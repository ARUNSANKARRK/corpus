<doc id="122488" url="https://ml.wikipedia.org/wiki?curid=122488" title="പ്രിൻസ് ഓഫ് പേർഷ്യ: വാറിയർ വിത്തിൻ">
പ്രിൻസ് ഓഫ് പേർഷ്യ: വാറിയർ വിത്തിൻ

പ്രിൻസ് ഓഫ് പേർഷ്യ: വാറിയർ വിത്തിൻ (Prince of Persia: Warrior Within) എന്നത് ഒരു വീഡിയോ ഗെയിം ആണ്. ഇത് എന്ന ഗെയിമിന്റെ തുടർച്ചയാണ്. 2004 ഡിസംബർ രണ്ടിന് പുറത്തിറങ്ങിയ ഈ സാഹസിക പോരാട്ട ഗെയിം വികസിപ്പിച്ചെടുത്തതും പുറത്തിറക്കിയതും യൂബിസോഫ്റ്റാണ്. നിലവിൽ എക്സ് ബോക്സ്, പ്ലേസ്റ്റേഷൻ 2, ഗെയിം ക്യൂബ്, വിൻഡോസ് എന്നിവയുപയോഗിച്ച് ഈ ഗെയിം കളിക്കാം.

പ്രിൻസ് ഓഫ് പേർഷ്യ: സാൻഡ്സ് ഓഫ് ടൈം തീരുന്നിടത്തു വച്ചാണ് വാരിയർ വിത്തിന്റെ കഥ തുടങ്ങുന്നത്. ഏഴു വർഷങ്ങൾക്ക് ശേഷം താൻ ദഹാക്ക എന്നു പേരുള്ള ഒരു ഭീകരസത്വത്തിനാൽ വേട്ടയാടപ്പെടുന്നുവെന്ന് മനസ്സിലാക്കിയ പ്രിൻസ് ഗുരു തുല്യനായ വൃദ്ധനോട് ഉപദേശം തേടുന്നു. സാൻഡ്സ് ഓഫ് ടൈം എന്ന മണൽത്തരികൾ മോചിപ്പിച്ചതിനാൽ പ്രിൻസ് മരിക്കേണ്ടവനാണെന്നും ദഹാക്ക എന്ന ഭീകര സത്വം സമയരേഖയുടെ കാവലാളാണെന്നും പ്രിൻസ് സമയരേഖ ലംഘിച്ചതിനാൽ പ്രിൻസിനെ വധിക്കേണ്ടതായിട്ടുണ്ടെന്നും അദ്ദേഹം വ്യക്തമാക്കുന്നു. സാൻഡ്സ് ഓഫ് ടൈം നിർമ്മിച്ച സമയത്തിന്റെ ചക്രവർത്തിനിയുടെ ദ്വീപിനെപറ്റിയും (Island of Time) വൃദ്ധൻ പറയുന്നു. അങ്ങനെ പ്രിൻസ് ആ ദ്വീപിലേക്ക് യാത്രതിരിക്കുന്നു. എന്നാൽ ദ്വീപിന്റെ തീരത്തിനോട് ചേർന്ന് പ്രിൻസിന്റെ കപ്പൽ കറുത്ത വസ്ത്രധാരിണിയായ ഒരു അജ്ഞാത ആക്രമിച്ച് തകർക്കുന്നു. ബോധരഹിതനായി പ്രിൻസ് തീരത്തണയുന്നു. ബോധം വീണ്ടെടുത്ത പ്രിൻസ് കറുത്ത വസ്ത്രധാരിണിയെ അന്വേഷിച്ച് തകർന്ന് കിടക്കുന്ന ഒരു കോട്ടയിലേക്ക് പ്രവേശിച്ച് അവിടെയുള്ള ശത്രുക്കളേയും യന്ത്രസമസ്യകളേയും വിജയിച്ച് മുന്നേറുന്നതാണ് കഥാതന്തു.

മുമ്പത്തെ ഗെയിമിനെ അപേക്ഷിച്ച് ഒരുപാട് പ്രത്യേകതകളുമായാണ് വാറിയർ വിത്തിൻ പുറത്തിറങ്ങിയത്. അതിൽ ഏറ്റവും പ്രധാനം പ്രിൻസിന്റെ പോരാട്ട ശൈലിയാണ്. ഇരുകൈകളിലും ആയുധം ധരിക്കാനും കളിക്കാരന് ഇഷ്ടമുള്ള ശൈലിയിൽ യുദ്ധം ചെയ്യാനും ശത്രുക്കളുടെ കയ്യിൽ നിന്ന് ആയുധം തട്ടിയെടുക്കാനും ഈ ഗെയിമിൽ സൗകര്യമുണ്ട്. അനേകം രഹസ്യ ആയുധങ്ങളും രഹസ്യ അറകളും പുതിയ തരം ശത്രുക്കളും യന്ത്രസമസ്യകളും പുതുതായി ചേർത്തിരിക്കുന്നു.

ഏതാണ്ട് അറുപതോളം വ്യത്യസ്തങ്ങളായ ആയുധങ്ങൾ വാരിയർ വിത്തിനിൽ അവതരിപ്പിക്കുന്നു. കൂടാതെ ആറോളം വിശിഷ്ട ഖഡ്ഗങ്ങളും ലഭിക്കും.

പ്രിൻസ് ഓഫ് പേർഷ്യ വാരിയർ വിത്തിൻ രണ്ട് അന്ത്യവുമായിട്ടാണ് പുറത്തിറങ്ങിയത്. കളിയുടെ ഗതിയനുസരിച്ച് ഏതിലെങ്കിലും ഒന്നിൽ അവസാ‍നിക്കും.


ഔദ്യോഗിക വെബ്സൈറ്റ്


</doc>
<doc id="122498" url="https://ml.wikipedia.org/wiki?curid=122498" title="മുഴക്കോം">
മുഴക്കോം

കാസർഗോഡ് ജില്ലയിലെ ഒരു ഗ്രാമം. ചെറുവത്തൂർ ടൗണിൽ നിന്ന് ഏകദേശം 4 കി.മീ കിഴക്ക് ഭാഗത്തായി സ്ഥിതി ചെയ്യുന്നു. നിരവധി വിപ്ലവ സമരനായകന്മാർ ജന്മം കൊണ്ട സ്ഥലം.കയ്യൂർ സമരത്തിന്റെ തീവ്രസ്മരണകൾ നിലനിൽക്കുന്ന പ്രദേശം കൂടിയാണിത്.


</doc>
<doc id="122512" url="https://ml.wikipedia.org/wiki?curid=122512" title="ശ്രീമൂലനഗരം ഗ്രാമപഞ്ചായത്ത്">
ശ്രീമൂലനഗരം ഗ്രാമപഞ്ചായത്ത്

എറണാകുളം ജില്ലയിലെ അങ്കമാലി ബ്ലോക്കിലെ ഒരു ഗ്രാമപഞ്ചായത്താണ് ശ്രീമൂലനഗരം. വടക്ക് കാഞ്ഞൂർ പഞ്ചായത്ത്, തെക്ക് കീഴ്മാട്, വാഴക്കുളം പഞ്ചായത്തുകൾ, അങ്കമാലി മുനിസിപ്പാലിറ്റി കിഴക്ക് കാഞ്ഞൂർ പഞ്ചായത്ത്, പടിഞ്ഞാറ് ചെങ്ങമനാട് പഞ്ചായത്ത്, ആലുവ മുനിസിപ്പാലിറ്റി എന്നിവയാണ് ശ്രീമൂലനഗരം പഞ്ചായത്തിന്റെ അതിരുകൾ. പെരിയാറിന്റെ കരയിൽ സ്ഥിതി ചെയ്യുന്ന പ്രകൃതി സുന്ദരമായ ഒരു പ്രദേശമാണ് ശ്രീമൂലനഗരം. നെടുമ്പാശ്ശേരി അന്താരാഷ്ട്ര വിമാനത്താവളം സമീപത്തു തന്നെ സ്ഥിതി ചെയ്യുന്നു. സാംസ്കാരികമായും കലാപരമായും ഒട്ടേറെ പ്രശസ്ത വ്യക്തികൾക്ക് ജന്മം കൊടുത്ത നാടാണ് ശ്രീമൂലനഗരം.ഈ ഗ്രാമത്തിൽനിന്നും നാടക പ്രവർത്തകർ എന്ന നിലയിൽ പ്രശസ്തരായ വ്യക്തികളാണ് ശ്രീമൂലനഗരം വിജയനും, മോഹനും .

പറയിപെറ്റ പന്തിരുകുലത്തിലെ ചാത്തന്റെ ‌ വിഹാരരംഗമായ അകവൂർ മനയും, ഐതിഹ്യമാലയിൽ പറയുന്ന തിരുവൈരാണിക്കുളം ക്ഷേത്രവും എല്ലാം ശ്രീമൂലനഗരം പഞ്ചായത്തിലാണ് ഉൾപ്പെടുന്നത്. കൊച്ചി രാജാക്കാൻമാരുടെ വേനൽക്കാലവസതികൾ ധാരാളമായി ഇവിടുണ്ടായിരുന്നു. ഇവരുടെ ഒരു പ്രധാനപ്പെട്ട വിശ്രമകേന്ദ്രമായിരുന്നു ഇപ്പോഴത്തെ ചൊവ്വര എന്ന പ്രദേശം. അകവൂർ മന, പാലേലി മന, വെടിയൂർമന, വെൺമണി മന എന്നീ നമ്പൂതിരി ഇല്ലങ്ങളുടേയും തിരുവൈരാണിക്കുളം, എടനാട് ദുർഗ്ഗാക്ഷേത്രം എന്നീ ദേവസ്വങ്ങളുടേയും കീഴിലായിരുന്നു ഈ പ്രദേശം മുഴുവൻ. ഭൂഘടന അനുസരിച്ച് ഈ ഗ്രാമം സെൻട്രൽ മിഡ്ലാൻഡ് സോണിൽപെടുന്നു. മാവ്, പ്ലാവ്, വാളൻപുളി, കുടമ്പുളി, തേക്ക്, പേരാൽ, കശുമാവ്, പാല, മട്ടി, പന തുടങ്ങി വൈവിധ്യമാർന്ന എല്ലാം ഇവിടെ വളരുന്നു. കൈയ്യുണ്യം, കുറുന്തോട്ടി, കൊടുത്തുവ, മുക്കുറ്റി, കീഴാർനെല്ലി, നിലപ്പന, തൊട്ടാവാടി, തുളസി, കർലകം, കരിനൊച്ചി, ചിറ്റമൃത്, ആടലോടകം, തഴുതാമ എന്നീ ഔഷധ സസ്യങ്ങളും ഇവിടെ വീട്ടു പറമ്പുകളിൽ വളരുന്നു. 

പ്രധാനമായും കൃഷി ആണ് ഈ നാട്ടുകാരുടെ ജീവിതോപാധി എന്നു പറയുന്നത്. ഭൂപരിഷ്കരണം വന്നതോടെ പാട്ടത്തിനെടുത്ത് കൃഷി ചെയ്തിരുന്നവർക്കെല്ലാം സ്വന്തം ഭൂമി ലഭിച്ചു. ഇവിടെ അവർ നെല്ലും മറ്റു ഇടവിളകളും കൃഷി ചെയ്തുപോരുന്നു.
തിരുവൈരാണിക്കുളം ക്ഷേത്രം ഇവിടുത്തെ ഒരു പ്രധാനക്ഷേത്രമാണ്. മഹാദേവനും ശ്രീപാർവ്വതിയുമാണ് പ്രധാന മൂർത്തികൾ. വർഷത്തിൽ 12 ദിവസം മാത്രമാണ് ഇവിടെ പാർവ്വതീ ദേവിയുടെ നട തുറക്കുന്നത് . ദേവന്റെ നാളായ ധനു മാസത്തിലെ തിരുവാതിര മുതലുള്ള 12 നാളാണ് ദേവിയുടെ നട തുറക്കുന്ന ദിവസങ്ങൾ. ആ ദിവസങ്ങളിൽ ഇവിടെ ദർശനത്തിന് നല്ല തിരക്കായിരിക്കും. തിരുവൈരാണിക്കുളം ക്ഷേത്രത്തിനെ സ്ത്രീകളുടെ ശബരിമല എന്നു വിശേഷിപ്പിക്കാറുണ്ട്. 




</doc>
<doc id="122514" url="https://ml.wikipedia.org/wiki?curid=122514" title="അരോളി">
അരോളി

കണ്ണൂർ ജില്ലയിലെ പാപ്പിനിശ്ശേരി പഞ്ചായത്തിൽപ്പെട്ട ഒരു കൊച്ചു ഗ്രാമമാണ് അരോളി (). ഈ ഗ്രാമം, കല്ല്യാശ്ശേരിക്ക് വടക്ക് "വേളാപുരം - മാങ്കടവ് - ധർമ്മശാല" റോഡിൽ സ്ഥിതി ചെയ്യുന്നു. കണ്ണൂർ നഗരത്തിൽ നിന്നു ഏകദേശം 12 കിലോ മീറ്റർ ദൂരത്താണ് ഇത് സ്ഥിതി ചെയ്യുന്നത്. തളിപ്പറമ്പിന്നും പറശ്ശിനിക്കടവിനും അടുത്തായുള്ള ഈ ഗ്രാമം പൂർണ്ണമായും കുന്നിൻ മുകളിലാണ്.

ഈ പ്രദേശം മുമ്പ് അരളി പൂക്കളാൽ നിബിഡമായിരുന്നു. അരോളി ശ്രീ വടേശ്വരം ശിവ ക്ഷേത്രത്തിലെ പ്രധാന പൂജാ പുഷ്പ്പവും അരളിയാണ്. ഇതിനാലാകണം അരോളി എന്ന പേർ ഈ പ്രദേശത്തിന് കൈ വന്നത്.

കോലത്തിരിയുടെ ഭരണകാലത്ത്; അരോളി ഗ്രാമം കല്ല്യാശ്ശേരിയിലെ നായാനാർമാരുടെ കീഴിലായിരുന്നു. ബ്രിട്ടിഷുകാർ ഇതിനെ മദിരാശി സംസ്ഥാനത്തിൽ മലബാർ ജില്ലയിലെ ചിറക്കൽ താലൂക്കിന് കീഴിലാക്കി. ഇപ്പോൾ ഈ ഗ്രാമം കണ്ണൂർ ജില്ലയിൽ പാപ്പിനിശ്ശേരി പഞ്ചായത്തിലാണ്.

ഏറ്റവും അടുത്ത വിമാനത്താവളം തെക്ക് ഭാഗത്തേക്ക്‌ ഏകദേശം 132 കി.മീ. ദൂരത്തിൽ കോഴിക്കോടാണ് . അതുപോലെ വടക്ക് ഭാഗത്തേക്ക്‌ ഏകദേശം 143 കി.മീ. ദൂരത്തിൽ മംഗലാപുരവുമാണ്.
അരോളിയുടെ ഏറ്റവും അടുത്ത റയിൽവേ സ്റ്റേഷൻ തെക്ക് ഭാഗത്തേക്ക്‌ ഏകദേശം 2-3 കി.മീ. ദൂരത്തിൽ പാപ്പിനിശ്ശേരി ആണ്. പക്ഷേ ഏറ്റവും അടുത്ത പ്രധാന സ്റ്റേഷൻ കണ്ണൂരാണ്‌. ഈ റെയിൽവേ ലൈനിലുടെ കടന്നു പോകുന്ന എല്ലാ തീവണ്ടികളും കണ്ണൂരിൽ നിൽക്കും.
കണ്ണൂരിൽ നിന്ന് മാങ്കടവ് വഴി പറശ്ശിനിക്കടവിലേക്കുള്ള ബസ്സിൽ കയറിയാൽ അരോളിയിലിറങ്ങാം.


അരോളി താഴെ കൊടുത്തിരിക്കുന്നവയ്ക്ക് പ്രസിദ്ധമാണ് :

കേരളത്തിലെ അഷ്ട ദള ശ്രീകോവിലോട് കൂടിയ ഒരേയൊരു ശിവ ക്ഷേത്രമാണ് ശ്രീ വടേശ്വരം ശിവ ക്ഷേത്രം. ഈ ക്ഷേത്രം അരോളിയിലെ ഏറ്റവും ഉയർന്ന കുന്നിൻ മുകളിലാണ്, അതിനാൽ ഈ ക്ഷേത്രത്തെ ശ്രീ കൈലാസം എന്നും വിളിച്ചു പോരുന്നു. ഈ ക്ഷേത്രം ചിറക്കൽ ദേവസ്വം ബോർഡിനു കീഴിലാണ്‌. ഈ ക്ഷേത്രത്തിലെ ശിവരാത്രി മഹോത്സവവും അതിനോടനുബന്ധിച്ചുള്ള കരിമരുന്നു പ്രയോഗവും വളരെ പ്രസിദ്ധമാണ്.

അരോളി ശ്രീ രാമചന്ദ്രൻ നമ്പ്യാർ  വടേശ്വരത്തപ്പനെ കുറിച്ചെഴുതിയ  "ശ്രീ കൈലാസം പോലെ തോന്നും വടേശ്വരത്തിൽ വാണരുളും.." എന്ന ശിവ ഭജന അരോളിയിലും പ്രാന്തപ്രദേശങ്ങളിലും വളരെ പ്രസിദ്ധമാണ്.





</doc>
<doc id="122517" url="https://ml.wikipedia.org/wiki?curid=122517" title="ഫാസിസം">
ഫാസിസം

പ്രാമാണിത്ത ദേശീയവാദത്തിൽ അധിഷ്ഠിതമായ ഒരു തീവ്രരാഷ്ട്രീയവാദമാണ്‌ ഫാഷിസം . ഫാഷിസ്റ്റുകൾ ഒരു രാജ്യത്തിന്റെ ഭരണസം‌വിധാനത്തെയും സാമ്പത്തികസം‌വിധാനത്തെയും ഉൾപ്പെടെ രാഷ്ട്രത്തെ മൊത്തത്തിൽ തങ്ങളുടെ വീക്ഷണത്തിനും മൂല്യങ്ങൾക്കും രീതികൾക്കും അനുസൃതമായി ഉടച്ചുവാർക്കാൻ ലക്ഷ്യമിടുന്നു.

"ഫാഷിസം" എന്ന വാക്ക് ആംഗലേയ "fascism" എന്ന വാക്കിൽനിന്നുദ്ഭവിച്ചതാണ്. "fascismo" എന്ന വാക്കാകട്ടെ, ഇറ്റാലിയൻ ഭാഷയിൽ കൂട്ടുകെട്ടുക എന്നർത്ഥമുള്ള "fascio" എന്ന വാക്കിൽനിന്നും ലത്തീൻ ഭാഷയിലെ "fasces" എന്ന വാക്കിൽനിന്നുമാണ് ഉദ്ഭവിച്ചത്. ഒരു കോടാലിയുടെ പിടിയ്ക്കു ചുറ്റും കമ്പുകൾ കൂട്ടിക്കെട്ടിയ തരത്തിലുള്ള കെട്ടാണ് fasces. ഇത് പുരാതന റോമൻ മജിസ്ട്രേറ്റുമാരുടെ അധികാരചിഹ്നമായിരുന്നു. അവരുടെ ലിക്ടർമാർ എന്ന സേവകർ വഹിച്ചിരുന്ന ഈ ആയുധം മജിസ്ട്രേട്ടിന്റെ ഉത്തരവുപ്രകാരമുള്ള ശിക്ഷകൾ നടപ്പാക്കുന്നതിനും ഉപയോഗിച്ചിരുന്നു. ഇറ്റലിയിലെ സിൻഡിക്കേറ്റു രീതിയിലുള്ള് രാഷ്ട്രീയ സംഘടനകളായ ഫാസിയുമായും "fascismo" എന്ന പദം ബന്ധപ്പെട്ടിരിക്കുന്നു.

ഫാസെസ് "ഐകമത്യം മഹാബലം" എന്നതിനെ പ്രതിനിധാനം ചെയ്യുന്നു. ഒരു വിറകുകൊള്ളി എളുപ്പം ഒടിക്കാം, എന്നാൽ ഒരുകെട്ട് വിറകുകൊള്ളി ഒടിക്കാൻ നന്നേ വിഷമമാണ്. പല ഫാഷിസ്റ്റ് മുന്നേറ്റങ്ങളും, ഇതുപോലെ ഫാഷിസം എന്ന വാക്കിന്റെ മൂലാർത്ഥത്തോട് യോജിക്കുന്ന ചിഹ്നങ്ങൾ സ്വീകരിച്ചു. ഉദാഹരണത്തിന് ഒരു നുകത്തിൽ അനേകം അസ്ത്രങ്ങൾ ചേർത്തുവച്ച ചിഹ്നമാണ് ഫാലെഞ്ച്.


</doc>
<doc id="122550" url="https://ml.wikipedia.org/wiki?curid=122550" title="കെ.ജി. മാർക്കോസ്">
കെ.ജി. മാർക്കോസ്

മലയാളത്തിലെ ഒരു ഗായകനാണ്‌ കെ.ജി. മാർക്കോസ് (ജനനം: ഒക്ടോബർ 14, 1958). ഭക്തിഗാനങ്ങളിലൂടെ മലയാള ഗാനസ്വാദകർക്ക് സുപരിചിതനായ മാർക്കോസ് ചലച്ചിത്രപിന്നണി ഗാനരംഗത്തും തന്റെ വ്യക്തി മുദ്രപതിപ്പിച്ചു. അതേ സമയം യേശുദാസിനെ അനുകരിച്ച് പാടുന്നതിനാലും വേഷം ധരിയ്ക്കുന്നതിനാലും ഒരുപാട് വിമർശനങ്ങൾക്കും അദ്ദേഹം ഇരയായിട്ടുണ്ട്.

പതിനായിരത്തോളം ക്രൈസ്തവ ഭക്തിഗാനങ്ങളും അയ്യായിരത്തോളം മാപ്പിളപ്പാട്ടുകളും ഇതിനകം ആലപിച്ച മാർക്കോസ്, 1979-80 കാലഘട്ടത്തിലാണ്‌ ഗാനാലാപനരംഗത്തേക്ക് പ്രവേശിക്കുന്നത്. "ഇസ്രേയേലിൻ നാഥനായി വാഴുമേക ദൈവം" എന്നു തുടങ്ങുന്ന മാർക്കോസിന്റെ ക്രൈസ്തവ ഭക്തിഗാനം പ്രസിദ്ധമാണ്‌. നൂറോളം ചലച്ചിത്രങ്ങളിലും അദ്ദേഹം പിന്നണിപാടി.1981 ൽ ബാലചന്ദ്രമേനോൻ സം‌വിധാനം ചെയ്ത "കേൾക്കാത്ത ശബ്ദം" എന്ന ചിത്രത്തിലെ ‌ "കന്നിപ്പൂ മാനം കണ്ണുംനട്ടു ഞാൻ നോക്കിയിരിക്കേ" എന്ന ഹിറ്റുഗാനത്തിലൂടെയാണ്‌ സിനിമയിലേക്കുള്ള പ്രവേശം. നിറകൂട്ട് എന്ന സിനിമയിലെ "പൂമാനമേ" എന്നു തുടങ്ങുന്ന ജനപ്രിയ ഗാനവും മാർക്കോസിന്റെ ശബ്ദത്തിലുള്ളതാണ്‌. പിന്നീട് നിരവധി സിനിമയിൽ പാടി. ഗോഡ്ഫാദർ എന്ന ചിത്രത്തിലെ "മന്ത്രികൊച്ചമ്മ വരുന്നുണ്ടേ", നാടോടിയിലെ "താലോലം പൂപൈതലേ" കടലോരക്കാറ്റിലെ "കടലേഴും താണ്ടുന്ന കാറ്റേ", കാബൂളിവാലയിൽ "പുത്തൻപുതുകാലം" തുടങ്ങിയ ഗാനങ്ങൾ മലയാളചലച്ചിത്രമേഖലയിൽ ശ്രദ്ധേയമായവയാണ്‌. നിരവധി ഭക്തിഗാന കാസറ്റുകൾ ഇറക്കിയിട്ടുണ്ട് മാർക്കോസ്. സ്വദേശത്തും വിദേശത്തുമായി ഒട്ടുവളരെ സ്റ്റേജ് പരിപാടികളും അദ്ദേഹമവതരിപ്പിച്ചു.

ഭാര്യ മഞ്ജു, മക്കൾ നിഥിൻ, നിഖിൽ, നമിത



</doc>
<doc id="122553" url="https://ml.wikipedia.org/wiki?curid=122553" title="അന്താരാഷ്ട്ര ഏകകവ്യവസ്ഥ - മൗലിക ഏകകങ്ങൾ">
അന്താരാഷ്ട്ര ഏകകവ്യവസ്ഥ - മൗലിക ഏകകങ്ങൾ

അന്താരാഷ്ട്ര ഏകകവ്യവസ്ഥയിൽ പരസ്പരം ബദ്ധമല്ലാത്ത, ഏഴ് ഏകകങ്ങൾ മൗലിക ഏകകങ്ങളായി നിർവചിച്ചിരിക്കുന്നു, മറ്റെല്ലാ ഏകകങ്ങളും ഈ ഏഴ് മൗലിക ഏകകങ്ങളുടെ ഗുണഫലമായിട്ടാണ് നിർവചിച്ചിരിക്കുന്നത്‍, ഈ മൗലിക ഏകകങ്ങൾ താഴെപ്പറയുന്നവയാണ്‌ 


</doc>
<doc id="122556" url="https://ml.wikipedia.org/wiki?curid=122556" title="സെക്കന്റ്">
സെക്കന്റ്

അന്താരാഷ്ട്ര ഏകകവ്യവസ്ഥയിൽ സമയം അളക്കാനുള്ള മൗലിക ഏകകമാണ്‌ സെക്കന്റ്. അന്താരാഷ്ട്ര ഏകകവ്യവസ്ഥയിൽ s എന്നു സംജ്ഞകൊണ്ട് സൂചിപ്പിക്കാറുള്ള ഇതിനെ ചിലപ്പോൾ sec. എന്നും ചുരുക്കുയെഴുതാറുണ്ട്. ആദ്യകാലങ്ങളിൽ സൂര്യനുചുറ്റും ഭൂമി പ്രദക്ഷിണം ചെയ്യുന്ന സമയത്തെ ആസ്‌പദമാക്കിയായിരുന്നു സെക്കന്റിന്റെ നിർ‌വചനം. ഒരു ദിവസം 24 മണിക്കൂറുകളായും, ഒരു മണിക്കൂർ 60 മിനുറ്റായും ഒരു മിനുട്ട് 60 സെക്കന്റായും കണാക്കാക്കിവന്നു - അതായത് ഒരു സെക്കന്റ് ഒരു ദിവസത്തിന്റെ ഭാഗമായിരുന്നു.


</doc>
<doc id="122575" url="https://ml.wikipedia.org/wiki?curid=122575" title="ഇന്ത്യയിലെ മലമ്പ്രദേശങ്ങളുടെ പട്ടിക">
ഇന്ത്യയിലെ മലമ്പ്രദേശങ്ങളുടെ പട്ടിക

ഇന്ത്യയിലെ പ്രധാന മലമ്പ്രദേശങ്ങൾ ഉത്തരാഖണ്ഡ്, ഹിമാചൽ പ്രദേശ് , ജമ്മു & കാശ്മീർ എന്നിവടങ്ങളിൽ കേന്ദ്രീകരിച്ചാണ്‌ നിലകൊള്ളുന്നത്. 
ഇന്ത്യയിലെ ചില പ്രധാന മലമ്പ്രദേശങ്ങൾ സംസ്ഥാന അടിസ്ഥാനത്തിൽ താഴെക്കൊടുത്തിരിക്കുന്നു. 
















ഇന്ത്യയിലെ മലമ്പ്രദേശങ്ങൾ മൊത്തത്തിൽ തരം തിരിക്കാതെ.


</doc>
<doc id="122579" url="https://ml.wikipedia.org/wiki?curid=122579" title="ഇന്ത്യയിലെ വിനോദസഞ്ചാരകേന്ദ്രങ്ങളുടെ പട്ടിക">
ഇന്ത്യയിലെ വിനോദസഞ്ചാരകേന്ദ്രങ്ങളുടെ പട്ടിക

ഇന്ത്യയിലെ പ്രധാന വിനോദസഞ്ചാരകേന്ദ്രങ്ങളുടെ പേരുകൾ താഴെക്കൊടുക്കുന്നു. 




A


B


C

D


G


H


J


K



L


M


N


P


R


S







</doc>
<doc id="122580" url="https://ml.wikipedia.org/wiki?curid=122580" title="അന്താരാഷ്ട്ര രോഗ വർഗീകരണ കോഡ്">
അന്താരാഷ്ട്ര രോഗ വർഗീകരണ കോഡ്

അന്താരാഷ്ട്ര സ്ഥിതിവിവരാധിഷ്ഠിത രോഗവർഗ്ഗീകരണം എന്നതിന്റെ ചുരുക്കമാണു അന്താരാഷ്ട്ര രോഗ വർഗീകരണ കോഡ് എന്നറിയപ്പെടുന്ന ഐ.സി.ഡി കോഡ് (ICD). രോഗങ്ങൾ, രോഗലക്ഷണങ്ങൾ, വൈകല്യങ്ങൾ, രോഗസംബന്ധിയായ സാമൂഹികാവസ്ഥകൾ, രോഗമോ ശാരീരികക്ഷതമോ ഉണ്ടാക്കുന്ന ബാഹ്യകാരണങ്ങൾ എന്നിവയെ അന്താരാഷ്ട്ര തലത്തിൽ അംഗീകൃതമായ ഒരു രീതിയുപയോഗിച്ച് വർഗ്ഗീകരിച്ചാണു ഈ കോഡുകൾക്ക് രൂപം നൽകുക. പൊതുവിൽ വൈദ്യശാസ്ത്രസംബന്ധിയായതും വിശേഷിച്ച് ആരോഗ്യസംബന്ധിയായതുമായ കണക്കുകളുടെ ശേഖരണവും സംസ്കരണവും അവതരണവുമൊക്കെ അന്താരാഷ്ട്രതലത്തിൽ എകീകരിക്കുക എന്ന ലക്ഷ്യവുമായാണ് ഈ കോഡുകൾ സൃഷ്ടിക്കപ്പെട്ടിരിക്കുന്നത്. ജനനമരണക്കണക്കുകൾ, ആരോഗ്യസ്ഥിതി, രോഗാതുരത എന്നിവയെ സംബന്ധിച്ച രേഖകൾ, ജനന/മരണ സാക്ഷ്യപത്രങ്ങൾ തുടങ്ങിയ ഔദ്യോഗിക രേഖകളിലെല്ലാം ഈ കോഡ് ഉപയോഗിച്ച് രോഗവിവരം സംക്ഷിപ്തമായി ചേർക്കാം എന്നതാണു ഇതിന്റെ സൗകര്യം. ഇതോടൊപ്പം രാഷ്ട്രങ്ങളുടെ ആരോഗ്യനിലവാര സൂചികകളെ പ്രതിനിധീകരിക്കുന്ന പല കണക്കുകൾക്കും ലോകാരോഗ്യ സംഘടന ഈ കോഡുകൾ ഉപയോഗപ്പെടുത്താറുണ്ട്. 
ഈ രോഗവർഗ്ഗീകരണ കോഡുകളുടെ പരമ്പരയുടെ ഔപചാരിക ചരിത്രം ആരംഭിക്കുന്നത് ബ്രസ്സൽ‌സിൽ നടന്ന 1853ലെ ആദ്യ അന്താരാഷ്ട്ര സ്ഥിതിവിവരശാസ്ത്ര കോൺഗ്രസ്സിൽ നിന്നാണ്. ഇതിന്റെ പിൽകാല തുടർച്ചയെന്നോണം ഫ്രഞ്ച് ഭിഷഗ്വരനും സ്ഥിതിവിവരശാസ്ത്രജ്ഞനുമായ ഷാക് ബെർട്ടിയോൻ അവതരിപ്പിച്ച “ബെർട്ടിയോൻ രോഗ വർഗീകരണ” സമ്പ്രദായത്തെ 1893ൽ അന്താരാഷ്ട്ര സ്ഥിതിവിവരശാസ്ത്ര ഇൻസ്റ്റിറ്റ്യൂട്ട് “മരണകാരണങ്ങളുടെ അന്താരാഷ്ട്ര പട്ടിക” എന്ന പേരിൽ അംഗീകരിക്കുകയുണ്ടായി. 1898ൽ അമേരിക്കയും കാനഡയും അടക്കുമുള്ള രാജ്യങ്ങളിലെ വിദഗ്ദ്ധ സമിതികൾ ഈ സമ്പ്രദായം പിന്തുടരാൻ ശുപാർശ ചെയ്തു. 1900കളുടെ ആദ്യം ഫ്രഞ്ച് സർക്കാർ തന്നെ മുൻ‌കൈയ്യെടുത്ത് നടത്തിയ സമ്മേളനത്തിൽ വരുന്ന ദശകങ്ങളിൽ കാലാനുസൃതമായി ഈ പട്ടിക നവീകരിക്കാനുള്ള പദ്ധതി മുന്നോട്ടുവയ്ക്കപ്പെട്ടു. മരണകാരണങ്ങളുടെ പട്ടിക എന്നതിനു പുറമേ രോഗങ്ങളുടെയും അനാരോഗ്യകരമായ അവസ്ഥകളുടെയും ഒക്കെ സമഗ്രമായ ഒരു പട്ടികയായി ഇതിനെ മാറ്റേണ്ടതിന്റെ ആവശ്യകത ഈ കാലത്തു തന്നെ പല രാജ്യങ്ങളും തിരിച്ചറിഞ്ഞിരുന്നു. 1938ലെ പട്ടിക നവീകരണ സമ്മേളനത്തിൽ വിപുലീകരണത്തിനായുള്ള ഈ ആവശ്യം ഔദ്യോഗിക പ്രമേയമായി അംഗീകരിക്കപ്പെട്ടു. അത്തവണത്തെ പരിഷ്കരണത്തോടെ ഈ പട്ടിക “രോഗ-ദ്രോഹ-മരണങ്ങളുടെ അന്താരാഷ്ട്ര സ്ഥിതിവിവരാധിഷ്ഠിത വർഗ്ഗീകരണ ലഘുഗ്രന്ഥം” (Manual of International Statistical Classification of Diseases, Injuries and Causes of Death) എന്ന നാമത്തിലേക്ക് മാറിയിരുന്നു. ഐക്യരാഷ്ട്ര സഭയും അതിനു കീഴിൽ ലോകാരോഗ്യസംഘടനയും നിലവിൽ വന്നതോടെ 1948 മുതൽ ഈ പട്ടിക വിപുലീകരണവും പ്രസിദ്ധപ്പെടുത്തലും ലോകാരോഗ്യസംഘടനയുടെ ചുമതലയായി. ലോകാരോഗ്യസംഘടനയ്ക്ക് കീഴിൽ ഏഴും എട്ടും ഒൻപതും പതിപ്പുകൾ ഇറങ്ങുമ്പോഴേക്ക് മരണകാരണമല്ലാത്തതും എന്നാൽ ചികിത്സാകേന്ദ്രങ്ങളുമായി ജനത്തിനു ബന്ധപ്പെടേണ്ടി വരുന്നതുമായ കാരണങ്ങൾ മിക്കതും “മരണകാരണപ്പട്ടിക”യിലെ മുഖ്യയിനങ്ങളായി മാറിക്കഴിഞ്ഞിരുന്നു.

ആദ്യകാല വർഗ്ഗീകരണത്തിനു സംഖ്യകളായിരുന്നു കോഡുകളായി ഉപയോഗിച്ചിരുന്നത്. ഉദാഹരണത്തിനു ഐ.സി.ഡി-9 ൽ അർബുദങ്ങളെ പൊതുവായി വർഗ്ഗീകരിച്ചിരിക്കുന്നത് 140 മുതൽ 239 വരെയുള്ള സംഖ്യകൾക്കുകീഴിലാണു.140 മുതൽ 149 വരെയുള്ളവ ചുണ്ട്, വായ, ഗ്രസനി (pharynx) എന്നിവിടങ്ങളിലെ അർബുദങ്ങൾ സൂചിപ്പിക്കുന്നു. ഇതിന്റെ അവാന്തര വിഭാഗമായി 140.0 മുതൽ 140.9 വരെയുള്ളവ ചുണ്ടിന്റെതന്നെ അകം,പുറം, മേൽച്ചുണ്ട്, കീഴ്ച്ചുണ്ട് എന്നിങ്ങനെ വിവിധ ഭാഗങ്ങളിലെ അർബുദങ്ങളെ കുറിക്കുന്നവയാണ്. 

2010മുതൽ നിലവിലുള്ള അന്താരാഷ്ട്ര രോഗ വർഗ്ഗീകരണ കോഡ് 10-ആം പതിപ്പു മുതൽ ഇംഗ്ലീഷ് അക്ഷരമാലയിലെ ശബ്ദങ്ങൾ കൊണ്ടാണു ഓരോ കോഡും തുടങ്ങുന്നത്. അതിനു ശേഷമുള്ള പ്രധാന സംഖ്യ ഒരു രോഗാവസ്ഥയെ വിശാലാർത്ഥത്തിൽ സൂചിപ്പിക്കുന്നു. ആ സംഖ്യയ്ക്ക് ശേഷം ദശാംശ സംഖ്യകളായി വരുന്നത് ആ രോഗാവസ്ഥയുടെ അവാന്തര വിഭാഗങ്ങളെ സൂചിപ്പിക്കുന്നതാണ്. ഉദാഹരണത്തിനു O(ഓ) എന്ന അക്ഷരത്തിനു കീഴിൽ 00 മുതൽ 99 വരെ ഉപവിഭാഗങ്ങളുണ്ട്. ഗർഭം,പ്രസവം, ഗർഭാനന്തര കാലഘട്ടം എന്നിവയെ ആകെക്കൂടി പ്രതിനിധാനം ചെയ്യുന്നതാണു O00 മുതൽ O99 വരെയുള്ള സംഖ്യകൾ. ഇതിലെ അവാന്തര വിഭാഗങ്ങളുടെ കാര്യമെടുത്താൽ O00 മുതൽ O08 വരെയുള്ളവ അലസിപ്പോകുന്ന ഗർഭാവസ്ഥകളുടെ വർഗ്ഗമാണ്. O00 എന്ന് പ്രതിനിധാനം ചെയ്യുന്നത് ഗർഭാശയേതര ഗർഭങ്ങളെ (ectopic pregnancy) ആകെയാണ്. അതിലെ അവാന്തരവിഭാഗമായ O00.1 എന്നതു സൂചിപ്പിക്കുന്നത് അണ്ഡവാഹിനിക്കുഴലിലുണ്ടാവുന്ന ഗർഭത്തെയാണ് (Tubal pregnancy). അണ്ഡാശയത്തിനകത്തുണ്ടാകുന്ന ഗർഭങ്ങളെ O00.2 എന്ന കോഡുകൊണ്ട് വിവക്ഷിക്കുന്നു. മറ്റൊരു വർഗ്ഗത്തിൽ നിന്ന് ഉദാഹരണമെടുത്താൽ, S00 മുതൽ T98 വരെയുള്ള കോഡുകൾ ശരീരത്തിനേൽക്കുന്ന ദ്രോഹങ്ങളെ സൂചിപ്പിക്കുന്നവയാണു. ഇതിൽ ശാരീരിക ക്ഷതങ്ങൾ മാത്രമല്ല വിഷബാധ, തീപ്പൊള്ളൽ തുടങ്ങിയവയും ഉൾപ്പെടും. ഇതിലെ തന്നെ ഒരു അവാന്തരവിഭാഗമെടുത്താൽ S00 മുതൽ S09 വരെ തലയ്ക്കേൽക്കുന്ന ക്ഷതത്തെ കുറിക്കുന്നവയാണ്.

അന്താരാഷ്ട്ര രോഗ വർഗ്ഗീകരണ കോഡിന്റെ പത്താം പതിപ്പിലെ വർഗീകരണ പട്ടികയാണു താഴെ കൊടുത്തിരിക്കുന്നത്.



</doc>
<doc id="122590" url="https://ml.wikipedia.org/wiki?curid=122590" title="വിയുതി">
വിയുതി

രണ്ട് ജ്യോതിശാസ്ത്രവസ്തുക്കളെ എവിടെനിന്നെങ്കിലും (സാധാരണയായി ഭൂമി) ദർശിക്കുമ്പോൾ ആ വസ്തുക്കൾ ആകാശത്തിന്റെ നേർ വിപരീതഭാഗങ്ങളിലാണെങ്കിൽ
അതിനെ സൂചിപ്പിക്കാൻ സ്ഥാനീയ ജ്യോതിശാസ്ത്രത്തിൽ ഉപയോഗിക്കുന്ന സംജ്ഞയാണ് വിയുതി (Opposition). ക്രാന്തിവൃത്തത്തിൽ, രണ്ടു ഗ്രഹങ്ങളുടെ രേഖാംശങ്ങളുടെ വ്യത്യാസം 180° ആണെങ്കിൽ ആ ഗ്രഹങ്ങൾ വിയുതിയിലാണെന്നു പറയാം. 

വിയുതിയെ സൂചിപ്പിക്കുന്ന ചിഹ്നം ☍ ആണ്. (യൂണികോഡ് #x260d, കയ്യെഴുത്ത്: )

പൊതുവെ ഒരു വസ്തു വിയുതിയിലാണെന്ന് പറയുമ്പോൾ സൂര്യനുമായുള്ള വിയുതിയാണ്‌ അർത്ഥമാക്കുന്നത്. ഒരു ഗ്രഹം (അല്ലെങ്കിൽ ഛിന്നഗ്രഹം/ധൂമകേതു) ഭൂമിയിൽ നിന്നും നോക്കുമ്പോൾ സൂര്യന് എതിർഭാഗത്താണെങ്കിൽ അത് വിയുതിയിലാണെന്ന് പറയുന്നു. ഈ അവസ്ഥയിൽ ഉള്ള ഒരു ഗ്രഹം

സൂര്യനിൽ നിന്ന് ഭൂമിയെക്കാൾ അകലത്തിലുള്ള ഗ്രഹങ്ങളേ ഭൂമിയിൽ നിന്ന് നോക്കുമ്പോൾ സൂര്യനുമായി വിയുതിയിലാവുകയുള്ളൂ. ഭൂമിയെ പരിക്രമണം ചെയ്യുന്ന ചന്ദ്രൻ പൗർണ്ണമി ദിവസങ്ങളിൽ വിയുതിയിലായിരിക്കും. ആ വിയുതി പൂർണതയിലാകുമ്പോഴാണ്‌ ചന്ദ്രഗ്രഹണം സംഭവിക്കുന്നത്.

ഭൂമിയിൽ നിന്ന് നോക്കുമ്പോൾ സൂര്യനോട് കൂടുതൽ സമീപത്തായുള്ള ഗ്രഹങ്ങളിലേതെങ്കിലും നീചയുതിയിലാണെങ്കിൽ ആ ഗ്രഹത്തിൻ നിന്ന് നോക്കുമ്പോൾ ഭൂമി വിയുതിയിലായിരിക്കും


</doc>
<doc id="122601" url="https://ml.wikipedia.org/wiki?curid=122601" title="സ്കർവി">
സ്കർവി

ജീവകം സി യുടെ അഭാവം മൂലം ഉണ്ടാകുന്ന അസുഖമാണ് സ്കർവി. "കപ്പിത്താന്മാരുടെ അസുഖം" എന്നും സ്കർവി അറിയപ്പെടുന്നു. മോണയിൽ നിന്ന് രക്തം വാർന്നു പോകുന്നതാണ് പ്രധാന രോഗലക്ഷണം.


</doc>
<doc id="122603" url="https://ml.wikipedia.org/wiki?curid=122603" title="ആൽബുമിൻ">
ആൽബുമിൻ

ലളിതമായ ഘടനയുള്ള ഒരു പ്രോട്ടീൻ ആണ് ആൽബുമിൻ.ലാറ്റിൻ ഭാഷയിലെ വെളുപ്പ്‌ എന്ന് അർഥം വരുന്ന "ആൽബസ്‌" എന്നാ വാക്കിൽ നിന്നാണ് ആൽബുമിൻ എന്ന വാക്കിന്റെ ഉൽഭവം. വെള്ളത്തിലും, ഗാഡതയേറിയ ഉപ്പുലായനികളിലും ലയിക്കുന്നതും, ചൂടാക്കിയാൽ കട്ടപിടിക്കുന്നതുമായ എല്ലാ മാംസ്യങ്ങളെയും "ആൽബുമിനോയിടുകൾ" എന്ന് വിളിക്കുന്നു. മുട്ടയുടെ വെള്ളക്കരുവിൽ ആൽബുമിൻ ധാരാളമായി അടങ്ങിയിട്ടുണ്ട്.മുട്ടയിലടങ്ങിയിരിക്കുന്ന ആൽബുമിനോയിടുകളെ "ഒവാൽബുമീൻ" എന്ന് വിളിക്കുന്നു. 

രക്തത്തിലെ പ്ലാസ്മയിൽ ഏറ്റവും സുലഭമായി കാണപ്പെടുന്ന പ്രോട്ടീൻ ആൽബുമിൻ ആണ്‌. പ്ലാസ്മയിൽ ഇതിന്റെ ഗാഢത ലിറ്ററിൽ 3.5 മുതൽ 5 വരെ ഗ്രാമുകളാണ്.രക്തത്തിൽ ആൽബുമിൻ കുറയുന്ന അവസ്ഥയെ ഹൈപ്പോആൽബുമിനീമിയ എന്നും കൂടുന്ന അവസ്ഥയെ ഹൈപ്പർആൽബുമിനീമിയ എന്നും വിളിക്കുന്നു. കരൾ അസുഖങ്ങൾ,നെഫ്രോട്ടിക് സിൻഡ്രോം, പോഷകാഹാരക്കുറവ് എന്നിവയാണ് ഹൈപോആല്ബുമിനീമിയ ഉണ്ടാവാനുള്ള പ്രധാന കാരണങ്ങൾ.രക്തത്തിന്റെ കൊളോയ്ഡ് സമ്മർദം നിലനിർത്തുക എന്നതാണ് ആൽബുമിന്റെ പ്രധാന ധർമം.

എക്സ്-റേ ക്രിസ്ടല്ലോഗ്രാഫി എന്ന സാങ്കേതികവിദ്യ ഉപയോഗിച്ചാണ് ആൽബുമിനോയിടുകളുടെ ത്രിമാന രാസഘടന പഠിക്കുന്നത്.


</doc>
<doc id="122609" url="https://ml.wikipedia.org/wiki?curid=122609" title="രാമായണ ചമ്പു">
രാമായണ ചമ്പു

സംസ്കൃതത്തിൽ ഏറ്റവും പ്രചാരമുള്ള ചമ്പുക്കളിൽ ഒന്നാണ് ഭോജന്റെ രാമായണചമ്പു. എ.ഡി.1018നും 1063നും ഇടയ്ക് ധാരാരാജാധിപനായിരുന്ന ഭോജൻ, കഥകളുടെയും സാഹിത്യത്തിന്റെയും പ്രോത്സാഹികനും കവിയും പണ്ഡിതനും ആയിരുന്നു. സാഹിത്യ ഭംഗിയാലും, പ്രാസാധഭംഗിയാലും മികവുറ്റ ഈ കൃതി ബാലകാണ്ഡം മുതൽ സുന്ദരകാണ്ഡം വരെ ഭോജനാണ് രചിച്ചത്‌. യുദ്ധകാണ്ഡം ലക്ഷമണസൂരി എന്ന കവിയാണ് എഴുതിചേർത്തതാണ്. വളരെ മനോ‍ഹരമാണ് രാമായണ ചംമ്പുവിലെ രചനാരീതി. രാമായണത്തിലെ കഥയ്ക്കോ, കഥാപാത്രങൾക്കോ, കാണ്ഡവിഭജത്തിനോ ഒരു മാറ്റവും ഭോജൻ വരൂത്തിയിട്ടില്ല.


</doc>
<doc id="122613" url="https://ml.wikipedia.org/wiki?curid=122613" title="ഡൈമെട്രോഡോൺ">
ഡൈമെട്രോഡോൺ

പെലിക്കോസോറിയ ജന്തുഗോത്രത്തിലെ സ്പിനാകോഡോന്റിഡെ കുടുംബത്തിൽപ്പെടുന്ന അസ്തമിത ഇനമാണ് ഡൈമെട്രോഡോൺ. ഇതിന്റെ ശാസ്ത്രീയനാമം "ഡൈമെട്രോഡോൺ ലൂമിസി" എന്നാണ്. ബത്തിഗ്ലിപ്ടസ് എംബോലോഫോറസ് എന്ന പേരിലും ഇത് അറിയപ്പെ ടുന്നു. ഇവ മൂന്ന് മീറ്ററോളം നീളമുള്ള ജീവികളായിരുന്നു. വടക്കേ അമേരിക്കയിൽ പെർമിയൻ കാലഘട്ടത്തിന്റെ ആദ്യപകുതിയിലായിരുന്നു ഇവ ജീവിച്ചിരുന്നതെന്ന് കരുതുന്നു. ഈ കാലഘട്ടത്തിലെ മാംസഭോജികളിൽ പ്രധാനമായിരുന്നു ഡൈമെട്രോഡോണുകൾ. ഇവയിൽനിന്നാകാം ആധുനിക തെറാപ്സിഡുകൾ വ്യുത്പന്നമായതെന്ന് ജന്തുശാസ്ത്രജ്ഞന്മാർ വിശ്വസിക്കുന്നു.
ഡൈമെട്രോഡോണുകളുടെ ശരീരം മെലിഞ്ഞതും സാധാരണ ഉരഗങ്ങളെപ്പോലെ ഇഴയുന്നതിനു യോജിച്ച ശരീരഘടനയോടുകൂടിയതുമായിരുന്നു. കൈകാലുകൾ കനം കുറഞ്ഞവയായിരുന്നു. തല വീതി കുറഞ്ഞതും മോന്ത നീളം കൂടിയതുമായിരുന്നു. തെറാപ്സിഡുകളിൽ കാണപ്പെടുന്നതുപോലെ തലയോട്ടിയുടെ അരികുകൾ താടിയെല്ലുമായി കൂടിച്ചേരുന്ന ഭാഗം വരെ താഴേക്കു വളഞ്ഞാണിരിക്കുന്നത്.

ഇഡാഫോസോറുകളെപ്പോലെ ഡൈമെട്രോഡോണുകൾക്കും ശരീരത്തിന്റെ ഉപരിഭാഗത്ത് മുഴകൾപോലെയുള്ള 'തുഴ'കൾ ഉണ്ടായിരുന്നു. കശേരുകപൃഷ്ഠകണ്ടകത്തിന്റെ വളർച്ചമൂലമാണ് ഇത്തരം തുഴകൾ രൂപപ്പെടുന്നത്. ഇഡാഫോസോറുകളുടെ 'തുഴ'കളിൽ ക്രോസ് ബാറുകളും ഉണ്ടായിരുന്നതായി തെളിഞ്ഞിട്ടുണ്ട്. എന്നാൽ ഡൈമെട്രോഡോണുകളിൽ ക്രോസ്ബാറുകൾ കാണപ്പെട്ടിരുന്നില്ല. പലപ്പോഴും തുഴയുടെ വലിപ്പം ജീവിയുടെ വലിപ്പത്തിന് ആനുപാതികമായിട്ടായിരുന്നില്ല. വലിപ്പം കൂടിയ ജീവികൾക്ക് താരതമ്യേന വലിപ്പം കുറഞ്ഞ തുഴകളായിരുന്നു ഉണ്ടായിരുന്നത്. പെലിക്കോസോറിന്റെ സസ്തനി മുൻഗാമികളിൽ കാണപ്പെട്ടിരുന്ന താപം ആഗിരണം ചെയ്യാനും പ്രസരിപ്പിക്കാനും, താപനില നിയന്ത്രിക്കാനുമുള്ള വിശേഷാവയവങ്ങളുടെ പ്രാരംഭകാലരൂപമായി ഡൈമെട്രോഡോണുകളുടെ തുഴകളെ കണക്കാക്കാവുന്നതാണ്.

അതിവേഗത്തിൽ സഞ്ചരിക്കാൻ കഴിയുന്ന ഡൈമെട്രോഡോണുകൾ സാവധാനത്തിൽ സഞ്ചരിക്കുന്ന ചെറിയ ഇനം ജീവികളെ ഇരയാക്കിയിരുന്നു. മാംസഭോജനത്തിന് അനുയോജ്യമായ ദന്ത വിന്യാസമാണ് ഡൈമെട്രോഡോണുകൾക്കുണ്ടായിരുന്നത്. പല്ലുകൾ കൂർത്തതും മൂർച്ചയുള്ളതുമായിരുന്നു. മേൽത്താടിയിലെ നീണ്ട പല്ലുകൾ ചവയ്ക്കുന്നതിനും ഇര രക്ഷപ്പെടാതെ സൂക്ഷിക്കുന്നതിനും ഉപയോഗപ്പെടുത്തിയിരുന്നു. ഈ പല്ലുകൾ തെറാപ് സിഡുകളുടേയും സസ്തനികളുടേയും ഉളിപ്പല്ലുകളോടു സാദൃശ്യമുള്ളവയായിരുന്നു. മേൽത്താടിയിൽ ഉയർന്നയിനങ്ങളിൽ കാണപ്പെടുന്ന കോമ്പല്ലുകൾക്കു സദൃശമായ ഒരു ജോടി വലിപ്പം കൂടിയ പല്ലുകൾ കാണപ്പെട്ടിരുന്നു. ഉളിപ്പല്ലുകൾ, കോമ്പല്ലുകൾ, ചർവണകങ്ങൾ എന്നീ മൂന്നു തരത്തിലുള്ള പല്ലുകളും ഡൈമെട്രോഡോണുകൾക്കുണ്ടായിരുന്നു.

Bramwell, C. D.; Fellgett, P. B. (1973). "Thermal Regulation in Sail Lizards". Nature 242: 203. doi:10.1038/242203a0


</doc>
<doc id="122615" url="https://ml.wikipedia.org/wiki?curid=122615" title="പി. രാജേന്ദ്രൻ">
പി. രാജേന്ദ്രൻ

കേരളത്തിലെ ഒരു പൊതുപ്രവർത്തകനും കമ്മ്യൂണിസ്റ്റ് പാർട്ടി ഓഫ് ഇൻഡ്യ (മാർക്സിസ്റ്റ്) ലെ അംഗവുമാണ്‌ പി രാജേന്ദ്രൻ . പാർട്ടിയുടെ കേരളസംസ്ഥാനസമിതിയിലും കേന്ദ്ര കണ്ട്രോൾ കമ്മീഷനിലും അംഗമാണ്‌. പതിമൂന്നാം ലോക്സഭയിലും പതിനാലാം ലോക്സഭയിൽ കൊല്ലം മണ്ഡലത്തെ പ്രതിനിധീകരിച്ചിരുന്നു.


</doc>
<doc id="122616" url="https://ml.wikipedia.org/wiki?curid=122616" title="തറക്കരടി">
തറക്കരടി

കരടികളോടു സാദൃശ്യമുള്ള ഒരിനം മാംസഭോജി മൃഗമാണ്‌ തറക്കരടി. സസ്തനി ഗോത്രത്തിലെ മസ്റ്റെലൈഡ് ജന്തുകുടുംബത്തിന്റെ ഉപകുടുംബമായ മെല്ലിവോറിനെയിൽപ്പെടുന്ന ഇതിന്റെ ശാസ്ത്രീയനാമം "മെല്ലിവോറ കാപെൻസിസ്" എന്നാണ്‌. അഫ്ഗാനിസ്ഥാൻ, നേപ്പാൾ, മൊറോക്കോയുടെ തെക്കു ഭാഗം തുടങ്ങിയ പ്രദേശങ്ങളിൽ ഇവയെ കാണാം. ഇന്ത്യയിൽ വരണ്ട കാലാവസ്ഥയുള്ള ഭൂപ്രദേശങ്ങളിലും മരുഭൂമികളിലുമാണ് ഇവ ജീവിക്കുന്നത്. മഴ കൂടുതലുള്ള പ്രദേശങ്ങളിൽ അപൂർവമായേ തറക്കരടികളെ കാണാറുള്ളൂ.

തറക്കരടിയുടെ തലയ്ക്കും ഉടലിനും കൂടി 60 സെ.മീ. നീളമുണ്ട്; വാൽ 15 സെന്റിമീറ്ററും. 8-10 കിലോഗ്രാം തൂക്കമുണ്ടായിരിക്കും. ആൺ മൃഗങ്ങൾക്ക് 80 സെന്റിമീറ്ററോളം നീളവും 13 കിലോഗ്രാം വരെ തൂക്കവുമുണ്ട്. ഭൂരിഭാഗം സസ്തനി മൃഗങ്ങളുടേയും ശരീരത്തിന്റെ ഉപരിഭാഗം കീഴ്ഭാഗത്തേക്കാൾ നിറം കൂടിയതായിരിക്കും. ഇതിനു വിപരീതമായി തറക്കരടിയുടെ ശരീരത്തിന്റെ ഉപരിഭാഗം വെള്ളയോ വെള്ള കലർന്ന മഞ്ഞ നിറത്തിലോ ആയിരിക്കും; കീഴ്ഭാഗവും കാലുകളും വാലും കറുപ്പാണ്. ബലമുള്ള, തടിച്ചു കുറുകിയ കാലിന്റെ ഉള്ളങ്കാൽ മൃദുവായിരിക്കും. പരന്ന കാല്പത്തിയിൽ നീളംകൂടിയ മൂർച്ച കുറഞ്ഞ നഖങ്ങളുണ്ട്. തറക്കരടിയുടെ മോന്തയും കണ്ണും ചെവിയും വലിപ്പം കുറഞ്ഞതാണ്; കഴുത്ത് നീളം കൂടിയതും. ഇതിന്റെ ചർമം കട്ടിയേറിയതും ദൃഢവും പരുപരുത്തതുമായതിനാൽ മറ്റു ജീവികളുടെ ആക്രമണത്തിൽ നിന്ന് അനായാസം രക്ഷനേടാൻ കഴിയുന്നു. കരടികളെപ്പോലെ തറക്കരടിക്കും ശരീരം നിറയെ നീളം കൂടിയ ദൃഢതയുള്ള രോമങ്ങളുണ്ട്. തറക്കരടിയുടെ പേശീചർമം വളരെ അയഞ്ഞ രീതിയിലുള്ളതാണ്.
മരപ്പൊത്തുകളിലും പാറയിടുക്കുകളിലും മണ്ണുമാന്തിക്കുഴിച്ചുണ്ടാക്കുന്ന കുഴികളിലുമാണ് തറക്കരടികൾ സാധാരണ ജീവിക്കുന്നത്. വേഗത്തിൽ മണ്ണുമാന്തി കുഴികളുണ്ടാക്കാനാവുന്ന പ്രദേശങ്ങളാണ് ഇവയുടെ ഇഷ്ട വാസസ്ഥലം. നദീതടങ്ങളിലും മറ്റും കരടികളുണ്ടാക്കുന്നതുപോലെതന്നെ ഇവയും വലിയ കുഴികളുണ്ടാക്കാറുണ്ട്.
തറക്കരടികൾ രാത്രിഞ്ചരന്മാരാണ്. ഒരു രാത്രികൊണ്ട് 32 കിലോമീറ്ററോളം ദൂരം ഇവ സഞ്ചരിക്കാറുണ്ട്. ഇണകളായിട്ടാണ് ഇവ ജീവിക്കുക. പകൽ സമയങ്ങളിൽ അപൂർവമായേ ഇവ കുഴികളിൽ നിന്നു പുറത്തിറങ്ങാറുള്ളൂ. ചെറിയ സസ്തനികൾ, പക്ഷികൾ, ഉരഗങ്ങൾ, ഉഭയ ജീവികൾ, പ്രാണികൾ, മുട്ടകൾ തുടങ്ങിയവ ഇവ ആഹാരമാക്കുന്നു. മൂർച്ചയുള്ള 32 പല്ലുകളുണ്ട്. ദൃഢതയുള്ള പല്ലുകൾ കൊണ്ട് ഇവ ഇരയെ കഠിനമായി മുറിവേല്പിക്കുക പതിവാണ്. ഫലവർഗങ്ങളും തേനും ഇവയുടെ ഇഷ്ടഭോജ്യമാണ്. ഹണി ഗൈഡ് പക്ഷി പോലെയുള്ള ചിലയിനം പക്ഷികൾ തുടർച്ചയായി പ്രത്യേക ശബ്ദം പുറപ്പെടുവിച്ച് വഴികാട്ടികളായി തറക്കരടികളെ തേൻകൂടുകളിലേക്കാകർഷിക്കാറുണ്ട്. തറക്കരടികൾ കൂടുപൊട്ടിച്ച് തേൻ കുടിക്കുകയും പക്ഷികൾ തേനടയും ലാർവകളും ഭക്ഷിക്കുകയും ചെയ്യുന്നു. തേൻകൂടുകൾ പൊട്ടിക്കാൻ തറക്കരടികൾ മരത്തിൽ കയറാറുമുണ്ട്. ഇക്കാരണത്താലാകാം ഇവ "ഹണി ബാഡ്ജർ" എന്ന പേരിലും അറിയപ്പെടുന്നു. ചീഞ്ഞ മാംസം ഭക്ഷിക്കുന്നതിനാലും മണ്ണു മാന്താൻ പ്രത്യേക സാമാർത്ഥ്യമുള്ളതിനാലും "ശവക്കുഴി തോണ്ടുന്ന മൃഗം" എന്നും തറക്കരടിക്ക് പേരുണ്ട്. മലദ്വാരത്തിന്റെ ഇരു ഭാഗങ്ങളിലുമുള്ള ഗ്രന്ഥികളിൽ നിന്ന് രൂക്ഷമായ ദുർഗന്ധത്തോടു കൂടിയ മഞ്ഞനിറത്തിലുള്ള സ്രവം പുറപ്പെടുവിക്കുന്നു. ഈ ദുർഗന്ധ ദ്രാവകമാണ് ശത്രുക്കളിൽ നിന്നു രക്ഷപ്പെടാൻ ഇവയെ സഹായിക്കുന്നത്. സ്വയം രക്ഷയ്ക്കായി മനുഷ്യരെ ആക്രമിക്കാനും ഇവ മടിക്കാറില്ല.
ഗർഭകാലം ആറു മാസമാണ്. ഒരു പ്രസവത്തിൽ രണ്ട് കുഞ്ഞുങ്ങളുണ്ടാകുന്നു. കൂട്ടിൽ അടച്ചു വളർത്തുന്ന തറക്കരടിക്ക് 24 വർഷം വരെ ആയുസ്സുള്ളതായി കണക്കാക്കപ്പെട്ടിട്ടുണ്ട്.



</doc>
<doc id="122628" url="https://ml.wikipedia.org/wiki?curid=122628" title="ടിറ്റാനോത്തീർ">
ടിറ്റാനോത്തീർ

പെരിസോഡാക്ടൈല ഗോത്രത്തിലെ ബ്രോണ്ടോത്തീറിഡെ കുടുംബത്തിൽ‌പ്പെടുന്ന ഒരു വിലുപ്ത സസ്തനിയാണ് ടിറ്റാനോത്തീർ.

കുതിരകൾ‍, കാണ്ടാമൃഗങ്ങൾ‍, ടപ്പീറുകൾ എന്നിവ ഈ കുടുംബത്തിൽ‌പ്പെടുന്നവയാണ്. ടിറ്റാനോത്തീറുകൾ കാണ്ടാമൃഗങ്ങളോടു സാദൃശ്യമുള്ളവയായിരുന്നു. ഇയോസീൻ കാലഘട്ടത്തിൽ വടക്കേ അമേരിക്കയിൽ കാണപ്പെട്ടിരുന്ന ടിറ്റാനോത്തീറുകളധികവും ആടിന്റെ വലിപ്പംപോലും ഇല്ലാത്തവയായിരുന്നു. പക്ഷേ ഒലിഗോസീൻ കാലഘട്ടത്തിൽ കാണപ്പെട്ടിരുന്നവ കാണ്ടാമൃഗങ്ങളേക്കാൾ വലിപ്പം കൂടിയവയായിരുന്നുതാനും. 
നദീതടങ്ങളിൽ വൻ പറ്റങ്ങളായി ജീവിച്ചിരുന്ന ഇവയ്ക്ക് നാലു മീറ്ററോളം നീളവും തോളറ്റം വരെ രണ്ടര മീറ്റർ ഉയരവും ഉണ്ടായിരുന്നു. തലയോട്ടിയുടെ ഉപരിഭാഗം അവതലമായി ഉള്ളിലേക്കു വളഞ്ഞ സ്ഥിതിയിലായിരുന്നു. നീണ്ട മുഖത്ത് ഏതാണ്ട് Y ആകൃതിയിലുള്ളതും അസ്ഥികാമ്പുള്ളതുമായ കൊമ്പുകളും ഇവയ്ക്കുണ്ടായിരുന്നു. 
ഇലകളും തളിരും ആഹാരമാക്കിയിരുന്ന ഇവയുടെ പല്ലുകൾ ആദിമസ്വഭാവം പ്രകടിപ്പിച്ചിരുന്നു. പല്ലുകൾ മോണയിൽ നിന്ന് അധികം പുറത്തേക്ക് തള്ളിനിൽക്കുന്നവയായിരുന്നില്ല. ഇവയുടെ സസ്യാഹാരാസ്വഭാവമായിരിക്കാം പല്ലുകളുടെ ഈ സവിശേഷതയ്ക്കു കാരണമെന്ന് കരുതപ്പെടുന്നു.



</doc>
<doc id="122634" url="https://ml.wikipedia.org/wiki?curid=122634" title="പി. കോയ">
പി. കോയ

കേരളത്തിലെ പ്രമുഖ പത്രപ്രവർത്തകനും എഴുത്തുകാരനും സാമൂഹിക-മനുഷ്യാവകാശ പ്രവർത്തകനുമാണ് പി.കോയ. തേജസ് പത്രത്തിന്റെ മുഖ്യ പത്രാധിപരാണ്‌. പ്രഫസർ പി കോയ എന്നാണ് മുഴുവൻ പേരെങ്കിലും കലീം എന്ന തൂലികാനാമത്തിലാണ് അറിയപ്പെടുന്നത്. 

സി കെ അവറാൻ കോയ ഹാജിയുടെയും ആഇശയുടെയും മകനായി 1950ൽ കാരന്തൂരിൽ ജനിച്ചു. കാരന്തൂർ മദ്റസത്തുൽ ചിശ്തിയ്യ, കുന്ദമംഗലം സ്‌കൂൾ എന്നിവിടങ്ങളിൽ പ്രാഥമിക പഠനം. കോഴിക്കോട് ദേവഗിരി കോളജിൽ നിന്ന് ഇംഗ്ലീഷ് സാഹിത്യത്തിൽ ബിരുദവും ബിരുദാനന്തര ബിരുദവും കോഴിക്കോട് സർവകലാശാലയിൽ നിന്ന് ബിസിനസ് അഡ്മിനിസ്‌ട്രേഷനിൽ ഡിപ്ലോമയും നിയമത്തിൽ ബിരുദവും നേടി. ചേന്ദമംഗലൂർ കോളജ് അധ്യാപകൻ, ഗവ. സർവീസിൽ അസിസ്റ്റന്റ്‌സ് സെയിൽ സ്ടാക്‌സ് ഓഫിസർ, ഖത്തർ പോലിസ് വകുപ്പിൽ ഇൻസ്ട്രക്ടർ, കോളജ് എജുക്കേഷൻ ഡിപ്പാർട്ട് മെന്റിൽ ഇംഗ്ലീഷ് അധ്യപകൻ എന്നിങ്ങനെ സേവനം ചെയ്തു. അൽപകാലം പ്രബോധനം വാരികയിൽ സബ് എഡിറ്ററായിരുന്നു.

അടിയന്തരാവസ്ഥയെ തുടർന്ന് പിരിച്ചുവിട്ട ഐഡിയൽ സ്റ്റുഡന്റ്‌സ് ലീഗ് കോഴിക്കോട് ജില്ലാ പ്രസിഡണ്ട്, സംസ്ഥാന കമ്മിറ്റിയംഗം, സ്റ്റുഡന്റ്‌സ് ഇസ്‌ലാമിക് മൂവ്‌മെന്റ് ഓഫ് ഇന്ത്യ (സിമി), കോഴിക്കോട് ഇസ്‌ലാമിക് യൂത്ത് സെന്റർ, നാഷനൽ ഡവലപ്‌മെന്റ് ഫ്രണ്ട് (എൻ.ഡി.എഫ്), മലേഷ്യൻ ആസ്ഥാനമായി പ്രവർത്തിക്കുന്ന ഏഷ്യൻ ഫെഡറേഷൻ ഓഫ് മുസ്‌ലിം യൂത്ത്, കോൺഫെഡറേഷൻ ഓഫ് ഹൂമൻ റൈറ്റ് ഓർഗനൈസേഷൻ (എൻ.സി.എച്ച്.ആർ.ഒ), പോപ്പുലർ ഫ്രണ്ട് ഓഫ് ഇന്ത്യ, സോഷ്യൽ ഡമോക്രാറ്റിക് പാർട്ടി ഓഫ് ഇന്ത്യ (എസ്.ഡി.പി.ഐ) എന്നിവയുടെ സ്ഥാപകരിൽ ഒരാളും ജിദ്ദ ആസ്ഥാനമായി പ്രവർത്തിക്കുന്ന ഇസ്ലാമിക് ഡവലപ്‌മെന്റ് ബാങ്കിന്റെ (ഐ.ഡി.ബി) സ്‌കോളർഷിപ്പ് പ്രോഗ്രാം ഓണററി കൗൺസിൽ, ആൾ ഇന്ത്യ മില്ലികൗൺസിൽ എക്‌സികൂട്ടിവ് അംഗം, ഇൻസറ്റിറ്റിയൂട്ട് ഓഫ് ഒബ്ജക്ടീവ് സ്റ്റഡീസ് (ഐ.ഒ.എസ്) കേരള ചാപ്റ്റർ കോഓഡിനേറ്റർ, ഡൽഹിയിലെ സ്റ്റുഡന്റ്‌സ് ഇസ്ലാമിക് ട്രസ്റ്റ് ഭരണ സമിതിയംഗം എന്നിങ്ങനെയും പ്രവർത്തിച്ചിട്ടുണ്ട്. 

നിലവിൽ കോൺഫെഡറേഷൻ ഓഫ് ഹൂമൻ റൈറ്റ് ഓർഗനൈസേഷൻ (എൻ.സി.എച്ച്.ആർ.ഒ) യുടെ ജനറൽ സെക്രട്ടരിയും, സോഷ്യൽ ഡമോക്രാറ്റിക് പാർട്ടി ഓഫ് ഇന്ത്യ (എസ്.ഡി.പി.ഐ) യുടെ വക്താവുമാണ്.
അലി ശരീഅതിയുടെ ഹജ്ജ്, ടി.ഡബ്ലിയു ആർണൾഡിന്റെ ദ പ്രീച്ചിംഗ് ഓഫ് ഇസ്‌ലാം (ഇസ്‌ലാമും പ്രബോധനവും) ഉത്പത്തി ശാസ്ത്രത്തിലും വേദനങ്ങളിലും (മോറീസ് ബുക്കായ്) മതം, വേദം, പ്രവാചകൻ (ഡോ.സയ്യിദ് ഹുസൈൻ നസ്വർ) എന്നീ കൃതികൾ വിവർത്തനം ചെയ്തു. വാഷിംഗ്ടണിലെ ഇന്റർനാഷണൽ ഇൻസ്റ്റിറ്റിയൂട്ട് ഓഫ് ഇസ്‌ലാമിക് തോട്ട് (ഐ.ഐ.ഐ.ടി.) 'വിജ്ഞാനത്തിന്റെ ഇസ്‌ലാമീകരണം' എന്ന ശീർഷകത്തിൽ പുറത്തിറക്കിയ ലേഖന സമാഹാരത്തിൽ നിന്നും എതാനും ഭാഗം അറിവിന്റെ ഉറവിടും ഉദ്ദേശവും ഇസ്‌ലാമും നഗരങ്ങളും എന്നീ പേരുകളിൽ വിവർത്തനം ചെയ്തു പ്രസിദ്ധീകരിച്ചു. മാലിക്കിബ്‌നു നബി: ജീവിതവും ചിന്തയും സ്വതന്ത്ര കൃതിയാണ്. ആനുകാലികങ്ങളിൽ ധാരാളമായി എഴുതാറുള്ള കലീം നല്ലപ്രഭാഷകനുമാണ്.
ഗൾഫ് രാജ്യങ്ങൾക്ക് പുറമെ ഫ്രാൻസ്, കൊറിയ, ഇന്തോനേഷ്യ, ഫിലിപ്പൈൻസ്, ജപ്പാൻ, ശ്രീലങ്ക, തുടങ്ങിയ രാജ്യങ്ങളും സന്ദർശിച്ചിട്ടുണ്ട്. ഫൗസിയയാണ് ഭാര്യ. മൂന്ന് ആൺമക്കളുണ്ട്.

പ്രഫ. പി കോയ ഓണററി എഡിറ്ററായ ഇസ്ലാമിക വിജ്ഞാനകോശത്തിൽ കശ്‌മീരടക്കമുള്ള മുസ്ലീം ഭൂരിപക്ഷ പ്രദേശങ്ങൾ പച്ചനിറത്തിൽ കൊടുത്തിരുന്നു. എന്നാൽ പുസ്‌തകത്തിൽ കശ്‌മീരില്ലാത്ത ഇന്ത്യൻ ഭൂപ്പടം പ്രസിദ്ധീകരിച്ചുവെന്നാരോപിച്ച്‌ ബി.ജെ.പി. അനുകൂല സംഘടനകൾ രംഗത്തെത്തിയിരുന്നു. ഇതെത്തുടർന്ന്‌ കോയക്കെതിരേ കേസെടുത്ത്‌ അദ്ദേഹത്തെ 2002 ജനുവരിയിൽ രണ്ടാഴ്‌ചയോളം കസ്‌റ്റഡിയിലെടുക്കുകയും സർവീസിൽ നിന്ന്‌ സസ്‌പെന്റ്‌ ചെയ്യുകയും ചെയ്‌തിരുന്നു. എന്നാൽ, പിന്നീട്‌ സസ്‌പെൻഷൻ പിൻവലിക്കുകയും അദ്ദേഹത്തിന്‌ ഇക്കാലയളവിലുള്ള ശമ്പളമടക്കമുള്ള എല്ലാ ആനുകൂല്യങ്ങളും തിരികെ നൽകുകയും ചെയ്‌തു.


</doc>
<doc id="122642" url="https://ml.wikipedia.org/wiki?curid=122642" title="ടപ്പീർ">
ടപ്പീർ

പെരിസോഡാക്ടൈല ഗോത്രത്തിലെ ടപ്പീറിഡെ കുടുംബത്തിൽപ്പെടുന്ന സസ്തനിയാണ് ടപ്പീർ. തടിച്ച ശരീരവും ചെറിയ തുമ്പിക്കൈ മാതിരിയുള്ള മൂക്കും ഈ ജീവിയുടെ സവിശേഷതകളാണ്. ആധുനിക പെരിസോഡാക്ടൈലുകളിലെ ഏറ്റവും ആദിമ ഇനമാണിത്. 

ടപ്പീറുകളെ മലയ, ജാവ, സുമാട്ര, തെക്കേ അമേരിക്ക എന്നിവിടങ്ങളിൽ കണ്ടുവരുന്നു. ഇതിന്റെ മൂന്നു സ്പീഷീസ് അമേരിക്കയിലും ഒരെണ്ണം ഏഷ്യയിലുമാണുള്ളത്. ടപ്പീറുകളുടെ ജന്മദേശം യൂറോപ്പാണ്. 35 ദശലക്ഷം വർഷങ്ങൾക്കുമുമ്പ്, ഒലിഗോസീൻ യുഗത്തിൽ, വടക്കേ അമേരിക്കയിൽ ടപ്പീറുകളുണ്ടായിരുന്നതായി ജീവാശ്മ പഠനങ്ങൾ സൂചന നൽകുന്നു. ഇവിടെ നിന്നാവണം ഏഷ്യയിലേക്കും തെക്കേ അമേരിക്കയിലേക്കും ടപ്പീറുകൾ ദേശാന്തരഗമനം നടത്തിയത്. മെക്സിക്കോ മുതൽ ഇക്വഡോർ വരെയുള്ള ഭൂഭാഗങ്ങളിൽ ബെയേഴ്സ് ടപ്പീർ എന്നയിനമാണ് കാണപ്പെടുന്നത്. കൊളംബിയ, വെനിസുല, ബ്രസീൽ എന്നിവിടങ്ങളിൽ ബ്രസീലിയൻ ടപ്പീർ എന്ന ഇനമാണ് അധികം കാണുന്നത്. മൗണ്ടൻ ടപ്പീർ ഇനം ധാരാളമായുള്ളത് കൊളംബിയ, പെറു എന്നിവിടങ്ങളിലും വെനിസുലയുടെ പടിഞ്ഞാറൻ ഭാഗങ്ങളിലുമാണ്. മലയൻ ഇനമായ ടപ്പീറസ് ഇൻഡിക്കസ് മ്യാൻമർ, തായ്ലന്റ്, വിയറ്റ്നാം, മലേഷ്യ, സുമാട്ര എന്നിവിടങ്ങളിൽ കാണപ്പെടുന്നു. ടപ്പീറുകൾ കൊടുംവനത്തിൽ ജീവിക്കുന്നു. 
അമേരിക്കൻ ഇനങ്ങളുടെ പുറംഭാഗത്തിന് ചുവപ്പുകലർന്ന തവിട്ടോ കറുപ്പോ നിറമായിരിക്കും. വയറിനടിഭാഗത്ത് നിറം കുറവുമാണ്. ശരീരം രോമാവൃതമായിരിക്കുന്നു. തടിച്ച ശരീരവും കുറിയ കാലുകളും, ചെറിയ വാലും തലയോട്ടിയിലേക്ക് കുഴിഞ്ഞിരിക്കുന്ന കണ്ണുകളും ടപ്പീറുകളുടെ പ്രത്യേകതകളാണ്. മൂക്കും മേൽച്ചുണ്ടും കൂടിച്ചേർന്ന് ചെറിയൊരു തുമ്പിക്കൈ പോലെ രൂപംകൊണ്ടിരിക്കുന്നു. ഇവയുടെ ശരീരത്തിന് 1.8 - 2.5 മീറ്റർ നീളം വരും. വാലിന് 5 - 10 സെന്റിമീറ്റർ നീളമേയുള്ളു. തോളറ്റം വരെ ഒരു മീറ്ററോളം ഉയരം വരും. പൂർണവളർച്ചയെത്തിയ ഒരു ടപ്പീറിന് 225 - 300 കിലോഗ്രാം ഭാരമുണ്ടായിരിക്കും. മുൻകാലുകളിൽ നാലും പിൻകാലുകളിൽ മൂന്നും വിരലുകൾ കാണാം. മലയൻ ടപ്പീറുകളുടെ ശരീരത്തിന്റെ മുന്നറ്റത്തിന് കറുപ്പുനിറമാണ്. മുൻകാലുകൾ മുതൽ പിന്നറ്റം വരെ വെള്ളനിറവും. വളർച്ചയുടെ ആദ്യഘട്ടത്തിൽ എല്ലായിനം ടപ്പീറുകൾക്കും കറുത്ത നിറമായിരിക്കും. ശരീരത്തിൽ മഞ്ഞ വരകളും കാണപ്പെടുന്നുണ്ട്.
ടപ്പീറുകളുടെ ഗർഭകാലം 13 മാസമാണ്. ഒരു പ്രസവത്തിൽ ഒന്നോ രണ്ടോ കുഞ്ഞുങ്ങളാണുണ്ടായിരിക്കുക.


</doc>
<doc id="122646" url="https://ml.wikipedia.org/wiki?curid=122646" title="ടാസ്മേനിയൻ ഡെവിൾ">
ടാസ്മേനിയൻ ഡെവിൾ

ആസ്ട്രേലിയൻ ദ്വീപായ ടാസ്മേനിയയിൽ മാത്രം കണ്ടുവരുന്ന മാംസഭോജിയായ സസ്തനി സഞ്ചിമൃഗമാണ് ടാസ്മേനിയൻ ഡെവിൾ. ഇവ ഡേസിയുറിഡെ കുടുംബത്തിൽപ്പെടുന്നു. ഈ കുടുംബത്തിലെ ഏറ്റവും വലിപ്പം കൂടിയ ഇനവും ഇതുതന്നെ. ഒരു ഇടത്തരം പട്ടിയുടെ വലിപ്പം. ഇതിന്റെ ശാസ്ത്രീയനാമം സാർകോസെഫൈലസ് ഹരീസ്സിയൈ എന്നാണ്.

ടാസ്മേനിയൻ ഡെവിളിന് കറുപ്പുനിറമാണ്. മാറിടത്തിലും പൃഷ്ഠഭാഗത്തും വെളുത്ത ചെറിയ പുള്ളികളുണ്ട്. ഇതിന്റെ തല വലിപ്പം കൂടിയതും കരുത്തുള്ളതുമാണ്. തോളെല്ല് ദൃഢവും ബലമുള്ളതുമായിരിക്കും. കട്ടികൂടിയ താടിയെല്ലും പല്ലുകളും ഉപയോഗിച്ച് ഇരയുടെ എല്ലുകൾ പോലും കടിച്ചു പൊട്ടിച്ചു ഭക്ഷിക്കാൻ ഇവയ്ക്കു സാധിക്കും. പ്രായപൂർത്തിയെത്തിയ ആൺ‌ മൃഗത്തിന്റെ ശരീരത്തിന് 60 സെന്റിമീറ്റർ നീളം വരും; ഭാരം 9 മുതൽ 12 കിലോഗ്രാമും. മുൻ കാലുകൾക്ക് പിൻ കാലുകളെക്കാൾ അല്പം നീളക്കൂടുതൽ ഉണ്ടായിരിക്കും. വാലിന് 30 സെന്റിമീറ്ററോളം നീളമുണ്ടാകാറുണ്ട്. പെൺ മൃഗം ആൺ മൃഗത്തേക്കാൾ അല്പം ചെറുതാണ്.

കാഴ്ചയിൽ ഭീതിജനിപ്പിക്കുന്ന ഈ ജീവി ഇരയെ ചാടി വീണ് ആക്രമിക്കാറില്ല. പതുക്കെ നടന്നെത്തി ഇരയെ കടിച്ചു മുറിവേല്പിച്ചു കീഴ്പ്പെടുത്തുകയാണ് പതിവ്. തറയിൽ ജീവിക്കുന്നവയാണെങ്കിലും ഇവയ്ക്ക് വളരെ വേഗം ഉയരത്തിൽ ചാടിക്കയറാൻ സാധിക്കും. പകൽ സമയം ഒളിജീവിതം നടത്തുന്ന ജീവി ഇരതേടുന്നത് രാത്രികാലങ്ങളിലാണ്.
ചെറുസസ്തനികളും പക്ഷികളും ആണ് പ്രധാന ഇരകൾ. പ്രധാനമായും ആട്ടിൻകുഞ്ഞുങ്ങളേയും കോഴികളെയുമാണ് ഇവ ഇരയാക്കാറുള്ളത്. ഇരയുടെ തൊലിയും എല്ലും ഉൾപ്പെടെ എല്ലാം ഭക്ഷിക്കുന്നു. ജന്തുക്കളുടെ ശവത്തെയും ഇവ ഭക്ഷിക്കുന്നു.

ഏഴ് മാസമാണ് പ്രജനനകാലം. ഒരു പ്രസവത്തിൽ നാലു കുഞ്ഞുങ്ങൾ വരെ ഉണ്ടാകാറുണ്ട്. കുഞ്ഞുങ്ങളെ മൂന്നര മാസത്തോളം പെൺ മൃഗങ്ങൾ അവയുടെ സഞ്ചികളിൽ വഹിക്കുന്നു. 8 - 9 മാസം വരെ കുഞ്ഞുങ്ങൾ തള്ളയുടെ പാൽ കുടിച്ചാണ് വളരുന്നത്. രണ്ടു വർഷം കൊണ്ട് ഇവയ്ക്ക് ലൈംഗിക വളർച്ചയെത്തുന്നു. ടാസ്മേനിയൻ ഡെവിളിന് ആറു വയസ്സുവരെ ആയുസ്സുണ്ട്. മൃഗശാലകളിൽ കൂടുതൽ വർഷം ജീവിക്കാറുണ്ട്.
അനേകം ലക്ഷങ്ങൾ ഉണ്ടായിരുന്ന ഇവയുടെ എണ്ണം ഇന്ന് 15000 ത്തിൽ താഴെ മാത്രം ആണ്. ഇവയുടെ മുഖത്തുണ്ടാകുന്ന, ചികിത്സിച്ചു ഭേദമാക്കാൻ പറ്റാത്ത കാൻസർ പോലെ ഉള്ള വൃണം ഉണ്ടായി ഇവ കൂട്ടത്തോടെ ചത്തൊടുങ്ങുക ആണ്. വംശ നാശ ഭീഷണി നേരിടുന്ന ഇവയുടെ സംരക്ഷണം 2009 മുതൽ കർശനമാക്കിയിട്ടുണ്ട്.
ഇതേവരെ കണ്ടെത്തിയിട്ടുള്ള ഫോസിൽ രേഖകൾ ഒരു കാലത്ത് ഈ ജീവി ആസ്ത്രേലിയൻ ഭൂഖണ്ഡത്തിൽ ധാരാളമായുണ്ടായിരുന്നു എന്ന് തെളിയിക്കുന്നു.


</doc>
<doc id="122648" url="https://ml.wikipedia.org/wiki?curid=122648" title="കെ. റോസയ്യ">
കെ. റോസയ്യ

കൊനിജെറ്റി റോസയ്യ (Telugu: కొణజేటి రోశయ్య) എന്ന കെ. റോസയ്യ(ജനനം: 1933 ജൂലൈ 4) തമിഴ്‌നാടിന്റെ ഗവർണ്ണറും ആന്ധ്രാപ്രദേശിന്റെ മുൻ മുഖ്യമന്ത്രിമാരിലൊരാളുംഇന്ത്യൻ നാഷണൽ കോൺഗ്രസ് (ഐ) പാർട്ടിയുടെ സംസ്ഥാനത്തെ മുതിർന്ന നേതാവും ആണ്. പല മന്ത്രിസഭകളിലും അംഗമായിരുന്ന റോസയ്യ പ്രധാനമായും ധനകാര്യവകുപ്പിന്റെ ചുമതലയാണ് വഹിച്ചിരുന്നത്. ജനപ്രിയ മുഖ്യമന്ത്രിയായിരുന്ന ഡോ.വൈ.എസ് രാജശേഖരറെഡ്ഡിയുടെ അകാലനിര്യാണത്തെത്തുടർന്നു ഇദ്ദേഹം ആന്ധ്രാപ്രദേശിന്റെ പതിനഞ്ചാമത്തെ മുഖ്യമന്തിയായി 2009 സെപ്തംബർ 3 -ന് അധികാരം എറ്റെടുത്തു. തെലുങ്കാന പ്രക്ഷോഭകർക്ക് പുറമേ വൈ.എസ് രാജശേഖരറെഡ്ഡിയുടെ മകൻ ജഗൻമോഹന്റെ നേതൃത്വത്തിലുള്ള കോൺഗ്രസ്സിലെ തന്നെ വിമതവിഭാഗവും സുഗമമായ ഭരണം നടത്തുവാൻ അദ്ദേഹത്തിന് പലപ്പോഴും പ്രതിബന്ധം സൃഷ്ടിച്ചു. വിമതനീക്കങ്ങൾ ശക്തമാകുന്നതിനിടെ 2010 നവംബർ 24 ന് അപ്രതീക്ഷിതമായി മുഖ്യമന്തിസ്ഥാനം രാജി വെക്കുകയും തുടർന്നു നിയമസഭാ സ്പീക്കറായിരുന്ന നല്ലാരി കിരൺ കുമാർ റെഡ്ഡി മുഖ്യമന്തിയായി തെരഞ്ഞെടുക്കപ്പെടുകയും ചെയ്തു.


</doc>
<doc id="122652" url="https://ml.wikipedia.org/wiki?curid=122652" title="മെൻഡലിയൻ മനുഷ്യ പാരമ്പര്യ കോഡ്">
മെൻഡലിയൻ മനുഷ്യ പാരമ്പര്യ കോഡ്

മെൻഡലിയൻ വിശേഷഗുണങ്ങളുടെയും ജനിതകരോഗാവസ്ഥകളുടെയും ഒരു നാമാവലി എന്ന നിലയ്ക്ക് 1960കളിൽ ഡോ:വിക്റ്റർ ആൽമൺ മൿക്യൂസിക്കിന്റെ നേതൃത്വത്തിലെ ഒരു സംഘം രൂപം കൊടുത്ത വിവരസംഗ്രഹത്തെയാണ് മെൻഡലിയൻ മനുഷ്യ പാരമ്പര്യ ഡേയ്റ്റാ ബേയ്സ് (Mendelian Inheritance in Man - MIM) എന്ന് വിവക്ഷിക്കുന്നത്. ഇതിന്റെ ഓൺ‌ലൈൻ രൂപത്തെ കുറിക്കാനുപയോഗിക്കുന്ന ചുരുക്കമാണ് ഓ.എം.ഐ.എം(OMIM). ജീനുകളുമായോ ജനിതകവസ്തുവുമായോ ബന്ധമുള്ള രോഗങ്ങളുടെ ഒരു പട്ടികയായിട്ടാണ് മെൻഡലിയൻ മനുഷ്യപാരമ്പര്യ ഡേയ്റ്റാ ബേയ്സ് വർത്തിക്കുന്നത്. രോഗങ്ങളുമായി ബന്ധമുണ്ടെന്ന് സ്ഥിരീകരിക്കപ്പെട്ട ജനിതകഘടകങ്ങളെപ്പറ്റിയുള്ള സംക്ഷിപ്തവിവരവും അവയെ സംബന്ധിച്ച തുടർ ഗവേഷണങ്ങളുടെ വിവരവും ഇതിൽ ഉൾപ്പെടുത്തിയിട്ടുണ്ടാകും. മെൻഡലിയൻ ജനിതകരോഗാവസ്ഥകൾ കൂടാതെ 12,000ത്തിൽ‌പരം ജീനുകളെപ്പറ്റിയുള്ള വിശദാംശങ്ങളും ഈ പട്ടികയിലുണ്ട്.

ജനിതകരംഗത്തെ ഗവേഷണങ്ങളെയും വിവരശേഖരണത്തെയും സഹായിക്കുക എന്ന ലക്ഷ്യത്തോടെ ജോൺസ് ഹോപ്കിൻസ് സർവ്വകലാശാലയുടെ ഗ്രന്ഥശാലയും അമേരിക്കൻ ഐക്യനാടുകളുടെ ദേശീയ വൈദ്യഗ്രന്ഥശാലയും ചേർന്ന് 1985ലാണു ഓൺലൈൻ മെൻഡലിയൻ മനുഷ്യപാരമ്പര്യ വിവരസംഗ്രഹത്തിനു രൂപമേകിയത്. 1987 മുതൽ ഇത് ഇന്റർനെറ്റ് സങ്കേതം വഴി ലഭ്യമായിത്തുടങ്ങി.ഇതിനു ഇന്നു കാണുന്ന രൂപം നൽകിയത് 1995ൽ അമേരിക്കൻ ദേശീയ ബയോടെക്നോളജി വിവരസാങ്കേതിക കേന്ദ്രമാണ്. ഇതിന്റെ നിർമ്മാണവും സംശോധനവും നടത്തുന്നത് ജോൺസ് ഹോപ്കിൻസ് സ്കൂൾ ഒഫ് മെഡിസിനു കീഴിലെ മൿക്യൂസിക്-നേയ്ഥൻസ് ജനിതകവൈദ്യ ഇൻസ്റ്റിറ്റ്യൂട്ട് ആണ്.

ഈ വിവര സംഗ്രഹത്തിലെ ഓരോ രോഗത്തിനും 6 അക്കങ്ങളുള്ള ഒരു സംഖ്യ നൽകപ്പെട്ടിരിക്കുന്നു. ഈ സംഖ്യയാണു മെൻഡലിയൻ മനുഷ്യപാരമ്പര്യ കോഡ് (മെ.മനു.പാ.കോഡ്). ഈ ആറക്ക സംഖ്യയിലെ ആദ്യ അക്കം സൂചിപ്പിക്കുന്നത് ആ രോഗം സരൂപക്രോമസോമുമായാണോ (autosomal), എക്സ്, വൈ ക്രോമസോമുകളുമായാണോ അതോ മൈറ്റോകോണ്ട്രിയയുമായാണോ ബന്ധപ്പെട്ടിരിക്കുന്നത് എന്നാണ്. താഴെക്കാണുന്ന പട്ടിക ശ്രദ്ധിക്കുക:

ഒരു മെ.മനു.പാ സംഖ്യയുടെ മുന്നിലായി നക്ഷത്ര ചിഹ്നം(*) ചേർത്തിട്ടുണ്ടെങ്കിൽ ആ ജീൻ നിലവിൽ അറിയപ്പെടുന്ന ഒരു ജനിതകാനുപൂർവ്യത്തിലേതാണ് എന്ന് മനസ്സിലാക്കാം. ഒരു ഹാഷ് ചിഹ്നം(#) ആണു കാണുന്നതെങ്കിൽ അത് ഒരു പ്രത്യേക ജനിതക ലോക്കസിനെയല്ല മറിച്ച് ഒരു വിവരണാത്മക കുറിപ്പിനെയാണു സൂചിപ്പിക്കുന്നതെന്ന് മനസ്സിലാക്കാം, ഉദാഹരണത്തിനു ഒരു പ്രകടരൂപത്തിന്റെ വിവരണം. ഈ ചിഹ്നം ഉപയോഗിച്ചിരിക്കുന്നതിന്റെ കാരണവും ആ വിവരണത്തിലെ ആദ്യഖണ്ഡികയിൽ തന്നെ നൽകിയിട്ടുണ്ടാകും. ഒരു അധികചിഹ്നം(+) ആണു കോഡ് സംഖ്യക്ക് മുന്നിൽ കാണുന്നതെങ്കിൽ അതിന്റെ കുറിപ്പിൽ നിലവിൽ അറിയപ്പെടുന്ന ഒരു ജീനിന്റെയും ഒരു പ്രകടരൂപത്തിന്റെയും വിവരണമുണ്ടാകുമെന്ന് മനസ്സിലാക്കാം. ഒരു ശതമാന(%) ചിഹ്നമാണു കാണുന്നതെങ്കിൽ തന്മാത്രാതല വിശദാംശങ്ങൾ അറിവില്ലാത്തതും എന്നാൽ നിലവിൽ സ്ഥിരീകരിക്കപ്പെട്ടതുമായ ഒരു മെൻഡലിയൻ പ്രകടരൂപത്തിന്റെയോ പ്രകടരൂപ ലോക്കസിന്റെയോ വർണനയാണു കുറിപ്പിലുണ്ടാകുക എന്ന് നിശ്ചയിക്കാം. ഒരു ചിഹ്നവും കോഡുസംഖ്യയ്ക്ക് മുന്നിൽ കാണുന്നില്ലെങ്കിൽ പ്രസ്തുത കുറിപ്പിൽ വിവരിച്ചിരിക്കുന്നത് നിലവിൽ മെൻഡലിയൻ പാരമ്പര്യാടിസ്ഥാനം കൃത്യമായി നിർണയിക്കപ്പെട്ടിട്ടില്ലാത്തതും എന്നാൽ അങ്ങനെ സംശയിക്കപ്പെടുന്നതുമായ ഏതെങ്കിലും പ്രകടരൂപത്തെ പറ്റിയായിരിക്കും. മറ്റേതെങ്കിലും പ്രകടരൂപവുമായുള്ള ഇതിന്റെ വ്യത്യാസങ്ങൾ അവ്യക്തമാണെങ്കിലും ഇതേ രീതിയിൽ ചിഹ്നങ്ങൾ ഒഴിവാക്കിയിട്ടുള്ളതായി കാണാം. ഡേയ്റ്റാ ബേയ്സിൽ മുൻപുണ്ടായിരുന്നിട്ട് ഇപ്പോൾ ഒഴിവാക്കിയതോ മറ്റൊരു കോഡ് സംഖ്യകൊടുത്ത് നീക്കിയതോ ആയ ചാർത്തുകളുടെ സംഖ്യകൾക്ക് മുന്നിലായി ഒരു ന്യൂനതാ (^) ചിഹ്നം ഉണ്ടാകും.

ഒരു ഓൺലൈൻ മെ.മനു.പാ കോഡ് കുറിപ്പിൽ പ്രധാനമായും അതിന്റെ മുഖശീർഷകം, ചിഹ്നം, അപരനാമങ്ങളും ചിഹ്നങ്ങളും, അനുബന്ധ നാമങ്ങൾ എന്നിവയാണു കാണുക. ഒരു ജനിതകഭൂപട ലോക്കസിൽ അതാത് ജീനുകളുടെയോ രോഗത്തിന്റെയോ സ്ഥാനം അടയാളപ്പെടുത്തിയിട്ടുള്ളതും കാണാവുന്നതാണ്. വിവരിക്കപ്പെട്ട രോഗം ജനിതപരമായി വിഷമയുഗ്മജനമാണെങ്കിൽ (heterozygous) അനവധി ജനിതഭൂപട സ്ഥാനങ്ങളും അടയാളപ്പെടുത്തിയിട്ടുണ്ടാകാം




</doc>
<doc id="122669" url="https://ml.wikipedia.org/wiki?curid=122669" title="വെപ്പാട്ടി">
വെപ്പാട്ടി

ചില പുരുഷൻ‌മാർ, ഭാര്യയെ കൂടാതെ മറ്റു സ്ത്രീകളെ ഭാര്യയെപ്പോലെ കൂടെ താമസിപ്പിക്കുകയും, അവരുമായി ലൈംഗികബന്ധത്തിൽ ഏർപ്പെടുകയും ചെയ്യാറുണ്ട്. അങ്ങനെ ഉപയോഗിക്കപ്പെടുന്ന സ്ത്രീകളെ പൊതുവേ വെപ്പാട്ടി എന്നറിയപ്പെടുന്നു


</doc>
<doc id="122670" url="https://ml.wikipedia.org/wiki?curid=122670" title="ഇന്ത്യയിലെ വിമാനത്താവളങ്ങളുടെ പട്ടിക">
ഇന്ത്യയിലെ വിമാനത്താവളങ്ങളുടെ പട്ടിക

ഇന്ത്യയിലെ വിമാനത്താവളങ്ങൾ സംസ്ഥാനം തിരിച്ച് ഈ പട്ടികയിൽ കൊടുത്തിരിക്കുന്നു. 



</doc>
<doc id="122677" url="https://ml.wikipedia.org/wiki?curid=122677" title="ഇന്ത്യയിലെ അന്താരാഷ്ട്രവിമാനത്താവളങ്ങളുടെ പട്ടിക">
ഇന്ത്യയിലെ അന്താരാഷ്ട്രവിമാനത്താവളങ്ങളുടെ പട്ടിക

ഇന്ത്യയിലെ അന്താരാഷ്ട്രവിമാനത്താവളങ്ങളുടെ പട്ടിക താഴെക്കൊടുക്കുന്നു.

! style="text-align:left; white-space:nowrap;" | പട്ടണം/നഗരം
! style="text-align:left; width:4em;" | ICAO
! style="text-align:left; width:4em;" | IATA
! style="text-align:left; white-space:nowrap;" | വിമാനത്താവളത്തിന്റെ പേര്


</doc>
<doc id="122681" url="https://ml.wikipedia.org/wiki?curid=122681" title="ഇന്ത്യൻ ചലച്ചിത്ര അഭിനേതാക്കളുടെ പട്ടിക">
ഇന്ത്യൻ ചലച്ചിത്ര അഭിനേതാക്കളുടെ പട്ടിക


</doc>
<doc id="122682" url="https://ml.wikipedia.org/wiki?curid=122682" title="സോളിനോയിഡ്">
സോളിനോയിഡ്

സർപ്പിളാകൃതിയിൽ ചുറ്റിയേടുത്ത വൈദ്യുത ചാലകമായ കവചിത കമ്പിച്ചുരുളിനേയാണ്‌ സോളിനോയിഡ്(ഇംഗ്ലീഷ്:Solenoid) എന്നു പറയുന്നത്. വൈദ്യുതി കടന്നു പോകുമ്പോൾ സോളിനോയിഡിനുള്ളിൽ ഒരു കാന്തിക മണ്ഡലം രൂപപ്പെടുന്നു. നിയന്ത്രികമായ ഒരു കാന്തിക മണ്ഡലം രൂപ പ്പെടുത്തിയെടുക്കാം എന്നതിനാൽ വൈദ്യത കാന്തങ്ങളുടെ നിർമ്മാണത്തിന്‌ സോളിനോയിഡുകൾ വ്യാപകമായി ഉപയോഗിച്ചു വരുന്നു. ആന്ദ്രേ ആം‌പിയർ ഡൊമിനിക് ആർഗോളുമായി ചേർന്ന് ആദ്യത്തെ സോളിനോയിഡ് നിർ‌മിച്ചു.


</doc>
<doc id="122685" url="https://ml.wikipedia.org/wiki?curid=122685" title="ദി ഡിസ്കവറി ഒഫ് ഇന്ത്യ">
ദി ഡിസ്കവറി ഒഫ് ഇന്ത്യ

ഇന്ത്യയുടെ ആദ്യ പ്രധാനമന്ത്രിയായിരുന്ന പണ്ഡിറ്റ് ജവാഹർലാൽ നെഹ്രു എഴുതിയ ഗ്രന്ഥമാണ്‌ ദി ഡിസ്കവറി ഒഫ് ഇന്ത്യ (ഇംഗ്ലീഷ്:The Discovery of India). 1944ലാണ് പുസ്തകം പ്രസിദ്ധീകരിച്ചത്. അഹമ്മദ് നഗർ കോട്ടയിലെ അവസാനത്തെ ജയിൽ വാസകാലത്താണ് നെഹ്രു ഈ കൃതിയുടെ രചന നിർവഹിച്ചത്.ഒരു സ്വാതന്ത്ര്യ സമര സേനാനിയുടെ കാഴ്ചപ്പാടിലുള്ള ഇന്ത്യാ ചരിത്രം, സംസ്കാരം, വീക്ഷണങ്ങളാണ്‌ ഗ്രന്ഥത്തിൽ ഉൾക്കൊള്ളിച്ചിരിക്കുന്നത്. .
1944-ൽ പ്രസിദ്ധീകരിച്ചു. അഹമ്മദ് നഗർ കോട്ടയിലെ അവസാനത്തെ ജയിൽ വാസകാലത്താണ് ഈ കൃതിയുടെ രചന നിർവഹിച്ചത്. തന്റെ ചിന്താപദ്ധതികളും കർമമണ്ഡലവുമായി ബന്ധപ്പെടുത്തി ഇന്ത്യയുടെ ഭൂതകാലത്തെക്കുറിച്ച് എഴുതുകയാണ് തന്റെ ലക്ഷ്യമെന്ന് ഗ്രന്ഥകാരൻ ഗ്രന്ഥാരംഭത്തിൽ വ്യക്തമാക്കിയിട്ടുണ്ട്. ഓരോ ഇന്ത്യാക്കാരന്റേയും മജ്ജയിലും മാംസത്തിലും രക്തത്തിലും ഒരു സവിശേഷ പൈതൃകം കുടികൊള്ളുന്നുണ്ട്; അയാൾ എന്താണെന്നും എന്തായിരിക്കണമെന്നും തീരുമാനിക്കുന്നത് ഈ പൈതൃകമാണ്. ഈ പൈതൃകത്തിന് ഇന്നത്തെ അവസ്ഥയിലുള്ള പ്രസക്തിയെന്താണെന്ന ചിന്ത സിന്ധുനദീതട സംസ്കാരം മുതൽ ആയിരത്തിത്തൊള്ളായിരത്തി നാൽപ്പതുകൾവരെയുള്ള ഇന്ത്യാചരിത്രാവലോകനത്തിലേക്കാണ് നെഹ്റുവിനെ നയിക്കുന്നത്. മറ്റു ചരിത്രകൃതികളിലെന്ന പോലെ ഇവിടേയും ചരിത്രപണ്ഡിതന്റെ കാഴ്ചപ്പാടല്ല നെഹ്രു അവലംബിക്കുന്നത്; ചരിത്രത്തിന്റെ അന്തഃസത്ത സ്വാംശീകരിച്ച ഒരാളിന്റെ കണ്ണുകൊണ്ട് ഭൂതകാലദർശനം നടത്തുകയാണദ്ദേഹം ചെയ്യുന്നത്. നെഹ്രുവിന് ഭാരതഭൂമിയോടുണ്ടായിരുന്ന വൈകാരികാഭിമുഖ്യവും അതിന്റെ ഭാഗധേയത്തിലുള്ള അടിയുറച്ച വിശ്വാസവും ജനാധിപത്യ സോഷ്യലിസം, മതേതരത്വം, മാനവികതാവാദം എന്നിവയോടുള്ള പക്ഷപാതവും എല്ലാം ഈ കൃതിയിൽ തെളിഞ്ഞു കാണാം. ഇന്ത്യയുടെ പ്രാചീന സംസ്കാരത്തിൽ അഭിമാനം കൊള്ളുന്നതോടൊപ്പം ലോകത്തിലെ മറ്റു ജനതകളുമായി സഹവർത്തിക്കാനും താദാത്മ്യം പ്രാപിക്കാനും അദ്ദേഹം ഇന്ത്യാക്കാരെ ആഹ്വാനം ചെയ്യുന്നു.

1944 ഏ. മുതൽ സെപ്. വരെയുള്ള അഞ്ചുമാസം കൊണ്ടാണ് നെഹ്രു ഈ മഹത്തായ ഗ്രന്ഥം എഴുതിത്തീർത്തത്. ദ്രുതഗതിയിലായിരിക്കണം ഗ്രന്ഥരചന. ഒരു അർധചരിത്രകൃതിയെന്ന് (semi historical work) കെ. ആർ. ശ്രീനിവാസ അയ്യങ്കാർ (ഇന്ത്യൻ റൈറ്റിംഗ് ഇൻ ഇംഗ്ലീഷ് എന്ന കൃതിയിൽ) വിശേഷിപ്പിക്കുന്ന ഈ കൃതിയുടെ മുഖ്യസവിശേഷത ഗ്രന്ഥകാരന്റെ മനസ്സും ഹൃദയവും അതിൽ സ്ഫടികംപോലെ നിഴലിക്കുന്നുവെന്നതാണ്. ഇന്ത്യയുടെ ചരിത്രം അറിയാനല്ല, നെഹ്രു എന്ന മനുഷ്യനെ അറിയാനായിരിക്കും ഏതൊരു വായനക്കാരനും രണ്ടാംവട്ടം ഈ കൃതി വായിക്കുന്നത്.
അഹമ്മദ് നഗർ കോട്ട തടങ്കൽപ്പാളയത്തിൽ ഉണ്ടായിരുന്ന തന്റെ സഹപ്രവർത്തകർക്കും മറ്റു തടവുകാർക്കുമാണ് നെഹ്രു ഈ ഗ്രന്ഥം സമർപ്പിച്ചിരിക്കുന്നത്. അഹമ്മദ് നഗർ കോട്ട, ബാൻഡൻ വീലർ: ലോസാൻ, അന്വേഷണം, ഭാരതാവിഷ്കാരം, യുഗാന്തരങ്ങളിലൂടെ, പുതിയ പ്രശ്നങ്ങൾ, ബ്രിട്ടിഷ് ഭരണത്തിന്റെ സംയോജനവും ദേശീയ പ്രസ്ഥാനത്തിന്റെ ഉദയവും, ദേശീയത്വമോ സാമ്രാജ്യത്വമോ, രണ്ടാം ലോകയുദ്ധം, അഹമ്മദ് നഗർകോട്ട വീണ്ടും എന്നിങ്ങനെ പത്ത് അധ്യായങ്ങളാണ് ഈ കൃതിയിലുള്ളത്. ഇന്ത്യയുടെ ശക്തിയും അശക്തിയും (മൂന്നാം അധ്യായം), ഇന്ത്യയുടെ സ്വാതന്ത്ര്യദാഹം (അഞ്ചാം അധ്യായം), രണ്ട് ഇംഗ്ളണ്ടുകൾ (ആറാം അധ്യായം) തുടങ്ങിയ ഖണ്ഡങ്ങൾ നെഹ്രുവെന്ന ചരിത്രകാരനിലെ കാല്പനികനെ നമുക്കു കാട്ടിത്തരുന്നു.

"പണ്ഡിറ്റ് ജവാഹർലാൽ നെഹ്രു സ്വന്തം മാതൃഭൂമിയെ കണ്ടെത്താൻ നടത്തുന്ന തീർഥാടനമായി ഈ പുസ്തകം വിശേഷിപ്പിക്കപ്പെട്ടിട്ടുണ്ട്. ചരിത്രശക്തികളുടെ അനുസ്യൂതത്വം വെളിപ്പെടുത്തുവാൻ അദ്ദേഹം ഒരു ദേശീയ പ്രവർത്തകനെന്ന നിലയിൽ തനിക്കുണ്ടായ അനുഭവങ്ങളുടെ ആഴങ്ങളിൽ മുങ്ങിത്തപ്പുന്ന അപൂർവസുന്ദരമായ കാഴ്ചയാണ് നാമിവിടെ കാണുന്നത്. ഈ കൃതിയിലെ ആത്മകഥാംശങ്ങൾ ഹൃദയാവർജകമാംവിധം ഉള്ളിണങ്ങി നിൽക്കുന്നവാകയാൽ അവയ്ക്കു സാർവജനീനത്വം കൈവന്നിരിക്കുന്നു. 'ഉൽബുദ്ധമായ ഈ രാഷ്ട്രത്തിന്റെ വേദഗ്രന്ഥ'മായി ബ്ലിറ്റ്സ് വാരിക ഈ കൃതിയെ വാഴ്ത്തുകയുണ്ടായി.
ഇന്ത്യയെ കണ്ടെത്തൽ എന്ന പേരിൽ സി. എച്ച്. കുഞ്ഞപ്പ ഈ കൃതി മലയാളത്തിൽ പരിഭാഷപ്പെടുത്തി പ്രസിദ്ധീകരിച്ചിട്ടുണ്ട്.



</doc>
<doc id="122688" url="https://ml.wikipedia.org/wiki?curid=122688" title="വൈദ്യുതകാന്തികത">
വൈദ്യുതകാന്തികത

പ്രകൃതിയുടെ പരസ്പരപ്രവർത്തനങ്ങക്ക് കാരണം നാല് അടിസ്ഥാനബലങ്ങളാണ്, ദുർബല പ്രവർത്തനം ശക്ത പ്രവർത്തനം ഗുരുത്വം വിദ്യുത്കാന്തികത എന്നിവയാണ് ഈ ബലങ്ങൾ. വിദ്യുത്കാന്തികത ഗുരുത്വത്തെപ്പോലെ അനതപരിധിയോടുകൂടിയതാണ്, കൂടാതെ വളരെയധികം ശക്തിയേറിയതും, വൈദ്യുത ചാർജ് ഉള്ള കണികകൾക്കിടയിൽ ഉണ്ടാകുന്ന പ്രതിഭാസമായും വിദ്യുത്കാന്തികതയെ അനുവർത്തിക്കാം. ഈ പ്രതിഭാസം മൂലം ഉണ്ടാകുന്ന ബലത്തെ വിദ്യുത്കാന്തികബലം എന്നും ഈ ബലം അനുഭവപ്പെടുന്ന പ്രദേശത്തെ വിദ്യുത്കാന്തികമണ്ഡലം എന്നും പറയാം.

ഗുരുത്വാകർഷണത്തെ ഒഴിച്ചു നിർത്തിയാൽ നിത്യജീവിതത്തിൽ നടക്കുന്ന് മിക്കവാറും പ്രവർത്തനങ്ങൾ ഈ പ്രതിഭാസത്തിന്റെ ഫലമായാണ്‌ ഉണ്ടാകുന്നത്. സാധാരണ ദ്രവ്യത്തിന് രൂപം ലഭിക്കുന്നത് അവയുലുള്ള ഓരോ തന്മാത്രകളുടെയും പരസ്പരമുള്ള ബലത്താലാണ്. വിദ്യുത്കാന്തികത എന്നാൽ ഇലക്ട്രോണിനെയും പ്രോട്ടോണിനേയും ഒരു ആറ്റത്തിനുള്ളിൽ നിർത്തുവാനുള്ള ബലമാണ്, ഈ ആറ്റങ്ങളാണ് തന്മാത്രയുടെ അടിസ്ഥാനവും. രസതന്ത്രത്തിൽ ഇലക്ട്രോണുകൾ ആറ്റത്തിനെ ചുറ്റുന്നത് ഈ അടിസ്ഥാന തത്ത്വമാണ് ഉപയോഗിച്ചിരിക്കുന്നത്. എന്നിരുന്നാലും, വിദ്യുത്കാന്തികബലം രണ്ടു വ്യത്യസ്ത പദാർഥ വസ്തുക്കളിൽ പ്രയോഗിക്കപ്പെടുന്നില്ല (ഉദാ: ഒരു ടംബ്ലർ ഉയർത്തുമ്പോൾ). ഖരവസ്തുക്കൾ ഉറച്ചതായിരിക്കുന്നത്, ഘർഷണം, മഴവില്ലുകൾ, മിന്നൽ, മനുഷ്യനിർമ്മിതമായ ഉപകരണങ്ങളായ ടെലിവിഷൻ, കംപ്യൂട്ടറുകൾ തുടങ്ങിയവ ഉപയോഗപ്പെടുത്തുന്ന വൈദ്യുതപ്രവാഹം ഇവയെല്ലാം ഈ അടിസ്ഥാന പ്രതിഭാസത്തിന്റെ ഫലമായുള്ളതാണ്‌. അണു തലത്തിൽ നടക്കുന്ന പ്രവർത്തനങ്ങളും അവയുടെ ഗുണങ്ങളും, ഉദാഹരണത്തിന് രാസവസ്തുക്കളുടെ സ്വഭാവം, രാസബന്ധനങ്ങൾ തുടങ്ങിയവയും ഈ പ്രതിഭാസത്തിന്റെ ഫലം തന്നെ.

വിദ്യുത്കാന്തികത എന്ന പ്രതിഭാസം വൈദ്യുതമണ്ഡലം, കാന്തികക്ഷേത്രവും എന്നിവയുമായി അഭിവ്യഞ്ജിപ്പിക്കുവാൻ സാധിക്കുമെങ്കിലും, വൈദ്യുതമണ്ഡലം, കാന്തികക്ഷേത്രവും വിദ്യുത്കാന്തികതയുടെ ഭാഗമാണെന്നു പറയാം. അതിനാൽ കാന്തികക്ഷേത്രത്തിലുണ്ടാകുന്ന മാറ്റം വൈദ്യുതമണ്ഡലവും, വൈദ്യുതമണ്ഡലത്തിലുണ്ടാകുന്ന മാറ്റം കാന്തികക്ഷേത്രവും ഉണ്ടാക്കുന്നു. ഈ പ്രതിഭാസത്തെ വൈദ്യുതകാന്തികപ്രേരണം എന്നു പറയുന്നു. ഈ തത്ത്വമുപയോഗിച്ചാണ്, വൈദ്യുതജനിത്രം, ട്രാൻസ്ഫോർമർ തുടങ്ങിയവ പ്രവർത്തിക്കുന്നത്.

വൈദ്യുതബലവും കാന്തികബലവും രണ്ട് പ്രത്യേക ബലങ്ങളണെന്നായിരുന്നു ആദ്യകാലത്ത് വിശ്വസിക്കപ്പെട്ടിരുന്നത്. എന്നാൽ ഏർസ്റ്റഡ്, മൈക്കേൽ ഫാരഡെ മുതലായ ശാസ്ത്രജ്ഞന്മാരുടെ പരീക്ഷണങ്ങൾ ഈ ധാരണ തെറ്റാണെന്നു തെളിയിച്ചു. 1873-ൽ മാക്സ്‌വെൽ എഴുതിയ "Treatise on Electricity and Magnetism" പുറത്തുവന്നതോടെ വൈദ്യുതബലവും കാന്തികബലവും ഒരേ ബലത്തിന്റെ രൂപാന്തരങ്ങളാണെന്ന് ശാസ്ത്രലോകം അംഗീകരിച്ചു.


</doc>
<doc id="122710" url="https://ml.wikipedia.org/wiki?curid=122710" title="ഹണ്ടി">
ഹണ്ടി

ഇന്ത്യയിലും പാകിസ്താനിലും പൊതുവേ ഭക്ഷണം വിളമ്പാനുപയോഗിക്കുന്ന ഒരു പാത്രമാണ്‌ ഹണ്ടി (handi). ഇതിന്റെ അകഭാഗം അൽ‌പം വലുതും വായ്‌ഭാഗം അൽ‌പം അകത്തോട്ട് ചുരുങ്ങിയതുമാണ്‌. ഇതുപോലുള്ള വലിയ പാത്രങ്ങളിൽ ഉണ്ടാക്കുന്ന ബിരിയാണിയെ ഹണ്ടി ബിരിയാണി എന്നും പറയാറുണ്ട്. 

അമേരിക്കയിലെ ബീൻ‌പോട്ട്, ഫ്രാൻസിലെ "soupière, മെക്സികോയിലെയും , സ്പെയിലിലേയും "ഒല്ല" (olla) എന്നീ പാത്രങ്ങൾ ഹണ്ടിയുമായി സാദൃശ്യമുള്ളതാണ്.



</doc>
<doc id="122713" url="https://ml.wikipedia.org/wiki?curid=122713" title="ചീനച്ചട്ടി">
ചീനച്ചട്ടി

കിഴക്കനേഷ്യയിലും, ഇന്ത്യൻ ഉപഭൂഖണ്ഡത്തിലും പാചകത്തിനുപയോഗിക്കുന്ന ഒരു തരം പാത്രമാണ്‌ ചീനച്ചട്ടി. കട്ടികൂടിയ വട്ടത്തിലിരിക്കുന്ന അടിഭാഗം ഉരുണ്ട ഒരു പാത്രമാണ്‌ ചീനച്ചട്ടി. ചൈനയിലും ലോകത്തിന്റെ ഇതര ഭാഗങ്ങളിലും "വോക്ക്(Wok)" എന്നറിയപ്പെടുന്ന ഇത് കേരളത്തിലും തമിഴ്നാട്ടിലും ചീനച്ചട്ടി എന്നറിയപ്പെടുന്നു. ചൈനക്ക് പുറമേ ഇന്ത്യൻ ഉപഭൂഖണ്ഡത്തിലും ചീനച്ചട്ടിയുടെ ഉപയോഗം വ്യാപകമാണ്. ഇന്ത്യൻ, പാകിസ്താനി, ചൈനീസ്, ഇന്തോ ചൈനീസ് പാചകരീതിയിലെ 
അവിഭാജ്യ ഘടകമായ ചീനച്ചട്ടി എണ്ണയിൽ വറുക്കുന്ന മധുരപലഹാരങ്ങൾ, ഇറച്ചി, പച്ചക്കറികൾ എന്നിവ പാകം ചെയ്യുന്നതിനാണ്‌ പ്രധാനമായും ഉപയോഗിക്കുന്നത്. 
ചീനച്ചട്ടിയുമായി സാമ്യമുള്ള കടായി(Karahi, Kadai,Karai-both pronounced the same, ka-"rai" ) ഇതിന്റെ ഇന്ത്യൻ വകഭേതമാണെന്ന് പറയാം. ചീനച്ചട്ടിയുടെ അടിഭാഗം ഉരുണ്ടിരിക്കുമ്പോൾ കടായിയുടേത് പരന്നാണിരിക്കുന്നത്. ഉത്തരേന്ത്യക്കാർ ചീനച്ചട്ടിയേയും കടായി എന്ന് ചിലപ്പോഴൊക്കെ വിളിക്കാറുമുണ്ട്.

ചീനച്ചട്ടി ഉണ്ടാക്കുന്നത് കാസ്റ്റ് അയേൺ ഉപയോഗിച്ചാണ്‌. പച്ചിരുമ്പ്, സ്റ്റെയിൻ‌ലെസ്സ് സ്റ്റീൽ, ചെമ്പ്, അലൂമിനിയം എന്നിവ കൊണ്ടുള്ള ചീനച്ചട്ടിയും കാണാം. ഇക്കാലത്ത് നോൺ സ്റ്റിക് ചീനച്ചട്ടികളും ഉപയോഗത്തിലുണ്ട്.



</doc>
<doc id="122717" url="https://ml.wikipedia.org/wiki?curid=122717" title="തവ">
തവ

ഇന്ത്യയിലും പാകിസ്താനിലും പാചകത്തിനുപയോഗിക്കുന്ന ഒരു പാത്രമാണ് തവ (tava). വലിപ്പമേറിയതും, പരന്നതുമായ അൽ‌പം അകത്തോട് ചെറുതായി കുഴിവുള്ളതുമായ ഒരു ഡിസ്കിന്റെ രൂപത്തിലുള്ള പാത്രമാണിത്. കാസ്റ്റ് അയേൺ, സ്റ്റീൽ , അലുമിനിയം എന്നിവയിലേതെങ്കിലുമുപയോഗിച്ചാണ് ഇത് ഉണ്ടാക്കുന്നത്.ടെഫ്ലോൺ പൂശിയ തവകൾ ആണ് കൂടുതലും പ്രചാരത്തിലുള്ളത്. പൊതുവെ ഇതിൽ ഉണ്ടാക്കുന്ന ഭക്ഷണങ്ങൾ റൊട്ടി , പലതരം ഇന്ത്യൻറൊട്ടികളായ ചപ്പാത്തി, പറാത്ത, ചാപ്, പാവ് ബാജി, ചാട് എന്നിവയാണ്. തെക്കേ ഇന്ത്യൻ വിഭവങ്ങളായ ദോശ, പേസരട്ട് എന്നിവ തവ ഉപയോഗിച്ചാണുണ്ടാക്കുന്നത്. തവ ഫ്രൈ, തവ മസാല എന്നിവയും തവയിലാണുണ്ടാക്കുന്നത്.


</doc>
<doc id="122719" url="https://ml.wikipedia.org/wiki?curid=122719" title="ബ്രാഡ്‌മാൻ നേടിയ അന്താരാഷ്ട്ര ശതകങ്ങളുടെ പട്ടിക">
ബ്രാഡ്‌മാൻ നേടിയ അന്താരാഷ്ട്ര ശതകങ്ങളുടെ പട്ടിക

ഓസ്ട്രേലിയൻ ക്രിക്കറ്ററായ സർ ഡൊണാൾഡ് ബ്രാഡ്‌മാൻ എക്കാലത്തെയും മികച്ച ക്രിക്കറ്റർ എന്നാണറിയപ്പെടുന്നത്,
1928 മുതൽ 1948 വരെയുള്ള തന്റെ ക്രിക്കറ്റ് ജീവിതത്തിൽ 29 ടെസ്റ്റ് സെഞ്ച്വറികൾ ബ്രാഡ്‌മാൻ നേടിയിട്ടുണ്ട്. എന്നിരുന്നാലും അദ്ദേഹത്തിന്റെ ക്രിക്കറ്റ് ജീവിതത്തിൽ 1940 മുതൽ 1946രണ്ടാം ലോക മഹായുദ്ധം മൂലവും ആരോഗ്യ കാരണങ്ങളാലും തടസ്സങ്ങൾ നേരിട്ടു.. 1936–1937 സീസണിൽ ഓസ്ടേലിയൻ ടീമിന്റെ നായകനായിരുന്നു. ക്യാപ്റ്റനായിരിക്കെയാണ്‌ ബ്രാഡ്‌മാൻ പതിനാൽ ടെസ്റ്റ് സെഞ്ച്വറികൾ നേടിയത്. ഏറ്റവും കൂടുതൽ തവണ ഇരട്ട സെഞ്ച്വറികൾ നേടിയിട്ടുള്ള ക്രിക്കറ്റർ എന്ന റിക്കോഡ് ഇപ്പോഴും ബ്രാഡ്‌മാന്റെ പേരിലാണ്‌.. രണ്ട് തവണ ട്രിപ്പിൾ സെഞ്ച്വറി എന്ന നേട്ടം വീരേന്ദ്ര സേവാഗിനും ബ്രയൻ ലാറയ്ക്കും ഒപ്പം പങ്കിടുന്നു. അദ്ദേഹം നേടിയ സെഞ്ച്വറികളിൽ പത്തൊൻപതെണ്ണവും ഇംഗ്ലണ്ടിന്‌ എതിരെയായിരുന്നു. ഒരു ടീമിനെതിരെ ഏറ്റവും കൂടുതൽ തവണ സെഞ്ച്വറി നേട്ടം എന്ന ഈ റെക്കോഡ് ഇപ്പോഴും നിലനിൽക്കുന്നു. 

ബ്രാഡ്മാന്റെ ആദ്യ ടെസ്റ്റ് ട്രിപ്പിൾ സെഞ്ച്വറി നേടിയത് 1930 ലെ ആഷസ് പരമ്പരയിലായിരുന്നു, 334 റൺസാണ് അന്ന് അദ്ദേഹം നേടിയത്. 1930 ജൂലൈയിൽ ഇംഗ്ലണ്ടിനെതിരെ 309 റൺസും ബ്രാഡ്മാൻ നേടുകയുണ്ടായി, ഒരു ദിവസത്തെ കളിയിൽ ഏറ്റവും കൂടുതൽ റൺസ് എന്ന ആ റിക്കോഡ് ഇപ്പോഴും നില നിൽക്കുന്നു. 1933ൽ വാലി ഹാമണ്ട് 336 റൺസ് എടുക്കുന്നത് വരെ ബ്രാഡ്മാനായിരുന്നു ടെസ്റ്റ് ക്രിക്കറ്റിലെ ഏറ്റവും ഉയർന്ന വ്യക്തിഗിത സ്കോറിനുടമ. 1930 ലെ അതേ പരമ്പരയിൽ ബ്രാഡ്മാൻ ഒരു സെഞ്ച്വറിയും രണ്ട് ഇരട്ട സെഞ്ച്വറികളും നേടുകയുണ്ടായി, 7 ഇന്നിംഗ്സിലുമായി മൊത്തം 974 റൺസാണ് ബ്രാഡ്മാൻ അടിച്ചുകൂട്ടിയത്, ഒരു സീരീസിൽ ഏറ്റവും കൂടുതൽ റൺസ് എന്ന റിക്കോഡാണിത്. 1937ൽ പനി ബാധിച്ച ബ്രാഡ്മാന് ഏഴാമതായി ആണ് ഇറങ്ങേണ്ടി വന്നത്, ആ കളിയിൽ അദ്ദേഹം 270 റൺസ് നേടുകയും ഇംഗ്ലണ്ടിനെതിരെ ഓസ്ട്രേലിയയെ വിജയിപ്പിക്കുകയും ചെയ്തു. ക്രിക്കറ്റിലെ എക്കാലത്തേയും മികച്ച് ഇന്നിംഗ്സായാണ് വിസ്ഡന്റെ 2001ൽ പുറത്തിറങ്ങിയ അൽമനാക്കിൽ ബ്രാഡ്മാന്റെ ഈ ഇന്നിം‌ഗ്‌സിനെ വിശേഷിപ്പിച്ചത്. ഏഴാമതായി ഇറങ്ങിയ ഒരു ബാറ്റ്സ്മാൻ നേടിയ ഏറ്റവും ഉയർന്ന സ്കോറാണിത് ഇപ്പോഴും. അതുപോലെ തന്നെ 1934ൽ അഞ്ചാമനായി ഇറങ്ങി ബ്രാഡ്മാൻ നേടിയ 304 റൺസും ഒരു റെക്കോഡാണ്.

1948ൽ ബ്രാഡ്മാൻ വിരമിക്കുമ്പോൾ തന്റെ പേരിൽ അദ്ദേഹം 80 ഇന്നിംഗ്സുകളിൽ നിന്നായി 29 സെഞ്ച്വറികൾ നേടി. അദ്ദേഹം നേടിയ 6,996 റൺസിൽ 5,393 റൺസും നേടിയത് സെഞ്ച്വറികളിൽ നിന്നുമാണ്. കളിച്ച 36.25% ഇന്നിംഗ്സിലും സെഞ്ച്വറി നേടാൻ ബ്രാഡ്മാനായി. ഇത് അദ്ദേഹത്തിന് തന്റെ ക്രിക്കറ്റ് ജീവിതത്തിൽ അതുല്യമായ 99.94 എന്ന ഒരു ബാറ്റിംഗ് ശരാശരി നേടികൊടുത്തു. മറ്റൊരു കളിക്കാരനും 61ൽ കൂടുതൽ നേടിയിട്ടില്ല. അവസാന ടെസ്റ്റിൽ 4 റൺസ് കൂടി നേടിയിരുന്നെങ്കിൽ അദ്ദേഹത്തിന്റെ ശരാശരി 100 റൺസാകുമായിരുന്നു.



</doc>
<doc id="122721" url="https://ml.wikipedia.org/wiki?curid=122721" title="ഉരുളി">
ഉരുളി

കേരളത്തിലെ വീടുകളിൽ പാചകത്തിനുപയോഗിക്കുന്ന ഒരു പാത്രമാണ്‌ ഉരുളി. വ്യവസായിക അടിസ്ഥാനത്തിൽ ഹോട്ടലുകളിലും, സദ്യകളിലും മറ്റും ഉപയോഗിക്കുന്ന ഉരുളികൾക്ക് അരമിറ്റർ മുതൽ ഒന്നര മീറ്റർ വരെ വ്യാസമുണ്ടാകാറുണ്ട്. വീടുകളിൽ പൊതുവെ ഇതിന്റെ ചെറിയ വലിപ്പമുള്ളതാണ്‌ കണ്ടുവരുന്നത്. വട്ടത്തിൽ അകത്ത് അൽ‌പം കുഴിയുള്ള രീതിയിലുള്ളതാണ്‌ ഈ പാത്രങ്ങൾ.

കൂടുതൽ അളവിൽ ഭക്ഷണപദാർഥങ്ങൾ ഉണ്ടാക്കാനാണ് ഉരുളി ഉപയോഗിക്കുന്നത്. സദ്യകളിൽ സാമ്പാർ, പായസം എന്നിവ ഉരുളിയിലാണ്‌ ഉണ്ടാക്കുന്നത്. ഇതിനു പുറമേ പലഹാരങ്ങൾക്കായുള്ള അരിപ്പൊടി വറുക്കുന്നതിനും ഉരുളി ഉപയോഗിക്കാറുണ്ട്.



</doc>
<doc id="122728" url="https://ml.wikipedia.org/wiki?curid=122728" title="ആനിക്കാട് ഗ്രാമപഞ്ചായത്ത്">
ആനിക്കാട് ഗ്രാമപഞ്ചായത്ത്

പത്തനംതിട്ട ജില്ലയിലെ മല്ലപ്പള്ളി താലൂക്കിൽ മല്ലപ്പള്ളി ബ്ളോക്കിലാണ് ആനിക്കാട് ഗ്രാമപ്പഞ്ചായത്ത് സ്ഥിതി ചെയ്യുന്നത്. ഈ പഞ്ചായത്ത് ആനിക്കാട് വില്ലേജിന്റെ പരിധിയിലാണ് ഉൾപ്പെടുന്നത്. ആനിക്കാട് ഗ്രാമപഞ്ചായത്തിന് 19.04 ചതുരശ്രകിലോമീറ്റർ വിസ്തൃതിയും 8 വാർഡുകളുമുണ്ട്. പഞ്ചായത്തിന്റെ അതിരുകൾ വടക്കുഭാഗത്ത് നെടുങ്കുന്നം പഞ്ചായത്തും (കോട്ടയം ജില്ല), കിഴക്കുഭാഗത്ത് വെള്ളാവൂർ പഞ്ചായത്തും (കോട്ടയം ജില്ല), തെക്കുഭാഗത്ത് മണിമലയാറും, മല്ലപ്പള്ളി, കോട്ടാങ്ങൽ പഞ്ചായത്തുകളും, പടിഞ്ഞാറുഭാഗത്ത് പനയമ്പാല തോടും കറുകച്ചാൽ (കോട്ടയം ജില്ല) പഞ്ചായത്തുമാണ്. മധ്യകേരളത്തിലെ സുപ്രസിദ്ധ ശിവപാർവ്വതിക്ഷേത്രം ആനിക്കാട്ടിലമ്മക്ഷേത്രം ഈ പഞ്ചായത്തിലാണ്.

ഈ പ്രദേശത്ത് പണ്ടുകാലത്ത് ധാരാളം അയിനി (ആഞ്ഞിലി) വൃക്ഷങ്ങൾ വളർന്നിരുന്നു. നൂറ്റാണ്ടുകൾക്കുമുമ്പ് നിർമ്മിച്ച അറക്കൂട്ടംപുരകൾക്കെല്ലാം ആഞ്ഞിലി നിർലോഭം ഉപയോഗിച്ചിരുന്നു. അയിനിമരങ്ങളുടെ കാട് ഉണ്ടായിരുന്ന സ്ഥലത്തിനെ അയിനിക്കാട് എന്നറിയപ്പെട്ടു. ഇതാണ് പിൽക്കാലത്ത് ആനിക്കാട് ആയി മാറിയത്.



</doc>
<doc id="122731" url="https://ml.wikipedia.org/wiki?curid=122731" title="ആറന്മുള ഗ്രാമപഞ്ചായത്ത്">
ആറന്മുള ഗ്രാമപഞ്ചായത്ത്

പത്തനംതിട്ടജില്ലയിലെ, കോഴഞ്ചേരി താലൂക്കിൽ, കുളനട ബ്ളോക്കിലാണ് ആറൻമുള ഗ്രാമപഞ്ചായത്ത് സ്ഥിതി ചെയ്യുന്നത്. ആറൻമുള, കിടങ്ങന്നൂർ എന്നീ വില്ലേജുകളിലായി വ്യാപിച്ചുകിടക്കുന്ന ആറന്മുള പഞ്ചായത്തിൽ 17 വാർഡുകളുണ്ട്. പഞ്ചായത്തിന്റെ വിസ്തീർണ്ണം 24.04 ചതുരശ്രകിലോമീറ്ററാണ്. ആദ്യം ഈ പഞ്ചായത്ത് കൊല്ലം ജില്ലയുടെ ഭാഗമായിരുന്നു. പിന്നീട് ആലപ്പുഴ ജില്ലയുടെ ഭാഗമായെങ്കിലും 1983-ൽ പത്തനംതിട്ട ജില്ല രൂപീകരിച്ചതോടെ ആറന്മുള പഞ്ചായത്ത് പത്തനംതിട്ടയുടെ ഭാഗമായി. 
വടക്കുഭാഗത്ത് പമ്പാനദിയും തെക്കുഭാഗത്ത് മെഴുവേലി, മുളക്കുഴ പഞ്ചായത്തുകളും കിഴക്കുഭാഗത്ത് മല്ലപ്പുഴശ്ശേരി പഞ്ചായത്തും പടിഞ്ഞാറുഭാഗത്ത് ചെങ്ങന്നൂർ നഗരസഭയുമാണ്. 

കോഴിപ്പാലം-കാരക്കാട് റോഡിൽ കോട്ടയ്ക്കകത്തിനും, കളരിക്കോടിനും ഇടയിലായാണ് ആറന്മുള ഗ്രാമപഞ്ചായത്ത് ഓഫീസ് സ്ഥിതി ചെയ്യുന്നത്.




</doc>
<doc id="122734" url="https://ml.wikipedia.org/wiki?curid=122734" title="അരുവാപ്പുലം ഗ്രാമപഞ്ചായത്ത്">
അരുവാപ്പുലം ഗ്രാമപഞ്ചായത്ത്

പത്തനംതിട്ട ജില്ലയിലെ കോഴഞ്ചേരി താലൂക്കിൽ കോന്നി ബ്ളോക്കിലാണ് അരുവാപ്പുലം ഗ്രാമപഞ്ചായത്ത് സ്ഥിതി ചെയ്യുന്നത്. അരുവാപ്പുലം, ഐരവൺ എന്നീ വില്ലേജുകളുടെ പരിധിയിൽ ഉൾപ്പെടുന്ന അരുവാപ്പുലം പഞ്ചായത്തിന്റെ വിസ്തീർണ്ണം 277.70 ചതുരശ്രകിലോമീറ്ററാണ്. പഞ്ചായത്തിന്റെ അതിരുകൾ തെക്കുഭാഗത്ത് കലഞ്ഞൂർ പഞ്ചായത്തും, വടക്കുഭാഗത്ത് കോന്നി പഞ്ചായത്തും, കിഴക്കുഭാഗത്ത് പശ്ചിമഘട്ടവും, പടിഞ്ഞാറുഭാഗത്ത് കോന്നി, പ്രമാടം പഞ്ചായത്തുകളുമാണ്. അച്ചൻകോവിലാറിന്റെ തീരത്തു സ്ഥിതിചെയ്യുന്ന അരുവാപ്പുലം ഗ്രാമപഞ്ചായത്തിന്റെ കിഴക്കുഭാഗം തമിഴ്നാട് അതിർത്തിയുമായാണ് ബന്ധപ്പെട്ടുകിടക്കുന്നത്. 



</doc>
<doc id="122751" url="https://ml.wikipedia.org/wiki?curid=122751" title="ഇന്ത്യൻ മധുരപലഹാരങ്ങളുടെ പട്ടിക">
ഇന്ത്യൻ മധുരപലഹാരങ്ങളുടെ പട്ടിക

ഇന്ത്യയിലെ മധുരപലഹാരങ്ങളുടെ ഒരു പട്ടിക താഴെക്കാണാം.


</doc>
<doc id="122762" url="https://ml.wikipedia.org/wiki?curid=122762" title="ബോണ്ട (മധുരപലഹാരം)">
ബോണ്ട (മധുരപലഹാരം)

മൈദ ഉപയോഗിച്ച് ഉണ്ടക്കുന്ന ഒരു മധുരപലഹാരമാണ് ബോണ്ട. ഉരുണ്ടിരിക്കുന്ന ഈ പലഹാരം എണ്ണയിൽ പൊരിച്ചാണുണ്ടക്കുന്നത്. അതിനാൾ പുറത്ത് ഉണ്ണിയപ്പത്തിന്റെ പോലെയുള്ള നിറമാണ്. നാടൻ ചായക്കടകളിലെ, ഒരു പക്ഷേ, പ്രധാനപ്പെട്ട ഈ പലഹാരം വീടുകളിൽ ഉണ്ടാക്കിക്കാണാറില്ല. മദ്ധ്യകേരളത്തിൽ ഇത് ഉണ്ടൻപൊരി എന്നറിയപ്പെടുന്നു.


</doc>
<doc id="122764" url="https://ml.wikipedia.org/wiki?curid=122764" title="ലേലം (ചലച്ചിത്രം)">
ലേലം (ചലച്ചിത്രം)

ജോഷിയുടെ സംവിധാനത്തിൽ സുരേഷ് ഗോപി, എം.ജി. സോമൻ, എൻ.എഫ്. വർഗ്ഗീസ്, നന്ദിനി എന്നിവർ പ്രധാനവേഷങ്ങളിൽ അഭിനയിച്ച് 1997-ൽ പ്രദർശനത്തിനെത്തിയ ഒരു മലയാളചലച്ചിത്രമാണ് ലേലം. സെവൻ ആർട്സ് ഫിലിംസിന്റെ ബാനറിൽ ജി.പി. വിജയകുമാർ നിർമ്മാണം ചെയ്ത ഈ ചിത്രം സെവൻ ആർട്സ് ഇന്റർനാഷണൽ ലിമിറ്റഡ് ആണ് വിതരണം ചെയ്തത്. കഥ, തിരക്കഥ, സംഭാഷണം എന്നിവയെല്ലാം നിർവ്വഹിച്ചത് രൺജി പണിക്കർ ആണ്. എം.ജി. സോമന്റെ അവസാന ചിത്രമായിരുന്നു ലേലം. ഈ ചിത്രത്തിലെ ആനക്കാട്ടിൽ ഈപ്പച്ചൻ എന്ന കഥാപാത്രം അദ്ദേഹത്തിന്റെ മികച്ച കഥാപാത്രങ്ങളിലൊന്നായി അറിയപ്പെടുന്നു. 

ഗിരീഷ് പുത്തഞ്ചേരി എഴുതിയ ഇതിലെ ഗാനങ്ങൾക്ക് സംഗീതം പകർന്നത് ഔസേപ്പച്ചൻ ആണ്. പശ്ചാത്തലസംഗീതം എസ്.പി. വെങ്കിടേഷ് ഒരുക്കിയിരിക്കുന്നു.. ഗാനങ്ങൾ ജോണി സാഗരിഗ വിപണനം ചെയ്തിരിക്കുന്നു. 



</doc>
<doc id="122765" url="https://ml.wikipedia.org/wiki?curid=122765" title="ചക്രം (ചലച്ചിത്രം)">
ചക്രം (ചലച്ചിത്രം)

എ.കെ. ലോഹിതദാസിന്റെ സംവിധാനത്തിൽ പൃഥ്വിരാജ്, വിജീഷ്, മീര ജാസ്മിൻ എന്നിവർ പ്രധാനവേഷങ്ങളിൽ അഭിനയിച്ച് 2003-ൽ പ്രദർശനത്തിനെത്തിയ ഒരു മലയാളചലച്ചിത്രമാണ് ചക്രം. കിട്ടു അമ്മിണി ആർട്സിന്റെ ബാനറിൽ കൃഷ്ണദാസ് നിർമ്മാണം ചെയ്ത ഈ ചിത്രം ടെറ്റ്കോ ഇന്റർനാഷണൽ ആണ് വിതരണം ചെയ്തത്. കഥ, തിരക്കഥ, സംഭാഷണം എന്നിവ നിർവ്വഹിച്ചത് എ.കെ. ലോഹിതദാസ് ആണ്.

ഗിരീഷ് പുത്തഞ്ചേരി എഴുതിയ ഇതിലെ ഗാനങ്ങളുടെ സംഗീതസംവിധാനം നിർവ്വഹിച്ചത് രവീന്ദ്രൻ ആണ്. പശ്ചാത്തലസംഗീതം രാജാമണി ഒരുക്കിയിരിക്കുന്നു. ഗാനങ്ങൾ സെഞ്ച്വറി സിനി വിഷൻ വിപണനം ചെയ്തിരിക്കുന്നു. 



</doc>
<doc id="122766" url="https://ml.wikipedia.org/wiki?curid=122766" title="ദൗത്യം">
ദൗത്യം

അനിലിന്റെ സംവിധാനത്തിൽ മോഹൻലാൽ, സുരേഷ് ഗോപി, വിജയരാഘവൻ, പാർ‌വ്വതി, ലിസി എന്നിവർ പ്രധാനവേഷങ്ങളിൽ അഭിനയിച്ച് 1989-ൽ പ്രദർശനത്തിനിറങ്ങിയ ഒരു മലയാളചലച്ചിത്രമാണ് ദൗത്യം. സഫ്രോൺ മൂവി ഇന്റർനാഷണലിന്റെ ബാനറിൽ സഫ്രോൺ മൂവി മേക്കേഴ്സ് നിർമ്മിച്ച ഈ ചിത്രം വിതരണം ചെയ്തത് ചലച്ചിത്ര ആണ്. കഥയും തിരക്കഥയും സംഭാഷണവുമെഴുതിയത് പ്രമുഖ പരസ്യകലാകാരനായ ബി. അശോക് (ഗായത്രി അശോകൻ) ആണ്.

പശ്ചാത്തലസംഗീതം ചെയ്തിരിക്കുന്നത് എസ്.പി. വെങ്കിടേഷ്.



</doc>
<doc id="122782" url="https://ml.wikipedia.org/wiki?curid=122782" title="കോശജ്വലനം">
കോശജ്വലനം

അണുക്കൾ, മുറിവുകൾ, കേടുപാടുകൾ സംഭവിച്ച കോശങ്ങൾ, പലതരം പ്രകോപനങ്ങൾ തുടങ്ങിയവയിൽ നിന്ന് ശരീരത്തിന് ആകെയോ ശരീരഭാഗങ്ങൾക്ക് വിശേഷിച്ചോ ഉണ്ടാവുന്ന ഹാനികളെത്തുടർന്ന് രക്തകലകളിൽ നിന്നുണ്ടാകുന്ന സങ്കീർണമായ ജൈവപ്രതികരണങ്ങളുടെ ആകെത്തുകയെ ആണ് കോശജ്വലനം എന്ന് പറയുന്നത്. ഹാനികാരകമായ ഉല്പ്രേരകങ്ങളെ നീക്കം ചെയ്യാനും കലകളിലെ കേടുപാടുകളെയും മുറിവുകളെയും പൊറുപ്പിക്കാനുമുള്ള പ്രക്രിയയുടെ ഭാഗമായാണു ജീവജാലങ്ങളിൽ കോശജ്വലനം നടക്കുന്നത്. അതുകൊണ്ടുതന്നെ ഇതിലെ ജൈവ കരണപ്രതികരണങ്ങൾ വളരെയധികം ഘടകങ്ങളാൽ സൂക്ഷ്മമായി നിയന്ത്രിക്കപ്പെടുന്നുണ്ട്. കോശജ്വലനപ്രക്രിയയുടെ അഭാവത്തിൽ മുറിവുകളും അണുബാധകളും പൊറുക്കുന്നത് താമസിക്കുന്നു. കോശജ്വലനം അമിതമാകുമ്പോഴാകട്ടെ അത് മുഖക്കുരു മുതൽ സന്ധിവാതമോ അഥീറോസ്ക്ലീറോസിസോ ആസ്മയോ വരെയുള്ള രോഗങ്ങൾക്ക് കാരണമാകാറുമുണ്ട്. 

കോശജ്വലനവും അണുബാധയും പഴുക്കലോ ഒന്നല്ല. അണുബാധയുടെ ഫലമായി, ഉണ്ടാകുന്ന മുഖ്യ ശാരീരിക പ്രതികരണങ്ങളിലൊന്നാണ് കോശജ്വലനം. പഴുപ്പ് എന്നത് ശ്വേതരക്താണുക്കൾ, ചത്തകോശങ്ങൾ, നശിച്ച കലകൾ, ചലം എന്നിവ ചേർന്ന് രൂപപ്പെടുന്ന ദ്രവരൂപത്തിലെ ഒരു വിസർജ്യമാണു. അത് കോശജ്വലനത്തിന്റെ ഭാഗമായി ജന്തുശരീരത്തിൽ കാണാം. പഴുക്കൽ ഇല്ലാതെയും കോശജ്വലനം കാണാറുണ്ട്. 

കോശജ്വലനത്തെ അതിന്റെ കാലദൈർഘ്യം അടിസ്ഥാനമാക്കി തീവ്രം എന്നും സനാതനമെന്നും വർഗീകരിക്കാം. തീവ്ര കോശജ്വലനമെന്നത് ജന്തുശരീരത്തിനു നേർക്കുള്ള ഹാനികാരകമായ എല്ലാ ഉല്പ്രേരകങ്ങളോടും ഉടനടിയുണ്ടാകുന്ന പ്രതികരണമാണ്. രക്തത്തിന്റെ ദ്രവഭാഗമായ പ്ലാസ്മയും ഗ്രാനുലോസൈറ്റ് ശ്വേതരക്താണുക്കളും രക്തക്കുഴലുകളിൽ നിന്ന് ഹാനിയുണ്ടായ കലകളിലേക്ക് കൂടുതലായി നീങ്ങുകയും തുടർന്ന് ഹാനിയുണ്ടായ കലകളിലെയും കോശങ്ങൾ, അവിടത്തെ രക്തചംക്രമണസംവിധാനം, രോഗപ്രതിരോധസംവിധാനം എന്നിവയുൾപ്പെട്ട ജൈവതന്മാത്രാതലത്തിലെ ഒരു പിടി കരണപ്രതികരണങ്ങൾ സംഭവിക്കുകയും ചെയ്യുന്നതാണ് തീവ്ര കോശജ്വലനത്തിന്റെ കാതൽ. ഇത് ഏതാനും നിമിഷങ്ങൾ മുതൽ കുറച്ചുദിവസങ്ങൾ വരെ നീളാം. ആദ്യഘട്ടത്തിലെ കോശജ്വലനപ്രക്രിയ ഒരു പരിധിക്കപ്പുറം നീണ്ട് പോകുമ്പോൾ ആദ്യമാദ്യം പ്രതികരിച്ചിരുന്ന കോശങ്ങൾ മാറി പുതിയവ വരുകയും സനാതനമായ ഒരു പ്രതികരണക്രമം രൂപപ്പെടുകയും കലകൾ കൂടുതലായി നശിക്കുകയും ചെയ്യുന്നു. നശിക്കൽ പ്രക്രിയയും പൊറുക്കൽ പ്രക്രിയയും ഏതാണ്ടൊരേ സമയം തുടരുന്ന അവസ്ഥയും ക്രമേണ സംജാതമാകുന്നു. ഈ ഘട്ടത്തിൽ ഇതിനെ സനാതന കോശജ്വലനമെന്ന് വിളിക്കാം. സനാതന കോശജ്വലനം മാസങ്ങളോ വർഷങ്ങളോ നീണ്ടു നിൽക്കുന്നതാണ്.
തീവ്ര കോശജ്വലനത്തിന്റെ കാതൽ ലക്ഷണങ്ങൾ എന്ന് കണക്കാക്കപ്പെടുന്നത് ഇവയെയാണ്: ചുവക്കൽ (rubor), തപിക്കൽ (calor), വീർക്കൽ (tumor), വേദനിക്കൽ (dolor), പ്രവൃത്തിനഷ്ടം (Laesus Functionis അഥവാ Functio Laesa).


</doc>
<doc id="122783" url="https://ml.wikipedia.org/wiki?curid=122783" title="അയിരൂർ ഗ്രാമപഞ്ചായത്ത്">
അയിരൂർ ഗ്രാമപഞ്ചായത്ത്

പത്തനംതിട്ട ജില്ലയിലെ കോയിപ്രം ബ്ളോക്ക് പഞ്ചായത്ത് പരിധിയിൽ വരുന്ന ഒരു പഞ്ചായത്താണ് അയിരൂർ ഗ്രാമപഞ്ചായത്ത്. പഞ്ചായത്തിന്റെ വിസ്തീർണ്ണം 26.5 ചതുരശ്ര കിലോമീറ്ററാണ്. പഞ്ചായത്തിലെ അതിരുകൾ വടക്ക് എഴുമറ്റൂർ, കൊറ്റനാട് പഞ്ചായത്തുകൾ, തെക്ക് പമ്പാ നദി, കിഴക്ക് റാന്നി അങ്ങാടി പഞ്ചായത്ത്, പടിഞ്ഞാറ് തോട്ടപ്പുഴശ്ശേരി പഞ്ചായത്ത് എന്നിവയാണ്.

കാർത്തിക തിരുനാൾ മഹാരാജാവിന്റെ കാലത്തു നടന്ന റവന്യൂ പരിഷ്ക്കാരത്തിൽ തിരുവിതാംകൂറിനെ തെക്കുമുഖം, മധ്യമുഖം, വടക്കുമുഖം എന്നിങ്ങനെ വിഭജിച്ച് മണ്ഡപത്തും വാതുക്കൽ പ്രവൃത്തിയെന്ന് തിരിച്ചിരുന്നു. ആ കൂട്ടത്തിൽ ഈ ഗ്രാമം തിരുവല്ലാ മണ്ഡപത്തും വാതുക്കൽ ആറന്മുള ക്ഷേത്രത്തിന്റെ കിഴക്കേ നട മുതൽ കിഴക്ക് റാന്നി വരെയും വടക്ക് എഴുമറ്റൂരും, തെക്ക് ഇലന്തൂരും പ്രവൃത്തികൾക്കുള്ളിൽപ്പെട്ട ഒരു പ്രവൃത്തിയായിത്തീർന്നു. മാർത്താണ്ഡവർമ്മയുടെ കാലത്ത് രാമയ്യൻ ദളവ ഈ പ്രദേശങ്ങളെ വേണാടിനോട് ചേർത്തപ്പോഴാണ് അയിരൂർ ദേശത്തിന് അയിരൂർ പ്രവൃത്തി എന്ന പേരു വന്നത്. വീണ്ടും നടന്ന റവന്യൂ പരിഷ്ക്കരണത്തിൽ ഈ പ്രവൃത്തി മല്ലപ്പുഴശ്ശേരി, ചെറുകോൽ, അയിരൂർ എന്നിങ്ങനെ മൂന്നു പകുതികളായിത്തീർന്നു. പിൽക്കാലത്ത് ഈ പ്രദേശം അയിരൂർ, കോറ്റാത്തൂർ, കൈതക്കോടി, മൂക്കന്നൂർ, ഇടപ്പാവൂർ, പേരൂർ, കാഞ്ഞീറ്റുകര, വാക്ക, തടിയൂർ, ഞൂഴൂർ എന്നീ പേരുകളിൽ പതിനൊന്ന് കരകളായിത്തീർന്നു.

ഈ ഗ്രാമപഞ്ചായത്തിൽ 16 വാർഡുകളാണുള്ളത്.
ജനപ്രതിനിധികൾ(2010)
പ്രസിഡന്റ്: അഡ്വ. ശ്രീകല ഹരികുമാർ
വൈസ് പ്രസിഡന്റ്:
പ്രസിഡന്റ്: അഡ്വ. ശ്രീകല ഹരികുമാർ<br>
വൈസ് പ്രസിഡന്റ് : ജെസ്സി വർഗ്ഗീസ്


ആകെ ഭൂവിസ്തൃതി:---ഹെൿറ്റർ; കൃഷിയുള്ളത്:------- ഹെൿറ്റർ.


അയിരൂരിൽ നിന്നും വിവിധ സ്ഥലങ്ങളിലേക്കുള്ള ദൂരം:







</doc>
<doc id="122785" url="https://ml.wikipedia.org/wiki?curid=122785" title="ഇന്ത്യൻ മധുരപലഹാരങ്ങൾ">
ഇന്ത്യൻ മധുരപലഹാരങ്ങൾ

ഇന്ത്യയുടെ തനതായ ഭക്ഷണവിഭവങ്ങളെ പൊതുവായി പറയുന്നതാണ്‌ ഇന്ത്യൻ മധുരപലഹാരങ്ങൾ (Indian sweets). പലയിടത്തും ഇതിന്റെ മിഠായികൾ എന്നും പറയുന്നു. പൊതുവെ ഇന്ത്യൻ മധുരപലഹാരങ്ങളിൽ പാലുല്പന്നങ്ങൾ അടങ്ങിയതാണ്‌. പല മധുരപലഹാരങ്ങളും എണ്ണയിൽ പാകം ചെയ്യുന്നതാണ്‌. ഇന്ത്യയുടെ പല ഭാഗങ്ങളിൽ തനതായ മധുരപലഹാരങ്ങൾ ഉണ്ടാക്കുന്ന രീതിയാണുള്ളത്. അതുകൊണ്ട് തന്നെ ഇന്ത്യയുടെ പല ഭാഗത്തും വിവിധ രീതിയിലുള്ള മധുരപലഹാരങ്ങൾ ലഭ്യമാണ്‌. 
















</doc>
<doc id="122787" url="https://ml.wikipedia.org/wiki?curid=122787" title="ചെന്നീർക്കര ഗ്രാമപഞ്ചായത്ത്">
ചെന്നീർക്കര ഗ്രാമപഞ്ചായത്ത്

പത്തനംതിട്ട ജില്ലയിലെ ഇലന്തൂർ ബ്ളോക്കിൽ സ്ഥിതി ചെയ്യുന്ന പഞ്ചായത്താണ് ചെന്നീർക്കര. ചെന്നീർക്കര വില്ലേജിന്റെ പരിധിയിലാണ് ചെന്നീർക്കരപഞ്ചായത്തുപ്രദേശമുൾപ്പെടുന്നത്. പഞ്ചായത്തിന്റെ വിസ്തീർണ്ണം 19.5 ചതുരശ്രകിലോമീറ്ററാണ്. പഞ്ചായത്തിന്റെ അതിരുകൾ കിഴക്കുഭാഗത്ത് പത്തനംതിട്ട മുനിസിപ്പാലിറ്റിയും പടിഞ്ഞാറുഭാഗത്ത് മെഴുവേലി, കുളനട പഞ്ചായത്തുകളും, തെക്കുഭാഗത്ത് അച്ചൻകോവിലാറും, വടക്കുഭാഗത്ത് ഇലന്തൂർ പഞ്ചായത്തുമാണ്. 



</doc>
<doc id="122797" url="https://ml.wikipedia.org/wiki?curid=122797" title="ചെറുകോൽ ഗ്രാമപഞ്ചായത്ത്">
ചെറുകോൽ ഗ്രാമപഞ്ചായത്ത്

പത്തനംതിട്ട ജില്ലയിലെ റാന്നി താലൂക്കിൽ ഇലന്തൂർ ബ്ലോക്ക് പഞ്ചായത്ത് പരിധിയിൽ വരുന്ന ഗ്രാമപഞ്ചായത്താണ് ചെറുകോൽ ഗ്രാമപഞ്ചായത്ത്. 15.61 ചതുരശ്ര കിലോമീറ്റർ വിസ്തൃതിയുണ്ട്. പമ്പാനദിയുടെ തെക്കേകരയിൽ കിഴക്ക് ആയിക്കൽ മുതൽ പടിഞ്ഞാറ് ചെറുകോൽപുഴ - ചേത്തയ്ക്കൽ ഭാഗങ്ങൾ വരെയും വടക്ക് പമ്പാനദി മുതൽ തെക്ക് നാരങ്ങാനം, മൈലപ്ര പ്രദേശം വരെയും കുന്നുകളും താഴ്വരകളുമായുള്ള പ്രദേശമാണ് ചെറുകോൽ ഗ്രാമപഞ്ചായത്ത്. 



</doc>
<doc id="122799" url="https://ml.wikipedia.org/wiki?curid=122799" title="ചിറ്റാർ ഗ്രാമപഞ്ചായത്ത്">
ചിറ്റാർ ഗ്രാമപഞ്ചായത്ത്

പത്തനംതിട്ട ജില്ലയിലെ കോന്നി താലൂക്കിൽ റാന്നി ബ്ളോക്ക് പരിധിയിൽ വരുന്ന ഗ്രാമപഞ്ചായത്താണ് ചിറ്റാർ ഗ്രാമപഞ്ചായത്ത്. 25.9 ചതുരശ്ര കിലോമീറ്റർ വിസ്തൃതിയുണ്ട് ഈ ഗ്രാമപഞ്ചായത്തിന്. പഞ്ചായത്തിന്റെ അതിരുകൾ വടക്ക്-റാന്നി-പെരുനാട് പഞ്ചായത്തുകളും, കിഴക്ക്-സീതത്തോട് പഞ്ചായത്തും, തെക്ക്-തണ്ണിത്തോട് പഞ്ചായത്തും പടിഞ്ഞാറ്-വടശ്ശേരിക്കര ഗ്രാമപഞ്ചായത്തുമാണ്. വടശ്ശേരിക്കര, സീതത്തോട് പഞ്ചായത്തുകൾ വിഭജിച്ച് 30-9-1970 ആണ് ചിറ്റാർ പഞ്ചായത്ത് രൂപീകരിച്ചത്. 



</doc>
<doc id="122801" url="https://ml.wikipedia.org/wiki?curid=122801" title="ഇലന്തൂർ ഗ്രാമപഞ്ചായത്ത്">
ഇലന്തൂർ ഗ്രാമപഞ്ചായത്ത്

പത്തനംതിട്ട ജില്ലയിലെ കോഴഞ്ചേരി താലൂക്കിൽ, ഇലന്തൂർ ബ്ളോക്ക് എന്ന പരിധിയിൽ വരുന്ന ഗ്രാമപഞ്ചായത്താണ് ഇലന്തൂർ ഗ്രാമപഞ്ചായത്ത്. 15.09 ചതുരശ്ര കിലോമീറ്റർ വിസ്തൃതിയുണ്ട്. പഞ്ചായത്തിന്റെ അതിരുകൾ വടക്ക്-മല്ലപ്പുഴശ്ശേരി ഗ്രാമപഞ്ചായത്തും, കിഴക്ക്-നാരങ്ങാനം ഗ്രാമപഞ്ചായത്തും തെക്ക്-ചെന്നീർക്കര, പത്തനംതിട്ട മുനിസിപ്പാലിറ്റികളും പടിഞ്ഞാറ്-മല്ലപ്പുഴശ്ശേരി, മെഴുവേലി ഗ്രാമപഞ്ചായത്ത് എന്നിവയുമാണ്.

പഞ്ചായത്ത് പ്രസിഡന്റ് എസ് സുധർമ്മ. ആകെ വാർഡുകൾ 13. മുൻ പ്രസിഡന്റ് എം കെ സജി. ഭരണം കോൺഗ്രസിന്.



</doc>
<doc id="122818" url="https://ml.wikipedia.org/wiki?curid=122818" title="ലെഗ് ബൈ">
ലെഗ് ബൈ

ക്രിക്കറ്റ് എന്ന കായിക ഇനത്തിൽ ലെഗ് ബൈ എന്നത് ബാറ്റ്സ്‌മാന്റെ ബാറ്റിൽ കൊള്ളാത്ത പന്തിൽ ബാറ്റിംഗ് ടീം നേടുന്ന അധിക റൺസാണ്‌. എന്നിരുന്നാലും പന്ത് ബാറ്റ്സ്‌മാന്റെ ശരീരത്തിലോ, ശരീരത്തിലുള്ള സുരക്ഷാ ഉപകരണങ്ങളിലോ കൊള്ളേണ്ടതായുണ്ട്.
പന്ത് ബാറ്റ്സ്‌മാന്റെ ശരീരത്തിൽ തട്ടി ഗതിമാറുമ്പോൾ ഫീൽഡർ പന്ത് കൈയ്കലാക്കും, എന്നാൽ ചിലപ്പോൾ ഫീൽഡർക്ക് പന്തിൽ പെട്ടെന്ന് നിയന്ത്രണം ലഭിക്കാൻ കഴിയില്ല. ഈ അവസരത്തിൽ സുരക്ഷിതമായി റൺസ് ഓടി എടുക്കാനുള്ള അവസരം ബാറ്റ്സ്‌‌മാനു ലഭിക്കും, അല്ലെങ്കിൽ അവസരം ഉണ്ടാക്കി റൺസ് ഓടി എടുക്കും. ലെഗ് ബൈയിൽ നിന്ന് കിട്ടുന്ന റൺസ് ടീമിന്റെ ആകെയുള്ള സ്കോറിനൊപ്പം കൂട്ടി ചേർക്കും, ഈ റൺസ് ബാറ്റ്സ്‌മാന്റെ സ്കോറിനൊപ്പം ചേർക്കില്ല, എന്നാൽ ഒരു ബൗളർ വഴങ്ങിയ റൺസിനൊപ്പം ലെഗ് ബൈ കൂട്ടും.

ബാറ്റ്സ്‌മാന്റെ ശരീരത്തിൽ തട്ടി പോകുന്ന പന്ത് അതിർത്തി(ബൗണ്ടറി) കടന്നാൽ ബാറ്റിംഗ് ടീമിന് പന്ത്‌ ബൗണ്ടറി കടന്നാൽ കിട്ടുന്ന സ്കോറായ നാല്‌ റൺസ് അപ്പോൾ തന്നെ നാല്‌ ലെഗ് ബൈ റൺസായി കിട്ടും. 

ലെഗ് ബൈ കിട്ടുന്നത് പന്ത് താഴെ പ്പറയുന്ന സാഹചര്യത്തിൽ ബാറ്റ്സ്‌മാന്റെ ശരീരത്തിൽ കൊണ്ട് പോകുമ്പോളാണ്‌,

മുകളിൽ‌പറഞ്ഞ ഏതെങ്കിലും രീതിയിലല്ലാതെ പന്ത് ബാറ്റ്സ്‌മാന്റെ ശരീരത്തിൽ കൊണ്ടാൽ റൺസ് ലഭിക്കുകയില്ല. റൺസിനു വേണ്ടി ഓടുന്ന ബാറ്റ്സ്‌മാന്‌ റൺസ് പൂർത്തിയാക്കാതെ റണ്ണൗട്ടായാൽ റൺസ് ലഭിക്കുകയില്ല. അതുപോലെ തന്നെ അമ്പയർ ഡെഡ് ബോൾ സിഗ്നൽ കാണിച്ചാലും റൺസ് ലഭിക്കില്ല.
മത്സരങ്ങളിൽ ലെഗ് ബൈ സാധാരണയാണ്‌. ഒരു ശരാശരി നിയന്ത്രിത ഓവർ മത്സരത്തിലെ ലെഗ് ബൈകളുടെ എണ്ണം പത്തോ അതിൽ താഴെയോ ആണ്‌, എന്നാൽ ടെസ്റ്റിൽ ഇത് 10-20 വരെയാകാം. ഒരു ടെസ്റ്റ് ഇന്നിംഗ്‌സിൽ ഏറ്റവും കൂടുതൽ ലെഗ് ബൈ വഴങ്ങിയ ടീം ഇംഗ്ലണ്ടാണ്‌. 2008 ഓഗസ്റ്റ് 1ന്‌ ദക്ഷിണാഫ്രിക്കയ്ക്കെതിരെ ആയിരുന്നു ഈ മത്സരം.

ക്രിക്കറ്റിൽ നിന്നും വിരമിക്കുന്നതിനു മുൻപ് തന്നെ ഓസ്ട്രേലിയൻ ക്യാപ്റ്റനായിരുന്ന സ്റ്റീവ് വോ ലെഗ് ബൈ ക്രിക്കറ്റിൽ നിന്നും ഒഴിവാക്കണം എന്നു ആവിശ്യപ്പെട്ടിരുന്നു. "ഒരു പന്ത് അടിക്കാതെ വിടുമ്പോൾ എന്തിന്‌ അതിന്റെ പേരിൽ ഒരു റൺസ് നൽ‌കണം?" എന്ന് അദ്ദേഹം അഭിപ്രായപ്പെട്ടു.

അമ്പയർ ലെഗ് ബൈ കാണിക്കുന്നതിനു വേണ്ടി കാല്‌ മടക്കിയതിനു ശേഷം കൈ കൊണ്ട് മടക്കിയ കാലിന്റെ മുട്ടിൽ തൊടും.


</doc>
<doc id="122823" url="https://ml.wikipedia.org/wiki?curid=122823" title="സീമൻസ്">
സീമൻസ്

വൈദ്യുതചാലകതയുടെ എസ്.ഐ. ഏകകമാണ്‌ സീമൻസ്(Siemens). S എന്ന ചിഹ്നമാണു് സീമൻസിനെ ചുരുക്കിയെഴുതാൻ ഉപയോഗിക്കുന്നതു്. (സീമൻസ് എന്ന അതേ ഏകകത്തെ ചിലപ്പോൾ മോ (mho) എന്നുച്ചരിക്കുകയും പ്രതീകമായി ℧ എന്നു രേഖപ്പെടുത്തുകയും ചെയ്യാറുണ്ടു്. പക്ഷേ ഇത് എസ്.ഐ. അംഗീകൃതമല്ല). ജർമൻ വ്യവസായിയും ശാസ്ത്രജ്ഞനുമായിരുന്ന വെർണർ വോൺ സീമൻസിന്റെ പേരിൽ നിന്നും ഉരുത്തിരിഞ്ഞതാണ്‌ ഈ നാമം. ഒരു സീമൻസ് ഒരു ഓം വൈദ്യുതപ്രതിരോധത്തിന്റെ വ്യുത്ക്രമത്തിനു സമമാണു്. 

1971ൽ നടന്ന അളവുകളുടേയും തൂക്കങ്ങളുടേയും 14-‌ാമതു അന്താരാഷ്ട്രസമ്മേളനം സീമൻസിനെ എസ്.ഐ. ഏകകവ്യവസ്ഥയുടെ ഭാഗമായി അംഗീകരിച്ചു.

ഒരു വസ്തുവിന്റെ രണ്ടറ്റവും തമ്മിലുള്ള വൈദ്യുതമർദ്ദം ഒരു വോൾട്ട് വർദ്ധിക്കുമ്പോൾ അതിലൂടെ പ്രവഹിക്കുന്ന വൈദ്യുതിപ്രവാഹതീവ്രത കൃത്യം ഒരു ആമ്പിയർ വർദ്ധിക്കുമെങ്കിൽ ആ വസ്തുവിന്റെ വൈദ്യുതചാലകത ഒരു സീമൻസ് ആകുന്നു.



</doc>
<doc id="122824" url="https://ml.wikipedia.org/wiki?curid=122824" title="ഹാട്രിക്">
ഹാട്രിക്

കായിക മത്സരങ്ങളിൽ ഹാട്രിക് എന്നതു കൊണ്ട് ഉദ്ദേശിക്കുന്നത് തുടർച്ചയായി മൂന്ന് തവണ ഒരു നേട്ടം, അല്ലെങ്കിൽ നാഴികക്കൽ പിന്നിടുന്നതാണ്‌, ഹാട്രിക്കിന്റെ അടിസ്ഥാനം മൂന്ന് തവണയുള്ള തുടർച്ചയായ നേട്ടമാണ്‌. ഫുട്ബോളിലും ഹോക്കിയിലും ഒരു കളിക്കാരൻ ഹാട്രിക് നേടുന്നത് ഒരു മത്സരത്തിൽ മൂന്ന് ഗോളുകൾ നേടുമ്പോഴാണ്‌, എന്നാൽ ക്രിക്കറ്റിൽ ഒരു ബൗളർ തുടർച്ചയായ മൂന്ന് പന്തുകളിൽ വിക്കറ്റ് നേടുമ്പോഴാണ്‌ ഹാടിക് ലഭിക്കുന്നത്.

തുടർച്ചയായി 3 വിക്കറ്റ് നേടുന്ന ബൗളർക്ക് തൊപ്പി സമ്മാനിക്കുന്ന പതിവ് 1858ൽ തുടങ്ങി. ഇതാണ് പിന്നീട് ഹാറ്റ് ട്രിക്ക് എന്നറിയപ്പെട്ടത്. ഹാട്രിക് എന്ന പദം ആദ്യമായി ഉപയോഗിച്ചത് ക്രിക്കറ്റിലാണ്‌. 1858-ൽ എച്ച്. എച്ച്. സ്റ്റീഫൻസൺ എന്ന ഇംഗ്ലീഷ് ക്രിക്കറ്റർ തുടർച്ചയായ മൂന്ന് പന്തുകളിൽ വിക്കറ്റ് വീഴ്ത്തിയത് വിവരിക്കാനായിരുന്നു "ഹാട്രിക് " എന്ന പദം ഉപയോഗിച്ചത്. ഹാട്രിക് എന്ന പദം ആദ്യമായി അച്ചടിച്ചത് 1878ലാണ്‌.
ക്രിക്കറ്റിൽ ഒരു ബൗളർക്ക് ഹാട്രിക് ലഭിക്കുന്നത് തുടർച്ചയായ മൂന്ന് പന്തുകളിൽ മൂന്ന് ബാറ്റ്സ്‌മാന്മാരെ പുറത്താക്കുമ്പോഴാണ്‌. ചിലപ്പോൾ തുടർച്ചയായ ഈ മൂന്ന് പന്തുകളും ഒറൊവറിലോ ഒരി ഇന്നിംഗ്‌സിലോ ആകണമെന്നില്ല, ഒരേ ബൗളറുടെ തുടർച്ചയായ മുന്ന് പന്തുകളിൽ ആകണം എന്നു മാത്രമേയുള്ളു. ബൗളർക്ക് ലഭിക്കുന്ന വിക്കറ്റുകൾ മാത്രമേ ഹാട്രിക്കിൽ ഉൾപ്പെടുത്തൂ. റണ്ണൗട്ടുകളും, ഹാൻഡിൽ ദ ബോൾ, ടൈം ഔട്ട് തുടങ്ങിയവ ഉൾപ്പെടുത്തില്ല.


</doc>
<doc id="122827" url="https://ml.wikipedia.org/wiki?curid=122827" title="കടലാക്രമണം">
കടലാക്രമണം

തീരപ്രദേശങ്ങളിൽ പ്രകൃതിക്ഷോഭം, തരംഗ പ്രവർത്തനം, വേലായ പ്രവർത്തനം (tidal action), കടലോര (littoral current) മുതലായവ കാരണമായി കര ഇടിഞ്ഞും കരളൽ മൂലവും ഗണ്യമായ മാറ്റങ്ങൾ വരുന്ന പ്രക്രിയക്കാണ് കടലാക്രമണം എന്നു പറയുന്നത്. സ്വതേ ഒരു നീണ്ട കാലയളവിൽ കടലോരം സ്ഥിരരൂപം പാലിക്കുമെന്നു പ്രതീക്ഷിക്കാവുന്നതല്ല. പ്രകൃത്യാ ഉണ്ടാകുന്ന രൂപഭേദം ഒരു ചെറിയ കാലയളവിലോ, ഒന്നു രണ്ടു തലമുറയ്ക്കകത്തോ, ചിലപ്പോൾ ഒരു കൊടുങ്കാറ്റു മൂലമോ ഉണ്ടാകുകയും അത് മനുഷ്യരാശിയുടെ സാമൂഹ്യ സാമ്പത്തിക രംഗങ്ങളെയും ജീവധനാദികളെയും പ്രതികൂലമായി ബാധിക്കുകയും ചെയ്യാം.

ഭൂമിയുടെ ഉപരിതലം വളരെയേറെക്കാലത്തെ ഭൗമശാസ്ത്ര പ്രക്രിയകളുടെ ഫലമാണ്. കടൽത്തീരങ്ങളുടെ ഇന്നത്തെ അവസ്ഥ ഏകദേശം 13000 വർഷങ്ങൾക്കു മുമ്പ് ഉണ്ടായിരുന്ന ഹിമയുഗം ക്ഷയിച്ചു തുടങ്ങിയതു മുതൽ ഇന്നേവരെയുള്ള ദീർഘകാലത്തെ പരിവർത്തനങ്ങളുടെ ഫലമാണ്. ഇന്നത്തെ സമുദ്രതലത്തിന്റെ ഏകദേശം 137 മീറ്റർ താഴെ ആയിരുന്നിരിക്കണം അന്നത്തെ സമുദ്രതലം ഹിമം ഉരുകിയതോടെ ഇത് ഏകദേശം ഒരു നൂറ്റാണ്ടിൽ ഒരു മീറ്റർ എന്ന തോതിൽ ഉയർന്നു. ഏകദേശം 6000 കൊല്ലങ്ങൾക്കു മുമ്പ് ഈ തോത് കുറഞ്ഞുവരുകയും 3000 വർഷങ്ങൾക്കു മുമ്പ് ജലതലം ഏതാണ്ട് ഇന്നത്തെ നിലവാരത്തിൽ എത്തുകയും ചെയ്തു. ഇപ്പോൾ അത് ഏകദേശം ഒരു നൂറ്റാണ്ടിൽ 150 മി. മീ. കണക്കിൽ ഉയരുന്നു എന്നാണ് കണക്കാക്കിയിരിക്കുന്നത്. കഴിഞ്ഞ 3000 വർഷങ്ങളായി ജലനിരപ്പിന് ഗണ്യമായ വ്യത്യാസം ഉണ്ടായിട്ടില്ല എന്നർഥം. ജലതലത്തിന്റെ ഉയർച്ച ചെറിയ പാറക്കഷണളെയും മൺതരികളെയും തരംഗപ്രവർത്തനം കൊണ്ട് ചരിവുകുറഞ്ഞ ഉറച്ചതീരങ്ങളിൽ നിക്ഷേപിക്കുകയും തത്ഫലമായി ഇന്നു നാം കാണുന്ന തരത്തിലുള്ള പുതിയ കടൽപ്പുറങ്ങൾ (beaches) രൂപംകൊള്ളുകയും ചെയ്തു. വലിയ നദികൾ സമുദ്രതലത്തോട് സന്ധിക്കുന്ന സ്ഥലങ്ങളിൽ മണ്ണും ചെളിയും നിക്ഷേപിച്ച് പുതിയ കരകളും തിട്ടകളും രൂപീകരിച്ചു. അതോടനുബന്ധിച്ച് കായലുകളും ചതുപ്പുകളും ഉണ്ടായി. ഉയർന്ന അക്ഷാംശങ്ങളിൽ ഹിമനദികൾ (glaciers) തൂക്കായ ഭൂതലങ്ങൾ കരണ്ട് താഴ്വാരങ്ങളിൽ നിക്ഷേപിച്ച ഉരുണ്ട പാറക്കഷണങ്ങളെയും മൺതരികളെയും ചേർത്ത് സമുദ്രത്തിലെ ഒഴുക്കുകളും ഓളങ്ങളും ബീച്ചുകളായി രൂപപ്പെടുത്തി. സമുദ്രതലം താരതമ്യേന സ്ഥിരത കൈവരിച്ചതോടെ കരരൂപീകരണ പ്രക്രിയയുടെ ആക്കം കുറഞ്ഞു. ഇന്നത്തെ അവസ്ഥയിൽ കടലാക്രമണം മൂലം നശിക്കുന്നതിനേക്കാൾ കൂടുതൽ കര സമുദ്രതലത്തിനു മുകളിൽ ഉണ്ടാകുന്നു എന്നാണ് നിഗമനം. 1911--ൽ അവസാനിച്ച ഒരു പഠനത്തിൽ അതിനുമുമ്പുള്ള കൊല്ലങ്ങളിൽ ബ്രിട്ടനിൽ 2687 ഹെക്റ്റർ പുതിയ കര നഷ്ടപ്പെടുകയും 19487 ഹെക്ടർ പുതിയകര ഉണ്ടാകുകയും ചെയ്തതായി കാണുന്നു. പക്ഷേ നഷ്ടപ്പെട്ട ഭൂമി പലപ്പോഴും മനുഷ്യപ്രയത്നം കൊണ്ടു സാമ്പത്തിക മൂല്യം നേടിയതും, പുതിയ കര കല്ലും മണ്ണും ചെളിയും നിറഞ്ഞു താഴ്ന്നതും പെട്ടെന്ന് ഉപയോഗയോഗ്യമാക്കാൻ പ്രയാസമുള്ളതും ആണ്. ഏതായാലും മൊത്തം കടൽക്കരകളിൽ അധികപങ്കിന്റെയും ലാഭനഷ്ടത്തെപ്പറ്റി വിശദമായി ഒരു പഠനം നടന്നിട്ടില്ല. വ്യാവസായിക മുന്നേറ്റം കൊണ്ടും ജനനിബിഡത ശാസ്ത്രപുരോഗതി കൊണ്ടും മുന്നേറിയ ബ്രിട്ടൺ, യു. എസ്., ജർമനി, ജപ്പാൻ, യു. എസ്. എസ്. ആർ. മുതലായ രാജ്യങ്ങളുടെ സാമ്പത്തിക പ്രാധാന്യമുള്ള തീരഭാഗങ്ങളും ലോകത്തെങ്ങും പ്രധാന തുറമുഖങ്ങളോട് അനുബന്ധിച്ചുള്ള മേഖലകളും മാത്രമാണ് വിശദമായ പഠനത്തിനു വിധേയമായിട്ടുള്ളത്.
കടലാക്രമണത്തിന്റെ അന്തിമഫലങ്ങൾ തീരശിലകളുടെ ഉറപ്പിനെയും മൺതരികളുടെ ഗുണങ്ങളെയും പ്രത്യേകിച്ചു തരികളുടെ വലിപ്പത്തെയും കനത്തെയും കൂടി ആശ്രയിച്ചിരിക്കും. തീരങ്ങൾ ഇന്നത്തെ രൂപം പ്രാപിച്ചതും ഈ ഘടകങ്ങളെ ആശ്രയിച്ചു തന്നെയാണ്. കടൽത്തീരങ്ങളെ സംബന്ധിച്ച പഠനങ്ങളിൽ പഠനോദ്ദേശ്യം അനുസരിച്ച് കരകളെ പലതരത്തിൽ വർഗീകരിക്കാറുണ്ട്. ജലതലത്തിന്റെ ക്രമമായ ഉയർച്ചയിൽ ഉണ്ടായ തീരരൂപമാണോ അതോ ഹിമവാഹികളും നദികളും സമുദ്രം|സമുദ്രതിര]] പ്രക്രിയകളും നികത്തിയെടുത്ത കരയാണോ എന്നുള്ളത് വളരെ പ്രസക്തമാണ് അതുപോലെ തീരഭാഗത്ത് കടൽ അടുത്ത കുറേ കാലങ്ങളായ മുന്നേറിക്കോണ്ടിരിക്കുകയാണോ പിൻ‌‌വാങ്ങുകയാണോ എന്നുള്ള എന്നുള്ള വസ്തുതയും പ്രധാനമാണ്. തീരപ്രദേശങ്ങളില്ലാത്ത തൂക്കായ ഉറച്ച പാറയാണെങ്കിൽ കടലാക്രമണം ഏശുകയില്ല. പക്ഷേ സ്തരങ്ങളുള്ളതാണെങ്കിൽ അവയിലെ മൃദുവായ ശിലകൾ തരംഗ പ്രവർത്തനഫലമായി ക്രമേണ കരണ്ട് ക്ഷയിച്ചുപോകും ഇതിന്റെ ഫലമായി ദുർബലമായി തീരുന്ന ഭാഗങ്ങൾ പെട്ടെന്ന് ഇടിഞ്ഞു വീഴാനും ഇടയുണ്ട്. തൂക്കായ പാറക്കെട്ടുകളോടു ചേർന്ന് വീതികുറഞ്ഞു താഴ്ന്ന തിട്ടകൾ പാറ കരെണ്ടെടുക്കുന്നതിനുതകുന്ന കൽക്കഷണങ്ങളും മൺതരികളും തരംഗത്തിന് സംഭാവന ചെയ്യും. ഒരു നീണ്ട കാലയളവിൽ ഈ പ്രക്രിയ എത്ര ഉറച്ചപാറയ്ക്കും. ഉറച്ച് കഠിനമായ കരിങ്കല്ല് നോർ‌‌വേയിലെ ഫിയോഡ് (fjord)കൾ പോലെ ഉരുണ്ട ഗോളരൂപത്തിലോ പരന്ന തലങ്ങളായോ കരണ്ടുപോകും. ഉറച്ച ബസാൾട്ട് (basalt) പാറകൾ തൂണുകൾ പോലെയോ തൂൺ കൂട്ടങ്ങൾ രൂപം പ്രാപിക്കും. ന്യൂയോർക്കിൽ ഹഡ്സൺ നദീ മുഖത്തുള്ള പാലിസേഡ്സ് (palisades) എന്ന പ്രകൃതിദൃശ്യം ഇങ്ങനെ ഉണ്ടായതാണ്.

മണൽക്കല്ല് (sand stone), ചുണ്ണാമ്പുകല്ല് (lime stone), വെട്ടുകല്ല് മുതലായ കാഠിന്യം കുറഞ്ഞശിലകൾ എളുപ്പം കരളിനു വിധേയമാകും. അതുകൊണ്ടുണ്ടാകുന്ന ഇടിയലും ശിലയുടെ ലേയത്വ വൈവിധ്യവും (difference in solubility) കാരണം ഇത്തരം തീരങ്ങൾ ചെങ്കുത്തു പാറകളായോ പടിപടിയായോ രൂപപ്പെടുന്നു. ഹിമനദികൾ ഉത്പാദിപ്പിച്ച കടൽത്തീരങ്ങൾ ഉരുണ്ട പാറകൾ ഉള്ളവയാണ്. കടലിന്റെ പ്രവർത്തനം കൊണ്ടുണ്ടായ കരകൾ മണൽത്തിട്ടകളാണ്. നദീ മുഖങ്ങളോടനുബന്ധിച്ച് ചെളിത്തിട്ടകൾ ഉണ്ടാകും. താരതമ്യേന അടുത്ത കാലത്തുണ്ടായ കാറ്റിന്റെയോ, ശക്തിയായ വേലായ പ്രവർത്തനത്തിന്റെയോ, തിരയടിയുടെയോ ഫലമായി ക്രമേണചരിഞ്ഞ് പെട്ടെന്ന് സമതലമായ മണൽപ്പുറമോ, സമാന്തര തിട്ടകളായ മണൽക്കൂനകളോ (dunes) ആയിക്കാണാവുന്നതാണ്. ഇത്തരം കടൽത്തീരങ്ങളിലാണ് കടലാക്രമണം പെട്ടെന്നു ദൃശ്യമാക്കുന്നത്. മണൽത്തരികളുടെ വലിപ്പവും ഘനവും ആഘാതത്തെ സ്വാധീനിക്കുന്ന നിർണ്ണായക തരംഗ പ്രവർത്തനത്തിന്റെ ഫലത്തെ നിർണയിക്കുന്ന ഘടകങ്ങളാണ് ചവറയ്ക്കടുത്തുള്ള മോണസൈറ്റ് (monazite), ഇൽമെനൈറ്റ് (Ilmenite) ധാതുനിക്ഷേപങ്ങൾ ഇതിന്റെ പ്രകടമായ ഉദാഹരണങ്ങളാണ്.

തീരധാരകൾ കൊണ്ടോ, നദീനിക്ഷേപങ്ങൾ കൊണ്ടോ കരയ്ക്കു സമാന്തരമായി കടലിൽ, കരയിൽ നിന്ന് വിട്ടുമാറി നീണ്ട തിട്ടകൾ പലസ്ഥലത്തും ഉണ്ടാകാറുണ്ട്. ഇത്തരം തിട്ടകൾ തരംഗങ്ങൾക്കും വേലിയേറ്റങ്ങൾക്കും ശക്തി കുറയ്ക്കുന്നു. ആലപ്പുഴയ്ക്കടുത്ത് ഇടവപ്പാതിക്കാലത്ത് ചാകരയുണ്ടാകുന്ന പ്രദേശവും വൈപ്പിൻ‌‌കരപോലെ താരതമ്യേന സ്ഥിരരൂപം പ്രാപിച്ച തിട്ടകളും ഇതിനുദാഹരണങ്ങളാണ്.

സമുദ്രതലത്തിന്റെ പ്രവർത്തന പ്രതിപ്രവർത്തനങ്ങൾ കരയിൽ താമസിക്കുന്ന മനുഷ്യ സമൂഹത്തിന് ഉപദ്രവമായി പരിണമിക്കുമ്പോഴാണ് അതിനെ കടലാക്രമണം എന്നു വ്യവഹരിക്കുന്നത്. ഈ വീക്ഷണത്തിൽ സാധാരണ കണ്ടുവരുന്ന കടലാക്രമണ രൂപങ്ങൾ ഇനിപ്പറയുന്നവയാണ്.

അതിശക്തമായ തരംഗങ്ങൾ കരയെ ആക്രമിച്ച് കുറേക്കാലമായി നിലവിലുണ്ടായിരുന്ന തീരരേഖ (shore line) നശിപ്പിക്കുകയും അലകൾ കരയ്ക്കു കയറി നാശനഷ്ടങ്ങൾ ഉണ്ടാക്കുകയും ചെയ്യുക; പെട്ടെന്നുണ്ടാകുന്ന ശക്തമായ പ്രകൃതിക്ഷോഭം മൂലമാണ് ഇതുണ്ടാകുന്നത്. കടലിനോടടുത്ത് കരയ്ക്കു താമസിക്കുന്ന മനുഷ്യർക്കും അവരുടെ സമ്പത്തിനും ഇത്തരം കടലാക്രമണം വലിയ നാശനഷ്ടങ്ങൾ ഉണ്ടാക്കാറുണ്ട്. ഇത്തരം തരംഗങ്ങൾ ഉയർന്ന വേലിയേറ്റം ഭൂമികുലുക്കം, കൊടുംകാറ്റുകൾ മുതലായ ഒന്നിലധികം കാരണങ്ങൾ ഒത്തുചേർന്ന് ഉണ്ടാകുമ്പോൾ ജീവനാദികൾക്കുണ്ടാക്കാൻ സാധ്യതയുള്ള അപകടങ്ങൾ അവർണനീയമാണ്. 1978 നവമ്പറിൽ ആന്ധ്രാപ്രദേശിൽ ഡിവി എന്ന മുനമ്പിൽ ഉണ്ടായ കൊടുംങ്കാറ്റും കടലാക്രമണവും 20,000 അധികം പേരുടെ ജീവൻ അപഹരിച്ചു. കോടിക്കണക്കിനു രൂപയുടെ നാശനഷ്ടമുണ്ടായി. ഉഷ്ണമേഖലയിൽ ഉണ്ടാകുന്ന അതിശക്തമായ കൊടുങ്കാറ്റുകൾ സാധാരണ ഭൂഖണ്ഡങ്ങളുടെ കിഴക്കേ കരയിലാണ് കണ്ടുവരുന്നത്. 

സമുദ്രങ്ങളുടെ അടിത്തട്ടിൽ ഭൂഅഭിനതികളിൽ ശക്തമായ ഭൂമികുലുക്കങ്ങൾ ഉണ്ടാകാറുണ്ട്. ജലത്തിലെ അതിവേഗം സഞ്ചരിക്കുന്ന ആഘാതതരംഗങ്ങൾ (tsunami) വളരെ ഊർജ്ജം സമാഹരിക്കുന്നവയാണ്. തീരത്തോടടുക്കുമ്പോൾ ഇവ വളരെ ഉയർന്ന തരംഗപരമ്പരകളായി കരയിലേക്ക് അതിശക്തമായി അടിച്ചുകയറി ഭയാനകമായ നാശനഷ്ടങ്ങൾ ഉണ്ടാക്കുന്നു. സുനാമി എന്നറിയപ്പെടുന്ന ഈ വൻ‌‌തരംഗങ്ങൾ പസഫിക് കരകൾക്കും പ്രത്യേകിച്ച് ജപ്പാൻ, ഹവായ് മുതലായ ദ്വീപതീരങ്ങൾക്കും ഭീമ പ്രകൃതികോപ ഭീഷണിയാണ്. അപ്രതീക്ഷിതമായി പ്രത്യക്ഷപ്പെടുന്ന വൻ‌‌തരംഗങ്ങൾ ഉണ്ടാകുന്നതിനു മുമ്പ് കൊടുങ്കാറ്റ്, മഴ മുതലായ ലക്ഷണങ്ങൾ ഉണ്ടാകാത്തതുകൊണ്ട് ഇവയെ പ്രവചിക്കുന്നതിനും രക്ഷാപ്രവർത്തനങ്ങൾ സംഘടിപ്പിക്കുന്നതിനും പ്രയാസമാണ്. അടുത്തകാലത്ത് ഭൂമികുലുക്കങ്ങൾ പ്രവചിക്കുവാനുള്ള കഴിവ് വർധിച്ചതിനെ തുടർന്ന് ജപ്പാനിലും യു.എസ്സിന്റെ പടിഞ്ഞാറൻ കരയിലും ഏകദേശം മുമ്പുതന്നെ മുന്നറിയിപ്പു കിട്ടത്തക്കവണ്ണം ആവശ്യമായ ശാസ്ത്രീയമാർഗങ്ങൾ അവലംബിച്ചിട്ടുണ്ട് സാധാരണ വേലിയേറ്റപ്രവർത്തനം വളരെ ക്രമമായ ഒരു പ്രക്രിയയാണ്. പക്ഷേ ചില പ്രത്യേകാവസരങ്ങളിൽ മറ്റു കാലാവസ്ഥാഘടകങ്ങൾകൂടി ചേർന്ന് വേലിയേറ്റം സാധാരണ സീമകൾ ലംഘിക്കുമ്പോഴാണ് അപകടകാരിയാകുന്നത് സാധാരണഗതിയിൽത്തന്നെ വേലിയേറ്റപ്രവർത്തനം ഒരു പ്രത്യേക തീരഭാഗം തുടർച്ചയായി കരളുന്നതിനു കാരണമാകാം. ഇതു മനുഷ്യനിർമിതമായ ജട്ടികൾ, തുറമുഖങ്ങൾ മുതലായ സം‌‌രചനകൾക്ക് കേടു വരുന്നതിനും ഇടയാകാറുണ്ട്.

കാറ്റിന്റെ ദിശയും കരയോടടുത്ത അടിത്തട്ടിന്റെ ചരിവും രൂപവും തരംഗങ്ങൾ കരയ്ക്ക് വന്നടിക്കുന്നതിന്റെ കോണത്തിന് (angle) വ്യത്യാസം വരുത്തുന്നു. ഈ കോണം, തരംഗങ്ങൾ തീരപദാർഥങ്ങളെ കരയ്ക്കു സമാന്തരമായി ഒഴുക്കി മാറ്റുന്ന ദിശയും തോതും നിയന്ത്രിക്കുന്നു. നദീമുഖങ്ങളോടു ചേർന്നും, ഗൾഫ് സ്ട്രീം (Gulf Stream) പോലെ വലിയ കടൽധാരകളോടനുബന്ധിച്ചും കടൽത്തീരത്ത് സ്ഥിരമായ ധാരകൾ പ്രവർത്തിക്കുന്നുണ്ടാവാം. ഇത്തരം ധാരകൾ പുതിയ കരകൾ രൂപീകരിക്കുന്നതിനും ചില കരകൾ കരളുന്നതിനും കാരണമാകാറുണ്ട്.

ശക്തിയായ കാറ്റ് മണൽതിട്ടകളുടെ ഉപരിതലം രൂപീകരിക്കുന്നതിനും തരികളെ വർഗീകരിക്കുന്നതിനും സഹായിക്കുന്നു. തിരകളുടെ പ്രധാന കാരണങ്ങളിലൊന്ന് എന്നനിലയിൽ വേലായപ്രവർത്തനങ്ങൾക്ക് ഏറ്റക്കുറച്ചിൽ ഉണ്ടാകാറുണ്ട്. കാറ്റ് കടലാക്രമണത്തിന്റെ ഒരു പ്രധാന കാരണമായി തീരുകയും ചെയ്യാറുണ്ട്.

കരയ്ക്കു വന്നടിക്കുന്ന അലകൾ ശിലാപിണ്ഡങ്ങളെ കരളുന്നു, പാറക്കഷണങ്ങളെ ഉരുട്ടിയും മറിച്ചും തമ്മിലടിപ്പിക്കുക മൂലവും പൊടിക്കുന്നു. മൺതരികളെ കരയിലേക്കും കടലിലേക്കും ചലിപ്പിക്കുന്നു. അലകളുടെ കരയുമായുള്ള കോണമനുസരിച്ച് കടലോരത്തിനു സമാന്തരമായി മൺതരികളെ അടിച്ചു കയറ്റുന്നത് കരയ്ക്കു രൂപഭേദം വരുത്തുന്നതിൽ ഒരു വലിയ പങ്കു വഹിക്കുന്നു.

കാറ്റിന്റെ ഊർജ്ജം (energy) ജലതലത്തിലേക്ക് പകരുന്നത് തരംഗങ്ങൾ ഉണ്ടാകുന്നതിന് പ്രധാന കാരണമാണ്. ഈ പ്രക്രിയയെ സംബന്ധിച്ചുള്ള അറിവ് അപൂർണമാണ്. എണ്ണമറ്റ ഘടകങ്ങൾ ഉൾക്കൊള്ളുന്നത്കൊണ്ട് ഇക്കാര്യത്തിൽ വളരെ വൈവിധ്യവുമുണ്ട്. തരംഗങ്ങളുടെ പ്രവർത്തനം കൊണ്ട് ഒരു നിശ്ചിത തീരഖണ്ഡത്തിനുണ്ടാകുന്ന രൂപഭേദം മനസ്സിലാക്കുന്നതിനും, പ്രവർത്തനങ്ങൾ പ്രവചിക്കുന്നതിനും, പ്രധിവിധികൾ നിർദ്ദേശിക്കുന്നതിനും താഴെപ്പറയുന്ന ഘടകങ്ങളെ സംബന്ധിച്ച വിവരങ്ങൾ തുടർച്ചയായ നിരീക്ഷണം കൊണ്ട് ശേഖരിക്കേണ്ടതാണ്:

തരംഗഘടകങ്ങൾ കാലാവസ്ഥയും കറ്റും അനുസരിച്ച് വ്യത്യാസപ്പെടുന്നതാകയാൽ തുടരെ ഒരു വർഷമെങ്കിലും പലസമയങ്ങളിലും നിരീക്ഷണങ്ങൾ നടത്തി സാംഖ്യിക വിശകലനം (statistical analysis) ചെയ്തു ശരിയായ നിഗമനങ്ങളിൽ എത്തേണ്ടതാണ്.

തരംഗപ്രവർത്തനം താത്വികമായി നിർണയിക്കുന്നത് പ്രായോഗികമല്ല. ഒരു നിശ്ചിത തീരഖണ്ഡത്തിൽ തുടരെയുള്ള നിരീക്ഷണങ്ങൾ കൊണ്ടു ശേഖരിച്ച വിവരങ്ങൾ താത്വികമായി പരിശോധിച്ച് അവിടെ ഉണ്ടാകാവുന്ന രൂപഭേദങ്ങൾ ഏകദേശം പ്രവചിക്കാവുന്നതാണ്. മേൽപ്പറഞ്ഞ ഘടകങ്ങൾ അളക്കുന്നതിനു പറ്റിയ പല ഉപകരണങ്ങളും ലഭ്യമാണ്. തരംഗഘടകങ്ങൾ ശാസ്ത്രീയമായി വിശ്ലേഷിക്കുന്നതിനുള്ള പരികലനങ്ങൾ സുസ്ഥാപിതമാണെങ്കിലും ഉപകരണങ്ങൾ മുറയ്ക്കു പരിഷ്ക്കരിക്കപ്പെട്ടുകൊണ്ടിരിക്കുന്നുമുണ്ട്.

(Tidal action). തരംഗങ്ങളെ അപേക്ഷിച്ച് വേലിയേറ്റ--വേലിയിറക്ക പ്രവർത്തനങ്ങൾ ക്രമത്തിലുള്ളതും പ്രവചന വിധേയവുമാണ്. സ്ഥിരവും ക്രമവുമായ വേലിയേറ്റ--വേലിയിറക്കങ്ങൾ തരികളാൽ രൂപവത്കരിക്കപ്പെട്ട കടൽക്കരകൾക്ക് കാലക്രമത്തിൽ വരുത്തുന്ന രൂപഭേദം ചിലപ്പോൾ ആ സ്ഥലത്തുള്ള തരംഗപ്രവർത്തനത്തെക്കാൾ കൂടുതലാകാം. സൂര്യ ചന്ദ്രന്മാരുടെ ആകർഷണ ശക്തിയാണ് വേലായചക്രത്തിന് (tidal cycle) ആധാരമായിട്ടുള്ളത്. കരയുടെ രൂപഭേദങ്ങളും കടലൊഴുക്കുകളും വേലായപ്രവർത്തനത്തിന്റെ സമയത്തിനും ആയാമത്തിനും (amplitude) വ്യത്യാസം വരുത്തുന്നുണ്ടെങ്കിലും അടിസ്ഥാനപരമായ ചാക്രിക സ്വഭാവത്തിനും (cyclic nature) സമയവ്യത്യാസത്തിനും സ്ഥിരതയുണ്ട്. ഒരുസ്ഥലത്ത് രണ്ടു മൂന്നു വർഷത്തെ നിരീക്ഷണങ്ങൾ കൊണ്ട് ഏറ്റസമയം, ഇറക്കസമയം ഏകദേശ സീമകൾ എന്നിവ പ്രവചന വിധേയമാക്കാം. ഇതിനവശ്യമായ ഗണിത പ്രക്രിയകൾ സുപ്രതിഷ്ഠിതവുമാണ്. പക്ഷേ കൊടുംകാറ്റുകൾ, ഭൂമികുലുക്കം മുതലായ അപ്രതീക്ഷിത കാരണങ്ങൾ കൊണ്ട് അതിശക്തമായ ഏറ്റങ്ങൾ ഉണ്ടാകാറുണ്ട്. അതുകൊണ്ട് ജീവധനാദികൾക്കും നാശനഷ്ടങ്ങൾ ഉണ്ടാവുക സാധാരണമാണ്.

പലപ്പോഴും വേലായപ്രവർത്തനം തീരപദാർത്ഥങ്ങളെ ഇളക്കി ഒഴുക്കുന്നതിനു ശക്തമല്ല. അലകൾകൊണ്ട് ഇളകുന്ന പദാർഥങ്ങളെ ഒഴുക്കി മാറ്റുന്നതാണ് അതിന്റെ സ്വഭാവം. ഒരു സ്ഥലത്ത് തുടർച്ചയായുള്ള നിരീക്ഷണങ്ങളെ താത്വികമായി വിലയിരുത്തിയാണ് വേലായപ്രവർത്തനത്തിന്റെ കടലാക്രമണ ശേഷിയെ വിലയിരുത്തേണ്ടത്. അതിനുള്ള പ്രതിവിധികൾ നിർണയിക്കുന്നതിലും ഈ തത്ത്വങ്ങളും നിരീക്ഷണങ്ങളും നിഗമനങ്ങളും കണക്കിലെടുക്കേണ്ടതാണ്.

കരയോടു ചേർന്നു കാലികമായോ സ്ഥിരമായോ ഏകദേശം കരയ്‌‌‌‌ക്കു സമാന്തരമായി തുടരെയുള്ള കടലോരധാര എന്നു പറയുന്നത്. അലകളുടെ ചരിവ്, നദികളുടെ നിർഗമനങ്ങൾ, കാറ്റുകൾ, കരയുടെ രൂപം മുതലായവ ഇതിനെ സ്വാധീനിക്കുന്ന ഘടകങ്ങളാണ്. കടലിൽ തന്നെയുള്ള ഒഴുക്കുകളും ഇതിനു കാരണമാകാം. തുടരെയുള്ള നിരീക്ഷണങ്ങൾ കൊണ്ടാണ് ഇതിന്റെ കാലികദിശകളും, ഊർജവും കരയുടെ രൂപവത്കരണത്തിൽ ഇതിനുള്ള പങ്കും പ്രതിരോധ പ്രവർത്തനങ്ങൾ കൊണ്ട് ഇതിനുണ്ടാകാവുന്ന വ്യത്യാസങ്ങളും നിർണയിക്കേണ്ടത്.

അസാധാരണമായ പ്രകൃതിക്ഷോഭങ്ങൾ കൊണ്ടുണ്ടാകുന്ന കടലാക്രമണം ഇന്ന സ്ഥലത്ത് ഇന്ന സമയത്ത് ഉണ്ടാകുമെന്ന് പ്രവചിക്കുക സാധ്യമല്ല. അവകൊണ്ടുണ്ടാകാവുന്ന ജീവഹാനിയും സാമ്പത്തിക നഷ്ടവും മുൻകൂട്ടി കണക്കാക്കാവുന്നതുമല്ല. ഇന്ത്യാ ഉപഭൂഖണ്ഡത്തിന്റെ കിഴക്കുഭാഗം പൊതുവിൽ തുലാവർഷ കാലത്തും കൊടുംകാറ്റുകൾ ഉണ്ടാകാവുന്ന ഒരു മേഖലയാണെന്നും, താഴ്ന്ന തീരപ്രദേശങ്ങൾ കടലാക്രമണത്തിന് ഇരയാകാനുള്ള സാധ്യതകളുണ്ടെന്നും അറിവുള്ളതാണ്. ഇതുപോലെ പല വൻ‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌കരകളിലും കടലാക്രമണ സാധ്യതയുണ്ടെന്ന് ചരിത്രംകൊണ്ടും കാലാവസ്ഥ, ജിയോളജീയപ്രക്രിയ എന്നിവയുടെ അടിസ്ഥാനത്തിലും അറിയാം. ഇത്തരം കരഭാഗങ്ങൾ സംരക്ഷിക്കുന്നതിനുള്ള സാങ്കേതികവിജ്ഞാനവും വിഭവശേഷിയും ഇനിയും ഉണ്ടായിക്കഴിഞ്ഞിട്ടില്ല. ലഭ്യമായ വിഭവ സാമ്പത്തികശേഷി വച്ചുകൊണ്ട് ഇതിനു നൽകാവുന്ന പരിഗണന താരതമ്യേന പരിമിതമാണെന്നും കാണാം. ജനപ്പെരുപ്പം, വാണിജ്യപ്രാധാന്യം, മറ്റു സാമ്പത്തിക പരിഗണന എന്നിവകൊണ്ട് പ്രധാനപ്പെട്ട സംരചനകളേയും ഭൂഭാഗങ്ങളെയും സംരക്ഷിക്കുക എന്നതു മാത്രമാണ് ഇക്കാലത്തു സാധ്യമാകുന്നത്. കാലാവസ്ഥയും പ്രകൃതിക്ഷോഭവും പ്രവചിക്കുന്നതിനുള്ള സാങ്കേതിക ശേഷി മുറയ്ക്കു പുരോഗമിക്കുന്നുണ്ട്. ഇത്തരം പ്രവചനങ്ങൾ കഴിയുന്നത്ര കൂടുതൽ പ്രദേശങ്ങളിൽ ഉടനുടൻ അറിയിക്കുന്നതിനുള്ള വാർത്താവിനിമയ ശൃംഖലയും ഉയർന്ന തോതിൽ രക്ഷാപ്രവർത്തനങ്ങൾ നടത്തുന്നതിനുള്ള സംവിധാനവും ഉണ്ടാകുകയാണ് വേണ്ടത്. ഇൻഷുറൻസ് പദ്ധതികൾ വ്യക്തികളുടെ നഷ്ടങ്ങൾ കുറെയെല്ലാം പരിഹരിക്കുന്നതിനുപകരിക്കും

ഒരു നിശ്ചിത സീമയിലുള്ളയും അതോടുചേർന്നുള്ള സംരജനകളും സംരക്ഷിക്കുന്നതിന് അവശ്യമായ കരുതൽ നടപടികൾ സ്വീകരിക്കുന്നതിന് ഒരു മുന്നുപാധിയാണ് കരയുടേയും അതോടുചേർന്ന കടൽഭാഗത്തിന്റെയും എൻജിനീയറിങ് സർവേ (Engineering survey) നിർവഹിക്കുക എന്നത്. കാലാവസ്ഥയുമായി ബന്ധപ്പെട്ട ഘടകങ്ങൾക്ക് പ്രാധാന്യമുള്ളതുകൊണ്ട് ഒരാണ്ടിൽ കാലാവസ്ഥക്കനുസരിച്ച് പലതവണ സർവേ നടത്തണം. ഇത്തരം സർവേ തുടരെ രണ്ടുമൂന്നുകൊല്ലം നടത്തുകയാണെങ്കിൽ കടലാക്രമണത്തിന്റെ പ്രതിമാനം (pattern) നിശ്ചയിക്കാൻ കഴിയുന്നതാണ്. ഒരു പ്രധാന ജനപധത്തോടു ചേർന്ന കരയാണെങ്കിൽ ഒരു നീണ്ട ഭൂതകാലത്തെ കരയുടെ രൂപമാറ്റങ്ങൾ പല ചരിത്ര രേഖകളും, ഭൂസ്വത്തു രേഖകളും വഴി മനസ്സിലാക്കാം. വർത്തമാനകാലത്തെ നിരീക്ഷണങ്ങൾ കൊണ്ടുണ്ടായ നിഗമനങ്ങളുടെ യാഥാർത്ഥ്യം ഇവ സ്ഥിരീകരിക്കും.

സാധാരണ സർവേക്ഷണ രീതികൾക്കും ഉപകരണങ്ങൾക്കും പുറമേ വിമാനവും മറ്റും ഉപയോഗപ്പെടുത്തി തുടരെ എടുക്കുന്ന ഏരിയൽ ഫോട്ടോകൾ ഉപയോഗിച്ചുള്ള സർവേക്ഷണവും വളരെ പ്രയോജനകരമാണ്. പല ഘടകങ്ങളെയും അവയുടെ ആകെത്തുകയേയും ഒന്നിച്ചുകാണുന്നതിന് ഇത്തരം സർവ്വേക്ഷണങ്ങൾ കൊണ്ടു സാധിക്കും. രണ്ടാം ലോകയുദ്ധകാലത്ത് അഭിഗമ്യമല്ലാത്ത ഈ രീതി ഉപയോഗിച്ചു സർവേക്ഷിക്കുന്നതിനുള്ള പ്രവിധികൾ (techniques) വളരെ പുരോഗമിക്കുകയുണ്ടായി. ജലരേഖാനിർണ്ണയം (water line method), ജലസുതാര്യതാനിർണ്ണയം (water transparency method) തരംഗപരമ്പരകളുടെ വേഗവും ദൈർഘ്യവും നിർണ്ണയിക്കൽ മുതലായവ ഇത്തരം സർവേക്ഷണത്തിന്റെ ഭാഗങ്ങളാണ്.

കടലോരധാരകളും രൂപഭേദപ്രവണതകളും നേരിട്ടു നിർണയിക്കുന്നതിന് ഒരു മാർഗ്ഗം ഹ്രസ്വകാല റേഡിയോ പ്രസരണം ഉള്ള പദാർഥങ്ങൾ അടക്കം ചെയ്ത പ്ലാസ്റ്റിക് ഗുളികകൾ ഉപയോഗപ്പെടുത്തി ഉള്ളതാണ്. തീര പദാർഥങ്ങളോട് വലിപ്പത്തിലും ഘനത്തിലും സാമ്യം വഹിക്കുന്ന ഇത്തരം ഗുളികകൾ ഒരു സ്ഥലത്ത് കടലിൽ നിക്ഷേപിച്ചാൽ അവയുടെ ചലത്തിന്റെ ദിശയും ഗൈഗർ കൗണ്ടർ (Geiger counter) കൊണ്ട് പിന്തുടരാവുന്നതാണ്. പ്ലവകങ്ങൾ കൊണ്ടും തീരധാരയുടെ ദിശയും വേഗവും നിർണയിക്കാം.

ഒരു നിശ്ചിത സ്ഥലത്തോ പ്രത്യേക സംരചനകളോടനുബന്ധിച്ചോ തരംഗങ്ങളുടെയും വേലായ പ്രവർത്തനത്തിന്റെയും ഫലങ്ങൾ നിർണ്ണയിക്കുന്നതിന് ഒരു പ്രധാന മാർഗ്ഗം മാതൃകാപരീക്ഷണങ്ങളാണ് (model experiments). വിവിധ തലങ്ങളിലും നിലവാരങ്ങളിലും ഇതിനുള്ള പ്രവിധികൾ ഇന്നു ഹൈഡ്രോളിക് എൻജിനീയറിങ്ങിൽ സുസ്ഥാപിതമായിട്ടുണ്ട്. നിരീക്ഷണങ്ങളും പരീക്ഷണങ്ങളും തട്ടിച്ചുനോക്കി ന്യയയുക്തമായ നിഗമനങ്ങളിൽ എത്തി സംരക്ഷണസംരചനകൾ ഡിസൈൻചെയ്ത് അത് മാതൃകകളിൽ പുനഃപരിശോധന നടത്തിയാണ് വലിയ സംരചനകൾ എല്ലാം തന്നെ ഇക്കാലത്തുനിർമ്മിക്കുന്നത്. വൈവിധ്യംകൊണ്ട് അളവു നിർണ്ണയിക്കാൻ പ്രയാസമുള്ള ഘടകങ്ങളുടെ ബാഹുല്യം ഉൾപ്പെടുന്ന ഇത്തരം സാങ്കേതിക പഠനങ്ങളിൽ മാതൃകാപരീക്ഷണങ്ങൾ ഘടകങ്ങളെ വിലയിരുത്തുന്നതിനും പ്രവിധികളുടെ ഔചിത്യം സ്ഥാപിക്കുന്നതിനും സഹായിക്കുന്നു.

ഒരു നിശ്ചിത കടലോരഖണ്ഡം സംരക്ഷിക്കുന്നതിനുള്ള നിർമ്മാണപ്രവർത്തനങ്ങൾക്ക് രണ്ടുതരം സമീപനം ആകാം. കടലാക്രമണത്തെ നേരിട്ടു ചെറുക്കുന്നതിനു ശേഷിയുള്ള സംരചനകൾ നിർമ്മിക്കുക, കടലാക്രമണ ഘടകങ്ങളെ നിയന്ത്രിച്ച് അവയുടെ ആക്രമണ പ്രവണത കുറയ്ക്കുകയോ, തിരിച്ചുവിടുകയോ അവയെ സംരക്ഷണ സഹായകങ്ങളാക്കി മാറ്റുകയോ ചെയ്യുക. പല പ്രതിരോധ സംരചനകളും ഈ രണ്ടു സമീപനങ്ങളും ഉൾക്കൊള്ളുന്നു.




</doc>
<doc id="122842" url="https://ml.wikipedia.org/wiki?curid=122842" title="വെള്ളമരുത്">
വെള്ളമരുത്

തെക്കേ ഇന്ത്യയിൽ പ്രത്യേകിച്ച് കേരളത്തിലെ വനങ്ങളിൽ കാണപ്പെടുന്ന ഒരിനം മരമാണ്‌ മരുത്. ഇതിന്റെ തടി വീടു നിർമ്മാണത്തിനും മറ്റും ഉപയോഗിക്കുന്നു. Terminalia paniculata എന്നതാണ്‌ ഇതിന്റെ ശാസ്ത്രീയനാമം. ഇത് പ്രധാനമായും പശ്ചിമഘട്ടത്തിലെ എല്ലാ വനങ്ങളിലും കാണപ്പെടുന്നു.. ഒരു ഔഷധസസ്യമാണ്. 

Kindal Tree, Flowering Murdah • Marathi: Kindal, Kinjal • Tamil: பூமருது Pumarutu, Vadamarudu • Malayalam: Pullamaruthu, Pumarutu • Telugu: Putanallamanu • Kannada: Ulabe, Honagalu • Konkani: Quinzol • Sanskrit: Asvakarnah 
"(ഇന്റർനെറ്റിലെ പലയിടത്തുനിന്നും ശേഖരിച്ച പേരുകളാണിവ, തെറ്റുകളുണ്ടായേക്കാം)"



</doc>
<doc id="122849" url="https://ml.wikipedia.org/wiki?curid=122849" title="ഏനാദിമംഗലം ഗ്രാമപഞ്ചായത്ത്">
ഏനാദിമംഗലം ഗ്രാമപഞ്ചായത്ത്

പത്തനംതിട്ട ജില്ലയിലെ അടൂർ താലൂക്കിൽ പറക്കോട് ബ്ളോക്കിൽ ഏനാദിമംഗലം ഗ്രാമപഞ്ചായത്ത് സ്ഥിതി ചെയ്യുന്നു. ഏനാദിമംഗലം പഞ്ചായത്തിന്റെ വിസ്തീർണ്ണം 30.77 ചതുരശ്രകിലോമീറ്ററാണ്. പഞ്ചായത്തിന്റെ അതിരുകൾ വടക്കുഭാഗത്ത് കലഞ്ഞൂർ പഞ്ചായത്തും, തെക്കുഭാഗത്ത് പട്ടാഴി വടക്കേക്കര പഞ്ചായത്തും, കിഴക്കുഭാഗത്ത് പത്തനാപുരം പഞ്ചായത്തും, പടിഞ്ഞാറുഭാഗത്ത് ഏഴംകുളം പഞ്ചായത്തുമാണ്.



</doc>
<doc id="122853" url="https://ml.wikipedia.org/wiki?curid=122853" title="ഏറത്ത് ഗ്രാമപഞ്ചായത്ത്">
ഏറത്ത് ഗ്രാമപഞ്ചായത്ത്

പത്തനംതിട്ട ജില്ലയിലെ അടൂർ താലൂക്കിൽ പറക്കോട് ബ്ലോക്കിൽആണ് ഏറത്ത് ഗ്രാമപഞ്ചായത്ത് സ്ഥിതി ചെയ്യുന്നത്. ഏറത്ത് വില്ലേജുപരിധിയിൽ വ്യാപിച്ചുകിടക്കുന്ന ഈ പഞ്ചായത്തിന് 21.74 ചതുരശ്രകിലോമീറ്റർ വിസ്തീർണ്ണമുണ്ട്.



</doc>
<doc id="122862" url="https://ml.wikipedia.org/wiki?curid=122862" title="അക്കാന്തേസീ">
അക്കാന്തേസീ

ഒരു സസ്യകുടുംബം. ഉഷ്ണമേഖലയിലും സമീപപ്രദേശങ്ങളിലും വ്യാപകമായി കാണപ്പെടുന്നു. 240 ജീനസുകളും 2,200 സ്പീഷീസുമുണ്ട്. 

ഈ കുടുംബത്തിലെ സസ്യങ്ങളെല്ലാം മലേഷ്യ, ആഫ്രിക്ക, ബ്രസീൽ, മധ്യ അമേരിക്ക എന്നീ നാലു കേന്ദ്രങ്ങളിൽ നിന്നുമാണ് ലോകം മുഴുവൻ വ്യാപിച്ചിരിക്കുന്നതെന്ന് അനുമാനിക്കുന്നു. ഇവയിലധികവും അലങ്കാര സസ്യമായി നട്ടുവളർത്തുന്നു.

അക്കാന്തേസീ കുടുംബത്തിൽ മുള്ളുള്ള ചിരസ്ഥായികളും മുള്ളില്ലാത്ത ദുർബല സസ്യങ്ങളും കുറ്റിച്ചെടികളും അപൂർവമായി മരങ്ങളും കണ്ടുവരുന്നു. ഇലകൾ സമ്മുഖ(opposite) മായി വിന്യസിച്ചിരിക്കുന്നതും സരളവും (simple) അനുപർണ (stipule) ങ്ങളില്ലാത്തവയുമാണ്. സസ്യശരീരഭാഗങ്ങളിൽ സിസ്റ്റോലിത് (cystilith) സർവസാധാരണമായി കണ്ടുവരുന്നു. ഇവയ്ക്കു അസീമാക്ഷി (recemose), യുഗ്മശാഖിതം (dichasial cyme), മോനോക്കേഷ്യം (monochasium) എന്നീ പുഷ്പമഞ്ജരികളാണുള്ളത്. ദ്വിലിംഗികളും (bisexual) ഏകവ്യാസസമമിതങ്ങളുമായ പുഷ്പങ്ങൾക്കു സഹപത്രവും (bract) സഹപത്രകവും (bracteole) കാണുന്നു. വിദളങ്ങൾ തുലോം ചെറിയതാണ്. ഇവ സാധാരണയായി നാലോ അഞ്ചോ കാണാറുണ്ട്. തൻബർജിയ (Thunbergia)യിൽ ബാഹ്യദളങ്ങളില്ല. അഞ്ചു ദളങ്ങളും സംയോജിച്ചിരിക്കുന്നെങ്കിലും, അഗ്രഭാഗം അഞ്ചായി പിളർന്നിരിക്കും. ഇംബ്രിക്കേറ്റ് (imbricate) അഥവാ ട്വിസ്റ്റഡ് (twisted) രീതിയിലുള്ള പുഷ്പദള വിന്യാസമാണുള്ളത്. സാധാരണയായി ദളങ്ങൾ ദ്വിലേബിയവമാണ് (bilabiate); ലംബമായി നിൽക്കുന്ന മേൽച്ചുണ്ട് രണ്ടായി പിളർന്നിരിക്കുന്നു.

ദ്വിദീർഘങ്ങളായ നാലുകേസരങ്ങൾ (stamens) കാണുന്നു. ഇവ ചിലപ്പോൾ രണ്ടും വിരളമായി അഞ്ചെണ്ണവും കാണാറുണ്ട്. ചിലവയിൽ സ്റ്റാമിനോഡു (staminode)കളും ഉണ്ട്. സ്ഥാനത്തിലും ആകൃതിയിലും പരാഗകോശങ്ങൾ വളരെ വ്യത്യസ്തങ്ങളാണ്; എല്ലാ കേസരങ്ങളിലും രണ്ടു പരാഗരേണുകോശ (anther lobe)ങ്ങളുണ്ട്. സാധാരണയായി പരാഗരേണുകോശം (anther behiscence) നെടുകെയാണ് പൊട്ടിത്തുറക്കുന്നത്. മധുനിറഞ്ഞ ഡിസ്ക് (disc) വളയമായോ ഗ്രന്ഥിമയമായോ കാണുന്നു. രണ്ടു ജനിപുടങ്ങൾ (pistile) ഉണ്ട്. ഇവ അധോജനിയും രണ്ടറകൾ ഉള്ളവയുമാണ്. ആക്സയിൽ (axile) ക്രമീകരണരീതിയിൽ അടുക്കിയിരിക്കുന്ന അണ്ഡങ്ങൾ, അണ്ഡാശയത്തിൽ രണ്ടു നിരയായി കാണുന്നു. വർത്തികാഗ്രം (stigma) പല വിധത്തിലിരിക്കുന്നു. സാധാരണയായി ഫലം ഒരു കോഷ്ടവിദാരകസമ്പുട (loculicidal capsule)മാണ്; ചിലപ്പോൾ, ആമ്രകവും (Drupe). ഭ്രൂണം വലുതും ബീജാന്നരഹിതവുമാണ്. സാധാരണയായി വിത്തുകൾ ഉൽക്ഷേപകത്തിൽ ബന്ധിച്ചിരിക്കുന്നു. അവയുടെ തള്ളൽകൊണ്ട് ഫലഭിത്തി പൊട്ടി വിത്തുകൾ നാലുവശത്തേക്കും തെറിച്ചുപോകുന്നു.

ഇന്ത്യയിൽ സാധാരണയായി കണ്ടുവരുന്ന കനകാംബരം (Varleria trionitis), ആടലോടകം (Adhatoda vasica), കിരിയാത്ത് (Andrographis paniculata) തുടങ്ങിയ സസ്യങ്ങൾ ഈ സസ്യകുടുംബത്തിൽപെടുന്നു.



</doc>
<doc id="122864" url="https://ml.wikipedia.org/wiki?curid=122864" title="ചെങ്ങമനാട് ഗ്രാമപഞ്ചായത്ത്">
ചെങ്ങമനാട് ഗ്രാമപഞ്ചായത്ത്

എറണാകുളം ജില്ലയിലെ പാറക്കടവ് ബ്ലോക്കിലെ ഒരു പ്രകൃതിരമണീയമായ പഞ്ചായത്താണ് ചെങ്ങമനാട്. വടക്ക്-നെടുമ്പാശ്ശേരി പഞ്ചായത്ത്, കിഴക്ക്-ശ്രീമൂലനഗരം പഞ്ചായത്ത്, അങ്കമാലി മുനിസിപ്പാലിറ്റി പടിഞ്ഞാറ്- നെടുമ്പാശ്ശേരി പഞ്ചായത്ത്, ആലുവ മുനിസിപ്പാലിറ്റി തെക്ക് ആലുവ മുനിസിപ്പാലിറ്റി എന്നിവയാണ് ചെങ്ങമനാട് ഗ്രാമപഞ്ചായത്തിന്റെ അതിരുകൾ. പ്രസിദ്ധമായ ആലുവാ ശിവരാത്രി മണപ്പുറം ഈ പഞ്ചായത്തിന്റെ തെക്കുഭാഗത്തായി ആണ് സ്ഥിതി ചെയ്യുന്നത്. പഴയ തിരുവിതാംകുറിന്റെ അതിരുകളിൽ രൂപം കൊണ്ട പഞ്ചായത്തുകളിൽ ഒന്നായ ചെങ്ങമനാട് 1954-ൽ രൂപം കൊള്ളുമ്പോൾ, ഇന്നത്തെ നെടുമ്പാശ്ശേരി ചെങ്ങമനാടിന്റെ ഭാഗമായിരുന്നു.

ഏറ്റവും അടുത്ത വിമാനത്താവളം നെടുമ്പാശേരി അന്താരാഷ്ട്ര വിമാനത്താവളം. റെയിൽ വേ സ്റ്റേഷൻ അങ്കമാലി

എ.ഡി.1090 മുതൽ1102 വരെ കുലശേഖരചക്രവർത്തിമാരുടെ അധികാരത്തിൻ കീഴിലായിരുന്നു ഈ പ്രദേശം. ഭരണസൗകര്യത്തിനായി ഈ നാട്ടുരാജ്യത്തിനെ പല പ്രവിശ്യകളായി തിരിച്ചിരുന്നു. അതിൽ കാൽക്കരെനാടിൽ പെട്ട സ്ഥലമായിരുന്നു ചെങ്ങമനാട്. . 

പഴയകാല ചെങ്ങമനാടിന്റെ ഭാഗമായിരുന്നത്രെ പതിനെട്ട് ചേരികൾ. ഇതിൽ അര എന്നത് രാജകീയമായ ഒന്നിനെയാണ് ഉദ്ദേശിക്കുന്നത്(ഉദാ: പതിനെട്ടരക്കവികൾ, പതിനെട്ടര ക്ഷേത്രങ്ങൾ) താഴെപ്പറയുന്നവയാണ് അവ

ലളിതാംബിക അന്തർജനത്തിന്റെ അഗ്നിസാക്ഷി എന്ന നോവലിലും ഈ ചെങ്ങമനാടിനെ പറ്റി പറയുന്നുണ്ട്. കുമാരനാശാന്റെ ഭാര്യ ഭാനുമതിയമ്മയുടെ ഭവനം ചെങ്ങമനാട് സ്ഥിതിചെയ്യുന്നു.
ജംഗമ മഹർഷി തപസ്സനുഷ്ഠിച്ച സ്ഥലമാണ് ജംഗമനാട്. ഈ ജംഗമനാട് പിന്നീട് ലോപിച്ച് ചെങ്ങമനാട് ആയതായിരിക്കാം എന്നാണ് വിശ്വാസം ജംഗമ മഹർഷി തപസ്സ് ചെയ്തെന്ന് പറയപ്പെടുന്ന മുനിക്കൽ ഗുഹാലയം ഇവിടെയാണ് സ്ഥിതി ചെയ്യുന്നത്.

പെരിയാറിന്റെ ഒരു കൈവഴി ഈ പഞ്ചായത്തിന്റെ തെക്കുപടിഞ്ഞാറു വശത്തുകൂടി ഒഴുകുന്നു. പൊതുവേ സമതലപ്രകൃതമായ ഈ പഞ്ചായത്തു പ്രദേശത്തെ ചുറ്റിയൊഴുകുന്ന പറമ്പയം-ചെങ്ങൽതോടും അതിനോടു ബന്ധപ്പെടുന്ന മറ്റു ചെറുതോടുകളും ഈ പഞ്ചായത്തിന്റെ സുപ്രധാന ജല സ്രോതസ്സുകളാണ്. പെരിയാറിന്റെ തുരുത്തുകളിൽ പെട്ട പ്രകൃതി രമണീയമായ കണ്ടൻ തുരുത്ത് ചെങ്ങമനാടിൽ ഉൾപെടുന്നു.

പ്രധാന ജീവിതോപാധി കൃഷി ആണ്. എന്നാൽ പിന്നീട് ഈ പഞ്ചായത്ത് വളരെ പെട്ടെന്ന് ഒരു വ്യാവസായിക മാറ്റത്തിനു തുടക്കം കുറിച്ചു. ഈ ഭാഗത്ത് വളരെയധികം കണ്ടു വരുന്ന കളിമണ്ണുപയോഗിച്ച് ഓട് നിർമ്മിക്കുന്ന രീതിയാണ് ഇത്. ധാരാളം സ്ഥാപനങ്ങൾ ഇതുമായി ബന്ധപ്പെട്ട് ഉയർന്നുവന്നു. പ്രത്യക്ഷമായും പരോക്ഷമായും ഒട്ടനവധി ആളുകൾ ഈ വ്യവസായവുമായി സഹകരിക്കുന്നു. മുൻ കാലത്ത് ഇവിടെ ധാരാളം ഇഷ്ടിക നിർമ്മാണ കേന്ദ്രങ്ങൾ പ്രവർത്തിച്ചിരുന്നു. 1921-ൽ മഹാകവി ശ്രീ.കുമാരനാശാന്റെ മേൽനോട്ടത്തിൽ ചെങ്ങമനാട് യൂണിയൻ ടൈൽവർക്സ് സ്ഥാപിക്കപ്പെട്ടു. .2003ൽ ഈ സ്ഥാപനം അടച്ചുപൂട്ടി. അസംസ്കൃത വസ്തുവായ കളിമണ്ണിന്റെ ലഭ്യതക്കുറവു് കമ്പനി പൂട്ടാൻ ഒരു കാരണമാണ്.

ചെങ്ങമനാട് ജംഗ്ഷനിൽ നിന്നും 300 മീറ്റർ പടിഞ്ഞാറ് മാറി മുനിക്കൽ ഗുഹാലയക്ഷേത്രത്തിന്‌ എതിർവശത്തായി ഗവ: ഹയർസെക്കന്റി സ്കൂൾ സ്ഥിതി ചെയ്യുന്നു.വടക്കേടത്ത്‌ ശങ്കരപിള്ളയെന്ന വ്യക്തി തന്റെ പുരയിടത്തിൽ നിന്നും 40 സെന്റ്‌ സ്ഥലം മാറ്റി അതിൽ ഓലഷെഡ് കെട്ടി 1911ൽ സ്‌കൂളിന്റെ പ്രവർത്തനം തുടങ്ങി. 
ശ്രീ: ചട്ടമ്പിസ്വാമികളുടെയും മറ്റും പ്രവർത്തന ഫലമായി സ്‌കൂളിന്‌ 1913ൽ സർക്കാർ അംഗീകാരം കിട്ടുകയും ഗവ: പ്രൈമറി സ്‌കൂളായി പ്രവർത്തിക്കുകയും ചെയ്‌തു. 2000ൽ ഗവ: ഹൈസ്‌കൂൾ ഹയർസെക്കന്റി സ്‌കൂളാവുകയും ചെയ്‌തു.

ചെങ്ങമനാട് - മാള റോഡിൽ സ്ഥിതി ചെയ്യുന്ന പ്രശസ്തമായ ശിവക്ഷേത്രം.

ചെങ്ങമനാടിനു പടിഞ്ഞാറു ഭാഗത്ത് കറുത്ത പാറകൾക്ക് മുകളിലായി സ്ഥിതി ചെയ്യുന്ന സുബ്രമണ്ണ്യക്ഷേത്രം. ജംഗമ മഹർഷി ഇവിടെ തപസ്സ് ചെയ്തിരുന്നതായി വിശ്വസ്സിക്കപ്പെടുന്നു.ചട്ടമ്പി സ്വാമികൾ ഇവിടം സന്ദർശനം നടത്താറുണ്ടായിരുന്നു.

1916-ൽ നിർമ്മിക്കപ്പെട്ട റോമൻ കാത്തലിക് ചർച്ച്.

ചെങ്ങമനാടിനു തെക്ക് ഭാഗത്തായി അര കി.മി അകലത്തിൽ സ്ഥിതി ചെയ്യുന്നു. 

ചെങ്ങമനാടിനു പടിഞ്ഞാറുഭാഗത്ത് ആലുവ - മാഞ്ഞാലി റോഡിൽ സ്ഥിതി ചെയ്യുന്നു.



</doc>
<doc id="122871" url="https://ml.wikipedia.org/wiki?curid=122871" title="കിഷ് ദ്വീപ്">
കിഷ് ദ്വീപ്

പേർഷ്യൻ ഗൾഫിലെ ഒരു സുഖവാസ ദ്വീപാണ്‌ കിഷ് ദ്വീപ് (പേർഷ്യൻ: کیش). ഇറാന്റെ ഹോർമൊസ്ഗാൻ പ്രവശ്യയുടെ ഭാഗമാണ്‌ ഈ ദ്വീപ്. സ്വതന്ത്രവ്യാപാര മേഖലയായ കിഷ് ദ്വീപ്,എണ്ണമറ്റ മാളുകളും വ്യാപാരകേന്ദ്രങ്ങളും സുഖവാസ ഹോട്ടേലുകളും കൊണ്ട് ഉപയോക്താക്കളുടെ ഒരു പറുദീസയായി നിലകൊള്ളുന്നു. ജനസംഖ്യ ഇരുപതിനായിരം. വർഷത്തിൽ പത്തുലക്ഷം ജനങ്ങൾ സന്ദർശകരായി എത്താറുണ്ട്. ലോകത്തിലെ ഏറ്റവും മനോഹരമായ പത്തു ദ്വീപുകളിൽ ഒന്നായി കിഷ് ദ്വീപിനെ 2010 ൽ ദ ന്യൂയോർക്ക് ടൈംസ് തിരഞ്ഞെടുക്കുകയുണ്ടായി. 91.5 ചതുരശ്ര കിലോമീറ്റർ വരും ഈ ദ്വീപിന്റെ വിസ്തീർണ്ണം. മധ്യപൂർ‌വ്വദേശത്ത് ഷറം-അൽ-ഷെയ്ഖ്, ദുബൈ എന്നീ സ്ഥലങ്ങൾ കഴിഞ്ഞാൽ ഒഴിവുകാല വിനോദസഞ്ചാരികളുടെ ഏറ്റവുൽ വലിയ സന്ദർശന കേന്ദ്രമാണ്‌ കിഷ് ദ്വീപ്. വിദേശികൾക്ക് ഇങ്ങോട്ട് യാത്രചെയ്യുന്നതിനു മുമ്പായി വീസ നിർബന്ധമില്ല. കിഷ് വിമാനത്താവളവും കിഷ് പോലീസ് അധികാരികളും പതിനാലു ദിവസത്തേക്ക് മുദ്രചെയ്തു നൽകുന്ന യാത്രാ അനുമതിപ്പത്രം മതിയാകും ഇവിടെ പ്രവേശിക്കാൻ. യു.എ.ഇൽ സന്ദർശന വീസായിൽ വരുന്നവർ വിസാകാലാവധി കഴിഞ്ഞാൽ വിസപുതുക്കുന്നതിനും പുതിയ വീസക്ക് വേണ്ടി അപേക്ഷിക്കുന്നതിനും രാജ്യത്തിനു പുറത്തു പോകുന്നത് പലപ്പോഴും ഇറാന്റെ ഭാഗമായ ഈ ദ്വീപിലേക്കാണ്‌. യു.എ.ഇ.യിൽ നിന്ന് കിഷ് ദ്വീപിലെത്താൻ വിമാനമാർഗ്ഗം ഏകദേശം അരമണിക്കൂർ യാത്രാസമയം മതിയാകും .


</doc>
<doc id="122880" url="https://ml.wikipedia.org/wiki?curid=122880" title="പാർവ്വതീപരിണയം">
പാർവ്വതീപരിണയം

പി.ജി. വിശ്വംഭരന്റെ സംവിധാനത്തിൽ മുകേഷ്, പ്രേംകുമാർ, ആനി എന്നിവർ പ്രധാനവേഷങ്ങളിൽ അഭിനയിച്ച് 1995-ൽ പുറത്തിറങ്ങിയ ഒരു മലയാളചലച്ചിത്രമാണ് പാർവ്വതീപരിണയം. ഈസ്റ്റ്മാൻ ഫിലിംസിന്റെ ബാനറിൽ ആന്റണി ഈസ്റ്റ്മാൻ നിർമ്മിച്ച ഈ ചിത്രം ഗായത്രി ഫിലിംസ് ആണ് വിതരണം ചെയ്തത്. കഥ, തിരക്കഥ, സംഭാഷണം എന്നിവ നിർവ്വഹിച്ചത് ഷിബു ചക്രവർത്തി ആണ്.

ഷിബു ചക്രവർത്തി എഴുതിയ ഗാനങ്ങളുടെ സംഗീതസംവിധാനം നിർവ്വഹിച്ചത് രാജാമണി ആണ്. 



</doc>
<doc id="122888" url="https://ml.wikipedia.org/wiki?curid=122888" title="ലോക മുലയൂട്ടൽ വാരാചരണം">
ലോക മുലയൂട്ടൽ വാരാചരണം

കുഞ്ഞുങ്ങൾക്ക്‌ മുലയൂട്ടുന്നതിന്റെ പ്രാധാന്യത്തെപ്പറ്റി ജനങ്ങളെ ബോധാവൽക്കരിക്കുന്നതിന്റെ ഭാഗമായി, ലോകമെമ്പാടും ആഗസ്റ്റ്‌ 1 മുതൽ 7 വരെ മുലയൂട്ടൽ വാരം ആഘോഷിക്കുന്നു . ലോകാരോഗ്യ സംഘടന ,ഐക്യ രാഷ്ട്ര ശിശു ക്ഷേമ സമതി എന്നിവയുടെ സഹകരണത്തോടെ , മുലയൂട്ടൽ പ്രവർത്തനങ്ങൾക്കുള്ള ലോക സഖ്യം (The World Alliance for Breastfeeding Action: WABA), ഈ പ്രവർത്തനങ്ങളെ ഇന്ത്യയുൾപ്പെടെ 170 രാഷ്ട്രങ്ങളിൽ ഏകോപിപ്പിക്കുന്നു. 
ശിശുക്കൾക്ക് പ്രകൃതി നൽകുന്ന ഒരു സമ്പൂർണ ആഹാരമാണ് അമ്മയുടെ മുലപ്പാൽ. പ്രകൃതിയുടെ ഒരു നൈസ്സർഗ്ഗിക പ്രക്രീയയാണ് മുലയൂട്ടൽ. പ്രസവശേഷം അര മണിക്കൂരിനുള്ളിൽ തന്നെ ശിശുവിനെ മുലയൂട്ടി തുടങ്ങണം. കൊളസ്ട്രം (ഇളം മഞ്ഞ നിറത്തിലുള്ള പ്രഥമ മുലപ്പാൽ ) രോഗ പ്രതിരോധ ശേഷിയുള്ളതാണ് . കുഞ്ഞിനു ആവശ്യമുള്ള വിറ്റാമിൻ A , മാംസ്യം (protein) എന്നിവയും മുലപ്പാലിൽ അടങ്ങിയിട്ടുണ്ട്.
ആറ് മാസം വരെ അമ്മയുടെ മുലപ്പാൽ മാത്രമേ ശിശുവിന് ആവശ്യമുള്ളു. മുലയുട്ടുന്നതിനു മുമ്പ് മുല നന്നായി കഴുകി വൃത്തിയാക്കണം. മുലയൂട്ടുമ്പൊൾ, കുഞ്ഞിന്റെ മൂക്ക് മൂടിപ്പോകാതിരിക്കാൻ പ്രത്യേകം ശ്രദ്ധ്യിക്കണം . കുഞ്ഞിനെ രണ്ടു മുലകളും മാറ്റി മാറ്റി കുടിപ്പിക്കണം. സമയ ക്ലിപ്തത ഒന്നും നോക്കാതെ ആവശ്യമുള്ളപ്പോഴേല്ലാം കുഞ്ഞിനെ മുലയൂട്ടണം. കുഞ്ഞിനു അസുഖം ആയാലും മുലയുട്ടൽ മുടക്കരുത്. എത്രകാലം കഴിയുമോ, അത്രയും നാൾ മുലയുട്ടുന്നത് നല്ലതാണ്. മുലക്കുപ്പി ഉപയോഗിച്ച് പാൽ കൊടുക്കാതിരിക്കുക. ആവശ്യമായി വരുമ്പോൾ കപ്പോ, കരണ്ടിയോ ഉപയോഗിക്കുക.
ആറ് മാസത്തിനു ശേഷം , മുലയൂട്ടുന്നതിനോടൊപ്പം തന്നെ പഞ്ഞപ്പുല്ല്(Ragi )കുറുക്കിയത് ,വേവിച്ചുടച്ച വാഴപ്പഴം ,വേവിച്ചുടച്ച ഉരുളക്കിഴങ്ങ്, അരിയും തുവരപ്പരിപ്പും ചേർത്തുണ്ടാക്കിയ കിച്ചടി, നുറുക്ക് ഗോതമ്പ് കുറുക്കിയത് എന്നിങ്ങനെ വീട്ടിൽ തന്നെ ഉണ്ടാക്കിയ ലഘുഘര രൂപത്തിലുള്ള ഭക്ഷണങ്ങൾ കൊടുത്തു ശീലിപ്പിക്കണം. കുഞ്ഞു വളരുന്നതോടൊപ്പം തന്നെ,കൊടുക്കുന്ന ആഹാരത്തിന്റെ അളവും വർദ്ധിപ്പിക്കണം 
പ്രായപൂർത്തി വന്ന ഒരാൾക്ക് വേണ്ടതായ ഭക്ഷണത്തിന്റെ ഏകദേശം പകുതിയോളം തന്നെ ഒരു വര്ഷം പ്രായം ആയ കുട്ടിക്കും ആവശ്യം ആണെന്നിതിനാൽ ദിവസം അഞ്ചാറു പ്രാവശ്യം കുട്ടികൾക്ക് ഭക്ഷണം കൊടുക്കണം.
"മുലയൂട്ടൽ: 10 ചുവടുകൾ മാത്രം. ശിശു-സഹൃദയമായ ആ വഴി"എന്ന വിഷയമാണ് മുലയൂട്ടൽ പ്രവർത്തനങ്ങൾക്കുള്ള ലോക സഖ്യം , 
2010 ലെ വാരാചരണത്തിനു പ്രഖ്യാപിച്ച വിഷയം.ആ പത്തു ചുവടുകൾ എല്ലാ മാതൃ ശിശു പരിപാലന സ്ഥലങ്ങളിലും നടപ്പാക്കേണ്ടാതാണ് :



</doc>
<doc id="122891" url="https://ml.wikipedia.org/wiki?curid=122891" title="ഇന്ത്യൻ ബ്രഡ് വിഭവങ്ങൾ">
ഇന്ത്യൻ ബ്രഡ് വിഭവങ്ങൾ

ഇന്ത്യൻ ഭക്ഷണവിഭവങ്ങളിലെ ഒരു പ്രധാന ഘടകമാണ്‌ ബ്രഡുകൾ. ഇത് പൊതുവെ മാവ് കൊണ്ട് ഉണ്ടാക്കുന്നതും, പരന്നതുമായിട്ടുള്ളതുമാണ്‌. ഇന്ത്യയുടെ വിവിധഭാഗങ്ങളിൽ പലതരത്തിലുള്ള ബ്രഡുകൾ ലഭ്യമാണ്‌. ഓരോ സംസ്കാരത്തിനു ഭക്ഷണരീതിക്കനുസരിച്ചും ഇവയുടെ പാചകരീതിയും, രുചിയും വ്യത്യാസപ്പെട്ടിരിക്കുന്നു. 
ഇന്ത്യയിൽ ലഭ്യമായ മിക്കവാറും എല്ലാ വിധ ബ്രഡ് വിഭവങ്ങളുടേയും ഉത്ഭവം ഇന്ത്യയിൽ തന്നെയാണെങ്കിലും ചില വിഭവങ്ങളുടേ പേരുകൾ ഏഷ്യയുടെ മറ്റ് ഭാഗങ്ങളിൽ നിന്നും ലഭിച്ചിട്ടുള്ളതാണ്‌. "നാൻ" എന്ന ബ്രഡ് ഇതിലൊന്നാണ്‌. 

ബ്രഡുകളിൽ പ്രധാനമായും ഉള്ളത് ഗോതമ്പ്, മൈദ മാവ് കൊണ്ട് ഉണ്ടാക്കുന്നതും, കൂടുതൽ ഉപയോഗത്തിലുള്ളത് വടക്കേ ഇന്ത്യയിലുമാണ്‌. ആട്ട , മൈദ, വെള്ളം എന്നിവയാണ്‌ ഇതിലെ പ്രധാന ഘടകങ്ങൾ. പറാത്തയിൽ ചിലപ്പോൾ പച്ചക്കറികൾ സ്റ്റഫ് ചെയ്തു കഴിക്കുന്ന രീതിയും ഉണ്ട്. 

തെക്കേ ഇന്ത്യയിൽ ഉണ്ടാക്കുന്ന ബ്രഡ് വിഭവങ്ങൾ അല്പ്പം പുളി ഉള്ളതും, പ്രധാനമായും ഉഴുന്നുപരിപ്പ് കൊണ്ടും അരി കൊണ്ടും ഉണ്ടാക്കുന്നതാണ്‌. ഇതിൽ ചില പ്രധാന വിഭവങ്ങൾ ദോശ, അപ്പം, ഉത്തപ്പം അരി റോട്ടി, റാഗി റോട്ടി എന്നിവയാണ്‌. ഈ വിഭവങ്ങൾ ഉണ്ടാക്കുന്നതിനു മാവ് കുഴച്ച് വച്ചതിനു ശേഷം പുളിപ്പിക്കുന്ന രീതി ഉണ്ട്. തൈര്‌, ബേകിംഗ് സോഡ എന്നിവ ഇതിനു വേണ്ടി ഉപയോഗിക്കുന്നു. 

ഇന്ത്യയിൽ ലഭ്യമായ ചില പ്രധാന ബ്രഡ് വിഭവങ്ങൾ ചപ്പാത്തി, ഫുൽക, പൂരി, റൊട്ടി, പറാത്ത, നാൻ, കുൽ‌ച്ച, ഭട്ടൂര, ബക്കർ ഖാനി, അപ്പം , ദോശ, ലുച്ചി, പുരൺ പൊലി, പത്തിരി, പൊറോട്ട എന്നിവയാണ്‌. ഇതിൽ തന്നെ പറാത്ത, റൊട്ടി എന്നിവയിൽ പല തരങ്ങൾ ഉണ്ട്. പറാത്തയിൽ തന്നെ വെജിറ്റബിൾ, മാംസങ്ങൾ എന്നിവ സ്റ്റഫ് ചെയ്യുന്നതനുസരിച്ച് ഇതിന്റെ തരങ്ങൾ വ്യത്യാസപ്പെടുന്നു. 

തെക്കേ ഇന്ത്യയിൽ പ്രത്യേകിച്ച് കേരളത്തിലെ ഒരു പ്രധാന വിഭവമാണ്‌ അപ്പം. ഇതിൽ തന്നെ പല തരങ്ങളാണ്‌ "കള്ളപ്പം", "വട്ടേപ്പം" , പാലപ്പം (വെള്ളയപ്പം) എന്നിവയാണ്‌.


</doc>
<doc id="122893" url="https://ml.wikipedia.org/wiki?curid=122893" title="ഇരവിപേരൂർ ഗ്രാമപഞ്ചായത്ത്">
ഇരവിപേരൂർ ഗ്രാമപഞ്ചായത്ത്

പത്തനംതിട്ട ജില്ലയിലെ തിരുവല്ല താലൂക്കിൽ കോയിപ്രം ബ്ളോക്ക് പഞ്ചായത്ത് പരിധിയിൽ വരുന്ന ഒരു പഞ്ചായത്താണ് ഇരവിപേരൂർ ഗ്രാമപഞ്ചായത്ത്. പഞ്ചായത്തിന്റെ വിസ്തീർണ്ണം 18.64 ചതുരശ്ര കിലോമീറ്ററാണ്. പഞ്ചായത്തിന്റെ അതിരുകൾ വടക്ക് കല്ലൂപ്പാറ പഞ്ചായത്ത്, പടിഞ്ഞാറ് കവിയൂർ, കുറ്റൂർ പഞ്ചായത്തുകൾ, കിഴക്ക് കോയിപ്രം പഞ്ചായത്ത്, തെക്ക് ചെങ്ങന്നൂർ നഗരസഭ എന്നിവയാണ്.



</doc>
<doc id="122896" url="https://ml.wikipedia.org/wiki?curid=122896" title="ഇന്ത്യയിലെ പാനീയങ്ങളുടെ പട്ടിക">
ഇന്ത്യയിലെ പാനീയങ്ങളുടെ പട്ടിക

ഇന്ത്യയിൽ പൊതുവെ ഉപയോഗത്തിലുള്ള പ്രധാന പാനീയങ്ങൾ താഴെക്കൊടുത്തിരിക്കുന്നു.



</doc>
<doc id="122898" url="https://ml.wikipedia.org/wiki?curid=122898" title="ഏഴംകുളം ഗ്രാമപഞ്ചായത്ത്">
ഏഴംകുളം ഗ്രാമപഞ്ചായത്ത്

പത്തനംതിട്ട ജില്ലയിലെ അടൂർ താലൂക്കിൽ പറക്കോട് ബ്ളോക്കിലാണ് ഏഴംകുളം ഗ്രാമപഞ്ചായത്ത് സ്ഥിതിചെയ്യുന്നത്. 1951-ലാണ് ഈ പഞ്ചായത്ത് രൂപീകൃതമാവുന്നത്. ഏനാത്ത്, ഏഴംകുളം വില്ലേജുകളിലായി ഏഴംകുളം ഗ്രാമപഞ്ചായത്ത് വ്യാപിച്ചുകിടക്കുന്നു. ഏഴംകുളം ഗ്രാമപഞ്ചായത്ത് ഉൾപ്പെടുന്ന ലോക്സഭാമണ്ഡലം പത്തനംതിട്ട ആണ്‌.

പഞ്ചായത്തിന് അതിരിട്ടുകൊണ്ട് തെക്കുഭാഗത്തുകൂടി കല്ലടയാർ ഒഴുകുന്ന ഈ ഗ്രാമത്തിന്റെ കിഴക്ക്, പടിഞ്ഞാറ്, തെക്ക്, വടക്ക് പ്രദേശങ്ങളിൽ ചെറുതും വലുതുമായ ധാരാളം കുന്നുകളുണ്ട്. 
ഏഴംകുളം എന്ന സ്ഥലനാമത്തിന്റെ ഉൽഭവത്തെപ്പറ്റി പ്രബലമായ മൂന്ന് നിഗമനങ്ങൾ നിലവിലുണ്ട്. മധ്യകാലഘട്ടത്തിൽ കച്ചവടത്തിനും മറ്റുമായി വന്നിരുന്ന സംഘങ്ങളിലെ അസ്പൃശ്യരായ ഏഴൈകൾക്ക് (പാവപ്പെട്ടവർക്ക്) കുടിക്കുവാനും കുളിക്കുവാനുമുള്ള കുളം പ്രത്യേകമായി നിലനിർത്തിയിരുന്ന സ്ഥലം എന്ന നിലയിൽ ഏഴൈകുളം എന്ന് പേരുവരികയും കാലാന്തരത്തിൽ രൂപഭേദം വന്ന് ഏഴംകുളമായി മാറുകയും ചെയ്തുവെന്നതാണ് അതിലൊന്നാമത്തേത്. ഏഴു കുളങ്ങൾ ഉള്ള സ്ഥലം എന്ന അർത്ഥത്തിലാണ് ഏഴംകുളമെന്ന സ്ഥലനാമമുണ്ടായതെന്നാണ് രണ്ടാമത്തെ നിഗമനം. പണ്ട് കായംകുളത്തുനിന്നും കിഴക്കോട്ടു യാത്രതിരിച്ച ഒരു രാജാവ് കായംകുളം, താമരക്കുളം, പഴകുളം തുടങ്ങിയ ആറ് കുളങ്ങൾ കടന്ന് ഇവിടെ കണ്ടെത്തിയ ഏഴാമത്തെ കുളത്തെ ഏഴാംകുളമെന്ന് വിളിച്ചുവെന്നും, അതിൽനിന്നുമാണ് ഏഴംകുളം എന്ന സ്ഥലനാമം ഉണ്ടായതെന്നുമാണ് മൂന്നാമത്തേതായി കേൾക്കുന്ന കഥ.



</doc>
<doc id="122900" url="https://ml.wikipedia.org/wiki?curid=122900" title="എഴുമറ്റൂർ ഗ്രാമപഞ്ചായത്ത്">
എഴുമറ്റൂർ ഗ്രാമപഞ്ചായത്ത്

പത്തനംതിട്ട ജില്ലയിലെ മല്ലപ്പള്ളി താലൂക്കിൽ കോയിപ്രം ബ്ളോക്കിലാണ് എഴുമറ്റൂർ ഗ്രാമപഞ്ചായത്ത് സ്ഥിതി ചെയ്യുന്നത്. പത്തനംതിട്ട ജില്ലയുടെ വടക്കുഭാഗമാണ് എഴുമറ്റൂർ പഞ്ചായത്ത്. എഴുമറ്റൂർ പഞ്ചായത്തിന്റെ വിസ്തീർണ്ണം 27.89 ചതുരശ്രകിലോമീറ്ററാണ്. കിഴക്കൻ മലയോരപ്രദേശത്തെ പ്രമുഖവാണിജ്യകേന്ദ്രമായ റാന്നിയെ മധ്യതിരുവിതാംകൂറിലെ ഏറ്റവും വലിയ വാണിജ്യകേന്ദ്രമായ ചങ്ങനാശ്ശേരിയുമായി ബന്ധിപ്പിക്കുന്ന ചങ്ങനാശ്ശേരി-മല്ലപ്പള്ളി-റാന്നി റോഡ് എഴുമറ്റൂരിലൂടെയും കുട്ടനാടിന്റെ കവാടമായ തിരുവല്ലയുമായി ബന്ധിപ്പിക്കുന്ന റാന്നി-തിരുവല്ല റോഡ് തെള്ളിയൂരിലൂടെയും കടന്നുപോകുന്നു.

പഞ്ചായത്തിന്റെ അതിരുകൾ കിഴക്ക് അയിരൂർ, കൊറ്റനാട് പഞ്ചായത്തുകളും, പടിഞ്ഞാറ് പുറമറ്റം, മല്ലപ്പള്ളി പഞ്ചായത്തുകളും, വടക്ക് കോട്ടാങ്ങൽ പഞ്ചായത്തും, തെക്ക് തോട്ടപ്പുഴശ്ശേരി, കോയിപ്രം പഞ്ചായത്തുകളുമാണ്. പഞ്ചായത്തിന്റെ വടക്കുഭാഗം എഴുമറ്റൂർ വില്ലേജും തെക്കുഭാഗം തെള്ളിയൂർ വില്ലേജുമാണ്. 
പൊതുവെ മലനിരകൾ നിറഞ്ഞ ഭൂപ്രദേശമാണിത്. നിമ്നോന്നതങ്ങളായ സ്ഥലങ്ങളല്ലാതെ സമനിരപ്പായ ഇടങ്ങൾ തുലോം വിരളം. പാറക്കെട്ടുകളും അവയ്ക്കിടയിലൂടെ നീരൊഴുക്കുകളുമുണ്ട്. ഉയർന്ന മലനിരകളും ചെറുകുന്നുകളും താഴ്വരകളും ചേർന്നതാണ് പഞ്ചായത്തിന്റെ ഭൂപ്രകൃതി.



</doc>
<doc id="122902" url="https://ml.wikipedia.org/wiki?curid=122902" title="ഇന്ത്യയിലെ ലഘുഭക്ഷണങ്ങളുടെ പട്ടിക">
ഇന്ത്യയിലെ ലഘുഭക്ഷണങ്ങളുടെ പട്ടിക

ഇന്ത്യയിലെ വിവിധ ഭാഗങ്ങളിൽ ലഭ്യാമായ സ്നാക് വിഭവങ്ങളുടെ ഒരു പട്ടിക താഴെക്കൊടുക്കുന്നു. 




</doc>
<doc id="122905" url="https://ml.wikipedia.org/wiki?curid=122905" title="കടമ്പനാട് ഗ്രാമപഞ്ചായത്ത്">
കടമ്പനാട് ഗ്രാമപഞ്ചായത്ത്

പത്തനംതിട്ട ജില്ലയിലെ അടൂർ താലൂക്കിൽ പറക്കോട് ബ്ളോക്ക് പഞ്ചായത്ത് പരിധിയിൽ വരുന്ന ഒരു പഞ്ചായത്താണ് കടമ്പനാട് ഗ്രാമപഞ്ചായത്ത്. പഞ്ചായത്തിന്റെ വിസ്തീർണ്ണം 23.95 ചതുരശ്ര കിലോമീറ്ററാണ്.

പഞ്ചായത്തിന്റെ അതിരുകൾ വടക്ക് ഏറത്ത് ഗ്രാമപഞ്ചായത്ത്, കിഴക്ക് ഏഴംകുളം പഞ്ചായത്ത്, തെക്ക് കുന്നത്തൂർ പഞ്ചായത്ത്, കല്ലടയാർ, പടിഞ്ഞാറ് പളളിക്കൽ, പോരുവഴി പഞ്ചായത്തുകൾ എന്നിവയാണ്.



</doc>
<doc id="122907" url="https://ml.wikipedia.org/wiki?curid=122907" title="ഇന്ത്യൻ സുഗന്ധവ്യഞ്ജനങ്ങളുടെ പട്ടിക">
ഇന്ത്യൻ സുഗന്ധവ്യഞ്ജനങ്ങളുടെ പട്ടിക

തെക്കേ ഏഷ്യൻ രാജ്യങ്ങളിൽ സുഗന്ധവ്യഞ്ജനങ്ങൾ ഉത്പാദിപ്പിക്കുന്നതിൽ പ്രധാന രാജ്യമാണ്‌ ഇന്ത്യ. ഇന്ത്യയുടെ വിവിധ ഭാഗങ്ങളിലുള്ള വൈവിധ്യവും അനുകൂലമായ കാലാവസ്ഥയും ഇതിനു കൂടുതൽ അവസരമൊരുക്കുന്നു. ഇന്ത്യൻ കയറ്റുമതി വ്യവസായത്തിൽ സുഗന്ധവ്യഞ്ജനകയറ്റുമതി പ്രധാനമാണ്‌. ഇന്ത്യൻ ഭക്ഷണവിഭവങ്ങളിൽ ഇത് വളരെ പ്രധാനമാണ്‌. സുഗന്ധവ്യഞ്ജനങ്ങൾ ഇന്ത്യൻ ഭക്ഷണവിഭവങ്ങളുടെ രുചിയിലും വ്യത്യസ്തതയിലും വളരെയധികം പങ്ക് വഹിക്കുന്നു.

ഇന്ത്യയിൽ ഉപയോഗിക്കുന്ന പ്രധാന സുഗന്ധവ്യഞ്ജനങ്ങളുടെ പേരുകൾ താഴെക്കൊടുത്തിരിക്കുന്നു. 


</doc>
<doc id="122910" url="https://ml.wikipedia.org/wiki?curid=122910" title="ഇന്ത്യൻ ഭക്ഷണ‌ഉപദംശങ്ങളുടെ പട്ടിക">
ഇന്ത്യൻ ഭക്ഷണ‌ഉപദംശങ്ങളുടെ പട്ടിക

ഇന്ത്യൻ ഭക്ഷണ വിഭവങ്ങളിൽ ഉപയോഗിക്കുന്ന പ്രധാന ഉപദംശങ്ങളുടെ പട്ടിക താഴെക്കൊടുക്കുന്നു.






</doc>
<doc id="122919" url="https://ml.wikipedia.org/wiki?curid=122919" title="റാം ശരൺ ശർമ്മ">
റാം ശരൺ ശർമ്മ

പ്രഗൽഭനായ ഒരു ഇന്ത്യൻ ചരിത്രകാരനാണ്‌ റാം ശരൺ ശർമ്മ (ജനനം: 26 നവംബർ 1919 - മരണം:20 ഓഗസ്റ്റ് 2011). ആർ.എസ്. ശർമ്മ എന്ന പേരിലാണ്‌ അദ്ദേഹം കൂടുതൽ അറിയപ്പെടുന്നത്.

ബീഹാറിലെ ബേഗുസറൈയിലെ ബറൗനിയിൽ ഒരു ദരിദ്ര കുടുംബത്തിലായിരുന്നു ആർ.എസ്. ശർമ്മയുടെ ജനനം. ദാരിദ്ര്യം മൂലം കഷ്ടപ്പെടുകയായിരുന്ന ശർമ്മയുടെ അച്ഛൻ മകനെ മെട്രിക്കുലേഷൻ വരെ പഠിപ്പിച്ചു. പിന്നീടുള്ള പഠനത്തിനു സഹായകമായി ശർമ്മക്ക് വിവിധ സ്കോളർഷിപ്പുകളും സ്വകാര്യ ട്യുഷനുകളും ലഭിച്ചു തുടങ്ങി.

1937ൽ ശർമ്മ മെട്രിക്കുലേഷൻ വിജയിച്ചു. തുടർന്നു പാറ്റ്ന കോളേജിൽ ഇന്റർമീഡിയറ്റും ബിരുദാനന്തര ബിരുദവും വരെയുള്ള ആറുവർഷക്കാലം പഠിച്ചു. ലണ്ടൻ സർ‌വകലാശാലയിൽ നിന്ന് പ്രൊഫസർ ആർതർ ലെവലിൻ ബാഷമിന്റെ കീഴിൽ പി.എച്ച്.ഡിയും കരസ്ഥമാക്കി. പാറ്റ്ന സർ‌വകലാശാലയിൽ അദ്ധ്യാപകനായി ചേരുന്നതിനു മുമ്പ് ആരയിലെയും ഭഗല്പൂരിലേയും കോളേജുകളിൽ പഠിപ്പിച്ചു. 1958-1973 ൽ പാറ്റ്ന സർ‌വകലാശാലയിലെ ചരിത്രവിഭാഗത്തിന്റെ തലവനായി മാറി.1973-78 കാലഘട്ടത്തിൽ ഡൽഹി സർ‌വകലാശാലയിലെ ചരിത്രവിഭാഗം പ്രൊഫസറും ഡീനുമായിരുന്നു ശർമ്മ. 1969 ൽ അദ്ദേഹത്തിനു ജവഹർ‌ലാൽ ഫെലോഷിപ്പ് ലഭിച്ചു.

ഡൽഹി സർ‌വകലാശാല, യൂണിവേഴ്സിറ്റീസ് ഓഫ് ടൊറൊന്റോ യൂണിവേഴ്സിറ്റി എന്നിവിടങ്ങളിൽ അദ്ധ്യാപകനായിരുന്ന ശർമ്മ, യൂണിവേഴ്സിറ്റി ഗ്രാൻഡ് കമ്മീഷന്റെ ഫെലോയും ആയിരുന്നു. 1975 ൽ ഇന്ത്യൻ ഹിസ്റ്ററി കോൺഗ്രസിന്റെ അദ്ധ്യക്ഷനായി സേവനമനുഷ്ഠിച്ചിട്ടുണ്ട്. 1970 കളിൽ ശർമ്മ ഡൽഹി സർ‌വകലാശാലയിൽ ചരിത്രവിഭാഗം ഡീൻ ആയിരിക്കുമ്പോളാണ്‌ അവിടുത്തെ ചരിത്രവിഭാഗത്തിൽ സുപ്രധാനമായ പല വിപുലീകരണങ്ങളും നടന്നത്. ഇന്ത്യൻ കൗൺസിൽ ഓഫ് ഹിസ്റ്റോറിക്കൽ റിസർച്ചിന്റെ (ICHR) സ്ഥാപക ചെയർമാനായിരുന്ന ശർമ്മ ഐ.സി.എച്.ആർ. സ്ഥാപിക്കുന്നതിനു മുമ്പ് തന്നെ അന്തർദേശീയ തലത്തിൽ പ്രസിദ്ധിയാർജ്ജിച്ച ചരിത്രകാരനായിരുന്നു.

ഇതുവരെയായി നൂറ്റി പതിനഞ്ചോളം കൃതികൾ വിവിധ ഭാഷകളിലായി അദ്ദേഹം പ്രസിദ്ധപ്പെടുത്തി.

വാർദ്ധക്യ സഹജമായ അസുഖങ്ങൾ മൂലം പാറ്റ്നയിലെ സ്വകാര്യ ആശുപത്രിയിൽ 2011 ഓഗസ്റ്റ് 20 - ന് അന്തരിച്ചു.


</doc>
<doc id="122921" url="https://ml.wikipedia.org/wiki?curid=122921" title="നെടുമ്പാശ്ശേരി ഗ്രാമപഞ്ചായത്ത്">
നെടുമ്പാശ്ശേരി ഗ്രാമപഞ്ചായത്ത്

എറണാകുളം ജില്ലയിലെ പാറക്കടവ് ബ്ലോക്കിലെ ഒരു ഗ്രാമപഞ്ചായത്താണ് നെടുമ്പാശ്ശേരി. കൊച്ചി അന്താരാഷ്ട്ര വിമാനത്താവളം കൊണ്ട് രാജ്യാന്തര പ്രശസ്തിയിലേക്കുയർന്ന ഒരു ഗ്രാമപഞ്ചായത്താണ് ഇത്. 






</doc>
<doc id="122925" url="https://ml.wikipedia.org/wiki?curid=122925" title="അംബെല്ലിഫെറേ">
അംബെല്ലിഫെറേ

ആവൃതബീജി (Angiosperms) സസ്യവിഭാഗത്തിൽപ്പെട്ട ഒരു കുടുംബം. ഇവ ദ്വിപത്രക സസ്യങ്ങളാണ്; ഇരുനൂറ്റിമുപ്പതോളം ജീനസുകളും ആയിരത്തഞ്ഞൂറോളം സ്പീഷിസുകളും ഉണ്ട്. അരേലിയേസീ സസ്യകുടുംബവുമായി അടുത്ത ബന്ധം പുലർത്തുന്ന ഇതിനു കോർനേസീ (Cornaceae) സസ്യകുടുംബവുമായി അകന്ന ബന്ധമേയുള്ളു. ഇവയ്ക്ക് ആഗോളവ്യാപകത്വം ഉണ്ടെങ്കിലും പ്രധാനമായും സമശീതോഷ്ണമേഖലയിലാണ് കാണുന്നത്. വ്യഞ്ജനവസ്തുക്കളായി ഉപയോഗിക്കുന്ന ജീരകം, മല്ലി, കായം, ഉലുവ എന്നിവ ഈ കുടുംബത്തിൽപ്പെടുന്നു. ഇവ കൂടാതെ മുള്ളങ്കി, കരോഫിലം ബൾബോസം (Chaerophyllum bulbosum Turnip-rooted chervil), പാസ്റ്റിനാകാ സറ്റൈവ (Pastinaca sativa) എന്നീ ഭക്ഷ്യയോഗ്യമായ കിഴങ്ങുകളും ഉൾപ്പെടുന്നു. ഈ കുടുംബത്തിലെ ആൻത്രിസ്കസ് സിറിഫോളിയം (Anthriscus cerefolium), ഏപ്പിയം ഗ്രാവിയോളൻസ് (Apium graveloens-celery) എന്നിവ പാശ്ചാത്യനാടുകളിൽ പച്ചക്കറിയായി ഉപയോഗിക്കുന്നുണ്ട്.കരിംജീരകം, കാട്ടയമോദകം, പെരുംജീരകം, ശതകുപ്പ, കാട്ടുശതകുപ്പ, കുടങ്ങൽ എന്നീ ഓഷധികളും ഈ വിഭാഗത്തിൽ പെടുന്നവ തന്നെ.

വാർഷികങ്ങളോ ചിരസ്ഥായികളോ ആയ സസ്യങ്ങളാണ് ഇവയിൽ ബഹുഭൂരിപക്ഷവും. ചുരുക്കമായി കുറ്റിച്ചെടികളും വൃക്ഷങ്ങളും കാണാറുണ്ട്.

പൂക്കൾ ചെറുതും സമമിതങ്ങളുമാണ്. ഒരു പൂവിന് സ്വതന്ത്രങ്ങളായ അഞ്ചു ദളങ്ങളുണ്ട്; ഇവയുടെ അഗ്രം ഉള്ളിലേക്ക് വളഞ്ഞിരിക്കും. പുഷ്പങ്ങളിൽ ഭൂരിപക്ഷവും ദ്വിലിംഗികളാണ്.

കായ് രണ്ടു ഫലാംശകങ്ങളായി പൊട്ടുന്നു. ഇവ ശാഖാഗ്രങ്ങളിൽ തൂങ്ങിക്കിടക്കും. ഓരോ ഫലാംശകത്തിനും നീളത്തിലുള്ള അഞ്ച് തടിപ്പുകൾ കാണാം. ഇവയ്ക്കിടയിൽ സൂക്ഷ്മങ്ങളായ എണ്ണക്കുഴലുകളുണ്ട്.

അംബെല്ലിഫെറേയെ ഹൈഡ്രോകോട്ടിലോയ്ഡേ (Hydrocoty Ioideae), സാനിക്കുലോയ്ഡേ (Saniculoideae), അപ്പോയ്ഡേ (Apioideae) എന്നിങ്ങനെ മൂന്ന് ഉപകുടുംബങ്ങളായി തിരിച്ചിരിച്ചിട്ടുണ്ട്.


</doc>
<doc id="122935" url="https://ml.wikipedia.org/wiki?curid=122935" title="പാറക്കടവ് ഗ്രാമപഞ്ചായത്ത്">
പാറക്കടവ് ഗ്രാമപഞ്ചായത്ത്

എറണാകുളം ജില്ലയിലെ പാറക്കടവ് ബ്ലോക്ക് പഞ്ചായത്തിലെ ഒരു ഗ്രാമപഞ്ചായത്തായ പാറക്കടവ് ചാലക്കുടിപ്പുഴയുടെ അരികത്തായി സ്ഥിതിചെയ്യുന്നു. 

കേരളത്തിലെ ആദിമജനവാസ പ്രദേശങ്ങളിലൊന്നാണ് ചാലക്കുടി പുഴയുടെ തീരത്തുള്ള ഈ ഗ്രാമം. ക്രിസ്തുവിനു മുമ്പ് ഏതാണ്ട് 2000 ആണ്ട് മുതലുള്ള മഹാശിലായുഗം മുതൽ ഇവിടെ ജനവാസമുണ്ടായിരുന്നതായി ഇവിടെ നിന്നും കണ്ടെടുത്ത പുരാവസ്തു അവശിഷ്ടങ്ങൾ തെളിയിക്കുന്നു. മൂഴിക്കുളം കച്ചം എന്നറിയപ്പെടുന്ന ചട്ടങ്ങൾ പണ്ടുകാലത്ത് സാമൂഹികബന്ധങ്ങൾക്ക് ആസ്പദമായ കീഴ്വഴക്കങ്ങളെ സൃഷ്ടിക്കുന്നതിനായി ഉപയോഗിച്ചിരുന്നു. എന്നാൽ പിന്നീട് പെരുമാൾ വാഴ്ചയുടെ അവസാനത്തോടൊപ്പമോ , അതോ ടിപ്പുവിന്റെ പടയോട്ടത്തിലോ ഈ മൂഴിക്കുളം കച്ചം ചരിത്രത്തിൽ മറയുകയാണുണ്ടായത്. എറണാകുളം ജില്ലയിലെ ഏറ്റവും ശക്തമായ തൊഴിലാളി സംഘടനാ പ്രസ്ഥാനം രൂപപ്പെട്ടത് പാറക്കടവ് പഞ്ചായത്തിലെ കുറുമശ്ശേരിയിലായിരുന്നു..
ആദ്യകാലത്ത് ഇവിടെ നിലനിന്നിരുന്നത് ക്ഷേത്രസംസ്ക്കാരമായിരുന്നു. എല്ലാ നീതിനിയമങ്ങളും ക്ഷേത്രവുമായി ബന്ധപ്പെട്ടതായിരുന്നു. ഇതുമായി ബന്ധപ്പെട്ട തിരുമൂഴിക്കുളം രേഖ എന്ന ചരിത്രത്തിൽ കാണപ്പെടുന്നുണ്ട്. വേദപഠനത്തിനായി വേദപഠനശാലയും ഉണ്ടായിരുന്നു. ഇത് ചാലക്കുടി പുഴയിലായിരുന്നു എന്നും, പിന്നീട് പുഴ വഴിമാറി ഒഴുകി എന്നുമാണ് ഐതിഹ്യം. അന്നത്തെ നീതിബോധത്തിന്റെ തെളിവായി ക്ഷേത്രത്തിന്റെ മുന്നിൽ ഒരു കരിങ്കൽ പരിഹാരം സ്ഥാപിച്ചിരുന്നു. ഇവിടെ ശൂലത്തിൽ കോർത്ത ഒരു മനുഷ്യപ്രതിമ സ്ഥാപിച്ചിരുന്നു. അനീതി കാണിക്കുന്നവർക്കുള്ള ശിക്ഷ അതികഠിനമായിരിക്കും എന്ന് പൊതുജനങ്ങൾക്ക് ഒരു സന്ദേശം നല്കാനായിരുന്നിരിക്കണം ഈ പ്രതിമ ഇവിടെ സ്ഥാപിച്ചിരുന്നത്. 





</doc>
<doc id="122946" url="https://ml.wikipedia.org/wiki?curid=122946" title="പരിയാരം ഗ്രാമപഞ്ചായത്ത് (തൃശൂർ)">
പരിയാരം ഗ്രാമപഞ്ചായത്ത് (തൃശൂർ)

തൃശ്ശൂർ ജില്ലയിലെ മുകുന്ദപുരം താലൂക്കിലെ ചാലക്കുടി ബ്ലോക്കിൽ ഉൾപ്പെടുന്ന പഞ്ചായത്താണു പരിയാരം.ഇത് ചാലക്കുടിക്കു കിഴക്കായി ചാലക്കുടി പുഴയുടെ അരികിലായി സ്ഥിതി ചെയ്യുന്നു.ഒരു കാലത്ത് കേരളത്തിലെ വലിപ്പമേറിയ പഞ്ചായത്തുകളിലൊന്നായിരുന്ന ഈ പഞ്ചായത്ത് 1966ൽ വിഭജിച്ച് കോടശ്ശേരി രൂപീകരിച്ചു.പിന്നീട് 1977ൽ വീണ്ടും വിഭജിച്ച് വെറ്റിലപ്പാറ (ഇപ്പോൾ അതിരപ്പിള്ളി എന്നറിയപ്പെടുന്നു). 21.79 ചതുരശ്ര കി.മീ വിസ്തീർണ്ണമുള്ള ഈ പ്രദേശം പരിയാരം വില്ലേജ് പരിധിയിൽ ഉൾപ്പെടുന്നു.വടക്ക്,പടിഞ്ഞാറ് ഭാഗങ്ങൾ കോടശ്ശേരി പഞ്ചായത്തുമായും കിഴക്ക് അതിരപ്പിള്ളി പഞ്ചായത്തുമായും തെക്ക് ചാലക്കുടി പുഴയും മറുകരയിലായി മേലൂർ, അയ്യമ്പുഴ, കറുകുറ്റി പഞ്ചായത്തുകളും അതിർത്തി പങ്കിടുന്നു.കൊച്ചി രാജാവായിരുന്ന ശക്തൻ തമ്പുരാന്റെ വേനൽക്കാല വസതി ഈ ഗ്രാമത്തിൽ ആയിരുന്നു.ഇവിടെ നാട്ടുകാർക്ക് സങ്കടം ഉണർത്തിക്കുന്നതിനും പരിഹാരം നിർദ്ദേശിക്കുന്നതിനുമായി പ്രത്യേക സമയം അനുവദിച്ചിരുന്നു.അതു കാരണം ഈ സ്ഥലത്തിനു പരിഹാരം എന്നു പേരു വീഴുകയും ക്രമേണ പരിയാരം എന്നാകുകയും ചെയ്തു എന്നാണു വിശ്വസിക്കുന്നത്.ചാലക്കുടിപ്പുഴയുടെ തീരത്തായി ഇപ്പോഴും ഈ കൊട്ടാരത്തിന്റെ അവശിഷ്ടങ്ങൾ ഉണ്ട്.




</doc>
<doc id="122951" url="https://ml.wikipedia.org/wiki?curid=122951" title="മണിമലയാർ">
മണിമലയാർ

മണിമലയാർ തെക്ക്-മദ്ധ്യകേരളത്തിലെ 92 കിലോമീറ്റർ നീളമുള്ള ഒരു നദിയാണ്. കേരളത്തിലെ ഇടുക്കി ജില്ലയിൽ പശ്ചിമഘട്ടത്തിൽ സമുദ്രനിരപ്പിൽ നിന്നും 2500 അടി മുകളിൽ സ്ഥിതി ചെയ്യുന്ന മുത്തവറ മലനിരകളിൽനിന്നാണ് ഈ നദിയുടെ ഉത്ഭവം ആരംഭസ്ഥാനത്ത് പുല്ലുകയാർ എന്നും അറിയപ്പെടുന്നു. 90 കി.മീ. നീളമുള്ള ഈ നദി കോട്ടയം, പത്തനംതിട്ട ജില്ലകളിലൂടെ ഒഴുകി ആലപ്പുഴ ജില്ലയിലെ ചിത്തിരപ്പള്ളിയിൽ വെച്ച് വേമ്പനാട് കായലിൽ ചേരുന്നു.
ന്നു. [[ഏന്തയാർ]], [[കൂട്ടിക്കൽ]], [[മുണ്ടക്കയം]], [[എരുമേലിയുടെ ചരിത്രം|എരുമേലി]], [[മണിമല ഗ്രാമപഞ്ചായത്ത്|മണിമല]], [[കോട്ടാങ്ങൽ]], [[കുളത്തൂർമൂഴി]], [[വായ്പ്പൂർ]], [[മല്ലപ്പള്ളി]], [[തുരുത്തിക്കാട്]], [[വെണ്ണിക്കുളം]], [[കവിയൂർ (പത്തനംതിട്ട)|കവിയൂർ]], [[തിരുവല്ല]], [നീരേറ്റുപുറം,ചക്കുളത്ത് കാവ് മുട്ടാർ,തലവടി ,പുളിങ്കുന്ന്,മങ്കൊമ്പ് എന്നീ പട്ടണങ്ങൾ മണിമലയാറിന്റെ തീരത്ത് സ്ഥിതി ചെയ്യുന്നു. പമ്പയുടെ കൈവഴിയായ കോലറയാർ മണിമലയാറിന്റെ കൈവഴിയിൽ നിരണത്ത് വെച്ച് ചേരുന്നു.പമ്പയുടെ ഒരു പ്രധാനകൈവഴി കടപ്ര കീച്ചേരിവാൽക്കടവിൽ വെച്ച് മണിമലയാറിൽ ചേരുന്നു
മണിമലയാറിനു തീരത്തെ കവിയൂരിൽ പുരാതന ശിലാക്ഷേത്രങ്ങൾ ഇപ്പോഴും കാണാൻ കഴിയുന്നു. തിരുവല്ലയാണ് നദീതീരത്തെ ഏറ്റവും വലിയ പട്ടണം.


</doc>
<doc id="122962" url="https://ml.wikipedia.org/wiki?curid=122962" title="ഇൻസ്പെക്ടർ ബൽറാം">
ഇൻസ്പെക്ടർ ബൽറാം

ഐ.വി. ശശിയുടെ സംവിധാനത്തിൽ മമ്മൂട്ടി, മുരളി, എം.എസ്. തൃപ്പുണിത്തറ, ഉർവശി, ഗീത എന്നിവർ പ്രധാനവേഷങ്ങളിൽ അഭിനയിച്ച് 1991-ൽ പ്രദർശനത്തിനിറങ്ങിയ ഒരു മലയാളചലച്ചിത്രമാണ് ഇൻ‌സ്പെക്ടർ ബൽ‌റാം. ലിബർട്ടി പ്രൊഡക്ഷൻസിന്റെ ബാനറിൽ ബഷീർ നിർമ്മിച്ച ഈ ചിത്രം വിതരണം ചെയ്ത് ലിബർട്ടി റിലീസ് ആണ്. ടി. ദാമോദരൻ ആണ് ഈ ചിത്രത്തിന്റെ രചന നിർവ്വഹിച്ചിരിക്കുന്നത്.

പശ്ചാത്തലസംഗീതം നിർവഹിച്ചത് ശ്യാം ആണ്.



</doc>
<doc id="122974" url="https://ml.wikipedia.org/wiki?curid=122974" title="രോഗപ്രതിരോധവ്യവസ്ഥ">
രോഗപ്രതിരോധവ്യവസ്ഥ

ബാക്റ്റീരിയ, വൈറസുകൾ, പൂപ്പൽ, പരാദജീവികൾ എന്നിവയടങ്ങുന്ന രോഗാണുവൃന്ദം, വിഷത്വമുള്ളതും ഇല്ലാത്തതുമായ അന്യവസ്തുക്കൾ, അർബുദങ്ങൾ തുടങ്ങിയ ബാഹ്യവും ആന്തരികവുമായ ദ്രോഹങ്ങളെ ചെറുക്കുന്നതിലേക്കായി ജന്തുശരീരം നടത്തുന്ന പ്രതികരണങ്ങളെയും അതിനുള്ള സങ്കേതങ്ങളെയും ആകെത്തുകയിൽ പറയുന്ന പേരാണ് രോഗപ്രതിരോധ വ്യവസ്ഥ അഥവാ പ്രതിരോധവ്യവസ്ഥ എന്നത്. പ്രതിരോധവ്യൂഹത്തെയും അതിനുണ്ടാകുന്ന രോഗങ്ങളെയും പറ്റി പഠിക്കുന്ന ശാഖയാണ് ഇമ്മ്യൂണോളജി.

രോഗപ്രതിരോധവ്യവസ്ഥയെ മറികടക്കും വിധം വളരെപ്പെട്ടെന്ന് പരിണമിക്കാൻ രോഗകാരികൾക്ക് സാധിക്കും. ഇതുകാരണം രോഗകാരികളെ തിരിച്ചറിഞ്ഞ് നശിപ്പിക്കാനും തടയാനും സാധിക്കുന്ന തരത്തിൽ വിവിധ രോഗപ്രതിരോധസംവിധാനങ്ങളും പരിണമിച്ചുണ്ടായിട്ടുണ്ട്. ഏകകോശജീവികൾ മുതൽക്കുള്ള ജൈവലോകത്തിലെ എല്ലാ അംഗങ്ങളിലും സ്വരക്ഷയ്ക്ക് വേണ്ടി ഏറിയോ കുറഞ്ഞോ ഒരു പ്രതിരോധവ്യവസ്ഥ കാണാം. ബാക്ടീരിയകളെപ്പോലുള്ള വളരെ ലഘുവായ ഘടനയുള്ള ഏകകോശജീവികൾക്കുപോലും ബാക്ടീരിയോഫേജ് ഇനത്തിൽ പെട്ട വൈറസുകളുടെ ബാധയെ പ്രതിരോധിക്കാൻ പോന്ന ജൈവരസങ്ങളുടെയും രാസാഗ്നികളുടെയും (enzyme) സംവിധാനമുണ്ട്. യൂക്കാരിയോട്ടുകളിൽ മറ്റുതരം രോഗപ്രതിരോധവ്യവസ്ഥകളും പരിണമിച്ചുണ്ടായിട്ടുണ്ട്. സസ്യങ്ങളിലും ലളിതഘടനയുള്ള ജന്തുജാലങ്ങളിലുമൊക്കെ കശേരുകികളിൽ ഇന്ന് കാണുന്ന അതിവിദഗ്ദ്ധമായ പ്രതിരോധസംവിധാനത്തിന്റെ പൂർവ്വരൂപങ്ങളെ ദർശിക്കാം. അണുബാധകളെ തടയുന്ന മാംസ്യങ്ങളായ ഡിഫെൻസിനുകളും, ആന്റീമൈക്രോബിയൽ പെപ്റ്റൈഡുകളും ഹാനികാരകങ്ങളായ കോശങ്ങളെയും അന്യവസ്തുക്കളെയും “വിഴുങ്ങി” നിർവീര്യമാക്കാൻ പ്രാപ്തമായ ഭക്ഷകകോശങ്ങളും (phagocytes) മുതൽ രോഗാണുക്കൾക്കെതിരേ വിപുലമായ ആക്രമണം നടത്താൻ പര്യാപ്തമായ പ്രതിരോധാനുപൂരകങ്ങൾ (complement) വരെ പ്രതിരോധ ആയുധശേഖരത്തിലെ സങ്കേതങ്ങളാണ്.

മനുഷ്യനുൾപ്പെടെയുള്ള താടിയെല്ലുള്ള കശേരുകികളിൽ കൂടുതൽ ആധുനികമായ പ്രതിരോധസംവിധാനങ്ങളുണ്ട്. കുറച്ച് സമയം കൊണ്ട് പ്രത്യേക രോഗകാരികളെ പെട്ടെന്ന് കണ്ടുപിടിക്കാൻ സഹായിക്കുന്ന സംവിധാനം (അക്വയേഡ് ഇമ്യൂണിറ്റി/ആർജ്ജിതപ്രതിരോധം) ഇതിനൊരു ഉദാഹരണമാണ്. ഈ സംവിധാനം രോഗകാരി ആദ്യം ശരീരത്തിൽ പ്രവേശിക്കുമ്പോൾ അതിനെസംബന്ധിച്ച "ഓർമ" പ്രതിരോധസംവിധാനത്തിൽ സൂക്ഷിക്കുന്നു. വീണ്ടും അതേയിനം രോഗകാരിയുടെ ബാധയുണ്ടായാൽ പെട്ടെന്നുതന്നെ കൂടുതൽ ശക്തമായി പ്രതിരോധിക്കാൻ ഇത് ശരീരത്തെ സജ്ജമാക്കുന്നു. പ്രതിരോധക്കുത്തിവയ്പ്പുകളിൽ ഉപയോഗിക്കുന്നത് ഈ സംവിധാനമാണ്.

രോഗപ്രതിരോധവ്യവസ്ഥയുടെ തകരാറ് ഈ സംവിധാനം സ്വശരീരത്തിനെതിരേ തന്നെ തിരിയാനും അതുമൂലം അസുഖങ്ങൾ (ഓട്ടോ ഇമ്യൂൺ അസുഖങ്ങൾ) ഉണ്ടാകാനും കാരണമാകും. കോശജ്വലനം, അർബുദങ്ങൾ രൂപപ്പെടൽ എന്നിവ രോഗപ്രതിരോധവ്യവസ്ഥയുടെ അപര്യാപ്തതകൊണ്ടാണ് ഉണ്ടാകുന്നത്.

രോഗപ്രതിരോധസംവിധാനം കാര്യക്ഷമമല്ലാതാകുമ്പോൾ പ്രതിരോധസംവിധാനത്തിന്റെ അപര്യാപ്തത കാണപ്പെടും. ഇത് അപകടകരമായതും ജീവനു ഭീഷണിയായതുമായ അസുഖങ്ങൾ ഉണ്ടാവാൻ കാരണമായേക്കാം. ജനിതകരോഗങ്ങളോ, രോഗാണുബാധയോ (എച്ച്.ഐ.വി./എയ്ഡ്സ്), രോഗപ്രതിരോധസംവിധാനത്തെ ശോഷിപ്പിക്കുന്ന തരം മരുന്നുകളോ ഇത്തരം അസുഖങ്ങൾക്ക് കാരണമായേക്കാം. രോഗപ്രതിരോധവ്യവസ്ഥ ശരീരത്തിനെതിരേ തിരിയുന്ന അവസ്ഥയും (ഓട്ടോ ഇമ്യൂണിറ്റി) അസുഖങ്ങൾക്ക് കാരണമാകാറുണ്ട്. ഹഷിമോട്ടോസ് തൈറോയ്ഡൈറ്റിസ്, റൂമറ്റോയ്ഡ് ആർത്രൈറ്റിസ്, ടൈപ്പ് 1 പ്രമേഹം, എസ്.എൽ.ഇ. എന്നിവ ഇത്തരം അസുഖങ്ങൾക്കുദാഹരണങ്ങളാണ്.

രോഗപ്രതിരോധസംവിധാനത്തിന്റെ ഘടനയെയും പ്രവർത്തനത്തെയും കുറിച്ച് പഠിക്കുന്ന ശാസ്ത്രശാഖയാണ് ഇമ്യൂണോളജി. രോഗപ്രതിരോധശേഷിയെപ്പറ്റിയുള്ള ആദ്യത്തെ പരാമർശം ബി.സി. 430-ലെ ഏഥൻസിലെ പ്ലേഗിനോടനുബന്ധിച്ചാണ് ഉണ്ടായത്. ആദ്യം രോഗമുണ്ടായവർക്ക് വീണ്ടും രോഗബാധയുണ്ടാവാനുള്ള സാദ്ധ്യത ഇല്ലാതെ തന്നെ അസുഖം ബാധിച്ചവരെ ശുശ്രൂഷിക്കാൻ സാധിക്കുന്നുണ്ടെന്ന് തൂസൈഡിഡസ് നിരീക്ഷിക്കുകയുണ്ടായി. പതിനെട്ടാം നൂറ്റാണ്ടിൽ തേളിന്റെ വിഷം കൊണ്ട് പരീക്ഷണം നടത്തിയ പിയറി ലൂയിസ് മൗപ്പർടൂയിസ് ചിലയിനം നായ്ക്കൾക്കും എലികൾക്കും ഇതിനെതിരേ പ്രതിരോധശേഷിയുണ്ടെന്ന് കണ്ടെത്തുകയുണ്ടായി. 

ഇങ്ങനെയുള്ള നിരീക്ഷണങ്ങൾ പ്രതിരോധക്കുത്തിവയ്പ്പ് സംബന്ധിച്ച തന്റെ പരീക്ഷണങ്ങളിലും രോഗാണുബാധമൂലമാണ് അസുഖങ്ങളുണ്ടാവുന്നതെന്ന സിദ്ധാന്ത‌ത്തിന്റെ (ജേം തിയറി ഓഫ് ഡിസീസ്) രൂപീകരണത്തിലും ലൂയി പാസ്ച്ചർക്ക് സഹായകമായിരുന്നു. പാസ്ച്ചറിന്റെ സിദ്ധാന്തം ആ സമയത്ത് നിലവിലുണ്ടായിരുന്ന അസുഖങ്ങളെ സംബന്ധിച്ച സിദ്ധാന്തത്തിന് (മയാസ്മ തിയറി) കടകവിരുദ്ധമായിരുന്നു. 1981-ൽ റോബർട്ട് കോച്ച് കോച്ച്സ് പോസ്റ്റുലേറ്റുകൾ എന്ന തെളിവുകൾ മുന്നോട്ടുവച്ചപ്പോഴാണ് രോഗാണുക്കൾ രോഗമുണ്ടാക്കുന്നുണ്ട് എന്നത് തെളിയിക്കപ്പെട്ടത്. ഇതിന് കോച്ചിന് 1905-ൽ നോബൽ സമ്മാനം ലഭിക്കുകയുണ്ടായി. 1901-ൽ വാൾട്ടർ റീഡ് മഞ്ഞപ്പനിയുണ്ടാക്കുന്ന വൈറസിനെ കണ്ടെത്തിയതോടെ വൈറസുകളും അസുഖങ്ങളുണ്ടാക്കുന്നുണ്ട് എന്ന് തെളിയിക്കപ്പെട്ടു. 

പത്തൊൻപതാം നൂറ്റാണ്ടിൽ ഹ്യുമറൽ രോഗപ്രതിരോധസംവിധാനം, സെല്ലുലാർ രോഗപ്രതിരോധസംവിധാനം എന്നിവയുടെ പഠനത്തിൽ വൻ മുന്നേറ്റമുണ്ടായി. ആന്റിജനും ആന്റീബോഡിയും തമ്മിലുള്ള പ്രതിപ്രവർത്തനത്തെപ്പറ്റി സൈഡ് ചെയിൻ സിദ്ധാന്തം മുന്നോട്ടുവച്ച പോൾ ഏളിക്കിന്റെ സംഭാവന പ്രധാനപ്പെട്ടതാണ്. 1908-ൽ ഏളിക്കിനും സെല്ലുലാർ രോഗപ്രതിരോധസംവിധാനം കണ്ടുപിടിച്ച എലി മെച്ച്നിക്കോവിനും സംയുക്തമായി നോബൽ സമ്മാനം നൽകപ്പെട്ടു.

ജന്തുശരീരത്തിൽ വായ്, ത്വക്ക്, കുടൽ, ശ്വാസനാളികൾ തുടങ്ങിയ എല്ലാ ശരീരഭാഗങ്ങളിലും അണുജീവികൾ വസിക്കുന്നുണ്ട്. ശരീരകലകളിലേയ്ക്ക് ആഴ്ന്നിറങ്ങാൻ അവസരമുണ്ടായാൽ അണുബാധയിലൂടെ കോശജ്വലനവും കലകളുടെ നാശവുമൊക്കെ ഉണ്ടാക്കാൻ പോന്നവയാണ് ഇവയിൽപ്പലതും. ശരീരത്തിൽ സ്വാഭാവികമായി കാണുന്ന ഇവയ്ക്ക് പുറമേയാണ് വെളിയിൽനിന്നു ശരീരത്തിലേക്ക് കടക്കാൻ സാധ്യതയുള്ള രോഗാണുക്കളുടെ നിതാന്ത സാന്നിധ്യവും. ഇവയ്ക്കൊക്കെ എതിരേ പ്രതിരോധമേർപ്പെടുത്തേണ്ടിവരുമ്പോൾ ശരീരം നേരിടുന്ന പ്രധാന വെല്ലുവിളിയെന്നത് സ്വന്തവും അന്യവുമായ ഹാനികളെ കൃത്യമായി വേർതിരിച്ചറിഞ്ഞ് അതിനനുസരിച്ച് പ്രതികരണങ്ങളെ നിയന്ത്രിക്കുക എന്നതാണ്. ആന്തരികമായ ഹാനികാരകങ്ങളെത്തന്നെ സ്വന്തം കോശവ്യവസ്ഥയിൽ നിന്ന് വേർതിരിച്ചുകാണേണ്ടത് അവശ്യമാണ്. മറ്റൊരു പ്രധാന വെല്ലുവിളിയാണ് നിരന്തരമായി ജനിതക ഉല്പരിവർത്തനങ്ങളും കോശഘടനാവ്യതിയാനങ്ങളും വഴി പരിണമിച്ചുകൊണ്ടിരിക്കുന്ന അണുക്കളെ തിരിച്ചറിയേണ്ടിവരുകയെന്നത്. ഈ കടമ്പകളെ ഫലപ്രദമായി കടക്കുന്നതിനു വേണ്ടി വിവിധ പ്രതിരോധ / പ്രതികരണ രീതികൾ ആവിഷ്കരിക്കപ്പെട്ടിരിക്കുന്നു.

വിവിധ തലങ്ങളുള്ളതും രോഗബാധയ്ക്കെതിരേ ഓരോ ഘട്ടത്തിലും കൂടുതൽ കൃത്യതയോടെ പ്രവർത്തിക്കുന്നതുമായ പ്രതിരോധസംവിധാനമാണുള്ളത്. ലളിതമായി പറഞ്ഞാൽ ഭൗതികമായ തടസ്സങ്ങൾ കാരണം ബാക്റ്റീരിയകളൂം വൈറസുകളും മറ്റും ശരീരത്തിൽ കടക്കാതെ തടയപ്പെടുന്നു. രോഗകാരി ഈ തടസ്സം കഴിഞ്ഞ് അകത്തുകടന്നാൽ, സഹജപ്രതിരോധവ്യവസ്ഥ (ഇന്നേറ്റ് ഇമ്യൂൺ സിസ്റ്റം) ത്വരിതഗതിയിൽ പ്രവർത്തിക്കുന്നതും കൃത്യതയില്ലാത്തതുമായ ഒരു പ്രതിരോധം തീർക്കും. ഇത്തരം സംവിധാനം എല്ലാ സസ്യങ്ങളിലും ജന്തുക്കളിലും കാണപ്പെടുന്നുണ്ട്. രോഗകാരികൾ ഈ സംവിധാനവും മറികടക്കുകയാണെങ്കിൽ, അഡാപ്റ്റീവ് ഇമ്യൂൺ സിസ്റ്റം (അനുവർത്തന പ്രതിരോധസംവിധാനം) പ്രവർത്തനക്ഷമമാകും. സഹജപ്രതിരോധവ്യവസ്ഥയാണ് അനുവർത്തന പ്രതിരോധ സംവിധാനത്തെ ഉണർത്തുന്നത്. രോഗകാരിയെ തിരിച്ചറിയുകയും അതിനെപ്പറ്റിയുള്ള ഓർമ സൂക്ഷിച്ചുവയ്ക്കുകയുമാണ് ഈ സംവിധാനം ചെയ്യുന്നത്. 

പ്രതിരോധവ്യവസ്ഥയുടെ രണ്ട് കൈകളായി പ്രവർത്തിക്കുന്ന സങ്കേതങ്ങളാണ് സഹജപ്രതിരോധവും അനുവർത്തന പ്രതിരോധവും (ആർജ്ജിതപ്രതിരോധം). അണുബാധയോ അന്യവസ്തുവിന്റെ കടന്നുകയറ്റമോ ശരീരത്തിലുണ്ടായാൽ ഉടനടി പ്രതികരിക്കുന്ന വിഭാഗമാണ് സഹജപ്രതിരോധം. പരിണാമപരമായി പഴയതും അകശേരുകികളിൽ നിന്ന് കശേരുകികളിലേക്കും മനുഷ്യനടക്കമുള്ള സങ്കീർണ ജന്തുക്കളിലേക്കും കൈമാറി വന്നതുമായ ജൈവസംവിധാനമാണിത്. ഈ സങ്കേതത്തിന്റെ മുഖ്യ അംഗങ്ങളാണ് ബൃഹദ്ഭക്ഷകകോശങ്ങൾ (macrophages), ദ്രുമികകോശങ്ങൾ (dendritic cells), പ്രകൃത കൊലയാളികോശങ്ങൾ (Natural Killer cells : NK cells) എന്നിവ. രോഗാണുക്കളിലെ ചിരസ്ഥായിയായ ചില ജീൻ മാതൃകകളെ അവയുടെ ഉല്പന്നമായ മാംസ്യതന്മാത്രകളുടെ ഘടനയിലൂടെ തിരിച്ചറിയുകയും ആക്രമിക്കുകയും ചെയ്യുന്ന രീതിയാണ് സഹജപ്രതിരോധസംവിധാനത്തിലെ അംഗങ്ങൾ പിന്തുടരുന്നത്. രോഗാണു ഉല്പാദിപ്പിക്കുന്നതോ ഉത്സർജ്ജിക്കുന്നതോ ആയ രോഗകാരക ഘടകങ്ങളെ തിരിച്ചറിഞ്ഞ് അതിനനുസൃതമായ പ്രതിരോധം തീർക്കാനും ഈ സംവിധാനം പ്രാപ്തമാണ്. തങ്ങൾ വിഴുങ്ങി നശിപ്പിക്കാൻ ശ്രമിക്കുന്ന അന്യകോശങ്ങളെ “ദഹിപ്പിച്ച്” അവയിലെ പ്രതിജനകങ്ങളെ വേർപെടുത്തി രക്തത്തിലെ ടി-കോശങ്ങൾക്ക് സമർപ്പിക്കുകയും (പ്രതിജനകസമർപ്പണം) അതുവഴി അനുവർത്തനപ്രതിരോധ സങ്കേതത്തെ ഉണർത്തുകയും ഉത്തേജിപ്പിക്കുകയും ചെയ്യുക എന്നതും ബൃഹദ്ഭക്ഷക,ദ്രുമിക കോശങ്ങളടങ്ങിയ സഹജപ്രതിരോധസങ്കേതത്തിന്റെ ജോലിയാണ്. 

അനുവർത്തനപ്രതിരോധം കശേരുകികളിൽ മാത്രമുള്ളതും പരിണാമപരമായി താരതമ്യേന നവീനവുമായ സംവിധാനമാണ്. സ്വന്തം ജീനുകളെ പുനർവിന്യസിക്കുന്നതിലൂടെ രക്തത്തിലെ ടി-, ബി- ലസികാകോശങ്ങൾ ആയിരക്കണക്കായ രോഗകാരകങ്ങളുടെ പ്രതിജനകങ്ങളെ (antigen) തിരിച്ചറിയാൻ കെല്പുള്ള സ്വീകരിണികളെ നിർമ്മിച്ച് തങ്ങളുടെ കോശപ്രതലത്തിൽ വിസ്ഥാപിക്കുന്നു. പ്രതിരോധസ്മൃതി എന്ന പ്രതിഭാസമാണു ഇതിനു ശരീരത്തെ സഹായിക്കുന്നത്. ശരീരത്തിലേക്ക് ഒരിക്കൽ അതിക്രമിച്ചുകടക്കുന്ന അണുക്കളെ/ വിദേശ ഘടകങ്ങളെ തിരിച്ചറിഞ്ഞ് “ഓർമ്മിച്ചു”വയ്ക്കുകയും പിന്നീട് അതേ അണുക്കളോ അതിനു സമാനമായവയോ ശരീരത്തെ ആക്രമിച്ചാൽ മുൻ അനുഭവത്തെ ഓർത്തെടുത്ത് അതിവേഗത്തിൽ പ്രതിരോധം സൃഷ്ടിക്കുകയും ചെയ്യുക എന്നതാണു പ്രതിരോധസ്മൃതി എന്നതുകൊണ്ടുദ്ദേശിക്കുന്നത്. സ്വന്തകോശങ്ങളുടെ പ്രതിജനകങ്ങളെ തിരിച്ചറിഞ്ഞ് ഒഴിവാക്കുകയും അന്യപ്രതിജനകങ്ങളെ തിരിച്ചറിഞ്ഞ് ആക്രമിക്കുകയും ചെയ്യാനുള്ള കൃത്യത ഈ പ്രതിഭാസത്തിലൂടെ ശരീരത്തിനു വന്നു ചേരുന്നു. ജീൻ പുനർവിന്യാസത്തിലൂടെയും പ്രതിരോധസ്മൃതിയിലൂടെയും പ്രതിജനകങ്ങളെ തിരിച്ചറിയുന്നതാണ് അനുവർത്തന പ്രതിരോധത്തിന്റെ അടിസ്ഥാനം.

രോഗപ്രതിരോധസംവിധാനത്തിനു തകരാറുകൾ സംഭവിക്കുന്നത് രോഗങ്ങൾക്ക് കാരണമാകാം. ഈ തകരാറുകളെ രണ്ടായി വർഗീകരിക്കാം. പ്രതിരോധസംവിധാനത്തിന്റെ അമിതപ്രതികരണം മൂലമുണ്ടാകുന്ന രോഗങ്ങളും പ്രതിരോധവ്യവസ്ഥ ക്ഷയിക്കുന്നതുമൂലമുള്ള രോഗങ്ങളും. സ്വന്ത കോശങ്ങളെയും കലകളെയും അന്യവസ്തുവായിക്കണ്ട് ആക്രമിക്കുക വഴി പ്രതിരോധവ്യവസ്ഥ ശരീരത്തിനു ഹാനിയുണ്ടാക്കുന്നതാണു അമിതപ്രതികരണത്തിൽ സംഭവിക്കുന്നത്. റൂമാറ്റിക് സന്ധിവാതം, സിസ്റ്റമിക് ലൂപ്പസ് രോഗം, മയസ്തീനിയ പേശീരോഗം, ടൈപ്പ്-1 പ്രമേഹം തുടങ്ങിയ ഒരുപിടി രോഗങ്ങൾക്ക് ഈ അമിതപ്രതികരണം കാരണമാകുന്നു. 

മരുന്നുകളുടെ പാർശ്വഫലം മൂലമോ (ഉദാ:കോർട്ടിക്കോസ്റ്റീറോയ്ഡുകൾ) പ്രതിരോധകോശങ്ങളെത്തന്നെ ബാധിക്കുന്ന ചിലതരം അണുബാധകൾ മൂലമോ (ഉദാ:എച്ച്.ഐ. വി ) ചില ജനിതകത്തകരാറുകൾ മൂലമോ ഒക്കെ രോഗപ്രതിരോധവ്യവസ്ഥ ക്ഷയിക്കാം. ആരോഗ്യമുള്ള സാധാരണ അവസ്ഥകളിൽ നിസാര അണുബാധകളായി വന്ന് പോകുന്ന രോഗങ്ങൾ പോലും അത്തരക്കാരിൽ ആവർത്തിക്കുന്നതും മാരകമായ രോഗങ്ങളായി പരിണമിക്കaവുന്നതും ആണ് . ഇത്തരം അവസ്ഥകളെ പ്രതിരോധാപക്ഷയ രോഗങ്ങൾ (Immunodeficiency diseases ) എന്ന് വിളിക്കുന്നു.


</doc>
<doc id="122988" url="https://ml.wikipedia.org/wiki?curid=122988" title="കമ്പക്കുടി കുളത്തൂർ സുന്ദരേശയ്യർ">
കമ്പക്കുടി കുളത്തൂർ സുന്ദരേശയ്യർ

ഹരിവരാസനമെന്ന കീർത്തനത്തിന്റെ രചയിതാവ് എന്നറിയപ്പെടുന്ന വ്യക്തിയാണ് കുളത്തൂർ സുന്ദരേശയ്യർ. ഹരിവരാസനം ശാസ്താവിന്റെ ഉറക്കുപാട്ട് എന്ന നിലയിൽ പ്രസിദ്ധമാണ്. അഷ്ടകം എന്ന ശ്ലോക ക്രമത്തിലാണ് ഇതിന്റെ രചന. ശബരിമല നവീകരണംകഴിഞ്ഞ വേളയിൽ അന്നത്തെ മേൽശാന്തി വടാക്കം ഈശ്വരൻ നമ്പൂതിരി അത്താഴ പൂജക്കു ശേഷം തിരുമുമ്പിൽ ആലപിച്ചുകൊണ്ട് അത് ഇന്നും തുടർന്നു വരുന്നു. തമിഴ്‌നാട്ടിലെ തേനി ജില്ലയിലാണ്‌ കമ്പക്കുടി. 

1963 നവംബറിൽ തിരുവനന്തപുരം ചാലയിലെ ജയചന്ദ്രാ ബുക്ക് ഡിപ്പോയിൽ നിന്നു പുറത്തിറക്കിയ ‘ഹരിവരാസനം വിശ്വമോഹനം’ എന്ന കീർത്തനസമാഹാരം പിന്നീട് ഇതേ പറ്റി അന്വേഷിച്ചവർക്ക് കണ്ടെത്താൻ സാധിച്ചിരുന്നു. ഇതിന്റെ 78ാം പേജിൽ ‘ഹരിഹരാത്മജാഷ്‌ടകം’ എന്ന തലക്കെട്ടിൽ ഈ കീർത്തനം അച്ചടിച്ചിട്ടുണ്ട്. ഇതിൽ ‘സമ്പാദകൻ’ എന്നാണ് ഇദ്ദേഹത്തിന്റെ പേര് ഉൾപ്പെടുത്തിയിരിക്കുന്നത്. സമ്പാദകൻ ഒരിക്കലും രചയിതാവാകില്ല എന്നുണ്ട്. യഥാർഥ രചയിതാവ് ശാസ്താംകോട്ട കോന്നകത്ത് ജാനകിയമ്മയാണ് എന്ന വാദം നിലവിൽ ഉണ്ട്. ജാനകിയമ്മ എഴുതിയ 'ഹരിവരാസനം' ഗാനത്തിന്റെ കൈയെഴുത്തുപ്രതി കണ്ടെടുത്ത അവരുടെ ബന്ധുക്കൾ ഇപ്പോൾ തെളിവുകളുമായി രംഗത്തുണ്ട് എന്നതും ശ്രദ്ധേയമാണ്. 


</doc>
<doc id="122991" url="https://ml.wikipedia.org/wiki?curid=122991" title="റോബർട്ട് ബേൺസ്">
റോബർട്ട് ബേൺസ്

സ്കോട്ട്‌ലണ്ടിലെ ഒരു കവിയും പാട്ടുകാരനും ആയിരുന്നു റോബർട്ട് ബേൺസ് (ജനനം: 25 ജനുവരി 1759; മരണം 21 ജൂലൈ 1796). പാട്ടക്കുടിയാനായ ഒരു കർഷകന്റെ മകനായി ജനിച്ച് കർഷകനായി ജീവിച്ച അദ്ദേഹം, ഉഴവുകാരൻ കവി(Ploughman Poet), റാബീ ബേൺസ്, സ്കോട്ട്‌ലണ്ടിന്റെ ഇഷ്ടപുത്രൻ, ഐർഷയറിലെ ഗായകൻ എന്നീ പേരുകളിലും, സ്കോട്ട്‌ലണ്ടിൽ 'ഗായകൻ' ഒറ്റപ്പേരിലും അറിയപ്പെടുന്നു.സ്കോട്ട്‌ലണ്ടിന്റെ ദേശീയകവിയായി ലോകമൊട്ടാകെ അദ്ദേഹം മാനിക്കപ്പെടുന്നു. സ്കോട്ട്സ് ഭാഷയിൽ എഴുതിയ കവികളിൽ ഏറ്റവും പ്രശസ്തൻ ബേൺസ് ആണെങ്കിലും, അദ്ദേഹത്തിന്റെ രചനകളിൽ ഗണ്യമായൊരു ഭാഗം ഇംഗ്ലീഷിലും, പുറത്തുള്ളവർക്കും മനസ്സിലാകുന്ന തരം സ്കോട്ട്സ് നാട്ടുഭാഷയിലും ആയിരുന്നു. സാധാരണ ഇംഗ്ലീഷ് ഭാഷയിൽ എഴുതിയ കവിതകളിലാണ്‌ അദ്ദേഹത്തിന്റെ രാഷ്ട്രീയ, സാമൂഹ്യ നിലപാടുകൾ ഏറ്റവും നിശിതമായിരിക്കുന്നത്.
കാല്പനികപ്രസ്ഥാനത്തിന്റെ ആരംഭകരിൽ ഒരാളായി ബേൺസ് എണ്ണപ്പെടുന്നു. മരണശേഷം, ലിബറലിസത്തിന്റേയും, സമാജവാദത്തിന്റേയും ആദ്യകാലവക്താക്കളെ അദ്ദേഹം കാര്യമായി സ്വാധീനിച്ചു. സ്കോട്ട്‌ലണ്ടിലും, വിദേശങ്ങളിലെ സ്കോട്ട് പ്രവാസികൾക്കിടയിലും ബേൺസ് ഒരു സാംസ്കാരിക ബിംബമാണ്‌. പത്തൊൻപതും ഇരുപതും നൂറ്റാണ്ടുകളിൽ അദ്ദേഹത്തിന്റെ ജീവിതത്തിന്റേയും കവിതകളുടേയും ഉജ്ജ്വലത ഏറെ ആഘോഷിക്കപ്പെടുകയും ഒരു ബേൺസ് ആരാധനയ്ക്കു തന്നെ ജന്മം കൊടുക്കുകയും ചെയ്തു. സ്കോട്ട് സ്വാഹിത്യത്തിന്മേൽ ബേൺസ് ഇന്നും വലിയൊരു സ്വാധീനമാണ്‌. 2009-ൽ സ്കോട്ട്‌ലണ്ടിലെ ദേശീയ ടെലിവിഷൻ ചാനൽ നടത്തിയ ഒരു വോട്ടെടുപ്പിൽ, ഏക്കാലത്തേയും ഏറ്റവും മഹാനായ സ്കോട്ട്‌ലണ്ടുകാരനായി അദ്ദേഹം വിലയിരുത്തപ്പെട്ടു. 
ഓൾഡ് ലാങ്ങ് സിൻ (Auld Lang Syne - Old Long Since) എന്ന അദ്ദേഹത്തിന്റെ കവിത വർഷാവസാന ദിനം പാടുന്നത് പതിവാണ്‌. സ്കോട്ട്സ് വാ ഹേ(Scots Wha Hae - Scots Who Have) എന്ന ഗീതം ഏറെക്കാലം സ്കോട്ട്‌ലണ്ടിന്റെ ദേശീയഗാനമായിരുന്നു. ചുവന്നു ചുവന്നൊരു റോസപ്പൂവ് (A Red, Red Rose); അ മേൻ ഈസ് എ മേൻ ഫോർ ഓൾ ദാറ്റ് (A Man's A Man for A' That); പേനിനോട് (To a Louse); ചുണ്ടെലിയോട്(To a Mouse) തുടങ്ങിയവ ബേൺസിന്റെ പ്രസിദ്ധമായ മറ്റു രചനകളിൽ ചിലതാണ്‌. സ്വന്തമായി കവിതകൾ എഴുതിയതിനു പുറമേ, സ്കോട്ട്‌ലണ്ടിലെ നാടൻ പാട്ടുകൾ ശേഖരിക്കാന്നതിൽ വഹിച്ച പങ്കിന്റെ പേരിലും ബേൺസ് സ്മരിക്കപ്പെടുന്നു.

പാവപ്പെട്ട പാട്ടക്കുടിയാനായിരുന്ന വില്യം ബേൺസിന്റേയും ആഗ്നസ് ബ്രൗണിന്റെയും ഏഴുമക്കളിൽ മൂത്തവനായി സ്കോട്ട്‌ലണ്ടിലെ അല്ലോവേ എന്ന സ്ഥലത്തെ ഒരു മൺകൂരയിലാണ്‌ റോബർട്ട് ബേൺസ് ജനിച്ചത്. അദ്ദേഹത്തിനു ഏഴു വയസ്സുള്ളപ്പോൾ കുടുംബം അല്ലോവേയിൽ നിന്ന് "മൗണ്ട് ഒലിഫാന്റ്" എന്ന കൃഷിയിടത്തിലേയ്ക്ക് കുടിമാറി. ദാരിദ്ര്യവും കഠിനമായ കായികാദ്ധ്വാനവുമായി ബേൺസ് അവിടെ വളർന്നു. ഇക്കാലത്ത് ഔപചാരിക വിദ്യാഭ്യാസത്തിന്‌ അധികം അവസരമൊന്നും കിട്ടിയില്ലെങ്കിലും തനിക്കറിയാവുന്നത്ര എഴുത്തും വായനയും ഗണിതവും ഭൂമിശാസ്ത്രവും ചരിത്രവും പിതാവ് മക്കളെ പഠിപ്പിച്ചിരുന്നു. മക്കൾക്കുവേണ്ടി, "ക്രിസ്തീയ വിശ്വാസത്തിന്റെ ഒരു ലഘുസംഹിത"(A manual of Christian belief) സ്വയം എഴുതിയുണ്ടാക്കുക പോലും ചെയ്തു അദ്ദേഹം. പതിമൂന്നു വയസ്സുള്ളപ്പോൾ ഒരു പണിയാളുടെ മുഴുവൻ ജോലി കൃഷിയിടത്തിൽ ചെയ്യാൻ തുടങ്ങിയ റോബർട്ട് ബേൺസ് 16-ആമത്തെ വയസ്സിൽ അവിടത്തെ മുഖ്യ വേലക്കാരനായി. കഠിനാദ്ധ്വാനം മൂലം അകാലത്തിലേ അദ്ദേഹത്തിനു ചെറിയ കൂനു ബാധിച്ചിരുന്നു. പതിനഞ്ചാമത്തെ വയസ്സിൽ വീട്ടിൽ കൃഷിപ്പണിയ്ക്ക് സഹായി ആയി വന്ന നെല്ലി കിക്‌പാട്രിക്കായിരുന്നു അദ്ദേഹത്തിന്റെ ആദ്യകാമുമി. കവിതാരചനയിൽ ബേൺസിന്റെ ആദ്യസം‌രംഭത്തിനു പ്രേരണയായത് അവളായിരുന്നു.

പതിനേഴു വയസ്സുള്ളപ്പോൾ ബേൺസ്, മാപനവിദ്യ (Surveying) പഠിക്കാനായി വീടുവിട്ട് കിർക്കോസ്വാൾഡ് എന്ന സ്ഥലത്തെത്തി. കള്ളക്കടത്തുകാരുടേയും കുടിയന്മാരുടേയും ക്രമം വിട്ട് ജീവിക്കുന്നവരുടേയും താവളമെന്ന നിലയ്ക്ക് അക്കാലത്ത് കുപ്രസിദ്ധി നേടിയിരുന്ന ആ സ്ഥലത്ത് മോശമായ കൂട്ടുകെട്ടുകളിൽ പെട്ട അദ്ദേഹവും കുടിയും ലഹളയുമായി ജീവിച്ച് പഠനത്തിൽ ശ്രദ്ധിക്കാതായി. അവിടെ കണ്ടു മുട്ടിയ പെഗി തോംസൺ എന്ന പെൺകുട്ടിയെക്കുറിച്ച് അദ്ദേഹം രണ്ടു പാട്ടുകൾ എഴുതിയെങ്കിലും ആ പേമത്തോടെ ബേൺസിന്റെ പഠനം അവതാളത്തിലായി. താമസിയാതെ പഠനം ഉപേക്ഷിച്ച് അദ്ദേഹം വീട്ടിലേയ്ക്കു മടങ്ങി. എന്നാൽ കിർക്കോസ്വാൾഡിൽ പിടിപെട്ട ശീലങ്ങൾ അദ്ദേഹത്തെ വിട്ടുമാറിയില്ല. പിന്നീടും അദ്ദേഹം പല പ്രേമബന്ധങ്ങളിലും പെട്ടു. സദാചാരവിരുദ്ധനെന്ന് ദുഷ്പേര്‌ അയൽക്കാർക്കിടയിൽ ഇത് അദ്ദേഹത്തിനു നേടിക്കൊടുത്തു. 1785-ൽ, അമ്മയുടെ പരിചാരികയായിരുന്ന എലിസബത്ത് പാറ്റൺ അദ്ദേഹത്തിന്റെ ആദ്യസന്താനം എലിസബത്ത് പാറ്റൻ ബേൺസിന്റെ അമ്മയായി. അടുത്ത വർഷം, പിന്നീട് ബേൺസിന്റെ ഭാര്യയായി തീർന്ന ജീൻ ആർമർ അദ്ദേഹത്തിന്റെ ഇരട്ടക്കുട്ടികളെ പ്രസവിച്ചു.

ആയിടെ തന്നെ, മേരി കാമ്പ്ബെൽ എന്ന പെൺകുട്ടിയും ബേൺസിന്റെ കാമുകിയായി. സാമ്പത്തിക പരാധീനതയും വിട്ടുമാറാത്ത ദുശ്ശീലങ്ങളും മൂലം വിഷമിച്ച ബേൺസ് 30 പൗണ്ട് വാർഷികശമ്പളത്തിൽ ജമൈക്കയിലെ ഒരു അടിമ എസ്റ്റേറ്റിൽ തൊഴിൽ സ്വീകരിച്ചു പോകാൻ ഒരുങ്ങി. മേരി കാമ്പ്ബെലിനേയും ഒപ്പം കൂട്ടാൻ ഉദ്ദേശിച്ചിരുന്നു എന്നു പറയപ്പെടുന്നു. ഏതായാലും താമസിയാതെ അവർ ടൈഫസ് രോഗം പിടിപെട്ടു മരിച്ചു. ജമൈക്കയിലേക്കുള്ള കപ്പൽ കൂലി ഉണ്ടാക്കാനായി, താൻ അതേ വരേ എഴുതിയിരുന്ന കവിതകൾ പ്രസിദ്ധീകരിക്കാൻ ബേൺസ് തയ്യാറായി. അങ്ങനെ ഇറങ്ങിയതാണ്‌ അദ്ദേഹത്തിന്റെ കവിതകളുടെ 1786-ലെ പ്രസിദ്ധമായ കിൽമാർനോക് പതിപ്പ്. പ്രതിയൊന്നിനു മൂന്നു ഷില്ലിങ്ങ് വിലവച്ചിരുന്ന ആ പതിപ്പിനു പ്രതിഫലമായി കവിയ്ക്കു കിട്ടിയത് 20 പൗണ്ടായിരുന്നു. ആ സമാഹാരത്തിലെ കവിതകൾ പെട്ടെന്ന് ജനപ്രീയമായി. 
തുടർന്ന്, ജമൈക്കയിലേക്കു കപ്പൽ കയറാൻ ഉദ്ദേശിച്ചിരുന്നതിന്റെ തലേന്ന് സ്കോട്ട്‌ലണ്ടിനോട് യാത്ര പറഞ്ഞുള്ള ഒരു കവിത പോലും എഴുതിയ ബേൺസ് നിശ്ചിതദിനം പ്രഭാതത്തിൽ ആ പരിപാടി ഉപേക്ഷിച്ചു. പകരം അദ്ദേഹം ഒരു കുതിരയെ സംഘടിപ്പിച്ച് സ്കോട്ട്‌ലണ്ടിന്റെ തലസ്ഥാനമായ എഡിൻബറോയിലെയ്ക്കു തിരിച്ചു. ആ സന്ദർശനത്തിൽ ബേൺസിന്റെ കവിതയുടെ ആരാധകരും സമൂഹത്തിലെ ഉന്നതന്മാരും അദ്ദേഹത്തെ സ്വീകരിച്ച് അഭിനന്ദിച്ചു. അന്നു പതിനാറു വയസ്സു മാത്രമുണ്ടായിരുന്ന പ്രഖ്യാത ഇംഗ്ലീഷ് ആഖ്യായികാകാരൻ വാൾട്ടർ സ്കോട്ട് ബേൺസിനെ എഡിൻബറോയിൽ കണ്ടത് അനുസ്മരിക്കുന്നുണ്ട്. കൃഷീവലപശ്ചാത്തലം മാത്രമുണ്ടായിരുന്ന ബേൺസ്, എഡിൻബറോയിലെ നാഗരികരുമായി ഇടപഴകുന്നതിൽ പകടിപ്പിച്ച അകൃത്രിമത സ്കോട്ടിൽ മതിപ്പുണ്ടാക്കി. എഡിൻബറോയിലെ താമസത്തിനിടെ രൂപപ്പെട്ട പുതിയ സൗഹൃദങ്ങളിലൊന്ന്, ഭർത്താവുമായി അകന്നുകഴിഞ്ഞിരുന്ന ആഗ്നസ് നാൻസി മക്ക്ലഹോസ് എന്ന വനിതയുമായായിരുന്നു. അവരുമായി അദ്ദേഹം ദീർഘമായ കത്തിടപാടിലേർപ്പെട്ടു. ഇരുവരും കള്ളപ്പേരുകളിലാണ്‌ എഴുതിയിരുന്നത്. എന്നാൽ ആ അടുപ്പം ഏറെ പുരോഗമിക്കാതിരുന്നപ്പോൾ ബേൺസ്, നാൻസിയുടെ വീട്ടുവേലക്കാരി ജെന്നി ക്ലോയുമായുള്ള ബന്ധത്തിൽ ചെന്നെത്തി. 1788 ജെന്നി, ബേൺസിന്റെ പുത്രൻ റോബർട്ട് ബേൺസ് ക്ലോയെ പ്രസവിച്ചു. രണ്ടാമതൊരിക്കൽ എഡിൻബറോയിലെത്തിയെ ബേൺസിനു കിട്ടിയതു പരുക്കൻ സ്വീകരണമായിരുന്നു. നഗരത്തിലെ മദ്യഷാപ്പുകളിലെ നിത്യസന്ദർശകനും, വ്യവസ്ഥാരഹിതമായി ജീവിക്കുന്നവനുമായി അപ്പോഴേക്ക് അദ്ദേഹം തിരിച്ചറിയപ്പെട്ടു കഴിഞ്ഞിരുന്നു. എഡിൻബറോയോട് ബേൺസിനും മടുപ്പായി.

1788-ൽ നാട്ടിൽ പഴയ കാമുകി ജീൻ ആർമറെ തേടിയെത്തിയ ബേൺസ് അവളുടെ പിതാവിന്റെ എതിർപ്പിനെ മറികടന്നു അവളെ വിവാഹം കഴിച്ചു. അവർക്ക് ജനിച്ച ഒൻപതു മക്കളിൽ മൂന്നു പേർ മാത്രമേ ശൈശവത്തിനപ്പുറം ജീവിച്ചിരുന്നുള്ളൂ. ഡംഫ്രീസ് നഗരത്തിനടുത്തുള്ള എല്ലിസ്‌ലാണ്ട് കൃഷിയിടത്തിലാണ്‌ അക്കാലത്ത് അവർ താമസിച്ചിരുന്നത്. കൃഷി വിജയിക്കാതിരുന്നതിനെ തുടർന്ന് അവിടം ഉപേക്ഷിച്ച് 1791-ൽ അവർ ഡംഫ്രീസ് നഗരത്തിലേയ്ക്കു തന്നെ താമസം മാറ്റി. ഇക്കാലത്ത് ബേൺസ്, സ്കോട്ട്സ് ഭാഷയിൽ ധാരാളം നാടൻ പാട്ടുകൾ എഴുതി. സ്കോട്ട്‌ലണ്ടിലെ ഗാനങ്ങൾ(Melodies of Scotland) എന്ന ശേഖരത്തിലേയ്ക്ക് അദ്ദേഹം100 ഗാനങ്ങൾ എഴുതിക്കൊടുത്തു. ജോർജ്ജ് തോംസൺ, ജെയിംസ് ജോൺസൺ തുടങ്ങിയവർ സമാഹരിച്ചിരുന്ന ഗാനശേഖരങ്ങൾക്കും അദ്ദേഹത്തിന്റെ പാട്ടുകൾ മുതൽക്കൂട്ടായി. ലിറിക്കൽ കവികളുടെ മുൻ‌നിരയിൽ അദ്ദേഹത്തെ എത്തിച്ച് അനശ്വരനാക്കിയത് ഈ സമാഹാരങ്ങളാണ്‌. സ്വന്തമായ പാട്ടുകൾ എഴുതിയതിനു പുറമേ, സ്കോട്ട്‌ലണ്ടിലെ പഴയ നാടോടിക്കവിതകൾ ശേഖരിക്കുന്നതിലും വ്യാപൃതനായി.

ബേൺസിന്റെ ജീവിതത്തിലെ അവസാനവർഷങ്ങൾ കഷ്ടത നിറഞ്ഞതായിരുന്നു. അല്പമായ വരുമാനത്തിൽ ജീവിക്കേണ്ടിയിരുന്നിട്ടും മദ്യശാലകളിൽ നിന്നു വിട്ടുനിൽക്കാൻ അദ്ദേഹത്തിനായില്ല. എന്നാൽ കഷ്ടതയുടേയും ജീർണ്ണതയുടേയും ഇക്കാലത്തും പ്രതിഭാവിലാസത്തിന്റെ ഇടവേളകൾ ഉണ്ടായി. "എന്റെ കാമുകി ചുവന്നു ചുവന്ന റോസാപ്പൂവാണ്‌"(My love is like a red red rose) എന്ന പ്രഖ്യാതമായ തുടക്കത്തോടുകൂടിയ എ റെഡ് റോസ്, വർഷാവസാന ദിവസങ്ങളിൽ പാടാറുള്ള ആൾഡ് ലാങ്ങ് സിൻ(Auld Lang Syne), സ്കോട്ട്‌ലണ്ടിന്റെ ദേശീയഗാനമായി മാനിക്കപ്പെടുന്ന സ്കോട്ട്സ് വാ ഹേ(Scots wha hae) തുടങ്ങിയ പ്രസിദ്ധരചനകൾ അദ്ദേഹം നിർ‌വഹിച്ചത് ഇക്കാലത്താണ്‌. മലം‌പ്രദേശത്ത് ഒരു കൊടുങ്കാറ്റിൽ നടത്തിയ കുതിരസവാരിക്കിടെയാണ്‌ സ്കോട്ട്സ് വാ ഹേ രൂപപ്പെട്ടതെന്ന് പറയപ്പെടുന്നു.

ബേൺസിന്റെ അവസാനത്തെ കത്ത് ജപ്തി ഭീഷണി മുന്നിൽ കണ്ടപ്പോൾ ധനസഹായമാവശ്യപ്പെട്ട് ഒരു സുഹൃത്തിനെഴുതിയതാണ്‌. അദ്ദേഹം അവസാനമായെഴുതിയ ഗാനം, ജെസ്സി ലീവാർസ് എന്ന പെൺകുട്ടിയുടെ സൗമനസ്യത്തോടുള്ള കൃതജ്ഞതയിൽ രചിച്ചതാണ്‌. കവി മരണാവസ്ഥയിലെത്തിയപ്പോൾ അദ്ദേഹത്തിന്റെ പത്നി പൂർണ്ണഗർഭിണിയായിരുന്നു. ആ അവസ്ഥയിൽ തന്നേയും കുടുംബത്തെയും സഹായിക്കാൻ ജെസ്സി ലീവാർസ് മുന്നോട്ടുവന്നതിനെക്കുറിച്ചാണ്‌ അദ്ദേഹം വികാരഭരിതമായ ആ വരികൾ എഴുതിയത്. "നീ ശീതക്കൊടുങ്കാറ്റിൽ ആയിരുന്നാലും" (Oh wert thou in the cauld blast) എന്ന ആ കവിതയുടെ സംഗീതാവിഷ്കരണം ഏറെ പ്രസിദ്ധമാണ്‌. 

1796 ജൂലൈ 21 പ്രഭാതത്തിൽ, 37 വയസ്സു മാത്രമുള്ള റോബർട്ട് ബേൺസ് ഡംഫ്രീസിൽ മരിച്ചു. ജൂലൈ 25-നായിരുന്നു അദ്ദേഹത്തെ സംസ്കരിച്ചത്. അതേദിവസം അദ്ദേഹത്തിന്റെ ഏറ്റവും ഇളയ മകൻ മാക്സ്‌വെൽ ബേൺസ് ജനിച്ചു. ഡൈഫ്രീസിലെ വിശുദ്ധ മിഖായേലിന്റെ പള്ളി സിമിത്തേരിയുടെ ഒരു മൂല ആയിരുന്നു ആദ്യ സംസ്കാരസ്ഥാനം. എന്നാൽ 1815 സെപ്തംബർ മാസത്തിൽ അദ്ദേഹത്തിന്റെ ഭൗതികാവശിഷ്ടം, പ്രത്യേകമായൊരു കബറിടത്തിലേയ്ക്കു മാറ്റി സംസ്കരിച്ചു. 1834-ൽ മരിച്ച പത്നി ജീൻ ആർമർക്കും അത് അന്ത്യവിശ്രമസ്ഥാനമായി.

1786-ൽ ഇറങ്ങിയ ബേൺസിന്റെ കവിതകളുടെ കിൽമാർനോക് പതിപ്പിന്‌, "മുഖ്യമായും സ്കോട്ട്സ് ഭാഷയിലുള്ള കവിതകൾ" എന്നാണ്‌ പേരിട്ടിരുന്നത്. എന്നാൽ ഇംഗ്ലീഷ് സാഹിത്യത്തിന്റെ ചരിത്രത്തിലെ ശ്രദ്ധേയമായ ഒരു സംഭവം എന്ന് ആ പതിപ്പ് വിശേഷിപ്പിക്കപ്പെട്ടിട്ടുണ്ട്. വിരസവും ഔപചാരികത നിറഞ്ഞതുമായ കവിതയുടെ ഒരു നൂറ്റാണ്ടിനു ശേഷം വന്ന ആ സമാഹാരത്തിലെ ഹൃദയത്തോടു നേരിട്ടു സം‌വദിക്കുന്ന കവിതകൾ ആസ്വാദകരെ സന്തോഷിപ്പിച്ചു. 
കിൽമാർനോക്ക് പതിപ്പിലെ എലിയോട്(To a Mouse), ഒരു ഡെയ്‌സിപ്പൂവിനോട് (To a mountain Daisy) തുടങ്ങിയ കവിതകളിൽ ബേൺസിന്റെ കാർഷിക പശ്ചാത്തലം പ്രതിഭലിക്കുന്നു. എലിയോട് എന്ന കവിതയിൽ, ശീതകാലത്തെ ഒരു ദിവസം ഒരെലിയുടെ മാളം അറിയാതെ ഇളക്കിപ്പോയ കവി തന്നെ കണ്ടു പരിഭ്രമിച്ച എലിയോട് സംസാരിക്കുകയും അതിലെ സമാധാനിപ്പിക്കാൻ ശ്രമിക്കുകയുമാണ്‌. പ്രഭാതത്തിൽ നിലമുഴാൻ തുടങ്ങുന്ന കവിയുടെ കലപ്പയിൽ ഒരു ഡെയ്‌സിപ്പൂ പെട്ടു പോകുന്നതാണ്‌ രണ്ടാമത്തെ കവിതയുടെ പശ്ചാത്തലം. രണ്ടു നായ്ക്കൾ(The Twa Dogs) എന്ന കവിത പ്രഭുവും, കുടിയാനും യജമാനന്മാരായുള്ള രണ്ടു നായ്‌ക്കളുടെ സുഹൃദ്‌ഭാഷണമാണ്‌. ആരുടെ യജമാനനാണ്‌ കൂടുതൽ സംതൃപ്തി എന്നു കണ്ടെത്താനാണ്‌ അവരുടെ ശ്രമം. ഇല്ലായ്മകൾക്കിടയിലും പ്രഭുക്കളേക്കാൾ സംതൃപ്തി കുടിയാന്മാർക്കാണെന്ന് അവർ കണ്ടെത്തുന്നു. എങ്കിലും തങ്ങൾ മനുഷ്യരാകാതെ, നായ്ക്കളായി ജനിച്ചതിലുള്ള അവരുടെ സന്തോഷം ചിത്രീകരിച്ചാണ്‌ കവിത സമാപിക്കുന്നത്. ചെകുത്താനോട്(To the Deil) എന്ന കവിതയിൽ കവി ചെകുത്താനോട് സരസമായി സംസാരിക്കുന്നു. പേനിനോട്(To a Louse) എന്ന കവിതയ്ക്ക് രസകരമായൊരു പശ്ചാത്തലമാണുള്ളത്. ഒരു ഞായറാഴ്ച പള്ളിയിൽ പോയ കവി, അവിടെ ഒരു കൊച്ചമ്മയുടെ തൊപ്പിയിൽ അരിച്ചു നടക്കുന്ന പേനിനെ കണ്ടു. അവളുടെ വേഷത്തിന്റേയും ഭാവത്തിന്റേയും ഗാംഭീര്യം പരിഗണിക്കാത്തതിന്‌ പേനിനെ ശകാരിക്കുന്ന കവി, ഏതെങ്കിലും വൃദ്ധയുടേയോ നിർദ്ധനബാലന്റേയോ ദേഹം തേടിപ്പോകാൻ അതിനെ ഉപദേശിക്കുന്നു. മറ്റുള്ളവർ നമ്മെ കാണുന്നതു പോലെ സ്വയം കാണാനുള്ള കഴിവ് മനുഷ്യനു കിട്ടിയിരുന്നെങ്കിൽ എന്ന കവിയുടെ ആശയയിലാണ്‌ ഈ കവിത സമാപിക്കുന്നത്.

ബേൺസ് 1791-ൽ എഴുതിയ ചുവന്നു ചുവന്ന റോസാപ്പൂവ്(A Red Red Rose) എന്ന ചെറുകവിത ഏറെ പ്രസിദ്ധമാണ്‌. നാലു ഖണ്ഡങ്ങളുള്ള അതിന്റെ ആദ്യഖണ്ഡം ഇങ്ങനെയാണ്‌:

കുടിയാന്റെ വാരാന്ത്യം(The cotter's Saturday night), ഷാന്ററിലെ ടാം (Tam o' Shanter) എന്നിവ ബേൺസിന്റെ താരതമ്യേന ദീർഘമായ രണ്ടു കവിതകളാണ്‌. പാവപ്പെട്ട കൃഷിക്കാരൻ ആഴ്ച മുഴുവനുമുള്ള അദ്ധ്വാനത്തിനു ശേഷം വാരാന്ത്യമായ ശനിയാഴ്ച വയലിൽ നിന്ന് സ്വന്തം കുടിലിൽ മടങ്ങിയെത്തുന്നതിനെ തുടർന്നുള്ള രംഗങ്ങളാണ്‌ കുടിയാന്റെ വാരാന്ത്യം ചിത്രീകരിക്കുന്നത്. "ഉദാത്തമായ ദാരിദ്ര്യത്തിന്റെ തികവുറ്റ ചിത്രം" എന്ന് അത് വിശേഷിപ്പിക്കപ്പെട്ടിട്ടുണ്ട്. ഷാന്ററിലെ ടാം (Tam o' Shanter) ഹാസ്യപ്രധാനമാണ്‌. രാത്രി ഏറെ വൈകുവോളം മദ്യഷാപ്പിലിരുന്ന് വെളിവില്ലാതായ ശേഷം, ഭൂതപ്രേതങ്ങൾക്കു പേരുകേട്ട നാട്ടുവഴിയിലൂടെ കുതിരപ്പുറത്ത് വീട്ടിലേയ്ക്കു മടങ്ങുന്ന ഒരാൾക്കു പറ്റുന്ന അമളിയുടെ കഥയാണിത്. സ്കോട്ട്സും ഇംഗ്ലീഷും ചേർന്ന മിശ്രഭാഷയിലാണ്‌ ഈ കവിത.

 "ഒരിക്കൽ ഞാനൊരു സുന്ദരിപ്പെണ്ണിനെ പ്രേമിച്ചിരുന്നു" (O, Once I Lov'd A Bonnie Lass) എന്നായിരുന്നു ആ ആദ്യകവിതയുടെ തുടക്കം.

"നീ ഇൻഡീസിലേയ്ക്ക് പോരുന്നോ എന്റെ മേരീ?"(Will you go to the Indies my Mary?) എന്ന ബേൺസിന്റെ കവിതയാണ്‌ ഈ അനുമാനത്തിന്‌ അടിസ്ഥാനം. ബേൺസിന്റെ ഹൈലാണ്ട് മേരി(Highland Mary) എന്ന കവിതയും ഈ മേരിയെ സംബോധന ചെയ്ത് എഴുതിയിരിക്കുന്നതാണ്‌. 


</doc>
<doc id="122993" url="https://ml.wikipedia.org/wiki?curid=122993" title="സഹ-അഭാജ്യം">
സഹ-അഭാജ്യം

ഗണിതത്തിൽ a, b എന്നീ രണ്ട് പൂർണ്ണസംഖ്യകളുടെ സാധാരണ ഘടകം 1 മാത്രമാകുമ്പോൾ ആ രണ്ട് സംഖ്യകളെ സഹഅഭാജ്യം (Coprime) എന്ന് വിളിക്കുന്നു. മറ്റൊരു തരത്തിൽ പറഞ്ഞാൽ രണ്ട് പൂർണ്ണസംഖ്യകളൂടെ ഉത്തമ സാധാരണ ഘടകം 1 ആകുമ്പോഴാണ്‌ അവയെ സഹഅഭാജ്യം എന്ന് വിളിക്കുക. a, b എന്ന ജോഡി സഹഅഭാജ്യമാണെന്ന് സൂചിപ്പിക്കാൻ a  formula_1  b എന്നെഴുതുന്നു.

ഉദാഹരണത്തിന്‌ 6, 35 എന്നിവ സഹഅഭാജ്യമാണ്‌, അതേ സമയം 6, 27 എന്നിവ അങ്ങനെയല്ല അവക്ക് ഒന്നിനേക്കാൾ വലിയ ഘടകമായി 3 എന്ന സംഖ്യം ഉണ്ട്. 1 എന്ന സംഖ്യ എല്ലാ പൂർണ്ണസംഖ്യയോടും സഹഅഭാജ്യമാണ്‌.

രണ്ട് സംഖ്യകൾ സഹഅഭാജ്യമാണോ എന്നറിയാൻ യൂക്ലിന്റെ അൽഗോരിതം ഉപയോഗിക്കാവുന്നതാണ്.

φ(n) എന്ന ഓയ്ലറുടെ ടോഷ്യന്റ് ഫലനം 1 നും n നും ഇടയിലുള്ള സഹഅഭാജ്യങ്ങളായ പൂർണ്ണ സംഖ്യകളുടെ എണ്ണമാണ് നൽകുന്നത്.


</doc>
<doc id="122994" url="https://ml.wikipedia.org/wiki?curid=122994" title="കടപ്ര ഗ്രാമപഞ്ചായത്ത്">
കടപ്ര ഗ്രാമപഞ്ചായത്ത്

പത്തനംതിട്ട ജില്ലയിലെ തിരുവല്ലാ താലൂക്കിൽ പുളിക്കീഴ് ബ്ളോക്കിലാണ് കടപ്ര ഗ്രാമപഞ്ചായത്ത് സ്ഥിതിചെയ്യുന്നത്. കടപ്ര പഞ്ചായത്തുപ്രദേശം കടപ്ര വില്ലേജുപരിധിയിൽ ഉൾപ്പെടുന്നു. 14.74 ചതുരശ്രകിലോമീറ്റർ വിസ്തൃതിയുള്ള ഈ പഞ്ചായത്തി

പഞ്ചായത്തിന്റെ അതിരുകൾ വടക്കുഭാഗത്ത് നെടുമ്പ്രം പഞ്ചായത്തും, കിഴക്കുഭാഗത്ത് തിരുവൻവണ്ടൂർ, പാണ്ടനാടു പഞ്ചായത്തുകളും, തെക്കുഭാഗത്ത് മാന്നാർ പഞ്ചായത്തും, പടിഞ്ഞാറുഭാഗത്ത് നിരണം പഞ്ചായത്തുമാണ്. പമ്പാനദി കടപ്ര പഞ്ചായത്തിന്റെ കിഴക്കേ അതിർത്തിയായ പാണ്ടനാടു പഞ്ചായത്തിലെ കുത്തിയതോട് എന്ന സ്ഥലത്തു വച്ച് രണ്ടായി പിരിഞ്ഞ് പഞ്ചായത്തിന്റെ ഏകദേശം മധ്യഭാഗത്തുകൂടി ഒഴുകി അച്ചൻകോവിലാറുമായി യോജിച്ച് പഞ്ചായത്തിന്റെ തെക്കേ അതിർത്തിയിൽ കൂടി ഒഴുകുന്നു. 

നദികളാൽ ചുറ്റപ്പെട്ടു കിടക്കുന്ന ഒരു പ്രദേശമാകയാൽ കടപ്ര പഞ്ചായത്തുപ്രദേശം ഫലഭൂയിഷ്ഠമാണ്. 



</doc>
<doc id="122996" url="https://ml.wikipedia.org/wiki?curid=122996" title="പച്ചക്കാലി">
പച്ചക്കാലി

കേരളത്തിൽ കാണപ്പെടുന്ന ദേശാടനപക്ഷിയാണ് പച്ചക്കാലി (ഇംഗ്ലീഷ്:Green Shank). തലയും പിൻ‌കഴുത്തും ചിറകുകളും ഇളം ചാരനിറം മുഖം, പുരികം, ശരീരത്തിന്റെ അടിവശം എന്നിവിടങ്ങൾ തൂവെള്ള. നീണ്ട് കൂർത്ത് അല്പം മുകളിലേക്ക് വളഞ്ഞ കറുത്ത കൊക്ക്, ഇളം പച്ച കാലുകൾ ഇത്രയുമാണ് ശരീരത്തിന്റെ പ്രത്യേകതകൾ. പുഴയുടേയും കായലിന്റേയും കടലിന്റേയും തീരത്ത് പച്ചക്കാലികളെ കാണാം. മിക്കവാറും ഒറ്റയ്ക്കാണ് ഇവ ഇര തേടുന്നത്. പറന്നു തുടങ്ങുമ്പോൾ പ്ല്യൂ-പ്ല്യൂ-പ്ല്യൂ എന്നോ റ്റ്യൂ- റ്റ്യൂ എന്നോ ശബ്ദമുണ്ടാക്കാറുണ്ട്.



</doc>
<doc id="122997" url="https://ml.wikipedia.org/wiki?curid=122997" title="വിളനോക്കി">
വിളനോക്കി

വെള്ളത്തിലെ മരകുറ്റികളിൽ വെറുതേ കുത്തിയിരിക്കാൻ ഇഷ്ടപ്പെടുന്ന ദേശാടനപക്ഷികളാണ് വിളനോക്കി എന്നു വിളിക്കുന്ന കരിതപ്പി. (ഇംഗ്ലീഷ്: Western Marsh Harrier). ചെളിയും വെള്ളവും ഇഷ്ടം പോലെ കാണപ്പെടുന്നിടത്തേക്കാണ് അവ പറന്നെത്തുക. 
അസിപിട്രിഡേ (Accipitridae) പക്ഷി കുടുംബത്തിൽപ്പെടുന്ന ഒരിനം പ്രാപ്പിടിയനാണ്‌ ഇവ.

വേനൽ കാലത്ത് യൂറോപ്പ് മുതൽ സൈബീരിയ വരെ ഇക്കൂട്ടരെ കാണാം. മുട്ടയിട്ട് കുഞ്ഞുങ്ങളെ വളർത്തുന്നതും അവിടങ്ങളിൽ തന്നെ. തണുപ്പ് കാലത്തിന്റെ തുടക്കത്തിൽ വിളനോക്കികൾ ഇന്ത്യ, ശ്രീലങ്ക, മ്യാൻ‌മാർ, മലേഷ്യ തുടങ്ങിയ രാജ്യങ്ങളിലേക്ക് പറക്കും. കരിതപ്പികിളിക്ക് ചക്കിപ്പരുന്തിന്റെയത്രെ വലിപ്പം കാണും. ആൺപക്ഷികൾക്ക് പുറത്ത് കടുത്ത തവിട്ട് നിറമാണ്. ചിറകുകൾ‌ക്കും വാലിനും ചാരനിറവും കാണാം. നേരിയ തവിട്ട് നിറമാണ് ശരീരത്തിന്റെ അടിഭാഗത്ത്. തലയ്ക്കും ആ നിറം തന്നെ.

കരിതപ്പിക്കിളി താഴ്‌ന്നു പറന്നു തവള, എലി, പാമ്പ്, എന്നിവയെ പിടികൂടി ശാപ്പിടും. വിശപ്പു മാറിയാൽ നേരെ മരക്കുറ്റികളിൽ ചെന്നിരുന്നു വിശ്രമിക്കും. പകൽ‌സമയത്ത് ഒറ്റയ്ക് കഴിയാനിഷ്ടപ്പെടുന്ന കരിതപ്പി കിളികൾ രാത്രിയിൽ സംഘം ചേരും. രാത്രിയിൽ കരിതപ്പികൾ നിലത്തിരുന്നാണ് ഉറങ്ങുക. കൂടുകൂട്ടുന്നതും നിലത്തു തന്നെ.


</doc>
<doc id="122998" url="https://ml.wikipedia.org/wiki?curid=122998" title="നാകമോഹൻ">
നാകമോഹൻ

ഇന്ത്യയിൽ കാണപ്പെടുന്ന ഒരു ദേശാടനപക്ഷിയാണ് നാകമോഹൻ (ഇംഗ്ലീഷ്: Indian Paradise-flycatcher). വേലിത്തത്തകളെ പോലെ പറക്കുന്ന ഷഡ്‌പദങ്ങളെ വായുവിൽവച്ചു തന്നെ പറന്ന് പിടിച്ച് ഭക്ഷണമാക്കുന്ന ഒരു പക്ഷിയാണിത്. 1758-ൽ കാൾ വോൺ ലിന്നെ എന്ന ഡച്ച് നിരീക്ഷകനാണ് ഇവയെ ആദ്യം ശാസ്ത്രീയമായി തിരിച്ചറിഞ്ഞത്.ഇവ കേരളത്തിൽ പ്രജനനം നടത്തിയതായി അറിവില്ല.

ആൺപക്ഷികൾക്ക് കറുത്ത തലയും, ബാക്കി ഭാഗം തൂവെള്ള നിറത്തിലുമാണുണ്ടാവുക, ചിലപ്പോൾ മഞ്ഞ കലർന്ന വെള്ളനിറത്തിലും കാണപ്പെടുന്നു. ചെമ്പിച്ച തവിട്ടു നിറമുള്ള പൂവനേയും കാണുന്നുണ്ട്. ചില പ്രദേശങ്ങളിൽ കാണുന്നവയാണ് ഇവ. പൂവന് കറുത്ത കണ്ണുകൾക്ക് ചുറ്റുമായി നീലനിറത്തിൽ വൃത്തമുണ്ടായിരിക്കും. കൊക്കിന്റെ അറ്റം മുതൽ വാലറ്റം വരെ ആൺ പക്ഷിക്ക് 70 സെന്റീമീറ്റർ നീളമുണ്ടാകും. പൂവന്മാർ രണ്ടു നിറത്തിൽ കാണുമ്പോൾ പിടകൾക്ക് ഒറ്റ നിറമേയുള്ളൂ. വലിപ്പം കുറഞ്ഞ പെൺപക്ഷികൾക്ക് ചെമ്പിച്ച തവിട്ട് നിറമായിരിക്കും, അവയ്ക്ക് ശരീരത്തിനടിയിൽ തൊണ്ടയിൽ ചാരനിറത്തിൽ തുടങ്ങി പിന്നിലേക്ക് വെള്ളനിറം കൂടുതലായി കാണുന്നു. കുഞ്ഞുങ്ങൾക്ക് അമ്മയുടെ നിറമായിരിക്കും. പൂർണ്ണവളർച്ചയെത്താത്ത ആൺപക്ഷികൾക്ക് പിന്നീട് പ്രായപൂർത്തിയാകുന്തോറും യഥാർത്ഥ നിറം ലഭിക്കുന്നു. എങ്കിലും കണ്ണിനു ചുറ്റുമുള്ള നീലനിറം പ്രായപൂർത്തിയാകാത്ത ആൺപക്ഷികൾക്കുണ്ടാകും. അതുപോലെ പെൺപക്ഷികളുടെ തൊണ്ടഭാഗം ചാരനിറത്തിലായിരിക്കുമെങ്കിൽ, പ്രായപൂർത്തിയാകാത്ത ആൺകിളികളുടെ തൊണ്ടയടക്കം തലമുഴുവൻ കറുത്ത നിറത്തിലായിരിക്കും. തലയ്ക്ക് മുകളിൽ കിരീടം പോലെ പൊങ്ങി നിൽക്കുന്ന കുറച്ച് തൂവലുകൾ, സട പോലെ നീണ്ട തൂവലുകളുള്ള വാൽ എന്നിവയാണ് നാകമോഹന്റെ പ്രത്യേകതകൾ. രണ്ടൊ മൂന്നൊ വർഷം പ്രായമാവുമ്പോഴാണ് പൂവന് നീണ്ട വാലുണ്ടാവുന്നത്.

ടർക്കിസ്ഥാനിലേയും മഞ്ചൂറിയയിലേയും വൃക്ഷങ്ങളേറെയുള്ള പ്രദേശത്തും ഇന്ത്യയിലാകമാനവും ശ്രീലങ്കയിലും മലയൻ ജൈവമണ്ഡലത്തിലും നാകമോഹനെ കണ്ടുവരുന്നു. ഒരു ദേശാടന പക്ഷിയായ നാകമോഹൻ ഭൂമദ്ധ്യരേഖാ പ്രദേശത്താണ് ശീതകാലം കഴിച്ചു കൂട്ടുന്നത്. ജനുവരി ഫെബ്രുവരി മാസങ്ങളിൽ സാധാരണ കേരളത്തിൽ കണ്ടുവരുന്നു. ദക്ഷിണേന്ത്യയിൽ സ്ഥിരതാമസമുള്ളവയേയും കണ്ടെത്തിയിട്ടുണ്ട്, എന്നാലും ശീതകാലത്ത് ദേശാടത്തിനെത്തുന്നവയുമായി ഇണചേർന്ന് ഇവയ്ക്ക് കുട്ടികളുണ്ടാവാറുണ്ട്.

ആദ്യം ഇന്ത്യയിൽ എമ്പാടുമായി കണ്ടെത്തിയ ഇവയെ പിന്നീട് പക്ഷിനിരീക്ഷകർ ഏഷ്യയിൽ പരക്കെ കാണുകയും നിരവധി ഉപജാതികളുണ്ടെന്ന് കണ്ടെത്തുകയും ചെയ്തിട്ടുണ്ട്. പതിമൂന്ന് ഉപജാതികളെ ഇതുവരെ തിരിച്ചറിഞ്ഞിട്ടുണ്ട്.

ഈ പക്ഷി ബഹളമുണ്ടാക്കുന്ന സ്വഭാവമുള്ളതാണ്. ചെറിയകാലുകൾ ഉറപ്പിച്ച്, പ്രാപ്പിടിയനെ പോലെ ഇരയെ കാത്തിരിക്കുന്ന ഇവ ഇരിപ്പിടത്തിനു താഴെകൂടി പറക്കുന്ന കീടങ്ങളെ പറന്നു പിടിക്കുന്നു. 

മെയ്-ജൂലൈ മാസങ്ങളിലാണ് പ്രത്യുത്പാദനം. താഴ്ന്ന ശിഖരത്തിന്റെ അഗ്രഭാഗത്ത് ചെറിയ കമ്പുകളും എട്ടുകാലി വലയും കൊണ്ടുണ്ടാക്കുന്ന കപ്പ് ആകൃതിയിലുള്ള ചെറിയ കൂട്ടിൽ മൂന്നോ നാലോ മുട്ട ഇടുന്നു. ശത്രുക്കളിൽ നിന്ന് രക്ഷപെടാൻ കാക്കത്തമ്പുരാട്ടിയുടെ കൂടിനു സമീപമായി കൂടുകെട്ടുന്ന പതിവുമുണ്ട്. ഇണപക്ഷികൾ രണ്ടും അടയിരിക്കാറുണ്ട്. 21 മുതൽ 23 ദിവസങ്ങൾ കൊണ്ട് മുട്ട വിരിയുന്നു.


</doc>
<doc id="122999" url="https://ml.wikipedia.org/wiki?curid=122999" title="കലഞ്ഞൂർ ഗ്രാമപഞ്ചായത്ത്">
കലഞ്ഞൂർ ഗ്രാമപഞ്ചായത്ത്

പത്തനംതിട്ട ജില്ലയുടെ തെക്കുകിഴക്കുഭാഗത്തായി കലഞ്ഞൂർ ഗ്രാമപഞ്ചായത്ത് സ്ഥിതി ചെയ്യുന്നു. ജില്ലാ ആസ്ഥാനത്തുനിന്നും 25 കിലോമീറ്റർ അകലെയാണ് കലഞ്ഞൂർ പഞ്ചായത്ത്. 66 ചതുരശ്രമൈൽ വിസ്തീർണ്ണമുള്ള ഈ പഞ്ചായത്ത് കലഞ്ഞൂർ, കൂടൽ എന്നീ രണ്ടു വില്ലേജുകൾ ഉൾക്കൊള്ളുന്ന മലയോരപ്രദേശമാണ്.

പഞ്ചായത്തിന്റെ അതിരുകൾ കിഴക്കുവശത്ത് സഹ്യാദ്രിയും, സംരക്ഷിതവനങ്ങളും തെക്കുഭാഗത്ത് പത്തനാപുരം പഞ്ചായത്തും, പടിഞ്ഞാറുഭാഗത്ത് ഏനാദിമംഗലം, കൊടുമൺ പഞ്ചായത്തുകളും വടക്കുഭാഗത്ത് അരുവാപ്പുലം പഞ്ചായത്തും തെക്കുകിഴക്കു ദിക്കിൽ പിറവന്തൂർ പഞ്ചായത്തും വടക്കുപടിഞ്ഞാറു ദിക്കിൽ പ്രമാടം പഞ്ചായത്തുമാണ്.

പാറക്കെട്ടുകൾ നിറഞ്ഞ കുന്നിൻപ്രദേശങ്ങളും ചരിവുകളും താഴ്വരകളും വലുതും ചെറുതുമായ തോടുകളും കനാലുകളും ഈ പഞ്ചായത്തിന്റെ പ്രത്യേകതകളാണ്. പഞ്ചായത്തിന്റെ ഭൂരിഭാഗം വരുന്ന പ്രദേശങ്ങളിലും നാണ്യവിളയായ റബ്ബർ കൃഷിചെയ്യുന്നു.



</doc>
<doc id="123002" url="https://ml.wikipedia.org/wiki?curid=123002" title="കല്ലൂപ്പാറ ഗ്രാമപഞ്ചായത്ത്">
കല്ലൂപ്പാറ ഗ്രാമപഞ്ചായത്ത്

പത്തനംതിട്ട ജില്ലയിലെ മല്ലപ്പള്ളി താലൂക്കിൽ മല്ലപ്പള്ളി ബ്ളോക്ക് പരിധിയിൽ വരുന്ന ഒരു പഞ്ചായത്താണ് കല്ലൂപ്പാറ ഗ്രാമപഞ്ചായത്ത്. പഞ്ചായത്തിന്റെ വിസ്തീർണ്ണം 16.86ചതുരശ്ര കിലോമീറ്ററാണ്.

പഞ്ചായത്തിന്റെ അതിരുകൾ വടക്ക് മല്ലപ്പള്ളി, കുന്നന്താനം പഞ്ചായത്തുകൾ, കിഴക്ക് മണിമലയാർ, പുറമറ്റം പഞ്ചായത്തുകൾ പടിഞ്ഞാറ് കവിയൂർ പഞ്ചായത്ത്, തെക്ക് മണിമലയാർ, ഇരവിപേരൂർ പഞ്ചായത്തുകൾ എന്നിവയാണ്.

കുന്നുകളും മലകളും താഴ്വരകളും ഇടകലർന്നുള്ള പ്രത്യേക ഭൂപ്രകൃതിയാണ് ഈ പഞ്ചായത്തിനുള്ളത്. സമുദ്ര നിരപ്പിൽ നിന്നും 50 മുതൽ 200 മീറ്റർ വരെ ഉയരമുള്ള സ്ഥലങ്ങൾ പഞ്ചായത്തിലുണ്ട്.




</doc>
<doc id="123005" url="https://ml.wikipedia.org/wiki?curid=123005" title="കവിയൂർ ഗ്രാമപഞ്ചായത്ത്">
കവിയൂർ ഗ്രാമപഞ്ചായത്ത്

പത്തനംതിട്ട ജില്ലയിലെ തിരുവല്ല താലൂക്കിൽ മല്ലപ്പള്ളി ബ്ളോക്കിലാണ് കവിയൂർ ഗ്രാമപഞ്ചായത്ത് സ്ഥിതിചെയ്യുന്നത്. പഞ്ചായത്തിന്റെ വിസ്തീർണ്ണം 12.67 ചതുരശ്രകിലോമീറ്ററാണ്. തിരുവല്ലാ താലൂക്കിന്റെ വടക്കുകിഴക്കുഭാഗത്തായാണ് കവിയൂർ പഞ്ചായത്ത് സ്ഥിതിചെയ്യുന്നത്. പശ്ചിമഘട്ടത്തിലെ കൊക്കയാറിൽ നിന്നും ഉത്ഭവിച്ച് മണിമല വില്ലേജിലൂടെ ഒഴുകി പമ്പയിൽ ലയിച്ചുചേർന്ന് വേമ്പനാട്ടുകായലിൽ പതിക്കുന്ന മണിമലയാറ് കവിയൂർ പഞ്ചായത്തിന്റെ തെക്കുകിഴക്കുഭാഗങ്ങളെ തൊട്ടുരുമ്മി ഒഴുകുന്നു.

പഞ്ചായത്തിന്റെ അതിരുകൾ കിഴക്കുഭാഗത്ത് കല്ലൂപ്പാറ പഞ്ചായത്തും, തെക്കുഭാഗത്ത് മണിമലയാറും പടിഞ്ഞാറുഭാഗത്ത് തിരുവല്ലാ മുനിസിപ്പാലിറ്റിയും വടക്കുഭാഗത്ത് കുന്നന്താനം പഞ്ചായത്തുമാണ്. 

കവിയൂരിലെ മഹാദേവർക്ഷേത്തിന്റെ ശ്രീകോവിലിൽ ശിവലിംഗപ്രതിഷ്ഠ നടത്തിയത് ശ്രീരാമനാണെന്നാണ് ഐതിഹ്യം. ശ്രീഹനുമാൻ കൊണ്ടുവന്നതായ ബിംബമാണ് കിഴക്കുവശത്തു മതിൽ കെട്ടിനു പുറത്തു പ്രതിഷ്ഠിച്ചിരിക്കുന്നതെന്നു വിശ്വസിക്കപ്പെടുന്നു. വിശിഷ്ടമായ ശിവപ്രതിഷ്ഠക്കു സമീപം വസിച്ചുകൊള്ളുവാൻ ശ്രീരാമൻ ഹനുമാന് അനുവാദം നൽകിയെന്നും അന്നുമുതൽ ചിരഞ്ജീവിയായ ഹനുമാൻ കവിയൂരിൽ വസിക്കുന്നു എന്നുമാണ് വിശ്വാസം. 

ശ്രീഹനുമാൻ (കപി) വസിക്കുന്ന ഊർ ആയതിനാൽ സ്ഥലത്തിനു കപിയൂർ എന്നു പേരുണ്ടായിയെന്നും അതു ക്രമേണ കവിയൂർ എന്നു രൂപാന്തരം പ്രാപിച്ചുവെന്നുമാണ് ഐതിഹ്യം. 
പ്രശസ്തരായ പല കവിശ്രേഷ്ഠന്മാർക്കും ജന്മംനൽകിയ പ്രദേശമെന്ന നിലയിൽ കവികളുടെ ഊർ ആയതിനാലാണ് ഈ പ്രദേശത്തിന് കവിയൂർ എന്നു പേരുണ്ടായതെന്ന് പറയപ്പെടുന്നു.



</doc>
<doc id="123008" url="https://ml.wikipedia.org/wiki?curid=123008" title="കൊടുമൺ ഗ്രാമപഞ്ചായത്ത്">
കൊടുമൺ ഗ്രാമപഞ്ചായത്ത്

പത്തനംതിട്ടജില്ലയിൽ അടൂർതാലൂക്കിൽ പറക്കോട് ബ്ളോക്കിലാണ് കൊടുമൺ ഗ്രാമപഞ്ചായത്ത് സ്ഥിതിചെയ്യുന്നത്. കൊടുമൺ, അങ്ങാടിക്കൽ എന്നീ രണ്ടു വില്ലേജുകൾ കൂടിച്ചേർന്നതാണ് ഈ പഞ്ചായത്ത്. കൊടുമൺ പഞ്ചായത്തിന്റെ വിസ്തീർണ്ണം 36.36 ചതുരശ്രകിലോമീറ്ററാണ്.

ആശ്ചര്യ ചൂഡാമണി എന്ന സംസ്കൃത നാടകം രചിക്കുകയും കൊടുമൺ ആസ്ഥാനമാക്കി ചെന്നീർക്കര സ്വരൂപം സ്ഥാപിച്ച് ഭരണം നടത്തുകയും ചെയ്ത ശ്രീശക്തിഭദ്രന്റെ ജന്മംകൊണ്ടത് ഇവിടെയാണ്.

KODUMON - കൊടുമൺ - സ്വർണ്ണഭൂമി

ദക്ഷിണേന്ത്യൻ ചരിത്രത്തിലെ സുവർണ്ണ കാലമായിരുന്ന സംഘകാലഘട്ടത്തിനും അപ്പുറം പഴമയും ചരിത്രവുമുള്ള പ്രദേശമാണ് കൊടുമൺ. ആകാശത്തിൽ നിന്നും പുഷ്പങ്ങളും മണൽത്തരിയിൽ നിന്നും തൈലവും ഉണ്ടായാലും ദക്ഷിണേന്ത്യയിൽ നിന്നും നാടകം ഉണ്ടാകില്ല എന്ന ഉത്തരേന്ത്യക്കാരുടെ വെല്ലുവിളിക്കുത്തരമായി സംസ്കൃതത്തിൽ ലക്ഷണമൊത്ത ആശ്ചര്യചൂഡാമണി നാടകം രചിക്കുകയും ചെന്നീർക്കര സ്വരൂപം സ്ഥാപിച്ച് ഭരണം നടത്തുകയും ചെയ്ത ശക്തിഭദ്രന്റെ ജന്മം കൊണ്ട് ധന്യമാണ് ഈ മണ്ണ്. കൊടുമൺ എന്ന വാക്കിന്റെ അർത്ഥം - സ്വർണ്ണ ഭൂമി എന്നാണ്. സംഘകാല കവിസാമ്രാട്ടായ കപിലന്റെ പതിറ്റുപ്പത്ത് പത്താംപാട്ടിൽ കൊടുമൺ എന്ന ദേശത്ത് പണിത മിഴിവാർന്ന സ്വർണ്ണാ ഭരണങ്ങളെപ്പറ്റി പരാമർശിക്കുന്നുണ്ട്. ഇടത്തിട്ടയ്ക്കടുത്തുള്ള പൊന്നെടുത്താംകുഴിയിൽ നിന്നും സ്വർണ്ണം ഖനനം ചെയ്തിരുന്നു എന്ന് വിശ്വസിക്കപ്പെടുന്നു.
സംഘകാലത്തെ തുടർന്നു വന്ന ശതകങ്ങളിൽ ബുദ്ധമതസംസ്കാരധാരയുമായി കൊടുമണ്ണിനു ഉറ്റബന്ധമുണ്ടായിരുന്നു എന്നതിന് തെളിവാണ് ചന്ദനപ്പള്ളിയുമായി ബന്ധപ്പെട്ട ഐതിഹ്യങ്ങളും, കൊടുമൺ കുട്ടിവനം വെട്ടിത്തെളിച്ചപ്പോൾ ലഭിച്ച ബുദ്ധപ്രതിമകളും. ബൌദ്ധ-ഹൈന്ദവ ദർശനങ്ങളുടെയും സംസ്കാരങ്ങളുടെയും സമന്വയം നടന്ന പ്രദേശമാണ് ചന്ദനപ്പള്ളി. ഇവിടെയുണ്ടായിരുന്ന കോട്ടയ്ക്കു സമീപമാണ് ഹിന്ദു-ക്രിസ്ത്യൻ മൈത്രിയുടെ പ്രതീകമായ ചന്ദനപ്പള്ളി വലിയപള്ളി നിലകൊള്ളുന്നത്. പ്രാചീനമായ ഒരു കൽകുരിശ് ഇവിടെ കാണാം. ഇവിടുത്തെ പെരുന്നാളുമായി ബന്ധപ്പെട്ട ആചാരാനുഷ്ഠാനങ്ങളിൽ ഹിന്ദുക്കളും പങ്കാളികളാവുന്നത് ശ്രദ്ധേയമാണ്. ഈ പഞ്ചായത്തിൽ കൂടുതൽ ക്ഷേത്രങ്ങൾ കാണപ്പെടുന്നത് ഇവിടെ ഒരുകാലത്ത് നിലനിന്ന ക്ഷേത്രസംസ്ക്കാരത്തിന്റെ നിദർശനങ്ങളാണ്. ഒരുപക്ഷേ ഭാരതത്തിൽ ചിലന്തിയെ ആരാധിക്കുന്ന സമ്പ്രദായം നിലനില്ക്കു ന്ന ഏകക്ഷേത്രം കൊടുമൺ പള്ളിയറക്ഷേത്രമായിരിക്കും.ഇവിടെ മതഭേതമന്യേ ചിലന്തിവിഷത്തിനുളള ചികിത്സ ലഭിക്കുന്നു. കേരളത്തിൽ ജലപ്രതിഷ്ഠയുള്ള അപൂർവ്വം ക്ഷേത്രങ്ങളിൽ ഒന്നാണ് അങ്ങാടിക്കൽ മാമ്പിലാവിൽ വിഷ്ണുക്ഷേത്രം. ശക്തിഭദ്രന്റെ കുടുംബക്ഷേത്രമായ ശക്തിമംഗലം ക്ഷേത്രത്തിലെ വലിപ്പമുള്ള ഗണപതി പ്രതിഷ്ഠ, വൈകുണ്ഠപുരം ക്ഷേത്രത്തിൽ നിലവിലുണ്ടായിരുന്ന ചുവർച്ചി ത്രങ്ങൾ എന്നിവ ശ്രദ്ധേയമാണ്.
ഇരുപതാം നൂറ്റാണ്ടിന്റെ ആദ്യദശകങ്ങളിലെ സാമൂഹ്യ നവോത്ഥാനവും ദേശീയ സ്വാതന്ത്ര്യ സമരത്തിൽ നിന്നും ഉള്ക്കൊണ്ട പ്രചോദനവും കൊടുമണ്ണിലെ സാമൂഹ്യജീവിതത്തെ ഗുണപരമായി സ്വാധീനിച്ചിട്ടുണ്ട്. സാമ്പത്തികവും ജാതീയവുമായ അസമത്വം ഈ പ്രദേശത്തിന്റെയും ഒരു ശാപമായിരുന്നു. സാമൂഹ്യപരിഷ്ക്കർത്താ ക്കളായിരുന്ന അയ്യൻകാളി, സി.കേശവൻ എന്നിവർ ഈ പ്രദേശത്തെ പ്രവർത്തനങ്ങള്ക്ക് നേതൃത്വം നല്കി്യിട്ടുണ്ട്. ഭൂപരിഷ്ക്കരണനിയമത്തിലൂടെ ദുർബ്ബലവിഭാഗങ്ങള്ക്ക് ഭൂമി ലഭിച്ചത് വികാസഘട്ടത്തിലെ വളരെ നിർണ്ണാ യകമായ ഒരു ഘടകമാണ്. പഞ്ചായത്തിന്റെ മൊത്തത്തിലുളള സാമ്പത്തികരംഗത്ത് വിപ്ളവകരമായ മാറ്റം വരുത്തുന്നതിനു വഴിതെളിച്ച ഒന്നാണ് കൊടുമണ് റബ്ബർ പ്ളാന്റേഷന്റെ രൂപീകരണം. ദീർഘകാല പ്രക്ഷോഭങ്ങളുടെ ഫലമായി ഒൻപതിനായിരം ഏക്കറോളം വരുന്ന കൊടുമൺ കുട്ടിവനം വെട്ടിത്തെളിച്ച് 1959-ൽ റബ്ബർ പ്ളാന്റേഷനാക്കി മാറ്റി. കേരളത്തിലെ പൊതുമേഖലയിൽ പ്ളാന്റേഷന് ആരംഭിക്കുന്നതിന് മാതൃകയും ആയിത്തീർന്നു ഇതിന്റെ രൂപീകരണം. 1971-ല് ഇടത്തിട്ടയിൽ നടന്ന കർഷകതൊഴിലാളി-കൊയ്ത്തുസമരം കാർഷികമേഖലയിൽ വിപ്ളവകരമായ മാറ്റം വരുത്തി. ഈ സമരം മറ്റനേകം പ്രദേശങ്ങളിലേക്ക് വ്യാപിക്കുകയും അടിച്ചമർത്ത പ്പെട്ടവന് വ്യവസ്ഥിതിയെ ചോദ്യം ചെയ്യുന്നതിനുള്ള പ്രചോദനം ഉണ്ടാക്കുകയും ചെയ്തു. കൊടുമൺ പ്ളാന്റേഷനിൽ കൂലിഏകീകരണത്തിനും തൊഴിലാളികളുടെ മറ്റവകാശങ്ങള്ക്കും വേണ്ടി അനേകം പ്രക്ഷോഭങ്ങൾ വേറെയും നടന്നിട്ടുണ്ട്. ചരിത്രം പരിശോധിച്ചാൽ ഈ പ്രദേശം വ്യാവസായികമായും വാണിജ്യപരമായും വളരെ പ്രശസ്തിയാർജ്ജിച്ചിരുന്നതായി കാണാൻ കഴിയും. വ്യാവസായികാവശ്യത്തിനും കച്ചവടത്തിനുമായി തമിഴ്നാട്ടിൽ നിന്നും വാണിഭന്മാർ ചന്ദനപ്പള്ളിയിൽ വന്നുതാമസിച്ചിരുന്നു. ഇടത്തിട്ടയ്ക്കു സമീപമുള്ള പൊന്നെടുത്താംകുഴി എന്ന സ്ഥലത്ത് സ്വർണ്ണ ഖനനവും വ്യവസായവും നടന്നിരുന്നതായി ചരിത്രമുണ്ട്.
പത്തനംതിട്ടജില്ലയിൽ അടൂർ താലൂക്കിൽ പറക്കോട് ബ്ളോക്കിലാണ് കൊടുമൺ ഗ്രാമപഞ്ചായത്ത് സ്ഥിതിചെയ്യുന്നത്. കൊടുമൺ, അങ്ങാടിക്കൽ എന്നീ രണ്ടു വില്ലേജുകൾ കൂടിച്ചേർന്നതാണ് ഈ പഞ്ചായത്ത്. കൊടുമൺ പഞ്ചായത്തിന്റെ വിസ്തീര്ണ്ണം 36.36 ചതുരശ്രകിലോമീറ്ററാണ്. പഞ്ചായത്തിന്റെ അതിരുകൾ പടിഞ്ഞാറുഭാഗത്ത് പന്തളം തെക്കേക്കര പഞ്ചായത്തും അടൂർ മുനിസിപ്പാലിറ്റിയും, തെക്കുഭാഗത്ത് അടൂർ മുനിസിപ്പാലിറ്റിയും ഏഴംകുളം പഞ്ചായത്തും, കിഴക്കുഭാഗത്ത് കൂടൽ പഞ്ചായത്തും, വടക്കുഭാഗത്ത് പന്തളം തെക്കേക്കര, കൂടൽ പഞ്ചായത്തുമാണ്.
. മലകളും താഴ്വരകളുമടക്കം വൈവിധ്യമാർന്ന ഭൂപ്രകൃതിയാൽ അനുഗൃഹീതമാണ് കൊടുമൺ പഞ്ചായത്ത്. കിഴക്കുനിന്നും പടിഞ്ഞാറോട്ടും, തെക്കുനിന്നും വടക്കോട്ടും ചരിഞ്ഞുള്ള ഭൂപ്രകൃതിയാണ് പഞ്ചായത്തിന്റേത്. നിരവധി തോടുകളും കൈത്തോടുകളും ഒഴുകി അച്ചൻകോവിൽ ആറ്റിൽ ചെന്നുചേരുന്നു. ഇടവിട്ടിടവിട്ടുള്ള കുന്നുകൾ ഒരു സവിശേഷതയാണ്. കൂടാതെ അഭ്രവും വൈഡൂര്യവും അടക്കം വിലയേറിയ ധാതുദ്രവ്യങ്ങൾ നെടുമൺകാവ് പ്രദേശങ്ങളിലുണ്ട്. വലിയ ചൂടും തണുപ്പും ഇല്ലാത്ത കാലാവസ്ഥയാണ്. പഞ്ചായത്തിലെ 18 വാർഡുകളിലായി മുപ്പതിലധികം കാവുകളുണ്ട്. കൊടുമൺ പഞ്ചായത്ത് പ്രധാനമായും ഒരു കാർഷികപ്രദേശമാണ്.
പഞ്ചായത്തിന്റെ അതിരുകൾ പടിഞ്ഞാറുഭാഗത്ത് പന്തളം തെക്കേക്കര പഞ്ചായത്തും അടൂർ മുനിസിപ്പാലിറ്റിയും, തെക്കുഭാഗത്ത് അടൂർ മുനിസിപ്പാലിറ്റിയും ഏഴംകുളം പഞ്ചായത്തും, കിഴക്കുഭാഗത്ത് കൂടൽ പഞ്ചായത്തും, വടക്കുഭാഗത്ത് പന്തളം തെക്കേക്കര, കൂടൽ പഞ്ചായത്തുമാണ്. 

മലകളും താഴ്വരകളുമടക്കം വൈവിധ്യമാർന്ന ഭൂപ്രകൃതി കൊടുമൺ പഞ്ചായത്തിലുണ്ട്. കിഴക്കുനിന്നും പടിഞ്ഞാറോട്ടും, തെക്കുനിന്നും വടക്കോട്ടും ചരിഞ്ഞുള്ള ഭൂപ്രകൃതിയാണ് പഞ്ചായത്തിന്റേത്. നിരവധി തോടുകളും കൈത്തോടുകളും ഒഴുകി അച്ചൻകോവിലാറ്റിൽ ചെന്നുചേരുന്നു. ഇടവിട്ടിടവിട്ടുള്ള കുന്നുകൾ ഒരു സവിശേഷതയാണ്. കൂടാതെ അഭ്രവും വൈഡൂര്യവും അടക്കം വിലയേറിയ ധാതുദ്രവ്യങ്ങൾ നെടുമൺകാവ് പ്രദേശങ്ങളിലുണ്ട്. വലിയ ചൂടും തണുപ്പും ഇല്ലാത്ത കാലാവസ്ഥയാണ്. പഞ്ചായത്തിൽ മുപ്പതിലധികം കാവുകളുണ്ട്. കൊടുമൺ പഞ്ചായത്ത് പ്രധാനമായും ഒരു കാർഷികപ്രദേശമാണ്.


സുഭാഷ് തോമസ്, അങ്ങാടിക്കൽ

</doc>
<doc id="123011" url="https://ml.wikipedia.org/wiki?curid=123011" title="കോയിപ്രം ഗ്രാമപഞ്ചായത്ത്">
കോയിപ്രം ഗ്രാമപഞ്ചായത്ത്

പത്തനംതിട്ട ജില്ലയിലെ തിരുവല്ലാ താലൂക്കിൽ കോയിപ്രം ബ്ളോക്കിലാണ് കോയിപ്രം ഗ്രാമപ്പഞ്ചായത്ത് സ്ഥിതി ചെയ്യുന്നത്. കോയിപ്രം ഗ്രാമപഞ്ചായത്ത് കോയിപ്രം വില്ലേജുപരിധിയിൽ ഉൾപ്പെടുന്നു. 22.23 ചതുരശ്രകിലോമീറ്ററാണ് ഈ പഞ്ചായത്തിന്റെ വിസ്തീർണ്ണം. ശബരിമലയിലേക്കുള്ള സഞ്ചാരികൾ ഭൂരിഭാഗവും കടന്നുപോകുന്ന സംസ്ഥാനപാത പഞ്ചായത്തിന്റെ മധ്യഭാഗത്തുകൂടിയാണ് കടന്നുപോകുന്നത്. ഈ സംസ്ഥാനപാതയുടെ തെക്കും വടക്കും ഭാഗങ്ങളിലായി കോയിപ്രം ഗ്രാമപഞ്ചായത്ത് വ്യാപിച്ചുകിടക്കുന്നു.

പഞ്ചായത്തിന്റെ അതിരുകൾ വടക്കുഭാഗത്ത് പുറമറ്റം, എഴുമറ്റൂർ പഞ്ചായത്തുകളും കിഴക്കുഭാഗത്ത് തോട്ടപ്പുഴശ്ശേരി ഗ്രാമപഞ്ചായത്തും തെക്കുഭാഗത്ത് പമ്പാനദിയും, പടിഞ്ഞാറുഭാഗത്ത് ഇരവിപേരൂർ പഞ്ചായത്തുമാണ്. 

തെക്കുഭാഗം മിക്കവാറും സമതല പ്രദേശങ്ങളും, വടക്കുഭാഗം കുന്നുകളും കുന്നിൻചെരിവുകളും നിറഞ്ഞതുമായ ഭൂപ്രകൃതിയാണ്. പമ്പാനദിയാൽ ചുറ്റപ്പെട്ട ഫലഭൂയിഷ്ഠവും മനോഹരവുമായ ഭൂപ്രദേശമാണിത്. 



</doc>
<doc id="123021" url="https://ml.wikipedia.org/wiki?curid=123021" title="ചുവന്ന കാട്ടുകോഴി">
ചുവന്ന കാട്ടുകോഴി

ഒറീസ, മധ്യപ്രദേശ്, ജമ്മു-കശ്മീർ തുടങ്ങിയ ഉത്തരേന്ത്യൻ സംസ്ഥാനങ്ങളിലാണ് ചുവന്ന കാട്ടുകോഴികളെ (ഇംഗ്ലീഷ്: Red Jungle Fowl ശാസ്ത്രീയ നാമം: "Gallus gallus" ) സാധാരണയായി കണ്ടുവരുന്നത്. പൂവൻ കോഴിയുടെ തലയിലെ ചുവന്ന പൂവും കഴുത്തിലും പുറത്തും കടും സ്വർണ്ണ നിറത്തിലുള്ളതുമായ തൂവലുകളും മറ്റ് കോഴികളിൽ നിന്നും ഇവയെ വേർതിരിച്ചറിയാൻ സഹായിക്കുന്നു. പൂവനു കറുത്ത് വളഞ്ഞിരിക്കുന്ന അങ്കവാലുണ്ട്. ധാന്യങ്ങളും പുല്ലും ചെറുപുഴുക്കളും കൃമികീടങ്ങളുമാണ് തീറ്റ. മരകൊമ്പിലിരുന്നു വിശ്രമിക്കാറുള്ള ഇവ ഇടയ്കിടെ കൂവാറുണ്ട്.


</doc>
<doc id="123022" url="https://ml.wikipedia.org/wiki?curid=123022" title="വടക്കൻ പച്ചച്ചുണ്ടൻ">
വടക്കൻ പച്ചച്ചുണ്ടൻ

വരണ്ടപ്രദേശങ്ങളിലും കുറ്റിക്കാടുകളിലും സമതലപ്രദേശങ്ങളിലും കാണാറുള്ള പക്ഷിയാണ് പച്ചച്ചുണ്ടൻ (ഇംഗ്ലീഷ്: Small Green Billed Malkoha ശാസ്ത്രീയനാമം: "Phaenicophaeus tristis" ). ദൂരെ നിന്നു നോക്കുമ്പോൾ പച്ചച്ചുണ്ടന്റെ ദേഹം കറുപ്പാണെന്ന് തോന്നും. സൂക്ഷിച്ചു നോക്കിയാൽ തല, കഴുത്ത്, പുറംഭാഗം, ചിറകുകൾ, വാൽ തുടങ്ങിയവയെല്ലാം പച്ചനിറത്തോടുകൂടിയവയാണെന്നും അടിഭാഗം തവിട്ട് കലർന്ന ചാര നിറമാണെന്നും, വാലിൽ വലിയ വെള്ള ത്തുമ്പുകളുണ്ടെന്നും മനസ്സിലാകും
കണ്ണിനു ചുറ്റും നീലനിറമുള്ള ചർ‌മ്മവും പച്ചകൊക്കും ഈ പക്ഷിയുടെ പ്രത്യേകതയാണ്. വാലിലെ തൂവലുകളിൽ നടുക്കുള്ളവ ഏറ്റവും നീളം കൂടിയവയും ഇരുവശത്തുമുള്ളവ നീളം കുറഞ്ഞവയുമാണ്. പച്ചച്ചുണ്ടന്റെ ആഹാരം പുഴുക്കൾ, പാറ്റകൾ, പല്ലി, ഓന്ത് തുടങ്ങിയവയാണ്. മനുഷ്യനുമായി അടുത്തു ഇടപഴകാൻ തീരെ ഇഷ്ടമില്ലാത്ത നാണം കുണുങ്ങിയായ പക്ഷിയാണിത്. മാർച്ച് മുതൽ മേയ് വരെയുള്ള കാലത്താണ് ഈ പക്ഷി മുട്ടയിട്ട് അടയിരിക്കുന്നത്.


</doc>
<doc id="123023" url="https://ml.wikipedia.org/wiki?curid=123023" title="നീലത്തത്ത">
നീലത്തത്ത

തൂവലുകൾക്ക് പച്ചനിറത്തിനു പകരം ചാരനിറവും നീലനിറവുമുള്ള തത്തയാണിത്. (ഇംഗ്ലീഷ്: Blue Winged Parakeet ശാസ്ത്രീയ നാമം: "Psittacula columboides" ). യഥാർത്ഥത്തിൽ ഒരു മൈനയുടെ വലിപ്പം മാത്രമേ നീലതത്തയ്ക്കുള്ളൂ. നീളമേറിയ വാൽ കാരണം ഇവയ്ക്ക് വലിപ്പം കൂടുതലാണെന്നു തോന്നിപ്പോകും. വാലിന്റെ അഗ്രം മഞ്ഞയാണ്. കൊക്കിന്റെ മേൽ‌പകുതി ചുവപ്പും കീഴ്പകുതി മഞ്ഞയും കറുപ്പും കലർന്ന നിറമാണ്. കാടുകളിൽ കൂടുതലായി കാണുന്ന ഇവയെ മുളന്തത്ത എന്നും വിളിക്കാറുണ്ട്. മിക്കപ്പോറും കൂട്ടമായാണ് മുളന്തത്തകൾ കാണുന്നത്. തറയിൽ നിന്നും ആറ് മീറ്റർ മുതൽ ഇരുപത് മീറ്റർ വരെ ഉയരത്തിലുള്ള വൃക്ഷങ്ങളിലാണ് ഇവ കൂടുണ്ടാക്കുന്നത്. 


</doc>
<doc id="123024" url="https://ml.wikipedia.org/wiki?curid=123024" title="പൂന്തത്ത">
പൂന്തത്ത

തല കടുംചുവപ്പുനിറത്തോടു കൂടിയ തത്തയിനമാണ് പൂന്തത്ത (ഇംഗ്ലീഷ്: Plum-headed parakeet ശാസ്ത്രീയനാമം: Psittacula cyanocephala). സഞ്ചാരപ്രിയരായ ഇവർ ഭക്ഷണത്തിന്റെ ലഭ്യതയമുസരിച്ച് വളരെ ചെറിയ ദൂരത്തേക്ക് ദേശാടനം നടത്താറുണ്ട്. 30 സെന്റീമീറ്ററോളം വലിപ്പമുള്ള പൂന്തത്തയുടെ വാലിനു മാത്രം ഏകദേശം 18 സെ.മീ കാണും. കഴുത്തിലൊരു കറുത്ത വളയമുണ്ട്. ആൺപക്ഷിയുടെ തലയുടെ മുൻഭാഗം ചുവപ്പ് നിറത്തിലാണ്. പുറകോട്ട് പോകും നിറം നീലയായി മാറും. പെൺതത്തകൾക്ക് തലയ്ക്ക് ചാരനിറം കലർന്ന ഇളം പച്ച നിറമാണ്. കൊക്കിനു മഞ്ഞ നിറവും. കൂടാതെ ഇവയ്ക് കഴുത്തിൽ വളയം കാണാറില്ല. ഇന്ത്യയിലെ വനങ്ങളിലും തുറസ്സായ മരക്കൂട്ടങ്ങൾക്കിടയിലും കാണാറുള്ള ഇവ ഒറ്റത്തവണ 5 - 6 മുട്ടയിടും.

ഹിമാലയത്തിൽ കാണപ്പെടുന്ന Blossom-headed parakeet ("Psittacula roseata") യുമായി ഇതിനു വളരെ സാമ്യമുണ്ട്.


</doc>
<doc id="123025" url="https://ml.wikipedia.org/wiki?curid=123025" title="യൂറേഷ്യൻ വയൽക്കണ്ണൻ">
യൂറേഷ്യൻ വയൽക്കണ്ണൻ

നാടൻ പിടക്കോഴികളുടെ വലിപ്പമുള്ള യൂറേഷ്യൻ വയൽ‌കണ്ണൻ (ഇംഗ്ലീഷ്: Stone Curlew ശാസ്ത്രീയനാമം: "Burhinus oedicnemus") തുറന്ന സ്ഥലങ്ങളിൽ നടന്നാണ് ഇര തേടുന്നത്. ഉപരിഭാഗത്തിന് കടും തവിട്ട് നിറമാണ്. ഇതിൽ കറുത്തതും തവിട്ട് നിറമുള്ളതുമായ അനേകം വരകളുണ്ട്. ശരീരത്തിന്റെ അടിഭാഗമെല്ലാം വെളുത്തതാണ്. നഗ്നമായ കാലുകൾക്ക് മഞ്ഞനിറം.കാൽ‌മുട്ട് ചീർത്തിരിക്കും. കണ്ണുകൾക്ക് നല്ല വലിപ്പമുണ്ട്. കൃഷ്ണമണിക്കു ചുറ്റും മഞ്ഞ നിറം കാണാം. പറക്കുമ്പോൾ ചിറകുകളിൽ വെള്ള നിറം തെളിഞ്ഞു കാണാം. സാധാരണയായി ഇണികളായും മൂന്നും നാലും അടങ്ങിയ കുടും‌ബങ്ങളായും ഇവയെ കാണാം. വെളുപ്പിനും സന്ധ്യയ്ക്കുമാണ് ഇരതേടൽ. വണ്ടുകൾ, പ്രാണികൾ തുടങ്ങിയവയാണ് ഇഷ്ടഭക്ഷണങ്ങൾ. കേരളത്തിൽ കണ്ടുവരുന്ന വയൽക്കണ്ണൻ ("Burhinus indicus") കിളികളെ മുമ്പ് ഇവയുടെ ഉപജാതിയായിട്ടായിരുന്നു കണക്കാക്കിയിരുന്നത്.


</doc>
<doc id="123026" url="https://ml.wikipedia.org/wiki?curid=123026" title="നീർക്കാട">
നീർക്കാട

കടൽക്കരയിലും പുഴക്കരയിലും കുളങ്ങളുടെ വക്കത്തും സെപ്റ്റംബർ മുതൽ മേയ് മാസം വരെ നീർ‌ക്കാടയെ (ഇംഗ്ലീഷ്: Common Sand Piper ശാസ്ത്രീയനാമം: " Tringa hypoleucos" ) കാണാം. ശരീരത്തിന്റെ പിൻ‌ഭാഗം എപ്പോഴും മേലോട്ടും താഴേക്കും ഇളക്കിക്കോണ്ടാണ് നീർ‌ക്കാടകൾ ഇരതേടുന്നത്. അല്പം നീണ്ട കൊക്കും, നേരിയ കഴുത്തും, ചെറിയ തലയും , നീളമുള്ള കാലും ഇവയുടെ പ്രത്യേകതകകളാണ്. തല, പുറംകഴുത്ത്, പുറം, ചിറകുകൾ എന്നിവയ്ക്കെല്ലാം തവിട്ട് നിറമാണ്. ശരീരത്തിന്റെ അടിഭാഗം വെള്ളയാണ്. കണ്ണിനു മീതെ വെളുത്ത വര കാണാം. ഒറ്റയ്കാണ് നീർ‌ക്കാടകൾ ഇര തേടുന്നത്. 


</doc>
<doc id="123040" url="https://ml.wikipedia.org/wiki?curid=123040" title="നാടോടി (ചലച്ചിത്രം)">
നാടോടി (ചലച്ചിത്രം)

തമ്പി കണ്ണന്താനത്തിന്റെ സംവിധാനത്തിൽ മോഹൻലാൽ, എൻ.എൻ. പിള്ള, സുരേഷ് ഗോപി, ബാബു ആന്റണി, മോഹിനി, ചിത്ര, രൂപിണി എന്നിവർ പ്രധാനവേഷങ്ങളിൽ അഭിനയിച്ച് 1992-ൽ പ്രദർശനത്തിനിറങ്ങിയ ഒരു മലയാളചലച്ചിത്രമാണ് നാടോടി. ജൂലിയ പ്രൊഡക്ഷൻസിന്റെ ബാനറിൽ തമ്പി കണ്ണന്താനം നിർമ്മിച്ച ഈ ചിത്രം വിതരണം ചെയ്തത് ജൂലിയ പിക്ചേഴ്സ് ആണ്. ഈ ചിത്രത്തിന്റെ കഥ ജൂലിയയുടേതാണ്. തിരക്കഥ, സംഭാഷണം എന്നിവ നിർവ്വഹിച്ചത് ടി.എ. റസാഖ് ആണ്.

ഒ.എൻ.വി. കുറുപ്പ് എഴുതിയ ഇതിലെ ഗാനങ്ങൾക്ക് സംഗീതം പകർന്നത് എസ്.പി. വെങ്കിടേഷ് ആണ്.




</doc>
<doc id="123044" url="https://ml.wikipedia.org/wiki?curid=123044" title="ടാസ്">
ടാസ്

മുൻ സോവിയറ്റ് യൂണിയനിലെ ഔദ്യോഗിക വാർത്താ ഏജൻസിയാണ്‌ ടെലിഗ്രാഫ് ഏജൻസി ഒഫ് സോവിയറ്റ് യൂണിയൻ അഥവ ടാസ് (Telegraph Agency of the Soviet Union).

റഷ്യൻ വാർത്താ ഏജൻസിയായിരുന്ന 'റോസ്റ്റ'യുടെ സ്ഥാനത്ത് 1925-ലാണ് ടാസ് നിലവിൽ വന്നത്. 1917-ലെ ഒക്ടോബർ സോഷ്യലിസ്റ്റ് വിപ്ളവത്തെത്തുടർന്ന്, ലെനിനാണ് റോസ്റ്റയ്ക്കു രൂപം നൽകിയത്. കൂടുതൽ ഏകീകൃതവും കേന്ദ്രീകൃതവുമായ ഒരു വാർത്താവിതരണ ശൃംഖലയെന്ന ആശയമാണ്, ടാസ് എന്ന ഔദ്യോഗിക ഏജൻസിയുടെ രൂപീകരണത്തിനു പിന്നിലുണ്ടായിരുന്നത്. സോവിയറ്റ് യൂണിയനിലേക്കും പുറത്തേക്കുമുള്ള വിവരങ്ങളുടെ പ്രവാഹത്തെ നിയന്ത്രിക്കുകയും സെൻസറിങിനു വിധേയമാക്കുകയും ചെയ്യുന്ന 'ദ്വാരപാലകൻ' എന്നാണ് ടാസ് അറിയപ്പെട്ടിരുന്നത്. സോവിയറ്റ് കമ്യൂണിസ്റ്റ് പാർട്ടിയുടെയും ഗവൺമെന്റിന്റെയും നയങ്ങൾക്ക് ദേശീയ-അന്തർദേശീയപ്രചാരം നൽകുന്ന കുത്തക ഏജൻസിയായിരുന്നു ടാസ്. വാർത്താ ഏജൻസി എന്നതിനു പുറമേ, സോവിയറ്റ് രഹസ്യാന്വേഷണ സംവിധാനത്തിന്റെ ഭാഗമായും ടാസ് പ്രവർത്തിച്ചിരുന്നു. ലേഖകന്മാരുടെ സാർവദേശീയ ശൃംഖലയിലൂടെ, സോവിയറ്റ് രഹസ്യാന്വേഷണ സംഘടനയ്ക്കാവശ്യമായ വിവരങ്ങളും ഇത് ശേഖരിച്ചിരുന്നു. അതീവ രഹസ്യമായ ഒരു വിവര സമാഹരണ സംവിധാനംതന്നെ ടാസിനുണ്ടായിരുന്നു. കമ്യൂണിസ്റ്റുപാർട്ടിയുടെ ഉന്നത നേതാക്കൾക്കു മാത്രമേ അത്തരം വിവരങ്ങൾ അന്നു ലഭ്യമായിരുന്നുള്ളു.
1992 ജനുവരിയിൽ സോവിയറ്റ് യൂണിയന്റെ തകർച്ചയ്ക്കു ശേഷം അന്നത്തെ റഷ്യൻ പ്രസിഡന്റായിരുന്ന ബോറിസ് യെൽസിൻ തന്റെ ഔദ്യോഗിക അധികാരം ഉപയോഗിച്ച് ടാസ്സിന്റെ അധികാര പരിധി പുനർനിർവചിക്കുകയും ഇൻഫർമേഷൻ ടെലിഗ്രാഫ് ഏജൻസി ഓഫ് റഷ്യ എന്ന് പുനർ നാമകരണം നടത്തുകയും ചെയ്തു.ചുരുക്കപ്പേരായി ടാസ് നില നിർത്തി.
ഇപ്പോൾ സ്റ്റേറ്റിന്റെ ഔദ്യോഗിക വാർത്താ ഏജൻസിയായി പ്രവർത്തിക്കുന്നു.വെബ്സൈറ്റിലെ വിവര പ്രകാരം പ്രതി ദിനം മുന്നൂറോളം പത്രങ്ങൾക്ക് വിവരങ്ങൾ നൽകുന്നുണ്ട്.രാജ്യത്തിനകത്ത് എഴുപത്തി നാലോളം ബ്യൂറോകളും 62 രാജ്യങ്ങളിലായി 65 ബ്യൂറോകളുമുണ്ട്.


</doc>
<doc id="123050" url="https://ml.wikipedia.org/wiki?curid=123050" title="സൈറ്റോകൈൻ">
സൈറ്റോകൈൻ

കോശങ്ങൾ തമ്മിലുള്ള സന്ദേശ പ്രക്രിയയിൽ സന്ദേശവാഹകരായി വർത്തിക്കുന്ന മാംസ്യങ്ങളുടെ കുടുംബത്തിൽ പെട്ട, വ്യത്യസ്ത സ്വഭാവങ്ങളുള്ള ഒരുകൂട്ടം തന്മാത്രകളാണു സൈറ്റോകൈനുകൾ (Cytokine) ((Greek "cyto-", cell; and "-kinos", movement). പ്രതിരോധകോശങ്ങളുടെയും ഗ്ലീയൽ കോശങ്ങളുടെയും ഉൽ‌പ്പന്നങ്ങളായിട്ടാണ് ഇവ മുഖ്യമായും കാണപ്പെടുന്നതെങ്കിലും ശരീരത്തിലെ കോശമർമ്മമുള്ള മിക്കവാറും എല്ലാ കോശങ്ങളും സൈറ്റോകൈനുകളെ ഉല്പാദിപ്പിക്കുന്നവയാണ്. കോശങ്ങളെ ചലിപ്പിക്കുന്നവ എന്ന അർത്ഥമുള്ള ഗ്രീക്ക് ധാതുക്കളിൽ (സൈറ്റോ – "കോശം"; കീനോസ് – "ചലനം") നിന്നാണു സൈറ്റോകൈൻ എന്ന പദം സൃഷ്ടിക്കപ്പെട്ടിരിക്കുന്നത്. രോഗപ്രതിരോധമോ കോശജ്വലനമോ സംബന്ധിച്ച രാസപ്രവർത്തനങ്ങളിൽ വ്യാപൃതമാകുന്ന ഒരു കൂട്ടം രാസാനുചലക മാംസ്യതന്മാത്രകളെ മറ്റു കോശങ്ങളുടെ വളർച്ചയും വികാസവും നിയന്ത്രിക്കുന്ന വളർച്ചാസഹായി ഘടകങ്ങളിൽ (Growth Factors) നിന്ന് വേർതിരിച്ച് അടയാളപ്പെടുത്താനാണു സൈറ്റോകൈനുകൾ എന്ന് ഇവയെ വിളിച്ചുതുടങ്ങിയതെങ്കിലും സൈറ്റോകൈനുകളെപ്പറ്റിയുള്ള സൂക്ഷ്മ അറിവുകൾ വർദ്ധിച്ചതോടെ ഈ വേർതിരിവ് ഏതാണ്ട് അപ്രത്യക്ഷമായിട്ടുണ്ട് എന്നുതന്നെ പറയാം. 

പ്രതിരോധവ്യവസ്ഥയിലെ കോശങ്ങളുടെ വളർച്ചയും വികാസവും പ്രവർത്തനങ്ങളും നിയന്ത്രിക്കുന്നതിൽ മുഖ്യപങ്കുവഹിക്കുന്ന സൈറ്റോകൈനുകൾ കോശജ്വലന പ്രക്രിയയിലെ സന്ദേശവാഹകരും രാസാനുചാലകഘടകങ്ങളുമാണ്. സഹജപ്രതിരോധത്തിലും അനുവർത്തനപ്രതിരോധത്തിലും കരണപ്രതികരണങ്ങൾ കൃത്യമായി നടക്കാൻ ഇവയുടെ പ്രവർത്തനം സുപ്രധാനമാണ്. അനവധി സൈറ്റോകൈനുകൾക്ക് ഒരേ ജോലി നിർവഹിക്കാൻ പ്രാപ്തമായതിനാലും അനവധി കോശങ്ങളിൽ ഒരേ സമയം പ്രഭാവം ചെലുത്താൻ കഴിവുള്ളതിനാലും സൈറ്റോകൈനുകൾ ഉൾപ്പെട്ട രാസാനുചാലകഘടകങ്ങൾ മിക്കപ്പോഴും ഒരു ശൃംഖലാജാലമായി (network) പ്രവർത്തിക്കുന്നു. 

സൈറ്റോകൈനുകളെപ്പറ്റിയുള്ള നമ്മുടെ അറിവു വർദ്ധിക്കുന്നതനുസരിച്ച് അവയ്ക്ക് ഹോർമോണുകളിൽ വ്യത്യാസങ്ങൾ കുറഞ്ഞുവരുന്നുണ്ട്. ഹോർമോണുകളെ സംബന്ധിച്ച വിശേഷണങ്ങൾ ആരോപിക്കുകയാണെങ്കിൽ സൈറ്റോകൈനുകൾ മൂന്ന് തരത്തിൽ പ്രവർത്തിക്കുന്നതായി കാണാം : ഉത്സർജ്ജിക്കപ്പെടുന്ന കോശത്തിനു മേൽ തന്നെ അതിന്റെ പ്രഭാവം ചെലുത്തുമ്പോൾ അതിനെ ഓട്ടോക്രൈൻ പ്രവർത്തനം എന്ന് പറയുന്നു; ഉത്സർജ്ജിക്കപ്പെടുന്ന കോശത്തിനു സമീപം തന്നെയുള്ള മറ്റ് കോശങ്ങളിൽ അതിന്റെ പ്രഭാവം ചെലുത്തുമ്പോൾ പാരാക്രൈൻ എന്ന് വിളിക്കാം; ഉത്സർജ്ജിക്കപ്പെടുന്ന ഭാഗത്തുനിന്നും വിദൂരസ്ഥമായ ശരീരഭാഗങ്ങളിലോ അല്ലെങ്കിൽ ശരീരം മുഴുവനുമോ സ്വാധീനം ചെലുത്തുന്ന തരം പ്രവർത്തനമാണു കാണുന്നതെങ്കിൽ അതിനെ എൻഡോക്രൈൻ പ്രവർത്തനമെന്നും പറയാം.

പൊതുവേ സൈറ്റോകൈനുകളെ മൂന്ന് വിശാലകുടുംബങ്ങളിലായി വർഗീകരിക്കാം :രക്തോല്പാദകഘടക കുടുംബം; അർബുദ ഊതക്ഷയ ഘടകം (TNF), ഇന്റർല്യൂക്കിൻ-1 (IL-1), പ്ലേറ്റ്ലെറ്റ്ദത്ത വളർച്ചാഘടകം (PDGF), രൂപാന്തരണ വളർച്ചാഘടകം-ബെയ്റ്റ (TGFβ) എന്നിവയടങ്ങിയ കുടുംബം; സിസ്റ്റൈൻ സൈറ്റോകൈനുകളായ സിഎക്സ്സി, സി-സി ഉപവർഗ്ഗത്തിലെ കീമോകൈൻ ഘടകങ്ങൾ ഉൾപ്പെട്ട കുടുംബം എന്നിവയാണ് ആ മൂന്നെണ്ണം.

എന്നാൽ രോഗചികിത്സയുമായി ബന്ധപ്പെട്ടും, പരീക്ഷണശാലയിലെ ഉപയോഗവുമായി ബന്ധപ്പെട്ടും ഉരുത്തിരിഞ്ഞു വന്നിട്ടുള്ള പ്രായോഗികമായ ഒരു വർഗ്ഗീകരണം അനുസരിച്ച് രണ്ടായി സൈറ്റോകൈനുകളെ തിരിക്കാം. കോശമാധ്യസ്ഥപ്രതിരോധത്തെ (cell-mediated immunity) ഉത്തേജിപ്പിക്കുന്ന സൈറ്റോകൈനുകളെ എല്ലാം ഒന്നിച്ച് ടൈപ്പ് -1 സൈറ്റോകൈനുകൾ എന്നും പ്രതിദ്രവ്യമാധ്യസ്ഥമായ (antibody-mediated) പ്രതിരോധത്തെ ഉത്തേജിപ്പിക്കുന്നവയെ ടൈപ്പ്-2 സൈറ്റോകൈനുകൾ എന്നും ഇതിൽ വിളിക്കുന്നു. 
സൈറ്റോകൈനുകൾ അവയുടെ പ്രവർത്തനത്തിനു ലക്ഷ്യമിടുന്ന കലകൾ ഏതാണോ എന്നതിനനുസരിച്ചാണ് അവയുടെ ആദ്യകാല നാമകരണം നടത്തിയിരുന്നത്. ഇതനുസരിച്ച്, ശ്വേതരക്താണുക്കളെ ലക്ഷ്യമിട്ട് പ്രവർത്തിക്കുന്ന സൈറ്റോകൈനുകളെ ഇന്റർല്യൂക്കിനുകൾ എന്നും (ഉദാ: IL-1, IL-2), അർബുദങ്ങളുടെ ഊതക്ഷയത്തിനു കാരണമാകുന്ന സൈറ്റോകൈനുകളെ അർബുദ ഊതക്ഷയ ഘടകങ്ങളെന്നും (TNF), ശ്വേതരക്താണുക്കളുടെ വളർച്ചയ്ക്കും വികാസത്തിനും പ്രേരകങ്ങളായി വർത്തിക്കുന്ന സൈറ്റോകൈനുകളെ ഗ്രാനുലോസൈറ്റ് കോളനി ഉല്പ്രേരക ഘടകങ്ങൾ (G-CSF) എന്നുമൊക്കെ വിളിച്ചിരുന്നു. സൈറ്റൊകൈനുകളുടെ പ്രവർത്തനമേഖലകളെപ്പറ്റി കൂടുതൽ വിശാലമായ കാഴ്ചപ്പാടാണ് ഇന്നുള്ളതെങ്കിലും അവയെ മിക്കതിനെയും കുറിക്കാൻ ഈ പേരുകൾ തന്നെ ഇന്നും ഉപയോഗിക്കുന്നു.


</doc>
<doc id="123051" url="https://ml.wikipedia.org/wiki?curid=123051" title="ഏജൻസി ഫ്രാൻസ് പ്രസ്സ്">
ഏജൻസി ഫ്രാൻസ് പ്രസ്സ്

ഒരു ഫ്രഞ്ച് വാർത്താ ഏജൻസിയാണ് ഏജൻസി ഫ്രാൻസ് പ്രസ്സ്.1835 ലാണ് ഇതു സ്ഥാപിതമായത്. പാരീസ് ആസ്ഥാനമായി പ്രവർത്തിക്കുന്ന ഏജൻസി ഫ്രാൻസ് പ്രസ്സിന് വാഷിംഗ്ടൺ, ഹോങ്കോങ്, സാവോ പോളോ എന്നിവടങ്ങളിൽ പ്രാദേശിക കേന്ദ്രങ്ങളും ലോകമാകെ നൂറ്റിപത്തോളം ബ്യൂറോകളുമുണ്ട്. ഫ്രഞ്ച്, അറബിക്, സ്പാനിഷ്, ജർമ്മൻ, പോർച്ചുഗീസ് എന്നീ ഭാഷകളിൽ ഈ വാർത്താ ഏജൻസിയുടെ സേവനം ലഭ്യമാണ്.

ഏറ്റവും പഴയ വാർത്താ ഏജൻസിയാണ് ഏ.എഫ്.പി. ചാൾസ് ലൂയി ഹവായാണ് ഈ ഏജൻസി സ്ഥാപിച്ചത്.

-->==പുറത്തേക്കുള്ള കണ്ണികൾ==


</doc>
<doc id="123053" url="https://ml.wikipedia.org/wiki?curid=123053" title="ഗ്രീൻ കേരള എക്സ്പ്രസ്">
ഗ്രീൻ കേരള എക്സ്പ്രസ്

കേരള സർക്കാരിന്റെ തദ്ദേശ സ്വയംഭരണ വകുപ്പ് , ശുചിത്വമിഷൻ, സി-ഡിറ്റ് , കില എന്നിവരുടെ സംയുക്ത ആഭിമുഖ്യത്തിൽ രൂപം നൽകിയ ഗ്രീൻ കേരള എക്സ്പ്രസ് ഇന്ത്യൻ ടെലിവിഷൻ ചരിത്രത്തിലെ ആദ്യത്തെ സോഷ്യൽ റിയാലിറ്റി ഷോ ആണ്. .140 ഗ്രാമപഞ്ചായത്തുകൾ, 10 മുനിസിപ്പാലിറ്റികൾ, 2 കോർപ്പറേഷനുകൾ എന്നിവയെ പങ്കെടുപ്പിച്ചുകൊണ്ട് സുസ്ഥിര വികസനമാതൃകകൾ വികസിപ്പിച്ചെടുത്ത തദ്ദേശ സ്വയംഭരണസ്ഥാപനങ്ങളുടെ ഒരു മത്സരമായിരുന്നു ഇത്. കൃഷി, ജലവിഭവസംരക്ഷണം, ഭക്ഷ്യസുരക്ഷ, സാമൂഹികസുരക്ഷ, കുടുംബശ്രീ, ദേശീയ ഗ്രാമീണ തൊഴിലുറപ്പ് പദ്ധതി, ആരോഗ്യം, ശുചിത്വം, വിദ്യാഭ്യാസം, ഊർജം, ഭവനനിർമ്മാണം, സ്ത്രീ ശാക്തീകരണം, ഗ്രാമസഭയിലെ പങ്കാളിത്തം എന്നീ മേഖലകളിൽ പഞ്ചായത്തുകൾ കൈവരിച്ച നേട്ടങ്ങൾ ആണ് ഈ സോഷ്യൽ റിയാലിറ്റി ഷോയിലൂടെ സംപ്രേക്ഷണം ചെയ്തത്. ഈ സംരംഭം വിവിധ എപ്പിസോഡുകളിലൂടെ സംപ്രേക്ഷണം ചെയ്തത് ദൂരദർശൻ തിരുവനന്തപുരം നിലയമാണ്.
പഞ്ചായത്തുകൾ സമർപ്പിച്ച പൂരിപ്പിച്ച ചോദ്യാവലി, ദൃശ്യചിത്രം, മറ്റ് അനുബന്ധ സാമഗ്രികൾ, പ്രചാരണോപാധികൾ എന്നിവയെ അടിസ്ഥാനമാക്കിയായിരുന്നു ആദ്യഘട്ടത്തിലെ തെരഞ്ഞെടുപ്പ് സംസ്ഥാനതലത്തിൽ രൂപീകൃതമായ ഒരു സാങ്കേതിക ജൂറിയാണ് എൻട്രികൾ വിലയിരുത്തിയത് . .ഒന്നാം ഘട്ടത്തിൽ തിരഞ്ഞെടുക്കപ്പെട്ട പഞ്ചായത്തുകളെ സോഷ്യൽ റിയാലിറ്റിഷോയിൽ സ്വന്തം വികസന മാതൃകകൾ അവതരിപ്പിക്കാൻ ക്ഷണിച്ചു. ദൃശ്യ ചിത്രങ്ങൾ, മറ്റ് പ്രചാരണോപാധികൾ എന്നിവയുടെ സഹായത്തോടെ പഞ്ചായത്തിന്റെ പ്രതിനിധി വിശിഷ്ട ജൂറിയുടെ മുന്നിൽ സ്വന്തം പഞ്ചായത്തിന്റെ മേന്മകൾ അവതരിപ്പിച്ചു.ജൂറിയും സദസ്യരും ചോദിക്കുന്ന ചോദ്യങ്ങൾക്ക് ഉത്തരം പറയാനും അവസരം നൽകി. അപ്രകാരം തെരഞ്ഞെടുക്കപ്പെട്ട പഞ്ചായത്തുകളെ അവസാനഘട്ടത്തിൽ വിശദമായ വിശകലനത്തിന് വിധേയമാക്കി.. ഈ പ്രക്രിയയിലൂടെ ഏറ്റവും നല്ല സുസ്ഥിര മാതൃകകൾ വികസിപ്പിച്ചെടുത്ത പഞ്ചായത്തുകളെ തെരഞ്ഞെടുക്കുകയായിരുന്നു .
തിരുവനന്തപുരം ദൂരദർശനിലൂടെ 2010 മാർച്ച് ഒന്നിന് ഒന്നാമത്തെ പ്രക്ഷേപണം ആരംഭിച്ചു തിങ്കൾ മുതൽ വെളളി വരെ എല്ലാ ദിവസവും വൈകിട്ട് 5.05 നും രാത്രി 8.30 നും ആണ് ഈ റിയാലിറ്റി ഷോ സംപ്രേഷണം ചെയ്തിരുന്നത്. 70 എപ്പിസോഡുകളുടെ അവസാനം, സമ്മാന വിതരണത്തോടെ 2010 ജൂലൈ 26 നു പരിപാടി പൂർത്തിയാക്കി. .
ഡോ. കെ.പി. കണ്ണൻ, ഡോ. വിനീത മേനോൻ, ഡോ. ആർ.വി.ജി.മേനോൻ, പ്രൊഫ. എം.കെ. പ്രസാദ്, ആർ. ഹേലി, നിർമ്മല സാനു ജോർജ് എന്നീ മുഖ്യ ജൂറികളടക്കം വിവിധ മേഖലകളിലെ 41 ഓളം പ്രമുഖരാണ് വിധി നിർണയം നടത്തിയത്.

ഏറ്റവും മികച്ച പ്രകടനം കാഴ്ചവെച്ച പഞ്ചായത്തിന്‌ ഒരു കോടി രൂപയും യഥാക്രമം രണ്ടും മൂന്നും സ്ഥാനത്ത് എത്തിയവർക്ക് അമ്പതും, ഇരുപത്തഞ്ചു ലക്ഷം വീതവും ആണ് സമ്മാനം നൽകിയത് . .ഒന്നാം റൗണ്ട് മാത്രം വിജയിച്ചവർക്ക് 10 ലക്ഷവും പ്രശംസാപത്രവും ലഭിച്ചു. മുനിസിപ്പാലിറ്റി വിഭാഗത്തിൽ ഒന്നാം സ്ഥാനത്തിനു 50 ലക്ഷവും രണ്ടാം സ്ഥാനത്തിനു 25 ലക്ഷവും സമ്മാനമായി നൽകി.

പാലക്കാട് ജില്ലയിൽ നിന്ന് കണ്ണാടി, എലപ്പുളളി, അകത്തേത്തറ, ആലപ്പുഴയില് നിന്ന് പാലമേല്, ചെറിയനാട്, കഞ്ഞിക്കുഴി, തൃശ്ശൂര് ജില്ലയില് നിന്ന് കൊരട്ടി, അടാട്ട്, വയനാട് ജില്ലയില് നിന്ന് മീനങ്ങാടി, മാനന്തവാടി, മലപ്പുറത്തു നിന്ന് നിലമ്പൂര്, കോഴിക്കോട് നിന്ന് കൊടിയത്തൂര് തിരുവനന്തപുരത്ത് നിന്ന് ആര്യനാട്, കുന്നത്തുകാല്, കൊല്ലത്ത് നിന്ന് ശൂരനാട് വടക്ക് എന്നീ പഞ്ചായത്തുകളാണ് രണ്ടാം ഘട്ടത്തിലേക്ക് തെരഞ്ഞെടുക്കപ്പെട്ടത്. 





</doc>
<doc id="123070" url="https://ml.wikipedia.org/wiki?curid=123070" title="കൗതാരി">
കൗതാരി

ഒരു നാടൻ‌കോഴിയുടെ പകുതി വലിപ്പം മാത്രമേ കൗതാരിപക്ഷികൾക്കൊള്ളൂ.(ഇംഗ്ലീഷ്: Grey Francolin ശാസ്ത്രീയനാമം: "Francolinus pondicerianus" ) ചിലയിടങ്ങളിൽ ഇവ കോഴിക്കാട , കൗദാരി എന്നീ പേരുകളിലറിയപ്പെടുന്നു. വരണ്ട കാലാവസ്ഥ ഇഷ്ടപ്പെടുന്ന ഇവയെ ഉത്തരേന്ത്യയിലാണ് കാണപ്പെടുക. നീണ്ട മഴയുള്ളതിനാൽ കേരളത്തിൽ ഇവ കുറവാണ്. മുതുകിലെ തൂവലുകളിൽ കറുപ്പും ചെമ്പുനിറവുമിടകലർന്നതാണ്. നീണ്ട കഴുത്തും ചെറിയ കാലുകളും ചെമ്പിച്ച അടിഭാഗവും കുറിയ വാലുകളുമാണ് കൗതാരികളുടെ പ്രത്യേകത.

നിറവ്യത്യാസത്തെ അടിസ്ഥാനമാക്കി കൗതാരികളെ മൂന്ന് ജാതികളായി വിഭജിച്ചിട്ടുണ്ട്. ശത്രുക്കളെ കാണുമ്പോൾ ഇവ പൊന്തകൾക്കിടയിലേക്ക് തലയും താഴ്തി ഓടി രക്ഷപെടാറുണ്ട്. കൗതാരികളുടെ ഭക്ഷണം പുൽ‌വിത്തുകളും കൃമികീടങ്ങളുമാണ്. വളരെ വേഗത്തിൽ കൂടുതൽ ദൂരം പറക്കാൻ ഇവയ്ക്കാവില്ല.



</doc>
<doc id="123071" url="https://ml.wikipedia.org/wiki?curid=123071" title="മുഴയൻ താറാവ്">
മുഴയൻ താറാവ്

വലിയ വാത്തയുടെയത്രയും വലിപ്പമുള്ള ഒരു താറാവിനമാണ് മുഴയൻ താറാവ് (ഇംഗ്ലീഷ്: Comb Duck ശാസ്ത്രീയനാമം: "Sarkidiornis melanotos" ) ഇന്ത്യയിലെ മിക്ക സംസ്ഥാനങ്ങളിലുമുള്ള തടാകങ്ങളിലും ചതുപ്പ് നിലങ്ങളിലും കാണപ്പെടുന്നു. 
ആൺതാറാവുകളുടെ കൊക്കിനു മുകളിലൊരു തടിച്ച മുഴ കാണാം. തിളക്കമുള്ള കറുത്ത തൂവലുകളാണ് ഇവയുടെ ശരീരത്തിന്റെ മുകൾ ഭാഗത്തുള്ളത്. തലയുംകഴുത്തും അടിഭാഗവും വെളുത്തതായിരിക്കും. തലയിലും കഴുത്തിലും പുള്ളികുത്തുകൾ കാണാം. കാലുകൾക്ക് കറുത്ത നിറമാണ്. പെൺ‌താറാവുകൾ ഒരു സമയം 12 മുട്ടകൾ വരെയിടും. 
ശബ്ദം കുറവുണ്ടാക്കുന്ന പക്ഷികളാണ്. മനുഷ്യരിൽ നിന്ന് അകലെ നിൽക്കാനാണ് ഇഷ്ടം. 
കൊമ്പൻ താറാവ് എന്നും അറിയപ്പെടുന്നു.


</doc>
<doc id="123103" url="https://ml.wikipedia.org/wiki?curid=123103" title="ചന്ദാമാമ">
ചന്ദാമാമ

മുരളീകൃഷ്ണന്റെ സംവിധാനത്തിൽ കുഞ്ചാക്കോ ബോബൻ, ജഗതി ശ്രീകുമാർ, സുധീഷ്, സുലേഖ എന്നിവർ പ്രധാനവേഷങ്ങളിൽ അഭിനയിച്ച് 1999-ൽ പ്രദർശനത്തിനെത്തിയ ഒരു മലയാളചലച്ചിത്രമാണ് ചന്ദാമാമ. സുവർണ്ണരേഖ ക്രിയേഷൻസിന്റെ ബാനറിൽ പ്രേമൻ, സാബു ചെറിയാൻ എന്നിവർ ചേർന്ന് നിർമ്മിച്ച ഈ ചിത്രം ഷോഗൺ ഫിലിം റിലീസ് ആണ് വിതരണം ചെയ്തത്. ഈ ചിത്രത്തിന്റെ കഥ മുരളീകൃഷ്ണന്റേതാണ്. തിരക്കഥ, സംഭാഷണം എന്നിവയെല്ലാം നിർവ്വഹിച്ചത് രാജൻ കിരിയത്ത് ആണ്.

കൈതപ്രം ദാമോദരൻ നമ്പൂതിരി എഴുതിയ ഗാനങ്ങൾക്ക് സംഗീതസംവിധാനം നിർവ്വഹിച്ചത് ഔസേപ്പച്ചൻ ആണ്.




</doc>
<doc id="123104" url="https://ml.wikipedia.org/wiki?curid=123104" title="ക്രിസ്തീയസഭാപുനരുദ്ധാരണവാദം">
ക്രിസ്തീയസഭാപുനരുദ്ധാരണവാദം

യേശുക്രിസ്തു സ്ഥാപിച്ച ആദിമ ക്രിസ്തീയസഭ വിശ്വാസത്യാഗം ഭവിച്ചു എന്നും എന്നാൽ ആ സത്യക്രിസ്തീയസഭ അവസാനകാലഘട്ടത്തിൽ ബൈബിളിൽ പ്രവചിക്കപെട്ടതുപേലെ തിരിച്ചുവരും എന്ന വിശ്വാസത്തിലധിഷ്ഠിതമായ തത്ത്വവാദമാണ്‌ ക്രിസ്തീയസഭാപുനരുദ്ധാരണവാദം. ബൈബിളിലെ പുതിയനിയമത്തിൽ വിവരിക്കപെട്ടിരിക്കുന്ന ആദിമക്രിസ്ത്യാനികളുടെ പ്രവർത്തനങ്ങളെ മാതൃകയാക്കി സത്യക്രിസ്ത്യാനിത്വം പുനർസ്ഥാപിക്കാനുള്ള ശ്രമമായി ഇതിനെ കാണാവുന്നതാണ്. ഇവർ പരിവർത്തകചിന്താഗതിക്കാർ എന്നും അറിയപ്പെടുന്നു.(ഇംഗ്ലീഷ്:Restorationism or Christian primitivism)
15-അം നൂറ്റാണ്ടിലാണ് ക്രിസ്തീയസഭാപുനരുദ്ധാരണവാദം ഉടലെടുത്തത്.റോമൻ കത്തോലിക്ക സഭയുടെ അധികാരത്തെയും,ബൈബിൾ വിരുദ്ധ പാരമ്പര്യങ്ങളിലും,ബൈബിൾ വിരുദ്ധ ആചാരങ്ങളിലും സംശയം ഉളവാക്കി പ്രഘോഷണം നടത്തിയ ഹുൾദ്രിച്ച് സ്വിഗ്ളിയെ പോലുള്ള വ്യക്തികളാണ് ഇതിനു തുടക്കം കുറിച്ചത്. ഈ വാദമാണ്‌ കാലാകാലങ്ങളിൽ പുതിയ ക്രിസ്തീയസഭാവിഭാഗങ്ങൾ രൂപീകരിക്കുമ്പോൾ പലപ്പോഴും സമർത്ഥിക്കുന്ന പ്രധാന നീതീകരണം.

ഈ വാദം വച്ചുപുലർത്തുന്ന പല ക്രിസ്തീയ സഭാവിഭാഗക്കാരും പലവിധത്തിലാണ് ഇതിന്റെ പിന്നിലുള്ള ദൈവശാസ്ത്രം വിശദികരിക്കുന്നതെങ്കിലും പെതുവെ യേശുസ്ഥാപിച്ച ആദിമ സത്യക്രിസ്ത്യാനിത്വം പ്രവചിക്കപെട്ടതു പോലെ വിശ്വസത്യാഗം സംഭവിച്ചുവെന്നും,എന്നാൽ അന്ത്യകാലത്ത് യേശുക്രിസ്തു മടങ്ങിവരുമ്പോൾ ആദിമ ക്രിസ്തീയമതത്തിലെ പോലെ ഒരു സത്യക്രിസ്തീയ മതം ഉടലെടുക്കും എന്ന വിശ്വാസത്തിൽ അധിഷ്ഠിതമാണ്‌ ഈ വാദത്തിനുപിന്നിലെ ദൈവശാസ്ത്രവിശദീകരണം.
മത്തായി 24:24-30,മത്തായി 24:36-43 എന്നീ തിരുവെഴുത്തുകളിൽ യേശു പറഞ്ഞ കളയുടെയും ഗോതമ്പിന്റെയും ഉപമയെയാണ് യഹോവയുടെ സാക്ഷികൾ ക്രിസ്തീയസഭാപുനരുദ്ധാരണനവാദത്തിനു പ്രധാനമായും പഠിപ്പിക്കുന്നത്. അവിടെ യേശു വിതച്ചു എന്ന് പറയുന്ന ഗോതമ്പ് സത്യക്രിസ്ത്യാനിത്വമാണെന്നും, കള സാത്താൻ വിതച്ച വ്യാജക്രിസ്ത്യാനിത്വം ആണെന്നും ഇവർ പഠിപ്പിക്കുന്നു. "മനുഷ്യൻ ഉറങ്ങുമ്പോൾ" സാത്താൻ കള വിതച്ചു എന്നതിനെ ആപ്പോസ്തലന്മാരുടെ മരണാനന്തരം സത്യക്രിസ്ത്യാനിത്വത്തിനിടയിൽ സാത്താൻ വിതച്ച വ്യാജപഠിപ്പിക്കലുകൾ ആണെന്നിവർ വ്യാഖ്യാനിക്കുന്നു. കൂടാതെ "രണ്ടുംകൂടെ കൊയ്ത്തോളം(ലോകാവസാനത്തോളം) വളരട്ടെ" എന്നതിനെ സത്യക്രിസ്ത്യാനികളും വ്യാജക്രിസ്ത്യാനികളും അന്ത്യകാലം വരെ തുടരാൻ ദൈവം അനുവദിച്ചു എന്ന് അർത്ഥമാക്കുന്നുവെന്ന് ഇവർ പഠിപ്പിക്കുന്നു. എന്നാൽ അന്ത്യകാലത്ത് യഹോവയെ ആരാധിക്കുന്ന സത്യക്രിസ്ത്യാനികൾ സകലജാതികളിൽ നിന്ന് വരുമെന്നും അത് യഹോവയുടെ സാക്ഷികളാണെന്നും മിഖാ 4:1-4 അടിസ്ഥാനമാക്കി ഇവർ പഠിപ്പിക്കുന്നു. "അവർ ഇനി യുദ്ധം അഭ്യസിക്കുകയുമില്ല" എന്ന് അവിടെ മിഖാ പ്രവചനത്തിൽ പറഞ്ഞിരിക്കുന്നതിനാൽ യഹോവയുടെ സാക്ഷികൾ സൈനികസേവനം നടത്തുന്നില്ല. കൂടാതെ "കളകൾ കെട്ടുകളായി കെട്ടി തീയിലിട്ടു ചുട്ടുകളയും" എന്നതിനെ ഉടനെ തന്നെ ദൈവരാജ്യത്തിലൂടെ വ്യാജമതങ്ങളെല്ലാം നശിപ്പിക്കപെടുമെന്ന് ഇവർ പഠിപ്പിക്കുന്നു. കളകളുടെയും ഗോതമ്പിന്റെയും വേർതിരിക്കൽ വേലയാണ് തങ്ങൾ ചെയ്യുന്നതെന്ന് അവർ പഠിപ്പിക്കുന്നു. കൂടാതെ "നോഹയുടെ നാൾ പോലെതന്നെ മനുഷപുത്രന്റെ വരവും ആകും" എന്നും, "ജീവനിലേക്ക് പോകുന്ന വാതിൽ ഇടുക്കമുള്ളത്, അത് കണ്ടെത്തുന്നവർ ചുരുക്കമത്രേ" എന്നും യേശു പറഞ്ഞതിനാൽ ഇവരെ ലോകം കളിയാക്കുമെന്നും, ചുരുക്കം ചില ആളുകളെ ഇതു മനസ്സിലാക്കുകയുള്ളുവെന്നും ഇവർ പഠിപ്പിക്കുന്നു. കൂടാതെ നോഹയെ പോലെ ഒരു സാക്ഷ്യത്തിനായി പ്രസംഗിക്കേണ്ടതാവശ്യമാണെന്ന് പറഞ്ഞ് മത്തായി 24:14 അടിസ്ഥാനമാക്കി ഇവർ ലോകവ്യാപകമായി വീടുതോറും പോയി സംസാരിക്കുന്നു. കൂടാതെ ആദിമക്രിസ്തീയ സഭയുടെ തത്ത്വങ്ങളാണ് തങ്ങൾ അനുകരിക്കുന്നതെന്ന് അവർ വിശ്വസിക്കുന്നു.



</doc>
<doc id="123128" url="https://ml.wikipedia.org/wiki?curid=123128" title="ഡമോയ്‌സെല്ലി കൊക്ക്">
ഡമോയ്‌സെല്ലി കൊക്ക്

ഭാരതത്തിന്റെ വടക്ക് പ്രദേശങ്ങളിൽ ശിശിരകാല സന്ദർശകരായി പറന്നെത്തുന്നത് മൂന്നരയടിയോളം ഉയരം വയ്ക്കുന്ന കൊക്കുകളാണ്‌ ഡമോയ്‌സെല്ലി കൊക്കുകൾ (ഇംഗ്ലീഷ്: Demoiselle Crane). ശരീരമൊട്ടാകെ മങ്ങിയ വെളുപ്പ് നിറമുള്ള ഇവയുടെ തലയും കഴുത്തും കറുപ്പ് നിറമായിരിക്കും. ചുവന്നു തിളങ്ങുന്ന വട്ടകണ്ണുകളാണിവക്ക്. വാലിൽ ഉൾഞ്ഞ് കിടക്കുന്ന തൂവലുകളുണ്ട്. കാലും കഴുത്തും നീട്ടിപിടിച്ചാണ് ഡമോയ്‌സെല്ലി കൊക്കുകൾ കൂട്ടമായി പറക്കുന്നത്. ഇംഗ്ലീഷിലെ "V" പോലെ ഒന്നിനു പീറകെ ഒന്നയി പറക്കുന്ന സ്വഭാവക്കാരാണിവർ. ഇന്ത്യയിൽ ഇവർ കൂട് കൂട്ടാറില്ല.


</doc>
<doc id="123135" url="https://ml.wikipedia.org/wiki?curid=123135" title="അകാരണഭീതി">
അകാരണഭീതി

ഒരു വസ്തുവിനോടോ ആളിനോടോ സ്ഥലത്തോടോ സന്ദർഭത്തോടോ ഒരാൾക്ക് തോന്നുന്ന അടിസ്ഥാനരഹിതമായ ഭയമാണ് അകാരണഭീതി (ഇംഗീഷിൽ ഫോബിയ എന്നുപറയുന്നു). മാനസിക രോഗങ്ങളിൽ ഏറ്റവും കൂടുതലായി കാണപ്പെടുന്നത് അകാരണഭീതിയാണ്. മനുഷ്യരിൽ 25 ശതമാനം ആളുകളിലും എന്തെങ്കിലും തരം ഫോബിയ കാണപ്പെടുന്നു. സാധാരണ ഉള്ള ഭയത്തെ ഒരിക്കലും ഫോബിയ എന്നു വിളിക്കാനാവില്ല. എന്നാൽ പ്രതീക്ഷിക്കാതെ ഒരു സാഹചര്യത്തിൽപ്പെടുകയോ പെട്ടെന്നു് ഒരു വസ്തുവിനെ കാണുകയോ ചെയ്യുമ്പോൾ സംഭവിക്കുന്ന യുക്തിരഹിതമായ തീവ്ര ഭയമാണ് ഫോബിയ.

അപകടകരമായ അവസ്ഥകളിൽ നിന്നും രക്ഷിക്കുവാനുള്ള ശരീരത്തിന്റെ സ്വാഭാവികപ്രവർത്തനമാണ്‌ ഭയം. എന്നാൽ ഫോബിയ എന്നു വിളിക്കുന്ന അമിതഭയം മൂലം അപകടാവസ്ഥയിൽ ശരീരം തളരുകയും സ്വാഭാവികപ്രവർത്തനമായ ഭയത്തെ ഉൾക്കൊള്ളാനാകാതെ വരുകയും ചെയ്യുന്നു. നൂറുകണക്കിനു തരം ഫോബിയകൾ കണ്ടുപിടിക്കപ്പെട്ടിട്ടുണ്ടെങ്കിലും ഇവയെല്ലാം അഗോറ ഫോബിയ, സോഷ്യൽ ഫോബിയ, സ്‌പെസിഫിക് ഫോബിയ എന്നിങ്ങനെ മൂന്നു വിഭാഗങ്ങളിൽ ഉൾപ്പെടുന്നു.

ഫോബിയ ലഘുമനോരോഗങ്ങളിൽ (Neurotic Reaction types) ഒന്നാണ്. ഒബ്സസിവ് കമ്പൽസീവ് (Obsessive compulsive) മനോരോഗത്തോടു ചേർത്ത് ഇതിനെ വർഗീകരിക്കാൻ ചില വിദഗ്ദർ ശ്രമിച്ചു. ബ്യൂലർ (1916) തുടങ്ങിയ ഫ്രഞ്ചു മനോരോഗവിദഗ്ദ്ധന്മാർ ഇതിനെ ആശങ്കാമനോരോഗം (Anxiety) ആയി വ്യവഹരിച്ചു. മേൽപറഞ്ഞ രോഗമുള്ളവർക്കും ഒന്നോ രണ്ടോ തരം അകാരണഭീതി കൂടി ഉണ്ടാവുക സാധാരണമായതിനാൽ ഈ വർഗീകരണത്തിന്റെ അടിസ്ഥാനം മനസ്സിലാക്കാൻ കഴിയും. പക്ഷേ അകാരണഭീതി മാത്രമുള്ള ധാരാളം രോഗികളുണ്ട് എന്നത് ഒരു വസ്തുതയാകയാൽ അതു വേർതിരിച്ചു പഠിക്കേണ്ടതുണ്ട്.

ആധുനിക മനശ്ശാസ്ത്രജ്ഞന്മാരുടെ ശ്രദ്ധയെ അകാരണഭീതിയിലേക്ക് ആദ്യമായി ആകർഷിച്ചത് 1871-ൽ വെസ്റ്റ്ഫാൽ പ്രസിദ്ധീകരിച്ച ഒരു ലേഖനമാണ്. വെസ്റ്റ്ഫാലിനു ശേഷം പലരും വിവിധതരം അകാരണഭീതികൾക്കു വിശദീകരണവും പേരും നൽകിയിട്ടുണ്ട്. സ്റ്റാൻലി ഹാൾ 1914-ൽ 136 തരം അകാരണഭീതികളെപ്പറ്റി പരാമർശിച്ചു. 
അഗോറഫോബിയ (Agoraphobia) - വിസ്താരമേറിയ വെളിംപ്രദേശത്തെപ്പറ്റിയുള്ള ഭയം, ക്ളൌസ്ട്രോഫോബിയ-(claustrophobia) ഇടുങ്ങിയതും ഇരുളടഞ്ഞതുമായ സ്ഥലങ്ങളെപ്പറ്റിയുള്ള ഭീതി, അക്രോഫോബിയ (Acrophobia) - ഉയരത്തിലേക്കു കയറുവാനുള്ള ഭയം, മിസോഫോബിയ (Mysophobia) - മാലിന്യഭീതി, സൂഫോബിയ (Zoophobia)- മൃഗങ്ങളെപ്പറ്റിയുള്ള ഭയം, പൈറോഫോബിയ (Pyrophobia)- അഗ്നിഭീതി എന്നിവയെല്ലാം ഹാളിന്റെ വർഗീകരണത്തിലുൾപ്പെടുന്നു.

ഫ്രോയിഡ് ഈ രോഗത്തെ ആങ്സൈറ്റി ഹിസ്റ്റീരിയ (Anxiety hysteria) എന്നു വിളിച്ചു. ശിശുക്കളുടെ അകാരണഭീതിയെപ്പറ്റിയുള്ള പഠനവും അപഗ്രഥനവും പ്രൌഢവയസ്ക്കരിലെ അകാരണഭയത്തിന്റെ പശ്ചാത്തലത്തിലേക്കു വെളിച്ചം വീശുമെന്ന് അദ്ദേഹം വാദിച്ചു.

കുതിരയെക്കുറിച്ച് ഹാൻസ് എന്ന ബാലനുണ്ടായ അകാരണഭീതിയെ ഫ്രോയിഡ് വിശകലനം ചെയ്തു. ഹാൻസ് സ്വന്തം അമ്മയിൽ അനുരക്തനായിരുന്നെന്നും തന്മൂലം എതിരാളിയായ അച്ഛനോട് വെറുപ്പു പുലർത്തിയിരുന്നെന്നും അദ്ദേഹം പറയുന്നു. അമ്മയുടെ മേലുള്ള ആഗ്രഹം അച്ഛനുമായുള്ള സ്നേഹബന്ധത്തിൽ സംഘട്ടനമുണ്ടാക്കി. ഈ സംഘട്ടനം അവനിൽ ഉളവാക്കിയ ആക്രമണാസക്തി, അച്ഛൻ അവന്റെ ലിംഗം ഛേദിച്ചുകളയുമോ എന്നൊരു ഭയം ജനിപ്പിച്ചു. അമ്മയോടുള്ള സ്നേഹവും അച്ഛനോടുള്ള വെറുപ്പും അബോധമനസ്സിലേക്കു താഴ്ന്നിറങ്ങി (Repression)യതോടുകൂടി അച്ഛനോടു തോന്നിയിരുന്ന വെറുപ്പും ഭയവും മുമ്പ് കുതിരയോടുതോന്നിയിരുന്ന ഭയത്തിലേക്ക് (തന്റെ ലിംഗം കുതിര കടിച്ചെടുത്തുകളയുമെന്ന് അവൻ നേരത്തെ ഭയപ്പെട്ടിരുന്നു.) ആദേശം ചെയ്യപ്പെട്ടു. ഒരാളോടോ, ഒരു വസ്തുവിനോടോ തോന്നുന്ന വികാരം മറ്റൊരാളിലോ വസ്തുവിലോ ആരോപിക്കുന്ന മനസ്സിന്റെ പ്രതിരോധ (Defence mechanism) തന്ത്രമനുസരിച്ച് കുതിരയോടുള്ള അകാരണഭീതി പ്രബലമായിത്തീർന്നു. ഈ അകാരണഭീതി ഉണ്ടായതിന് മാനസികാദേശം (Displace -ment), പശ്ചാദ്ഗമനം (Regression)വിപര്യയം (Reversal ഞല്ലൃമെഹ) എന്നീ മൂന്നു മാനസിക പ്രതിരോധതന്ത്രങ്ങൾ അവന്റെ ഉപബോധമനസ്സിൽ പ്രവർത്തിച്ചതായി ഫ്രോയിഡ് കരുതുന്നു.

ഉപബോധമനസ്സിലേക്ക് പൂഴ്ത്തപ്പെടുന്ന അസന്തുഷ്ടവും അപ്രകാശിതവുമായ ആശകളും അഭിനിവേശങ്ങളും ബോധമനസ്സിലേക്ക് കടന്നുവരുവാൻ മാനസികാദേശം എന്ന പ്രതിരോധപ്രക്രിയയിലൂടെ അഹന്ത (ലഴീ) നടത്തുന്ന ശ്രമമാണ് എല്ലാ അകാരണഭീതിയുടെയും പിന്നിൽ വർത്തിക്കുന്നതെന്ന് ഫ്രോയിഡ് പ്രസ്താവിക്കുന്നു. ഇവ സാധാരണ പെരുമാറ്റത്തെ തടയുകയോ അമിതമായി നിയന്ത്രിക്കുകയോ ചെയ്യുന്നു. പ്രൌഢവയസ്കരുടെ അകാരണഭീതിയുടെ പിന്നിലെ അസന്തുഷ്ടമായ ആശകൾ പലപ്പോഴും അക്രമപരവും ലൈംഗികവുമാകാം. പക്ഷേ അവിടെ ലൈംഗികതയ്ക്ക് മുഖ്യസ്ഥാനമുണ്ട്. അവ മിക്കവാറും ബാല്യകാലത്തെ ആഗ്രഹങ്ങളുടെ പരിഷ്കരിച്ച പതിപ്പായിരിക്കാം. വസ്തുതകളെ വളച്ചൊടിച്ച് അഹന്തയ്ക്കു സംതൃപ്തി നൽകി ബോധമനസ്സിൽ പ്രവേശിക്കുന്നതിന് മാനസികാദേശ പ്രതിരോധം വളരെയേറെ പ്രയോജനകരമാണെങ്കിലും പശ്ചാദ്ഗമനം, വിപര്യയം, സാത്മീകരണം (Identification) എന്നീ മാനസികപ്രതിരോധതന്ത്രങ്ങൾ വസ്തുതകളെ വളച്ചൊടിക്കുകയും വികൃതമാക്കുകയും ചെയ്യുന്നു. ഉപബോധമനസ്സിൽ ആണ്ടുപോയ ഒരുവന്റെ അസംതൃപ്തമായ അഭിലാഷങ്ങൾ ബോധമനസ്സിലേക്ക് കടന്നുവരുവാനുള്ള ഒരു കുറുക്കുവഴിയാണ് അകാരണഭീതി എന്നു പറയാം.

സ്വപ്നംപോലെ അകാരണഭീതിയുടെ പ്രകൃതവും പ്രതിജനഭിന്നമായിരിക്കും. ആവർത്തിക്കപ്പെടുന്ന ചില സ്വപ്നങ്ങൾക്കു പ്രത്യേകം ചില അർത്ഥമുള്ളതുപോലെ വിവിധതരം അകാരണഭീതികൾക്കും അബോധപൂർവമായ ചില സാമാന്യാർഥങ്ങൾ രോഗികൾ കല്പിക്കാറുണ്ടെന്ന് മാനസികാപഗ്രഥനവിദഗ്ദ്ധന്മാർ (Psychoanalysts) മനസ്സിലാക്കി. അഗോറാഫോബിയാ ഉള്ള ആളിന് അയാൾ ഭയപ്പെടുന്ന വീഥികൾ ലൈംഗികകർമങ്ങൾക്ക് സൌകര്യം ലഭിക്കുന്ന സ്ഥലങ്ങളായി അബോധധാരണകൾ ഉണ്ടായിരിക്കും. പാലം കടക്കാൻ ഭയപ്പെടുന്ന വനിത പ്രസവിക്കാൻ ഭയപ്പെടുന്നു. പൊതുനിരത്തിലോ മറ്റെവിടെയെങ്കിലുമോ വീണുപോകുമെന്ന് ഭീതി തോന്നുന്ന സ്ത്രീ 'ലൈംഗികമായ വീഴ്ചയെ' ആലങ്കാരികഭാഷയിൽ പ്രകടിപ്പിക്കുകയാണ്. ക്ളൌസ്ട്രോഫോബിയയുള്ളവർക്ക് ജീവനോടുകൂടി കുഴിച്ചുമൂടപ്പെടുമോ എന്ന് അബോധഭയമുണ്ടായിരിക്കാം.

ഒറ്റയ്ക്ക് ഇരിക്കാൻ ഭയമുള്ളവർ അത്തരം സന്ദർഭത്തിൽ സ്വയംഭോഗം ചെയ്യാൻ പ്രേരിതരായി പോകുമെന്ന് ഭയപ്പെടുന്നുണ്ടാവാം. ഭ്രാന്തുവരുമോ എന്ന അകാരണഭീതി ഉള്ളവർ സ്വയംഭോഗത്തെയോ ലിംഗഛേദനത്തെയോ ആഗ്രഹിക്കുന്നവരായിരിക്കാം. ചിലന്തിയെ ഭയപ്പെടുന്നത് സ്ത്രീയുടെ ലൈംഗികാവയവങ്ങളോടുള്ള ഭയം നിമിത്തമാകാം. ചിത്രശലഭങ്ങൾ സുന്ദരികളായ സ്ത്രീകളെ പ്രതിനിധാനം ചെയ്യുന്നു. ചെറിയ ചീവീടുകളും ഇഴജന്തുക്കളും ചെറിയ കുട്ടികളുടെ ലിംഗത്തെ പ്രതിനിധാനം ചെയ്യുന്നു.

പൊതുവേ ഈ അബോധപ്രേരണകൾ ശിക്ഷയുടെയും (punishment) പ്രലോഭനങ്ങളുടെയും (Temptation) രൂപത്തിലായിരിക്കും ഒരുവന് അനുഭവപ്പെടുന്നത്. വിവിധതരം അകാരണഭീതികൾ ഒരുവനിൽ ഉടലെടുക്കുന്നത് മിക്കപ്പോഴും അയാളുടെ മുൻകാലചരിത്രത്തെയും വിവിധ വസ്തുക്കളോടും സന്ദർഭങ്ങളോടുമുള്ള മനോഭാവത്തെയും ആശ്രയിച്ചായിരിക്കും. 
ശിശുക്കൾക്കു പല കാര്യങ്ങളെയും പറ്റി നിരാസ്പദഭീതി ഉണ്ടാകാം. കൂടുതൽ അറിവും അനുഭവങ്ങളും ഉണ്ടാകുന്തോറും ഭയം ക്രമേണ ഇല്ലാതാകുന്നു. ഭയപ്പെടേണ്ടതും ഭയപ്പെടേണ്ടാത്തതുമായ വസ്തുക്കളെയും സന്ദർഭങ്ങളെയും പറ്റി അവർ മനസ്സിലാക്കുകയും അതനുസരിച്ച് പ്രവർത്തിക്കുകയും ചെയ്യുന്നു. ഈ വസ്തുതയുടെ പശ്ചാത്തലത്തിൽ ശിശുസഹജമായ ഭയം സ്വാഭാവികമാണെന്നും അത് ഒരു പ്രൌഢവയസ്കനിൽ കണ്ടാൽ അസ്വാഭാവികമാണെന്നും തന്മൂലം ലഘുമനോരോഗമാണെന്നും കണക്കാക്കാം. അകാരണഭീതിയുള്ള ആളിന് ഭയജനകമായ വസ്തുവോ, സന്ദർഭമോ, വ്യക്തിയോ, സാധാരണഗതിയിൽ ഭയഹേതുകമല്ലെന്ന് അറിയാമെങ്കിലും അയാൾക്ക് അവയെ ഭയപ്പെടാതിരിക്കാൻ കഴിയുകയില്ല. ഈ വൈരുദ്ധ്യം മനസ്സിലാക്കിയിട്ടുണ്ടെങ്കിലും അപകടശങ്കയ്ക്കടിപ്പെട്ടുപോകുന്ന അയാൾ സ്വന്തം അകാരണഭീതിയെ ന്യായീകരിക്കാൻ ശ്രമിക്കാറുണ്ട്.



</doc>
<doc id="123154" url="https://ml.wikipedia.org/wiki?curid=123154" title="തിരുവനന്തപുരം ഫൈൻ ആർട്സ് കോളേജ്">
തിരുവനന്തപുരം ഫൈൻ ആർട്സ് കോളേജ്

കേരളത്തിലെ തിരുവനന്തപുരം നഗരത്തിലെ ഒരു ലളിതകലാലയമാണ് കോളേജ് ഓഫ് ഫൈൻ ആർട്സ് ( College of Fine Arts Trivandrum ).

ഈ കോളേജ് സ്ഥാപിക്കപ്പെട്ടത് 1888 ലാണ്‌. ഇതിന്റെ സ്ഥാപകൻ തിരുവിതാംകൂർ മഹാരാജാവായിരുന്ന മൂലം തിരുനാൾ രാമ വർമ്മയാണ്‌. ആദ്യം ഈ കോളേജ് എച്.എച്. ദ. മഹാരാജാസ് സ്കൂൾ ഓഫ് ആർട്സ് തിരുവിതാംകൂർ എന്നാണ്‌ അറിയപ്പെട്ടിരുന്നത്. പിന്നീട് ഇത് യൂണിവേഴ്സിറ്റി ഓഫ് ട്രാവൻകൂർ എന്നറിയപ്പെട്ടു. 1957 ൽ കേരള സർക്കാർ രൂപീകൃതമായതിനു ശേഷം ഇത് ഡയറക്ട്രറേറ്റ് ഓഫ് ടെക്നികൽ എജുക്കേഷന്റെ കീഴിൽ കൊണ്ടുവന്നു. 1975 ൽ ഇത് കേരള സർ‌വ്വകലാശാലയുടെ കീഴിൽ ആയി.
തിരുവനന്തപുരം ആർട്ട്സ് കോളേജ് കേരളാ സർ‌വ്വകലാശാലയുടെ കീഴിലാണ്‌ ചേർത്തിരിക്കുന്നത്‌. കോളേജിന്റെ ഭരണകാര്യങ്ങളിൽ മേൽനോട്ടം വഹിക്കുന്നത് ടെക്നിക്കൽ വിദ്യാഭ്യാസവകുപ്പാണ്‌. ചിത്രരചന, ശില്പകല, പ്രായോഗിക ഭാവനാസൃഷ്ഠി എന്നിങ്ങനെ ഇവിടെ തൊ​ഴിൽപരമായ ബിരുദ പഠനത്തിന്‌ (Bachelor of fine Arts (BFA)) വിശാലാടിസ്ഥനത്തിൽ മൂന്ന് നിഷ്ഠകളുണ്ട്. ഒരോ കോഴ്സും നാലു വർഷം ദൈർഘ്യമുള്ളതാണ്‌. പരീക്ഷകൾ നടത്തുന്നത് കേരളാ സർ‌വ്വകലാശാലയാണ്‌.



</doc>
<doc id="123166" url="https://ml.wikipedia.org/wiki?curid=123166" title="അസ്സമീസ് ഭക്ഷണവിഭവങ്ങൾ">
അസ്സമീസ് ഭക്ഷണവിഭവങ്ങൾ

ഇന്ത്യയുടെ വടക്ക് കിഴക്കൻ സംസ്ഥാനമായ അസ്സമിലെ ഭക്ഷണവിഭവങ്ങളെ പൊതുവെ പറയുന്നതാണ്‌ അസ്സാമീസ് ഭക്ഷണവിഭവങ്ങൾ അഥവ അസ്സമീസ്സ് പാചകരീതികൾ (Assamese cuisine ).ഇവിടുത്തെ പാചകരീതിയും ഭക്ഷണവിഭവങ്ങളും ആദിവാസി രീതിയുടെ പ്രഭാവമുള്ളതും അല്പ്പം പുറമേ നിന്നുള്ളതും കൂടിയാണ്‌. വളരെ കുറച് സുഗന്ധവ്യഞ്ജനങ്ങളെ ഇതിൽ ഉപയോഗിക്കുന്നുള്ളു. മരങ്ങളുടെ വേരുകൾ, ഫലങ്ങൾ, പച്ചക്കറികൾ എന്നിവ ഈ ഭക്ഷണരീതിയിൽ പ്രധാനമാണ്‌. സസ്യേതര ഭക്ഷണങ്ങളിൽ മത്സ്യവും കൂടാതെ താറാവ്, പ്രാവ് എന്നിവയുടേയും മാംസഭക്ഷണങ്ങൾ ഉണ്ട്. 
പരമ്പരാഗത പ്രധാന ഭക്ഷണത്തിലെ രണ്ട് പ്രധാന ഘടകങ്ങളാണ്‌ "ഖർ", "ടേംഗ" എന്നിവ. ഭക്ഷണം വിളമ്പുന്നത് പൊതുവെ ഓട്ടുപാത്രത്തിലാണ്‌. മരിയ എന്ന വർഗ്ഗമാണ്‌ പ്രധാനമായും ഈ ഓട്ടുപാത്രങ്ങൾ ഉണ്ടാക്കുന്നത്. 

അസ്സമിലെ ഭക്ഷണങ്ങളിലെ ഘടകങ്ങൾ ഇവിടുത്തെ പ്രാദേശികമായി ലഭ്യമാകുന്ന വസ്തുക്കളാണ്‌. ചില പ്രധാന ഭക്ഷണവിഭവങ്ങളുടെ ഘടകങ്ങളെക്കുറിച്ച് താഴെ വിവരിച്ചിരിക്കുന്നു. 
അസാം ഭക്ഷണവിഭവങ്ങളിലെ ഒരു പ്രധാന വിഭവം അരിയാണ്‌. പല തരത്തിലുള്ള അരികൾ അസ്സമിൽ കണ്ടുവരുന്നു. ഇൻ‌ഡിക്ക, ജപൊനിക തരങ്ങൾ അസ്സമിൽ കണ്ടുവരുന്നു. ഇവിടുത്തെ ഒരു പ്രസിദ്ധമായ അരിയാണ്‌ "ജോഹ" ( "joha"). വേവിച്ച അരിയും ("ukhua") , ഉണക്കിയ അരിയും ("aaroi") ഇവിടെ ഉപയോഗിക്കുന്നു. അസ്സമിൽ മാത്രം ലഭിക്കുന്ന ചില നല്ല തരം അരിയാണ്‌ കരബല്ലം ("Karaballam" ) , കൗരിബദാം ("kauribadam" ) എന്നിവ. അരിയുടെ പലവിഭവങ്ങളും ഒരു ഉപദംശമായും കഴിക്കാറുണ്ട്. റോസ്റ്റ് ചെയ്തതും, ഉണക്കിയതും ("xandoh"), വേവിച്ച് പരത്തിയ രീതിയിലുള്ളത് ("chira"), പഫ്ഫ് ചെയ്തത് ("akhoi") എല്ലാം ഇതിൽ ചിലതാണ്‌. 
എല്ലാ സമയത്തേയും ഭക്ഷണവിഭവങ്ങളിൽ അരി ഒരു ഭാഗമാണ്‌. പരമ്പരാഗത രീതിയിലുള്ള പ്രാതൽ വിഭവങ്ങളിൽ അരിവിഭവമുണ്ട്. ചിര ("chira" ) എന്നറിയപ്പെടുന്നതാണിത്. രാത്രി മുഴുവൻ വെള്ളത്തിലിട്ട് വച്ച് അരിഭക്ഷണം കാലത്ത് കടുകെണ്ണ, ഉള്ളി എന്നിവ ചേർത്ത് കഴിക്കുന്നത് ഇവിടുത്തെ കർഷകരുടെ ഒരു ഭക്ഷണരീതിയാണ്‌. 
ചില പ്രത്യേക അവസരങ്ങളിൽ ഉണ്ടാക്കുന്ന ഒരു അരി ഭക്ഷണമാണ്‌ പിത്ത (pitha) . 
അസ്സമിലെ മിക്ക സമൂഹങ്ങളിലും ഉണ്ടാക്കുന്ന ലഹരി പാനീയങ്ങളിൽ അരി അടങ്ങിയിരിക്കുന്നു. അരി ബീയറുകളായ (rice beers) ചുലായി, ലാവോ പാനി എന്നിവ ഇതിൽ ചിലതാണ്‌. കൂടാതെ ഇത് പോലുള്ള ചില പാനീയങ്ങളാണ്‌ സൗ ( "zou" ) ബോഡോ (Bodo), അപോങ് ( "aapong" ), മിഷിംഗ് (Mishing), സാജ് ( "xaj" ), അഹോം, (Ahom, തിവ ( Tiwa) , ഹോർ ("hor" ) , കർബി (Karbi), ഫോതിക ("photika" ) എന്നിവ 

മത്സ്യവും അസാം ഭക്ഷണവിഭവങ്ങളിൽ പ്രധാനമാണ്‌. അസ്സമിലെ മിക്ക സമുദായങ്ങളിലും മത്സ്യം കഴിക്കുന്നുണ്ട്. കുളങ്ങളിൽ നിന്നും, നദികളിൽ നിന്നുമുള്ള മത്സ്യങ്ങളാണ്‌ ഇതിൽ പ്രധാനം. ചില പ്രധാന മത്സ്യങ്ങൾ Rohu, Hilsa ചിതൽ ( chital-big), ഖോരിയ ( khoria-medium) , മാഗുർ ( Maagur), സിംഗി ( Xingi), ബോറാലി ( Borali), ഭോക്കുവ (Bhokua), സാൽ ( Xaal), സോൽ (Xol) എന്നിവ. ചില വലിയ മത്സ്യങ്ങൾ പുതി, ബൊറോലിയ, മുവ, ചെനിപുതി, ടെംഗേര, ലചിൻ, ഭാഗുൻ, പാഭോ എന്നിവ. 
അസ്സമിൽ നിന്നുള്ള ഒരു പ്രസിദ്ധ വിഭവം ടേംഗ യാണ്‌. ("tenga"). 
അസ്സമിലെ മാംസഭക്ഷണത്തിൽ വളരെ കുറവ് സുഗന്ധവ്യഞ്ജനങ്ങളും, എണ്ണയും ഉപയോഗിക്കുന്നുള്ളൂ. 

ചില ആദിവാദി മേഖലകളിൽ പോർക് , ബീഫ് എന്നിവയാണ്‌ പ്രധാന ഘടകം. അസ്സമിലെ ഹിന്ദുക്കൾ ബീഫ് ഭക്ഷണം കഴിക്കാറില്ല. 


</doc>
<doc id="123182" url="https://ml.wikipedia.org/wiki?curid=123182" title="രവീന്ദ്രൻ">
രവീന്ദ്രൻ

മലയാളത്തിലെ പ്രശസ്തനായ സംഗീത സംവിധായകൻ ആയിരുന്നു രവീന്ദ്രൻ (ജനനം: 1941-ൽ കൊല്ലം ജില്ലയിലെ കുളത്തൂപ്പുഴ എന്ന ഗ്രാമത്തിൽ. മരണം: 2005). 150-ലധികം ചലച്ചിത്രങ്ങൾക്ക് സംഗീത സംവിധാനം നിർവ്വഹിച്ചിട്ടുണ്ട്. മലയാള സിനിമ കണ്ട മികച്ച സംഗീത സംവിധായകരിൽ ഒരാളായി കണക്കാക്കപ്പെടുന്ന അദ്ദേഹം രവീന്ദ്രൻ മാസ്റ്റർ എന്നാണ് അറിയപ്പെട്ടിരുന്നത്.. അമരം, സുഖമോ ദേവീ, ഹിസ്സ് ഹൈനസ്സ് അബ്ദുള്ള, ഭരതം തുടങ്ങിയവ അദ്ദേഹത്തിന്റെ മികച്ച സൃഷ്ടികളിൽ ചിലതാണ്. മലയാളത്തിനു പുറമേ തമിഴ് ചലച്ചിത്രങ്ങൾക്കും വസന്തഗീതങ്ങൾ പോലെയുള്ള ചില ഗാനസമാഹാരങ്ങൾക്കും രവീന്ദ്രൻ സംഗീതം നിർവ്വഹിച്ചു.

കൊല്ലം ജില്ലയിലെ കുളത്തൂപ്പുഴയിൽ മാധവൻ - ലക്ഷ്മി ദമ്പതികളുടെ ഒമ്പതുമക്കളിൽ ഏഴാമനായി 1941 നവംബർ ഒൻപതിനാണു രവീന്ദ്രൻ ജനിച്ചത്. പ്രാഥമിക വിദ്യാഭ്യാസത്തിനു ശേഷം തിരുവനന്തപുരം സ്വാതിതിരുനാൾ സംഗീത കോളജിൽ ചേർന്നു. പിൽക്കാലത്ത് തനിക്കു വേണ്ടി ഒട്ടേറെ ചിത്രങ്ങളിൽ പാടിയ ഗായകൻ യേശുദാസ് ഇവിടെ സമകാലികനായിരുന്നു. യുവാവായിരിക്കെ "തണ്ടർ ബേർഡ്സ്" എന്ന ഗാനമേള സംഘത്തിൽ ഗായകനായിരുന്നു.

സംഗീതത്തിൽ ബിരുദം പൂർത്തിയാക്കിയ ശേഷം പിന്നണി ഗായകനാകാൻ അവസരം തേടി മദ്രാസി(ചെന്നൈ)ലെത്തി. അക്കാലത്ത് കുളത്തൂപ്പുഴ രവി എന്നായിരുന്നു സിനിമാ വൃത്തങ്ങളിൽ അറിയപ്പെട്ടിരുന്നത്. ചെന്നൈയിലെ ആദ്യ കാല ജീവിതം കഷ്ടപ്പാടുകൾ നിറഞ്ഞതായിരുന്നു എന്ന് രവീന്ദ്രൻ തന്നെ വെളിപ്പെടുത്തിയിട്ടുണ്ട്. ഒരാഴ്ചയോളം പൈപ്പു വെള്ളം മാത്രം കുടിച്ച് കഴിഞ്ഞതായും അദ്ദേഹം വെളിപ്പെടുത്തിയിരുന്നു. സംഗീത സംവിധായകനായിരുന്ന ബാബുരാജാണ് ആദ്യമായി സിനിമയിൽ പാടുവാൻ അവസരം നൽകിയത്. നായക നടനായിരുന്ന സത്യനാണ് രവീന്ദ്രനെ ബാബുരാജിനു പരിചയപ്പെടുത്തിയത്. “വെള്ളിയാഴ്ച” എന്ന ചിത്രത്തിനു വേണ്ടി ആദ്യമായി പിന്നണി ഗായകനായി. പിന്നീട് മുപ്പതോളം സിനിമകളിൽ പാടി. അവയിൽ ചുരുക്കം ചിലതു ശ്രദ്ധിക്കപ്പെട്ടു.

ഗായകനെന്ന നിലയിൽ അവസരം കുറഞ്ഞതോടെ ഡബ്ബിംഗ് ആർട്ടിസ്റ്റായും പ്രവർത്തിച്ചു. 1970കളിൽ പ്രശസ്തനായിരുന്ന രവികുമാറിനു വേണ്ടി മിക്ക ചിത്രങ്ങളിലും ശബ്ദം നൽകിയത് രവീന്ദ്രനായിരുന്നു.

ഗായകനെന്ന നിലയിൽ നിന്ന് രവീന്ദ്രനെ സംഗീത സംവിധാന രംഗത്തേക്കു വഴി തിരിച്ചു വിട്ടത് യേശുദാസാണ്. രവീന്ദ്രൻ ചിട്ടപ്പെടുത്തിയ ഏതാനും ഗാനങ്ങൾ കേട്ട യേശുദാസ്, അദ്ദേഹത്തെ സംവിധായകൻ ശശികുമാറിന് പരിചയപ്പെടുത്തുകയായിരുന്നു. അങ്ങനെ 1979-ൽ “ചൂള” എന്ന ചിത്രത്തിലൂടെ രവീന്ദ്രൻ ചലച്ചിത്ര സംഗീതസംവിധായകനായി. സത്യൻ അന്തിക്കാട് രചിച്ച “താരകേ മിഴിയിതളിൽ കണ്ണീരുമായി. ” എന്നു തുടങ്ങുന്ന ഗാനമാണ് അദ്ദേഹം ചിട്ടപ്പെടുത്തിയ ആദ്യ സിനിമാ ഗാനം.

മലയാളം, തമിഴ്, കന്നഡ ഭാഷകളിലായി ഇരുനൂറിലേറെ ചിത്രങ്ങൾക്ക് അദ്ദേഹം സംഗീതം നൽകി. “ഭരതം” എന്ന ചിത്രത്തിലെ സംഗീത സംവിധാനത്തിന് 1991-ലെ സംസ്ഥാന പുരസ്കാരം നേടി. ആ വർഷത്തെ ദേശീയ ചലച്ചിത്ര അവാർഡിൽ ഇതേ ചിത്രത്തിലെ സംഗീത സംവിധാനത്തിനു വിധികർത്താക്കളുടെ പ്രത്യേക പ്രശംസയും നേടി. 2002-ൽ നന്ദനത്തിലെ ഗാനങ്ങൾക്ക് വീണ്ടും സംസ്ഥാന പുരസ്കാരം.

യേശുദാസുമായുള്ള സഹോദര തുല്യമായ ആത്മബന്ധം ഇരുവരും ഒന്നിച്ച ഗാനങളിലും കാണാമായിരുന്നു. അത്രയേറെ ഹിറ്റുകളാണ് ഈ സഖ്യം മലയാളത്തിനു സമ്മാനിച്ചത്. യേശുദാസിനു ദേശീയ പുരസ്കാരം നേടി കൊടുത്ത ഭരതത്തിലെ രാമകഥ ഗാനലയം എന്ന ഗാനത്തിനു സംഗീതം പകർന്നത് രവീന്ദ്രനാണു്. എം.ജി.ശ്രീകുമാറിന് ആദ്യത്തെ ദേശീയ പുരസ്കാരം നേടി കൊടുത്തത് മാസ്റ്ററുടെ നാദരൂപിണി ശങ്കരീ പാഹിമാം (ഹിസ് ഹിനസ് അബ്ദുള്ള) എന്ന ഗാനമാണ്. ഗായികമാരിൽ ചിത്രയായിരുന്നു മാസ്റ്ററുടെ ഗാനങ്ങൾ കൂടുതൽ ആലപിച്ചത്. മലയാളത്തിലെ ഒരുവിധം എല്ലാ ഗായകർക്കും അദ്ദേഹം പാടാൻ അവസരം നൽകിയിട്ടുണ്ട്. 

അവസാന കാലത്ത് അർബുദ ബാധയെത്തുടർന്ന് അവശനായിരുന്നെങ്കിലും സംഗീത ലോകത്തും ടി.വി. ചാനലുകളിലും സജീവ സാന്നിദ്ധ്യമായിരുന്നു രവീന്ദ്രൻ. ഇതിനിടയിൽ 2000-ൽ അദ്ദേഹം താമസം എറണാകുളത്തോട്ട് മാറ്റി. എന്നാൽ ചെന്നൈയിൽ വീട് കൊടുത്തിരുന്നില്ല. ഇടയ്ക്ക് അവിടെയും പോയിരുന്നു. അങ്ങനെയിരിയ്ക്കെയാണ് തികച്ചും അപ്രതീക്ഷിതമായി മരണം അദ്ദേഹത്തെ തേടിയെത്തിയത്. 2005 മാർച്ച് 3-ന് വൈകീട്ട് 3:30ന് ചെന്നൈയിലെ വീട്ടിൽ വച്ചാണ് രവീന്ദ്രൻ അന്തരിച്ചത്. മരണത്തിന് ഏതാനും ദിവസം മുമ്പ് അർബുദ ചികിത്സയ്ക്കായി ചെന്നൈയിലെത്തിയ അദ്ദേഹത്തിന് പെട്ടെന്ന് ഹൃദയാഘാതം ഉണ്ടാകുകയായിരുന്നു. മൃതദേഹം ചെന്നൈയിൽ തന്നെ സംസ്കരിച്ചു. അദ്ദേഹത്തിന്റെ അവസാന ചിത്രങ്ങളായ വടക്കുന്നാഥൻ, കളഭം എന്നിവ മരണാനന്തരമാണ് പുറത്തിറങ്ങിയത്.


</doc>
<doc id="123183" url="https://ml.wikipedia.org/wiki?curid=123183" title="ഡിനോതീരിയം">
ഡിനോതീരിയം

ഒരു വിലുപ്ത സസ്തനിയാണ് ഡിനോതീരിയം. ഇവ ഹോ കൊമ്പനാന (Hoe tusker) എന്ന പേരിലും അറിയപ്പെട്ടിരുന്നു. ഡിനോതീറിഡെ ജന്തു കുടുംബത്തിലെ ഏക അംഗമായിരുന്നു ഇത്. മയോസീൻ കാലഘട്ടത്തിൽ യൂറോപ്പിലും ഏഷ്യയിലും കാണപ്പെട്ടിരുന്ന ഇത്തരം ജീവികളെ അമേരിക്കയിൽ കണ്ടെത്താനായില്ല. 

സസ്തനികളിൽ ഇന്നുവരെ അറിയപ്പെട്ടിട്ടുള്ളവയിൽ വലിപ്പത്തിൽ മൂന്നാം സ്ഥാനമാണ് ഡിനോതീരിയത്തിന്. ആനയേക്കാൾ വലിപ്പം കൂടിയ ഇവയ്ക്ക് അഞ്ചു മീറ്ററിലധികം നീളമുണ്ടായിരുന്നു. ആണുങ്ങൾക്ക് സാധാരണയായി 3.5 - 4.5 മീറ്റർ (12 - 15 അടി) ഉയരവും 5 - 10 ടൺ ഭാരവുമുണ്ടായിരുന്നു. ഡിനോതീരിയത്തിന് ഇന്നു അറിയപ്പെട്ട ഏറ്റവും വലിയ ഉയരം 5 മീറ്ററും, ഭാരം 14 ടണ്ണുമാണ്.. 
ഇവയുടെ കീഴ്ത്താടിയുടേയും കൊമ്പുകളുടേയും അസാധാരണ ഭാരം ഭാഗികമായെങ്കിലും ഇവ ജലജീവികളായിരുന്നിരിക്കാം എന്ന സംശയത്തിനിടനൽകുന്നു. ജലസസ്യങ്ങളുടെ വേരുകൾ തുരന്നെടുത്തു ഭക്ഷിക്കാൻ ഈ കൊമ്പുകൾ പ്രയോജനപ്പെടുത്തിയിരുന്നതായി കരുതപ്പെടുന്നു. ചില ശാസ്ത്രകാരന്മാർ കടൽപശുക്കളുടെ ബന്ധുവായി നേരത്തെ ഇവയെ വിശേഷിപ്പിച്ചിരുന്നു. ഡിനോതീരിയം യഥാർഥ ആനകളിൽ നിന്നും പ്രകടമായ വ്യത്യാസങ്ങളുള്ളവയായിരുന്നു. ഡിനോതീരിയം ജൈജാന്റിയത്തിന്റെ തലയോട്ടിയായിരുന്നു ജീവാശ്മപഠനങ്ങൾക്ക് ആദ്യമായി ലഭ്യമായത്. 
ഇതിന്റെ കീഴ്ത്താടിയിൽ വളരെ ശക്തമായ ഒരു ജോടി ഉളിപ്പല്ലുകൾ കാണപ്പെട്ടിരുന്നു. ആനകൾക്ക് മേൽത്താടിയിലാണ് ഒരു ജോടി ഉളിപ്പല്ലുകളുള്ളത്. കീഴ്ത്താടിയുടെ അസ്ഥി-ഉപാസ്ഥി സംയോഗം നീളം കൂടിയതും, താഴേയ്ക്ക് നന്നായി വളഞ്ഞിരിക്കുന്നതുമായിരുന്നു. ഇക്കാരണത്താലാണ് ഡിനോതീരിയത്തിന്റെ കൊമ്പുകൾ തലയുടെ നീ അക്ഷത്തിൽ നിന്നും സമകോണമായിട്ടായി ഉണ്ടായത് എന്ന് ശാസ്ത്രജ്ഞർ ഊഹിക്കുന്നു. ഇവ പിന്നിലേക്ക് വളഞ്ഞാണ് കാണപ്പെട്ടിരുന്നത്. താടിയെല്ലിന്റെ ഇരുവശത്തും അഞ്ചു ചർവണകങ്ങൾ വീതം ഉണ്ടായിരുന്നതായും വ്യക്തമായിട്ടുണ്ട്. ടപീറുകളുടേതിൽ നിന്നും വ്യത്യസ്തമായി കുറുകേ രണ്ടോ മൂന്നോ അരികുപാളികളുളള അണപ്പല്ലുകളായിരുന്നു ഇവയ്ക്കുണ്ടായിരുന്നത്. പല്ലിന്റെ അരികുപാളികൾക്കിടയിലായി സിമെന്റ് കാണപ്പെട്ടിരുന്നില്ല. രണ്ട് അഗ്രചർവണകങ്ങളും മൂന്നു ചർവണകങ്ങളുമുണ്ടായിരുന്നു. എല്ലാ പല്ലുകളും വലിപ്പം കുറഞ്ഞവയായിരുന്നതിനാൽ താടിയെല്ലിൽ ഒരേ നിരയിലായി ക്രമീകരിക്കുവാനും, ഒരേ സമയം എല്ലാ പല്ലുകളും ഉപയോഗപ്പെടുത്തുവാനും ഇവയ്ക്ക് കഴിയുമായിരുന്നു.

അസ്ഥികൂടത്തിലെ അസ്ഥികളെല്ലാം തന്നെ ആനകളുടേതുപോലെയായിരുന്നുവെങ്കിലും ഡിനോതീരിയത്തിന്റെ തലയോട്ടി ആദിമ സവിശേഷതകളുള്ളതായിരുന്നു. "പ്രൊബോസിഡെ" അംഗങ്ങളിൽ ഏറ്റവും ആദിമസ്ഥാനം ഡിനോതീരിയത്തിനാണ്. ഇവയെ ആനകളുടെ മുൻഗാമികളായി കാണാനാകില്ല എന്നാണ് ശാസ്ത്രകാരന്മാർ അഭിപ്രായപ്പെടുന്നത്.


</doc>
<doc id="123188" url="https://ml.wikipedia.org/wiki?curid=123188" title="ധ്രുവപ്പൂച്ച">
ധ്രുവപ്പൂച്ച

കാർണിവോറ ജന്തുഗോത്രത്തിലെ മസ്റ്റെലൈഡ് കുടുംബത്തിൽ‌പ്പെടുന്ന ഒരു വന്യ സസ്തനിയാണ് ധ്രുവപ്പൂച്ച. യൂറോപ്പ്, ഏഷ്യ, ആഫ്രിക്കയുടെ വടക്കൻ പ്രദേശങ്ങൾ എന്നിവിടങ്ങളിലാണ് ഇവയെ സാധാരണ കണ്ടുവരുന്നത്. 
അഞ്ചിനം ധ്രുവപ്പൂച്ചകളുണ്ട്. 
കീരികുടുംബത്തിലെ മറ്റ് അംഗങ്ങളെപ്പോലെ ധ്രുവപ്പൂച്ചകളും പൃഷ്ഠഭാഗത്തുള്ള ഗ്രന്ഥികളിൽനിന്ന് ദുർഗന്ധമുള്ള ഒരു സ്രവം പുറപ്പെടുവിക്കാറുണ്ട്. ഈ സ്രവം ഒരു പരിധിവരെ ഇവയെ ശത്രുക്കളിൽനിന്ന് രക്ഷനേടാനും കൂട്ടങ്ങളുടെ അതിർത്തി നിർണ്ണയത്തിനും സഹായിക്കുന്നു.


</doc>
<doc id="123190" url="https://ml.wikipedia.org/wiki?curid=123190" title="അൽപക">
അൽപക

ടൈലോപോഡ ഉപഗോത്രത്തിൽപ്പെടുന്ന ഒരു സസ്തനിയാണ് അൽ‌പക. ഒട്ടകവും ഇതേ ഗോത്രത്തിൽപ്പെടുന്നു.
ബൊളീവിയ, പെറു, വടക്കൻ അർജന്റീന എന്നിവിടങ്ങളിലെ വിശാലമായ പർവതപ്രദേശങ്ങളിൽ പറ്റംപറ്റമായി മേഞ്ഞുനടക്കുന്ന അൽപകകളെ കാണാം. ഈ അയവിറക്കുമൃഗം ഇവിടത്തെ ജന്തുക്കളിൽ ഏറ്റവും പ്രധാനപ്പെട്ടതാണ്. 
തോൾഭാഗത്ത് ഒരു മീറ്ററോളം ഉയരമുള്ള അൽപക, ലാമയെക്കാൾ ചെറുതാണ്. വാൽ എപ്പോഴും ശരീരത്തോടു ചേർത്തുവയ്ക്കുന്ന ശീലം ഇതിനുണ്ട്. നിറം കറുപ്പു മുതൽ വിളറിയ മഞ്ഞവരെ ഏതുമാകാം, എന്നാൽ മഞ്ഞുപോലെ വെളുത്തവയും അപൂർവമല്ല. പല നിറങ്ങളുള്ള അൽപക ഒരപൂർവദൃശ്യമാണ്. 4,250 മുതൽ 5,000 വരെ മീറ്റർ ഉയരമുള്ള ചതുപ്പു പ്രദേശങ്ങളിൽ കഴിയാൻ അൽപയ്ക്കുള്ള കഴിവ് പ്രസിദ്ധമാണ്.
നീണ്ടു മിനുസമേറിയ രോമങ്ങൾക്കുവേണ്ടി മാത്രമാണ് മനുഷ്യൻ ഇവയെ ഇണക്കിവളർത്തുന്നത്. കാഴ്ചയിൽ ആടിനോട് വളരെയധികം സാദൃശ്യമുള്ള ഇവയിൽ രണ്ടിനങ്ങളുണ്ട്: സാധാരണ അൽപകയും "സൂരിയും". സൂരിയുടെ രോമം വെട്ടിയെടുക്കാതെ വളരാനനുവദിച്ചാൽ അത് വളർന്നിറങ്ങി നിലത്തു മുട്ടും. അപ്പോൾ അത് കാഴ്ചയിൽ വലിപ്പംവച്ച ഒരു പൂഡിൽ നായയെപ്പോലെയിരിക്കും. ഒട്ടകത്തിന്റെ ബന്ധുക്കളായ നാല് ലാമോയ്ഡുകളിൽ വച്ച് കമ്പിളിനിർമ്മാണത്തിൽ പ്രഥമസ്ഥാനം അൽ‌പകയ്ക്കാണ്. മൂന്നു വയസ്സാകുന്നതോടെ അൽപകയുടെ ശരീരത്തിലെ ഏറ്റവും പഴക്കമുള്ള രോമങ്ങൾ പൊഴിയാനാരംഭിക്കുന്നു. രണ്ടാമത്തെ വയസ്സു മുതൽ രോമം വെട്ടിത്തുടങ്ങാം. സാധാരണ അൽപകയിൽ രണ്ടു വർഷംകൊണ്ട് 30 സെന്റിമീറ്റർ വരെ രോമം വളരുമ്പോൾ സൂരിയുടേത് 60 സെന്റിമീറ്റർ വളരുന്നു. 5-ാം വർഷമാണ് ഏറ്റവും കൂടുതൽ രോമം ലഭിക്കുന്നത്. അപ്പോൾ ഓരോ വെട്ടലിനും 3 കിലോഗ്രാം വരെ കമ്പിളി ലഭിക്കും. വർഷംതോറും 3,000 ടണ്ണോളം കമ്പിളി ഉത്പാദിപ്പിക്കുന്ന പെറു ആണ് ഈ വ്യവസായത്തിൽ മുൻപന്തിയിൽ നില്ക്കുന്ന രാജ്യം. ഏഴുവയസ്സാകുന്നതോടെ അൽപകയ്ക്ക് വാർധക്യം ബാധിക്കുന്നു. അപ്പോൾ ഇതിനെ ഇറച്ചിക്കായി കൊല്ലുക പതിവാണ്
അൽപകയും ലാമയുമായി ഇണചേർന്നു പുതിയൊരു തലമുറ ഉണ്ടായിട്ടുണ്ടെങ്കിലും അവയുടെ കുട്ടികൾ പലപ്പോഴും ആദ്യതലമുറകളിലേതുപോലെയാവാറുണ്ട്. പട്ടുപോലെ മിനുത്ത രോമത്തിന് ഉടമയായ വിക്കുണയെയും ധാരാളം രോമമുള്ള അൽപകയെയും ഇണചേർത്ത് പാക്കോ-വിക്കുണ എന്ന പുതിയൊരിനത്തെ ഉത്പാദിപ്പിച്ചിട്ടുണ്ട്. വിക്കുണയുടെയും അൽപകയുടെയും നല്ല ഗുണങ്ങൾ ഒരുമിച്ച് ഒരു തലമുറയിൽ കാണുമെന്നായിരുന്നു പ്രതീക്ഷ. എന്നാൽ ഈ പരീക്ഷണവും പൂർണവിജയമായിട്ടില്ല. പാക്കോ-വിക്കുണയുടെ രോമത്തിന്റെ മിനുസം ഒരിക്കൽ വെട്ടിയെടുത്തുകഴിയുമ്പോൾ നഷ്ടപ്പെടുന്നു; അതോടൊപ്പം കട്ടിയുള്ള രോമത്തിൽ വർധനവ് ഉണ്ടാകുകയും ചെയ്യും. കൂടാതെ പലപ്പോഴും ഇവയുടെ കുഞ്ഞുങ്ങൾ ആദ്യതലമുറയിലെപ്പോലെ ആകാറുമുണ്ട്.


</doc>
<doc id="123192" url="https://ml.wikipedia.org/wiki?curid=123192" title="അകാലജനനം">
അകാലജനനം

ഗർഭകാലം പൂർത്തിയാകുന്നതിനുമുമ്പ് ഉണ്ടാകുന്ന ജനനം. മനുഷ്യരിൽ ഗർഭകാലം 280 ദിവസം (40 ആഴ്ച) ആണ്. 37 ആഴ്ചയ്ക്ക് മുൻപ് ജനിക്കുന്നതിനു അകാല ജനനം എന്നു പറയാവുന്നതാണ്. ഇങ്ങനെ ജനിക്കുന്ന ശിശുക്കൾക്കു പ്രായേണ 2,500 ഗ്രാമിൽ (5.1/2 റാത്തൽ) കുറവായിരിക്കും തൂക്കം. ഈ ശിശുക്കൾക്ക് ഗർഭാശയത്തിനു വെളിയിലുള്ള പരിസ്ഥിതിയുമായി ഇണങ്ങിച്ചേരാനുള്ള കഴിവ് കുറവായിരിക്കും. ലോകത്ത് ഇന്ന് നടക്കുന്ന പ്രസവങ്ങളിൽ 7-12 ശ.മാ. വരെ അകാല ജനനങ്ങളാണ്.

മാതാവിന്റെ പ്രായം 20ൽ താഴെയോ 35-ന് മുകളിലോ ആണെങ്കിൽ അകാലജനനത്തിനുള്ള സാധ്യത കൂടുതലാണ്. ഒരേ പ്രസവത്തിൽ ഒന്നിലേറെ ശിശുക്കൾ ഉണ്ടാകുമ്പോഴും ഇത് സാധാരണമാണ്. രണ്ടു വർഷത്തിൽ ഒന്നിലേറെ പ്രസവം ഉണ്ടാകുമ്പോഴും ആറു വർഷത്തിലേറെ ഇടവിട്ടു പ്രസവം ഉണ്ടാകുമ്പോഴുമാണ് അകാലജനനത്തിനു കൂടുതൽ സാധ്യത. രക്തക്കുറവ്, താഴ്ന്ന ജീവിതനിലവാരം, പോഷകാഹാരക്കുറവ്, പുകവലി, മയക്കു മരുന്നുകളുടെ ഉപയോഗം, പ്രമേഹം, രക്താതിസമ്മർദം, രക്തസ്രാവം ഇവയെല്ലാം അകാലജനനത്തിനു ഹേതുവാകാറുണ്ട്.

ഗർഭിണിയുടെ ശരീരത്തിൽ ശക്തിയായ ഇളക്കം തട്ടുമ്പോൾ ശർഭാശയത്തിലെ ആമ്നിയോട്ടിക് മെമ്പ്രെയിൻ (Amniotic memberane) പൊട്ടി ആമ്നിയോട്ടിക് ഫ്ളൂയിഡ് (A.fluid) എന്ന ദ്രാവകം നഷ്ടപ്പെടുന്നു. ഇക്കാരണത്താൽ പ്രസവം ത്വരിതപ്പെടുകയും ശിശുക്കൾ അകാലത്തു ജനിക്കുകയും ചെയ്യുന്നു.

കാലിൽ നീര്, രക്തസമ്മർദത്തിന്റെ വർദ്ധനവ്, ഇടയ്ക്കിടക്കു രക്തംപോക്ക് (Antepartum haemorrhage) തുടങ്ങിയ അസുഖങ്ങൾ ബാധിക്കുന്നതിന്റെ ഫലമായി പ്രസവം ത്വരിതപ്പെടുകയും അകാലജനനം ഉണ്ടാവുകയും ചെയ്യുന്നു. ശ്രോണീമേഖല വേണ്ടവിധത്തിൽ വികാസം പ്രാപിക്കാത്തവരിൽ (contracted pelvis) ഗർഭം പൂർത്തിയാകാനനുവദിക്കാതെ പ്രസവം ത്വരിതപ്പെടുത്തുന്നതിന്റെ (Induction) ഫലമായും അകാലജനനം ഉണ്ടാകുന്നു. ഗർഭാശയത്തിന്റെ വളർച്ചയിൽ ഉള്ള പോരായ്മകൾ, ഗർഭാശയ മുഴകൾ, ഗർഭാശയമുഖത്തു ചെയ്യുന്ന ചില ശസ്ത്രക്രിയകൾ, ഗർഭാശയത്തിലും യോനിയിലുമുള്ള അണുബാധ എന്നിവയും ശക്തമായ കാരണങ്ങളാണ്.

പ്രീ എക്ളാംപ്ടിക് ടോക്സീമിയ (Pre Eclamptic toxemia), അനീമിയ (Anaemia), ആക്സിഡെന്റൽ ഹെമറേജ് (Accidental haemorhage), എക്ലാംപ്സിയ (Eclampsia), ഹൃദ്രോഗങ്ങൾ, ഇൻഫെക്റ്റീവ് ഹെപ്പാറ്റൈറ്റിസ് (Infective hepatitis), യൂറിനറി ഇൻഫെക്ഷൻ (Chronic renal disease), റെസ്പിറേറ്ററി ഇൻഫെക്ഷൻ (Respiratory Infection), ഹൈഡ്രാമ്നിയോസ്, അപസ്മാരം (Epilepsy), പ്രമേഹം (Diabetes), തൈറോടോക്സിക്കോസിസ് (Thyrotoxicosis), ക്ഷയം മുതലായ രോഗങ്ങളുള്ളവർക്ക് ഗർഭം പൂർത്തിയാക്കാനുള്ള ശേഷി നഷ്ടപ്പെടുന്നു. അതിനാൽ പ്രസവം വിദഗ്ദ്ധമായി ത്വരിതപ്പെടുത്തേണ്ടിവരും. അങ്ങനെയും അകാലജനനം സംഭവിക്കാം.

അകാലജനനം പ്രവചിക്കാനുള്ള മാർഗങ്ങൾ. അകാല ജനനത്തിന് സാധ്യതയുണ്ടോ എന്നറിയാൻ പല പരിശോധനകളും ഉണ്ട്. അൾട്രാസൌണ്ട് സ്കാനിംഗ് (Ultrasound scanning) വഴി ഗർഭാശയകവാടത്തിന്റെ നീളവും വികാസവും അളക്കുക, ഗർഭാശയത്തിന്റെ സങ്കോചവികാസങ്ങൾ (contractions) പ്രത്യേക ഉപകരണം കൊണ്ട് മനസ്സിലാക്കുക, യോനീ സ്രവത്തിൽ ഫീറ്റൽ ഫൈബ്രോനെക്റ്റിൻ (Foetal Fibronectin), സൈറ്റോകൈനുകൾ (Cyto kines), ഇന്റർ ലൂട്ടിൻ (Inter leutin) തുടങ്ങിയ വസ്തുക്കൾ ഉണ്ടോ എന്നുള്ള പരിശോധന തുടങ്ങിയ പല മാർഗങ്ങളും അകാലജനനത്തിന്റെ സാധ്യത കണ്ടുപിടിക്കാൻ സഹായിക്കും. എന്നാൽ ഈ പരിശോധനകളൊന്നും തന്നെ 100 ശ.മാ. വിശ്വാസയോഗ്യമല്ല.

ശിശുവിന്റെ തൊലി വളരെ നേർമയുള്ളതായിരിക്കും. ശരീരത്തിൽ 'ലാനുഗോ' (Lanugo) എന്നു പറയപ്പെടുന്ന രോമം ധാരാളം ഉണ്ടായിരിക്കും. തൊലി ചുക്കിച്ചുളിഞ്ഞിരിക്കും. ശിശു മിക്കവാറും അനങ്ങാതെ കിടന്നുറങ്ങും. തൂക്കവും നീളവും കുറവായതിനാൽ തലയോടിന്റെ വലിപ്പം കുറഞ്ഞിരിക്കും. ശ്വാസകോശങ്ങൾ, വൃക്കകൾ, കരൾ ഇവയ്ക്കു വേണ്ടത്ര വളർച്ച ലഭിക്കാത്തതിനാൽ ദേഹത്തിന്റെ താപനില നിലനിർത്താനും രോഗങ്ങൾ തടയാനുമുള്ള ശേഷി കുറഞ്ഞിരിക്കും. അകാലജനിത ശിശുക്കളെ പരിമിതമായ ആരോഗ്യ സംരക്ഷണസൗകര്യം മാത്രമുള്ള വീടുകളിൽവച്ച് ശുശ്രൂഷിച്ചാൽ പോരാ. ഇതിനുവേണ്ടി പ്രധാന ആശുപത്രികളിലെല്ലാം പ്രത്യേകം ഇൻകുബേറ്ററുകൾ സജ്ജമായിരിക്കും.

ഇൻകുബേറ്ററിൽ വളർത്തുമ്പോൾ ശിശുവിന്റെ ശരീരത്തിലെ താപം നിലനിർത്തുക, പോഷകാംശങ്ങൾ അടങ്ങിയ ഭക്ഷണം ക്രമമനുസരിച്ച് കൊടുക്കുക, രോഗസംക്രമണം തടയുക തുടങ്ങിയവയാണ് പ്രത്യേകമായി ശ്രദ്ധിക്കേണ്ട കാര്യങ്ങൾ. ജനനത്തിനുശേഷം 24 മുതൽ 48 മണിക്കൂർ വരെ ഒന്നും കൊടുക്കേണ്ടതില്ല. ചിലപ്പോൾ ചില ശിശുക്കൾ കരയുകയും കൈവിരൽ കുടിക്കാൻ നോക്കുകയും മുലപ്പാൽതനിയെ
നുകർന്നു കുടിക്കാൻ കഴിയാതിരിക്കുകയും ചെയ്യുന്നപക്ഷം, അമ്മയുടെ പാൽ ബ്രെസ്റ്റ് പമ്പ് (Breast pump) ഉപയോഗിച്ച് എടുത്തു ശിശുവിന് ഡ്രോപ്പർകൊണ്ടു കൊടുക്കാവുന്നതാണ്. ചില കുട്ടികൾക്കു പാൽ കൊടുക്കുന്നതിന്റെ ഫലമായി ശ്വാസംമുട്ടൽ വന്നു മരണത്തിനിടയാകാറുണ്ട്. ഭക്ഷണത്തിൽ കാൽസ്യം, ഫോസ്ഫറസ്, ജീവകം സി, കെ എന്നിവ അത്യാവശ്യമാണ്. പശുവിൻപാലും വെള്ളവും തുല്യമായി ചേർത്തു നാലാമത്തെ ദിവസം രണ്ടോ നാലോ മണിക്കൂർ ഇടവിട്ടു കൊടുക്കാം. റ്റ്യൂബ് വഴിയാണെങ്കിൽ 4 മണിക്കൂർ ഇടവിട്ടുമാത്രം കൊടുത്താൽമതി. വലിച്ചുകുടിക്കാത്ത ശിശുക്കൾക്കു പിപ്പറ്റും വലിച്ചു കുടിക്കുന്ന ശിശുക്കൾക്ക് കുപ്പിയും ഉപയോഗിക്കാം. ശിശുവിനു പൂർണവളർച്ചയില്ലാത്തതിനാൽ താപം നിലനിർത്തുന്നതിന് കൃത്രിമമായി 36.88°c ചൂട് ഇൻകുബേറ്ററിനകത്ത് ഉണ്ടാക്കിയിരിക്കണം. താപം നിലനിർത്താൻ ചൂടുവെള്ളം നിറച്ച കുപ്പികൾ പ്രധാനമായി ശിശുക്കളുടെ കിടക്കയുടെ പ്രത്യേക അറകളിൽ സൂക്ഷിക്കാനുള്ള സജ്ജീകരണം ഉണ്ടായിരിക്കണം. 50-60 ശ.മാ. ആർദ്രതയും വേണം. ശിശുവിന്റെ ശരീരത്തിന്റെ തൂക്കം വർദ്ധിക്കുന്നതോടെ ഇൻകുബേറ്ററിലെ ആർദ്രതയും താപവും കുറയ്ക്കാം.

ശിശുവിനു ശ്വാസോച്ഛ്വാസം ചെയ്യാൻ കഴിയാത്തതിനാൽ ഓക്സിജൻ നിയന്ത്രിതമായി കൊടുക്കണം. അനിയന്ത്രിതമായി ഓക്സിജൻ കൊടുക്കുന്നതായാൽ ശിശുവിനു പിന്നീട് റിട്രോപ്ളാസെന്റൽ ഫൈബ്രോപ്ളാസിയ (Retroplacental fibroplasia) എന്ന രോഗം കണ്ണിനകത്തുണ്ടാകാനിടയുണ്ട്. ശിശുവിനെ വളരെ നേരിയ ഉടുപ്പു ധരിപ്പിക്കണം. ഫ്ളാനൽകൊണ്ടോ കമ്പിളികൊണ്ടോ ഉള്ള ഒറ്റവസ്ത്രങ്ങൾ ധരിപ്പിക്കുന്നതാണ് നല്ലത്. രോഗമുള്ള ശിശുക്കളെ മാറ്റി പ്രത്യേക ഇൻകുബേറ്ററിൽ കിടത്തി ശുശ്രൂഷിക്കണം. 2 കി.ഗ്രാമോളം തൂക്കമുള്ള ശിശുക്കളെ കുളിപ്പിക്കാം. അതിൽ കുറഞ്ഞവരെ തുണിമുക്കി തുടയ്ക്കുന്നതാണ് നല്ലത്. 2000 യൂണിറ്റ് ജീവകം ഡി-യും 50 മി.ഗ്രാം ജീവകം സി-യും 50 മി.ഗ്രാം ജീവകം എ-യും പാലിൽ പാകത്തിനു ചേർത്തുകൊടുക്കണം. ജീവകം കെ കുത്തിവയ്ക്കാം; പ്രസവിച്ച ഉടനെ 1-2 മി.ഗ്രാം കൊടുക്കാവുന്നതാണ്. മുമ്മൂന്നു മണിക്കൂർ ഇടവിട്ട് ശിശുവിനെ എടുത്ത് വശം മാറ്റി കിടത്തേണ്ടതാവശ്യമാണ്. ഭക്ഷണം റ്റ്യൂബ് വഴി കൊടുക്കുമ്പോൾ പ്രത്യേകം ശ്രദ്ധിക്കേണ്ടതുണ്ട്. വിദഗ്ദ്ധ പരിചരണത്തിനു വിധേയരായി പൂർണവളർച്ച പ്രാപിക്കുന്ന ശിശുക്കൾ ചൊടിയും ചുറുചുറുക്കമുള്ളവരായി വളരുന്നു. ഒരു ചെറിയ ശ.മാ. കുഞ്ഞുങ്ങൾക്ക് വളർന്നു കഴിഞ്ഞിട്ടും ചിലപ്പോൾ ആരോഗ്യപ്രശ്നങ്ങൾ ഉണ്ടായേക്കാം.

അമ്മമാരുടെ ആരോഗ്യം സംരക്ഷിക്കുകയും രോഗങ്ങൾ ചികിത്സിക്കുകയും ചെയ്താൽ അകാലജനനം ഒരു പരിധിവരെ തടയാം. പ്രസവവേദന തുടങ്ങിയാൽ തന്നെ കുറച്ചു മണിക്കൂറുകളോ ദിവസങ്ങളോ വരെ അകാല ജനനം തടയാൻ ഉതകുന്ന മരുന്നുകൾ ഉണ്ട്. ഐസോക്സുപ്രിൻ (Isoxsuprin), ടെർബ്യുടലിൻ (terputalin), റിടോഡ്രിൻ (retodrin) തുടങ്ങിയവയാണ് ഈ മരുന്നുകൾ. അകാലജനനം 72 മണിക്കൂർ മുതൽ 1 ആഴ്ച വരെ നീട്ടിക്കൊണ്ടു പോകാൻ ഈ മരുന്നുകൾ ഉപകരിക്കും




</doc>
<doc id="123201" url="https://ml.wikipedia.org/wiki?curid=123201" title="മാടത്തരുവി കൊലക്കേസ്">
മാടത്തരുവി കൊലക്കേസ്

ഇന്ത്യയിലെ കേരളസംസ്ഥാനത്ത് 1966-ൽ കോളിളക്കം സൃഷ്ടിച്ച ഒരു കൊലപാതകകേസാണ് മാടത്തരുവി കേസ് എന്ന് അറിയപ്പെടുന്നത്. വിധവയായ മറിയക്കുട്ടി എന്ന സ്ത്രീയുടെ ജഡം ഇന്നത്തെ പത്തനംതിട്ട ജില്ലയിൽ റാന്നി അടുത്തുള്ള മാടത്തരുവിയിൽ 1966 ജൂൺ 16-ൻ കാണപ്പെട്ടതാണ് കേസിനു ആധാരം. ബെനഡിക്‌ട്‌ ഓണംകുളം എന്ന സുറിയാനി കത്തോലിക്കാ പുരോഹിതനാണ്‌ കുറ്റവാളി എന്ന ആരോപണമാണ്‌ കേസിലേയ്ക്ക് വ്യാപകമായ മാധ്യമശ്രദ്ധയും ജനശ്രദ്ധയും ആകർഷിച്ചത്. 

ബെനഡിക്ട് മറിയക്കുട്ടിയുമായി അനാശാസ്യബന്ധം പുലർത്തിയിരുന്നെന്നും അവരുടെ മരണസമയത്ത് രണ്ടുവയസ്സുണ്ടായിരുന്ന കുട്ടിയുടെ പിതാവ് അദ്ദേഹമാണെന്നും ആരോപിക്കപ്പെട്ടിരുന്നു. ഈ കേസിൽ 1966 ജൂൺ 24-ന്‌ ബെനഡിക്ടച്ചൻ അറസ്റ്റു ചെയ്യപ്പെട്ടു. ഒരു കത്തോലിക്കാപുരോഹിതൻ ഇത്തരം കുറ്റാരോപണത്തിൽ അറസ്റ്റുചെയ്യപ്പെടുന്ന കേരളത്തിലെ ആദ്യസംഭവമായിരുന്നു അത്. കൊല്ലത്തെ സെഷൻസ് കോടതിയിൽ നടന്ന വിചാരണയെ തുടർന്ന് 1966 നവംബർ 19 ന്‌ ബെനഡിക്‌ട്‌ അച്ചന്‌, സെഷൻസ് ജഡ്‌ജി കുഞ്ഞിരാമൻ വൈദ്യർ, അഞ്ചുവർഷത്തെ കഠിനതടവും വധശിക്ഷയും വിധിച്ചു. കേസ് അന്വേഷിച്ച രീതിയിൽ പലതരം വീഴ്ചകളും കണ്ടെങ്കിലും, പ്രതി പുരോഹിതനാണെന്നതിനാൽ കുറ്റകൃത്യത്തെ ഗൗരവമായെടുത്ത് കഠിനതരമായ ശിക്ഷ വിധിക്കുകയായിരുന്നു സെഷൻസ് കോടതി. കീഴ്‌കോടതിയുട ഈ നിലപാട്, ബെനഡിക്ടിന്റെ അപ്പീൽ പരിഗണിച്ച കേരളാ ഹൈക്കോടതിയിലെ രണ്ടംഗ ബഞ്ച് അംഗീകരിച്ചില്ല. ന്യായാധിപന്മാരായ പി.ടി. രാമൻ നായരും വി.പി. ഗോപാലനുമായിരുന്നു ആ ബെഞ്ചിലെ അംഗങ്ങൾ. നിയമത്തിന്റെ മുൻപിൽ എല്ലാവരും തുല്യരാണെന്നു കരുതിയ അവർ, മതിയായ തെളിവില്ലെന്ന കാരണം പറഞ്ഞ് 1967 ഏപ്രിൽ 7-ന്‌ പുറപ്പെടുവിച്ച വിധിയിൽ, ബെനഡിക്ടിനെ വെറുതേ വിട്ടു. അപ്പീൽ പരിഗണിച്ച രണ്ടംഗ ബെഞ്ചിലെ ജഡ്ജിമാരിൽ ഒരാളായിരുന്ന പി.ടി. രാമൻ നായർ, ന്യായാധിപനെന്ന നിലയിൽ തനിക്കു കൈകാര്യം ചെയ്യേണ്ടി വന്നതിൽ ഏറ്റവും വിഷമം പിടിച്ച കേസ് ഇതായിരുന്നെന്ന് പിന്നീട് ഒരഭിമുഖത്തിൽ പറഞ്ഞു.

മാടത്തരുവി കൊലക്കേസിനെ ആധാരമാക്കി "മാടത്തരുവി", "മൈനത്തരുവി കൊലക്കേസ്" എന്നീ പേരുകളിൽ രണ്ടു മുഴുനീള ചലച്ചിത്രങ്ങൾ മലയാളത്തിൽ നിർമ്മിക്കപ്പെട്ടിട്ടുണ്ട്. മാടത്തരുവി എന്ന ചിത്രത്തിൽ കൊല ചെയ്യപ്പെട്ട സ്ത്രീയായി വേഷമിട്ടത് മലയാളത്തിലെ പ്രസിദ്ധ അഭിനേത്രി ഷീല ആയിരുന്നു. കേസിലെ പ്രതിയായ പുരോഹിതനെ രണ്ടു ചിത്രങ്ങളിലും, മരണമടഞ്ഞ സ്ത്രീയോടു കാട്ടിയ കാരുണ്യം മൂലം കുഴപ്പത്തിൽ പെട്ട നിരപരാധിയായാണ്‌ ചിത്രീകരിച്ചിരുന്നത്.

ഈ കേസുമായി ബന്ധപ്പെട്ട് 2000-മാണ്ടിൽ നടന്നതായി പറയപ്പെടുന്ന ഒരു വെളിപ്പെടുത്തൽ അതിലേയ്ക്ക് വീണ്ടും ജനശ്രദ്ധയാകർഷിച്ചു. ഒരു എസ്റ്റേറ്റുടമയുടെ കുഞ്ഞിനെ ഗർഭം ധരിച്ചിരുന്ന മറിയക്കുട്ടി മരിച്ചത് അയാളുടെ ആവശ്യമനുസരിച്ച് ഒരു ഡോക്ടർ നടത്തിയ ഗർഭഛിദ്രശസ്ത്രക്രിയയെ തുടർന്നായിരുന്നെന്ന് ആ ഡോക്ടറുടെ 93 വയസ്സുള്ള പത്നിയും രണ്ടു മക്കളും ആദ്യം ബെനഡിക്ടിനോടും പിന്നീട് ചില മാധ്യമങ്ങളോടും വെളിപ്പെടുത്തിയതായി പറയപ്പെടുന്നു. എസ്റ്റേറ്റുടമയും ഡോക്ടറും നേരത്തേ മരിച്ചിരുന്നു. ഭർത്താവിന്റെ മരണത്തെ തുടർന്ന് കുടുംബത്തിൽ തുടരെ ഉണ്ടായിക്കൊണ്ടിരുന്ന അനിഷ്ടസംഭവങ്ങളിൽ ആത്മീയസാന്ത്വനം തേടി ഒരു കത്തോലിക്കാ പ്രാർത്ഥനാകേന്ദ്രത്തിൽ ധ്യാനത്തിനെത്തിയ ഡോക്ടറുടെ പത്നി പ്രാർത്ഥനാകേന്ദ്രത്തിന്റെ തലവന്റെ അന്വേഷണത്തോടു പ്രതികരിച്ച് ഭർത്താവിന്റെ കുറ്റം സമ്മതിക്കുകയും , തുടർന്നു കിട്ടിയ നിർദ്ദേശമനുസരിച്ച് ബെനഡിക്ടിനെ സന്ദർശിച്ച്, മറിയക്കുട്ടിയുടെ മരണപശ്ചാത്തലം വെളിപ്പെടുത്തി അദ്ദേഹത്തോട് മാപ്പിരക്കുകയുമാണത്രെ ഉണ്ടായത്.

അതിരമ്പുഴയിൽ വിശ്രമജീവിതം നയിക്കുകയായിരുന്ന ബെനഡിക്ടച്ചൻ ഒരു വർഷത്തിനുള്ളിൽ, 2001 ജനുവരി 11-ന്‌ അന്തരിച്ചു. അതിരമ്പുഴയിലെ വിശുദ്ധ മാതാവിന്റെ പള്ളിയോടു ചേന്നുള്ള വൈദികരുടെ സിമിത്തേരിയിൽ സംസ്കരിക്കപ്പെട്ടിരിക്കുന്ന ബെനഡിക്ടിന്റെ മദ്ധ്യസ്ഥതയിൽ പല അത്ഭുതങ്ങളും നടന്നതായി പിന്നീട് അവകാശവാദങ്ങൾ ഉയർന്നു. വിശ്വാസികളിൽ ചിലർ അദ്ദേഹത്തെ "സഹനദാസൻ" എന്നു വിളിക്കാനും തുടങ്ങി. തുടർന്ന്, കത്തോലിക്കാസഭയിൽ ലോകമൊട്ടാകെ വൈദികവർഷമായി അചരിക്കപ്പെട്ട 2009-10-ൽ ബെനഡിക്ടിന്റെ കല്ലറ പുനർനിർമ്മിക്കപ്പെടുകയും അദ്ദേഹത്തിന്റെ പേരുവിളിച്ചു പ്രാർത്ഥിക്കാൻ സഭ വിശ്വാസികളെ അനുവദിക്കുകയും ചെയ്തു. താമസിയാതെ, ഫാദർ ബെനഡിക്ടിനെ വിശുദ്ധരുടെ ഗണത്തിലേക്ക് ഉയർത്തുവാനായുള്ള പ്രാരംഭ നടപടികൾക്കും കത്തോലിക്ക സഭ തുടക്കമിട്ടു. 

തന്റേതല്ലാത്ത തെറ്റിന് നേരിടേണ്ടി വന്ന സഹനത്തിലൂടെ നിശ്ശബ്ദം കടന്നു പോയ പുണ്യപുരുഷനായി അദ്ദേഹത്തെ സഭാനേതൃത്വവും വിശ്വാസികളിൽ ഒരു വിഭാഗവും കാണുന്നു. അതിരമ്പുഴ പള്ളിയിൽ സന്ദർശകർക്കു വേണ്ടിയുള്ള പുസ്തകത്തിൽ തൃശൂർ അതിരൂപതയുടെ മുൻ മെത്രാപ്പോലീത്താ ജേക്കബ് തൂങ്കുഴി എഴുതിയ കുറിപ്പ് ഈ നിലപാടിനെ പ്രതിഫലിപ്പിക്കുന്നു: "വിശുദ്ധ അൽഫോൻസാ സഹനപുത്രിയായിരുന്നെങ്കിൽ ഫാദർ ബെനഡിക്ട് ഒരു സഹനപുത്രനായിരുന്നു, ആത്മാവിലും ശരീരത്തിലും. ഒരു കാലത്ത് അൽഫോൻസാമ്മയോടൊപ്പം അൾത്താരയിലേയ്ക്ക് അദ്ദേഹവും ഉയർത്തപ്പെടും എന്നു പ്രത്യാശിക്കാം, പ്രാർത്ഥിക്കാം."

മാടത്തരുവി കൊലക്കേസിന് കത്തോലിക്കാ സഭ അവതരിപ്പിക്കുന്ന പുതിയ ഭാഷ്യം അവിശ്വസനീയവും പൊരുത്തക്കേടുകൾ നിറഞ്ഞതുമാണെന്ന്, കലാകൗമുദി വാരിക കവർ സ്റ്റോറിയായി പ്രസിദ്ധീകരിച്ച ഒരന്വേഷണത്തിൽ, സഭാനേതൃത്വത്തിന്റെ കടുത്ത വിമർശകനായ ജോസഫ് പുലിക്കുന്നേൽ വാദിക്കുന്നു. ഏതോ ധ്യാനമന്ദിരത്തിലെ അജ്ഞാതനായ തലവന്റെ 'ജ്ഞാനദൃഷ്ടി'യിൽ പിറന്ന കഥയാണിതെന്നാണ് അദ്ദേഹത്തിന്റെ പക്ഷം. പുതിയ ഭാഷ്യത്തെ വിശദീകരിച്ച് കത്തോലിക്കാ മാസികയായ കർമ്മലകുസുമത്തിന്റെ മുൻ പത്രാധിപരും സി.എം.ഐ. വൈദികനുമായ എം.ജെ.കളപ്പുരയ്ക്കൽ എഴുതിയ 'അഗ്നിശുദ്ധി' എന്ന പുസ്തകത്തിൽ, മറിയക്കുട്ടിയുമായി ബന്ധമുണ്ടായിരുന്ന കാഞ്ഞിരപ്പള്ളിയിലെ എസ്റ്റേറ്റു മുതലാളിയെ "മണിമലേത്ത് പൈലോച്ചൻ" എന്നു പേരെടുത്തു പറയുന്നു. എന്നാൽ പരേതനായ ആ വ്യക്തിയുടെ പുത്രൻ ഈ ആരോപണത്തെ ചോദ്യം ചെയ്തെഴുതിയ കത്തിനുള്ള മറുപടിയിൽ, കേസു നടക്കുന്ന കാലത്ത് തനിനിറം, മംഗളം തുടങ്ങിയ പത്രങ്ങൾ മത്സരബുദ്ധിയോടെ ഈ കേസിനെക്കുറിച്ചു കൊടുത്തിരുന്ന വാർത്തകൾ പകർത്തിയെടുത്തു പുസ്തകത്തിൽ ചേർക്കുകയാണ് താൻ ചെയ്തതെന്നു സമ്മതിച്ച കാര്യവും പുലിക്കുന്നേൽ പറയുന്നു. ഏതു പത്രത്തെയാണ് ആശ്രയിച്ചതെന്നു ഗ്രന്ഥകാരൻ കൃത്യമായി പറയുന്നില്ലെന്നും അദ്ദേഹം പരാമർശിക്കുന്ന മംഗളം ദിനപ്പത്രം അക്കാലത്ത് നിലവിലുണ്ടായിരുന്നു പോലുമില്ല എന്നും പുലിക്കുന്നേൽ ചൂണ്ടിക്കാട്ടുന്നു.

ഫാദർ ബെനഡിക്ടിന്റെ നാമകരണശ്രമം കേരളത്തിലെ ക്രിസ്തീയസഭകളുടെ വാണിജ്യവത്ക്കരണത്തെ ഉദാഹരിക്കുക മാത്രമേ ചെയ്യുന്നുള്ളു എന്നും സാമ്പത്തിക താത്പര്യങ്ങളാണ് ഇതിനു പിന്നിലുള്ളതെന്നും വിമർശിക്കപ്പെട്ടിട്ടുണ്ട്. ഇതിന് അടിസ്ഥാനമായി പറയപ്പെടുന്ന വെളിപ്പെടുത്തലുകളുടെ വാസ്തവികത, മാതൃഭൂമി ആഴ്ചപ്പതിപ്പിനു നൽകിയ ഒരഭിമുഖത്തിൽ, പ്രമുഖ അഭിഭാഷകനും സാമൂഹ്യ പ്രവർത്തകനുമായ എ.ജയശങ്കറും ചോദ്യം ചെയ്തു. യഥാർത്ഥ പ്രതിയെന്ന് ആരോപിക്കപ്പെടുന്നയാളുടെ കുടുംബത്തിൽ മന്ദബുദ്ധികളും വികലാംഗരുമൊന്നുമില്ലെന്നും മറിച്ചുള്ള പ്രചരണം വാസ്തവവിരുദ്ധമാണെന്ന് ആ കുടുംബം പറഞ്ഞാൽ മാധ്യമങ്ങൾ അതിനെ അവഗണിക്കുന്ന സ്ഥിതിയാണുള്ളതെന്നും അദ്ദേഹം ആരോപിക്കുന്നു.

 "മാനസികമായി തകർന്ന ഞങ്ങൾ ഒരു പ്രാർത്ഥനാലയത്തിൽ പോയി ഞങ്ങളുടെ പ്രയാസങ്ങൾ പറഞ്ഞു. എപ്പോഴെങ്കിലും റാന്നിയിൽ താമസിച്ചിട്ടുണ്ടോ എന്നു പ്രാർത്ഥനാകേന്ദ്രത്തിന്റെ തലവൻ ചോദിച്ചു. പിന്നെ അന്നു നടന്ന സംഭവങ്ങൾ ഓരോന്നായി വിവരിച്ചു. എല്ലാം സത്യമാണെന്നു ബോദ്ധ്യമായി" - 2000 നവംബർ 25-ലെ ദീപിക ദിനപ്പത്രത്തിലെ റിപ്പോർട്ട്


</doc>
<doc id="123205" url="https://ml.wikipedia.org/wiki?curid=123205" title="കൂടും തേടി">
കൂടും തേടി

പോൾ ബാബുവിന്റെ സംവിധാനത്തിൽ മോഹൻലാൽ, റഹ്‌മാൻ, എം.ജി. സോമൻ, നദിയ മൊയ്തു, രാധിക എന്നിവർ പ്രധാനവേഷങ്ങളിൽ അഭിനയിച്ച് 1985-ൽ പുറത്തിറങ്ങിയ ഒരു മലയാളചലച്ചിത്രമാണ് കൂടും തേടി. കോക്കേഴ്സ് ഫിലിംസിന്റെ ബാനറിൽ സിയാദ് കോക്കർ നിർമ്മിച്ച ഈ ചിത്രം സെൻ‌ട്രൽ പിൿചേഴ്സ് വിതരണം ചെയ്തിരിക്കുന്നു. രാജ് മോഹൻ ആണ് ഈ ചിത്രത്തിന്റെ കഥാകാരൻ. തിരക്കഥ, സംഭാഷണം എന്നിവ നിർവ്വഹിച്ചത് എസ്.എൻ. സ്വാമി ആണ്.

എം.ഡി. രാജേന്ദ്രൻ എഴുതിയ ഇതിലെ ഗാനങ്ങൾക്ക് സംഗീതം പകർന്നത് ജെറി അമൽദേവ് ആണ്. പശ്ചാത്തലസംഗീതം ജോൺസൺ ഒരുക്കിയിരിക്കുന്നു.



</doc>
<doc id="123212" url="https://ml.wikipedia.org/wiki?curid=123212" title="ആദിത്യ (കൃത്രിമോപഗ്രഹം)">
ആദിത്യ (കൃത്രിമോപഗ്രഹം)

ബഹിരാകാശത്തു നിന്നും സൂര്യനെ നിരീക്ഷിക്കുന്നതിനുള്ള ഇന്ത്യൻ കൃത്രിമോപഗ്രഹമാണ്‌ ആദിത്യ (Aditya).() 

ഐ.എസ്.ആർ.ഒ ആണ്‌ സൂര്യ പര്യവേക്ഷണത്തിനുള്ള ഈ ഉപഗ്രഹം 
വിക്ഷേപിക്കുന്നത്. 

സൂര്യോപരിതലത്തിലുള്ള കൊറോണയെപറ്റി വിശദമായി പഠിക്കുകയാണ് ‘ആദിത്യ’യുടെ ലക്ഷ്യം. ഭൂമിയിൽ നിന്നും 800 കിലോമീറ്റർ ദൂരെയുള്ള ഭ്രമണപഥത്തിലേക്കാണ് 
ആദിത്യയെ വിക്ഷേപിക്കുന്നത്. അവിടെനിന്നുമുള്ള നിരീക്ഷണവിവരങ്ങൾ ഭൂമിയിലേക്ക് അയയ്ക്കും. 400 കിലോഗ്രാമിനടുത്ത് ഭാരമുണ്ട്. 

ഇതിന്റെ ആശയം പൂർത്തീകരിച്ചത് ജനുവരി 2008 ൽ "അഡൈസറി കമ്മിറ്റി ഫോർ സ്പേസ് റിസർച്ച്" ("Advisory Committee for Space Research") ആണ്‌. ഇതിന്റെ രൂപകല്പനയും നിർമ്മാണവും , പിന്നീട് ഇതിന്റെ വിക്ഷേപണവും നടത്തുന്നത് ഐ.എസ്.ആർ.ഒ (ISRO ആണ്‌. ഐ.എസ്.ആർ.ഒ യുടെ ചെയർമാൻ ജി.മാധവൻ നായർ ഇതിന്റെ പ്രഖ്യാപനവും അനുമതിയും 10 നവംബർ 2008 ന്‌ നൽകി.

ഇതിന്റെ വിക്ഷേപണം 2017 ൽ നടത്താനാ് പദ്ധതിയിട്ടിരിക്കുന്നത്. പ്രധാനമായും കൊറോണയെക്കുറിച്ച് പഠിക്കാനാണ്‌ ഇത് വിക്ഷേപിക്കുന്നത്. 
ഈ കൃത്രിമോപഗ്രഹം അത്യാധുനിക സോളാർ കൊറോണാഗ്രാഫ് വഹിക്കുന്നുണ്ട്.
ഈ കൃത്രിമോപഗ്രഹത്തിന്റെ ഭാരം ഏകദേശം ഉണ്ട്. ഇതിന്റെ പദ്ധതി ചെലവ് ആകുമെന്ന് കരുതുന്നു. ഭൂമിയുടെ ഭ്രമണപഥത്തിൽ 
ഏകദേശം 800 km ൽ ആണ്‌ ഇത് സ്ഥാപിക്കുന്നത്. ഇത് കൊറോണൽ ഹീറ്റിംഗിന്റെ അടിസ്ഥാന പ്രശ്നങ്ങൾ പഠിക്കുമെന്ന് കരുതുന്നു. 



</doc>
<doc id="123217" url="https://ml.wikipedia.org/wiki?curid=123217" title="ആദിത്യ (വിവക്ഷകൾ)">
ആദിത്യ (വിവക്ഷകൾ)

ആദിത്യ Aditya (Āditya) എന്ന വാക്കാൽ താഴെപ്പറയുന്ന ഏതിനേയും വിവക്ഷിക്കാം:





</doc>
<doc id="123234" url="https://ml.wikipedia.org/wiki?curid=123234" title="പുത്തൻവേലിക്കര ഗ്രാമപഞ്ചായത്ത്">
പുത്തൻവേലിക്കര ഗ്രാമപഞ്ചായത്ത്

എറണാകുളം ജില്ലയിലെ പാറക്കടവ് ബ്ലോക്കിലെ ഒരു ഗ്രാമപഞ്ചായത്താണ് പുത്തൻവേലിക്കര. വളർന്നു വരുന്ന ഒരു വിനോദസഞ്ചായരകേന്ദ്രം കൂടിയാണ് ഇപ്പോൾ ഈ കൊച്ചു ഗ്രാമം. വടക്ക് തൃശ്ശൂർ ജില്ലയിലെ പൊയ്യ, മേത്തല പഞ്ചായത്തുകളും, തെക്ക് കരുമാല്ലൂർ, കുന്നുകര പഞ്ചായത്തുകളും, കിഴക്ക് പാറക്കടവ്, കുന്നുകര, കുഴൂർ (തൃശ്ശൂർ) പഞ്ചായത്തുകളും, പടിഞ്ഞാറ് ചേന്ദമംഗലം, വടക്കേക്കര, മേത്തല (തൃശ്ശൂർ) പഞ്ചായത്തുകളുമാണ് പുത്തൻവേലിക്കര ഗ്രാമപഞ്ചായത്തിന്റെ അതിരുകൾ. തുരുത്തിപ്പുറം, തുരുത്തൂർ, വെള്ളോട്ടുപുറം, കല്ലേപറമ്പ്, പുത്തൻവേലിക്കര, പഞ്ഞിപ്പളള, മാനംചാരിക്കുന്ന്, വട്ടേക്കാട്ടുകുന്ന്, കൊടിക്കുത്തുകുന്ന്, ഇളന്തിക്കര, കീഴുപ്പാടം, കോഴിത്തുരുത്ത്, തേലത്തുരുത്ത്, ചെറുകടപ്പുറം എന്നിവയാണ് ഇവിടുത്തെ പ്രധാന പ്രദേശങ്ങൾ. കൂടാതെ ഏതാനും തുരുത്തുകളും കൂടിയുണ്ട് ഇവിടെ.

കൊച്ചിരാജ്യത്തിന്റെയും തിരുവിതാംകൂറിന്റെയും സാംസ്കാരിക പൈതൃകം ഏറ്റുവാങ്ങിയ ഒരു പ്രദേശമാണ് പുത്തൻവേലിക്കര. കൂടാതെ പുരാതന വാണിജ്യകേന്ദ്രമായ മുസിരിസുമായി ഈ പ്രേദേശത്തിനു ബന്ധമുണ്ടെന്നും പറയപ്പെടുന്നു. ഈ പ്രദേശത്ത് പ്രാചീനകാലം മുതൽക്കുതന്നെ ദ്രാവിഡരുടെ ജനവാസം ഉണ്ടായിരുന്നു. ഇവിടെ നിന്നു കിട്ടിയ നന്നങ്ങാടികൾ ഈ കണ്ടെത്തലിൻ ശക്തി നല്കുന്നു.
വേലിയേറ്റം മൂലം പുതിയതായി ഉണ്ടായ കരയാണ് പുത്തൻവേലിക്കര എന്നൊരു കഥ ഇവിടെ നിലനില്ക്കുന്നുണ്ട്. ഈ പ്രദേശം കുഴിക്കുമ്പോൾ കിട്ടുന്ന കടൽജീവികളുടെ അവശിഷ്ടങ്ങൾ ഈ കഥയ്ക്ക് ബലം നല്കുന്നു. ബുദ്ധൻ എനന പദത്തിന്റെ ഗ്രാമ്യരൂപമാണ് പുതൻ, പുത്തൻ എന്നതിലെ സ്ത്ക്കെ. ബൗദ്ധരുടെ ആദികാല കേന്ദ്രങ്ങളിലൊന്നായ ഈ സ്ഥലം ബുദ്ധൻവേലിക്കരയായിരുന്നു. പുത്തൻ കുരിശ് പോലുള്ള സ്ഥലനാമങ്ങളും ഇതിൻ ഉപോൽബലകമാണ്. 


പ്രധാന ജീവിതോപാധി എന്നത് പാരമ്പര്യ വ്യവസായങ്ങളായിരുന്നു. വ്യവസായങ്ങളെന്നതിലുപരി കൈതൊഴിലുകളിലായിരുന്നു ഇവിടെയുള്ളവർ ഉപജീവനത്തിനായി മാർഗ്ഗം കണ്ടെത്തിയിരുന്നത്. കയർ വ്യവസായമായിരുന്നു അതിലൊന്ന് , കൂടാതെ പനമ്പ് , കുട്ട നെയ്ത്ത് എന്നിവയെല്ലാം ഇവിടെ നിലവിലുണ്ടായിരുന്നു. കൂടാതെ പുഴയുടെ കരയായതിനാൽ മത്സ്യബന്ധനം നടത്തി ജീവിക്കുന്നവരും ഇവിടെയുണ്ട്.





</doc>
<doc id="123255" url="https://ml.wikipedia.org/wiki?curid=123255" title="കടലാന">
കടലാന

ആനത്തിമിംഗിലം എന്നുകൂടി പേരുള്ള ഒരു സസ്തനിയാണ് കടലാന. സീലുകളിൽ ഏറ്റവും വലിപ്പംകൂടിയതാണ് ഇത്. തുമ്പിക്കൈ പോലെ തോന്നിക്കുന്ന നീണ്ട മുഖവും, ആനയെപ്പോലെ വലിപ്പവും ഉള്ളതിനാലാണ് ഇവയ്ക്ക് ഈ പേര് ലഭിച്ചത്.

മിറൂങ്ഗാ ജീനസ്സിൽപ്പെടുന്ന രണ്ടു സ്പീഷീസ് ജീവിച്ചിരിപ്പുണ്ട്. പസിഫിക് തീരങ്ങളിൽ കാണപ്പെടുന്ന "മിറൂങ്ഗാ അങ്ഗൂസ്റ്റിറോസ്റ്റ്രിസ്" ആണ് ഒരിനം. 19-ാം ശതകത്തിന്റെ അവസാനത്തോടെ ഇവ ഏതാണ്ട് അസ്തമിതമായിത്തുടങ്ങിയിരുന്നെങ്കിലും ഇപ്പോൾ അംഗസംഖ്യ വീണ്ടും വർധിച്ചുവരുന്നുണ്ട്. ഉത്തരമേഖലയിലാണ് ഇവ കാണപ്പെടുന്നത്. ഇവയിൽ ആൺ ആനത്തിമിംഗിലങ്ങൾക്ക് ഉദ്ദേശം 5 - 6 മീറ്റർ നീളവും 2,200 -ലേറെ കിലോഗ്രാം ഭാരവും ഉണ്ടാകും. പെൺ തിമിംഗിലങ്ങളുടെ നീളം 2.5 - 3 മീറ്റർ ആണ്.

"ആന്റാർട്ടിക് കടലാന" എന്നറിയപ്പെടുന്ന "മിറുങ്ഗാ ലിയൊനൈന" ദക്ഷിണമേഖലയിൽ കാണപ്പെടുന്നു. ഫാക്ലൻഡ് ദ്വീപിനു ചുറ്റുമുള്ള കടലിലാണ് ഇവ ഏറ്റവുമധികം കാണപ്പെടുന്നത്. മിറൂങ്ഗാ അങ്ഗിസ്റ്റിറോസ്റ്റ്രിസിനെക്കാൾ വലിപ്പം കൂടിയവയാണിവ. ആണിന് 7 മീറ്റർ നീളവും 5 - 6 മീറ്റർ വരെ വണ്ണവും (ഇടഭാഗത്ത്) ഉണ്ടാകും.

പൂർണവളർച്ചയെത്തിയ കടലാനകളുടെ ശരീരം ചെറുരോമങ്ങളാൽ ആവൃതമായിരിക്കുന്നു. ഈ രോമങ്ങൾക്കു മഞ്ഞകലർന്ന തവിട്ടു നിറംമുതൽ സ്ലേറ്റിന്റെ നിറംവരെ ഏതുമാകാം. കോപിഷ്ടനോ വികാരഭരിതനോ ആവുമ്പോൾ ആനത്തിമിംഗിലത്തിന്റെ തുമ്പിക്കൈയ്ക്കുള്ളിലുള്ള അറകൾ വായുനിറഞ്ഞ് വീർക്കുന്നു. ഇവയുടെ കൊഴുപ്പ് ശുദ്ധമായ എണ്ണയാണ്. ഒരു വലിയ ആൺ തിമിംഗിലത്തിന്റെ ശരീരത്തിൽനിന്നും 200 ഗ്യാലനിലേറെ എണ്ണ ലഭിക്കും. യന്ത്രങ്ങൾക്ക് ഈ എണ്ണ ഏറ്റവും പറ്റിയതാണെന്നു കരുതപ്പെടുന്നു.
കരയിൽ സഞ്ചരിക്കാൻ ഇവയ്ക്കു കഴിയുമെങ്കിലും മന്ദഗതിയിലേ മുന്നോട്ടു നീങ്ങാൻ സാധിക്കൂ. കടലോരത്തെ മണൽപ്പുറത്ത് പകൽ കിടന്നുറങ്ങുകയും, രാത്രിയിൽ ആഹാരസമ്പാദനത്തിന് കടലിൽ ഇറങ്ങുകയുമാണ് ഇവയുടെ പതിവ്. ചില പ്രത്യേകയിനം മത്സ്യങ്ങൾ, കണവ, ചെറു തിരണ്ടികൾ, പഫർ സ്രാവുകൾ എന്നിവയാണ് ഇവയുടെ മുഖ്യ ഭക്ഷണം. കടൽപ്പായലുകളും ഇവ ഭക്ഷിക്കാറുണ്ട്. പല്ലുകൾ അകന്നതും ചവയ്ക്കാൻ പറ്റാത്ത തരത്തിലുള്ളതുമാകയാൽ ഭക്ഷണസാധനം ഒന്നായി വിഴുങ്ങാൻ മാത്രമേ ഇവയ്ക്കു കഴിയൂ. അതിനാൽ താരതമ്യേന ചെറു ജീവികളെ മാത്രമേ ആഹരിക്കാറുള്ളൂ. 

കില്ലർ വെയ്‌ൽ എന്ന തിമിംഗിലമാണ് ഇവയുടെ ഏക ശത്രു. നീന്തിപ്പോകുന്നതിനിടയിൽ ഇവ ഈ കൊലയാളികളാൽ ആക്രമിക്കപ്പെടാറുണ്ട്.
ഒരു പെൺ കടലാന വർഷംതോറും ഓരോ കുഞ്ഞിനെ വീതം പ്രസവിക്കുന്നു. മനുഷ്യനെ അധികം ഭയമില്ലാത്ത ജീവികളാണിവ. കൂട്ടങ്ങളായി കഴിഞ്ഞുകൂടുന്ന ഇവയെ വളരെ വേഗം വലയിലകപ്പെടുത്താൻ സാധിക്കും. തുകലിനും ദന്തത്തിനും മറ്റുമായി മനുഷ്യൻ ഇവയെ നിർദാക്ഷിണ്യം വേട്ടയാടിക്കൊണ്ടിരിക്കുന്നതിനാൽ ഇവയുടെ വംശനാശം ഏതാണ്ട് അടുത്തിരിക്കുന്നതായി കണക്കാക്കപ്പെടുന്നു. ഇപ്പോൾ പല ഗവണ്മെന്റുകളും സീൽവേട്ട നിയമംമൂലം കർശനമായി നിരോധിച്ചിരിക്കുന്നു. കാലിഫോർണിയയിൽ സാന്താ ബാർബറാ ദ്വീപുകളുടെ സമുദ്രങ്ങളിൽനിന്നും മനുഷ്യനെ ഭയന്ന് ഇവ ഓടിപ്പോയിരുന്നു. എന്നാൽ ഗവണ്മെന്റ് സുരക്ഷാനടപടികൾ കൈക്കൊണ്ടതിനെത്തുടർന്ന് ഇവ വീണ്ടും അവിടേക്കു തിരിച്ചുവന്നു തുടങ്ങിയിരിക്കുന്നു. ഉത്തരമേഖലയിലെ കടലാനകൾക്കു മാത്രമേ ഇത്തരം സംരക്ഷണം ലഭിക്കുന്നുള്ളൂ; സംരക്ഷണം കിട്ടാത്ത ദക്ഷിണമേഖലയിലെ കടലാനകൾ അതിദ്രുതം വംശനാശത്തെ അഭിമുഖീകരിക്കുകയാണെന്നു പറയാം.


</doc>
<doc id="123262" url="https://ml.wikipedia.org/wiki?curid=123262" title="തത്തച്ചിന്നൻ">
തത്തച്ചിന്നൻ

ആറ്റക്കുരുവിയോളം മാത്രം വലിപ്പമുള്ള തത്തയാണ് തത്തച്ചിന്നൻ (ഇംഗ്ലീഷ്: Vernal Hanging Parrot). ഇത് വാഴക്കിളി എന്ന പേരിലും അറിയപ്പെടുന്നു. ഇതിന്റെ ശാസ്ത്രനാമം "ലോറിക്കുലസ് വെർണാലിസ്" എന്നാണ്. 

തത്തച്ചിന്നന്റെ ദേഹത്തിന് മരതകപ്പച്ച നിറമായിരിക്കും. വാലിന്റെ അല്പം മുകളിലായി രക്തവർണത്തിൽ വീതിയുള്ള ഒരു പട്ടയുണ്ട്. ചിറക് ഒതുക്കിയിരിക്കുമ്പോൾ ഈ പട്ട കാണാൻ കഴിയില്ല. ആൺപക്ഷിയുടെ കഴുത്തിന് നീല നിറവും പെൺപക്ഷിയുടേതിന് പച്ചയുമാണ്. വൃക്ഷങ്ങളിൽത്തന്നെ കഴിഞ്ഞുകൂടാനിഷ്ടപ്പെടുന്ന ഈ പക്ഷികൾ ആഹാരം സമ്പാദിക്കുന്നത് മരങ്ങളുടെ ഇലകൾക്കിടയിൽ നിന്നാണ്. എപ്പോഴും ച്വീ-ച്വീ-ച്വീ എന്നുറക്കെ ശബ്ദിച്ചുകൊണ്ട് ചുറ്റും പറക്കുന്നു. വലിപ്പം കുറഞ്ഞ ശരീരവും തത്തക്കൊക്കും ചുവന്ന അടയാളവും തത്തച്ചിന്നനെ തിരിച്ചറിയാൻ സഹായിക്കുന്നു. പൊതുവേ എല്ലാ തത്തകൾക്കും കാണപ്പെടുന്ന നീണ്ടു കൂർത്ത വാൽ ഈ പക്ഷിക്കില്ല.

മഴക്കാലത്താണ് തത്തച്ചിന്നൻ ധാരാളമായി കാണപ്പെടുന്നത്. ചുരുങ്ങിയ തോതിൽ ദേശാടനസ്വഭാവമുള്ളതിനാൽ എല്ലാക്കാലത്തും ഇവ ഒരു സ്ഥലത്തു കാണപ്പെടാറില്ല. തെങ്ങ്, തേക്ക്, ആൽവൃക്ഷം തുടങ്ങിയ ഉയരം കൂടിയ വൃക്ഷങ്ങളിലേക്ക് ഇവ ച്വീ-ച്വീ-ച്വീ ശബ്ദമുണ്ടാക്കിക്കൊണ്ട് വളരെ വേഗത്തിൽ പറന്നു നടക്കും. അരയാലിലും പേരാലിലും പഴങ്ങൾ തിന്നാനും പൂവരശിൻ പൂവിലെ തേൻ കുടിക്കാനും വാഴച്ചുണ്ടിലെ തേൻകുടിക്കാനും തത്തച്ചിന്നൻ പറന്നടുക്കുന്നു. വാഴച്ചുണ്ടിൽ പലപ്പോഴും ഇവയെ കാണാൻ കഴിയുന്നതിനാൽ വാഴക്കിളിയെന്നും ഇതിനു പേരുണ്ട്. കടവാവലുകളെപ്പോലെ തൂങ്ങിക്കിടന്നാണ് ഇവ രാത്രിയിൽ ഉറങ്ങുന്നത്.

തത്തച്ചിന്നൻ ഇണകളായോ നാലോ അഞ്ചോ എണ്ണമുള്ള ചെറുകൂട്ടങ്ങളായോ സഞ്ചരിക്കുന്നു. പാകമെത്തിയ കായ്കളുള്ള വൃക്ഷങ്ങളിൽ ഒരു പറ്റം (20-50 എണ്ണം) പക്ഷികളെ കാണാൻ കഴിയും. മറ്റു തത്തകളെപ്പോലെ തത്തച്ചിന്നനും മരപ്പൊത്തുകളിലാണ് കൂടുണ്ടാക്കുന്നത്. മുട്ടയിടാനും കുഞ്ഞുങ്ങൾക്കു കിടക്കാനും പച്ച ഇലകൾ ശേഖരിച്ച് മെത്തയുണ്ടാക്കും. പച്ചിലക്കഷണങ്ങളെ വളരെ വിദഗ്ദ്ധമായ രീതിയിൽ മാളങ്ങളിലെത്തിച്ച ശേഷം അവ കടിച്ചെടുത്ത് കൂടുണ്ടാക്കാൻ തുടങ്ങും. നാടപോലെയുള്ള ഇലക്കഷണം കീറിയെടുത്ത് അതിന്റെ ഒരറ്റം മുതുകിൽ രക്തനിറത്തിലുള്ള തൂവലുകൾക്കിടയിൽ തിരുകും. ഇങ്ങനെ വയ്ക്കുന്ന ഇലക്കഷണങ്ങൾ കുറെയെല്ലാം താഴെ വീണു നഷ്ടപ്പെടുമെങ്കിലും അതൊന്നും ഗൌനിക്കാതെ ഇവ വീണ്ടും വീണ്ടും ഇലക്കഷണങ്ങൾ അരപ്പട്ടയിലെ തൂവലുകൾക്കിടയിൽ തിരുകി കുറെ കഷണങ്ങൾ ശേഖരിച്ചശേഷം കൂട്ടിലേക്കു മടങ്ങും. ഇങ്ങനെ കുറേ ഇലത്തുണ്ടുകൾ ശേഖരിച്ച ശേഷമേ മുട്ടയിടാറുള്ളൂ. മുട്ടകൾക്ക് തൂവെള്ള നിറമായിരിക്കും. പെൺപക്ഷിയാണ് കൂടുകെട്ടുന്നതും അടയിരിക്കുന്നതും. മൂന്നു മുട്ടകളാണ് ഇടുന്നത്.

കള്ളു ശേഖരണത്തിനായി തെങ്ങിലും പനയിലും മറ്റും വച്ചിട്ടുള്ള കള്ളുപാനികളിൽനിന്നും തത്തച്ചിന്നൻ കള്ള് കുടിക്കാറുണ്ടെന്ന് പറയപ്പെടുന്നു.


</doc>
<doc id="123268" url="https://ml.wikipedia.org/wiki?curid=123268" title="ബ്രസൽസ് നഗരം">
ബ്രസൽസ് നഗരം

ബ്രസൽസ്- തലസ്ഥാന പ്രദേശത്തെ ഏറ്റവും വലിയ മുനിസിപ്പാലിറ്റിയാണ്‌ ബ്രസൽസ് നഗരം(French: "Bruxelles-Ville" or "Ville de Bruxelles", Dutch: "Stad Brussel") ബ്രസൽസ് നഗരമാണ് ബെൽജിയത്തിലെ നിയമമനുസരിച്ച് ഔദ്യോഗികതലസ്ഥാനം.
10-ആം നൂറ്റാണ്ടിൽ ചാൾമാഗ്നെയുടെ പേരമകൻ ഒരു കോട്ടയായി സ്ഥാപിച്ച ബ്രസൽസ് ഇന്ന് 10 ലക്ഷത്തിലധികം ജനങ്ങക്ക് വസിക്കുന്ന ഒരു വൻ‌നഗരമാണ്.
ബ്രസൽസ്-തലസ്ഥാന പ്രദേശം, ഫ്ലാൻഡേഴ്സ്, ഫ്രെഞ്ച് കമ്മ്യൂണിറ്റി ഓഫ് ബെൽജിയം എന്നിവയുടേയും തലസ്ഥാനമാണ് ബ്രസൽസ്.

ബ്രസൽസ് എന്ന പേര് ബ്രസൽസ്- തലസ്ഥാന പ്രദേശത്തിലെ ഏറ്റവും വലിയ മുനിസിപ്പാലിറ്റിയായ ബ്രസൽസ് നഗരം (ജനസംഖ്യ-140,000), ബ്രസൽസ്- തലസ്ഥാന പ്രദേശം (ജനസംഖ്യ-1,067,162, 1 ഫെബ്രുവരി 2008 അനുസരിച്ച്), ബ്രസൽസ് മെട്രോപൊളിറ്റൻ പ്രദേശം (ജനസംഖ്യ-2,100,000 നും 2,700,000 നും ഇടയിൽ) ഇവ മൂന്നിനേയും സൂചിപ്പിക്കാൻ ഉപയോഗിക്കുന്നു.

ബ്രസൽസ് നഗരം, യൂറോപ്യൻ യൂണിയന്റെ അനൗദ്യോഗിക തലസ്ഥാനമാണ്. യൂറോപ്യൻ യൂണിയന്റെ പ്രധാന കേന്ദ്രങ്ങളിൽ പലതും - കമ്മീഷൻ, പാർലമന്റ്റ്, കൗൺസിൽ തുടങ്ങിയവ- ഇവിടെയാണ് സ്ഥിതി ചെയ്യുന്നത്, അതിനാൽത്തന്നെ മറ്റ് പല പാൻ യൂറോപ്യൻ സംഘടനകളുടേയും പ്രധാന കാര്യാലയങ്ങൾ ബ്രസൽസിൽ പ്രവർത്തിക്കുന്നു. നാറ്റോയും ബ്രസൽസ് കേന്ദ്രമാക്കിയാണ് പ്രവർത്തിക്കുന്നത്.


</doc>
<doc id="123269" url="https://ml.wikipedia.org/wiki?curid=123269" title="തേൾ മത്സ്യം">
തേൾ മത്സ്യം

സ്കോർപിനിഡെ കുടുംബത്തിലെ വിഷമുള്ളയിനം മത്സ്യമാണ് തേൾ മത്സ്യം (ഇംഗ്ലീഷ്: Scorpion fish). 1200-ൽ അധികം വർഗ്ഗങ്ങളുള്ള തേൾ മത്സ്യങ്ങളിലധികവും സമുദ്രജലത്തിലാണ് ജീവിക്കുന്നത്. ശുദ്ധജലത്തിൽ വളരുന്ന തേൾ മത്സ്യങ്ങളുമുണ്ട്. ഉഷ്ണ - മിതോഷ്ണ മേഖലകളിലെ സമുദ്രാടിത്തട്ടിലാണ് തേൾ മത്സ്യങ്ങൾ സാധാരണ കാണപ്പെടുന്നത്. 

റോക് ഫിഷ് എന്ന പേരിലും അറിയപ്പെടുന്ന തേൾ മത്സ്യങ്ങൾ സാധാരണ 30 സെന്റിമീറ്റർ വരെ നീളമുള്ളവയാണ്. 90 സെന്റിമീറ്റർ വരെ നീളമുള്ളവയുമുണ്ട്. മിക്ക ഇനങ്ങളുടെയും തലയിലും ചിറകിലും മുള്ളുകൾ കാണാം. ചില ഇനങ്ങളുടെ ചിറകുകളിലുള്ള കൂർത്ത മുള്ളുകൾ വിഷമുള്ളവയാണ്. തേൾ മത്സ്യങ്ങളിൽ ഇരുണ്ട നിറമുള്ളവയും വർണപ്പകിട്ടുള്ളവയും ഉണ്ട്. 
തേൾ മത്സ്യങ്ങൾ കടലിനടിത്തട്ടിലും മറ്റും ഒളിഞ്ഞിരുന്ന് ഇരതേടുന്നു. ചെറുമത്സ്യങ്ങളും കക്കകളുമാണ് തേൾ മത്സ്യങ്ങളുടെ മുഖ്യാഹാരം. തേൾ മത്സ്യയിനങ്ങളിൽ ചിലത് ഭക്ഷ്യയോഗ്യമാണ്. ഭക്ഷ്യയോഗ്യമായവയിൽ റോസ് ഫിഷ് എന്ന ഇനമാണ് ഏറ്റവും പ്രചാരത്തിലുള്ളത്.


</doc>
<doc id="123279" url="https://ml.wikipedia.org/wiki?curid=123279" title="ഷോഡശക്രിയകൾ">
ഷോഡശക്രിയകൾ

മനുഷ്യജീവിതത്തിനു പൊതുവേ സാധകവും സഹായകവുമാകുന്ന ചില ചിട്ടകൾ കുടുംബ നിലവാരത്തിൽതന്നെ ഭാരതീയ ഋഷിവര്യന്മാർ ഒരുക്കി തന്നിടുണ്ട്.വ്യക്തി, കുടുംബം, സമുദായം, രാഷ്ട്രം, വിശ്വം എന്നിങ്ങനെ പടിപടിയായി എല്ലാ രംഗങ്ങളിലും പരിശുദ്ധിയും ക്ഷേമവും ശാന്തിയും വ്യാപരിക്കുന്ന ഒരു കുടുംബാസൂത്രണ പദ്ധതിയുണ്ട്. ആർഷപ്രോക്തമായ ഈ പദ്ധതിയാണ് ഷോഡശസംസ്കാരപദ്ധതി അഥവാ ഷോഡശക്രിയകൾ .
ജീവൻ മനുഷ്യയോനിയിൽ പതിക്കുന്നത് മുതൽ ദേഹത്യാഗം ചെയ്യുന്നതുവരെ ധർമമാർഗ്ഗത്തിലൂടെ ജന്മസാഫല്യത്തെ ലക്ഷ്യമാക്കികൊണ്ട് വ്യവസ്ഥപ്പെടുത്തിയിത്തുള്ള പതിനാറു പ്രമുഖവഴിത്തിരിവുകൾ. ഗർഭാധാനം, പുംസവനം, സീമന്തോന്മയനം, ജാതകരണം, നാമകരണം, നിഷ്ക്രാമണം, അന്നപ്രാശനം, ചൂഡാകർമം, ഉപനയനം, വേദാരംഭം, സമാവർത്തനം, വിവാഹം, ഗൃഹാശ്രമം, വാനപ്രസ്ഥം, സന്യാസം, അന്ത്യേഷ്ടി ഈ പതിനാറു സംസ്കാരങ്ങളിൽ ചിലത് ചടങ്ങുകളായിട്ടെങ്ങിലും ഇന്നും ആചരിക്കാറുണ്ട്.

ജീവിതകാലം മുഴുവൻ സഹായകമാകുന്ന ഒരു ശുഭമുദ്ര പതിപ്പിക്കുന്ന വിധമായിരിക്കണം ഷോഡശകർമങ്ങൾ അനുഷ്ഠികേണ്ടത്.സംസ്കാരകർമം നടത്തുന്ന സ്ഥലം വൃത്തിയും വെടിപ്പും ഉള്ളതായിരിക്കണം.ത്യാഗിയായ സന്യാസി,വേദംപഠിച്ച പുരോഹിതൻ,ധർമപ്രചാരകൻ,ധർമസ്ഥാപന പ്രതിനിധികൾ,വിദ്വാൻമാർ,സമുദായ പ്രതിനിധികൾ ,ബന്ധുമിത്രാധികൾ എന്നിവർ ചടങ്ങിൽ ഉണ്ടായിരിക്കണം.സമയനിഷ്ഠയും ശ്രദ്ധയും ആദ്യാവസാനം തെറ്റാതിരിക്കണം.ഈശ്വരസ്തുതി,പ്രാർത്ഥന,ഉപാസന,സ്വസ്തിവചനം,ശാന്തിപാഠം,സംസ്കാരകർമം,മംഗളാചരണം എന്ന ക്രമത്തിലാണ് ഓരോ സംസ്കാരകർമവും ചെയ്യേണ്ടത്.ഇത്തരം ആചാരങ്ങൾ പല വിധത്തിൽ ആചരിക്കാൻ സാധിക്കുമെങ്കിലും എല്ലാവിഭാഗം ആളുകൾക്കും ഒരുപോലെ സ്വീകാര്യമായ ആചരണരീതി സ്വാമി ദയാനന്ദസരസ്വതി ആവിഷ്കരിച്ചിടുണ്ട്.16 ഷോഡസക്രിയകളെ കൂടാതെ അനേകം ഉപസംസ്കാരങ്ങളും ധർമശാസ്ത്രഗ്രന്ഥങ്ങളിൽ വിവരിച്ചിട്ടുണ്ട്..

വധൂവരൻമാർ ഭാര്യാഭർതൃപദവിയിലേക്ക് പദാർപണം ചെയ്യുന്ന സംസ്കാരമാണിത്.ഋതുകാലത്തിനു മുൻപ് വിധിച്ചിട്ടുള്ള ഔഷധങൾ സേവിച്ചും വിശുദ്ധഹാരങ്ങൾ കഴിച്ചും ശരീരത്തെയും ഈശ്വരഭക്തി,ആശ്രമധർമതത്വം മുതലായ സദ്ഭാവനകളാൽ മനസ്സിനെയും പരിപുഷ്ടമാക്കിയ ദമ്പതികൾ ഗർഭാധാന സംസ്കാരത്തോടുകൂടി പ്രസന്നരും പവിത്രചിത്തരുമായി നിശ്ചിതകാലത്ത് ഗർഭധാനം നിർവഹിക്കണമെന്നു "ധർമശാസ്ത്രഗ്രന്ഥങൽ" വിവരിക്കുന്നു.മനുസ്മൃതി പ്രകാരം സ്ത്രി രജസ്വലയാവുന്ന നാൾ തൊട്ടു 16 ദിവസങ്ങളാണ് ഋതുകാലം.നിശ്ചിത ദിനത്തിൽ സംസ്കരകർമതോടുകൂടി വധൂവരന്മാർ പത്നിപതിത്വം വരിച്ചു ഗർഭധാനം ചെയ്യണം.അവർ ഗൃഹാശ്രമത്തിലായാലും ആത്മീയോത്കർഷത്തിനുള്ള ബ്രഹ്മചര്യം നശിക്കയില്ല.ഈ ക്രമത്തിനെ "ഉപനിഷദഗർഭലംഭനം"എന്ന് അശ്വലായനഗൃഹ്യസൂത്രത്തിൽ വിവരിക്കുന്നു.

ഗർഭപാത്രം വിശുദ്ധമാക്കി വീര്യം പ്രതിഷ്ഠിച്ചു സ്ഥിരീകരിക്കുക എന്നതാണ്.

ഗർഭശുശ്രുഷ രീതിയിൽ അനുഷ്ഠിക്കപെടുന്ന സംസ്കാരകർമങ്ങളിൽ പുംസവനവും സീമന്തോന്നയനവും വളരെ പ്രധാന്യമർഹിക്കുന്നു.സ്ത്രി ഗർഭംധരിച്ചെന്നു കണ്ടാൽ പിന്നെ ആ ഗർഭവതിയുടെയും ഭർത്താവിന്റെയും മനോവാക്കയങ്ങൾ വ്രതനിഷ്ഠയോടെ വർത്തിച്ചുകൊണ്ടിരിക്കണം.ഗർഭവതിയുടെയു ആഹാരം,നിദ്ര,വിചാരം,വാക്ക്,സമ്പർക്കം തുടങ്ങി എല്ലാ കാര്യങ്ങളിലും അടുക്കും ചിട്ടയുമുള്ളതായിരിക്കണം.ഒരു ശുഭമുഹൂർത്തം നിശ്ചയിച്ചു ബന്ധുക്കളെയും,ഗുരുജനങ്ങളെയും വിളിച്ചു വരുത്തി അവരുടെ സാനിദ്ധ്യത്തിൽ ആണ് ഈ ചടങ്ങ് നടത്തേണ്ടത്.കർമാരംഭത്തിലെ ഈശ്വര ഉപാസനക്ക് ശേഷം ഗർഭവതിയും ഭർത്താവും ആചാര്യവിധിപ്രകാരം ഏകാന്തസ്ഥാനത്ത് പോയി അൽപനേരമിരിക്കണം.ഇതുപോലെ യജ്ഞാഹുതിക്ക്ശേഷവും അനുഷ്ഠിക്കേണം.തുടർന്ന് ബന്ധുഗുരുജനങ്ങളെ യഥാവിധി സത്കരിച്ചു യാത്രയാക്കാം.വടവൃക്ഷത്തിന്റെ മുകളിൽ തൂങ്ങി കിടക്കുന്ന വേരുകൾ ,അമൃതവള്ളിയുടെ തളിരും ചേർത്ത് നന്നായി അരച്ച് നാസികയിൽ നന്നായി മണപിക്കുക എന്നത് ഈ സംസ്കാരത്തിലെ മുഖ്യമായ ചടങ്ങാണ്.ഈ ചടങ്ങ് വട വൃക്ഷത്തിന്റെ ചുവട്ടിലിരുന്നു ചെയ്യണമെന്നാണ് വിധി.ഗർഭിണി മിതവ്യായാമവും സൗമ്യാചരണവും പ്രസന്നചിത്തവുമുണ്ടായിരിക്കണം.ക്ഷോഭജന്യ മായ വാദപ്രതിവാദങ്ങൾ ഒഴിവാക്കണം.

ഗർഭിണിയുടെ മനോവികാസത്തിനും സന്തോഷത്തിനും ചിത്തശുദ്ധിക്കും ഗർഭിണിയിലുടെ ഗർഭസ്ഥശിശുവിന്റെ ആര്യോഗത്തിനും ജീവശുദ്ധിക്കും അനായാസമായ വളർച്ചയ്ക്കും വേണ്ടി ആചാരിക്കപെടുന്ന സംസ്കാരമാണ് "സീമന്തോന്മയനം". ഇതു ഗർഭധാരണത്തിന്റെ നാലാം മാസത്തിൽ ശുക്ലപക്ഷത്തിലെ പുല്ലിംഗവാചകമായ ഒരു നക്ഷത്രത്തിൽ ആചരിക്കണം.ഹോമാഗ്നി ഉണ്ടാക്കിയതിനു ശേഷം അതിൽ ആഹുതി അർപിക്കണം.പിന്നീടു പതി-പത്നിമാർ ഏകന്തതയിൽ ഇരിന്നു മന്ത്രോച്ചാരണം ചേയ്യും.അപ്പോൾ ഗർഭിണിയുടെ തലമുടിയിൽ ഭർത്താവ് പ്രത്യേകം തയ്യാറാക്കിയ സുഗന്ധഔഷധതൈലം പുരട്ടികൊടുക്കും.തുടർന്ന് യജ്ഞ ശിഷ്ടമായ നെയ്യ് ഒരു പരന്ന പാത്രത്തിലാക്കി ഗർഭിണി അതിൽ നോക്കുന്നു. ഈ അവസരത്തിൽ ഭർത്താവ് ഭാര്യയോടു എന്തുകാണുന്നു എന്ന് ചോദിക്കുകയും ഭാര്യ പശു, ധനം, ദീർഘായുസ്, യശസ്സ് മുതലായവ കാണുന്നു എന്നുപറയുകയും വേണം.
അനന്തരം കുലസ്ത്രീകൾ,പുത്രവതികൾ ജ്ഞാനവൃദ്ധകൾ,വായോവൃദ്ധകൾ എന്നിവരോടോത്തിരുന്നു ഗർഭവതി നിവേദ്യന്നപാനീയങ്ങൾ കഴിക്കണം.ഈ ചടങ്ങ്തന്നെ ആറാംമാസത്തിലും എട്ടാംമാസത്തിലും അനുഷ്ഠിക്കണം.

കുഞ്ഞു ജനിച്ചു പൊക്കിൾകൊടി മുറിക്കുന്നതിനു മുൻപും പിന്പുമായി നടത്തുന്ന സംസ്കാരമാണ് "ജാതകർമസംസ്കാരം".മാതാവിന്റെ മാനസികവും ശാരീരികവുമായ സമതുലിതാവസ്ഥ പാലിക്കുന്നതിനും ശിശുവിന്റെ ബുദ്ധിയും യശോബലങ്ങളും സംശുദ്ധമാക്കുന്നതിനും ഈ വൈദികസംസ്കാരം വിധിച്ചിരിക്കുന്നു.ശിശുവിനെ ശുദ്ധിയും ശുശ്രുഷയും ചെയ്തിട്ടു സൂതികർമിണി പിതാവിനെ ഏല്പിക്കണമെന്നും കാറ്റും തണുപ്പും ഏൽക്കാത്ത സ്ഥലത്തിരുന്നു വേദമന്ത്രോച്ചാരണപൂർവ്വം ശുദ്ധവും തണുപ്പുമാറിയതുമായ ജലംകൊണ്ട് ശിശുവിനെ കുളിപ്പിച്ച് ശുഭ്രവസ്ത്രത്താൽ പുതച്ചു ഹോമകുണ്ഡത്തിനരികെഇരുന്ന് ഈശരോപാസന,ഹവനം എന്നിവ നടത്താനമെന്നാണ് വിധി.നെയ്യും തേനും ശരാശരി ചേർത്ത് ചാലിച്ച് ഒരു സ്വർണം കൊണ്ടതിൽ തൊട്ടു ശിശുവിന്റെ നാവിൽ ഓം എന്നെഴുതണം തുടർന്ന് ശിശുവിന്റെ വലത്തെ ചെവിയിൽ വേദോസീതി എന്ന് പതിയെ ചൊല്ലണം.തുടർന്ന് ഇടത്തെ ചെവിയിലും ഇതുപോലെ ഉച്ചരിക്കണം.അനന്തരം ശിശുവിന്റെ ഇരുതോളിലും സ്പർശിച്ചുകൊണ്ട് ചില വേദമന്ത്രങ്ങൾ ചൊല്ലുന്നു.തുടർന്ന് ശിശുവിന്റെ വീട്ടിലും മാതാവിന്റെ ശരീരത്തിലും ജപിച്ചുവെച്ചിരിക്കുന്ന ശുദ്ധജലം തളിക്കുന്നു.തുടർന്ന് മാതാവിന്റെ സ്തനങ്ങൾ കഴുകി തുടച്ചു ആദ്യ മുലയൂട്ടൽ കർമം നിർവഹിക്കുന്നു.
ആദ്യം വലതെതും പിന്നീടു ഇടത്തെ മുലപാലും കുഞ്ഞിനു കൊടുക്കണമെന്നാണ് വിധി.തുടർന്ന് വരുന്ന പത്ത് ദിവസങ്ങളിലും കുഞ്ഞിന്റെയും മാതാവിന്റെയും രക്ഷക്കായി രണ്ടു സന്ധ്യകളിലും ഹോമകർമങ്ങൾ ചെയ്യുന്നു.

ശിശുവിന്റെ ജനനത്തിനുശേഷം പതിനൊന്നാംദിവസത്തിലോ നൂറ്റൊന്നാംദിവസത്തിലോ ഈ രണ്ടുദിനങ്ങളിലും സാധിച്ചില്ലെങ്കിൽ രണ്ടാം വർഷത്തിലൊരു ജന്മനക്ഷത്രത്തിലോ പേര് വിളിക്കുന്ന ചടങ്ങാണ് നാമകരണസംസ്കാരം.മാതാവ് ശിശുവിനെ കുളിപ്പിച്ച് ശുഭ്രവസ്ത്രം ധരിപിച്ചു യജ്ഞവേദിയുടെ പടിഞ്ഞാറെ ഭാഗത്തിരിക്കുന്ന പിതാവിന്റെ പിന്നിലൂടെ ചെന്ന് കുഞ്ഞിനെ അദ്ദേഹത്തെ ഏല്പിച്ചിട്ട് ഇടതുഭാഗത്തിരിക്കണം.മുറജപപ്രകാരം നാമകരണവും വിശേഷയജ്ഞാഹുതികളോടെ നടത്തുന്നു.തുടർന്ന് നാമകരണ ചടങ്ങിൽ വന്നിട്ടുള്ളവർ എല്ലാം ചേർന്ന് ഉപാസന നടത്തുന്നു.തുടർന്ന് നാമകരണ ചടങ്ങിൽ എത്ത്തിചെർന്നിട്ടുള്ളവർ പിരിഞ്ഞു പോകുമ്പോൾ ശിശുവിനെ നോക്കി 

എന്ന് ആശിർവദിക്കുന്നു.

ശിശുവിന്റെ ജനനശേഷം മൂന്നാമത്തെ ശുക്ലപക്ഷതൃതീയയിലോ നാലാം മാസത്തിൽ ശിശുവിന്റെ ജന്മതിഥിയിലോ സൂര്യോദയസമയം തെളിഞ അന്തരീക്ഷത്തിൽ ശിശുവിനെ വീട്ടിനകത്തുനിന്നും എടുത്തുകൊണ്ടുപോയി പ്രകൃതിദർശനം നടത്തുന്ന ചടങ്ങാണ് "നിഷ്ക്രമണസംസ്കാരം".ഈ ചടങ്ങ് കുഞ്ഞിന്റെ അച്ഛനും അമ്മയും ഒന്നിച്ചു ചെയ്യേണ്ട കാര്യമാണ്.ആദിത്യദർശനം നടത്തി കഴിഞ്ഞാൽ അന്ന് രാത്രി (അല്ലെങ്കിൽ പറ്റുന്ന ഒരു ദിവസം) ചന്ദ്രദർശനം നടത്തണമെന്നാണ് ആചാരം.

കുഞ്ഞിനു ആദ്യമായി അന്നം(ചോർ) നൽകുന്ന ചടങ്ങാണിത്‌.അന്നം ദാഹിപ്പിക്കുവനുള്ള ശക്തി കുഞ്ഞിനു ഉണ്ടാകുമ്പോൾ ആറാം മാസത്തിൽ ഒരു ശുഭദിനം നോക്കി ഇതനുഷ്ഠിക്കുന്നു.പാകം ചെയ്ത ചോറിൽ അല്പം നെയ്യ്,തേൻ,തൈര് എന്നിവ ചേർക്കണം.ശിശുവിന്റെ തുലാഭാരം നടത്തി തുല്യതൂക്കത്തിലുള്ള അന്നം ദാനം ചെയ്യുന്ന പതിവുമുണ്ട്.

കുഞ്ഞു ജനിച്ചു മൂന്നുവർഷം കഴിയുമ്പോഴോ അതിനുമുൻപേ വേണമെങ്കിൽ ഒരു വയസു തികഞതിനു ശേഷമോ ഉത്തരായന കാലത്തെ ശുക്ലപക്ഷത്തിലൊരു ശുഭമുഹൂർത്തത്തിൽ തലമുടി കളയുന്ന കർമമാണിത്.ആദ്യം വലതു,ഇടതു,പിന്നിൽ മുന്നിൽ എന്നി ക്രമത്തിലാണ് മുടി മുറിക്കേണ്ടത്.മുടി മുറിച്ചതിനു ശേഷം വെണ്ണയുടെയോ പാലിന്റെയോ പാട തലയിൽ പുരട്ടണം.പിന്നീടു കുട്ടിയെ കുളിപ്പച്ചതിനു ശേഷം തലയിൽ ചന്ദനം കൊണ്ട് സ്വസ്തി ചിഹ്നം വരക്കണം.

സംസ്കാരങ്ങളിൽ വച്ച് ഉപനയന സംസ്കാരത്തിന്റെ സ്ഥാനം ഉന്നതമാണ് . പത്താമത്തെ സംസ്കാര ക്രിയ ആണിത് . ഉപനയന സംസ്കാരതോടെ ഒരു കുട്ടി രണ്ടാമതും ജനിക്കുകയാണ് .പൂണൂൽ ധരിക്കുന്ന ധരിക്കുന്ന ചടങ്ങാണ് ഉപനയനസംസ്കാരം.കുട്ടിയുടെ മനസ്സിൽ വിഷയവാസന ഉണ്ടാകുന്നതിനു മുൻപ് ഈ കർമം അനുഷ്ഠിക്കണം.ഈ കാലഘട്ടത്തിൽ കുട്ടിക്ക് അഞ്ചു വയസാകുമ്പോൾ ഈ കർമം അനുഷ്ഠിക്കണം.സാധാരണ രീതിയിൽ ഉപനയം എല്ലാവിഭാഗത്തിൽ പെട്ടവരും അനുഷ്ഠിക്കാറുണ്ട്.ഉപനയനകർമം നാലു ദിവസം നീണ്ടു നിൽക്കും.ഉപനയനകർമത്തിനുശേഷം ബ്രഹ്മചാരിയായി മാറിയ കുട്ടി ,ബ്രഹ്മചര്യം അനുഷ്ഠിക്കണം.ദണ്ഡ്ചാരുക എന്ന കർമത്തോടെയാണ് ഉപനയനകർമ്മം അവസാനിക്കുക.

ഉപനയനത്തോടുകൂടി വേദാരംഭസംസ്കാരം വീട്ടിൽവച്ചും വിദ്യാരംഭസംസ്കാരം ഗുരുകുലത്തിൽവച്ചും നടത്തുന്നു.

വിദ്യാഭ്യാസം പൂർത്തിയാക്കിയശേഷം ഒരു വിദ്യാർഥി ഗുരുദക്ഷിണ നൽകി ഗുരുവിന്റെ അനുഗ്രഹത്തോടെ സ്വഗൃഹത്തിലേക്ക് മടങ്ങുന്ന ചടങ്ങാണ് "സമാവർത്തനസംസ്കാരം".പുരുഷൻമാർ 25 വയസുവരെയും സ്ത്രീകൾ 20 വയസുവരെയും ബ്രഹ്മചര്യമനുഷ്ഠിക്കണം എന്നാണ് നിയമം.ഗുരുകുല വിദ്യാഭ്യാസം പൂർത്തിയാക്കിയ വിദ്യാർത്ഥിയെ സ്നാതകൻ എന്ന് പറയുന്നു.സമാവർത്തനം പൂർത്തിയാക്കുന്ന സമയത്ത് ബ്രഹ്മചര്യചിഹ്ന്നങ്ങളായ വൽകലവും ദണ്ഡും ഉപേക്ഷിക്കുന്നു.അനന്തരം ആദിത്യഭിമുഖമായി നിന്ന് ആദിത്യജപം നടത്തി നഖങ്ങളും,തലമുടികളും വെട്ടികളയുന്നു.ആചാര്യഉപദേശത്തിന്റെ ആദ്യഭാഗം തൈത്തിരിയഉപനിഷത്തിൽ ഇങ്ങനെ പറയുന്നു..
വിവാഹം എന്നത് പ്രായപൂർത്തിയായ പുരുഷനും സ്ത്രീക്കും സമൂഹത്തിന്റേയും സർക്കാരിന്റെയും അവരുടെ ബന്ധുജനങ്ങളുടേയും അനുവാദത്തോടെ ഒന്നിച്ചു ജീവിക്കാനുള്ള ചടങ്ങാണ്. വർണാശ്രമധർമപ്രകാരം ബ്രഹ്മചാരിയായ വ്യക്തി ഗൃഹസ്ഥാശ്രമത്തിലേക്ക് പ്രവേശിക്കുന്ന
പവിത്രമായ ചടങ്ങാണ് "വിവാഹം". ബ്രാഹ്മം, ദൈവം, ആർഷം, പ്രാജപത്യം, ആസുരം ,ഗാന്ധർവ്വം, രാക്ഷസം, പൈശാചം,എന്നിങ്ങനെ എട്ടുവിധം വിവാഹങ്ങൾ ഉണ്ട്. അശ്വലായനഗൃഹ്യസൂത്രം പ്രകാരം പരസ്പരം കാണുകയും സംസാരിക്കുകയും പരസ്പരാനുരാഗത്തിലാവുകയും ചെയ്യുന്ന യുവതീയുവാക്കൾ തുടർന്ന് ബന്ധു-ഗുരുജനങ്ങളുടെ അനുവാദത്തോടെ വിവാഹം നടത്തുന്നു. വിവാഹത്തിനു കന്യക രജസ്വലയായി കുറഞ്ഞത് നാലുവർഷമെങ്കിലും കഴിഞിരിക്കണം. വരനു വധുവിനെക്കാൾ പ്രായം കൂടുതലായിരിക്കണം. വിവാഹിതരായശേഷം കുറഞ്ഞത് നാലുദിവസം കഴിഞ്ഞു വേണം "ഗർഭധാനസംസ്കാരം" നടത്തുവാൻ.വിവാഹസമയത്ത് വധുവരൻമാർ പ്രതിജ്ഞയെടുക്കണമെന്നു ധർമശാസ്ത്രഗ്രന്ഥം വിവരിക്കുന്നു.

അങ്ങനെ വിവാഹസംസ്കാരത്തിലൂടെ വധുവരൻമാർക്ക് ഭാവികാര്യങ്ങളെപറ്റി വ്യക്തമായ മാർഗനിർദ്ദേശം ലഭിക്കുന്നു.

ഒരു വ്യക്തി പൂർണമായും കുടുംബബന്ധങ്ങളിൽ ഏർപെടുന്ന പ്രക്രിയയാണ് "ഗൃഹസ്ഥാശ്രമം". മനുസ്മൃതിയിൽ ഗൃഹസ്ഥാശ്രമത്തെകുറിച്ച് ഇങ്ങനെ പറയുന്നു - സർവജന്തുക്കളും പ്രാണവായുവിനെ ആശ്രയിച്ചു എങ്ങനെ കഴിയുന്നുവോ അതുപോലെ ബ്രഹ്മചാരി, വാനപ്രസ്ഥൻ, സന്യാസി എന്നിവർ ഗൃഹസ്ഥനെ ആശ്രയിച്ചു ജീവിക്കുന്നു .

ഗൃഹസ്ഥൻ പഞ്ജമഹായജ്ഞം അനുഷ്ഠിക്കണം എന്ന് ധർമശാസ്ത്രഗ്രന്ഥങ്ങൾ അനുശാസിക്കുന്നു. ദേവയജ്ഞം,ബ്രഹ്മയജ്ഞം,പിതൃയജ്ഞം,അതിഥിയജ്ഞം,ഭൂതയജ്ഞം എന്നിവയാണ് "പഞ്ചമഹായജ്ഞങ്ങൾ".

സാധാരണ മനുഷ്യായുസിലെ 50 വയസുകഴിഞ്ഞാൽ വാനപ്രസ്ഥം സ്വീകരിക്കണം.വാനപ്രസ്ഥമെന്നാൽ വനത്തിൽപോയി ജിവിക്കണം എന്നർത്ഥമില്ല.വാനപ്രസ്ഥവ്രതം സ്വീകരിച്ചു ഗൃഹത്തിന് പുറത്തു ജീവിക്കണം.ഈ സമയങ്ങളിൽ സാമൂഹിക ധാർമികരംഗങ്ങളിൽ സേവനമനുഷ്ഠിക്കണം.സന്താനങ്ങൾ കാലിൽ നിൽക്കുവാനയാൽ ഗൃഹഭരണം അവരെ ഏല്പിക്കണം.സന്താനങളില്ലെങ്കിൽ മറ്റു കുടുംബാംഗങ്ങളെ എല്പിക്കാം.സന്തോഷപൂർവ്വം ഒരുക്കമാണെങ്കിൽ ഭാര്യയെയും കൂടെ കൊണ്ടുപോകാം.ഈശ്വരോപസനയും ഹോമവും ചെയ്തു ദീക്ഷ സ്വീകരിച്ചു ശ്രദ്ധാപൂർവ്വം വാനപ്രസ്ഥം സ്വീകരിക്കണമെന്ന് യജുർവേദ മന്ത്രത്തിൽ പറയുന്നു.ദശവിധസ്നാനം,പഞ്ജാമൃതപാനം,അഭിഷേകം,ദണ്ഡധാരണം,
കൗപീനധാരണം,ഹവനം,സങ്കല്പം,പീതവസ്ത്രധാരണം,സമാപനപൂജ,യജ്ഞം എന്നിവ വാനപ്രസ്ഥത്തിന്റെ ഭാഗമാകുന്നു.

സന്യാസി ആകുവാൻ നിശ്ചയിച്ച തീയ്യതിക്ക് മൂന്നുദിവസം മുൻപേ വ്രതം അനുഷ്ഠിച്ചു തുടങ്ങണം.സന്യാസസംസ്കാരം ആരംഭിക്കുന്ന ദിവസം പുലർച്ചതന്നെ സന്യാസം സ്വീകരിക്കുന്നയാൾ എഴുന്നേറ്റു സന്യാസകർമങ്ങൾക്ക് തുടക്കമിടണം.സന്യാസം സ്വീകരിക്കുമ്പോൾ അഞ്ചു തലമുടി ഒഴികെ ബാക്കിയെല്ലാം വടിച്ചുകളയണമെന്ന് നിർബന്ധമുണ്ട്.വളരെ വിപുലമായ സന്യാസിപരമ്പര ഭാരതത്തിനുണ്ട്.ശൈവ,വൈഷ്ണവവാദി മഠാധിപതികളും,ആചാര്യപരമ്പകളിലൂടെ പീഠാധിപതികളയാവരും,യോഗികളും,ഭക്തന്മാരും,കർമികളും,ജ്ഞാനികളും ഉൾപ്പെടെയുള്ള വിപുലമായ സന്യാസിപരമ്പരയണുള്ളത്.യുഗധർമ്മമനുസരിച്ച് ശ്രീരാമകൃഷ്ണശ്രമം,സായിബാബാ മഠം,മാതാ അമൃതാനന്ദമയി മഠം തുടങ്ങിയ അപൂർവ്വം ചില സന്യാസിസംഘങ്ങൾ സമുദായത്തിനും നാടിനും വേണ്ടി മഹത്തായ കാര്യങ്ങൾ ചെയ്യുണ്ട്.വ്രതം,യജ്ഞം,തപസ്സു,ധനം,ഹോമം,സ്വാധ്യായം എന്നിവ
അനുഷ്ഠിക്കാത്തവനും സത്യപവിത്രാദി കർമങ്ങളിൽനിന്ന് വ്യതിചലിച്ചവനും സന്യാസം നൽകരുത്.സന്യാസ വേഷത്തിൽ ഭിക്ഷയെടുക്കുന്നത് പാപമാണ്.ധർമബോധവും ആചാരശുദ്ധിയുമില്ലാതെ,"അഗ്നിവസ്ത്ര"(കാവിവസ്ത്ര)ത്തെയും സന്യാസത്തെയും അവഹേളിക്കുന്നവർക്കും അവരുമായി സമ്പർക്കത്തിൽ എർപെടുന്നവർക്കും പാപമാണ് ഫലം എന്ന് "ധർമശാസ്ത്രഗ്രന്ഥം" വിവരിക്കുന്നു.കപട സന്യാസികളെ രാജാവിന്‌ ശിക്ഷിക്കാം.ക്രമസന്യാസം കഴിന്നുള്ള അവസ്ഥയാണ്‌ "അത്യാശ്രമി".സന്യാസിമാർ സ്വാധ്യായം,തപസ്സു എന്നിവ അനുഷ്ഠിക്കുന്നതോടപ്പം ജനോപകാരപ്രവത്തികളും ചെയ്യണമെന്നുണ്ട്.
മരച്ചുവട്ടിൽ താമസിക്കണം.
ഗ്രാമങ്ങളിൽ രണ്ടു രാത്രികൾ കഴിച്ചു കൂട്ടരുത്.(ഒരു രാത്രി മാത്രം).
അത്യാവശ്യത്തിനുള്ള വസ്ത്രങ്ങൾ മാത്രമേ ഉപയോഗിക്കാവൂ.
അറിഞ്ഞുകൊണ്ട് ജീവികളെ ചവിട്ടരുത്.
വസ്ത്രംകൊണ്ട് അരിച്ച വെള്ളമേ കുടിക്കാവൂ.
സത്യമേ പറയാവൂ.
മനസ്സിനു നന്മ വരുന്നതെ ആച്ചരിക്കാവൂ.
ജീവിതവും മരണവും തുല്യതയോടെ വീക്ഷിക്കണം.
വാക്കുതർകങ്ങളിൽ ഭാഗഭാക്കരുത്.
ആരെയും അപമാനിക്കരുത്.
ആഗ്രഹമില്ലാതവനകണം.

ഷോഡസക്രിയയിൽ ഏറ്റവും ഒടുവിലുള്ള സംസ്കാരമാണ് "അന്ത്യേഷ്ടി". ഒരു വ്യക്തി മരിച്ചുകഴിഞാൽ ചെയ്യേണ്ട മരണാന്തര കർമങ്ങളെകുറിച്ചാണ് ഇതിൽ വിവരിക്കുന്നത്. അന്ത്യശാസം വലിച്ചുകഴിഞ്ഞാൽ ശരീരം ശവമായി. അതിനെ നിലത്തു ദർഭ തെക്കോട്ട്‌ മുനയാക്കിയിട്ടതിനു മീതെ മലർത്തി കിടത്തി വായയും കണ്ണുകളും അടച്ചു, കാൽപെരുവിരൽ ചേർത്ത് കെട്ടി കൈകൾ നെഞ്ചിൽവച്ച് കൈയുടെ പെരുവിരൽ ചേർത്തുകെട്ടി പാദവും മുഖവുമൊഴിച്ച് ബാക്കിയെല്ലാം ശുഭ്രവസ്ത്രംകൊണ്ട് മൂടണം. തലയുടെ ഭാഗത്ത് എളെളണ്ണ ഒഴിച്ച് കത്തിച്ച നിലവിളക്ക് വെക്കണം. ചുറ്റും എള്ളും അക്ഷതവും ചേർത്ത് വൃത്തം വരക്കണം. സാമ്പ്രാണി, അഷ്ടഗന്ധം എന്നിവ പുകച്ചു കൊണ്ടിരിക്കണം. വളരെ ദൈർഘ്യമേറിയ ചടങ്ങാണ് മരണാന്തര കർമങ്ങൾ.


ഡി സി ബുക്സ്) 


</doc>
<doc id="123280" url="https://ml.wikipedia.org/wiki?curid=123280" title="ഷട്കർമ്മങ്ങൾ">
ഷട്കർമ്മങ്ങൾ

കേരളബ്രാഹ്മണർ അഥവാ നമ്പൂതിരിമാർ അനുഷ്ഠിക്കേണ്ട ആറ് കർമ്മങ്ങളെ ഷഡ്കർമ്മങ്ങൾ എന്നു പറയുന്നു.


</doc>
<doc id="123292" url="https://ml.wikipedia.org/wiki?curid=123292" title="സാഹിത്യദർപ്പണം">
സാഹിത്യദർപ്പണം

14-ആം നൂറ്റാണ്ടിൽ ജീവിച്ചിരുന്ന കവിയും നാടകകൃത്തും ആലങ്കാരികനുമായ വിശ്വനാഥകവിരാജൻ എഴുതിയ സംസ്കൃതകാവ്യശാസ്ത്രഗ്രന്ഥമാണ്‌ സാഹിത്യദർപ്പണം. പത്ത് അധ്യായങ്ങളിലായി കാവ്യം, നാടകം തുടങ്ങിയവ വിവരിച്ചിരിക്കുന്നു. രസം, ധ്വനി തുടങ്ങിയ പദ്ധതികളെ ഇതിൽ വിശ്വനാഥൻ പിന്തുടരുന്നു. "വാക്യം രസാത്മകം കാവ്യം" എന്നാണ്‌ കാവ്യത്തിന്‌ അദ്ദേഹം നൽകുന്ന നിർവചനം. ശബ്ദവും അർത്ഥവും തമ്മിലുള്ള ബന്ധം, ഭാഷയുടെ ധർമ്മം, ഗുണങ്ങൾ, ദോഷങ്ങൾ, അലങ്കാരങ്ങൾ തുടങ്ങി കാവ്യത്തിന്റെ നാനാ വശങ്ങളെക്കുറിച്ചും, ഒപ്പം സംസ്കൃതനാടകസാഹിത്യത്തെക്കുറിച്ചും സാഹിത്യദർപ്പണത്തിൽ വിശദമായി ചർച്ചചെയ്യുന്നുണ്ട്.
സാഹിത്യം എന്ന പദത്തിന് പ്രചാരം സിദ്ധിച്ചത് ഈ ഗ്രന്ഥത്തിലൂടെയാണ്.


</doc>
<doc id="123293" url="https://ml.wikipedia.org/wiki?curid=123293" title="നഗരത്തിൽ സംസാരവിഷയം">
നഗരത്തിൽ സംസാരവിഷയം

പ്രശാന്തിന്റെ സംവിധാനത്തിൽ ജഗദീഷ്, സിദ്ദിഖ്, ഗീത വിജയൻ, ചിത്ര എന്നിവർ പ്രധാനവേഷങ്ങളിൽ അഭിനയിച്ച് 1991-ൽ പുറത്തിറങ്ങിയ ഒരു മലയാളചലച്ചിത്രമാണ് നഗരത്തിൽ സംസാരവിഷയം. സിം‌പിൾ പ്രൊഡക്ഷൻസിന്റെ ബാനറിൽ മുംതാസ് ബഷീർ നിർമ്മാണം ചെയ്ത ഈ ചിത്രം കീർത്തി ഫിലിംസ് വിതരണം ചെയ്തിരിക്കുന്നു. ആൽ‌വിൻ ആണ് ഈ ചിത്രത്തിന്റെ കഥാകാരൻ. തിരക്കഥ, സംഭാഷണം എന്നിവ നിർവ്വഹിച്ചത് കലൂർ ഡെന്നീസ് ആണ്.

കൈതപ്രം ദാമോദരൻ നമ്പൂതിരി, ബിച്ചു തിരുമല എന്നിവർ എഴുതിയ ഇതിലെ ഗാനങ്ങൾക്ക് സംഗീതം പകർന്നത് ജോൺസൺ ആണ്.




</doc>
<doc id="123294" url="https://ml.wikipedia.org/wiki?curid=123294" title="ടോറോണ്ടോ">
ടോറോണ്ടോ

കാനഡയിലെ ഏറ്റവും വലിയ രണ്ടാമത്തെ നഗരമായ ടോറോണ്ടോ () രാജ്യത്തെ ഒരു പ്രവിശ്യയായ ഒണ്ടാറിയോ പ്രവിശ്യയുടെ തലസ്ഥാനമാണ്‌. ഒണ്ടാറിയോയുടെ തെക്ക്ഭാഗത്ത് ഒണ്ടാറിയോ തടാകത്തിന്റെ വടക്കുപടിഞ്ഞാറൻ തീരത്തായാണ്‌ കാനഡയുടെ സാമ്പത്തികതലസ്ഥാനമായ ടൊറാന്റോ നഗരം സ്ഥിതിചെയ്യുന്നത്.

കാനഡയിലെ ഏറ്റവും ജനസംഖ്യ കൂടിയ മെട്രോപൊലിറ്റൻ നഗരവുമാണ് ടോറോണ്ടോ. എന്നാൽ നഗരജനസംഖ്യയിൽ ഭൂരിഭാഗവും ടോറോണ്ടോ നഗരകേന്ദ്രത്തെക്കാൾ മോൺട്രിയൽ (montreal) നഗരാസ്ഥാനത്താണ് വസിക്കുന്നത്. ഒണ്ടാറിയോ തടാകത്തിന്റെ വടക്കു പടിഞ്ഞാറ് തീരപ്രദേശത്തുസ്ഥിതിചെയ്യുന്ന ടോറോണ്ടോ കാനഡയിലെ തിരക്കേറിയ തുറമുഖങ്ങളിൽ ഒന്ന് കൂടിയാണ്. ജനസംഖ്യ : 635, 395 (1996). 

കാനഡയിലെ പ്രധാന ഉത്പാദന-സാമ്പത്തിക- വാർത്താവിനിമയ കേന്ദ്രം കൂടിയാണ് ടോറോണ്ടോ. കനേഡിയൻ നിർമ്മാണ വ്യവസായത്തിന്റെ മൂന്നിലൊന്ന് ടോറോണ്ടോയിൽ കേന്ദ്രീകരിച്ചിരിക്കുന്നു. കൂടാതെ കാനഡയിലെ ഏറ്റവും വലിയ സ്റ്റോക്ക് എക്സ്ചേഞ്ച് ആയ ദ് ടോറോണ്ടോ സ്റ്റോക്ക് എക്സ്ചേഞ്ചിന്റെ ആസ്ഥാനവുംടോറോണ്ടോയാണ്. മുദ്രണം, പ്രസിദ്ധീകരണം, ടെലിവിഷൻ, ഫിലിം നിർമ്മാണം എന്നിവയാണ് ടോറോണ്ടോയിലെ മുഖ്യ ഉത്പാദന-സാമ്പത്തിക പ്രവർത്തനങ്ങൾ. കാനഡയിലെ ഏറ്റവും വലിയ മ്യൂസിയവും പബ്ളിക് ലൈബ്രറി ശൃംഖലയും ടോറോണ്ടോയിലാണ് പ്രവർത്തിക്കുന്നത്. 

വെള്ളക്കാരുടെ അധിനിവേശത്തിനു മുമ്പ് ഇറോക്വായിസ് ഇൻഡ്യൻ (Iroquois Indian) വംശജരാണ് ടോറോണ്ടോമേഖലയിൽ വസിച്ചിരുന്നത്. 1615-ൽ ഫ്രഞ്ച് സാഹസികൻ എറ്റിന്നെ ബ്രൂലി (Etienne Brule) ടോറോണ്ടോയിൽ എത്തിയതോടെ ടോറോണ്ടോഫ്രഞ്ച് അധിനിവേശത്തിന്റെ വേദിയായി. 1720-ൽ ഫ്രഞ്ചുകാർ ഇവിടെ ഒരു പണ്ടകശാല തുറക്കുകയും, 1750-ൽ ടോറോണ്ടോ കോട്ട നിർമ്മിക്കുകയും ചെയ്തു. എന്നാൽ 1759-ൽ ബ്രിട്ടീഷുകാരുടെ കടന്നാക്രമണത്തെ പ്രതിരോധിക്കുന്നതിന്റെ ഭാഗമായി ഫ്രഞ്ചുകാർ തന്നെ ഈ കോട്ട നശിപ്പിച്ചു. 1763-ലെ പാരീസ് ഉടമ്പടി പ്രകാരം കാനഡ ഗ്രേറ്റ് ബ്രിട്ടന്റെ ഭാഗമായി.

1793-ൽ ലഫ്റ്റനന്റ് ഗവർണർ ജോൺ ഗ്രേവ്സ് സിംകോ, ടോറോണ്ടോയെ 'യോർക്ക്' എന്നു പുനർനാമകരണം ചെയ്ത് അപ്പർ കാനഡയുടെ ആസ്ഥാനമാക്കി. 1812-ൽ അമേരിക്കൻ സൈന്യം യോർക്കിനെ അഗ്നിക്കിരയാക്കി. 1834-ൽ യോർക്കിനെ ടോറോണ്ടോ എന്നു പുനർനാമകരണം ചെയ്തു. 1873-ൽ ടോറോണ്ടോയുടെ പ്രഥമ മേയറായ വില്യം ലെയൺ മെക്കൻസിയുടെ നേതൃത്വത്തിൽ ബ്രിട്ടനെതിരെ കലാപം പൊട്ടിപ്പുറപ്പെട്ടു. 1841-ൽ അപ്പർ ലോവർ കാനഡാ പ്രവിശ്യകൾ ഏകീകരിക്കുകയും ടോറോണ്ടോ തലസ്ഥാനമായി നിലനിർത്തുകയും ചെയ്തു. തുടർന്ന് 1867-ലെ കോൺഫെഡറേഷനും കോളനികളുടെ വിഭജനവും ടോറോണ്ടോയെ ഒണ്ടാറിയോ പ്രവിശ്യയുടെ തലസ്ഥാനമാക്കി മാറ്റി. 

17, 18 നൂറ്റാണ്ടുകളിൽ ഇന്ത്യക്കാർ ടോറോണ്ടോയെ ഒണ്ടാറിയോ-ഹഡ്സൺ തടാകങ്ങൾക്കു മധ്യേ കരമാർഗ്ഗമുള്ള ഒരു സഞ്ചാരപാതയായി ഉപയോഗിച്ചിരുന്നു. 1791-ൽ അപ്പർ കാനഡ, ബ്രിട്ടീഷ് കോളനിയുടെ ലഫ്റ്റനന്റ് ഗവർണറായി അവരോധിക്കപ്പെട്ട ജോൺ ഗ്രേവ്സ് സിംകോ (John Graves Simco) പുതിയ പ്രവിശ്യയുടെ തലസ്ഥാനം ന്യൂയോർക്കിൽ നിന്ന് ടോറോണ്ടോയിലേക്കു മാറ്റി. 1791-ൽ സിംകോ ഇവിടെ 'യോർക്ക്' (york) എന്ന പേരിൽ ഒരു അധിവാസിതമേഖല സ്ഥാപിച്ചു. 1834-ൽ പ്രസ്തുത പട്ടണം ടോറോണ്ടോ എന്നു പുനർനാമകരണം ചെയ്യപ്പെട്ടു. 19 ആം നൂറ്റാണ്ടിന്റെ ആരംഭത്തോടെ ടോറോണ്ടോ കാനഡയിലെ ഒരു പ്രമുഖ ഉത്പാദന- ഗതാഗത കേന്ദ്രമായി വളർന്നു തുടങ്ങി. 1954-ൽ മെട്രോപൊലിറ്റൻ ടോറോണ്ടോ മുനിസിപ്പാലിറ്റി അമേരിക്കയിലെ ആദ്യത്തെ ഗവൺമെന്റ് ഫെഡറേഷനായി. ടോറോണ്ടോയും 12 നഗരപ്രാന്ത പ്രവിശ്യകളും ചേർന്നതാണ് മെട്രോപൊലിറ്റൻ ടോറോണ്ടോ. 

യൂറോപ്പ്യന്മാർ ഇന്നത്തെ ടൊറോന്റോയിൽ എത്തിയപ്പോഴേക്കും അവിടേ ഹൂറോൺ വംശക്കാർ ഇറോക്വിയൻ വംശജരെ പുറത്താക്കി ആധിപത്യം സ്ഥാപിച്ചുകഴിഞ്ഞിരുന്നു. ഇറോക്വിയോൻ വാക്കായ,"വെള്ളത്തിൽ മരങ്ങളുള്ള സ്ഥലം" എന്നർഥമുള്ള "ട്കാറോണ്ടോ" ( "tkaronto") എന്ന വാക്കിൽനിന്നുമാണ്‌ ടോറോണ്ടോ എന്ന പേരുണ്ടായതെന്ന് കരുതുന്നു . ഫ്രഞ്ച് കച്ചവടക്കാർ 1750-ൽ റൂയില്ലെ കോട്ട (Fort Rouillé) നിർമ്മിച്ചു അമേരിക്കൻ സ്വാതന്ത്ര്യ സമരക്കാലത്ത് (1775–1783) ബ്രിട്ടീഷ് കുടിയേറ്റക്കാരുടെ എണ്ണത്തിൽ ആധിക്യമുണ്ടായി.
1812-ലെ യുദ്ധത്തിന്റെ ഭാഗമായ യോർക്ക് യുദ്ധത്തിൽ അമേരിക്കൻ സൈന്യം ഈ നഗരം പിടിച്ചടക്കുകയും പാർലമെന്റ് മന്ദിരത്തിന്‌ തീവയ്ക്കുകയും നഗരത്തിന്റെ മിക്കവാറും ഭാഗങ്ങൾ നശിപ്പിക്കുകയും ചെയ്തു. 1834 മാർച്ച് 6-ന്‌ ടൊറോന്റോ നഗരം പുനസ്ഥാപിക്കപ്പെട്ടു, 9000-ത്തോളം നഗരവാസികളിൽ അടിമത്തത്തിൽനിന്നും രക്ഷപ്പെട്ട പല കറുത്ത വംശജരുമുണ്ടായിരുന്നു(ആഫ്രിക്കൻ അമേരിക്കൻ). 19-ആം നൂറ്റാണ്ടിന്റെ രണ്ടാം പകുതിയിൽ നഗരത്തിലെ ജനസംഖ്യ വർദ്ധിക്കുകയും കാനഡയിലേക്കുള്ള കുടിയേറ്റക്കാറുടെ പ്രധാന ലക്ഷ്യസ്ഥാനങ്ങളിലൊന്നായിത്തീരുകയും ചെയ്തു, 1845-1852 കാലത്ത് അയർലണ്ടിലുണ്ടായ ക്ഷാമത്തെത്തുടർന്ന് ഐറിഷ് കുടിയേറ്റക്കാരുടെ എണ്ണത്തിൽ ഗണ്യമായ വർദ്ധനയുണ്ടായി.
രണ്ടാം ലോക മഹായുദ്ധത്തിനുശേഷം യൂറോപ്പിയൻ രാജ്യങ്ങളിൽ നിന്നുമുള്ള അഭയാർഥികളുടെയും ചൈനയിൽനിന്നും ജോലിതേടി വരുന്നവരുടേയും ഇറ്റലി, പോർച്ചുഗീസ് രാജ്യങ്ങളിലിനിന്നുമുള്ള നിർമ്മാണത്തൊഴിലാളികളുടെയും വരവിനെത്തുടർന്ന് 1951-ഓടെ ഇവിടത്തെ ജനസംഖ്യ ഒരു ദശലക്ഷം കടന്നു. വംശീയാടിസ്ഥാനത്തിലുള്ള കുടിയേറ്റനിയമങ്ങൾ 1960-കളിൽ ഇല്ലായ്‌മ ചെയ്തതോടെ, ലോകത്തിന്റെ എല്ലാ ഭാഗത്തുനിന്നുമുള്ള കുടിയേറ്റം വർദ്ധിച്ചു- 1980-കളിൽ ടോറോണ്ടോ, മോണ്ട്രിയോളിനെ പിന്തള്ളി കാനഡയിലെ ഏറ്റവും ജനസംഖ്യയുള്ള നഗരവും കാനഡയുടെ സാമ്പത്തികതലസ്ഥാനവുമായി. ക്യൂബെക് സ്വയംഭരണ പ്രക്ഷോഭണത്തെത്തുടർന്ന് പല അന്തരാഷ്ട്ര കമ്പനികളും അവയുടെ ആസ്ഥാനം മോണ്ട്രിയോളിൽനിന്നും ടോറോണ്ടോയിലേക്കും മറ്റു പടിഞ്ഞാറൻ കനേഡിയൻ നഗരങ്ങളിലേക്കും മാറ്റി.

1827-ൽ സ്ഥാപിതമായ യൂണിവേർസിറ്റി ഒഫ് ടോറോണ്ടോ ഒണ്ടേറൊയോവിലെ ഏറ്റവും ആദ്യം സ്ഥാപിതമായ യൂണിവേർസിറ്റിയും പ്രധാന ഗവേഷണകേന്ദ്രവുമാണ്‌.

ടോറോണ്ടോ ഡിസ്ട്രിക്റ്റ് സ്കൂൾ ബോർഡ് 558 പബ്ലിക് സ്കൂളുകൾ നടത്തുന്നു. 451 എലമന്ററി സ്കൂളുകളും 102 ഹൈസ്കൂളുകളും ഉൾപ്പെടുന്ന ഇത് കാനഡയിലെ ഏറ്റവും വലിയ പബ്ലിക് സ്കൂൾ ബോർഡാണ്‌. 

കാനഡയിലെ ഏറ്റവും വലിയ പബ്ലിക് ലൈബ്രറി സിസ്റ്റമാണ്‌ 99 ബ്രാഞ്ചുകളുള്ള ടോറോണ്ടോ പബ്ലിക് ലൈബ്രറി.

ടോറോണ്ടോ ട്രാൻസിറ്റ് കമ്മീഷൻ (TTC) വടക്കേ അമേരിക്കൻ വൻ‌കരയിലെ ഏറ്റവും വലിയ മൂന്നാമത്തെ പബ്ലിക് ട്രാൻസിറ്റ് സിസ്റ്റമാണ്‌(ന്യൂ യോർക്ക് ട്രാൻസിറ്റ് അതോറിറ്റി, മെക്സിക്കോ സിറ്റി മെട്രോ എന്നിവ കഴിഞ്ഞാൽ). ഒണ്ടാറിയോയിലെ ഗവൺ‌മെന്റ്, ടോറോണ്ടോയിലും സമീപപ്രദേശങ്ങളിലും ഗോ ട്രാൻസിറ്റ് എന്ന പേരിലെ റെയിൽ-ബസ് ശൃംഖലയും നടത്തുന്നു, 2009 ജനുവരിയിലെ കണക്കുകൾ പ്രകാരം ആഴ്ചയിലെ ഓരോ പ്രവൃത്തിദിവസത്തിലും ഏകദേശം 2,05,000 തീവണ്ടി/ബസ് യാത്രക്കാർ ഗോ ട്രാൻസിറ്റ് ഉപയോഗിക്കുന്നു.
കാനഡയിലെ ഏറ്റവും തിരക്കുപിടിച്ച ടോറോണ്ടോ പിയേർസൺ അന്താരാഷ്ട്രവിമാനത്താവളം (IATA: YYZ) നഗരത്തിന്റെ പടിഞ്ഞാറൻ അതിർത്തിക്ക് സമീപം സ്ഥിതിചെയ്യുന്നു.
മോൺട്രിയൽ ബാങ്ക് ടവർ (285 മീ.), സ്കോട്ടിയ പ്ലാസ (276 മീ.), കൊമേഴ്സ് കോർട്ട് വെസ്റ്റ് (239 മീ.) എന്നിവ ടൊറന്റോയിൽ സ്ഥിതിചെയ്യുന്നു. സി. എൻ. ടവറാണ് (കനേഡിയൻ നാഷണൽ) (553 മീ.) നഗരത്തിലെ മറ്റൊരു പ്രത്യേകത.




</doc>
<doc id="123314" url="https://ml.wikipedia.org/wiki?curid=123314" title="കൊറോണ">
കൊറോണ

സൂര്യന്റെ വാതകനിബദ്ധമായ ബാഹ്യാന്തരീക്ഷത്തെയാണ് കൊറോണ (Corona) എന്ന് പറയുന്നത്. കൊറോണയ്ക്ക് ആന്തരികകൊറോണ (Inner Corona/ Photosphere), ബാഹ്യകൊറോണ (Outer Corona/Chromosphere) എന്നിങ്ങനെ രണ്ട് ഭാഗങ്ങളുണ്ട്. കൊറോണയുടെ താപനില ഏതാണ്ട് 5,550 ഡിഗ്രി സെൽ ഷ്യസ് ആണ്. ഏതാണ്ട് ഒരു മില്യൻ കിലോമീറ്റർ (6 ലക്ഷം മൈൽ) വരെ കൊറോണ വ്യാപിച്ചുകിടക്കുന്നു. സാധാരണയായി സൂര്യഗ്രഹണ സമയത്താണ് കൊറോണ കാണാവുന്നത്. നക്ഷത്രങ്ങളുടെ പുറം അന്തരീക്ഷത്തെയും കൊറോണയെന്നു പറയുന്നു.

കൊറോണയെക്കുറിച്ച് പഠിക്കുന്നതിനുള്ള ഉപകരണമാണ് കൊറോണാഗ്രാഫ് (Corona graph) 
സൂര്യോപരിതലത്തിലുള്ള കൊറോണയെപറ്റി വിശദമായി പഠിക്കുന്നതിനായി ഐ.എസ്.ആർ.ഒ. ISROയ്ക്ക് ആദിത്യയെന്ന ഒരു ഉപഗ്രഹം വിക്ഷേപിക്കാനുള്ള പദ്ധതി ഉണ്ട്. ഭൂമിയിൽ നിന്നും 600 കിലോമീറ്റർ ദൂരെയുള്ള ഭ്രമണപഥത്തിലേക്കാണ് . ആദിത്യയെ വിക്ഷേപിക്കുന്നത്. അവിടെനിന്നുമുള്ള നിരീക്ഷണവിവരങ്ങൾ ഭൂമിയിലേക്ക് അയയ്ക്കും.



</doc>
<doc id="123345" url="https://ml.wikipedia.org/wiki?curid=123345" title="സർവ സേവാ സംഘം">
സർവ സേവാ സംഘം

ഇന്ത്യൻ നാഷണൽ കോൺഗ്രസ്സ് പ്രസ്ഥാനം സാധാരണ രാഷ്ട്രീയ കക്ഷിയായി മാറിയതോടെ കക്ഷിരാഷ്ട്രീയ താൽ‍പര്യമില്ലാത്ത ഗാന്ധിയൻമാരായ നിർ‍മാണപ്രവർ‍ത്തകർ രൂപവൽക്കരിച്ചതാണു് സർവ സേവാ സംഘം.1948 മാർച്ചിൽ വാർദ്ധയിലെ സേവാഗ്രാമിൽ ചേർ‍ന്ന ഗാന്ധിയൻ നിർ‍മാണപ്രവർ‍ത്തകരുടെ യോഗത്തിൽ ഇതു് സ്ഥാപിതമായി. ആചാര്യ വിനോബാ ഭാവേ അതിന്റെ പ്രധാനനേതാവായി.

മഹാത്മാഗാന്ധി രക്തസാക്ഷിയായ ഉടനെതന്നെ, 1948 ഫെബ്രുവരി 21,22 തീയതികളിൽ നവ ദില്ലിയിൽ‍ ചേർ‍ന്ന എ ഐ സി സി സമ്മേളനം കോൺഗ്രസ്സ് ഭരണഘടനയിൽ ഭേദഗതിവരുത്തി കോൺഗ്രസ്സിനുള്ളിലെ മറ്റു് കക്ഷികളെയും സംഘടനകളെയും പുറന്തള്ളിയാണു് ഇന്ത്യൻ നാഷണൽ കോൺഗ്രസ്സ് സാധാരണ രാഷ്ട്രീയ കക്ഷിയായി മാറിയതു്. ഇതു് മഹാത്മാ ഗാന്ധിയുടെ ആഗ്രഹത്തിനു് വിപരീതമായ നടപടിയായി കരുതിയ ഗാന്ധിയൻമാരായിരുന്നു സർവ സേവാ സംഘത്തിനു് പിന്നിൽ അണിനിരന്നതു് . 1947-ൽ‍ സ്വാതന്ത്ര്യം നേടിയതോടെ കോൺഗ്രസ്സിന്റെ ലക്ഷ്യം നേടിയെന്നും സർവോദയ സമൂഹ സൃഷ്ടിയ്ക്കു് വേണ്ടിയുള്ള ലോക സേവാ സംഘം (ജന സേവാ സംഘം) ആയി ഇന്ത്യൻ നാഷണൽ കോൺഗ്രസ്സ് മാറണമെന്നും മഹാത്മാ ഗാന്ധി അഭിപ്രായപ്പെട്ടിരുന്നു.

ആചാര്യ വിനോബാ ഭാവേ നടത്തിയ അഖിലേന്ത്യാ പദയാത്രയോടെ ആരംഭിച്ച ഭൂദാന പ്രസ്ഥാനം വമ്പിച്ച ചലനങ്ങളുണ്ടാക്കി. 

1957-ൽ സോഷ്യലിസ്റ്റ് നേതാവ് ജയപ്രകാശ് നാരായണൻ സർവ സേവാ സംഘത്തിൽ ചേർ‍ന്നു.

1974-ൽ ജയപ്രകാശ് നാരായണൻ ആരംഭിച്ച സമ്പൂർ‍ണ വിപ്ലവ പ്രസ്ഥാനം ഇന്ത്യൻ‍രാഷ്ട്രീയത്തെ മാറ്റിമറിച്ചു. സമ്പൂർ‍ണ വിപ്ലവ പ്രസ്ഥാനത്തോടും വിനോബാ ഭാവേ താല്പര്യം കാണിക്കാതിരുന്നതു് സർവ സേവാ സംഘത്തിൽ പ്രതിസന്ധിയുണ്ടാക്കുമെന്നു് കരുതപ്പെട്ടെങ്കിലും അദ്ദേഹം സംഘടനയെ പിളർ‍ത്താൻ മുതിർ‍ന്നില്ല.
സർവ സേവാ സംഘത്തിന്റെ സംസ്ഥാനഘടകങ്ങൾ സർവോദയ മണ്ഡലം എന്നാണറിയപ്പെടുന്നതു്.


</doc>
<doc id="123356" url="https://ml.wikipedia.org/wiki?curid=123356" title="അക്കിയ">
അക്കിയ

പ്രാചീന യവന നഗരരാഷ്ട്രങ്ങളിലൊന്ന്. ഇപ്പോൾ ഗ്രീസിലെ ഒരു ഘടകസംസ്ഥാനമായ അക്കിയ കൊറിന്തിയൻ ഉൾക്കടലിന്റെ തീരത്ത് സ്ഥിതിചെയ്യുന്നു. നിമ്നോന്നതമാണ് ഇവിടത്തെ ഭൂപ്രകൃതി. താഴ്വാരങ്ങൾ ഫലഭൂയിഷ്ഠവും, മുന്തിരി കൃഷിക്കു പറ്റിയതുമാണ്. ഒലിവ് വൃക്ഷങ്ങൾ ഇവിടെ ധാരാളമായി വളരുന്നു. ഉയർന്ന ഭാഗങ്ങൾ പൊതുവേ വനപ്രദേശങ്ങളാണ്.

ബി.സി. മുന്നാം ശതകത്തിൽ അക്കീയൻ ലീഗ് സ്ഥാപിതമായതോടെ അക്കിയ ഗ്രീസിന്റെ രാഷ്ട്രീയകേന്ദ്രമായി. പ്രസ്തുത ലീഗിന്റെ നിയമമനുസരിച്ച് നഗരരാജ്യങ്ങളുടെ സ്വാതന്ത്ര്യം അംഗീകരിക്കുന്ന ഒരു ജനായത്ത കേന്ദ്രഭരണകൂടവും ഘടകരാജ്യങ്ങൾക്കു തുല്യപ്രാതിനിധ്യമുള്ള നിയമനിർമ്മാണസഭയും രൂപംകൊണ്ടു. എന്നാൽ ഒരു സംയുക്തസൈന്യമോ കേന്ദ്ര നികുതി സമ്പ്രദായമോ ആവിഷ്കരിക്കുവാൻ ലീഗിന് കഴിഞ്ഞില്ല. റോമാക്കാരുടെ ആക്രമണം (ബി.സി. 146) അക്കിയയുടെ പതനം കുറിച്ചു. അതിനുശേഷം കുറേക്കാലത്തേക്ക് ദക്ഷിണഗ്രീസ് പൊതുവേ അക്കിയ എന്ന പേരിലാണ് അറിയപ്പെട്ടിരുന്നത്. 



</doc>
<doc id="123357" url="https://ml.wikipedia.org/wiki?curid=123357" title="ധ്വനി (വിവക്ഷകൾ)">
ധ്വനി (വിവക്ഷകൾ)



</doc>
<doc id="123358" url="https://ml.wikipedia.org/wiki?curid=123358" title="അക്കീയൻ ലീഗ്">
അക്കീയൻ ലീഗ്

പുരാതന ഗ്രീസിലെ പന്ത്രണ്ടു അക്കിയ നഗരരാഷ്ട്രങ്ങളുടെ ഒരു രാഷ്ട്രീയസഖ്യമാണ്‌ അക്കിയൻ ലീഗ്. അക്കിയ, ഹെലൈക്ക്, ഒലിനോസ്, പാറ്റ്റായി, ഡൈം, ഫറായ്, ലിയോൻഷൻ, അയഗീര, പെല്ലനെ, അയ്ഗിയോൺ ബ്യൂറ, കെറിനിയ, ട്രിറ്റിയ എന്നിവയായിരുന്നു ലീഗിലെ അംഗരാഷ്ട്രങ്ങൾ. വിദേശീയാക്രമണങ്ങളെ സംഘടിതമായി എതിർത്തു തങ്ങളുടെ നഗര രാഷ്ട്രങ്ങളെ സംരക്ഷിക്കുക എന്നതായിരുന്നു ഈ രാഷ്ട്രീയസംഖ്യത്തിന്റെ പ്രധാന ലക്ഷ്യം. പിന്നീട് അതു നഗരരാഷ്ട്രങ്ങളുടെ ഒരു വിശാല സഖ്യം (Confede-ration) ആയി പരിണമിച്ചു. ബി.സി. 280-നോടുകൂടി രാജ്യതന്ത്രജ്ഞനും സൈന്യാധിപനുമായ അരത്തൂസിന്റെ ശ്രമഫലമായി ഈ രാഷ്ട്രീയസഖ്യം പ്രബലമായിത്തീർന്നു. മറ്റു പല നഗരരാഷ്ട്രങ്ങളും അക്കീയൻ ലീഗിലെ അംഗരാഷ്ട്രങ്ങളായി. ഫെഡറൽ ഭരണകൂടത്തിന്റെ സ്വഭാവം ഈ രാഷ്ട്രസംഘടനയ്ക്കു നൽകുന്നതിലും അരത്തൂസ് നിർണായകമായ പങ്കു വഹിച്ചിരുന്നു. ആഭ്യന്തരകാര്യങ്ങളിൽ സ്വതന്ത്രമായിരുന്ന ഓരോ അംഗരാഷ്ട്രത്തിനും വിദേശനയം, യുദ്ധം എന്നിവയിൽ ചില പരിമിതികൾ ഉണ്ടായിരുന്നു. കേന്ദ്രഭരണകൂടം ജനകീയഭരണസമ്പ്രദായത്തെ അംഗീകരിച്ചിരുന്നു. അംഗരാഷ്ട്രപ്രതിനിധികൾ പങ്കെടുക്കുന്ന പ്രതിനിധി സഭയും മന്ത്രിസഭയും ഈ രാഷ്ട്രീയ സഖ്യത്തിന്റെ പ്രത്യേകതകളായിരുന്നു. പ്രതിനിധി സഭ ഓരോ നഗരരാഷ്ട്രത്തിലും ക്രമത്തിൽ മാറിമാറി സമ്മേളിക്കുന്ന പതിവും നിലവിൽ വന്നു. ഏകീകൃത നാണ്യവ്യവസ്ഥിതി തുടങ്ങിയ ഫെഡറൽ ഭരണസംവിധാനത്തിന്റെ പല സ്വഭാവങ്ങളും ഈ സഖ്യത്തിനുണ്ടായിരുന്നു. 

മാസിഡോണിയൻ ആക്രമണങ്ങളെ ഒരു നൂറ്റാണ്ടു കാലത്തോളം ചെറുത്തുനില്ക്കാൻ ഇതിന് കഴിഞ്ഞതു സംഘടിതമായി ഉറച്ചുനിന്നതുകൊണ്ടാണ്. ഏതാണ്ട് 2 ശതബ്ദക്കാലം ഈ സഖ്യം പ്രാബല്യത്തിൽ ഇരുന്നു. റോമാക്കാരുടെ ഹിതത്തിനു വിപരീതമായി സ്പാർട്ടയുമായി നടന്ന യുദ്ധത്തിൽ (ബി.സി. 150) ഈ രാഷ്ട്രീയസഖ്യത്തിലെ സേനകൾ പരാജയമടയുകയും കാലാന്തരത്തിൽ ഈ രാഷ്ട്രങ്ങൾ മുഴുവൻ റോമാസാമ്രാജ്യത്തിൽ ലയിക്കുകയും ചെയ്തു. ബി.സി. 146-ൽ റോമൻ സൈന്യാധിപനായ ലൂഷിയസ് മമ്മിയസ് കോറിന്തിനു സമീപംവച്ചു സഖ്യസേനയെ നിശ്ശേഷം പരാജയപ്പെടുത്തിയതോടെ അക്കീയൻ ലീഗ് നാമാവശേഷമായി.



</doc>
<doc id="123375" url="https://ml.wikipedia.org/wiki?curid=123375" title="ചാണക്യൻ (ചലച്ചിത്രം)">
ചാണക്യൻ (ചലച്ചിത്രം)

"ടി.കെ. രാജീവ് കുമാറിന്റെ" സംവിധാനത്തിൽ കമലഹാസൻ, ജയറാം, മധു, തിലകൻ, ഉർമിള മാതോന്ദ്കർ, സിതാര എന്നിവർ പ്രധാനവേഷത്തിൽ അഭിനയിച്ച് 1989 -ൽ പ്രദർശനത്തിനിറങ്ങിയ ഒരു മലയാളചലച്ചിത്രമാണ് ചാണക്യൻ. നവോദയ പ്രൊഡക്ഷൻസിന്റെ ബാനറിൽ അപ്പച്ചൻ നിർമ്മിച്ച ഈ ചിത്രം വിതരണം ചെയ്തത് രാജൻ, ജോസ്, വേണു എന്നിവരാണ്.

ഈ ചിത്രത്തിന്റെ കഥ ടി.കെ. രാജീവ് കുമാറിന്റേതാണ്‌. തിരക്കഥ, സംഭാഷണം എന്നിവയെല്ലാം നിർവ്വഹിച്ചത് സാബ് ജോൺ ആണ്.

സംഗീതസംവിധാനം നിർവ്വഹിച്ചത് മോഹൻ സിതാര ആണ്.



</doc>
<doc id="123518" url="https://ml.wikipedia.org/wiki?curid=123518" title="പാലക്കാട്ടുമല">
പാലക്കാട്ടുമല

കോട്ടയം ജില്ലയിലെ മരങ്ങട്ടുപള്ളി പഞ്ചായത്തിൽ സ്ഥിതി ചെയ്യുന്ന ഒരു ഗ്രാമമാണ്‌ പാലക്കാട്ടുമല. ഏകദേശം 1500ഓളം ജനങ്ങൾ
അധിവസിക്കുന്ന ഈ ഗ്രാമം, പാല-വൈക്കം റോഡിൽ ഇല്ലിക്കൽ കവലയ്ക്ക് വടക്കായി ഒരു കുന്നിന്റെ മുകളിൽ ആണ്. പാലാ ആണ് അടുത്തുള്ള പട്ടണം . 

ഈ ഗ്രാമത്തിൽ 2 എൽ. പി. സ്കൂളുകൾ, 2 അമ്പലങ്ങൾ, 2 പ്രീ-പ്രൈമറി- സ്കൂളുകൾ, പോസ്റ്റ്‌ ഓഫീസ്, റബ്ബർ പാലുല്പാദക സംഘം, വായനശാല എന്നിവയുണ്ട്. ഈ ഗ്രാമത്തിലെ ജനങ്ങൾ പ്രധാനമായി കൃഷിയെ ആശ്രയിച്ചു് ജീവിക്കുന്നു. 

പാലക്കാട്ടുമല ഗ്രാമം കോട്ടയം ജില്ലയിലെ മീനച്ചിൽ താലൂക്കിൽ, കുറിച്ചിത്താനം വില്ലേജ് ഒഫീസിന്റെ പരിധിയിലാണ്.

ഏകദേശം ആയിരത്തോളം വർഷം പഴക്കം ഉള്ള ഈ ക്ഷേത്രം, ഇപ്പോൾ തിരുവിതാംകൂർ ദേവസ്വം ബോർഡിന്റെ കീഴിലാണ്. ഇത് കേരളത്തിലെ 108 നരസിംഹ ക്ഷേത്രങ്ങളിൽ ഒന്നാണ്.

കേരളത്തിലെ ഇടനാടൻ മേഖലയിൽ പെട്ട ഈ ഗ്രാമം ഒരു ചെറിയ കുന്നുംപുറത്ത് ആണു സ്ഥിതി ചെയ്യുന്നത്. സമീപ പ്രദേശങ്ങളിൽ നിന്ന് ഉയർന്നു സ്ഥിതി ചെയ്യുന്ന ഈ ഗ്രാമം സമുദ്രനിരപ്പിൽ നിന്നും ഏകദേശം 100 മീറ്റർ ഉയരത്തിലാണ്

1900-ത്തിൽ ഒരു നിലത്ത് എഴുത്ത് കളരിയായി ശ്രീ. താഴത്തേൽ മത്തായി വർക്കി നേതൃത്വത്തിൽ തുടങ്ങിയ ഈ വിദ്യാലയം പിന്നീടു ഒരു പ്രൈമറി സ്കൂൾ ആയി വളർന്നു. പാലക്കാട്ടുമല S.D. കൊൺവന്റിന്റെ കീഴിലുള്ള ഈ വിദ്യാഭ്യാസ സ്ഥാപനത്തിൽ ഒന്നു മുതൽ നാല് വരെ ക്ലാസ്സുകൾ ഉണ്ട്. ഈ പ്രൈവറ്റ് എയിഡഡ് സ്കൂൾ കുറവിലങ്ങാട് വിദ്യാഭ്യാസ ഉപജില്ലയുടെ കീഴിലാണ്.
1912-ൽ ഒരു കുടിപള്ളി ക്കൂടമായി ഇല്ലിക്കൽ കവലയിൽ പല്ലാട്ട് നായർ കുടുംബം ദാനമായി നൽകിയ സ്ഥലത്ത് , പുളിക്കിയില് വർക്കിയച്ചന്റെ നേതൃത്വത്തിലാരംഭിച്ചു്. പിന്നീട് തിരുവതാംകൂർ സർക്കാർ ഏറ്റെടുത്ത ഈ വിദ്യാലയം, ഇപ്പോൾ കേരള ഗവൺമെന്റിന്റെ കീഴിലാണ്.

മരങ്ങാട്ടുപിള്ളി പഞ്ചായത്തിന്റെ കീഴിൽ പ്രവർത്തിക്കുന്ന ഈ സ്ഥാപനം 1951-ല് ആരംഭിച്ചതാണ്. ഗ്രന്ഥശാല സംഘത്തിന്റെ സഹായത്തോടെ ആരംഭിച്ച ഈ സ്ഥാപനം, പാലക്കാട്ടുമല യങ്ങ് മെന്സ് ക്ലുബ് പിന്നീട് പഞ്ചായത്തിന് കൈമാറി. ആയിരകണക്കിനു പുസ്തകങ്ങൾ , ആനുകാലികങ്ങൾ, ടെലിവിഷൻ എന്നിവയുള്ള ഈ വായനശാല എല്ലാ ദിവസവും 5.30 -മുതൽ 8.30 വരെ തുറന്നു പ്രവർത്തിക്കുന്നു.

പാലക്കാട്ടുമലയിലെ റബർ പാൽ കൃഷിക്കാരുടെ ഈ കൂട്ടായ്മ കൃഷിക്കാരിൽ നിന്ന് പാൽ ശേഖരിച്ച് ഗൈക്കൊയ്ക് നല്കുന്നു. സംഘം കൃഷിക്കാർക്ക് ന്യായ വിലക്ക് കൃഷി ഉപകരണങ്ങൾ വിതരണം ചെയ്യുന്നു.


</doc>
<doc id="123573" url="https://ml.wikipedia.org/wiki?curid=123573" title="ദൂരെ ദൂരെ ഒരു കൂടു കൂട്ടാം">
ദൂരെ ദൂരെ ഒരു കൂടു കൂട്ടാം

സിബി മലയിലിന്റെ സംവിധാനത്തിൽ മോഹൻലാൽ, ശ്രീനിവാസൻ, നെടുമുടി വേണു, മേനക എന്നിവർ പ്രധാനവേഷങ്ങളിൽ അഭിനയിച്ച് 1986-ൽ പുറത്തിറങ്ങിയ ഒരു മലയാളചലച്ചിത്രമാണ് ദൂരെ ദൂരെ ഒരു കൂടു കൂട്ടാം. സുനിത പ്രൊഡക്ഷൻസിന്റെ ബാനറിൽ എം. മണി നിർമ്മാണം ചെയ്ത ഈ ചിത്രം അരോമ റിലീസ് വിതരണം ചെയ്തിരിക്കുന്നു. ശ്രീനിവാസൻ ആണ് ഈ ചിത്രത്തിന്റെ രചന നിർവ്വഹിച്ചിരിക്കുന്നത്.

ചുനക്കര രാമൻ‌കുട്ടി എഴുതിയ ഗാനങ്ങൾക്ക് സംഗീതം പകർന്നത് ശ്യാം ആണ്. 



</doc>
<doc id="123600" url="https://ml.wikipedia.org/wiki?curid=123600" title="ടി. ഭാസ്കരൻ">
ടി. ഭാസ്കരൻ

സംസ്കൃതപണ്ഡിതൻ, അധ്യാപകൻ, വ്യാഖ്യാതാവ് എന്നീ നിലകളിൽ ശ്രദ്ധേയനായ എഴുത്തുകാരനാണ്‌ ഡോ.ടി. ഭാസ്കരൻ.

1929 ഓഗസ്റ്റ് 20-ന് (1105 ചിങ്ങം അവിട്ടം) ഇരിങ്ങാലക്കുടയിലെ ഒരു കർഷകകുടുംബത്തിലാണ് ടി. ഭാസ്കരൻ ജനിച്ചത്. അച്ഛൻ തറയിൽ തെയ്യൻ; അമ്മ ഇടച്ചാലിൽ ഇറ്റായ. എറണാകുളം മഹാരാജാസ് കോളേജിൽനിന്ന് ബിരുദം നേടി. സംസ്കൃതത്തിലും മലയാളത്തിലും ബിരുദാനന്തരപഠനത്തിനു ശേഷം ‘മലയാളകാവ്യശാസ്ത്രം: കൃഷ്ണഗാഥ അവലംബമാക്കി ഒരു പഠനം‘ എന്ന വിഷയത്തിൽ ഗവേഷണം നടത്തി. കൊല്ലം എസ്.എൻ. കോളേജ്, പാലക്കാട് വിക്റ്റോറിയ കോളേജ്, കേരള സർവകലാശാല, മഹാരാജാസ് കോളേജ് എന്നിവിടങ്ങളിൽ സംസ്കൃതം, മലയാളം എന്നിവയ്ക്ക് അധ്യാപകനായി സേവനമനുഷ്ഠിച്ചു. 1982 മുതൽ 1989 വരെ കേരള സർവകലാശാലയ്ക്കു കീഴിലുള്ള പൗരസ്ത്യഗവേഷണ ഇൻസ്റ്റിറ്റ്യൂട്ട് & ഹസ്തലിഖിതഗ്രന്ഥാലയത്തിന്റെ ഡയറക്ടറായിരുന്നു. വിരമിച്ച ശേഷം സർവകലാശാലയുടെ തന്നെ ശ്രീനാരായണപഠനകേന്ദ്രത്തിന്റെ ഓണററി ഡയറക്ടറായി അഞ്ചുവർഷം പ്രവർത്തിച്ചു. കേരള സര്വകലാശാല സെനറ്റ് അംഗം, കാലടി സർവകലാശാല സിൻഡിക്കേറ്റ് അംഗം എന്നീ പദവികളും വഹിച്ചിട്ടുണ്ട്. ഭാര്യ സജീബായി (മരണം:2009 ഒക്ടോബർ 2).

മസ്തിഷ്കാഘാതം മൂലം 2010 ഓഗസ്റ്റ് 12-ന്‌ (1185 കർക്കടകം 27) മരണമടഞ്ഞു.

ശ്രീനാരായണഗുരുദർശനങ്ങളുടെ പഠിതാവ് എന്ന നിലയിലാണ്‌ ഡോ. ടി. ഭാസ്കരൻ അറിയപ്പെടുന്നത്. ശ്രീനാരായണഗുരുവിന്റെ സമ്പൂർണ്ണകൃതികൾക്ക് 'വിദ്യോതിനി' എന്ന പേരിൽ അദ്ദേഹം എഴുതിയ വ്യാഖ്യാനം പ്രസിദ്ധമാണ്‌. കുമാരനാശാന്റെ പ്രരോദനത്തിന്റെ 'പ്രദ്യോതിനി' എന്ന വ്യാഖ്യാനമാണ്‌ മറ്റൊന്ന്.
കേരള സർവ്വകലാശാലാ ഹസ്തലിഖിതഗ്രന്ഥാലയത്തിന്റെ ഡയറക്റ്ററായിരിക്കെ നിരവധി ഗ്രന്ഥങ്ങൾ സംശോധനംചെയ്ത് പ്രസിദ്ധീകരിച്ചു. ഭാസനാടകങ്ങൾ മലയാളലിപിയിൽ ഭാസനാടകചക്രം എന്ന പേരിൽ പരമ്പരയായി പ്രസിദ്ധീകരിച്ചതാണ്‌ അദ്ദേഹത്തിന്റെ ഒരു നേട്ടം. കൃഷ്ണഗാഥയെ സംബന്ധിച്ച അദ്ദേഹത്തിന്റെ പഠനങ്ങളും ' "ഭാരതീയകാവ്യശാസ്ത്രം" ' എന്ന ഗ്രന്ഥവും ഭാഷാവിദ്യാർത്ഥികൾ ആശ്രയിക്കുന്ന ആധികാരികഗ്രന്ഥങ്ങളാണ്‌.


</doc>
<doc id="123607" url="https://ml.wikipedia.org/wiki?curid=123607" title="അപകേന്ദ്ര പമ്പ്">
അപകേന്ദ്ര പമ്പ്

ഏതെങ്കിലും ദ്രാവകത്തിന്റെ ഗതികോർജം കൂട്ടുന്നതിനുപയോഗിക്കുന്ന യന്ത്രം. താഴ്ന്ന സ്ഥലങ്ങളിൽനിന്ന് ദ്രാവകം ഉയരത്തിലെത്തിക്കുന്നതിനാണ് സാധാരണയായി ഇതുപയോഗിക്കുന്നത്. കറങ്ങിചലിക്കുന്ന വിഭാഗത്തിൽ പെടുന്ന പമ്പ്‌ ആണ് അപകേന്ദ്ര പമ്പ്.ദ്രാവകത്തിൽ അപകേന്ദ്രബലം ഉപയോഗിച്ച് പമ്പിൽ യാന്ത്രിക ഊർജ്ജത്തെ ഗതികോർജ്ജം ആക്കി മാറ്റുന്നു.

താണ നിരപ്പിൽ നിന്ന് ദ്രാവകം ഒരു ആഗമന നാളിയിൽകൂടി കടന്നുവന്ന് പ്രവേശനദ്വാരം വഴി ഇംപെല്ലർ മധ്യത്തിലെത്തുകയും കറങ്ങിക്കൊണ്ടിരിക്കുന്ന ഇംപെല്ലറിലെ ബ്ളേഡുകളിൽകൂടി കടന്ന് ബഹിർഗമനനാളിവഴി ആവശ്യമായിടത്ത് എത്തിച്ചേരുകയും ചെയ്യുന്നു. ആഗമനനാളിയുടെ ദ്രാവകത്തിൽ മുങ്ങിക്കിടക്കുന്ന അഗ്രത്തിൽ ഒരു ഫുട് വാൽവ് ഘടിപ്പിച്ചിരിക്കും. പമ്പ് പ്രവർത്തനം നിർത്തുമ്പോൾ ആവരണിയിലുള്ള ദ്രാവകം തിരികെപ്പോകാതെ ഇതു സൂക്ഷിക്കുന്നു.ഒരു വൈദ്യുത മോട്ടോറോ ഒരു എൻജിൻ ഉപയോഗിച്ച് ഇംപെല്ലർ കറക്കാം. വൈദ്യുതി ലഭ്യമായിടത്ത്, സ്ഥിരമായുറപ്പിച്ചിട്ടുള്ള പമ്പുകൾക്ക് മോട്ടോർ ഉപയോഗിക്കുന്നത്. വൈദ്യുതി ലഭ്യമല്ലാതിരിക്കയും വിവിധ സ്ഥലങ്ങളിൽ കൊണ്ടുനടന്ന് പ്രവർത്തിപ്പിക്കുകയും ചെയ്യുന്ന പമ്പുകൾക്ക് എൻജിനുകളാണ് ഉപയോഗിക്കുന്നത്.അപകേന്ദ്ര പമ്പ് പ്രവർത്തിപ്പിക്കുന്നതിനുമുൻപ് അതിന്റെ ആഗമനനാളിയും ആവരണിയും ദ്രാവകംകൊണ്ട് നിറയ്ക്കണം. ഇതിന് പ്രൈമിങ് എന്നു പറയുന്നു. ദ്രാവകം നിറഞ്ഞിരിക്കുന്ന ആവരണിക്കകത്ത് ഇംപെല്ലർ കറങ്ങുമ്പോൾ ഇംപെല്ലറിന്റെ മധ്യത്തിൽ മർദം കുറയുകയും താണ നിരപ്പിൽനിന്ന് ദ്രാവകം ആഗമനനാളി വഴി അവിടെ എത്തുകയും ചെയ്യുന്നു. ഈ ദ്രാവകം ഇംപെല്ലറിലുള്ള ബ്ളേഡുകളിൽ കൂടി പുറത്ത് വരുമ്പോൾ അതിന്റെ വേഗതയും മർദവും കൂടിയിരിക്കും. ആവരണിയിൽവച്ച് ദ്രാവകത്തിന്റെ മർദം വീണ്ടും കൂടുകയും അങ്ങനെ മർദവും വേഗതയും കൂടിയ ദ്രാവകം ബഹിർഗമനനാളിവഴി പുറത്ത് പോകുകയും ചെയ്യുന്നു.

പമ്പ്‌ ചെയ്തതിന്റെ ഊർജ്ജ ഉപയോഗം നിശ്ചയിക്കുന്നത് ദ്രാവകത്തിനു വേണ്ട ഒഴുക്ക്,ഉയർത്തേണ്ട ഉയരം,ദൂരം,കുഴലിന്റെ ഘർഷണസ്വഭാവം തുടങ്ങിയവയാണ് .പമ്പ്‌ പ്രവർത്തിക്കാനാവശ്യമായ ശക്തി(പവർ) Pi ,SI ഏകകത്തിൽ 

ഇതിൽ:
നിശ്ചല അവസ്ഥയിലുള്ള ഉയരം,ഘർഷണം മൂലം ഉണ്ടാകുന്ന ഉയരശോഷണം,വാൽവ് ഉപയോഗിക്കുന്നത് മൂലം ഉണ്ടാകുന്ന ശോഷണം എന്നിവയുടെ ആകെ തുകയായിട്ടാണ് പമ്പ്‌ ചെയ്യപ്പെടേണ്ട ഉയരം(formula_5) കണ്ടെത്തുന്നത്. പവർ സാധാരണയായി കിലോ വാട്ടിൽ (10 W) അല്ലെങ്കിൽ കുതിരശക്തിയിലാണ് സൂചിപ്പിക്കുന്നത്.( 0.746 ഉപയോഗിച്ച് ഗുണിക്കുക). 
ആവശ്യമായ പവറിനെ, പമ്പിന്റെ പ്രവർത്തന സമയദൈർഘ്യം കൊണ്ട് ഗുണിച്ചാണ് ഊർജ്ജ ഉപയോഗം കണ്ടെത്തുന്നത്.
എഴുപത്തഞ്ചു കി.ഗ്രാം വെള്ളം ഒരു സെക്കൻഡിൽ ഒരു മീ. ഉയർത്താൻ കഴിയുന്ന പമ്പിന് ഒരു കുതിരശക്തിയുള്ളതായി കണക്കാക്കാം. സാധാരണ അപകേന്ദ്രപമ്പിന് ഏകദേശം അൻപത് ശതമാനത്തോളം പ്രവർത്തനക്ഷമത ഉണ്ട്.

കാർഷികവും ഗാർഹികവും വ്യാവസായികവുമായ ആവശ്യങ്ങൾക്ക് ഈ പമ്പ് ധാരാളമായി ഉപയോഗിക്കുന്നു. കുളങ്ങളിലേയും തോടുകളിലേയും വെള്ളം കൃഷിനിലങ്ങളിലെത്തിക്കുക, വീട്ടാവശ്യങ്ങൾക്ക് കിണറ്റിലെ വെള്ളം എടുക്കുക, വ്യവസായശാലകളിൽ വിവിധദ്രാവകങ്ങൾ പമ്പ് ചെയ്യുക മുതലായവയാണ് അപകേന്ദ്രപമ്പിന്റെ ഉപയോഗങ്ങൾ. എളുപ്പത്തിലുള്ള നിയന്ത്രണവും കുറഞ്ഞ നിർമ്മാണച്ചെലവും ആവശ്യങ്ങൾ നിറവേറ്റാനുള്ള കഴിവും കുറഞ്ഞ ചെലവിലുള്ള പ്രവർത്തനവും അപകേന്ദ്രപമ്പിന്റെ ചില പ്രത്യേകതകളാണ്.


</doc>
<doc id="123617" url="https://ml.wikipedia.org/wiki?curid=123617" title="ചിൻ‌വാദ് പാലം (വിശ്വാസം)">
ചിൻ‌വാദ് പാലം (വിശ്വാസം)

സൊറോസ്ട്രിയൻ മതവുമായി ബന്ധപ്പെട്ട ഒരു വിശ്വാസസംജ്ഞയാണ് ചിൻവാദ് പാലം (ന്യായവിധിയുടെ പാലം) എന്നത്. സൊറോസ്ട്രിയൻ മതവിശ്വാസമനുസരിച്ച് ജീവിക്കുന്നവരുടേയും മരിച്ചവരുടേയും ലോകങ്ങളെ തമ്മിൽ ബന്ധിപ്പിക്കുന്ന പാലമാണിത്. മരണശേഷം, എല്ലാ ആത്മാക്കളും ഈ പാലം കടക്കണമെന്നാണ് വിശ്വാസം.


</doc>
<doc id="123618" url="https://ml.wikipedia.org/wiki?curid=123618" title="ചിൻവാദ് പാലം (ഗ്രന്ഥം)">
ചിൻവാദ് പാലം (ഗ്രന്ഥം)

മതസൗഹാർദ്ദം തകർക്കുകയും വർഗീയ ചേരിതിരിവിനു വഴിവെക്കുകയും ചെയ്യുമെന്ന കാരണത്താൽ കേരളത്തിൽ നിരോധിക്കപ്പെടുകയും പിന്നീട് നിരോധനം റദ്ദാക്കപ്പെടുകയും ചെയ്ത ഒരു പുസ്തകമാണ്‌ ചിൻ‌വാദ് പാലം. 2010 ജൂലൈ മാസത്തിലാണ്‌ കേരള സർക്കാർ ഈ പുസ്തകം നിരോധിച്ചതായി പ്രഖ്യാപിച്ചത്. മതസ്പർദ്ധ വളർത്തുന്ന തരത്തിലാണ് ഗ്രന്ഥത്തിന്റെ ഉള്ളടക്കമെന്ന ഇന്റലിജൻസ് റിപ്പോർട്ടിന്റെ അടിസ്ഥാനത്തിലാണ് നടപടി. സ്വർഗത്തിലേക്കുള്ള പാലം എന്നാണ്‌ ചിൻ‌വാദ് പാലം എന്നതിന്റെ അർത്ഥം.
തിരുവല്ലക്കടുത്ത് ചുങ്കപ്പാറയിലെ പരേതനായ പി.ജെ. സാം കുട്ടി (സാം ജേക്കബ്) ശാമു കൊയമ്പത്തൂർ എന്ന തൂലികാനാമത്തിൽ എഴുതിയ ഈ ഗ്രന്ഥം 2010 മാർച്ചിൽ ഗ്രന്ഥകർത്താവിന്റെ ശവസംസ്കാര ചടങ്ങിൽ വെച്ചാണ്‌ പ്രകാശനം ചെയ്തത്. രചയിതാവിന്റെ സഹോദരന്മാരായിരുന്നു ഈ പുസ്തകം പ്രകാശനം നടത്തിയതിനും വിതരണം ചെയ്തതിനും ഇതുമായി ബന്ധപ്പെട്ട കേസിലെ പ്രതികളായത്. 2014 സെപ്റ്റംബറിൽ ഈ പുസ്തകത്തിനേർപ്പെടുത്തിയിരുന്ന നിരോധനം കേരള ഹൈക്കോടതി റദ്ദാക്കി .


</doc>
<doc id="123626" url="https://ml.wikipedia.org/wiki?curid=123626" title="റൗൾട്ട് നിയമം">
റൗൾട്ട് നിയമം

ഈ നിയമം രൂപീകരിച്ചത് 1882 ൽ ഫ്രാൻസീസ്-മാർലി റൗൾട്ട് ആണ്.

"ബാഷ്പീകരണശീലമില്ലാത്തതും ലായനിയിൽ അയണീകരിക്കതതുമായ ഒരു ലേയം, ഒരു ലായകതിന്റെ ബാഷ്പ മർദ്ദത്തിൽ ആപേക്ഷികമായി ഉണ്ടാവുന്ന കുറവ്, ലായനിയിൽ ലേയതിന്റെ മോൾ അംശത്തിനു തുല്യം ആയിരിക്കും."



</doc>
<doc id="123628" url="https://ml.wikipedia.org/wiki?curid=123628" title="എസ്.ബി. സതീഷ്">
എസ്.ബി. സതീഷ്

മലയാളചലച്ചിത്രരംഗത്തെ പുതുതലമുറയിലെ വസ്ത്രാലങ്കാരകനാണ്‌ എസ്‌.ബി. സതീഷ്. ധാരാളം ചിത്രങ്ങൾ മലയാളത്തിൽ ഇദ്ദേഹത്തിന്റേതായി ഉണ്ട്. സന്തോഷ് ശിവന്റെ സംവിധാനത്തിൽ പുറത്തിറങ്ങിയ "ബിഫോർ ദി റെയിൻസ്" എന്ന ഹോളിവുഡ് ചലച്ചിത്രത്തിന് ഇദ്ദേഹം വസ്ത്രാലങ്കാരം നിർവഹിച്ചു.






</doc>
<doc id="123634" url="https://ml.wikipedia.org/wiki?curid=123634" title="ബാലേട്ടൻ">
ബാലേട്ടൻ

വി.എം. വിനുവിന്റെ സംവിധാനത്തിൽ മോഹൻലാൽ, നെടുമുടി വേണു, ജഗതി ശ്രീകുമാർ, ദേവയാനി, നിത്യാദാസ് എന്നിവർ പ്രധാനവേഷങ്ങളിൽ അഭിനയിച്ച് 2003-ൽ പ്രദർശനത്തിനെത്തിയ ഒരു മലയാളചലച്ചിത്രമാണ് ബാലേട്ടൻ. സുനിത പ്രൊഡക്ഷൻസിന്റെ ബാനറിൽ എം. മണി നിർമ്മിച്ച ഈ ചിത്രം അരോമ റിലീസ് ആണ് വിതരണം ചെയ്തത്. കഥ, തിരക്കഥ, സംഭാഷണം എന്നിവയെല്ലാം നിർവ്വഹിച്ചത് ടി.എ. ഷാഹിദ് ആണ്.

ഗിരീഷ് പുത്തഞ്ചേരി എഴുതിയ ഗാനങ്ങൾക്ക് സംഗീതസംവിധാനം നിർവ്വഹിച്ചത് എം. ജയചന്ദ്രൻ ആണ്. പശ്ചാത്തലസംഗീതം കൊടുത്തത് രാജാമണി.




</doc>
<doc id="123652" url="https://ml.wikipedia.org/wiki?curid=123652" title="പ്രിഡേറ്റേഴ്സ് (ചലച്ചിത്രം)">
പ്രിഡേറ്റേഴ്സ് (ചലച്ചിത്രം)

2010-ൽ പുറത്തിറങ്ങിയ അമേരിക്കൻ ശാസ്ത്രകല്പിത ആക്ഷൻ ചലച്ചിത്രമാണ് പ്രിഡേറ്റേഴ്സ്. നിമ്രോദ് അൻറ്റാൾ ആണ് സംവിധാനം നിർവഹിച്ചത്. അഡ്രിയാൻ ബ്രോഡി, ലോറൻസ് ഫിഷ്ബോൺ, ടോഫർ ഗ്രേസ്, ആലീസ് ബ്രാഗ, ഡാനി ത്രജോ, വാൾട്ടൻ ഗോഗിൻസ് എന്നിവരാണ് ചിത്രത്തിലെ പ്രധാന കഥാപാത്രങ്ങൾ. 20th സെഞ്ച്വറി ഫോക്സ് ആണ് വിതരണം നടത്തിയത്. വിചിത്രമായ ഗ്രഹത്തിൽ വന്നെത്തുന്നവർ നടത്തുന്ന പോരാട്ടമാണ് ചലച്ചിത്രത്തിൻറെ ഇതിവൃത്തം.

റോയ്സ് എന്ന കൂലിപ്പട്ടാളക്കാരൻ ഉറക്കമുണരുന്നത് ഒരു വനത്തിലാണ്‌. ഇതോടെ കഥ ആരംഭിക്കുന്നു. അവിടെ വെച്ച് സമാനമായ രീതിയിൽ വനത്തിലെത്തിയ പലരേയും റോയ്സ് കണ്ടുമുട്ടുന്നു. മെക്സിക്കൻ ഡ്രഗ് എൻഫോഴ്സർ കുച്ചില്ലോ, സ്പെറ്റ്സ്നാസ് സൈനികനായ നിക്കോളായി, ഇസ്രായേൽ ഡിഫൻസ് ഫോഴ്സ് സ്നൈപ്പർ ഇസനെല്ല, റവല്യൂഷനറി യുണൈറ്റെഡ് ഫ്രണ്ട് ഓഫീസർ മോംബോസ, ഡെത്ത് റോ താരം സ്റ്റാൻസ്, യാക്കൂസ എൻഫോഴ്സർ ഹെൻസോ എന്നിവരാണ് അവർ. അവരിൽ ഒരു വൈദ്യനൊഴികെ മറ്റെല്ലാവർക്കും അത്ര നല്ല ഭൂതകാലമല്ല ഉള്ളത്. താമസിയാതെ തങ്ങൾ ഒരു അന്യജീവി വാഹനത്തിനകത്താണെന്നും തങ്ങളെ അന്യജീവികൾ മൃഗയാവിനോദത്തിനായി വേട്ടമൃഗങ്ങളെപ്പോലെ ഉപയോഗിക്കുകയാണെന്നും മനസ്സിലാക്കുന്നു.



</doc>
<doc id="123655" url="https://ml.wikipedia.org/wiki?curid=123655" title="പുഷ്പിക">
പുഷ്പിക

കൃതികളുടെയും അധ്യായങ്ങളുടെയും ഒടുക്കം കൃതിയുടെ പേര്, അധ്യായത്തിന്റെ പേര്, ക്രമസംഖ്യ, രചയിതാവ്, അദ്ദേഹത്തിന്റെ പ്രശസ്തി, നിയോഗം മുതലായവ സൂചിപ്പിച്ചുകൊണ്ട് ഗദ്യത്തിലോ പദ്യത്തിലോ ചേർക്കുന്ന വിവരണവാക്യത്തെയാണ് പുഷ്പിക എന്നു വിളിക്കുന്നത്. സംസ്കൃതപ്രാകൃതഗ്രന്ഥങ്ങളിൽനിന്ന് മറ്റ് ഇന്ത്യൻ ഭാഷകളിലുള്ള പഴയ കൃതികളിൽ ഈ രീതി സ്വീകരിച്ചുകാണാം. പുഷ്പിക ഗ്രന്ഥകർത്താവുതന്നെ ചേർത്തതോ അതിന്റെ പഠിതാക്കൾ കൂട്ടിച്ചേർത്തതോ ആകാം. ഗ്രന്ഥത്തിൽ കർത്താവിനെ സംബന്ധിച്ച വിവരവും വിശേഷണവും ചേർക്കുന്നത് അപരാധമായി കണ്ടിരുന്നതിനാൽ പല പുഷ്പികകളിലും ഗ്രന്ഥത്തെക്കുറിച്ചുള്ള വിവരണം മാത്രമേ കാണൂ. പ്രാചീനഗ്രന്ഥങ്ങളെ സംബന്ധിച്ച്, അതിന്റെ കർത്താവിനെക്കുറിച്ചും കാലത്തെക്കുറിച്ചും അറിയാനും ഗ്രന്ഥം ക്രമപ്പെടുത്താനും സഹായിക്കുന്നതിനാൽ പുഷ്പികകൾ ചരിത്ര-സാഹിത്യാന്വേഷികളുടെ മുഖ്യമായ ഉപാദാനമാണ്.

അദ്ധ്യാത്മരാമായണം കിളിപ്പാട്ടിലെ പ്രഥമാദ്യായത്തിന്റെ പുഷ്പിക:
ലീലാതിലകത്തിലെ പ്രഥമപുഷ്പികയും സമാപനപുഷ്പികയും:

കൃഷ്ണഗാഥയുടെ ആദ്യാധ്യായത്തിലെയും ഗ്രന്ഥാന്ത്യത്തിലെയും പുഷ്പിക:
കൃതായാം കൃഷ്ണഗാഥായാം കൃഷ്ണോല്പത്തിഃ സമീരിതാ” അന്ത്യം : “ഇതി കൃഷ്ണഗാഥാ സമാപ്തം”

വരാഹമിഹിരന്റെ ബൃഹജ്ജാതകത്തിന് തലക്കുളത്തു ഗോവിന്ദഭട്ടതിരി എഴുതിയ “ദശാധ്യായി” എന്ന വ്യാഖ്യാനത്തിന്റെ അവസാനപുഷ്പിക:

സാഹിത്യദർപ്പണം എന്ന കാവ്യശാസ്ത്രഗ്രന്ഥത്തിലെ വിശദമായ പുഷ്പിക:

എ.ആർ. മലയവിലാസം എന്ന ലഘുകാവ്യത്തിന് നൽകിയ പുഷ്പിക:


</doc>
<doc id="123659" url="https://ml.wikipedia.org/wiki?curid=123659" title="പത്മനാഭപുരം കൊട്ടാരം">
പത്മനാഭപുരം കൊട്ടാരം

തമിഴ്‌നാട്ടിലെ കന്യാകുമാരി ജില്ലയിൽ തിരുവനന്തപുരം - കന്യാകുമാരി റോഡിൽ തക്കലയിൽ നിന്നും 2 കിലോമീറ്റർ കിഴക്കായി സ്ഥിതിചെയ്യുന്ന കൊട്ടാര സമുച്ചയമാണ് പത്മനാഭപുരം കൊട്ടാരം. എ. ഡി. 1592 മുതൽ 1609 വരെ തിരുവിതാംകൂർ ഭരിച്ച ഇരവിപിള്ള ഇരവിവർമ്മ കുലശേഖര പെരുമാളാണ് എ. ഡി. 1601 -ൽ പത്മനാഭപുരം കൊട്ടാരനിർമ്മാണത്തിന് തുടക്കമിട്ടത്. കേരളത്തിന്റെ തനത് വാസ്തുവിദ്യാശൈലിയുടെ മകുടോദാഹരണമായ പത്മനാഭപുരം കൊട്ടാരം 6 ഏക്കറോളം വരുന്ന കൊട്ടാരവളപ്പിൽ സ്ഥിതിചെയ്യുന്നു. തമിഴ് നാട്ടിലെ വല്ലി നദി കൊട്ടാരത്തിന്റെ സമീപത്തുകൂടി കടന്നു പോകുന്നു. കൊട്ടാരത്തിന്റെ ഭരണകാര്യങ്ങൾ നോക്കി നടത്തുന്നത് കേരളാ സർക്കാരിന്റെ പുരാവസ്തു വകുപ്പാണ്. 1741-ൽ കുളച്ചൽ യുദ്ധത്തിനു ശേഷമാണ് മാർത്താണ്ഡവർമ്മ മഹാരാജാവ് ഇന്നു കാണുന്ന രീതിയിൽ കൊട്ടാരം പുതുക്കി പണിതത്. അതുപോലെ തന്നെ തമിഴ്നാട്ടിലെ തിരുനെൽവേലി ജില്ലയിൽ തെങ്കാശിക്ക് അടുത്തുള്ള കുറ്റാലം കൊട്ടാരവും കേരളത്തിന്റെ കൈവശമാണ് (കന്യകുമാരി ജില്ല കുടാതെ സംസ്ഥാന പുനസംഘടനയ്ക്ക് മുൻപ് കേരളത്തിലെ കൊല്ലം ജില്ലയുടെ ഭാഗമായിരുന്നു ചെങ്കോട്ട താലൂക്കും തെങ്കാശി താലൂക്കിലെ കുറ്റാലം ഉൾപ്പെടുന്ന പ്രദേശം).

പത്മനാഭപുരം കൊട്ടാരസമുച്ചയത്തിനുള്ളിൽ അനവധി അനുബന്ധമന്ദിരങ്ങൾ സ്ഥിതിചെയ്യുന്നുണ്ട്. ഇവ വിവിധകാലങ്ങളിലായി വിവിധ ആവശ്യങ്ങൾക്ക് വേണ്ടി വിവിധരാജാക്കന്മാരാൽ പണികഴിക്കപ്പെട്ടവയാണ്. ഒറ്റപ്പെട്ട മന്ദിരങ്ങൾ, അവയോട് ചേർന്നുള്ള വെട്ടിത്തൊടുത്തുകൾ, വികസനങ്ങൾ, പരിഷ്കാരങ്ങൾ തുടങ്ങിയ വിഭാഗങ്ങളിൽപെട്ടവയാണ് ഈ പണികൾ. കെട്ടിടങ്ങളുടെ പരസ്പരബന്ധം, നിർമ്മാണഘടന, സന്ദർശകന്റെ സഞ്ചാരപഥം എന്നിവയെ അടിസ്ഥാനപ്പെടുത്തി പത്മനാഭപുരം കൊട്ടാരസമുച്ചയത്തിൽ ഉൾപ്പെട്ട മന്ദിരങ്ങളെ താഴെപറയും വിധം തരം തിരിച്ചിരിക്കുന്നു.

നടമാളികയിലെ നടവാതിലിലൂടെ അകത്തുകടന്നാൽ കാണുന്നതാണ് പൂമുഖമാളിക. ദീർഘചതുരാകൃതിയിലുള്ള നടയ്ക്ക് പുറത്തേയ്ക്ക് തള്ളിനിൽക്കുന്ന മുഖപ്പോടുകൂടിയ ഈ ഇരുനിലകെട്ടിടത്തിൽ പൂമുഖം, മന്ത്രശാല, നാടകശാല, മണിമേട എന്നീ ഭാഗങ്ങൾ ഉൾപ്പെട്ടിരിക്കുന്നു. 

പത്മനാഭപുരം കൊട്ടാരത്തിലെത്തുന്ന അതിഥികളെ മഹാരാജാവ് സ്വീകരിച്ചിരുന്ന സ്ഥലമാണ് പൂമുഖം. കേരളീയ വാസ്തുശില്പശൈലിയിൽ നിമ്മിച്ച ഈ മന്ദിരത്തിന് ത്രികോണാകൃതിയിലുള്ള കവാടമാണുള്ളത്. മനോഹരമായി കൊത്തുപണികൾ ചെയ്ത, തടി കൊണ്ടുണ്ടാക്കിയ മേൽത്തട്ടിൽ വ്യത്യസ്തങ്ങളായ 90 പൂക്കൾ കൊത്തിവച്ചിരിക്കുന്നു. അത്യപൂർവ്വമായ കുതിരക്കാരൻ വിളക്കും, ഏഴു കഷ്ണം കരിങ്കല്ലുകൊണ്ടു നിർമ്മിച്ച കട്ടിലും, ചീനക്കാർ മഹാരാജാവിന് സമ്മാനിച്ച ചീനകസേരയും ഇവിടെയുണ്ട്. പൂമുഖത്തിന്റെ മുൻ‌വശത്തായി, ദാരുശിൽ‌പ്പങ്ങൾ കൊത്തിവയ്ക്കപ്പെട്ട മൂന്നു മുഖപ്പുകളുണ്ട്. തടിയിൽ കടഞ്ഞെടുത്ത അശ്വാരൂഢരായ രണ്ട് രാജവിഗ്രഹങ്ങൾ സന്ദർശകർക്ക് സ്വാഗതമോതുന്നു. ഇതിനുപുറമേ, പൂമുഖത്തിന്റെ മറ്റൊരു കരിങ്കൽത്തൂണിൽ ഒരു വൃദ്ധന്റെ രൂപം കൊത്തിവച്ചിരിക്കുന്നു.

പൂമുഖത്തിന്റെ കിഴക്കേ ചായ്പ്പാണ് നാടകശാല എന്നറിയപ്പെടുന്നത്. പൂമുഖത്തിൽ നിന്നും കിഴക്കോട്ടുള്ള വാതിലും, അവിടെ നിന്നും തെക്കോട്ട് ഇറങ്ങുന്ന പടിക്കെട്ടും കഴിഞ്ഞാൽ വിശാലമായ നാടകശാലയിലെത്തുന്നു. എന്നാൽ പൂമുഖത്ത് കാണുന്നതുപോലെ ചിത്രപ്പണികളോ, ശിൽ‌പ്പങ്ങളോ നാടകശാലയിലില്ല.

പൂമുഖത്തിന്റെ മുകലിലത്തെ നിലയിൽ സ്ഥിതി ചെയ്യുന്ന മുറിയാണ് മന്ത്രശാല. ഇവിടെ മന്ത്രം എന്നതുകൊണ്ടുദ്ദേശിക്കുന്നത് രാജ്യഭരണത്തെയാണ്. മഹാരാജാവ്‌ ഭരണപരമായ തീരുമാനങ്ങൾ ബന്ധപ്പെട്ടവരുമായി കൂടിയാലോചിച്ച് എടുത്തിരുന്നത് ഇവിടെ വച്ചാണ്. ദാരു ശിൽ‌പ്പകലാ വൈഭവത്തിൽ മുന്നിട്ടുനിൽക്കുന്നവയാണ് മന്ത്രശാലയിലെ തട്ടും, തുലാങ്ങളും. ഒരു മുഖപ്പ് മാത്രമുള്ള മന്ത്രശാലയ്ക്ക് പതിനൊന്ന് കിളിവാതിലുകളുണ്ട്. ഇതിന്റെ പാളികളിൽ വിവിധ വർണ്ണങ്ങളിലുള്ള അഭ്രപാളികൾ പിടിപ്പിച്ചിരിക്കുന്നു. ചൈനീസ് മാതൃകയിൽ പണിതിട്ടുള്ള ഇരിപ്പിടങ്ങൾ കൊത്തുപണികൾ കൊണ്ട് അലങ്കരിച്ചിരിക്കുന്നു.

മന്ത്രശാലയുടെ വടക്കുഭാഗത്തായാണ് മണിമാളിക സ്ഥിതിചെയ്യുന്നത്. കൊട്ടാരത്തിൽ സമയമറിയാനാണ് ഈ സംവിധാനം ഉപയോഗിച്ചിരുന്നത്. മണിമേടയുടെ മുൻ‌വശത്ത് കമനീയമായ ഒരു മുഖപ്പ് ഉറപ്പിച്ചിട്ടുണ്ട്. മണിമേടയുടെ പുരോഭാഗം കൊത്തുപണികൾ കൊണ്ട് അലങ്കരിച്ചിരിക്കുന്നു. ഉയരമുള്ള മണിമാളികയിൽ ഭാരത്തിന്റെ ശക്തിയിൽ പ്രവർത്തിക്കുന്ന നാഴികമണി തദ്ദേശീയനായ ഒരു കൊല്ലനാണ് നിർമ്മിച്ചത്. ഇതിന്റെ മണിനാദം മൂന്ന് കിലോമീറ്റർ ചുറ്റളവിൽ വരെ കേൾക്കാം

പൂമുഖമാളികയുടെ പടിഞ്ഞാറ്‌ ഭാഗത്തായി L ആകൃതിയിൽ സ്ഥിതിചെയ്യുന്ന ഇരുനിലകെട്ടിടമാണ് പ്ലാമൂട്ടിൽ ചാവടി. പൂമുഖമാളികയുടെ രണ്ടാം നിലയുടെ തറനിരപ്പിനേക്കാൾ താഴ്ന്ന തരനിരപ്പുള്ളതാണ് ഈ മന്ദിരം. പൂമുഖത്തിന്റെ രണ്ടാം നിലയിൽ നിന്ന് പ്ലാമൂട്ടിൽ ചാവടിയുടെ രണ്ടാം നിലയിലേക്ക് കടക്കുവാനായി ഒരു പാലം നിർമ്മിക്കപ്പെട്ടിരിക്കുന്നു. പ്ലാമൂട്ടിൽ ചാവടിയുടെ രണ്ടാം നിലയിൽ ഒരു ചെറിയ മുറിയും, രണ്ട് വലിയ മുറികളുമാണ് ഉള്ളത്.
പ്ലാമൂട്ടിൽ ചാവടിക്ക് വടക്കും പടിഞ്ഞാറും ഭാഗങ്ങളിലായി സ്ഥിചിതെയ്യുന്ന L ആകൃതിയിലുള്ള ഇരുനിലകെട്ടിടമാണ് വേപ്പിൻ‌മൂട്‌ കൊട്ടാരം. ഇതിൽ പള്ളിയറയും, അതോടനുബന്ധിച്ച് കരിങ്കല്ലു കൊണ്ടുള്ള ശൗചാലയവും ഉണ്ട്. മണിമേടയുടെ വടക്കേ അരിക്‌ മുതൽ ഉപ്പിരിക്കമാളികയ്ക്ക് സമാന്തരമായി തായ്‌കൊട്ടാരത്തിന്റെ പടിഞ്ഞാറേ അരിക് വരെ വ്യാപിച്ചുകിടക്കുന്ന വേപ്പിന്മൂട് കൊട്ടാരത്തിൽനിന്നും ഉപ്പിരിക്കമാളികയിലേക്ക് മൂന്നു വാതിലുകളും പാലങ്ങളും നിർമ്മിക്കപ്പെട്ടിരിക്കുന്നു.

പത്മനാഭപുരം കൊട്ടാരസമുച്ചയത്തിലെ ഏറ്റവും പഴക്കം ചെന്ന കൊട്ടാരമാണ്‌ "ദർഭക്കുളങ്ങര കൊട്ടാരം" എന്നുകൂടി പേരുള്ള തായ്‌കൊട്ടാരം. എ. ഡി. 1592 മുതൽ എ. ഡി. 1610 വരെ വേണാട് ഭരണാധികാരിയായിരുന്ന രവിവർമ്മ കുലശേഖരപ്പെരുമാളിന്റെ കാലത്താണ് ഈ കൊട്ടാരം പണികഴിപ്പിച്ചത്. നാലുകെട്ട് മാതൃകയിൽ പണികഴിപ്പിച്ച ഈ കൊട്ടാരത്തിലെ ഏകാന്തമണ്ഡപത്തിന്‌ നിരവധി സവിശേഷതകളുണ്ട്. മനോഹരമായ കൊത്തുപണികളോടെ, വരിക്കപ്ലാവിൽ തടിയിൽ നിർമ്മിച്ച കന്നിത്തൂൺ ഇവിടെ കാണാം. ഒറ്റത്തടിയിൽ കൊത്തിയിരിക്കുന്ന ശില്പ്പങ്ങളും, തൊങ്ങലുകളും, വളയങ്ങളും കേരളീയ ദാരുശില്പ വൈഭവം വിളിച്ചോതുന്നു. ദേവീ പ്രീതിക്കായി കളമെഴുത്തും പാട്ടും ഈ ഏകാന്തമണ്ഡപത്തിൽ വച്ചാണ്‌ നടത്തിയിരുന്നത്. ആപൽഘട്ടങ്ങളിൽ രക്ഷാമാർഗ്ഗമായി ഉപയോഗിക്കുന്നതിനായി തായ്‌കൊട്ടാരത്തിന്റെ നടുമുറ്റത്തോട് നടുമുറ്റത്തിൽ നിന്നാരംഭിക്കുന്ന തുരങ്കപ്പാത ഇവിടെനിന്നും ഒരു കിലോമീറ്ററിലധികം അകലെയുള്ള ചാരോട് കൊട്ടാരം വരെ എത്തുന്നു.


</doc>
<doc id="123672" url="https://ml.wikipedia.org/wiki?curid=123672" title="ദ ഇക്കണോമിസ്റ്റ്">
ദ ഇക്കണോമിസ്റ്റ്

ലണ്ടനിലെ വെസ്റ്റ്മിൻസ്റ്ററിൽ നിന്നും പുറത്തിറങ്ങുന്ന ഒരു ഇംഗ്ലീഷ് വാർത്താവാരികയാണ്‌ ദ ഇക്കണോമിസ്റ്റ് (The Economist). ഇക്കണോമിസ്റ്റ് ന്യൂസ് പേപ്പർ ലിമിറ്റഡ് എന്ന കമ്പനിയാണ്‌ ഇത് പ്രസിദ്ധീകരിക്കുന്നത്. .1843 സെപ്റ്റംബർ മാസം ജയിംസ് വിൽസൺന്റെ ഉടമസ്ഥതയിൽ തുടർച്ചയായ സേവനം തുടങ്ങി. പത്രം എന്നാണു വിശേഷണമെങ്കിലും വാർത്താവാരികകൾ പോലെ മിനുസമുള്ള കടലാസിലാണ് അച്ചടി. 2009 ലെ കണക്കനുസരിച്ച് ഏതാണ്ട് 16 ലക്ഷം പ്രതികളാണു പ്രചാരം. പകുതിയും വടക്കേ അമേരിക്കയിൽ വിറ്റഴിയ്ക്കപ്പെടുന്നു. കാലാനുക്രമ വിവരണമല്ല മറിച്ച് "പുരോഗമന ഹേതുവായ ബുദ്ധിയും, മന്ദവും അയോഗ്യവുമായ അജ്ഞതയും തമ്മിലുള്ള പോരിൽ" ഭാഗഭാക്കാവുകയാണു പ്രഖ്യാപിത ലക്ഷ്യം. സ്വതന്ത്രവ്യാപാരത്തിലും ആഗോളീകരണത്തിലും അധിഷ്ഠിതമായ അഭിപ്രായങ്ങളാണ് വാരികയുടേത്. അതേസമയം ആരോഗ്യം, വിദ്യാഭ്യാസം തുടങ്ങിയ മേഖലകളിൽ സർക്കരിന്റെ ഇടപെടൽ വർധിപ്പിയ്ക്കാനും വാദിയ്ക്കുന്നു. ലേഖനങ്ങൾ ഉയർന്നവിദ്യാഭ്യാസം സിദ്ധിച്ചവരെ ലക്ഷ്യമിട്ടാണ്. സ്വാധീനശക്തിയുള്ള പല ഉദ്യോഗസ്ഥരും തങ്ങളുടെ വായനക്കാരായുണ്ടെന്ന് വാരിക അവകാശപ്പെടുന്നു. 
The Economist Newspaper Group ന്റെ ഉടമസ്ഥതയിലാണു പ്രസിദ്ധീകരണം. ഗ്രൂപ്പിന്റെ പകുതി Financial Times (Pearson PLC യുടെ ഉപ സ്ഥാപനം) ന്റെ കൈവശമാണ്‌. ബാക്കി പകുതി വാരികയുടെ തന്നെ പല ജീവനക്കരും ഉൾപ്പെടുന്ന സ്വതന്ത്ര ഓഹരിയുടമകളുടെയും ഇംഗ്ലണ്ടിലെ Rothschild banking family യുടെയും. പത്രാധിപരെ രക്ഷാധികാര സമിതി നിയമിയ്ക്കുന്നു. സമിതിയുടെ അനുവാദമില്ലാതെ പത്രാധിപരെ നീക്കം ചെയ്യാൻ സാദ്ധ്യമല്ല. ആഗോള വീക്ഷണത്തിലാണൂന്നലെങ്കിലും എഴുപത്തഞ്ച് ലേഖകരിൽ മൂന്നിൽ രണ്ടു ഭാഗവും ലണ്ടനിലാണു പ്രവർത്തിയ്ക്കുന്നത്.



</doc>
<doc id="123684" url="https://ml.wikipedia.org/wiki?curid=123684" title="പുതിയങ്ങാടി">
പുതിയങ്ങാടി

കണ്ണൂർ ജില്ലയിലെ മടായി ഗ്രാമപഞ്ചായത്തിൽ സ്ഥിതി ചെയ്യുന്ന ഒരു പ്രദേശമാണ് പുതിയങ്ങാടി. ഉത്തര മലബാറിലെ തന്നെ ഏറ്റവും വലിയ മത്സ്യ ബന്ധന തുറമുഖമാണ് ഇവിടം. വടക്ക് എഴിമാലയും തെക്ക് മാട്ടൂൽ ഗ്രാമ പഞ്ചായത്തും സ്ഥിതി ചെയ്യുന്നു.


</doc>
<doc id="123693" url="https://ml.wikipedia.org/wiki?curid=123693" title="അലി അക്‌ബർ ഖാൻ">
അലി അക്‌ബർ ഖാൻ

ഇന്ത്യയിലെ മികച്ച സരോദ് വാദ്യോപകരണ വിദഗ്ദരിലൊരാളാണ് അലി അക്ബർഖാൻ അഥവാ ഉസ്താദ് അലി അക്ബർഖാൻ (ജനനം:ഏ-പ്രിൽ 14, 1922 - ജൂൺ 18, 2009). ചെറിയ ഒരു ന്യൂനപക്ഷം മാത്രം ആസ്വദിച്ചിരുന്ന ഇന്ത്യൻ ശാസ്‌ത്രീയ സംഗീതത്തെയും ഹിന്ദുസ്ഥാനി സംഗീതത്തെയും ലോകത്തിന പരിചയപ്പെടുത്തിക്കൊടുത്തത്‌ രവിശങ്കർക്കൊപ്പം അലി അക്‌ബർ ഖാനായിരുന്നു. ബോബ്‌ ഡിലൻ, എറിക്‌ ക്ലാപ്‌ടൻ തുടങ്ങിവരോടും ജോർജ്‌ ഹാരിസൺ, റിംഗോസ്റ്റാർ തുടങ്ങിയ ബീറ്റിൽസ്‌ ഗായകരോടൊപ്പവും വേദി പങ്കിട്ടു.

സേനി ബാബാ അലാവുദ്ദീൻ ഖരാന(മെയ്‌ഹാർ)യിലാണ്‌ അലി അക്‌ബർ ഖാന്റെ സംഗീതത്തിന്റെ വേരുകൾ. പതിനാറാം നൂറ്റാണ്ടിൽ അക്‌ബറിന്റെ സദസ്സിലെ സംഗീതഞ്ജനായ മിയാൻ താൻസെനിലാണ്‌ ഈ ഖരാനയുടെ തുടക്കം. ഇന്ത്യൻ ചരിത്രത്തിലെ മധ്യ-കാലഘട്ടത്തിലെ ഹിന്ദുമുസ്ലിം സാംസ്‌കാരിക സമന്വയം ശില്‌പ സംഗീത കലാദികളിലെല്ലാം പുതിയ ഊർജ്ജം പകർന്നിരുന്നു. ഇതേ ഊർജ്ജമാണ്‌ അലി അക്‌ബർ ഖാന്റെ സംഗീതത്തിലും നിറഞ്ഞിരുന്നത്‌.

നാമിന്നു കേൾക്കുന്ന ഹിന്ദുസ്ഥാനി സംഗീതത്തെ പുനരാവിഷ്‌ക്കരിച്ചത്‌ അലി അക്‌ബർ ഖാൻറെ പിതാവ്‌ ഉസ്‌താദ്‌ അലാവുദ്ദീൻ ഖാൻ സാഹിബായിരുന്നു. ഹിന്ദുസ്ഥാനി സംഗീതത്തിലും പാശ്ചാത്യ-സംഗീത ശാഖകളിലും ആഴത്തിലുള്ള അറിവുണ്ടായിരുന്ന അദ്ദേഹമാണ്‌ ഹിന്ദുസ്ഥാനി സംഗീതത്തിൽ ഇന്നും പ്രാബല്യത്തിലുള്ള നൊട്ടേഷൻ വ്യവസ്ഥ ആവിഷ്‌ക്കരിച്ചത്‌. അതിന്‌ മുമ്പ്‌ എഴുതപ്പെട്ട ഒരു നൊട്ടേഷൻ വ്യവസ്ഥ ഇന്ത്യൻ സംഗീതത്തിന്‌ ഇല്ലായിരുന്നു.ഇന്ത്യൻ ശാസ്‌ത്രീയ സംഗീതത്തെ ആദ്യമായി എൽ.പി റിക്കാർഡിലവതരിപ്പിച്ചതും ഇന്ത്യൻ ശാസ്‌ത്രീയ സംഗീതവുമായി ബന്ധപ്പെട്ട ആദ്യ ടെലിവിഷൻ പരിപാടി അവതരിപ്പിച്ചതും അലി അക്ബർഖാനാണ്.ആൾ ഇന്ത്യ റേഡിയോയിലെഏറ്റവും പ്രായം കുറഞ്ഞ സംഗീത സംവിധായകനും അലി അക്ബർഖാനാണ്.
1956 ൽ കൊൽക്കത്തയിലും 1967 ൽ കാലിഫോർണിയയിലും സംഗീത കോളേജുകൾ സ്ഥാപിച്ചു. ഇടയ്‌ക്ക്‌ ബോംബെ ചലച്ചിത്ര സംഗീത ലോകത്തും അദ്ദേഹം പ്രവർത്തിച്ചു. സത്യജിത് റേയുടെ ദേവിയും ബർട്ട്‌ലൂച്ചിയുടെ ലിറ്റിൽ ബുദ്ധയും ഉൾപ്പെടെ അനേകം ചലച്ചിത്രങ്ങൾക്കും സംഗീതമൊരുക്കി. 1989 ൽ രാജ്യം പത്മവിഭൂഷൻ നൽകി അദ്ദേഹത്തെ ആദരിച്ചു. 1970-നും 1998 നും ഇടയിൽ 5 തവണ ഗ്രമ്മി അവാർഡ്‌ നോമിനേഷനുകൾ ലഭിച്ചു. മാക്‌ ആർതർ ജീനിയസ്‌ ഗ്രാൻറും അമേരിക്കയിലെ ഏറ്റവും ഉന്നതമായ നാഷണൽ ഹെരിറ്റേജ്‌ ഫെല്ലോഷിപ്പ്‌ പുരസ്‌ക്കാരവും ലഭിച്ചു.

പ്രശസ്‌ത സുർബഹാർ വാദകയായ സഹോദരി അന്നപൂർണ്ണാദേവി സിത്താർ മാന്ത്രികനായ രവിശങ്കറെ വിവാഹം കഴിച്ചു. മൂന്നു തവണ വിവാഹിതനായ ഉസ്‌താദിന്‌ 11 മക്കളുണ്ട്. മൂത്ത മകൻ ആഷിഷ്‌ ഖാൻ പ്രസിദ്ധ സരോദ്‌ വാദകനാണ്‌.




</doc>
<doc id="123695" url="https://ml.wikipedia.org/wiki?curid=123695" title="അംശി നാരായണപ്പിള്ള">
അംശി നാരായണപ്പിള്ള

കേരളത്തിലെ അറിയപ്പെടുന്ന കവിയും പത്ര പ്രവർത്തകനും സ്വാതന്ത്ര്യ സമര സേനാനിയുമായിരുന്നു അംശി നാരായണ പിള്ള (1896 - 9 ഡിസംബർ 1981).
സ്വാതന്ത്ര്യ സമരകാലത്ത് കേരള ജനത ആവേശപൂർവ്വം പാടിനടന്ന ദേശഭക്തിഗാനമായ ""വരിക വരിക സഹജരേ,സഹന സമര സമയമായി, കരളുറച്ചു കൈകൾ കോർത്ത്‌, കാൽ നടയ്ക്കു പോക നാം ."" എഴുതിയത് അംശി നാരായണ പിള്ളയാണ്. കോഴിക്കോട് വടകരയിൽ നിന്നും പയ്യന്നൂർ വരെ ഉപ്പ് സത്യഗ്രഹത്തിന്റെ ഭാഗമായി നടന്ന ജാഥയ്ക്ക് വേണ്ടിയാണ് അംശി ഈ ഗാനം രചിച്ചത്.

ഇന്നത്തെ തമിഴ്നാട്ടിലെ കന്യാകുമാരി ജില്ലയിൽ (അന്ന് തിരുവിതാംകൂറിൽ) തേങ്ങാപട്ടണത്തിന് സമീപത്തെ അംശിയിൽ 1896-ൽ ജനിച്ച നാരായണപിള്ള തിരുവിതാംകൂർ പോലീസ് വകുപ്പിലെ ക്ലാർക്ക് ജോലി ഉപേക്ഷിച്ചാണ് സ്വാതന്ത്ര്യ സമരത്തിലേക്ക് കുതിച്ചത്.

ഏ.കെ.പിള്ളയുടെ സ്വരാജ് വാരികയിൽ സഹപത്രാധിപരായിരുന്ന അദ്ദേഹം ഗാന്ധിയൻ ആദർശം പ്രചരിപ്പിക്കാനായി തിരുവനന്തപുരത്തുനിന്നും 1924-ൽ 'മഹാത്മാ' എന്ന വാർത്താവാരിക തുടങ്ങി. മലയാളത്തിലെ ആദ്യത്തെ കാലണ പത്രമായിരുന്നു ഈ വാരികയ്ക്ക് ഗാന്ധിജിയുടെ ആശയാനുഗ്രഹങ്ങൾ ഉണ്ടായിരുന്നു. പി. കേശവദേവുമായി ചേർന്ന് പിന്നീട് തൃശ്ശൂരിൽനിന്നും 'മഹാത്മാ' ദിനപത്രമായി പ്രസിദ്ധീകരിച്ചിരുന്നു. മഹാത്മ ,ഗുരുവായൂർ സത്യാഗ്രഹത്തിന് ശക്തമായ പിന്തുണ നൽകി.അംശിയുടെ ആദ്യ കാല കവിതകൾ മഹാത്മയിലാണ് പ്രസിദ്ധീകരിച്ചത്. സ്വാതന്ത്ര്യവാഞ്ഛ തുടിക്കുന്ന, വരികളായിരുന്നു അംശിയുടെ രചനാ ശൈലിയുടെ പ്രത്യേകത. കേളപ്പജിയുടെ നേതൃത്വത്തിൽ യൂത്ത്‌ലീഗ് എന്ന ആദ്യകാല സോഷ്യലിസ്റ്റ് സംഘടന അംശിയുടെ വിപ്ലവഗാനത്തോടെയായിരുന്നു ആരംഭിച്ചത്. 1930-ൽ കോഴിക്കോട്ട് നടന്ന ഉപ്പുസത്യാഗ്രഹത്തിൽ പങ്കെടുക്കാൻ പൊന്നറ ശ്രീധർ, എൻ.സി. ശേഖർ, അംശി നാരായണപിള്ള എന്നിവരുടെ നേതൃത്വത്തിൽ തിരുവനന്തപുരത്തുനിന്നും പുറപ്പെട്ട 25 അംഗ ജാഥ 'വരിക വരിക സഹജരേ' വഴിനീളെ പാടി. മൂന്ന് സർക്കാരും ആ ഗാനം നിരോധിച്ചു. 'പടയാളിയുടെ പാട്ടുകൾ' എന്ന കൃതിയിൽ ഈ ഗാനമുണ്ട്. നിരോധന ലംഘനത്തിന്റെ പേരിൽ അംശിക്ക് വിയ്യൂർ സെൻട്രൽ ജയിലിൽ ആറര മാസം തടവുശിക്ഷ അനുഭവിക്കേണ്ടിവന്നു. ഉപ്പുസത്യാഗ്രഹത്തിൽ പങ്കെടുത്തതിനും വിപ്ലവഗാനരചനയ്ക്കും തൃശ്ശൂർ മജിസ്‌ട്രേട്ട് കോടതി അംശിയെ വിചാരണ ചെയ്തിട്ടുണ്ട്.

മഹാത്മാഗാന്ധിയെ ശ്രീരാമനായും ഭാരതത്തെ സീതയായും ബ്രിട്ടീഷുകാരനെ രാവണനായും ചിത്രീകരിക്കുന്ന ഗാന്ധിരാമായണം, രണ്ടാം ഭാരതയുദ്ധം, ഭഗത്‌സിങ്, ജാലിയൻവാലാബാഗ് എന്നീ കവിതകൾ മദ്രാസ് സർക്കാർ നിരോധിച്ചു.

44-ആം വയസ്സിലാണ് തിരുവനന്തപുരം കരമന സ്വദേശിയായ തങ്കമ്മയെ അംശി നാരായണപിള്ള വിവാഹം കഴിച്ചത്. 1941-ൽ പാഠപുസ്തകത്തിന് തെരഞ്ഞെടുത്ത ഒരു ഗ്രന്ഥത്തിന് ലഭിച്ച 1000 രൂപ കൊണ്ട് അദ്ദേഹം അംശിയിൽ ഒരു സ്‌കൂൾ ആരംഭിച്ചു. 85-ആം വയസ്സിൽ മരിക്കുന്നതുവരെ അദ്ദേഹം അംശി സ്‌കൂളിന്റെ മാനേജരായിരുന്നു. 1981 ഡിസംബർ ഒൻപതിനാണ് അംശി അന്തരിച്ചത്‌. പിന്നീട് ഹൈസ്‌കൂളായി ഉയർന്ന സ്‌കൂളിൽ ഇന്ന് മലയാളം മീഡിയത്തിൽ പഠനമില്ല. 

സ്വാതന്ത്ര്യാനന്തര രാഷ്ട്രീയത്തിൽ അംശി നാരായണപിള്ളയെന്ന മുൻകാല ഭടൻ പ്രത്യക്ഷപ്പെട്ടിരുന്നില്ല. അദ്ദേഹത്തിന് അർഹമായ അംഗീകാരം കേന്ദ്ര സംസ്ഥാന സർക്കാരുകൾ നൽകിയില്ല. വിയ്യൂർ ജയിലിൽ തടവുകാരനായിരുന്ന രേഖകൾ കാട്ടി പെൻഷന് അപേക്ഷ നൽകിയെങ്കിലും കേന്ദ്ര സർക്കാർ അത് നിരസിച്ചു. കന്യാകുമാരി ജില്ലയിലായതിനാൽ കേരളവും കേരളത്തിലെ സ്വാതന്ത്ര്യസമരത്തിൽ പങ്കെടുത്തതിനാൽ തമിഴ്‌നാടും അപേക്ഷ തള്ളിക്കളഞ്ഞു. 'പടയാളിയുടെ പാട്ടുകൾ' ഉൾപ്പെടെ ചില കൃതികളും 'മഹാത്മാ' വാരികയുടെ കോപ്പികളും അംശിയിലെ തറവാട്ടിൽ സൂക്ഷിക്കുന്നുണ്ട്. കൃതികൾക്ക് മറുപതിപ്പ് പിന്നീട് ഉണ്ടായിട്ടില്ല.

മാതൃഭൂമി


</doc>
<doc id="123707" url="https://ml.wikipedia.org/wiki?curid=123707" title="പാരഡൈസ് ലോസ്റ്റ്">
പാരഡൈസ് ലോസ്റ്റ്

ഇംഗ്ലീഷ് കവിയായ ജോൺ മിൽട്ടൺ രചിച്ച ഒരു ഇതിഹാസകാവ്യമാണ്‌ പറുദീസനഷ്ടം(Paradise Lost). മൊത്തം പതിനായിരത്തോളം വരികൾ ഉൾക്കൊണ്ടിരുന്ന പത്തു പുസ്തകങ്ങളായി 1668-ലാണ്‌ ഈ കൃതി ആദ്യം പ്രസിദ്ധീകരിക്കപ്പെട്ടത്. ചില്ലറ പരിഷ്കാരങ്ങൾ വരുത്തി പന്ത്രണ്ടു പുസ്തകങ്ങളാക്കിയ രണ്ടാം പതിപ്പ് 1674-ൽ പ്രസിദ്ധീകരിക്കപ്പെട്ടു; കാവ്യത്തിന്റെ ഏറിയ ഭാഗവും കവി രചിച്ചത്, കാഴ്ചശക്തി നശിച്ചതിനു ശേഷം കേട്ടെഴുത്തുകാരുടെ സഹായത്തോടെയാണ്‌.

സൃഷ്ടിയിലെ സൗഭാഗ്യാവസ്ഥയിൽ നിന്നുള്ള മനുഷ്യന്റെ പതനത്തെക്കുറിച്ചുള്ള ക്രിസ്തീയ കഥയാണ്‌ കാവ്യത്തിന്റെ വിഷയം: ഈ കഥയിൽ, ആദിമാതാപിതാക്കളായ ആദം-ഹവ്വാമർ, അധഃപതിച്ച മാലാഖയായ സാത്താന്റെ പ്രലോഭനത്തിൽ വീണതിനെ തുടർന്ന് ഭൗമികപറുദീസയിൽ നിന്നു ബഹിഷ്കരിക്കപ്പെടുന്നു. "ദൈവിക വഴികളുടെ നീതി മനുഷ്യർക്കു വിവരിച്ചുകൊടുക്കുകയും ദൈവത്തിന്റെ അതിരില്ലാത്ത ദീർഘദൃഷ്ടിയും മനുഷ്യന്റെ ഇച്ഛാസ്വാതന്ത്ര്യവും തമ്മിലുള്ള സംഘർഷം ചിത്രീകരിക്കുകയും‌" ആണ്‌ തന്റെ ലക്ഷ്യമെന്ന് കൃതിയുടെ ഒന്നാം പുസ്തകത്തിൽ മിൽട്ടൺ വ്യക്തമാക്കുന്നു .
പറുദീസനഷ്ടത്തിൽ മിൽട്ടണ്‌ ക്രിസ്തീയതയ്ക്കു പുറമേ പേഗൻ ധാർമ്മികതയും, ക്ലാസിക്കൽ യവനസംസ്കാരവും, എല്ലാം ചേരുവകളായിരുന്നു. വിവാഹം, രാഷ്ട്രനീതി, രാജവാഴ്ച, തുടങ്ങിയ ലൗകിക വിഷയങ്ങൾ കൂടാതെ മനുഷ്യന്റെ ഭാഗധേയം, ദൈവത്തിന്റെ മുൻ‌വിധി(pre-destination), ദൈവിക ത്രിത്വം, പാപത്തിന്റേയും മരണത്തിന്റേയും ഉത്ഭവം, മാലാഖമാർ, പിശാചുക്കൾ, സാത്താൻ, സ്വർഗ്ഗത്തിൽ ഒരു വിഭാഗം മാലാഖമാർ ഉയർത്തിയ കലാപം തുടങ്ങിയ ദൈവശാസ്ത്രസമസ്യകളും ഈ കൃതിയിൽ ചർച്ചചെയ്യപ്പെടുന്നു. ഉല്പത്തി ഉൾപ്പെടെയുള്ള എബ്രായബൈബിൾ ഗ്രന്ഥങ്ങൾ, പുതിയനിയമം, അപ്പൊക്രിഫയുടെ ഭാഗമായ ഈനോക്കിന്റെ പുസ്തകം തുടങ്ങിയവയെ കാര്യമായി ആശ്രയിച്ച മിൽട്ടണ്‌ തന്റെ ബഹുഭാഷാജ്ഞാനം ഈ കൃതിയുടെ രചനയിൽ സഹായകമായി. ഇംഗ്ലീഷ് ഭാഷയിലെ അത്യുദാത്തമായ രചനകളിലൊന്നായി ഈ ഇതിഹാസകാവ്യം കണക്കാക്കപ്പെടുന്നു.

പറുദീസനഷ്ടത്തിന്റെ തുടർച്ചയെന്നോണം പറുദീസവീണ്ടെടുപ്പ്(Paradise Regained) എന്നൊരു കൃതിയും മിൽട്ടൺ പിന്നീട് എഴുതി.

പത്തു പുസ്തകങ്ങളായുള്ള ആദ്യപ്രസാധനത്തിനു ശേഷം, റോമൻ കവി വിർജിലിന്റെ ഇതിഹാസകാവ്യമായ ഇനൈഡിന്റെ മാതൃകയിൽ പറുദീസനഷ്ടം പന്ത്രണ്ടു പുസ്തകങ്ങളായി പുനർ‌വിഭജിക്കപ്പെട്ടു. ഈ പുസ്തകങ്ങൾ വ്യത്യസ്ത വലിപ്പമുള്ളവയാണ്‌. ഏറ്റവും ദൈർഘ്യമുള്ള ഒൻപതാം പുസ്തകം 1189 വരികൾ അടങ്ങിയതും ഏറ്റവും വലിപ്പം കുറഞ്ഞ ഏഴാം പുസ്തകം 640 വരികൾ അടങ്ങിയതുമാണ്‌. രണ്ടാം പതിപ്പുമുതൽ, ഓരോ പുസ്തകത്തിന്റേയും തുടക്കത്തിൽ വാദം(argument) എന്ന പേരിൽ ഒരു കഥാസംഗ്രഹവും ഉൾപ്പെടുത്തി. കഥാമദ്ധ്യത്തിൽ(medias res) കഥനം തുടങ്ങിയശേഷം കഥയുടെ തുടക്കം പിൻ‌കാഴ്ചയായി അവതരിപ്പിക്കുന്ന ഇതിഹാസ ശൈലിയാണ്‌ മിൽട്ടൺ പിന്തുടരുന്നത്. കാഥാരംഭം ചിത്രീകരിക്കപ്പെടുന്നത് അഞ്ചും ആറും പുസ്തകങ്ങളിലാണ്‌.

മിൽട്ടന്റെ കഥയ്ക്ക് രണ്ട് അർത്ഥവൃത്തങ്ങൾ(arcs) ഉണ്ട്: ഒന്നിൽ സാത്താനെന്നു വിളിക്കപ്പെടുന്ന ലൂസിഫറും രണ്ടാമത്തേതിൽ സെമറ്റിക മതപാരമ്പര്യത്തിലെ ആദിമാതാപിതാക്കളായ ആദം-ഹവ്വാമാരുമാണ്‌. സാത്താന്റെ കഥ ഇതിഹാസസമ്പ്രദായത്തിലുള്ള മഹായുദ്ധത്തിന്റേതാണ്‌. സ്വർഗ്ഗത്തിൽ കലാപമുയർത്തിയ സാത്താനേയും അവന്റെ അനുയായികളായ വാനാരൂപികളേയും ദൈവം പരാജയപ്പെടുത്തി നരകത്തിൽ തള്ളുന്നതിനെ തുടർന്നാണ്‌ ആ കഥയുടെ തുടക്കം. നരകത്തിൽ സാത്താൻ തന്റെ കൊട്ടാരമായ പാൻഡമോണിയത്തിൽ വച്ച്, വാക്‌ചാതുരിയുടെ സഹായത്തോടെ അനുയായികളെ സംഘടിപ്പിക്കുന്നു; ഇക്കാര്യത്തിൽ, മാമ്മോൻ, ബീൽസബബ് എന്നീ സഹായികളുടെ പിന്തുണ അയാൾക്കു കിട്ടി. 'ബേലിയൽ', 'മോളേച്ച്' എന്നീ ദുഷ്ടാരൂപികളും അയാൾക്കൊപ്പം ഉണ്ടായിരുന്നു. അവിടെ നടക്കുന്ന ചർച്ചകൾക്കൊടുവിൽ, നവസൃഷ്ടമായ ഭൂമിയെ വിഷലിപ്തമാക്കുന്ന ചുമതല സാത്താൻ സ്വയം ഏറ്റെടുക്കുന്നു. ഹോമറിന്റെ ഓഡീസിയിലെ നായകന്റേയും വിർജിലിന്റെ എനിയസിന്റേയും സാഹസങ്ങളെ അനുസ്മരിപ്പിക്കും വിധം, നരകത്തിനു ചുറ്റുമുള്ള 'അബിസ്;(Abyss) എന്ന മഹാഗർത്തത്തിന്റെ അപകടങ്ങളെ അയാൾ തരണം ചെയ്യുന്നു.
ആദം-ഹവ്വാമാരുടെ പതനത്തിന്റെ കഥ പരമ്പാരാഗതശൈലിയിൽ നിന്ന് മൗലികമായ വ്യത്യസ്തതകളുള്ള ഒരു പുതിയതരം ഇതിഹാസമാണ്‌: അതൊരു കുടുംബേതിഹാസമാണ്‌. പാപത്തിൽ നിപതിക്കുന്നതിനു മുൻപേതന്നെ ശാരീരികവേഴ്ച പുലർത്തുന്നവരായി ആദം-ഹവ്വാമാരെ ക്രിസ്തീയസാഹിത്യത്തിൽ ആദ്യം അവതരിപ്പിച്ചത് മിൽട്ടനാണ്‌. അഭിനിവേശങ്ങളും വ്യത്യസ്തമായ വ്യക്തിത്വങ്ങളും ഉള്ളവരായാണ്‌ അദ്ദേഹം അവരെ ചിത്രീകരിക്കുന്നത്‌. ഹവ്വായെ സാത്താൻ പ്രലോഭിപ്പിക്കുന്നത് തന്റെ നയചാതുര്യം ഉപയോഗിച്ച് അവളുടെ വൻ‌ഭാവം മുതലെടുത്താണ്‌. അവൾ പാപം ചെയ്തു എന്നു മനസ്സിലാക്കിയ ആദം അറിഞ്ഞുകൊണ്ടു തന്നെ അതേ തെറ്റു ചെയ്യുന്നു. ഒരേ മാംസത്തിൽ നിന്ന് ഉരുവാക്കപ്പെട്ടവരെന്ന നിലയിൽ തങ്ങളിരുവരും പരസ്പരബന്ധിതരാകയാൽ, അവൾ മരിക്കുമ്പോൾ താനും മരിക്കണം എന്നായിരുന്നു അയാളുടെ ന്യായവാദം. മിൽട്ടന്റെ ഈ ചിത്രീകരണത്തിൽ ആദം ഒരു നായകപാത്രവും(heroic figure) ഒപ്പം, പൂർണ്ണമായ അറിവോടെ തിന്മചെയ്യുന്ന വലിയ പാപിയും ആയിത്തീരുന്നു.
വിലക്കപ്പെട്ട കനിതിന്നതിനു ശേഷം ആദവും ഹവ്വായും ഇണചേർന്നു. അവരുടെ വിഷയലിപ്തമായ ആദ്യത്തെ വേഴ്ചയായിരുന്നു അത്. കനിയുടെ ഗുണത്തികവിനെക്കുറിച്ചുള്ള സാത്താന്റെ അവകാശവാദം സത്യമായിരുന്നെന്ന് അപ്പോൾ ആദത്തിനു തോന്നി. എന്നാൽ താമസിയാതെ നിദ്രയിലായ അവരെ ഭീകരസ്വപ്നങ്ങൾ വലച്ചു. ഉണർച്ചയിൽ അവർക്ക് ആദ്യമായി കുറ്റബോധവും ലജ്ജയും അനുഭവപ്പെട്ടു. ദൈവത്തിനെതിരെ തങ്ങൾ മഹാപാപം ചെയ്തു എന്നു തിരിച്ചറിഞ്ഞ അവർ അതോടെ പരസ്പരം കുറ്റാരോപണം നടത്താൻ തുടങ്ങി. 
എന്നാൽ ഹവ്വായുടെ അനുനയശ്രമം ആ ആദിദമ്പതിമാരെ ഒരു തരം രമ്യതയിൽ എത്തിച്ചു. യാചനയിൽ മടങ്ങിയ മുട്ടുമായി ദൈവത്തെ സമീപിക്കാൻ ആദത്തെ പ്രേരിപ്പിച്ചതും ഹവ്വയായിരുന്നു. ദൈവകൃപനേടിയ ആദം, ഒരു മാലാഖയുടെ അകമ്പടിയോടെ നടത്തിയ സങ്കല്പയാത്രയിൽ തന്റെ സന്തതികളായ മനുഷ്യർ ചെയ്യാനിരിക്കുന്ന പാപങ്ങളും അതിനു ശിക്ഷയായി വരാനിരിക്കുന്ന ജലപ്രളയത്തിന്റെ ഭീകരതയും ദർശിച്ചു. ദൈവം വിലക്കിയിരുന്ന കനി തിന്ന താൻ ഭൂമിയിൽ വരുത്തിവച്ച തിന്മയുടെ വലിപ്പം അറിഞ്ഞു ആദം ദുഖിച്ചു. എന്നാൽ അതേ ദർശനത്തിൽ യേശുക്രിസ്തു വഴി വരാനിരിക്കുന്ന രക്ഷയുടെ സാധ്യത കണ്ട് അയാൾ ആശ്വസിച്ചു. തുടർന്ന് മുഖ്യദൂതനായ മിഖായേൽ അവരെ ഭൗമികപറുദീസയായ ഏദേൻ തോട്ടത്തിൽ നിന്നു ബഹിഷ്കരിക്കുന്നു. "ദൂരദേശത്ത്, തനിക്കുള്ളിൽ തന്നെ പറുദീസ കണ്ടെത്താൻ" (A paradise within thee, happier far) ആണ്‌ മിഖായേൽ ആദത്തെ ഉപദേശിച്ചത്. ഏദേൻ തോട്ടത്തിൽ അവരുടെ പിതാവായി മുന്നിൽ വ്യക്തതയോടെ പ്രത്യക്ഷപ്പെട്ടിരുന്ന ദൈവം അതോടെ അവർക്കു നഷ്ടപ്പെട്ടു. സർ‌വവ്യാപിയായ ദൈവവുമായുള്ള അവരുടെ സംസർഗ്ഗം അവ്യക്തവും ദൂരസ്ഥവുമായി പരിണമിച്ചു.

യവനേതിഹാസങ്ങളെ അനുസ്മരിപ്പിക്കുന്ന ദീർഘവും വളഞ്ഞുപുളഞ്ഞതുമായൊരു ആമുഖവാക്യത്തിൽ കാവ്യദേവതയെ സ്മരിച്ചുകൊണ്ടു തുടങ്ങുന്ന കവി, തന്റെ വിഷയം മനുഷ്യന്റെ പതനവും തന്റെ ലക്ഷ്യം ദൈവത്തിന്റെ വഴികളുടെ നീതി മനുഷ്യർക്ക് വിശദീകരിച്ചുകൊടുക്കുകയും ആണെന്നു പ്രഖ്യാപിക്കുന്നു. സാത്താനും ബീൽസബബും മറ്റു വിമതമാലാഖമാരും നരകത്തിലെ തീപ്പൊയ്കയിൽ കിടക്കുന്നതായി പിന്നെ കവി ചിത്രീകരിക്കുന്നു. തുടർന്ന് ഉജ്ജ്വലമായൊരു പ്രഭാഷണത്തിൽ അനുയായികളെ ആവേശം കൊള്ളിക്കുന്ന സാത്താൻ, നരകം തന്റെ സാമ്രാജ്യമാണെന്ന് പ്രഖ്യാപിക്കുന്നു. "നരകത്തിലെ വാഴ്ചയാണ്‌ സ്വർഗ്ഗത്തിലെ അടിമത്തത്തേക്കാൾ അഭികാമ്യം" എന്നു സാത്താൻ പറയുന്ന സന്ദർഭം ഇതാണ്‌. പൈശാചികയുക്തിയുടെ(Satanic logic) പ്രസിദ്ധമായ ഈ വരികളും ഇവിടെ അയാൾ ഉരുവിടുന്നുണ്ട്.: "മനസ്സ് അതിന്റെ സ്വന്തം സ്ഥലമാണ്‌, അതിന്‌ സ്വയം/ സ്വർഗ്ഗത്തെ നരകവും, നരകത്തെ സ്വർഗ്ഗവും ആക്കാനാകും"

സാത്താനും അനുയായികളും, സ്വർഗ്ഗത്തിനെതിരെ രണ്ടാമതൊരു യുദ്ധം അഭികാമ്യമാണോ എന്ന് ആലോചിക്കുന്നു. മനുഷ്യനുവേണ്ടി സൃഷ്ടിക്കപ്പെട്ടിരിക്കുന്ന ഭൂമി എന്ന പുതിയലോകത്തെക്കുറിച്ച് അപ്പോൾ ബീൽസബബ് അവരോടു പറയുന്നു. പുതിയ ലോകം സന്ദർശിക്കാൻ നിശ്ചയിച്ച സാത്താൻ പാപവും മരണവും കാവൽ നിന്നിരുന്ന നരകകവാടം കടന്നുപോകുന്നു. തുടർന്ന് അയാൾ അനവസ്ഥയുടെ സാമ്രാജ്യത്തിലൂടെ (realm of Chaos) യാത്രചെയ്യുന്നു. ദൈവവുമായുള്ള യുദ്ധം തുടങ്ങുന്നതിനു മുൻപ് തന്റെ ശിരസിൽ നിന്ന് അഗ്നിയായി ബഹിർഗമിച്ച പാപത്തിന്റെ പിറവി സാത്താൻ ഇവിടെ അനുസ്മരിക്കുന്നു. സൂസ് ദേവനിൽ നിന്നുള്ള അഥീനയുടെ പിറവിപോലെയായിരുന്നു അത്.

സാത്താന്റെ യാത്ര സ്വർഗ്ഗസിംഹാസനത്തിലിരുന്നു നിരീക്ഷിച്ച ദൈവം സാത്താൻ മനുഷ്യനു വരുത്തിവയ്ക്കാൻ പോകുന്ന നാശം കണ്ടറിയുന്നു. എന്നാൽ മനുഷ്യന്റെ നാശം അവന്റെ സ്വതന്ത്രേച്ഛയിൽ നിന്ന് സംഭവിക്കുന്നതാകയാൽ അതിന്റെ ഉത്തരവാദിത്തം തനിക്കല്ല എന്നാണ്‌ ദൈവത്തിന്റെ നിലപാട്. മനുഷ്യന്റെ പാപത്തിനു പരിഹാരമായി സ്വയം ഏല്പിച്ചുകൊടുക്കാനുള്ള സന്നദ്ധതയുമായി അപ്പോൾ ദൈവപുത്രൻ മുന്നോട്ടുവരുന്നു. അത് ദൈവം അംഗീകരിക്കുന്നതോടെ ദൈവപുത്രന്റെ മനുഷ്യാവതാരവും മരണശിക്ഷയും തീരുമനിക്കപ്പെട്ടു. ദൃശ്യപ്രപഞ്ചത്തിന്റെ വിളുമ്പിൽ മാലാഖയായി വേഷപ്രച്ഛന്നനായിരുന്ന സാത്താൻ എത്തിച്ചേരുന്നു. അവിടെ സൂര്യരമാലാഖയായ ഊറിയേൽ അയാൾക്ക് ഭൂമിയിലേയ്ക്കുള്ള വഴി കാണിച്ചുകൊടുക്കുന്നു.
ഏദേൻ തോട്ടത്തിൽ എത്തിച്ചേരുന്ന സാത്താൻ വിലക്കെപ്പെട്ട "നന്മതിന്മകളുടെ അറിവിന്റെ വൃക്ഷ"-ത്തിന്റെ കാര്യം ചർച്ച ചെയ്യുന്ന ആദം-ഹവ്വാമാരെ കണ്ടെത്തുന്നു. അവരുടെ നിഷ്കളങ്കതയും സൗന്ദര്യവും കണ്ട സാത്താന്‌ തന്റെ പദ്ധതിയിൽ അല്പനേരത്തേയ്ക്ക് ചാഞ്ചല്യമുണ്ടായെങ്കിലും, വെറുക്കപ്പെടേണ്ട ഈ ദൗത്യത്തിന്റെ പൂർത്തീകരണം "അഭിമാനത്തിന്റേയും സാമ്രാജ്യത്തിന്റേയും കാര്യമാണെന്ന" തീരുമാനത്തിൽ ഒടുവിൽ അയാൾ എത്തിച്ചേരുന്നു. ഉറക്കത്തിൽ ഹവ്വായെ പ്രലോഭിപ്പിക്കാൻ സാത്താൻ ശ്രമിച്ചെങ്കിലും അയാളുടെ ആ ശ്രമം മാലാഖമാർ കണ്ടെത്തി. ഗബ്രിയേൽ എന്ന മാലാഖ അയാളെ ഏദേൻ തോട്ടത്തിൽ നിന്ന് പുറത്താക്കുന്നു.

ഉറക്കമുണർന്ന ഹവ്വാ തന്റെ സ്വപ്നം ആദത്തിനു വിവരിക്കുന്നു. ആദത്തിനു മുന്നറിയിപ്പു കൊടുക്കാനും ധൈര്യപ്പെടുത്താനും ദൈവം റഫായേൽ എന്ന മാലാഖയെ അയയ്ക്കുന്നു: ആദവും റഫായേലും, സ്വതന്ത്രേച്ഛയേയും ദൈവത്തിന്റെ മുൻ‌വിധിയും(pre-destination) ചർച്ച ചെയ്യുന്നു; ദൈവത്തിനെതിരെ കലാപമുണ്ടാക്കാൻ മാലാഖമാരെ സാത്താൻ പ്രേരിപ്പിച്ച കഥ റഫായേൽ ആദത്തോടു പറയുന്നു.

സ്വർഗ്ഗത്തിലെ യുദ്ധത്തിന്റെ കഥയും ദൈവപുത്രൻ സാത്താനേയും അയാളുടെ കൂട്ടാളികളേയും നരകത്തിൽ തള്ളിയതെങ്ങനെയെന്നും റഫായേൽ ആദത്തിനു വിവരിക്കുന്നു.

നരകത്തിലെ പരാജയപ്പെട്ട കലാപത്തെ തുടർന്ന് മറ്റൊരു ലോകമായ ഭൂമി സൃഷ്ടിക്കാൻ ദൈവം നിശ്ചയിച്ചതിന്റെ കഥയും റഫായേൽ പറയുന്നു; അറിവിന്റെ വൃക്ഷത്തിന്റെ ഫലം ഭക്ഷിക്കരുതെന്ന് റഫായേൽ ആദത്തെ ഓർമ്മിപ്പിക്കുന്നു. കാരണം "അതു തിന്നുന്ന നാൾ നീ മരിക്കും;//മരണമാണ്‌ അതിനുള്ള ശിക്ഷ എന്നോർത്ത്,//നിന്റെ രുചിയെ നന്നായി ഭരിക്കാഞ്ഞാൽ,// പാപവും അവളുടെ കറുത്ത കൂട്ടുകാരൻ മരണവും നിന്നെ പിടികൂടും".

ആറാം പുസ്തകത്തിൽ റഫായേൽ പറഞ്ഞ കഥയുടെ മറുവശമെന്നോണം ആദം സ്വന്തം സൃഷ്ടിയുടെ കഥ തന്റെ കാഴ്ചപ്പാടിലൂടെ പറയുന്നു. നക്ഷത്രങ്ങളേയും വാനാരൂപികളുടെ പ്രകൃതിയേയും കുറിച്ച് ആദം റഫായേലിനോടന്വേഷിക്കുന്നു; റഫായേലിന്റെ മറുപടി ഇതാണ്‌: "അവിടത്തെ കാര്യങ്ങൾ അറിയാൻ പറ്റാത്തവിധം‌//അത്യുന്നതത്തിലാണ്‌ നിനക്കു സ്വർഗ്ഗം;// വിനീതബുദ്ധിയാവുക". വിനയവും ക്ഷമയും പരിശീലിക്കാനുള്ള ഉപദേശമായിരുന്നു അത്.

ഇതിനിടെ ഏദേൻ തോട്ടത്തിൽ മടങ്ങിയെത്തിയ സാത്താൻ ഉറങ്ങിക്കിടന്ന ഒരു സർപ്പത്തിന്റെ ശരീരത്തിൽ പ്രവേശിക്കുന്നു. സർപ്പം ഹവ്വായെ അറിവിന്റെ വൃക്ഷത്തിന്റെ ഫലം ഭക്ഷിക്കാൻ പ്രേരിപ്പിക്കുന്നു. അവൾ അതു ഭക്ഷിക്കുകയും കുറേ ആദത്തിനായി കൊണ്ടുപോവുകയും ചെയ്യുന്നു. ഹവ്വാ വഞ്ചിതയായെന്നറിഞ്ഞ ആദം, അവളില്ലാതെ ജീവിക്കുന്നതിൽ നല്ലത് അവൾക്കൊപ്പം മരിക്കുന്നതാണെന്നു കരുതി ആ ഫലം തിന്നുന്നു; ആദ്യം ആ ഫലം അവരെ ലഹരിയിലാക്കുന്നു; ആസക്തിയുണർന്ന അവർ ഇണചേരുന്നു; പിന്നീട്, നിഷ്കളങ്കതയുടെ നഷ്ടം തിരിച്ചറിഞ്ഞ അവർ നഗ്നത മറയ്ക്കുകയും നിരാശയിൽ നിപതിക്കുകയും ചെയ്യുന്നു: "കരായാനിരുന്ന അവർ കരയുക മാത്രമായിരുന്നില്ല//അവർക്കുള്ളിൽ കൊടുങ്കാറ്റ് ആഞ്ഞടിക്കാൻ തുടങ്ങി//അടക്കാനാവാത്ത ഉദ്വേഗവും, വിദ്വേഷവും, വെറുപ്പും// അവിശ്വാസവും, സംശയവും, സ്വരഭേദവും, അവരെ ഉലച്ച്//അവരുടെ ഉള്ളിന്റെ ഭാഗമായി നിന്നു."

ആദത്തിനും ഹവ്വായ്ക്കുമുള്ള ശിക്ഷ അറിയിക്കാൻ ദൈവം തന്റെ പുത്രനെ ഏദേനിലേയ്ക്കയക്കുന്നു. മരണത്തിൽ അവസാനിക്കുന്ന ഒരു ജീവിതം അവർക്കു വിധിച്ചുകിട്ടി. എക്കാലവും ഉദരം കൊണ്ട് ഇഴഞ്ഞുനടക്കാനും ധൂളി ഭക്ഷിക്കാനുമുള്ള ശിക്ഷയാണ്‌ സർപ്പത്തിനു വിധിക്കപ്പെട്ടത്. സാത്താൻ വിജയശ്രീലാളിതനായി നരകത്തിൽ മടങ്ങിയെത്തി. അപ്പോൾ തന്നെ പാപവും മരണവും, നരകം ഉപേക്ഷിച്ച് ഭൂമിയിലെത്തി. എന്നാൽ ഭൗമിക പറുദീസയിലെ തന്റെ വിജയകഥ നരകത്തിൽ പറഞ്ഞുകൊണ്ടിരിക്കെ സാത്താനുമേൽ ദൈവശാപം നിപതിച്ചു. അതോടെ അയാളും അനുയായികളും, വിലക്കപ്പെട്ട കനി തേടിനടക്കനും പൊടിതിന്നു ജീവിക്കാനും ശപിക്കപ്പെട്ട സർപ്പങ്ങളാക്കി മാറി.

പാപത്താൽ കളങ്കിതരായ ആദിമനുഷ്യരെ പറുദീസയിൽ നിന്നു പുറത്താക്കാൻ തീരുമാനിച്ച ദൈവം ആ തീരുമാനം അറിയിക്കാനും നടപ്പാക്കാനുമായി മിഖായേൽ എന്ന ദൂതനെ അയക്കുന്നു. തങ്ങളുടെ ബഹിഷ്കാരത്തിന്റെ ദൈവനിശ്ചയം കേട്ട ഹവ്വാ, കണ്ണീരോടെ മാറിനിൽക്കുന്നു. മിഖായേൽ ആദത്തെ ഒരു പർ‌വതത്തിലേയ്ക്കു കൂട്ടിക്കൊണ്ടു പോയി. അവിടെ, മനുഷ്യന്റെ പാപം മൂലം വരുവാനിരിക്കുന്ന ജലപ്രളയം വരെയുള്ള സംഭവങ്ങളുടെ പൂർ‌വദർശനം അയാൾക്കു സിദ്ധിക്കുന്നു.

ആദം-ഹവ്വാമാരെ പറുദീസയ്ക്കു പുറത്താക്കുന്നതിനു മുൻപ് മിഖായേൽ ആദത്തോട്, ഭാവിയിൽ പിറക്കാനിരിക്കുന്ന രക്ഷകന്റെ കാര്യം പറയുന്നു. ഭൗമിക പറുദീസ നഷ്ടമാക്കിയ അവർക്ക് അതോടെ "വരുവാനിരിക്കുന്ന വിദൂരസ്ഥമായൊരു പറുദീസ മനസ്സിൽ കൊണ്ടുനടക്കാൻ കിട്ടി." കവിതയുടെ അന്ത്യം ഇങ്ങനെയാണ്‌: "വിശ്രമസ്ഥാനം കണ്ടെത്താൻ ലോകം മുഴുവനും//അവർക്കു മുൻപിൽ ഉണ്ടായിരുന്നു//വഴികാട്ടിയായി ദൈവകാരുണ്യവും://കൈകോർത്തു പിടിച്ച് ഇടറുന്ന കാലടികളോടെ മെല്ലെ// ഏദേനിൽ നിന്ന് അവർ അവരുടെ ഒറ്റപ്പെട്ട വഴിതേടി."

ഈ കാവ്യത്തിൽ ആദ്യം കടന്നുവരുന്ന കഥാപാത്രം സാത്താനാണ്‌. സുന്ദരനായൊരു യുവാവായ അയാൾ ഒരു ദുരന്തകഥാപാത്രമാണ്‌. "നരകത്തിലെ വാഴ്ചയാണ്‌ സ്വർഗ്ഗത്തിലെ അടിമത്തത്തേക്കാൾ അഭികാമ്യം" എന്ന നിലപാടിൽ അയാളുടെ സ്വഭാവം തെളിഞ്ഞുനിൽക്കുന്നു‌. ദൈവത്തിൽ നിന്ന് സ്വർഗ്ഗത്തിന്റെ ഭരണം പിടിച്ചെടുക്കാനുള്ള ശ്രമത്തിന്റെ പരാജയമാണ്‌ അയാളെ നരകത്തിൽ എത്തിച്ചത്. സമസ്തഭൂതങ്ങളും സ്വാതന്ത്ര്യം അർഹിക്കുന്നവായാണെന്ന നിലപാടെടുത്ത സാത്താൻ, മാലാഖമാർ "സ്വയം സൃഷ്ടങ്ങളും സ്വയം ഭൂക്കളും" ആണെന്നു പഖ്യാപിച്ച് സ്രഷ്ടാവെന്ന നിലയിൽ ദൈവം അവകാശപ്പെട്ട അധികാരത്തെ വെല്ലുവിളിച്ചു. 

മിൽട്ടന്റെ സാത്താൻ മാസ്മരികതയും നയചാതുര്യവും ഉള്ളവനാണ്‌. ദൈവത്തെ അട്ടിമറിക്കാനുള്ള ശ്രമത്തിൽ വലിയൊരു പറ്റം മാലാഖമാരുടെ പിന്തുണ നേടിയെടുത്തപ്പോഴാണ്‌ അവന്റെ നയചാതുര്യം ആദ്യം പ്രകടമായത്. ദൈവത്തിനൊപ്പം അവകാശങ്ങൾ അവർക്കും ഉണ്ടാകേണ്ടതാണെന്നും സ്വർഗ്ഗത്തിലെ ദൈവത്തിന്റെ വാഴ്ച അസമത്വത്തിൽ അടിയുറച്ചതാണെന്നും അവൻ വാദിച്ചു. "ശക്തിയിലും മഹത്ത്വത്തിലും തനിക്കു തുല്യരല്ലെങ്കിലും ജീവിക്കാനുള്ള അവകാശത്തിൽ തുല്യരായിരിക്കുന്നവരുടെ മേലുള്ള ദൈവത്തിന്റെ വാഴ്ച; നിയമില്ലാതെ തന്നെ ശരിയായതു ചെയ്യുന്നവരുടെ മേൽ നിയമങ്ങൾ അടിച്ചേല്പിക്കുന്നത്; രാജഗുണം സൂചിപ്പിക്കുന്ന സ്ഥാനപ്പേരുകളുള്ളവരിൽ നിന്ന് ആരാധന പ്രതീക്ഷിക്കുന്നത്; ഇതൊക്കെ നീതിയാണെന്ന് ആർക്കു പറായാനാകും" എന്നാണ്‌ സാത്താൻ അനുയായികളോട് ചോദിച്ചത്. "

സർപ്പത്തിന്റെ ആകാരം സ്വീകരിച്ച് ഹവ്വായെ സമീപിക്കുന്ന സാത്താൻ അറിവിന്റെ വൃക്ഷത്തിന്റെ കനിഭക്ഷിക്കാൻ അവളെ സമ്മതിപ്പിക്കുമ്പോഴും അയാളുടെ വാക്‌ചാതുരി തെളിവായി കാണുന്നു. ആദ്യം അയാൾ കണക്കറ്റ പ്രശംസ കൊണ്ട് അവളുടെ വിശ്വാസം പിടിച്ചുപറ്റുന്നു. സംസാരശേഷിയുള്ള ഒരു സർപ്പത്തെ കണ്ട് അത്ഭുതപ്പെട്ട അവളോട്, അറിവിന്റെ വൃക്ഷത്തിന്റെ ഫലം ഭക്ഷിച്ചാണ്‌ സർപ്പമായ താൻ സംസാരശേഷി നേടിയതെന്നും, വൃക്ഷഫലം ഭക്ഷിച്ചാൽ അവൾ ദൈവത്തെപ്പോലെയാകുമെന്നും അവൻ പറയുന്നു. ഫലം തിന്നാൽ അവൾ മരിക്കുകയില്ലെന്നും ദൈവം അതിന്‌ അവളോടു കോപിക്കയില്ലെന്നും കൂടി അയാൾ പറയുന്നു. ദൈവത്തിന്റെ സർ‌വശക്തിയെ നിഷേധിക്കുന്ന വാദങ്ങളും അയാൾ നിരത്തുന്നുണ്ട്. അറിവിന്റെ വൃക്ഷത്തിന്റെ ഫലം തിന്നരുതെന്ന ദൈവത്തിന്റെ വിലക്കിനു കാരണമെന്തെന്നു ചോദിച്ച് അയാൾ സ്വയം ഇങ്ങനെ മറുപടി പറയുന്നു: 

തന്റെ മാത്രം അസ്തിത്വത്തിൽ വിശ്വസിക്കുന്നിടത്തോളം എത്തുന്ന ആത്മപ്രേമം സാത്താൻ പ്രകടിപ്പിക്കുന്നു. വലിയ കാര്യങ്ങൾ ലക്ഷ്യം വയ്ക്കാനും നേടാനും ഉപകരിച്ച സാത്താന്റെ അഹംഭാവം അയാളുടെ ഏറ്റവും വലിയ ശക്തിയും വലിയ ബലഹീനതയുമാണ്‌. അതിരുവിട്ട ആത്മവിശ്വാസം അയാൾക്ക് തുടരെ വിനയാകുന്നു. സ്വന്തം പ്രതിരൂപത്തിൽ അഭിനിവേശം തോന്നാൻ മാത്രം ആത്മപ്രേമിയാണയാൾ. തന്റെ തന്നെ സ്ത്രീരൂപമാണ്‌ പാപമെന്നു കണ്ട അയാൾ അവളിൽ അനുരക്തനാകുന്നെങ്കിലും ഒടുവിൽ അവൾ തന്റെ തന്നെ മകളാണെന്നു തിരിച്ചറിയുന്നു. 

ഹവ്വായെ കബളിപ്പിക്കുന്നതിനു മുൻപ് മിൽട്ടന്റെ സാത്താന്‌, തന്റെ കൃത്യം നിഷ്കളങ്കരുടെ ശാപത്തിനു കാരണമാകുമെന്ന ചിന്തയിൽ ആശങ്കയും കുറ്റബോധവും തോന്നുന്നുണ്ട്. ദൗത്യനിർ‌വഹണത്തിനായി പറുദീസയിൽ ആദ്യം പ്രവേശിക്കുമ്പോഴും അയാൾക്ക് കുറ്റബോധം തോന്നുന്നുണ്ട്. എന്നാൽ സ്വർഗ്ഗത്തിൽ നിന്നുള്ള തന്റെ നിഷ്കാസനം അനുസ്മരിക്കുമ്പോൾ, ഈദൃശമായ ചാഞ്ചല്യം എല്ലായ്പോഴും അയാളെ വിട്ടുപോകുന്നു. 

പറുദീസനഷ്ടത്തിന്റെ കഥയിലെ മുഖ്യചാലകശക്തി എന്ന നിലയിലുള്ള സാത്താന്റെ പങ്ക് പണ്ഡിതന്മാർക്കിടയിൽ വലിയ ചർച്ചകൾക്കു വിഷയമായിട്ടുണ്ട്. ഇതേക്കുറിച്ച് വില്യം ബ്ലേയ്ക്കിന്റെ അഭിപ്രായം ഇതാണ്‌: "മാലാഖമാരേയും ദൈവത്തേയും കുറിച്ചെഴുതിയപ്പോൾ ചങ്ങലയിൽ കിടന്ന മിൽട്ടൺ; ചെകുത്താന്മാരേയും നരകത്തേയും കുറിച്ചെഴുതിയപ്പോൾ സ്വതന്ത്രനായിരുന്നു; ശരിയായ കവിയായിരുന്ന അദ്ദേഹം അറിയാതെയാണെങ്കിലും ചെകുത്താന്റെ ചേരിയിലായിരുന്നു." സ്വാതന്ത്ര്യപ്രേമിയായ സാത്താന്റെ ചിത്രീകരണത്തിൽ മിൽട്ടൻ അബോധപൂർ‌വമായിട്ടെങ്കിലും അവതരിപ്പിച്ചത്, പ്രതിസന്ധികളിലും പീഡനങ്ങളിലും തളരാതെ നിന്ന പ്യൂരിറ്റൻ ക്രിസ്ത്യാനിയുടെ മാതൃകയാണെന്ന് വില്യം ജെ. ലോങ്ങ് അഭിപ്രായപ്പെട്ടിട്ടുണ്ട്. എന്നാൽ പറുദീസനഷ്ടത്തെ ഒരു ക്രിസ്തീയ സന്മാർഗ്ഗകഥയായി വിലയിരുത്തിയ എച്ച് മാർഷാലിനെപ്പോലുള്ള നിരൂപകരുടെ വീക്ഷണവുമായി ചേർന്നുപോകുന്നതല്ല ഈ വിലയിരുത്തൽ. 

സ്വർഗ്ഗ-നരകങ്ങളുടേയും കഥയിലെ മറ്റു കഥാപാത്രങ്ങളുടേയും സ്രഷ്ടാവാണ്‌ പിതാവായ ദൈവം. പ്രതാപിയും, ക്ഷിപ്രകോപിയും, സ്വാർത്ഥനും, ഭയപ്പെടുത്തുന്നവനും ആണെങ്കിലും അദ്ദേഹം സർ‌വശക്തനും സർ‌വജ്ഞാനിയുമാണ്‌. ദൈവത്തിന്റെ സൃഷ്ടികർമ്മത്തെക്കുറിച്ചുള്ള തന്റെ സങ്കല്പം മിൽട്ടൻ പറുദീസനഷ്ടത്തിൽ അവതരിപ്പിക്കുന്നുണ്ട്. അതനുസരിച്ച് ദൈവം സൃഷ്ടികളെയെല്ലാം ഉരുവാക്കിയത് തന്നിൽ നിന്നാണ്‌, ഒന്നുമില്ലായ്മയിൽ നിന്നല്ല. മിൽട്ടന്റെ വീക്ഷണം അനുസരിച്ച്, സൃഷ്ടിജാലങ്ങളുടെയല്ലാം ആദിസ്രോതസ്സെന്ന നിലയിലാണ്‌ അവയ്ക്കുമേലുള്ള ദൈവത്തിന്റെ അധികാരം. തന്റെ കലാപത്തെ സാത്താൻ ന്യായീകരിക്കുന്നത്, സൃഷ്ടിയിൽ ദൈവത്തിനുള്ള പങ്ക് നിക്ഷേധിച്ചുകൊണ്ടും എല്ലാം സ്വയംഭൂതമാണെന്നു വാദിച്ചുകൊണ്ടുമാണ്‌. എന്നാൽ ഈ വാദം സത്യമല്ലെന്നും, "തന്നെ താനാക്കിയ ദൈവം ആരാധന അർഹിക്കുന്നെന്നും" സാത്താൻ തന്നോടു തന്നെ സമ്മതിക്കുന്നുണ്ട്.

ബൈബിൾ പാഠങ്ങളെ അക്ഷരാർത്ഥത്തിൽ വ്യാഖ്യാനിച്ചിരുന്ന അക്കാലത്തെ സങ്കുചിത ദൈവശാസ്ത്രത്തിന്റെ നിറം കലർന്ന് വിരൂപനായൊരു ദൈവമാണ്‌ പറുദീസനഷ്ടത്തിലുള്ളതെന്ന് ചൂണ്ടിക്കാണിക്കപ്പെട്ടിട്ടുണ്ട്. പ്രപഞ്ചത്തിന്റെ സേവകനല്ല, അഹംഭാവം മൂത്ത ഏകാധിപതിയാണ്‌ മിൽട്ടന്റെ ദൈവം. ഉന്നതമായ സിംഹാസനത്തിലിരിക്കുന്ന അവന്റെ ദൈവികമായ പൊങ്ങച്ചത്തെ, സേവനനിരതരായി ചൂറ്റും നിൽക്കുന്ന വാനാരൂപികളുടെ ഗണങ്ങൾ പുകഴ്ചകൾ പാടി നിത്യം പ്രീണിപ്പിച്ചു കൊണ്ടേയിരിക്കുന്നു. ഇത്തരം കഥാപാത്രങ്ങളെ കണ്ടെത്താൻ സ്വർഗ്ഗം വരെ പോകേണ്ട കാര്യമില്ലെന്നും ഭൂമിയിൽ എവിടേയും ഇവരെ കണ്ടെത്താമെന്നും വില്യം ജെ. ലോങ്ങ് പരിഹസിച്ചിട്ടുണ്ട്.

പറുദീസനഷ്ടത്തിലെ ദൈവപുത്രൻ യേശുക്രിസ്തുവാണ്‌. എങ്കിലും, യേശുവിന്റെ ജനനത്തിനു മുൻപുള്ള കഥയായതു കൊണ്ട്, കൃതിയിൽ കവി യേശുവിന്റെ പേര്‌ പരാമർശിക്കുന്നില്ല. ധീരനും ശക്തനുമായ ദൈവപുത്രൻ, പിതാവിനെതിരെ അക്രമാസക്തമായ കലാപമുയർത്തിയ സാത്താനേയും അനുയായികളേയും പരാജയപ്പെടുത്തി നരകത്തിൽ തള്ളുന്നു. അതുപോലെ, ആദവും ഹവ്വായും പാപം ചെയ്യാൻ പോകുന്നെന്നും അതിന്റെ ഫലമായി മനുഷ്യരാശി ഒന്നോടെ അഭിശപ്തമാകുമെന്നും പിതാവ് അറിയിച്ചപ്പോൾ, പുത്രൻ ആ പാപത്തിന്റെ ശിക്ഷ ഏറ്റെടുക്കാനുള്ള നിസ്സ്വാർത്ഥതയും ധൈര്യവും കാട്ടുന്നു. ഈ കവിതയിൽ ആശയുടെ സ്രോതസ്സായിരിക്കുന്നത് ദൈവപുത്രനാണ്‌. ആദം-ഹവ്വാമാരുടെ പാപം വഴി സാത്താൻ നേടിയ വിജയത്തെ താത്ക്കാലികമാക്കി മാറ്റി മനുഷ്യവർഗ്ഗത്തിനു വിമോചനത്തിനു വഴി ഒരുക്കിയത് ദൈവപുത്രനാണ്‌.

ദൈവം സൃഷ്ടിച്ച ആദ്യത്തെ മനുഷ്യനായിരുന്നു ആദം. ഹവ്വായേക്കാൾ ബുദ്ധിമാനും, ശാരീരശക്തിയും ധർമ്മനിഷ്ടയിലും മുമ്പനുമായാണ്‌ മിൽട്ടൺ അയാളെ ചിത്രീകരിച്ചിരിക്കുന്നത്. തന്നെ സന്ദർശിച്ച് ദൈവദൂതൻ റഫായേലിനോട് ആദം ചോദിക്കുന്ന ചോദ്യങ്ങൾ സ്വന്തം ഉണ്മ, ദൈവം, സ്വർഗ്ഗം, പ്രപഞ്ചം എന്നീ വിഷയങ്ങളിലുള്ള അയാളുടെ ബുദ്ധിപരമായ കൗതുകം വെളിവാക്കുന്നു. ഹവ്വായിൽ പ്രകടമാകാത്ത തരം കൗതുകമാണിത്. 

ബൈബിളിലെന്ന പോലെ ഹവ്വാ ആദത്തിന്റെ അധികാരത്തിൽ കീഴായിരുന്നെങ്കിലും തന്റെ മാസ്മരികതയും സൗന്ദര്യവും കൊണ്ട് അയാളെ എളുപ്പത്തിൽ സ്വാധീനിക്കാൻ അവൾക്കു കഴിഞ്ഞിരുന്നു. അവളുടെ സൗന്ദര്യത്തോട് അയാൾക്ക് ആരാധന തന്നെ ആയിരുന്നു. പലപ്പോഴും അവളുടെ ഇച്ഛകൾ അവളെ നിയന്ത്രിച്ചിരുന്നു. അതിരുവിട്ട ഈ പ്രേമവും വിധേയത്വവും ആദത്തിന്റെ പതനത്തിനു കാരണമായതായി മിൽട്ടൺ ചിത്രീകരിച്ചിരിക്കുന്നു. അവർക്കിടയിലുള്ള ബന്ധത്തിന്റെ സ്വഭാവം ബൈബിളിലെ ചിത്രീകരണത്തിൽ തെളിയുന്നതിനേക്കാൾ സങ്കീർണ്ണമാണ്‌. തന്റെ വാരിയെല്ലിൽ നിന്നുരുവാക്കപ്പെട്ട ഹവ്വായുടെ സുരക്ഷിതത്ത്വത്തെപ്പറ്റി ആദം ആശങ്കാകുലനായിരുന്നു. പറുദീസയിൽ സാത്താൻ കടന്നുകുടിയെന്ന് റഫയേലിൽ നിന്നു കേട്ടതിൽ പിന്നെ ഈ ആശങ്ക വർദ്ധിക്കുകയും ചെയ്തു. 

ഏദേനിൽ നിന്നു പുറത്താക്കപ്പെടുന്നതിനു മുൻപ്, മനുഷ്യരാശിയുടെ ഭാവിയുടെ ഒരു ചിത്രം മിൽട്ടന്റെ ആദത്തിനു ദൈവദൂതൻ മിഖായേൽ കാട്ടിക്കൊടുക്കുന്നതായി മിൽട്ടൺ ചിത്രീകരിക്കുന്നു. പഴയനിയമത്തിലേയും പുതിയനിയമത്തിലേയും കഥകളുടെ ഭാഗങ്ങൾ ഈ ദർശനത്തിൽ പെട്ടു. ബൈബിളിലെ ആദത്തിനു കിട്ടാത്ത ദർശനമാണിത്. 

ആദത്തിന്റെ വാരിയെല്ലുകളിൽ ഒന്നിൽ നിന്ന് അയാളുടെ തന്നെ സ്ത്രൈണപ്രതിരൂപമായി ദൈവം ഉരുവാക്കിയ മനുഷ്യജീവിയാണ്‌ ഹവ്വാ. ആദമിനു വിധേയയായി കഴിഞ്ഞ ഒരു "മാതൃകാഭാര്യ"-യായി അവൾ പ്രത്യക്ഷപ്പെടുന്നു. സാത്താൻ വഴിതെറ്റിക്കുന്നതു വരെ, ആദമിന്റെ നിർദ്ദേശങ്ങൾക്കു വഴങ്ങി അവൾ കഴിഞ്ഞു.

അവളുടെ അസാധാരണമായ സൗന്ദര്യം ആദത്തെ മാത്രമള്ള അവളെപ്പോലും വശീകരിച്ചു. പിറന്ന ഉടനേ സ്വന്തം നിഴൽ ജലത്തിൽ കണ്ട അവൾ അതിൽ മതിമറന്നു നിന്നു പോയി. ആദം അവളെ അതിൽ നിന്നു വിളിച്ചു മാറ്റിയതിനു ശേഷവും അവൾ ആ നിഴലിലേയ്ക്ക് തിരികേ പോകുന്നുണ്ട്. ആദത്തിന്റെ പക്കലേയ്ക്കു പോകാൻ ദൈവം നിർദ്ദേശിച്ചതിനു ശേഷമാണ്‌ അവൾ തന്റെ നിഴലിനെ വിട്ടുപോയത്. സാത്താന്റെ കാര്യത്തിലെന്ന പോലെ, അഹങ്കാരം അവളുടെ പതനത്തിന്റെ ഒരു കാരണമായി. പൈശാശികശക്തി ഹവ്വായെ ആദ്യം സ്വാധീനിച്ചത് സ്വപ്നത്തിലായിരുന്നു. അതിനു ശേഷം, ആദത്തെ അത്ഭുതപ്പെടുത്തിക്കൊണ്ട് ഒരു തരം സ്വാതന്ത്ര്യവാച്ഛ അവളിൽ പ്രകടമായി. ആദത്തിന്റെ മുന്നറിയിപ്പിനെ അവഗണിച്ച്, തോട്ടത്തിൽ ഒറ്റയ്ക്ക് വേലചെയ്യാൻ അവൾ താത്പര്യം കാട്ടി. അവൾ ഒറ്റയ്ക്കായപ്പോൾ, അറിവിന്റെ വൃക്ഷത്തിൽ നിന്നു ഭക്ഷിക്കാൻ സാത്താൻ അവളെ പ്രേരിപ്പിച്ചു. സർപ്പത്തിന്റെ രൂപത്തിൽ ഹവ്വായെ സമീപിച്ച സാത്താൻ അഹങ്കാരത്തിന്റേയും വൻഭാവത്തിന്റെ വഴിയിലാണ്‌ അവളെ സ്വാധീനിച്ചത്. 

തുടർന്ന്, അവളെ നഷ്ടപ്പെടുന്നത് ഇഷ്ടപ്പെടാതിരുന്ന ആദത്തിനെ അവൾ കനി തിന്നാൽ പ്രേരിപ്പിച്ചു. ബൈബിളിലെ കഥയിൽ പ്രകടമാകാത്ത ഒരു സങ്കീർണ്ണതയാണിത്. മിൽട്ടന്റെ സങ്കല്പത്തിൽ, ഹവ്വായെ നഷ്ടപ്പെട്ട് ഏകനാകുന്നതിനേക്കാൾ അവളോടൊപ്പം മരിക്കുന്നത് ഇഷ്ടപ്പെട്ടിരുന്നതിനാലാണ്‌ ആദം വിലക്കപ്പെട്ട കനി ഭക്ഷിച്ചത്. തന്റെ പാപം മുഴുവൻ മനുഷ്യരാശിയേയും അഭിശപ്തമാക്കിയെന്ന് ബോധ്യപ്പെട്ട ആദം കുറ്റപ്പെടുത്തുകയും കടുവാക്കുകൾ പറയുകയും ചെയ്തപ്പോൾ, ഹവ്വാ മുട്ടിന്മേൽ നിന്ന് ആദത്തോടു മാപ്പു ചോദിക്കുന്നതു കാണാം. അപ്പോഴും അവളെ സ്നേഹിച്ചിരുന്ന അയാൾ അവളോട് ക്ഷമിക്കുകയും തെറ്റിൽ താനും പങ്കുകാരനാണെന്ന് സമ്മതിക്കുകയും ചെയ്യുന്നു.

സാത്താൻ ഏദേനിൽ കടന്നുകൂടിയ വാർത്തയും മനുഷ്യനെതിരായുള്ള അവന്റെ പദ്ധതികളും ആദത്തെ അറിയിക്കാൻ ദൈവം അയച്ച മാലാഖയാണ്‌ റഫായേൽ. ആദ്യം ആദത്തേയും ഹവ്വായേയും കണ്ടുമുട്ടുന്ന റഫായേൽ ഒടുവിൽ ആദത്തോടുമാത്രമായി വിശദമായ സ്വകാര്യഭാഷണത്തിൽ ഏർപ്പെടുന്നു. ഈ ചർച്ചയിൽ റഫായേൽ, സാത്താന്റെ കലാപവും ഒടുവിൽ അയാൾ നരകത്തിൽ നിപതിച്ചതും മറ്റും ആദത്തോടു വിവരിക്കുന്നു. അതിനു ശേഷം ആദത്തിന്റെ കൗതുകം ശമിപ്പിക്കാൻ, ഭൂസ്വർഗ്ഗങ്ങളുടെ സൃഷ്ടിയുടെ വിവരണവും റഫായേൽ അയാൾക്കു നൽകുന്നു.

അറിവിന്റെ കനി തിന്ന് അഭിശപ്തരായി തീർന്ന ആദം-ഹവ്വാമാരുടെ അടുത്തേയ്ക്ക് ദൈവം മിഖായേൽ എന്ന ദൂതനെ അയക്കുന്നു. ആദത്തേയും ഹവ്വായേയും പറുദീസയ്ക്ക് പുറത്താക്കുക എന്നതാണ്‌ അയാളുടെ ദൗത്യം. പറുദീസയിൽ നിന്നു പുറത്താക്കുന്നതിനു മുൻപ് മിഖായേൽ അവർക്ക് മനുഷ്യരാശിയുടെ ഭാവിയുടെ ചിത്രം, ബൈബിൾ ആഖ്യാനത്തെ ആശ്രയിച്ച് കാണിച്ചുകൊടുക്കുന്നു. മനുഷ്യരാശിയുടെ ഭാവിയെക്കുറിച്ച് ആശയുള്ളവരായിരിക്കാൻ ആദിമാതാപിതാക്കളെ സഹായിക്കാനായിരുന്നു ഈ ദർശനം.
ദൈവത്തിനെതിരായ കലാപത്തിന്‌ സാത്താൻ പ്രേരിപ്പിച്ച മാലാഖമാരിൽ ഒടുവിൽ സാത്താനെ ഉപേക്ഷിച്ചത് അബ്ദിയേൽ മാത്രമാണ്‌. സാത്താന്റെ കലാപത്തിന്റെ വാർത്ത ദൈവത്തെ അറിയിക്കാൻ അയാൾ എത്തുന്നു. എന്നാൽ അയാൾ എത്തിയപ്പോൾ കണ്ടത്, ദൈവികസൈന്യം മുന്നേതന്നെ യുദ്ധസജ്ജമായിരിക്കുന്നതാണ്‌.

പറുദീസനഷ്ടത്തിൽ, സാത്താന്റെ പ്രലോഭനത്തിനു വശം‌വദരായി ഭൗമികപറുദീസ നഷ്ടപ്പെടുത്തുന്ന ആദം-ഹവ്വാമാരുടെ കഥ പറഞ്ഞ മിൽട്ടൻ, മൂന്നു വർഷം കഴിഞ്ഞ് 1671-ൽ പ്രസിദ്ധീകരിച്ച "പറുദീസവീണ്ടെടുപ്പ്" (Paradise Regained) എന്ന കൃതിയിൽ മരുഭൂമിയിൽ സാത്താന്റെ പ്രലോഭനത്തെ വിജയപൂർ‌വം തരണം ചെയ്ത് നഷ്ടപറുദീസയുടെ വീണ്ടെടുപ്പിനു വഴിയൊരുക്കിയ യേശുവിന്റെ കഥ പറയുന്നു. നാലു പുസ്തകങ്ങൾ അടങ്ങിയ ഈ കൃതി ഗുണത്തിലും പ്രചാരത്തിലും പറുദീസനഷ്ടത്തിന്‌ ഏറെ പിന്നിലാണ്‌.

 പറുദീസനഷ്ടത്തിന്റെ പ്രസിദ്ധീകരണത്തിന്‌ പതിനാറു വർഷം മുൻപ് 1651-ൽ സമാപിച്ച ഇംഗ്ലീഷ് ആഭ്യന്തരയുദ്ധത്തിൽ മിൽട്ടൺ രാജവിരുദ്ധപക്ഷത്ത് സക്രിയനായിരുന്നു.



</doc>
<doc id="123714" url="https://ml.wikipedia.org/wiki?curid=123714" title="ഒരുവൻ">
ഒരുവൻ

വിനു ആനന്ദിന്റെ സംവിധാനത്തിൽ ഇന്ദ്രജിത്ത്, പൃഥ്വിരാജ്, ലാൽ, മീര വാസുദേവ് എന്നിവർ പ്രധാനവേഷങ്ങളിൽ അഭിനയിച്ച് ഡിസംബർ 2006-ൽ പ്രദർശനത്തിനിറങ്ങിയ ഒരു മലയാളചലച്ചിത്രമാണ് ഒരുവൻ. വർമ്മ ഫിലിം കോർപ്പറേഷന്റെ ബാനറിൽ പി.കെ. ശശീന്ദ്രവർമ്മ, അജിത് വർമ്മ എന്നിവർ നിർമ്മിച്ച ഈ ചിത്രം വിതരണം ചെയ്തത് എമിൽ & എറിക് ഡിജിറ്റൽ റിലീസ് ആണ്. കഥ, തിരക്കഥ, സംഭാഷണം എന്നിവയെല്ലാം നിർവ്വഹിച്ചത് റെജി നായർ ആണ്.

വയലാർ ശരത്ചന്ദ്രവർമ്മ, സന്തോഷ് വർമ്മ എന്നിവർ എഴുതിയ ഗാനങ്ങൾക്ക് സംഗീതം പകർന്നത് ഔസേപ്പച്ചൻ ആണ്. ഗാനങ്ങൾ സത്യം ഓഡിയോസ് വിപണനം ചെയ്തിരിക്കുന്നു. 



</doc>
<doc id="123725" url="https://ml.wikipedia.org/wiki?curid=123725" title="വിളത്തൂർ">
വിളത്തൂർ

കേരളത്തിൽ പാലക്കാട് ജില്ലയിൽ പട്ടാമ്പിയിലായി തിരുവേഗപ്പുറ പഞ്ചായത്തിലെ ഒരു ചെറിയ ഗ്രാമം ആണു വിളത്തൂർ. 679304 ആണു പിൻ കോഡ്


</doc>
<doc id="123739" url="https://ml.wikipedia.org/wiki?curid=123739" title="എയർ ഇന്ത്യ">
എയർ ഇന്ത്യ

സ്വതന്ത്ര ഇന്ത്യയുടെ ഔദ്യോഗിക വിമാന സേവന ദാതാവാണ് എയർ ഇന്ത്യ (). എയർ ഇന്ത്യ ലോകത്തിലെ എല്ലാ പ്രധാന നഗരങ്ങളിലേക്കും വിമാന സേവനം നല്കുന്നു. എയർബസ്സും ബോയിങ്ങും ആണ് ഉപയോഗിക്കുന്ന വിവിധ തരം വിമാനങ്ങൾ. ഇന്ത്യയിൽ പ്രധാനമായും രണ്ട് പ്രധാന കേന്ദ്രങ്ങൾ എയർ ഇന്ത്യക്കുണ്ട്, അത് ഡെൽഹിയിലും മുംബൈയിലുമാണ്. കൂടാതെ അന്താരാഷ്ട്ര കേന്ദ്രം ജെർമനിയിലെ ഫ്രാങ്ക്ഫുർട്ട് വിമാനത്താവളത്തിലുമാണ്. മറ്റൊരു കേന്ദ്രം ലണ്ടനിലും ഉണ്ട് . 2007 ആഗസ്റ്റ് 13ന് സ്റ്റാർ അലയൻസ് എയർ ഇൻഡ്യയെ അവരുടെ ഒരു അംഗം ആകാനായി ക്ഷണിക്കുകയുണ്ടായി.. മാർച്ച് 2011 ൽ എയർ ഇൻഡ്യ സ്റ്റാർ അലയൻസിന്റെ ഒരു മുഴുവൻ സമയ അംഗമാകും. 


</doc>
<doc id="123746" url="https://ml.wikipedia.org/wiki?curid=123746" title="അക്ഷരശ്ലോകം">
അക്ഷരശ്ലോകം

വളരെ പ്രാചീനമായ ഒരു സാഹിത്യ വിനോദമാണ്‌ അക്ഷരശ്ലോകം. ഇതു മലയാളഭാഷയിലും സംസ്കൃത ഭാഷയിലുംമാത്രമാണ്‌ കണ്ടിട്ടുള്ളത്.ഹിന്ദിയിലെ അന്താക്ഷരി ഏതാണ്ടിതുപോലെയാണെങ്കിലും, സാഹിത്യഗുണവും സംസ്കാരഗുണവും കണക്കാക്കുമ്പോൾ അക്ഷരശ്ലോകം അന്താക്ഷരിയേക്കാൾ ശ്രേഷ്ഠമായതുതന്നെയാണ്‌.സംസ്കൃത വൃത്തങ്ങളിലുള്ള ശ്ലോകങ്ങളാണ്‌ ഇതിൽ ചൊല്ലാറുള്ളത്. മത്സരമായും സദസ്സായും നിശയായും ഇതു നടത്തപ്പെടുന്നു.

ആദ്യം ചൊല്ലുന്ന ശ്ലോകത്തിന്റെ മൂന്നാമത്തെ വരിയിലെ ആദ്യ അക്ഷരം കൊണ്ട് അടുത്തയാൾ ശ്ലോകം ചൊല്ലണം‌ എന്നതാണ്‌ നിബന്ധന. 

വൃത്ത നിബന്ധനയുള്ള സദസ്സുകളും എകാക്ഷര സദസ്സുകളും ഉണ്ട്. അനുഷ്ടുപ്പ് വൃത്തത്തിലുള്ള ശ്ലോകങ്ങൾ സ്വീകാര്യമല്ല. അക്ഷരം കിട്ടിയ ശേഷം അതിനൊപ്പിച്ച്‌ നിമിഷശ്ലോകം ഉണ്ടാക്കി ചൊല്ലാവുന്നതാണ്. കൊടുങ്ങല്ലൂർ കുഞ്ഞിക്കുട്ടൻ തമ്പുരാൻ കൊച്ചുണ്ണി തമ്പുരാൻ മുതലായവർക്ക് ഇങ്ങനെ ചൊല്ലാൻ കഴിയുമായിരുന്നു. 

ഋ ഖ ഘ ങ ഛ ഝ ട ഠ ഡ ഢ ണ ഥ ഷ ള ഴ റ എന്നീ അക്ഷരങ്ങൾ കേരളത്തിൽ ഉടനീളം വർജ്യമായി കണക്കാക്കപ്പെടുന്നു. ഞ ഫ എന്നീ അക്ഷരങ്ങൾ ചില സ്ഥലങ്ങളിൽ സ്വീകാര്യവും ചില സ്ഥലങ്ങളിൽ വർജ്യവുമാണ്‌. വർജ്യാക്ഷരം കിട്ടിയാൽ അതിനുശേഷം ആദ്യം കാണുന്ന സ്വീകാര്യ അക്ഷരത്തിൽ ശ്ലോകം ചൊല്ലുക എന്നതാണു സാധാരണ രീതി. സാധാരണ മത്സരങ്ങളിൽ മൂന്നു പ്രാവശ്യം ശ്ലോകം ചൊല്ലാതിരുന്നാൽ മത്സരത്തിൽ നിന്നു പുറത്താകും. ഏകാക്ഷരമത്സരങ്ങളിൽ ഒരു ചാൻസ് വിട്ടാൽ പുറത്താകും. 

കിട്ടിയ അക്ഷരത്തിൽ ശ്ലോകം ചൊല്ലാതിരിക്കുന്നതിനെ അച്ചുമൂളൽ എന്നു പറയുന്നു. അച്ചുമൂളാതെ അവസാനം വരെ ചൊല്ലുന്ന ആളാണ് ജയിക്കുക. അവതരണ മത്സരങ്ങളിൽ സാഹിത്യമൂല്യം അവതരണഭംഗി മുതലായവ അളന്നു മാർക്കിടും. മാർക്കു കൂടുതൽ കിട്ടുന്നവരാണ് അവയിൽ ജയിക്കുക. 

ഒരേ അക്ഷരം തന്നെ വീണ്ടും വീണ്ടും കൊടുത്തു പിൻഗാമിയെ തോല്പിക്കുന്ന രീതി പണ്ട് പ്രചാരത്തിൽ ഉണ്ടായിരുന്നു. ഇപ്പോൾ അതു മിക്കവാറും എല്ലാ മത്സരങ്ങളിലും നിയമവിരുദ്ധമായി കണക്കാക്കപ്പെടുന്നു.



</doc>
<doc id="123751" url="https://ml.wikipedia.org/wiki?curid=123751" title="ടൈം വാരിക">
ടൈം വാരിക

ന്യൂയോർക്കിൽ നിന്നും പ്രസിദ്ധപ്പെടുത്തുന്ന അന്താരാഷ്ട്രവാരികയാണ്‌ ടൈം ("Time"). യു.എസ്സിൽ പത്രപ്രവർത്തനരംഗത്തും സാഹിത്യരംഗത്തും പ്രബലമായ സ്വാധീനം ചെലുത്തിയിട്ടുള്ള പ്രസിദ്ധീകരണമാണിത്. ടൈം ഇൻകോർപ്പറേറ്റഡ് എന്ന സ്ഥാപനമാണ് ഈ മാഗസിൻ പ്രസിദ്ധീകരിക്കുന്നത്. ഉദ്ദേശം 50 ലക്ഷം കോപ്പികൾ പ്രചാരത്തിലുണ്ട്. ഫോർചൂൺ, സ്പോർട്സ് ഇല്ലസ്ട്രേറ്റഡ്, ലൈഫ് മാഗസിൻ, മണി, പീപ്പിൾസ് വീക്ക്ലി, ഏഷ്യാ വീക്ക് എന്നിവ ഇതിന്റെ സഹോദരപ്രസിദ്ധീകരണങ്ങളാണ്. 2006 മുതൽ റിച്ചാർഡ് സ്റ്റെൻഗൽ ആണു മുഖ്യപത്രാധിപർ.

ഹെന്റി ആർ. ലൂസ് (Henry R. Luce), ബ്രിട്ടൺ ഹാഡൻ (Britton Hadden) എന്നീ രണ്ടു യുവ പത്രപ്രവർത്തകർ സ്ഥാപിച്ചതാണ് ടൈം മാഗസിൻ. ഹാഡൻ എഡിറ്ററായും ലൂസ് ബിസിനസ്സ് മാനേജരായും ചുമതല ഏറ്റെടുത്തുകൊണ്ട് 1923 മാർച്ച്‌ 3-ന് വാരികയുടെ ആദ്യപതിപ്പ് പുറത്തിറക്കി. കാലാന്തരത്തിൽ ഈ വാരിക മറ്റു പല ന്യൂസ് മാഗസിനുകൾക്കും മാതൃകയായിത്തീർന്നു.

1927 ആയപ്പോഴേക്കും ടൈം മാഗസിന്റെ പ്രചാരം 1.75 ലക്ഷം കവിയുകയും അത് അമേരിക്കയിൽ ഏറ്റവും അധികം സ്വാധീനം ചെലുത്തുന്ന ന്യൂസ് മാഗസിനായിത്തീരുകയും ചെയ്തു. 1929-ൽ ഹാഡൻ മരണമടഞ്ഞു. തുടർന്ന് 1964 വരെയുള്ള കാലയളവിൽ ലൂസ് അതിന്റെ എഡിറ്റോറിയൽ ചെയർമാൻ പദവി വഹിച്ചു. അദ്ദേഹത്തിന്റെ യാഥാസ്ഥിതിക രാഷ്ട്രീയ നയം ഇതിൽ പ്രകടമായി പ്രതിഫലിച്ചിരുന്നു. എന്നാൽ 1970-കളോടെ മാഗസിൻ നിഷ്പക്ഷമായ റിപ്പോർട്ടുകൾ പ്രസിദ്ധീകരിക്കുന്നതിൽ ശ്രദ്ധിച്ചു.

ലണ്ടനിൽ നിന്നും ഒരു യൂറോപ്യൻ പതിപ്പും ("ടൈം യൂറോപ്പ്", മുൻപ് ടൈം അറ്റ്ലാന്റിക്) പുറത്തിറങ്ങുന്നുണ്ട്. മധ്യപൂർവേഷ്യ, ആഫ്രിയ്ക്ക, ലാറ്റിനമേരിയ്ക്ക എന്നീ മേഖലകൾ ടൈം യൂറോപ്പ് കൈകാര്യം ചെയ്യുന്നു. ഇതിനു പുറമേ "ടൈം ഏഷ്യ" ഹോങ്കോങിൽ നിന്നും, ഓസ്ട്രേലിയ, ന്യൂസീലാൻഡ് മറ്റു പല പസഫിക് ദ്വീപ സമൂഹങ്ങൾ എന്നീ മേഖലകൾക്കായുള്ള "ടൈം സൌത് പസഫിക്" സിഡ്നിയിൽ നിന്നും പ്രസിദ്ധീകരിയ്ക്കപ്പെടുന്നു. 

ടൈം വാരിക വെബ് താൾ


</doc>
<doc id="123757" url="https://ml.wikipedia.org/wiki?curid=123757" title="എ.കെ. പിള്ള">
എ.കെ. പിള്ള

കേരളത്തിലെ അറിയപ്പെടുന്ന അഭിഭാഷകനും പത്രാധിപരും സ്വാതന്ത്ര്യ സമര സേനാനിയുമായിരുന്നു ഏ.കെ പിള്ള അഥവാ ബാരിസ്റ്റർ ഏ.കെ.പിള്ള.

കൊല്ലം ജില്ലയിലെ തേവലക്കരയിൽ പാലയ്ക്കൽ പുത്തൻ വീട്ടിൽ 1893ഏപ്രിൽ 16 നു ജനിച്ചു. തിരുവനന്തപുരത്തും തിരുനെൽവേലിയിലും പഠിച്ചു.1919ൽ ബിരുദം നേടി ഓക്സ്ഫോർഡ് യൂണിവേഴ്സിറ്റിയിൽ നിയമ ബിരുദത്തിന് ചേർന്നു.

വിദേശ വസ്ത്രബഹിഷ്കരണ കാലത്ത് ഓക്സ്ഫോർഡിലെ പഠനം പാതിവഴിയിൽ ഉപേക്ഷിച്ച് ഇന്ത്യൻ നാഷണൽ കോൺ ഗ്രസ്സിൽ ചേരാൻ നാട്ടിലേക്കു മടങ്ങി.1921ൽ തിരുവിതാം കൂറിൽ കോൺഗ്രസ്സിനെ ശക്തിപ്പെടുത്തി.ഏ.ഐ.സി.സി മെംബർ വരെ ആയി.കൊല്ലത്തു നിന്നുംസ്വരാജ് എന്ന പേരിൽ വാരികയും സ്വദേശാഭിമാനി എന്നൊരു മാസികയും തുടങ്ങി.അയിത്തോച്ചാടനത്തിനായി പ്രവർത്തിച്ചു.അമ്മയുടെ ഷഷ്ട്യബ്ദ പൂർത്തിക്കു തറവാട്ടിൽ പന്തിഭോജനം നടത്തി.1924 ൽ വൈക്കം സത്യാഗ്രഹത്തിൽ പങ്കെടുത്തു.അടുത്ത കൊല്ലം കരുനാഗപ്പള്ളി-കാർത്തികപ്പള്ളി മണ്ഡലത്തിൽ നിന്നും തിരുവിതാം കൂർ നിയമസഭയിലേക്കു തെരഞ്ഞെടുക്കപ്പെട്ടു.ഗവൺമെന്റിന്റെ പത്ര മാരണ നിയമത്തിൽ പ്രതിഷേധിച്ച് 1926 -ൽ നിയമസഭാംഗത്വം രാജി വെച്ചു.1935 ൽ കോൺഗ്രസ്സിന് അൻപതു വയസ്സു തികഞ്ഞപ്പോൾ കോൺഗ്രസ്സിന്റെ ചരിത്രം എഴുതാൻ നിയുക്തനായി,കേരളവും കോൺഗ്രസ്സും എന്ന ഗ്രന്ഥം രചിച്ചു.1929 ൽ ഇംഗ്ളണ്ടിൽ നിന്നും ബാരിസ്റ്റർ ബിരുദം നേടി.അവിടെ വച്ചും കോൺഗ്രസ്സ് പ്രവർത്തനം നടത്തി.മടങ്ങിയെത്തി കോഴിക്കോട്ടും പിന്നീട് മദ്രാസ്സിലും വക്കീൽജോലി നോക്കി.1932-ൽ പ്രസിദ്ധമായ മീററ്റ് ഗൂഡാലോചന കേസിലെ പ്രതികൾക്കു വേണ്ടി വാദിച്ചു.1937 ൽ കോൺഗ്രസ്സ് വിട്ടു.എം.എൻ റോയിയുടെ പാർട്ടിയിൽചേർന്നു.1949 ൽ 54 വയസ്സുള്ളപ്പോൾ അന്തരിച്ചു.സ്വദേശാഭിമാനി രാമകൃഷ്ണപിള്ളയുടെ മകൾ ഗോമതിയാണ് പത്നി.1948 ഒക്ടോബർ 5 ന് നിര്യാതനായി.

``അയിത്തോച്ഛാടനം" കോൺഗ്രസ്സിന്റെ ഒരു പരിപാടിയായി അംഗീകരിച്ച കാക്കിനാഡ കോൺഗ്രസ്സ്‌ സമ്മേളനത്തിനെത്തുടർന്ന്, 1924 ജനുവരിയിൽ എറണാകുളത്തു വച്ചു ചേർന്ന കോൺഗ്രസ്സ്‌ യോഗം അയിത്തോച്ഛാടനത്തിന്റെ പ്രചരണത്തിനായി ഏ.കെ.പിള്ള,കെ.പി. കേശവമേനോൻ, കുറൂർ നീലകണ്‌ഠൻ നമ്പൂതിരിപ്പാട്‌ എന്നിവരെയാണ് തെരഞ്ഞെടുത്തത്.
കേരളവും കോൺഗ്രസ്സും


</doc>
<doc id="123759" url="https://ml.wikipedia.org/wiki?curid=123759" title="ടനെയ്‌ഡേസിയേ">
ടനെയ്‌ഡേസിയേ

പെർക്കാരിഡ ജന്തു അതിഗോത്രത്തിൽപ്പെടുന്ന യുമലാക്കോസ്ട്രാക്കകളുടെ ഒരു ഗോത്രമാണ് ടനെയ്‌ഡേസിയേ. ഇതിൽ രണ്ട് ഉപഗോത്രങ്ങളും അഞ്ചു കുടുംബങ്ങളും അടങ്ങിയിരിക്കുന്നു. ഈ ഗോത്രത്തിൽ 44 ജീനസ്സുകളിലായി 350 സ്പീഷീസും ഉണ്ട്. അപ്സ്യൂഡെസ്, സ്ഫൈറാപ്പസ്, ടനെയ്സ് എന്നിവയാണ് പ്രധാന ജീനസ്സുകൾ. ആഗോളവ്യാപകത്വമുള്ള ഈ ഗോത്രത്തിലെ ജീവികളെല്ലാം പ്രധാനമായും സമുദ്രജലവാസികളാണ്. സമുദ്രതീരത്തിനടുത്തു മുതൽ സമുദ്രത്തിന്റെ അത്യഗാധങ്ങളിൽ വരെ ഇവയെ കാണാനാകും. സ്വതന്ത്രജീവിതം നയിക്കുന്ന ഇവയെല്ലാം നിതലസ്ഥജീവികളുമാണ്. അർജന്റീനയിൽ ചില ശുദ്ധജലഇനങ്ങളെയും കണ്ടെത്തിയിട്ടുണ്ട്.

ജീവികൾക്ക് മൂന്നു മില്ലിമീറ്റർ വരെ നീളമേയുള്ളു. ആൺജീവികൾ പെൺജീവികളേക്കാൾ ചെറുതാണ്. നീണ്ടു മെലിഞ്ഞ ശരീരം ഉരുണ്ടതോ പാർശ്വസമ്മർദിതമോ ആയിരിക്കും. വക്ഷസ്സിന്റെ ഒന്നും രണ്ടും ഖണ്ഡങ്ങൾ തലയുമായി സംയോജിച്ച് ശ്വസനഅറയെ പൊതിയുന്ന കാരപേസ് ആയി രൂപപ്പെട്ടിരിക്കുന്നു. അവസാനത്തെ ഉദരഖണ്ഡം പുച്ഛഖണ്ഡവുമായി സംയോജിച്ചിരിക്കും. ഇടതു ചിബുകാസ്ഥിക്ക് ലാസിനിയ മൊബിലിസ് എന്നൊരു പ്രത്യേകഭാഗം ഉണ്ടെങ്കിലും വലതു മാൻഡിബിളിൽ പലപ്പോഴും ഇതു കാണാറില്ല. എട്ടുജോടി വക്ഷീയപാദങ്ങളുണ്ട്. ആദ്യത്തെ ജോടി ജംഭികങ്ങളും രണ്ടാമത്തെ ജോടി കെലിപെഡുകളും ബാക്കി ആറെണ്ണം പെരിയോപോഡുകളും ആയിരിക്കും. പ്ലവപാദങ്ങൾ ചില ഇനങ്ങളിൽ മാത്രമേ കാണപ്പെടാറുള്ളു. പശ്ചാന്തപാദം തന്തുരൂപമായിരിക്കും. കരണ്ടിയുടെ ആകൃതിയിലുള്ള മൂന്നാമത്തെ ജോടി കാലുകൾകൊണ്ടാണ് തുരങ്കങ്ങളുണ്ടാക്കുന്നത്.

തലച്ചോറ്, ഉപഗ്രസികാപുഞ്ജം, അധരശൃംഘല എന്നിവ അടങ്ങിയ നാഡീവ്യവസ്ഥയാണിതിനുള്ളത്. നേത്രപാളി സ്ഥാനബദ്ധം ആണ്. ആൺജീവികളിൽ വികാസം പ്രാപിച്ച നേത്രങ്ങളാണുള്ളതെങ്കിലും പെൺജീവികളുടെ നേത്രങ്ങൾ അല്പവികസിതങ്ങളാണ്. കാലുകളിലും ഖണ്ഡങ്ങളിലും സംവേദക രോമങ്ങളും സംവേദകമുള്ളുകളും കാണുന്നു.

ടെനെയ്ഡേസിയേ ഗോത്രത്തിലെ ജീവികളിൽ ലിംഗദ്വിരൂപത കാണപ്പെടുന്നു. ആൺ - പെൺജീവികളിൽ ലഘുശൃംഗികകൾ വ്യത്യസ്തമായിരിക്കും. ആൺജീവികളുടെ ലഘുശൃംഗികകൾ കാണാൻ കൗതുകമുള്ളവയാണ്. പലപ്പോഴും തല, വദനഭാഗങ്ങൾ, കെലിപെഡുകൾ, രണ്ടാമത്തെ ജോടി പെരിയോപോഡുകൾ, പ്ലിയോപോഡുകൾ എന്നിവയുടെ ആകൃതി വിവിധയിനങ്ങളിൽ വ്യത്യസ്തമായി കാണപ്പെടുന്നു. ദഹനേന്ദ്രീയ വ്യൂഹത്തിൽ അധരവദനം, ഉദരം, ബഹുകേന്ദ്രകയുതമധ്യനാളി, ഗുദം എന്നിവയുണ്ടായിരിക്കും. രണ്ടു ജോടി ഹെപ്പാറ്റോപാൻക്രിയാസും കാണാറുണ്ട്. ഒരു ജോടി മാക്സിലറി ഗ്രന്ഥികളാണ് [വിസർജനാവയവം|വിസർജനാവയവങ്ങളായി]] വർത്തിക്കുന്നത്.

വക്ഷീയപാദങ്ങൾക്കിടയിലായി സ്ഥിതിചെയ്യുന്ന അണ്ഡസഞ്ചിയിലേക്ക് പെൺജീവികൾ ഒരു പ്രജനനഘട്ടത്തിൽ 10 - 20 മുട്ടകളിടും. 14-19 ദിവസത്തിനകം മുട്ട വിരിഞ്ഞ് ലാർവ പുറത്തുവരുന്നു. ലാർവയ്ക്ക് അവസാന ജോടി പെരിയോപോഡുകളും പ്ലിയോപോഡുകളും ഉണ്ടാകാറില്ല. നാലു ലാർവൽ ഘട്ടങ്ങളിലൂടെ കടന്നാണ് ലാർവ പൂർണവളർച്ചയെത്തുക. പ്രായപൂർത്തിയെത്തുന്നതിനുമുമ്പ് ലാർവ പല പ്രാവശ്യം പടംപൊഴിക്കലും നടത്തുന്നു.


</doc>
<doc id="123770" url="https://ml.wikipedia.org/wiki?curid=123770" title="ശിരോമണി അകാലിദൾ">
ശിരോമണി അകാലിദൾ

സിക്കു മതക്കാരുടെ മതാധിഷ്ഠിതമായ രാഷ്ട്രീയകക്ഷി. പൂർണമായ പേര് ശിരോമണി അകാലിദൾ. 1920-കളുടെ ആദ്യം നാടുവാഴിത്തത്തിനും സാമ്രാജ്യത്വത്തിനും എതിരായ സമരത്തിൽ സിക്കുകാരെ അണിനിരത്തിയ അകാലിദൾ ഇന്ത്യൻ നാഷണൽ കോൺഗ്രസ്സിന്റെ പിന്തുണയോടെ സിഖ് ആരാധനാലയങ്ങളായ ഗുരുദ്വാരകളുടെ ഭരണം ജനാധിപത്യവൽക്കരിക്കുന്നതിനുവേണ്ടി പോരാടിയിട്ടുണ്ട്. അകാലിദൾ താരതമ്യേന ഒരാധുനിക പ്രസ്ഥാനമാണെങ്കിലും അതിന്റെ വേരുകൾ മുഗൾ സാമ്രാജ്യകാലം വരെ നീളുന്നു.

മുഗൾ ചക്രവർത്തിയായ ജഹാംഗീറിന്റെ കാലത്ത് (1605-27) സിക്ക് ഗുരുവായ അർജുൻ വധിക്കപ്പെട്ടത് അവരുടെ മതവികാരത്തെ വ്രണപ്പെടുത്തി. അറംഗസീബിന്റെ കാലത്ത് (1618-1707) ഗുരു തേജ്ബഹദൂർ വധിക്കപ്പെട്ടപ്പോൾ (1675) സിക്കുകാർ മുഗൾ ആധിപത്യത്തിനെതിരെ സമരം പ്രഖ്യാപിച്ചു.

തേജ്ബഹദൂറിന്റെ പിൻഗാമിയായ ഗുരു ഗോവിന്ദ്സിങ് സിക്കുകാരെ ഒരു സൈനികശക്തിയായി സംഘടിപ്പിച്ചു. അവർ തങ്ങളുടെ പേരിനോട് സിങ് എന്ന സ്ഥാനപ്പേര് ഉപയോഗിച്ചുതുടങ്ങിയത് ഇക്കാലത്താണ്. സൈനിക പരിശീലനം നേടി മുഗളരോട് പകവീട്ടുന്നതിന് ന്നദ്ധതപ്രകടിപ്പിച്ച സിക്കുകാരെയെല്ലാം കൂട്ടിച്ചേർത്ത് ഖൽസാ എന്ന അർധസൈനിക മതസംഘടന ഉണ്ടാക്കാൻ സാധിച്ചത്, ഗോവിന്ദ് സിങ്ങിന്റെ ഒരു വലിയ നേട്ടമായിരുന്നു. സിക്കുസമുദായത്തിന്റെയും സിക്കുമതത്തിന്റെയും അതിവേഗത്തിലുള്ള വളർച്ചയ്ക്കു കാരണമായിത്തീർന്നത് ഖൽസാ ആയിരുന്നു. എന്നാൽ കാലക്രമത്തിൽ ഖൽസായുടെ ശക്തിയും തൻമൂലം സിക്കുകാരുടെ മനോവീര്യവും ക്ഷയിക്കാനിടയായി. ക്രിസ്തുമതത്തിന്റെ പ്രചാരവും, ആര്യസമാജത്തിന്റെ രൂപീകരണത്തോടെ ഹിന്ദുക്കൾക്കിടയിൽ ഉണ്ടായ പുത്തൻ ഉണർവും, സിക്കുമതത്തിന്റെ പുരോഗതിയെ പ്രതികൂലമായി ബാധിച്ചു. ബ്രിട്ടിഷ് ഗവൺമെന്റിന്റെയും ക്രിസ്ത്യാനികളുടെയും മുസ്ലിംങ്ങളുടെയും ഭാഗത്തുനിന്ന് പല അവഹേളനങ്ങളും സിക്കുകാർക്ക് നേരിടേണ്ടിവന്നു. എന്നാൽ ഈ പരാധീനതകളെ അതിജീവിക്കുന്നതിനായി "സിങ്സഭ" എന്ന പേരിൽ മറ്റൊരു സംഘടനയും പിൽക്കാലത്തു സ്ഥാപിതമായി. സിങ് സഭയുടെ നേതൃത്വത്തിൽ സിക്കുകാർ തങ്ങളുടെ പരാധീനതകളിൽ പ്രതിഷേധിക്കുന്നതിനുവേണ്ടി പഞ്ചാബിൽ ഉടനീളം യോഗങ്ങളും പ്രകടനങ്ങളും സംഘടിപ്പിക്കുക പതിവായിത്തീർന്നു.

ഗുരുദ്വാരകൾ എന്നപേരിലാണ് സിക്കുകാരുടെ ആരാധനാലയങ്ങൾ അറിയപ്പെടുന്നത്. സുവർണക്ഷേത്രം, നാങ്കാനാക്ഷേത്രം, പഞ്ചാസാഹിബ്ക്ഷേത്രം തുടങ്ങിയ ഗുരുദ്വാരകൾ അത്യന്തം സമ്പന്നങ്ങളായിരുന്നു. എന്നാൽ 19-ം ശതകത്തിന്റെ അവസാനത്തോടുകൂടി ഈ ഗുരുദ്വാരകളുടെ നില ശോചനീയമായിത്തീർന്നു.

ഗുരുദ്വാരകളുടെ ഭരണത്തെ സംബന്ധിച്ചിടത്തോളം വ്യക്തമായ വ്യവസ്ഥകളൊന്നും ഇല്ലാതിരുന്നതാണ് അതിന് കാരണം. പരമ്പരാഗതമായി ഗുരുദ്വാരാഭരണം കൈയടക്കിവച്ചിരുന്ന ഉദാസികൾ, ഗ്രന്ഥികൾ, മാഹന്ത് തുടങ്ങിയ പുരോഹിതൻമാർ അധികവും സിക്കുമതത്തോടു കൂറില്ലാത്ത ഹിന്ദുക്കളായിരുന്നു. ഗുരുദ്വാരകളെ സിക്കുകാരുടെ പരിപൂർണ നിയന്ത്രണത്തിൽ കൊണ്ടുവരിക എന്ന ലക്ഷ്യത്തോടെ തീവ്രവാദികളായ സിക്കുകാർ രൂപവത്കരിച്ച സംഘടനയാണ് അകാലിദളം. ഗുരുദ്വാരകളെ വേണ്ടിവന്നാൽ ബലം പ്രയോഗിച്ചുതന്നെ മോചിപ്പിക്കത്തക്ക വിധം സിക്കുകാർക്ക് സൈനികപരിശീലനവും നേതൃത്വവും നൽകുക എന്നതായിരുന്നു അകാലിദളത്തിന്റെ പ്രധാന പരിപാടി. "സിങ്സഭ", "ദ ചീഫ്ഖൽസാ ദിവാൻ" (1902) എന്നീ സിക്കു സംഘടനകൾ തുടങ്ങിവച്ച രാഷ്ട്രീയ പ്രസ്ഥാനങ്ങൾ ഏറ്റെടുത്തു നടത്തുന്നതിനും അകാലിദളം തീരുമാനിച്ചു. ഈ സംഘടനയുടെ ആഭിമുഖ്യത്തിൽ അകാലി എന്നു പേരോടുകൂടിയ ഒരു ഗുരുമുഖിപത്രവും പ്രസിദ്ധീകൃതമായി. പുരോഹിതൻമാരുടെ കൈയിൽനിന്നും മോചിപ്പിക്കപ്പെടുന്ന ഗുരുദ്വാരകളുടെഭരണം ഏറ്റെടുക്കുന്നതിനുവേണ്ടി സിക്കു ഗുരുദ്വാര പ്രബന്ധക് കമ്മറ്റി (എസ്സ്.ജി.പി.സി.) എന്നൊരു സംഘടനയുംരൂപീകരിച്ചു. ഹൈന്ദവപുരോഹിതൻമാർ വിട്ടുകൊടുക്കുന്നതിനു മടിച്ച ഗുരുദ്വാരകളെ ബലംപ്രയോഗിച്ചു മോചിപ്പിക്കുക ആയിരുന്നു അകാലികളുടെ ലക്ഷ്യം.ഗുരുനാനാക്കിന്റെ ജന്മസ്ഥലമായ നാങ്കാനയിലെ ഗുരുദ്വാര പിടിച്ചെടുക്കുന്നതിന് ഇവർ ആദ്യം ശ്രമിച്ചു. (1921) ഈ ഉദ്യമത്തിൽ ഗുരുദ്വാര തങ്ങളുടെ പൂർണനിയന്ത്രണത്തിലായ സിക്കുകാരുടെ ആദ്യത്തെ വിജയമായിരുന്നു അതിനെതുടർന്ന് സുവർണക്ഷേത്രവും മോചിപ്പിക്കപ്പെട്ടു.അക്കൊല്ലംതന്നെ സുവർണക്ഷേത്രത്തെ സിക്കുഗുരുദ്വാരപ്രബന്ധക് കമ്മിറ്റിയുടെ നിയന്ത്രണത്തിൽ നിന്നും വേർപെടുത്തുന്നതിന് അമൃതസരസ്സിലെ ഡെപ്യൂട്ടികമ്മീഷണർ നടത്തിയ ഉദ്യമത്തെ അകാലികൾ വിജയപൂർവം പ്രതിരോധിച്ചു. അമൃത സരസ്സിൽനിന്ന് 20 കി.മീ. അകലെ ഗുരുഅർജുന്റെസ്മരണാർഥം നിർമിച്ചിട്ടുളളക്ഷേത്രസന്നിധിയിൽ വച്ച്പൊലീസ് അകാകാലികളെ മർദിച്ചത് സിക്കുകാരുടെ രോഷാഗ്നി ആളിക്കത്തുന്നതിന് ഇടയാക്കി. അതോടുകൂടി "ഗുരുകാബാഗ്" എന്നറിയപ്പെട്ടിരുന്ന ആക്ഷേത്രവും സിക്കുഗുരുദ്വാരപ്രബന്ധക് കമ്മിറ്റിയുടെ അധീനതയിലായി.

ഇതിനിടയിൽ തീവ്രവാദികളും വിപ്ളവകാരികളുമായ അകാലികൾ ചേർന്ന് അകാലിസിംഹങ്ങൾ എന്നർഥം വരുന്ന ബബ്ബാർ അകാലിദളം എന്നൊരു സംഘം സ്ഥാപിച്ചു. മർദനത്തെ മർദനംകൊണ്ടു നേരിടുക എന്നതായിരുന്നു അവരുടെ ലക്ഷ്യം. നാങ്കാനായിലെ രക്തസാക്ഷികളോടുള്ള ആദരസൂചകമായി എല്ലാ സിക്കുകാരും കറുത്തതലപ്പാവ്ധരിക്കണമെന്ന് വർനിർദ്ദേശിച്ചു. രക്തസാക്ഷികളുടെ കുടുംബങ്ങളെ സഹായിക്കുന്നതിനുവേണ്ടി ആശ്വാസപ്രവർത്തനങ്ങളും അവർ സംഘടിപ്പിച്ചു. ഗുരുകാബാഗിലെ പൊലീസ്മർദനം ബബ്ബാർഅകാലികളുടെ സമരത്തെ ഉത്തേജിപ്പിച്ചു. പട്ടാളത്തിൽ നിന്ന് അവധിക്കു വന്നവരും പിരിഞ്ഞുവന്നവരുമായ സിക്കുകാരുടെ സഹായത്തോടുകൂടി അവർസൈനിക പരിശീലനം നേടി. സംഭാവനയായി ലഭിച്ചവയും സർക്കാർ ആയുധപ്പുരകളിൽനിന്നു കവർന്നെടുത്തവയുമായിരുന്നു അവരുടെ ആയുധങ്ങൾ.കുറെക്കാലത്തേക്കു ബബ്ബാർ അകാലികൾ പഞ്ചാബിലെ പൊലീസുകാർക്കും ഹിന്ദുക്കൾക്കും ഒരു വലിയ പേടിസ്വപ്നമായിരുന്നു

ആരംഭകാലംമുതൽതന്നെ വിഭിന്ന ചിന്താഗതിക്കാരായിരുന്നു അകാലി നേതാക്കൻമാർ. അകാലിദളത്തിന്റെ പ്രവർത്തനങ്ങൾ മതപരമായ കാര്യങ്ങളിൽ മാത്രം ഒതുക്കിനിർത്തണമെന്ന് ബാബാ ഖരക്സിങ്, മേത്താസിങ് തുടങ്ങിയവർ അഭിപ്രായപ്പെട്ടു.എന്നാൽ അവരുടെ പ്രവർത്തനമണ്ഡലം വളർന്നു വരുന്ന ഇന്ത്യൻ ദേശീയ പ്രസ്ഥാനത്തിലേക്കും വ്യാപിപ്പിക്കണമെന്ന് മാസ്റ്റർതാരാസിംഗ് വാദിച്ചു. അക്കാലത്തെ പ്രത്യേക രാഷ്ട്രീയ പരിതഃസ്ഥിതിയിൽ താരാസിങിന്റെ അഭിപ്രായം ബഹുഭൂരിപക്ഷം അകാലികൾക്കും സ്വീകാര്യമായി.

1923 മുതൽ അകാലികൾ തങ്ങളുടെ ഗുരുദ്വാരകൾ കൈയടക്കുന്നതിനുള്ള ശ്രമം വീണ്ടും ഊർജ്ജിതപ്പെടുത്തി. അതോടുകൂടി അവർ സിക്കുകാരുടെ വക്താക്കളാണെന്നപരമാർഥവും അംഗീകരിക്കപ്പെട്ടു. അകാലികൾക്ക് ഗുരുദ്വാരകളുടെ മേലുള്ള അവകാശങ്ങളെ അംഗീകരിച്ചുകൊണ്ട് 1926-ൽ ഗവൺമെന്റ് ഒരു നിയമം പാസ്സാക്കി. ഇതിനകം നടന്ന പ്രക്ഷോഭങ്ങളുടെ ഫലമായി അകാലികളിൽ പെട്ട 400 പേർമരിക്കുകയും 2,000 പേർക്കു പരിക്കേല്ക്കുകയും ചെയ്തു. 30,000-ത്തിലധികം അകാലികൾ അറസ്റ്റ് വരിച്ചു; അവരിൽനിന്നും 15 ലക്ഷത്തിലധികം രൂപാ പിഴയിനത്തിൽ ഗവണ്മെന്റ് ഈടാക്കി. ഇതിനെല്ലാം ഉപരിയായി കുറെക്കാലത്തേക്ക് സിക്കുകാരെ ഗവണ്മെന്റ് സർവീസിൽ നിയമിക്കുന്നത് നിരോധിക്കുകയും ചെയ്തു.

കാലക്രമത്തിൽ സിക്കുജനത ഒരു കൊച്ചു രാഷ്ട്രമെന്നോണം സ്വയം സംഘടിച്ച്, എസ്.ജി.പി.സി. ഒരു പാർലമെന്റ് എന്ന രീതിയിൽ പ്രവർത്തിച്ചുതുടങ്ങുകയും ചെയ്തു. അകാലിദളം അതിന്റെ സേനാഘടകമായിത്തീർന്നു. തങ്ങളുടെ പ്രവർത്തനപരിപാടികൾ ൾവിജയപൂർവം മുന്നോട്ടുകൊണ്ടുപോകുന്നതിന് ഗുരുദ്വാരകളിൽനിന്നുള്ള വരുമാനം അവർക്ക് സഹായകമായി.

1928-നുശേഷം അകാലികൾ കോൺഗ്രസ്സുമായി കൂടുതൽ അടുത്തുപ്രവർത്തിച്ചു തുടങ്ങി. 1929-ലെ ലാഹോർസമ്മേളനത്തിൽ കോൺഗ്രസ് അകാലികളുടെ നിലപാടിനെ പരസ്യമായി അനുകൂലിച്ചു. 1939 വരെ കോൺഗ്രസ്സും അകാലിദളവും അടുത്ത സൌഹാർദമായിരുന്നു പുലർത്തിയിരുന്നത്. എന്നാൽ രണ്ടാം ലോകയുദ്ധം ആരംഭിച്ചപ്പോൾ കോൺഗ്രസ്സുകാർ ബ്രിട്ടിഷ്സർക്കാരിനോട്സ്വീകരിച്ച നിലപാടിൽ പ്രതിഷേധിച്ച് മാസ്റ്റർ താരാസിങും അദ്ദേഹത്തിന്റെ അനുയായികളായ അകാലികളും കോൺഗ്രസ്സിൽനിന്ന് അകന്നുമാറി. ഉദ്ദംസിങ്നഗോവിന്റെ നേതൃത്വത്തിലുള്ള അകാലികൾ വീണ്ടും കോൺഗ്രസ്സിനോടു കൂറുള്ളവരായി തുടർന്നു.

1944-നുശേഷം ഒരു സ്വതന്ത്ര സിക്കുരാജ്യം വേണമെന്ന ആശയം അകാലികൾക്കിടയിൽ പ്രകടമായിത്തുടങ്ങി. മുസ്ളിം ഭൂരിപക്ഷമുള്ള പ്രദേശങ്ങൾ ചേർത്ത് പാകിസ്താൻ രൂപവത്കരിക്കുന്നതിനുള്ള നീക്കമായിരുന്നു ഇത്തരം ഒരു ആഗ്രഹമുണ്ടാകാൻ സിക്കുകാർക്ക് പ്രേരകമായിത്തീർന്നത്.സിക്കുകാരുടെ ഈ ആഗ്രഹം ഔദ്യോഗികമായി 1946-ൽ അകാലികൾ പ്രഖ്യാപിച്ചു. അതേവർഷംതന്നെ സംഘടിപ്പിക്കപ്പെട്ട ഭരണഘടനാനിർമ്മാണസമിതിയുടെ പരിഗണനയ്ക്കായി അകാലിദളം സമർപ്പിച്ച ഒരു മെമ്മോറാണ്ടത്തിൽ ഈ രാഷ്ട്രീയാവശ്യങ്ങൾ അവർ വിവരിച്ചിരുന്നു. എന്നാൽ 1947-ൽ ഇന്ത്യ സ്വാതന്ത്യ്രം പ്രാപിച്ചപ്പോൾ ഒരു സ്വതന്ത്ര സിക്കുരാഷ്ട്രം വേണമെന്ന അകാലികളുടെ വാദം അംഗീകരിക്കപ്പെട്ടില്ല; പഞ്ചാബിനെരണ്ടായിവിഭജിച്ച് ഒരുഭാഗം ഇന്ത്യയോടും മറ്റേത് പാകിസ്താനോടും സംയോജിപ്പിക്കുകയാണുണ്ടായത്.

1947-നുശേഷം അകാലിദളം ഇന്ത്യയിൽ പ്രാദേശികപ്രാധാന്യമുളള മുഖ്യരാഷ്ട്രീയകക്ഷികളിലൊന്നായിമാറി. പഞ്ചാബിലെ സിക്കുകാരെ മാത്രം ഉൾക്കൊണ്ടിരുന്ന ഈ സംഘടന തികച്ചും പ്രാദേശികമായിരുന്നു. എങ്കിലും പഞ്ചാബിന്റെ രാഷ്ട്രീയഭാഗധേയങ്ങൾ നിർണയിക്കുന്ന കാര്യത്തിൽ ഗണ്യമായ സ്വാധീനത ചെലുത്താൻ ഇതിന് സാധിച്ചു. സ്വതന്ത്രഇന്ത്യയിൽ ഒരു സ്വതന്ത്ര പഞ്ചാബിസുബ സ്ഥാപിക്കുകയെന്നതായിരുന്നു അകാലിദളത്തിന്റെ ലക്ഷ്യം. സിക്കുകാരുടെ ജൻമഭൂമി എന്നവകാശപ്പെടാവുന്ന പഞ്ചാബി സുബയിലെ ഔദ്യോഗിക ഭാഷ ഗുരുമുഖിലിപിയിലുള്ള പഞ്ചാബി ആയിരിക്കണമെന്നും അവർപ്രഖ്യാപിച്ചു. ഇത്തരംചിന്താഗതികൾ വച്ചുപുലർത്തിയിരുന്നതുകൊണ്ട് പഞ്ചാബിന്പുറത്ത്തങ്ങളുടെ പാർട്ടിപ്രവർത്തനം വ്യാപിപ്പിക്കുന്നതിന് അകാലികൾക്കു സാധിച്ചില്ല; പഞ്ചാബിനുള്ളിൽ തന്നെയും ഹിന്ദുക്കൾക്കു ഭൂരിപക്ഷമുള്ള പ്രദേശങ്ങളിൽ അവർക്കു സ്വാധീനത ഉണ്ടായിരുന്നില്ല.

അധ്യക്ഷനാണ് അകാലിദളത്തിന്റെ പരമോന്നത നേതാവ്. പാർട്ടിയുടെ പൊതുയോഗമാണ് ഇദ്ദേഹത്തെ തെരഞ്ഞെടുക്കുന്നത്. അതിലെ നാനൂറോളം വരുന്ന അംഗങ്ങൾ പാർട്ടിയുടെ പ്രാദേശിക ഘടകങ്ങളെ പ്രതിനിധാനം ചെയ്യുന്നു. ഭരണകാര്യങ്ങളിൽ തന്നെസഹായിക്കുന്നതിനുവേണ്ടി 22 അംഗങ്ങളുള്ള ഒരു കാര്യനിർവാഹക സമിതിയെ നിയമിക്കുന്നതിനുള്ള അധികാരം അധ്യക്ഷനുണ്ട്. പാർട്ടിയുടെ വളർച്ചയ്ക്ക് അകാലിജാഥ എന്ന ഗ്രാമഘടകം വലിയൊരുപങ്കു വഹിക്കുന്നു. നൂറ് അകാലികൾ ‍ചേർന്നതാണ് ഒരു അകാലിജാഥ. സിക്കുകാരുടെവകക്ഷേത്രങ്ങളും വിദ്യാഭ്യാസസ്ഥാപനങ്ങളും അകാലികളുടെ നിയന്ത്രണത്തിൽ നിലനിർത്തുന്നതിന് അകാലിജാഥകൾ വളരെയധികം സഹായകമായിട്ടുണ്ട്.

1947-നുശേഷം ഇന്ത്യയിൽ അകാലിദളത്തിന്റെ ശക്തി വളർന്നുകൊണ്ടിരുന്നു. എന്നാൽ അനേകം സിക്കുകാർ കോൺഗ്രസ്സിൽ ചേർന്നതു കാരണം തനിയെ മൽസരിച്ച് നിയമസഭയിൽ ഭൂരിപക്ഷം നേടത്തക്ക കഴിവ് അകാലിദളത്തിനു ലഭിച്ചിരുന്നില്ല. 1952-ലെ പൊതുതെരഞ്ഞെടുപ്പിൽ അവർക്ക് സാരമായ സംഖ്യാബലമൊന്നും പഞ്ചാബ്നിയമസഭയിൽ ണ്ടായില്ല. എങ്കിലും ഭരണകക്ഷിയായ കോൺഗ്രസ്സിനോട് ചേർന്നുനിന്നുകൊണ്ട് തങ്ങളുടെ രഷ്ട്രീയാവകാശങ്ങൾ ഒന്നൊന്നായി നേടിയെടുക്കുവാൻ അകാലികൾ ശ്രമിച്ചു. കുറെക്കാലത്തേക്ക് പഞ്ചാബിലെ വിവിധമന്ത്രിസഭകളുടെ നിലനിൽപും പതനവും അകാലിദളത്തിന്റെ നിലപാടിനെ ആശ്രയിച്ചായിരുന്നു. സർക്കാർസർവീസിൽ ഗണ്യമായ സ്ഥാനംനേടുക, മന്ത്രിസഭയിലെ ഹിന്ദുക്കളോടൊപ്പം പ്രാതിനിധ്യം ഉറപ്പുവരുത്തുക തുടങ്ങിയ ആവശ്യങ്ങൾ നേടിയെടുക്കുന്നതിന് അകാലികൾക്ക് സാധിച്ചു. 1955-ൽഇന്ത്യയുടെ വിവിധസംസ്ഥാനങ്ങളെ, ഭാഷാടിസ്ഥാനത്തിൽ പുനഃസംഘടിപ്പിക്കുന്നതിനുവേണ്ടി ഒരു ഉന്നതാധികാരക്കമ്മീഷൻ നിയമിക്കപ്പെട്ടപ്പോൾ അകാലികൾവീണ്ടും തങ്ങളുടെസ്വതന്ത്ര പഞ്ചാബി സുബാ വാദവുമായി മുന്നോട്ടു വന്നു. അതിനോടനുബന്ധിച്ച് നടന്ന പ്രക്ഷോഭണത്തിൽ പന്തീരായിരത്തിലധികം അകാലികൾ അറസ്റ്റുചെയ്യപ്പെട്ടു. 1957-ലെ പൊതുതെരഞ്ഞെടുപ്പിൽ മാസ്റ്റർതാരാസിങിന്റെ സ്ഥാനാർഥികളെല്ലാം പരാജയപ്പെട്ടത് ഈ സംഘടനയ്ക്ക് വലിയആഘാതമായി. 1961-ൽ സ്വതന്ത്ര പഞ്ചാബി സുബയ്ക്കുവേണ്ടി അവർ നടത്തിയ സമരത്തിൽ 57,000 വാളണ്ടിയർമാർ അറസ്റ്റുവരിച്ചു.അതിനെത്തുടർന്ന്അകാലി നേതാക്കളായ മാസ്റ്റർ താരാസിങ്ങും സന്ത് ഫത്തേസിങ്ങും ചേർന്ന് ആരംഭിച്ച ഉപവാസം വലിയ നേട്ടങ്ങൾലഭിക്കാതെ തന്നെ നിറുത്തേണ്ടിവന്നു.

1962-ലെ പൊതുതെരഞ്ഞെടുപ്പിൽ 12 % വോട്ടുകളോടെ പഞ്ചാബ് നിയമസഭയിലെ 19 സീറ്റുകൾ അകാലിദളം നേടി തുടർന്ന് അകാലികൾ മാസ്റ്റർ താരാസിങ്ങിനെ മരണം വരെയുള്ള ഒരുപവാസത്തിനു പ്രേരിപ്പിച്ചു. ഈ ഉപവാസം താരാസിങ്ങിനെ സംബന്ധിച്ചിടത്തോളം ഒരു തികഞ്ഞ പരാജയമായിരുന്നു. അതോടുകൂടി ഇദ്ദേഹത്തിനു പാർട്ടിയിലുണ്ടായിരുന്ന പദവിക്ക് സാരമായ ഹാനിയുണ്ടായി.പാർട്ടിയുടെമറ്റൊരു നേതാവായ സന്ത് ഫത്തേസിങ്ങിന്റെ സ്വാധീനം സാരമായി പെരുപ്പിച്ചു കാണിക്കാനും ഇത് ഇടനൽകി. ഇതിനെത്തുടർന്ന് താരാസിങും ഫത്തേസിങ്ങും തമ്മിൽ നടന്ന അധികാരമൽസരം അകാലിദളത്തിൽ ഒരു വലിയ പിളർപ്പിന് കാരണമായി. സന്ത്ഫത്തേസിങ്ങിന്റെ നേതൃത്വത്തിൽ രൂപംകൊണ്ട പുതിയ ബദൽ അകാലിദളത്തിനായിരുന്നു കൂടുതൽ സ്വാധീനശക്തി ലഭിച്ചത്.

ഫത്തേസിങ്ങിന്റെ നേതൃത്വത്തിലുള്ള അകാലികൾ പഞ്ചാബി സുബയ്ക്കുവേണ്ടിയുള്ള സമരം തുടർന്നു. 1965-ൽ നടന്ന ഗുരുദ്വാര തെരഞ്ഞെടുപ്പിൽ താരാസിങ് ഗ്രൂപ്പിൽപെട്ട അകാലി സ്ഥാനാർഥികളെ പരാജയപ്പെടുത്തിയത് സന്ത് ഫത്തേസിങ്ങിന്റെ വലിയൊരു നേട്ടമായിരുന്നു. 1969-ൽ മാസ്റ്റർ താരാസിങ്ങിന്റെ മരണത്തോടുകൂടി ഇദ്ദേഹത്തിന്റെ ഗ്രൂപ്പിൽപെട്ട അകാലിദളം നാമമാത്രമായിത്തീർന്നെന്നു പറയാം.

1966-ൽ പഞ്ചാബ് സംസ്ഥാനത്തെ പഞ്ചാബെന്നും ഹരിയാനയെന്നും രണ്ടായി വിഭജിക്കുന്നതിന് ഇന്ത്യാ ഗവ. എടുത്ത തീരുമാനം സന്ത് ഫത്തേസിങ്ങിന്റെ മറ്റൊരു വിജയമായിരുന്നു. 1966 നവമ്പർ 1-ന് ഈ രണ്ടുസംസ്ഥാനങ്ങളുംനിലവിൽവന്നു.എന്നാൽ അകാലികൾ അതുകൊണ്ടും തൃപ്തരായില്ല. സംസ്ഥാന വിഭജനത്തെത്തുടർന്ന് ഹരിയാനയ്ക്കുളളിലായിപ്പോയ ചണ്ഡിഗഢ്നഗരം തങ്ങൾക്കുതന്നെ ലഭിക്കണമെന്നതായി അകാലികളുടെ അടുത്തവാദം. 1970 ഫെ.-ൽ ഇതിനുവേണ്ടി സന്ത് ഫത്തേസിങ് മരണംവരെ ഉപവാസം തുടങ്ങുകയും ആത്മാഹൂതിചെയ്യുമെന്നു ഭീഷണിപ്പെടുത്തുകയും ചെയ്തു. അതിന്റെ ഫലമായി ചില വ്യവസ്ഥകൾക്ക് വിധേയമായി ചണ്ഡിഗഢ് പഞ്ചാബിന് വിട്ടുകൊടുക്കുവാൻ ഇന്ത്യാഗവണ്മെന്റു തീരുമാനിച്ചു.

1967-ലെ പൊതുതെരഞ്ഞെടുപ്പിൽ ഫത്തേസിങ് വിഭാഗത്തിൽപെട്ട അകാലിദളം കോൺഗ്രസ്സിതര കക്ഷികളുമായി മുന്നണിയുണ്ടാക്കി പഞ്ചാബ്നിയമസഭയിൽഭൂരിപക്ഷം നേടി. ഇതിനെതുടർന്ന് അകാലിനേതാവായഗുർണാംസിങ്ങിന്റെ നേതൃത്വത്തിൽ ഒരു ഐക്യമുന്നണി മന്ത്രിസഭഅധികാരത്തിൽ വന്നു.എന്നാൽ ഭരണകക്ഷികൾക്കിടയിലെ ഭിന്നതകാരണം ഈമന്ത്രിസഭ 1967 നമ്പറിൽ നിലംപതിച്ചു. 1969 ഫെബ്രുവരിയിൽ നടന്ന ഉപതെരഞ്ഞെടുപ്പിലും അകാലിദളത്തിന്റെ നേതൃത്വത്തിലുള്ള ഐക്യമുന്നണിക്ക് ഭൂരിപക്ഷം ലഭിച്ചതിനാൽ ഗുർണാംസിങ്ങിന്റെ നേതൃത്വത്തിൽ പുതിയൊരുമന്ത്രിസഭ രൂപവത്കരിക്കപ്പെട്ടു. കുറേകാലത്തിനുശേഷം ഗുർണാംസിങ് രാജിവച്ചെങ്കിലും ഉടൻതന്നെ പ്രകാശ്സിങ്ബാദൽ മുഖ്യമന്ത്രിയായി മറ്റൊരുമന്ത്രിസഭ അകാലികളുടെ നേതൃത്വത്തിൽ അധികാരമേറ്റു. 1970 മാർച്ച് വരെ ബാദൽ മന്ത്രിസഭ നിലനിന്നു.

1972-ലെ ലോകസഭാതെരഞ്ഞെടുപ്പിൽ കോൺഗ്രസ്സിന് അഖിലേന്ത്യാതലത്തിൽതന്നെ ഉണ്ടായ ചരിത്രവിജയത്തെത്തുടർന്ന് മറ്റുപലസംസ്ഥാനങ്ങളിലേയും കോൺഗ്രസ്സിതര കക്ഷികളെപ്പോലെ പഞ്ചാബിൽ അകാലിദളിന്റെ ജനസ്വാധീനം ഗണ്യമായി കുറഞ്ഞു. അതുവരെമാസ്റ്റർതാരാസിങ്ങിനെപ്പോലുള്ള വമ്പന്മാരെ പിൻതള്ളി അകാലികൾക്ക് നേതൃത്വം നൽകിപ്പോന്ന ആത്മീയഗുരുകൂടിയായിരുന്ന സന്ത് ഫത്തേസിങ് രാഷ്ട്രീയത്തിൽ നിന്ന് ഒഴിഞ്ഞുപോവുകയും ചെയ്തു.

1972-ലെ കോൺഗ്രസ് വിജയത്തെ തുടർന്ന് 1977 വരെ കോൺഗ്രസ് നേതാവ് സെയിൽസിങ് പഞ്ചാബ് മുഖ്യമന്ത്രിയായി. 1975-77-ലെ അടിയന്തരാവസ്ഥയ്ക്കുശേഷം നടന്ന തെരഞ്ഞെടുപ്പിൽ അകാലികൾ വീണ്ടും പഞ്ചാബിൽ അധികാരമേൽക്കുകയും പ്രകാശ്സിങ് ബാദൽ മുഖ്യമന്ത്രിയാവുകയും ചെയ്തു.

അടിയന്തരാവസ്ഥയെത്തുടർന്ന് നടന്ന ലോകസഭാ തെരഞ്ഞെടുപ്പിലും ഭൂരിപക്ഷം സംസ്ഥാന നിയമസഭാ തെരഞ്ഞെടുപ്പിലും സ്വതന്ത്ര ഇന്ത്യയിൽ ആദ്യമായി ഇന്ത്യൻ നാഷണൽ കോൺഗ്രസ് തോൽക്കുകയും ഒരു കോൺഗ്രസ്സിതര സർക്കാർ കേന്ദ്രത്തിലും ഭൂരിപക്ഷം സംസ്ഥാനങ്ങളിലും അധികാരത്തിലെത്തുകയും ചെയ്തു (1977). ഈ സന്ദർഭത്തിലാണ് സന്ത് ജർണയിൽസിങ് ഭിന്ദ്രൻവാല എന്ന ഒരുപുരോഹിതപോരാളി പൊടുന്നനെ പഞ്ചാബിലെ രാഷ്ട്രീയരംഗത്ത് രംഗപ്രവേശം ചെയ്യുന്നത്.

ഖാലിസ്ഥാൻ അഥവാ സ്വതന്ത്ര പരമാധികാര മതാധിഷ്ഠിത സിക്ക് രാഷ്ട്രം സ്ഥാപിക്കുക എന്നതായിരുന്നു ഭിന്ദ്രൻവാലയുടെ ലക്ഷ്യം. അതിനായി ആയുധമെടുക്കാനും ഭിന്ദ്രൻവാല ആഹ്വാനം ചെയ്തു. അഖിലേന്ത്യ സിക്ക് വിദ്യാർഥി ഫെഡറേഷൻ പ്രവർത്തകരെയും നഗരങ്ങളിലെ ഇടത്തരം തൊഴിൽരഹിതരായ അഭ്യസ്തവിദ്യരെയും ഖാലിസ്ഥാൻ വാദത്തിലേക്ക് ആകർഷിക്കാനും ഇതിലൂടെ ഭിന്ദ്രൻവാലക്ക് ഴിഞ്ഞു.അതിവേഗംഭിന്ദ്രൻവാല ഒരു പ്രസ്ഥാനമായി വളർന്നു. ഭിന്ദ്രൻവാലയും സൈനികാധിഷ്ഠിതമായ ഖാലിസ്ഥാൻ വാദവും തുടർന്ന് വലിയൊരുപ്രസ്ഥാനമായി വളരുകയാണുണ്ടായത്.

ജാട്ട് വംശത്തിൽപ്പെട്ട സിക്ക് കൃഷിക്കാരിൽ ഒരു ഗണ്യമായ വിഭാഗത്തെ ധനികകൃഷിക്കാരാക്കി ഉയർത്തിയ "ഹരിത വിപ്ളവത്തിന്റെ ചില പ്രയോജനങ്ങൾ ചെറുകിടക്കാർക്കും ഭൂമിയില്ലാത്ത ദലിത് സിക്ക് ഹിന്ദു കർഷകത്തൊഴിലാളികൾക്കും കിട്ടി. എന്നാൽ ഈ അധഃസ്ഥിത വിഭാഗവും ധനികകൃഷിക്കാരും തമ്മിലുള്ള വിടവ് പൂർവാധികം വർധിച്ചു. അകാലികൾ ജാട്ട് ധനികകൃഷിക്കാരുടെയും നഗര വ്യാപാരി വ്യവസായികളുടെയും രാഷ്ട്രീയ കക്ഷിയായി ഉയർന്നു.

നഗരത്തിലെ ദരിദ്രരുടെയും ചെറുകിടക്കാരുടെയും കർഷകത്തൊഴിലാളികളായ ദലിതരുടെയും ഇടയിൽ മതനിരപേക്ഷ ജനാധിപത്യ വാദികളായ കോൺഗ്രസ്, കമ്യൂണിസ്റ്റുപാർട്ടികൾ മുതലായവയ്ക്കായിരുന്നു മുൻതൂക്കം. മുഖ്യമന്ത്രിയും പിന്നീടുരാഷ്ട്രപതിയുമായ സെയിൽസിങ് ഈവിഭാഗത്തിൽപെട്ട ആളായിരുന്നു. മാസ്റ്റർ താരാസിങ്ങിന്റെ നേതൃത്വത്തിൽ രൂപംകൊണ്ട "പാന്ഥിക്' ഗ്രൂപ്പും" "ആനന്ദ്പൂർ സാഹി ബ്" പ്രമേയവും വിഘടനവാദത്തിന് പ്രചോദക ഘടകങ്ങളാണ്.
ഈ തീവ്രവാദത്തെ എതിർക്കുന്നതിനുപകരം മിതവാദികൾ അതിനു കീഴടങ്ങുകയാണ് ചെയ്തത്. അങ്ങനെയണ് പിൽക്കാലത്ത് ഇന്ത്യൻരാഷ്ട്രീയത്തിൽ വിവാദം സൃഷ്ടിച്ച ആനന്ദ്പുർ സാഹിബ് പ്രമേയം അകാലിദൾ അംഗീകരിച്ചത്. ആനന്ദ്പുർ സാഹിബ് സമ്മേളനത്തിൽ അകാലിദളം അംഗീകരിച്ച പുതിയ ഭരണഘടനയിൽ സിക്കുകാർക്ക് ഒരു സ്വതന്ത്ര പരമാധികാര റിപ്പബ്ളിക്കാണ് വേണ്ടത് എന്ന് തുറന്ന് എഴുതിയിരുന്നില്ലെങ്കിലും സമുദായത്തിന് ആജ്ഞാധികാരം ഉള്ള ഒരു സാമൂഹ്യരാഷ്ട്രീയ വ്യവസ്ഥയ്ക്കു വേണ്ടിയാണ് അകാലിദളം നിലക്കൊള്ളുന്നതെന്നും "പരമാധികാരം ഇല്ലാത്തപക്ഷം, മതം സുരക്ഷിതമായിരിക്കില്ല" എന്നുമുള്ള പ്രഖ്യാപനം ഭിന്ദ്രൻവാലയുടെ ആശയങ്ങൾക്ക് പ്രചാരം നൽകുന്നതിന് കാരണമായിട്ടുണ്ട്.

ഡോ. ജഗജിത് ചൌഹാനും കപൂർസിങും ഖാലിസ്ഥാൻ എന്ന ആശയമുയർത്തി വിദേശ രാജ്യങ്ങളിൽ നടത്തിയ പ്രചാരങ്ങളും ഭിന്ദ്രൻവാലയ്ക്കു സഹായകമായിതീർന്നു.1978-ൽ ഖാലിസ്ഥാൻ വാദികൾ അതുസ്ഥാപിച്ചെടുക്കാൻ ‍ദൾഖൽസ എന്ന ഒരു സംഘടന രൂപീകരിച്ച് പ്രവർത്തനമാരംഭിക്കുകയും ചെയ്തു. ഇങ്ങനെ പടിപടിയായി വളർന്നുകൊണ്ടിരുന്ന തീവ്രവാദപ്രവർത്തനത്തിന്റെ അന്തരീക്ഷത്തിലാണ് അതുവരെ വളരെയൊന്നും അറിയപ്പെടാതിരുന്ന ജർണയിൽസിങ് ഭിന്ദ്രൻവാല രംഗപ്രവേശം ചെയ്യുന്നത്.

1977-ൽ അകാലിദൾ നേതാവ് പ്രകാശ്സിങ് ബാദൽ രണ്ടാം തവണ പഞ്ചാബ് മുഖ്യമന്ത്രിയായതോടെ ഒരുവശത്ത് അകാലിദളും ദൾഖൽസയും തമ്മിലും മറുവശത്ത് അകാലിദളിനകത്തെ ഗ്രൂപ്പുകൾ തമ്മിലും വഴക്കുകളും മൂർച്ഛിച്ചു. കേന്ദ്രത്തിലെ ഭരണകക്ഷിയായിരുന്ന ജനതാ പാർട്ടി പിളരുകയും 1980-ൽ കോൺഗ്രസ് വൻവിജയം നേടി ഇന്ദിരാഗാന്ധി പ്രധാനമന്ത്രി പദം ഏൽക്കുകയും ചെയ്തതോടെ അകാലിദളവും അധികാരത്തിന് പുറത്തായി. 1981 സെപ്റ്റബറിൽ ഒരിന്ത്യൻ എയർലൈൻസ് വിമാനം ദൾഖൽസ പ്രവർത്തകർ റാഞ്ചിയത് ഭീകരവാദത്തിന് ആക്കം കൂട്ടി. ഭിന്ദ്രൻവാലയുടെ നേതൃത്വത്തിൽ അമൃതസരസ്സിലെ സുവർണക്ഷേത്രം ഖാലിസ്ഥാൻകാർ കൈയേറി വാസമുറപ്പിക്കുകയും അതൊരു ആയുധപുരയായി മാറ്റുകയും ചെയ്തു. പതിനായിരത്തിലേറെ ഭിന്ദ്രൻവാലാ പക്ഷപാതികൾ ക്ഷേത്രത്തിൽ ഒത്തുചേർന്ന് പുണ്യഗ്രന്ഥത്തിൽ കൈവച്ച് ജീവൻ ബലികഴിച്ചും ഖാലിസ്ഥാനുവേണ്ടി പോരാടുമെന്ന് പ്രതിജ്ഞചെയ്തു. നൂറുകണക്കിന് കലാപകാരികളെ സംസ്ഥാനത്തിന് അകത്തും പുറത്തും നിന്ന് തടവിലാക്കുകയും സംഘട്ടനങ്ങളിൽ ഇരു വിഭാഗത്തും മരണം സംഭവിച്ചുകൊണ്ടിരിക്കുകയും ചെയ്തെങ്കിലും ഭിന്ദ്രൻവാലെയെയോ അക്രമികളെയോ അടിച്ചമർത്താൻ കഴിഞ്ഞില്ല. ഒടുവിൽ പ്രധാനമന്ത്രി ഇന്ദിരാഗാന്ധിയുടെ നിർദ്ദേശപ്രകാരം സൈനികർ 1984 ജൂൺഅഞ്ചിന്ക്ഷേത്രംവളയുകയും കലാപകാരികളുമായി യുദ്ധത്തിൽ ഏർപ്പെടുകയും ചെയ്തു. അഞ്ചുദിവസം നീണ്ടുനിന്ന ഈ പ്രത്യാക്രമണപരിപാടിക്ക് ഓപ്പറേഷൻ ബ്ലൂസ്റ്റാർ എന്ന പേരാണ് നൽകിയിരുന്നത്. ഭിന്ദ്രൻവാല ഉൾപ്പെടെ കലാപകാരികളും നിരവധി സൈനികരും വധിക്കപ്പെട്ട് സുവർണക്ഷേത്രം മോചിതമായി.ഇന്ദിരാഗാന്ധി വധിക്കപ്പെട്ടതിനെത്തുടർന്ന് അധികാരത്തിൽവന്ന രാജീവ്ഗാന്ധിയും അകാലിദൾ പ്രസിഡന്റായ സന്ത്ഹർചന്ദ്സിങ് ലോംഗെവാളും 1985-ൽ പഞ്ചാബിലെ പ്രക്ഷോഭം അവസാനിപ്പിക്കുന്നതിനെ സംബന്ധിച്ച് ഒരു ഉടമ്പടിയിൽ ഒപ്പുവെയ്ക്കുകയുണ്ടായി. എന്നാൽ അധികം വൈകാതെ തന്നെ ലോംഗെവാൾ വധിക്കപ്പെടുകയും തീവ്രവാദ പ്രവർത്തനങ്ങൾ തലപൊക്കുകയും ചെയ്തു. വീണ്ടും സുവർണക്ഷേത്രം കലാപകാരികളുടെ സങ്കേതമായി മാറി. ഈ ഘട്ടത്തിലാണ് 1988 മേയിൽ പഞ്ചാബ് പൊലീസും കേന്ദ്ര അർധ സൈനികരും ചേർന്ന് വീണ്ടും സുവർണക്ഷേത്രത്തിൽപ്രവേശിച്ച് കലാപകാരികളെ അമർച്ച ചെയ്തത്. ഈ നടപടിയെ ഓപ്പറേഷൻ ബ്ളാക്ക്തണ്ടർ എന്ന്‌‌വിളിക്കുന്നു. ഇതേത്തുടർന്ന് സംസ്ഥാനവ്യാപകമായി നടത്തിയ തിരച്ചിലുകളിലൂടെയും നിയമസമാധാന നടപടികളിലൂടെയും പഞ്ചാബിലെ അതിക്രമങ്ങൾ പൂർണമായല്ലെങ്കിലും ഒട്ടൊക്കെ ശമിച്ചു. 1997 ഫെബ്രുവരിയിൽ നടന്ന സംസ്ഥാന തെരഞ്ഞെടുപ്പിൽ അകാലിദൾ വീണ്ടും ജയിക്കുകയും പ്രകാശ്സിങ്ബാദൽ മൂന്നാം തവണ മുഖ്യമന്ത്രി ആയിത്തീരുകയും ചെയ്തു. പക്ഷേ ഉൾപ്പാർട്ടി കലഹങ്ങളും ദിശാബോധമില്ലായ്മയും കാരണം പഴയ പ്രതാപമൊക്കെ നഷ്ടപ്പെട്ട് അവസരവാദ കൂട്ടുകെട്ടുകളുമായി പിടിച്ചു നിൽക്കാൻ പാടുപെടുന്ന അകാലിദളിന് 2002 ഫെബ്രുവരിയിൽ നടന്ന സംസ്ഥാന തെരഞ്ഞെടുപ്പിൽ പരാജയംനേരിട്ടു. മൊത്തം 117 സംസ്ഥാനനിയമസഭാസ്ഥാനങ്ങളിൽ 64 എണ്ണം നേടിയ കോൺഗ്രസ് ജയിക്കുകയും കോൺഗ്രസ് നേതാവ് അമരീന്ദർ സിങ് മുഖ്യമന്ത്രിയായി സ്ഥാനമേൽക്കുകയും ചെയ്തു. അകാലിദൾ നിയമസഭയിൽ മുഖ്യപ്രതിപക്ഷമായി.




</doc>
<doc id="123771" url="https://ml.wikipedia.org/wiki?curid=123771" title="ടൈലങ്കോയ്‌ഡിയ">
ടൈലങ്കോയ്‌ഡിയ

ജന്തു സാമ്രാജ്യത്തിൽ നെമറ്റോഡ ഫൈലത്തിലെ ഒരു അതികുടുംബമാണ് ടൈലങ്കോയ്‌ഡിയ. കുമിളുകളിലും, ചിലയിനം സസ്യങ്ങളിലും, ജന്തുക്കളിലും പരാദങ്ങളായി ജീവിക്കുന്ന വിരകളെയാണ് ഈ കുടുംബത്തിലുൾപ്പെടുത്തിയിട്ടുള്ളത്. ഇവ ആഗോളവ്യാപകമായി കാർഷിക വിളകൾക്ക് വൻതോതിൽ നാശം വരുത്തുന്നു. ഏകദേശം രണ്ടായിരത്തിലധികം സസ്യയിനങ്ങളെ ഇത്തരം വിരകൾ ബാധിക്കാറുണ്ട്. വിരകൾക്ക് 0.25 - 2.5 മില്ലിമീറ്റർ വലിപ്പമേയുള്ളു. നൂലുപോലെ ലോലമായി രണ്ടറ്റവും കൂർത്ത നീളമേറിയ ശരീരമുള്ള സൂക്ഷ്മ ജീവികളാണിവ. ഇവയുടെ ആസ്യരന്ധ്രത്തിന്റെ അകം പൊള്ളയായ സൂചിമുന പോലെ കൂർത്ത ഭാഗം ജീവനുള്ള കോശങ്ങളിൽ ചൂഴ്ന്നിറങ്ങി ദ്രവപദാർഥങ്ങൾ ഊറ്റിക്കുടിക്കുന്നു. ഗ്രസികയ്ക്ക് സിലിണ്ടറാകൃതിയിലുള്ള പ്രോകോർപസ്, വാൽവ് ഉള്ളതോ ഇല്ലാത്തതോ ആയ മെറ്റാകോർപസ്, ഇടുങ്ങിയ ഇസ്ത്മസ്, അഗ്ര ആന്ത്രത്തെ അതിവ്യാപിക്കത്തക്ക വിധത്തിൽ വികസിച്ചിരിക്കുന്ന ഗ്രന്ഥിഭാഗം എന്നിങ്ങനെ നാലു ഭാഗങ്ങളുണ്ട്. പെൺജീവിക്ക് ഒന്നോ രണ്ടോ അണ്ഡാശയങ്ങളുണ്ടായിരിക്കും. ചിലയിനങ്ങളിൽ ആൺ ജീവിക്ക് വാലറ്റം വരെയെത്താത്ത ചിറകോ, വാലറ്റം വരെയെത്തുന്ന വാൽച്ചിറകുകളോ രൂപപ്പെട്ടിരിക്കും. ഹെറ്റിറോഡിറിഡേ കുടുംബത്തിൽപ്പെടുന്ന ഇനങ്ങളിൽ ഇത്തരം വാൽച്ചിറകുകൾ കാണപ്പെടുന്നുമില്ല.

ടൈലങ്കോയ്‌ഡിയയ്ക്ക് രണ്ടു പരിണാമസരണികളുണ്ട്. സസ്യങ്ങളുടെ മണ്ണിനടിയിലുള്ള ഭാഗങ്ങളിൽ പരാദങ്ങളായിരിക്കുന്നവ, മണ്ണിനു മുകളിലുള്ള ഭാഗങ്ങളിൽ പരാദങ്ങളായിരിക്കുന്നവ എന്നിങ്ങനെ രണ്ടിനങ്ങളുണ്ട്. മണ്ണിനു മുകളിലുള്ള സസ്യഭാഗങ്ങളിൽ ഏറ്റവുമധികം നാശകാരികളായിട്ടുള്ളത് ഡൈടൈലങ്കസ്, ആൻഗ്വിന എന്നിവയാണ്. ഡൈടൈലങ്കസ് ഉള്ളി, വെളുത്തുള്ളി, ഉരുളക്കിഴങ്ങ്, വിവിധയിനം അലങ്കാര സസ്യങ്ങൾ തുടങ്ങിയവയിൽ പരാദങ്ങളായി നാശമുണ്ടാക്കുന്നു. ചൈനയിലും മറ്റും ഗോതമ്പുവിളയ്ക്ക് ഏറെ നാശനഷ്ടങ്ങളുണ്ടാക്കുന്നത് ആൻഗ്വിന ട്രിറ്റിസി എന്നയിനമാണ്. ഏറ്റവുമധികം വ്യാപനമുള്ളതും നാശകാരികളുമായ സസ്യനെമറ്റോഡുകൾ പ്രാടൈലെങ്കിഡേ, ഹെറ്റിറോഡിറിഡേ എന്നീ കുടുംബങ്ങളിൽപ്പെടുന്നവയാണ്. പ്രാടൈലങ്കസ് സാധാരണ മണ്ണിൽ കാണുന്നയിനമാണ്. കരിമ്പ്, പച്ചക്കറി വർഗങ്ങൾ തുടങ്ങിയവയ്ക്ക് ഇത് കാര്യമായ നഷ്ടമുണ്ടാക്കുന്നു. വേരിൽ ചെറു മുറിവുകളുണ്ടാക്കി ഉള്ളിൽ പ്രവേശിച്ച് ഇവ കോശങ്ങൾ തിന്നു നശിപ്പിക്കുന്നു. കലകൾ നശിക്കും തോറും പുതിയ ജീവകോശങ്ങളിലേക്ക് ഇവ പ്രവേശിക്കുന്നു. തന്മൂലം തുടർച്ചയായ ക്ഷതങ്ങൾ രൂപപ്പെടുകയും വേര് മുഴുവനായിത്തന്നെ നശിച്ചുപോവുകയും ചെയ്യുന്നു. ഹെറ്റിറോഡെറിഡുകളിൽപ്പെടുന്നവ വേരുകളിൽ മുഴകളും ഗാളുകളും ഉണ്ടാക്കുന്ന നെമറ്റോഡുകളാണ്. മുഴകളും ഗാളുകളും ഉണ്ടാക്കുന്നവ ഘടനയിൽ സാദൃശ്യമുള്ളവയാണെങ്കിലും ജീവിത ചക്രത്തിലും വേരുകളെ ആക്രമിക്കുന്ന രീതിയിലും വ്യത്യസ്തത പുലർത്തുന്നവയാണ്. സസ്യങ്ങളുടെ വേരിൽ തുളച്ചുകയറുന്ന ലാർവ, കോശങ്ങൾ ഭക്ഷിക്കുകയും പടം പൊഴിക്കുകയും ചെയ്യുന്നു. ആൺ ജീവികളും ലാർവകളും ഒഴികെ ബാക്കി അവസ്ഥകളെല്ലാം തന്നെ ചലനരഹിതമായിരിക്കും. പെൺ ജീവിയുടെ ഉൾഭാഗം മുഴുവൻ മുട്ടകൾ നിറഞ്ഞിരിക്കും. പെൺജീവികൾ നശിച്ചുപോകുമ്പോൾ മുട്ടകൾ സിസ്റ്റ് രൂപത്തിലായിത്തീരുകയും അനുകൂലാവസ്ഥ വരെ കാത്തിരുന്നു മുട്ടകൾ വിരിഞ്ഞ് അടുത്ത തലമുറ ഉണ്ടാകുകയും ചെയ്യുന്നു.


</doc>
<doc id="123775" url="https://ml.wikipedia.org/wiki?curid=123775" title="ട്രക്കിലൈന">
ട്രക്കിലൈന

സീലെന്ററേറ്റ ജന്തു ഫൈലത്തിലെ ഹൈഡ്രോസോവ ക്ലാസ്സിൽപ്പെടുന്ന ഒരു ഗോത്രമാണ് ട്രക്കിലൈന. ട്രക്കിലൈന ഗോത്രം ഇന്ന് ലിംനോമെഡൂസെ, ട്രക്കിമെഡൂസെ, നാർക്കോമെഡൂസെ എന്നിങ്ങനെ മൂന്നു ഗോത്രങ്ങളാക്കി മാറ്റിയിരിക്കുന്നു. ട്രക്കിലൈന എന്ന ഗോത്രനാമം ഇപ്പോൾ ഉപയോഗത്തിലില്ല.

സാമാന്യവലിപ്പം മാത്രമുള്ള ജെല്ലിമത്സ്യങ്ങളെയാണ് നേരത്തെ ഈ ഗോത്രത്തിൽ ഉൾപ്പെടുത്തിയിരുന്നത്. ഇവ മറ്റു ഹൈഡ്രോസോവൻ ജെല്ലി മത്സ്യങ്ങളിൽ നിന്നും വ്യത്യസ്തവുമായിരുന്നു. ട്രക്കിലൈന ഗോത്രത്തിലെ അംഗങ്ങളുടെ സംതുലനാവയവങ്ങൾ ഭാഗികമായി ദഹനപരഎപ്പിത്തീലിയത്തിൽ നിന്നും വികസിച്ചതാണ്. ഇവ ഒരു പോളിപ്പ് മാത്രമുള്ള അവസ്ഥയിലോ, പോളിപ്പ് ഇല്ലാത്ത അവസ്ഥയിലോ കാണപ്പെടുന്നു.

പുതിയ വർഗീകരണ പ്രകാരമുള്ള ലിംനോമെഡൂസെ ഗോത്രത്തിലെ ജീവികൾക്ക് ഒരു ചെറിയ പോളിപ്പ് ഘട്ടം മാത്രമേയുള്ളു. ഇതിൽനിന്നും മുകുളനം മൂലമാണ് മറ്റ് പോളിപ്പുകളും മെഡൂസകളും ഉണ്ടാകുന്നത്. പൊള്ളയായ ഗ്രാഹികൾ ആണ് ഇവയ്ക്കുള്ളത്. സമുദ്രജലത്തിൽ കണ്ടുവരുന്ന ഗോണിയോനീമസ്, ശുദ്ധജലത്തിൽ വളരുന്ന ആഗോളവ്യാപനമുള്ള ക്രസ്പെടാക്കുസ്റ്റ എന്നിവയാണ് ഈ ഗോത്രത്തിലെ പ്രധാന ജീവികൾ. ജീവശാസ്ത്രപഠനങ്ങളിൽ ജെല്ലിമത്സ്യങ്ങളുടെ പ്രതിനിധിയായി കണക്കാക്കിവരുന്നത് ഗോണിയോനീമസിനെയാണ്.

ട്രക്കിമെഡൂസെയിൽ സമുദ്രജല ജെല്ലിമത്സ്യങ്ങളെയാണ് ഉൾപ്പെടുത്തിയിട്ടുള്ളത്. ഇവയുടെ ഗ്രാഹികൾക്കുള്ളിൽ ഒരു നിര അന്തശ്ചർമകോശങ്ങൾ നിറഞ്ഞിരിക്കുന്നു. ട്രക്കിമെഡൂസെയ്ക്ക് പോളിപ്പ്ഘട്ടം കാണപ്പെടുന്നില്ല.

നാർക്കോമെഡൂസെ ലിംനോമെഡൂസെയിൽനിന്നും ട്രക്കിമെഡൂസയിൽനിന്നും ഘടനാവ്യതിയാനം പ്രദർശിപ്പിക്കുന്നു. ഇവയുടെ ആമാശയം വലുതും മിക്കപ്പോഴും പാളികളോടുകൂടിയതുമാണ്. ഇവയിൽ ബാഹ്യാംഗവാഹിനികൾ കാണപ്പെടുന്നില്ല. മെഡൂസയുടെ പൊഴികളും പാളികളുമുള്ള മണിരൂപഅരികുകളിലാണ് ഗ്രാഹികൾ ഒട്ടിച്ചേർന്നിരിക്കുന്നത്.


</doc>
<doc id="123779" url="https://ml.wikipedia.org/wiki?curid=123779" title="മാമ്പഴം (കവിത)">
മാമ്പഴം (കവിത)

വൈലോപ്പിള്ളി ശ്രീധരമേനോൻ 1936-ൽ എഴുതിയ കവിതയാണ് മാമ്പഴം. വൈലോപ്പിള്ളിക്കവിതകളിൽ ഏറ്റവും പ്രസിദ്ധമായ കൃതിയാണ് മാമ്പഴം. ഒരമ്മ മാമ്പഴക്കാലമാകുമ്പോൾ തന്റെ മരിച്ചുപോയ മകനെക്കുറിച്ച് ഓർക്കുന്നതാണ് ഇതിലെ പ്രതിപാദ്യം. കേകാവൃത്തത്തിൽ ഇരുപത്തിനാല് ഈരടികൾ അടങ്ങുന്ന ഈ കവിത ആദ്യം പ്രസിദ്ധീകരിച്ചത്, 1936-ലെ മാതൃഭൂമി ഓണപ്പതിപ്പിലാണ്. ആറു വർഷം മുൻപ് 1930-ൽ, നാലര വയസ്സുള്ളപ്പോൾ മരിച്ച ഒരനുജന്റെ ഓർമ്മ കവിതയ്ക്കു പിന്നിലുണ്ടെന്ന് കവി വെളിപ്പെടുത്തിയിട്ടുണ്ട്. പിന്നീട് 1947-ൽ ഇറങ്ങിയ ‘‘കന്നിക്കൊയ്ത്ത്‘’ എന്ന സമാഹാരത്തിൽ ഉൾപ്പെടുത്തി. മലയാളകവിതയുടെ നവോത്ഥാനപ്രതീകമായി ഈ കവിതയെ മാരാർ വാഴ്ത്തിയിട്ടുണ്ട്. മാരാരുടെയും എം.എൻ. വിജയന്റെയും മാമ്പഴം നിരൂപണങ്ങൾ പ്രശസ്തമാണ്.

വീട്ടുമുറ്റത്തെ തൈമാവിൽ നിന്ന് ആദ്യത്തെ മാമ്പഴം വീഴുന്നതു കാണുന്ന അമ്മ നാലുമാസം മുമ്പ് ആ മാവ് പൂത്തുതുടങ്ങിയപ്പോൾ തന്റെ മകൻ ഒരു പൂങ്കുല പൊട്ടിച്ചെടുത്തതും താൻ ശകാരിച്ചതും ഓർക്കുന്നു. ""മാങ്കനി വീഴുന്നേരം ഓടിച്ചെന്നെടുക്കേണ്ടോൻ, പൂങ്കുല തല്ലുന്നതു തല്ലുകൊള്ളാഞ്ഞിട്ടല്ലേ"" എന്ന അമ്മയുടെ ശകാരം കുഞ്ഞിനെ സങ്കടപ്പെടുത്തുകയും കളങ്കമേശാത്ത അവന്റെ കണ്ണിനെ കണ്ണുനീർത്തടാകമാക്കുകയും ചെയ്തിരുന്നു. മാങ്കനി പെറുക്കുവാൻ താൻ വരുന്നില്ലെന്ന് പറഞ്ഞ് പൂങ്കുല വെറും മണ്ണിൽ എറിഞ്ഞു കളഞ്ഞ കുട്ടി, മാമ്പഴക്കാലത്തിനു മുൻപേ മരിച്ചുപോയി. കവി ഇതേക്കുറിച്ചു നടത്തുന്ന നിരീക്ഷണം പ്രസിദ്ധമാണ്‌:-

തൈമാവിനടുത്തു തന്നെയായിരുന്നു കുഞ്ഞിന്റെ കൊച്ചുശരീരം മറചെയ്തിരുന്നതും. മാവിൽ നിന്നു വീണ ദുരിതഫലം പോലുള്ള ആ മാമ്പഴം, അമ്മ മകന്റെ സംസ്കാരസ്ഥാനത്തിനു മേലുള്ള മണ്ണിൽ വച്ച് പറയുന്നു:

ഈ അനുനയവാക്കുകൾ കേട്ട് കുട്ടിയുടെ പ്രാണൻ ഒരു ചെറിയ കുളിർകാറ്റായി വന്ന് അമ്മയെ പുണർന്ന് അവരുടെ നൈവേദ്യം സ്വീകരിക്കുന്നതായി കല്പിക്കുന്നതോടെ കവിത സമാപിക്കുന്നു.

കുട്ടികൾക്ക് അമ്മയുമായുള്ള ബന്ധത്തിൽ ഉണ്ടാവുന്ന പ്രതിസന്ധിയുമായി ബന്ധപ്പെടുത്തി ഈ കൃതിയെ മനശ്ശാസ്ത്രപരമായി അപഗ്രഥിക്കുന്ന സാഹിത്യചിന്തകൻ എം.എൻ. വിജയന്റെ പഠനം പ്രസിദ്ധമാണ്‌. അദ്ദേഹത്തിന്റെ അഭിപ്രായത്തിൽ, "രണ്ടാമത്തെയോ മൂന്നാമത്തെയോ വയസ്സിൽ ഈ ഉൽക്കണ്ഠ പുതിയ രൂപങ്ങൾ കൈക്കൊള്ളുന്നു. കുഞ്ഞ് അമ്മയോട് കൂടുതൽ കൂടുതൽ ഒട്ടിച്ചേരുകയും വിടുവൈക്കാൻ ശ്രമിക്കവെ കുതറുകയും ചെയ്യുന്നു. തന്നിൽ നിന്ന് ബലാൽ മറച്ചുവെയ്ക്കപ്പെടുന്ന, തേടിച്ചെല്ലുമ്പോൾ ശകാരപ്രഹരങ്ങൾ കൊണ്ട് മറുപടി കൊടുക്കുന്ന വസ്തു അവൻ അപരിചിതവും കഠിനവുമായ വേദനകൾക്ക് ഊണാക്കുന്നു. പിണങ്ങിയും തായയെയും തന്നെയും പീഡിപ്പിച്ചും ആത്മഹത്യ ചൂണ്ടി ഭീഷണിപ്പെടുത്തിയും നഷ്ടഭീതിയിൽ നിന്ന് അവൻ രക്ഷപെടാൻ ശ്രമിക്കുന്നു. വാസ്തവത്തിൽ ജയിച്ചാലും തോറ്റാലും, ഭാവനയിൽ അവൻ എന്നും ജയിക്കുകയേയുള്ളൂ. ഇങ്ങനെ ഭാവനയിൽ ജയിച്ച ബാലനത്രേ 'മാമ്പഴ'-ത്തിലെ നായകൻ".

വൈലോപ്പിള്ളിക്കവിതയിലെ ഗന്ധബിംബങ്ങളെയും അതിനുപിന്നിലെ കോപ്രോഫിലിൿ ചിത്തവൃത്തിയെയും വിവരിക്കുന്ന സന്ദർഭത്തിൽ മാമ്പഴത്തിലെ 


</doc>
<doc id="123780" url="https://ml.wikipedia.org/wiki?curid=123780" title="ജനാധിപത്യം (ചലച്ചിത്രം)">
ജനാധിപത്യം (ചലച്ചിത്രം)

കെ. മധുവിന്റെ സംവിധാനത്തിൽ സുരേഷ് ഗോപി, ബാലചന്ദ്രമേനോൻ, സായി കുമാർ, ഉർവശി എന്നിവർ പ്രധാനവേഷങ്ങളിൽ അഭിനയിച്ച് 1997-ൽ പുറത്തിറങ്ങിയ ഒരു മലയാളചലച്ചിത്രമാണ് ജനാധിപത്യം. സുനിത പ്രൊഡക്ഷൻസിന്റെ ബാനറിൽ സുനിൽകുമാർ നിർമ്മാണം ചെയ്ത ഈ ചിത്രം സുനിത മൂവീസ് വിതരണം ചെയ്തിരിക്കുന്നു. കഥ, തിരക്കഥ, സംഭാഷണം എന്നിവയെല്ലാം നിർവ്വഹിച്ചത് എ.കെ. സാജൻ, എ.കെ. സന്തോഷ് എന്നിവരാണ്.

പശ്ചാത്തലസംഗീതം ശ്യാം കൊടുത്തിരിക്കുന്നു.



</doc>
<doc id="123781" url="https://ml.wikipedia.org/wiki?curid=123781" title="ജലസ്തംഭം">
ജലസ്തംഭം

കടലിലും വളരെ വിസ്തൃതമായ ജലാശയങ്ങളിലും കാല വർഷവുമായി ബന്ധപ്പെട്ടു ഉണ്ടാകുന്ന ഒരു അസാധാരണ ചുഴലിയാണ്‌ ജലസ്തംഭം വാട്ടർ സ്പൌട്ടു (Water spout )അഥവാ കടൽ ചുഴലി . കാല വർഷവുമായി ബന്ധപ്പെട്ട അപകട സാധ്യതകളുടെ പട്ടികയിൽ ജലസ്തംഭം കൂടി ചേർക്കുവാൻ കേരള സംസ്ഥാന ദുരന്ത നിവാരണ സമിതി നിർദ്ദേശിക്കുന്നു.
വളരെ താഴ്ന്ന് മഴമേഘങ്ങൾ രൂപപ്പെടുന്നതാണ് ഇതിന്റെ ആരംഭം. ഇത്തരം മേഘങ്ങൾ, പക്ഷേ കടലുകൽ പോലുള്ള കാറ്റിൻ പ്രതിബന്ധമില്ലാത്ത സ്ഥലങ്ങളിൽ മാത്രമേ ഉണ്ടാകു. മേഘങ്ങളുടെ ശക്തിയിൽ ആകർഷിക്കപ്പെട്ട് തിരമാലകൾ വളരെ ഉയരത്തിലേക്ക് അലയടിക്കും. കാർമേഘങ്ങൾ താഴ്ന്ന് രൂപപ്പെടുന്നതിനാൽ ഇരുട്ട് വ്യാപിക്കുകയും ചെയ്യും.തെക്കൻ കേരളത്തിലെ മീൻ പിടിത്തക്കാർ ഇതിനെ അത്തക്കടൽ ഏറ്റം എന്ന് വിളിക്കുന്നു. ഈ പ്രതിഭാസം കരയിലാണ് നടക്കുന്നതെങ്കിൽ ശക്തമായ ചുഴലിക്കാറ്റിന് സാധ്യതയുണ്ട്. ഇതിനേ "'ടോർനാടോ എന്നറിയപ്പെടുന്നു.
ഈ പ്രതിഭാസത്തെക്കുറിച്ച് ഗവേഷണം നടത്തുവാൻ കൊച്ചി ശാസ്ത്ര സാങ്കേതിക സർവകലാശാലയെ കേരള സർക്കാർ ചുമതലപ്പെടുത്തി



</doc>
<doc id="123802" url="https://ml.wikipedia.org/wiki?curid=123802" title="ഏഷ്യാകപ്പ് (വിവക്ഷകൾ)">
ഏഷ്യാകപ്പ് (വിവക്ഷകൾ)

ഏഷ്യാ കപ്പ്, ഏഷ്യൻ കപ്പ് എന്നീ പേരിൽ നിരവധി കായിക മത്സരങ്ങൾ സംഘടിപ്പിക്കാറുണ്ട്, അവ ചുവടെ ചേർക്കുന്നു:

</doc>
<doc id="123804" url="https://ml.wikipedia.org/wiki?curid=123804" title="ഏഷ്യാകപ്പ്">
ഏഷ്യാകപ്പ്

ഒരു അന്താരാഷ്ട്ര ഏകദിന ക്രിക്കറ്റ് ടൂർണ്ണമെന്റാണ്‌ ഏഷ്യാകപ്പ്. ഏഷ്യൻ രാഷ്ട്രങ്ങൾ തമ്മിലുള്ള സൗഹൃദം വർദ്ധിപ്പിക്കുന്നതിനു വേണ്ടി 1983-ൽ ഏഷ്യൻ ക്രിക്കറ്റ് സമിതിയാണ്‌ ഏഷ്യാകപ്പ് ആരംഭിച്ചത്. എല്ലാ രണ്ട് വർഷം കൂടുമ്പോഴും മത്സരങ്ങൾ സംഘടിപ്പിക്കണം എന്ന ഉദ്ദേശ്യമായിരുന്നു ഏഷ്യാകപ്പ് ആരംഭിച്ചപ്പോൾ. ആദ്യത്തെ ടൂർണ്ണമെന്റ് സംഘടിപ്പിച്ചത് 1984-ൽ ഏഷ്യൻ ക്രിക്കറ്റ് സമിതിയുടെ ആസ്ഥാനമായ (1995 വരെ) ഐക്യ അറബ് മേഖലയിലെ ഷാർജയിൽ വെച്ചായിരുന്നു. ഏഷ്യാ കപ്പിൽ കളിയ്ക്കുന്ന എല്ലാ മത്സരങ്ങൾക്കും അന്താരാഷ്ട്ര ക്രിക്കറ്റ് സമിതി ഔദ്യോഗിക ഏകദിന പരിഗണന കൊടുത്തു. ഏറ്റവും കൂടുതൽ തവണ ഏഷ്യാകപ്പ് ജേതാക്കളായിട്ടുള്ള രാജ്യം ഇന്ത്യയാണ്‌ (അഞ്ച് തവണ), പിറകിലായി ശ്രീലങ്കയും (നാല്‌ തവണ). 1986ൽ ഒഴികെ മറ്റെല്ലാത്തവണയും ഏഷ്യാകപ്പ് മത്സരങ്ങളിൽ ഇന്ത്യ പങ്കെടുത്തിട്ടുണ്ട് (ശ്രീലങ്കയുമായ ക്രിക്കറ്റ് ബന്ധത്തിൽ ഉരസിൽ വന്നതിനാൽ ഇന്ത്യ പിന്മാറുകയായിരുന്നു). ഇന്ത്യാ-പാകിസ്താൻ രാഷ്ട്രീയ ബന്ധം മോശമായതിനെ തുടർന്ന് 1993ലെ ഏഷ്യാകപ്പ് ഉപേക്ഷിച്ചു. ഏഷ്യാ കപ്പിന്റെ പ്രാരംഭകാലം മുതൽ എല്ലാ കലാശക്കളികളിലും കളിച്ച ഏക ടീം ശ്രീലങ്കയാണ്‌. 2008 മുതൽ ടൂർണ്ണമെന്റ് ദ്വൈവാർഷികമായി നടത്താൻ ഏഷ്യൻ ക്രിക്കറ്റ് സമിതി തീരുമാനമെടുത്തിട്ടുണ്ട്.

ആദ്യ ഏഷ്യാകപ്പ് മത്സരങ്ങൾ സംഘടിപ്പിച്ചത് 1984-ൽ ഐക്യ അറബ് എമിറേറ്റുകളിലെ ഷാർജയിൽ വച്ചായിരുന്നു, പുതുതായി രൂപം കൊണ്ട ഏഷ്യൻ ക്രിക്കറ്റ് സമിതിയുടെ ആസ്ഥാനം കൂടിയായിരുന്നു ഷാർജ അന്ന്. പാകിസ്താനും ഐ.സി.സി. യിലെ പുതുമുഖമായ ശ്രീലങ്കയും തമ്മിലായിരുന്നു ഏഷ്യാ കപ്പിലെ ആദ്യ മത്സരം. ഇന്ത്യയും, ശ്രീലങ്കയും, പാകിസ്താനും അടങ്ങുന്ന ഗ്രൂപ്പിൽ റൗണ്ട് രോബിൻ നിയമ പ്രകാരമായിരുന്നു വിജയിയെ തിരഞ്ഞെടുത്തത്. രണ്ട് കളികൾ വിജയിച്ച് ഇന്ത്യ ടൂർണ്ണമെന്റ് ജേതാക്കളായി.

1986-ൽ നടന്ന രണ്ടാം ഏഷ്യാ കപ്പിനാതിഥ്യം അരുളിയത് ശ്രീലങ്കയായിരുന്നു; ശ്രീലങ്കയിൽ നടന്ന ആദ്യ ബഹുരാഷ്ട്ര ക്രിക്കറ്റ് ടൂർണ്ണമെന്റായിരുന്നു രണ്ടാം ഏഷ്യാകപ്പ്. മുൻ കൊല്ലം ശ്രീലങ്കയിൽ നടന്ന ടെസ്റ്റ് മത്സരത്തെ ചൊല്ലിയുള്ള ഉരസലിനെ തുടർന്ന്‌ ഇന്ത്യൻ ടീം രണ്ടാം ഏഷ്യാ കപ്പിൽ പങ്കെടുത്തില്ല. ആദ്യമായി ബംഗ്ലാദേശ് പങ്കെടുത്ത ഏഷ്യാ കപ്പായിരുന്നു ഇത്. കലാശക്കളിയിൽ പാകിസ്താനെ പരാജയപ്പെടുത്തി ശ്രീലങ്ക ജേതാക്കളായി.

1988-ൽ ബംഗ്ലാദേശിൽ വച്ചായിരുന്നു മൂന്നാം ഏഷ്യാകപ്പ് മത്സരങ്ങൾ സംഘടിപ്പിച്ചത്, ഈ ടൂർണ്ണമെന്റാണ്‌ ബംഗ്ലാദേശിൽ സംഘടിപ്പിച്ച ആദ്യ ബഹുരാഷ്ട്ര ക്രിക്കറ്റ് ടൂർണ്ണമെന്റ്. കലാശക്കളിയിൽ ശ്രീലങ്കയെ ആറ് വിക്കറ്റിന്‌ പരാജയപ്പെടുത്തി രണ്ടാം തവണ ഇന്ത്യ ഏഷ്യാകപ്പ് ജേതാക്കളായി.

1990–91ൽ നടന്ന നാലാമത്തെ ഏഷ്യാ കപ്പിനാതിഥ്യം അരുളിയത് ഇന്ത്യയായിരുന്നു. ഇന്ത്യയുമായുള്ള മോശം രാഷ്ട്രീയ ബന്ധത്തെ തുടർന്ന് നാലാം ഏഷ്യാ കപ്പിൽ നിന്നും പാകിസ്താൻ പിന്മാറിയിരുന്നു. ഫൈനലിൽ ശ്രീലങ്കയെ പരാജയപ്പെടുത്തിയ ഇന്ത്യ ഏഷ്യാകപ്പ് നില നിർത്തി.

1993-ൽ നടത്തേണ്ടിയിരുന്ന ഏഷ്യാകപ്പ് ഇന്ത്യയും പാകിസ്താനും തമ്മിലുള്ള രാഷ്ട്രീയ പ്രശ്നങ്ങളെ തുടർന്ന് ഉപേക്ഷിച്ചു.

പതിനൊന്ന് വർഷത്തെ ഇടവേളയ്ക്കു ശേഷം ഏഷ്യാകപ്പ് 1995-ൽ വീണ്ടും ഷാർജയിലെത്തി. ഗ്രൂപ്പ് ഘട്ടത്തിൽ ഇന്ത്യയും, പാകിസ്താനും, ശ്രീലങ്കയും പോയിന്റടിസ്ഥാനത്തിൽ തുല്ല്യത പാലിച്ചതിനാൽ മികച്ച റൺ റേറ്റിന്റെ അടിസ്ഥാനത്തിൽ ഇന്ത്യയും ശ്രീലങ്കയും ഫൈനലിൽ എത്തി. ശ്രീലങ്കയെ ഫൈനലിൽ തോൽ‌പ്പിച്ച് തുടർച്ചയായി മൂന്ന് പ്രാവിശ്യം ഇന്ത്യ ഏഷ്യാകപ്പ് ജേതാക്കളായി.

ആറാമത്തെ ഏഷ്യാകപ്പ് നടന്നത് 1997-ൽ ശ്രീലങ്കയിൽ വച്ചായിരുന്നു. ഫൈനലിൽ ഇന്ത്യയെ എട്ടു വിക്കറ്റിനു പരാജയപ്പെടുത്തി ആതിഥേയരായ ശ്രീലങ്ക രണ്ടാം തവണ ഏഷ്യാകപ്പ് ജേതാക്കളായി.

ഏഴാമത്തെ ഏഷ്യാകപ്പ് മത്സരങ്ങൾ നടന്നത് 2000-ൽ ബംഗ്ലാദേശിൽ വച്ചായിരുന്നു, ഇത് രണ്ടാം തവണയാണ്‌ ബംഗ്ലാദേശ് ഏഷ്യാകപ്പിനു വേദിയാകുന്നത്. ഫൈനലിൽ കളിക്കാൻ ഇത്തവണ യോഗ്യത നേടിയത് പാകിസ്താനും ശ്രീലങ്കയുമായിരുന്നു. ഗ്രൂപ്പ് ഘട്ടത്തിൽ ബംഗ്ലാദേശിനോട് മാത്രം വിജയിക്കാൻ കഴിഞ്ഞ ഇന്ത്യ ആദ്യമായി ഏഷ്യാകപ്പിന്റെ ഫൈനലിൽ എത്താതെ പുറത്തായി. ഫൈനലിൽ ശ്രീലങ്കയെ തോൽ‌പ്പിച്ച് പാകിസ്താൻ ആദ്യമായി ഏഷ്യാകപ്പ് ജേതാക്കളായി.

2000-ൽ കഴിഞ്ഞ ഏഴാം ഏഷ്യാകപ്പിനു ശേഷം അടുത്ത ഏഷ്യാകപ്പിനായി നാല് വർഷങ്ങൾ കാത്തിരിക്കേണ്ടി വന്നു. എട്ടാം എഷ്യാകപ്പ് നടന്നത് 2004-ൽ ശ്രീലങ്കയിലായിരുന്നു. കഴിഞ്ഞ തവണത്തെ അപേക്ഷിച്ച് ഇത്തവണ മത്സരഘടനയ്ക്ക് വത്യാസം വരുത്തി. മറ്റ് ഏഷ്യൻ രാജ്യങ്ങളായ ഹോങ്കോങും, ഐക്യ അറബ് എമിറേറ്റുകളും ആദ്യമായി ടൂർണ്ണമെന്റിൽ പങ്കെടുത്തു. ഗ്രൂപ്പ് ഘട്ടം, നോക്കൌട്ട് സൂപ്പർ ഫോർ, ഫൈനൽ എന്നിങ്ങനെ ടൂർണ്ണമെന്റിനെ മൊത്തം മൂന്നായി തിരിച്ചു. ഗ്രൂപ്പ് ഘട്ടത്തിൽ ടീമുകളെ മൂന്ന് വീതമുള്ള രണ്ട് ഗ്രൂപ്പുകളിലായി തിരിച്ചു. ഒരൊ ഗ്രൂപ്പിൽ നിന്നും രണ്ട് ടീമുകൾ സൂപ്പർ ഫോറിലേക്ക് യോഗ്യത നേടും. സൂപ്പർ ഫോറിൽ ടിമുകൾ പരസ്പരം ഒരു തവണകൂടി ഏറ്റുമുട്ടും. ഏറ്റവും കൂടുതൽ പോയിന്റ് നേടുന്ന ടീമുകളാണ് ഫൈനലിൽ ഏറ്റുമുട്ടുന്നത്. ഇന്ത്യ, ഐക്യ അറബ് എമിറേറ്റുകൾ, ആതിഥേയരായ ശ്രീലങ്കയും ആയിരുന്നു ഗ്രൂപ്പ് എയിൽ, ഹോങ്കോങ്, ബംഗ്ലാദേശ്, നിലവിലെ ജേതാക്കളായ പാകിസ്താനും ആയിരുന്നു ഗ്രൂപ്പ് ബി യിലെ ടീമുകൾ.

പ്രതീക്ഷിച്ചതു പോലെ ശ്രീലങ്കയും പാകിസ്താനുമായിരുന്നു ഗ്രൂപ്പ് ജേതാക്കൾ, ഐക്യ അറബ് എമിറേറ്റുകളും, ഹോങ്കോങും ആദ്യ റണ്ട് കഴിഞ്ഞപ്പോൾ തന്നെ പുറത്തായി. ബംഗ്ലാദേശ് ആദ്യമായി ഒരു ടൂർണ്ണമെന്റിന്റെ നോക്കൗട്ട് റൗണ്ടിൽ എത്തിയത് ഇത് നടാടെയാണ്, എന്നാൽ സൂപ്പർ ഫോറിലെ മോശം പ്രകടനത്തെ തുടർന്ന് ഫൈനലിൽ എത്താൻ കഴിയാതെ പുറത്താകേണ്ടി വന്നു. സൂപ്പർ ഫോറിൽ നിന്നും ഫൈനലിലേക്ക് യോഗ്യത നേറ്റിയ രണ്ട് ടീമുകൾ ഇന്ത്യയും ശ്രീലങ്കയുമായിരുന്നു. കലാശക്കളിയിൽ ഇന്ത്യയെ 25 റൺസിന്‌ പരാജയപ്പെടുത്തി ലങ്ക ഏഷ്യാകപ്പ് ജേതാക്കളായി.

ഏഷ്യാകപ്പിന്റെ ഒൻപതാമത് പതി​പ്പ് നടന്നത് പാകിസ്താനിലായിരുന്നു. 2004ൽ നടത്തിയ അതെ ഘടനയായിരുന്നു ഇത്തവണത്തെ ഏഷ്യാകപ്പിനും. 2008 ജൂൺ 24ന്‌ ആരംഭിച്ച മത്സരങ്ങൾ സമാപിച്ചത് 2008 ജൂലൈ 6നാണ്. ഗ്രൂപ്പ് ജേതാക്കളായി ശ്രീലങ്കയും പിന്നാലെ ബംഗ്ലാദേശും ഗ്രൂപ്പ് എ യി നിന്നും സൂപ്പർ ഫോറിലെത്തി. ഗ്രൂപ്പ് ബി യിൽ ജേതാക്കളായി ഇന്ത്യയും തൊട്ടു പിന്നലെ പാകിസ്താനും സൂപ്പർ ഫോറിൽ ഇടം നേടി. സൂപ്പർ ഫോറിൽ നിന്ന്‌ ശ്രീലങ്കയും ഇന്ത്യയുമാണ്‌ കലാശക്കളിയ്ക്ക് യോഗ്യത നേടിയത്. ഫൈനലിൽ ഇന്ത്യയെ തോൽ‌പ്പിച്ച് ലങ്ക കപ്പ് നേടി. അങ്ങനെ ഏഷ്യാകപ്പ് നേട്ടത്തിൽ ഇന്ത്യയും ശ്രീലങ്കയും ഒപ്പത്തിനൊപ്പം ആയി. 66/4 എന്ന നിലയിൽ തകർന്ന ലങ്കയെ 114 പന്തിൽ നിന്ന് 125 റൺസ് നേടിയ ജയസൂര്യയുടെ ബാറ്റിംഗായിരുന്നു മികച്ച സ്കോർ നേറ്റികൊടുക്കാൻ സഹായിച്ചത്. ശ്രീലങ്കയുടെ നവ സ്പിന്നറായ അജാന്ത മെന്റിസിന്റെ 6/13 പ്രകടനം ഇന്ത്യയെ പെട്ടെന്ന് പുറത്താക്കാൻ ലങ്കയെ സഹായിച്ചു.

പത്താം ഏഷ്യാകപ്പിന്‌ ആതിഥ്യം അരുളിയത് നിലവിലെ ചാമ്പ്യന്മാരായ ലങ്കയാണ്‌. ഇത് നാലാം തവണയാണ്‌ ലങ്ക ഏഷ്യാകപ്പിന്റെ വേദിയാകുന്നത്. 2010 ജൂൺ 15ന്‌ ആരംഭിച്ച മത്സരങ്ങൾ ജൂൺ 24നാണ്‌ സമാപിച്ചത്. ഇത്തവണത്തെ ഏഷ്യാകപ്പിന്‌ ഏഷ്യയിൽ നിന്നുള്ള ടെസ്റ്റ് പദവി കിട്ടിയ ടീമുകൾ മാത്രമെ പങ്കെടുത്തുള്ളു. ഫൈനൽ ഉൾപ്പെടെ ആകെ എഴ് മത്സരങ്ങളായിരുന്നു നടന്നത്. ഗ്രൂപ്പിലെ ഒന്നും രണ്ടും സ്ഥാനക്കാരായ ലങ്കയും ഇന്ത്യയും തമ്മിലാണ്‌ ഫൈനൽ മത്സരം കളിച്ചത്. ഫൈനലിൽ ശ്രീലങ്കയെ തോൽ‌പ്പിച്ച് അഞ്ചാം തവണ ഏഷ്യാകപ്പ് എന്ന റെക്കോഡ് ഇന്ത്യ നേടി. നീണ്ട് പതിനഞ്ച് വർഷത്തെ ഇടവേളയ്ക്കു ശേഷമാണ്‌ ഇന്ത്യ ഏഷ്യാകപ്പ് നേടിയത്.

കഴിഞ്ഞ കാലങ്ങളിൽ നടന്ന ഏഷ്യാകപ്പ് മത്സരങ്ങളിലെ ടീമുകളുടെ പ്രകടനം ചുവടെ കൊടുക്കുന്നു.



</doc>
<doc id="123828" url="https://ml.wikipedia.org/wiki?curid=123828" title="എൻ.എൻ. സത്യവ്രതൻ">
എൻ.എൻ. സത്യവ്രതൻ

കേരളത്തിലെ ഒരു പത്രപ്രവത്തകനും എറണാകുളം പ്രസ് ക്ലബ്ബിന്റെ സ്ഥാപക പ്രസിഡന്റുമായിരുന്നു എൻ.എൻ. സത്യവ്രതൻ. 
അദ്ദേഹം ജനിച്ചത് കൊച്ചിക്ക് അടുത്ത് കുമ്പളങ്ങി ഗ്രാമത്തിലാണ്‌. അച്ഛൻ പൊതുപ്രവർത്തകനായിരുന്ന നെടുങ്ങയിൽ നാരായണൻ. അമ്മ ജാനകി. 1958 ൽ മാതൃഭൂമിയിൽ ചേർന്നു . അതിനു മുമ്പ് അല്പകാലം ദീനബന്ധു ദിനപത്രത്തിൽ സേവനം അനുഷ്ഠിച്ചിട്ടുണ്ട്. മാതൃഭൂമിയിൽ ലേഖകനും, മുഖ്യലേഖകനും, പ്രത്യേക ലേഖകനും, ന്യൂസ് എഡിറ്ററുമായി മുപ്പതുവർഷം പ്രവർത്തിച്ചു. . 1988- ൽ സ്വയം പിരിഞ്ഞ് കേരള കൗമുദിയിൽ റെസിഡന്റ് എഡിറ്ററായി.2008 ജൂലൈ 31 നു കേരള കൗമുദിയിൽ നിന്ന് വിരമിച്ചു. 1993 ൽ കേരള പ്രസ് അക്കാദമിയിൽ കമ്യൂണിക്കേഷൻ ഇൻസ്റ്റിറ്റിയൂട്ട് ഡയറക്ടറായി. എറണാകുളം പ്രസ് ക്ലബിന്റെ സ്ഥാപക പ്രസിഡന്റാണ്. കേരള പത്രപ്രവർത്തക യൂണിയന്റെ പ്രസിഡന്റും ജനറൽ സെക്രട്ടറിയുമായിരുന്നു. ഇടക്കാലത്ത് അഖിലേന്ത്യാ പത്രപ്രവർത്തക സംഘടനയുടെ ട്രഷറർ. 

ഭാര്യ: രോഹിണി. മക്കൾ: ഡോ. ആശാ ജയൻ, ദീപാ സന്തോഷ്, രൂപാ പ്രമോദ്.
സഹോദരങ്ങൾ: നന്ദിനി (റിട്ട. അധ്യാപിക), ശാന്തിമതി (സാമൂഹ്യ പ്രവർത്തക), ഡോ. എൻ.എൻ. അശോകൻ, അഡ്വ. എൻ.എൻ. സുഗുണപാലൻ. കൊച്ചി കാക്കനാട് മാവേലിപുരം റസിഡൻഷ്യൽ കോളനിയിലാണ് ദീർഘകാലമായി സത്യവ്രതൻ താമസിച്ചിരുന്നത്. 
വാർത്ത വന്ന വഴി എന്ന പുസ്തകം ഏറെ വിവാദമാകുകയും ചെയ്തു. 1968ൽ എറണാകുളം തേവര എസ്‌എച്ച് കോളേജിലെ സമരത്തിൽ രക്തസാക്ഷിയായ കെ‌എസ്‌യു പ്രവർത്തകനെക്കുറിച്ചുള്ള പരാമർശമാണ് വിവാദമായത്. കെ‌എസ്‌യു പ്രവർത്തകനായ മുരളി സംഘർഷത്തിൽ കൊല്ലപ്പെട്ടതല്ലെന്നും ഉമ്മൻ‌ചാണ്ടി ഉൾപ്പെടെയുള്ള നേതാക്കൾക്ക് ഇക്കാര്യം അറിയാമായിരുന്നെന്നും മറ്റുമുള്ള സത്യവ്രതൻറെ വെളിപ്പെടുത്തലുകൾ ഏറെ ചർച്ച ചെയ്യപ്പെട്ടിരുന്നു. 
വാർദ്ധക്യ സഹജമായ അസുഖങ്ങൾ മൂലം തന്റെ 77 മത്തെ വയസ്സിൽ 2010 ജനുവരി 25ന് അദ്ദേഹം മരണമടഞ്ഞു. 


</doc>
<doc id="123851" url="https://ml.wikipedia.org/wiki?curid=123851" title="യോദ്ധാ">
യോദ്ധാ

ശശിധരൻ ആറാട്ടുവഴിയുടെ തിരക്കഥയിൽ സംഗീത് ശിവൻ സംവിധാനം ചെയ്ത് മോഹൻലാൽ, ജഗതി ശ്രീകുമാർ, മധൂ, മാസ്റ്റർ സിദ്ധാർത്ഥ എന്നിവർ പ്രധാനവേഷങ്ങളിൽ അഭിനയിച്ച് 1992ൽ പുറത്തിറങ്ങിയ മലയാളചലച്ചിത്രമാണ് യോദ്ധാ. കേരളത്തിലും നേപ്പാളിലുമായി ചിത്രീകരിച്ചിരിക്കുന്ന ഈ ചിത്രം സാഗാ ഫിലിംസ് നിർമ്മിച്ച് വിതരണം ചെയ്തിരിക്കുന്നു. എ.ആർ. റഹ്‌മാൻ ആണ് ചിത്രത്തിന്റെ സംഗീതസംവിധാനം നിർവ്വഹിച്ചിരിക്കുന്നത്.

തൈപ്പറമ്പിൽ അശോകനും (മോഹൻലാൽ) അരശുംമൂട്ടിൽ അപ്പുക്കുട്ടനും (ജഗതി) ജ്യേഷ്ഠന്റെയും അനുജന്റെയും മക്കളാണ്. ഇരുവരുടെയും കുടുംബങ്ങൾ തമ്മിൽ ശത്രുതയിലായതിനാൽ ഇവർ പരസ്പരം മത്സരിച്ചുകൊണ്ടിരിക്കുകയാണ്. ഇതേ സമയം, നേപ്പാളിൾ പുതിയ ലാമയെ (റിംപോച്ചെ) വാഴിക്കുന്ന ചടങ്ങകൾ നടക്കുകയാണ്. റിംപോച്ചയെ ഒരു സംഘം ആളുകൾ തട്ടികൊണ്ടു പോകുന്നു. റിംപോച്ചയെ ബലികഴിച്ച് ലോകത്തിന്റെ അധികാരം നേടാനാണ് ഇവരുടെ നേതാവിന്റെ ശ്രമം. റിപോച്ചെക്കായി പുതിയ രക്ഷകൻ വരുമെന്ന് ആശ്രമവാസികൾ അറിയുന്നു.
അശോകനും അപ്പുകുട്ടനും തമ്മിലുള്ള വഴക്ക് മൂലം അച്ഛൻ അശോകനെ നേപ്പാളിലെ കുട്ടിമാമയുടെ പക്കൽ അയ്ക്കുന്നു.

നേപ്പാളിലെത്തുന്ന അശോകൻ വീട്ടിലെത്തുമ്പോൾ അപ്പുക്കുട്ടൻ തന്റെ പേരിൽ അവിടെ താമസിക്കുന്നതായി അറിയുന്നു. അശോകൻ യാദൃച്ഛികമായി റിംപോച്ചയെ കാണുകയും അവനെ കൂടെ കൂട്ടുകയും ചെയ്യുന്നു. താൻ അശോകനാണെന്നും വീട്ടിലുള്ളത് അപ്പുക്കുട്ടനാണെന്നും മുറപ്പെണ്ണ് അശ്വതിയെ അറിയിക്കാൻ അശോകൻ ശ്രമിക്കുന്നു. അശ്വതി നേപ്പാളിലെ പുരാതന ആചാരങ്ങളെപ്പറ്റി ഗവേഷണം നടത്തുകയാണ്. ക്യാമറയിൽ അശോകന്റെ ചിത്രം കാണുന്ന അശ്വതി അശോകൻ ധരിച്ചിരിക്കുന്ന മാല റിപോച്ചയുടേതാണെന്ന് അറിയുന്നു. ഇവരുടെ മുൻപിൽവെച്ച് റിപോച്ചയെ തട്ടികൊണ്ട് പോകുന്നു. തടയാൻ ശ്രമിച്ച അശോകനും അശ്വതിക്കും പരുക്കേല്ക്കുന്നു. ഇവരെ പിന്തുടർന്ന അപ്പുക്കുട്ടൻ ആദിവാസികളുടെ പിടിയിലകപ്പെടുന്നു.


ബിച്ചു തിരുമല എഴുതിയ ഇതിലെ ഗാനങ്ങൾക്ക് സംഗീതം പകർന്നത് എ.ആർ. റഹ്‌മാൻ ആണ്.




</doc>
<doc id="123877" url="https://ml.wikipedia.org/wiki?curid=123877" title="അക്കിലിസ്">
അക്കിലിസ്

ഗ്രീക്ക് പുരാണമനുസരിച്ച്, ട്രോജൻ യുദ്ധത്തിലെ ഗ്രീക്ക് യുദ്ധ വീരനും ഹോമറുടെ ഇലിയഡിലെ പ്രധാന കഥാപാത്രവും ഏറ്റവും മികച്ച പോരാളിയുമാണ് അക്കിലിസ് (പുരാതന ഗ്രീക്കിൽ : Ἀχιλλεύς ,അക്കീലിയസ്.)
ട്രോയ്ക്കെതിരെ അണിനിരന്ന പടയാളികളിൽ വെച്ച് ഏറ്റവും സുന്ദരനായ വീരനെന്ന വിശേഷണവും അക്കിലിസിനുണ്ട്.

ഏകദേശം എ.ഡി. ഒന്നാം നൂറ്റാണ്ട് മുതൽ പ്രചരിച്ച കഥകളിൽ (റോമൻ കവിയായ സ്റ്റേഷിയസ്സിന്റെ കവിതകൾ മുതൽ), അക്കിലിസിന്റെ ഉപ്പൂറ്റി ഒഴിച്ചുള്ള ഭാഗങ്ങൾ തികച്ചും ഭേദിക്കാനാകാത്തതും ദൗർബല്യരഹിതവുമാണെന്നാണ് വിവരിച്ചിരിക്കുന്നത്.ഉപ്പൂറ്റിയിലേറ്റ അസ്ത്രം മൂലമാണ് അക്കിലിസ് മരിച്ചതെന്ന കാരണത്താൽ "അക്കിലിസിന്റെ ഉപ്പൂറ്റി"("Achilles' heel") എന്ന ഒരു പദപ്രയോഗം മിക്ക ഭാഷകളിലും നിലവിലുണ്ട്. ഇത് ഒരു മനുഷ്യന്റെ മർമ്മപ്രധാനമായ ദുർബലതയെ സൂചിപ്പിക്കുന്നു.

മിർമിടൻസിലെ രാജാവായ പിലിയസിന് തെറ്റിസ് എന്ന ഒരു നിംഫിൽ ജനിച്ച മകനായിരുന്നു അക്കിലിസ്.
ഗ്രീക്ക്‌ ദേവന്മാരായ സ്യൂസും പൊസൈഡണും തെറ്റിസിനെ സ്വന്തമാക്കാൻ ആഗ്രഹിച്ച് ശത്രുതയിലായിരുന്നു. എന്നാൽ മനുഷ്യന് ദേവന്മാരിൽ നിന്നും അഗ്നി മോഷ്ടിച്ച് നൽകിയ പ്രൊമിത്യൂസ്, തെറ്റിസിന് ഉണ്ടാകുന്ന പുത്രൻ അവൻറെ അച്ഛനെക്കാൾ വലിയവനാകുമെന്ന് പ്രവചനം കേൾക്കാനിടവന്ന സ്യൂസും പൊസൈഡണും ചേർന്ന് തെറ്റിസിനെ പിലിയസിന് വിവാഹം ചെയ്തു കൊടുത്തു.. 

ഒട്ടു മിക്ക ഐതിഹ്യങ്ങളെയും പോലെ ഈ സംഭവങ്ങളെയും മറ്റൊരു രീതിയിൽ ചിത്രീകരിക്കുന്ന കഥകളും ഉണ്ട്. "അപ്പോലോനിയാസ്‌ റോഡിയാസ്" എന്ന ഗ്രീക്ക്‌ കവി എ.ഡി. മൂന്നാം നൂറ്റാണ്ടിൽ എഴുതിയ "അർഗനോടിക്ക" എന്ന ഇതിഹാസ കാവ്യത്തിൽ ((iv.760) പറയുന്നത് തെറ്റിസ് സ്വയമേ തന്നെ സ്യൂസിനെ പ്രണയത്തിൽ നിന്നും നിരുത്സാഹപ്പെടുത്തി എന്നാണ്.

സ്റ്റേഷിയസ്, എ.ഡി ഒന്നാം നൂറ്റാണ്ടിൽ രചിച്ച "അകിലിയട്" എന്ന കൃതി പ്രകാരം, അക്കിലിസ് ജനിച്ചപ്പോൾ, തെറ്റിസ്, അക്കിലിസിനെ മരണമില്ലതവനാക്കനായി "സ്ടിക്സ്" നദിയിൽ മുക്കുകയുണ്ടായി. എന്നാൽ അക്കിലിസിൻറെ ഉപ്പൂറ്റി മാത്രം നദിയിൽ മുങ്ങിയില്ല. ഈ കഥയുടെ മറ്റൊരു പതിപ്പിൽ, തെറ്റിസ് അക്കിലിസിനെ അംബ്രോസിയയിൽ (ഭാരതീയ ഐതിഹ്യത്തിലെ അമൃതിനു തുല്യമായ വസ്തു) മുക്കുകയും, അക്കിലിസിന്റെ നശ്വരമായ ശരീര ഭാഗങ്ങൾ അഗ്നിയിൽ എരിച്ചു കളയുകയും ചെയ്തു എന്നാണ് വിവരിക്കുന്നത്. ഇത് കണ്ടുകൊണ്ടു വന്ന 
പിലിയസ്, തെറ്റിസിനെ തടയുകയും, കോപത്താൽ തെറ്റിസ് അച്ഛനെയും മകനെയും ഉപേക്ഷിച്ചു പോകുകയും ചെയ്തു.

പിലിയസ്, അക്കിലിസിനെ വളർത്താനായി "പിലിയോൻ" മലമുകളിൽ സെൻറാറായ ചിരോണിനെ ഏൽപ്പിച്ചു.

സ്റ്റേഷിയസിനു മുൻപുള്ള ഒരു കൃതികളിലും, പക്ഷേ, അക്കിലിസിന്റെ ഇത്തരത്തിലുള്ള അമരത്വതെ കുറിച്ച് പ്രതിപാദിക്കുന്നില്ല. ഈ കഥകൾക്ക് വിപരീതമായി, ഹോമറുടെ "ഇലിയഡിൽ", അക്കിലിസിനു പരിക്കേറ്റതായി വിവരിക്കുന്നുമുണ്ട്. ഇലിയഡിന്റെ ഇരുപത്തിയൊന്നാം പുസ്തകത്തിൽ, പയോനിയൻ ധീരനായ "അസ്ടരോപയാസ്‌", അക്കിലിസിനെ സ്കാമേന്ടെർ നദീതീരത്ത് വച്ച് വെല്ലുവിളിക്കുകയും അക്കിലിസിന്റെ കൈ മുട്ടിൽ കുന്തം തറയ്ക്കുകയും, രക്തം ചിന്തുകയും ചെയ്യുകയുണ്ടായെന്നു വിവരിക്കുന്നു.

ഹോമറുടെ "ഇലിയഡിൻറെ" ആദ്യത്തെ വരികൾ ഇപ്രകാരം പറയുന്നു:
അക്കിലിസിന്റെ ക്രോധം വളരെ പ്രശസ്തമാണ്. ചില സന്ദർഭങ്ങളിൽ അദ്ദേഹത്തിന്റെ കോപം അടക്കാൻ ആരെ കൊണ്ടും സധ്യമല്ല.

ട്രോജൻ യുദ്ധത്തിനായി ഗ്രീക്കുകാർ പുറപ്പെട്ടപ്പോൾ, അവർ "റ്റെലിഫസ്" രാജാവ്‌ ഭരിക്കുന്ന "മൈസിയ" എന്ന പ്രദേശത്ത് എത്തി. തുടർന്നുണ്ടായ യുദ്ധത്തിൽ അക്കിലിസ് റ്റെലിഫസിനു ഒരിക്കലും ഉണങ്ങാത്ത ഒരു മുറിവ് നൽകി. റ്റെലിഫസ് ഒരു പ്രവാചകനെ കാണുകയും പ്രവാചകൻ "ആരാണോ മുറിവ് നൽകിയത് അവനു മാത്രമേ ഇത് ഉണക്കാനാകൂ" എന്ന് പറയുകയും ചെയ്തു.


</doc>
<doc id="123885" url="https://ml.wikipedia.org/wiki?curid=123885" title="1984 ഏഷ്യാകപ്പ്">
1984 ഏഷ്യാകപ്പ്

ആദ്യ ഏഷ്യാകപ്പ് 1984ൽ ഷാർജയിൽ വച്ച് സംഘടിപ്പിച്ചു. ഈ ഏഷ്യാകപ്പിനെ റോത്‌മാൻസ് ഏഷ്യാകപ്പ് എന്നും അറിയപ്പെടുന്നു. ഐക്യ അറബ് എമിറേറ്റുകളിലെ ഷാർജയിൽ 1984 ഏപ്രിൽ 6 മുതൽ 13 വരെയാണ്‌ ആദ്യ ഏഷ്യാകപ്പ് നടന്നത്. ഇന്ത്യ, പാകിസ്താൻ, ശ്രീലങ്ക എന്നീ മൂന്ന് ടീമുകളാണ്‌ ഈ ടൂർണ്ണമെന്റിൽ പങ്കെടുത്തത്.

റൗണ്ട് റോബിൻ ഘടനയിൽ നടത്തിയ ഈ ടൂർണ്ണമെന്റിൽ ഗ്രൂപ്പിലുള്ള ടീമുകൾ പരസ്പരം മത്സരിച്ചു. രണ്ട് കളികളിലും വിജയിച്ച ഇന്ത്യ ആദ്യ ഏഷ്യാകപ്പ് ജേതാക്കളായി. ഒരു കളി ജയിച്ച ശ്രീലങ്ക രണ്ടാം സ്ഥാനത്തും രണ്ട് കളികൾ തോറ്റ പാകിസ്താൻ മൂന്നാം സ്ഥാനത്തും ആയി.




</doc>
<doc id="123897" url="https://ml.wikipedia.org/wiki?curid=123897" title="നിലവിളക്ക്">
നിലവിളക്ക്

കേരളത്തിലെ വീടുകളിൽ സന്ധ്യാസമയം കത്തിച്ചുവയ്ക്കുന്ന പ്രത്യേകതരം വിളക്കാണ് നിലവിളക്ക്. എണ്ണയൊഴിച്ച് അതിൽ തുണി, നൂല് തുടങ്ങിയവയിട്ട് കത്തിക്കുന്ന ഭാഗം ഉയർന്ന്, ഒന്നോ അതിലധികമോ നിലകളോടുകൂടിയ വിളക്കിനെയാണ് നിലവിളക്ക് എന്ന് വിളിക്കുന്നത്. വളരെകാലം മുൻപ് മുതൽ നിലവിളക്ക് കേരളത്തിൽ പ്രചുരപ്രചാരം നേടിയിരുന്നു. ആദ്യകാലങ്ങളിൽ ഓടിൽ തീർത്തതായിരുന്നു നിലവിളക്കുകളെങ്കിലും, പിന്നീട് വിവിധ ലോഹങ്ങളിൽ നിലവിളക്കുകൾ ഉണ്ടാക്കിത്തുടങ്ങി. നിലകളായി കത്തിക്കാമെന്നതുകൊണ്ടാണ് ഈ പേര് വന്നതെന്ന് കരുതപ്പെടുന്നു. 

കേരളത്തിന്റെ തനതുവിളക്ക് എന്ന രീതിയിൽ നിലവിളക്ക് കേരളത്തിൽ പൊതുവേ സ്വാഗതം ചെയ്യപ്പെടുന്നു. നിലവിളക്ക് കത്തിച്ച് ഉദ്ഘാടനവും യോഗത്തിന്റെ ആരംഭം കുറിക്കലുമൊക്കെ സാധാരണമാണ്. മുസ്ലീം സമുദായത്തിലെ ഒരു വിഭാഗം നിലവിളക്ക് കത്തിക്കുന്നത് അനിസ്ലാമികമെന്ന് പറയുകയും അതിൽ നിന്ന് വിട്ടുനിൽക്കുകയും ചെയ്യുന്നുണ്ട്.

കേരളത്തിലെ ക്ഷേത്രങ്ങളിൽ ആരാധനയുടെ ഭാഗമായി വ്യാപകമായി ഈ വിളക്ക് ഉപയോഗിക്കുന്നു. 

അനുഷ്ഠാനം എന്ന നിലയിൽ നിലവിളക്ക് കൊളുത്തുന്നതിന് പ്രത്യേകനിയമങ്ങളുമുണ്ട്. ലോഹമിശ്രിതമായ ഓടുകൊണ്ട് നിർമിച്ച നിലവിളക്കാണ് പൂജാകർമങ്ങൾക്ക് ഉപയോഗിക്കേണ്ടത്. എള്ളെണ്ണയാണ് പൊതുവേ കത്തിക്കാനുപയോഗിക്കുന്നത്. സന്ധ്യാപൂജയ്ക്കായി മിക്ക ഹിന്ദുഗൃഹങ്ങളിലും നിലവിളക്ക് തെളിക്കുന്ന പതിവുണ്ടായിരുന്നു. പ്രഭാതത്തിൽ ബ്രാഹ്മമുഹൂർത്തത്തിലും വൈകിട്ട് വിഷ്ണുമുഹൂർത്തമായ ഗോധൂളിമുഹൂർത്തത്തിലുമാണ് നിലവിളക്ക് കത്തിക്കേണ്ടത് എന്നാണ് വിശ്വാസം.

വിളക്കിലെ തിരികൾ തെളിക്കുന്നതിനും പ്രത്യേക ചിട്ടകൾ കല്പിക്കപ്പെട്ടിരുന്നു. പ്രഭാതത്തിൽ കിഴക്കോട്ടും പ്രദോഷത്തിൽ കിഴക്കു പടിഞ്ഞാറും തിരിയിടേണ്ടതാണ്. ഒന്ന്, രണ്ട്, അഞ്ച്, ഏഴ് എന്നിങ്ങനെയാണ് തിരിനാളങ്ങളുടെ ക്രമം. മംഗളാവസരങ്ങളിൽ അഞ്ചോ, ഏഴോ തിരികൾ തെളിക്കാം. അമർത്യർ, പിതൃക്കൾ, ദേവന്മാർ, ഗന്ധർവന്മാർ, യക്ഷോവരന്മാർ, രാക്ഷസന്മാർ എന്നിവരാണ് ഏഴുനാളങ്ങളുടെ അധിദേവതമാർ. കിഴക്കുവശത്തുനിന്ന് തിരിതെളിച്ച് തെക്കുകിഴക്ക്, തെക്കുപടിഞ്ഞാറ്, വടക്കുപടിഞ്ഞാറ്, വടക്ക്, വടക്കുകിഴക്ക് എന്ന ക്രമത്തിൽ വേണം ദീപപൂജ ചെയ്യേണ്ടത്. വിളക്കുകത്തിക്കലിന്റെ പ്രദക്ഷിണം പൂർത്തിയാക്കരുതെന്നും നിയമമുണ്ട്.

തെക്കുപടിഞ്ഞാറ്, കന്നിമൂലയിലുള്ള പൂജാമുറിയിലാണ് നിലവിളക്ക് സ്ഥാപിക്കേണ്ടത് എന്നാണ് വിശ്വാസം. തെക്കുവടക്കായി നിലവിളക്ക് കൊളുത്തുന്നത് ദോഷമത്രെ. കരിന്തിരി കത്തി അണയുന്നത് അശുഭമെന്നും വസ്ത്രംവീശി കെടുത്തുന്നത് ഉത്തമമെന്നുമാണ് വിശ്വാസം. താന്ത്രികകർമങ്ങളിലും മന്ത്രവാദത്തിലും അഷ്ടമംഗലപ്രശ്നത്തിലുമൊക്കെ നിലവിളക്കിന്റെ സാന്നിധ്യം അനിവാര്യമാണ്. 

കേരളത്തിൽ സർവ്വസാധാരണയായി കണ്ടുവരുന്ന നിലവിളക്ക് അതേ മാതൃകയിലും ചിലപ്പോൾ നിലവിളക്കിന്റെ മുകൾ ഭാഗം കുരിശിന്റെ ആകൃതിയിൽ രൂപമാറ്റം വരുത്തിയും, മറ്റു ചിലപ്പോൾ അതിനുമുകളിൽ പ്രാവിന്റെ രൂപം ചേർത്തും ക്രിസ്ത്യൻ പള്ളികളിലും വീടുകളിലും ഉപയോഗിക്കാറുണ്ട്. ഈ ആചാരത്തിന്റെ പഴക്കം നിർണ്ണയിക്കുവാൻ പ്രയാസമുണ്ട്. പല പഴയ ക്രിസ്ത്യൻ ദേവാലയങ്ങളിലും നൂറ്റാണ്ടുകൾ പഴക്കമുള്ള നിലവിളക്കുകൾ കണ്ടുവരുന്നുണ്ട്. പലയിടങ്ങളിലും നിലവിളക്കിൽ എണ്ണയൊഴിക്കുന്നതും വിവാഹം പോലെയുള്ള അവസരങ്ങളിൽ വധുവരന്മാർ നിലവിളക്ക് കൊളുത്തുന്നതും ആചാരമായി കണ്ടുവരുന്നു.



</doc>
<doc id="123910" url="https://ml.wikipedia.org/wiki?curid=123910" title="ഖുർറംമുറാദ്">
ഖുർറംമുറാദ്

പാകിസ്താൻകാരനായ ഒരു ഇസ്ലാമിക പണ്ഡിതനും ഗ്രന്ഥകാരനുമാണ്‌ ഖുർറംമുറാദ് (1932 നവംബർ 3-1996 ഡിസംബർ 19). പാക് ജമാഅത്തെ ഇസ്ലാമിയുടെ നേതാവായിരുന്ന അദ്ദേഹം 1977-85 കാലഘട്ടത്തിൽ യു.കെ.യിലെ ദ ഇസ്ലാമിക് ഫൗണ്ടേഷനുമായി അടുത്തു ബന്ധപ്പെട്ട് പ്രവർത്തിച്ചു.

1932 നവംബർ 3 ന് അവിഭക്ത ഇന്ത്യയിലെ ഭോപ്പാലിൽ ജനനം. ഇന്ത്യാവിഭജനത്തെ തുടർന്ന് പാകിസ്താനിലേക്ക് ചേക്കേറിയ ഖുറം മുറാദ് കുടുംബം രണ്ടു മാസത്തോളം താമസമോ കിടപ്പാടമോ ഇല്ലാതെ നിസ്സഹയാവസ്ഥയിൽ അലഞ്ഞു തിരിയേണ്ടിവന്നിട്ടുണ്ട്. കറാച്ചിയിലെ എം.ഡി കോളേജിൽ നിന്ന് സിവിൽ എഞ്ചിനിയറിംഗിൽ ബിരുദം കരസ്ഥമാക്കിയ അദ്ദേഹം
1957 ൽ മിനസോട്ടാ യൂനിവേഴ്സിറ്റിയിൽ നിന്ന് ഉന്നതറാങ്കോടെ എം.എസ്.സി നേടി. പ്രഗൽഭ എഞ്ചിനിയറായിരുന്ന ഖുർറം മുറാദ് മക്കയിലെ മസ്ജിദുൽ ഹറാമിന്റേതടക്കം നിരവധി പ്രമുഖ നിർമ്മാണജോലികളിൽ പങ്കാളിയായിട്ടുണ്ട്.

1951ൽ പാകിസ്താൻ ജമാഅത്തെ ഇസ്ലാമിയുടെ വിദ്യാർഥിവിഭാഗമായ ജം‌ഇയ്യത്തുത്ത്വലബയുടെ അദ്ധ്യക്ഷനായി തെരഞ്ഞെടുക്കപ്പെട്ടു.1963-70 കാലയളവിൽ ജമാഅത്തെ ഇസ്ലാമിയുടെ ധാക്ക അമീറായും 1987-89 ൽ കാലയളവിൽ ലാഹോർ അമീറും 1963 ൽ കേന്ദ്ര ശൂറ അംഗവുമായി. മരണപ്പെടുമ്പോൾ പാക് ജമാഅത്തെ ഇസ്ലാമിയുടെ അസി:അമീറുമാരിലൊരാളായിരുന്നു.

ചെറുതും വലുതുമായ 112 പുസ്തകങ്ങൾ ഉറുദുവിലും 20 പുസ്തകങ്ങൾ ഇംഗ്ലീഷിലും അദ്ദേഹം രചിച്ചു. മലയാളത്തിലടക്കം നിരവധി ഭാഷയിലേക്ക് അദ്ദേഹത്തിന്റെ ഗ്രന്ഥങ്ങൾ വിവർത്തനം ചെയ്യപ്പെട്ടിട്ടുണ്ട്.

Early Hours എന്ന ഖുർറം‌മുറാദിന്റെ ഗ്രന്ഥം 'പുലർകാല യാമങ്ങളിൽ' എന്ന പേരിൽ മലയാളത്തിലേക്ക് ഐ.പി.എച്ച്. മൊഴിമാറ്റം ചെയ്തു പ്രസിദ്ധീകരിച്ചു


</doc>
<doc id="123922" url="https://ml.wikipedia.org/wiki?curid=123922" title="ട്രിമറ്റോഡ">
ട്രിമറ്റോഡ

പ്ലാറ്റിഹെൽമിൻഥസ് ജന്തു ഫൈലത്തിലെ ഒരു വർഗ്ഗമാണ് ട്രിമറ്റോഡ. ട്രിമറ്റോഡകളെല്ലാം തന്നെ പരജീവികളാണ്. ചർമം, ചിറകുകൾ, ദഹനവ്യവസ്ഥ, ശ്വസനവ്യവസ്ഥ, രക്തപരിവഹനവ്യവസ്ഥ, വിസർജനവ്യവസ്ഥ, നാഡീവ്യവസ്ഥ, പ്രത്യുത്പ്പാദനവ്യവസ്ഥ തുടങ്ങി ട്രിമറ്റോഡകൾ ആവാസസ്ഥലമാക്കാത്ത ഭാഗങ്ങൾ ആതിഥേയജീവികളിൽ ഉണ്ടാവില്ലെന്നുതന്നെ പറയാം. മനുഷ്യരിലും ഇവ നിരവധി രോഗങ്ങൾക്ക് ഹേതുവാകാറുണ്ട്.
ട്രിമറ്റോഡകൾ ശ്രദ്ധേയമായ പരജീവി അനുകൂലനങ്ങൾ ഉള്ളവയാണ്. ദ്വിപാർശ്വ സമമിത ത്രിബ്ലാസ്റ്റിക സീലോം രഹിത ശരീരമാണ് ഇവയ്ക്കുള്ളത്. പ്രത്യേക പരിസഞ്ചാരണാവയവങ്ങളും ശ്വസനാവയവങ്ങളും അസ്ഥിവ്യൂഹവും ഗുദവും ഇവയ്ക്കില്ല. സ്വതന്ത്രാവസ്ഥയിൽ ജീവിക്കുന്ന നാടപ്പുഴുക്കളെപ്പോലെ ഇവയ്ക്ക് ബാഹ്യജ്ഞാനേന്ദ്രിയങ്ങൾ, അധിചർമസീലിയകൾ തുടങ്ങിയവയും ഉണ്ടാവില്ല. പാരൻകൈമ എന്നറിയപ്പെടുന്ന ഒരു സംയോജകകല ഇവയുടെ സീലോം നിറഞ്ഞ് കാണപ്പെടുന്നു.
ട്രിമറ്റോഡകളുടെ ശരാശരി നീളം 2 - 15 മില്ലിമീറ്റർ ആണെങ്കിലും ഫാസിയോള ജൈജാന്റിക്ക പോലുള്ള ഇനങ്ങൾ 8 സെന്റിമീറ്റർ വരെ വളരാറുണ്ട്. ആതിഥേയ ജീവികളുടെ അന്നനാളത്തിനുള്ളിൽ ദഹനപ്രക്രിയകളിൽനിന്നും ട്രിമറ്റോഡകളെ സംരക്ഷിക്കുന്നത് ഉപചർമം കൊണ്ടുള്ള കട്ടിയേറിയ ബാഹ്യാവരണമാണ്. ട്രിമറ്റോഡകളിൽ മിക്കവയ്ക്കും വെളുപ്പ് അല്ലെങ്കിൽ ക്രീം നിറമാണെങ്കിലും ശരീരത്തിനുള്ളിൽ മുട്ടകളും ആതിഥേയ ജീവിയുടെ രക്തവും നിറയുമ്പോൾ ഇവ പലപ്പോഴും ചുവപ്പുകലർന്ന തവിട്ടുനിറത്തിലാവും കാണപ്പെടുക. പൊതുവേ പരന്ന ശരീരമുള്ള ജീവികളാണെങ്കിലും പല ആകൃതിയിലും ഇവയെ കാണാൻ കഴിയും. അസ്ഥികൂടത്തിന്റെ അഭാവവും വികാസം പ്രാപിച്ച പേശീവ്യൂഹവും ആകൃതി ഇടയ്ക്കിടെ മാറ്റാൻ ഇവയെ സഹായിക്കുന്നു.
ട്രിമറ്റോഡകളുടെ സാമാന്യം വികാസം പ്രാപിച്ച അന്നനാളത്തിന് വായ, ഗ്രസനി, ആന്ത്ര-സീക്ക തുടങ്ങിയ ഭാഗങ്ങളുണ്ടായിരിക്കും. പേശീസമ്പുഷ്ടമായ ഗ്രസനി ഭക്ഷ്യ വസ്തുക്കൾ വലിച്ചെടുക്കാൻ ട്രിമറ്റോഡകളെ സഹായിക്കുന്നു. ആന്തരപരജീവികളായ ട്രിമറ്റോഡകളിൽ ഗ്ലൂക്കോസ്, ചില അമിനോഅമ്ലങ്ങൾ തുടങ്ങിയവ ഉപചർമം വഴിയും ആഗിരണം ചെയ്യപ്പെടുന്നുണ്ട്.
ട്രിമറ്റോഡകളുടെ വിസർജന അവയവം പ്രധാനമായും ആദി-വൃക്കകം ആണ്. ഓരോ ആദി-വൃക്കകത്തിലും ജ്വാലാകോശം, ശേഖരണനാളികൾ, സഞ്ചി, വിസർജനരന്ധ്രം എന്നിവയുണ്ട്. ആന്തരപരജീവികളായ ട്രിമറ്റോഡകൾ ഐച്ഛികഅവായുജീവികൾ ആണ്.
ശരീരത്തിന്റെ അഗ്രഭാഗത്ത് കാണപ്പെടുന്ന ഒരു ജോടി മസ്തിഷ്ക ഗുച്ഛികയും അതിൽ നിന്നും ആരംഭിക്കുന്ന അനുദൈർഘ്യ തന്ത്രികാരജ്ജുക്കളുമാണ് നാഡീവ്യവസ്ഥയിലെ പ്രധാന ഭാഗങ്ങൾ. ഇവയുടെ ശരീരത്തിനു പുറത്ത് നിരവധി സംവേദകപാപിലകൾ കാണപ്പെടുന്നു. മിറാസിഡിയ, സെർക്കേറിയ തുടങ്ങിയ ലാർവകളിൽ നേത്രകങ്ങളും ഉണ്ടായിരിക്കും.
ആതിഥേയ ജീവികളുടെ ശരീരാവയവങ്ങളിൽ പറ്റിപ്പിടിക്കാൻ ട്രിമറ്റോഡകളെ സഹായിക്കുന്നത് ചൂഷകാംഗങ്ങളും അങ്കുശങ്ങളും ആണ്. എന്നാൽ ഇവ സ്ഥിരമായി ഒരു സ്ഥലത്തു തന്നെ ജീവിച്ചുകൊള്ളണമെന്നില്ല. ആതിഥേയരുടെ മസ്തിഷ്കം, നേത്രങ്ങൾ തുടങ്ങിയ ഭാഗങ്ങളിൽ എത്തിച്ചേരാൻ സ്വഭാവികമായും ട്രിമറ്റോഡകൾക്ക് വളരെയധികം സഞ്ചരിക്കേണ്ടിവരും.
ട്രിമറ്റോഡകളുടെ ശരീരത്തിൽ ഏറ്റവും വികാസം പ്രാപിച്ചിരിക്കുന്നതും ശരീരത്തിനുള്ളിൽ സിംഹഭാഗവും കയ്യടക്കിയിരിക്കുന്നതും പ്രത്യുത്പാദനവ്യവസ്ഥയാണ്. ഇവ ഉഭയലിംഗ ജീവികളാണെങ്കിലും പരബീജസങ്കലനമാണ് സാധാരണയായി സംഭവിക്കുന്നത്. ഒരു അണ്ഡാശയവും ഒന്നോ അതിലധികമോ വൃഷണങ്ങളുമാണ് ഇവയുടെ ശരീരത്തിൽ സാധാരണയായി കാണപ്പെടുന്നത്. സാധാരണയായി ട്രിമറ്റോഡകൾ അണ്ഡജങ്ങളാണെങ്കിലും ചില ജരായുജങ്ങളും രേഖപ്പെടുത്തപ്പെട്ടിട്ടുണ്ട്. ഷിസ്റ്റോസോമ, ഡിഡിമോസോയിഡേ തുടങ്ങിയ ട്രിമറ്റോഡകൾ ഏകലിംഗ ജീവികളാണ്. ഷിസ്റ്റോസോമയിൽ ആൺജീവികളുടെ ശരീരത്തിൽ അധരവശത്ത് കാണപ്പെടുന്ന ഗൈനികോഫോറിക നാളത്തിലാണ് പെൺജീവികൾ കാണപ്പെടുന്നത്.

പരജീവി അനുകൂലനമെന്ന നിലയിൽ ട്രിമറ്റോഡകളുടെ അണ്ഡോത്പ്പാദനശേഷിയും വളരെ വർധിച്ചിരിക്കുന്നു. പതിനായിരം മുതൽ ഒരു ലക്ഷം വരെ മുട്ടകളാണ് ഒരു പ്രജനന കാലയളവിൽ ഒരു ജീവി ഉത്പാദിപ്പിക്കുന്നത്. ട്രിമറ്റോഡകളുടെ ശരീരത്തിൽ നീളമുള്ള ഗർഭപാത്രവും രണ്ട് സംയുഗ്മ്നകനാലുകളും അനവധി മുട്ടകളും കാണാം. പീതകഗ്രന്ഥി ആണ് പീതകോശങ്ങൾ ഉത്പാദിപ്പിക്കുന്നത്. അവയുടെ പ്രത്യുത്പാദന വ്യവസ്ഥയുമായി ബന്ധപ്പെട്ട് അണ്ഡവാഹിനിയും മെഹ്‌ലിയുടെ ഗ്രന്ഥിയും ഉണ്ടാവും. ഇവയ്ക്ക് അണ്ഡരൂപീകരണത്തിലും അണ്ഡകവച ഉത്പാദനത്തിലും പ്രധാന പങ്കാണുള്ളത്.

ട്രിമറ്റോഡകളുടെ ജീവിതചക്രം ലളിതമോ സങ്കീർണമോ ആവാം. ജീവിതചക്രത്തിലും മധ്യസ്ഥപരപോഷികളുടെ (inter mediate) എണ്ണത്തിലും ഓരോ സ്പീഷീസിലും വ്യതിയാനങ്ങൾ ഉണ്ടാവുക പതിവാണ്.

ട്രിമറ്റോഡ വർഗത്തെ മോണോജീനിയ, ഡൈജീനിയ, ആസ്പിഡോഗാസ്ട്രിയ എന്നിങ്ങനെ മൂന്ന് ഗോത്രങ്ങളായി തിരിച്ചിരിക്കുന്നു. പുതിയ വർഗീകരണരീതി അനുസരിച്ച് മോണോജീനിയയെ ഒരു പ്രത്യേക വർഗമായിത്തന്നെ കണക്കാക്കിയിട്ടുണ്ട്.
മോണോജീനിയ വിഭാഗത്തിൽപ്പെട്ട ട്രിമറ്റോഡകൾക്ക് ശരീരത്തിന്റെ പിൻഭാഗത്ത് നന്നായി വികാസം പ്രാപിച്ച ഒപിസ്ഥാപ്റ്റർ എന്ന സംലഗനഅംഗം ഉണ്ട്. അങ്കുശങ്ങളും ആസംജകഅംഗങ്ങളുമാണ് ആതിഥേയ ജീവികളുടെ ശരീരത്തിൽ പറ്റിപ്പിടിക്കാൻ ജീവിയെ സഹായിക്കുന്നത്. ഈ ഘടകങ്ങൾ ഇവയുടെ വർഗീകരണത്തിലും പ്രധാനപങ്ക് വഹിക്കുന്നു. മോണോജീനിയയിൽ വായയ്ക്കുചുറ്റും കാണുന്ന മുഖ-ചൂഷകാംഗം അല്പവികസിതമായിരിക്കും. ചിലപ്പോൾ ഈ മുഖ-ചൂഷകാംഗം കാണപ്പെട്ടില്ല എന്നുംവരാം. ലളിതമായ ജീവിതചക്രത്തിൽ മധ്യസ്ഥ പരപോഷികൾ ഉണ്ടാവില്ല. വെള്ളത്തിലെത്തുന്ന പ്രച്ഛദരഹിത മുട്ടകൾ സീലിയ നിറഞ്ഞ ഓങ്കോമിറാസിഡിയം എന്ന ലാർവാദശയിലൂടെ വികാസം പ്രാപിച്ച് കുഞ്ഞുങ്ങളായി മാറുകയാണ് ചെയ്യുന്നത്. പ്രധാനമായും ബാഹ്യപരജീവികളായ ഇവ മത്സ്യങ്ങൾ, ഉഭയജീവികൾ, ജലസസ്തനികൾ, കെഫാലോപോഡകൾ തുടങ്ങിയ ജീവികളിലാണ് കാണപ്പെടുന്നത്.
ആസ്പിഡോഗാസ്ട്രിയ എന്ന വിഭാഗത്തിലെ ട്രിമറ്റോഡകളിൽ വളരെ വികാസം പ്രാപിച്ച ഒരു സവിശേഷ അധരചൂഷകാംഗം കാണപ്പെടുന്നു. ഇത് പല കോഷ്ഠകങ്ങളായി വീണ്ടും വിഭജിച്ചിരിക്കും. ഒറ്റയായി കാണുന്ന ആന്ത്രസീക്കയും വൃഷണവും ഈ ഗോത്രത്തിലെ ട്രിമറ്റോഡകളുടെ മറ്റൊരു പ്രത്യേകതയാണ്. ഇവയുടെ ലളിതമായ ജീവിതചക്രത്തിൽ സീലിയ ഉള്ളതോ ഇല്ലാത്തതോ ആയ കോട്ടൈലോസിഡിയം എന്ന ലാർവയാണ് കാണപ്പെടുന്നത്. മൊളസ്ക്കകളിലും ശീതരക്തകശേരുകികളിലും ആന്തരപരജീവികളായി ഇവയെ കാണാം.
ഡൈജീനിയ എന്ന ഗോത്രത്തിലെ ട്രിമറ്റോഡകളിൽ മിക്കതിനും വികാസം പ്രാപിച്ച മുഖചൂഷകാംഗവും അധരചൂഷകാംഗവും ഉണ്ട്. വളരെ സങ്കീർണമായ ഇവയുടെ ജീവിതചക്രത്തിൽ ഒന്നോ അതിലധികമോ മധ്യസ്ഥ പരപോഷികളും കാണപ്പെടുന്നു. ഡൈജീനിയകളുടെ ജീവിതചക്രത്തിൽ സാധാരണയായി പ്രാഥമിക പരപോഷിയായ ഒരു മൊളസ്ക്കും ഒരു മധ്യസ്ഥ അഭിഗമനപരപോഷിയും അന്തിമപരപോഷിയായ ഒരു കശേരുകിയുമാണ് കാണപ്പെടുന്നത്.

മിക്ക സ്പീഷീസിലും ജലത്തിൽ നിക്ഷേപിക്കുന്ന മുട്ട വിരിഞ്ഞ് മിറാസിഡിയം എന്ന സീലിയ നിറഞ്ഞ ലാർവ പുറത്തുവരുന്നു. ആതിഥേയ ജീവിയുടെ വിസർജ്യവസ്തുക്കളിലൂടെയാണ് മുട്ടകൾ ജലത്തിലെത്തുന്നത്. സ്വതന്ത്രമായി നീന്താൻ കഴിവുള്ള മിറാസിഡിയം ലാർവ ശരീരത്തിൽ വേധനം നടത്തുന്നതു വഴിയോ, പൂർണമായി രൂപം കൊണ്ട ലാർവ ഉൾക്കൊള്ളുന്ന മുട്ടകൾ ഭക്ഷിക്കുന്നതു വഴിയോ ആണ് പ്രാഥമിക പരപോഷികളായ മൊളസ്ക്കകളിൽ പരജീവികൾ സംക്രമണം നടത്തുന്നത്. മൊളസ്ക്കകളുടെ ശരീരത്തിൽ അവ സ്പോറോസിസ്റ്റ്, റേഡിയ, സെർക്കേരിയ തുടങ്ങിയ ലാർവകളായി പരിണമിക്കുന്നു. സാധാരണയായി ഈ ലാർവകൾ മൊളസ്ക്കകളുടെ ദഹനഗ്രന്ഥിയിലാവും ജീവിക്കുന്നത്. ഇവയുടെ സീലോമിനുള്ളിൽ കാണപ്പെടുന്ന ജനനകോശങ്ങളുടെ വിഭജനം വഴി അടുത്ത ദശയിലുള്ള നൂറുകണക്കിന് ലാർവകൾ രൂപം കൊള്ളുന്നു. ഈ പ്രതിഭാസത്തെ ബഹുഭ്രൂണത എന്നു പറയുന്നു.

അടുത്ത പരപോഷിയിലേക്ക് സംക്രമണം നടക്കുന്നത് സെർക്കേറിയ ലാർവ വഴിയാണ്. ഇവയ്ക്ക് പരപോഷികളുടെ ശരീരത്തിൽ തുളച്ചുകയറുന്നതിനും പുടീഭവനം നടത്തുന്നതിനും അനുയോജ്യമായ ശരീരാംഗങ്ങളുണ്ട്. കൂടാതെ അന്നനാളം, ചൂഷകം, ദിക്-ബിന്ദു, സ്പർശനേന്ദ്രിയങ്ങൾ, പേശീനിർമിതമായ വാൽ എന്നിവയും സെർക്കേറിയയുടെ ശരീരത്തിലുണ്ട്. സാധാരണഗതിയിൽ ഒരു മത്സ്യമോ ആർത്രൊപോഡോ ആയിരിക്കും ഡൈജീനിയയുടെ രണ്ടാമത്തെ മധ്യസ്ഥപരപോഷിയായി വർത്തിക്കുന്നത്.

മിക്ക ഡൈജീനിയകളിലും സെർക്കേറിയ മെറ്റാസെർക്കേറിയ ലാർവയായി മാറുന്നു. ഇവയിൽ പ്രത്യുത്പാദന വ്യവസ്ഥ വികാസം പ്രാപിച്ചിരിക്കുന്നതോടൊപ്പം മുതിർന്ന ട്രിമറ്റോഡകളിലേതുപോലുള്ള ആസംജക അംഗങ്ങളും കാണപ്പെടുന്നു. പരപോഷികളുടെ ശരീരത്തിൽ പറ്റിപ്പിടിച്ചോ ജലസസ്യങ്ങളിൽ പുടീഭവനം സംഭവിച്ചോ ആവും മെറ്റാസെർക്കേറിയ കാണപ്പെടുന്നത്.

മെറ്റാസെർക്കേറിയ സസ്യങ്ങളെയും പരപോഷികളെയും ആഹാരമാക്കുന്നതു വഴി അന്തിമ പരപോഷികളുടെ ശരീരത്തിലേക്ക് പരജീവികൾ കടന്നു ചെല്ലുന്നു. ട്രിമറ്റോഡകളുടെ ജീവിത ചക്രത്തിൽ ബാഹ്യപരിസ്ഥിതിയിലെ വിവിധ ഘടകങ്ങളായ ഊഷ്മാവ്, വെള്ളത്തിന്റെ കലക്കം, പ്രാണവായുവിന്റെ അളവ്, പരപോഷികളുടെ സാന്ദ്രത തുടങ്ങിയവ സ്വാധീനം ചെലുത്തുന്നു. അതുകൊണ്ടുതന്നെ ട്രിമറ്റോഡകളുടെ എണ്ണത്തിലും കാലാനുസൃതമായ വ്യതിയാനങ്ങൾ ഉണ്ടായിക്കൊണ്ടിരിക്കുന്നതായി കാണാം.

മനുഷ്യരിൽ ആരോഗ്യപ്രശ്നങ്ങളുണ്ടാക്കുന്ന ട്രിമറ്റോഡകൾ പ്രധാനമായും ഡൈജീനിയനുകളാണ്. മധ്യഏഷ്യയിലും ദക്ഷിണ പൂർവ ഏഷ്യയിലും കാണപ്പെടുന്ന ഫാസിയോള ബൃസ്കി മനുഷ്യരിൽ വയറുവേദന, വയറിളക്കം, വിളർച്ച, കുടലിലെ പ്രാണിബാധ തുടങ്ങിയ പ്രശ്നങ്ങളുണ്ടാക്കും. പരജീവി സംക്രമണമുള്ള പച്ചക്കറികളും പരിപ്പും മറ്റും വേവിക്കാതെ കഴിക്കുന്നതാണ് രോഗബാധയ്ക്ക് പ്രധാന കാരണം.

ചൈനീസ് ലിവർഫ്ലൂക്ക് എന്നറിയപ്പെടുന്ന ഒപിസ്തോർക്കിസ് സൈനെൻസിസ് മനുഷ്യരുടെ പിത്തവാഹിനിയിലാണ് പറ്റിക്കൂടുന്നത്. പരജീവി സംക്രമണമുള്ള മത്സ്യങ്ങൾ വഴി മനുഷ്യരിലെത്തുന്ന ഈ ട്രിമറ്റോഡ് മഞ്ഞപ്പിത്തം, പിത്താശയക്കല്ലുകൾ, കരളിലെ അർബുദ ബാധ തുടങ്ങിയ പ്രശ്നങ്ങൾക്ക് കാരണക്കാരാണ്. മനുഷ്യരുടെ ആന്ത്രസിരയിൽ കാണപ്പെടുന്ന മറ്റൊരു ട്രിമറ്റോഡ് പരജീവിയാണ് ഷിസ്റ്റോസോമ. ഷിസ്റ്റോസോമ മാൻസോണി എന്ന ഇനം ആഫ്രിക്കയിലും മറ്റ് ഉഷ്ണമേഖലാപ്രദേശങ്ങളിലും ഷിസ്റ്റോസോമ ജാപ്പോണിക്കം ഏഷ്യൻമേഖലയിലും ഷിസ്റ്റോസോമ ഹീമറ്റോബിയം ദക്ഷിണ അമേരിക്ക, ടർക്കി, പോർട്ടുഗൽ തുടങ്ങിയ സ്ഥലങ്ങളിലുമാണ് കാണപ്പെടുന്നത്. ഇത്തരം പരജീവികൾ ഷിസ്റ്റോസോമിയാസിസ് എന്ന രോഗത്തിന് കാരണമായിത്തീരുന്നു. മുള്ളുകളുള്ള ഇവയുടെ മുട്ടകൾ പല ശരീരാവയവങ്ങളിലും മുറിവുകൾ ഉണ്ടാക്കുന്നു. ലോകമെമ്പാടും 300 ദശലക്ഷം മനുഷ്യരാണ് ഏതെങ്കിലുമൊരിനം ഷിസ്റ്റോസോമ ട്രിമറ്റോഡിന്റെ സംക്രമണത്തിന് വിധേയരായിരിക്കുന്നത്.


</doc>
<doc id="123923" url="https://ml.wikipedia.org/wiki?curid=123923" title="ഹഖാമനി സാമ്രാജ്യം">
ഹഖാമനി സാമ്രാജ്യം

വിശാല ഇറാന്റെ (ഇറാൻ ഗണ്യമായ സാംസ്കാരിക സ്വാധീനം ചെലുത്തിയ പ്രദേശങ്ങളുടെ) ഭൂരിഭാഗം ഭൂവിഭാഗവും ഭരിച്ച ആദ്യത്തെ പേർഷ്യൻ സാമ്രാജ്യം ആയിരുന്നു ഹഖാമനി സാമ്രാജ്യം. ഹഖാമനീഷിയാൻ പേർഷ്യൻ സാമ്രാജ്യം, അക്കീമെനിഡ് സാമ്രാജ്യം ( ) എന്നിങ്ങനെയും അറിയപ്പെടുന്നു. ക്രി.മു. 550 മുതൽ ക്രി.മു. 330 വരെ നിലനിന്നിരുന്ന ഇത് രണ്ടാമത്തെ മഹത്തായ ഇറാനിയൻ സാമ്രാജ്യമായി കണക്കാക്കുന്നു. (മെഡിയൻ സാമ്രാജ്യം ആയിരുന്നു ആദ്യത്തേത്). സാമ്രാജ്യത്തിന്റെ അധികാരോന്നതിയിൽ 75 ലക്ഷം ചതുരശ്ര കിലോമീറ്ററോളം വിസ്തൃതിയുണ്ടായിരുന്ന അക്കീമെനിഡ് സാമ്രാജ്യം ഗ്രീക്ക്-റോമൻ പുരാതന പാരമ്പര്യം അവകാശപ്പെടാവുന്ന സാമ്രാജ്യങ്ങളിൽ ഭൂമിശാസ്ത്രപരമായി ഏറ്റവും വലുതായിരുന്നു. 

ക്രി.മു. ആറാം നൂറ്റാണ്ടിന്റെ മദ്ധ്യത്തിൽ മഹാനായ സൈറസ് സ്ഥാപിച്ച ഈ സാമ്രാജ്യം, അതിന്റെ സുവർണദശയിൽ ഗ്രീസ് മുതൽ ഇന്ത്യവരെയും റഷ്യൻ തുർക്കിസ്താൻ മുതൽ ഉത്തര ഈജിപ്ത് വരെയുമായി മൂന്ന് ഭൂഖണ്ഡങ്ങളിൽ പരന്നുകിടന്നു. അഫ്ഗാനിസ്ഥാൻ, പാകിസ്താൻ, മദ്ധ്യേഷ്യ, ഏഷ്യാ മൈനർ, ത്രേസ്, കരിങ്കടലിന്റെ തീരപ്രദേശങ്ങളുടെ ഭൂരിഭാഗവും, ഇറാഖ്, വടക്കൻ സൗദി അറേബ്യ, ജോർഡാൻ, ഇസ്രയേൽ, ലെബനൻ, സിറിയ, പുരാതന ഈജിപ്തിന്റെ എല്ലാ പ്രധാന ജനവാസ കേന്ദ്രങ്ങളും, തുടങ്ങി പടിഞ്ഞാറ് ലിബിയ വരെ അക്കീമെനിഡ് സാമ്രാജ്യം വ്യാപിച്ചു. 

പാശ്ചാത്യ ചരിത്രത്തിൽ അക്കീമെനിഡ് സാമ്രാജ്യം ഗ്രീക്കോ-പേർഷ്യൻ യുദ്ധങ്ങളിൽ ഗ്രീക്ക് നഗര രാഷ്ട്രങ്ങളുടെ ശത്രുവായി അറിയപ്പെടുന്നു. ബാബിലോണിയൻ ബന്ധനത്തിൽ നിന്നും ഇസ്രയേലികളെ മോചിപ്പിച്ചതിനും അരമായ ഭാഷ സാമ്രാജ്യത്തിന്റെ ഔദ്യോഗിക ഭാഷ ആക്കിയതിനും ആയിരുന്നു ഈ ശത്രുത. സാമ്രാജ്യത്തിന്റെ ബൃഹത്തായ വിസ്തൃതിയും നീണ്ടകാലത്തെ നിലനിൽപ്പും കാരണം ഇന്നും ലോകത്തിനു ചുറ്റുമുള്ള രാജ്യങ്ങളിൽ ഭാഷ, മതം, വാസ്തുവിദ്യ, തത്ത്വചിന്റ, നിയമം, സർക്കാർ എന്നിവയിൽ പേർഷ്യൻ സ്വാധീനം നിലനിൽക്കുന്നു.

തെക്കുപടിഞ്ഞാറൻ ഇറാനിലെ അൻഷാൻ എന്ന പ്രദേശത്ത് ബി.സി.ഇ. ഏഴാം നൂറ്റാണ്ടിൽ മെഡിയൻ സാമ്രാജ്യത്തിന്റെ സാമന്തരായി ഭരണം നടത്തിയിരുന്ന ഹഖാമനി (അക്കീമെനിസ്) എന്ന ചെറിയ രാജാവിന്റെ പിൻഗാമികളുടെ സാമ്രാജ്യമായതിനാലാണ് ഇതിന് ഹഖാമനി സാമ്രാജ്യം എന്ന പേരുവന്നത്.
ഹഖാമനി വംശത്തിലെ കാംബൈസസ് ഒന്നാമന്റെ പിൻ‌ഗാമിയായി ബി.സി.ഇ. 559-ൽ അൻഷാന്റെ രാജാവായി സൈറസ് അധികാരത്തിലേറി.. ബി.സി.ഇ. 550-ൽ സൈറസിന്റെ നേതൃത്വത്തിലുള്ള പേർഷ്യക്കാർ തങ്ങളുടെ മേലാളന്മാരായിരുന്ന മെഡിയക്കാരെ പരാജയപ്പെടുത്തി‌. 
ഈ വിജയത്തോടെ മെഡിയൻ സാമ്രാജ്യത്തിൽ നിന്നും സ്വതന്ത്രമായി ഹഖാമനി സാമ്രാജ്യം ഉടലെടുത്തു.

ഹഖാമനീഷ്യൻ സാമ്രാജ്യത്തിലെ ആദ്യത്തെ ചക്രവർത്തിയാണ് മഹാനായ സൈറസ് എന്നറിയപ്പെടുന്ന സൈറസ് രണ്ടാമൻ. ബി.സി.ഇ. 559-ൽ അധികാരമേറ്റ അദ്ദേഹം ബി.സി.ഇ. 549/550-ൽ മെഡിയൻ രാജാവായ അസ്റ്റെയേജെസിനെ പരാജയപ്പെടുത്തി.‌. ഈ വിജയത്തോടെ ഹഖാമനീഷ്യൻ സാമ്രാജ്യം വടക്കു പടിഞ്ഞാറ് കപ്പാഡോസിയ മുതൽ കിഴക്ക് പാർത്തിയയും ഹൈർക്കാനിയയും വരെയുള്ള ഒരു വലിയ ഭൂവിഭാഗത്തിന്റെ അധികാരികളായി. പടിഞ്ഞാറൻ തുർക്കിയിലെ ലിഡീയ മുതൽ കിഴക്കൻ ഇറാൻ വരെയും വടക്ക് അർമേനിയൻ മലകൾ മുതൽ പേർഷ്യൻ ഉൾക്കടൽ വരെയുള്ള വലിയ ഭൂപ്രദേശമാണ് സൈറസിന്റെ അധീനതയിലായത്. സൈറസ് ആക്രമിച്ചു കീഴടക്കിയതാണോ അതോ മെഡിയരിൽ നിന്നും പിന്തുടർച്ചയായി ലഭിച്ചതാണോ എന്ന് നിശ്ചയമില്ലെങ്കിലും ബി.സി.ഇ. 530-ൽ സൈറസിന്റെ മരണസമയത്ത്, ഈ ഭൂവിഭാഗങ്ങൾ സാമ്രാജ്യത്തിന്റെ അധീനതയിലായിരുന്നു..

ബി.സി.ഇ. 530-ൽ സൈറസ് മരണമടഞ്ഞതിനുശേഷം കാംബൈസസ് രണ്ടാമൻ അദ്ദേഹത്തിന്റെ പിൻ‌ഗാമിയായി. ബി.സി.ഇ. 525-ൽ കാംബൈസസ്, ഈജിപ്ത്, ആക്രമിച്ച് സാമ്രാജ്യത്തോട് കൂട്ടിച്ചേർത്തു. 

ബി.സി.ഇ. 522 വരെ കാംബൈസസ് അധികാരത്തിലിരുന്നു.. തനിക്കെതിരെയുള്ള ഒരു കലാപം അടിച്ചമർത്തുന്നതിനായി ഈജിപ്തിലേക്ക് പോയ കാംബൈസസ് രണ്ടാമൻ, തന്റെ സേനയോടൊപ്പം അവിടെ നിന്ന് പേർഷ്യയിലേക്ക് തിരിക്കുമ്പോഴാണ് ബി.സി.ഇ. 522-ൽ അപ്രതീക്ഷിതമായി മരണമടഞ്ഞത്. കാംബൈസസിന്റെ സഹോദരനായ ബാർദിയ ആണ് ഈ കലാപം നയിച്ചിരുന്നത് എന്ന് പറയപ്പെടുന്നു. (ഹെറോഡോട്ടസ് ബാർദിയയെ സ്മെർദിസ് എന്നാണ് വിളിക്കുന്നത്). കാംബൈസസിന്റെ മരണശേഷം ഉടൻ തന്നെ അതായത് ബി.സി.ഇ. 522 ജൂലൈ ഒന്നാം തിയതി ബർദിയ രാജാവായി അധികാരത്തിലേറി. എന്നാൽ ബർദിയയുടെ ഭരണം ഏതാനും മാസങ്ങൾ മാത്രമേ നീണ്ടു നിന്നുള്ളൂ.

തന്റെ സഹോദരൻ കാംബൈസസ് അധികാരത്തിലിരിക്കുമ്പോൾ, ബർദിയ, വടക്ക് സിഥിയൻ ഭൂരിപക്ഷപ്രദേശത്തെ സത്രപ് ആയിരുന്നു. കാംബൈസസിനെതിരെ ബർദിയ കലാപത്തിനു പുറപ്പെട്ടപ്പോൾ കൂട്ടായി മെഡിയൻ നേതാക്കളേയും വടക്ക് സിഥിയൻ ഭൂരിപക്ഷപ്രദേശങ്ങളിലെ മറ്റു സത്രപരേയും കൂട്ടുപിടിച്ചിരുന്നു. ഇങ്ങനെ സാമ്രാജ്യത്തിന്റെ വടക്ക് സിഥിയൻ ഭൂരിപക്ഷപ്രദേശങ്ങളും തെക്കുള്ള പേർഷ്യൻ പ്രദേശങ്ങളും തമ്മിലുള്ള ഒരു ചേരിപ്പോര് ഉടലെടുത്തു. ഈ സാഹചര്യം ബർദിയയും, പിന്നീട് ദാരിയസ് ഒന്നാമനും അടക്കമുള്ള നേതാക്കൾ നന്നായി മുതലെടുത്തു എന്നു വേണം കരുതാൻ.

കംബൈസസിന്റെ മരണശേഷം ബർദിയ അധികാരത്തിലേറിയതോടെ തെക്കുള്ള പേർഷ്യൻ നേതാക്കൾ അയാൾക്കെതിരെ കലാപമാരംഭിച്ചു. തുടർന്ന് ബർദിയ മെഡിയയിൽ അഭയം പ്രാപിച്ചു. പേർഷ്യക്കാർ ഇയാളെ ആൾമാറാട്ടക്കാരനായും സിഥിയൻ പുരോഹിതനായും ചിത്രീകരിച്ചു.

പേർഷ്യക്കാരായ മാർഗിയാനയിലെ ഫ്രാദയും പെഴ്സിസിലെ വാഹ്യാസ്‌ദാതയും ബർദിയക്കെതിരെ ശക്തമായ കലാപമുയർത്തി. അറാകോസിയ അടക്കം ഇറാനിയൻ പീഠഭൂമിയുടെ തെക്കുഭാഗം മുഴുവൻ പെട്ടെന്ന് തന്നെ വാഹ്‌യാസ്‌ദാത തന്റെ നിയന്ത്രണത്തിലാക്കി.

ഒരു സിഥിയൻ ആധിപത്യപ്രദേശവും, ഹഖാമനീഷ്യൻ സാമ്രാജ്യത്തിന്റെ വടക്കുകിഴക്കൻ മേഖലയിലെ ഏറ്റവും പ്രധാനപ്പെട്ട കേന്ദ്രവുമായിരുന്ന ബാക്ട്രിയയിൽ നിന്നും ബർദിയക്ക് ഇക്കാലത്ത് സഹായം ലഭിച്ചു.. ബാക്ട്രിയയിൽ നിന്ന് സേനാനായകന്മാരായിരുന്ന ദാദർശിഷ്, പടിഞ്ഞാറ്‌ മാർഗിയാനയിലേക്കും, വിവാന ഹിന്ദുക്കുഷിന് തെക്കോട്ടും കടന്ന് യഥാക്രമം ഫ്രാദയുടേയും വാഹ്‌യാസ്‌ദാതയുടേയും കലാപങ്ങൾക്ക് അറുതി വരുത്തി. എങ്കിലും ഇതിനു മുൻപേ ദാരിയസ് ഒന്നാമൻ ബർദിയയെ കൊലപ്പെടുത്തിയിരുന്നു.

അധികാരത്തിലേറി മൂന്നു മാസം തികഞ്ഞപ്പോഴേക്കും അതായത് ബി.സി.ഇ. 522 സെപ്റ്റംബർ 29-ന് ഹഖാമനീഷ്യൻ വംശത്തിലെ ഒരു യുവാവ്, മെഡിയയിൽ വച്ച് ബർദിയയെ വധിച്ച് അധികാരം പിടിച്ചെടുത്തു. ദാരിയസ് ആയിരുന്നു ഈ കൊലയാളി. തുടർന്ന് ഭരണമേറ്റ ദാരിയസ് ബി.സി.ഇ. 486 വരെ അധികാരത്തിലിരുന്നു. 

അധികാലബ്ദിയെക്കുറിച്ചും അതിന്റെ പശ്ചാത്തലത്തെക്കുറിച്ചുമുള്ള തന്റെ ഭാഷ്യം ബെഹിസ്തുൻ ലിഖിതത്തിൽ ദാരിയസ് വിശദീകരിക്കുന്നുണ്ട്. ബർദിയ ഒരു ആൾമാറാട്ടക്കാരനായിരുന്നെന്നും, യഥാർത്ഥ ബർദിയയെ വർഷങ്ങൾക്കു മുൻപ് കാംബൈസസ് വധിച്ചുവെന്നും ദാരിയസ് പറയുന്നു. ഈ ആൾമാറാട്ടക്കാരൻ ഗൗമത എന്ന ഒരു മെഡിയൻ പുരോഹിതനായിരുന്നു എന്നും ദാരിയസ് തുടർന്നു പറയുന്നു. സെപ്റ്റംബർ 29-ന് അധികാരത്തിലേറിയതിനു ശേഷം സാമ്രാജ്യത്തിന്റെ വിവിധകോണുകളിൽ ദാരിയസിനെതിരായി പല അട്ടിമറിശ്രമങ്ങളും നടക്കുകയും, ദാരിയസ് തന്റെ സേനാനായകരോടോത്ത്ത് ഇവയെല്ലാം ഒരു വർഷത്തിനുള്ളിൽ അടിച്ചമർത്തിയെന്നും ബെഹിസ്തൂൻ ലിഖിതത്തിൽ രേഖപ്പെടുത്തിയിട്ടുണ്ട്.

എന്നാൽ കാംബൈസസിന്റെ പിൻ‌ഗാമിയായിരുന്ന ബർദിയയുടെ നിരവധി എതിരാളികളിൽ ഒരാൾ മാത്രമായിരുന്നു ദാരിയസ് എന്നാണ് ചരിത്രകാരന്മാർ കണക്കാക്കുന്നത്. സമാനരായ മറ്റ് എതിരാളികളിൽ നിന്നും വ്യത്യസ്തനായി, ഹഖാമനീഷ്യൻ വംശത്തിൽ ജനിച്ചു എന്നതും, ഒരു ഹഖാമനീഷ്യൻ തലസ്ഥാനത്തു വച്ച് രാജാവിനെ വധിക്കാൻ സാധിച്ചു എന്നതും ദാരിയസിന് താരതമ്യേന എളുപ്പത്തിൽ രാജപദവിയും കൊട്ടാരവും മറ്റു അധികാരസ്ഥാപനങ്ങളുടേയും നിയന്ത്രണം പിടിച്ചടക്കുന്നത് താരതമ്യേന എളൂപ്പമായി. ദാരിയസ് വധിച്ച ബർദിയ, കാംബൈസസിന്റെ യഥാർത്ഥ സഹോദരൻ തന്നെയായിരുന്നെന്നും, ദാരിയസിനെതിരെ എന്ന് അദ്ദേഹം പറയുന്ന കലാപങ്ങൾ യഥാർത്ഥത്തിൽ ബർദിയക്കെതിരായി തുടങ്ങിയതാണെന്നും കരുതപ്പെടുന്നു..

മുൻ‌കാലത്തെപ്പോലെ മെഡിയക്കാരുടെ അടിമകളായി വീണ്ടും മാറാതിരിക്കാൻ ദാരിയസിന്റെ അധികാരലബ്ദി പേർഷ്യക്കാർക്ക് സഹായകരമായെന്നാണ് ഹെറോഡോട്ടസ് അഭിപ്രായപ്പെടുന്നത്.പേർഷ്യക്കാരേയും സിഥിയരേയും ഒരു പോലെ വിശ്വാസത്തിലേടുക്കാൻ സാധിച്ചതാണ് ദാരിയസിന്റെ പ്രധാന നേട്ടം. വടക്കും തെക്കുമായി വിഘടിച്ചു നിന്ന സാമ്രാജ്യത്തെ ഏകീകരിക്കാൻ ദാരിയസിന്റെ നേതൃത്വത്തിന് സാധിച്ചു. അതുകൊണ്ടുതന്നെ പേർഷ്യൻ സാമ്രാജ്യത്തിന്റെ സ്ഥാപകപിതാവായും ദാരിയസ് വിലയിരുത്തപ്പെടുന്നു.

ഹഖാമനി സാമ്രാജ്യം ശരിയായ അടിസ്ഥാനത്തിൽ സംഘടിപ്പിച്ചത് ദാരിയൂസ് ആണ്. ബാബിലോണിയയും, ഈജിപ്തും അദ്ദേഹം തന്റെ നേരിട്ടുള്ള ഭരണത്തിൻകീഴിലാക്കി. സാമ്രാജ്യത്തിന്റെ ശേഷിച്ച ഭാഗങ്ങൾ 20 പ്രവിശ്യകളായി വിഭജിച്ചു. പ്രവിശ്യകൾ 'സത്രപി' എന്ന പേരിലാണ് അറിയപ്പെട്ടിരുന്നത്. പ്രവിശ്യകളിൽ "സത്രപ്പ്" (ക്ഷത്രപൻ) എന്നറിയപ്പെടുന്ന രാജപ്രതിനിധികൾ ഭരണം നടത്തി.
ദാരിയൂസിന്റെ മരണത്തെ തുടർന്ന് അദ്ദേഹത്തിന്റെ പുത്രനായ സെർക്സിസ് (519-465) അധികാരത്തിൽ വന്നു (486). ഈജിപ്തിലുണ്ടായ ഒരു ലഹള അമർച്ച ചെയ്തതിനുശേഷം 480-ൽ സെർക്സിസ് ഗ്രീസ് ആക്രമിക്കാനായി പുറപ്പെട്ടു. പേർഷ്യൻ ആക്രമണത്തെക്കുറിച്ച് ഗ്രീക്കുകാർക്കു മുന്നറിയിപ്പ് ലഭിച്ചിരുന്നു. 480. ആഗസ്റ്റ് അവസാനത്തോടുകൂടി സെർക്സിസ് തെർമോപെലി മലയിടുക്കിൽ എത്തി. സ്പാർട്ടായിലെ ഭരണാധികാരികളിൽ ഒരാളായ ലിയോണിദസിന്റെ നേതൃത്വത്തിൽ ഗ്രീക്കുകാർ പേർഷ്യാക്കാരുമായി ഏറ്റുമുട്ടി. ഈ യുദ്ധത്തിൽ പേർഷ്യാക്കാർ വിജയിച്ചു; ലിയോണിദസ് വധിക്കപ്പെട്ടു. വഴിയിലുള്ള പ്രദേശങ്ങളെല്ലാം നശിപ്പിച്ചുകൊണ്ട് പേർഷ്യൻ സൈന്യം ആഥൻസിലെത്തി. ആഥൻസ് നഗരം അവർ കൊള്ളചെയ്യുകയും അഗ്നിക്കിരയാക്കുകയും ചെയ്തു. എന്നാൽ സലാമിസ് ഉൾക്കടലിൽവച്ച് ആഥൻസിന്റെ നാവികപ്പട പേർഷ്യക്കാരെ നിശ്ശേഷം തോൽപ്പിച്ചു. താമസിയാതെ സെർക്സിസ് പേർഷ്യയിലേക്കു മടങ്ങി. ഗ്രീസിലെ സൈനിക നടപടികളുടെ ചുമതല അദ്ദേഹം തന്റെ സൈന്യാധിപന്മാരെ ഏൽപിച്ചു. എന്നാൽ അവർക്ക് അവിടെ ഒന്നും നേടാൻ സാധിച്ചില്ല. 479-ൽ പ്ളറ്റിയയിലെ കരയുദ്ധവും മൈക്കേലിലെ (Mycale) കടൽ യുദ്ധവും പേർഷ്യാക്കാരുടെ പരാജയത്തിൽ കലാശിച്ചു. ഇതോടുകൂടി ഗ്രീസിൽ നിന്നും പിന്മാറുവാൻ അവർ നിർബന്ധിതരായി.

പേർഷ്യയിലെ തുടർന്നുള്ള സംഭവങ്ങൾ ഗൂഢാലോചനകളുടെയും കൊലപാതകങ്ങളുടെയും അധികാര മൽസരങ്ങളുടെയും ചരിത്രമാണ്. ബി.സി. 465-ൽ സെർക്സിസ് അദ്ദേഹത്തിന്റെ കൊട്ടാരത്തിൽ വച്ച് വധിക്കപ്പെട്ടു. അപ്രാപ്തരായ ഏതാനും ഭരണാധികാരികളാണ് അദ്ദേഹത്തെ പിൻതുടർന്നത്. അവർ ആർട്ടാസെർക്സിസ് ഒന്നാമൻ, സെർക്സിസ് രണ്ടാമൻ, സോഗ്ഡിയാനസ്, ദാരിയൂസ് രണ്ടാമൻ, ആർട്ടാ സെർക്സിസ് രണ്ടാമൻ, ആർട്ടാ സെർക്സിസ് മൂന്നാമൻ, ആർസിസ്, ദാരിയൂസ് മൂന്നാമൻ എന്നിവരാണ്.
ആർട്ടാ സെർക്സിസ് ഒന്നാമന്റെയും സെർക്സിസ് രണ്ടാമന്റെയും ദാരിയൂസ് രണ്ടാമന്റെയും കാലത്ത് അക്കമീനിയൻ സാമ്രാജ്യം ദ്രുതഗതിയിൽ അധഃപതിച്ചു. ദാരിയൂസ് രണ്ടാമന്റെ മരണശേഷം അദ്ദേഹത്തിന്റെ മൂത്തപുത്രൻ ആർട്ടാസെർക്സിസ് രണ്ടാമൻ സിംഹാസനാരോഹണം ചെയ്തു. എന്നാൽ രാജമാതാവായ പാരിസാറ്റിസ് അവരുടെ ഇളയ പുത്രൻ സൈറസ് അധികാരത്തിൽ വന്നുകാണുവാൻ ആഗ്രഹിച്ചു. 13,000 ഗ്രീക്കുപടയാളികളുടെ സഹായത്തോടുകൂടി സൈറസ് സഹോദരനെ എതിർത്തെങ്കിലും ബി.സി. 401-ൽ കുനാക്സ യുദ്ധത്തിൽ സൈറസ് വധിക്കപ്പെട്ടു.

അവസാനത്തെ പേർഷ്യൻ ചക്രവർത്തിയായ ദാരിയൂസ് മൂന്നാമനെ (ഭരണകാലം: ബി.സി.ഇ. 336 - 330) മഹാനായ അലക്സാണ്ടർ പല യുദ്ധങ്ങളിലും തോൽപിച്ചു. അലക്സാണ്ടറുടെ ആക്രമണമായിരുന്നു ഹഖാമനി സാമ്രാജ്യത്തിന്റെ പതനത്തിന്‌ കാരണമെന്നു പറയാമെങ്കിലും ആഭ്യന്തരപ്രശ്നങ്ങളും ഈ പതനത്തിന്‌ ആക്കം കൂട്ടിയിട്ടുണ്ട്. ബി.സി.ഇ. 334-ൽ അലക്സാണ്ടർ ഏഷ്യാ മൈനർ ആക്രമിച്ച് തന്റെ ആക്രമണപരമ്പരക്ക് തുടക്കമിട്ടു‌.

ബി.സി.ഇ. 334-ലെ ഗ്രാനിക്കസ് യുദ്ധം, 332-ലെ ഇസ്സസ് യുദ്ധം, 331-ലെ ഗോഗമേല യുദ്ധം എന്നീ യുദ്ധങ്ങളിലൂടെ ഈജിപ്ത് അടക്കമുള്ള പേർഷ്യൻ സാമ്രാജ്യത്തിന്റെ പടിഞ്ഞാറൻ പ്രദേശങ്ങൾ അലക്സാണ്ടറുടെ അധീനതയിലായി. ഇസസ് യുദ്ധത്തിൽ അലക്സാണ്ടർ ദാരിയൂസിനെ യുദ്ധക്കളത്തിൽനിന്ന് തോൽപ്പിച്ചോടിക്കുകയായിരുന്നു. അതിനുശേഷം പേർഷ്യൻ സാമ്രാജ്യത്തിന്റെ കിഴക്കൻ പ്രവിശ്യകൾ അലക്സാണ്ടർ അധീനതയിലാക്കാൻ ശ്രമിച്ചു. ബി.സി. 331-ലെ അർബേലാ യുദ്ധം പേർഷ്യൻ സാമ്രാജ്യത്തിന്റെ വിധി നിർണയിച്ചു. ദാരിയൂസ് മീഡിയയിലെ പർവതപ്രദേശങ്ങളിലേക്ക് ഓടി രക്ഷപ്പെട്ടു. ബാബിലോണിയ അലക്സാണ്ടർക്ക് കീഴടങ്ങി. തുടർന്ന് അലക്സാണ്ടർ പേർഷ്യൻ രാജാക്കന്മാരുടെ വേനൽക്കാല തലസ്ഥാനമായ സൂസാ നഗരം കൈവശപ്പെടുത്തി. ബി.സി.ഇ. 330-ന്റെ ആരംഭത്തിൽ പെർസെപോളിസും കീഴടക്കി. പെഴ്സെപോളിസിലും സൈറസിന്റെ ആദ്യകാലത്തെ തലസ്ഥാനമായിരുന്ന പാസർഗാഡേയിലും ഉണ്ടായിരുന്ന സമ്പത്തുകളെല്ലാം അലക്സാണ്ടർക്ക് അധീനമായി.

തുടർന്ന് ദാരിയസ് മൂന്നാമൻ അഭയം നേടിയിരുന്ന എക്ബാത്താനയിലേക്ക് അലക്സാണ്ടർ തിരിച്ചു. ഇക്കാലത്ത് ബാക്‌ട്രിയയിലെ സത്രപ് ആയിരുന്ന ബെസ്സസ് എക്‌ബാത്താനയിൽ ദാരിയസ് മൂന്നാമനെ ബന്ധിയാക്കി വച്ചിരിക്കുകയായിരുന്നു. അലക്സാണ്ടർ ഇവിടെയെത്തുന്ന സമയത്ത്, ബെസ്സസ്, ദാരിയസ് മൂന്നാമനെ വധിക്കുകയും അർടാക്സെർ‌ക്സെസ് എന്ന പേരിൽ സ്വയം പേർഷ്യൻ സാമ്രാജ്യത്തിന്റെ രാജാവായി പ്രഖ്യാപിക്കുകയും ചെയ്തു. അലക്സാണ്ടറുടെ വരവറിഞ്ഞ ബെസ്സസ് എക്ബത്താന ഉപേക്ഷിച്ച് ബാക്ട്രിയയിലേക്ക് മടങ്ങി. പിന്തുടർന്ന അലക്സാണ്ടർ, ബാക്ട്രിയയടക്കമുള്ള ശേഷിച്ച കിഴക്കൻ പ്രദേശങ്ങളും കീഴടക്കുകയും ബെസ്സസിനെ വധിക്കുകയും ചെയ്തു.

അരമായ ഭാഷയുടേയും അതിന്റെ ലിപിയുടേയ്യും വളർച്ചക്ക് ഹഖാമനിഷിയാൻ സാമ്രാജ്യത്തിന്റെ സംഭാവന വളരെ വലുതാണ്. സാമ്രാജ്യത്തിന്റെ അധീനപ്രദേശങ്ങളിലെല്ലാം ഈ ഭാഷ പ്രചരിപ്പിക്കപ്പെട്ടു. പല ദേശങ്ങളിലും, പ്രത്യേകിച്ച് ഇന്നത്തെ അഫ്ഘാനിസ്താൻ പ്രദേശത്തെ പ്രാദേശിക ഭാഷകൾ എഴുതുന്നതിന് അരമായ ലിപി ഉപയോഗിക്കപ്പെട്ടു. ഹഖാമിനീഷിയൻ സാമ്രാജ്യത്തിന്റെ പതനത്തിനു ശേഷവും, പാർത്തിയൻ, സോഗ്ദിയൻ, ഖ്വാറസ്മിയൻ തുടങ്ങിയ ഭാഷകൾ എഴുതുന്നതിന് അരമായ ലിപി ഉപയോഗിക്കപ്പെട്ടു വന്നു. പ്രാകൃതഭാഷ എഴുതുന്നതിന് വടക്കുപടിഞ്ഞാറൻ ഇന്ത്യയിൽ അരമായ ലിപി ഉപയോഗിക്കപ്പെട്ടിട്ടുണ്ട്. ഈ മേഖലയിൽ, അരമായ ലിപി, ഖരോശ്തി എന്ന പേരിൽ രൂപാന്തരം പ്രാപിച്ചു. ഹഖാമനീഷ്യൻ സാമ്രാജ്യകാലത്തിന് നൂറ്റാണ്ടുകൾക്കു ശേഷവും വടക്കു പടിഞ്ഞാറൻ ഇന്ത്യ, മദ്ധ്യേഷ്യ, പടിഞ്ഞാറൻ ചൈന എന്നിവിടങ്ങൾ ഖരോശ്തി ലിപി ഉപയോഗത്തിലിരുന്നു.
സൊരാസ്ട്രിയൻമതം അക്കമീനിയൻ സാമ്രാജ്യത്തിൽ പൂർണമായി അംഗീകൃതമായില്ലെങ്കിലും അത് സാമാന്യം സുശക്തമായി അക്കാലത്തുതന്നെ വ്യാപിക്കാൻ തുടങ്ങി. അവിടെ മതസ്വാതന്ത്ര്യം അനുവദിച്ചിരുന്നു.

സൊറോസ്ട്രിയൻ പരമ്പരാഗത ഗ്രന്ഥങ്ങളായ ഗാഥാകളിൽ പരാമർശിക്കപ്പെടുന്ന ആചാരങ്ങളല്ല പിന്തുടർന്നിരുന്നത് എന്നതുകൊണ്ടൂം, സറാത്തുസ്ത്രക്ക് എവിടെയും പ്രാധാന്യം നൽകാത്തതുകൊണ്ടും യാഥാസ്ഥിതിക സൊറോസ്ട്രിയൻ മതവിശ്വാസമല്ല ഹഖാമനികൾക്കുണ്ടായിരുന്നതെന്ന് കണക്കാക്കുന്നു. എങ്കിലും ഹഖാമനികളുടെ മതത്തിന്, പ്രത്യേകിച്ച് ദാരിയസിന്റെ കാലം മുതൽ സൊറോസ്ട്രിയൻ മതാചാരങ്ങളുമായി നല്ല സാമ്യമുണ്ട്. 1933-34 കാലയളവിൽ പെഴ്സെപോളിസിലെ ഖനനങ്ങളിൽ നിന്ന് കണ്ടെത്തിയ ഈലമൈറ്റ് ലിഖിതങ്ങൾ (ഇവ ദാരിയസ് ഒന്നാമൻ, ക്സെർക്സെക്സ്, അർട്ടാക്സെർക്സെസ് ഒന്നാമൻ എന്നിവരുടെ കാലത്തെയാണ് - 509-458 ബി.സി.ഇ.), ഹഖാമനി കാലത്തെ മതപരമായ ആചാരങ്ങളിലേക്ക്ക് വെളിച്ചം വീശുന്നതാണ്. നിരവധി ദൈവങ്ങളുടേയ്യും പൂജാരികളുടേയും മതപരമായ ചടങ്ങുകളേയ്യും പറ്റി ഇതിൽ നിന്ന് അറീയാൻ സാധിച്ചിട്ടുണ്ട്. അഹൂറ മസ്ദയടക്കമുള്ള അവെസ്തൻ ദൈവങ്ങൾക്ക് ബലിയർപ്പിക്കപ്പെട്ടിരുന്നു. ഇതിനു പുറമേ‌ നദികളുടേയും മലകളുടേയും പ്രദേശങ്ങളുടേയും പേരിലുള്ള ദൈവങ്ങൾക്കും ബലിയർപ്പിക്കപ്പെട്ടിരുന്നു.
അക്കമീനിയൻ ചക്രവർത്തിമാർ സാഹിത്യാദി കലകളെയും ശിൽപ്പകലകളെയും പ്രോൽസാഹിപ്പിച്ചു. പേർസിപ്പൊലിസിലുള്ള ശിൽപ്പവേലകൾ പേർഷ്യൻ ശിൽപ്പകലയ്ക്ക് ഉത്തമോദാഹരണമാണ്. ക്യൂനിഫോമിൽ എഴുതിയിട്ടുള്ള സാഹിത്യമാണ് അക്കാലത്ത് പ്രചരിച്ചിരുന്നത്. ലേഖനവിദ്യ സാമ്രാജ്യത്തിന്റെ വിദൂര പ്രവിശ്യകളിലും പ്രചരിച്ചു. സാമ്രാജ്യത്തിലുടനീളം റോഡുകൾ നിർമിച്ചിരുന്നു. സന്ദേശവാഹകന്മാർ മുഖേനയുള്ള വാർത്താവിനിമയ സമ്പ്രദായം നിലവിലിരുന്നു. അരമായ ഭാഷയാണ് അവിടെ പ്രയോഗത്തിലിരുന്നത്. ഈ സാമ്രാജ്യത്തിന്റെ 2500-ാ വാർഷികം 1971-ൽ ഇറാനിൽ സാഘോഷം കൊണ്ടാടി.



</doc>
<doc id="123930" url="https://ml.wikipedia.org/wiki?curid=123930" title="ജാവസെർ‌വർ പെയ്ജസ്">
ജാവസെർ‌വർ പെയ്ജസ്

പരിവർത്തനാത്മകമായ വെബ് താളുകൾ സൃഷ്ടിക്കുവാൻ ഉപയോഗിക്കുന്നതും ജാവ അടിസ്ഥാനമാക്കിയുള്ളതുമായ ഒരു പ്രോഗ്രാമിങ്ങ് ഭാഷയാണ്‌ ജാവ സെർ‌വർ പെയ്ജസ് (Java Server Pages) അഥവാ ജെ.എസ്.പി (JSP). 1999 ജൂണിൽ ജെ.എസ്.പി 1.0 പതിപ്പ് പുറത്തിറങ്ങി

ജാവ സെർ‌വ്‌ലെറ്റ് സാങ്കേതികതയുടെ വിപുലീകരണമായി ജെ.എസ്.പി യെ കണക്കാക്കാം. ജെ.എസ്.പി കമ്പൈലർ ഉപയോഗിച്ച് ജെ.എസ്.പി പെയ്ജുകൾ കമ്പൈൽ ചെയ്യുമ്പോൾ ലഭിക്കുന്നത് സെർ‌വ്‌ലറ്റുകളാണ്‌. 

ഒറാക്കിൾ-സൺ വെബ്സൈറ്റിൽ ജെ.എസ്.പിയുടെ താൾ


</doc>
<doc id="123940" url="https://ml.wikipedia.org/wiki?curid=123940" title="ചങ്ങലംപരണ്ട">
ചങ്ങലംപരണ്ട

പടർന്നു കയറുന്ന ഒരു ചെടിയാണ് ചങ്ങലംപരണ്ട.. ശാസ്ത്ര നാമം സിസ്സസ് ക്വാഡ്രാംഗുലാരിസ് (Cissus quadrangularis) എന്നാണ്. ഇംഗ്ലീഷിൽ bone setter എന്നും അറിയപ്പെടുന്നു.

സംസ്‌കൃതം: വജ്രവല്ലി, അസ്ഥിസംഹാരി, 

അസ്ഥി ശൃംഖല, കലിശ

തമിഴ്: പരണ്ടൈ വള്ളി

രസം :മധുരം

ഗുണം :രൂക്ഷം, ലഘു

വീര്യം :ഉഷ്ണം

വിപാകം :മധുരം
ഉഷ്ണവീര്യവും രൂക്ഷഗുണവുമാണ് ഈ സസ്യത്തിനുള്ളത്. വാതം, കഫം എന്നീ ദോഷങ്ങളെ ശമിപ്പിക്കും. ഉണക്കിപ്പൊടിച്ച തണ്ടും കുരുന്നിലകളും വിശപ്പില്ലായ്മയും ദഹനക്കുറവും മാറ്റുകയും ആഹാരത്തിന് രുചിഅനുഭവപ്പെടുകയും ചെയ്യും.

വള്ളി, ഇല
വള്ളിയായി മരങ്ങളിൽ പടർന്നു കയറുന്ന ഒരു ചെടിയാണ് ചങ്ങലംപരണ്ട. നാലു മൂലകലുള്ള നീണ്ട ക്യാപ്സ്യുളുകളുടെ ചങ്ങല പോലെയാണ് ഇത് കാണപ്പെടുന്നത്.അതുകൊണ്ടാണ് ഇതിനെ ചങ്ങലംപരണ്ട എന്ന് വിളിക്കുന്നത്‌. ഓരോ സന്ധികളിൽ നിന്നും ഇലകളും എതിർഭാഗത്ത് നിന്നും സ്പ്രിംഗ് പോലുള്ള പിടിവള്ളികളും പുറപ്പെടുന്നു. ഈ ചെടിയുടെ പൂക്കൾ വളരെ ചെറുതാണ്.ചുവന്ന കായ്കളിൽ ഒരു വിത്തുണ്ടായിരിക്കും. ഇല ഭക്ഷ്യയോഗ്യമാണ്.

സംസ്കൃതത്തിൽ "അസ്ഥി സംഹാരി" എന്നാണ് ചങ്ങലംപരണ്ടയുടെ പേര്.ഒടിഞ്ഞ എല്ലുകളെ യോജിപ്പിക്കാനുള്ള ഔഷധ ശക്തി ഉള്ളതുകൊണ്ടാണ് ആ പേര് കിട്ടിയത്. വയറ്റു വേദനയ്ക്ക് ഇതിന്റെ തണ്ട് ഉണക്കി പൊടിച്ച് വാളൻപുളിയും ഉപ്പും ചേർത്ത് കഴിക്കാറുണ്ട്.ഇതിന്റെ തണ്ട് വാട്ടിപിഴിഞ്ഞ നീര് ചെറു ചൂടോടെ ചെവിയിൽ ഒഴിച്ചാൽ ചെവി വേദന , ചെവിക്കുത്ത് എന്നിവയ്ക്ക് ആശ്വാസം ലഭിക്കും. ഒടിവും ചതവും ഉള്ള ഭഗത് ഇതിന്റെ തണ്ട് പതിവായി വച്ച് കെട്ടുന്നത് നല്ലതാണു.
കഫം, വാതം എന്നിവയെ ശമിപ്പിക്കും. ഒടിഞ്ഞ അസ്ഥിയെ കൂട്ടിച്ചേർക്കും.രക്തം സ്തംഭിപ്പിക്കും.വിശപ്പുണ്ടാക്കും.ആർത്തവ ക്രമീകരണത്തിനും നല്ലത്.

ഔഷധ സസ്യങ്ങളുടെ അത്ഭുത പ്രപഞ്ചം - മാത്യു മടുക്കക്കുഴി, കറന്റ്‌ ബുക്സ്‌



</doc>
<doc id="123943" url="https://ml.wikipedia.org/wiki?curid=123943" title="ഒലിഗോപൊളി">
ഒലിഗോപൊളി

ഒരു വിപണിയോ വ്യവസായമോ എണ്ണപ്പെട്ട സ്ഥാപനങ്ങൾ മാത്രം നിയന്ത്രിക്കുന്ന അവസ്ഥയാണ്‌ ഒലിഗോപൊളി (oligopoly). "monopoly" (കുത്തക) എന്ന പദത്തോട് സാദൃശ്യം തോന്നത്തക്ക വിധത്തിലാണ്‌ ഒലിഗോപൊളിയ്ക്ക് രൂപം കൊടുത്തിരിയ്ക്കുന്നത്. പരിമിതമായ എന്നർത്ഥം വരുന്ന "ഒലിഗോയ്" (ὀλίγοι), വിൽക്കുക എന്നർത്ഥം വരുന്ന "പൊലീൻ" (πωλειν) എന്നീ ഗ്രീക്ക് പദങ്ങളിൽ നിന്നാണ്‌ വ്യുല്പാദനം. സ്ഥാപനങ്ങളുടെ എണ്ണം പരിമിതമായതിനാൽ ഒരു സ്ഥാപനത്തിന്റെ നടപടികൾ മറ്റൊന്നിനെ ബാധിയ്ക്കുന്നു. പലപ്പോഴും ഒരു സ്ഥാപനത്തിന്റെ നീക്കങ്ങൾ വേറൊരു സ്ഥാപനത്തിനു മുൻകൂട്ടി കാണാൻ സാധിക്കും. അതുകൊണ്ട് വിപണനതന്ത്രങ്ങൾ മെനയുക ഭാവിയിൽ മറ്റു സ്ഥാപനങ്ങളിൽനിന്നുമുണ്ടായേക്കാവുന്ന പ്രതികരണങ്ങൾ കൂടി കണക്കിലെടുത്താണ്‌. 

സാധാരണയായി കണ്ടുവരുന്ന ഒരു പ്രതിഭാസമാണ്‌ ഒലിഗോപൊളി. ഒലിഗോപൊളിയുടെ വ്യാപനത്തെ സൂചിപ്പിയ്ക്കുവാനായി ഒരു സാന്ദ്രതാ അനുപാതം (concentration ratio) ഉപയോഗിയ്ക്കാറുണ്ട്. ഏതെങ്കിലും ഒരു വിപണിയിലെ ഏറ്റവും വലിയ നാല്‌ സേവനദാതാക്കളുടെ വ്യാപാര പങ്കിന്റെ ഒരളവാണ്‌ ഈ അനുപാതം. ഉദാഹരണത്തിന്‌ 2008 സാമ്പത്തിക വർഷത്തിലെ നാലാം പാദത്തിൽ അമേരിയ്ക്കയിലെ 89%ടെലകോം വിപണിയും Verizon, AT&T, Sprint Nextel, T-Mobile എന്നീ കമ്പനികളുടെ കൈവശമായിരുന്നു. 

ഒലിഗോപൊളികൾ തമ്മിലുള്ള കിടമത്സരങ്ങൾക്ക് പല തരത്തിലുള്ള ഫലങ്ങളുണ്ട്. ചിലപ്പോൾ വിലയുയർത്തനും ഉത്പാദനം ചുരുക്കാനുമായി ഒലിഗോപൊളികൾ സീമിതമായ വ്യാപാര നടപടികളിൽ ഏർപ്പെടാറുണ്ട്. വിപണി പങ്കുവെയ്ക്കൽ, കൂട്ടുകെട്ട് എന്നിവ ഈ നടപടികളിൽ പെടും. ഇങ്ങനെ ഔപചാരികമായ ഒരു സഖ്യമാണ്‌ OPEC. അന്താരാഷ്ട്ര എണ്ണ വിലയെ സ്വാധീയ്ക്കുന്ന ഏറ്റവും വലിയ ഘടകം OPEC ന്റെ തീരുമാനങ്ങളാണ്‌. 

അസ്ഥിരമായ വിപണികളെ സ്ഥിരതയുള്ളതാക്കാനും അതിലൂടെ അവയിലെ നിക്ഷേപവും, ഉത്പന്ന വികസനവും സുരക്ഷിതമാക്കാനുമായും ചില സ്ഥാപനങ്ങൾ സഖ്യത്തിലേർപെടാറുണ്ട്. ഉദാഹരണത്തിന്‌ ചില വിപണികളിൽ മേധാവിത്തം വഹിയ്ക്കുന്ന സേവനദാതാവ് നിശ്ചയിയ്ക്കുന്ന വിലയാവും മറ്റു സേവനദാതാക്കളും പിന്തുടരുക. എന്നാൽ ഇത്തരം സഖ്യങ്ങൾ മിക്കവാറും രാജ്യങ്ങളിൽ കർക്കശമായ നിയമങ്ങൾക്കു വിധേയമാണ്‌. സഖ്യം ചേരലിന്‌ ഔപചാരികത വേണമെന്നില്ല.എന്നാലും സേവനദാതാക്കൾ ഏതെങ്കിലും വിധത്തിൽ ആശയവിനിമയം നടത്തിയാൽഅത് നിയമവിരുദ്ധമാവും. 

മറ്റു ചില അവസരങ്ങളിൽ ഒലിഗോപൊളികൾ തമ്മിലുള്ള കിടമത്സരം വർധിച്ച ഉത്പാദനത്തിനും താരതമ്യേന കുറഞ്ഞ വിലയ്ക്കും വഴിയൊരുക്കുന്നു. ഇന്ത്യയിലെ ടെലകോം വിപണി ഇതിനുദാഹരണമാണ്‌. പ്രാദേശികമായി പ്രവർത്തിയ്ക്കുന്ന ഒന്നോ രണ്ടോ സ്ഥാപനങ്ങൾ തമ്മിലുള്ള മത്സരം രാജ്യവ്യാപകമായി പ്രവർത്തിയ്ക്കുന്ന അനവധി സ്ഥാപനങ്ങൾ തമ്മിലുള്ളതിനേക്കാൾ കൂടുതലായി കണ്ടു വരുന്നു. 



</doc>
<doc id="123944" url="https://ml.wikipedia.org/wiki?curid=123944" title="നന്ദനം (ചലച്ചിത്രം)">
നന്ദനം (ചലച്ചിത്രം)

രഞ്ജിത്തിന്റെ സംവിധാനത്തിൽ പൃഥ്വിരാജ്, സിദ്ദിഖ്, ഇന്നസെന്റ്, ജഗതി ശ്രീകുമാർ, നവ്യ നായർ, കവിയൂർ പൊന്നമ്മ എന്നിവർ പ്രധാനവേഷങ്ങളിൽ അഭിനയിച്ച് 2002-ൽ പ്രദർശനത്തിനെത്തിയ ഒരു മലയാളചലച്ചിത്രമാണ് നന്ദനം. കഥ, തിരക്കഥ, സംഭാഷണം എന്നിവ നിർവ്വഹിച്ചതും രഞ്ജിത്ത് ആണ്. ഭാവന സിനിമയുടെ ബാനറിൽ രഞ്ജിത്ത്, സിദ്ദിഖ് എന്നിവർ ചേർന്ന് നിർമ്മിച്ച ഈ ചിത്രം വിതരണം ചെയ്തത് കോക്കേഴ്സ് റിലീസ് ആണ്.

ഗുരുവായൂരിലെ ഒരു തറവാട്ടിലെ ജോലിക്കാരിയും, കൃഷ്ണ ഭക്തയുമായ ബാലാമണി (നവ്യാ നായർ) യുടെ ജീവിതമാണ് ഈ ചിത്രത്തിൽ ആവിഷ്കരിച്ചിരിക്കുന്നത്. തറവാട്ടിലെ ഇളമുറക്കാരനായ മനു (പൃഥിരാജ് സുകുമാരൻ) വുമായി ബാലാമണി അടുപ്പത്തിലാകുന്നു. ഇരുവരുടേയും പ്രണയത്തിനിടക്ക് പ്രതിബന്ധങ്ങൾ നിരവധിയാണ്.ഇതിനിടെ നിഷ്കളങ്കയായ ബാലാമണിക്ക് മുൻപിൽ ഗുരുവായൂരപ്പൻ (അരവിന്ദ് ആകാശ്) അയൽ വീട്ടിലെ ഉണ്ണിയെന്ന വ്യാജെനെ പ്രത്യക്ഷപ്പെടുന്നുമുണ്ട്. മനുവിന്റേയും ബാലാമണിയുടെയും കല്യാണം ഒടുവിൽ നടക്കുകയും ബാലാമണി തനിക്ക് പിന്തുണ നൽകിയിരുന്നത് ഗുരുവായൂരപ്പനായിരുന്നുവെന്ന് മനസ്സിലാക്കുകയും ചെയ്യുന്നതോടു കൂടി ചിത്രം അവസാനിക്കുന്നു.

ഗിരീഷ് പുത്തഞ്ചേരി എഴുതിയ ഗാനങ്ങൾക്ക് സംഗീതസംവിധാനം നിർവ്വഹിച്ചത് രവീന്ദ്രൻ ആണ്. പശ്ചാത്തലസംഗീതം ചെയ്തിരിക്കുന്നത് രാജാമണി.




</doc>
<doc id="123960" url="https://ml.wikipedia.org/wiki?curid=123960" title="യഹോവയുടെ സാക്ഷികളും പീഡനങ്ങളും">
യഹോവയുടെ സാക്ഷികളും പീഡനങ്ങളും

യഹോവയുടെ സാക്ഷികളുടെ ചരിത്രത്തിലുടനീളം ഇവരുടെ വിശ്വാസം,പഠിപ്പിക്കളുകൾ,പ്രവർത്തനങ്ങൾ എന്നിവ ഗവണ്മെന്റുകളിൽനിന്നും,സമൂഹങ്ങളിൽനിന്നും,മറ്റ് മതങ്ങളിൽനിന്നും വലിയ ഏതിർപ്പും പീഡനങ്ങളും ഉണ്ടാകുന്നതിന് കാരണമായിരിക്കുന്നു. കെൻ ജുബ്ബർ ഇപ്രകാരം എഴുതി,"ആഗോളമായിട്ട് നോക്കുമ്പോൾ,ഇവർക്കെതിരെയുള്ള എതിർപ്പ് ഇത്രശക്തമായിട്ടുള്ള സ്ഥിതിക്ക് ഇരുപതാം നൂറ്റാണ്ടിൽ യഹോവയുടെ സാക്ഷികളെപോലെ എതിർപ്പും,പിഡനവും അനുഭവിക്കേണ്ടിവന്നിട്ടുള്ള മറ്റൊരു മതവും ഇല്ല എന്ന് തന്നെ ഉറപ്പിച്ച് പറയാം". മതപ്രേരിതമായും,രാഷ്ട്രീയപ്രേരിതമായും ഇവർക്കെതിരെയുള്ള നീക്കങ്ങളും അക്രമങ്ങളും ക്യൂബ,കാനട,അമേരിക്കൻ ഐക്യനാടുകൾ,സിംഗപ്പൂർ,നാസി ജർമനി,ബെനിൻ,ഫ്രാൻസ്,ജോർജിയ,മലാവി,സോവിയറ്റ് യൂണിയൻ,സ്പെയിൻ,ബ്രീട്ടൻ,വിയറ്റ്നാം,ചൈന എന്നീ രാജ്യങ്ങൾ ഉൾപ്പെടെ എല്ലാ രാജ്യങ്ങളിലും തന്നെ ഉണ്ടായിട്ടുണ്ട്.ഇവരുടെ പ്രവർത്തനങ്ങളും,പ്രസിദ്ധീകരണങ്ങളും ഇപ്പോഴും ചൈന,വിയറ്റ്നാം,ഇസ്ലാമിക രാജ്യങ്ങൾ തുടങ്ങിയവയിൽ നിരോധിച്ചിരിക്കുന്നു. കൂടാതെ പല രാജ്യങ്ങളിലും ഇവരുടെ അംഗങ്ങൾ ഇപ്പോഴും ജെയിലിലാണ്
യഹോവയുടെ സാക്ഷികൾ 1935 മുതൾ 1945 വരെ നാസി ജർമനിയിൽ സൈനിക സേവനം നടത്താതതു നിമിത്തം ക്രുരമായി പീഡിപ്പിക്കപെട്ടു. 12,000 അധികം പേരെ തടങ്കൽ പാളയങ്ങളിലേക്ക് അയയ്ക്കുകയും ഏകദേശം 2,500 പേരെ നേരിട്ട് വധിക്കുകയും 5,000-തോളം പേർ തടങ്കൽ പാളയങ്ങളിൽ കൊല്ലപെട്ടതായും കണക്കാക്കുന്നു. കാൾ അർ.എ. വിറ്റിഗിന്റെ ദ്രിക്സാക്ഷിവിവരണം ഇപ്രകാരം പറയുകയുണ്ടായി,"യഹോവയുടെ സാക്ഷികളുടെ സൈനിക സേവന വിസ്സമ്മതതിന്റെ നേരെ ക്രുദ്ധിതനായ ഹിറ്റ്ലർ യഹോവയുടെ സാക്ഷികളെ ജർമനിയിൽ നിന്ന് ഉന്മൂലനം ചെയ്യുമെന്ന് പ്രഖ്യാപിച്ചു. അതെ തുടർന്ന് മറ്റൊരു തടവുകാരോടും കാണിക്കാത്ത വിധത്തിൽ യഹോവയുടെ സാക്ഷികളെ മാനസികമായും,ശാരീരികമായും,വാക്കുകളാൽ വിവരിക്കാൻ സാധിക്കാത്ത വിധത്തിൽ മനുഷ്വത്തരഹിതമായി ക്രുരമായി പീഡിപ്പിക്കുകയുണ്ടായി". വർഗ്ഗത്തിന്റെ പേരിൽ തടവിലാക്കപെട്ട യഹൂദ,റോമാനിയ തടവുകാരിൽ നിന്ന് വ്യത്യസ്തമായി,തങ്ങളുടെ വിശ്വാസം തള്ളി പറഞ്ഞുകൊണ്ട് സൈനികസേവനം നടത്താമെന്ന് ഒരു സമ്മതപത്രത്തിൽ ഒപ്പിട്ടാൽ വെറുതെവിടാമെന്ന് പറഞ്ഞുകൊണ്ട് യഹോവയുടെ സാക്ഷികൾക്ക് രക്ഷപെടാൻ നാസികൾ ഒരു സുവർണ്ണ അവസരം നൽകി. എന്നിരുന്നാലും മിക്കവാറും എല്ലാവരും തന്നെ ഈ അവസരം തിരസ്കരിച്ചു. ചരിത്രകാരനായ സിബിൽ മിൽട്ടൺ ഇപ്രകാരം ഉപസംഹരിച്ചു,"ഇവരുടെ ധൈര്യവും,വിശ്വാസവും,സഹിഷ്ണുതയും കാരണം നാസികളുടെ ക്രുരമായ ഏകാദിപത്യഭരണത്തിനു ഇവരുടെമേൽ ഒന്നും ചെയ്യാൻ കഴിഞ്ഞില്ല."

[[Category:യഹോവയുടെ സാക്ഷികൾ]]

</doc>
<doc id="123961" url="https://ml.wikipedia.org/wiki?curid=123961" title="യഹോവയുടെ സാക്ഷികളും വിമർശനങ്ങളും">
യഹോവയുടെ സാക്ഷികളും വിമർശനങ്ങളും

മുഖ്യധാരാക്രൈസ്തവരിൽ നിന്നും, ഗവണ്മെന്റുകളിൽ നിന്നും, നീക്കപെട്ട മുൻ അംഗങ്ങളിൽ നിന്നും യഹോവയുടെ സാക്ഷികൾ ധാരാളം വിമർശനങ്ങൾക്ക് സാക്ഷിയാകേണ്ടിവന്നിട്ടുണ്ട്. ബൈബിൾ തർജ്ജമയുടെ പേരിലും, രക്തം സ്വീകരിക്കാത്തതിന്റെ പേരിലും, തത്ത്വങ്ങളുടെ പേരിലും, അനുഷ്ഠാനങ്ങളുടെ പേരിലും പലരും ഇവർക്കുന്നേരെ വിമർശനങ്ങൾ നടത്തിയിരിക്കുന്നു.

ഒട്ടുമിക്ക വിമർശനങ്ങളും യഹോവയുടെ സാക്ഷികൾ നിഷേധിക്കുന്നു, ചില വിമർശനങ്ങൾ ബൈബിൾ പണ്ഡിതന്മാരും കോടതികളും തന്നെ നിഷേധിച്ചിട്ടുണ്ട്.
വാച്ച്ടവർ സൊസൈറ്റി പുതിയ ലോക ഭാഷാന്തരം ബൈബിൾ എബ്രായ-ഗ്രീക്കിൽ നിന്ന് തർജ്ജമ ചെയ്ത വ്യക്തികളുടെ പേരുകളും,വിദ്യാഭ്യാസയോഗ്യതകളും വെളിപ്പെടുത്താതിന്റെ പേരിൽ പലരും അവരെ വിമർശിച്ചിരിക്കുന്നു. തർജ്ജമ ചെയ്ത കമ്മിറ്റി ബൈബിളിന്റെ മഹത്ത്വം ദൈവത്തിന് നൽകണമെന്നാഗ്രഹിച്ചിരുന്നതിനാൽ പേരു വെളിപെടുത്താനാഗ്രഹിച്ചില്ല എന്ന് യഹോവയുടെ സാക്ഷികൾ വിശദീകരിക്കുന്നു. എന്നാൽ യഹോവയുടെ സാക്ഷികൾ വീക്ഷാഗോപുരം മാസിക പുതിയലോക ഭാഷാന്തരം "തർജ്ജമതന്നെ" അതിന്റെ പരിഭാഷകരുടെ യോഗ്യത സാക്ഷ്യപെടുത്തുന്നു എന്ന് പറയുന്നു. സംഘടനയുടെ പുറത്താക്കപെട്ട മുൻ ഭരണസംഘാങ്ങം പരിഭാഷകരിൽ ഒരാൾക്ക് മാത്രമെ വേണ്ട യോഗ്യതയുണ്ടായിരുന്നെന്ന് അവകാശപെടുന്നു.

പുതിയലോകഭാഷാന്തരം ബൈബിൾ മെച്ചപെട്ട വിദ്യാഭ്യാസ യോഗ്യതയുള്ളവർ തർജ്ജമ ചെയ്ത, എടുത്ത് പറയാവുന്ന ഒരു തർജ്ജമയാണെങ്കിലും യഹോവയുടെ സാക്ഷികളുടെ വിശ്വാസത്തിനനുസ്രിതമായി മാറ്റങ്ങൾ വരുത്തിയിട്ടുണ്ടെന്ന് അമേരിക്കൻ ബൈബിൾ സൊസൈറ്റി മുൻ അംഗവും, പണ്ഡിതനായ ബ്രുസ് എം.മെറ്റ്സ്ഗർ അവകാശപ്പെടുന്നു. പണ്ഡിതനായ ജയ്സൺ ബിഡുഹ്ൻ 2003- ൽ നടത്തിയ ആഴമായ പഠനത്തിൽ പുതിയലേകഭാഷന്തരം "ലഭിക്കാവുന്നതിൽ വച്ച് ഏറ്റവും കൃത്യമായ" തർജ്ജമയണെന്നും അതിലെ മിക്കവ്യത്യാസങ്ങളും അത് ഒരു "വാക്യാനുവാക്യ,ഒത്തിണക്കമുള്ള" പരിഭാഷ ആയതിനാലാണെന്നും അഭിപ്രായപെട്ടു. ജറുസലെമിലെ ഹീബ്രു സർവ്വകലാശാലയുടെ മേൽനോട്ടക്കാരനും, ഹീബ്രു അദ്ധ്യാപകനുമായ ബെഞ്ചമിൻ കേഡർ പുതിയലേകഭാഷന്തരം ബൈബിൾ തർജ്ജമക്കാരുടെ ഒരു "സത്യസന്ധമായ" പ്രവർത്തനത്തിന്റെ ഫലമാണ് എന്നും, തർജ്ജമചെയ്യപ്പെടാവുന്നതിൽ വച്ച് "ഏറ്റവും കൃത്യതയുള്ള പരിഭാഷ" എന്നും അഭിപ്രായപെട്ടു.

മെറ്റ്സ്ഗർ പോലുള്ള ദൈവശാസ്ത്രഞർ പുതിയ നിയമത്തിന്റെ ലഭ്യമായ ഗ്രീക്ക് തിരുവെഴുത്തുകളിൽ യഹോവ എന്ന നാമം കാണാത്തിടത്ത് 237-പ്രാവശ്യം യഹോവ എന്ന നാമം ഉപയോഗിച്ചിരിക്കുന്നതിനെ വിമർശിച്ചു. എന്നാൽ പഴയനിയമ ഉദ്ധരണികളിൽ ചതുരക്ഷരി വരുന്ന ഭാഗത്തും, പ്രതേകിച്ച് ഗ്രീക്കിൽ 'കിരിയോസ്' (ദൈവം എന്നർത്ഥം) വരുന്ന ഭാഗത്തും യഹോവ എന്ന നാമം അർത്ഥവത്തായ രീതിയിലാണ് പുതിയലോക ഭാഷാന്തരത്തിൽ പുനർക്രമീകരിച്ചിരിക്കുന്നതെന്ന് വാച്ച്ടവർ സംഘടന പറയുന്നു. പഴയനിയമത്തിൽ യഹോവ എന്ന നാമം മാറ്റിയതു പോലെ പുതിയനിയമത്തിലും ത്രിയേകവാദത്തിന് ബലം പകരാൻ വിശ്വാസത്യാഗം ഭവിച്ച ആദിമ പരിഭാഷകർ യഹോവ എന്ന നാമം നീക്കിയതായി ഇവർ പറയുന്നു. യഹോവ എന്ന നാമം പുതിയനിയമത്തിൽ 237 പ്രാവശ്യം ഉപയോഗിച്ചിരിക്കുന്ന രീതി ബൈബിൾ പണ്ഡിതനായ ജോർജ് ഹോവാർഡും, വൈക്ലിഫ് ഹാൾ ഒക്സ്ഫോഡിലെ മുൻ പ്രിൻസിപ്പലായ അർ.ബി.ഗിർഡിൽ സ്റ്റോണും ശരിയാണെന്ന് അംഗീകരിച്ചിരിക്കുന്നു.

വാച്ച്ടവർ പ്രസിദ്ധീകരണങ്ങൾ ദൈവം യഹോവയുടെ സാക്ഷികളെ തന്റെ ഹിതം വെളിപെടുത്താനുപയോഗിക്കുന്നതായി പഠിപ്പിക്കുന്നെന്നും ആകയാൽ ഉടനെ നടക്കാൻ പോകുന്ന സംഭവങ്ങൾ ഇവരെ വെളിപെടുത്താതെ ദൈവം പ്രവർത്തിക്കില്ലെന്നും പഠിപ്പിക്കുന്നു. ചില വിമർശകർ യഹോവയുടെ സാക്ഷികളുടെ പ്രസിദ്ധീകരണങ്ങൾ അവരെ പഴയനിയമത്തിലെ നോഹയെ പോലെയുള്ള ആധുനികകാലത്തെ പ്രവാചകൻമാരായി ഉപമിച്ചിരിക്കുന്നതായി അവകാശപെടുന്നു. ബൈബിൾ പ്രവചനങ്ങളുടെ അടിസ്ഥാനത്തിലുള്ള ഇവരുടെ വ്യാഖ്യാനത്തെ കേന്ദ്രികരിച്ചുള്ള ചില പ്രതീക്ഷകൾ തെറ്റായിരുന്നെന്ന് സാക്ഷികൾക്കുതന്നെ പിന്നീട് ബോധ്യമായിരുന്നു. ആ വ്യാഖ്യാനങ്ങൾ തെറ്റായിരുന്നെന്ന് ബോധ്യപെട്ടതിനാൽ ഇവരുടെ യുഗാന്തചിന്തയിൽ ചില പൊരുത്തപെടുത്തലുകൾ വരുത്തുകയുണ്ടായി. ഇതിനെ ചില വിമർശകർ എടുത്തുകാട്ടുകയും ഇത് ദൈവസംഘടനയാണെന്ന യഹോവയുടെ സാക്ഷികളുടെ വാദത്തെ ചോദ്യം ചെയ്യുന്നതിനും ഇടയാക്കി. എന്നാൽ ഈ വിമർശനത്തെ യഹോവയുടെ സാക്ഷികൾ ഖണ്ഡിക്കുന്നു. യഹോവയുടെ സാക്ഷികളുടെ എല്ലാ വ്യാഖ്യാനങ്ങളും ഉറപ്പായും ശരിയാണെന്ന് തങ്ങൾ പറയുന്നില്ലെന്ന് അവർ പറയുന്നു.അവരുടെ ചില പ്രതീക്ഷകളിൽ ചെറിയ പൊരുത്തപെടുത്തലുകൾ വരുത്തപെട്ടത് ദൈവരാജ്യം ഉടനെ വരാനുള്ള അവരുടെ ആകാംക്ഷകാരണമാണെന്നും, യഹോവയുടെ സാക്ഷികൾ അത്തരം പൊരുത്തപെടുത്തലുകൾ മനസാലെ സ്വീകരിക്കാൻ തയ്യാറായതിനാൽ അവർ സത്യമെന്ന് പഠിപ്പിക്കുന്ന എല്ലാ തത്ത്വങ്ങളെയും സംഘടനയെയും ചോദ്യം ചെയ്യുന്നത് മണ്ടത്തരമായിരിക്കുമെന്നും പറയുന്നു. കൂടാതെ തങ്ങളുടെ ദൈവിക വെളിച്ചം കാലാനുക്രമമായി മാറ്റങ്ങളിലൂടെ വെളിപെടുന്നവയാണെന്നും, ആദിമ ക്രിസ്തീയരും സംഭവവികാസങ്ങളെകുറിച്ചുള്ള അവരുടെ ചിന്താഗതിയിൽ ചില പൊരുത്തപെടുത്തലുകൾ വരുത്തിയിരുന്നതായും ചുണ്ടികാണിച്ച് ഇവർ അത് തിരസ്ക്കരിക്കുന്നു.

യഹോവയുടെ സാക്ഷികളെ സംബന്ധിച്ചടുത്തോളം പ്രവചനങ്ങൾ ഭാവി മുൻപുകുട്ടി കാണുക എന്നതിലുപരിയായി മനുഷ്യചരിത്രത്തിന്റെ ദിവ്യ ഉദ്ദേശ്യം വിവേചിച്ചറിയുക എന്നതാണെന്നും, കുടാതെ സഫലമാകാത്ത ചില പ്രതിക്ഷകൾ അവരുടെ ബൈബിൾ കാലകണക്കിനെ കുറിച്ചുള്ള വ്യക്തമായ പുതുക്കപെട്ട അറിവിന്റെ പശ്ചാത്തലത്തിലുള്ളതാണെന്നും പണ്ഡിതനായ ജോർജ് ഡി. ക്രിസിഡിസ് അഭിപ്രായപെട്ടു.

വാച്ച് ടവർ പ്രസിദ്ധീകരണങ്ങളിൽ ഇവരുടെ സംഘടനയോട് വിശ്വസതരായിരിക്കുന്നത് ദൈവത്തോട് വിശ്വസ്തത കാണിക്കുന്നതിന് തുല്യമാണെന്ന് പഠിപ്പിക്കുന്നു. അങ്ങനെ ചെയ്യുന്നത് സാത്താന്റെ പ്രലോഭനത്തിൽ നിന്നും ഒഴിയാൻ അവരെ സഹായിക്കുമെന്നും, എതിർപ്പിനെ സഹിച്ചുനിൽക്കാനുള്ള ശക്തി നൽകുമെന്നും പഠിപ്പിക്കുന്നു.ഇക്കാരണത്താലും, തെറ്റായി പ്രവർത്തിക്കുന്നവരെ പുറത്താക്കുന്ന നടപടികളാലും വിമർശകരെ യഹോവയുടെ സാക്ഷികളെ ഒരു "സ്വേച്ചാദിപത്യമതം" എന്ന് വിശേഷിപ്പിക്കാൻ ഇടയാക്കിയിരിക്കുന്നു.യഹോവയുടെ സാക്ഷികൾ തങ്ങളുടെ അംഗങ്ങളെ സ്വതന്ത്രചിന്തനടത്താൻ അനുവദിക്കുന്നില്ലെന്നും, അംഗങ്ങളെ മനസ്സുമാറ്റി വച്ചിരിക്കുകയാണെന്നും, മാനസിക ഒറ്റപെടുത്തൽ നടത്തുകയണെന്നും ചില വിമർശകർ വാദിക്കുന്നു.എന്നാൽ യുറോപ്പിയൻ മനുഷ്യാവകാശ കോടതി യഹോവയുടെ സാക്ഷികളുടെ സംഘടന, തങ്ങളുടെ വിശ്വാസികളെ ചില ആചാരങ്ങളിൽ നിന്ന് വിട്ടുനിൽക്കാനും, ആരാധനയ്ക്കായി സമയം നീക്കിവയ്ക്കാൻ ആവശ്യപെടുന്നതും മറ്റ് സമാന മതങ്ങൾ തങ്ങളുടെ അംഗങ്ങളിൽ നിന്ന് പ്രതീക്ഷിക്കുന്നതിൽ നിന്ന് വ്യത്യസ്തമല്ലെന്ന് വിധിക്കുകയിണ്ടായി. കൂടാതെ അംഗങ്ങളെ മനസ്സുമാറ്റി വച്ചിരിക്കുകയാണെന്നും, മാനസിക ഒറ്റപെടുത്തൽ നടത്തുകയണെന്നും എന്ന ആരോപണം തെളിയിക്കപെടാൻ സാധ്യമല്ലെന്നും അത് ആരോപകരുടെ ഊഹാപോഹങ്ങൾ മാത്രമാണെന്നും കോടതി അഭിപ്രായപെട്ടു.

ചില വിമർശകർ യഹോവയുടെ സാക്ഷികൾ ഒരു "ഉപസനാക്രമം" ആണെന്ന് അഭിപ്രായപെടുന്നു. എന്നാൽ യഹോവയുടെ സാക്ഷികൾ വ്യക്തികൾക്ക് ദൈവത്തിന്റെ വഴിനടത്തിപ്പ് ആവശ്യമാണെങ്കിലും സ്വതന്ത്രചിന്ത ആനിവാര്യമാണെന്ന് പറഞ്ഞുകൊണ്ട് ഇത് നിഷേധിക്കുന്നു.

റയ്മണ്ട് ഫ്രാൻസും മറ്റ് ചില വിമർശകരും വാച്ച്ടവർ സൊസൈറ്റി അംഗങ്ങളെ വീടുതോരുമുള്ള പ്രവർത്തനങ്ങൾക്ക് നിർബന്ധിക്കുകയാണെന്ന് വിമർശിക്കുന്നു. അംഗങ്ങൾ വീടുതോരുമുള്ള പ്രവർത്തനങ്ങൾക്ക് ഏർപെട്ടില്ലെങ്കിൽ അത് രക്തപാതകകുറ്റമാണെന്ന് പഠിപ്പിക്കുന്നതിനെയും അങ്ങനെ ചെയ്തിലെങ്കിൽ ദൈവപ്രീതി ലഭിക്കില്ലെന്നും പഠിപ്പിക്കുന്നതിനെ ഇദ്ദേഹം വിമർശിക്കുന്നു. എന്നാൽ വാച്ച്ടവർ സൊസൈറ്റി സുവാർത്തപ്രസംഗത്തിന് പരമപ്രാധാന്യം നൽകണമെന്നും, എന്നിരുന്നാലും എത്ര സമയം ചെലവഴിക്കണം എന്നത് സംബന്ധിച്ച് ഒരു സമനില ആവശ്യമാണെന്നും പഠിപ്പിക്കുന്നു. 

മസ്ത്കിഷ സർജ്ജിയോൺ ഒസാമ മുറുമോട്ടോ യഹോവയുടെ സാക്ഷികളെ രക്തം പോലുള്ള കാര്യങ്ങൾ വേണ്ട എന്ന് തീരുമാനമെടുക്കുന്നതിൽ അവരുടെ സംഘടന നിർബന്ധിക്കുകയാണെന്ന് ആരോപിക്കുന്നു. എന്നാൽ വിശ്വാസത്തെ മെഡിക്കൽ തത്ത്വങ്ങളുമായി കൂട്ടികുഴയ്ക്കാനാണ് മുറുമോട്ടോ ഇങ്ങനെ ആരോപിക്കുന്നതെന്ന് യഹോവയുടെ സാക്ഷികളുടെ ഔദ്യോഗിക സംഭാഷകനായ ഡൊണൽഡ് റ്റി. റിട്ലീ അഭിപ്രായപെട്ടു. യുറോപ്പിയൻ മനുഷ്യാവകാശ കോടതി റഷ്യയിൽ നിന്ന് സമാനമായ ഒരു കേസ് പരിഗണിച്ചപ്പോൾ "അംഗങ്ങളെ നിർബന്ധിക്കുകയാണ്" എന്ന ആരോപണത്തിന് യതൊരു തെളിവുമില്ലെന്ന് അഭിപ്രായപെട്ടു.


</doc>
<doc id="123963" url="https://ml.wikipedia.org/wiki?curid=123963" title="ഭാരതപര്യടനം">
ഭാരതപര്യടനം

കുട്ടികൃഷ്ണമാരാരുടെ ഏറെ ചർച്ചയും വിവാദവും ഉണ്ടാക്കിയ കൃതിയാണ്‌ ഭാരതപര്യടനം.1948 ലാണ് ഈ കൃതി പുറത്തിറങ്ങുന്നത്. മഹാഭാരതത്തിലെ പ്രധാനപ്പെട്ട കഥാസന്ദർഭങ്ങളെ ആഴത്തിൽ വിശകലനം ചെയ്യുകയാണ് കൃതി. അമാനുഷർ എന്നു കരുതുന്ന കഥാപാത്രങ്ങളെ മനുഷ്യരായി അവതരിപ്പിച്ചു കൊണ്ട് അവരുടെശക്തി ദൗർബല്യങ്ങൾ മാരാർ തുറന്നു കാണിക്കുന്നു. ഇതിൽ കർണ്ണന്റെ കഥാപാത്ര സൃഷ്ടിയും വിശകലനവും ഏറെ പ്രഖ്യാതമാണ്.
ധർമ്മബോധം, ആസ്തിക്യബോധം, യുക്തിബോധം, സൗന്ദര്യബോധം ഇവയുടെ പശ്ചാത്തലത്തിലാണ് ഈ പുനർവായന. കഥാപാത്രപഠനങ്ങളാണ് ഇതിലുള്ളത്. കഥാപാത്രത്തിന്റെ പശ്ചാത്തലത്തിലൂടെ ഇതിവൃത്തം, ഭാവശില്പം, കാവ്യാത്മകമായ രസം ഇവയിലേക്ക് വീക്ഷണങ്ങളെത്തുന്നു.
14 ജൂൺ 1900-ൽ കേരളത്തിലെ പട്ടാമ്പിയിൽ ജനിച്ചു. മലയാള സാഹിത്യരംഗത്ത് സമകാലിക വിമർശനങ്ങളുടെ പുതുലോകം തുറന്ന മാരാർ സാഹിത്യത്തിലെ അന്ധമായ അനുകരണങ്ങൾക്കും ഭാവചാരുതയില്ലാത്ത സൗന്ദര്യാസ്വാദനത്തിനും എതിരായിരുന്നു. ഭാരതപര്യടനം അഥവാ ഭാരതകതയിലൂടെയുള്ള പ്രയാണം മാരാരുടെ ഏറ്റവും നല്ല സൃഷ്ടികളിൽ ഒന്നാണ്. കഥയിലുള്ള അദ്ദേഹത്തിൻറെ ജ്ഞാനവും വിമർശന സിദ്ധികളും കാട്ടുന്ന ഈ കൃതി തികച്ചും ആധുനികവും നൂതനവുമായ ആശയമാണ്. ഭാരതകഥയിലെ കഥാപാത്രങ്ങളെ അവരുടെ ദൈവികതയുടെ ചട്ടക്കൂടിൽനിന്നു ധീരമായി അടർത്തിയെടുത്ത്‌ അവരുടെ ചെയ്തികളും ചിന്തകളും പച്ചയായി ആവിഷ്ക്കരിക്കുന്നതിൽക്കൂടി, ആരാധനയുടെയും ഭക്തിയുടെയും സീമകൾക്കപ്പുറത്തുള്ള മനുഷ്യജീവിതമാകുന്ന സങ്കടക്കടൽ നാം കാണുന്നു. നന്മയേത് തിന്മയേത് എന്നു വേർതിരിക്കാനാവാതെ ദുര്യോധനനെപോലെ സ്ഥലവിഭ്രാന്തിയിൽ നാം അകപെടുന്നു.M P PAUL അവാർഡ്, കേന്ദ്ര സാഹിത്യ അക്കാദമി അവാർഡ് . എന്നിവ ലഭിച്ചിട്ടുണ്ട്.'കല ജീവിതം തന്നെ',കൈവിളക്ക്', 'സാഹിത്യസല്ലാപം' തുടങ്ങിയവയാണ് മറ്റ് പ്രശസ്ത കൃതികൾ . ഏപ്രിൽ 6 1973-ൽ അന്തരിച്ചു.

"ഇവിടെയുള്ളത് മറ്റു പലയിടത്തും ഉണ്ടായിരിക്കും. എന്നാൽ ഇവിടെ ഇല്ലാത്തത് മറ്റെങ്ങും ഉണ്ടായിരിക്കുകയില്ല."മഹാഭാരതത്തെപ്പറ്റിയുള്ള ഈ വിവരണം മതി ഭാരതകഥയുടെ ഉൾക്കാമ്പും സ്വാധീനവും വിശദീകരിക്കാൻ. ഇത്രയധികം ചർച്ചചെയ്യപ്പെടുകയും ,പുനരാവിഷ്ക്കരിക്കയും, തലമുറകളായി കൈമാറ്റം ചെയ്യപ്പെടുകയും ഉണ്ടായിട്ടുള്ള ഒരു കൃതിയില്ല. മാനവനും ദേവനും പക്ഷികളും മൃഗങ്ങളും ദൈത്യനും ദാനവനും ഒത്തുചേരുന്ന ഈ മഹാകാവ്യത്തിൽ അതിശയോക്തിയുടെ മുഖംമൂടിയിലൂടെ ജീവിതസത്യങ്ങൾ വെളിപ്പെടുന്നു. ധർമ്മമേത് അധർമ്മമേതു ,സുഖമെന്ത് ദുഃഖമെന്തു എന്നറിയാതെ ഉഴലുന്ന ഒരു പിടി അതിമാനുഷർ അഥവാ അതിമാനുഷികതയാൽ അസാമാന്യ വെല്ലുവിളികൾ നേരിടേണ്ടിവരുന്ന മനുഷ്യജന്മങ്ങളും ഈശ്വരന്മാരും ഈ കഥക്ക് നിറം പകരുന്നു. തത്വം,നീതി, ശാസ്ത്രം, ആസ്വാദനം, ഘടന എന്നിവയിൽ അത്യപൂർവമായ മേന്മയുള്ള ഈ കൃതി പലകാലം പരാൽ വാഴ്പ്പെത്തപ്പെട്ടതിൽ അതിശയമില്ല.

എന്നാൽ സാമാന്യ വിശകലനങ്ങളിൽ നിന്നും വ്യത്യസ്തമായി ഭാരതപര്യടനത്തെ വേറിട്ടു നിർത്തുന്നത് മാരാരുടെ ധീരമായ ഇടപെടലുകളാണ്.
"രാമൻ,യുധിഷ്ഠിരൻ തുടങ്ങിയ ഇതിഹാസ കഥാനായകന്മാർ യാതോരൂപ്പക്കെടും പറ്റാതെ ചില്ലലമാരിയിൽ സൂക്ഷിച്ചുവക്കേണ്ട പ്രദർശനവസ്തുക്കലാണന്നും അവരിൽ വല്ല കുറ്റവും കുറവും ഉണ്ടാവാമെന്നു ശങ്കിക്കുന്നതെ പാപമാണെന്നും വിശ്വസിക്കുന്ന ആളുകളുടെ പൊക്കണങ്ങളിൽ ഇതിനു ചില സമാധാനങ്ങളുണ്ടാവാം ;അവർ അത് കൊണ്ട് സംതൃപ്തി കൊള്ളട്ടെ " - "സഹോദരന്മാർ തമ്മിൽ", ഭാരതപര്യടനം.
ഈശ്വരതുല്യരായി കണക്കാക്കപ്പെടുന്നവരുടെ സ്വഭാവ വിശകലനം തന്നെയാണ്, അവരുടെ കുറ്റവും കുറവും മനസ്സിലാകുന്നതാണ് മാരാരുടെ വ്യത്യസ്തത . ദുര്യോധനാദികളായ കഥാപാത്രങ്ങളുടെ മഹത്ത്വങ്ങളും യുധിഷ്ടിരാധികളായ കഥാപാത്രങ്ങളുടെ വ്യതിചലനങ്ങളും സൂക്ഷ്മമായി നിരീക്ഷിക്കുകയും അവയെ ശക്തസുന്ദരമായ ഭാഷയിൽ വിശദീകരിക്കുകയും ചെയ്യുന്ന മാരാരുടെ രീതി വിപ്ലവാത്മകമാണ്. കുന്തി ,കർണ്ണൻ ,കൃഷ്ണൻ ,ഭീഷ്മർ,പഞ്ചപാണ്ടവർ, നൂറ്റൊന്നു കൌന്തെയർ തുടങ്ങിയവരുടെ വൈകാരിക നിമ്നോന്നതകളിലൂടെ സഞ്ചരിച്ചുകൊണ്ടു പുതിയ ചിന്താവീഥികൾ മാരാർ വെട്ടിത്തുറക്കുന്നു. മഹാഭാരതകഥ ഇത്തരം പുതു വെളിച്ചത്തിലൂടെ കാണുമ്പോൾ നന്മ , തിന്മ എന്നീ ആശയങ്ങൾക്ക് നിലനിൽപ്പില്ലെന്നും ലോകം മുഴുവൻ ഏവ രണ്ടിന്റെയും സങ്കലനം മാത്രമെന്നും നാം അറിയുന്നു.മഹാഭാരതം വെറുമൊരു കേട്ടുകഥയല്ലെനും ഭാരതത്തിൻറെ ചരിത്രാതീത കാലത്തെപ്പറ്റിയുള്ള അവശേഷിക്കുന്ന അറിവാണന്നുമുള്ള വിദഗ്ദ്ധാഭിപ്രായം നിലനിൽക്കെ, ഭാരതകഥയെ തികച്ചും മനുഷ്യതലത്തിൽ കൊണ്ടുവരാനുള്ള മാരാരെ പോലുള്ള കവികളുടെ പ്രയത്നം തികച്ചും സ്തുത്യർഹമാണ്.

നാനാകഥാപാത്രങ്ങളുടെ സ്വഭാവ വിശകലനം കൊണ്ട് സമ്പുഷ്ടമാണ് ഈ കൃതി. ഭീഷ്മപ്രതിജ്ഞ എന്ന കഥയിൽ മഹാനുഭാവനും മാനുഷിക വൈകല്യങ്ങൾക്ക് അതീതനുമായ ഭീഷ്മരെ നാം കാണുന്നു. സ്വന്തം പിതാവിൻറെ കാമങ്ങളെ സംതൃപ്തിപ്പെടുത്താനായി തന്റെ കാമക്രോധങ്ങളെ അടക്കിയവനാണ് ദേവവ്രതൻ. ബ്രഹ്മചര്യം അനുഷ്ടിച്ചത് കൂടാതെ എല്ലാ തരത്തിലും തനിക്കു അവക്കാശപ്പെട്ട രാജ്യം വീണ്ടും പിതൃഭക്തിമൂലം തഴഞ്ഞു. കൂടാതെ പിതാവിന്റെ മരണശേഷം രണ്ടാനമ്മയായ സത്യവതിയെ മാതൃഭക്തിയോടുകൂടി സംരക്ഷിക്കയും രാജ്യത്തെ ഒരു എളിയ സേവകനെപ്പോലെ സേവിക്കുകയും ചെയ്തു. വിധിവൈപരീത്യം മൂലം രാജ്യം സ്വീകരിക്കുന്നതാവും ധർമം എന്ന അവസ്ഥ കൈവന്നപ്പോഴും ആ സാധ്യത തള്ളിക്കളഞ്ഞു തൻറെ നിശ്ചയത്തിൽ ഉറച്ചവനാണ് ദേവവ്രതൻ . ഭീഷ്മരുടെ എളിമയും ശൌര്യവും ധൈര്യവും സർവോപരി ഭക്തിയും മഹാഭാരതകതയിലാകെ നിഴലിക്കുന്നുണ്ട്. അംബയെ കയ്യൊഴിഞ്ഞതുമൂലം പരശുരാമനെ നേരിടെണ്ടിവന്നപ്പോഴും അദ്ദേഹത്തെ പരാജയപ്പെടുതിയപ്പോലും ഒരു എളിയ ശിഷ്യനെ പോലെ അദ്ദേഹം പെരുമാറിത്.അധർമ്മിഷ്ഠരെങ്കിലും വേറുക്കപെട്ടവരെങ്കിലും കൌരവർക്കുവേണ്ടി അവസാന തുള്ളി ചോര ചിന്തിയതിൽ വരെ ഈ സേവന മനോഭാവം പ്രകടമാണ്.അതുകൂടാതെ അത്യന്തം ധർമ്മിഷ്ഠനും മിതഭാഷിയുമാണദ്ദേഹം.തൻറെ ജീവിതകാലം മുഴുവൻ ശകാരിച്ച കർണനെ ജീവിതത്തിൻറെ അന്ത്യ നിമിഷങ്ങിൽ മകനെപ്പോലെ ചേർത്തുപിടിക്കുന്ന അവസ്ഥ തികച്ചും ഹൃദയഹാരിയാണ്.ദ്രൌപദി സഭയിൽ അപമാനിക്കപ്പെട്ടപ്പോൾ ഭീഷ്മരുൾപ്പെടെയുള്ള പ്രമുഖർ ഒരക്ഷരം ഉരിയാടില്ല എന്നു പറയുന്നവരോടും മാരാർക്ക് മറുപടിയുണ്ട്.മറ്റുള്ളവർ എത്ര അക്രോശിചാലും ഒരു ഗുണവുമില്ലെന്നും യുധിഷ്ടിരൻ വിചാരിക്കത്തടത്തോളം കാലം ദ്രൌപദി അപമാനിക്കപ്പെടുമെന്നുമുള്ള വേദനാജനകവും അസുഖകരവുമായ സത്യം അദ്ദേഹം തൻറെ ഗഹനമായ മറുപടികളിൽ
ഒതുക്കി. മറ്റുള്ളവർക്കായി സ്വയം സമർപ്പിച്ചും, രാജ്യത്തിൻറെ ഐക്യത്തിനായി അഹോരാത്രം പണിയെടുത്തും ,അത് പരാജയപ്പെടപ്പോൾ സ്വന്തം ചായവ് കണക്കിലെടുക്കാതെ രാജ്യത്തോട് കൂറ് കാണിക്കുകയും ,സ്വച്ഛന്തമൃത്യു ആയിട്ടും ശരശയ്യയിൽ വേദന അനുഭവിക്കുകയും ചെയ്തതിലൂടെ തൻറെ കർമം കൊണ്ട് അമാനുഷികനായ ഒരു മനുഷ്യനെ നാം കാണുന്നു.

സാക്ഷാൽ ശ്രീകൃഷ്ണനെ പറ്റിയുള്ള വിശകലനമാണ് കൌതുകമുണർത്തുന്ന മറ്റൊരു വിഭാഗം. ഭഗവദ്ദൂതിൽ പറയുന്നപോലെ "ശിശുപാലൻ ചെയ്ത നൂറപരാധവും ക്ഷമിച്ച ഭഗവാൻ കൃഷ്ണൻ ജനിച്ചത് ഭൂഭാരം തീർക്കുക എന്ന സംഹാരക്രിയക്കല്ല, വിധിവശാൽ നേരിടുന്ന അത്തരം നാശങ്ങളെപ്പോലും മനുഷ്യർ പൌരുഷം കൊണ്ട് എങ്ങനെ നേരിട്ടുനോക്കണമെന്നു കാണിപ്പനാണ്." ഈ വാക്കുകളിൽനിന്ന് കൃഷ്ണൻ ഗോപികമാരുടെ മാത്രമല്ല മറിച്ചു ഈ ഭൂമിയുടെയാകെ പ്രണയിയാകുന്നുവെന്നു നാം മനസ്സിലാക്കുന്നു. അനിവാര്യമായ വിധിയോടു പൊരുതി നിൽക്കാൻ കാണിച്ചുതരുന്ന ഭഗവാൻ എതു യോദ്ധാവിനെക്കാളും മനക്കട്ടിയും ധൈര്യവും പ്രകടിപ്പിക്കുന്നു. ഒരിക്കൽ കൂടി ഭാഗവാനായതുകൊണ്ട് ഇത്തരത്തിൽ പെരുമാറിയെന്നല്ല മരറിച്ചു തൻറെ കർമ്മതിലൂടെയാണ് ഒരാൾ ഭാഗവാനാകുന്നത് എന്നു നാം മനസ്സിലാക്കുന്നു. 

ധൃതരാഷ്ട്രപ്രവ്രജ്യയിൽ തൻറെ ജന്മോദ്ദേശം ആ അന്ധ ദമ്പതികളെ സഹായിക്കാനാണന്നുള്ള കുന്തിയുടെ വാക്കുകൾ അവരുടെ വിശാല മനസ്സും ജീവിതത്തിലുടനീളം ശീലിച്ചു പഠിച്ച വൈരാഗ്യവും വെളിവാക്കുന്നു. മക്കളെ ചിറകിന്നടിയിൽ എന്നും സൂക്ഷിക്കുകയും അവരെ ഓർത്തു രാപ്പകൽ കണ്ണീരോഴുക്കുകയും യുദ്ധസമയത്ത് വിദുളാവാക്യം ഓതി പ്രചോദിപ്പിക്കയും ചെയ്ത സാധാരണ വീട്ടമ്മയിൽ നിന്ന് സർവ സുഖഭോഗങ്ങളും ത്യജിച്ചു വൈരാഗിയായ കുന്തിയിലോട്ടുള്ള മാറ്റം ആദരണീയമാണ്. 

"ധർമ്മമുള്ളിടത്തെ ജയമുള്ളൂ "എന്നു അധർമിയായ മകനോട്‌ പറയുന്ന ഗാന്ധാരി ,അംബയുടെ സൌന്ദര്യാധിക്യത്താൽ മന്സ്സിടറുന്ന പരശുരാമൻ, കർണ്ണനോടുള്ള വിദ്വേഷം മൂലം സഹോദരനോട് കൊടിയ വാക്കുകൾ പറയുന്ന യുധിഷ്ടിരൻ,ശക്തിസ്രോതസ്സായ സാക്ഷാൽ കൃഷ്ണൻ താങ്ങുന്ന പാണ്ഡവപക്ഷത്തോടു അവസാനനിമിഷങ്ങളിലും അഭിമാനം അടിയറവു പറയാത്ത ദുര്യോധനൻ തുടങ്ങിയവ സാമാന്യ ധാരണകളെ ഭേദിക്കുന്ന അസാമാന്യ രംഗങ്ങളാണ്. 

ഹൃദയഹാരിയായ ഒട്ടേറെ മുഹൂർത്തങ്ങലുള്ള മഹാഭാരതത്തിൽ തികച്ചും ഹൃദയത്തിൽ തറക്കുന്ന ഒന്നാണ് അർജ്ജുനവിഷാദയോഗത്തിൽ പ്രദിപാദിചിരിക്കുന്നത്. കൌരവരുടെ ഒരേയൊരു സഹോദരിയായ ദുശ്ശളയുടെ ഭർത്താവ് അർജ്ജുനനാൽ വധിക്കപ്പെട്ടു. തുടർന്ന് അശ്വമേധയാഗത്തിന്റെ ഭാഗമായി അർജ്ജുനൻ രാജ്യത്ത് കാലുകുത്തി എന്നറിഞ്ഞതുമൂലമുണ്ടായ ഹൃദയാഘാതത്തിൽ അവളുടെ മകൻ മരണമടഞ്ഞു. തുടർന്ന് ദുശ്ശള തന്റെ പെരക്കുട്ടിയായ കൈക്കുഞ്ഞിനെയേന്തി അർജുനന്റെ അടുക്കൽ അവന്റെ എങ്കിലും ജീവനായി അപേക്ഷിക്കുന്ന രംഗം തികച്ചും വിവരണാതീതമാണ്. തികച്ചും വാചാലനായ വ്യാസൻ വരെ ഈ സംസര്ഭാത്ൽമൌനിയായി.

ഭാരതകഥയികെ ഏറ്റവും നീചവും ഞെട്ടിപ്പിക്കുനതുമായ സന്ദർഭമാണ് യുദ്ധാനന്തരം അശ്വത്ഥാമാവ് കൃപരോടുകൂടി ചെയ്യുന്ന അരുംകൊലകൾ. ബീഭത്സമായ ഈ അവസ്ഥ മാരാരുടെ വാക്കുകളിൽ "മനുഷ്യച്ചോരയിലാണ്ട ദ്രൌണിയുടെ വാൾപ്പിടി കൈപ്പടത്തോടോട്ടിപ്പിടിച്ചു ഒന്നായ്ത്തീർന്നപോലായി. രാത്രി ആളുകളുറങ്ങി ഇത്രക്ക് നിശ്ശബ്ദമായ ശിബിരത്തിലേകോ തൻ കടന്നുചെന്നത് ,ആളുകൾ കൊല്ലപ്പെട്ടു അത്രയ്ക്ക് നിശ്ശബ്ദമായ ശിബിരത്തിൽനിന്നു അയാൾ പുറത്തേക്കു പോന്നു." എത്രയും നീചനായ അശ്വത്ഥാമാവ് ചിരഞ്ജീവിയായിത്തീര്ന്നതോടെ 'പക 'എന്ന മലിനവികാരം നമ്മുടെ ഹൃദയങ്ങളിൽ ചിരഞ്ജീവിയായി നിലകൊള്ളൂമെന്നു അദ്ദേഹം വിശദീകരിക്കുന്നു. 

ഇതിനും പുറമേ കർണന്റെ മരണശേഷം അദ്ദേഹത്തിന്റെ ജന്മരഹസ്യം അറിഞ്ഞു ദുഖിക്കുന്ന യുധിഷ്ടിരൻ, ഭീമാനെന്നു കരുതി ഇരുമ്പുശില്പത്തെ ആശ്ലേഷിച്ചു തകർക്കുന്ന ധൃതരാഷ്ട്രർ ,ആയുധമെടുക്കില്ലെന്നു പറഞ്ഞു വാക്കുതെറ്റിച്ച കൃഷ്ണൻ, " അശ്വത്ഥാമാ കുഞ്ജര" എന്നു അർത്ഥസത്യം പറഞ്ഞ യുധിഷ്ടിരൻ, അംഗീകരിക്കപ്പെടാതെ മരണത്തിലേക്ക് നടന്നു നീങ്ങിയ കർണ്ണൻ ഇവയൊക്കെ മനസ്സിനെ അസ്വസ്ഥമാക്കുന്ന കഥാസന്ദർഭാങ്ങളാകുന്നു .

 


</doc>
<doc id="123977" url="https://ml.wikipedia.org/wiki?curid=123977" title="പാൽമുതുക്ക്">
പാൽമുതുക്ക്

ഐപ്പോമിയ മൗരീഷിയാന എന്ന കരിമുതുക്കും ഐപ്പോമിയ ഡിജിറ്റാറ്റ എന്ന വെള്ള പാൽമുതുക്കും ഉണ്ട്. വെള്ള പാൽമുതുക്കാണ്‌ ഔഷധമായി ഉപയോഗിക്കുന്നത്. പിരിഞ്ഞു പടർന്നു വളരുന്ന ചെടിയാണ്. ജൂൺ- ജൂലൈ മാസങ്ങളിലാണ് പൂക്കുന്നത്.

കിഴങ്ങിൽ രെസീൻ, അന്നജം, പ്രോട്ടീൻ, പഞ്ചസാര എന്നിവ അടങ്ങിയിരിക്കുന്നു. 
രസം :മധുരം

ഗുണം :ഗുരു, സ്നിഗ്ധം

വീര്യം :ശീതം

വിപാകം :മധുരം
വേര്

ചെടിയുടെ കിഴങ്ങാണ് ഔഷധത്തിന് ഉപയോഗിക്കുന്നത്.

ഓജസ്സും മുലപ്പാലും വർദ്ധിപ്പിക്കും. വാതഹരമാണ്.ശരീരം തടിപ്പിക്കും.

വിദ്യാരാദി കഷായം, വിദ്യാരാദി ചൂർണ്ണം, മദനകാമേശ്വരി ലേഹ്യം, ദശമൂലാരിഷ്ടം, സാരസ്വതാരിഷ്ടം, ധ്വന്വന്തരം തൈലം, ധാത്ര്യാദിഘൃതം, അശ്വഗന്ധാദി ഘൃതം, ദശസ്വരസഘൃതം എന്നിവയിൽ പാൽമുതുക്കു് ചേർക്കുന്നുണ്ട്. 


</doc>
<doc id="123988" url="https://ml.wikipedia.org/wiki?curid=123988" title="ട്രൈക്കോപ്‌ടെറ">
ട്രൈക്കോപ്‌ടെറ

ഇൻസെക്ട ജന്തു വർഗത്തിലെ ഒരു ഗോത്രമാണ് ട്രൈക്കോപ്‌ടെറ. ഈ ഗോത്രത്തിലെ അംഗങ്ങൾ പൊതുവേ കാഡിസ് ഈച്ചകൾ എന്ന പേരിലറിയപ്പെടുന്നു. 34 കുടുംബങ്ങളിലായി പതിനായിരത്തോളം സ്പീഷീസ് ഇതിൽ ഉൾപ്പെടുന്നു. ആഗോളവ്യാപകത്വമുള്ള ഇവയെല്ലാം ജലജീവികളാണ്.

ട്രൈക്കോപ്‌ടെറ ഗോത്രത്തിലെ ജീവികൾക്കെല്ലാം നിറയെ സിരകളും രോമങ്ങളും ഉള്ള രണ്ടു ജോടി ചിറകുകളുണ്ടായിരിക്കും. ഇവയുടെ ശൃംഗികകൾ നീളം കൂടിയതാണ്. വദനഭാഗങ്ങൾ ദ്രാവകങ്ങൾ നക്കിക്കുടിക്കുന്നതിന് അനുയോജ്യമായ വിധത്തിൽ രൂപപ്പെട്ടിരിക്കുന്നു. പുഴുപോലെയിരിക്കുന്ന ലാർവയ്ക്ക് സവിശേഷമായ തലയും, വക്ഷസ്സിൽ മൂന്നുജോടി കാലുകളും പിന്നറ്റത്തായി കൊളുത്തുകളുള്ള ഒരു ജോടി കാലുകളും ഉണ്ടായിരിയ്ക്കും. പ്യൂപ്പാ ദശയിൽ സ്വതന്ത്രമായ ഉപാംഗങ്ങളെല്ലാം തന്നെ ശരീരത്തോട് ഒട്ടിച്ചേർന്നിരിക്കുന്ന നിലയിലാണ് കാണപ്പെടുന്നത്. ഇവയ്ക്ക് മൂർച്ചയുള്ള ഒരു ജോടി ഹനുക്കളുണ്ടായിരിക്കും. കൊക്കൂണിൽ നിന്ന് പുറത്തുവരാനായി ഈ ഹനുക്കളാണ് ഇവയെ സഹായിക്കുന്നത്.പ്രായപൂർത്തിയെത്തിയ ജീവികൾക്ക് മാസങ്ങളോളം ആയുസ്സുണ്ട്. പെൺ ഈച്ചകൾ വളരെ വേഗം പ്രായപൂർത്തിയെത്തുന്നു. ഇവ ഇഴഞ്ഞു വെള്ളത്തിലെത്തി പാറകൾക്കിടയിലും മറ്റും മുട്ടകളിടും. മുട്ടവിരിഞ്ഞുണ്ടാകുന്ന ലാർവകൾ വെള്ളത്തിൽ ഒഴുകിനടക്കുന്നു. ചില ലാർവകൾ സ്വന്തമായി കൂടുകൾ ഉണ്ടാക്കാറുണ്ട്. മറ്റു ചിലവ പാറയുടെയും മറ്റും വിള്ളലുകളിൽ ജീവിക്കുന്നു; സ്വയം എടുത്തു കൊണ്ടു നടക്കത്തക്ക ആവരണങ്ങളുണ്ടാക്കി അതിൽ കഴിഞ്ഞു കൂടുന്നവയും വിരളമായുണ്ട്. ചെറിയ ശൈവാലങ്ങൾ, കീടങ്ങൾ, ജലസസ്യങ്ങൾ, വലിപ്പം കുറഞ്ഞ ജലജന്തുക്കൾ തുടങ്ങിയവയെയാണ് ഇവ ആഹാരമാക്കുന്നത്; മറ്റു ജീവികളുടെ ലാർവകളെ ആഹാരമാക്കുന്നവയുമുണ്ട്. മറ്റു ജലജീവികളുടെ ലാർവകളിൽ ജീവിക്കുന്ന പരഭോജികളായ ഏതാനും ഇനങ്ങളും ട്രൈക്കോപ്‌ടെറ ഗോത്രത്തിൽപ്പെടുന്നു. ലാർവകൾ പ്രായപൂർത്തിയെത്തുമ്പോൾ സ്വയം അണ്ഡാകൃതിയിലുള്ള കൊക്കൂൺ നെയ്ത് പാറകൾക്കടിയിലോ വിള്ളലുകളിലോ പ്യൂപ്പാദശയിൽ കഴിയുന്നു. പ്യൂപ്പാ വളർച്ച പൂർത്തിയായ ശേഷം ഹനുക്കളുപയോഗിച്ച് കൊക്കൂൺ മുറിച്ച് സ്വതന്ത്രമായി ജലോപരിതലത്തിൽ നീന്തി നടക്കുന്നു. കല്ലുകളിലോ മരക്കഷണങ്ങളിലോ പറ്റിയിരുന്ന് പ്യൂപ്പാദശ മുഴുമിപ്പിക്കുന്നവയും ഉണ്ട്.
യൂറോപ്പിലേയും അമേരിക്കയിലേയും മോസ്സുസസ്യങ്ങളിൽ വളരുന്നയിനങ്ങളും ന്യൂസിലന്റിലെ ഓരുജലത്തിൽ ജീവിക്കുന്നവയും ഒഴികെ ട്രൈക്കോപെടെറയിലെ അംഗങ്ങളെല്ലാം ശുദ്ധജല ജീവികളാണ്. താരതമ്യേന മാലിന്യം കുറഞ്ഞ ഒഴുക്കുള്ള ജലത്തിലാണ് ഇവ ധാരാളമായി കാണപ്പെടുന്നത്. മത്സ്യങ്ങളുടെ ഭക്ഷണമെന്ന നിലയിൽ ഇവ ഏറെ സാമ്പത്തിക പ്രാധാന്യമർഹിക്കുന്നു.

ലഭ്യമായ ട്രൈക്കോപ്ടെറൻ ചിറകുകളുടെ ജീവാശ്മങ്ങൾ ഇവ മീസോസോയിക് കൽപത്തിന്റെ ആദ്യഘട്ടങ്ങളിൽ ഉദ്ഭവിച്ചവയാണെന്ന് സൂചന നൽകുന്നു. ഇന്ന് കാണപ്പെടുന്നവയിലധികവും ക്രിട്ടേഷ്യസ് കൽപത്തിലുണ്ടായവയാണെന്നാണ് കരുതപ്പെടുന്നത്.


</doc>
<doc id="123997" url="https://ml.wikipedia.org/wiki?curid=123997" title="പള്ളിമൺകുഴി ദേവീക്ഷേത്രം">
പള്ളിമൺകുഴി ദേവീക്ഷേത്രം

വാമനപുരം ഗ്രാമ പഞ്ചായത്തിലെ അനച്ചൽ പള്ളിമൺകുഴിയിൽ സ്ഥിതിചെയുന്ന ക്ഷേത്രം ആണ് ഇത്, ശക്തി സ്വരൂപിണിയായ ദേവിയാണ് ഇവിടത്തെ പ്രതിഷ്ട, വളരെയേറെ പഴക്കം ഈ ക്ഷേത്രതിന് ഉണ്ട് എന്ന് പഴമക്കാർ പറയുന്നു. കുംഭ മാസത്തിലെ ഭരണി നാളിലാണ് ഇവിടത്തെ പ്രസിദ്ധമായ ഉത്സവം നടക്കുന്നത്.


</doc>
<doc id="123999" url="https://ml.wikipedia.org/wiki?curid=123999" title="നാടുവാഴികൾ">
നാടുവാഴികൾ

ജോഷിയുടെ സംവിധാനത്തിൽ മോഹൻലാൽ, മധു, മണിയൻപിള്ള രാജു, രൂപിണി, സിതാര എന്നിവർ പ്രധാനവേഷങ്ങളിൽ അഭിനയിച്ച് 1989-ൽ പുറത്തിറങ്ങിയ ഒരു മലയാളചലച്ചിത്രമാണ് നാടുവാഴികൾ. സെവൻ ആർട്സ് ഫിലിംസിന്റെ ബാനറിൽ ജി.പി. വിജയകുമാർ, ജി. ജയകുമാർ എന്നിവർ നിർമ്മിച്ച ഈ ചിത്രം സെവൻ ആർട്സ് ഫിലിംസ് വിതരണം ചെയ്തിരിക്കുന്നു. കഥയും തിരക്കഥയും സംഭാഷണവും രചിച്ചത് എസ്.എൻ. സ്വാമി ആണ്.

ഷിബു ചക്രവർത്തി എഴുതിയ ഇതിലെ ഗാനങ്ങൾക്ക് സംഗീതം പകർന്നത് ശ്യാം ആണ്. 



</doc>
