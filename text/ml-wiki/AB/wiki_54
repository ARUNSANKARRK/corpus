<doc id="227735" url="https://ml.wikipedia.org/wiki?curid=227735" title="മലങ്കോട്ട ദേവസ്ഥാനം">
മലങ്കോട്ട ദേവസ്ഥാനം

തിരുവായ്പൂരപ്പന്റെ സാനിധ്യമുള്ളതെന്ന് ഭക്തർവിശ്വസിക്കുന്ന ദേവസ്ഥാനമാണ് മല്ലപ്പള്ളി താലൂക്കിൽ ആനിക്കാട് പഞ്ചായത്തിൽ പുളിക്കമലയിൽ സ്ഥിതി ചെയ്യുന്ന മലങ്കോട്ട.ആനിക്കാട്,വായ്പൂര്,വെള്ളാവൂർ,കുളതൂർ എന്നി പ്രദേശങ്ങളിലായി ആയിരത്തിൽപരം കുടുംബങ്ങളുടെ ആരാധന സ്ഥലമാണ് മലങ്കോട്ട. എലിക്കുഴ കുടുബത്തിൽ സൂക്ഷിച്ചിട്ടുള്ള വാളും ചിലമ്പുമായി കുടുംബാഗങ്ങളും പൂജാരിയുമായി വായ്പുര് മഹാദേവക്ഷേത്രത്തിൽ എത്തി വഴിപാടുകൾ കഴിച്ച് അനുമതി വാങ്ങിയിട്ട് മലയൂട്ട് എന്ന പൂജ നടത്തി വരുന്നു. മലങ്കോട്ടയും ചുറ്റുമുള്ള സ്ഥലങ്ങളും ഇന്നും റെവന്യൂ റെക്കർഡിൽ വായ്പുര് മഹദേവൻ ജന്മി ആയിട്ടുള്ളതാണ്.വായ്പൂര് മഹദേവക്ഷേത്രത്തിൽ വടക്കു കിഴക്കേ മൂലയിൽ പ്രതിഷ്ടിച്ചിട്ടുള്ള ഭൂതത്താൻ വല്ല്യച്ചന്റെ പ്രതിഷ്ട മലങ്കോട്ടയ്ക്ക് അഭിമുഖമാണ്.മലങ്കോട്ട ദേവസ്ഥാനത്തിന് ചുറ്റുമായി മുൻ കാലങ്ങളിൽ ഉള്ളാടർ,മലവേടർ തുടങ്ങിയ ആദിവാസികളായ ജനവിഭാഗം താമസിച്ചിരുന്നു.ഈ മത വിഭാഗങ്ങളുടെയും ആയിരത്തിൽ പരം കുടുംബങ്ങളുടെയും പൊതു ആരാധന സ്ഥലമായ ഇവിടെ ജാതി മത ഭേദമന്യേ ജനങ്ങൾ ആരാധനകളിൽ പങ്കെടുക്കുന്നു.


</doc>
<doc id="227749" url="https://ml.wikipedia.org/wiki?curid=227749" title="ഉമ്മം">
ഉമ്മം

3 അടി വരെ ഉയരം വയ്ക്കുന്ന ഒരു കുറ്റിച്ചെടിയാണ് ഉമ്മം. . ഉണങ്ങിയ ഇലയും വിത്തും ഔഷധമായി ഉപയോഗിക്കുന്നു. ധാരാളം ഔഷധഗുണങ്ങൾ ഉണ്ടെങ്കിലും ഇതൊരു വിഷച്ചെടിയായതിനാൽ ഉപയോഗത്തിലും മാത്രയിലും നല്ല കരുതൽ വേണം. മയക്കുമരുന്നായിപ്പോലും ഉപയോഗിക്കാൻ പറ്റിയ ആൽക്കലോയ്‌ഡുകൾ അടങ്ങിയിട്ടുണ്ട്. ആയുധഅവശിഷ്ടങ്ങളിൽ നിന്നും TNT മാറ്റുവാൻ ശേഷി ഉമ്മത്തിന് ഉണ്ട്.

Jimson Weed, Thornapple, Devil's Apple, Devil's Trumpet, Mad-apple, Nightshade, Peru-apple, Stinkweed, Stramonium, Datura, Toloache and Taguaro (Mayo, Mountain Pima, Opata, Spanish), Loco weed, Angel Trumpet, Chamiso (Spanish), Estramonio (Spanish).
രസം :തിക്തം, കടു

ഗുണം :ലഘു, രൂക്ഷം, വ്യവായി, വികാക്ഷി

വീര്യം :ഉഷ്ണം

വിപാകം :കടു
കായ്, ഇല, വേര്, പൂവ് 



</doc>
<doc id="227756" url="https://ml.wikipedia.org/wiki?curid=227756" title="കിസ്സ് (ബാൻഡ്)">
കിസ്സ് (ബാൻഡ്)

1973 ൽ രൂപം കൊണ്ട ഒരു അമേരിക്കൻ റോക്ക് ബാൻഡാണ് കിസ്സ്. ഇതുവരെ കിസ്സിനു RIAA(Recording Industry Association of America) നൽകുന്ന 28 ഗോൾഡൻ ആൽബം അവാർഡുകൾ ലഭിച്ചിട്ടുണ്ട്. പത്ത് ലക്ഷത്തിൽ കൂടുതൽ കോപ്പികൾ വിൽക്കുന്ന റെക്കോർഡുകൾക്കാണ് ഈ അവാർഡ് നൽകുക.


</doc>
<doc id="227765" url="https://ml.wikipedia.org/wiki?curid=227765" title="റാംജെറ്റ്‌ എൻജിൻ">
റാംജെറ്റ്‌ എൻജിൻ

ഉള്ളിലേക്ക് പ്രവേശിക്കുന്ന വായുവിനെ യാതൊരുവിധത്തിലുമുള്ള ചലിക്കുന്ന ഭാഗങ്ങളുടെ സഹായമില്ലാതെ കംപ്രസ്സ് ചെയുന്ന ഒരു ജെറ്റ്‌ എൻജിൻ ആണ് റാംജെറ്റ്‌ എൻജിൻ. ചലിക്കുന്ന ഭാഗങ്ങൾ ഇല്ലാത്തതിനാൽ ഇതിനെ ഏറ്റവും ലളിതമായ ജെറ്റ്‌ എൻജിൻ ആയി കണക്കാക്കുന്നു.

അതിവേഗത്തിൽ സഞ്ചരിക്കുന്ന എൻജിൻറെ മുൻവശത്ത് ഷോക്ക്‌ തരംഗങ്ങൾ ഉണ്ടാകുന്നു. ഇത് വായുവിന്റെ മർദ്ദം കൂട്ടുന്നു .അങ്ങനെ വായു ഇന്ധനം ഉപയോഗിച്ച് കത്തിക്കുവാൻ പാകമായ നിലയിൽ എത്തുന്നു. ഈ അവസരത്തിൽ വായുവിന്റെ വേഗം ശബ്ദവേഗത്തെക്കാൾ കുറവ്‌ ആകണം. അത് കൊണ്ട് വായു പ്രവേശിക്കുന്ന ഭാഗമായ ഇൻലെറ്റ്‌ വായുവിനെ ഈ വേഗത്തിലേക്ക് കൊണ്ടുവരാൻ പ്രാപ്തമാകണം.

ചലിക്കുന്ന സമയത്ത് മാത്രമേ ഇവ പ്രവർത്തനക്ഷമമാകുകയുള്ളൂ. മാക് അഞ്ചിന് മീതെ ഇവ വളരെ മോശമായി പ്രവർത്തിക്കുന്നു.

<references>


</doc>
<doc id="227809" url="https://ml.wikipedia.org/wiki?curid=227809" title="ചേറ്റുവ കായൽ">
ചേറ്റുവ കായൽ

തൃശൂർ ജില്ലയിലെ ചാവക്കാട് ടൌണിൽ നിന്നും ഏകദേശം അഞ്ചു കിലോമീറ്റർ അകലെ ദേശീയ പാത 17-ൽ സ്ഥിതി ചെയ്യുന്ന ഒരു കായൽ ആണ് ചേറ്റുവ കായൽ. ഗുരുവായൂരിൽ നിന്ന് പന്ത്രണ്ട് കിലോമീറ്റർ ദൂരമുണ്ട് ചേറ്റുവ കായലിലേക്ക്. പ്രാചീന കാലത്തെ ഒരു തുറമുഖം കൂടിയായിരുന്നു ചേറ്റുവ.

കേരളത്തിലെ ഏറ്റവും വലിയ കണ്ടൽകാടുകൾ ഉള്ള സ്ഥലമാണ് ചേറ്റുവ കായൽ. കാനോലി കനാലിന്റെയും ഏനാമ്മാവ് കായലിന്റെയും സമൃദ്ധിയാണ് ചേറ്റുവയിൽ നിബിഢമായ കണ്ടൽവനമുണ്ടാക്കിയത്.  

വില്ല്യം ഫോർട്ട് എന്ന കോട്ടയുടെ അവശിഷ്ടങ്ങളാണ് ഇവിടുത്തെ പ്രധാന കാഴ്ചകളിൽ ഒന്ന്. ചേറ്റുവ ബംഗ്‌ളാവ്, രാജാ ദ്വീപ്, ചേറ്റുവ ഹാർബർ എന്നിവയും ഇവിടുത്തെ കാഴ്ചകളാണ്.



</doc>
<doc id="227811" url="https://ml.wikipedia.org/wiki?curid=227811" title="റെയ്‌നോൾഡ് മെസ്സ്നർ">
റെയ്‌നോൾഡ് മെസ്സ്നർ

ഇറ്റാലിയൻ പർവ്വതാരോഹകനാണ് റെയ്‌നോൾഡ് മെസ്സ്നർ (ജനനം: 17 സെപ്റ്റംബർ 1944). എവറസ്റ്റ്‌ കൊടുമുടി അടക്കം ലോകത്തിലെ ഒട്ടുമിക്ക പർവ്വതങ്ങളുടെ നിറുകയിലും തന്റെ കാൽപ്പാദം പതിപ്പിച്ച് ചരിത്രം സൃഷ്ടിച്ച ഏറ്റവും മഹാനായ പർവ്വതാരോഹകൻ എന്ന പദവി അദ്ദേഹം നേടിയെടുത്തിട്ടുണ്ട്. ഓക്സിജനില്ലാതെ എവറസ്റ്റ് കൊടുമുടി കയറിയ ആദ്യ വ്യക്തി, 8,000 മീറ്ററിലധികമുള്ള ലോകത്തിലെ എല്ലാ കൊടുമുടികളും കയറിയിട്ടുള്ള ആദ്യ വ്യക്തി എന്നീ നിലകളിലും അദ്ദേഹം പ്രശസ്തനാണ്. 63-ലധികം ഗ്രന്ഥങ്ങൾ രചിച്ചിട്ടുള്ള അദ്ദേഹത്തിന്റെ രചനകളിൽ മിക്കവയും മറ്റു ഭാഷകളിലേയ്ക്ക് തർജ്ജിമ ചെയ്തിട്ടുള്ളവയാണ്.

8,000 മീറ്ററിലധിക ഉയരമുള്ള പർവതങ്ങളിൽ റെയ്‌നോൾഡ് മെസ്സ്നർ നടത്തിയ അരോഹണങ്ങൾ:


</doc>
<doc id="227816" url="https://ml.wikipedia.org/wiki?curid=227816" title="ഫ്രോട്ടെറിസം">
ഫ്രോട്ടെറിസം

മറ്റൊരാളിന്റെ ശരീരത്തിൽ ആ വ്യക്തിയുടെ സമ്മതംകൂടാതെ ഉദ്ധരിച്ച ലിംഗമോ കടിപ്രദേശമോ ലൈംഗികപൂരണത്തിനായി ഉരസുന്നതിനുള്ള താൽപര്യത്തെയാണ് ഫ്രോട്ടെറിസം (Frotteurism) എന്നു പറയുന്നത്. സ്ത്രീകളുടെ പൃഷ്ഠഭാഗത്ത് പുറകിൽ നിൽക്കുന്ന പുരുഷൻ തന്റെ ലിംഗം വസ്ത്രത്തോട് കൂടി ഉരച്ച് തൃപ്തി നേടുകയാണ് പൊതുവെ കണ്ട് വരുന്ന രീതി. ഇപ്രകാരം ചെയ്യുന്നതിനെ നാടൻ ഭാഷയിൽ ജാക്കി വെപ്പ് എന്നു പറയാറുണ്ട്. ആളുകൾ തിങ്ങി യാത്രചെയ്യുന്ന ബസുകൾ, തീവണ്ടികൾ എന്നിവിടങ്ങളിലാണ് കൂടുതലായും ഇത് കണ്ടുവരുന്നത്. ഇത് ഒരു ലൈംഗിക അതിക്രമമായി കണക്കാക്കപ്പെടുന്നു.

ഇത്തരത്തിലുള്ള ഭൂരിഭാഗം അതിക്രമങ്ങളും പുരുഷന്മാർ സ്ത്രീകൾക്കെതിരായി നടത്തുന്നവയാണെങ്കിലും, പുരുഷന്മാർ പുരുഷന്മാർക്കെതിരായും, സ്ത്രീകൾ സ്ത്രീകൾക്കെതിരായും, സ്ത്രീകൾ പുരുഷന്മാർക്കെതിരായും അപൂർവ്വമായെങ്കിലും ഇത്തരം പ്രവൃത്തികളിലേർപ്പെടാറുണ്ട്. ഇത് ഒരു മാനസിക രോഗമാണ്. 

അമേരിക്കൻ സൈക്കിയാട്രിക് അസോസിയേഷന്റെ "ഡി.എസ്.എം" - 4 എന്ന വർഗ്ഗീകരണമനുസരിച്ച് താഴെപ്പറയുന്നവയാണ് രോഗലക്ഷണങ്ങൾ.


ഡി.എസ്.എം. നാലനുസരിച്ച് ഫ്രൊട്ടെറിസം 302.89 എന്ന ഗണത്തിലാണ് ഉൾപ്പെടുത്തിയിരിക്കുന്നത്.


</doc>
<doc id="227825" url="https://ml.wikipedia.org/wiki?curid=227825" title="സ്റ്റീൽ ആൻഡ് ഇൻഡസ്ട്രിയൽ ഫോർജിങ്സ് ലിമിറ്റഡ്">
സ്റ്റീൽ ആൻഡ് ഇൻഡസ്ട്രിയൽ ഫോർജിങ്സ് ലിമിറ്റഡ്

ഭാരതീയ പ്രതിരോധ വകുപ്പിന് ആയുധങ്ങൾ നിർമ്മിക്കാനുള്ള ലോഹ സാമഗ്രികൾ നൽകുന്ന പൊതുമേഖലാ സ്ഥാപനമാണ് സ്റ്റീൽ ഇൻഡസ്ട്രീസ് ഫോർജിങ്സ് ലിമിറ്റഡ്. 1983 ൽ ആരംഭിച്ച സ്ഥാപനം തൃശ്ശൂർ അത്താണിയിൽ പ്രവർത്തിക്കുന്നു. സ്റ്റീൽ ഇൻഡസ്ട്രിയൽ ലിമിറ്റഡ് ഓഫ് കേരള (സിൽക്) യുടെ കോർപറേറ്റ് ഓഫിസിൽ തന്നെയാണു ഫോർജിങ്സിന്റെ ഓഫിസ് പ്രവർത്തിക്കുന്നത്. പ്രതിരോധ വകുപ്പിന്റെ നിയന്ത്രണത്തിൽ പ്രവർത്തിക്കുന്ന ആവടിയിലെ ഹെവി വെഹിക്കിൾ ഫാക്ടറി, ഹൈദരാബാദിലെ മിശ്രധാതു ലിമിറ്റഡ് എന്നീ കമ്പനികൾക്ക് ഫോർജിങ്സ് കമ്പനി ഉപകരണങ്ങൾ നിർമ്മിച്ചു നൽകുന്നുണ്ട്.




</doc>
<doc id="227828" url="https://ml.wikipedia.org/wiki?curid=227828" title="ഭിഷ്വഗരൻ">
ഭിഷ്വഗരൻ

മുഖ്യധാരാ വൈദ്യശാസ്ത്ര രംഗത്ത് പ്രവർത്തിക്കുന്ന വ്യക്തിയാണ് ഭിഷ്വഗരൻ (). മനുഷ്യരുടെ ആരോഗ്യ പരിപാലനവും രോഗങ്ങളെ ചികിത്സിക്കലുമാണ് പ്രധാന ജോലികൾ. അസുഖങ്ങളെപ്പറ്റിയുള്ള പഠനം, രോഗനിർണ്ണയം, രോഗങ്ങളുടെയും പരിക്കുകളുടെയും മറ്റ് ആരോഗ്യപ്രശ്നങ്ങളുടെയും ചികിത്സ എന്നിവയാണ് പ്രധാന തൊഴിലുകൾ. രോഗിക‌ളെയോ രോഗങ്ങളെയോ അനുസരിച്ച് ചില പ്രത്യേക മേഖലകളിൽ (സ്പെഷ്യാലിറ്റികളിൽ) ശ്രദ്ധ കേന്ദ്രീകരിക്കുന്ന ഡോക്ടർമാരുണ്ട്. ശരീരശാസ്ത്രം, ശരീരാവയവങ്ങളുടെ പ്രവർ‌ത്തനം തുടങ്ങി പല മേഘ‌ലകളിലും ഡോക്ടർമാർക്ക് അറിവ് വേണ്ടതാവശ്യമാണ്. 




</doc>
<doc id="227829" url="https://ml.wikipedia.org/wiki?curid=227829" title="ഡോക്ടറേറ്റ്">
ഡോക്ടറേറ്റ്

ഉന്നത വിദ്യാഭ്യാസമായ പി.എച്ച്.ഡി (Ph D) കരസ്ഥമാക്കിയ ആൾക്ക് നൽകുന്ന ബഹുമതിയാണ് ഡോക്ടർ എന്ന നാമം. ഡോക്ടർ ഓഫ് ഫിലോസഫി എന്നതിന്റെ ചുരുക്കപേരാണ് പി.എച്ച്.ഡി എന്നത്. തത്ത്വശാസ്ത്രത്തിൽ പ്രാവീണ്യം ഉള്ളയാൾ എന്നതിലുപരി, വിജ്ഞാനത്തോടു സ്നേഹമുള്ളവൻ എന്ന ഗ്രീക്ക് അർത്ഥമാണ് ഫിലോസഫി എന്നതുകൊണ്ട് വ്യാപകമായി ഉദ്ദേശിക്കുന്നത്. യൂറോപ്പിലാകമാനം, ദൈവശാസ്ത്രം, വൈദ്യശാസ്ത്രം, നിയമം എന്നിവ ഒഴികെയുള്ള എല്ലാ വിഷയങ്ങളും ഡോക്ടർ ഓഫ് ഫിലോസഫി എന്നു തന്നെയാണ് വിശേഷിപ്പിക്കാറ്..
യൂണിവേഴ്സിറ്റി ഗ്രാന്റ്സ് കമ്മീഷന്റെ കീഴിലുള്ള സർവ്വകലാശാലകളിൽ ഡോക്ടറേറ്റിനായ് പ്രവേശനം ലഭിക്കണമെങ്കിൽ ഉദ്യോഗാർത്ഥി ബിരുദാനന്തരബിരുദം കരസ്ഥമാക്കിയിരിക്കണം. കൂടാതെ ഇതിനായുള്ള യോഗ്യതാ പരീക്ഷകളും വിജയിച്ചിരിക്കണം. യൂണിവേഴ്സിറ്റ് ഗ്രാന്റ്സ് കമ്മീഷൻ നടത്തുന്ന നാഷണൽ എലിജിബിലിറ്റി ടെസ്റ്റ് ഉദ്യോഗാർത്ഥി പാസ്സായിരിക്കണം .


</doc>
<doc id="227831" url="https://ml.wikipedia.org/wiki?curid=227831" title="ഫാർമസിസ്റ്റ്">
ഫാർമസിസ്റ്റ്

ആശുപത്രികളിലും കമ്മ്യൂണിറ്റി ഫാർമസികളിലും പ്രിസ്ക്രിപ്ഷൻ (ഡോക്ടറുടെ കുറിപ്പ്) നോക്കി മരുന്ന് രോഗികൾക്ക് കൃത്യമായി വിതരണം ചെയ്യുകയും, മരുന്നിന്റെ ഉപയോഗക്രമവും മറ്റും രോഗിക്ക് ശാസ്ത്രീയമായി പറഞ്ഞു കൊടുക്കുകയും ചെയ്യുന്ന പ്രൊഫഷണലാണ് ഫാർമസിസ്റ്റ് (Pharmacist). പണ്ട് കാലത്ത് ഈ ജോലി മരുന്ന് മിക്സ് ചെയ്ത് കൊടുക്കൽ മാത്രമായിരുന്നു. അക്കാലത്ത് ഫാർമസിസ്റ്റിന് പകരം 'കമ്പൗണ്ടർ' ആയിരുന്നു ഈ ജോലി ചെയ്തിരുന്നത്. കമ്പൗണ്ടർ ആയി പ്രവർത്തിക്കാൻ വെറും പ്രാഥമിക വിദ്യാഭ്യാസം മതിയായിരുന്നു. ഇപ്പോൾ ഈ തൊഴിൽ ചെയ്യുന്നവർക്ക് ഫാർമസിയിൽ യൂണിവേഴ്സിറ്റി തല വിദ്യാഭ്യാസം നിർബന്ധമാണ്. ഇന്ത്യയിൽ ഫാർമസിസ്റ്റ് ആകാൻ വേണ്ടുന്ന ഏറ്റവും കുറഞ്ഞ യോഗ്യത രണ്ട് വർഷ ഡിപ്ലോമാ കോഴ്‌സായ D.Pharm പാസാവുക എന്നതാണ്. നാല് വർഷ B. Pharm, ആറു വർഷത്തെ Pharm D മുതലായ ബിരുദ കോഴ്സുകളും ലഭ്യമാണ്. കൂടാതെ ഫാർമക്കോളജി, മെഡിസിനൽ കെമിസ്ട്രി തുടങ്ങി വിവിധ സ്പെഷ്യാലിറ്റികളിൽ M.Pharm കോഴ്സും നടത്തി വരുന്നു. 

വിദേശ രാജ്യങ്ങളിൽ ഫാർമസി മേഖല കുറേക്കൂടി വികസിതമാണ്. പല രാജ്യങ്ങളിലും രോഗികൾ കഴിക്കേണ്ട മരുന്നുകളുടെ ബ്രാൻഡും അളവും നിശ്ചയിക്കുന്നത്തും, അവയുടെ പാർശ്വഫലങ്ങൾ നിർണ്ണയിക്കുന്നതും ക്ലിനിക്കൽ ഫാർമസിസ്റ്റ് ആണ്. മരുന്നുകളുടെ നിർമ്മാണം, അവയുടെ സുരക്ഷാ പരിശോധനകൾ, ഉപയോഗക്രമം തീരുമാനിക്കൽ, ഔഷധ ഗവേഷണം തുടങ്ങിയ മേഖലകളിലും ഫാർമസിസ്റ്റിന് കൃത്യമായ പങ്കുണ്ട്. 

സുരക്ഷിതമായ ഔഷധോപയോഗത്തിനു ഫാർമസിസ്റ്റിന്റെ ഉപദേശം അനിവാര്യമാണ്. കമ്മ്യൂണിറ്റി ഫാർമസിസ്റ്റുകൾ പൊതുജനങ്ങൾക്ക് ഏറ്റവും പ്രാപ്യമായ ആരോഗ്യ വിദഗ്ദ്ധരാണ്. മരുന്ന്, മരുന്നുകളുടെ ഉപയോഗം എന്നിവയുമായി ബന്ധപ്പെട്ട ഒരു കമ്മ്യൂണിറ്റിയിലെ സമ്പർക്കത്തിന്റെ ആദ്യ ഘട്ടമാണ് ഫാർമസിസ്റ്റ്. സമൂഹത്തിലെ ആരോഗ്യ പരിരക്ഷാ പരിപാടിക്ക് മൂല്യവത്തായ പ്രൊഫഷണൽ സേവനമാക്കി മാറ്റാൻ ഫാർമസിസ്റ്റിനെ അനുവദിക്കുന്നു.

കേരളത്തിൽ ഫാർമസിസ്റ്റ് ആയി ജോലി ചെയ്യുന്നതിന് കേരള ഫാർമസി കൗൺസിൽ അംഗത്വം ആവശ്യമാണ്. അംഗത്വം ഇല്ലാത്തവർ മരുന്ന് വിതരണം നടത്തുന്നത് കുറ്റകരമാണ്.


</doc>
<doc id="227833" url="https://ml.wikipedia.org/wiki?curid=227833" title="മൈൽകുറ്റി">
മൈൽകുറ്റി

ദൂരം കാണിക്കാൻ വഴിയോരത്ത് സ്ഥാപിക്കുന്ന അടയാളങ്ങളെയാണ് മൈൽകുറ്റി എന്ന് പറയുക. പാതയുടെ ഓരത്താണ് സാധാരണ മൈൽകുറ്റികൾ സ്ഥാപിക്കുന്നത്. ഓരോ മൈലിനും ഓരോ കുറ്റി എന്നാണ് കണക്ക്. ഇതിന്റെ പ്രധാന ഉപയോഗം വഴിയാത്രക്കാരന് വഴിതെറ്റിയിട്ടില്ല എന്ന് ഉറപ്പ് വരുത്താൻ വേണ്ടിയിട്ടാണ്. കൂടാതെ ലക്ഷ്യത്തിലെത്താൻ എത്ര ദൂരം ഉണ്ട് എന്നു കൂടി യാത്രക്കാരനെ അറിയിക്കാനും മൈൽകുറ്റി സഹായിക്കുന്നു. കൂടാതെ സ്ഥലനിർണയം നടത്താനും മൈൽകുറ്റി ഉപകരിക്കുന്നു. ഉദാഹരണത്തിന് ഇന്ന റോഡിൽ ഇത്രാമത്തെ മൈൽകുറ്റി എന്നു പറഞ്ഞാൽ സ്ഥലം കൃത്യമായി തിട്ടപ്പെടുത്തുവാൻ സഹായിക്കും.


</doc>
<doc id="227836" url="https://ml.wikipedia.org/wiki?curid=227836" title="മാറ്റ് ഡാമൺ">
മാറ്റ് ഡാമൺ

അമേരിക്കൻ ചലച്ചിത്ര നടനും തിരക്കഥാകൃത്തും സംവിധായകനും നിർമ്മാതാവുമാണ് മാറ്റ് ഡാമൺ (ജനനം: 8 ഒക്റ്റോബർ 1970). ഹൈസ്കൂൾ നാടകങ്ങളിലൂടെ അഭിനയജീവിതം ആരംഭിച്ച അദ്ദേഹം മിസ്റ്റിക് പിസ്സ (1988) എന്ന ചിത്രത്തിലൂടെ ആണ് മുഖ്യധാരയിൽ എത്തിയത്.ബെൻ ആഫ്ലെക്കുമായി ചേർന്നു രചിച്ച ഗുഡ് വിൽ ഹണ്ടിംഗ് (1997) എന്ന ചിത്രത്തിലൂടെ തിരക്കഥക്കുള്ള ഗോൾഡൻ ഗ്ലോബ് അവാർഡും ഓസ്ക്കാർ അവാർഡും നേടി. ഇതേ ചിത്രത്തിലെ അഭിനയത്തിന് മികച്ച നടനുള്ള ഓസ്ക്കാറിനും നാമനിർദ്ദേശം ചെയ്യപ്പെട്ടു. 

"സേവിംഗ് പ്രൈവറ്റ് റയാൻ", "ഓഷ്യൻസ് ഇലവൻ", "ദ ബോൺ ഐഡന്റിറ്റി" തുടങ്ങിയ ബോക്സ് ഓഫീസ് ഹിറ്റുകൾക്കൊപ്പം "സിറിയാനാ", "ദി ഗുഡ് ഷെപ്പേർഡ്" തുടങ്ങിയ ചിത്രങ്ങളിലെ അഭിനയത്തിലൂടെ നിരൂപകപ്രശംസയും നേടി. മാറ്റ് ഡാമന്റെ ഏറ്റവും അറിയപ്പെടുന്ന കഥാപാത്രം ജേസൺ ബോൺ സിനിമപരമ്പരയിലെ ജേസൺ ബോൺ/ ഡാനിയൽ വെബ്ബ് ആണ്. ഇൻവിക്റ്റസ് (2009) എന്ന ചിത്രത്തിലെ ദക്ഷിണാഫ്രിക്കയുടെ ദേശീയ റഗ്ബി ടീമായ സ്പ്രിൻബോക്സിന്റെ നായകന്റെ വേഷം, ദി മാർഷ്യൻ (2015) എന്ന ചിത്രത്തിലെ ചൊവ്വ ഗ്രഹത്തിൽ അകപ്പെട്ട് പോകുന്ന ബഹിരാകാശ യാത്രികൻ മാർക്ക് വാറ്റ്നി എന്നീ കഥാപാത്രങ്ങൾക്ക് ജീവൻ നൽകിയതിന് അദ്ദേഹത്തിന് യഥാക്രമം മികച്ച സഹനടൻ, മികച്ച നടൻ എന്നിവക്കുള്ള അക്കാദമി അവാർഡിന് നാമനിർദ്ദേശം ചെയ്യപ്പെട്ടു. 
2007-ൽ "ഹോളിവുഡ് വാക്ക് ഓഫ് ഫെയിം"-ൽ ഒരു താരകം സമ്മാനിക്കപ്പെട്ടു.


</doc>
<doc id="227840" url="https://ml.wikipedia.org/wiki?curid=227840" title="ജിപ്മെർ">
ജിപ്മെർ

കേന്ദ്ര ആരോഗ്യവകുപ്പിനു കീഴിൽ പ്രവർത്തിക്കുന്ന സ്വയംഭരണാവകാശമുള്ള വൈദ്യ വിദ്യാഭ്യാസ സ്ഥാപനങ്ങളിൽ ഒന്നാണ് ജിപ്മെർ അഥവാ ജവഹർലാൽ ഇൻസ്റ്റിറ്റ്യൂട്ട് ഓഫ് പോസ്റ്റ്‌ ഗ്രാജ്വേറ്റ് മെഡിക്കൽ എജുക്കേഷൻ ആൻഡ്‌ റിസേർച്. കേന്ദ്രഭരണ പ്രദേശമായ പുതുച്ചേരിയിലാണ് ഇത് സ്ഥിതിചെയ്യുന്നത്. ജിപ്മെറിൽ ഒട്ടു മിക്ക അവാന്തര വിഭാഗങ്ങളുമുള്ള ആധുനിക ആശുപത്രി പ്രവർത്തിക്കുന്നു. പാവപ്പെട്ട രോഗികൾക്ക് ചികിത്സ പൂർണ്ണമായും സൌജന്യമാണ്.

1823ൽ ഫ്രഞ്ച് സർക്കാർ സ്ഥാപിച്ച ""Ecole de Medicine de Pondichery"" എന്ന വൈദ്യ വിദ്യാഭ്യാസ സ്ഥാപനത്തിൽ നിന്നാണ് ജിപ്മെരിന്റെ ആരംഭം.1956 നവംബറിൽ ഇന്ത്യാ സർക്കാർ ഈ സ്ഥാപനം ഏറ്റെടുത്തതിനു ശേഷം ധൻവന്ത്രി മെഡിക്കൽ കോളേജ് എന്ന് അറിയപ്പെട്ടു.1964 ജൂലൈ 13ന് ജവഹർലാൽ ഇൻസ്റ്റിറ്റ്യൂട്ട് ഓഫ് പോസ്റ്റ്‌ ഗ്രാജ്വേറ്റ് മെഡിക്കൽ എജുക്കേഷൻ ആൻഡ്‌ റിസേർച് എന്ന് പുനർനാമകരണം ചെയ്തു.2008 ഒക്ടോബർ 15ന് മുൻ രാഷ്ട്രപതി എ.പി.ജെ. അബ്ദുൽ കലാം ഉത്ഘാടകനായ ചടങ്ങിൽ ദേശീയതലത്തിൽ പ്രാധാന്യമുള്ള സ്ഥാപനം ആയി ഉയർത്തപ്പെട്ടു.


പുതുച്ചേരിയുടെ പടിഞ്ഞാറെ അതിർത്തിയിൽ പുതുച്ചേരി-തിണ്ടിവനം-ചെന്നൈ ഹൈവേയുടെ അരികിൽ ഗോറിമേട് എന്ന സ്ഥലത്ത് സ്ഥിതി ചെയ്യുന്നു.195 ഏക്കറിൽ സ്ഥിതി ചെയ്യുന്ന ക്യാമ്പസ് പഴയ ആശുപത്രി കെട്ടിടം, സൂപ്പർ സ്പെഷ്യാലിറ്റി കെട്ടിടം, അത്യാഹിത വിഭാഗം, ആർ.സി.സി., നഴ്സിംഗ് കോളേജ്, കേന്ദ്രീയ വായനശാല,ഫാർമസി കെട്ടിടം, ഹോസ്റ്റൽ സമുച്ചയം,ജിപ്മെർ കമ്മ്യുനിറ്റി ഹാൾ, ജിപ്മെർ ഓഡിറ്റോറിയം എന്നിവയടങ്ങുന്നു.എസ്.ബി.ഐ. ശാഖ,ബാങ്ക് ഓഫ് ബറോഡ ശാഖ,പോസ്റ്റ്‌ ഓഫീസ്,ഒരു ക്ഷേത്രം,ജീവനക്കാർക്കുള്ള താമസസ്ഥലങ്ങൾ, എന്നിവയും ക്യാമ്പസിൽ ഉണ്ട്. ക്യാമ്പസിൽ നിറഞ്ഞു നിൽക്കുന്ന മരങ്ങൾ ശുദ്ധ വായുവും ശാന്തതയും പ്രദാനം ചെയ്യുന്നു.ക്യാമ്പസിൽ വിളയാടി നടക്കുന്ന കുരങ്ങുകൾ കൌതുകകരമായ കാഴ്ചയാണ്.

ഏകദേശം 1700 കിടക്കകളുള്ള ആശുപത്രി മെഡിക്കൽ സൂപ്രണ്ടിൻറെ നിയന്ത്രണത്തിൽ പ്രവർത്തിക്കുന്നു.ഒ.പി. വിഭാഗത്തിൽ ദിവസേന ശരാശരി 5700 രോഗികൾ സന്ദർശകരായെത്തുമ്പോൾ, ശരാശരി 70000 രോഗികളെ ഓരോ വർഷവും കിടത്തിച്ചികിത്സിക്കുന്നു.
1959ൽ ഇന്ത്യയിലെ ഫ്രഞ്ച് സ്ഥാനപതി ആയിരുന്ന "SE Le Comte Stanislas Ostrorog" ഈ കെട്ടിടത്തിനു തറക്കല്ലിടുകയും 1964 ജൂലൈ 13ന് അന്നത്തെ രാഷ്രപതിയായിരുന്ന ഡോ.എസ്.രാധാകൃഷ്ണൻ ഉദ്ഘാടനം ചെയ്യുകയും ചെയ്തു.
ഇവിടെ പ്രവർത്തിക്കുന്ന പ്രധാന വിഭാഗങ്ങൾ

2006 ഫെബ്രുവരിയിൽ തറക്കല്ലിട്ട ഈ കെട്ടിടം 2008 ഒക്ടോബർ 15ന് മുൻ രാഷ്ട്രപതി എ.പി.ജെ.അബ്ദുൾ കലാം ഉദ്ഘാടനം ചെയ്തു.24000 ച.മീ.തറവിസ്തീർണ്ണമുള്ള ഈ കെട്ടിടത്തിൽ 360 കിടക്കകളുണ്ട്.ഇതിൽ 50 എണ്ണം തീവ്രപരിചരണ വിഭാഗത്തിലാണ്.ഇവിടെ 10 ശസ്ത്രക്രിയാശാലകൾ പ്രവർത്തിക്കുന്നു.സൂപ്പർ സ്പെഷ്യാലിറ്റി ഒ.പി. വിഭാഗവും ഇവിടെത്തന്നെയാണ്. ഇവിടെ നടന്നുകൊണ്ടിരിക്കുന്ന വൃക്ക മാറ്റിവയ്ക്ക്ൽ ശസ്ത്രക്രിയ എടുത്തു പറയേണ്ട നേട്ടങ്ങളിലൊന്നാണ്.
ഇവിടെ പ്രവർത്തിക്കുന്ന പ്രധാന ഉപവിഭാഗങ്ങൾ

ജിപ്മെർ റേഡിയോ തെറാപ്പി വിഭാഗത്തിന് 2002ൽ മേഖലാ അർബുദ ചികിത്സ കേന്ദ്രം എന്ന പദവി ലഭിച്ചു.
2006 ഫെബ്രുവരിയിൽ തറക്കല്ലിടപ്പെട്ട പുതിയ കേന്ദ്രം 2008 ജനുവരി 23ന് അന്നത്തെ കേന്ദ്രആരോഗ്യമന്ത്രിയായിരുന്ന അൻപുമണി രാമദോസ് ഉദ്ഘാടനം ചെയ്തു. 100 കിടക്കകളുള്ള ഈ ആശുപത്രിയിൽ എല്ലാ വിധ അർബുദ രോഗങ്ങളും ചികിത്സിക്കപ്പെടുന്നു.അത്യാധുനിക ചികിത്സാ സങ്കേതങ്ങളായ ലീനിയർ ആക്സിലറേറ്റർ,ബ്രാക്കി തെറാപ്പി, സി.റ്റി.സ്റ്റിമുലേറ്റർ എന്നിവയിവിടെയുണ്ട്.

2012 ജൂൺ 30ന് പ്രധാനമന്ത്രി ഡോ.മൻമോഹൻസിംഗ് ഉദ്ഘാടനം ചെയ്ത ഈ ആശുപത്രിയിൽ സ്ത്രീരോഗവിഭാഗവും ശിശുരോഗവിഭാഗവും പ്രവർത്തിക്കുന്നു.

'ഡീൻ'ൻറെ രക്ഷാധികാരത്തിലാണ് കലാലയവിഭാഗത്തിന്റെ പ്രവർത്തനം.
വിവിധ വിഭാഗങ്ങളിലായി 124 ബിരുദാനന്തര ബിരുദ സീറ്റുകൾ ലഭ്യമാണ്. 

2006 ഫെബ്രുവരിയിൽ തറക്കല്ലിടപ്പെട്ട കോളേജ് കെട്ടിടം 2008 ജനുവരി 23ന് അന്നത്തെ കേന്ദ്രആരോഗ്യമന്ത്രിയായിരുന്ന അൻപുമണി രാമദോസ് ഉദ്ഘാടനം ചെയ്തു. 


...നിർമ്മാണത്തിൽ...

 

</doc>
<doc id="227858" url="https://ml.wikipedia.org/wiki?curid=227858" title="പേൾ ഹാർബർ">
പേൾ ഹാർബർ

ഹവായ് ദ്വീപസമൂഹത്തിലെ ഒവാഹു ദ്വീപിൽ സ്ഥിതി ചെയ്യുന്ന ഒരു തുറമുഖമാണ് പേൾ ഹാർബർ. പ്രധാനമായും അമേരിക്കൻ ഐക്യനാടുകളുടെ ഒരു നാവികത്താവളമാണിത്. 1941 ഡിസംബർ 7-ന് ജപ്പാൻ സാമ്രാജ്യം ഇവിടെ നടത്തിയ രൂക്ഷമായ ആക്രമണത്തെ തുടർന്നാണ് അമേരിക്ക രണ്ടാം ലോകമഹായുദ്ധത്തിൽ പങ്കുചേരുന്നത്.

തദ്ദേശീയർ "വായ് നോമി" എന്നു വിളിച്ചിരുന്ന ആഴമേറിയ ഒരു ഉൾക്കടൽ പ്രദേശമായിരുന്നു ഇത് (ഹവായിയൻ ഭാഷയിൽ "വായ്" എന്നാൽ വെള്ളം എന്നും "നോമി" എന്നാൽ മുത്ത് എന്നുമാണ് അർത്ഥം). പത്തൊൻപതാം നൂറ്റാണ്ടിന്റെ തുടക്കം വരേക്കും പ്രവേശനഭാഗത്തെ ആഴക്കുറവു മൂലം വലിയ കപ്പലുകളൊന്നും പേൾ ഹാർബറിൽ അടുത്തിരുന്നില്ല. പസഫിക്കിലെ അമേരിക്കയുടെ താല്പര്യങ്ങളാണ് തുറമുഖത്തിന്റെ വളർച്ചക്ക് കാരണമായത്. 1869 മാർച്ച് 1-ന് ആഴം കൂട്ടൽ പദ്ധതിക്കായി 50,000 ഡോളർ യു.എസ്. കോൺഗ്രസ്സ് വകയിരുത്തി.

1941 ഡിസംബർ 7, ഞായറാഴ്ച്ച ജപ്പാൻ സാമ്രാജ്യത്തിന്റെ നാവിക സേന, അഡ്മിറൽ ചുയിചി നഗുമോയുടെ നേതൃത്വത്തിൽ 350 പോർവിമാനങ്ങളുമായി അതിരൂക്ഷമായ ആക്രമണം അഴിച്ചുവിട്ടു. രാവിലെ 07:51-ന് 183 വിമാനങ്ങൾ പങ്കെടുത്ത ആദ്യ മുന്നേറ്റത്തിൽ സൈനിക സ്ഥാപനങ്ങളും ഫോർഡ് ദ്വീപിലെ സൈനിക വിമാനത്താവളങ്ങളും തകർക്കപ്പെട്ടു. തുടർന്ന് 08:30ന് നടന്ന രണ്ടാം മുന്നേറ്റത്തിൽ 170 വിമാനങ്ങൾ ഹാർബറിൽ നങ്കൂരമിട്ടിരുന്ന കപ്പൽപടയെ ആക്രമിച്ചു. യുദ്ധക്കപ്പലായ യു.എസ്.എസ്. അരിസോണയിലെ ആയുധശേഖരം പൊട്ടിത്തെറിച്ച്, കപ്പൽ പിളരുകയും നിമിഷങ്ങൾക്കുള്ളിൽ മുങ്ങുകയും ചെയ്തു. ആകെ 9 കപ്പലുകൾ മുങ്ങുകയും 21 കപ്പലുകൾക്ക് സാരമായ കേടുപാടുകൾ സംഭവിക്കുകയും ചെയ്തു. 2402 പേർക്ക് ജീവഹാനി സംഭവിക്കുകയും 1282 പേർക്ക് പരിക്കേൽക്കുകയും ചെയ്തു. ജപ്പാന് 29 വിമാനങ്ങൾ നഷ്ടമായി.


</doc>
<doc id="227863" url="https://ml.wikipedia.org/wiki?curid=227863" title="റിലേ ഓട്ടം">
റിലേ ഓട്ടം

ഒരു ടീം ആയി മത്സരിക്കുന്ന ഒരേ ഒരു ട്രാക്ക് ആൻഡ്‌ ഫീൽഡ് ഇനമാണ് റിലേ. സാധാരണ ഒരു ടീമിൽ നാല് അംഗങ്ങളാണ് ഉണ്ടാവുക. ടീമിലെ എല്ലാ അംഗങ്ങളും ഒരു നിശ്ചിത ദൂരം (ലാപ്പ്) ഓടി ബാറ്റൺ അടുത്ത അംഗത്തിന് കൈമാറും, ബാറ്റൺ കിട്ടിയതിനു ശേഷം അടുത്ത ഓട്ടക്കാരൻ അവരുടെ ലാപ് ഓടിത്തുടങ്ങും. നിശ്ചയിക്കപ്പെട്ടിട്ടുള്ള പ്രത്യേക സ്ഥലത്ത് വെച്ചാണ് ബാറ്റൺ കൈമാറേണ്ടത്. 

ഒരു ടീം അംഗം നിശ്ചിത ദൂരം ഓടിയില്ലെങ്കിലോ ബാറ്റൺ കൈമാരുന്നതിലെ പാകപ്പിഴയോ അല്ലെങ്കിൽ ബാറ്റൺ കയ്യിൽനിന്നു വീണു പോവുകയോ ചെയ്‌താൽ മത്സരത്തിൽ നിന്നും അയോഗ്യരായി കണക്കാക്കും.

രണ്ടു തരം റിലേ മത്സരങ്ങളാണ് സാധാരണയായി ഉണ്ടാവാറുള്ളത് - 4X100 മീറ്റർ റിലേയും 4X400 മീറ്റർ റിലേയും. ഇതിൽ 4X100 മീറ്റർ റിലേയുടെ നിയമങ്ങൾ കുറച്ചുകൂടി കർശനമാണ്.


</doc>
<doc id="227883" url="https://ml.wikipedia.org/wiki?curid=227883" title="സെർഷ്യോററി റിട്ട്">
സെർഷ്യോററി റിട്ട്

കോടതികൾ പുറപ്പെടുവിക്കുന്ന റിട്ടുകളിൽ ഒന്നാണ് സെർഷ്യോററി (Certiorari /ˌsɜrʃⁱəˈrɛəraɪ/). ഉയർന്ന കോടതികളുടെ വിലയിരുത്തലിനായി കീഴ്‌ക്കോടതി നടപടി രേഖകൾ വിളിച്ചുവരുന്നത്തുന്നതിനാണ് സെർഷ്യോററി എന്ന റിട്ട് ഉപയോഗിക്കുന്നത്. ഈ ലാറ്റിൻ വാക്കിന്റെ അർത്ഥം സക്ഷ്യപെടുത്തുക, പൂർണ്ണ വിവരം നൽകുക എന്നൊക്കെയാണ്. മേൽക്കോടതികൾ കീഴ്ക്കോടതികൾക്ക് നൽകുന്ന ഉത്തരവാണിത്. 


</doc>
<doc id="227895" url="https://ml.wikipedia.org/wiki?curid=227895" title="ആശുപത്രി">
ആശുപത്രി

രോഗികളെ താമസിപ്പിച്ചു ചികിത്സിക്കുന്നതിനുള്ള സ്ഥാപനമാണ് ആശുപത്രി.
ആശുപത്രികളിൽ താമസിച്ച് ചികിൽസ തേടുന്ന രോഗികളെ ഇൻ പേഷ്യന്റ് എന്നും, ചികിൽസക്ക് വേണ്ടി വന്നു പോകുന്ന രോഗികളെ ഔട്ട് പേഷ്യന്റ് എന്നും പറയുന്നു
ജനറൽ ആശുപത്രികളിൽ എല്ലാ രോഗവും ചികിത്സിക്കാൻ പരിമിതമായ സൗകര്യമേ ഉണ്ടാവുകയുള്ളൂ. അതുകൊണ്ടുതന്നെയാണ്‌ പ്രത്യേകരോഗത്തിന്‌ പ്രത്യേക ആശുപത്രി എന്ന സംവിധാനം നിലവിൽ വന്നത്‌. ഗൈനക്കോളജി, ഓർത്തോപീഡിക്‌സ്‌, നെഫ്രാളജി, ഒഫ്‌താൽമോളജി, യൂറോളജി തുടങ്ങി വിവിധ സ്‌പെഷ്യാലിറ്റികളിൽ വിദ്‌ഗധസേവനം ലഭ്യമാക്കുന്ന ഒട്ടനവധി ആശുപത്രികൾ ഉണ്ട്‌. ഒരു പ്രത്യേക വിഭാഗത്തിൽത്തന്നെ പഠന-നിരീക്ഷണങ്ങളും ഗവേഷണങ്ങളും നടത്താനും നൽകുന്ന സേവനങ്ങൾക്ക്‌ നിയതമായ സംവിധാനം ആവിഷ്‌കരിക്കാനും ഇതു മൂലം സാധിക്കും.
ചികിത്സാ സമ്പ്രദായത്തിനനുസരിച്ചും ആശുപത്രികളെ വർഗീകരിക്കാം. ആയുർവേദം, ഹോമിയോ, യൂനാനി, സിദ്ധവൈദ്യം തുടങ്ങിയ ചികിത്സാരീതികൾ അവലംബിക്കുന്ന ആശുപത്രികളും ഉണ്ട്‌.
ഔട്ട്‌പേഷ്യന്റ്‌ വിഭാഗം :പേുറമേനിന്നു വരുന്ന രോഗികളെ നോക്കി ചികിത്സ കല്‌പിക്കുകയും അവരെ ആശുപത്രികളിൽ പ്രവേശിപ്പിക്കണമോ എന്നു നിശ്ചയിക്കുകയും ചെയ്യുന്ന വിഭാഗമാണിത്‌. 

അത്യാഹിതവിഭാഗം:ഈ വിഭാഗം ഇരുപത്തിനാല്‌ മണിക്കൂറും പ്രവർത്തിക്കുന്നു.

ഇന്റൻസീവ്‌ കെയർ യൂണിറ്റ്‌:ഗുരുതരാവസ്ഥയിലുള്ള രോഗികളെ പ്രത്യേക പരിഗണന നൽകുവാനായി പ്രവേശിപ്പിക്കുന്ന ആശുപത്രിവിഭാഗമാണിത്‌. ഇരുപത്തിനാലു മണിക്കൂറും പ്രവർത്തനസജ്ജമായ ഈ വിഭാഗത്തിൽ രോഗി - ഡോക്‌ടർ, നഴ്‌സ്‌ അനുപാതം കൂടുതലായിരിക്കും.

ഓപ്പറേഷൻ തിയെറ്ററുകൾ:

അസ്ഥിരോഗ വിഭാഗം :അസ്ഥിവ്യൂഹത്തിനും പേശീവ്യൂഹത്തിനും സംഭവിക്കുന്ന അപാകതകൾ ചികിത്സിക്കുകയാണ്‌ അസ്ഥിരോഗ വിഭാഗത്തിന്റെ ജോലി. ഇവിടെ രോഗനിർണയത്തിന്‌ എക്‌സ്‌-റേ, സ്‌കാനിങ്‌ തുടങ്ങിയ റേഡിയോളജിക്കൽ ടെക്‌നിക്കുകളെ ആശ്രയിക്കുന്നു.

ഫിസിയോതെറാപ്പി:അസ്ഥിവ്യൂഹത്തിനുണ്ടാകുന്ന ഒടിവ്‌, ക്ഷതം എന്നിവ ഭേദപ്പെടുന്നതിനും ഇവയുടെ പ്രവർത്തനം സാധാരണനിലയിലേക്ക്‌ കൊണ്ടുവരുന്നതിനുമായി ചെയ്യുന്ന ചില ലഘു വ്യായമങ്ങളും മറ്റും ഉൾക്കൊള്ളുന്നതാണ്‌ ഫിസിയോതെറാപ്പി. 

റേഡിയോളജി വിഭാഗം.:

പാരാമെഡിക്കൽ വിഭാഗം:രോഗിയുടെ രക്തം, കഫം, മലം, മൂത്രം എന്നിവ വിവിധ പരിശോധനകൾക്കു വിധേയമാക്കി രോഗകാരികളായ സൂക്ഷ്‌മാണുക്കളെ കണ്ടെത്തുകയും രോഗനിർണയം സാധ്യമാക്കുകയുമാണ്‌ ഈ വിഭാഗത്തിന്റെ ജോലി. 


</doc>
<doc id="227908" url="https://ml.wikipedia.org/wiki?curid=227908" title="കേരളവും കർണാടകയും">
കേരളവും കർണാടകയും

കേരളത്തോട് തൊട്ടുരുമ്മി നിൽക്കുന്ന സംസ്ഥാനം ആണ് ആണ് കർണാടകം . കർണാടകയിലെ ദക്ഷിണ കന്നഡ ജില്ല കാസർഗോഡ്‌ മായും കുടഗ് ജില്ല കണ്ണുരു മായും ചമാരജ്നഗർ , കുടഗ് ജില്ലകൾ വയനാട് മായും അതിർത്തി പങ്കിടുന്നു . കേരളത്തിന്റെ അയൽ സംസ്ഥാനം ആണെങ്കിലും കന്നഡ നാടുമായി തമിഴ് നാടിനോട് എന്ന പോലെ സാംസ്കാരികവും സാമൂഹികവും ആയ കൊടുക്കൽ വാങ്ങലുകൾ നടന്നത് ആയി ചരിത്രത്തിൽ ഇല്ല . എന്നാൽ പുതു തലമുറ ഐ ടി വികസനത്തിന്റെ സാദ്ധ്യതകൾ തേടി ഉദ്യാന നഗരമായ ബാംഗ്ലൂരിൽ എത്തിയതോട് കൂടി ഈ രണ്ടു സംസ്കാരങ്ങൾ തമ്മിലുള്ള ആശയ സംവാദത്തിനു ചെറിയ രീതിയിൽ എങ്കിലും തുടക്കം ആയി .
കർണാടക സാഹിത്യത്തിലെ അതി കായകർ ആയ കുവേമ്പുവിന്റെയും ഗോവിന്ദ പൈ യുടെയും ഗിരീഷ്‌ കർണാട് ഇന്റെയും, ശിവറാം കാരന്ത് യു ആർ അനന്ത മൂർത്തി ചന്ദ്രശേഖർ കംബാർ തുടങ്ങിയവരുടെ ഒക്കെ ഒരുപാടു കൃതികൾ മലയാളത്തിലേക്ക് തർജമ ചെയ്യപ്പെട്ടിട്ടുണ്ട് . തിരിച്ചു വൈക്കം മുഹമ്മദ്‌ ബഷീർ , യു എ ഖാദെര്‌ ,എം ടി വാസുദേവൻ‌ നായർ , അക്ബർ കക്കട്ടിൽ , മുട്ടത്തു വർകി ,എൻ പി മുഹമ്മദ്‌ ,വള്ളത്തോൾ ,കുമാരനാശാൻ എന്നിവരുടെ രചനകളും കന്നടതിലേക്ക് തർജമ ചെയ്യപെട്ടിട്ടു ഉണ്ട് . എം ടി യുടെയും വൈകം മുഹമ്മദ്‌ ബഷീറിന്റെ യും രചനകൾ കന്നടയിൽ മികച്ച സ്വീകാര്യതയാണ് അടുത്ത കാലത്ത് നേടിയിട്ടുള്ളത് .

മലയാള സിനിമയും കന്നഡ സിനിമയും തമ്മിൽ മലയാളത്തിനു തമിഴിനോട് എന്ന രീതിയിൽ ഉള്ള ബന്ധം ഇല്ല . മലയാള സിനിമകൾ മൈസോർ ,ബെന്ഗലുരു , മന്ഗ്ലുരു , തുടങ്ങിയ പട്ടണങ്ങളിൽ വലിയ രീതിയിൽ റിലീസ് ചെയ്യപ്പെടുന്നുണ്ടെങ്കിലും മറിച്ചു കന്നഡ സിനിമ അപൂർവമായി എങ്കിലും കേരളത്തിൽ റിലീസ് ചെയ്യുന്നത് കാസര്ഗോഡ് നഗരത്തിൽ ആണ് .കൊച്ചിയിൽ വളരെ അപൂർവ്വം ആയി കന്നഡ സിനിമ പ്രദർശനം ഉണ്ടാവാറുണ്ട്.കന്നടയിലെ പ്രമുഖ നടനായ അന്തരിച്ച വിഷ്ണുവർധൻ കൌരവർ ഉൾപടെ രണ്ടു മലയാള സിനിമകളിൽ അഭിനയിച്ചിട്ടുണ്ട് .അദ്ദേഹത്തിന്റെ പത്നി ഭാരതി നിരവധി മലയാള ചിത്രങ്ങളിൽ അഭിനയിച്ചിട്ടുണ്ട് (നരസിംഹം , മഴത്തുള്ളിക്കിലുക്കം തുടങ്ങിയ ചിത്രങ്ങൾ ) പുനീത് രാജ്കുമാർ , സുധീപ് തുടങ്ങിയവരുടെ ചില ചിത്രങ്ങൾ മലയാളത്തിൽ ടബ്ബ് ചെയ്തു ഇറങ്ങിയിട്ടുണ്ട് . മലയാള നടന്മാരായ മമ്മുട്ടിയും മോഹൻലാലും ഓരോ ചിത്രങ്ങൾ വീതം കന്നടയിൽ ചെയ്തിട്ടുണ്ട് .
കന്നടയിലെ പ്രമുഖ താരമായിരുന്ന ശങ്കർ നാഗിന്റെ പത്നി അരുന്ധതി അടുത്തിടെ മലയാളത്തിൽ ഇറങ്ങിയ ആഷിഖ് അബുവിന്റെ "ഡാ തടിയാ " എന്ന ചിത്രത്തിൽ ശ്രദ്ധേയം ആയ വേഷം അവതരിപ്പിച്ചിട്ടുണ്ട്.ശങ്കർ നാഗിന്റെ സഹോദരൻ അനന്ത് നാഗും കന്നഡ ചലച്ചിത്ര രംഗത്തെ അറിയപ്പെടുന്ന നടൻ ആണ്.പഴയ നടന്മാരിൽ കന്നടിഗർ ആരാധനയോടെ കാണുന്ന വ്യക്തിത്വം ആണ് ശ്രീ രാജ്കുമാർ . അദ്ദേഹത്തിന്റെ മക്കൾ പുനീത് ,ശിവ് രാജ്കുമാർ ,രാഗവേന്ദ്ര എന്നിവരും സിനിമയിൽ സജീവം ആണ് .അംബരീഷ് ആണ് ഇപ്പോൾ ജീവിച്ചിരിക്കുന്ന നടന്മാരിൽ ഏറ്റവും പ്രമുഖൻ . ഇദ്ദേഹത്തിന്റെ പത്നി സുമലത മലയാളത്തിൽ നിരവധി സിനിമകളിൽ അഭിനയിച്ചിട്ടുണ്ട് . അവർ ജന്മം കൊണ്ട് ആന്ധ്ര സ്വദേശി ആണ് .ലക്ഷ്മി റായി , ലക്ഷ്മി ഗോപാലസ്വാമി , മേഘ്ന രാജ് തുടങ്ങിയ നടിമാർ കർണാടകയിൽ നിന്നുള്ളവർ ആണെങ്കിലും അവർ ശ്രദ്ധിക്കപ്പെട്ടത് മലയാളത്തിൽ ആയിരുന്നു . മലയാളികൾക്ക് സുപരിചിതൻ ആയ നടൻ നിഷാൻ( അപൂർവ രാഗം ഈ അടുത്ത കാലത്തു ) കുടഗ് സ്വദേശി ആണ് .

കേരത്തിന്റെ കർണാടകയും ആയുള്ള ബന്ധം എന്നതിനേക്കാൾ മൈസുരും ആയുള്ള ബന്ധം ആണ് ഉണ്ടായിരുന്നത് . ഭൂമി ശാസ്ത്രപരം ആയി മൈസുരിന്റെ അതെ സമതലത്തിൽ നിൽകുന്ന പ്രദേശങ്ങൾ ആണ് 
സുൽത്താൻ ബത്തേരിയും മാനന്തവാടിയും . ടിപ്പു സുൽത്താന്റെ വെടിക്കോപുകളുടെ സൂക്ഷിപ്പ് കേന്ദ്രം എന്ന അർത്ഥത്തിൽ ആണ് സുൽത്താൻ ബത്തേരി എന്ന പേര് തന്നെ .
ടിപ്പു സുൽത്താൻ മൈസൂർ സ്വദേശി ആണെങ്കിലും അദ്ദേഹത്തിന്റെ മാതൃഭാഷ ഉർദു ആണ് .കന്നടിഗർക്ക് ഇടയിൽ ടിപ്പു വിരുദ്ധ വികാരം വളരെ ശക്തം ആണ് .മലയാളികൾ ജാതി മത ബെധമന്യെ മലയാളം ആണ് സംസാരിക്കുന്നതു . പക്ഷെ കർണാടകയിൽ കന്നഡ ഹൈന്ദവരുടെ മാത്രം ഭാഷയാണ് . മുസ്ലിങ്ങൾ ഉറുദു സംസാരിക്കുന്നു. അതിൽ തന്നെ ഒരു വിഭാകം ഭ്യാരി , നവൈതി തുടങ്ങിയ പ്രാദേശിക ഭാഷകൾ സംസാരിക്കുന്നു . ബ്യാരി ഭാഷയിൽ പിറന്ന ആദ്യ ചലച്ചിത്രം സംവിധാനം ചെയ്തത് മലയാളിയായ സുവീരൻ ആണ് .മാമുക്കോയ മല്ലിക തുടങ്ങിയ മലയാളി താരങ്ങൾ ഇതിൽ അഭിനയിച്ചിട്ടുണ്ട. കൊങ്കണി ആണ് കരനടകയിലെ കൃസ്ത്യാനികളുടെ മാതൃഭാഷ. ഈ അടുത്ത കാലത്ത് മത പരിവർത്തനം ചെയ്യപ്പെട്ടവരുടെ മാതൃ ഭാഷ കന്നഡ തന്നെ ആണ് . കന്നടിഗരിൽ വ്യത്യസ്ത രീതികൾ ഉള്ള കുടഗരുടെ മാതൃ ഭാഷ 
കൊടവ തക്ക് ആണ്. ഒരു വിഭാകം മുസ്ലിങ്ങൾക്കും ഇതാണ് അവരുടെ മാതൃ ഭാഷ. ബാംഗ്ലൂർ പോലുള്ള പ്രദേശങ്ങളിൽ തെലുഗ് ,തമിഴ് എന്നിവ പ്രധാന ഭാഷകൾ ആണ് .

ടിപ്പുവിന് മുൻപ് മൈസൂർ രാജാക്കന്മാർക്ക് കേരളവും ആയി വിശിഷ്യ മലബാറും ആയി വലിയ ബന്ധം ഉണ്ടായിരുന്നില്ല .

ടിപ്പുവിന് മുൻപ് മൈസൂർ രാജാക്കന്മാർക്ക് കേരളവും ആയി വിശിഷ്യ മലബാറും ആയി വലിയ ബന്ധം ഉണ്ടായിരുന്നില്ല . ടിപ്പുവിന്റെ സമകാലികൻ ആയിരുന്നു കേരളവർമ വീര പഴശ്ശി രാജ യുമായി ടിപ്പുവിന് ബന്ധം ഉണ്ടായിരുന്നു . പഴശ്ശി രാജ ടിപ്പുവിന് എതിരെയും ടിപ്പുവിന്റെ കൂടെയും യുദ്ധം ചെയ്തിട്ടുണ്ട് . അന്നത്തെ നാട് രാജാക്കന്മാരുടെ രീതികൾ അത്തരത്തിൽ ആയിരുന്നു. തങ്ങളുടെ താല്പര്യ സംരക്ഷണത്തിന് വേണ്ടി അവർ പരസ്പരം യുദ്ധം ചെയ്യുകയും അത് പോലെ ഒന്നിച്ചു നിൽക്കുകയും ചെയ്തിരുന്നു . ടിപ്പുവിന് എതിരെ മലബാറിലെ മാപ്പിള പ്രമുഖർ ആയിരുന്ന ഉണ്ണി മൂതയും അതന്‌ ഗുരുക്കളും പഴശ്ശി യോടൊപ്പം ചേർന്ന് പട നയിച്ചിട്ടുണ്ട് . അത് പോലെ അറക്കൽ ചിറക്കൽ രാജവംശങ്ങളും ആയി ഇടഞ്ഞതും അടുത്തതും ചരിത്രം ആണ് . ബ്രിറ്റിഷുകര്‌ക്കു എതിരെ പട നയിചിടുള്ള പഴശ്ശി ഒരു സമയം തന്റെ പടയെ ടിപ്പുവിന് എതിരെ ഉള്ള യുദ്ധത്തിൽ ബ്രിടിശുകാർക്ക് ഒപ്പം അയക്കുകയും ഉണ്ടായി. കാല കാലങ്ങളിൽ ഉണ്ടായ സാഹചര്യങ്ങളെ തങ്ങൾക്കു അനുകൂലം ആയ രീതിയിൽ ടിപ്പുവും പഴശ്ശി യും മറ്റു നാട്ടു രാജാക്കന്മാരും പറങ്കികളും ലന്തക്കാരും ഒക്കെ ഉപയോഗിച്ച് എന്ന് വേണം ഇതിൽ നിന്നും മനസ്സിലാക്കാൻ .

ടിപ്പുവിന്റെ പടയോട്ടകാലത്ത് കേരളത്തിലെ ഒരുപാടു ക്ഷേത്രങ്ങൾക്ക് കേടു പാട് സംബവിച്ചിട്ടു ഉണ്ടായിരുന്നു. രാജ്യ സ്വത്തു അക്കാലത്തു സംബരിചിരുന്നത് ക്ഷേത്രങ്ങളിൽ ആയിരുന്നു. ഇത് കൊള്ള അടിക്കുന്നത് അക്കാലത്ത് സർവ സാധാരണം ആയിരുന്നു. മൈസൂര് കൊട്ടാരത്തിൽ ക്ഷേത്രം നിർമിച്ച ടിപ്പു ഇതിനെ ചൊല്ലി പിൽ കാലത്ത് ഏറെ പഴി കേട്ട്. ജാതി സമ്പ്രദായത്തിൽ കഷ്ടത അനുഭവിച്ച അധഃകൃതർ വലിയ തോതിൽ ടിപ്പുവിന് പിന്നിൽ ആനി ചേർന്നു . പക്ഷെ ടിപ്പുവിന് ബ്രിടിശുകാരോട് ഉള്ള വിരോധം ക്രിസ്ത്യാനികളും അനുഭവിക്കേണ്ടി വന്നു എന്നത് ചരിത്രം .പക്ഷെ ഇതെ ടിപ്പു തന്നെ ആണ് മൈസുരിലെ പ്രശസ്ത ക്രിസ്തിയ പള്ളി പണിയാൻ അനുവാദം കൊടുത്തത് . ഇത് പോലെ ഉള്ള ഒരുപാടു വിരോധാഭാസങ്ങൾ നിറഞ്ഞത്‌ ആയിരുന്നു ടിപ്പുവിന്റെ കാല ഖട്ടം. ഇന്നും കർണാടകയിലെ ഭൂരിപക്ഷം ജനങ്ങളും അദ്ദേഹത്തെ ഒരു മത വെറിയനും ക്രൂരനും ആയാണ് കാണുന്നത് .പക്ഷെ ഉർദു സംസാരിക്കുന്ന പട്ടാണി മുസ്ലിങ്ങൾ അദ്ദേഹത്തെ വീര പുരുഷനും ആയി കാണുന്നു .ഇതിനിടയിൽ എവിടെയോ ആയിരിക്കാം യാദാർത്ഥ്യം . എക്കാലത്തെയും കർണാടകയിലെ രാഷ്ട്രീയ വിഷയം കൂടി ആണ് ഇന്നും ടിപ്പു . കേന്ദ്ര സർവകലാശയ്ക്ക് ടിപ്പുവിന്റെ പേര് ഇടുന്ന വിഷയം ഇപ്പോഴും അവിടെ തർക്കത്തിൽ ആണ് .

കേരളത്തെ സംബന്ധിച്ചിടത്തോളം ടിപ്പുവിന്റെ മൈസുരും ആയുള്ള ഒരു ബാന്ദവതിനു അവസരം ഉണ്ടാക്കി. പഴശ്ശിയുടെ താവഴിയിലെ ഒരു തമ്പുരാട്ടി ടിപ്പുവിന്റെ പത്നിമാരിൽ ഒരാൾ ആയി മൈസൂരിൽ ജീവിച്ചിരുന്നു എന്ന് പറയപ്പെടുന്നു.വീരജ്പെട്ട ഇരിട്ടി റോഡ്‌ , വയന്ടിലെക്കും കാസര്ഗോടിലെക്കും ഉള്ള കർണാടകയിൽ നിന്ന് ഇന്നുള്ള പല വഴികളും വെട്ടി തെളിച്ചത് ടിപ്പുവിന്റെ കാലത്ത് ആണ് . കാസർഗോഡ് ടിപ്പുവിന്റെ കോട്ട പ്രശസ്തം ആണ്.

ടിപ്പുവിനെ മാറ്റി നിർത്തിയാൽ വീരാജ് പെറ്റയിലെ രാജാവ്‌ വീര രാജേന്ദ്രനും വോടയർ രാജാവിനും ഒന്നും കേരളവുമായി കാര്യമായ ബാന്ധവം ഉണ്ടായിരുന്നില്ല .പക്ഷെ കർണാടകയിലെ കുടഗിലെ ചില വിഭാകങ്ങൾക്ക് ചരിത്രാതീത കാലം മുതൽ കണ്ണൂരിലെ പയ്യവുരും അവിടങ്ങളിലെ അമ്പലങ്ങളും ആയി ബന്ധം ഉണ്ടായിരുന്നു .കുടഗിലെ പ്രധാന ആരാധന മൂർത്തി ആണ് പരസ്സിനി കടവ് അയ്യപ്പൻ .

</doc>
<doc id="227932" url="https://ml.wikipedia.org/wiki?curid=227932" title="ഇന്ത്യയിലെ മൃഗശാലകളുടെ പട്ടിക">
ഇന്ത്യയിലെ മൃഗശാലകളുടെ പട്ടിക

ഇന്ത്യയിലെ പ്രധാന മൃഗശാലകളുടെ പട്ടികയാണിത്. 

പൊതുജനങ്ങൾക്ക് കാണാനായി മൃഗങ്ങളെ(പ്രത്യേകിച്ച് വന്യജീവികളെ) പാർപ്പിച്ചിരിക്കുന്ന സ്ഥലമാണ് മൃഗശാല. വിവിധ തരത്തിലുള്ള മൃഗശാലകളുണ്ട്. വന്യജീവിസങ്കേതങ്ങളെ മൃഗശാലകളുടെ ഗണത്തിൽ ചേർക്കുന്നില്ല. കേന്ദ്ര സൂ അതോറിറ്റിയാണ് ഇന്ത്യയിലെ മൃഗശാലകളുടെയെല്ലാം തലപ്പത്തുള്ള സർക്കാർ സ്ഥാപനം. വേൾഡ് അസൊസിയേഷ്ൻ ഒഫ് സ്സൂസ് എന്റ് അക്ക്വേറിയംസുമായി ചേർന്നാണ് ഇന്ത്യൻ സ്സൂ അതോറിറ്റി പ്രവർത്തിക്കുന്നത്.





</doc>
<doc id="227937" url="https://ml.wikipedia.org/wiki?curid=227937" title="മുഷ്ടിമൈഥുനം">
മുഷ്ടിമൈഥുനം

ലൈംഗിക പങ്കാളി ഒരു പുരുഷലിംഗം കൈ കൊണ്ട് ഉത്തേജിപ്പിക്കുന്ന വേലയെയാണ് മുഷ്ടി മൈഥുനം (Handjob) എന്ന് പറയുന്നത്. സ്ത്രീയോ പുരുഷനോ ആയ ലൈഗികപങ്കാളി ഇതര പങ്കാളിക്ക് ശുക്ല സ്‌ഖലനം ഉണ്ടാകുന്നതുവരെയോ വികാരപാരമ്യത്തിലെത്തുന്നതുവരെയോ ആണ് സാധാരണ മൃഷ്ടി മൈഥുനം ചെയ്യുന്നത്. പുരുഷന്മാർക്കിടയിലുള്ള സ്വവർഗ്ഗരതിയിൽ മറ്റൊരു പുരുഷനായിരിക്കും ഇത് ചെയ്യുക. 


</doc>
<doc id="227946" url="https://ml.wikipedia.org/wiki?curid=227946" title="മീം">
മീം

ഒരു സംസ്കാരമോ ജനതയുടേയോ ഉള്ളിൽ പടരുന്ന ആശയമോ , സ്വഭാവമോ, ചിന്തയോ മീം എന്ന് പറയുന്നു (Eng: Meme). സംസ്കാരിക ആശയങ്ങൾ ഒരു മനസ്സിൽ നിന്നു മറ്റൊന്നിലേക്ക് പകർത്താൻ ഉപകരിക്കുന്ന യൂണിറ്റ് ഒഫ് ഇൻഫോർമേഷനാണ് മീം. ഫാഷൻ, വസ്ത്രധാരണ രീതി, വ്യക്തികൾ പരസ്പരം അഭിവാദ്യം ചെയ്യുന്ന രീതികൾ, സാംസ്കാരിക ആശയങ്ങൾ എന്നിവ മുതൽ ഹാസ്യപ്രയോഗങ്ങൾ വരെ ഓരോ തരം മീം ആകുന്നു. ഉദാഹരണത്തിന് ഫ്ലൈയിങ്ങ് സ്പാഗറ്റി മോൺസ്റ്റർ ഒരു ഇന്റെർനെറ്റ് മീമാണ്. "ശശി ആവുക" എന്ന പ്രയോഗം മലയാളഭാഷയിലെ ഒരു മീമിന്റെ ഉദാഹരണമാണ്. പ്രാചീന ഗ്രീക്ക് ഭാഷയിലെ മിമേമാ (μίμημα, Mimema) എന്ന വാക്കിൽ നിന്ന് മീം എന്ന വാക്ക് ഉണ്ടാക്കിയത് സുപ്രസിദ്ധ യുക്തിവാദി റിച്ചാർഡ് ഡോക്കിൻസാണ്. 1976 ൽ എഴുതിയ ദി സെൽഫിഷ് ജീൻ (The Selfish Gene) എന്ന പുസ്തകത്തിലാണ് അദ്ദേഹം മീമിനെക്കുറിച്ച് ആദ്യമായി പ്രതിപാദിച്ചത്. പലതരം മീമുകൾ മനുഷ്യസമൂഹത്തിൽ പടരാൻ ശ്രമിക്കും അതിൽ വിജയിക്കുന്നവ നിലനിൽക്കുകയും, പരാജയപ്പെടുന്നവ വിസ്മൃതിയിലാണ്ടു പോവുകയും ചെയ്യും. സമൂഹത്തിൽ മീമുകൾ പടരുന്ന രീതിയും പ്രകൃതി നിർദ്ധാരണത്തിലൂടെ ജീവപരിണാമം നടക്കുന്ന പ്രക്രിയയും തമ്മിൽ സാമ്യമുണ്ടെന്നാണ് ശ്രീ ഡോക്കിൻസ് പ്രസ്തുത കൃതിയിൽ സമർത്ഥിച്ചത്. 


</doc>
<doc id="227949" url="https://ml.wikipedia.org/wiki?curid=227949" title="കളി">
കളി

പഠനത്തിന്റെഭാഗമായോ വിനോദത്തിനുവേണ്ടിയോ ഉപയോഗിക്കുന്നതും നിയമഘടനയുള്ളതുമായ പ്രവൃത്തികളെയാണ് കളി (game) എന്ന് വിളിക്കുന്നത്. കളികൾ ജോലിയിൽ നിന്നും കലയിൽ നിന്നും വ്യത്യസ്തമാണ്. പ്രതിഫലത്തിനായി ചെയ്യപ്പെടുന്നതാണ് ജോലി എന്നതും കല സൗന്ദര്യധാരണകൾക്കനുസരിച്ചാണ് ആവിഷ്കരിക്കപ്പെടുന്നത് എന്നതുമാണ് വ്യത്യാസങ്ങളായി ചൂണ്ടിക്കാണിക്കപ്പെടുന്നത്. ഈ വേർതിരിവ് പലപ്പോഴും വ്യക്തമല്ല. ചില പ്രഫഷണൽ കളിക്കാരുടെ ജോലി തന്നെയാണ് കളി. ജിഗ്സോ പസിൽ പോലെയുള്ള ചില കളികൾ കലാപരവുമാണ്. 

നിയമങ്ങ‌ളും വെല്ലുവിളികളും കളിക്കാർ തമ്മിലുള്ള ഇടപെടലുകളുമാണ് കളികളുടെ പ്രധാന ഘടകങ്ങൾ. മാനസികമോ ശാരീരികമോ ആയ ഉത്തേജനം മിക്ക കളികളിലുമുണ്ട്. ചില കളികളിൽ ഇവ രണ്ടും ആവശ്യമാണ്. പല കളികളും പ്രായോഗിക ജീവിതത്തിൽ ആവശ്യമുള്ള കാര്യങ്ങളിൽ നൈപുണ്യം നേടാൻ സഹായകമാണ്. വ്യായാമം, വിദ്യാഭ്യാസം, മനഃശാസ്ത്രം എന്നീ മേഖലകളുമായി ബന്ധപ്പെട്ട പ്രാധാന്യം കളികൾക്കുണ്ട്. 

2600 ബി.സി.യിലെങ്കിലും കളികൾ ഉണ്ടായിരുന്നു. ഇത് എല്ലാ സംസ്കാരങ്ങളിലും നിലവിലുണ്ട്. ഉർ എന്ന സ്ഥലത്തെ രാജകീയ കേളി, സെനെറ്റ്, മാൻകാല എന്നിവ അറിയപ്പെടുന്നതിൽ പഴക്കം കൂടിയ കളികളാണ്. 




</doc>
<doc id="227950" url="https://ml.wikipedia.org/wiki?curid=227950" title="സ്കാനിങ് പ്രോബ് സൂക്ഷ്മദർശിനി">
സ്കാനിങ് പ്രോബ് സൂക്ഷ്മദർശിനി

റാസ്റ്റർ സ്കാൻ പ്രോബ് ഉപയോഗിച്ചു പ്രതലങ്ങളെ കുറിച്ച് പഠിക്കുന്ന സൂക്ഷ്മദർശിനിയാണ് സ്കാനിങ് പ്രോബ് സൂക്ഷ്മദർശിനി (എസ്പിഎം). പ്രകാശിക സൂക്ഷ്മദർശിനികളിൽ നിന്നും വ്യതസ്ഥമായി പ്രതലവും പ്രോബും തമ്മിലുള്ള പരസ്‌പരപ്രവർത്തിൽ അധിസ്ഥിതമായാണ് സ്കാനിങ് പ്രോബ് സൂക്ഷ്മദർശിനി പ്രവർത്തിക്കുന്നത്. പഠനവിധേയമായ പ്രതലത്തിനു അരികിലക്ക് പ്രോബ് കൊണ്ടുവരികയും പ്രതലത്തിനു സമാന്തരമായി വരി വരിയായി (റാസ്റ്റർ സ്കാൻ) പ്രോബ് (അല്ലെങ്കിൽ പ്രതലം) ചലിപ്പിക്കുന്നു,തന്മൂലം പ്രതലവും പ്രോബും തമ്മിൽ ഉള്ള പരസ്‌പരപ്രവർത്തനതിൽ ഉണ്ടാകുന്ന മാറ്റതെ സ്ഥാനത്തിൻറെ ഏകദം ആയി രേഖപ്പെടുത്തുന്നു. ഇങ്ങനെ രേഖപ്പെടുത്തിയ ഡാറ്റ ഒരു റാസ്റ്റർ സ്കാനിനു ശേഷം കമ്പ്യൂട്ടറിൻറെ സഹായത്തോടെ സംയോജിപ്പിച്ചു ഒരു ദ്വിമാന ചിത്രമായി പ്രദർശിപ്പിക്കുന്നു. എസ്പിഎം സൂക്ഷ്മദർശിനിയെ ഒരു അന്ധ വ്യക്തി രീതി ആയി കണക്കാക്കാം. കഴ്ചയുള്ളവർ ഒരു വസ്തുവിനെ പ്രകാശത്തിൻറെ സാനിത്യത്തിൽ കണ്ണുകൾ കൊണ്ട് ദർശിക്കുന്നു. അന്ധനായ ഒരു വ്യക്തി ആ വസ്തുവിനെ മനസ്സിലാകുന്നത് തൻറെ കൈകൊണ്ട് സ്പർശിച്ച് പരതിനോക്കിയ ശേഷമാണ്. അത് പോലെ എസ്പിഎമ്മിൽ വസ്തുവിനെ പ്രതലമായും കൈ പ്രോബായും സ്പർശനം പ്രതല പ്രോബ് സമ്പർക്കം ആയും വർത്തിക്കുന്നു.

പ്രതലവും പ്രോബും തമ്മിൽ ഉള്ള പരസ്‌പരപ്രവർത്തനങ്ങളിൽ വർത്തിക്കുന്ന ഭൗതിക പ്രതിഭാസത്തിൻറെ അടിസ്ഥാനത്തിലാണ് സ്കാനിങ് പ്രോബ് സൂക്ഷ്മദർശിനികളെ തരംതിരിച്ചിരികുന്നത്. ചിലപ്പോൾ ഒന്നിൽ അധികം ഭൗതിക പ്രതിഭാസങ്ങളിൽ അധിസ്ഥിതമാക്കിയും എസ്പിഎം പ്രവർത്തിപ്പിക്കാരുണ്ട്. എസ്പിഎം സൂക്ഷ്മദർശിനികളുടെ resolution ഈ പ്രതിഭാസങ്ങളെ ആശ്രയിച്ചിരിക്കുന്നു. പരമാണുതലത്തിൽ സൂക്ഷ്‌മമായ ചലനങ്ങൾ നടത്തുവാൻ പ്രാപ്യമായ piezoelectric actuatorകളുടെ കണ്ടുപിടിത്തത്തോടെയാണ് എസ്പിഎം എന്ന സങ്കേതം സാധ്യമായത്. ടണലിങ് പ്രതിഭാസത്തെ ആസ്പദമാക്കിയാണ് ആദ്യത്തെ എസ്പിഎം സൂക്ഷ്മദർശിനിയായ സ്കാനിങ് ടണലിങ് സൂക്ഷ്മദർശിനി നിർമ്മിച്ചത് . 1981ഇൽ സൂറിക്ക് IBMഇലെ ഗവേഷകർ ആയിരുന്ന ജർട് ബിന്നിംഗ്, ഹെൻറിച്ച് റോഹ്രേർ എന്നിവരാണ്‌ അത് നിർമ്മിച്ചത് . 

സ്വർണം , സിലികൻ നൈട്രേറ്റ് , പ്ലാറ്റിനം/ഇറിടിയം മുതലയ പദാർത്ഥങ്ങൾ ഉപയോഗിച്ചാണ് പ്രോബ് ടിപ് നിർമ്മിക്കുക. മേന്മയേറിയ SPM ചിത്രങ്ങൾ / ഡാറ്റ ലഭിക്കുന്നതിന് വളരെ കൂർത്ത മുനയുള്ള ടിപ് അനിവാര്യമാണ്. SPM ഉപയോഗിച്ച് ഒരു വസ്തുവിൻറെ ചിത്രം നിർമ്മിക്കുംപ്പോൾ / നിര്നയിക്കുംപ്പോൾ ലഭിക്കുന്ന അതിൻറെ വിലങ്ങനെയുള്ള വലിപ്പം ടിപ്പിൻറെ കൂർമ്മതയെ (sharpness ) ആശ്രയിച്ചിരിക്കുന്നു. ടിപ്പ് എത്ര കൂർതിരികുന്നുവോ അത്രയും lateral resolution കൂടുന്നു. കൂർത്ത അഗ്രമുള്ള ടിപ്പ് നിർക്കുന്നതിനു വേണ്ടി ഗവേഷകർ വിവിധ രീതികൾ അവലംബിക്കുന്നു. നാനോടെക്നോളജിയിലെ ടോപ്‌ ഡൌൺ സങ്കേതങ്ങൾ ഉപയോഗിച്ച് മേന്മയേറിയ ടിപ്പുകൾ നിർമ്മിക്കാം. ഇങ്ങനെ നിർമ്മിക്കുന്ന ടിപ്പുകൾക്ക് നിർമ്മാണചെലവു കൂടുതലാണ്.chemical etching , cutting എന്നിവയാണ് സാധാരണയായി ഉപയോഗിച്ചുവരുന്ന മറ്റു രണ്ടു രീതികൾ.. chemical etching ഇല ടിപ് ആയി ഉപയോഗിക്കുവാനുള്ള ദണ്ട് ആസിഡിൽ മുക്കിവച്ച ശേഷം കൌണ്ടർ electrodഇൽ നിന്നും voltage നൽകുന്നു. ആസിഡിൻറെ സാനിധ്യത്തിൽ അത് പതുക്കെ etch ആയി അഗ്രത്തിൽ ഒരു പരമാണു മാത്രം ഉള്ള ടിപ്പ് ലഭിക്കുന്നു. മൂർച്ചയേറിയ cutter, കത്രിക എന്നിവ ഉപയോഗിച്ച് ടിപ് മുറിക്കുന്നതാണ് മറ്റൊരു രീതി. ആദ്യത്തെ സ്കാൻ നടതുംപ്പോൾ തന്നെ ടിപ്പിൻറെ നിലവാരം മനസ്സിലാക്കുവാൻ കഴിയും. ടിപ്പിൻറെ ആകൃതിക്കനുസരിച്ച് പ്രതലം എങ്ങനെ കാണപ്പെടും എന്നറിയുന്നതിനു ചിത്രം കാണുക...

കമ്പനം കവചനം (vibration isolation)എല്ലാ SPM സങ്കേതങ്ങളുടെയും അഭിഭാജ്യ ഘടകമാണ്. മേന്മയേറിയ SPM ചിത്രങ്ങൾ എടുക്കുന്നതിനു, നാനോമീറ്റർ കൃത്യതയിൽ, പ്രതലത്തിനു മുകളിൽ പ്രോബ് വിന്യസിക്കുന്നതിനു തക്ക ശേഷിയുള്ള കമ്പനം കവചനം അനിവാര്യമാണ്. ഇത്രയും കൃത്യതയുള്ള vibration control ലഭികുന്നതിനു വേണ്ടി multiple damping stagesആണ് പൊതുവെ ഉപയോഗിക്കുക..

പരിധി നിർണയിക്കുന്നതിൽ പ്രധാന പങ്ക് വഹികുന്നത്. അതു പ്രധാനമായും റ്റിപ്പ് പ്രതല പ്രതിപ്രവർത്തന വ്യപതത്തിൽ അധിസ്ഥിതമാണു (point spread function). അതിനാൽ picometer പികോമീറ്റർ തലത്തിൽ വരെയുള്ള കൃത്യത സാധ്യമാകുന്നു.




</doc>
<doc id="227952" url="https://ml.wikipedia.org/wiki?curid=227952" title="ജനിതക അൽഗോരിതം">
ജനിതക അൽഗോരിതം

വിവരസാങ്കേതിക വിദ്യയിലെ കൃത്രിമ ബുദ്ധി പഠനത്തിൽ തിരച്ചിൽ മാർഗ്ഗത്തിൽ പരിണാമശാസ്ത്രത്തിന്റെ തിരഞ്ഞെടുപ്പു രീതികൾ ഉപയോഗിക്കുന്നതിനെ ജനിതക അൽഗോരിതം അഥവാ ജെനറ്റിൿ അൽഗോരിതം (Genetic Algorithm) എന്ന് പറയുന്നു. പരിണാമശാസ്ത്രത്തിന്റെ വിദ്യകൾ പൈതൃകം (inheritance), മാറ്റം (mutation), തിരഞ്ഞെടുപ്പ് (selection) , മറുകണ്ടം ചാടൽ (crossover) എന്നിവയാണ്. ജനിതക അൽഗോരിതത്തിന്റെ തത്ത്വങ്ങൾ കമ്പ്യൂട്ടർ ശാസ്ത്രം, എൻജിനീയറിങ്ങ്, സാമ്പത്തിക ശാസ്ത്രം, ഓപ്പറേഷൻസ് ഗവേഷണം എന്നീ രംഗങ്ങളിൽ ഉപയോഗിക്കുന്നുണ്ട്.


</doc>
<doc id="227957" url="https://ml.wikipedia.org/wiki?curid=227957" title="പൂജക്കൂട്ടം">
പൂജക്കൂട്ടം

വയനാട്ടിലെ കുറുമ സമുദായത്തിന്റെ ഒരു പാരമ്പര്യ ആചാരമാണ് പൂജക്കൂട്ടം. കോളിയാടി മൂപ്പന്റെ കാർമികത്വത്തിലാണിത് കൊണ്ടാടുന്നത്. ഈ ചടങ്ങിൽ കുറുമസമുദായത്തിന്റെ വിവിധപ്രദേശങ്ങളിലെ കുഞ്ഞുകാരണവന്മാരായ നെല്ലിവയൽ, കപ്പാല, ചുള്ളിയോട് പത്ത്, പൊങ്കിളി മുപ്പത്തിയാറ്, അപ്പാട് തലച്ചിൽ, കോട്ടൂർ തലച്ചിൽ എന്നിവരും പങ്കെടുക്കും. മൂപ്പന്റെ നേതൃത്വത്തിൽ സമുദായാംഗങ്ങൾ ഗോത്രദൈവങ്ങളെ വിളിച്ച് നേർച്ചക്കാഴ്ചകൾ അർപ്പിക്കും. തുടർന്ന് തനത് കലാരൂപങ്ങളായ വട്ടക്കളി, കോൽക്കളി, അമ്പെയ്ത്തും അരങ്ങേറും. അന്നദാനത്തോടെയാണ് പൂജക്കൂട്ടം സമാപിക്കുക.


</doc>
<doc id="227964" url="https://ml.wikipedia.org/wiki?curid=227964" title="പാതിരി (സസ്യം)">
പാതിരി (സസ്യം)

ഇന്ത്യ, മ്യാന്മർ, ശ്രീലങ്ക എന്നിവിടെങ്ങളിലെ ഇലപൊഴിയും വനങ്ങളിൽ കാണുന്ന ഒരു വന്മരമാണ് പാതിരി.. പ്രകാശാർത്ഥി മരമാണ്. തീയും വരൾച്ചയുമൊക്കെ കുറെയൊക്കെ സഹിക്കും. കളിമണ്ണിനോട് പ്രത്യേക ഇഷ്ടമുള്ളതിനാൽ കളിമൺ പ്രദേശങ്ങളിൽ കൂട്ടമായി വളരുന്നു. പൂപ്പാതിരിക്ക് വേണ്ടത്ര ഈർപ്പം ഇതിന് ആവശ്യമില്ല. ഊഷരപ്രദേശങ്ങളിലെ വനവൽക്കരണത്തിനു പറ്റിയ മരമാണ്. മഴക്കാലത്ത് നല്ല പുനരുദ്ഭവമുണ്ട്. വേര്, ഇല, പൂവ്, തൊലി എന്നിവ ഔഷധങ്ങളാണ്. തടി ഫർണിച്ചറിനു കൊള്ളാം. 

വേര്, പുഷ്പം, മരപ്പട്ട


</doc>
<doc id="227979" url="https://ml.wikipedia.org/wiki?curid=227979" title="കളിമൺപാത്രനിർമാണം">
കളിമൺപാത്രനിർമാണം

മണ്ണുപയോഗിച്ച് വിവിധതരം പാത്രങ്ങൾ നിർമ്മിക്കുന്ന കലയെയാണ് കളിമൺ പാത്രനിർമ്മാണം (Pottery) എന്ന് വിളിക്കുന്നത്. പോട്ടറി എന്ന പദത്തിന് ഇംഗ്ലീഷിൽ പാത്രം നിർമ്മിക്കാനുപയോഗിക്കുന്ന അസംസ്കൃതവസ്തു പാത്രം നിർമ്മിക്കുന്ന സ്ഥലം എന്നും അർത്ഥമുണ്ട്. 

പാത്രങ്ങൾ മാത്രമല്ല, കളിമണ്ണ് കൊണ്ട് നിർമിച്ച് ചുട്ടെടുത്ത മറ്റു വസ്തുക്കളെയും പോട്ടറി എന്ന പദം കൊണ്ട് വിവക്ഷിക്കാറുണ്ട്. ചില ആർക്കിയോളജി വിദഗ്ദ്ധർ കളിമൺ രൂപങ്ങ‌ളെയും മറ്റും പോട്ടറി എന്ന പദം കൊണ്ട് വിവക്ഷിക്കാറില്ല. 

കേരളത്തിൽ കുംഭാരൻ എന്ന സമുദായക്കാർ പരമ്പരാഗതമായി കളിമൺ പാത്രനിർമ്മാണം നടത്തുന്നുണ്ട്. 

കളിമണ്ണ് കുഴച്ച് കുഴമ്പ് പരുവത്തിലാക്കി ചക്രത്തിന്റെ നടുവിൽ വെക്കണം ചക്രത്തിന്റെ ഒരു ഭാഗത്തുള്ള ഒരു ചെറിയ തുളയിൽ വടി വെച്ച് ചക്രം വേഗത്തിൽ കറക്കി ,ചക്രത്തിലെ കളിമണ്ണിൽ രണ്ടു കൈകളും ഉപയോഗിച്ച് രൂപം ഉണ്ടാക്കണം . അതിന് മിനുസം വരുത്തുന്നതിനുവേണ്ടി ഇടയ്ക്കിടയ്ക്ക്‌ ഒരു തുണികഷ്ണം വെള്ളത്തിൽ മുക്കി തുടയ്ക്കണം പാത്രം പൂർണ്ണ രൂപത്തിൽ എത്തിയ ശേഷം ചക്രത്തിന്റെ കറക്കം നിറുത്തി നൂലുപയോഗിച്ച് അതിനെ ചക്രത്തിൽ നിന്നും വേർപ്പെടുത്തണം ഇങ്ങനെ വേർപ്പെടുത്തിയ പാത്രത്തെ മെഴുക് പരുവത്തിൽ ആകുന്നതു വരെ വെയിലത്ത്‌ വെയ്ക്കണം . പിന്നീട് അതിനെ എടുത്തു അടിഭാഗം കൊട്ടി മൂടണം . വീണ്ടും അതിനെ വെയിലത്ത്‌ വെച്ച് രണ്ടാം കൊട്ട് നടത്തിയ ശേഷം വെയിലത്ത്‌ ഉണങ്ങാൻ വെക്കണം . ഉണങ്ങിയ പാത്രം എടുത്ത് ചെമ്മണ്ണ് തേച്ച് വീണ്ടും ഉണക്കണം . ഉണങ്ങിയ പാത്രത്തിന് ഉറപ്പ് കിട്ടുന്നതിനു വേണ്ടി അതിനെ ചൂളയ്ക്ക് വെയ്ക്കും 





</doc>
<doc id="227981" url="https://ml.wikipedia.org/wiki?curid=227981" title="വനം പരിസ്ഥിതി മന്ത്രാലയം (ഇന്ത്യ)">
വനം പരിസ്ഥിതി മന്ത്രാലയം (ഇന്ത്യ)

ഭാരതസർക്കാറിന്റെ കീഴിലുള്ള ഒരു മന്ത്രാലയമാണ് വനം-പരിസ്ഥിതി മന്ത്രാലയം (Ministry of Environment and Forests (MoEF)). വനം പരിസ്ഥിതി വകുപ്പ് കൈകാര്യം ചെയ്യുന്ന കേന്ദ്ര മന്ത്രിക്ക് വനം-പരിസ്ഥിതി മന്ത്രാലയത്തിൽ പ്രധാനസ്ഥാനമാണുള്ളത്. ഇന്ത്യയിലെ പാരിസ്ഥിതിക ആഘാത നിർണയ പഠനങ്ങൾ നടത്തുന്നതിന് വനം പരിസ്ഥിതി മന്ത്രാലയം ഒരു വലിയ പങ്ക് വഹിക്കുന്നു.

ഇന്ത്യയിലെ പരിസ്ഥിതി സംബന്ധമായ വിഷയങ്ങൾ കൈകാര്യംചെയ്യുന്നത് ഈ വകുപ്പാണ്. 2011 ഫെബ്രുവരി 9ന് ദേശീയ ഉദ്യാനങ്ങളിലേയും വന്യജീവി സങ്കേതങ്ങളിലെയും പരിസ്ഥിതി പ്രാധാന്യമുള്ള പ്രദേശങ്ങൾ വിജ്ഞാപനം ചെയ്യുന്നതിനായുള്ള മാർഗ നിർദ്ദേശങ്ങൾ കേന്ദ്രവനം പരിസ്ഥിതി മന്ത്രാലയം പുറത്തിറക്കിയിരുന്നു.

കേന്ദ്ര വനം പരിസ്ഥിതി മന്ത്രാലയത്തിന്റെ പ്രധാനലക്ഷ്യങ്ങൾ ഇവയാണ്:


കേരള വനം വന്യജീവി വകുപ്പ്



</doc>
<doc id="227989" url="https://ml.wikipedia.org/wiki?curid=227989" title="ഭാരതീയ വന സർവ്വേ">
ഭാരതീയ വന സർവ്വേ

കേന്ദ്ര വനം പരിസ്ഥിതിമന്ത്രാലയത്തിന്റെ കീഴിലുള്ള ഒരു സ്ഥാപനമാണ് ഭാരതീയ വന സർവ്വേ(ഇംഗ്ലീഷ്:Forest Survey of India; ഹിന്ദി:भारतीय वन सर्वेक्षण). വനഭൂമി സംബന്ധിയായ കണക്കെടുക്കുന്നതും പഠനങ്ങൾ നടത്തുന്നതും ഈ സ്ഥാപനമാണ്. 1981 ജൂണിലാണ് ഈ സ്ഥാപനം നിലവിൽ വന്നത്. ഉത്താരാഖണ്ഡിലെ ഡെറാഡൂണാണ് ഭാരതീയ വന സർവ്വേയുടെ ആസ്ഥാനം.




</doc>
<doc id="227991" url="https://ml.wikipedia.org/wiki?curid=227991" title="തെളിവ് ഗണിതശാസ്ത്രത്തിൽ">
തെളിവ് ഗണിതശാസ്ത്രത്തിൽ

ഏതെങ്കിലും ഒരു മൗലികതത്ത്വം ശരിയാണെങ്കിൽ ഒരു ഗണിതശാസ്ത്ര പ്രസ്താവനയും ശരിയായിരിക്കണം എന്നത് ബോദ്ധ്യപ്പെടുത്തുന്ന പ്രക്രീയയെയാണ് ഗണിതശാസ്ത്രത്തിൽ, തെളിവ് (proof) എന്ന് വിളിക്കുന്നത്. സിദ്ധാന്തങ്ങളെ നിദാനമായെടുത്താണ് (ഡിഡക്റ്റീവ് റീസണിംഗ്) ഗണിതശാസ്ത്രത്തിലെ തെളിവുകൾ കണ്ടെത്തുന്നത്. വസ്തുതകളുടെ അടിസ്ഥാനത്തിലല്ല (ഇൻഡക്റ്റീവ് റീസണിംഗ്) ഇത്തരം വിചിന്തനങ്ങൾ നടക്കുന്നത്. ഗണിതശാസ്ത്ര പ്രസ്താവന എപ്പോഴും ശരിയാണെന്ന് കാണിച്ചാൽ മാത്രമേ അതിനെ തെളിവായി ഗണിതത്തിൽ അംഗീകരിക്കുകയുള്ളൂ. തെളിയിക്കപ്പെടാത്ത പ്രസ്താവനയെ അനുമാനം (കൺജെക്ചർ) എന്നാണ് ഗണിതത്തിൽ വിളിക്കുന്നത്.




</doc>
<doc id="227993" url="https://ml.wikipedia.org/wiki?curid=227993" title="അന്തരീക്ഷസ്ഥിതി">
അന്തരീക്ഷസ്ഥിതി

താപനില, ഹ്യുമിഡിറ്റി, അന്തരീക്ഷമർദ്ദം, കാറ്റ്, മഴ, അന്തരീക്ഷത്തിലെ ധൂളികളുടെ അളവ് തുടങ്ങിയ കാലാവസ്ഥാപരമായ പല ഘടകങ്ങൾക്കും ദീർഘനാൾ കൊണ്ട് നടത്തുന്ന നിരീക്ഷണത്തിൽ കാണുന്ന അവസ്ഥയെയാണ് അന്തരീക്ഷസ്ഥിതി (Climate) എന്ന പ്രയോഗം കൊണ്ട് വിവക്ഷിക്കുന്നത്. കാലാവസ്ഥ (വെതർ) ഇത്തരം ഘടകങ്ങളുടെ തൽസ്ഥിതിയെയോ ഹ്രസ്വകാലമാറ്റത്തെയോ വിവക്ഷിക്കാനായി ഉപയോഗിക്കുന്ന പദമാണ്. 

അന്തരീക്ഷസ്ഥിതിക്ക് കാരണമാകുന്നത് അഞ്ച് ഘടകങ്ങളടങ്ങിയ ഒരു വ്യവസ്ഥയാണ്: അന്തരീക്ഷം, ഹൈഡ്രോസ്ഫിയർ, ക്രയോസ്ഫിയർ, കരഭൂമിയുടെ വിസ്തീർണ്ണം, ബയോസ്ഫിയർ എന്നിവയാണ് ഈ ഘടകങ്ങൾ.

ഭൂമദ്ധ്യരേഖയിൽ നിന്നുള്ള ദൂരം, ഭൂപ്രകൃതി, സമുദ്രനിരപ്പിൽ നിന്നുള്ള ഉയരം, അടുത്തുള്ള ജലാശയങ്ങൾ ജലാശയങ്ങളിലെ ഒഴുക്ക് എന്നിവയാണ് ഒരു പ്രദേശത്തിന്റെ ക്ലൈമറ്റിനെ ബാധിക്കുന്ന ഘടകങ്ങൾ. വിവിധ രീതികളിൽ ക്ലൈമറ്റുകളെ വർഗ്ഗീകരിക്കപ്പെട്ടിട്ടുണ്ട്. താപനിലയും മഴയുടെ അളവുമാണ് വർഗ്ഗീകരണത്തിന് പ്രധാനമായി ഉപയോഗിക്കുന്നത്. 





</doc>
<doc id="227997" url="https://ml.wikipedia.org/wiki?curid=227997" title="തിരുപ്പാവൈ">
തിരുപ്പാവൈ

ആണ്ടാൾ രചിച്ച മുപ്പതു പാചുരങ്ങളുടെ സമാഹാരമാണ് തിരുപ്പാവൈ എന്ന പ്രാചീന തമിഴ് കൃതി. പെരുമാളിനെ (വിഷ്ണു) സ്തുതിച്ചുകൊണ്ടു് പാടുന്ന ഈ പാട്ടുകൾ നാലായിരം ദിവ്യപ്രബന്ധം എന്ന തമിൾ വൈഷ്ണവഭക്തിസാഹിത്യശേഖരത്തിന്റെ ഭാഗമായി കണക്കാക്കപ്പെടുന്നു. അമ്പാടിയിലെ ഇടയപ്പെൺകൊടിമാർ മാർകഴി മാസത്തിൽ ആചരിച്ച 'പാവൈ നോയ്മ്പ്' എന്ന ആതിരാവ്രതത്തിന്റെ ഗീതചിത്രീകരണമാണു് ഈ മുപ്പതു പാട്ടുകളിലൂടെ ആണ്ടാൾ നിർവ്വഹിക്കുന്നതു്. ഇടക്കാലത്തു് പ്രചാരം തീരെക്കുറഞ്ഞുപോയ ഈ വ്രതാചരണം കാഞ്ചി ശങ്കരാചാര്യരുടേയും മറ്റും ശ്രമഫലമായി പുനർജ്ജീവിക്കപ്പെട്ടു.

തിരുപ്പാവൈയിലെ പാട്ടുകൾക്കു് പ്രചോദനമായ മൂലകഥ ഭാഗവതത്തിലെ കൃഷ്ണാവതാരമാണെന്നു വിശ്വസിക്കുന്നു. ശ്രീമദ് ഭാഗവതപുരാണത്തിലെ ദശമസ്കന്ധം 22-ആം അദ്ധ്യായത്തിൽ ഒരു കാത്യായനീവ്രതത്തെക്കുറിച്ച് പരാമർശിക്കുന്നുണ്ടു്. നന്ദഗോപന്റെ വീട്ടിൽ ശ്രീകൃഷ്ണൻ വളർന്നുകൊണ്ടിരിക്കേ ആ കുമാരൻ തങ്ങളുടെ ഭർത്താവായിത്തീരണമെന്നാഗ്രഹിക്കുന്ന പെൺകിടാങ്ങൾ അനുഷ്ഠിക്കുന്ന ഒരു നോയ്മ്പായാണു് കാത്യായനീവ്രതത്തെ സൂചിപ്പിക്കുന്നതു്. ഹേമന്തഋതുവിലെ ആദ്യമാസത്തിൽ കാളിന്ദീനദിയിൽ കുളിച്ച് മണലുകൊണ്ടുണ്ടാക്കിയ ദേവീപ്രതിമയെ ഗന്ധമാല്യാദികളാൽ പൂജിച്ചുകൊണ്ട് "കാത്യായനി മഹാമായേമഹായോഗിന്യധീശ്വരീ! നന്ദഗോപസുതം ദേവി, പതിം മേ കുരു തേ നമഃ" എന്ന മന്ത്രം ജപിച്ചുകൊണ്ടു് എല്ലാ വർഷവും ഒരു മാസത്തോളം അവർ ഈ വ്രതം തുടർന്നുകൊണ്ടിരുന്നുവത്രേ. അക്കാലത്തു് അവർ നൈവേദ്യം മാത്രമേ ഭക്ഷിച്ചിരുന്നുള്ളൂ എന്നും എല്ലാ ദിവസവും പ്രഭാതമാവുന്നതിനുതൊട്ടുമുമ്പ് ഉണർന്നെഴുന്നേറ്റ് കൂട്ടം ചേർന്നു് അന്യോന്യം കെട്ടിപ്പിടിച്ച് കൃഷ്ണനെപ്പറ്റി ഉറക്കെപ്പാടിക്കൊണ്ടായിരുന്നു അവർ കാളിന്ദിയിൽ നീരാടാൻ പോയിരുന്നു എന്നും ഭാഗവതത്തിൽ വർണ്ണിച്ചിട്ടുണ്ടു്. ("ഉഷസ്യുത്ഥായ ഗോത്രൈഃ സ്വൈരന്യോന്യാബദ്ധബാഹവഃ; കൃഷ്ണമുച്ചൈർ ജഗുര്യാന്ത്യഃ കാളിന്ദ്യാം സ്നാതുമന്വഹം" - ഭാഗവതം). ഈ കഥാസന്ദർഭമായിരിക്കണം 'തിരുപ്പാവൈ'യ്ക്കു പ്രചോദനമായിട്ടുണ്ടാവുക. പക്ഷേ, ഇതിനുപരി, ഭാഗവതത്തിൽ രേഖപ്പെടുത്താത്ത ഏതോ പാരമ്പര്യമാണു് തിരുപ്പാവൈയുടെ വിപുലമായ വർണ്ണനയ്ക്ക് ആധാരം എന്നു് പിൽക്കാലവ്യാഖ്യാതാക്കൾ അനുമാനിക്കുന്നു. മേൽപ്പറഞ്ഞ പതിവുകളിൽനിന്നും വ്യത്യസ്തമായി 'പാവൈനോമ്പ്' എന്ന ആചാരത്തിലെ ചടങ്ങുകൾ വിവരിക്കപ്പെടുന്നതാണു് ഈ അനുമാനത്തിനു കാരണം.
ലളിതസുന്ദരമായ മുപ്പതു പാട്ടുകൾ ആണു് തിരുപ്പാവൈയുടെ പ്രധാന ഉള്ളടക്കം. എന്നാൽ പിൽക്കാലത്തു് അനുഗാമികൾ എഴുതിച്ചേർത്ത മൂന്നു തനിയനുകൾ (ഒറ്റശ്ലോകങ്ങൾ) കൂടി തിരുപ്പാവൈയുടെ ഭാഗമായി കണക്കാക്കപ്പെടുകയോ ആചരിക്കപ്പെടുകയോ ചെയ്യുന്നുണ്ടു്. ഇതിനും പുറമേ, ഗോദാസ്തുതി എന്ന പേരിൽ ഒരു പദ്യം കൂടി തിരുപ്പാവൈയുടെ ഭാഗമായി പഠിതാക്കൾക്കു കണക്കാക്കാം.

ഭാരതീയകാവ്യസങ്കൽപ്പമനുസരിച്ചുള്ള 'കാവ്യപ്രശംസ' എന്ന അംഗമായി കണക്കാക്കാവുന്ന ഈ പദ്യം ആണ്ടാളുടെ ഐതിഹ്യത്തിനോ ചരിത്രത്തിനോ ആധാരമാവുന്ന ഒരു പിൻ‌കാലരേഖകൂടിയാണു്. വേദാന്തദേശികന്റെ പ്രബന്ധസാരം എന്ന കൃതിയിൽനിന്നും എടുത്ത ഗോദാസ്തുതി ഇപ്രകാരമാണു്:

<poem>
വേയർ പുകഴ്വില്ലിപുത്തൂരാടിപ്പൂരം
മേൾമേലു മിക വിളങ്ക വിട്ടുചിത്തൻ
തൂയതിരുമകളായ് വന്തരങ്കനാർക്കു്
തുഴായ്മാലൈ മുചൂടിടിക്കൊടുത്തമാതേ
നേയമുടൻ തിരുപ്പാവൈ പാട്ടാറൈൻതു
നീയുരൈത്ത തൈയൊരു തിങ്കൾ പാമാലൈ
ആയപുകഴ് നൂറ്റുനാർപ്പതുമൂന്റും
അൻപുടനേ അടിയേനുക്കരുൾചെയ് നീയേ
</poem>

തിരുപ്പാവൈയെ പ്രകീർത്തിക്കുകയോ അവതരിപ്പിക്കുകയോ ചെയ്യുന്ന മൂന്നു തനിയനുകളിൽ ഒന്നു് പരാശരഭട്ടർഎഴുതിയ സംസ്കൃതത്തിലുള്ള ശ്ലോകമാണു്.
<poem>
നിളാതുംഗസ്തനഗിരിതടീസുപ്തമുദ്ബോധ്യ കൃഷ്ണം
പാരാർത്ഥ്യം സ്വംശ്രുതി ശത ശിരസ്സിദ്ധമധ്യാപയന്തീ
സ്വോച്ഛിഷ്ടായാം സ്രജി നിഗളിതം യാ ബലാത്കൃത്യ ഭുംക്തേ
ഗോദാ, തസ്യൈ നമഃ ഇദമിദം ഭൂയ ഏവാസ്തു ഭൂയഃ
</poem>
ഉയ്യക്കൊണ്ടാർ എന്ന തമിഴ് കവി പില്ക്കാലത്തു രചിച്ച രണ്ടു തനിയനുകളെ തിരുപ്പാവൈയുടെ പതിയം (ആമുഖം) ആയി കണക്കാക്കുന്നു:

1.
<poem>
അന്നവയൽ പുതുവൈ ആണ്ടാൾ അരങ്കർക്കു
പന്നു തിരുപ്പാവൈ പൽപതികം ഇന്നിശൈയാൽ
പാടിക്കൊടുത്താൾ നൽ പാമാലൈ പൂമാലൈ
ചൂടിക്കൊടുത്താളൈ ചൊൽ
</poem>
2.
<poem>
ചൂടിക്കൊടുത്ത ചുടർക്കൊടിയേ തൊല്പാവൈ
പാടിയരുളവല്ല പല്വളൈയായ് - നാടിനീ
വേങ്കടവർക്കു എന്നൈ വിതി എന്റവിമ്മാറ്റം
നാം കടവാ വണ്ണമേ നൽകു്
</poem>

സംഘസാഹിത്യത്തിനു ശേഷമുള്ള രണ്ടു സമാന്തരപഥങ്ങളാണു് ശൈവസാഹിത്യസംബന്ധമായ തേവാരങ്ങളും വൈഷ്ണവസാഹിത്യസംബന്ധമായ ദിവ്യപ്രബന്ധവും. ഈ പരിവർത്തനകാലഘട്ടത്തിൽ തമിഴിലെ ഭാഷയിലും ശൈലിയിലും വൃത്താലങ്കാരശീലങ്ങളിലും പ്രകടമായ മാറ്റങ്ങൾ വന്നുചേർന്നിരുന്നു. സംഘകൃതികളിലെ തമിഴ് താരതമ്യേന സംക്ഷിപ്തദുർഗ്രഹവും അതിന്റെ ശൈലി സങ്കേതജടിലവുമായിരുന്നു. എന്നാൽ തേവാരങ്ങളിലും ദിവ്യപ്രബന്ധത്തിലും കാണുന്ന ഭാഷ സാഹിത്യസംസ്കാരസമ്പന്നവും അതേ സമയം തന്നെ ലളിതവുമായി കാണപ്പെടുന്നു. താളമിട്ടു പാടുവാൻ തക്ക വിധത്തിലാണു് ഇക്കാലത്തെ രചനകൾ മുഴുവൻ സ്വരൂപിച്ചിട്ടുള്ളതു്. തിരുപ്പാവൈയിലെ പദ്യങ്ങളാകട്ടെ, സംസ്കൃതരീതി പിന്തുടർന്നുകൊണ്ടുള്ള ചതുഷ്പാദികളാണു്. കൊച്ചകക്കലിപ്പാ എന്നറിയപ്പെടുന്ന വൃത്തത്തിലാണു് തിരുപ്പാവൈ രചിക്കപ്പെട്ടിട്ടുള്ളതു്. ഓരോ പാചുരത്തിലും എട്ടു പാദങ്ങളും ഓരോ പാദത്തിലും നാലു ഗണങ്ങളുമുണ്ടു്. (ഗണങ്ങളെ ചീരുകൾ എന്നു വിളിക്കുന്നു). എന്നാൽ സംസ്കൃതത്തിലുള്ളതിനു വിരുദ്ധമായി, ഗണങ്ങൾ കണക്കാക്കുന്നതു് അതിലെ അക്ഷരങ്ങളെ നോക്കിയല്ല, പകരം 'അചൈ'കളെ എണ്ണിയാണു്. ഒരു 'അചൈ'യിൽ ഒരക്ഷരമോ രണ്ടക്ഷരമോ ആവാം.

തമിഴിലെ എല്ലാ വൃത്തങ്ങളും താരതമ്യേന സംഗീതപ്രധാനമാണു്. അവയെല്ലാം പാടാൻ ഉദ്ദേശിച്ച് താളാധിഷ്ഠിതമായി തയ്യാറാക്കിവെച്ചിട്ടുള്ളവയാണു്. ദിവ്യപ്രബന്ധത്തിലെ മിക്കവാറും എല്ലാ പാട്ടുകൾക്കും മുമ്പേ നിർദ്ദേശിക്കപ്പെട്ട രാഗങ്ങളും താളങ്ങളും ഉണ്ടു്. ഇവയിൽ അത്യന്തം പ്രാചീനമായ ചില രാഗവിശേഷങ്ങളാണു് തമിഴിൽ പണ്ണുകൾ എന്നറിയപ്പെടുന്നതു്. ഇടക്കാലത്തു് പ്രയോഗം കുറഞ്ഞുപോയ ഇവയെ കർണ്ണാടകസംഗീതസമ്പർക്കം മൂലം പരിഷ്കരിക്കപ്പെട്ട ആധുനികതമിഴ് സംസ്കാരം പുനരുദ്ധരിക്കാൻ ശ്രമിച്ചിട്ടുണ്ടു്.

തിരുപ്പാവൈയിലെ പാചുരങ്ങൾ അട, ആദി, ത്രിപുട, രൂപകം എന്നീ താളങ്ങളും ബിലഹരി,പന്തുവരാളി, കാംബോജി, തോടി, ഭൂപാളം, മോഹനം, അസാവേരി,കേദാരഗൗള, ശഹാന, അഠാണ, സാരംഗം, സൗരാഷ്ട്രം, യമുനാകല്യാണി, ശ്രീ, സാവേരി, ദേശി, ഭൈരവി, പിയാകടൈ, ശങ്കരാഭരണം, ആരഭി, ആനന്ദഭൈരവി, ധന്യാശി, കല്യാണി, സുരുട്ടി എന്നീ രാഗങ്ങളിൽ പാടണമെന്നു നിർദ്ദേശങ്ങളോ കീഴ്വഴക്കങ്ങളോ പതിവുണ്ടു്.

എം.എസ്. സുബ്ബലക്ഷ്മി,എം.എൽ. വസന്തകുമാരി തുടങ്ങിയ ആധുനികകർണ്ണാടക സംഗീതജ്ഞരിലൂടെ തിരുപ്പാവൈ പാട്ടുകൾ ഇപ്പോൾ കൂടുതൽ പ്രചാരത്തിലുണ്ടു്. ആധുനിക സംഗീതോപകരണങ്ങളുടെ വരവോടെ, തിരുപ്പാവൈ പ്രാചുരങ്ങൾ വിവിധ ശൈലികളിൽ പാടിപ്പരത്താൻ പുതിയ തലമുറയ്ക്കു് അവസരം ലഭിക്കുന്നുമുണ്ടു്.

മാർകഴി (മാർഘശീർഷം) മാസത്തിലെ സുഖകരമായ കുളിരുള്ളതും നിലാവുനിറഞ്ഞതുമായ ദിവസങ്ങളിൽ അമ്പാടിയിലെ സുന്ദരിമാരായ പെൺകിടാങ്ങൾ നീരാടാൻ പോകുമ്പോൾ 'പാവൈനോൻപ്' എന്ന വ്രതത്തിനാവശ്യമായ 'പറ' എന്ന താളവാദ്യം വാങ്ങുന്നതിനു് ഗോത്രനായകനായ നന്ദഗോപന്റെ വീട്ടിൽ ചെന്നു് അദ്ദേഹത്തിന്റെ പുത്രനായ ശ്രീകൃഷ്ണനെ വിളിച്ചുണർത്തുന്നതാണു് തിരുപ്പാവൈയുടെ ആസകലപ്രതിപാദ്യം. കൂട്ടുകാരൊരുമിച്ച് കൃഷ്ണസ്തുതികളും ചേർത്തു പാട്ടുപാടിപ്പോകുന്ന അവർ കൃഷ്ണനെക്കൂടാതെ നന്ദഗോപരേയും യശോദയേയും ബലരാമനേയും കൂടി വിളിച്ചുണർത്തുന്നു. നന്ദഗോപരുടെ പുത്രപത്നിയായ 'നപ്പിന്നൈ'യോടു ഉണർന്നുവന്നു് കതകുതുറക്കാൻ അവർ ആവശ്യപ്പെടുന്നു. ചുറ്റിലും കുത്തുവിളക്കുകൾ എരിയവേ, ആനക്കൊമ്പുകൊണ്ടുതീർത്ത കട്ടിലിൽ പഞ്ഞിക്കിടക്കയിൽ, വിരിഞ്ഞ പൂങ്കുല മുടിയിൽ ചൂടിയ നപ്പിന്നൈയെ പുണർന്നുറങ്ങിക്കൊണ്ടിരിക്കുകയാണു് അപ്പോഴും ശ്രീകൃഷ്ണൻ. മഴക്കാലത്തു് ഗുഹയിൽ നിന്നും ഉണർന്നെണീറ്റുവന്നു് സിംഹാസനത്തിലിരിക്കുന്ന സിംഹത്തെപ്പോലെ, പുറത്തുവന്നു് തങ്ങളുടെ നിവേദനത്തെക്കുറിച്ച് ചിന്തിക്കാൻ അവർ കൃഷ്ണനോട് പ്രാർത്ഥിക്കുന്നു. പറ (ഒരു താളവാദ്യം), ശംഖുകൾ, മംഗലഗാനങ്ങൾ പാടുന്ന ഗായകർ, കുത്തുവിളക്കു്, കൊടി, വിതാനം മുതലായവ തങ്ങൾക്കു നൽകാൻ അവർ അഭ്യർത്ഥിക്കുന്നു. അഥവാ അറിവില്ലാതെ തങ്ങൾ എന്തെങ്കിലും തെറ്റായി പറഞ്ഞുപോയിട്ടുണ്ടെങ്കിൽ തങ്ങളോടു ക്ഷമിക്കണമെന്നും യഥാർത്ഥത്തിൽ പറ വാങ്ങുന്നതല്ല തങ്ങളുടെ ഉദ്ദേശം, പ്രത്യുത ഈയുള്ള ജന്മവും ഇനിയുള്ള ജന്മങ്ങളും അങ്ങയെ സേവിക്കുവാൻ അവസരമുണ്ടാകണമെന്നതാണെന്നും അതിനുവേണ്ടി തങ്ങളുടെ നിസ്സാരസേവനങ്ങൾ അങ്ങു സ്വീകരിക്കണമെന്നും അപേക്ഷിക്കാനാണു് 'ചിറ്റും ചെറുകാലേ' തങ്ങൾ വന്നു് 'ഉണർത്തിക്കുന്ന'തെന്നും പെൺകിടാങ്ങൾ ശ്രീകൃഷ്ണനെ അറിയിക്കുന്നു. "ആയ്പ്പാടിച്ചെൽവച്ചിറുമി"കളുടെ പാവൈനോമ്പുകൊണ്ടു് അവർക്കുമാത്രമല്ല പുണ്യം എന്നു് അവകാശപ്പെടുന്നു. നാൾകാലേ നീരാടിയും നെയ്യും പാലുമുണ്ണാതെയും കണ്ണിൽ മയ്യെഴുതാതെയും മലർചേർത്തു മുടി മെടയാതെയും ചെയ്തുകൂടാത്തവ ചെയ്യാതെയും ഏഷണിയിൽ ഏർപ്പെടാതെയും ദാനധർമ്മങ്ങളിൽ ഏർപ്പെട്ടും അവരിങ്ങനെ നോമ്പുനോൽക്ക കൊണ്ടു് നാട്ടിലെ ദോഷങ്ങൾ തീരും, മാസം തോറും മുമ്മൂന്നു മഴ വീതം പെയ്യും, ചെന്നെല്ലു വിളഞ്ഞുനിൽക്കുന്ന പാടങ്ങളിൽ കയൽമീനുകൾ നീന്തിത്തുടിക്കും, വിരിഞ്ഞ കുമളപ്പൂവുകൾക്കുള്ളിൽ വണ്ടുകൾ തേനുണ്ടു മയങ്ങും, തടിച്ച പശുക്കൾക്കരികിലിരുന്നു് ഇടയർ വീർത്ത അകിടുകൾ കറന്നു് പാൽക്കുടങ്ങൾ നിറയ്ക്കും, ഇതൊക്കെ വഴി നാടാകെ സമ്പൽസമൃദ്ധവും സമാധാനവും നിറയും എന്നെല്ലാം അവർ പ്രതീക്ഷിക്കുന്നു.

ഇപ്രകാരം ലളിതമായ ആവശ്യങ്ങളുടെ പ്രതിപാദനമാണു് ഈ പാട്ടുകൾ എന്നു് പ്രഥമദൃഷ്ട്യാ തോന്നാമെങ്കിലും പ്രചത്തി (ആരാദ്ധ്യദേവന്റെ പാദങ്ങളിൽ ഭക്തന്റെ സമ്പൂർണ്ണമായ ആത്മസമർപ്പണം) ആണു് തിരുപ്പാവൈയുടെ ആന്തരികപ്രമേയമെന്നു് വ്യാഖ്യാതാക്കൾ വിശദീകരിക്കുന്നു. 

പഴയ മലയാളത്തിലെ പല ഭാഷാപ്രയോഗങ്ങൾക്കും തിരുപ്പാവൈയുടെ പാചുരങ്ങളിലുള്ള ശൈലികളുമായി പ്രകടമായ സാദൃശ്യമോ സംക്രമണലക്ഷണങ്ങളോ ഉണ്ടെന്നു് ഭാഷാചരിത്രകാരന്മാർ ചൂണ്ടിക്കാണിച്ചിട്ടുണ്ടു്. മലയാളവുമായി ഏറ്റവും അടുത്തുനിന്ന തമിൾ ഭാഷാഘട്ടം തിരുപ്പാവൈയുടെ കാലഘട്ടമായിരിക്കണമെന്നു് വേണുഗോപാലപ്പണിക്കർ അനുമാനിക്കുന്നു. ഇതിനു് ഉപോൽബലകമായി അദ്ദേഹം ചില വസ്തുതകൾ ഉദാഹരിക്കുന്നുണ്ടു്:

1. ഏറ്റവും ആദ്യത്തെ പഴയമലയാളം കൃതികളിൽ കാണുന്ന ക്രിയാരൂപങ്ങൾ കാലപ്രത്യയാന്തങ്ങൾ (ഉദാ: വന്നു, വരുന്നു, വരും) ആയിരുന്നില്ല. പകരം കർത്താവിനെ സൂചിപ്പിച്ചുകൊണ്ടു് വന്നാൻ (അവൻ വന്നു), വന്നാൾ (അവൾ വന്നു), വന്നൂ(തു) (അതു വന്നു), വന്നായ് (നീ വന്നു), വന്നേൻ (ഞാൻ വന്നു), വന്നന (അവ വന്നു) എന്നെല്ലാമായിരുന്നു. ഇവയ്ക്കു സമാനമാണു് തിരുപ്പാവൈയിലെ ക്രിയാപ്രയോഗങ്ങൾ. എന്നാൽ പ്രാചീന തമിളിൽ ഇത്തരം പ്രയോഗങ്ങൾ (പ്രത്യേകിച്ച് സർവ്വനാമപ്രത്യയങ്ങൾ) സമാനമല്ല.

2. "നെയ്യുണ്ണോം, പാലുണ്ണോം (നെയ്യുണ്ണാതെയും പാലുണ്ണാതെയും) എന്നീ നിഷേധാർത്ഥസഹിതമായ വാക്കുകൾ പൂർണ്ണക്രിയകളല്ല. വിനയെച്ചങ്ങൾ - മുറ്റെച്ചങ്ങൾ ആണു്. നിഷേധപ്രത്യയം ചേർക്കുന്നതിനുപകരം ഉൺ-ഓം എന്നീ ധാതുവും സർവ്വനാമപ്രത്യയവും വിളക്കിച്ചേർത്താണു് അർത്ഥപൂർത്തി വരുത്തുന്നതു്. "ഒട്ടും പൂട്ടേൻ" (കെട്ടിപ്പിടിക്കയില്ല), "മുകവുമണയേൻ"(ചുംബിക്കയില്ല), "തംബലം പോലുമൊന്നു താരേൻ കൊള്ളേൻ" (താംബൂലം പോലും തരികയോ ഇങ്ങോട്ടുതന്നാൽ സ്വീകരിക്കുകയോ ഇല്ല) തുടങ്ങിയ പ്രയോഗങ്ങൾ ലീലാതിലകശ്ലോകത്തിലുള്ളതു് ഈ ശീലത്തിനു സമാനമാണു്.

3. മലയാളത്തിലുള്ളതുപോലെ, വാൻ / പാൻ എന്നീ പ്രത്യയങ്ങൾ ചേർത്ത് പിൻവിനയെച്ചമുണ്ടാക്കുന്ന രീതി (പാസുരം 8 : "പോവാൻ","കൂവുവാൻ",14:"ചങ്കിടുവാൻ","എഴുപ്പുവാൻ") തമിഴിൽ തിരുപ്പാവൈയ്ക്കുമുമ്പോ പിൻപോ പ്രചുരപ്രചാരത്തിലുണ്ടായിരുന്നിട്ടില്ല.

4. ചിറ്റാമൽ, പേശാമൽ തുടങ്ങിയവയ്ക്കു പകരം 'ചിറ്റാതെ', 'പേശാതെ' എന്നെല്ലാം (പാചുരം 11) പ്രയോഗിച്ചിരിക്കുന്നു. ഇതിലെ 'ആ'(ആതവണ്ണം) എന്ന പ്രത്യയമാണു് മലയാളത്തിലെ മൂലനിഷേധപ്രത്യയം എന്നു ശ്രദ്ധിക്കുക.

5. പൂർണ്ണക്രിയയിൽ അവസാനിക്കുന്ന വാക്യത്തെ മുഴുവനായോ നാമം പോലെ ആക്കി വിഭക്തിപ്രത്യയവും ചേർത്തു് കർമ്മമാക്കുന്ന രീതി ((1)പാചുരം 13:"പുള്ളിൻവായ് കീണ്ടാനൈ - (അവൻ പുള്ളിന്റെ വായ് പിളർന്നു - അവനെ); (2)പൊല്ലാവരക്കനെ കിള്ളി കളനിതാനൈ; (3)ആയർചിറുമിയരോമുക്കു)) പുതുമലയാളത്തിൽ പ്രയോഗത്തിലില്ലെങ്കിലും കൃഷ്ണഗാഥയുടെ ശൈലിയുമായി പലയിടത്തും ഒത്തുപോകുന്നു. ഉദാ: (പാവകൻ വന്നു വിഴുങ്ങുന്നോനെ; എന്തങ്ങു ചെയ്യുന്നോൻ; കാർമുകിൽവർണ്ണൻ കളിക്കുന്നോനേ...). ഇതുപോലെ തോറ്റംപാട്ടുകളിലെ വരികളുമായി സാദൃശ്യമുള്ളതാണു് "നന്നാളാൽ"( നല്ല നാളിൽ) എന്ന പ്രയോഗത്തിലുള്ള സപ്തമീവിഭക്ത്യർത്ഥം ( ഉദാ: "വണ്ണായിക്കടവാൽ നീരാടി...")

6. ഭൂമിയിൽ എന്ന അർത്ഥത്തിൽ കാണപ്പെടുന്ന "വൈയത്തു" എന്ന വാക്കു് പ്രത്യേകം ശ്രദ്ധേയമാണു്. 'വയറ്റത്തു്', 'ഇരുട്ടത്തു്', 'മഴയത്തു്', 'വെയിലത്തു്' തുടങ്ങിയ പ്രയോഗങ്ങൾ ഇന്ന്നു് മലയാളത്തിൽ മാത്രമാണുള്ളതു്.

കർണ്ണാടക സംഗീതജ്ഞനും വായ്പ്പാട്ടുകാരനുമായ അരിയക്കുടി രാമാനുജ അയ്യങ്കാർ മുപ്പതുഗീതങ്ങൾ ചിട്ടപ്പെടുത്തി ശബ്ദലേഖനം ചെയ്തിട്ടുണ്ട്.
ഈ കൃതി തായ്‌ലാന്റിലും ആലപിക്കപ്പെടുന്നുണ്ട്. തമിഴ് കലണ്ടറിലെ മാർഗഴി മാസത്തോടനുബന്ധിച്ച് ഡിസംബർ ജനുവരി മാസങ്ങളിലാണ് "ത്രിയംപാവൈ-ത്രിപ്പാവൈ" എന്ന പേരിലറിയപ്പെടുന്ന ചടങ്ങിൽ ഗാനമാലപിക്കപ്പെടുന്നത്. 


</doc>
<doc id="228006" url="https://ml.wikipedia.org/wiki?curid=228006" title="അരവിന്ദ് നേത്രചികിത്സാലയം">
അരവിന്ദ് നേത്രചികിത്സാലയം

ഇന്ത്യയിലെ വിവിധ പ്രദേശങ്ങളിൽ കേന്ദ്രങ്ങളുള്ള ഒരു നേത്രചികിത്സാലയം (Eye care hospital) ആണു് അരവിന്ദ് നേത്രചികിത്സാലയം അല്ലെങ്കിൽ അരവിന്ദ് കണ്ണാശുപത്രി. ഗവണ്മെന്റ് ആശുപത്രിയിൽ നിന്നും വിരമിച്ച ഡോ. ഗോവിന്ദപ്പ വെങ്കടസ്വാമി 1976-ൽ ആരംഭിച്ച ഈ ആശുപത്രി 36 വർഷത്തിനിടയിൽ 3.2 കോടി രോഗികളെ പരിശോധിക്കുകയും അവരിലെ നാൽപ്പതുലക്ഷം പേർക്കു് നേത്രശസ്ത്രക്രിയ നടത്തുകയും ചെയ്തിട്ടുണ്ടു്. ഈ ശസ്ത്രക്രിയകളിൽ ഭൂരിപക്ഷവും സൗജന്യമായോ തീരെ ചുരുങ്ങിയ നിരക്കിലോ ആണു് ചെയ്തുകൊടുത്തതു്. അരവിന്ദ് നേത്രചികിത്സാലയത്തിന്റെ സേവന മാതൃക ലോകത്തെങ്ങും പ്രശംസാപാത്രമാവുകയും നിരവധി ഗവേഷണപഠനങ്ങൾക്കു് (case studies) വിഷയമാവുകയും ചെയ്തിട്ടുണ്ടു്.


</doc>
<doc id="228008" url="https://ml.wikipedia.org/wiki?curid=228008" title="ഗോവിന്ദപ്പ വെങ്കടസ്വാമി">
ഗോവിന്ദപ്പ വെങ്കടസ്വാമി

പ്രശസ്തനായിരുന്ന ഒരു നേത്രശസ്ത്രക്രിയാവിദഗ്ദനായിരുന്നു ഡോ. വി. എന്ന അപരനാമത്തിൽ അറിയപ്പെട്ടിരുന്ന ഡോ. ഗോവിന്ദപ്പ വെങ്കടസ്വാമി (ഒക്ടോബർ 1, 1918- ജൂലൈ 7,2006). 1973-ലെ പത്മശ്രീ പുരസ്കാരം ലഭിച്ചിട്ടുള്ള അദ്ദേഹമാണു് ലോകത്തിലെ ഏറ്റവും ബൃഹത്തായ കണ്ണാശുപത്രിശൃംഖലയായ അരവിന്ദ് നേത്രചികിത്സാലയം സ്ഥാപിച്ചത്. ഭാരതത്തിൽ ആകെ നടന്നിട്ടുള്ള നേത്രശസ്ത്രക്രിയകളിൽ അഞ്ചുശതമാനത്തോളം അരവിന്ദ് കണ്ണാശുപത്രികളിലാണു് ചെയ്യപ്പെട്ടതെന്നു് വിശ്വസിക്കപ്പെടുന്നു.

1976 ൽ 58 വയസുള്ളപ്പോൾ 11 കിടക്കകളോടെ ആശുപത്രി ആരംഭിച്ചു. ഒരു വാടക വീട്ടിലായിരുന്നു ഇത്. ഇന്ന് അരവിന്ദ് കണ്ണു സംരക്ഷണ സംവിധാനത്തിൽ ദക്ഷിണേന്ത്യയിൽ 7 ടെർഷ്യറി കെയർ ഹോസ് കൺട്രോൾ, 6 സെക്കൻഡറി കണ്ണ് കെയർ സെന്ററുകൾ, 70 പ്രാഥമിക കണ്ണ് കെയർ സെന്ററുകൾ എന്നിവ ഉൾപ്പെടുന്നു. 1996 -ൽ ഡോ. വി. യുടെ നേതൃത്വത്തിൽ ലയൺസ് അരവിന്ദ് ഇൻസ്റ്റിറ്റിയൂട്ട് ഫോർ കമ്യൂണിറ്റി ഒഫ്താൽമോളജി (ലെയ്ക്കോ) സ്ഥാപിക്കുകയുണ്ടായി. ഇന്ത്യയിലെയും മറ്റ് 30 വികസ്വര രാജ്യങ്ങളിലെയും 347 ആശുപത്രികളിൽ അരവിന്ദ് മാതൃക പകർത്താൻ സഹായിച്ചിട്ടുള്ള ഒരു പരിശീലന കൺസൾട്ടിംഗ് സ്ഥാപനമാണ് LAICO. ജീവിതകാലത്തുടനീളം ഡോ. ​​വി ഇന്ത്യയിലും വിദേശത്തും സ്ഥാപനങ്ങളുമായി പങ്കാളിത്തത്തിന്റെ വിപുലമായ ഒരു ശൃംഖല നിർമിച്ചു.കുടുംബത്തിന്റെ മൂന്നു തലമുറകളിലായി 25 കണ്ണ് ശസ്ത്രക്രിയകൾ ഉൾപ്പെടെ 35 പേരടങ്ങിയ കുടുംബാംഗങ്ങൾ അരവിന്ദിൽ ജോലി ചെയ്തു. ഡോ. വി. അരബിന്ദോയുടെയും മിർറ അൽഫാസയുടെയും (മദർ) ആത്മീയ ഗുരുവിന്റെ ശിഷ്യനായിരുന്നു ഡോ. അദ്ദേഹത്തിന്റെ വാക്കുകളിൽ പറഞ്ഞാൽ, "അരവിന്ദ് ഹോസ്പിറ്റൽ മനുഷ്യ മനസ്സിനെയും ശരീരത്തെയും ആത്മാവിനെ രൂപാന്തരപ്പെടുത്തുന്നതിന് ഉയർന്ന ബോധം കൈവരിക്കുക എന്നതാണ്. ഇത് മെക്കാനിക്കൽ ഘടനയല്ല. അതിന് ആഴത്തിലുള്ള ഒരു ഉദ്ദേശ്യമുണ്ട്. അത് കെട്ടിടങ്ങളോ ഉപകരണങ്ങളോ പണമോ വസ്തുക്കളോ അല്ല, ബോധം മാത്രമാണ്. അദ്ദേഹത്തിന്റെ ജീവചരിത്രം ഒരു സിനിമയിലും "ഇൻഫിനിറ്റ് വിഷൻ" എന്ന പേരിൽ ഒരു പുസ്തകത്തിലും രേഖപ്പെടുത്തപ്പെട്ടിട്ടുണ്ട്.



</doc>
<doc id="228012" url="https://ml.wikipedia.org/wiki?curid=228012" title="മീററ്റ് കത്രിക">
മീററ്റ് കത്രിക

ഉത്തരേന്ത്യയിലെ മീററ്റ് നഗരത്തിനു ചുറ്റിലുമുള്ള ചെറുകിട വ്യവസായയൂണിറ്റുകൾ നിർമ്മിച്ചുവിൽക്കുന്ന പ്രത്യേകതരം കത്രികകളാണു് മീററ്റ് കത്രികകൾ. പുനർനിർമ്മിച്ച ഉരുക്കുകൊണ്ട് ഉണ്ടാക്കുന്നതും വസ്ത്രനിർമ്മാണത്തിനും മറ്റു ഗാർഹികാവശ്യങ്ങൾക്കും ഉപയോഗിക്കുന്നതുമായ ഈ ഉപകരണത്തിനു് 2013 ജനുവരിയിൽ ഭൂമിശാസ്ത്രസൂചികയ്ക്കുള്ള അംഗീകാരം ലഭിച്ചു. ചെറുകിട വ്യവസായങ്ങൾ ഉല്പാദിപ്പിക്കുന്ന ഒരു തൊഴിലുപകരണത്തിനു് ഇത്തരത്തിൽ ലഭിക്കുന്ന ആദ്യത്തെ അംഗീകാരമാണു് ഇതു്. മുന്നൂറിലധികം വർഷമായി മീററ്റിലെ വിദഗ്ദ്ധകൈത്തൊഴിലുകാർ തുടർന്നുവരുന്ന ഈ വ്യവസായത്തിലൂടെ 250-ലധികം യൂണിറ്റുകളിലായി 70,000ത്തിൽ അധികം ആളുകൾക്കു് നേരിട്ടോ അല്ലാതെയോ തൊഴിൽ ലഭിക്കുന്നുണ്ടു്.


</doc>
<doc id="228014" url="https://ml.wikipedia.org/wiki?curid=228014" title="ആണ്ടാൾ">
ആണ്ടാൾ

തിരുപ്പാവൈ, നാച്ചിയാർ തിരുമൊഴി എന്നീ പ്രാചീന തമിഴ് ഗീതസംഹിതകളുടെ കർത്താവാണു് ആണ്ടാൾ. പുരാതനതമിഴ് സാഹിത്യത്തിന്റെ ഭാഗമായ വൈഷണവഭക്തിപ്രസ്ഥാനത്തിലെ പന്ത്രണ്ടു് ആഴ്വാർമാരിൽ ഒമ്പതാമത്തേതാണു് ആണ്ടാൾ. പെരിയാഴ്വാർ എന്നറിയപ്പെട്ടിരുന്ന വിഷ്ണുചിത്തന്റെ (വിഷ്ണുസിദ്ധൻ) വളർത്തുപുത്രിയായിരുന്ന കോതൈ ആണു് പിൽക്കാലത്ത് ആണ്ടാൾ എന്നറിയപ്പെട്ടതു്.

തമിഴകത്തും തെക്കേ ഇന്ത്യയിൽ പൊതുവേയും വൈഷ്ണവമതവും വൈഷ്ണവഭക്തിസാഹിത്യവും പ്രചരിപ്പിച്ച ശ്രേഷ്ഠരായ പന്ത്രണ്ട് ദിവ്യരാണു് ആഴ്വാർമാർ എന്നറിയപ്പെട്ടിരുന്നതു്. ഇവരുടെ സാഹിത്യകൃതികളുടെ മൊത്തം ശേഖരത്തെ നാലായിരം ദിവ്യപ്രബന്ധങ്ങൾ എന്നു വിളിക്കുന്നു. ഇതിൽ ഏറ്റവും കൂടുതൽ ബഹുമാനിക്കപ്പെടുന്ന ആഴ്വാരാണു് വിഷ്ണുചിത്തൻ എന്നു പേരുണ്ടായിരുന്ന പെരിയാഴ്വാർ. ഇദ്ദേഹത്തിന്റെ വളർത്തുപുത്രിയായി തമിഴ്നാട്ടിൽ ജീവിച്ചിരുന്ന വിഷ്ണുഭക്തയായ തമിഴ് കവയിത്രിയായിരുന്നുവത്രേ ആണ്ടാൾ. ആണ്ടാളുടെ ജീവിതത്തെക്കുറിച്ച് ഐതിഹ്യങ്ങളല്ലാതെ ശരിയായ വിവരങ്ങളൊന്നും ലഭിച്ചിട്ടില്ല. ഇവർ എ.ഡി. എട്ടാം ശ.-ത്തിൽ ജീവിച്ചിരുന്നതായി കരുതപ്പെടുന്നു.

തമിഴ്നാട്ടിൽ പ്രചാരമുള്ള ഐതിഹ്യപ്രകാരം രാമനാഥപുരം ജില്ലയിലുള്ള ശ്രീവില്ലിപുത്തൂരിലാണ് ആണ്ടാൾ ജനിച്ചത്. ശ്രീവില്ലിപുത്തൂരിലെ വടപത്രശായി വിഷ്ണുക്ഷേത്രത്തിൽ പൂന്തോട്ടം നനയ്ക്കുന്നതും പൂക്കൾ ഇറുത്തുകൂട്ടി വിഗ്രഹത്തിൽ ചാർത്താനുള്ള മാലകെട്ടുന്നതും വിഷ്ണുചിത്തന്റെ ജോലിയായിരുന്നു. ഒരിക്കൽ പെരിയാഴ്വാർ പൂക്കൾ ശേഖരിക്കാനായി പൂങ്കാവിലേക്കു ചെന്നപ്പോൾ അവിടെ തുളസിച്ചെടിയുടെ ചുവട്ടിൽ ഒരു പെൺകുഞ്ഞ് കിടക്കുന്നതുകണ്ടു. സന്തതി ഇല്ലാതെ സങ്കടപ്പെട്ടിരുന്ന പെരിയാഴ്വാർ, ഭൂമി ദാനം ചെയ്തതു് എന്നും ജ്ഞാനത്തെ പ്രദാനം ചെയ്യുന്നവൾ എന്നും അർത്ഥമുള്ള ഗോദൈ (കോതൈ) എന്ന് പേരിട്ട് ഈ കുട്ടിയെ സ്വന്തം മകളായി വളർത്തി. പരമവിഷ്ണുഭക്തനായിരുന്ന പെരിയാഴ്വാർ കോതയ്ക്ക് പാലും ചോറും പോലെത്തന്നെ ശ്രീകൃഷ്ണഭക്തിയും വേണ്ടുവോളം ഊട്ടി. ക്രമേണ ശ്രീകൃഷ്ണസ്മരണ ഒന്നുമാത്രമായിരുന്നു കോതയ്ക്കു് എല്ലാനേരവുമുണ്ടായിരുന്നത്; ശ്രീരംഗനാഥനെ രാപ്പകൽ അവൾ ആരാധിച്ചു.

വിഷ്ണുക്ഷേത്രത്തിലെ ദേവന് ചാർത്താൻ കോർത്തുവച്ച മാല ഒരിക്കൽ ആണ്ടാൾ എടുത്ത് കഴുത്തിലണിഞ്ഞിട്ട് 'ശ്രീരംഗനാഥൻ എന്നെ മാലയിട്ടാൽ ഞാൻ ഇങ്ങനെ ഇരിക്കില്ലേ? ദേവന്റെ സ്നേഹത്തിന് ഞാൻ പാത്രമാവില്ലേ? ആ വിശ്വവശ്യൻ എന്നെ ഇഷ്ടപ്പെടില്ലേ?, എന്നെല്ലാം സ്വയം ചോദിച്ചു. അമ്പലത്തിലേക്കുള്ള മാല സ്വയം ചൂടിയതിനുശേഷമാണ് കോതൈ ദേവന് ചാർത്താൻ കൊടുത്തയച്ചിരുന്നത്. ഒരിക്കൽ പൂജാരി ദേവനു ചാർത്താനുള്ള മാലയിൽ ഒരു തലമുടി ഇരിക്കുന്നതു കണ്ട് മാല അശുദ്ധമായ വിവരം പെരിയാഴ്വാരെ അറിയിച്ചു. മാല താൻ അണിഞ്ഞതാണെന്ന് കോതൈ ആഴ്വാരോടു പറഞ്ഞു. എന്നിട്ട് മനസ്സുനൊന്ത് അവൾ ദേവനോട് മാപ്പപേക്ഷിച്ചു പ്രാർഥിച്ചു. 'ദേവാ, അങ്ങയുടെ മാല്യത്തെ ഞാൻ കളങ്കപ്പെടുത്തിയല്ലോ!' അന്നു രാത്രി പെരിയാഴ്വാരും ക്ഷേത്രത്തിലെ പൂജാരിയും ഓരോ സ്വപ്നം കണ്ടു. ശ്രീകൃഷ്ണൻ അവരോട് പറഞ്ഞുവത്രെ: 'ആണ്ടാൾ അണിയുമ്പോൾ ആ മാലയ്ക്ക് ഒരു സവിശേഷസൌരഭ്യമുണ്ട്; അത് അവളുടെ സ്നേഹത്തിന്റെ സൗരഭ്യമാണ്. ആണ്ടാൾ അണിഞ്ഞ മാലയാണ് എനിക്കിഷ്ടം.' ഇതിന്റെ ഫലമായി ആണ്ടാൾ ചൂടിക്കൊടുത്ത ചുടർക്കൊടി എന്നും പിന്നീട് അറിയപ്പെട്ടുതുടങ്ങി.

ഭക്തികൊണ്ട് ഈശ്വരനെ കീഴ്പ്പെടുത്തിയവൾ എന്ന അർഥത്തിലാണ് ആണ്ടാൾ എന്ന പേര് കോതൈക്കുണ്ടായത്; ഭക്തിഗീതങ്ങൾകൊണ്ട് ജനഹൃദയങ്ങളെ കീഴ്പ്പെടുത്തിയവൾ എന്ന അർഥത്തിലും ഈ പേരിനെ വ്യാഖ്യാനിക്കാറുണ്ട്. പെരിയാഴ്വാർ വളർത്തിയതുകൊണ്ട് 'ആഴ്വാർ തിരുമകളാർ' എന്നും, താൻ ചാർത്തിയ പൂമാല ദേവന് ചാർത്തിയതുകൊണ്ട് 'ചൂടിക്കൊടുത്ത നാച്ചിയാർ', 'ചൂടിക്കൊടുത്ത ചൂടർക്കൊടിയാൾ' എന്നും ഭക്തന്മാർ ആദരപൂർവം ആണ്ടാളെ സ്മരിച്ചുവരുന്നു. വിഷ്ണുഭക്തന്മാർ വിശ്വസിക്കുന്നത് ആണ്ടാൾ ഭൂമിദേവിയുടെ അവതാരമാണെന്നാണ്. ആണ്ടാളുടെ ഹൃദയം വൃന്ദാവനവും ആത്മാവ് ശ്രീകൃഷ്ണനും ശരീരം രാധയും അംഗങ്ങൾ ഗോപികമാരുമാണെന്ന് അവർ വിശ്വസിക്കുന്നു.

ആണ്ടാൾ ശ്രീരംഗനാഥനെ സദാകാലവും ധ്യാനിച്ചുകഴിച്ചുകൂട്ടിയെന്നും, ഒടുവിൽ ഒരു സ്വപ്നദർശനമുണ്ടായതനുസരിച്ച് പെരിയാഴ്വാർ ആണ്ടാളെ ശ്രീരംഗത്തുള്ള രംഗനാഥക്ഷേത്രസന്നിധിയിലേക്ക് കൊണ്ടുപോയെന്നും ആണ്ടാൾ ശ്രീരംഗനാഥവിഗ്രഹത്തിൽ ലയിച്ചുചേർന്നുവെന്നുമാണ് ഐതിഹ്യം.

ആണ്ടാൾ തമിഴിൽ രണ്ടു ഭക്തികാവ്യങ്ങൾ രചിച്ചു; നാച്ചിയാർ തിരുമൊഴി, തിരുപ്പാവൈ. ഈ രണ്ടു കൃതികളിലും കൃഷ്ണഭക്തി നിറഞ്ഞുനില്ക്കുന്നു. നാച്ചിയാർ തിരുമൊഴിയിൽ 143 'വാസുരങ്ങൾ' അല്ലെങ്കിൽ ഗീതങ്ങൾ അടങ്ങിയിരിക്കുന്നു. പത്തു പാട്ടുകൾ വീതമുള്ള പതിനാലു ഭാഗങ്ങളായി എഴുതിയിട്ടുള്ള ഈ കൃതിയിൽ ശ്രീവില്ലിപുത്തൂരിനെ അമ്പാടിയായും, ആ പ്രദേശത്തുള്ള സ്ത്രീകളെ ഗോപികമാരായും, വടപത്രശായിപ്പെരുങ്കോവിൽ ക്ഷേത്രത്തെ നന്ദഗോപരുടെ വാസസ്ഥലമായും, ക്ഷേത്രത്തിലെ പ്രതിഷ്ഠയെ ശ്രീകൃഷ്ണനായും സങ്കല്പിച്ചു പാടിയശേഷം പതിനാലു ക്ഷേത്രങ്ങളെപ്പറ്റിയും പ്രകീർത്തിച്ചിട്ടുണ്ട്. തിരുപ്പാവൈയിൽ എട്ടു വരികളുള്ള മുപ്പതു പാട്ടുകൾ അടങ്ങുന്നു. ഭാഗവതത്തെ അവലംബമാക്കി എഴുതിയതാണ് ഈ കൃതി. ദേവനാണ് ആത്മാക്കളുടെ നാഥനെന്ന് ആണ്ടാൾ ഈ കൃതിയിൽ പാടിയിരിക്കുന്നു. തമിഴ്നാട്ടിലെ വിഷ്ണു ക്ഷേത്രങ്ങളിൽ മാർകഴിമാസപ്പുലരിയിൽ തിരുപ്പാവൈയിൽ നിന്നു പാട്ടുകൾ ഗായകർ ഇന്നും പാടാറുണ്ട്. വർഷത്തിന്റെ ബ്രാഹ്മമുഹൂർത്തമായി കരുതപ്പെടുന്ന മാർകഴി(ധനു) മാസത്തിൽ തിരുപ്പാവൈ പാടുന്നത് പുണ്യമാണത്രെ. വൈഷ്ണവ സാഹിത്യത്തിലെ ഉപനിഷത് സംഗ്രഹമായിട്ടാണ് ഇതു ഗണിക്കപ്പെട്ടുപോരുന്നത്.


</doc>
<doc id="228019" url="https://ml.wikipedia.org/wiki?curid=228019" title="സരസ്വതി സമ്മാൻ">
സരസ്വതി സമ്മാൻ

ഓരോ വർഷവും ഇന്ത്യൻ ഭാഷകളിൽ നിന്നുള്ള മികച്ച സാഹിത്യസൃഷ്ടിക്ക് നൽകിവരുന്ന ഒരു പുരസ്ക്കാരമാണ് സരസ്വതി സമ്മാൻ. ഹിന്ദുപുരാണങ്ങളിലെ വിദ്യാദേവിയായ സരസ്വതിയാണ് പേരിന്റെ ആധാരം. 1991-ൽ കെ.കെ.ബിർള ഫൗണ്ടേഷൻ ആണ് ഇത് രൂപീകരിച്ചത്.

ഇന്ത്യൻ ഭരണഘടനയുടെ എട്ടാം പട്ടികയിലുൾപ്പെടുന്ന ഭാഷകളിൽ രചിച്ചിട്ടുള്ള ഗദ്യ-പദ്യ കൃതികൾക്കാണ് ഈ സമ്മാനം നൽകുന്നത്. സാഹിത്യരംഗത്ത് ഇന്ത്യയിൽ നൽകുന്ന ഏറ്റവും മികച്ച പുരസ്കാരമായി സരസ്വതി സമ്മാൻ കണക്കാക്കപ്പെടുന്നു. 15 ലക്ഷം ഇന്ത്യൻ രൂപയും സമ്മാനഫലകവും പ്രശസ്തിപത്രവുമടങ്ങുന്നതാണ് പുരസ്കാരം

പണ്ഡിതരും സാഹിത്യപ്രതിഭകളുമടങ്ങുന്ന ഒരു പാനലാണ് കഴിഞ്ഞ 10 വർഷത്തിനുള്ളിൽ പ്രസിദ്ധീകരിക്കപ്പെട്ട സാഹിത്യകൃതികളിൽ നിന്നും വിജയിയെ തിരഞ്ഞെടുക്കുന്നത്. നൂറ്റാണ്ടിന്റെ കവി എന്നറിയപ്പെടുന്ന ഹരിവംശ്റായി ബച്ചനാണ് ഈ പുരസ്കാരം ആദ്യമായി ലഭിച്ചത്.


</doc>
<doc id="228022" url="https://ml.wikipedia.org/wiki?curid=228022" title="ഹിസ്റ്റോറിയോഗ്രഫി">
ഹിസ്റ്റോറിയോഗ്രഫി

ചരിത്രം എന്ന പഠനശാഖയുടെ രീതിശാസ്ത്രത്തെക്കുറിച്ചും വികാസത്തെക്കുറിച്ചുമുള്ള പഠനമാണ് ഹിസ്റ്റോറിയോഗ്രഫി (). 
ചരിത്രരചനയുടെ ചരിത്രം എന്നു പറയാവുന്ന ഈ ശാഖയെ ചരിത്രശാസ്ത്രം എന്ന് സാധാരണയായി പരിഭാഷപ്പെടുത്താറുണ്ട്. സാമൂഹ്യ-രാഷ്ട്രീയ-സാംസ്കാരിക മണ്ഡലങ്ങളിലുണ്ടാവുന്ന മാറ്റങ്ങൾ ചരിത്രരചനയെക്കുറിച്ചുള്ള ആശയങ്ങളെയും ചരിത്രപഠന രീതികളെയും സ്വാധീനിക്കുന്നു. ഇങ്ങനെ സംഭവിക്കുന്ന മാറ്റങ്ങളെക്കുറിച്ചുള്ള അറിവാണ് ഹിസ്റ്റോറിയോഗ്രഫി.



</doc>
<doc id="228041" url="https://ml.wikipedia.org/wiki?curid=228041" title="അക്കാഡമി ഓഫ് മോഷൻ പിക്ചർ ആർട്സ് ആൻഡ് സയൻസസ്">
അക്കാഡമി ഓഫ് മോഷൻ പിക്ചർ ആർട്സ് ആൻഡ് സയൻസസ്

ചലച്ചിത്രരംഗവുമായി ബന്ധപ്പെട്ട കല, ശാസ്ത്രം, സാങ്കേതികത മുതലായവയുടെ ഉന്നമനത്തിനായി അമേരിക്കയിലെ ലോസ് ആഞ്ചലസിൽ രൂപീകരിക്കപ്പെട്ട ഒരു സംഘടനയാണ് അക്കാഡമി ഓഫ് മോഷൻ പിക്ചർ ആർട്സ് ആൻഡ് സയൻസസ്. സിനിമയുടെ വിവിധ മേഖലകളിൽ പ്രവർത്തിക്കുന്നവർ ചേർന്ന "ബോർഡ് ഓഫ് ഡയറക്റ്റേഴ്സ്" - നാണ് ഇതിന്റെ ഭരണനിർവഹണച്ചുമതല.

6000-ലത്തിൽ പരം ചലച്ചിത്രപ്രവർത്തകർ അംഗങ്ങളായുള്ള അക്കാഡമിയുടെ പ്രശസ്തി എല്ലാ വർഷവും ഈ സംഘടന നൽകിപ്പോരുന്ന "ഓസ്ക്കാർ" എന്നു വിളിപ്പേരുള്ള അക്കാഡമി അവാർഡുകളിലൂടെയാണ്. ഇതിനു പുറമേ വിദ്യാർത്ഥികളിലെ ചലച്ചിത്രപ്രതിഭകൾക്കായുള്ള "സ്റ്റുഡന്റ്സ് അക്കാഡമി അവാർഡുകൾ", തിരക്കഥക്കുള്ള "നിക്കോൾ ഫെലോഷിപ്പ്" മുതലായവയും അക്കാഡമിയുടെ പ്രവർത്തനങ്ങളിൽ പെടുന്നു.


</doc>
<doc id="228049" url="https://ml.wikipedia.org/wiki?curid=228049" title="ഓപ്പറേഷൻസ് ഗവേഷണം">
ഓപ്പറേഷൻസ് ഗവേഷണം

വാണിജ്യം , ഉത്പാദനം, എൻജിനീയറിങ്ങ് എന്നീ രംഗങ്ങളിൽ തീരുമാനങ്ങൾ എടുക്കാൻ സഹായിക്കാൻ നവീന വിശകലന മാർഗങ്ങൾ ഉപയോഗിക്കുന്ന പഠനശാഖയെയാണ് ഓപ്പറേഷൻസ് ഗവേഷണം അഥവാ ഓപ്പറേഷൻസ് റിസർച്ച് എന്നു പറയുന്നത്. ഗണിതശാസ്ത്രവുമായി അഭേദ്യമായ ബന്ധമുള്ളത് കൊണ്ട് ഇതിനെ പലരും ഗണിതശാസ്ത്രത്തിന്റെ ഒരു ശാഖയായിട്ടാണ് കാണുന്നത്. ചില ഐ ഐ റ്റി (IIT) കളിൽ ഇതിൽ ബിരുദാനന്തര ബിരുദ പഠന കോഴ്സുകൾ ഉണ്ട് . വ്യവസായ എൻജിനീയറിങ്ങുമായി ഈ പഠനശാഖയ്ക്ക് വളരെ സാമ്യമുണ്ട്.


</doc>
<doc id="228068" url="https://ml.wikipedia.org/wiki?curid=228068" title="എസ്.സി.എസ്. മേനോൻ">
എസ്.സി.എസ്. മേനോൻ

കേരളത്തിലെ പ്രമുഖ ട്രേഡ് യൂണിയൻ നേതാവായിരുന്നു ശ്രീകണ്ഠത്ത് ചന്ദ്രശേഖര മേനോൻ എന്ന എസ്.സി.എസ്. മേനോൻ (ജനനം :27 മാർച്ച് 1923; മരണം: 21 ജൂൺ 2014). കേരളത്തിലെ പല കമ്പനികളിലുമുണ്ടായ ദീർഘകാല കരാറുകളുടെ ഉപജ്ഞാതാക്കൾ എസ്.സി.എസ്. മേനോനും എ.ഐ.ടി.യു.സി. നേതാവും മുൻ വ്യവസായ മന്ത്രിയുമായ ടി.വി. തോമസുമായിരുന്നു. എല്ലാ തൊഴിലാളി സംഘടനകളോടും ചേർന്നായിരുന്നു എസ്.സി.എസ്. മേനോന്റെ പ്രവർത്തനം. സ്വതന്ത്ര സിദ്ധാന്തത്തിലൂന്നിയ ട്രേഡ് യൂണിയൻ പ്രവർത്തനമാണ് ഇദ്ദേഹത്തിലേക്ക് തൊഴിലാളികളെ കൂടുതലായി അടുപ്പിച്ചത്. രാഷ്ട്രീയത്തിന് അതീതമായി തൊഴിലാളികളുടെ താല്പര്യത്തിന് വേണ്ടി ട്രേഡ് യൂണിയൻരംഗത്ത് നിരവധി വർഷങ്ങളായി പ്രവർത്തിച്ചു. 2014 ജൂൺ 21-ന് 91-ആം വയസ്സിൽ അദ്ദേഹം അന്തരിച്ചു.
1923 മാർച്ച് 27-ന് എറണാകുളം രവിപുരത്ത് ശ്രീകണ്ഠത്ത് തറവാട്ടിൽ ജനിച്ച മേനോൻ 1946-ൽ എഫ്.എ.സി.ടി. യിൽ കെമിസ്റ്റായി ജോലിയിൽ പ്രവേശിച്ചു. ഫാക്ടിൽ എംപ്ലോയീസ് അസോസിയേഷൻ രൂപീകരിക്കുന്നതിന് മുഖ്യ പങ്കുവഹിച്ചു. 1950-കളിൽ തൊഴിൽശാലകളിൽ യൂണിയനുണ്ടാക്കുക അത്ര എളുപ്പമായിരുന്നില്ല. കടുത്ത വെല്ലുവിളികളെ അതിജീവിച്ചാണ് മേനോൻ ഈ മേഖലയിലെ തൊഴിലാളികളുടെ അവകാശങ്ങൾ സംരക്ഷിക്കാനും നേടിയെടുക്കാനും പ്രയത്നിച്ചത്. ആലുവയിലും ഏലൂരിലും കെ.എൻ. ഗോപാലകൃഷ്ണ പിള്ളയോടൊപ്പം പ്രവർത്തിച്ചു. 1950-ൽ ആദ്യത്തെ പണിമുടക്കിന് നോട്ടീസ് നൽകിയതിന്റെ പേരിൽ ജയിൽവാസം അനുഭവിച്ചു. 1963-ൽ നാഷണൽ പ്രൊഡക്ടിവിറ്റി കൗൺസിൽ വർക്കേഴ്സ് എഡ്യുക്കേറ്ററായി മേനോനെ അമേരിക്കയിൽ അയച്ചു. തിരിച്ചെത്തിയ അദ്ദേഹത്തെ പ്രോജക്ട് ഓഫീസർ ആക്കാൻ ശ്രമം നടത്തി. എന്നാൽ, രണ്ട് പദവിയിൽ ഇരിക്കാൻ ഫാക്ട് അനുവദിച്ചില്ല. തുടർന്ന് ഫാക്ടിലെ ജോലി ഉപേക്ഷിച്ച് മേനോൻ മുഴുവൻസമയ ട്രേഡ് യൂണിയൻ പ്രവർത്തകനായി. ടി.ടി.എസ്, എച്ച്.ഐ.എൽ, ടെൽക് തുടങ്ങി അനേകം സ്ഥാപനങ്ങളിലെ ട്രേഡ് യൂണിയനുകളുടെ ഭാരവാഹിയായി പ്രവർത്തിച്ചു. ഫിലിപ്സ് കാർബൺ, സതേൺ ഗ്യാസ്, ഒ.ഇ.എൻ എന്നിവിടങ്ങളിൽ ഇപ്പോഴും യൂണിയൻ ഭാരവാഹിയാണ്. ട്രേഡ് യൂണിയൻ സ്റ്റാൻഡിങ് കൗൺസിലിന്റെ നിലവിലെ ചെയർമാനുമാണ്. 1972-ൽ പറവൂർ നിയമസഭാ മണ്ഡലത്തിൽ നിന്ന് നിയമസഭയിലേക്കും 1977-ൽ മുകുന്ദപുരം ലോക്സഭാ മണ്ഡലത്തിൽ നിന്ന് ലോക്‌സഭയിലേക്കും തെരഞ്ഞെടുപ്പുകളിൽ മത്സരിച്ചിട്ടുണ്ട്.

ഡോ. വിജയലക്ഷ്മിയാണ് മേനോന്റെ ഭാര്യ. ഇവർക്ക് ലക്ഷ്മി, പത്മജ എന്നിങ്ങനെ രണ്ട് മക്കളുണ്ട്.



</doc>
<doc id="228072" url="https://ml.wikipedia.org/wiki?curid=228072" title="തിരുത്തക്കത്തേവർ">
തിരുത്തക്കത്തേവർ

ജീവകചിന്താമണി എന്ന ഇതിഹാസ കാവ്യത്തിന്റെ കർത്താവായ തമിഴ് ജൈനകവിയാണ് തിരുത്തകത്തേവർ . തിരുത്തക മുനിവൻ, തിരുത്തക മുനിവർ, തിരുത്തക മാമുനിവർ, തേവർ എന്നീ പേരുകളിലും അറിയപ്പെടുന്നു. ഇദ്ദേഹത്തിന്റെ കാലം ക്രി.മു. 900-ത്തിനു മുമ്പായിരുന്നുവെന്നും അതിനുശേഷമായിരിക്കാമെന്നും രണ്ടഭിപ്രായങ്ങൾ പണ്ഡിതന്മാർ രേഖപ്പെടുത്തിയിട്ടുണ്ട്. കാലം, സ്ഥലം, പുരസ്കർത്താക്കൾ എന്നിവ സംബന്ധിച്ച വ്യക്തമായ പരാമർശങ്ങൾ തമിഴ് കൃതികളിൽ പൊതുവേ കാണുന്നില്ല. മൈസൂറിലെ ശ്രവണബെലഗോളയിലുളള ശിലാശാസനത്തിൽ ഗുണഭദ്രനുശേഷമായിരുന്നു ചിന്താമണിയുടേയും ചൂഢാമണിയുടേയും കർത്താക്കളുടെ കാലമെന്ന് രേഖപ്പെടുത്തിയിട്ടുണ്ട്. ഗുണഭദ്രൻ ചിന്താമണിയുടെ കർത്താവിന്റെ ഗുരുവും അദ്ദേഹം പരാമർശിച്ചിട്ടുളള നാടുവാഴിയും ആയിരുന്നെങ്കിൽ ഇദ്ദേഹത്തിന്റെ കാലം പത്താം ശതകമായിരിക്കണം.

ജീവകചിന്താമണിയുടെ വ്യാഖാതാവായ നച്ചിനാർക്കിനിയാർ

എന്ന് ആമുഖത്തിൽ പറഞ്ഞിരിക്കുന്നതും ഏകദേശം മേല്പറഞ്ഞ കാലത്തേയാണ് അനുസ്മരിപ്പിക്കുന്നത്. ഇതിലെ അവസാന പദ്യത്തിന്റെ വ്യാഖ്യാനത്തിൽ 'ചോഴകുലമാകിയ കടലിലേ പിറന്തവലംപുരി' എന്നു പറഞ്ഞിരിക്കുന്നതിനാൽ ഇദ്ദേഹം ചോഴകുലത്തിൽപ്പെട്ടവനാണെന്നും 'വൻ പെരുവഞ്ചി പൊയ്യാമൊഴിപ്പുകഴ് മെയ്യറു ചീർത്തിത്തിരുത്തക മുനിവർ' എന്നു പറഞ്ഞിരിക്കുന്നതിനാൽ വഞ്ചിയെന്ന സ്ഥലത്തുളള പൊയ്യാമൊഴി എന്ന ആളായി പ്രശംസിക്കപ്പെട്ടിരുന്നു എന്നും മനസ്സിലാക്കാം. ഈ പൊയ്യാമൊഴി 'സത്യവാക്' എന്ന രാജാവുമായിരിക്കാം.

തിരുത്തകത്തേവരെക്കുറിച്ച് ഇദ്ദേഹത്തിന്റെ ഗുരുവിനും വലിയ മതിപ്പാണ് ഉണ്ടായിരുന്നത്. ജീവകചിന്താമണിയിലെ 3143-ാമത്തെ പദ്യത്തിലെ 'മുഖം മുതലാ' എന്ന പ്രയോഗം ഇത് വ്യക്തമാക്കുന്നു. മാത്രമല്ല, ചിന്താമണിയുടെ രചനയ്ക്കു മുമ്പ് കുറുനരിയെക്കുറിച്ചുളള നരിവിരുത്തം രചിച്ച് അദ്ദേഹം തന്റെ കവനപാടവം ഗുരുവിനെ ബോധ്യപ്പെടുത്തി എന്നും പറയപ്പെടുന്നുണ്ട്. 
തിരുത്തകത്തേവരെക്കുറിച്ച് തമിഴ്നാട്ടിലെ ജൈനന്മാർക്കിടയിൽ പ്രചരിച്ചുവരുന്ന ചരിത്രം ഇപ്രകാരമാണ്. ചോഴകുലത്തിൽ ജനിച്ച തമിഴ് സംസ്കൃത പണ്ഡിതനായിരുന്നു തിരുത്തകത്തേവർ. ആറുവിധ ജൈനകൃതികളും പഠിച്ച് ചെറുപ്പത്തിലേ സന്ന്യാസം സ്വീകരിച്ചു. ഗുരുവിന്റെ വത്സലശിഷ്യനായി മധുരയിൽ വന്ന് കുറച്ചുനാൾ അവിടെ താമസിച്ചു. അവിടത്തെ സംഘം കവികളുമായി സൗഹൃദം സ്ഥാപിച്ച് അവരുടെ പ്രശംസ നേടി. ഇതു കടസംഘമായിരുന്നില്ല. ഒരു ദിവസം ആ കവികൾ ഇദ്ദേഹത്തോട് ജൈനകവികൾ ഭക്തികാവ്യങ്ങൾ രചിക്കുന്നതിൽ സമർഥരാണെങ്കിലും രതിപ്രധാനകാവ്യങ്ങൾ രചിക്കാൻ കഴിയാത്തവരാണെന്ന് അഭിപ്രായപ്പെട്ടു. അതിന് രതിപരമായ കാര്യങ്ങളിൽ വൈരാഗ്യം കാണിക്കുന്നു എന്നല്ലാതെ രതിപ്രധാനകാര്യങ്ങൾ രചിക്കാൻ കഴിയാത്തവരല്ല ജൈനകവികൾ എന്നു മറുപടിയും പറഞ്ഞു. അങ്ങനെയാണെങ്കിൽ തേവർ ഒരുകാവ്യം രചിച്ച് തെളിയിക്കാൻ അവർ ആവശ്യപ്പെടുകയുണ്ടായി. അങ്ങനെ രചിക്കപ്പെട്ട കാവ്യമാണ് ചിന്താമണി. ഗുരുതന്നെ 'ചെമ്പൊൻ വരൈമേൽ'എന്ന ദൈവസ്തുതിയും 'മുനീർ വലംപുരി'എന്ന സമർപ്പണ പദ്യവും രചിച്ചുകൊടുക്കുകയും ചെയ്തു. പണ്ഡിതസദസ്സിലാണ് ചിന്താമണി അരങ്ങേറിയത്.
അക്കാലത്തു പ്രചാരത്തിലുണ്ടായിരുന്ന ഒരു കഥയാണ് ജീവകചിന്താമണിയുടെ ഇതിവൃത്തം. തമിഴിലെ വിരുത്തം വൃത്തത്തിൽ 13 സർഗങ്ങളിലായി രചിക്കപ്പെട്ടിട്ടുളള ഈ കാവ്യത്തിൽ ജീവകന്റെ ജനനം മുതൽ ഭരണം, വിവാഹങ്ങൾ തുടങ്ങി സർവസംഗപരിത്യാഗിയാകുന്നതുവരെയുളള വസ്തുതകൾ അവതരിപ്പിച്ചിരിക്കുന്നു. വിലാപങ്ങളുടെ ഇതിഹാസം എന്നാണ് ഈ കൃതിയെ നിരൂപകർ വിശേഷിപ്പിക്കുന്നത്. പ്രേമോപാഖ്യാനങ്ങൾ ആകർഷകമായ ഭാഷയിൽ സംഗീതാത്മകമായി അവതിരപ്പിച്ചിരിക്കുന്നു എന്നതാണ് ഈ കാവ്യത്തിന്റെ സവിശേഷത.

ജൈനസന്ന്യാസിയാണെങ്കിലും പ്രേമോപാഖ്യാനത്തിന് സ്പഷ്ടമായ വിശദീകരണം നല്കിയിരിക്കുന്നതു കാരണം കവിയുടെ ബ്രഹ്മചര്യത്തെപ്പോലും ജനങ്ങൾ സംശയിക്കുകയുണ്ടായി. അപ്രകാരം സംശയിച്ചവരുടെ മുമ്പിൽ ചുട്ടുപഴുത്ത ഇരുമ്പുദണ്ഡ് കയ്യിലെടുത്തു തഴുകിയിട്ട് കൈ പൊളളാതിരിക്കുന്നതു കാണിച്ചു കൊടുത്തു. ഈ സംഭവം ശ്രേഷ്ഠമായ സന്ന്യാസി എന്ന ഖ്യാതി നേടിക്കൊടുത്തു. ഇദ്ദേഹത്തിന്റെ കവിതാരീതി പില്ക്കാല കവികൾക്ക് അടിസ്ഥാന മാതൃകയാണ്.


</doc>
<doc id="228087" url="https://ml.wikipedia.org/wiki?curid=228087" title="നാച്ചിയാർ തിരുമൊഴി">
നാച്ചിയാർ തിരുമൊഴി

തമിഴ്‌നാട്ടിൽ ജീവിച്ചിരുന്ന വിഷ്ണുഭക്തയായ കവയിത്രി, ആണ്ടാൾ രചിച്ച കൃതിയാണ് നാച്ചിയാർ തിരുമൊഴി.കൃഷ്ണഭക്തി നിറഞ്ഞുനില്ക്കുന്ന നാച്ചിയാർ തിരുമൊഴിയിൽ 143 'വാസുരങ്ങൾ' അല്ലെങ്കിൽ ഗീതങ്ങൾ അടങ്ങിയിരിക്കുന്നു. പത്ത് പാട്ടുകൾ വീതമുള്ള പതിന്നാല് ഭാഗമായി എഴുതിയിട്ടുള്ള ഈ കൃതിയിൽ ശ്രീവില്ലിപുത്തൂരിനെ അമ്പാടിയായും, ആ പ്രദേശത്തുള്ള സ്ത്രീകളെ ഗോപികമാരായും, വടപെരുങ്കോവിൽ ക്ഷേത്രത്തെ നന്ദഗോപരുടെ വാസസ്ഥലമായും, ക്ഷേത്രത്തിലെ പ്രതിഷ്ഠയെ ശ്രീകൃഷ്ണനായും സങ്കല്പിച്ചു പാടിയശേഷം 14 ക്ഷേത്രങ്ങളെപ്പറ്റിയും പ്രകീർത്തിച്ചിട്ടുണ്ട്. 



</doc>
<doc id="228090" url="https://ml.wikipedia.org/wiki?curid=228090" title="ദ വിഗ്ഗിൾസ്">
ദ വിഗ്ഗിൾസ്

ആസ്ത്രേലിയയിലെ സിഡ്നിയിൽ 1991-ൽ രൂപീകരിക്കപ്പെട്ട, കുട്ടികൾക്കായുള്ള ഒരു സംഗീത ട്രൂപ്പാണ് ദ വിഗ്ഗിൾസ്. ആന്റണി ഫീൽഡ്, ഫിലിപ് വിൽചർ, മറേ കുക്ക്, ഗ്രെഗ് പേയ്ജ്, ജെഫ് ഫാറ്റ് എന്നിവരായിരുന്നു ആദ്യ അംഗങ്ങൾ. ആദ്യ ആൽബത്തിനു ശേഷം വിൽചർ ട്രൂപ്പ് വിട്ടു. 2006-ൽ അനാരോഗ്യം നിമിത്തം പേയ്ജ് മാറിനിൽക്കുകയും പകരം സാം മോറാൻ അംഗമാകുകയും ചെയ്തുവെങ്കിലും 2012-ൽ പേയ്ജ് തിരിച്ചെത്തി. മേയ് 2012-ൽ കുക്ക്, പേയ്ജ്, ഫാറ്റ് എന്നിവർ വിരമിക്കുകയും പകരം എമ്മാ വാട്ട്കിൻസ്, സൈമൺ പ്രൈസ്, ലാച്ലൻ ഗില്ലസ്പി എന്നിവർ പകരക്കാരായി എത്തുകയും ചെയ്തു. 

മക്‌ക്വാറീ യൂണിവേഴ്സിറ്റിയിൽ പ്രീ-സ്കൂൾ അദ്ധ്യാപകരാവാൻ പരിശീലനം നേടവേ ഫീൽഡ്, കുക്ക്, പേയ്ജ് എന്നിവർ ചെയ്ത ഒരു സ്കൂൾ പ്രൊജക്റ്റാണ് യഥാർത്ഥത്തിൽ 17 ദശലക്ഷം ഡിവിഡികളും 4 ദശലക്ഷം സിഡികളും വിറ്റഴിച്ച ബാൻഡായി മാറിയത്. "നിങ്ങളുടെ കുട്ടിയുടെ ആദ്യ റോക്ക് ബാൻഡ്", "ലോകത്തിലെ ഏറ്റവും മികച്ച പ്രീ-സ്കൂൾ സംഗീത ട്രൂപ്പ്" എന്നിങ്ങനെയൊക്കെ വിഗ്ഗിൾസ് വിശേഷിപ്പിക്കപ്പെട്ടു. തുടർച്ചയായി 4 വർഷം ആസ്ത്രേലിയയിലെ ഏറ്റവും വരുമാനം നേടിയ കലാകാരന്മാർ എന്ന "ബിസിനസ്സ് റിവ്യൂ വീക്ക്‌ലി"യുടെ ബഹുമതി ഇവരെ തേടിയെത്തി.

നഴ്സറി ഗാനങ്ങൾ, നാടൻ പാട്ടുകൾ, റോക്ക് സംഗീതം എന്നിവയിൽ നിന്നും പ്രചോദനമുൾക്കൊണ്ട ഗാനങ്ങളാണ് ദ വിഗ്ഗിൾസ് സൃഷ്ടിച്ചത്. ഇവ കുട്ടികൾക്കിടയിലും മാതാപിതാക്കൾക്കിടയിലും ഒരുപോലെ ജനപ്രീതിയാർജിച്ചു.

</doc>
<doc id="228094" url="https://ml.wikipedia.org/wiki?curid=228094" title="മുഹമ്മദ് ബിൻ സൗദ്">
മുഹമ്മദ് ബിൻ സൗദ്

മുഹമ്മദ് ബിൻ സൗദ് (Arabic: محمد بن سعود ‎) (d. 1765) ഇബ്ൻ സൗദ് എന്നും അറിയപ്പെടുന്നു. അൽ ദിരിയയുടെ എമീറും ആദ്യത്തെ സൗദി രാജ്യത്തിന്റെ സ്ഥാപകനുമായിരുന്നു. രാജ്യത്തിന്റെ സൗദി എന്ന പേര് ഇദ്ദേഹത്തിന്റെ അഛന്റെ ബഹുമാനാർത്ഥമായി ഇട്ടതാണ് (സൗദ് ബിൻ മുഹമ്മദ് ബിൻ മിഗ്രിൻ). ഇദ്ദേഹം പതിനേഴാം നൂറ്റാണ്ടിന്റെ മധ്യഭാഗത്ത് റിയാദിനടുത്ത് അൽ ദിരിയ എന്ന എമിറാത്തിന്റെ തലവനായ സൗദ് ബിൻ മുഹമ്മദ് ബിൻ മിഗ്രിന്റെ മകനായി ജനിച്ചു. 


</doc>
<doc id="228100" url="https://ml.wikipedia.org/wiki?curid=228100" title="എസ്.എസ്.എൽ.">
എസ്.എസ്.എൽ.

ഒരു നെറ്റ്വർക്കിലൂടെ ഡാറ്റാ കയ്മാറ്റം ചെയ്യുംബോളാവശ്യമുള്ള കരുതൽ(സെക്യൂരിറ്റി) നടപടികളെക്കുറിച്ചുള്ള നിയമാവലികളെ പൊതുവായി ട്രാൻസ്പോർട്ട് ലെയർ സെക്യൂരിറ്റി(ടീ.എൽ.എസ്.) എന്നു വിളിയ്ക്കുന്നു. ടീ.എൽ.എസ്. എന്നത് എസ്എസ്എൽന്റെ (സെക്യൂർ സോക്കറ്റ് ലെയർ) പരിഷ്കരിച്ച പതിപ്പാണു.

വെബ് പേജ് സന്ദർശനം, സന്ദേശമയക്കൽ, ഫാക്സ് അയക്കൽ, മെസ്സേജിങ്ങ്, വോയിപ്പ് (VoIP) തുടങ്ങി നിരവധി ആവശ്യങ്ങൾക്കനുയോജ്യമായി ടീ.എൽ.എസ്./എസ്എസ്എൽന്റെ നിരവധി പതിപ്പുകൾ ഇറങ്ങിയിട്ടുണ്ട്.

അനവധി തലങ്ങളിലൂടെ(ലെയർ) കടന്നു പോയാണു ഒരു സന്ദേശം നെറ്റ്വർക്കിലൂടെ അയയ്ക്കപ്പെടുന്നത്. അപ്രകാരമുള്ള ഒരു തലമാണു(ലെയർ) ആപ്ലിക്കേഷൻ ലെയർ. ഈ ആപ്ലിക്കേഷൻ ലെയറിൽ വെച്ച് ആണു മേൽപ്പറഞ്ഞ സംരക്ഷണ പ്രക്രിയ സാധാരണ നടത്തിവരാറു. ഈ സംരക്ഷണ പ്രക്രിയയിൽ അസിമെട്രിക് ക്രിപ്റ്റോഗ്രഫി, സിമട്രിക്ക് ക്രിപ്റ്റോഗ്രാഫി, സന്ദേശ സംരക്ഷണ കോഡ് (മെസ്സേജ് ആതന്റിക്കേഷൻ കോഡ് - എം.ഏ.സീ) തുടങ്ങി മൂന്ന് തരത്തിലുള്ള കരുതൽ സംവിധാനങ്ങൾ താത്പര്യം പോലെ ഒറ്റയ്ക്കൊറ്റയ്ക്കോ, കൂട്ടായോ (കോംബിനേഷനോ) നടപ്പിൽ വരുത്താവുന്നതാണു.

അസിമെറ്റ്രിക്ക് ക്രിപ്റ്റോഗ്രാഫിയിൽ പൊതു താക്കോൽ(പബ്ലിക്ക് കീയ്)ഉപയോഗിച്ച് സന്ദേശത്തെ പൂട്ടുകയും(എങ്ക്രിപ്റ്റ് ചെയ്യുംബോൾ) പ്രൈവറ്റ് കീയ് ഉപയോഗിച്ച് സന്ദേശത്തെ തുറക്കുകയും ചെയ്യുംബോൾ, സിമട്രിക്ക് ക്രിപ്റ്റോഗ്രാഫിയിൽ ബിറ്റ് രൂപത്തിലുള്ള സന്ദേശം എങ്ക്രിപ്റ്റ് ചെയ്യാനും, എങ്ക്രിപ്റ്റ് ചെയ്യപ്പെട്ട സന്ദേശത്തെ തുറക്കാനും(ഡീക്രിപ്റ്റ് ചെയ്യാനും)ഒരു കീയ് മാത്രം ഉപയോഗിയ്ക്കുന്നു.

പ്രവർത്തനം സംഗ്രഹിത രൂപത്തിൽ

ടീ.എൽ.എസ്./എസ്.എസ്.എൽ. നിയമാവലികൾ വിവര-മോഷണം, വിവരത്തിനെ കേട് വരുത്തുക (റ്റാംബെറിങ്ങ്) തുടങ്ങിയ അഭിലഷണീയമല്ലാത്ത അവസ്ഥകളിൽ നിന്നും രക്ഷനേടുകയെന്ന ഉദ്ദേശത്തോടെ സൃഷ്ടിച്ചതാണു. എസ്.എസ്.എൽ ഉപയോഗിച്ചും അല്ലാതെയും നെറ്റ്വർക്കിലൂടെ സന്ദേശമയക്കാവുന്നതിനാൽ, സെർവറിനു താനുമായി ബന്ധപ്പെടുന്ന ക്ലയന്റുമായുള്ള തന്റെ ബന്ധപ്പെടുന്ന രീതി നിർവചിയ്ക്കേണ്ടതായിട്ട് ഉണ്ട്. അതായത്, ഒരു ക്ലയന്റിനുമായുള്ള ബന്ധത്തിൽ ടീ.എൽ.എസ്./എസ്.എസ്.എൽ ഉപയോഗിയ്ക്കണമോ, വേണ്ടയോ, അതോ രണ്ട് മാർഗ്ഗവും ഉപയോഗിയ്ക്കാമോ തുടങ്ങിയ കാര്യങ്ങളിൽ തീരുമാനമെടുക്കേണ്ടതുണ്ട്.

പ്രധാനമായും രണ്ട് വിധത്തിൽ ഇത് നടപ്പിൽ വരുത്തി കാണുന്നു.

1)എസ്.എസ്.എൽ(/റ്റീ.എൽ.എസ്) മാർഗ്ഗമുപയോഗിച്ചു കൂടുതൽ സുരക്ഷിതമായ രീതിയിൽ സന്ദേശം കയ്മാറുന്നതിനായി ഒരു പോർട്ടും, അല്ലാത്തവയ്ക്ക് മറ്റൊരു പോർട്ടും ഉപയോഗിയ്ക്കുക എന്നതാണൊരു രീതി. (രണ്ട് ഉപകരണങ്ങൾ/കംബ്യൂട്ടർ ഒരു നെറ്റ്വർക്കിൽ കണക്റ്റ് ചെയ്യപ്പെടുന്നത് ഒരു പോർട്ട് വഴിയാണു. കണക്റ്റ് ചെയ്യപ്പെട്ട പോർട്ട് വഴിയാണൂ സന്ദേശം കയ്യ്മാറുന്നത്. മനസ്സിലാക്കുന്നതിനുള്ള എളുപ്പത്തിനു, പോർട്ടിനെ വേണമെങ്കിലൊരു വീട്ടിലെ വാതിലായി കണക്കാക്കാവുന്നതാണു. )

ഈ മാർഗ്ഗത്തിനൊരുദാഹരണമാണു. എച്.റ്റി.റ്റി.പി.യെസ് വഴിയുള്ള ഡാറ്റാ കയ്മാറ്റത്തിനു 443 എന്ന പോർട്ടു ഉപയോഗിയ്ക്കുന്നത്. എച്.റ്റീ.റ്റീ.പീ യെന്ന സന്ദേശ കയ്മാറ്റ രീതിയെ എസ്.എസ്.എൽ. ക്രമീകരണത്തിലൂടെ കൂടുതൽ സുരക്ഷിതമാക്കിയതാണു എച്.റ്റി.റ്റി.പി.യെസ്. സാദാ എച്.റ്റി.റ്റി.പീയ്ക്ക് 8080 എന്ന പോർട്ട് ഉപയോഗിച്ച് വരുംബോൾ, എച്.റ്റി.റ്റി.പീയെസിനു 443 എന്ന പോർട്ട് ഉപയോഗിച്ച്, എസ്.എസ്.എൽ സുരക്ഷാക്രമീകരണങ്ങൾ തങ്ങളുടെ സന്ദേശ വിനിമയത്തിൽ ഉൾപ്പെടുത്തി സന്ദേശ കയ്മാറ്റത്തെ കൂടുതൽ സുരക്ഷിതമാക്കുന്നു. (443, 8080 പോർട്ടുകൾ തന്നെ ഉപയോഗിയ്ക്കണമെന്ന് നിർബന്ധബുദ്ധിയൊന്നുമില്ല. സ്വതേയുള്ള ക്രമീകരണമനുസരിച്ചാണീ പോർട്ടുകൾ ഉപയോഗിയ്ക്കപ്പെടുന്നത്. സെർവർ അഡ്മിനു വേണമെങ്കിൽ അവ മാറ്റി നിശ്ചയിക്കാവുന്നതാണു)

2)രണ്ടാമത്തെ രീതി പ്രകാരം ഒരൊറ്റ പോർട്ട് മാത്രം വിനിമയത്തിനു ഉപയോഗിയ്ക്കുകയും, ക്ലയന്റ്, സെർവറിനോട് എസ്.എസ്.എൽ ഉപയോഗിയ്ക്കാൻ ആവശ്യപ്പെടുകയും, അതിനനുസരിച്ച്, സെർവർ, ക്ലയന്റുമായി ബന്ധപ്പെടുന്ന രീതിയ്ക്ക് മാറ്റം വരുത്തുകയുമാണു ചെയ്യുന്നതു.

ബന്ധം(കണക്ഷൻ) ഉറപ്പിയ്കുന്ന പ്രക്രിയ

ക്ലയന്റും, സെർവറും റ്റി.എൽ.എസ്. (എസ്.എസ്.എൽ) ഉപയോഗിയ്ക്കാനുറപ്പിച്ച് കഴിഞ്ഞാൽ, അവർ, തങ്ങൾ തമിലുള്ള ബന്ധത്തെ(കണക്ഷൻ) ഒരു ഹാൻഡ്ഷേക്കിങ്ങ് മെക്കാനിസം (പരസ്പരം കയ്യ് കൊടുക്കൽ പ്രക്രിയ) വഴി ഈടുറ്റതാക്കുന്നു. ഈ പ്രക്രിയയിൽ ക്ലയന്റും, സെർവറും, കണക്ഷന്റെ സുരക്ഷയെ സംബന്ധിച്ച ചില കാര്യങ്ങൾ പറഞ്ഞ് ഉറപ്പിയ്ക്കുന്നു.

1. ക്ലയന്റ് തന്റെ എസ്.എസ്.എൽ നംബറും, സിഫർ ക്രമീകരണങ്ങളും(ഡാറ്റാ പൂട്ടാനുപയോഗിയ്ക്കുന്ന വിദ്യയെക്കുറിച്ചുള്ള ചില അറിവ്), സെഷൻ സംബന്ധിച്ച ഡാറ്റയും, സെർവറിനു തിരിച്ച് ബന്ധപ്പെടാനാവശ്യമായ മറ്റനുബന്ധ വിവരങ്ങളും സെർവറിലേയ്ക്ക് അയയ്ക്കുന്നു.

2. സെർവർ തന്റെ എസ്.എസ്.എൽ നംബറും, സിഫർ ക്രമീകരണങ്ങളും(പൂട്ടൽ വിദ്യയെക്കുറിച്കുള്ള ചില അറിവ്), സെഷൻ സംബന്ധിച്ച ഡാറ്റയും, ക്ലയന്റിനു തിരിച്ച് ബന്ധപ്പെടാനാവശ്യമായ മറ്റനുബന്ധ വിവരങ്ങളും ക്ലയന്റിനു അയയ്ക്കുന്നു. അതോടൊപ്പം സെർവർ തന്റെ എസ്.എസ്.എൽ. സെർട്ടിഫിക്കറ്റും ക്ലയന്റിനു അയച്ച് കൊടുക്കും. (സർട്ടിഫിക്കറ്റ് എന്ന് പറയുന്നത് ഒരു കൂട്ടം ഡാറ്റയാണു. ഈ ഡാറ്റയിൽ തന്റെ വ്യക്തിത്വത്തെ/സ്വത്വത്തെ അടയാളപ്പെടുത്തുന്ന വിവരങ്ങളും, സന്ദേശത്തെ പൂട്ടാനുപയോഗിയ്ക്കുന്ന താക്കോലും(പബ്ലിക് കീയ്) കാണാമായിരിയ്ക്കും.) ക്ലയന്റിന്റെ വ്യക്തിത്വം/സ്വത്വം ഉറപ്പാക്കുന്നതിനു ക്ലയന്റിന്റെ സെർട്ടിഫിക്കറ്റും വേണമെങ്കിൽ സെർവറിനു ചോദിയ്ക്കാവുന്നതാണു. (ക്ലയന്റ് ഏതെങ്കിലുമൊരു സെർവർ ഡാറ്റ എടുക്കാൻ ശ്രമിയ്ക്കുന്നുവെങ്കിൽ, സെർവർ ഉറപ്പായും, ക്ലയന്റിന്റെ സെർട്ടിഫിക്കറ്റ് ചോദിച്ചിരിയ്ക്കാം.)

3. ക്ലയന്റ് സെർവർ അയച്ച് കൊടുത്ത വിവരങ്ങളും, സെർവറിന്റെ സർട്ടിഫിക്കറ്റും ഉപയോഗിച്ച് സെർവറിന്റെ വ്യക്തിത്വം/സ്വത്വം ഉറപ്പ് വരുത്തും. ഇതിൽ പരാജയപ്പെട്ടാൽ, കണക്ഷൻ വിച്ഛേദിയ്ക്കും.

4. ഹാൻഡ്ഷെയ്ക്കിങ്ങിലിതുവരെ ലഭിച്ച വിവരങ്ങളുപയോഗിച്ച് ക്ലയന്റ് ഒരു താത്കാലിക രഹസ്യ കോഡ് (പ്രീ മാസ്റ്റർ സീക്രഡ് കോഡ്) സൃഷ്ടിയ്ക്കുകയും, (ഇതിനായി, സിഫർ ക്രമീകരണങ്ങളുപയോഗിയ്ക്കുമത്രേ), സ്റ്റെപ്പ് 2ൽ സെർവറിൽ നിന്നും ലഭിച്ച സെർവ്വരിന്റെ സർട്ടിഫിക്കറ്റിൽ നിന്നും സെർവ്വറിന്റെ പൊതു താക്കോൽ (പബ്ലിക്ക് കീയ്) ഉപയോഗിച്ച് ഈ താത്കാലിക രഹസ്യക്കോഡിനെ പൂട്ടുകയും (എങ്ക്രിപ്റ്റ്) ആ പൂട്ടിയ കോഡ് സെർവറിലേയ്ക്കയച്ച് കൊടുക്കുകയും ചെയ്യും.

5. ഹാൻഡ് ഷെയ്ക്ക് ഘട്ടത്തിൽ ക്ലയന്റിന്റെ വ്യക്തിത്വം/സ്വത്വം ഉറപ്പാക്കുകയെന്ന അത്ര നിർബന്ധമില്ലാത്ത ഒരു സ്റ്റെപ്പും ചിലപ്പോൾ ഉൾപ്പെടുത്തി കാണാറുണ്ട്. അത്തരമവസരത്തിൽ സ്റ്റെപ്പ് 4ൽ അയച്ച പൂട്ടിയ (എങ്ക്രിപ്പ്റ്റഡ്) താത്കാലിക രഹസ്യ കോഡിനൊപ്പം ക്ലയന്റ് തന്റെ സർട്ടിഫിക്കറ്റും അയച്ച് കൊടുക്കും. സെർവർ, സർട്ടിഫിക്കറ്റ് പരിശോധിച്ച് ബന്ധം (കണക്ഷൻ) തുടരണമോയെന്ന് തീരുമാനിയ്ക്കും.

6. സെർവർ ക്ലയന്റിന്റെ വ്യക്തിത്വം/സ്വത്വം ഉറപ്പാക്കി കഴിഞ്ഞാൽ, സെർവർ തന്റെ സ്വകാര്യ താക്കോൽ (പ്രയ്വറ്റ് കീയ്) ഉപയോഗിച്ച്, സ്റ്റെപ്പിൽ 4ൽ ലഭിച്ച പൂട്ടിയ താത്കാലിക രഹ്സ്യ കോഡിനെ തുറക്കാനുള്ള ശ്രമമാരംഭിയ്ക്കും. ഈ കോഡ് ഉപയോഗിച്ച് സെർവർ പ്രധാന രഹസ്യ കോഡ് സൃഷ്ടിയ്ക്കും (മാസ്റ്റർ സീക്രഡ് കോഡ്) ചെയ്യും. ക്ലയന്റും തന്റെ കയ്യിലുള്ള പ്രീ മാസ്റ്റർ സീക്രഡ് കോഡിൽ നിന്നും പ്രധാന രഹസ്യ കോഡ് സൃഷ്ടിയ്ക്കും.

7. ക്ലയന്റും, സെർവറും, തങ്ങളുടെ കയ്വശമുള്ള പ്രധാന രഹസ്യ കോഡ് ഉപയോഗിച്ച് സെഷൻ താക്കോലുകൽ സൃഷ്ടിയ്ക്കുന്നു. ഈ സെഷൻ താക്കോലുകൾ സിമട്രിക്ക് താക്കോലുകളാണു. ഈ താക്കോലുകൾ ഉപയോഗിച്ച് സന്ദേശങ്ങളെ പൂട്ടുകയും(എൻക്രിപ്റ്റ്), തുറക്കുകയും (ഡീക്രിപ്റ്റ്) ചെയ്യുകയും, സന്ദേശങ്ങളുടെ സത്യാവസ്ഥ(ഇന്റെഗ്രിറ്റി) ഉറപ്പ് വരുത്തുകയും ചെയ്യുന്നു. അതായത് ഉദ്ഭവത്തിൽ നിന്നും ലക്ഷ്യസ്ഥാനത്തെത്തുന്നതിനിടയിൽ ബിറ്റ് രൂപത്തിലുള്ള ഡാറ്റയിൽ മാറ്റങ്ങളൊന്നും വന്നിട്ടില്ലായെന്ന് ഉറപ്പ് വരുത്തുന്നു. 

8. ക്ലയന്റ് തന്റെ സന്ദേശമെല്ലാം സെഷൻ താക്കോലുപയോഗിച്ച് എങ്ക്രിപ്റ്റ് ചെയ്താണിനി മുതൽ അയയ്ക്കാൻ പോകുന്നതെന്ന് സെർവറിനെ അറിയിക്കുന്നു. മറ്റൊരു സന്ദേശത്തിനാൽ തന്റെ ഭാഗത്ത് നിന്നുള്ള ഹാൻഡ് ഷെയ്ക്കിങ്ങ് പ്രക്രിയ അവസാനിച്ചതായി അറിയിക്കുന്നു.

9. സെർവർ തന്റെ സന്ദേശമെല്ലാം സെഷൻ താക്കോലുപയോഗിച്ച് എങ്ക്രിപ്റ്റ് ചെയ്താണിനി മുതൽ അയയ്ക്കാൻ പോകുന്നതെന്ന് ക്ലയന്റിനെ അറിയിക്കുന്നു. മറ്റൊരു സന്ദേശത്തിനാൽ തന്റെ ഭാഗത്ത് നിന്നുള്ള ഹാൻഡ് ഷെയ്ക്കിങ്ങ് പ്രക്രിയ അവസാനിച്ചതായി അറിയിക്കുന്നു.

മേൽച്ചൊന്ന ഏതെങ്കിലും ഘട്ടത്തിൽ പരാജയമുണ്ടായാൽ സെക്യൂർഡ് കണക്ഷൻ സൃഷ്ടിയ്ക്കപ്പെടുകയില്ല. ഹാൻഡ് ഷെയ്ക്ക് പ്രക്രിയ വിജയകരമായി പൂർത്തികരിയ്ക്കാൻ കഴിഞ്ഞാൽ പരസ്പരം സന്ദേശം കയ്മാറാൻ തുടങ്ങുന്നു. നേരത്തേ സൂചിപ്പിച്ചതു പോലെ ക്ലയന്റും, സെർവറും, തങ്ങളുടെ സെഷൻ താക്കോലുകൾ ഉപയോഗിച്ച് സന്ദേശങ്ങൾ പൂട്ടുകയും, തുറക്കുകയും, പരസ്പരം കയ്മാറുന്ന സന്ദേശങ്ങളുടെ സത്യാവസ്ഥ/ഇന്റെഗ്രിറ്റി ഉറപ്പ് വരുത്തുകയും ചെയ്യുന്നു. ഒരിക്കൽ നിലവിൽ വന്ന കണക്ഷനിലൂടെ, പിന്നിട് വിച്ഛേദിയ്ക്കുന്നതു വരെ സന്ദേശം കയ്മാറാവുന്നതാണു.

സാധാരണ ഇങ്ങനെയൊക്കെയാണെങ്കിലും, പല കാരണങ്ങളാലേത് നിമിഷവും കണക്ഷൻ (ബന്ധം) വീണ്ടും ഉറപ്പിയ്ക്കേണ്ടതായി വന്നു ചേരാം. അങ്ങനെയുള്ള അവസരങ്ങളിൽ മേൽ കൊടുത്ത സ്റ്റെപ്പുകൾ വീണ്ടും ആവർത്തിച്ച് ബന്ധം പുന:സ്ഥാപിയ്ക്കേണ്ടതായിട്ടുണ്ട്.


</doc>
<doc id="228106" url="https://ml.wikipedia.org/wiki?curid=228106" title="വിജാഗിരി">
വിജാഗിരി

രണ്ട് ഘനവസ്തുക്കൾ തമ്മിൽ ബന്ധിപ്പിക്കുകയും അവയ്ക്കിടയിൽ ഒരു പരിമിത കോൺ കറക്കം സാധ്യമാക്കുകയും ചെയ്യുന്ന ഒരു യന്ത്ര സംവിധാനമാണ് വിജാഗിരി (Hinge). ബന്ധിപ്പിച്ചിരിക്കുന്ന രണ്ടുവസ്തുക്കളിലെ വിജാഗിരികളുടെ കറക്കം പരസ്പരം,അതിലെ സ്ഥിരമായ അച്ചുതണ്ടിന്റെ കേന്ദ്രീകരിച്ച് ആപേക്ഷിമമായിരിക്കും. വിജാഗിരി ഉണ്ടാക്കുന്നത് വളയുന്ന പദാർത്ഥങ്ങൾക്കൊണ്ടോ ചലിക്കുന്ന ഘടകങ്ങൾക്കൊണ്ടോ ആണ്. അടിസ്ഥാനപരമായി കൂട്ടിച്ചേർക്കുക(joints) എന്ന ധർമ്മമാണ് വിജാഗിരി നിർവ്വഹിക്കുന്നത്. ജനൽ, വാതിൽ തുടങ്ങിയവ ഭിത്തിയുമായി ഉറപ്പിക്കാനാണ് ഇത് സാധാരണ ഉപയോഗിക്കുന്നത്.

ഉത്തരങ്ങൾ താങ്ങി നിർത്തുന്നതിനായി വിവിധതരം താങ്ങുകൾ ഉപയോഗിയ്ക്കാറുണ്ട്.സ്വഭാവം അനുസരിച്ച് അവയെ പലതായി തരം തിരിയ്ക്കുകയുമാവാം.താങ്ങുകളിൽ കേന്ദ്രീകരിയ്ക്കപ്പെടുന്ന ബലത്തിന്റെയും മോമന്റിന്റെയും അടിസ്ഥാനത്തിലാണ് താങ്ങുക്അളെ പ്രധാനമായും വർഗ്ഗീകരിച്ചിരിയ്ക്കുന്നത്.വിജാഗിരി താങ്ങുകൾക്ക് തിരശ്ചീനവും ലംബവുമായ ബലങ്ങളെ എതിർക്കുന്നതിനുള്ള ശേഷിയുണ്ട്.അതിനാൽ തന്നെ ഈ രണ്ട് ദിശകളിലും പ്രതിബലം രൂപപ്പെടുന്നു.ഇത്തരം താങ്ങുകളിൽ അനുഭവവേദ്യമാകുന്ന മോമെന്റ് പൂജ്യം ആയിരിയ്ക്കും.സ്വതന്ത്രമായ രണ്ട് പ്രതിബലങ്ങളാണിവിടെ രൂപപ്പെടുക.



</doc>
<doc id="228107" url="https://ml.wikipedia.org/wiki?curid=228107" title="ഫക്കീർ അസീസുദ്ദീൻ">
ഫക്കീർ അസീസുദ്ദീൻ

സിഖ് രാജാവായിരുന്ന രഞ്ജിത് സിങ്ങിന്റെ സഭയിലെ മന്ത്രിയായിരുന്നു ഫക്കീർ അസീസുദ്ദീൻ എന്ന ഫക്കീർ സയിദ് അസീസുദ്ദീൻ 
(ജീവിതകാലം: 1780 - 1845 ). രഞ്ജിത് സിങ്ങിന് വളരെ പ്രിയങ്കരനായിരുന്ന ഇദ്ദേഹം, പ്രധാനമായും വിദേശബന്ധങ്ങളുടെ ചുമതലയാണ് വഹിച്ചിരുന്നത്. ചിലയവസരങ്ങളിൽ നികുതിപിരിവ് പോലുള്ള മറ്റു വകുപ്പുകളുടെയും ചുമതല വഹിച്ചിരുന്നു. ഇദ്ദേഹത്തിന്റെ സഹോദരനായ ഫക്കീർ നൂറുദ്ദീനും രഞ്ജിത് സിങ്ങിന്റെ സഭാംഗമായിരുന്നു. 

ഒരു ക്ഷുരകനായി ജീവിതം തുടങ്ങിയ അസീസുദ്ദീൻ കാലക്രമേണ ഉയർന്ന് രഞ്ജിത്തിന്റെ ഒരു പ്രധാനപ്പെട്ട ഉപദേഷ്ടാവായും പ്രധാന പരിഭാഷകനായും മാറുകയായിരുന്നു.

ഫക്കീർ കുടുംബത്തിന്റെ സ്വകാര്യാധീനതയിലുള്ള ഫക്കീർ ഖാന എന്ന ഒരു മ്യൂസിയം ലാഹോറിൽ ഇന്ന് പ്രവർത്തിക്കുന്നുണ്ട്. ഇവിടെ മറ്റു പല പുരാവസ്തുക്കൾക്കുമൊപ്പം, അസീസുദ്ദീനും നൂറുദ്ദീനും, രഞ്ജിത് സിങ്ങിൽ നിന്നും വിക്റ്റോറിയയിൽ നിന്നും ലഭിച്ച സമ്മാനങ്ങളും പ്രദർശിപ്പിച്ചിട്ടുണ്ട്.



</doc>
<doc id="228113" url="https://ml.wikipedia.org/wiki?curid=228113" title="ഹിജാസ്">
ഹിജാസ്

സൗദി അറേബ്യയിലെ പടിഞ്ഞാറൻ പ്രവിശ്യയിലെ ഒരു പ്രദേശമാണ് ഹിജാസ് ( "", literally "the barrier"). അറേബ്യൻ ഉപ ഭൂഖണ്ഡത്തിൽ ചെങ്കടലിനു കിഴക്ക് സമാന്തരമായാണ് ഈ മേഖല സ്ഥിതി ചെയ്യുന്നത്. ഇസ്‌ലാമിക വിശുദ്ധ നഗരങ്ങളായ മക്ക, മദീന സൗദി അറേബ്യയിലെ മറ്റ് പ്രധാന നഗരങ്ങളായ ജിദ്ദ, തബൂക്ക് തുടങ്ങിയ സ്ഥിതി ചെയ്യുന്നത് ഹിജാസ് മേഖലയിലാണ്.


</doc>
<doc id="228115" url="https://ml.wikipedia.org/wiki?curid=228115" title="നാരുവിളകൾ">
നാരുവിളകൾ

കാർഷികവിളകളിൽ ഭക്ഷ്യവിളകൾ കഴിഞ്ഞാൽ പ്രമുഖ സ്ഥാനം നാരുവിളകൾക്കാണ്. വസ്ത്രനിർമ്മാണത്തിനും മറ്റുമായിട്ടാണ് നാരുവിളകൾ കൃഷി ചെയ്യുന്നത്. പരുത്തി, ചണം, തെങ്ങ് തുടങ്ങിയവയാണ് ഇതിൽ പ്രധാനം. വസ്ത്രനിർമ്മാണത്തിനുള്ള നൂലുണ്ടാക്കുന്നത് പരുത്തിച്ചെടിയിൽ നിന്നുമാണ്. പരുത്തിച്ചെടിയിൽ നിന്നും എടുക്കുന്ന പഞ്ഞിയാണ് പിന്നീട് വിവിധ പ്രക്രിയകളിലൂടെ നൂലാക്കി മാറ്റുന്നത്. ചാക്ക് പോലുള്ള വസ്തുക്കൾ ഉണ്ടാക്കാനാണ് ചണം ഉപയോഗിക്കുന്നത്. കയറും കയറുൽപ്പന്നങ്ങളും ഉണ്ടാക്കാനായി തെങ്ങിൽ നിന്നും ലഭിക്കുന്ന ചകിരി ഉപയോഗിക്കുന്നു. 


</doc>
<doc id="228122" url="https://ml.wikipedia.org/wiki?curid=228122" title="കൃത്രിമ ന്യൂറൽ നെറ്റ്‌വർക്ക്">
കൃത്രിമ ന്യൂറൽ നെറ്റ്‌വർക്ക്

ജീവികളുടെ നാഡീകോശങ്ങളുടെ ശൃംഖലകളെ ആസ്പദമാക്കി കമ്പ്യൂട്ടറിൽ സൃഷ്ടിക്കുന്ന കൃത്രിമ നാഡീകോശങ്ങളെയാണ് കൃത്രിമ ന്യൂറൽ നെറ്റ്‌വർക്ക് എന്ന് പറയുക. കൃത്രിമ ന്യൂറൽ നെറ്റ്‌വർക്ക് ഒരു കമ്പ്യൂട്ടർ പ്രൊഗ്രാമിന്റെ ഭാഗമാണ്. ഇതുപയോഗിക്കുന്നത് സാധാരണ കമ്പ്യൂട്ടർ പ്രൊഗ്രാമുകളിൽ സാധാരണ ഉണ്ടാക്കാവുന്ന ബുദ്ധിക്കും (intelligence/logic) അതീതമായി മനുഷ്യ ബുദ്ധിയോട് സാമീപ്യമുള്ള തരം ബുദ്ധി ഉണ്ടാക്കാനാണ്. 


</doc>
<doc id="228125" url="https://ml.wikipedia.org/wiki?curid=228125" title="ജൈവദീപ്തി">
ജൈവദീപ്തി

രാസപ്രവർത്തനത്തിലൂടെ ജീവികൾ പ്രകാശം ഉത്പാദിപ്പിക്കുന്ന പ്രതിഭാസം. മിന്നാമിനുങ്ങിന്റെ പ്രകാശമാണ് ജൈവദീപ്തിക്ക് ഏറ്റവും സാധാരണമായ ഉദാഹരണം. ആഴക്കടലിൽ വസിക്കുന്ന പല ജീവികളും ജൈവദീപ്തി പ്രകടിപ്പിക്കുന്നവരാണ്. സ്വന്തം ശരീരത്തിലുള്ള മാറ്റങ്ങൾ ഉപയോഗിച്ച് ചില ജീവികൾ ജൈവദീപ്തി പ്രകടപ്പിക്കുമ്പോൾ മറ്റുചിലവ സ്വന്തം ശരീരത്തിൽ വസിക്കുന്ന ബാക്റ്റീരിയകളെയും മറ്റുമാണ് ഇതിനായി പ്രയോജനപ്പെടുത്തുന്നത്. ചിലതരം കൂണുകളും ജൈവദീപ്തി പുറപ്പെടുവിക്കുന്നവരാണ്. 
ജൈവരാസപ്രവർത്തനത്തിന്റെ ഫലമായി ഫോട്ടോണുകൾ പുറന്തള്ളപ്പെടുന്ന പ്രതിഭാസമാണിത്. ലൂസിഫെറിൻ എന്ന ഒരു തരം പ്രോട്ടീൻ ലൂസിഫെറേസ് എന്ന എൻസൈമിന്റെ സാന്നിദ്ധ്യത്തിൽ ഓക്സിജനുമായി സംയോജിക്കുമ്പോഴാണ് ഫോട്ടോണുകൾ പുറത്തുവരുന്നത്. മിക്കവാറും ഏകവർണപ്രകാശമായിരിക്കും ഇങ്ങനെ പുറത്തു വരുന്നത്. ഡ്യൂബോയ്സ് എന്ന ശാസ്ത്രജ്ഞനാണ് ജൈവദീപ്തിക്കു പുറകിലെ രഹസ്യത്തെ വെളിച്ചത്തു കൊണ്ടുവന്നത്. മിന്നാമിനുങ്ങിലായിരുന്നു അദ്ദേഹം പഠനം നടത്തിയത്. 
ഇരതേടാനായിട്ടും സഞ്ചരിക്കാനായിട്ടും കടലിലെ ജീവികൾ ജൈവദീപ്തിയെ പ്രയോജനപ്പെടുത്തുന്നു. ഇണയെ ആകർഷിക്കുക എന്നതാണ് പല ജീവികളിലും ജൈവദീപ്തിയുടെ ഉദ്ദേശ്യം. ശത്രുക്കളിൽ നിന്നും രക്ഷനേടാനായും ചില ജീവികൾ ഈ പ്രകാശം ഉപയോഗിക്കാറുണ്ട്. ബാക്റ്റീരിയകൾ, ചിലതരം ഫംഗസുകൾ തുടങ്ങിയവയുടെ ജൈവദീപ്തിയുടെ ആവശ്യം എന്താണെന്നതിനെക്കുറിച്ച് പഠനങ്ങൾ നടക്കുന്നുണ്ട്.


</doc>
<doc id="228128" url="https://ml.wikipedia.org/wiki?curid=228128" title="റെപ്റ്റീലിയൻ ഹ്യൂമനോയിഡ്">
റെപ്റ്റീലിയൻ ഹ്യൂമനോയിഡ്

സയൻസ് ഫിക്ഷൻ കഥകളിലും കോൺസ്പിരസി തിയറികളിലും അരങ്ങേറുന്ന ഒരു തരം പരഗ്രഹ ജീവിയാണ് റെപ്റ്റീലിയൻ ഹ്യൂമനോയിഡ്. ഈ തിയറിയുടെ പ്രധാന ഉപജ്ജാതാവ് ഡേവിഡ് ഐക്കി (David Icke) എന്നയാളാണ്. ഈ ലോകം നിയന്ത്രിക്കുന്നത് ആല്ഫാ ഡ്രക്കോണിസ് നക്ഷത്ര ശൃംഗലയിൽ നിന്ന് വന്ന റെപ്റ്റീലിയന്മാരാണെന്നും, അവരുടെ അന്തിമ ഉദ്ദേശം മനുഷ്യവർഗ്ഗത്തിന്റെ നാശമാണെന്നും. മനുഷ്യരക്തം കുടിക്കുന്ന ഇവർക്ക് ഇഛാനുസരണം രൂപം മാറ്റാൻ കഴിയുമെന്നും, മനുഷ്യരൂപം പൂണ്ട് നമ്മുടെ ഇടയിൽ ജീവിക്കുന്നു എന്നാണ് ഇക്കെയും അദ്ദേഹത്തിന്റെ അനുയായികളും വിശ്വസിക്കുന്നത്. ബരാക് ഒബാമ, ജോർജ്ജ് ബുഷ്, എലിസബത്ത് റാണി എന്നിങ്ങനെ ലോകത്തിലെ അധികാര സ്ഥാനങ്ങളിൽ ഇരിക്കുന്ന പലരും ഷേപ് ഷിഫ്റ്റിങ്ങ് റെപ്റ്റീലിയൻ ഹ്യൂമനോയിഡ്മാർ ആണെന്നും ഭൂമിയിൽ ഉണ്ടാകുന്ന സകല പ്രശ്നങ്ങളുടെയും പിന്നിൽ ഇവരാണെന്നുമാണ് ശ്രീ ഐക്കിന്റെ വാദം. പല രാജ്യങ്ങളിലായി ശ്രീ ഐക്കിനു ആയിരക്കണക്കിന് അനുയായികൾ ഉണ്ട്. പബ്ലിക് പോളിസി പോളിങ്ങ് എന്ന അമേരിക്കൻ പോളിങ്ങ് കമ്പനി 2013 ൽ നടത്തിയ ഒരു സർവ്വേ പ്രകാരം അമേരിക്കയിലെ നാലു ശതമാനം വോട്ടർമാർ ശ്രീ ഐക്കിന്റെ തിയറികളിൽ വിശ്വസിക്കുന്നു എന്നാണ് കണക്ക്.


</doc>
<doc id="228129" url="https://ml.wikipedia.org/wiki?curid=228129" title="സഹജീവനം">
സഹജീവനം

രണ്ടോ അതിലധികമോ ജീവികൾ അവയുടെ അതിജീവനത്തെ എളുപ്പമാക്കുവാൻ വേണ്ടി പരസ്പരധാരണയോടെ ഒന്നിച്ചു കഴിയുന്ന പ്രതിഭാസമാണ് സഹജീവനം (Symbiosis). പല ജീവികളുടെയും നിലനിൽപ്പുപോലും സഹജീവനവുമായി ബന്ധപ്പെട്ടാണിരിക്കുന്നത്. ക്ലൗൺ മത്സ്യങ്ങളും സീ-അനെമണികളും തമ്മിലുള്ള ബന്ധമാണ് സഹജീവനത്തിന് ഉദാഹരണമായി ചൂണ്ടിക്കാണിക്കാറുള്ളത്. കന്നുകാലികളുടെ കൂടെ നടക്കുന്ന പക്ഷികളും മറ്റൊരു സഹജീവനബന്ധമാണ് കാണിക്കുന്നത്. ലൈക്കനുകളുടേത് മറ്റൊരു സഹജീവനബന്ധമാണ്. ഉറുമ്പുകളും അഫിഡുകളും തമ്മിലുള്ള സഹജീവനബന്ധവും ശാസ്ത്രജ്ഞരെ ആകർഷിച്ചിട്ടുണ്ട്.


</doc>
<doc id="228141" url="https://ml.wikipedia.org/wiki?curid=228141" title="അൽ റഷീദ്">
അൽ റഷീദ്

അൽ റഷീദ് (Arabic: آل رشيد‎ Āl Rashīd; pronounced [æːl ræˈʃiːd]) അറേബ്യയിലെ ഒരു രാജവംശമായിരുന്നു. ഈ രാജ വംശം ഭരിച്ചിരുന്ന രാജ്യത്തിന്റെ പേര് ജബൽ ഷമ്മാർ എമിരേറ്റ് എന്നായിരുന്നു.


</doc>
<doc id="228144" url="https://ml.wikipedia.org/wiki?curid=228144" title="അന്തോഫില">
അന്തോഫില

കടന്നലുകളോടും ഉറുമ്പുകളോടും സാദൃശ്യമുള്ള പറക്കുന്ന ഒരു തരം ഷഡ്പദങ്ങളെയാണ് ബീ എന്നുവിളിക്കുന്നത്. ഇവയെ അന്തോഫില എന്ന സീരീസിലാണ് വർഗ്ഗീകരിച്ചിരിക്കുന്നത്. പരാഗണം, തേനുൽപ്പാദനം, എന്നിവയാണ് ഈ വിഭാഗത്തിൽ പെടുന്ന തേനീച്ചകളുടെ പ്രശസ്തിക്ക് കാരണം. 20,000 ഇനങ്ങൾ ഈ വിഭാഗത്തിലുണ്ട്. ഏഴു മുതൽ ഒൻപതുവരെ കുടുംബങ്ങൾ ഈ വിഭാഗത്തിലുള്ളതായാണ് കണക്കാക്കപ്പെടുന്നത്. യഥാർത്ഥത്തിൽ ഇതിലും വളരെക്കൂടുതൽ ഇനങ്ങൾ ഈ വിഭാഗത്തിലുണ്ടായിരിക്കും. അന്റാർട്ടിക്ക ഒഴികെ എല്ലാ ഭൂഖണ്ഡങ്ങളിലും ഇവ കാണപ്പെടുന്നുണ്ട്. 
തേനുൽപ്പാദിപ്പിക്കപ്പെടുന്ന ചെടികളിൽ നിന്ന് ഭക്ഷണം ശേഖരിക്കാൻ പരിണാമത്തിലൂടെ കഴിവ് നേടിയെടുത്ത ജീവികളാണിവ. തേനും പോളനുമാണ് (പരാഗരേണുക്കൾ) ഇവയുടെ ഭക്ഷണം. തേൻ ഊർജ്ജവും പരാഗരേണുക്കൾ പ്രോട്ടീനും പ്രദാനം ചെയ്യുന്നു. ലാർവകൾക്കാണ് പ്രധാനമായും പോളൻ ഭക്ഷണമായി കൊടുക്കുന്നത്.

ഈ വിഭാഗത്തിലെ ഏറ്റവും ചെറിയം അംഗം "ട്രൈഗോണ മിനിമ" എന്ന കുത്താൻ ശേഷിയില്ലാത്ത ബീ ആണ്. "മെഗാകൈലേ പ്ലൂട്ടോ", എന്ന ഇനമാണ് ഏറ്റവും വലുത്. ഇത് ഇലകൾ മുറിക്കുന്ന തരം ഈച്ചയാണ്. 

ഈ വിഭാഗത്തിലെ ഏറ്റവും പ്രസിദ്ധിയുള്ള അംഗം യൂറോപ്യൻ തേനീച്ചയാണ്. തേനുൽപ്പാദനത്തിനുപയോഗിക്കുന്നതാണ് പ്രസിദ്ധിക്ക് കാരണം. മറ്റു ചില ഇനം ബീകളും തേനുല്പാദിപ്പിക്കുന്നുണ്ട്. 

വേലിത്തത്ത തുടങ്ങിയ ചിലയിനം പക്ഷികൾ ഇവയെ ആഹാരമാക്കുന്നു.




</doc>
<doc id="228145" url="https://ml.wikipedia.org/wiki?curid=228145" title="ഇന്ത്യൻ വന നിയമം, 1927">
ഇന്ത്യൻ വന നിയമം, 1927

ബ്രിട്ടീഷ് ഇന്ത്യയിൽ നിലനിന്നിരുന്ന വനനിയമങ്ങളെ അടിസ്ഥാനമാക്കി രൂപം നൽകപ്പെട്ട ഒരു നിയമമാണ് 1927-ലെ ഇന്ത്യൻ വനനിയമം(ഇംഗ്ലീഷ്:Indian Forest Act, 1927). ആദ്യത്തേതും പ്രശസ്തവുമായിട്ടുള്ള നിയമമാണ് 1878ലെ വനനിയമം. വനഭൂമി സംരക്ഷിക്കുക, വനവിഭവ ചൂഷണം നിയന്ത്രിക്കുക തുടങ്ങിയവയായിരുന്നു ഇരു നിയമങ്ങളുടേയും ലക്ഷ്യം. ഒരു പ്രത്യേക വനഭൂമിയെ സംരക്ഷിതവനം, ആരക്ഷിതവനം, ഗ്രാമീണവനം എന്നിങ്ങനെ തരംതിരിക്കുന്നതിന്റെ മാനദണ്ഡങ്ങൾ ഇന്ത്യൻ വന നിയമം(1927) ഉൾക്കൊള്ളുന്നു. വനനിയമങ്ങൾ ലംഘിക്കുന്നത് ശിക്ഷാർഹമാണ്.

ഇന്ത്യൻ വന നിയമങ്ങൾ നിഷ്കർഷിക്കുന്ന് വ്യവസ്തകൾ തൃപ്‌തിപ്പെടുത്തുന്ന പ്രത്യേക വനഭൂമിയാണ് സംരക്ഷിത വനങ്ങൾ എന്നറിയപ്പെടുന്നത്. 1927-ലെ വനനിയമത്തിൽ 4-ആം അധ്യായത്തിലാണ് സ്മരക്ഷിതവനങ്ങളേകുറിച്ച് പരാമർശിക്കുന്നത്. കേന്ദ്ര സർക്കാറിനു പുറമേ സംസ്ഥാന സർക്കാരുകൾക്കും പ്രത്യേക വനഭൂമികളെ സംരക്ഷിതവനമായി വിഞ്ജാപനം ചെയ്യാൻ അധികാരമുണ്ട്. 


</doc>
<doc id="228148" url="https://ml.wikipedia.org/wiki?curid=228148" title="വന്യജീവി (സംരക്ഷണ) നിയമം 1972">
വന്യജീവി (സംരക്ഷണ) നിയമം 1972

മനുഷ്യരുടെ അനിയന്ത്രിത പ്രവർത്തനങ്ങൾ മൂലം മറ്റുജീവജാലങ്ങൾ ഭൂമിയിൽ നിന്നും വംശമറ്റുപോകുന്നതു തടയാനായി 1972-ൽ ഇന്ത്യയിൽ നിലവിൽ വന്ന നിയമമാണ് വന്യജീവി (സംരക്ഷണ) നിയമം 1972. വന്യജീവികളുടെ സംരക്ഷണം കൂടുതൽ ശക്തമാക്കുക വനം കൊള്ള തടയുക എന്നിവയാണ് ഈ നിയമത്തിന്റെ പ്രധാന ലക്ഷ്യങ്ങൾ. 2002 ജനുവരിയിലാണ് ഈ നിയമം ഭേദഗതി ചെയ്യപ്പെട്ടത്. വന നിയമങ്ങൾ ലംഘിക്കുന്നവർക്ക് നൽകേണ്ട ശിക്ഷകളെ കുറിച്ചും ഇതിൽ പരാമർശിക്കുന്നു. ഏറ്റവുമധികം സംരക്ഷിക്കേണ്ട ജീവികളെ ഈ നിയമത്തിന്റെ ഒന്നാം പട്ടികയിൽ പെടുത്തിയിരിക്കുന്നു. തുല്യ പ്രാധാന്യമുള്ള മറ്റു ജീവികളെ പട്ടിക 2 പാർട്ട് 2-ലും പെടുത്തിയിരിക്കുന്നു. അവയെ വേട്ടയാടുന്നത് നിയമത്തിന്റെ സെക്ഷൻ 9 പ്രകാരം ഇന്ത്യയിൽ നിരോധിക്കപ്പെട്ടിരിക്കുന്നു. 1927-ലെ ഇന്ത്യൻ വനനിയമത്തിനു സമാന്തരമായി സ്വതന്ത്രമായ കാലാനുസൃതമായ നിയമമായാണ് ഈ നിയമം സൃഷ്ടിച്ചത്.

എല്ലാ വന്യജീവികളും സംസ്ഥാന സർക്കാരിന്റെ സ്വത്താണെന്നും എന്നാൽ കേന്ദ്രസർക്കാരിന്റെ പ്രഖ്യാപിത വന്യജീവി സങ്കേതങ്ങളിലോ ദേശീയോദ്യാനങ്ങളിൽ വച്ചോ വേട്ടയാടപ്പെട്ടാൽ അവ കേന്ദ്രസർക്കാരിന്റെ അധീനതയിലായിത്തീരുമെന്നും നിയമം പറയുന്നു. ഷെഡ്യൂൾ ഒന്നിൽ പെട്ടതോ, ഷെഡ്യൂൾ 2 പാർട്ട് 2 -ൽ പെട്ടതോ ആയ വന്യജീവികളെയോ അവയിൽ നിന്നും സൃഷ്ടിച്ചെടുത്ത വസ്തുക്കളോ കൈവശം വെയ്ക്കാൻ യാതൊരാൾക്കും അവകാശം ഉണ്ടായിരിക്കുന്നതല്ല. നിയമത്തിലെ സെക്ഷൻ 6 പ്രകാരം ഓരോ സംസ്ഥാനവും ഒരു വന്യജീവികാര്യ ഉപദേശക സമിതിയെ രൂപവൽക്കരിക്കേണ്ടതും, ആ സമിതിയുടെ നിർദ്ദേശപ്രകാരം ദേശീയോദ്യാനം, സംരക്ഷിത പ്രദേശം, വന്യജീവി സങ്കേതം എന്നിവയുടെ വിസ്തൃതി നിർണ്ണയിക്കേണ്ടതുമാണ്.

പട്ടിക I ലും ഭാഗം II ലുമാണ് വന്യജീവി സംബന്ധിയായ കുറ്റങ്ങളെകുറിച്ച് പറയുന്നത്. നിയമത്തിൽ ഒന്നാം ഷെഡ്യൂളിൽ പെടുത്തിയിട്ടുള്ള ജീവിയാണ് കടുവ. പതിനായിരം രൂപ പിഴയും മുന്നു മുതൽ ഏഴു വർഷംവരെ ജയിൽവാസവും ലഭിക്കാവുന്ന കുറ്റമാണ് കടുവ വേട്ട.

രാജ്യത്താകെ ഏഴ് കോടി എൻപത്തിമൂന്നോളം ലക്ഷം ഹെക്ടർ വനഭൂമിയാണ് ഉള്ളത്. ഇതിൽ 125 ലക്ഷം ഹെക്ടർ വനഭൂമിയാണ് കയ്യേറ്റം നടന്നിരിക്കുന്നതെന്ന് കേന്ദ്ര വനംപരിസ്ഥിതി മന്ത്രാലയത്തിന്റെ 2011-12 വർഷത്തെ റിപ്പോർട്ട് വ്യക്തമാക്കുന്നു.

ഈ നിയമം ലംഘിക്കപ്പെട്ടെന്ന് ബോധ്യം വന്നാൽ വന്യജീവി സംരക്ഷണ ഡയറക്റ്റർക്കോ, ചീഫ് വൈൽഡ് ലൈഫ് വാർഡനോ, അദ്ദേഹം ചുമതലപ്പെടുത്തുന്ന ആൾക്കോ, വന്യജീവി വകുപ്പ് ഉദ്യോഗസ്ഥർക്കോ, സബ് ഇൻസ്പെക്റ്ററിൽ കുറയാത്ത റാങ്ക് ഉള്ള പോലീസ് ഉദ്യോഗസ്ഥർക്കോ ബന്ധപ്പെട്ട സ്ഥലത്ത് പ്രവേശിക്കാനും, അന്വേഷണം നടത്താനും, അറസ്റ്റ് വാറണ്ട് ഇല്ലാതെ തന്നെ തെറ്റു ചെയ്തവരെ അറസ്റ്റ് ചെയ്ത് തടവിൽ പാർപ്പിക്കാനും നിയമത്തിന്റെ സെക്ഷൻ 50 അധികാരം നൽകുന്നു.

വന്യജീവി (സംരക്ഷണ) നിയമം 1972 ലംഘിക്കുന്നവർക്ക് രണ്ടുവർഷം വരെ തടവോ, രണ്ടായിരം രൂപ വരെ പിഴയോ രണ്ടും കൂടിയോ ആയി ശിക്ഷിക്കപ്പെടാവുന്നതാണ്. 1991 -ൽ ഉണ്ടായ ഭേദഗതിപ്രകാരം പിഴ 3000 രൂപവരെയായും തടവു കാലഘട്ടം 3 വർഷം വരെയായും ഉയർത്തിയിട്ടുണ്ട്.

സെക്ഷൻ 53-ൽ അധികാരികൾ തങ്ങളുടെ അധികാരം ദുർ‌വിനിയോഗം നടത്തിയെന്ന് തെളിഞ്ഞാൽ 6 മാസം വരെ തടവും, 500 രൂപ വരെ പിഴയുമാണ് ശിക്ഷയെന്ന് വ്യക്തമാക്കിയിട്ടുണ്ട്. ഉദ്ദേശശുദ്ധിയോടെ ഉത്തരവാദപ്പെട്ടവർ നടത്തുന്ന പ്രവൃത്തി സെക്ഷൻ 60 പ്രകാരം പരിരക്ഷിക്കപ്പെട്ടിരിക്കുകയും ചെയ്യുന്നതാണ്.

ഇന്ത്യയിലെ വന്യജീവി നിയമങ്ങളിൽ ശക്തമായ നിയമമാണ് വന്യജീവി (സംരക്ഷണ) നിയമം 1972.
നിയമം നടപ്പിലാക്കിയതിനുശേഷം അതതുകാലത്തെ ആവശ്യങ്ങൾക്കുപകരിക്കുന്ന തരത്തിൽ ഇതുവരെയായി രണ്ടു തവണ ഈ നിയമത്തിന് ഭേദഗതികൾ വന്നിട്ടുണ്ട്. വന്യജീവി (സംരക്ഷണ) ഭേഗതി നിയമം, 1993, വന്യജീവി (സംരക്ഷണ) ഭേഗതി നിയമം, 2002 എന്നിവയാണവ.





</doc>
<doc id="228160" url="https://ml.wikipedia.org/wiki?curid=228160" title="കേന്ദ്ര മൃഗശാലാ അതോറിറ്റി (ഇന്ത്യ)">
കേന്ദ്ര മൃഗശാലാ അതോറിറ്റി (ഇന്ത്യ)

ഇന്ത്യയിലെ മൃഗശാലകളുടെ മേൽനോട്ടം വഹിക്കുന്ന സ്ഥാപനമാണ് കേന്ദ്ര മൃഗശാലാ അതോറിറ്റി (Central Zoo Authority of India,CZA). വേൾഡ് അസ്സോസിയേഷൻ ഫോർ സൂസ് അന്റ് അക്ക്വേറിയവുമായി സംയോജിച്ചാണ് ഈ സ്ഥാപനം പ്രവർത്തിക്കുന്നത്. കേന്ദ്ര മൃഗശാലാ അതോറിറ്റി സ്ഥാപിക്കപ്പെടുന്നതിനും മുൻപ് ഇന്ത്യയിലെ മൃഗശാലകളുടെ സ്ഥിതി വളരെ ശോചനീയമായിരുന്നു. മൃഗശാലകളിൽ സാധാരണമായിരുന്ന ജീവികളിലെ അന്തഃപ്രജനനത്തിൽ കുറവുവരുത്താൻ അല്ലെങ്കിൽ വിരാമമിടാൻ ഈ സംഘടമൂലം സാധ്യമായി. 

ഒരു ചെയർമാനും 10അംഗങ്ങളും ഒരു മെമ്പർ സെക്രട്ടറിയും ചേരുന്നതാണ് കേന്ദ്ര മൃഗശാലാ അതോറിറ്റിയുടെ ഘടന. കേന്ദ്ര മൃഗശാലാ അതോറിറ്റിയുടെ അംഗീകാരം കൂടാതെ ഇന്ത്യയിൽ ഒരു മൃഗശാലയ്ക്കും പ്രവർത്തിക്കാനാകില്ല. നിയമങ്ങൾ അനുസരിച്ചാണോ മൃഗശാലകൾ പ്രവർത്തിക്കുന്നത് എന്ന് പരിശോധിക്കുന്ന ചുമതല ഈ അതോറിറ്റിക്കാണ്. നിയമം അനുശാസിക്കുന്ന മാനദണ്ഡങ്ങൾ പാലിക്കാതെ മൃഗശാലകളുടെ അംഗീകാരം റദ്ദാക്കാനോ അടച്ചുപൂട്ടാനോ കേന്ദ്ര മൃഗശാലാ അതോറിറ്റിക്ക് അധികാരമുണ്ട്.

1992-ൽ സ്ഥാപിതമായതിനെ തുടർറന്ന് 347 മൃഗശാലകളെയാണ് കേന്ദ്ര മൃഗശാലാ അതോറിറ്റി പരിശോധിച്ചത്. ഇതിൽ 164 എണ്ണം അംഗീകരിക്ക പെടുകയും 183 എണ്ണം അംഗീകാരമില്ലാത്തതായി പ്രഖ്യാപിക്കുകയും ചെയ്തു. ഇതിൽ 92 എണ്ണം അടച്ചുപൂട്ടുകയും , അവയിലെ മൃഗങ്ങളെ മാറ്റിപാർപ്പിക്കുകയും ചെയ്തു. മൃഗശാലകളുടെ പ്രവർത്തനങ്ങൾ നിയന്ത്രിക്കുക എന്നതിലുപരി അവയുടെ പ്രവർത്തനം സുഗമമാക്കുക എന്നതാണ് കേന്ദ്ര മൃഗശാലാ അതോറിറ്റി യുടെ നയം. മൃഗസംരക്ഷണ/പരിപാലന മാനദണ്ഡങ്ങളിൽ എത്തിച്ചേരാൻ സാധ്യതയുള്ള മൃഗശാലകൾക്ക് വേണ്ടുന്ന സഹായവും കേന്ദ്ര മൃഗശാലാ അതോറിറ്റി ചെയ്തുകൊടുക്കുന്നു.

മൃഗശാലകൾക്കു വേണ്ടുന്ന സഹായം ചെയ്തുകൊടുക്കുക എന്ന പ്രഥമ ദൗത്യത്തെകൂടാതെ, മൃഗശാലകൽ തമ്മിലുള്ള മൃഗങ്ങളുടെ കൈമാറ്റത്തെ നിയന്ത്രിക്കുന്നതും കേന്ദ്ര മൃഗശാലാ അതോറിറ്റിയാണ്. വന്യജീവി സംരക്ഷണ നിയമം ഷെഡ്യൂൾ 1,2 എന്നിവയിലാണ് ഇതിനെക്കുറിച്ച് പറയുന്നത്. ഇന്ത്യൻ മൃഗശാലകളിലെ ജീവികളെ വിദേശമൃഗശാലകളിലെ ജീവികളുമായി കൈമാറ്റം ചെയ്യുന്നതിനും മേൽനോട്ടം വഹിക്കുന്നതും ഈ അതോറിറ്റി തന്നെയാണ്.

മൃഗശാലകളുമായി സംബന്ധിച്ച നിരവധികാര്യങ്ങൾ നിർവഹിക്കുന്നത് കേന്ദ്ര മൃഗശാലാ അതോറിറ്റിയാണ്. അതോറിറ്റിയുടെ പ്രധാന ധർമ്മങ്ങൾ ഇവയാണ്.




</doc>
<doc id="228162" url="https://ml.wikipedia.org/wiki?curid=228162" title="അന്നും ഇന്നും എന്നും">
അന്നും ഇന്നും എന്നും

രാജേഷ് നായർ തിരക്കഥയെഴുതി സംവിധാനം ചെയ്ത് 2013-ൽ പുറത്തിറങ്ങിയ മലയാളചലച്ചിത്രമാണ് അന്നും ഇന്നും എന്നും. നിഷാൻ, ജിഷ്ണു, സിദ്ദിഖ്, ഫരെയ്സ ജോമൻബാക്സ്, തഷു കൗശിക്, രാധിക എന്നിവരാണ് പ്രധാനവേഷങ്ങളിൽ അഭിനയിച്ചിരിക്കുന്നത്. വയാ ഫിലിംസിന്റെ ബാനറിൽ ഉഷ രാജേഷാണ് ചിത്രം നിർമ്മിച്ചത്.


</doc>
<doc id="228164" url="https://ml.wikipedia.org/wiki?curid=228164" title="ഇന്ത്യയിലെ ഉറുമ്പുകളുടെ പട്ടിക">
ഇന്ത്യയിലെ ഉറുമ്പുകളുടെ പട്ടിക

ഇന്ത്യയിൽ കാണപ്പെടുന്ന ഉറുമ്പുവർഗ്ഗങ്ങളുടെ പട്ടികയാണിത്. ഉറുമ്പുകളുടെ ശാസ്ത്രീയ നാമവും പേരിനൊപ്പം ചേർക്കുന്നു.






</doc>
<doc id="228166" url="https://ml.wikipedia.org/wiki?curid=228166" title="ഇന്ത്യയിലെ എട്ടുകാലികളുടെ പട്ടിക">
ഇന്ത്യയിലെ എട്ടുകാലികളുടെ പട്ടിക

ഇന്ത്യയിൽ കാണപ്പെടുന്ന എട്ടുകാലി വർഗ്ഗങ്ങളുടെ പട്ടികയാണിത്. Siliwal, Molur and Biswas (2005)-നെ അടിസ്ഥാനമാക്കി തയ്യാറാക്കിയതാണിത്.

1അ. ജനുസ്സ്:"അജെലീന" Walckenaer, 1805
I.ആ. ജനുസ്സ്:"ടെജൂഹ്നാറിയ" Latreille, 1804

IIഅ. ജനുസ്സ്:"അമൗറോബിയസ്" C.L. Koch, 1837
II.b. Genus "Tamgrinia" Lehtinen, 1967 

3അ. ജനുസ്:"എനിഫീന" Sundevall, 1833 

IV.a. Genus "Arachnura" Vinson, 1863
IV.b. Genus "Araneus" Clerck, 1757
IV.c. Genus "Araniella" Chamberlin & Ivie, 1942
IV.d. Genus "Argiope" Audouin, 1826 
IV.e. Genus "Cercidia" Thorell, 1869 
IV.f. Genus "Chorizopes" O.P.-Cambridge, 1870
IV.g. Genus "Cyclosa" Menge, 1866
IV.h. Genus "Cyrtarachne" Thorell, 1868
IV.i. Genus "Cyrtophora" Simon, 1864
IV.j. Genus "Eriovixia" Archer, 1951
IV.k. Genus "Gasteracantha" Sundevall, 1833 


IV.l. Genus "Gea" C.L. Koch, 1843
IV.m. Genus "Gibbaranea" Archer, 1951
IV.n. Genus "Larinia" Simon, 1874
IV.o. Genus "Lipocrea" Thorell, 1878
IV.p. Genus "Macracantha" Simon, 1864 Comments: It is a monotypic Genus 
IV.q. Genus "Neogea" Levi, 1983
IV.r. Genus "Neoscona" Simon, 1864
IV.s. Genus "Ordgarius" Keyserling, 1886
IV.t. Genus "Parawixia" F.O.P.-Cambridge, 1904 
IV.u. Genus "Pasilobus" Simon, 1895 
IV.v. Genus "Poltys" C.L. Koch, 1843
IV.w. Genus "Prasonica" Simon, 1895 
IV.x. Genus "Singa" C. L. Koch, 1836
IV.y. Genus "Thelacantha" Hasselt, 1882 Comments: It is a monotypic genus.
IV.z. Genus "Zilla" C. L. Koch, 1834
IV.aa. Genus "Zygiella" F.O.P.-Cambridge, 1902

V.a. Genus "Atypus" Latreille, 1804 

VI.a. Genus "Diplothele" O. P.-Cambridge, 1890 Comments: Endemic to South Asia
VI.b. Genus "Sason" Simon, 1887
VI.c. Genus "Sasonichus" Pocock, 1900 Comments: Monotypic Genus and endemic to India.
VI.d. Genus "Sipalolasma" Simon, 1892 

VII.a. Genus "Cithaeron" O. P.-Cambridge, 1872 
VII.b. Genus "Inthaeron" Platnick, 1991 Comments: Monotypic Genus and endemic to India.

VIII.a. Genus "Clubiona" Latreille, 1804
VIII.b. Genus "Matidia" Thorell, 1878 
VIII.c. Genus "Simalio" Simon, 1897

IX.a. Genus "Aetius" O.P.-Cambridge, 1896 
IX.b. Genus "Apochinomma" Pavesi, 1881
IX.c. Genus "Castianeira" Keyserling, 1879
IX.d. Genus "Coenoptychus" Simon, 1885 Comments: Monotypic Genus endemic to South Asia.
IX.e. Genus "Corinnomma" Karsch, 1880 
IX.f. Genus "Creugas" Thorell, 1878 
IX.g. Genus "Oedignatha" Thorell, 1881
IX.h. Genus "Trachelas" L. Koch, 1872
IX.i. Genus "Utivarachna" Kishida, 1940 

X.a. Genus "Cryptothele" L. Koch, 1872 

XI.a. Genus "Acantheis" Thorell, 1891 
XI.b. Genus "Ctenus" Walckenaer, 1805

XII.a. Genus "Latouchia" Pocock, 1901 

XIII.a. Genus "Deinopis" MacLeay, 1839

XIV.a. Genus "Desis" Walckenaer, 1837 

XV.a. Genus "Ajmonia" Caporiacco, 1934 
XV.b. Genus "Anaxibia" Thorell, 1898 
XV.c. Genus "Argenna" Thorell, 1870
XV.d. Genus "Dictyna" Sundevall, 1833 
XV.e. Genus "Dictynomorpha" Spassky, 1939
XV.f. Genus "Lathys" Simon, 1884
XV.g. Genus "Nigma" Lehtinen, 1967 
XV.h. Genus "Sudesna" Lehtinen, 1967 

XVI.a. Genus "Indothele" Coyle, 1995 Comments: Endemic to South Asia.
XVI.b. Genus "Ischnothele" Ausserer, 1875 

XVII.a. Genus "Stegodyphus" Simon, 1873

XVIII.a. Genus "Filistata" Latreille, 1810
XVIII.b. Genus "Pritha" Lehtinen, 1967
XVIII.c. Genus "Sahastata" Benoit, 1968

XIX.a. Genus "Apodrassodes" Vellard, 1924 
XIX.b. Genus "Callilepis" Westring, 1874 
XIX.c. Genus "Camillina" Berland, 1919 
XIX.d. Genus "Drassodes" Westring, 1851 
XIX.e. Genus "Drassyllus" Chamberlin, 1922
XIX.f. Genus "Echemus" Simon, 1878 
XIX.g. Genus "Eilica" Keyserling, 1891
XIX.h. Genus "Gnaphosa" Latreille, 1804
XIX.i. Genus "Haplodrassus" Chamberlin, 1922
XIX.j. Genus "Herpyllus" Hentz, 1832
XIX.k. Genus "Ladissa" Simon, 1907
XIX.l. Genus "Megamyrmaekion" Wider, 1834
XIX.m. Genus "Micaria" Westring, 1851 
XIX.n. Genus "Nodocion" Chamberlin, 1922 
XIX.o. Genus "Nomisia" Dalmas, 1921 
XIX.p. Genus "Odontodrassus" Jézéquel, 1965 
XIX.q. Genus "Phaeocedus" Simon, 1893
XIX.r. Genus "Poecilochroa" Westring, 1874
XIX.s. Genus "Pterotricha" Kulczyn’ski, 1903 
XIX.t. Genus "Scopoides" Platnick, 1989
XIX.u. Genus "Scotophaeus" Simon, 1893
XIX.v. Genus "Sergiolus" Simon, 1891 
XIX.w. Genus "Setaphis" Simon, 1893
XIX.x. Genus "Sosticus" Chamberlin, 1922 
XIX.y. Genus "Talanites" Simon, 1893 
XIX.z. Genus "Trachyzelotes" Lohmander, 1944 
XIX.aa. Genus "Urozelotes" Mello-Leitão, 1938
XIX.ab. Genus "Zelotes" Gistel, 1848 

XX.a. Genus "Hahnia" C.L. Koch, 1841 
XX.b. Genus "Neoantistea" Gertsch, 1934
XX.c. Genus "Scotospilus" Simon, 1886 

XXI.a. Genus "Hersilia" Audouin, 1826
XXI.b. Genus "Murricia" Simon, 1882
XXI.c. Genus "Neotama" Baehr & Baehr, 1993

XXII.a. Genus "Macrothele" Ausserer, 1871 

XXIII.a. Genus "Homalonychus" Marx, 1891 

XXIV.a. Genus "Heligmomerus" Simon, 1892 
XXIV.b. Genus "Idiops" Perty, 1833
XXIV.c. Genus "Scalidognathus" Karsch, 1891 

XXV.a. Genus "Collinsia" O. P.-Cambridge, 1913 
XXV.b. Genus "Cresmatoneta" Simon, 1929 
XXV.c. Genus "Emenista" Simon, 1894 
XXV.d. Genus "Erigone" Audouin, 1826 
XXV.e. Genus "Gongylidiellum" Simon, 1884 
XXV.f. Genus "Heterolinyphia" Wunderlich, 1973 Comments: This Genus is endemic to South Asia.
XXV.g. Genus "Himalaphantes" Tanasevitch, 1992 
XXV.h. Genus "Indophantes" Saaristo & Tanasevitch, 2003
XXV.i. Genus "Labulla" Simon, 1884 
XXV.j. Genus "Lepthyphantes" Menge, 1866
XXV.k. Genus "Linyphia" Latreille, 1804
XXV.l. Genus "Minicia" Thorell, 1875 
XXV.m. Genus "Neriene" Blackwall, 1833 
XXV.n. Genus "Oedothorax" Bertkau, in Förster & Bertkau, 1883
XXV.o. Genus "Troxochrota" Kulczyn’ski, 1894 

XXVI.a. Genus "Sphingius" Thorell, 1890 

XXVII.a. Genus "Agalenocosa" Mello-Leitão, 1944 
XXVII.b. Genus "Arctosa" C.L. Koch, 1847
XXVII.c. Genus "Crocodilosa" Caporiacco, 1947
XXVII.d. Genus "Evippa" Simon, 1882
XXVII.e. Genus "Evippomma" Roewer, 1959 
XXVII.f. Genus "Geolycosa" Montgomery, 1904
XXVII.g. Genus "Hippasa" Simon, 1885 
XXVII.h. Genus "Hogna" Simon, 1885
XXVII.i. Genus "Lycosa" Latreille, 1804
XXVII.j. Genus "Margonia" Hippa & Lehtinen, 1983 Comments: Monotypic Genus and endemic to India.
XXVII.k. Genus "Ocyale" Audouin, 1826
XXVII.l. Genus "Pardosa" C. L. Koch, 1847
XXVII.m. Genus "Passiena" Thorell, 1890 
XXVII.n. Genus "Shapna" Hippa & Lehtinen, 1983 Comments: Monotypic Genus and endemic to India.
XXVII.o. Genus "Trochosa" C.L. Koch, 1847
XXVII.p. Genus "Wadicosa" Zyuzin, 1985 
XXVII.q. Genus "Zoica" Simon, 1898

XXVIII.a. Genus "Melaenosia" Simon, 1906 Comments: Monotypic Genus and endemic to India.
XXVIII.b. Genus "Mimetus" Hentz, 1832 

XXIX.a. Genus "Cheiracanthium" C. L. Koch, 1839 
XXIX.b. Genus "Eutichurus" Simon, 1897
XXIX.c. Genus "Systaria" Simon, 1897 

XXX.a. Genus "Iardinis" Simon, 1899 Comments: Endemic to South Asia.

XXXI.a. Genus "Damarchus" Thorell, 1891 

XXXII.a. Genus "Althepus" Thorell, 1898 

XXXIII.a. Genus "Oecobius" Lucas, 1846
XXXIII.b. Genus "Uroctea" Dufour, 1820 

XXXIV.a. Genus "Dysderoides" Fage, 1946 
XXXIV.b. Genus "Gamasomorpha" Karsch, 1881
XXXIV.c. Genus "Ischnothyreus" Simon, 1893
XXXIV.d. Genus "Triaeris" Simon, 1891

XXXV.a. Genus "Hamataliwa" Keyserling, 1887 
XXXV.b. Genus "Oxyopes" Latreille, 1804
XXXV.c. Genus "Peucetia" Thorell, 1869

XXXV.d. Genus "Tapponia" Simon, 1885

XXXVI.a. Genus "Palpimanus" Dufour, 1820
XXXVI.b. Genus "Sarascelis" Simon, 1897 

XXXVII.a. Genus "Apollophanes" O.P.-Cambridge, 1898 
XXXVII.b. Genus "Ebo" Keyserling, 1884 
XXXVII.c. Genus "Gephyrota" Strand, 1932 
XXXVII.d. Genus "Philodromus" Walckenaer, 1826 
XXXVII.e. Genus "Psellonus" Simon, 1897 Comments: Monotypic Genus and endemic to India.
XXXVII.f. Genus "Thanatus" C.L. Koch, 1837 
XXXVII.g. Genus "Tibellus" Simon, 1875 

XXXVIII.a. Genus "Artema" Walckenaer, 1837
XXXVIII.b. Genus "Crossopriza" Simon, 1893 
XXXVIII.c. Genus "Pholcus" Walckenaer, 1805
XXXVIII.d. Genus "Smeringopus" Simon, 1890 

XXXIX.a. Genus "Pimoa" Chamberlin & Ivie, 1943

XL.a. Genus "Dendrolycosa" Doleschall, 1859
XL.b. Genus "Eucamptopus" Pocock, 1900 Comments: Monotypic Genus and endemic toIndia.
XL.c. Genus "Euprosthenops" Pocock, 1897 
XL.d. Genus "Nilus" O. P.-Cambridge, 1876
XL.e. Genus "Perenethis" L. Koch, 1878
XL.f. Genus "Pisaura" Simon, 1885
XL.g. Genus "Thalassius" Simon, 1885
XL.h. Genus "Tinus" F.O.P.-Cambridge, 1901

XLI.a. Genus "Prodidomus" Hentz, 1847
XLI.b. Genus "Zimiris" Simon, 1882

XLII.a. Genus "Fecenia" Simon, 1887
XLII.b. Genus "Psechrus" Thorell, 1878

XLIII.a. Genus "Aelurillus" Simon, 1884
XLIII.b. Genus "Asemonea" O.P.-Cambridge, 1869
XLIII.c. Genus "Bavia"
XLIII.c. Genus "Bianor" Peckham & Peckham, 1886
XLIII.d. Genus "Brettus" Thorell, 1895
XLIII.e. Genus "Bristowia" Reimoser, 1934 Comments: Monotypic genus.
XLIII.f. Genus "Carrhotus" Thorell, 1891
XLIII.g. Genus "Chalcoscirtus" Bertkau, 1880
XLIII.h. Genus "Chalcotropis" Simon, 1902 
XLIII.i. Genus "Colaxes" Simon, 1900 Comments: Endemic to South Asia.
XLIII.j. Genus "Cosmophasis" Simon, 1901
XLIII.k. Genus "Curubis" Simon, 1902 Comments: Endemic to South Asia.
XLIII.l. Genus "Cyrba" Simon, 1876
XLIII.m. Genus "Cytaea" Keyserling, 1882 
XLIII.n. Genus "Dexippus" Thorell, 1891 
XLIII.o. Genus "Epeus" Peckham & Peckham, 1886
XLIII.p. Genus "Epocilla" Thorell, 1887
XLIII.q. Genus "Euophrys" C. L. Koch, 1834
XLIII.r. Genus "Ghumattus" Prószyn’ski, 1992 Comments: Monotypic Genus and endemic to India.
XLIII.s. Genus "Habrocestoides" Prószyn’ski, 1992 Comments: Endemic to South Asia.
XLIII.t. Genus "Harmochirus" Simon, 1885
XLIII.u. Genus "Hasarius" Simon, 1871 
XLIII.v. Genus "Heliophanoides" Prószyn’ski, 1992 Comments: Endemic to South Asia.
XLIII.w. Genus "Hindumanes" Logunov, 2004 Comments: Monotypic Genus and endemic to India.
XLIII.x. Genus "Hispo" Simon, 1885 
XLIII.y. Genus "Hyllus" C.L. Koch, 1846
XLIII.z. Genus "Imperceptus" Prószyn’ski, 1992 Comments: Monotypic Genus and endemic to India.
XLIII.aa. Genus "Jajpurattus" Prószyn’ski, 1992 Comments: Monotypic Genus and endemic to India.
XLIII.ab. Genus "Langona" Simon, 1901
XLIII.ac. Genus "Madhyattus" Prószyn’ski, 1992 Comments: Monotypic Genus and endemic to India.
XLIII.ad. Genus "Marpissa" C.L. Koch, 1846
XLIII.ae. Genus "Menemerus" Simon, 1868
XLIII.af. Genus "Modunda" Simon, 1901
XLIII.ag. Genus "Myrmarachne" MacLeay, 1839
XLIII.ah. Genus "Onomastus" Simon, 1900 
XLIII.ai. Genus "Orissania" Prószyn’ski, 1992 Comments: Monotypic Genus and endemic to India.
XLIII.aj. Genus "Pancorius" Simon, 1902
XLIII.ak. Genus "Pandisus" Simon, 1900 
XLIII.al. Genus "Panysinus" Simon, 1901 
XLIII.am. Genus "Pellenes" Simon, 1876 
XLIII.an. Genus "Phaeacius" Simon, 1900 
XLIII.ao. Genus "Phidippus" C. L. Koch, 1846
XLIII.ap. Genus "Phintella" Strand, 1906
XLIII.aq. Genus "Phlegra" Simon, 1876
XLIII.ar. Genus "Pilia" Simon, 1902 
XLIII.as. Genus "Piranthus" Thorell, 1895 
XLIII.at. Genus "Plexippus" C.L. Koch, 1846
XLIII.au. Genus "Portia" Karsch, 1878 
XLIII.av. Genus "Pseudamycus" Simon, 1885 
XLIII.aw. Genus "Pseudicius" Simon, 1885
XLIII.ax. Genus "Rhene" Thorell, 1869
XLIII.ay. Genus "Saitis" Simon, 1876 
XLIII.az. Genus "Similaria" Prószyn’ski, 1992 Comments: Monotypic Genus and endemic to India.
XLIII.ba. Genus "Sitticus" Simon, 1901 
XLIII.bb. Genus "Stenaelurillus" Simon, 1885 
XLIII.bc Genus "Telamonia" Thorell, 1887
XLIII.bd. Genus "Thiania" C. L. Koch, 1846 
XLIII.be. Genus "Thyene" Simon, 1885 
XLIII.bf. Genus "Viciria" Thorell, 1877
XLIII.bg. Genus "Yaginumaella" Prószyn’ski, 1979 
XLIII.bh. Genus "Yllenus" Simon, 1868
XLIII.bi. Genus "Zeuxippus" Thorell, 1891 
XLIII.bj. Genus "Zygoballus" Peckham & Peckham, 1885

XLIV.a. Genus "Scytodes" Latreille, 1804

XLV.a. Genus "Ariadna" Audouin, 1826 
XLV.b. Genus "Segestria" Latreille, 1804 

XLVI.a. Genus "Selenops" Latreille, 1819

XLVII.a. Genus "Loxosceles" Heineken & Lowe, 1832 

XLVIII.a. Genus "Bhutaniella" Jäger, 2000 Comments: Endemic to South Asia.
XLVIII.b. Genus "Gnathopalystes" Rainbow, 1899
XLVIII.c. Genus "Heteropoda" Latreille, 1804 
XLVIII.d. Genus "Olios" Walckenaer, 1837
XLVIII.e. Genus "Palystes" L. Koch, 1875 
XLVIII.f. Genus "Pandercetes" L. Koch, 1875
XLVIII.g. Genus "Pseudopoda" Jäger, 2000
XLVIII.h. Genus "Seramba" Thorell, 1887 
XLVIII.i. Genus "Spariolenus" Simon, 1880
XLVIII.j. Genus "Thelcticopis" Karsch, 1884

XLIX.a. Genus "Stenochilus" O. P.-Cambridge, 1870

L.a. Genus "Brignoliella" Shear, 1978
L.b. Genus "Choiroblemma" Bourne, 1980 Comments: Endemic to India.
L.c. Genus "Indicoblemma" Bourne, 1980 Comments: Monotypic Genus and endemic to India.
L.d. Genus "Tetrablemma" O. P.-Cambridge, 1873

LI.a. Genus "Guizygiella" Zhu, Kim & Song, 1997 
LI.b. Genus "Herennia" Thorell, 1877

LI.c. Genus "Leucauge" White, 1841

LI.d. Genus "Meta" C. L. Koch, 1836
LI.e. Genus "Nephila" Leach, 1815
LI.f. Genus "Nephilengys" L. Koch, 1872 
LI.g. Genus "Opadometa" Archer, 1951
LI.h. Genus "Orsinome" Thorell, 1890
LI.i. Genus "Pachygnatha" Sundevall, 1823
LI.j. Genus "Phonognatha" Simon, 1894 
LI.k. Genus "Tetragnatha" Latreille, 1804 
LI.l. Genus "Tylorida" Simon, 1894

LII.a. Genus "Annandaliella" Hirst, 1909 Comments: Endemic to India.

LII.b. Genus "Chilobrachys" Karsch, 1891
LII.c. Genus "Haploclastus" Simon, 1892 
LII.d. Genus "Ischnocolus" Ausserer, 1871 
LII.e. Genus "Lyrognathus" Pocock, 1895
LII.f. Genus "Phlogiellus" Pocock, 1897 
LII.g. Genus "Plesiophrictus" Pocock, 1899 
LII.h. Genus "Poecilotheria" Simon, 1885 Comments: Endemic to South Asia.
LII.i. Genus "Selenocosmia" Ausserer, 1871
LII.j. Genus "Thrigmopoeus" Pocock, 1899 Comments: Endemic to India.

LIII.a. Genus "Achaearanea" Strand, 1929
LIII.b. Genus "Argyrodes" Simon, 1864 
LIII.c. Genus "Ariamnes" Thorell, 1869 
LIII.d. Genus "Chrysso" O.P.-Cambridge, 1882 
LIII.e. Genus "Cyllognatha" L. Koch, 1872 
LIII.f. Genus "Euryopis" Menge, 1868 
LIII.g. Genus "Faiditus" Keyserling, 1884 
LIII.h. Genus "Latrodectus" Walckenaer, 1805 
LIII.i. Genus "Moneta"O.P.-Cambridge, 1870 
LIII.j. Genus "Phoroncidia" Westwood, 1835 
LIII.k. Genus "Phycosoma" O.P.-Cambridge, 1879 
LIII.l. Genus "Propostira" Simon, 1894 Comment: Endemic to South Asia.
LIII.m. Genus "Rhomphaea" L. Koch, 1872 
LIII.n. Genus "Steatoda" Sundevall, 1833
LIII.o. Genus "Theridion" Walckenaer, 1805
LIII.p. Genus "Theridula" Emerton, 1882
LIII.q. Genus "Thwaitesia" O.P.-Cambridge, 1881 
LIII.r. Genus "Tomoxena" Simon, 1895 

LIV.a. Genus "Wendilgarda" Keyserling, 1886 

LV.a. Genus "Amyciaea" Simon, 1885 
LV.b. Genus "Angaeus" Thorell, 1881 
LV.c. Genus "Bomis" L. Koch, 1874
LV.d. Genus "Borboropactus" Simon, 1884 
LV.e. Genus "Camaricus" Thorell, 1887
LV.f. Genus "Demogenes" Simon, 1895
LV.g. Genus "Diaea" Thorell, 1869
LV.h. Genus "Dietopsa" Strand, 1932 Comments: Endemic to India.
LV.i. Genus "Ebrechtella" Dahl, 1907 
LV.j. Genus "Epidius" Thorell, 1877 
LV.k. Genus "Henriksenia" Lehtinen, 2005
LV.l. Genus "Heriaeus" Simon, 1875
LV.m. Genus "Holopelus" Simon, 1886 
LV.n. Genus "Loxobates" Thorell, 1877
LV.o. Genus "Lycopus" Thorell, 1895 
LV.p. Genus "Lysiteles" Simon, 1895
LV.q. Genus "Massuria" Thorell, 1887 
LV.r. Genus "Mastira" Thorell, 1891
LV.s. Genus "Misumena" Latreille, 1804
LV.t. Genus "Misumenoides" F.O.P.-Cambridge, 1900 
LV.u. Genus "Misumenops" F.O.P.-Cambridge, 1900 
LV.v. Genus "Monaeses" Thorell, 1869
LV.w. Genus "Oxytate" L. Koch, 1878 
LV.x. Genus "Ozyptila" Simon, 1864 
LV.y. Genus "Pasias" Simon, 1895
LV.z. Genus "Phrynarachne" Thorell, 1869
LV.aa. Genus "Pistius" Simon, 1875
LV.ab. Genus "Platythomisus" Doleschall, 1859 
LV.ac. Genus "Runcinia" Simon, 1875
LV.ad. Genus "Stiphropus" Gerstäcker, 1873
LV.ae. Genus "Strigoplus" Simon, 1885
LV.af. Genus "Synema" Simon, 1864 
LV.ag. Genus "Talaus" Simon, 1886 
LV.ah. Genus "Tharpyna" L. Koch, 1874
LV.ai. Genus "Thomisus" Walckenaer, 1805
LIV.aj. Genus "Tmarus" Simon, 1875
LV.ak. Genus "Xysticus" C.L. Koch, 1835

LVI.a. Genus "Anuvinda" Lehtinen, 1967 Comments: Monotypic Genus and endemic to India.

LVII.a. Genus "Plator" Simon, 1880

LVIII.a. Genus "Hyptiotes" Walckenaer, 1837
LVIII.b. Genus "Miagrammopes" O. P.-Cambridge, 1870
LVIII.c. Genus "Philoponella" Mello-Leitão, 1917 
LVIII.d. Genus "Uloborus" Latreille, 1806
LVIII.e. Genus "Zosis" Walckenaer, 1842

LIX.a. Genus "Asceua" Thorell, 1887 
LIX.b. Genus "Capheris" Simon, 1893
LIX.c. Genus "Hermippus" Simon, 1893 
LIX.d. Genus "Lutica" Marx, 1891 Comments: According to Platnick all Indian species are misplaced.
LIX.e. Genus "Storena" Walckenaer, 1805 
LIX.f. Genus "Storenomorpha" Simon, 1884 
LIX.g. Genus "Suffasia" Jocqué, 1991 Comments: Endemic to South Asia.


</doc>
<doc id="228167" url="https://ml.wikipedia.org/wiki?curid=228167" title="നഖങ്ങൾ (2013-ലെ ചലച്ചിത്രം)">
നഖങ്ങൾ (2013-ലെ ചലച്ചിത്രം)

സുരേഷ് കൃഷ്ണൻ സംവിധാനം ചെയ്ത് 2013-ൽ പുറത്തിറങ്ങിയ മലയാളചലച്ചിത്രമാണ് നഖങ്ങൾ. ആർ. പ്രേംനാഥ് ആണ് ചിത്രത്തിന്റെ രചന നിർവ്വഹിച്ചിരിക്കുന്നത്. സെവൻ ആർട്ട്സിന്റെ ബാനറിൽ ജി.പി. വിജയകുമാറാണ് ചിത്രം നിർമ്മിച്ചത്.



</doc>
<doc id="228173" url="https://ml.wikipedia.org/wiki?curid=228173" title="ഇന്ത്യയിലെ വംശനാശഭീഷണി നേരിടുന്ന ജീവികളുടെ പട്ടിക">
ഇന്ത്യയിലെ വംശനാശഭീഷണി നേരിടുന്ന ജീവികളുടെ പട്ടിക

റെഡ് ലിസ്റ്റ് പ്രകാരം ഇന്ത്യയിൽ ഗുരുതരമായ വംശനാശഭീഷണിയുള്ള 47 ജീവിവർഗ്ഗങ്ങളാണുള്ളത്):

പക്ഷികൾ


സസ്തനികൾ, ഉരഗങ്ങൾ, ഉഭയജീവികൾ,മത്സ്യങ്ങൾ







</doc>
<doc id="228174" url="https://ml.wikipedia.org/wiki?curid=228174" title="കബുക്കി">
കബുക്കി

ജപ്പാനിലെ പരമ്പരാഗതമായ നൃത്ത നാടകമാണ് കബുക്കി (歌舞伎). ആട്ടത്തിന്റെയും പാട്ടിന്റെയും കല എന്നാണ് കബുക്കിയുടെ അർത്ഥം. ക-ഗാനം, ബൂ-നൃത്തം, കി-സ്ത്രീ എന്നിങ്ങനെയാണ് വാക്കിന്റെ ഉദ്ഭവം. ചരിത്രസംഭവങ്ങളും പ്രണയബന്ധങ്ങൾക്കിടയിൽ വന്നു ചേരുന്ന സംഘർഷങ്ങളുമൊക്കെയാണ് കബുക്കിയുടെ ഇതിവൃത്തം. പ്രാചീന ജാപ്പനീസ് ഭാഷയാണ് കഥാപാത്രങ്ങൾ സംസാരിക്കുന്നത്. പരമ്പരാഗത ജാപ്പനീസ് വാദ്യങ്ങളുടെ അകമ്പടിയോടെ കബുക്കി രംഗത്ത് അവതരിപ്പിക്കുന്നു.

17 ആം നൂറ്റാണ്ടിലാണ് കബുക്കിയുടെ ഉത്ഭവകാലം(1603). സ്ത്രീകളും പുരുഷന്മാരും അക്കാലത്ത് അരങ്ങെത്തിയിരുന്നു. പീന്നിട് അധികാരദുഷ്‌പ്രഭുത്വത്തിനെതിരെ ശബ്ദമുയർത്തിയതിന്റെ കാരണത്താൽ സദാചാരലംഘനം എന്ന പേരിൽ സ്ത്രീകൾക്ക് കബുക്കിയിൽ നിരോധനമേർപ്പെടുത്തി. 1652 ൽ പുരുഷന്മാർക്കും വിലക്കേർപ്പെടുത്തി. എന്നാൽ 1653 ൽ പുരുഷ കബുക്കി(യാരോ കബുക്കി) നിലവിൽ വന്നു. സ്ത്രീ വേഷങ്ങളും പുരുഷന്മാർ കൈകാര്യം ചെയ്യുന്ന ഈ വകഭേദത്തെ ഒണഗാറ്റ അഥവാ ഒയാമ എന്നും വിളിക്കുന്നു. കറങ്ങുന്ന അരങ്ങാണ് കബുക്കിയുടേത്. പിൻക്കാലത്ത് പലവിധ പരിഷ്ക്കാരങ്ങളും കലാരൂപത്തെ നവീകരിച്ചു. നടീനടന്മാർക്കു വരാനും പോകാനുമായി നിലവറകൾ പോലും ഉണ്ടാക്കി. കാണികൾക്കിടയിലേക്ക് നീളുന്ന ഒരു പാലം (ഹാനാമിച്ചി) കബുക്കിയരങ്ങിന്റെ പ്രത്യേകതയാണ്.

രണ്ടാം ലോകമഹായുദ്ധത്തിലെ ബോംബാക്രമണത്തിൽ നിരവധി കബുക്കി നാട്യഗൃഹങ്ങൾ നശിക്കപ്പെട്ടു. യുദ്ധാനന്തരം നിരോധിക്കപ്പെട്ട കബുക്കി, 1947 മുതൽ വീണ്ടും അവതരിപ്പിച്ചു തുടങ്ങി. 2005 നവംബർ 24 ന് യുനെസ്കോ ലോക പൈതൃകകലയായി കബുക്കിയെ അംഗീകരിച്ചു. 




</doc>
<doc id="228179" url="https://ml.wikipedia.org/wiki?curid=228179" title="കാൽക്">
കാൽക്

മറ്റു ഭാഷകളിൽ നിന്ന് പദാനുപദ തർജ്ജിമ (literal translation) വഴി വാക്കുകളെ കടമെടുക്കുന്ന പ്രക്രിയയെയാണ് ഭാഷാശാസ്ത്രത്തിൽ (liguistics) കാൽക് (calque) (pron.: /ˈkælk/) എന്ന് പറയുന്നത്.ഒരു ഭാഷയിൽ നിന്ന് മറ്റോരു ഭാഷയിലോട്ട് വാക്ക് വാക്കായി തർജ്ജിമ ചെയ്യുന്നത് വഴി കടം വാങ്ങുന്ന ഭാഷയിൽ പുതിയൊരു പ്രയോഗം ഉണ്ടാക്കുന്നതിനെയാണ് കാൽക് എന്ന് പറയുക. calque എന്ന വാക്ക് തന്നെ ഫ്രെഞ്ച് ഭാഷയിൽ നിന്നും കടമെടുത്ത ഒരു വാക്കാണ്. ഫ്രെഞ്ച് ഭാഷയിലെ calquer" ("to trace", "to copy") എന്ന വാക്കിൽ നിന്നാണ് ഇംഗ്ലീഷിൽ കാൽക്( calque) എന്ന വാക്ക് ഉണ്ടായത്. ഇതും ലോൺ വേർഡ് (loan word) എന്ന കോൺസപ്റ്റും തമ്മിൽ പ്രകടമായ് വ്യത്യാസമുണ്ട്. വാക്ക് കടമെടുക്കുമ്പോൾ ആ വാക്കിനെ അതേപടി പകർത്തുകയാണ് ഉദാഹരണത്തിന് ഇംഗ്ലീഷിൽ നിന്നു വന്ന ബസ്, കാർ, ലോറി എന്നീ വാക്കുകൾ ലോൺ വോർഡ്സാണ് (loan words). കാൽക് മറ്റൊരു രീതിയിലുള്ള കടമെടുക്കലാണ്. ഉദാഹരണത്തിന് മലയാളത്തിലെ "മധുവിധു" ഇംഗ്ലീഷിലെ "Honeymoon" എന്ന വാക്കിൽ നിന്ന് വന്ന കാൽക് ആകാനാണ് സാധ്യത. മറ്റൊരുദാഹരണം ആഡ്യത്വം എന്ന് അർത്ഥം വരുന്ന Blue blood എന്ന ഇംഗ്ലീഷ് വാക്ക് സ്പാനിഷ് ഭാഷയിലെ "Sangre azul" എന്ന വാക്കിൽ നിന്ന് വന്ന ഒരു കാൽകാണ്. ചിലപ്പോൾ കാൽകുകൾ ഒരു ഭാഷയിൽ നിന്ന് മറ്റൊരു ഭാഷയിലോട്ടും ആ ഭാഷയിൽ നിന്ന് മറ്റൊരു ഭാഷയിലോട്ടും കാൽക് ആയി മാറാം. ഉദാഹരണത്തിന് മലയാളത്തിൽ ആഡ്യത്വത്തിന് "നീല രക്തം" എന്ന പ്രയോഗം വരുകയാണെങ്കിൽ അത് "Sangre azul" എന്ന വാക്കിൽ നിന്നാവാൻ വഴിയില്ല "Blue blood" എന്ന ഇംഗ്ലീഷ് വാക്കിൽ നിന്നാകാനെ വഴിയുള്ളു. കാൽകിന്റെ പകരലിന് സാംസ്കാരികവും, ഭൂമിശാസ്ത്രപരമായുമുള്ള സാമീപ്യം (cultural and geographical affinity) ഒരു ഘടകമാണ്. ചിലപ്പോൾ കാൽകുകൾ എന്ന് തോന്നുന്ന വാക്കുകൾ ഓരോ ഭാഷയിലും സ്വതന്ത്രമായി ഉത്ഭവിച്ചതാകാം ഉദാഹരണത്തിന് "കാവൽ മാടം" എന്ന വാക്ക് ഇംഗ്ലീഷിലെ guard house എന്ന വാക്കിൽ നിന്ന് വന്ന കാൽകാണെന്നതിന് മതിയായ തെളിവുകളില്ല.



</doc>
<doc id="228194" url="https://ml.wikipedia.org/wiki?curid=228194" title="കംബോജ">
കംബോജ

അയോയുഗത്തിൽ ഭാരതത്തിൽ ജീവിച്ചിരുന്ന ഒരു ഗോത്ര വർഗമാണ് കംബോജർ (Sanskrit: कम्बोज, Kamboja; Persian: کمبوہ‎, Kambūh). ഇവർ ഒരു ഇൻഡോ ഇറേനിയൻ വംശജരാണെന്ന് ചില ചരിത്രകാരന്മാർ അഭിപ്രായപ്പെടുന്നു. ചിലർക്ക് ഇവർ ഒരു ഇൻഡ്യൻ ഗോത്രമാണെന്ന അഭിപ്രായമുണ്ട്. ഒരു വിഭാഗം കംബോജർ പിൽക്കാലത്ത് ഇപ്പോഴത്തെ കംബോഡിയയിലേക്ക് കുടിയേറിപ്പാർത്തു. അവിടത്തെ ഖ്മർ ജനത തദ്ദേശികളും കംബോജ കുടെയേറ്റക്കാരും തമ്മിലുള്ള സമ്മിശ്രണമാണ്. കംബോജർ ഒരു ഇൻഡോ ഇറേനിയൻ ഗോത്രം ആണെന്നാണ് ചരിത്രകാരന്മാരുടെ അഭിപ്രായം. 

ബി സി എഴാം നൂറ്റാണ്ടിൽ ജീവിച്ചിരുന്ന യസ്ക (നിരുക്തത്തിന്റെ ഗ്രന്ഥകർത്താവ്) കംബോജരുടെ ഭാഷയിൽ അവെസ്താന്റെ സ്വാധീനം കണ്ടു. മഹാഭാരതത്തിലും വംശബ്രാഹ്മണത്തിലും കംബോജരെക്കുറിച്ച് പ്രതിപാദിക്കുന്നുണ്ട്. കംബോജ രാജ്യം ഗാന്ധാരത്തിന്റെ ഉത്തര ഭാഗത്താണെന്ന് വംശബ്രാഹ്മണത്തിൽ പറയുന്നുണ്ട്.. ഇവർ കുതിരസവാരിയിലും, കുതിരപ്പുറത്ത് യുദ്ധം ചെയ്യുന്നതിലും അതിനിപുണരായിരുന്നു. അലക്സാണ്ട്ർ ചക്രവർത്തിയുടെ സേനകളെ ധീരമായി ചെറുത്ത ചരിത്രവും കംബോജർക്കുണ്ട്. പുരാതന ഗ്രീക്ക് ചരിത്രകാരനായ ഡയോഡോറസ് ഒരു കംബോജ ഉപഗോത്രമായ അശ്വകായനരുടെ ചെറുത്തുനിൽപ്പിനെക്കുറിച്ച് ഇപ്രകാരമെഴുതി.


</doc>
<doc id="228196" url="https://ml.wikipedia.org/wiki?curid=228196" title="ബ്രാഹ്മണം">
ബ്രാഹ്മണം

ഹിന്ദു ശ്രുതി സാഹിത്യത്തിന്റെ ഒരു ഭാഗമാണ് ബ്രാഹ്മണം (Devanagari: ब्राह्मणम्). ഇത് നാലു് വേദങ്ങളുടെ ഒരു വ്യാഖ്യാനമാണ്. ഓരോ ബ്രാഹ്മണവും നാല് വേദങ്ങളിൽ ഒന്നിനെക്കുറിച്ചുള്ള ഒരു പ്രത്യേക ശാഖയുടെ വ്യാഖ്യാനമായിരിക്കും. സമ്പൂർണ രൂപത്തിൽ ഇപ്പോൾ അവശേഷിക്കുന്ന പത്തൊൻപത് ബ്രാഹ്മണങ്ങൾ ഉണ്ട്. ഋഗ്വേദത്തെപ്പറ്റി രണ്ട്, യജുർവേദത്തെപ്പറ്റി ആറ്, സാമവേദത്തെപ്പറ്റി പത്ത്, പിന്നെ ഒരെണ്ണം അഥർവവേദത്തെക്കുറിച്ച്. ബ്രാഹ്മണങ്ങൾ എഴുതപ്പെട്ടത് വേദിക് സംസ്കാരത്തിൽ നാഗരികത വളർന്നു വരുന്ന ഒരു കാലഘട്ടത്തിലായിരുന്നു. ഇവ വേദങ്ങളിൽ പ്രതിപാദിക്കുന്ന വിഷയങ്ങളെ വളരെ വിശദമായി വ്യാഖ്യാനിക്കുന്നു. വേദങ്ങളിൽനിന്ന് വ്യത്യസ്തമായി ബ്രാഹ്മണങ്ങൾക്ക് പ്രധാനമായും ഗദ്യരൂപമാണുള്ളത്. 

ബാഹ്മണങ്ങളുടെ ഉള്ളടക്കം മൂന്ന് വർഗങ്ങളായി തരംതിരിക്കാം. ഇവ വിധി, അർത്ഥവാദം, ഉപനിഷദ് അഥവാ വേദാന്തം. വിധി ബലികർമങ്ങൾ നടത്തുമ്പോൾ പാലിക്കേണ്ട രീതികളെപ്പറ്റി പ്രതിപാദിക്കുന്നു. അർത്ഥവാദം വേദങ്ങളിലെ ശ്ലോകങ്ങളുടെ അർത്ഥത്തെ വിശദീകരിക്കുന്നു ഏറ്റവും പൗരാണികമായ ബ്രാഹ്മണം 900 ബി സി യിലും ഏറ്റവും പുതിയവ 700 ബി സി യിലും രചിക്കപെട്ടു എന്നാണ് കണക്കാക്കപ്പെടുന്നത്. 


</doc>
<doc id="228213" url="https://ml.wikipedia.org/wiki?curid=228213" title="അർണോൾഡ് ഡോൾമെച്ച്">
അർണോൾഡ് ഡോൾമെച്ച്

ഇംഗ്ലീഷ് സംഗീത ശാസ്ത്രകാരനായിരുന്ന അർണോൾഡ് ഡോൾമെച്ച് 1858 ഫെബ്രുവരി 24-ന് ഫ്രാൻസിലെ ലെമാൻസിൽ ജനിച്ചു. 
പിതാവ് ഒരു പിയാനോ നിർമാതാവും സംഗീതജ്ഞനുമായിരുന്നു. വാദ്യോപകരണങ്ങളുടെ നിർമ്മാണത്തെ സംബന്ധിച്ച് ബാല്യകാലത്തു തന്നെ ഡോൾമെച്ച് പിതാവിൽ നിന്നു പരിജ്ഞാനം നേടി. ബ്രസ്സൽസിലും ലണ്ടനിലുമായി വയലിൻ പഠനം പൂർത്തിയാക്കിയശേഷം 1885-ൽ ലണ്ടനിലെ ഡൾവിച് കോളജിൽ വയലിൻ അധ്യാപകനായി. 17-ആം നൂറ്റാണ്ടിലെ ഇംഗ്ലീഷ് സംഗീതത്തെക്കുറിച്ച് വിശദമായ പഠനം നടത്തിയ ഡോൾമെച്ച് പുരാതന സംഗീതത്തിന്റെ പുനരുദ്ധാരണത്തിനു വേണ്ടി പരമാവധി യത്നിച്ചു.
1890-മുതൽ കുടുംബാംഗങ്ങളുമായി ചേർന്ന് വാദ്യമേളകൾ നടത്തിയ ഡോൾമെച്ച് പുരാതന കാലത്തെ വാദ്യോപകരണങ്ങൾക്കാണ് പ്രാധാന്യം കല്പിച്ചത്. ഹാർപ്സികോഡ്, ക്ലാവിക്കോഡ്, ല്യൂട്ട്, വയോൾ തുടങ്ങിയ ഉപകരണങ്ങൾ അദ്ദേഹം കൂടുതലായി ഉപയോഗിക്കുകയും സാർവത്രികമാക്കുകയും ചെയ്തു. ഇത്തരം വാദ്യോപകരണങ്ങൾ നിർമ്മിക്കുന്നതിലും ഡോൾമെച്ച് വൈദഗ്ദ്ധ്യം പ്രകടിപ്പിച്ചു. റിക്കാഡർ വീണ്ടും രംഗത്തു കൊണ്ടുവന്നതാണ് ഇദ്ദേഹത്തിന്റെ ഒരു മുഖ്യ സംഭാവന. "1915-ൽ ദി ഇന്റർപ്രറ്റേഷൻ ഒഫ് ദ് മ്യൂസിക് ഒഫ് ദ് സെവന്റീന്ത് ആൻഡ് എയ്റ്റീന്ത് സെഞ്ചു റീസ്" എന്ന പ്രാമാണിക ഗ്രന്ഥം പ്രസിദ്ധീകരിച്ചു. 1925-ൽ ഓൾഡ് ചേംബർ മ്യൂസിക്കിന്റെ വാർഷികാഘോഷമായ "ഹാസിൻ മെയർ ഫെസ്റ്റിവൽ" സംഘടിപ്പിച്ചു.
പുരാതന സംഗീത കലയ്ക്കും പുരാതന വാദ്യോപകരണങ്ങൾക്കും പ്രചുരപ്രചാരം നൽകിയ വിദഗ്ദ്ധനായ സംഗീതജ്ഞൻ എന്ന പ്രശസ്തി നേടിയ ഡോൾമെച്ച് 1940 ഫെബ്രുവരി 28-ന് ഹാസിൻ മെയറിൽ അന്തരിച്ചു.



</doc>
<doc id="228219" url="https://ml.wikipedia.org/wiki?curid=228219" title="പുല്ലേല ഗോപീചന്ദ്">
പുല്ലേല ഗോപീചന്ദ്

പുല്ലേല ഗോപീചന്ദ് (Telugu : పుల్లెల గొపీచంద్) (ജനനം 16 നവംബർ 1973 ഇന്ത്യൻ ബാഡ്മിന്റൺ താരമാണ്.

2001-ൽ ആൾ ഇംഗ്ലണ്ട് ഓപ്പൺ ബാഡ്മിന്റൺ ചാമ്പ്യൻഷിപ്പിന്റെ ഫൈനലിൽ ചൈനയുടെ ചെൻ ഹോങിനെ പരാജയപ്പെടുത്തി. പ്രകാശ് പാദുകോണിനു ശേഷം ഈ നേട്ടം കൈവരിക്കുന്ന രണ്ടാമത്തെ ഭാരതീയനാണ് ഗോപീചന്ദ്.

2001-ൽ അദ്ദേഹത്തിന് രാജ്യം രാജീവ് ഗാന്ധി ഖേൽരത്ന പുരസ്കാരം സമ്മാനിച്ചു. പക്ഷേ പിന്നീട് പരിക്കുകൾ മൂലം അദ്ദേഹത്തിന്റെ റാങ്ക് 2003-ൽ 126-ലേയ്ക്ക് താണു. 2005-ൽ അദ്ദേഹത്തിന് പത്മശ്രീ നൽകി ആദരിച്ചു.

2012-ൽ മുൻ ബാഡ്മിന്റൺ താരങ്ങളായ സഞയ് ശർമയും ശാചി ശർമയും ചേർന്ന് അദ്ദേഹത്തിന്റെ ജീവചരിത്രം "പുല്ലേല ഗോപീചന്ദ്: ദി വേൾഡ് ബിനീത് ഹിസ് ഫീറ്റ്" പുറത്തിറക്കി. നിലവിൽ അദ്ദേഹം ഹൈദ്രാബാദിൽ ഗോപീചന്ദ് ബാദ്മിന്റൻ അക്കാദമി നടത്തുന്നു. ഇപ്പോൾ രാജ്യത്തെ മികച്ച ബാഡ്മിന്റൺ പരിശീലകരിൽ ഒരാളും ദ്രോണാചാര്യ പുരസ്കാര ജേതാവും ആണ്. സൈന നേവാൾ, പി. കശ്യപ് തുടങ്ങിയ പ്രതിഭാധനന്മാർ ഗോപീചന്ദിന്റെ ശിഷ്യഗണത്തിൽപ്പെടുന്നവരാണ്.


</doc>
<doc id="228227" url="https://ml.wikipedia.org/wiki?curid=228227" title="ജെയിംസ് തോമാസൺ">
ജെയിംസ് തോമാസൺ

ബ്രിട്ടീഷ് ഇന്ത്യയിലെ ഒരു ഭരണകർത്താവാണ് ജെയിംസ് തോമാസൺ (, ജീവിതകാലം: 1804 മേയ് 3 - 1853 സെപ്റ്റംബർ 27). ഇന്ത്യയിലെ വടക്കുപടിഞ്ഞാറൻ പ്രവിശ്യകളിലെ ലെഫ്റ്റനന്റ് ഗവർണറായിരുന്നു. പ്രവിശ്യയിലെ റെവന്യൂ ബോഡ് അംഗം, ബംഗാളിലെയും അവധിലെയും ജില്ലകളിൽ മജിസ്ട്രേറ്റ്-കളക്റ്റർ തസ്തിക, ഇന്ത്യയിലെ ബ്രിട്ടീഷ് സർക്കാരിൽ വിദേശകാര്യ സെക്രട്ടറി തുടങ്ങിയ ഔദ്യോഗികപദവികളും വഹിച്ചിട്ടുണ്ട്.

1804-ൽ ഇംഗ്ലണ്ടിലെ കേംബ്രിഡ്ജിനടുത്തുള്ള ഗ്രേറ്റ് ഷെൽഫോഡിൽ ജനിച്ചു. കൽക്കത്തയിലെ ഒരു മിഷൻ പള്ളിയിൽ തന്റെ പിതാവ് പാതിരിയായി എത്തിയതിനൊപ്പം 1808-ൽ തോമാസൺ ആദ്യമായി ഇന്ത്യയിലെത്തി. 1814-ൽ വിദ്യാഭ്യാസത്തിനായി ഇംഗ്ലണ്ടിലേക്ക് തിരികെപ്പോയി. 1821-22-ൽ ഹൈലിബറിയിൽനിന്ന് ഉന്നതനിലയിൽ പഠനം പൂർത്തിയായി. ബംഗാളിൽ നിയമനം ലഭിച്ച് 1822-ൽ പതിനെട്ടാംവയസിൽ വീണ്ടും ഇന്ത്യയിലെത്തി. കുറേവർഷങ്ങൾ കൽക്കത്തയിലെ ഹൈക്കോടതിയിലും രണ്ടുവർഷം ബംഗാളിലെ ജംഗൽ മഹൽസിൽ കളക്റ്ററായും ജോലി ചെയ്തതിനുശേഷം ആരോഗ്യം വീണ്ടെടുക്കുന്നതിന് ഒരു വർഷം ഇംഗ്ലണ്ടിൽപ്പോയി. 1828-ൽ കൊൽക്കത്തിയിൽ വീണ്ടുമെത്തി. 

1832-ൽ കൊൽക്കത്തയിലെ ജോലിയുപേക്ഷിച്ച് ഔധിന്റെ അതിർത്തിയിലുള്ള അസംഗഢിൽ മജിസ്ട്രേറ്റ്, കളക്റ്റർ, ഡെപ്യൂട്ടി ഓപിയം ഏജന്റ് സ്ഥാനങ്ങൾ ഏറ്റെടുത്തു. വടക്കുപടിഞ്ഞാറൻ പ്രവിശ്യകളിലെ പ്രസിദ്ധമായ സർവേ കലയളവിലായിരുന്നു ഈ നിയമനം. നാലരവർഷക്കാലം, ജില്ലയുടെ സർവേ നികുതിനിർണയനടപടികളിൽ മുഴുകുകയും ഭരണരംഗത്ത് നിസ്തുലമായ പരിചയം നേടുകയും ചെയ്തു.

1837-ൽ തോമാസൺ വടക്കുപടിഞ്ഞാറൻ പ്രവിശ്യകുളുടെ ആസ്ഥാനമായ ആഗ്രയിൽ ലെഫ്റ്റനന്റ് ഗവർണറുടെ സെക്രട്ടറിയായി ചേർന്നു. 1842-ൽ റോബർട്ട് മെർട്ടിൻസ് ബേഡിന്റെ പിൻഗാമിയായി പ്രവിശ്യയിലെ റെവന്യൂ ബോഡിലെ അംഗമായി. 1843-ലെ ഇന്ത്യയിലെ ഗവർണർ ജനറലായ എല്ലൻബറോ പ്രഭുവിന്റെ കീഴിൽ വിദേശകാര്യസെക്രട്ടറിയായി. ഇതേവർഷം തന്നെ തന്റെ മുപ്പത്തൊമ്പതാം വയസിൽ വടക്കുപടിഞ്ഞാറൻ പ്രവിശ്യകളുടെ ലെഫ്റ്റനന്റ് ഗവർണറായി. 1853 വരെ ഈ പദവിയിൽ തുടർന്നു. മേഖലയിലെ വാർത്താവിനിമയം, സുരക്ഷ, സാമൂഹ്യസേവന രംഗങ്ങളിൽ ധാരാളം പുരോഗതിവരുത്തി.

1844-ൽ തോമാസൺ, "ഡയറക്ഷൻസ് ഫോർ സെറ്റിൽമെന്റ് ഓഫീസേഴ്സ്" ("Directions for Settlement Officers") എന്ന രേഖ പ്രസിദ്ധീകരിക്കുകയും ഇതനുസരിച്ച് പ്രവിശ്യയിൽ നികുതിനിർണ്ണയം നടത്താൻ പരിശ്രമിക്കുകയും ചെയ്തു. ഇന്ത്യയിൽ നികുതിനിർണ്ണയത്തിനായി നിർമ്മിക്കപ്പെട്ട ആദ്യത്തെ സമ്പൂർണ്ണനിയമാവലിയാണ് ഇതെന്ന് കരുതുന്നു. 1849-ൽ പഞ്ചാബ്, ബ്രിട്ടീഷ് ഇന്ത്യയോട് ചേർന്നപ്പോൾ നികുതിനിർണ്ണയത്തിനായി "ഡയറക്ഷൻസ് ഫോർ റെവന്യൂ ഓഫീസേഴ്സ്" ("Directions for Revenue Officers") എന്നൊരു പ്രമാണവും പുറത്തിറക്കി. പ്രദേശത്തെ നികുതിനിർണ്ണയത്തിന് മാനകപ്രമാണങ്ങളായി ഏവരും ആശ്രയിച്ചിരുന്നത് ഈ രണ്ട് നിയമാവലികളാണ്. 1856-ൽ അവധ് ബ്രിട്ടീഷ് ഇന്ത്യയോടുചേർത്തപ്പോളും തോമാസന്റെ നികുതിനിർണ്ണയരീതികളാണ് ഇവിടെയും പിന്തുടർന്നത്.

1853-ൽ പ്രവിശ്യയുടെ ഉൾഗ്രാമങ്ങളിൽ 897 എലിമെന്ററി സ്കൂളുകൾ തുടങ്ങാനുള്ള സംവിധാനം ആവിഷ്കരിച്ചു. 
1853 സെപ്റ്റംബർ 29-ന് ഇന്ത്യയിലെ ബറെയ്ലിയിൽ വച്ച് തോമാസൺ മരിച്ചു. ഇതേ ദിവസം, ഇദ്ദേഹം മദ്രാസിന്റെ ഗവർണറായി നിയമിക്കപ്പെട്ടിരുന്നു.

തോമാസന്റെ മരണത്തിനു പിന്നിൽ ദുരൂഹതയുണ്ടെന്ന് സംശയിക്കപ്പെടുന്നുണ്ട്. ഡെൽഹിയിലെ മുഗൾ കുടുംബാംഗങ്ങളെ ചെങ്കോട്ടയിൽ നിന്നും കുടിയൊഴിപ്പിക്കുന്നതിനുള്ള പദ്ധതിയിട്ടതിനും മുഗൾ ചക്രവർത്തി ബഹദൂർഷാ സഫറിന്റെയും രാജ്ഞി സീനത്ത് മഹലിന്റെയും ഇംഗിതത്തിനു വിരുദ്ധമായി സഫറിന്റെ പുത്രൻ മിർസ ഫഖ്രുവിനെ ഭാവിചക്രവർത്തിയായി അംഗീകരിച്ചതിനുമുള്ള പ്രതികാരമായി, വിഷപ്രയോഗത്തിലൂടെയാണ് തോമാസൺ മരിച്ചു എന്നാണ് ഈ സംശയം. ഈ പദ്ധതിയിലുൾപ്പെട്ടിരുന്ന ഡെൽഹി റെസിഡന്റ് തോമസ് മെറ്റ്കാഫ്, വിദേശകാര്യസെക്രട്ടറി ഹെൻറി എലിയറ്റ് എന്നിവരും ഇതേ വർഷം ദുരൂഹസാഹചര്യത്തിൽത്തന്നെ മരിച്ചു എന്നതാണ് ഈ സംശയത്തിന്റെ കാരണം. എങ്കിലും തോമാസന്റെ മരണം വിഷബാധകൊണ്ടാണെന്നതിന് തെളിവൊന്നുമില്ല.


</doc>
<doc id="228231" url="https://ml.wikipedia.org/wiki?curid=228231" title="ദ്രോണാചാര്യ പുരസ്കാരം">
ദ്രോണാചാര്യ പുരസ്കാരം

മികച്ച കായിക പരിശീലകർക്ക് ഇന്ത്യാ ഗവണ്മെന്റ് നൽകി വരുന്ന പുരസ്കാരമാണ് ദ്രോണാചാര്യ പുരസ്കാരം. പാണ്ഡവരുടെയും കൗരവരുടെയും ഗുരുനാഥനായ ദ്രോണരുടെ സ്മരണയ്ക്കായി ഏർപ്പെടുത്തിയിരിക്കുന്ന പുരസ്കാരം മികച്ച കായികാധ്യാപനത്തിനായി 1985 മുതലാണ് നൽകിത്തുടങ്ങിയത്. ദ്രോനാചാര്യരുടെ ഒരു വെങ്കല പ്രതിമയും പ്രശസ്തിപത്രവും 5 ലക്ഷം രൂപയും അടങ്ങുന്നതാണ് പുരസ്കാരം.

ഇന്ത്യയിൽ മികച്ച കായിക താരങ്ങൾക്ക് നൽകുന്ന അവാർഡിന് അർജുന അവാർഡ് എന്ന് പേര് നൽകാൻ കാരണം തന്നെ ദ്രോണർ അർജ്ജുനന്റെ ഗുരുവായതിനാലാണ്. ഒ. എം നമ്പ്യാരാണ്ആദ്യ അവാർഡ് ജേതാവ്(1985). 2012-ലെ ജേതാവായ ബി.ഐ. ഫെർണാണ്ടസ് ആണ് ഈ പുരസ്കാര ജേതാവാകുന്ന ആദ്യ വിദേശി.


</doc>
<doc id="228242" url="https://ml.wikipedia.org/wiki?curid=228242" title="വിരലിടൽ (ലൈംഗികം)">
വിരലിടൽ (ലൈംഗികം)

കൈവിരലുകൾ ഉപയോഗിച്ച് യോനി, കൃസരി, ഭഗം, മലദ്വാരം എന്നിവയെ ലൈംഗികമായി ഉത്തേജിപ്പിക്കുന്നതിനെയാണ് വിരലിടൽ എന്ന് പറയുന്നത്. ഇത് ചെയ്യുന്നത് സ്വയമോ ഒരു ലൈംഗികപങ്കാളിയോ ആകാം. ബാഹ്യകേളിയുടെ ഭാഗമായും ഇത് ചെയ്യാറുണ്ട്. സ്ത്രീപുരുഷ ബന്ധത്തിൽ സ്ത്രീകളെ ലൈംഗികമായി ഉണർതുന്നതിന് കൈവിരലുകളുപയോഗിച്ച് യോനി, കൃസരി എന്നിവയെ ഉത്തേജിപ്പിക്കാവുന്നതാണെന്ന് കാമശാസ്ത്രഗ്രന്ഥങ്ങൾ അഭിപ്രായപ്പെടുന്നു.

കൈകളിൽ ലാറ്റക്സ് കൈയുറകൾ അണിയുകയാണെങ്കിൽ വിരലിടൽ ഒരു സുരക്ഷിത ലൈംഗികരീതിയായി കണക്കാക്കുന്നു. വിരലിടുമ്പോൾ നഖങ്ങൾ വെട്ടി വൃത്തിയാക്കിയിട്ടില്ലെങ്കിൽ മുറിവുണ്ടാകാനും അതിൽ നിന്ന് അണുബാധയുണ്ടാകാനും സാധ്യതയുണ്ട്. കൈകളിൽ മുറിവോ അണുബാധയോ ഉണ്ടെങ്കിൽ വിരലിടുന്ന സമയത്ത് പ്രത്യേകം ശ്രദ്ധിക്കണം. ഇത് ചെയ്തതിനുശേഷം രോഗാണുക്കൾ പകരാതിരിക്കാൻ മറ്റെന്തെങ്കിലും ചെയ്യുന്നതിനുമുമ്പ് സോപ്പും ചൂടുവെള്ളവുമുപയോഗിച്ച് കൈകൾ നന്നായി വൃത്തിയാക്കണം. യോനിയിലും മലദ്വാരത്തിലും വിരലിടുകയാണെങ്കിൽ രണ്ടിനും വേറെവേറെ കൈയുറകളുപയോഗിക്കണം.


</doc>
<doc id="228251" url="https://ml.wikipedia.org/wiki?curid=228251" title="ടി.കെ. ദേവരാജൻ">
ടി.കെ. ദേവരാജൻ

മലയാളത്തിലെ പ്രമുഖനായ ശാസ്ത്രസാഹിത്യകാരനും പ്രഭാഷകനും. എറണാകുളം ജില്ലയിലെ ആമ്പല്ലൂർ ഗ്രാമത്തിൽ 1960ൽ ജനനം. ഗണിതശാസ്ത്രത്തിൽ ബിരുദാനന്തര ബിരുദം. നക്ഷത്ര ദൂരങ്ങൾ തേടി, മലയാളിയും ശാസ്ത്രബോധവും, ജ്യോതിഷം - ശാസ്ത്രവും വിശ്വാസവും എന്നിവയാണ് പ്രധാന കൃതികൾ. 2013 - 14 വർഷത്തിൽ കേരള ശാസ്ത്രസാഹിത്യ പരിഷത്തിൻറെ ജനറൽ സെക്രട്ടറിയായിരുന്നു.(2012)


</doc>
<doc id="228261" url="https://ml.wikipedia.org/wiki?curid=228261" title="ബോംബെ നാച്ചുറൽ ഹിസ്റ്ററി സൊസൈറ്റി">
ബോംബെ നാച്ചുറൽ ഹിസ്റ്ററി സൊസൈറ്റി

പ്രകൃതി സംരക്ഷണ പ്രവർത്തനങ്ങൾ നടത്തുന്ന ഇന്ത്യയിലെ ഏറ്റവും പഴക്കമുള്ള സർക്കാരിതര സംഘടനയാണ് ബോംബേ നാച്ചുറൽ ഹിസ്റ്ററി സൊസൈറ്റി (Bombay Natural History Society -BNHS) .
1883 -ൽ ആറംഗങ്ങളുള്ള ഒരു സൊസൈറ്റിയായാണ് ഇത് രൂപം കൊണ്ടത്. ഈ സംഘടനയിലെ അംഗമായിരുന്ന പ്രസിദ്ധ പക്ഷി നിരീക്ഷകനായ ഡോ.സാലിം അലി ഇന്ത്യൻ ഉപഭൂഖണ്ഡത്തിലെ പക്ഷികളെക്കുറിച്ചു നടത്തിയ പഠനങ്ങൾ ലോകപ്രസിദ്ധമാണ്.
വന്യജീവി നയം വികസിപ്പിക്കൽ, ഗവേഷണം, പൊതുജനങ്ങൾക്കായുള്ള പ്രസിദ്ധീകരണങ്ങൾ, ജനകീയ പ്രവർത്തനങ്ങൾ എന്നിവ സൊസൈറ്റിയുടെ മുഖ്യ പ്രവർത്തനങ്ങളാണ്. ഇവയിൽ വന്യജീവി ഗവേഷണമാണ് പ്രധാനം. ഹോൺബിൽ എന്ന പേരിൽ ഒരു മാസിക പ്രസിദ്ധീകരിക്കുന്നുണ്ട്. രാജ്യാന്തര തലത്തിൽ അംഗീകരിക്കപ്പെട്ടിട്ടുള്ള ജേണൽ ഓൺ നാച്ചുറൽ ഹിസ്റ്ററിയാണ് മറ്റൊരു പ്രധാന പ്രസിദ്ധീകരണം.


</doc>
<doc id="228273" url="https://ml.wikipedia.org/wiki?curid=228273" title="വിശ്ലേഷകരസതന്ത്രം">
വിശ്ലേഷകരസതന്ത്രം

കൃത്രിമവും സ്വാഭാവികവുമായ രാസവസ്തുക്കളെ വേർതിരിക്കൽ, തിരിച്ചറിയൽ, അളവുനിർണയം നടത്തൽ എന്നീ പ്രക്രീയകളെക്കുറിച്ചുള്ള പഠനത്തെയാണ് വിശ്ലേഷകരസതന്ത്രം (Analytical chemistry) എന്നുവിളിക്കുന്നത്. ഒരു സാമ്പിളിലെ രാസവസ്തു ഏതെന്ന് നിർണ്ണയം നടത്തുന്നതിനെ ഗുണപരിശോധന എന്നും രാസവസ്തുവിന്റെ അളവ് നിർണ്ണയിക്കുന്നതിനെ അളവുപരിശോധന എന്നും വിളിക്കും. വേർതിരിക്കൽ ഇത്തരം പരിശോധനകൾക്കു മുൻപാണ് നടത്തുന്നത്. 

പരമ്പരാഗതമായ രീതിയിലും ഉപകരണങ്ങൾ ഉപയോഗിച്ചും ഇത്തരം വിശ്ലേഷണപരിശോധനകൾ നടത്തപ്പെടുന്നുണ്ട്. ഊറലുകൾ (പ്രിസിപ്പിറ്റേഷൻ)‌, എക്സ്ട്രാക്ഷനുകൾ, വാറ്റൽ (ഡിസ്റ്റിലേഷൻ) എന്നിവയാണ് രാസപരിശോധകളുടെ പരമ്പരാഗത മാർഗ്ഗങ്ങളിൽ ചിലത്. നിറം, മണം, ഉരുകുകയും ബാഷ്പീകരിക്കുകയും ചെയ്യുന്ന താപനില എന്നിവ ഗുണപരിശോധനയിൽ പരമ്പരാഗതമായി ഉപയോഗിച്ചുവരുന്നുണ്ട്. യന്ത്രമാർഗ്ഗങ്ങളും ഇതിനായി ഉപയോഗിക്കുന്നുണ്ട്.



</doc>
<doc id="228275" url="https://ml.wikipedia.org/wiki?curid=228275" title="ജലചംക്രമണം">
ജലചംക്രമണം

അനാദി കാലം മുതൽ ഭൂമിയിലെ ജലം അതിന്റെ മൂന്നു പ്രധാന അവസ്ഥകളായ മഞ്ഞ്, ജലം, നീരാവി എന്നീ അവസ്ഥകളിലൂടെ തുടർച്ചയായി രൂപഭേദം ചെയ്തു കൊണ്ടിരിക്കുന്നു. ഈ പ്രക്രിയക്കാണ്‌ ജലചംക്രമണം (ഇംഗ്ലീഷ്: ) അല്ലെങ്കിൽ ജല ചക്രം എന്നു പറയുന്നത്. ഇത് ചാക്രികമാകയാൽ ഇതിനു ആദിയും അന്തവുമില്ല.

ഭൂമിയിൽ ആവാസ വ്യവസ്ഥയിലെ പരസ്പരബന്ധിത പ്രവർത്തനങ്ങളിലൊന്നാണ് ജല ചക്രം. കാർബൺ ചക്രം, ഓക്സിജൻ ചക്രം, നൈട്രജൻ ചക്രം, ഊർജ ചക്രം എന്നിവയാണ് മറ്റു ചക്രങ്ങൾ. 

നമ്മുടെ പ്രധാന ഊർജ്ജ സ്രോതസ്സായ സൂര്യനാണ്‌ ചംക്രമണപ്രക്രിയയുടെ പ്രേരകശക്തി. സമുദ്രത്തിൽ നിന്നും, മഞ്ഞുപാളികളിൽ നിന്നും ചെടികളിൽ നിന്നും മറ്റു ജീവജാലങ്ങളിൽ നിന്നും സൂര്യതാപത്താൽ ആവിയാകുന്ന ജലം മുകളിലെ തണുത്ത അന്തരീക്ഷത്തിൽ എത്തുമ്പോൾ മേഘമായി മാറുന്നു., ഈ മേഘങ്ങൾ കാറ്റിന്റെ ഗതിക്കനുസരിച്ചു സഞ്ചരിക്കുകയുംഅനുകൂല സാഹചര്യങ്ങളിൽ മഴയായും മഞ്ഞായും തിരിച്ചു ഭൂമിയിലേക്കു പതിക്കുകയും ചെയ്യുന്നു.ഇങ്ങനെ ഭൂമിയിൽ പതിക്കുന്ന ജലത്തിന്റെ ഒരു ഭാഗം ഭൂമിയിൽ കിനിഞ്ഞിറങ്ങി ഭൂഗർഭജലത്തിന്റെ ഭാഗമാകുന്നു. മറ്റൊരു ഭാഗം സസ്യജാലങ്ങൾ വലിച്ചെടുക്കുന്നു. ഇത് പിന്നീട് ഇലകളിൽ നിന്ന് ബാഷ്പീകരിക്കപ്പെട്ടു അന്തരീക്ഷത്തിൽ തിരിച്ചെത്തുന്നു. മഴവെള്ളത്തിന്റെ മറ്റൊരു ഭാഗം ഭൂമിയുടെ ഉപരിതലത്തിലൂടെ, നദികളിലൂടെ, ഒഴുകി സമുദ്രത്തിൽ എത്തിച്ചേരുന്നു. ഈ പ്രക്രിയ അനുസ്യൂതം തുടർന്ന് കൊണ്ടിരിക്കുന്നു. പ്രകൃതിയില് സ്വാഭാവികമായി നടക്കുന്ന ജലശുദ്ധീകരണപ്രക്രിയ കൂടിയാണിത്.



</doc>
<doc id="228294" url="https://ml.wikipedia.org/wiki?curid=228294" title="ഓക്സിജൻ ചക്രം">
ഓക്സിജൻ ചക്രം

ഭൂമിയിലെ ഓക്സിജൻറെ സ്ഥിരചംക്രമണത്തെയാണ് ഓക്സിജൻ ചക്രം എന്നു പറയുന്നത്. ഓക്സിജൻറെ പ്രധാന സംഭരണികൾ അന്തരീക്ഷം, ജൈവവസ്തുക്കൾ, ഭൂമിയുടെ അകംപാളി(ലിത്തോസ്ഫിയർ) എന്നിവയാണ്. ഭൂമിയുടെ അന്തരീക്ഷത്തിൽ ഓക്സിജൻ ഉണ്ടായതോടെയാണ് ജീവൻ ആവിർഭവിച്ചത്.

സസ്യങ്ങളും മൃഗങ്ങളും ശ്വസന സമയത്ത് അന്തരീക്ഷത്തിൽ നിന്നും ഓക്സിജൻ വലിച്ചെടുക്കുന്നു. പ്രകാശ സംശ്ലേഷണത്തിനു ശേഷം സസ്യങ്ങൾ ഓക്സിജനെ തിരികെ അന്തരീക്ഷത്തിലെത്തിക്കുന്നു. ഇത് ഓക്സിജൻ ചക്രത്തെ കാർബൺ ചക്രവുമായി ബന്ധിപ്പിക്കുന്നു.

അന്തരീക്ഷത്തിലെ ഓക്സിജൻറെ അളവ് കുറയാൻ വനനശീകരണം കാരണമാകും.


</doc>
<doc id="228305" url="https://ml.wikipedia.org/wiki?curid=228305" title="സി/2012 എസ്1">
സി/2012 എസ്1

2012 സെപ്റ്റംബർ മാസത്തിൽ കണ്ടുപിടിക്കപ്പെട്ട ഒരു വാൽനക്ഷത്രമാണ് സി/ 2012 എസ് 1. റഷ്യയിലെ ഇന്റർ നാഷണൽ സയന്റിഫിക് ഒപ്റ്റിക്കൽ നെറ്റ് വർക് അഥവാ ഐസോൺ (ISON) എന്ന നിരീക്ഷണശാലയിലെ 16 ഇഞ്ച് പ്രതിഫലന ദൂരദർശിനി ഉപയോഗിച്ചാണ് ഈ വാൽനക്ഷത്രം കണ്ടുപിടിക്കപ്പെട്ടത്. സൂര്യന് വളരെ സമീപത്തുകൂടെ കടന്നുപോവുമെന്ന് പ്രതീക്ഷിക്കുന്ന ഈ വാൽനക്ഷത്രത്തിനെ നിരീക്ഷണശാലയുടെ പേരായ ഐസോൺ (ISON) എന്നും വിളിക്കുന്നു. റഷ്യയുടെ ഛിന്നഗ്രഹങ്ങളെ കണ്ടെത്തുന്നതിനുള്ള പദ്ധതിയായ CoLiTecൽ ജോലിചെയ്യുന്ന വിറ്റാലി നെവ്സ്കി, ആർടിയോൺ നോവികൊനോക് എന്നീ ശാസ്ത്രജ്ഞർ ചേർന്നാണ് സെപ്റ്റംബർ 21൹ ഈ ധൂമകേതുവിനെ കണ്ടെത്തുന്നത്. തുടർന്ന് സെപ്റ്റംബർ 22ന് ഇറ്റലിയിലെ റൊമാൻസാകോ നിരീക്ഷണാലയത്തിലെ ഒരു സംഘം ശാസ്ത്രജ്ഞർ കൂടുതൽ നിരീക്ഷണങ്ങൾ നടത്തി. സ്വിഫ്റ്റ് ബഹിരാകാശ പേടകത്തിൽ നിന്ന് ലഭിച്ച വിവരങ്ങൾ വിശകലനം ചെയ്തതിൽ നിന്ന് ഇപ്പോൾ ഇതിനു് 5കി.മീറ്റർ വ്യാസമാണുള്ളത് എന്നാണ് മനസ്സിലാക്കാൻ കഴിഞ്ഞിട്ടുള്ളത്.

ഇന്റർനാഷണൽ അസ്ട്രോണമിക്കൽ യൂണിയന്റെ പേരിടൽ പ്രകാരമാണ് ഐസോണിന് C/2012 S1എന്നപേര് ലഭിച്ചത്. ഇതിലെ C ധൂമകേതു ഒരു ആവർത്തിക്കാത്ത സ്വഭാവമുള്ളതാണെന്ന് (Non Periodical) സൂചിപ്പിക്കുന്നു. ധൂമകേതു കണ്ടെത്തിയ വർഷമാണ് 2012 . S എന്നത് ധൂമകേതുവിനെ കണ്ടെത്തിയ മാസത്തെയും ആമാസത്തിൽ അത് ഏത് പകുതിയിലാണ് എന്നും സൂചിപ്പിക്കുന്നു. ഇവിടെ ഐസോൺ കണ്ടെത്തപ്പെട്ടത് സെപ്തംബർ രണ്ടാം പകുതിയിൽ ആണെന്നു മനസ്സിലാക്കാം. 1 എന്ന സംഖ്യസൂചിപ്പിക്കുന്നത് ആ മാസത്തിലെ രണ്ടാം പാദത്തിൽ കണ്ടെത്തിയ ആദ്യ ധൂമകേതുവാണ് ഐസോൺ എന്നാണ്. (2013 ജനുവരി ആദ്യം കണ്ടെത്തുന്ന ആദ്യത്തേതും ആവർത്തന സ്വഭാവമില്ലാത്ത ധൂമകേതുവിന്റെ പേര് C/2013 A1 എന്നായിരിക്കും. ജനുവരി 15 ന് ശേഷമാണ് ഇതിനെ കണ്ടത്തുന്നതെങ്കിൽ പേര് C/2013 B1 എന്നും ആയിരിക്കും. പേരിടൽ പദ്ധതി പ്രകാരം മാസത്തിന്റെ പേരിനെ സൂചിപ്പിക്കുന്ന ഇംഗ്ലീഷ് അക്ഷരങ്ങളിൽ നിന്നും I, Z എന്നിവ ഒഴിവാക്കിയിട്ടുണ്ട്) ഐസോൺ എന്ന പേര് അത് കണ്ടെത്തിയ സംഘടനയുടെ(International Scientific Optical Network--ISON) പേര് ആണ്.

2013 നവംബർ 28 ന് ഈ വാൽനക്ഷത്രം സൂര്യനോട് ഏറ്റവും സമീപത്ത് എത്തുന്നു. ഈ സമയത്ത് സൂര്യകേന്ദ്രത്തിൽ നിന്നും കേവലം 1,100,000 കിലോമീറ്റർ മാത്രം അകലേക്കൂടിയാണ് ഈ വാൽനക്ഷത്രം കടന്നുപോകുക എന്ന് കണക്കാക്കപ്പെട്ടിട്ടുണ്ട്. 

ഭ്രമണപഥത്തിന്റെ സവിശേഷത കാരണം ഊർട് മേഘത്തിൽ നിന്നും അപൂർവമായി മാത്രം വന്നെത്തുന്ന ഒരു വാൽനക്ഷത്രമാണ് ഐ.എസ്.ഒ.എൻ എന്നു കരുതുന്നു. സൂര്യനിൽ നിന്ന് ഏതാണ്ട് ഒരു പ്രകാശവർഷത്തോളം ദൂരേക്ക് ഊർട്ട് മേഘവലയം പരന്നുകിടക്കുന്നു. മറ്റൊരു കണക്കിൽ പറഞ്ഞാൽ ഭൂമിയിൽ നിന്ന് സൂര്യനിലേക്കുള്ള ദൂരത്തിന്റെ ആയിരം മടങ്ങു ദൂരത്തിനും അതിന്റെ നൂറായിരം മുതൽ ഇരുനൂറായിരം വരെ മടങ്ങ് ദൂരത്തിനും ഇടയിലാണ് ഊർട്ട് മേഘവലയം. 

റഷ്യൻ ജ്യോതിശ്ശാസ്ത്രജ്ഞരായ വിറ്റാലി നെവ്സ്കിയും ആർടിയോം നോവിചൊണൊക്കും ചേർന്നാണ് ഈ ധൂമകേതുവിനെ കണ്ടെത്തിയത്.
പത്ത് ദശലക്ഷം വർഷങ്ങൾക്കുമുമ്പായിരിക്കും ഐസൊൺ ഇതിനു മുമ്പ് ഭൂമിയുടെ സമീപത്തിലൂടെ കടന്നുപോയിട്ടുണ്ടാകുക എന്നാണ് ശാസ്ത്രലോകം പറയുന്നത്.

ഇപ്പോഴുള്ള കണക്കുകൂട്ടൽ അനുസരിച്ചു 10,000 വർഷങ്ങൾക്ക് മുൻപ് ഊർട്ട് മേഘങ്ങളിൽ നിന്നാണ് ഐസോൺ യാത്ര തിരിച്ചത് എന്നു കരുതപ്പെടുന്നു. റഷ്യയിലെ ജ്യോതിശാസ്ത്രജ്ഞരായ വിറ്റാലി നെവ്സ്കിയും ആർടിയോം നോവിചൊണൊക്കും ചേർന്ന് തങ്ങളുടെ ഒരു 16-ഇഞ്ച് റിഫ്ലക്ടർ ടെലിസ്കോപ്പ് ഉപയോഗിച്ച് കഴിഞ്ഞ 2012 സെപ്റ്റംബർ മാസത്തിലാണ് ഇതിനെ ആദ്യമായി കണ്ടെത്തുന്നത്. 2013 ജനുവരിയിൽ നാസയുടെ ഡീപ് ഇംപാക്ട് ബഹിരാകാശപേടകം ഐസോണിനെ നിരീക്ഷിക്കുകയും ചിത്രങ്ങൾ എടുക്കുകയും ചെയ്തു. തുടർന്നു നാസയുടെ തന്നെ സ്വിഫ്റ്റ് ദൌത്യവും ഹബിൾ ദൂരദർശിനിയും അതിനെ കൂടുതൽ വിശദമായി പഠിക്കുകയും നിരവധി പുതിയ വിവരങ്ങൾ തരികയും ചെയ്തു. തിളക്കം കണ്ടിട്ട് നല്ല വലിപ്പമുള്ള ധൂമകേതുവായിരിക്കും ഇത് എന്ന ശാസ്ത്രലോകത്തിന്റെ ഊഹം തെറ്റിച്ചുകൊണ്ട് പരമാവധി 7 കിലോമീറ്റർ മാത്രം വലിപ്പമേ ഇതിനുള്ളൂ എന്നു ഹബിൾ നമുക്ക് കാട്ടിത്തന്നു. ഇതിന്റെ കോമയ്ക്ക് 5000 കിലോമീറ്ററും വാലിന് ഏതാണ്ട് 1 ലക്ഷം കിലോമീറ്ററും വലിപ്പമുണ്ട് എന്നും മനസ്സിലായി. ജൂൺ മാസത്തിൽ സ്പിറ്റ്സർ ടെലിസ്കോപ്പും ഐസോണിനെ പഠിച്ചു. അതിന്റെ ഫലങ്ങൾ ഇനിയും പുറത്തുവരാൻ ഇരിക്കുന്നതേ ഉള്ളൂ. ജൂൺ-ജൂലൈ മാസങ്ങൾ ആയപ്പോൾ ഐസോൺ സൂര്യന്റെ നീഹാരരേഖ (frost line) എന്നറിയപ്പെടുന്ന സവിശേഷ അകലത്തിൽ (370 മുതൽ 450 മില്യൺ കിലോമീറ്റർ) എത്തി . അപ്പോഴേക്കും ഭൂമിയെ അപേക്ഷിച്ച് അത് സൂര്യന്റെ മറുഭാഗത്ത് ആയതിനാൽ ഇവിടെ നിന്നും നമുക്ക് നിരീക്ഷിക്കാൻ കഴിയാതെ വന്നിരുന്നു. സൂര്യന് പിന്നിൽ മറഞ്ഞ ശേഷം ആഗസ്റ്റ് 12-നു അരിസോണയിലെ ജ്യോതിശാസ്ത്രജ്ഞനായ ബ്രൂസ് ഗാരി വീണ്ടും നിരീക്ഷിക്കുകയുണ്ടായി. മുൻപ് കണക്ക് കൂട്ടിയിരുന്നതിന്റെ ആറിൽ ഒന്നു തിളക്കം (കാന്തിമാനം രണ്ടു കുറവ്) മാത്രമേ അപ്പോൾ അതിന് ഉണ്ടായിരുന്നുള്ളൂ. ഗാരിയെക്കൂടാതെ മറ്റ് പലരും പിന്നീട് ഐസോണിന്റെ ചിത്രമെടുത്തു. ഐസോൺ പ്രതീക്ഷയ്ക്കൊത്ത് തിളക്കം വെച്ചിട്ടില്ല എന്നു എല്ലാവരും കണ്ടു. 

വരുന്ന സെപ്റ്റംബർ-ഒക്ടോബർ മാസങ്ങളിൽ ഐസോണിന്റെ തിളക്കം വീണ്ടും കൂടുകയും ചിങ്ങം രാശിയിലെ മകം നക്ഷത്രത്തിനടുത്തായിട്ടും പിന്നീട് ചൊവ്വാഗ്രഹത്തിനടുത്തായിട്ടും കാണപ്പെടുകയും ചെയ്യും. നവംബർ 28-നാണ് ഐസോൺ സൂര്യനോട് ഏറ്റവും അടുത്തെത്തുന്നത്. 2013 ഒക്ടോബർ അവസാനം മുതൽ ഒരു ബൈനോക്കുലർ കൊണ്ടോ സാധാരണ ടെലിസ്കോപ്പ് ഉപയോഗിച്ചോ ഈ ധൂമകേതുവിനെ കാണാൻ സാധിക്കും. അപ്പോൾ അതിനെ രാവിലെ സൂര്യോദയത്തിന് മുമ്പായിരിക്കും കാണാൻ കഴിയുക. സൂര്യോദയത്തിന് ഒരു മണിക്കൂർ മുമ്പുള്ള സമയമാണ് ഇതിന് അനുയോജ്യം. കിഴക്ക് ചക്രവാളം മരങ്ങളുടെയും കെട്ടിടങ്ങളുടെയും മറവില്ലാതെ കാണാൻ കഴിയുന്ന സ്ഥലം ഇതിനായി തെരഞ്ഞടുക്കണം. വളരെ ചെറിയ ഒരു ധൂമകേതു എന്ന നിലയിൽ സൌരസാമീപ്യം ചിലപ്പോൾ ഇതിനെ അപ്പാടെ നശിപ്പിച്ചു എന്നും വരാം. അങ്ങനെ സംഭവിച്ചില്ല എങ്കിൽ സൂര്യനിൽ നിന്നും കൂടുതൽ തിളക്കത്തോടെ അത് അകന്നുപോകാൻ തുടങ്ങും. അപ്പോൾ അതിനെ നഗ്നനേത്രങ്ങൾ കൊണ്ട് കാണാൻ സാധിക്കും. സൂര്യനോട് അടുത്തുള്ളപ്പോൾ അതിന് പരമാവധി തിളക്കം കൈവരും എങ്കിലും സൂര്യപ്രഭയെ മറച്ച് സൂര്യനടുത്തുള്ള വസ്തുക്കളെ നിരീക്ഷിക്കാൻ വൈദഗ്ദ്ധ്യം ഉള്ളവർക്ക് മാത്രമേ ഐസോണിനെ ആ സമയം കാണാൻ കഴിയൂ. കന്നി രാശിയിൽ ചിത്തിര നക്ഷത്രത്തിനും ശനിഗ്രഹത്തിനും അടുത്തായിരിക്കും അപ്പോൾ ഇത്. ഡിസംബർ മാസത്തിലാകും ഏറ്റവും സൌകര്യമായി ഇതിനെ നിരീക്ഷിക്കാൻ കഴിയുക. സൂര്യനിൽ നിന്നും അകന്നു തുടങ്ങുന്നതോടെ സൂര്യപ്രഭയുടെ തടസ്സം ഇല്ലാതെ അസ്തമയം കഴിഞ്ഞ ഉടനെയും ഉദയത്തിന് മുന്നെയും യഥാക്രമം പടിഞ്ഞാറും കിഴക്കും ചക്രവാളങ്ങളിൽ ഐസോണിനെ കാണാൻ കഴിയും. 2014 ജനുവരി ആകുമ്പോഴേക്കും അത് ധ്രുവനക്ഷത്രത്തിനടുത്തേക്ക് നീങ്ങിയിട്ടുണ്ടാകും. ഒരുപക്ഷേ അപ്പോഴും അത് നഗ്നനേത്രങ്ങൾക്ക് ദൃശ്യമാകുമായിരിക്കും എന്നു കരുതുന്നു. പക്ഷേ സൂര്യനിൽ നിന്നുള്ള അകൽച്ച തുടച്ചയായി അതിന്റെ തിളക്കം കുറയ്ക്കുകയും പതിയെ അത് അദൃശ്യമാകുകയും ചെയ്യും.

ഈ വാൽനക്ഷത്രത്തെ കണ്ടുപിടിച്ച സമയത്ത് നഗ്നനേത്രങ്ങൾക്ക് കാണാനാവാത്ത വിധം അകലത്തിലായിരുന്നു അത്. മറ്റു വാൽനക്ഷത്രങ്ങളെപ്പോലെത്തന്നെ സൂര്യനോട് അടുക്കുംതോറും ഇതിന്റെ തിളക്കം കൂടിവരികയും ഭ്രമണപഥം സൂര്യനിൽ നിന്ന് അകലുമ്പോൾ തിളക്കം കുറഞ്ഞുവരികയും ചെയ്യും. 2013 ആഗസ്ത് മാസത്തോടുകൂടി ഇതിന്റെ തിളക്കം ക്രമേണ വർധിക്കുന്നതിനാൽ ചെറിയ ടെലിസ്കോപുകൾ ഉപയോഗിച്ച് കാണാനാവും . 2013 ഒക്ടോബർ അവസാനം നഗ്നനേത്രങ്ങൾ കൊണ്ടുതന്നെ ഈ വാൽനക്ഷത്രം ദൃശ്യമാവും. നവംബർ മാസത്തോടെ തിളക്കം വർധിച്ച് ചന്ദ്രനോളം തന്നെ എത്തുമെന്നാണ് നിഗമനം. ഡിസംബർ മാസത്തിൽ വാൽനക്ഷത്രത്തിന്റെ തിളക്കം കുറഞ്ഞുതുടങ്ങുന്നു. ഭൂമിയുടെ രണ്ട് അർധഗോളങ്ങളിൽ നിന്നും ഈ കാഴ്ച ലഭിക്കുമെന്ന് കരുതുന്നു.

സ്പിറ്റ്സർ ബഹിരാകാശ ദൂരദർശിനി ഐസോണിൽ നിന്ന് വൻതോതിലുള്ള കാർബൺ ഡയോക്സൈഡിന്റെ പുറംതള്ളൽ കണ്ടെത്തി. ഏകദേശം 997 903.214കി.ഗ്രാം കാർബൺ ഡയോക്സൈഡ് പ്രധാനമായിട്ടുള്ള വാതകങ്ങളും 5,44,31,084.4കി.ഗ്രാം ദിവസേന പുറംതള്ളുന്നുണ്ടെന്നാണ് കണക്കാക്കിയിരിക്കുന്നത്.


</doc>
<doc id="228309" url="https://ml.wikipedia.org/wiki?curid=228309" title="ഒടിയമടന്ത">
ഒടിയമടന്ത

Blue Fox Tail, Blue Justicia എന്നെല്ലാം അറിയപ്പെടുന്ന ഒരു കുറ്റിച്ചെടിയാണ് ഒടിയമടന്ത. . ഇലയ്ക്കും ചെടിക്കും വേരിനും ഔഷധഗുണമുണ്ട്. ഇന്ത്യൻ തദ്ദേശസസ്യമാണ്.



</doc>
<doc id="228333" url="https://ml.wikipedia.org/wiki?curid=228333" title="ഹുദൈബിയ സന്ധി">
ഹുദൈബിയ സന്ധി

ആദ്യകാല ഇസ്‌ലാമിക ചരിത്രത്തിലെ ഒരു പ്രധാന സംഭവമാണ് ഹുദൈബിയ സന്ധി (Treaty of Hudaybiyyah (Arabic: صلح الحديبية) എന്നറിയപ്പെടുന്ന യുദ്ധ വിരാമക്കരാർ. പ്രവാചകൻ മുഹമ്മദും അനുയായികളും എതിർ വിഭാഗമായ ഖുറൈഷികളും തമ്മിൽ AD.628 മാർച്ച്‌ മാസം (AH.6 ദുൽ ഖഅ്‌ദ മാസം) മക്കയുടെ നഗര പരിധിക്ക് പുറത്തുള്ള ഹുദൈബിയയിൽ വെച്ച് നടത്തിയ ഒരു കരാർ ആണിത്.
മദീനയിൽ പ്രവാചകൻ മുഹമ്മദിന്റെ കീഴിൽ രൂപം കൊണ്ട ചെറിയ ഇസ്‌ലാമിക രാജ്യം അഞ്ച് വർഷങ്ങൾ കഴിഞ്ഞതോടെ നിർഭയത്വം ഉളവാക്കുന്ന അവസ്ഥ കൈവരിച്ചു. ഖൻദഖ് യുദ്ധം ഉണ്ടായതിന് ശേഷം മുസ്‌ലിങ്ങൾക്ക് നേരെ ആക്രമണത്തിന് ഒരുങ്ങാൻ ഖുറൈഷികളും ധൈര്യം കാണിച്ചില്ല. മക്കയിൽ പ്രവേശിച്ചു കഅബ ദർശിക്കാനും ഉംറ നിർവഹിക്കാനുള്ള ആഗ്രഹം പ്രവാചകൻ മുഹമ്മദിനും മുസ്‌ലിങ്ങൾക്കും ഉണ്ടായി. ഹിജ്‌റ വർഷം ആറ് ദുൽഖഅദ മാസം (AD.628 മാർച്ച്‌) പ്രവാചകൻ ഉംറ നിർവഹിക്കാനായി മക്കയിലേക്കു 1,500 അനുചരന്മാരുടെ ഒപ്പം പുറപ്പെട്ടു. ഇഹ്‌റാമിന്റെ വേഷത്തിലായിരുന്നു യാത്ര.
വിവരം അറിഞ്ഞ മക്കയിൽ ഭീതി പറന്നു. ഖുറൈശികൾ മുഹമ്മദ് വരുന്നത് യുദ്ധത്തിനുള്ള പുറപ്പാടാണെന്നു ചിന്തിച്ച അവർ സൈന്യത്തെ സജ്ജീകരിക്കുകയും ഒരു ഏറ്റുമുട്ടലിന് തയ്യാറെടുക്കുകയും ചെയ്തു. പ്രവാചകന് മുഹമ്മദ്‌ അസ്ഫാനിലെത്തിയപ്പോൾ ഖുറൈശികളുടെ ഒരുക്കം അറിഞ്ഞു. ഖാലിദ് ബ്‌നുൽ വലീദിന്റെ നേതൃത്വത്തിൽ നൂറോളം വരുന്ന കുതിരപ്പടയാളികൾ തങ്ങളെ ലക്ഷ്യം വെച്ച് കടന്നുവരുന്നു എന്നറിഞ്ഞതോടെ പ്രവാചകൻ മക്ക മദീന റൂട്ടിലെ പ്രധാന വഴിയിൽനിന്നും മാറി ഒരു ഉൾവഴിയിലൂടെ ഹുദൈബിയ്യയിലെത്തി താവളമടിച്ചു. മുസ്‌ലിങ്ങൾ ഹുദൈബിയ്യയിലെത്തിയെന്നറിഞ്ഞതോടെ ഖുറൈശി കുതിരപ്പട മക്കയിലേക്കു തിരിച്ചു. മുസ്‌ലിംകളെ പ്രതിരോധിക്കാൻ തയ്യാറായി നിന്നു.
ഒരു യുദ്ധം ഉണ്ടായാൽ നഷ്ടം മക്കക്കും മക്കാ നിവാസികൾക്കും ആയിരിക്കും എന്നതിനാൽ ചർച്ചക്ക് തയ്യാറാവണം എന്നും ഖുറൈശികൾക്കിടയിൽ അഭിപ്രായമുയർന്നു. ഖുസാഅ ഗോത്രക്കാരനായ ബദീൽ ബിൻ വർഖാഇനെ ദൂതനായി അയച്ചു. അവർ വരുന്നത് കഅബ സന്ദർശനം മാത്രമാണ് ലക്ഷ്യമെന്നും യുദ്ധത്തിനല്ലെന്നും കിട്ടിയ മറുപടിയിൽ ഖുറൈശികളിൽ ചിലർ വിശ്വസിച്ചില്ല. അവർ മിക്‌രിസ് ബിൻ ഹഫ്‌സ്, ഹലീസ് ബിൻ അൽഖമ എന്നിവരെ കൂടി അയച്ചപ്പോഴും ഇതേ മറുപടിയാണ് കൊടുത്തത്. എന്നിട്ടും വിശ്വാസം വരാതെ ഒരു വിഭാഗം മക്കക്കാർ സഖീഫ് ഗോത്രക്കാരനായ ഉർവത് ബിൻ മസ്ഊദിനെ പറഞ്ഞയച്ചു. അദ്ദേഹത്തോടും പ്രവാചകൻ മുഹമ്മദ്‌ പറഞ്ഞ മറുപടി അതുതന്നെയായിരുന്നു. അതിനിടെ ഒരു സംഘം മക്കക്കാർ കാര്യം അറിയാനായി മുസ്‌ലിം സംഘത്തിലേക്ക് നുഴഞ്ഞു കയർ ശ്രമിച്ചു പിടിയിലായി. അവരെയെല്ലാം മുസ്‌ലിങ്ങൾ വിട്ടയച്ചു.
തന്റെ വരവിനെ കുറിച്ച് മക്കയിൽ ഉണ്ടായ സംഭ്രമം തീർക്കാൻ ഔദ്യോഗികമായി ഒരു ദൂതനെ പറഞ്ഞയക്കാനും വന്ന കാര്യം ഔദ്യോഗികമായി ഖുറൈശികളെ അറിയിക്കാനും പ്രവാചകൻ തീരുമാനിച്ചു. അങ്ങനെ, ഉസ്മാൻ ബിൻ അഫ്ഫാൻ അവരുടെ അടുക്കലേക്ക് യാത്രയായി. അബൂ സുഫ്‌യാനടക്കം എല്ലാ പ്രമുഖരെയും കണ്ട് ഉസ്മാൻ സന്ദേശം കൈമാറി. എന്നാൽ, പ്രവാചകനെ ഉംറ ചെയ്യാൻ അനുവദിക്കില്ല എന്നും താങ്കൾക്കുവേണമെങ്കിൽ ഥവാഫ് ചെയ്തു പോവാമെന്നായിരുന്നു അവരുടെ പ്രതികരണം. പ്രവാചകൻ കടന്നുവരികയും ഥവാഫ് നിർവഹിക്കുകയും ചെയ്യാതെ ഞാനത് ചെയ്യുകയില്ലെന്ന് ഉസ്മാൻ തീർത്തുപറഞ്ഞു.

അതിനിടെ, സമയം കഴിഞ്ഞിട്ടും മടങ്ങി എത്താത്തതിനാൽ ഉസ്മാൻ ബിൻ അഫ്ഫാൻ വധിക്കപ്പെട്ടിരിക്കുന്നുവെന്നൊരു വാർത്ത മുസ്ലിം ക്യാമ്പിൽ പരന്നു. സ്വഹാബികളെയും പ്രവാചകനെയും ഇത് രോഷാകുലരാക്കി. യുദ്ധത്തിനുള്ള സജ്ജീകരണങ്ങളോടെ അല്ല എത്തിയതെങ്കിലും ഉസ്മാന്റെ രക്തത്തിന് പകരം ചോദിക്കാതെ തിരിച്ചുപോകില്ലെന്ന് അവർ തീരുമാനിച്ചു. അനുയായികളെ ഒരു മരച്ചുവട്ടിൽ വിളിച്ചു ചേർത്ത പ്രവാചകൻ തന്റെ കൈ നീട്ടിക്കൊണ്ട് ഉസ്മാന്റെ രക്തത്തിന് പകരം ചോദിക്കാൻ തയ്യാറുള്ളവർ ബൈഅത്ത് ചെയ്യാൻ നിർദ്ദേശിച്ചു. എല്ലാവരും കൈ പ്രവാചകന്റെ കയ്യിൽ വെച്ചു പ്രതിജ്ഞ ചെയ്തു. അറബികൾ വസ്ത്ര ധാരണത്തിന്റെ ഭാഗമായി കൊണ്ട് നടക്കുന്ന വാളുകൾ മാത്രമേ അവരുടെ കയ്യിൽ ഉണ്ടായിരുന്നുള്ളൂ. എങ്കിലും അവർ ഒരു പോരാട്ടത്തിനു തയ്യാറെടുത്തു. പക്ഷെ അപ്പോഴേക്കും പ്രതീക്ഷിക്കാതെ ഉസ്മാൻ ഇബിൻ അഫ്ഫാൻ തിരികെയെത്തി. ഹുദൈബിയ്യയിലെ ഒരു മരച്ചുവട്ടിവെച്ചായിരുന്നു ഈ പ്രതിജ്ഞ സംഭവം ഉണ്ടായത്. ഇത് ബൈഅതുർരിള്‌വാൻ എന്ന പേരിൽ അറിയപ്പെടുന്നു. ഖുർആനിൽ ഈ സംഭവം ഇങ്ങനെ വിവരിക്കുന്നു: ‘ആ മരച്ചുവട്ടിൽവെച്ച് സത്യവിശ്വാസികൾ അങ്ങയോട് പ്രതിജ്ഞ ചെയ്ത സന്ദർഭം, നിശ്ചയം അല്ലാഹു അവരെ തൃപ്തിപ്പെട്ടിരിക്കുന്നു’ (ഫതഹ്:18).
ഉസ്മാൻ വിഷയത്തിൽ മുസ്‌ലിങ്ങൾ എടുത്ത പ്രതിജ്ഞ കൂടി മക്കയിൽ അറിഞ്ഞതോടെ ഖുറൈഷി പ്രമുഖരിൽ ഒരു വിഭാഗം മുസ്‌ലിങ്ങളുമായി സന്ധി വേണം എന്ന നിലപാടിൽ എത്തി. ഈ തീരുമാനം എല്ലാവരെയും കൊണ്ട് അംഗീകരിപ്പിക്കാൻ അവർക്ക് സാധിച്ചു. സുഹൈൽ ബിൻ അംറിനെ സന്ധിയുടെ കാര്യങ്ങൾ ചർച്ചചെയ്യാൻ അയക്കാൻ തീരുമാനിച്ചു. മുസ്‌ലിം കാമ്പിൽ എത്തിയ സുഹൈൽ ബിൻ അംറ് പ്രവാചകൻ മുഹമ്മദിനെ സമീപിച്ചു. സന്ധിയിലെ നിബന്ധനകളുമായി ബന്ധപ്പെട്ട് അയാൾ പ്രവാചകരുമായി കുറേ നേരം സംസാരിച്ചു. എന്തുതന്നെയായാലും, ഈ വർഷം ഉംറ ചെയ്യാതെ തിരിച്ചുപോകണമെന്നതായിരുന്നു ഖുറൈഷികളുടെ ആദ്യ ആവശ്യം. കരാറിലെ പറ നിബന്ധനകളും ഏക പക്ഷീയവും മുസ്‌ലിങ്ങളെ അപമാനിക്കുന്നതും ആയിരുന്നു. കരാറിലെ നിബന്ധനകൾ ഉമർ ബിൻ ഖത്താബ് അടക്കം പ്രമുഖ സ്വഹാബികളെ പ്രകോപിപ്പിച്ചു. സത്യം വിശ്വസിച്ചതിന്റെ പേരിൽ എന്തിന് ശത്രുക്കളുടെ മുമ്പിൽ താഴ്ന്നുകൊടുക്കണമെന്നായിരുന്നു അവരുടെ പ്രകോപനത്തിന് കാരണം. അവർ പ്രവാചകനോട് ഈ കാര്യം ചോദിച്ചപ്പോൾ "ഞാൻ അല്ലാഹുവിന്റെ പ്രവാചകനും ദൂതനുമാണ്; അവൻ എന്നെ കൈവെടിയുകയില്ലായെന്നായിരുന്നു" എന്ന് മാത്രമായിരുന്നു പ്രവാചകരുടെ പ്രതികരണം.

അലി ബിൻ അബൂത്വാലിബാന് മുസ്‌ലിം ഭാഗത്ത്‌ നിന്ന് സന്ധി വ്യവസ്ഥകൾ എഴുതിയത്. എഴുത്തിന്റെ തുടക്കത്തിൽ തന്നെ സുഹൈൽ പറഞ്ഞ ഒരു കാര്യവും മുസ്‌ലിങ്ങളെ അപമാനിക്കുന്നതായിരുന്നു. അല്ലാഹുവിന്റെ പ്രവാചകൻ (മുഹമ്മദ് റസൂലുല്ലാഹി) ഖുറൈഷികളുമായി ഒപ്പുവെക്കുന്ന സന്ധി എന്ന് എഴുതിയപ്പോൾ സുഹൈൽ അതിന് സമ്മതിച്ചില്ല. ഞങ്ങൾ അങ്ങയെ ദൈവദൂതനായി അംഗീകരിക്കാത്ത പക്ഷം അബ്ദുള്ളയുടെ പുത്രം മുഹമ്മദ്‌ (മുഹമ്മദ് ബിൻ അബ്ദില്ലാഹ്) എന്നെഴുതണമെന്നായിരുന്നു സുഹൈലിന്റെ നിർബന്ധം. അലി അതെഴുതാൻ തയ്യാറായില്ല. നിങ്ങൾ അംഗീകരിച്ചില്ലെങ്കിലും ഞാൻ അല്ലാഹുവിന്റെ ദൂതൻ തന്നെയാകുന്നു എന്ന് പറഞ്ഞ പ്രവാചകൻ അവസാനം അത് സമ്മതിച്ചു. 
സന്ധി വ്യവസ്ഥകൾ പ്രത്യക്ഷത്തിൽ മുസ്‌ലിംകൾക്കു എതിരായിരുന്നുവെങ്കിലും പ്രവൃത്തിയിൽ അനുകൂലമായി മാറി. അറേബ്യൻ ഉപഭൂഖണ്ഡത്തിൽ മൊത്തത്തിൽ ഒരു സമാധാനാവസ്ഥ സംജാതമായി. മക്കയുമായി യാതൊരു ബന്ധവുമില്ലാത്ത മുസ്‌ലിംകളെ സംബന്ധിച്ചിടത്തോളം ഔദ്യോഗികമായിത്തന്നെ മക്കയിൽ വന്ന് ഉംറ നിർവഹിക്കാനുള്ള അവസരമുണ്ടായി. പത്തു വർഷം യുദ്ധം നിഷിദ്ധമാക്കിയത് ഇരു വിഭാഗങ്ങൾക്കും പരസ്പരം ബന്ധപ്പെടാനും അതുവഴി എല്ലാവർക്കും ഇസ്‌ലാമിനെ മനസ്സിലാക്കാനുമുള്ള വഴിയൊരുക്കി. പ്രവാചകരുമായി സഖ്യത്തിലേർപ്പെടുന്നവർക്ക് പൂർണ സ്വാതന്ത്ര്യവും അവരെപ്പോലെയുള്ള പരിഗണനയും പ്രഖ്യാപിച്ചത് മുസ്‌ലിങ്ങളുമായി ഏതു ഗോത്രങ്ങൾക്കും ബന്ധപ്പെടാനും ഇസ്‌ലാമിനെ മനസ്സിലാക്കാനും അവസരമുണ്ടാക്കി. സന്ധി കഴിഞ്ഞ് ഹിജ്‌റ ഏഴാം വർഷമായപ്പോഴേക്കും മക്കയിൽനിന്നും അനവധിയാളുകൾ ഇസ്‌ലാമിലേക്ക് കടന്നുവന്നു. പല പ്രമുഖരും ഉണ്ടായിരുന്നു. ഖുറൈഷികളിലെ മികച്ച സേനാധിപനായ ഖാലിദ് ഇബിൻ വലീദ് അടക്കം ഒട്ടനവധി പേർ ഈ കാലയളവിൽ ഇസ്‌ലാം സ്വീകരിച്ചു. ഈ കാലത്താണ് അക്കാലത്തെ മഹാ സാമ്ര്യാജ്യങ്ങളായിരുന്ന റോം - പേർഷ്യ എന്നിവക്കും പ്രവാചകൻ ഇസ്‌ലാമിനെ പരിചപ്പെടുത്തി കത്തുകൾ അയച്ചത്. ഈ സന്ധിക്ക് ശേഷമുണ്ടായ സംഭവങ്ങളാണ് മക്ക മുസ്ലിങ്ങൾക്ക്‌ കീഴോതുക്കന്നതിലേക്ക് നയിച്ചത്.


</doc>
<doc id="228346" url="https://ml.wikipedia.org/wiki?curid=228346" title="രാം കിങ്കർ ബൈജ്">
രാം കിങ്കർ ബൈജ്

പ്രസിദ്ധനായ ഒരു ശില്പിയായിരുന്നു രാം കിങ്കർ ബൈജ് (ബംഗാളി: রামকিঙ্কর বেইজ) (1906 മേയ് 25 – 1980 ഓഗസ്റ്റ് 2). രാം കിങ്കർ എന്ന ചുരുക്കപ്പേരിൽ അറിയപ്പെട്ടിരുന്ന ഇദ്ദേഹം ഇന്ത്യയിലെ ആധുനികശില്പകലയുടെ ഉപജ്ഞാതാക്കളിൽ ഒരാളാണ് .

പശ്ചിമബംഗാളിലെ ബങ്കുര ജില്ലയിൽ ഒരു ഇടത്തരം കുടുംബത്തിൽ ജനിച്ച രാം കിങ്കർ പത്തുപതിനാറു വയസ്സുള്ളപ്പോൾ തന്നെ സ്വാതന്ത്ര്യസമരസേനാനികളുടെ ചിത്രങ്ങൾ വരച്ചുകൊണ്ട് സഹൃദയലോകത്തിന്റെ ശ്രദ്ധയാകർഷിച്ചിരുന്നു. ഇരുപതുവയസ്സോടെ അദ്ദേഹം ശാന്തിനികേതനിലെ വിശ്വഭാരതി സർവ്വകലാശാലയിൽ സുകുമാരകലകളുടെ പഠനത്തിനെത്തി.

കുട്ടിക്കാലത്തു തന്നെ നാട്ടിൻപുറത്തെ കരകൗശലനിർമ്മാണരീതികൾ സ്വായത്തമാക്കിക്കൊണ്ട് രാം കിങ്കർ തന്റെ കലാപരമായ കഴിവുകൾ പ്രകടമാക്കിയിരുന്നു. കളിമൺരൂപങ്ങളുൺറ്റാക്കുന്നതിൽ പ്രാഗൽഭ്യം സമ്പാദിച്ച അദ്ദേഹം ചിത്രങ്ങൾ വരക്കുന്നതിലും മിടുക്ക് തെളിയിച്ചിരുന്നു. രാമാനന്ദ ചാറ്റർജി 1925-ൽ രാം കിങ്കറിനെ ശാന്തിനികേതനിൽ എത്തിച്ചു. വിശ്വവിശ്രുതനായ നന്ദലാൽ ബോസ് എന്ന ചിത്രകാരനായിരുന്നു അവിടെ അദ്ദേഹത്തിന് ഗുരു. അദ്ധ്യയനത്തിനു ശേഷം ശാന്തിനികേതനിൽ തന്നെ അദ്ധ്യാപനത്തിൽ രാം കിങ്കർ ഏർപ്പെട്ടു. അവിടെ നന്ദലാൽ ബോസിനും വിനോദ് വിഹാരി മുഖർജിക്കുമൊപ്പം ശാന്തിനകേതനിലെ ചിത്രകലാ വിഭാഗത്തിന്റെ ഉന്നതിക്കായി പ്രവർത്തിച്ചുപോന്നു.

അദ്ദേഹത്തിന്റെ ഏറ്റവും പ്രസിദ്ധമായ ഒരു ശില്പം "സന്താൾ കുടുംബം" ആണ്. 1938-ലാണ് രാം കിങ്കർ അത് ന്നിർമ്മിച്ചത്. സധാരണയിൽ കവിഞ്ഞ വലിപ്പത്തിൽ നിർമ്മിക്കപ്പെട്ട ആ ശില്പം സന്താൽ ഗോത്രവർഗക്കാർക്ക് സമൂഹത്തിൽ അന്തസ്സും അംഗീകാരവും നേടിക്കൊടുത്തു.
സുലഭവും അത്രയേറെ വിലയേറിയതുമല്ലാത്ത സിമന്റ്, പ്ലസ്റ്റെർ ഓഫ് പാരീസ്, കളിമണ്ണ് എന്നിവയിലാണ് അദ്ദേഹം ശില്പങ്ങൾ മെനഞ്ഞിരുന്നത്. ആദേഹം നിർമ്മിച്ച ദണ്ഡി യാത്ര, ടാഗോർ എന്നീ ശില്പങ്ങളും പ്രസിദ്ധമാണ്.

രാം കിങ്കറിനെ കുറിച്ച് 1975-ൽ ഋത്വിക് ഘട്ടക് ഒരു ഡോക്യുമെന്ററി നിർമ്മിക്കാൻ തുടക്കമിട്ടുവെങ്കിലും പല കാരണങ്ങൾ കൊണ്ട് അത് മുഴുമിക്കാനായില്ല.

രാം കിങ്കറിന്റെ സൃഷ്ടികൾ മിക്കതും അദ്ദേഹത്തിന്റെ കാലശേഷമാണ് പ്രസിദ്ധമായത്. അദ്ദേഹത്തിന്റെ പല സൃഷ്ടികളും അദ്ദേഹം തന്നെ പലർക്കും സമ്മാനമായി കൊടുത്തുതീർത്തു എന്നും പറയപ്പെടുന്നു. അവയൊന്നും തന്നെ ഇപ്പോൾ ലഭ്യവുമല്ല. സ്വന്തം കൃതികൾ ആരാധകർക്ക് വെറൂതേ കൊടുക്കുന്ന ശീലമുണ്ടായിരുന്നതുകൊണ്ട് അദ്ദേഹത്തിന്ന് പണം സമ്പാദിക്കാൻ കഴിഞ്ഞിരുന്നില്ല.

ഹംഗറിയിലെ ബുഡാപെസ്റ്റിൽ ബലറ്റോൺ തടാകതീരത്ത് രാം കിങ്കർ നിർമ്മിച്ച മഹാകവി ടാഗോറിന്റെ ഒരു അർദ്ധകായപ്രതിമ സ്ഥാപിക്കുകയുണ്ടായി. അന്ന് വാർദ്ധക്യദശയിലായിരുന്ന മഹാകവി അധികം താമസിയാതെ അന്തരിക്കുകയും ചെയ്തു. ജീവിച്ചിരുന്നവരുടെ പ്രതിമ ഉണ്ടാക്കിയാൽ അധികം താമസിയാതെ അവർ മരിച്ചുപോകുമെന്ന ഒരു വിശ്വാസം നടപ്പിലുണ്ടായിരുന്ന തുകൊണ്ട് തന്റെ ചെയ്തിയിൽ രാം കിങ്കർ ഏറെ പശ്ചാത്തപിച്ചിരുന്നു. 1979-ൽ പടിഞ്ഞാറൻ ബംഗാളിലെ ഒരു മന്ത്രി ഈ പ്രതിമ ടാഗോറിനെ തെറ്റായി ചിത്രീകരിക്കുന്നുണ്ടെന്ന് പറഞ്ഞ് നീക്കം ചെയ്യാൻ ശ്രമിക്കുകയുണ്ടായി. എന്നാൽ അന്നത്തെ പശ്ചിമബംഗാൾ സാംസ്കാരികവകുപ്പുമന്ത്രി ബുദ്ധദേവ് ഭട്ടാചാര്യ ഈ നീക്കത്തിന്ന് തടയിടുകയുണ്ടായി.

ജീവിതത്തിലെ ലൗകികമായ കെട്ടുപാടുകളോട് വിമുഖനായിരുന്ന രാം കിങ്കർ ജീവിതാവസാനം വരെ അവിവാഹിതനായി തുടർന്നു. നല്ല സംഗീതബോധമുണ്ടായിരുന്ന അദ്ദേഹത്തിന് മധുരമായ ഒരു ശബ്ദവും ഉണ്ടായിരുന്നു. ചിത്രകലയിലും ശില്പകലയിലും അദ്ദേഹത്തിന്റെ പ്രധാനവിഷയം ശാന്തിനികേതനു ചുറ്റുമുണ്ടായിരുന്ന ആദിവാസികളുടെ ജീവിതമായിരുന്നു.

ധനസമ്പാദനത്തിൽ വിമുഖനായിരുന്നതുകൊണ്ടും അമിതമായ മദ്യപാനശീലം ഉണ്ടായിരുന്നതിനാലും അന്ത്യകാലത്ത് അദ്ദേഹം അതിദാരിദ്ര്യത്തിലായിരുന്നു. അവസാനകാലത്ത് രാധാറാണി എന്നൊരു സ്ത്രീയായിരുന്നു അദ്ദേഹത്തിന് സഹായമായുണ്ടായിരുന്നത്. പ്രോസ്റ്റേറ്റ് ഗ്രന്ഥിയുടെ അസുഖത്തെത്തുടർന്ന് 1980, മാർച് 23 ന് ആശുപത്രിയിൽ പ്രവേശിപ്പിച്ച അദ്ദേഹത്തിന്റെ ചികിത്സാചെലവുകൾ വഹിക്കാൻ പശ്ചിമബംഗാൾ സർക്കാറും ശാന്തിനികേതൻ പ്രിൻസിപ്പലും മുന്നോട്ടുവന്നിരുന്നു. 1980 ആഗസ്ത് 2-ആം തിയ്യതി അദ്ദേഹം അന്തരിച്ചു.

<references>


</doc>
<doc id="228500" url="https://ml.wikipedia.org/wiki?curid=228500" title="ആറ്റുമയില">
ആറ്റുമയില

15 മീറ്റർ വരെ ഉയരം വയ്ക്കുന്ന ഒരു വൃക്ഷമാണ് ആറ്റുമയില. . തെക്ക്, തെക്കുകിഴക്കേഷ്യൻ വംശജനാണ്. നദീതീരത്തെല്ലാം നന്നായി വളരുന്നു. തീയെ പ്രതിരോധിക്കും. എപ്പോഴും പൂവും കായും കാണാം. പഴം പക്ഷികൾ തിന്നും. തണലിൽ കായകൾ മുളയ്ക്കില്ല, വെളിച്ചം വേണം. തടികൊണ്ട് നല്ല കരി ഉണ്ടാക്കാം. വയറുവേദന, പനി, മുറിവുകൾ എന്നിവയ്ക്ക് ഔഷധമായി നാട്ടുവൈദ്യങ്ങളിൽ ഉപയോഗിക്കുന്നു. നല്ല തണൽ മരമാണ്. പിച്ചാത്തിയുടെ പിടീ ഉണ്ടാക്കാൻ തടി നല്ലതാണ്.



</doc>
<doc id="228506" url="https://ml.wikipedia.org/wiki?curid=228506" title="സിയ ഉൾ ഹഖ്">
സിയ ഉൾ ഹഖ്

ജനറൽ മുഹമ്മദ് സിയ ഉൾ ഹഖ് (പഞ്ചാബി, ; ഓഗസ്റ്റ് 12, 1924 – ഓഗസ്റ്റ് 17, 1988) പാകിസ്താന്റെ ആറാമത്തെ പ്രസിഡന്റാണ്. 1978 മുതൽ മരണം വരെ അദ്ദേഹമായിരുന്നു പാകിസ്താൻ പ്രസിഡന്റ്. പാകിസ്താന്റെ ചരിത്രത്തിൽ മൂന്നാമത്തെ പ്രാവശ്യം (1977-ൽ) പട്ടാളഭരണം ഏർപ്പെടുത്തിയ ഇദ്ദേഹമാണ്. ചീഫ് മാർഷ്യൽ ലോ അഡ്മിനിസ്ട്രേറ്റർ എന്ന നിലയിലും പ്രസിഡന്റ് എന്ന നിലയിലും അദ്ദേഹത്തിന്റെ ഒൻപത് വർഷത്തെ ഭരണകാലം ഏറ്റവും നീളമേറിയതായി പരിഗണിക്കുന്നു.

രണ്ടാം ലോക മഹായുദ്ധത്തിൽ ബ്രിട്ടീഷ് ഇന്ത്യൻ ആർമി ഓഫീസറായി സേവനമനുഷ്ടിച്ചിട്ടുണ്ട്. 1947-ലെ ഇന്ത്യാ വിഭജന സമയത്ത് സ്വന്തം പ്രവർത്തനമേഖല തിരഞ്ഞെടുക്കുന്നതിന് ഓരോ ആർമി ഓഫീസർമാർക്കും അനുവാദമുണ്ടായിരുന്നു. സിയ പാകിസ്താനാണ് തിരഞ്ഞെടുത്തത്. അതിനുശേഷം 1965 ലെ യുദ്ധത്തിൽ ഇന്ത്യക്കെതിരായി പട നയിച്ചു. 1976-ൽ അന്നത്തെ പ്രധാനമന്ത്രി സുൽഫിക്കർ അലി ഭൂട്ടോ പല സീനിയർ ഓഫിസർമാരെയും അവഗണിച്ച് സിയയെ ചീഫ് ഓഫ് ആർമി സ്റ്റാഫ് ആയി നിയമിച്ചു. 1977-ൽ ഭൂട്ടോയെ അട്ടിമറിച്ച് രാജ്യത്ത് പട്ടാള ഭരണം ഏർപ്പെടുത്തി.

മൗലിക ഇസ്ലാമികവിശ്വാസത്തിലധിഷ്ഠിതമായ രാഷ്ട്രീയനയങ്ങൾ പാകിസ്താനിൽ പൊതുധാരയിലേക്ക് കൊണ്ടുവന്നത് സിയ ഉൾഹഖാണ്. ഈ നയം, ബഹുസ്വരസമൂഹത്തിന്റെ വികാസത്തിന് വിഘാതം സൃഷ്ടിക്കുകയും, വിവിധ മുസ്ലീം വിഭാഗങ്ങൾക്കിടയിൽ അസ്വാരസ്യം ഉടലെടുക്കുന്നതിലും ന്യൂനപക്ഷങ്ങളെ ഒറ്റപ്പെടുത്തുന്നതിലേക്കും വഴിതെളിച്ചു. ഒട്ടും അയവില്ലാത്ത ആയ ഈ നയം മൂലം ശീതയുദ്ധാന്തരമുള്ള രാഷ്ട്രീയമാറ്റങ്ങൾക്കൊത്തുപോകാനോ ഇരുപത്തൊന്നാം നൂറ്റാണ്ടിന്റെ തുടക്കത്തിൽ രാജ്യത്തുയർന്നുവന്ന മതതീവ്രവാദപ്രവർത്തനങ്ങളെ തടയാനോ പാകിസ്താന് സാധിക്കാതെവന്നു.


</doc>
<doc id="228532" url="https://ml.wikipedia.org/wiki?curid=228532" title="സാക്ക് കൊപ്പ്ളിൻ">
സാക്ക് കൊപ്പ്ളിൻ

അമേരിക്കൻ സംസ്ഥാനമായ ലൂസിയാനയിൽ നിന്നുള്ള ഒരു ശാസ്ത്ര പ്രചാരണ പ്രവർത്തകനാണ് സാക്ക് കൊപ്പ്ളിൻ(20 ജൂലൈ 1993). തന്റെ പ്രവർത്തനങ്ങൾ വഴി ലൂസിയാനയിലെ സ്കൂൾ വിദ്യാഭ്യാസ പദ്ധതിയിൽ നിന്നും സൃഷ്ടിവാദം ഉൾപ്പെടെയുള്ള വിഷയങ്ങൾ നീക്കം ചെയ്യുന്നതിനും പാഠപുസ്തകങ്ങൾ , കരിക്കുലം ഇവ പരിഷ്കരിക്കുന്നതിലും നിർണായകമായ പങ്കു വഹിച്ചു. നിലവിൽ ടെക്സാസിലെ ഹൂസ്റ്റണിൽ ഉള്ള റൈസ്‌ സർവകലാശാലയിലെ വിദ്യാർഥി ആണ്. 



</doc>
<doc id="228538" url="https://ml.wikipedia.org/wiki?curid=228538" title="അണ്ടി (ഫലം)">
അണ്ടി (ഫലം)

വിത്തും ഫലവും ഒത്തുചേർന്നാണ് അണ്ടി (nut) രൂപപ്പെടുന്നത്. ഫലത്തിന്റെ ഭാഗമായ കട്ടിയുള്ള തോട് കുരുവിനെ സംരക്ഷിക്കുന്ന സംവിധാനത്തെയാണ് അണ്ടി എന്ന് വിവക്ഷിക്കുന്നത്. പാചകമേഖലയിൽ ധാരാളം തരം ഉണങ്ങിയ വിത്തുകളെ (seeds) അണ്ടി എന്ന് വിളിക്കുമെങ്കിലും ഉണങ്ങി പൊട്ടാത്ത തരം (ഇൻഡെഹിസന്റ്) ഫലങ്ങളെയേ ജീവശാസ്ത്രത്തിൽ അണ്ടി (നട്ട്) എന്ന് വിവക്ഷിക്കാറുള്ളൂ. 



</doc>
<doc id="228544" url="https://ml.wikipedia.org/wiki?curid=228544" title="ഒരു യാത്രയിൽ">
ഒരു യാത്രയിൽ

നാലു ഹ്രസ്വചിത്രങ്ങളുടെ സമാഹാരമായി 2013-ൽ പുറത്തിറങ്ങിയ മലയാളചലച്ചിത്രമാണ് ഒരു യാത്രയിൽ. മേജർ രവി നേതൃത്വം നൽകിയ ഈ സംരംഭത്തിൽ അദ്ദേഹമുൾപ്പെടെ നാലു സംവിധായകരാണ് പ്രവർത്തിച്ചിരിക്കുന്നത്. "ഹണിമൂൺ", "ഐ ലൗ മൈ അപ്പ", "മരിച്ചവരുടെ കടൽ", "അമ്മ" എന്നീ ഹ്രസ്വചിത്രങ്ങളാണ് ഈ ചലച്ചിത്രത്തിലുള്ളത്.


</doc>
<doc id="228553" url="https://ml.wikipedia.org/wiki?curid=228553" title="വെള്ളനൊച്ചി">
വെള്ളനൊച്ചി

5 മീറ്റർ വരെ ഉയരം വയ്ക്കുന്ന ഒരു ചെറിയ മരമാണ് വെള്ളനൊച്ചി. . കരിനൊച്ചിയോട് നല്ല സാമ്യമുണ്ട്. ഇന്ത്യ, ശ്രീലങ്ക, ജപ്പാൻ എന്നിവിടങ്ങളിലെ ഉഷ്ണമേഖലാവനങ്ങളിൽ കാണുന്നു. പലനാടുകളിലെയും നാട്ടുമരുന്നുകളിൽ ഉപയോഗിക്കുന്നു. അലങ്കാരവൃക്ഷമായും വളർത്തുന്ന വെള്ളനൊച്ചി സ്ത്രീരോഗചികിൽസക്കായി പലയിടത്തും ഉപയോഗിക്കുന്നു.



</doc>
<doc id="228560" url="https://ml.wikipedia.org/wiki?curid=228560" title="സംഖ്യാവിശകലനം">
സംഖ്യാവിശകലനം

യഥാർത്ഥ ലക്ഷ്യത്തിന്റെ ഏറ്റവും അടുത്ത ഏകദേശ മൂല്യം നൽകുന്ന ആൽഗോരിതങ്ങൾ ഉപയോഗിക്കുന്നതിനെയാണ് സംഖ്യാവിശകലനം (Numerical analysis) എന്നുവിളിക്കുന്നത്. 

ബാബിലോണിയയിൽ നിന്ന് ലഭിച്ച ഒരു കളിമൺ ഫലകമാണ് ഇത്തരത്തിലെ ഏറ്റവും പഴയ വിശകലനങ്ങളിലൊന്ന്. വൈബിസി 7289 എന്ന ഈ ഫലകം formula_1-ന്റെ എട്ട് ദശാംശസ്ഥാനം വരെയുള്ള ഏകദേശമൂല്യം നൽകുന്നുണ്ട്. ഇത് ഒരു സമചതുരത്തിന്റെ കർണ്ണരേഖയുടെ (ഡയഗണൽ) നീളം കണ്ടുപിടിക്കാനും ത്രികോണത്തിന്റെ വശങ്ങളുടെ അളവുകൾ നിർണ്ണയിക്കാനും ഉപയോഗിക്കാവുന്നതാണ്. മരപ്പണിക്കും കെട്ടിടനിർമ്മാണത്തിനും ഈ അറിവ് ഉപകാരപ്രദമാണ്. 

മിക്ക ആധുനിക സംഖ്യാവിശകലന സമ്പ്രദായങ്ങളും കൃത്യമായ ഉത്തരം കണ്ടുപിടിക്കാനല്ല, മറിച്ച് ഏറ്റവും കൃത്യമായ ഉത്തരം (ചെറിയ തെറ്റുകളോടെയാണെങ്കിലും) കണ്ടുപിടിക്കാനാണ് ശ്രമിക്കുന്നത്. ഇതുതന്നെയാണ് ബാബിലോണിലെ കളിമൺ ഫലകത്തിലും ചെയ്തിട്ടുള്ളത്. 

എഞ്ചിനിയറിംഗ്, ഭൗതികശാസ്ത്രം, ജീവശാസ്ത്രം, കല എന്നിവിടങ്ങളിലും സംഖ്യാവിശകലനം ഉപയോഗിക്കപ്പെടുന്നുണ്ട്. 


ജേണൽ

സോഫ്റ്റ്‌വെയറും കോഡും

ഓൺലൈൻ

പഠനസാമഗ്രികൾ


</doc>
<doc id="228564" url="https://ml.wikipedia.org/wiki?curid=228564" title="കാർലോ ഡോൾസി">
കാർലോ ഡോൾസി

കാർലോ ഡോൾസി ഇറ്റാലിയൻ ചിത്രകാരനായിരുന്നു. ഇദ്ദേഹം 1616 മേയ് 25-ന് ഫ്ലോറൻസിൽ ജനിച്ചു. ജീവിതകാലം മുഴുവൻ സ്വന്തനാട്ടിൽ താമസിച്ച ഡോൾസി കർമനിരതനായിരുന്നു. തികഞ്ഞ ഈശ്വര ഭക്തനായിരുന്നതിനാൽ മതപരമായ വിഷയങ്ങൾ ക്യാൻവാസിൽ പകർത്തുവാനാണ് ഉത്സുകനായത്. ഇദ്ദേഹത്തിന്റെ മനോഹര ചിത്രങ്ങൾ ഇറ്റലിയിലും ഇംഗ്ലണ്ടിലും ഒരുപോലെ പ്രചാരം നേടി. എങ്കിലും ആധുനിക കാലത്ത് ഇദ്ദേഹത്തിന്റെ ചിത്രങ്ങൾക്ക് അംഗീകാരം കുറഞ്ഞതായി കാണുന്നു. അതേസമയം ഡോൾസി യുടെ പോർട്രെയ്റ്റുകൾക്ക് ഇന്നും ആരാധകർ ഏറെയുണ്ട്. ലിയോ പോൾഡ് ക-നെ വിവാഹം ചെയ്ത ക്ലോഡിയാ ഫെലിസിന്റെ പോർട്രെയ്റ്റ് തയ്യാറാക്കാനായി ഡോൾസി ഒരിക്കൽ ഫ്ലോറൻസിൽ നിന്ന് ഇൻസ്ബ്രൂക്കിലേക്കു പോയിട്ടുണ്ട്. സർ തോമസ് ബെയ്ൻസിന്റെ പോർട്രെയ്റ്റാണ് പ്രശസ്തി നേടിയ മറ്റൊരു കലാസൃഷ്ടി. 1686 ജനുവരി 17-ന് ഫ്ലോറൻസിൽ ഇദ്ദേഹം അന്തരിച്ചു.



</doc>
<doc id="228611" url="https://ml.wikipedia.org/wiki?curid=228611" title="ജോർജ് ഡോളൊൻഡ്">
ജോർജ് ഡോളൊൻഡ്

ജോർജ് ഡോളൊൻഡ് ബ്രിട്ടീഷ് ഒപ്റ്റീഷ്യനായിരുന്നു. 1774 ജനുവരി 25-ന് ലണ്ടനിൽ ജനിച്ചു.

കുടുംബ പാരമ്പര്യമനുസരിച്ച് ഗണിത സംബന്ധിയായ ഉപകരണങ്ങളുടെ നിർമ്മാണത്തിൽ വ്യാപൃതനായി. വാനനിരീക്ഷണം, നാവിഗേഷൻ തുടങ്ങിയ മേഖലകളിൽ ഉപയോഗിച്ചിരുന്ന വ്യത്യസ്ത മാപന സംവിധാനങ്ങളുടെ പ്രവർത്തനക്ഷമത മെച്ചപ്പെടുത്താനുള്ള രീതികൾ ഇദ്ദേഹം ആവിഷ്കരിച്ചു. ഇംഗ്ലീഷ് വാന നിരീക്ഷകനായ വില്യം റുത്തർ ഡാവ്സ് (William Ruther Dawes) ഭൂമിക്കടുത്തുള്ള ദ്വന്ദ്വ താരകങ്ങളുടെ നിരീക്ഷണത്തിനായി പ്രയോജനപ്പെടുത്തിയത് 1821-ൽ ഡോളൊൻഡ് രൂപപ്പെടുത്തിയ മൈക്രോമീറ്റർ സംവിധാനത്തെയാണ്. അന്തരീക്ഷ മർദം, ബാഷ്പീകരണം, വൈദ്യുത പ്രതിഭാസങ്ങൾ, വായു പ്രവാഹ ദിശ, വേഗത എന്നിവയെ സംബന്ധിച്ച വിവരങ്ങൾ മാപനം ചെയ്ത് പേപ്പർ ടേപ്പിൽ പകർത്തുന്ന ഉപകരണമായ അന്തരീക്ഷ ആലേഖകത്തിന്റെ (atmospheric recorder) കണ്ടുപിടിത്തം ശ്രദ്ധേയമാണ്. 1830-കളിൽ തിരുവനന്തപുരത്ത് വാനനിരീക്ഷണകേന്ദ്രം സ്ഥാപിതമായപ്പോൾ ഡോളൊൻഡ് നിർമിച്ചു നൽകിയ ടെലിസ്കോപ്പുകളാണ് ഉപയോഗിച്ചത്. ഇതിനായി ഒബ്സർവേറ്ററിയുടെ ആദ്യത്തെ ഡയറക്ടർ ജോൺ കാൽഡിക്കോട്ടിനെ അന്നത്തെ മഹാരാജാവായ സ്വാതിതിരുനാൾ ലണ്ടനിലേക്ക് അയയ്ക്കുകയുണ്ടായി. ഒബ്സർവേറ്ററിയിൽ ഇന്നും പ്രവർത്തനക്ഷമമായിരിക്കുന്ന ടെലിസ്കോപ്പുകളിൽ "ഡോളൊൻഡ്" എന്ന ആലേഖനം കാണാം. 1851-ൽ നടന്ന ഗ്രേറ്റ് എക്സിബിഷനിൽ "കൌൺസിൽ മെഡൽ" ഡോളൊൻഡിനു ലഭിച്ചു. ഇദ്ദേഹം 1852 മേയ് 13-ന് ലണ്ടനിൽ അന്തരിച്ചു.



</doc>
<doc id="228615" url="https://ml.wikipedia.org/wiki?curid=228615" title="സാദിയാ ഗാവോൻ">
സാദിയാ ഗാവോൻ

പത്താം നൂറ്റാണ്ടിലെ പ്രമുഖ യഹൂദദാർശനികനും, ബൈബിൾ വ്യാഖ്യാതാവും, റാബൈയും ആയിരുന്നു സാദിയാ ബെൻ ജോസഫ് ഗാവോൻ (ജനനം: 882/892; മരണം 942). ബാബിലോണിലെ താൽമുദീയ അക്കാദമികളുടെ അധിപന്മാർ ആഗോളതലത്തിൽ യഹൂദരുടെ ആദ്ധ്യാത്മികനേതാക്കളായി മാനിക്കപ്പെട്ടിരുന്ന 'ഗിയോനിയ' യുഗത്തിലെ മനീഷിമാരിൽ ഒരാളായിരുന്നു അദ്ദേഹം. ഈജിപ്തിൽ ജനിച്ച സാദിയായ്ക്ക് ഗ്രീക്ക്, ഇസ്ലാമിക, ഘടകങ്ങൾ ചേർന്ന യഹൂദ വിദ്യാഭ്യാസമാണു ലഭിച്ചത്. പിന്നീട് അദ്ദേഹം ബാബിലോണിൽ പ്രസിദ്ധമായ 'സൂറ' അക്കാദമിയുടെ അധിപനായി. അറബി ഭാഷയിൽ വിപുലമായി രചനകൾ നടത്തിയ ആദ്യത്തെ റാബിനിക രചയിതാവായിരുന്നു സാദിയാ. എബ്രായബൈബിളിനു നിർവഹിച്ച അറബി പരിഭാഷയും അദ്ദേഹത്തിന്റെ രചനകളിൽ പെടുന്നു.യഹൂദ-അറബി സാഹിത്യത്തിന്റെ പ്രാരംഭകനായി സാദിയാ കണക്കാക്കപ്പെടുന്നു. യഹൂദ-കലാം എന്നറിയപ്പെടുന്ന ദർശനശാഖയുടെ മികച്ച പ്രയോക്താക്കളിൽ ഒരാളായിരുന്നു അദ്ദേഹം. ആ നിലക്ക് യഹൂദവിശ്വാസത്തെ ദാർശനികയുക്തിയുമായി സമന്വയിപ്പിക്കാൻ ശ്രമിച്ച സാദിയാ ജൂത-സ്കൊളാസ്റ്റിക് ദർശനത്തിന്റെ പ്രാരംഭകനായും കരുതപ്പെടുന്നു. യഹൂദവേദസമുച്ചയത്തിന്റെ റാബിനികവ്യാഖ്യാനമായ താൽമുദിന്റെ പ്രാമാണികതയെ നിഷേധിച്ച 'കരായിസ്റ്റ്' യഹുദതയുടെ തീവ്രവിമർശകരിൽ ഒരാളെന്ന നിലയിലും സാദിയാ ഗാവോൻ അറിയപ്പെടുന്നു.

'അഗ്രോൺ' എന്ന പേരിൽ അദ്ദേഹം രചിച്ച എബ്രായ-അരമായ നിഘണ്ടു, എബ്രായഭാഷയിൽ ശബ്‌ദവ്യുത്‌പത്തിശാസ്ത്രത്തിനു (Philology) തുടക്കമിട്ടു. "കിത്തബ്-ഉൽ-ലുഗാഗ്" (ഭാഷയുടെ പുസ്തകം) എന്ന അദ്ദേഹത്തിന്റെ കൃതി എബ്രായഭാഷയ്ക്കു ലഭിച്ച ആദ്യത്തെ വ്യാകരണഗ്രന്ഥമാണ്. ബൈബിളിനു സാദിയാ സൃഷ്ടിച്ച അറബി പരിഭാഷ ആധുനികകാലം വരെ അറബി ലോകത്തെ യഹൂദർക്കിടയിൽ പ്രചാരത്തിലിരുന്നു. അദ്ദേഹത്തിന്റെ ബൈബിൾ വ്യാഖ്യാനങ്ങൾ എക്കാലത്തേയും മികച്ച വ്യാഖ്യാനങ്ങൾക്കിടയിൽ എണ്ണപ്പെടുന്നു. മദ്ധ്യയുഗങ്ങളിലെ യഹൂദചിന്തകരിൽ രചനാബാഹുല്യത്തിൽ സാദിയായെ അതിശയിക്കുന്നതായി മൈമോനിഡിസ് മാത്രമാണുള്ളത്. "സാദിയാ ഇല്ലായിരുന്നെങ്കിൽ (യഹൂദ നിയമമായ) തോറ മിക്കവാറും അപ്രത്യക്ഷമാകുമായിരുന്നു" എന്ന മൈമോനിഡിസിന്റെ തന്നെ പ്രശംസ, അദ്ദേഹത്തിന്റെ പ്രാധാന്യം വ്യക്തമാക്കുന്നു.

ബാഗ്ദാദിലായിരുന്നു അദ്ദേഹത്തിന്റെ മരണം.


</doc>
<doc id="228618" url="https://ml.wikipedia.org/wiki?curid=228618" title="സാഹിർ ലുധിയാൻവി">
സാഹിർ ലുധിയാൻവി

സുപ്രസിദ്ധ ഉർദു കവിയും ബോളീവുഡ് സിനിമാ ഗാനരചയിതാവുമാണ് സാഹിർ ലുധിയാൻവി (8 March 1921 – 25 October 1980). സാഹിർ ലുധിയാൻവി എന്നുള്ളത് ഇദ്ദേഹത്തിന്റെ തൂലികാ നാമമാണ് ശരിക്കുള്ള പേര് അബ്ദുൽ ഹൈ എന്നാണ്. 1964 ലും , 1977 ലും മികച്ച ഗാനരചയിതാവിനുള്ള ഫിലിം ഫെയർ അവാർഡ് കരസ്ഥമാക്കിയിട്ടുണ്ട്. 1971 ൽ ഭാരത സർക്കാർ ഇദ്ദേഹത്തെ പദ്മശ്രീ പുരസ്കാരം നൽകി ആദരിച്ചു.

8 മാർച്ച് 1921 ൽ ലുധിയാനയിലെ കരിംപുരാ എന്ന സ്ഥലത്ത് ഒരു ധനിക ജന്മി കുടുംബത്തിൽ ജനിച്ചു. ഇദ്ദേഹത്തിന്റെ അച്ഛനും അമ്മയും തമ്മിൽ അത്ര സ്വരചേർച്ചയിലല്ലായിരുന്നു. സാഹിറിന് പതിമൂന്ന് വയസ്സുള്ളപ്പോൾ അദ്ദേഹത്തിന്റെ അച്ഛൻ രണ്ടാമതൊരു കല്യാണം കൂടി കഴിച്ചു. സാഹിറിന്റെ അമ്മ സർദാർ ബീഗത്തിന് ഇത് സഹിക്കാനായില്ല. മകനുമൊത്ത് അവർ ഭർത്താവിന്റെ വീട് വിട്ടിറങ്ങി. തുടർന്ന് സാഹിറിനെ വിട്ടു കിട്ടണമെന്ന് ആവശ്യപ്പെട്ട് അദ്ദേഹത്തിന്റെ അച്ഛൻ കേസ് കൊടുത്തു. പക്ഷെ കോടതി വിധി സർദാർ ബീഗത്തിന് അനുകൂലമായിരുന്നു. ഇതിൽ ക്രുദ്ധനായ സാഹിറിന്റെ അച്ഛൻ സാഹിറിനെ കൊന്നിട്ടാണെങ്കിലും അമ്മയിൽ നിന്ന് പിരിക്കുമെന്ന് പ്രഖ്യാപിച്ചു. ഇത് കേട്ട് ഭയന്ന സാഹിറിന്റെ അമ്മ അവനെ സദാ നിരീക്ഷിക്കാൻ ബന്ധുക്കളുടെയും സുഹൃത്തുക്കളുടെയും സഹായം തേടി. ഭർത്താവിൽ നിന്നു പിരിഞ്ഞതിനു ശേഷം അവരുടെ സാമ്പത്തിക സ്ഥിതിയും മോശമായിരുന്നു. ഇങ്ങനെ ഭീതിയും ദാരിദ്ര്യവും നിറഞ്ഞ ഒരു ബാല്യകാലമായിരുന്നു സാഹിറിന്റേത്.
മെട്രിക്കുലേഷൻ വരെ അദ്ദേഹം ലുധിയാനയിലെ ഖൽസ ഹൈസ്കൂളിൽ പഠിച്ചു. അതിനു ശേഷം അദ്ദേഹം ബി.ഏ.ക്ക് ലുധിയാനയിലെ സതീഷ് ചന്ദർ ധവാൻ കോളേജിൽ ചേർന്നു, പക്ഷെ പഠിത്തം മുഴുമിക്കുന്നതിനു മുൻപ് എന്തോ അച്ചടക്ക ലംഘന പ്രശ്നം കാരണം അദ്ദേഹത്തെ കോളേജിൽ നിന്ന് പുറത്താക്കി. കോളേജിൽ നിന്ന് പുറത്തായതിന് ശേഷം അദ്ദേഹം ലാഹോറിൽ പോയി താമസിച്ചു. അവിടെ വച്ച് ആദ്യ ഉർദു കവിതാ പുസ്തകമായ തൽഖിയാൻ (Bitterness) എഴുതി. പിന്നെ രണ്ട് കൊല്ലം ഒരു പ്രസാധകനെ തിരഞ്ഞു നടന്നു. 1945 ൽ ഈ പുസ്തകം പ്രസിദ്ധീകരിച്ചു. പുസ്തക പ്രസിദ്ധീകരണത്തിന് ശേഷം ഇദ്ദേഹം ചില ഉർദു അനുകാലിക പ്രസിദ്ധീകരണങ്ങളിൽ പത്രാധിപരായി ജോലി ചെയ്തു. മാർക്സിസ്റ്റ് ചായ്‍വുള്ള ചില ലേഖനങ്ങൾ "സവേരാ" എന്ന ഉർദു മാസികയിൽ എഴുതിയതിന് പാകിസ്താൻ സർക്കാർ സാഹിറിനെതിരെ അറസ്റ്റ് വാറണ്ട് പുറപ്പെടുവിച്ചു. അങ്ങനെ സാഹിർ 1949 ൽ പാകിസ്താനിൽ നിന്ന് ഒളിച്ചോടി ഡെൽഹിയിൽ വന്നു. അവിടെ രണ്ട് മാസം താമസിച്ചതിന് ശേഷം ബോംബെയിൽ സ്ഥിര താമസമായി. സാഹിറിന്റെ ഒരു സുഹൃത്ത് "ബോംബെയ്ക്ക് എന്നെ ആവശ്യമുണ്ട്" എന്ന് സാഹിർ പറഞ്ഞതായി ഓർക്കുന്നു.

ബോംബെയിലെത്തിയ സാഹിർ അന്ധേരിയിലെ ഒരു വാടകവീട്ടിലെ ഒറ്റമുറിയിൽ താമസമായി. പ്രസിദ്ധ ഉർദു/ഹിന്ദി എഴുത്തുകാരായ ഗുൽസാർ, കിഷൻ ചന്ദർ എന്നിവർ അക്കാലത്ത് സാഹിറിന്റെ അയൽക്കാരായിരുന്നു. ബോംബെയിലെത്തിയ വർഷം തന്നെ സാഹിറിന് ബോളിവുഡ് സിനിമയിൽ ഗാനരചയിതാവായി ബ്രേക്ക് കിട്ടി. 1949 ഇറങ്ങിയ "ആസാദീ കീ രാഹ് പർ" എന്ന സിനിമയിൽ നാല് പാട്ടുകൾ എഴുതാനവസരം ലഭിച്ചു. ഈ സിനിമയിലെ ഗാനങ്ങൾ അധികം ശ്രദ്ധിക്കപ്പെട്ടില്ല. പക്ഷെ, 1951 ൽ ഇറങ്ങിയ എസ്.ഡി. ബർമൻ സംഗീതം ചെയ്ത "നൗജവാൻ" എന്ന സിനിമയിലെ സാഹിർ എഴുതിയ പാട്ടുകൾ വളരെ ജനപ്രിയമായി. അതേ വർഷം തന്നെ ഗുരുദത്തിന്റെ "ബാസി" എന്ന സിനിമയിലെ പാട്ടുകളും സാഹിർ എഴുതി. ഇതോടെ സാഹിർ ഗുരുദത്ത് ടീമിലെ ഒരംഗം ആയി എസ്.ഡി. ബർമൻ, ഒ.പി. നയ്യാർ, ഹേമന്ത് കുമാർ എന്നീ സംഗീത സംവിധായകർക്കു വേണ്ടി സ്ഥിരമായി പാട്ടുകൾ എഴുതിത്തുടങ്ങി. 1957 ൽ ഇറങ്ങിയ "പ്യാസാ" എന്ന സിനിമയോടെ സാഹിറിന്റെ എസ്. ഡി. ബർമനുമായുള്ള പ്രോഫഷണൽ കൂട്ട്കെട്ട് അവസാനിച്ചു. പിന്നീട് അവരൊരുമിച്ച് പ്രവർത്തിച്ചില്ല. ഇതിനിടെ സാഹിർ ബി. ആർ. ചോപ്രയുടെ സിനിമകളിലെ പ്രധാന ഗാനരചയിതാവായി. സിനിമാ രംഗത്ത് നിന്ന് സാമാന്യം തരക്കേടില്ലാത്ത രീതിയിൽ പണമുണ്ടാക്കി തുടങ്ങിയ സാഹിർ ആയിരത്തി തൊള്ളായിരത്തി എഴുപതുകളിൽ മുംബൈയിൽ ഒരു ആഡംബര ബംഗ്ലാവ് പണിത് അതിനു "പർച്ചായിയാൻ" (നിഴലുകൾ) എന്ന പേരിട്ടു അവിടെ താമസമായി.

സാഹിറിനു അനേകം സ്ത്രീകളുമായി പ്രേമ ബന്ധമുണ്ടായിരുന്നു എങ്കിലും ഒന്നും വിവാഹത്തിൽ കലാശിച്ചില്ല. ഏറ്റവും പ്രസിദ്ധമായ പ്രേമ ബന്ധം പഞ്ചാബി കവിയിത്രി അമൃതാ പ്രീതവുമായിട്ടുള്ളതായിരുന്നു. അമൃതാ പ്രീതം സാഹിറിന്റെ കവിതകളുടെ ഒരു ആരാധിക കൂടിയായിരുന്നു. കുറച്ച് കാലം ഗായിക സുധാ മൽഹോത്രയുമായി സാഹിർ പ്രേമത്തിലായിരുന്നു. പക്ഷെ അതും വിജയിച്ചില്ല. ഒടുവിൽ ജീവിതാവസാനം വരെ സാഹിർ അവിവാഹിതനായി തുടർന്നു. അവസാന കാലത്തെ ഏകാന്തത സാഹിറിനെ മദ്യത്തിൽ അഭയം തേടാൻ പ്രേരിപ്പിച്ചു. 1959 ൽ ജൂഹുവിലെ വീട്ടിൽ വച്ച് ഒരു ഹൃദയസ്ഥംഭനമുണ്ടായി സാഹിർ മരണമടഞ്ഞു.


</doc>
<doc id="228631" url="https://ml.wikipedia.org/wiki?curid=228631" title="പുത്തൻചിറ ഫൊറോന പള്ളി">
പുത്തൻചിറ ഫൊറോന പള്ളി

തൃശ്ശൂർ ജില്ലയിലെ പുത്തൻചിറയിൽ സ്ഥിതി ചെയ്യുന്ന ക്രൈസ്തവ ദേവാലയമാണ് പുത്തൻചിറ ഫൊറോന പള്ളി (Puthenchira Forane Church) അഥവ സെന്റ് മേരീസ് ഫൊറോന പള്ളി (St: Mary's Forane Church). പൗരസ്ത്യ കത്തോലിക്ക വിഭാഗത്തിലെ സീറോ മലബാർ കത്തോലിക്ക സഭയുടെ ഭാഗമാണ് ഈ പള്ളി. വിശുദ്ധ മറിയത്തിന്റെ നാമധേയത്തിലാണ് പള്ളി സ്ഥാപിച്ചിരിക്കുന്നത്. 

തൃശ്ശൂർ അതിരൂപതയിൽ ഇരിങ്ങാലക്കുട രൂപതയുടെ കീഴിലാണ് പുത്തൻചിറ ഫൊറോന പള്ളി.

ഈ പള്ളി എ.ഡി 400 ൽ സ്ഥാപിതമായതാണെന്ന് പള്ളിയുടെ രേഖകളിൽ കാണുന്നു. ഈ പള്ളിയിൽ സ്ഥാപിച്ചിരിക്കുന്ന രണ്ട് കുരിശുകൾക്ക് (ഒന്ന് പള്ളിയുടെ മുന്നിലും മറ്റൊന്ന് വഴിയരികിലുള്ള കപ്പേളയുടെ മുകളിലിലും) രണ്ട് ജോടി വീതം കൈകളുണ്ട്. സാധാരണ കുരിശുകൾക്ക് ഒരു ജോടി കൈകളാണുണ്ടാകുക.

കൊടുങ്ങല്ലൂർ അതിരൂപത നിലവിലുണ്ടായിരുന്ന കാലഘട്ടത്തിൽ 1701 മുതൽ 1752വരെ അതിരൂപതയുടെ ആസ്ഥാനവും മെത്രാപോലീത്തന്മാർ താമസിച്ചിരുന്നതും പുത്തൻചിറ പള്ളിയിലായിരുന്നു. അക്കാലങ്ങളിൽ ഇവിടെ മരണപ്പെടുന്ന മെത്രപോലിത്തന്മാരെ പള്ളിക്കകത്ത് കബറടക്കുകയും ചെയ്തിരുന്നു.


ഈ പള്ളിയുടെ ഇടവകാതിർത്തിയിലാണ് വാഴ്ത്തപ്പെട്ടവൾ മദർ മറിയം ത്രേസ്യയുടെ ജന്മഗൃഹം സ്ഥിതി ചെയ്യുന്നത്. പനയോലകൊണ്ട് മേഞ്ഞ വീട് അതേ നിലയിൽ തന്നെ സംരക്ഷിച്ചുപോരുന്നുണ്ട്. ജന്മഗ്രഹം ഒരു തീർത്ഥാടനകേന്ദ്രമായി വിശ്വാസികൾ കണക്കാക്കുന്നു. 

പുത്തൻചിറ ഫൊറോന പള്ളിയുടെ കീഴിൽ ഈ പള്ളിയടക്കം 9 ഇടവക പള്ളികളുണ്ട്.




</doc>
<doc id="228635" url="https://ml.wikipedia.org/wiki?curid=228635" title="ഹിജാസ് റെയിൽവേ">
ഹിജാസ് റെയിൽവേ

തുർക്കിയിലെ ഇസ്താംബുളുമായി മക്ക, മദീന നഗരങ്ങളെ ബന്ധിപ്പിച്ച്‌ 1908 ൽ നിർമിച്ചതാണ് ഹിജാസ് റെയിൽവേ () . 2241 കി.മീറ്റർ നീളത്തിൽ നിർമിച്ച ചരിത്രപ്രാധാന്യമുള്ള ഈ റെയിൽവേ പാത തുർക്കിയിൽ നിന്നും സിറിയ, ജോർദാൻ, വഴിയാണ് സൗദി അറേബ്യയിലെത്തുന്നത്.

1900 മുതൽ 1908 വരെ എട്ടുവർഷമെടുത്തു നിർമിച്ചതാണ് ഹിജാസ് റെയിൽവേ. ഒട്ടോമാൻ ഭരണകാലത്ത് നിർമിച്ച പൗരാണിക ഹിജാസ് റെയിൽവേ ഒന്നാം ലോകയുദ്ധകാലത്താണ് തകർക്കപ്പെട്ടത്. തുർക്കി ഖലീഫയുടെ നിർദ്ദേശപ്രകാരം നിർമിച്ച ഈ റെയിൽപാത പടിഞ്ഞാറൻ അറേബ്യയിലെ ഒട്ടോമാൻ സാമ്രാജ്യത്തിന്റെ ചരിത്രശേഷിപ്പ് കൂടിയാണ്. തുർക്കിയിലെ മൂന്ന് നഗരങ്ങളിലൂടെ കടന്നുപോകുന്ന റെയിൽവേ സിറിയയിൽ ഹലബ്, ഹമാ, ദർഅ എന്നീ പ്രമുഖ നഗരങ്ങളിലൂടെ കടന്ന് ജോർദാനിലേക്ക് പ്രവേശിക്കുന്നു. ജോർദാന്റെ വടക്കൻ അതിർത്തിയിലൂടെ സൗദി അറേബ്യയിൽ പ്രവേശിക്കുന്ന റെയിൽവേ മദായിൻ സ്വാലിഹിലൂടെയാണ് മദീനയിലെത്തുന്നത്. സിറിയയിലെ ദമാസ്കസിൽ നിന്നും മദീനയിലേക്കുള്ള തീർത്ഥാടനത്തിനു വേണ്ടിയാണ് ഈ പാത പ്രധാനമായും ഉപയോഗിച്ചിരുന്നത്.


</doc>
<doc id="228650" url="https://ml.wikipedia.org/wiki?curid=228650" title="കുനൻ പോഷ്പോര സംഭവം">
കുനൻ പോഷ്പോര സംഭവം

1991 ഫെബ്രുവരി 23 ന് കാശ്മീരിലെ കുപ്‌വാര ജില്ലയിലെ കുനൻ പോഷ്പോര എന്ന വിദൂര ഗ്രാമത്തിൽ ഇന്ത്യൻ സൈനിക യൂണിറ്റുകൾ നടത്തിയ തിരച്ചിലിലും ചോദ്യചെയ്യലിലും ഇടയിലുണ്ടായ സംഭവമാണ് കുനൻപോഷ്പോര സംഭവം എന്ന പേരിലറിയപ്പെടുന്നത്. അന്നേ ദിവസം രാത്രി അമ്പത്തിമൂന്ന് സ്ത്രീകൾ സൈന്യത്തിന്റെ കൂട്ടമാനഭംഗത്തിനിരയായി എന്നാണ് ആരോപിക്കപ്പെടുന്നത്. എന്നാൽ ഹ്യൂമൻ റൈറ്റ് വാച്ച് എന്ന സംഘടനയുൾപ്പടെയുള്ള മനുഷ്യാവകാശ സംഘടനകൾ പറയുന്നത് കൂട്ടമാനഭംഗത്തിനിരയായവരുടെ എണ്ണം നൂറുകവിയുമെന്നാണ്.

ഇന്ത്യൻ സർക്കാറിന്റെ അന്വേഷണങ്ങൾ ഈ ആരോപണങ്ങളെ അടിസ്ഥാനരഹിതമെന്ന് പറഞ്ഞ് തള്ളികളയുമ്പോൽ , അന്തർദേശീയ മനുഷ്യാവകാശ സംഘടനകൾ ഇന്ത്യൻ ഗവണ്മെന്റിന്റെ അന്വേഷണം നടത്തിയ രീതിയേയും അതിന്റെ വിശ്വാസ്യതയേയും കുറിച്ച് കടുത്ത സംശയം പ്രകടിപ്പിക്കുകയുണ്ടായി.


</doc>
<doc id="228669" url="https://ml.wikipedia.org/wiki?curid=228669" title="ശ്രീമൂലവാസം">
ശ്രീമൂലവാസം

ആലപ്പുഴ ജില്ലയിൽ തൃക്കുന്നപ്പുഴ പ്രദേശത്ത് പൊതുവർഷം പത്താംനൂറ്റാണ്ടു വരെ നിലനിന്നിരുന്ന ബുദ്ധക്ഷേത്രസങ്കേതമാണ് ശ്രീമൂലവാസം. പതിനൊന്നാം ശതകത്തിൽ കോലത്തുനാട് ഭരിച്ചിരുന്ന വിക്രമരാമൻ കടലാക്രമണത്തിൽ നഷ്ടമായിക്കൊണ്ടിരുന്ന ശ്രീമൂലവാസത്തെ കല്ലുകൾ അടുക്കി രക്ഷിച്ചതായി മൂഷികവംശകാവ്യത്തിൽ പറയുന്നു. പതിനൊന്നാം ശതകത്തിന്റെ അന്ത്യത്തിൽ വളഭൻ എന്ന കോലത്തിരി രാജാവ് ചേര-ചോളയുദ്ധത്തിൽ പങ്കെടുത്ത് മടങ്ങുമ്പോൾ ശ്രീമൂലവാസം ക്ഷേത്രത്തിൽ ദർശനം നടത്തി "സുഗതനെ" വന്ദിച്ച് അനുഗ്രഹം സ്വീകരിച്ചതായും മൂഷികവംശം പറയുന്നു. തൃക്കുന്നപ്പുഴ ഭാഗത്തെ കടലിൽ നിന്ന് പിൽക്കാലത്ത് ശിലാബിംബങ്ങൾ കണ്ടുകിട്ടിയിട്ടുണ്ട്.

അഫ്ഘാനിസ്ഥാനിലെ ഇന്നത്തെ കാൻഡഹാർ പ്രദേശത്തുനിന്ന് "ദക്ഷിണാപഥേ മൂലവാസ ലോകനാഥ" എന്ന ലിഖിതമുള്ള ഒരു ബുദ്ധപ്രതിമ കണ്ടുകിട്ടിയതായി എം. ഫൗച്ചർ എന്ന പുരാവസ്തുഗവേഷകൻ രേഖപ്പെടുത്തിയിട്ടുണ്ട്.

ഈ ബുദ്ധസങ്കേതത്തേപ്പറ്റി അറിയുന്ന മറ്റൊരു രേഖ വിക്രമാദിത്യവരഗുണന്റെ പാലിയം ചെപ്പേടാണ്. സി.ഇ. 946-ൽ ഈ ക്ഷേത്രത്തിലേക്കു രജാവ് വിട്ടുകൊടുക്കുന്ന വസ്തുവകകളേക്കുറിച്ചുള്ളതാണ് ഈ രേഖ.


</doc>
<doc id="228683" url="https://ml.wikipedia.org/wiki?curid=228683" title="ഏലി കോഹൻ">
ഏലി കോഹൻ

ഒരു ഇസ്രയേലി ചാരനാണ് ഏലിയാഹു ബെൻ ഷൗൾ കോഹൻ എന്ന ഏലി കോഹൻ. സിറിയയിൽ നടത്തിയ ചാരവൃത്തിയിലൂടെയാണ് അദ്ദേഹം കൂടുതൽ അറിയപ്പെടുന്നത്. സിറിയയിലെ രാഷ്ട്രീയ സൈനിക രംഗത്തെ പ്രമുഖരുമായി ഉണ്ടാക്കിയ ബന്ധത്തിലൂടെ അവിടുത്തെ പ്രതിരോധമന്ത്രിയുടെ ഉപദേശകസ്ഥാനം വരെ അദ്ദേഹം കൈകാര്യം ചെയ്തു. കാമിൽ അമീൻ എന്നായിരുന്നു സിറിയയിൽ അദ്ദേഹം അറിയപ്പെട്ടിരുന്നത്. 1965 ൽ അദ്ദേഹം യാദൃച്ഛികമായി പിടിക്കപ്പെടുകയും പരസ്യമായി തൂക്കിലേറ്റപ്പെടുകയുമാണുണ്ടായത്. ആറുദിനയുദ്ധത്തിൽ ഇസ്രയേൽ വിജയിക്കുന്നതിൽ ഏലി കോഹൻ ചാരപ്രവർത്തനത്തിലൂടെ ശേഖരിച്ച രഹസ്യവിവരങ്ങൾ നിർണായക ഘടകമായിരുന്നെന്ന് വിശ്വസിക്കപ്പെടുന്നു.

എക്കാലത്തേയും മഹാന്മാരായ ഇസ്രയേലികളിൽ 26-ആമനായി 2005 ൽ ഇസ്രയേലി വാർത്താ വെബ്സൈറ്റ് വൈനെറ്റ് അദ്ദേഹത്തെ തിരഞ്ഞെടുത്തു.
അലക്സാൻട്രിയയിലെ ഒരു യാഥാസ്ഥിക ജൂത-സയണിസ്റ്റ് കുടുംബത്തിൽ 1924 ലാണ് കോഹൻ ജനിച്ചത്.


</doc>
<doc id="228690" url="https://ml.wikipedia.org/wiki?curid=228690" title="സ്വലാത്തുകൾ">
സ്വലാത്തുകൾ

ഇസ്‌ലാമിൽ പ്രവാചകന്മാരുടെയും പ്രധാനപ്പെട്ട മലക്കുകളുടെയും പേര് കേൾക്കുമ്പോൾ ചൊല്ലേണ്ട പ്രാർത്ഥനകളെ സ്വലാത്തുകൾ എന്ന് അറിയപ്പെടുന്നു. രണ്ട് തരത്തിലുള്ള സ്വലാത്തുകളാണ് പ്രധാനമായും നിലവിലുള്ളത്.
മുഹമ്മദ് ഒഴികെയുള്ള പ്രവാചകന്മാരുടെയും പ്രധാനപ്പെട്ട മലക്കുകളുടെയും നാമത്തോട് കൂടെ "അലൈഹിസ്സലാം": ( ' - A.S.) അഥവാ താങ്കളിൽ സമാധാനമുണ്ടാകട്ടെ എന്ന് പ്രാർത്ഥിക്കുന്നു. എഴുതുമ്പോൾ ഇതിനെ ചുരുക്കി (അ) എന്ന് മലയാളത്തിലും (A.S.) എന്ന് ഇംഗ്ലീഷിലും നാമങ്ങൾക്ക് ശേഷം ഉപയോഗിക്കുന്നു. ഉദാഹരണം ഇബ്റാഹിം നബി (അ), Jibrii(A.S) എന്നിവ.

മുഹമ്മദ് നബിയുടെ പേരിനോടൊപ്പം "സ്വല്ലല്ലാഹു അലൈഹി വസല്ലം": ( ') - അഥവാ ദൈവം താങ്കൾക്ക് പ്രതാപവും സമാധാനവും നൽകട്ടെ എന്ന് പ്രാർത്ഥിക്കുന്നു. എഴുതുമ്പോൾ ഇതിനെ ചുരുക്കി (സ) എന്ന് മലയാളത്തിലും (S.A.W അല്ലെങ്കിൽ PBUH) എന്ന് ഇംഗ്ലീഷിലും നാമത്തിന് ശേഷം ഉപയോഗിക്കുന്നു.

ﷺ

മുകളിൽ സൂചിപ്പിച്ചവ കൂടാതെ സ്വല്ലല്ലാഹു അലൈഹി വ ആലിഹി (ദൈവം താങ്കൾക്കും കുടുംബത്തിനും പ്രതാപം നൽകട്ടെ), തുടങ്ങി നിരവധി രൂപങ്ങളിൽ ഉപയോഗിക്കപ്പെടുന്നു.

ഖുർആൻ അധ്യായം 33, സൂക്തം 56 ൽ പറയുന്നു.

അബൂ ഹുറൈറ റിപ്പോർട്ട് ചെയ്ത ഹദീഥ്: 



</doc>
<doc id="228692" url="https://ml.wikipedia.org/wiki?curid=228692" title="മരണാനന്തര ക്രിയകൾ">
മരണാനന്തര ക്രിയകൾ

ഒരു വ്യക്തി മരിച്ചു കഴിഞ്ഞ ശേഷം പരേതാത്മാവിനു വേണ്ടി ആചാരപ്രകാരം ചെയ്തുവരുന്ന കർമ്മങ്ങളാണ് മരണാനന്തര ക്രിയകൾ എന്നറിയപ്പെടുന്നത്. ഓരോ മതത്തിലും ജാതിയിലും ഈ കർമ്മങ്ങൾ വ്യത്യാസപ്പെട്ടിരിക്കും. മരിച്ച ദിവസം മുതൽ തുടങ്ങുന്ന ഈ കർമ്മങ്ങൾ മൂന്ന് പതിനാറ്, നാല്പത്തൊന്ന് എന്നീ ദിവസങ്ങളിൽ പ്രത്യേക കർമ്മങ്ങോളോടെ ഹിന്ദുമതത്തിൽ പൊതുവേ അനുഷ്ഠിച്ചുവരുന്നു. പരേതാത്മാവിന്റെ ശരീരം വിധിപ്രകാരം സംസ്കരിക്കുന്ന അപരക്രിയ എന്ന ചടങ്ങ് മരണാനന്തര ക്രിയകളിൽ പ്രധാനമാണ്.


</doc>
<doc id="228695" url="https://ml.wikipedia.org/wiki?curid=228695" title="കരമന ബോട്ടപകടം">
കരമന ബോട്ടപകടം

1971-ൽ കരമനയാറ്റിൽ ഉണ്ടായ ബോട്ടപകടമാണ് കരമന ബോട്ടപകടം എന്നറിയപ്പെടുന്നത്. ഈ അപകടത്തിൽ 12 പേരിൽ 11 പേരും മരണമടഞ്ഞു.
പത്തു വയസ്സുണ്ടായിരുന്ന മേബൽ എന്ന പെൺകുട്ടി മാത്രമാണ് അന്ന് അത്ഭുതകരമായി നീന്തി കര പറ്റിയത്. 


</doc>
<doc id="228702" url="https://ml.wikipedia.org/wiki?curid=228702" title="ആൽഫ്രെഡ് ഡോബ്ലിൻ">
ആൽഫ്രെഡ് ഡോബ്ലിൻ

ജർമൻ നോവലിസ്റ്റായിരുന്നു ആൽഫ്രെഡ് ഡോബ്ലിൻ. പോമറേനിയയിലെ സ്റ്റെറ്റിനിൽ ഒരു നിർധന കുടുംബത്തിലായിരുന്നു ജനനം. പിതാവ് മാക്സ് ഡോബ്ലിൻ എന്ന യഹൂദവർത്തകനായിരുന്നു, മാതാവ് സോഫി ഡോബ്ലിനും.

1898-ൽ കുടുംബം ബർലിനിലേക്ക് താമസം മാറ്റി. സ്റ്റെറ്റിനിലായിരുന്നു ആദ്യകാല വിദ്യാഭ്യാസം. 1900-04 കാലഘട്ടത്തിൽ ബർലിൻ യൂണിവേഴ്സിറ്റിയിലും തുടർന്ന് ഫ്രെയ്ബർഗ് യൂണിവേഴ് സിറ്റിയിലും വൈദ്യശാസ്ത്രം അഭ്യസിച്ചു. 1905-ൽ ബിരുദം സമ്പാദിച്ചുവെങ്കിലും 1911-ലേ ഭിഷഗ്വരവൃത്തി ആരംഭിക്കാൻ സാധിച്ചുള്ളു. വിദ്യാഭ്യാസകാലത്തുതന്നെ കാന്റ്, ഷോപ്പൻഹോവർ, നീഷേ എന്നിവരുടെ ദർശനത്തിൽ തത്പരനായി.
ആൽഫ്രെഡ് ഡോബ്ലിന്റെ ആദ്യനോവൽ "ഡീ ഡ്രെയ്സ് പുഞ്ജ് ഡെസ് വാങ്-ലുൻ" എന്ന പേരിൽ 1915-ൽ പ്രസിദ്ധീകൃതമായി. 18-ആം നൂറ്റാണ്ടിലെ ചൈനയിലെ രാഷ്ട്രീയ പ്രക്ഷോഭങ്ങൾ ചിത്രീകരിക്കുന്ന ഈ കൃതി ഡോബ്ലിനെ "ഫൊണ്ടെയ്ൻ പ്രൈസി"നർഹനാക്കി. അക്രമരാഹിത്യത്തിൽ അടിയുറച്ചു വിശ്വസിക്കുന്ന നായകനായ വാങ്-ലുൻ രക്തരൂഷിതമായ ഒരു സമരത്തിൽ പങ്കാളിയാകേണ്ടിവരുന്നതും അനിയന്ത്രിതമായ സാഹചര്യങ്ങളുടെ സമ്മർദത്താൽ സർവനാശത്തിനു വിധേയനാകുന്നതും ഹൃദയസ്പൃക്കായി ഇതിൽ ചിത്രീകരിക്കുന്നു.

ഡെർ സ്റ്റുർമ് എന്ന ആനുകാലികത്തിൽ പ്രസിദ്ധീകരിച്ച അഭിവ്യഞ്ജനാത്മക (expresionist) കഥകളിലൂടെയാണ് ഡോബ്ലിൻ സാഹിത്യവൃത്തത്തിൽ ശ്രദ്ധേയനായത്. ഈ കഥകൾ 1913-ൽ "ഡീ എർമോർഡങ് എയ്നെർ ബട്ടർബ്ലയും" എന്ന പേരിൽ സമാഹരിച്ചു പ്രസിദ്ധപ്പെടുത്തി. ഇന്ദ്രിയ അവബോധങ്ങൾ കലാസുഭഗമായി ആവിഷ്കരിക്കുകയാണ് എക്സ്പ്രഷനിസ്റ്റിന്റെ മുഖ്യധർമമെന്ന് ഡോബ്ലിൻ വിശ്വസിച്ചിരുന്നു. 1920-ൽ ഷുറ്റ്സ് വെർ ബെൻഡ് ഡോയ്ഷെർ "ഷ്റിഫ്റ്റ്സ് സെല്ലർ അസോസിയേഷൻ ഒഫ് ജർമൻ റൈറ്റേഴ്സിൽ" അംഗമായി. ഒന്നാം ലോകമഹായുദ്ധകാലത്ത് ജർമൻ സൈന്യത്തിലെ മെഡിക്കൽ ഓഫീസറായിരുന്ന ഡോബ്ലിൻ യുദ്ധമുന്നണിയിൽ സേവനമനുഷ്ഠിച്ചു. നോവൽ രചനയ്ക്ക് സൈനികസേവനം തടസ്സമായില്ല. 1920-ൽ "വാലൻ സ്റ്റീൻ" എന്ന ചരിത്രനോവൽ പുറത്തുവന്നു. വിഷാദാത്മകമായ ഒരു ഭവിഷ്യദ്ദർശനം കാഴ്ചവയ്ക്കുന്ന നോവലാണ് "സെർജ്, മീർ ഉൺ ജൈജാന്റൻ (1924)". സാങ്കേതിക വിദഗ്ദ്ധർ ഭരണം കൈയാളുന്ന ഒരു വ്യവസ്ഥിതിയിൽ പ്രകൃതിയും മനുഷ്യനും തമ്മിലുള്ള സംഘർഷം മൂർച്ഛിക്കുന്നതായിട്ടാണ് ഇതിൽ ചിത്രീകരിച്ചിരിക്കുന്നത്.
1929-ൽ പ്രസിദ്ധീകരിച്ച "ബർലിൻ അലക്സാണ്ടർപ്ലാറ്റ്സ്" ആണ് ഡോബ്ലിന്റെ ഏറ്റവും മികച്ച നോവലായി അംഗീകരിക്കപ്പെട്ടിട്ടുള്ളത്. വിവിധ വീക്ഷണങ്ങളിലൂടെ ബർലിനെ നോക്കിക്കാണുന്ന നോവലിസ്റ്റ് പലപ്പോഴും ഇംഗ്ലീഷ് നോവലിസ്റ്റായ ജെയിംസ് ജോയിസിന്റെ സ്വാധീനത്തിൽപ്പെടുന്നതു കാണാം. അലക്സാണ്ടർപ്ലാറ്റ്സിനെ കേന്ദ്രീകരിച്ചുള്ള ഒരു ചെറിയ വൃത്തത്തിനുള്ളിലാണ് ക്രിയാവ്യാപാരം അരങ്ങേറുന്നത്. സൈനികരുടെ ഗാനങ്ങൾ, കാലാവസ്ഥാ പ്രവചനങ്ങൾ, തെരഞ്ഞെടുപ്പു പ്രസംഗങ്ങൾ, കമ്പോളനിലവാരാവലോകനങ്ങൾ തുടങ്ങിയവയുടെ അവതരണത്തിലൂടെ ബർലിന്റെ മെട്രോപൊളിറ്റൻ അന്തരീക്ഷം പ്രത്യക്ഷവത്കരിക്കാൻ നോവലിസ്റ്റ് പ്രത്യേകം ശ്രദ്ധിക്കുന്നതായി കാണാം.
നാസികൾ അധികാരത്തിലേറിയതോടെ തന്റെ യഹൂദപൈതൃകവും സോഷ്യലിസ്റ്റ് ആദർശങ്ങളും കാരണം ഡോബ്ലിൻ ജർമനി വിടാൻ നിർബന്ധിതനായി. ഇതിനകംതന്നെ ജർമൻ സോഷ്യലിസ്റ്റ് പാർട്ടി വിട്ട് സ്വതന്ത്ര ചിന്താഗതിയുള്ള കമ്യൂണിസ്റ്റ് സോഷ്യലിസ്റ്റ് ഡെമോക്രാറ്റിക് പാർട്ടിയിൽ ഇദ്ദേഹം ചേർന്നു കഴിഞ്ഞിരുന്നു. തെക്കേ അമേരിക്കയുടെ പശ്ചാത്തലത്തിൽ രചിച്ച "ദാസ് ലാൻഡ് ഓൻ ടോഡ്" എന്ന നോവൽ 1937-38-ൽ പുറത്തുവന്നു. 1941-ൽ റോമൻ കത്തോലിക്കാ മതത്തിലേക്ക് പരിവർത്തനം ചെയ്ത ഡോബ്ലിൻ തന്റെ മേൽ കിർക്ക്ഗാഡിനും സ്പിനോസയ്ക്കുമുള്ള സ്വാധീനം ഊന്നിപ്പറഞ്ഞിരുന്നു. ജർമനിയിലെ 1918-ലെ പരാജയപ്പെട്ട വിപ്ലവത്തെപ്പറ്റി "നവംബർ 1918" എന്ന ഒരു ബഹുവാല്യചരിത്രനോവലിന്റെ രചന 1939-ൽ ആരംഭിച്ചെങ്കിലും 1950-ൽ മാത്രമേ അത് പൂർത്തിയാക്കാൻ കഴിഞ്ഞുള്ളൂ. 1945-ൽ ജർമനിയിൽ മടങ്ങിയെത്തിയ ഇദ്ദേഹം വിദ്യാഭ്യാസ വകുപ്പിൽ ഓഫീസറായി കുറേക്കാലം ജോലി നോക്കി. ജർമനിയിലെ രാഷ്ട്രീയ സംഭവവികാസങ്ങളിൽ നിരാശനായി 1950-കളുടെ ആരംഭത്തിൽ ഡോബ്ലിൻ പാരിസിലേക്ക് താമസം മാറ്റി. "ഹാംലെറ്റ് (1956)" എന്ന അവസാന നോവലിൽ പുതിയ യൂറോപ്പിനുവേണ്ടിയുള്ള ഡോബ്ലിന്റെ മോഹവും കത്തോലിക്കാമതത്തിലുള്ള അടിയുറച്ച വിശ്വാസവും സുവ്യക്തമായി നിഴലിച്ചു കാണാം.

1956-ൽ ഡോബ്ലിൻ ഫ്രയ്ബെർഗിലെ സാനറ്റോറിയത്തിൽ പ്രവേശിപ്പിക്കപ്പെട്ടു. ഇതിനകം ഇദ്ദേഹത്തിന്റെ ശരീരം ആകെ തളർന്നു കഴിഞ്ഞിരുന്നു. 1957 ജൂൺ 26-ന് ഇദ്ദേഹം അന്തരിച്ചു.



</doc>
<doc id="228729" url="https://ml.wikipedia.org/wiki?curid=228729" title="കേരളത്തിൽ നടന്ന പ്രധാന ബോട്ടപകടങ്ങൾ">
കേരളത്തിൽ നടന്ന പ്രധാന ബോട്ടപകടങ്ങൾ



</doc>
<doc id="228764" url="https://ml.wikipedia.org/wiki?curid=228764" title="ബേക്കറി">
ബേക്കറി

മാവ് ഓവനിൽ വച്ച് പൊള്ളിച്ച് റൊട്ടി, ബ്രഡ്, ബിസ്കറ്റ്, കേക്ക് എന്നിവ ഉണ്ടാക്കുന്ന സ്ഥാപനമാണ് ബേക്കറി. ചില ബേക്കറികൾ കാഫറ്റീരിയ പോലെയും പ്രവർത്തിക്കാറുണ്ട്. അവിടെ ബേക്കറി ഉൽപ്പന്നങ്ങൾക്കൊപ്പം ചായ, കാപ്പി, ഇതര ശീതള പാനീയങ്ങൾ എന്നിവ ലഭ്യമാണ്. 


</doc>
<doc id="228777" url="https://ml.wikipedia.org/wiki?curid=228777" title="ഗോക്കുൺ">
ഗോക്കുൺ

ഒന്നോ അധിലധികമോ പുരുഷന്മാരുടെ ശുക്ലം ഒരു സ്ത്രീ കുടിക്കുന്നതിനെയാണ് ഗോക്കുൺ എന്ന് പറയുക. സാധാരണയായി ഏതെങ്കിലും പാത്രത്തിൽ നിന്നാണ് ഇങ്ങനെ കുടിക്കുക. പോർണോഗ്രാഫിക് ചിത്രങ്ങളിൽ ഈ രീതി കണ്ടുവരുന്നു. ജാപ്പനീസ് പദമായ ഗോക്കുൻ ഒരു ഓനമാറ്റോപിയ (Onomatopoeia) ആണ് - ദ്രാവകം കുടിച്ചിറക്കുമ്പോഴുള്ള ശബ്ദത്തിൽ നിന്നാണ് ഈ വാക്കിന്റെ ഉത്ഭവം. ശുക്ലം സ്ത്രീ കുടിച്ചിറക്കുന്നു എന്നതാണ് ബുകാകെയിൽ നിന്ന് ഇതിനെ വ്യത്യസ്തമാക്കുന്നത്. സുരക്ഷിതമല്ലാത്ത ലൈംഗികരിതിയായതിനാൽ ഇതുവഴി ലൈംഗികരോഗങ്ങൾ പകരാൻ സാധ്യതയുണ്ട്


</doc>
<doc id="228876" url="https://ml.wikipedia.org/wiki?curid=228876" title="ഫ്രാങ്ക് ഡോബ്സൻ">
ഫ്രാങ്ക് ഡോബ്സൻ

ഫ്രാങ്ക് ഡോബ്സൻ ഇംഗ്ലണ്ടിലെ ശില്പിയായിരുന്നു. 1888 നവംബർ 18-ന് ലണ്ടനിൽ ജനിച്ചു.

ലണ്ടൻ, എപ്പിംഗ്, ആർബ്രോത് എന്നിവിടങ്ങളിലെ ചിത്രകലാവിദ്യാലയങ്ങളിൽ നിന്ന് ചെറുപ്പത്തിലേ ചിത്രകലാപരിശീലനം നേടി. 1913 മുതലാണ് തന്റെ മാധ്യമം ശില്പകലയാണെന്ന് ഇദ്ദേഹം കണ്ടെത്തിയത്. ചതുരവടിവാർന്ന ശില്പങ്ങളോടായിരുന്നു ഇദ്ദേഹത്തിന് ആഭിമുഖ്യം. ഇംഗ്ലണ്ടിൽ ഇദ്ദേഹത്തിന്റെ ആദ്യകാല ക്യൂബിസ്റ്റ് രചനകൾ അംഗീകരിക്കപ്പെട്ടില്ല. എന്നു മാത്രമല്ല, അത്തരം "അരൂപി"യായ രചനകളുടെ പേരിൽ വലിയൊരു വിഭാഗം കലാകാരന്മാർ ഇദ്ദേഹത്തെ എതിർക്കുകയും ചെയ്തു. എന്നാൽ ആ ശൈലിയിൽനിന്നു വിട്ടുപോകാതെതന്നെ ക്ലാസിക് ശൈലികൂടി സ്വാംശീകരിച്ചുകൊണ്ട് ഇദ്ദേഹം മുന്നോട്ട് പോയി. അങ്ങനെ നവശില്പകലാപ്രസ്ഥാനത്തിന്റെ ദീപശിഖാവാഹകനായി മാറാൻ ഡോബ്സനു കഴിഞ്ഞു.
കല്ല്, പിച്ചള, ഓട്, കണ്ണാടി, കോൺക്രീറ്റ് തുടങ്ങിയ പല മാധ്യമങ്ങളിലും ഇദ്ദേഹം ശില്പാവിഷ്കരണം നിർവഹിച്ചിട്ടുണ്ട്. ഒസ്ബെർട്ട് സിറ്റ് വെലിനെ പോലുള്ള പല പ്രമുഖരുടേയും ഛായാചിത്രങ്ങളും ഇദ്ദേഹം രചിച്ചിട്ടുണ്ട്. 1942-ൽ "റോയൽ അക്കാദമി"യിൽ അംഗത്വം ലഭിച്ചു. 1953-ൽ അക്കാദമിയുടെ മുഴുവൻ സമയ അംഗമാകുവാൻ സാധിച്ചു. 1946 മുതൽ 1953 വരെ ഇദ്ദേഹം "റോയൽ കോളജ് ഒഫ് ആർട്ടിലെ" "ശില്പകലാ പ്രൊഫസറായും" സേവനമനുഷ്ഠിച്ചിട്ടുണ്ട്. 1963 ജൂലൈ 22-ന് ലണ്ടനിൽ അന്തരിച്ചു. 



</doc>
<doc id="228919" url="https://ml.wikipedia.org/wiki?curid=228919" title="വി.ടി. നന്ദകുമാർ">
വി.ടി. നന്ദകുമാർ

നോവൽ, ചെറുകഥ, നാടകം, ചലച്ചിത്രഗാനരചന, പത്രപ്രവർത്തനം തുടങ്ങിയ രംഗങ്ങളിൽ വ്യാപരിച്ചിരുന്ന മലയാളസാഹിത്യകാരനായിരുന്നു വി.ടി. നന്ദകുമാർ(1925 ജനുവരി 27 - 2000 ഏപ്രിൽ 30).

1925 ജനുവരി 27നു് തൃശ്ശൂർ ജില്ലയിലെ കൊടുങ്ങല്ലൂരിലാണു് നന്ദകുമാർ ജനിച്ചതു്. പിതാവ് കുഞ്ഞുണ്ണിരാജയും മാതാവ് മാധവിയമ്മയും.
മെഡിക്കൽ റെപ്രസെന്റേറ്റീവായി ഉദ്യോഗം ആരംഭിച്ച അദ്ദേഹം തുടർന്നു് വിനോദസഞ്ചാരത്തെ ആസ്പദമാക്കി യാത്ര എന്ന പേരിൽ ഒരു മാസിക തുടങ്ങി.


ജയദേവന്റെ അഷ്ടപദിയെ (ഗീതഗോവിന്ദം) അടിസ്ഥാനമാക്കി രചിച്ച നോവലാണു് തവ വിരഹേ വനമാലി. രക്തമില്ലാത്ത മനുഷ്യൻ, രണ്ടു പെൺകുട്ടികൾ എന്നീ നോവലുകൾ പിന്നീട് ചലച്ചിത്രങ്ങളായി ആവിഷ്കരിക്കപ്പെട്ടു.

വി.ടി. നന്ദകുമാറിന്റെ 'ധർമ്മയുദ്ധം', 'രണ്ടുപെൺകുട്ടികൾ', 'രക്തമില്ലാത്ത മനുഷ്യൻ' എന്നീ കൃതികൾ ചലച്ചിത്രരൂപത്തിൽ പുറത്തുവന്നു. ധർമ്മയുദ്ധം(1973), അശ്വരഥം (1980) എന്നിവയിലെ സംഭാഷണവും അശ്വരഥത്തിലെ തിരക്കഥയും നിർവ്വഹിച്ചതു് നന്ദകുമാർ ആയിരുന്നു.
സ്വവർഗരതി അടിസ്ഥാനമാക്കി മലയാളത്തിൽ പിറന്ന ആദ്യ നോവലായിരുന്നു രണ്ടു പെൺകുട്ടികൾ . പ്രസിദ്ധീകരണകാലത്ത് വിവാദങ്ങൾ സൃഷ്ടിച്ച അത് പില്ക്കാലത്ത് മറ്റൊരു രീതിയിൽ പുനർവചിക്കപ്പെടുകയും സവിശേഷമായ ആദരവ് നേടിയെടുക്കുകയും ചെയ്തു. 


</doc>
<doc id="228925" url="https://ml.wikipedia.org/wiki?curid=228925" title="സിഡ്നി തോംപ്സൺ ഡോബെൽ">
സിഡ്നി തോംപ്സൺ ഡോബെൽ

സിഡ്നി തോംപ്സൺ ഡോബെൽ ഇംഗ്ലീഷ് കവിയും നിരൂപകനുമായിരുന്നു. സിഡ്നിയെൻഡിസ് എന്നാണ് തൂലികാനാമം. 1824 ഏപ്രിൽ 5-ന് കെന്റിലെ ക്രാൻബ്രൂക്കിൽ ജനിച്ചു. 
സ്കൂളിലോ യൂണിവേഴ്സിറ്റിയിലോ വിദ്യാഭ്യാസം നടത്തിയിട്ടില്ല. സ്വതന്ത്രചിന്താഗതിക്കാരനായിരുന്ന പിതാവ് ജോൺ ഡോബെൽ സർക്കാരിനേയും ഭരണത്തേയും കുറിച്ച് ഒരു ലഘുലേഖ പ്രസിദ്ധീകരിക്കുകയുണ്ടായി. പിതാവിന്റെ സ്വാധീനം കാരണം ഡോബെൽ യൂറോപ്പിലെ മിതവാദി പ്രസ്ഥാനത്തിൽ അതീവതത്പരനായിരുന്നു. 1848-ൽ യൂറോപ്പിൽ അരങ്ങേറിയ വിപ്ലവങ്ങളാൽ പ്രചോദിതനായി ഇദ്ദേഹം രചിച്ച "ദ് റോമൻ" എന്ന നാടകീയകാവ്യം 1850-ൽ പ്രസിദ്ധീകരിച്ചു. "കാർലൈൽ, റസ്കിൻ, ടെന്നിസൻ, ബ്രൗണിങ്" തുടങ്ങിയ മഹാശയന്മാരുമായി സൗഹൃദം സ്ഥാപിക്കാൻ ഇതു സഹായകമായി.
സ്പാസ് മോഡിക് കവന സമ്പ്രദായത്തിന്റെ പ്രണേതാക്കളിൽ ഒരാളായാണ് ഡോബെൽ അറിയപ്പെടുന്നത്. അപ്രതിഹതമായ വികാരങ്ങളും, അവ്യവസ്ഥിതവും ശ്ലഥബദ്ധവുമായ ബിംബവിധാനവുമാണ് ഈ കാവ്യസമ്പ്രദായത്തിന്റെ സവിശേഷത. ആംഗലകവിയായ ബൈറനെ വിശേഷിപ്പിക്കാൻ കാർലൈൽ ആണ് ആദ്യമായി ഈ സാഹിത്യസംജ്ഞ പ്രയോഗിച്ചത്. പി.ജെ. ബെയ്ലി, ജോൺ സ്റ്റാന്യൻ ബിഗ്, സിഡ്നി ഡോബെൽ, അലക്സാണ്ടർ സ്മിത്ത് എന്നിവരെ ബന്ധപ്പെടുത്തി 1853-ൽ ചാൾസ് കിംഗ്സ്ലി പ്രയോഗിച്ചതോടെ ഈ പദം പ്രചാരം നേടി. ഡോബെലിന്റെ നിരവധി ഉപന്യാസങ്ങളിൽ ഈ ശൈലിയുടെ സൗന്ദര്യ ശാസ്ത്രം പഠനവിധേയമാകുന്നുണ്ട്. 1876-ൽ "തോട്ട്സ് ഓൺ ആർട്ട്", "ഫിലോസഫി ആൻഡ് റിലീജിയൻ" എന്ന പേരിൽ ജോൺ നിക്കോൾ ഈ ഉപന്യാസങ്ങൾ സമാഹരിച്ചു പ്രസിദ്ധീകരിച്ചു. അന്തർജ്ഞാനത്തേയും കാര്യങ്ങളുടെ പരസ്പരബന്ധത്തേയും പറ്റിയുള്ള കാല്പനിക സങ്കല്പത്തിലൂന്നിയതും രൂപസംബന്ധമായ സകല വിലക്കുകളേയും വലിച്ചെറിയുന്നതുമായിരുന്നു സ്പാസ് മോഡിക് പ്രസ്ഥാനക്കാരുടെ രീതി. സന്ദേഹത്തിൽ നിന്നു വിശ്വാസത്തിലേക്കും അവ്യവസ്ഥിതത്വത്തിൽ നിന്നു സുവ്യവസ്ഥയിലേക്കുമുള്ള മനുഷ്യന്റെ പുരോഗമനത്തെ വിഷയമാക്കി ഒരു കാവ്യത്രയം രചിക്കാൻ ഡോബെൽ ആഗ്രഹിച്ചിരുന്നെങ്കിലും ബാൾഡർ (1853) എന്ന കാവ്യം മാത്രമേ പ്രസിദ്ധീകരിക്കാൻ കഴിഞ്ഞുള്ളൂ. ഈ കവിത പറയത്തക്ക വിജയം കൈവരിച്ചില്ലെന്നു മാത്രമല്ല, "ഫേർമീലിയൻ... എ സ്പാസ്മോഡിക് ട്രാജഡി" എന്ന പേരിൽ ഡബ്ലിയൂ.ഇ.എയ്റ്റൂൺ അടുത്തവർഷം തന്നെ ഇതിന്റെ ഹാസ്യവിഡംബനം രചിക്കുകയും ചെയ്തു.

നിരവധി ഭാവഗീതങ്ങളും അലക്സാണ്ടർ സ്മിത്തുമായി ചേർന്ന് ക്രിമിയൻ യുദ്ധത്തെക്കുറിച്ച് 1855-ൽ രചിച്ച ഗീതകപരമ്പരയും ഡോബെലിന്റെ സംഭാവനയായി ലഭിച്ചിട്ടുണ്ട്. 1874 ഓഗസ്റ്റ് 22-ന് ഗ്ലസറ്റർഷയറിലെ നെയ്ൽ സ്വർത്തിൽ ഇദ്ദേഹം അന്തരിച്ചു.



</doc>
<doc id="228933" url="https://ml.wikipedia.org/wiki?curid=228933" title="ദെഹ്ലി ഉർദു അഖ്ബാർ">
ദെഹ്ലി ഉർദു അഖ്ബാർ

ഉർദു ഭാഷയിൽ ദില്ലിയിൽ നിന്ന് പുറത്തിറങ്ങിയ ആദ്യത്തെ വർത്തമാനപ്പത്രമാണ് ദെഹലി ഉർദു അഖ്ബാർ (Dehli Urdu Akhbar). 1836-ൽ പ്രസിദ്ധീകരണമാരംഭിച്ച ഇത് 1857 ജൂലൈ 12-ന് അഖ്ബാർ-അൽ-സഫർ എന്ന് പേരുമാറ്റി. 1857 സെപ്റ്റംബർ 13-നാണ് ഇതിന്റെ അവസാനത്തെ പതിപ്പ് പുറത്തിറങ്ങിയത്. ഷിയാ നേതാവായിരുന്ന മൗലവി മുഹമ്മദ് ബഖർ ആയിരുന്നു ഇതിന്റെ എഡിറ്റർ. 

ദെഹ്ലി ഉർദു അക്ബാർ ഒരു ബ്രിട്ടീഷ് വിരുദ്ധപത്രമായിരുന്നു. 1857-ലെ ലഹളക്കാലത്ത് ദില്ലിയിൽ പ്രസിദ്ധീകരിക്കപ്പെട്ടിരുന്ന ഏറ്റവും പ്രധാനപ്പെട്ട പത്രം ഇതായിരുന്നുവെന്ന് വിലയിരുത്തപ്പെടുന്നു. ഇക്കാലത്ത് ഇത് ആഴ്ചപ്പതിപ്പായാണ് പുറത്തിറങ്ങിയിരുന്നത്. ഈ പത്രത്തിന്റെ 16 ലക്കങ്ങൾ ദില്ലിയിലെ നാഷണൽ ആർക്കൈവ്സ് ഓഫ് ഇന്ത്യയിൽ പരിരക്ഷിക്കുന്നുണ്ട്.

1835 മാർച്ചിൽ ഡെൽഹി കമ്മീഷണറായിരുന്ന വില്യം ഫ്രേസറെ ഒരു നാട്ടുകാരനായ കുതിരക്കാരൻ കൊലപ്പെടുത്തി. നവാബ് ഷംസുദ്ദീന്റെ ചാരനായ കരിം ഖാൻ എന്നയാളാണ് കൊലപാതകി എന്നു കണ്ടെത്തി. കരീം ഖാനെതിരെയുള്ള നടപടികളെ, വിചാരണാവേളയിൽ, കൊൽക്കത്ത ആസ്ഥാനമായ ഒരു പത്രം ആക്ഷേപിക്കുകയും അങ്ങനെ ബ്രിട്ടീഷുകാർക്കെതിരെ ജനവികാരം ഉയരുകയും ചെയ്തു. 1835 ഒക്ടോബറിൽ കരീംഖാനെ വധശിക്ഷക്ക് വിധേയനാക്കി. ആയിരക്കണക്കിന് മുസ്ലീങ്ങൾ അയാളുടെ ശവമാടത്തിൽ എത്തി അനുശോചനം രേഖപ്പെടുത്തി. ഈ സംഭവമാണ് ദെഹ്ലി ഉർദു അഖ്ബാറിന്റെ പിറവിക്ക് കാരണമായത്.

മുഗൾ വീക്ഷണത്തിൽ പ്രസിദ്ധീകരിച്ചിരുന്ന ദെഹ്ലി ഉർദു അക്ബാറിന്റെ ബ്രിട്ടീഷ് പ്രതിയോഗി ഡെൽഹി ഗസറ്റ് എന്ന പത്രമായിരുന്നു. ഈ പക്ഷപാതിത്വം മൂലം ഒരേ സംഭവത്തിനുതന്നെ വ്യത്യസ്തതരത്തിലുള്ള റിപ്പോർട്ടിങ് ആണ് ഇരുപത്രങ്ങളിലുമുണ്ടായിരുന്നത്.

ദെഹ്ലി ഉർദു അഖ്ബാർ പ്രധാനമായും തദ്ദേശിയരാഷ്ട്രീയവും മതപരമായ കാര്യങ്ങളുമാണ് ചർച്ച ചെയ്തിരുന്നത്. മതപരിവർത്തനം, സൂഫി ആശ്രമങ്ങളിലെ അത്ഭുതസംഭവങ്ങൾ, ഡെൽഹിയിലെ ആഘോഷങ്ങളും അവയ്കിടയിൽ ചിലപ്പോഴുണ്ടാകാറുള്ള സുന്നി ഷിയ കലാപങ്ങൾ തുടങ്ങിയവയെല്ലാം അത് റിപ്പോർട്ട് ചെയ്തു. കൊട്ടാരത്തിലെ സ്ത്രീകളെ അവിഹിതബന്ധത്തിനെതിരെയുള്ള ശിക്ഷയെക്കുറിച്ചുള്ള ഗോസിപ്പുകളും അത് പ്രചരിപ്പിച്ചു. മുഗൾ സഭയിലേയും ഡെൽഹിയിലെ മുസ്ലീം പണ്ഡിതർക്കിടയിലെയും ബ്രിട്ടീഷ് സർക്കാരിലേയും അഴിമതികൾക്കെതിരെ ഈ പത്രം എഴുതിയിരുന്നു. മുഗൾ ചക്രവർത്തിയായിരുന്ന ബഹാദൂർഷാ സഫറിനോട് ഏറെ വിധേയത്വം പുലർത്തിയിരുന്ന പത്രം കൊട്ടാരത്തിലെ ഉദ്യോഗസ്ഥരെയാണ് അഴിമതിക്കും തെറ്റുകൾക്കും വിമർശിച്ചിരുന്നത്.

തങ്ങളുടെ വായനക്കാർക്ക് സാന്മാർഗികോപദേശങ്ങൾ നൽകി തിന്മയിൽനിന്ന് അവരെ അകറ്റുക എന്നതായിരുന്നു ദെഹ്ലി ഉർദു അക്ബാറിന്റെ പ്രഖ്യാപിതലക്ഷ്യം. വ്യക്തിപരമായ ഗോസിപ്പുകൾ കൊണ്ട് എഡിറ്ററുടെ മതപരമായ വീക്ഷണങ്ങളെ അനുഗമിക്കാത്ത മാന്യന്മാരെ അധിക്ഷേപിക്കുന്ന ഒരു വൃത്തികെട്ട പത്രമായിരുന്നു ദെഹ്ലി ഉർദു അക്ബാർ എന്നാണ് എതിർചേരിയിലുള്ള മറ്റൊരു ഉർദു പത്രം അതിനെക്കുറിച്ച് വിലയിരുത്തുന്നത്.

എഡിറ്ററായ മൗലവി മുഹമ്മദ് ബഖറുടെ പുത്രനും കവിയുമായ മുഹമ്മദ് ഹുസൈൻ ആസാദ്, ദില്ലിയിലെ കവിസമ്മേളനങ്ങളിൽ (മുശൈറകൾ) ചൊല്ലപ്പെടുന്ന കവിതകൾ പത്രത്തിൽ പ്രസിദ്ധീകരിച്ചിരുന്നു. കവിതാരംഗത്തെ സൗഖ് - ഗാലിബ് വൈരത്തിൽ പത്രം സൗഖിന്റെ പക്ഷത്തായിരുന്നു നിന്നിരുന്നത്. സൗഖ് ആസാദിന്റെ ഗുരുവും, ബഖറുടെ സുഹൃത്തുമായിരുന്നു. ചൂതാട്ടത്തിന്റെ പേരിൽ ഗാലിബ് ഒരിക്കൽ തടവിലായപ്പോൾ ആ സംഭവം വളരെ വിശദീകരിച്ച് ദെഹ്ലി ഉർദു അഖ്ബാർ റിപ്പോർട്ട് ചെയ്തിരുന്നു.

ഡെൽഹിക്ക് പുറത്തുള്ള കാര്യങ്ങളെക്കുറിച്ച് അക്ബാറിൽ വളരെ വിരളമായേ പരാമർശിക്കാറുള്ളൂ. ഉണ്ടെങ്കിൽത്തന്നെ അത് ഹിന്ദുസ്ഥാനിലെ മറ്റു പട്ടണങ്ങളെക്കുറിച്ചും പരമാവധി കൽക്കത്ത വരെയുമായിരുന്നു. 1840-കളിലെ മൊത്തം പത്രമെടുത്താൽ അതിൽ ബ്രിട്ടൻ എന്ന പേര് വെറും 7 വട്ടം മാത്രമേ പരാമർശിച്ചിട്ടുള്ളൂ. ഇസ്ലാമികരാജ്യങ്ങളായിരുന്ന ഈജിപ്തിനെക്കുറിച്ചും പേർഷ്യയെക്കുറിച്ചും വളരെക്കൂടുതൽ പരാമർശമുണ്ട്.



</doc>
<doc id="228940" url="https://ml.wikipedia.org/wiki?curid=228940" title="രചന നാരായണൻകുട്ടി">
രചന നാരായണൻകുട്ടി

മലയാളചലച്ചിത്രനടിയും മഴവിൽ മനോരമയിലെ മറിമായം എന്ന ആക്ഷേപ ഹാസ്യ പരിപാടിയിൽ വൽസല എന്ന കഥാപാത്രം ചെയ്യുന്ന നടിയും കോമഡി ഫെസ്റ്റിവൽ എന്ന പരിപാടിയുടെ അവതാരകയും ആണ് രചന നാരായണൻകുട്ടി.

നാരായണൻ കുട്ടിയുടേയും നാരായണിടേയും രണ്ടു മക്കളിൽ ഒരാളായിട്ട് തൃശ്ശൂർ ജില്ലയിൽ ആണ് രചനയുടെ ജനനം. വിദ്യാർത്ഥിയായിരുന്നപ്പോൾ സ്‌ക്കൂൾ കലോത്സവങ്ങളിൽ ശാസ്ത്രീയനൃത്തം, ഓട്ടൻ തുള്ളൽ, കഥകളി, കഥാപ്രസംഗം തുടങ്ങിയ ഇനങ്ങളിൽ പങ്കെടുത്തു. നാലാം ക്‌ളാസുമുതൽ പത്തുവരെ തൃശൂർ ജില്ലാ കലാതിലകമായിരുന്നു. പിന്നീട് യൂണിവേഴ്‌സിറ്റി കലാതിലകമായും തിരഞ്ഞെടുക്കപ്പെട്ടിട്ടുണ്ട്.

തൃശൂർ ടൌണിൽ ഒരു മാനേജ്മെന്റ് സ്കൂളിൽ ഇംഗീഷ് അധ്യാപികയായി ജോലി ചെയ്തിരുന്ന അവസരത്തിൽ മിനിസ്ക്രീനിൽ അഭിനയ രംഗത്തെത്തി. മുമ്പ് റേഡിയോ ജോക്കിയായും രചന പ്രവർത്തിച്ചിട്ടുണ്ട്. രചന നായികയായ ആദ്യചലച്ചിത്രമാണ് ലക്കി സ്റ്റാർ. ജയറാം നായകനായ ഈ ചിത്രത്തിന്റെ സംവിധായകൻ ദീപു അന്തിക്കാടാണ്.


</doc>
<doc id="228943" url="https://ml.wikipedia.org/wiki?curid=228943" title="എൻ.വി. കൃഷ്ണൻ മാസ്റ്റർ">
എൻ.വി. കൃഷ്ണൻ മാസ്റ്റർ

കളരിപ്പയറ്റ് കലാരംഗത്തെ പ്രമുഖ വ്യക്തിത്വമാണ് എൻ.വി. കൃഷ്ണൻ മാസ്റ്റർ (ജനനം :). മഞ്ജു വാര്യർ, വിനീത്കുമാർ തുടങ്ങി നിരവധി പ്രശസ്തരുടെ ഗുരുകൂടിയാണ്. 27 വർഷമായി പയ്യന്നൂരിൽ സ്വന്തം നൃത്തവിദ്യാലയം നടത്തുന്നു.

ചന്തുപ്പണിക്കരുടെ ശിഷ്യനായ പി.വി. കുഞ്ഞിക്കണ്ണമാരാരിൽ നിന്ന് കഥകളിയിലും പരിശീലനം നേടിയിട്ടുണ്ട്. രുക്മിണിദേവി അരുൺഡേലിന്റെ കലാക്ഷേത്രത്തിൽ പഠനംപൂർത്തിയാക്കി അവിടെ തന്നെ പാർട്ട് ടൈം അധ്യാപകനായി ചേർന്നു. ലോകപ്രശസ്ത നർത്തകനായ വി.പി. ധനഞ്ജയന്റെ ഭരതകലാഞ്ജലിയിലും സേവനമനുഷ്ഠിച്ചു.കളരിപ്പയറ്റ് കലാരംഗത്ത് 55 വർഷത്തെ പാരമ്പര്യമുണ്ട്. 



</doc>
<doc id="228946" url="https://ml.wikipedia.org/wiki?curid=228946" title="ഹെഫേസ്റ്റസ്">
ഹെഫേസ്റ്റസ്

ഗ്രീക്ക് പുരാണകഥകളിലെ സ്യൂസിൻറേയും ഹീരയുടേയും പുത്രനാണ് അഗ്നിദേവനായ ഹെഫേസ്റ്റസ്, വൾക്കൻ , മുൾസിബർ എന്നീ പേരുകളിലും അറിയപ്പെടുന്നു. സുരസുന്ദരന്മാർക്കിടയിൽ തികച്ചും വിരൂപനും മുടന്തനുമാണ് ഹെഫേസ്റ്റസ് . പിതാവിനെതിരെ മാതാവിന്റെ പക്ഷം പിടിച്ചതിന് ഒളിമ്പസ്സിൽ നിന്ന് പുറന്തളളപ്പെട്ടതായി സൂചനയുണ്ട് . ദേവന്മാർക്കായുളള ആയുധങ്ങൾ വൾക്കൻറെ പണിശാലകളിലാണ് നിർമ്മിക്കപ്പെടുന്നതെന്നും അഗ്നിപർവ്വതങ്ങൾക്കടിയിലാണ് പണിശാലകളെന്നും, അവിടെ തിരുതകൃതിയായി പണി നടക്കുമ്പോളാണ് പൊട്ടിത്തെറികളുണ്ടാവുന്നതെന്നുമാണ് കവി ഭാവന. 
ഹേഫസ്റ്റസിന്റെ പത്നിയാണ് അഫ്രോഡൈറ്റി.


</doc>
<doc id="228948" url="https://ml.wikipedia.org/wiki?curid=228948" title="പബ്ലിക് കീ ക്രിപ്റ്റോഗ്രഫി">
പബ്ലിക് കീ ക്രിപ്റ്റോഗ്രഫി

ഒരു സന്ദേശത്തെയോ, വാക്യത്തിനെയോ അനായാസം വായിക്കാനോ മനസ്സിലാക്കാനോ കഴിയാത്തവണ്ണം മാറ്റിയെഴുതുന്ന (പൂട്ടുന്ന) സാങ്കേതിക വിദ്യകളെ പൊതുവായി ഗൂഢശാസ്ത്രം (ക്രിപ്റ്റോഗ്രഫി) എന്നു വിശേഷിപ്പിക്കാവുന്നതാണ്. സന്ദേശമയയ്ക്കുന്നയാളിന്റെയും കൈപ്പറ്റുന്നയാളുടെയും കൈയിലുള്ള കീകൾ വ്യത്യസ്തമായുള്ള ഗൂഢശാസ്ത്രരീതിയെ പബ്ലിക് കീ ക്രിപ്റ്റോഗ്രഫി അഥവാ അസിമെട്രിക് കീ ക്രിപ്റ്റോഗ്രഫി എന്ന് വിളിക്കുന്നു. ഈ സാങ്കേതികവിദ്യയിൽ പൊതു താക്കോൽ (പബ്ലിക്ക് കീ) ഉപയോഗിച്ച് സന്ദേശത്തെ പൂട്ടുകയും (എൻക്രിപ്റ്റ്) സ്വകാര്യ താക്കോൽ (പ്രൈവറ്റ് കീ) ഉപയോഗിച്ച് തുറക്കുകയും (ഡീക്രിപ്റ്റ്) ചെയ്യുന്നു. ആർ.എസ്.എ. അൽഗൊരിതം പബ്ലിക് കീ ക്രിപ്റ്റോഗ്രഫിക്ക് ഉദാഹരണമാണ്.


</doc>
<doc id="228952" url="https://ml.wikipedia.org/wiki?curid=228952" title="സിമെട്രിക് കീ ക്രിപ്റ്റോഗ്രഫി">
സിമെട്രിക് കീ ക്രിപ്റ്റോഗ്രഫി

ഒരു സന്ദേശത്തെയോ, വാക്യത്തിനെയോ അനായാസം വായിക്കാനോ മനസ്സിലാക്കാനോ കഴിയാത്തവണ്ണം മാറ്റിയെഴുതുന്ന (പൂട്ടുന്ന) സാങ്കേതിക വിദ്യകളെ പൊതുവായി ഗൂഢശാസ്ത്രം (ക്രിപ്റ്റോഗ്രഫി) എന്നു വിശേഷിപ്പിക്കാവുന്നതാണ്. സന്ദേശമയയ്ക്കുന്നയാളിന്റെയും കൈപ്പറ്റുന്നയാളുടെയും കൈയിലുള്ള കീകൾ ഒന്നുതന്നെയായുള്ള ഗൂഢശാസ്ത്രരീതിയെ സിമെട്രിക് കീ ക്രിപ്റ്റോഗ്രഫി എന്ന് വിളിക്കുന്നു.

ഈ സാങ്കേതിക വിദ്യ കമ്പ്യൂട്ടർ ഇതര ലോകത്ത് നൂറ്റാണ്ടുകളായി ഉപയോഗിച്ചു പോന്നതായിരുന്നു. നെറ്റ്വർക്കും ഇന്റർനെറ്റ് ഉപയോഗവും ശക്തിപ്രാപിച്ചപ്പോൾ സുരക്ഷിതമായ വിധത്തിൽ സന്ദേശം കൈമാറ്റം ചെയ്യേണ്ടുന്ന വിദ്യ വികസിപ്പിക്കേണ്ടതായി വന്നു. തദ്ഫലമായി നിരവധി അൽഗൊരിതങ്ങൾ വികസിപ്പിക്കുകയുണ്ടായി. അനവധി വിധത്തിൽ സിമട്രിക് ക്രിപ്റ്റോഗ്രാഫി നടപ്പിൽ വരുത്താവുന്നതാണു. പുതു പരീക്ഷണങ്ങളും, റിസേർച്ച് പ്രോജക്റ്റുകളും ഇതിൽ നടത്തിവരുന്നു. ഡാറ്റ എൻക്രിപ്ഷൻ സ്റ്റാൻഡേഡ്, അഡ്വാൻസ്ഡ് എൻക്രിപ്ഷൻ സ്റ്റാൻഡേഡ് എന്നിവ സിമെട്രിക് കീ ക്രിപ്റ്റോഗ്രഫി സിസ്റ്റങ്ങളാണ്.


</doc>
<doc id="228954" url="https://ml.wikipedia.org/wiki?curid=228954" title="ഹെർക്കുലീസ്">
ഹെർക്കുലീസ്

ഗ്രീക്ക് പുരാണകഥകളിലെ അതിമാനുഷ ശക്തിയുളള യോദ്ധാവായിരുന്ന ഹേരാക്ലിസ്സിന്റെ റോമൻ പേരാണ് ഹെർക്കുലീസ്. തീബസ്സിലെ പ്രശസ്തനായ സേനാനായകൻ ആംഫിട്രിയോണിന്റേ പത്നി അൽസെഡെസിൽ സ്യൂസിന് ഉണ്ടായ പുത്രനാണത്രെ ഹെർക്കുലീസ്. അതുകൊണ്ടുതന്നെ ഹീരക്ക്ഹെർക്കുലീസിനോട് കടുത്ത പകയുണ്ടായിരുന്നു. തന്നെ കൊല്ലാനായി ഹീര അയച്ച കൊടിയ വിഷമുളള സർപ്പങ്ങളെ ഞെരിച്ചുകൊന്ന് ശൈശവപ്രായത്തിൽത്തന്നെ ഹെർക്കുലീസ് ശക്തിപ്രകടനം നടത്തി 

എളുപ്പം വികാരവിക്ഷുബ്ധ്നനാകുന്ന സ്വഭാവക്കാരനായിരുന്നതിനാൽ, അമിതമായ ദേഹബലം പലപ്പോഴും അക്രമപ്രവണതക്ക് വഴിയൊരുക്കി. സംഗീതം പഠിക്കാൻ ഒട്ടും താല്പര്യമില്ലായിരുന്നതിനാൽ സംഗീതാധ്യാപകന്റെ തലയ്ക്ക് അടിച്ചു പരിക്കേല്പിച്ചുവെന്നും, ചൂടു സഹിക്കവയ്യാഞ്ഞ്, സൂര്യനുനേരെ ബാണം തൊടുത്തുവിട്ടെന്നും കഥകളുണ്ട്. പതിനെട്ടാം വയസ്സിൽ ഒരു സിംഹത്തെ ഏകനായി നേരിട്ട് കൊലപ്പെടുത്തി, അന്ന് തൊട്ട് സിംഹത്തോലു മേലങ്കിയായി ധരിക്കാൻ തുടങ്ങി. മെഗാറ രാജകുമാരിയേയാണ് ഹെർക്കുലീസ് വിവാഹം ചെയ്തത്. അവർക്ക് മൂന്നു പുത്രന്മാരും ഉണ്ടായി. ആയിടക്കാണ് ഹീര പക തീർക്കാനായി ഹെർക്കുലീസിനെ ഭ്രാന്തനാക്കിയത്. മതിവിഭ്രാന്തനായ ഹെർക്കുലീസ് ഭാര്യയേയും മക്കളേയും വധിക്കുന്നു. വിവേകം തിരിച്ചു കിട്ടിയപ്പോൾ എന്തു ചെയ്യണമെന്നറിയാതെ ആത്മഹത്യക്കു മുതിരുന്ന ഹെർക്കുലീസിനെ ആത്മസുഹൃത്തായ തെസ്യൂസാണ് അതിൽ നിന്നു പിന്തിരിപ്പിക്കുന്നത്. പാപമോചനത്തിനായി, യൂറിസ്തിയസ്സിനു വേണ്ടി, ഹെർക്കുലീസിന് പത്ത് അതി സാഹസിക കാര്യങ്ങൾ ചെയ്തു തീർക്കേണ്ടിയിരുന്നു. പക്ഷെ രണ്ടെണ്ണത്തിൽ പരസഹായം ലഭിച്ചതുകാരണം എണ്ണം പന്ത്രണ്ടായെന്നാണ് കഥ. 

ആദ്യം ചെയ്യേണ്ടിയിരുന്നത് ആയുധങ്ങൾ കൊണ്ട് മുറിവേല്പിക്കാനാകാത്ത നെമിയ എന്ന സിംഹത്തെ കൊല്ലുകയായിരുന്നു. ഹെർക്കുലീസ് നെമിയയെ നിഷ്പ്രയാസം ശ്വാസം മുട്ടിച്ചുകൊന്നു. ഒമ്പതു തലകളുളള ഹൈഡ്രയെ കൊല്ലുകയായിരുന്നു അടുത്ത പരിപാടി. ഒമ്പതു തലകളിലൊന്ന് അജേയമായിരുന്നു, പക്ഷേ മറ്റു എട്ടു തലകൾ ഛേദിച്ചാലോ ഉടനെ ഒന്നിനു പകരം രണ്ടെണ്ണം മുളച്ചു വരുന്നവയും. മരുമകനായ ഇയോലസ്സിന്റെ സഹായത്തോടെ ഹെർക്കുലീസ് ഹൈഡ്രയെ വധിച്ചു, ഓരോ തല ഛേദിക്കുമ്പോഴും കത്തുന്ന പന്തമുപയോഗിച്ച്, കഴുത്തിലെ ഞരമ്പുകളും മാംസപേശികളും ചുട്ടു കരിച്ചാണ് ഇതു ചെയ്തത്. ആർട്ടിമിസിനു ഏറ്റവും പ്രിയപ്പെട്ടതായിരുന്ന സ്വർണ്ണക്കൊമ്പുകളുളള മാൻകുട്ടിയെ ജീവനോടെ കടത്തിക്കൊണ്ടു വരികയായിരുന്നു അടുത്ത കൃത്യം. ഒരു വർഷമെടുത്തു, ഈ കൃത്യം സഫലികരിക്കാൻ. എറിമാന്തസ് മലയിൽ അധിവസിക്കുന്ന വലിയൊരു കാട്ടു പന്നിയെ പിടിച്ചു കെട്ടുകയായിരുന്നു അടുത്ത സാഹസികകൃത്യം. പന്നിയെ തുരത്തിയോടിച്ച് ക്ഷീണിതനാക്കി അവസാനം മഞ്ഞിൽ പൂഴ്ത്തിയാണ് ഹെർക്കുലീസ് അതിനെ കീഴ്പ്പെടുത്തിയത്. അഞ്ചാമതായി ഒരൊറ്റ ദിവസം കൊണ്ട് ഒറ്റക്ക് ഓജിയൻ തൊഴുത്ത് വൃത്തിയാക്കേണ്ടി വന്നു. ഓജിയസ്സിന് ആയിരക്കണക്കിന് കന്നുകാലികളുണ്ടായിരുന്നു, വർഷങ്ങളോളം ആ തൊഴുത്ത് വൃത്തിയാക്കിയിട്ടേ ഇല്ലായിരുന്നു. അടുത്തുളള രണ്ടു നദികളുടെ ഗതി, തൊഴുത്തിലേക്ക് തിരിച്ച്, ഹെർക്കുലീസ് ഈ കൃത്യവും തൃപ്തികരമായി നിർവ്വഹിച്ചു. ആറാമതായി ജനങ്ങളെ നിരന്തരം ഉപദ്രവിച്ചുകൊണ്ടിരുന്ന സ്റ്റൈംഫാലിയൻ പക്ഷിസമൂഹത്തെ കൊന്നൊടുക്കുകയായിരുന്നു. അഥീനയുടെ സഹായത്തോടെ ഇതും ചെയ്തു തീർത്തു. ഏഴാമത്തെ ജോലി ക്രീറ്റിലേക്ക് ചെന്ന് അവിടത്തെ അതിസുന്ദരനായ കാട്ടുകൊമ്പനെ, യുറിസ്തിയസ്സിലേക്ക് കൊണ്ടുവരികയായിരുന്നു. പൊസൈഡൺ മിനോസിനു നല്കിയ ഉപഹാരമായിരുന്നു ഇത്. ഹെർക്കുലീസ് ഇതിലും വിജയിച്ചു. എട്ടാമത്തെ കൃത്യം, ത്രേസിലെ രാജാവ് ഡയോമിഡസിന്റെ കൈവശം ഉണ്ടായിരുന്ന മനുഷ്യഭുക്കുകളായ പെൺ കുതിരകളെ കൊണ്ടുവരികയായിരുന്നു. ഡയോമിഡെസിനെ വധിച്ച് ഹെർക്കുലീസ് കുതിരകളെ നേടിയെടുത്തു. ആമസോൺ വംശജരുടെ രാജ്ഞി ഹിപ്പോലിറ്റയുടെ അരപ്പട്ട കൊണ്ടുവരികയായിരുന്നു അടുത്ത കൃത്യം.ഹീരയുടെ കുതന്ത്രങ്ങൾ മൂലം സൌഹൃദപൂർവ്വും നടക്കുമായിരുന്ന ഈ കൃത്യം പാടെ അലങ്കോലപ്പെട്ടു, അരഞ്ഞാൺ കൈക്കലാക്കാൻ കഴിഞ്ഞെങ്കിലും ഹെർക്കുലീസിന് ഹിപ്പോലിറ്റയെ വധിക്കേണ്ടിവന്നു. പത്താമത്തെ സാഹസകൃത്യം എറിത്ര ദ്വീപിൽ വസിച്ചിരുന്ന മൂന്നുടലുകളുളള ജെറിയോണിന്റെ കന്നുകാലികളെ കടത്തിക്കൊണ്ടു വരികയായിരുന്നു. ഹെർക്കുലീസ് ഇത് നിഷ്പ്രയാസം ചെയ്തു തീർത്തു. പതിനൊന്നാമത്തെ കൃത്യം.ഹോസ്പെറൈഡിസിന്റെ സ്വർണ്ണ ആപ്പിളുകൾ കണ്ടുപിടിച്ച് തിരിച്ചു കൊണ്ടുവരികയായിരുന്നു. ഹോസ്പൈറിഡിസിന്റെ അച്ഛനായിരുന്ന, അറ്റ്ലസിനോട് ഹെർക്കുലീസ് സഹായം ആവശ്യപ്പെട്ടു.ഹെർക്കുലീസിന്റെ മുതുകിലേക്ക് സ്വന്തം ഭാരം(സ്വർഗ്ഗവും ഭൂമിയും) കയറ്റി വെച്ച ശേഷം അറ്റ്ലസ് ആപ്പിളുകൾ കൊണ്ടുവരാൻ പോയി. ആപ്പിളുകളുമായി തിരിച്ചു വന്നെങ്കിലും ഭാരം തിരിച്ചടുക്കാൻ സന്നദ്ധനായില്ല. ഹെർക്കുലീസ് തന്ത്രപൂർവ്വം "ഭാരം ശരിക്കു വെക്കട്ടെ തല്ക്കാലം ഒന്നു പിടിക്കു" എന്നു പറഞ്ഞുകൊണ്ട് ഭാരം അറ്റ്ലസിലേക്കു മാറ്റുകയും ആപ്പിളുകളുമായി സ്ഥലം വിടുകയും ചെയ്തു. പന്ത്രണ്ടാമത്തെ സാഹസികകൃത്യം നടത്തിയെടുക്കാനായി ഹെർക്കുലീസിന് പാതാളലോകത്തിലെത്തേണ്ടി വന്നു. അവിടത്തെ ഭീകരനായ കാവൽ നായ സെർബറസിനെ കടത്തിക്കൊണ്ടു വരണം.പ്ളൂട്ടോ സമ്മതം മൂളി, പക്ഷെ ഒരു നിബന്ധന, നിരായുധനായിരിക്കണം, കൈകൾ മാത്രമേ ഉപയോഗിക്കാവൂ. ഹെർക്കുലീസ് അങ്ങനെത്തന്നെ സെർബറസിനെ കീഴടക്കി. 

ഹെർക്കുലീസിനെ കേന്ദ്രമാക്കി വേറേയും അനവധി വീരസാഹസിക കഥകൾ ഗ്രീക്കു പുരാണത്തിലുണ്ട്. 
ഹെർക്കുലീസിന്റെ അന്ത്യം അതിദാരുണമായിരുന്നു. ഹെർക്കുലീസിനെ തന്നിലേക്ക് കുടുതൽ ആകർഷിക്കാനായി ഭാര്യ ഡെയാനിറ വശ്യവസ്ത്രം അയാളെ ധരിപ്പിക്കുന്നു. വിഷലിപ്തമായ വസ്ത്രത്തിന്റെ ചൂടു സഹിക്കാഞ്ഞ്, എരിപൊരി കൊളളുന്ന ഹെർക്കുലീസ് ചിതയൊരുക്കി അതി ചാടി ദേഹത്യാഗം ചെയ്യുന്നു. 


</doc>
<doc id="228960" url="https://ml.wikipedia.org/wiki?curid=228960" title="വില്യം ടോബിയാസ് റിംഗിൾടോബ്‌">
വില്യം ടോബിയാസ് റിംഗിൾടോബ്‌

കേരളത്തിലെത്തിയ ആദ്യത്തെ പ്രൊട്ടസ്റ്റന്റ് മിഷണറിയാണ് വില്യം ടോബിയാസ് റിംഗിൾടോബ്‌. 1770 ആഗസ്റ്റ് 8-ന് ജർമനിയിലെ സിലിഷ്യയിൽ ജനിച്ചു. ഹാല്ലെ സർവകലാശാലയിലായിരുന്നു വിദ്യാഭ്യാസം. ലൂഥറൻ വിശ്വാസിയായിരുന്ന ഇദ്ദേഹം 1797-ൽ എസ്.പി.സി.കെ (സൊസൈറ്റി ഫോർ ദ് പ്രൊപഗേഷൻ ഒഫ് ക്രിസ്റ്റ്യൻ നോളജ്) യുടെ മിഷണറിയായി കൽക്കത്തയിൽ (ഇപ്പോൾ കൊൽക്കത്ത) വന്നുവെങ്കിലും ഇംഗ്ലണ്ടിലേക്ക് വൈകാതെ മടങ്ങിപ്പോകേണ്ടിവന്നു. 1803-ൽ എൽ.എം.എസ്. (ലൻ മിഷൻ സൊസൈറ്റി) അംഗമാകുകയും 1804-ൽ വീണ്ടും ഇന്ത്യയിൽ മിഷണറിപ്രവർത്തനങ്ങൾക്കായി എത്തുകയും ചെയ്തു. ഇദ്ദേഹത്തിന്റെ ശരിയായ നാമം വില്യം ടോബിയാസ് റിംഗിൾ ടോബ് (william Tobias Ringeltaube) എന്നാണ്.

ദക്ഷിണേന്ത്യയിൽ തരങ്കംപാടി (Tranquebar)യിലെ എസ്. പി.സി.കെ. യുമായി ബന്ധപ്പെട്ട് പ്രവർത്തിച്ച ഇദ്ദേഹം, തിരുവിതാംകൂറിലെ ആദ്യകാല ക്രൈസ്തവരിലൊരാളായ വേദമാണിക്കത്തിന്റെ അഭ്യർഥനയനുസരിച്ച് 1806 ഏ. -ൽ മൈലാടി ഗ്രാമത്തിലെത്തി. അവിടെ ഒരു ക്രൈസ്തവദേവാലയം പണിയുന്നതിനായി ദിവാന്റെ അനുമതിക്കു ശ്രമിച്ചെങ്കിലും വിജയിച്ചില്ല. തന്മൂലം മൈലാടിയിൽ നിന്ന് പാളയംകോട്ടയിലേക്കുപോയി. അവിടെ മൂന്ന് വർഷം ചെലവഴിച്ചു. 1809-ൽ വീണ്ടും മൈലാടിയിലെത്തി. അധികാരികളുടെ സമീപനത്തിൽ പിന്നീട് വന്ന മാറ്റം ദേവാലയനിർമ്മാണത്തിന് അനുമതി ലഭിക്കുവാൻ കാരണമായി. 1816-ഓട് കൂടി ടോബ് മൈലാടിയിലുൾപ്പെടെ ഏഴ് പ്രാർഥനാസമൂഹങ്ങൾ സ്ഥാപിച്ചു. എല്ലാ പ്രാർഥനാസമൂഹങ്ങളോടനുബന്ധിച്ചും വിദ്യാലയങ്ങളും പ്രവർത്തിച്ചിരുന്നു. സമൂഹത്തിന്റെ താഴെക്കിടയിലുള്ളവർക്കും പെൺകുട്ടികൾക്കും ഇംഗ്ളീഷ് വിദ്യാഭ്യാസം ലഭിക്കുവാൻ ഇത് സഹായകമായി. ബ്രിട്ടിഷ് റസിഡന്റായിരുന്ന കേണൽ മെക്കാളെപ്രഭു ടോബ്‌ യുടെ പ്രവർത്തനങ്ങൾക്ക് ആവശ്യമായ സഹായങ്ങൾ ചെയ്തു. ടോബ് താഴ്ന്ന ജാതിക്കാരുടെ ഉന്നമനത്തിനും ക്ഷേമത്തിനും വേണ്ടിയാണ് കൂടുതലും പ്രവർത്തിച്ചത്. ജനങ്ങളിൽ അധികഭാരം ചുമത്തിയിരുന്ന ചില നികുതികൾ റദ്ദാക്കുവാൻ ഇദ്ദേഹം റസിഡന്റിനെ പ്രേരിപ്പിച്ചത് കൂടുതൽ ജനപ്രീതി നേടുവാനിടയാക്കി.

അനാരോഗ്യംമൂലം ഇദ്ദേഹം കേരളത്തിലെ പ്രവർത്തനങ്ങൾക്ക് വേദമാണിക്കത്തെ ചുമതലപ്പെടുത്തിയതിനുശേഷം 1816-ൽ കൊളംബി (ശ്രീലങ്ക)ലേക്കും പിന്നീട് മലാക്കയിലേക്കും പോയി. ഇദ്ദേഹത്തിന്റെ മരണത്തെക്കുറിച്ച് കൃത്യമായ വിവരങ്ങൾ ലഭ്യമല്ല. മലയായിലെ കിരാതജാതിക്കാർ ഇദ്ദേഹത്തെ കൊന്നുവെന്നും, മധ്യ ആഫ്രിക്കയിലെ നരഭോജികൾ 1820-ൽ ഇദ്ദേഹത്തെ കൊലപ്പെടുത്തിയെന്നും, ഈ രണ്ടുവിധത്തിലുമല്ല, ഒരു കപ്പൽ യാത്രാമധ്യേ ഇദ്ദേഹം മരിക്കുകയാണുണ്ടായതെന്നുമുള്ള വ്യത്യസ്ത അഭിപ്രായങ്ങളുണ്ട്. 


</doc>
<doc id="228962" url="https://ml.wikipedia.org/wiki?curid=228962" title="ഡോബ്രൂജ">
ഡോബ്രൂജ

തെക്കു കിഴക്കൻ യൂറോപ്പിൽ, ഡാന്യൂബ് നദീമുഖത്തിനും കരിങ്കടലിനും ഇടയ്ക്ക് സ്ഥിതിചെയ്യുന്ന ഒരു പ്രദേശമാണ് ഡോബ്രൂജ. 23,260 ചതുരശ്ര കിലോമീറ്റർ വിസ്തീർണമുള്ള ഈ പ്രദേശത്തിന്റെ ഉത്തര-മധ്യപ്രദേശങ്ങൾ റുമാനിയയിലും ബാക്കിഭാഗങ്ങൾ ബൾഗേറിയയിലുമായി വ്യാപിച്ചുകിടക്കുന്നു.

പൊതുവേ വരണ്ട കാലാവസ്ഥയാണ് ഇവിടെ അനുഭവപ്പെടുന്നത്. ഇവിടത്തെ മണ്ണ് വളരെ വളക്കൂറുള്ളതാണ്. ധാന്യങ്ങൾ, മുന്തിരി, മൾബറി, പുകയില എന്നിവയാണ് ഇവിടത്തെ മുഖ്യ വിളകൾ. റുമാനിയൻ ഡോബ്രൂജ റുമാനിയയിലെ പ്രധാനപ്പെട്ട വിനോദസഞ്ചാരകേന്ദ്രമാണ്. ജലകായികവിനോദത്തിനുള്ള ഇവിടത്തെ വിപുലമായ സന്നാഹങ്ങൾ വൻതോതിൽ വിനോദ സഞ്ചാരികളെ ഇവിടത്തേക്ക് ആകർഷിക്കുന്നുണ്ട്. റുമാനിയൻ ഡോബ്രൂജയിലെ ഏറ്റവും വലിയ തുറമുഖ പട്ടണമാണ് "കോൺസ്റ്റാന്റ". "സിലിസ്ത്ര, തോൽബുക്കിൻ" എന്നിവയാണ് ബൾഗേറിയൻ ഡോബ്രൂജയിലെ പ്രധാനപ്പെട്ട നഗരങ്ങൾ. 
ഡാഷിയൻ ഗോത്രക്കാരായിരുന്നു ഡോബ്രൂജയിലെ ആദിമ നിവാസികൾ. നിരവധി സംസ്കാരങ്ങൾ ഈ പ്രദേശത്തിന്റെ ഗതിവിഗതികളെ സ്വാധീനിച്ചിട്ടുള്ളതായി ചരിത്ര രേഖകളുണ്ട്. ബി.സി. 6-ആം നൂറ്റാണ്ടിൽ ഗ്രീക്കുകാർ ഡോബ്രൂജയുടെ തീരത്ത് നിരവധി ജനവാസ കേന്ദ്രങ്ങൾ സ്ഥാപിച്ചിരുന്നു. "ടോമി, ഹിസ്ട്രിയ, കലാട്ടീസ്" എന്നിവ അവയിൽ പ്രാധാന്യമർഹിക്കുന്നു. ഹിസ്ട്രിയ ആധുനിക ഡോബ്രൂജയിലെ പുരാവസ്തു പ്രാധാന്യമുള്ള ഒരു പ്രദേശമാണ്. ബി.സി. 5-ആം നൂറ്റാണ്ടിൽ സിഥിയന്മാർ ഡോബ്രൂജ അധീനപ്പെടുത്തിയെങ്കിലുംബി.സി. 1-ആം നൂറ്റാണ്ടായപ്പോഴേക്കും ഈ പ്രദേശം റോമാക്കാരുടെ കീഴിലായി. എ.ഡി. 4-ആം നൂറ്റണ്ടു വരെ ഡോബ്രൂജ റോമാ സാമ്രാജ്യത്തിന്റെ ഭാഗമായി തുടർന്നു. എ.ഡി. 4-ആം നൂറ്റാണ്ടിൽ റോമാ സാമ്രാജ്യം വിഭജിക്കപ്പെട്ടതോടുകൂടി ഇത് ബൈസാന്തിയൻ സാമ്രാജ്യത്തിന്റെ ഭാഗമായിത്തീർന്നു.

മധ്യ ഏഷ്യയിൽ നിന്നുള്ള ബൾഗാറുകൾ എന്ന തുർക്കി ഗിരിവർഗസംഘം ഡാന്യൂബിലെ ബൈസാന്തിയൻ പ്രവിശ്യകളെ നിരന്തരം ആക്രമിച്ച് അശാന്തി വളർത്തിക്കൊണ്ടിരുന്ന സാഹചര്യത്തിൽ ഡോബ്രൂജ ഉൾ പ്പെട്ട ബാൾക്കൺ-ഡാന്യൂബൻ പ്രവിശ്യകളെ ബൾഗാറുകൾക്കു വിട്ടുകൊടുക്കാൻ ബൈസാന്തിയൻ ചക്രവർത്തി നിർബന്ധിതനായിത്തീർന്നു. 681-ൽ തദ്ദേശീയരായ സ്ലാവ് ജനതയുടെ സഹകരണത്തോടെ ബൾഗാറുകൾ ഇവിടെ സ്വന്തമായൊരു സാമ്രാജ്യം സ്ഥാപിച്ചു. 11-ആം നൂറ്റാണ്ടുവരെ ഡോബ്രൂജ ഈ ഒന്നാം ബൾഗേറിയൻ സാമ്രാജ്യത്തിന്റെ ഭാഗമായി വർത്തിച്ചു. 1018-ൽ ബൈസാന്തിയൻ ചക്രവർത്തിയായ ബാസിൽ II ബൾഗേറിയൻ സാമ്രാജ്യത്തിൽ നിന്ന് ഡോബ്രൂജയെ മോചിപ്പിച്ചു. തുടർന്ന് ഡോബ്രൂജ ഉൾ പ്പെട്ട ബൾഗേറിയൻ പ്രദേശം വീണ്ടും ബൈസാന്തിയരുടെ അധീനതയിലായി. 12-ആം നൂറ്റാണ്ടിൽ ബൈസാന്തിയൻ ഭരണത്തിൽ നിന്നും ബൾഗേറിയക്കാർ സ്വാതന്ത്യം നേടിയതിനുശേഷം രൂപവത്കൃതമായ രണ്ടാം ബൾഗേറിയൻ സാമ്രാജ്യത്തിന്റെ ഭാഗമായിരുന്നു പിന്നീട് ഡോബ്രൂജ. 14-ആം നൂറ്റാണ്ടിൽ ഈ സാമ്രാജ്യം ശിഥിലമായതിനെത്തുടർന്ന് വലേചിയൻ (Wallachian) രാജാവായ ഡൊബ്രോറ്റിഷ് ഡോബ്രൂജയിൽ ഒരു നാട്ടുരാജ്യം സ്ഥാപിച്ചു. ഡോബ്രൂജ എന്ന സ്ഥലനാമത്തിന്റെ അടിസ്ഥാനമിതായിരിക്കാം എന്ന് ചരിത്രകാരന്മാർ കരുതുന്നു. വലേചിയക്കാരെ പരാജയപ്പെടുത്തിക്കൊണ്ട് 1411-ൽ ഡോബ്രൂജയിൽ അടിത്തറയുറപ്പിച്ച തുർക്കി ഭരണം 400 വർഷം നീണ്ടു നിന്നു. കിരാതമായ ഭരണരീതികളും അമിത നികുതികളും നിമിത്തം ജനജീവിതത്തെ ദുസ്സഹമാക്കിത്തീർത്ത ഈ കാലഘട്ടം ഡോബ്രൂജയുടെ ചരിത്രത്തിലെ ഇരുണ്ട അധ്യായമായി കരുതപ്പെടുന്നു.
1877-ൽ തുർക്കിയും റഷ്യയും തമ്മിലുള്ള യുദ്ധമുന്നണികളിൽ ഒന്നായിരുന്നു ഡോബ്രൂജ. സാൻസ്റ്റഫാനോ കരാർ പ്രകാരം യുദ്ധം അവസാനിച്ചപ്പോൾ ജേതാവായ റഷ്യയ്ക്ക് ഡോബ്രൂജയ്ക്കുമേൽ ഭാഗികമായ അവകാശം ലഭിച്ചു. ഈ കരാർ റഷ്യയുടെ താത്പര്യങ്ങൾക്കാണ് മുൻതൂക്കം നൽകിയിട്ടുള്ളത് എന്ന ആക്ഷേപങ്ങളുണ്ടായതിനെത്തുടർന്ന്, ബർലിനിൽ സമ്മേളിച്ച യൂറോപ്യൻ രാജ്യങ്ങൾ റഷ്യയുടെ അധീനതയിലുള്ള ഡോബ്രൂജയുടെ ഭാഗങ്ങൾകൂടി വീണ്ടെടുക്കുകയും ഡോബ്രൂജയെ റുമാനിയയ്ക്കും ബൾഗേറിയയ്ക്കുമായി പുനർവിഭജിച്ചു കൊടുക്കുകയും ചെയ്തു. ഇതനുസരിച്ച വടക്കൻ ഭാഗങ്ങൾ റുമാനിയയ്ക്കും തെക്കൻ ഭാഗങ്ങൾ ബൾഗേറിയയ്ക്കും അവകാശപ്പെട്ടതായി. ഡോബ്രൂജയുടെ അതിർത്തികൾ വീണ്ടും പലതവണ മാറ്റിമറിക്കപ്പെട്ടു. 20-ആം നൂറ്റാണ്ടിലെ മൂന്ന് പ്രധാന യുദ്ധങ്ങൾ ("രണ്ടാം ബാൾക്കൺ യുദ്ധം", ഒന്നാം ലോകമഹായുദ്ധം, രണ്ടാം ലോകയുദ്ധം എന്നിവ) ഇതിൽ നിർണായകമായിരുന്നു.
ഒന്നാം ലോകയുദ്ധാനന്തരം ഡോബ്രൂജ പൂർണമായും റുമാനിയയുടെ ഭാഗമായി മാറി. 1940-ൽ ക്രയോവ ഉടമ്പടി പ്രകാരം ഡോബ്രൂജയുടെ തെക്കൻ ഭാഗങ്ങൾ റുമാനിയ ബൾഗേറിയയ്ക്ക് തിരിച്ചു നൽകി. രണ്ടാം ലോകയുദ്ധാനന്തരമുണ്ടായ മറ്റ് ഉടമ്പടികളും ഈ തീരുമാനത്തെ സാധൂകരിക്കുകയാണ് ഉണ്ടായത്. ഇന്ന് ഡോബ്രൂജ ബൾഗേറിയയുടേയും റുമാനിയയുടേയും ഭാഗമായാണ് നിലനിൽക്കുന്നത്. 



</doc>
<doc id="228973" url="https://ml.wikipedia.org/wiki?curid=228973" title="ആർ.എസ്.എ. അൽഗൊരിതം">
ആർ.എസ്.എ. അൽഗൊരിതം

ഒരു പബ്ലിക് കീ ക്രിപ്റ്റോഗ്രഫി അൽഗൊരിതമാണ് ആർ.എസ്.എ. അൽഗൊരിതം. ഇതുണ്ടാക്കിയത് റോൺ റിവസ്റ്റ് (Ron Rivest), അഡി ഷമീർ (Adi Shamir), ലെനാർഡ് അഡ്ല്മാൻ (Leonard Adleman) എന്നിവരാണ്. ഇവരുടെ പേരുകളുടെ ആദ്യാക്ഷരങ്ങളിൽ നിന്നാണ് ഈ അൽഗൊരിതത്തിന് അർ.ഏസ്.ഏ (RSA) എന്ന പേര് വന്നത്. വലിയ സംഖ്യകളുടെ ഘടകങ്ങൾ കണ്ടെത്തുന്നത് അത്ര എളുപ്പമല്ല എന്നതാണ് ഈ അൽഗൊരിതത്തിന്റെ കേന്ദ്രതത്ത്വം. ഏത് പബ്ലിക് കീ എൻക്രിപ്ഷൻ രീതിയിലേതും പോലെ ഇവിടെയും ഒരു പബ്ലിക് കീയും ഒരു പ്രൈവറ്റ് കീയുമുണ്ടാകും. പബ്ലിക് കീ രണ്ട് അഭാജ്യസംഖ്യകളുടെ ഗുണനഫലവും (n) ഒരു എൻക്രിപ്ഷൻ ഘാതവും (e) ചേർന്ന ക്രമജോഡിയായിരിക്കും (n,e). n ഉം ഡീക്രിപ്ഷൻ ഘാതമായ d യും ചേർന്ന ക്രമജോഡിയായ (n,d) ആണ് പ്രൈവറ്റ് കീ.

RSA അൽഗോരിതം മൂന്ന് പ്രക്രിയകൾ അടങ്ങുന്നു കീ ഉത്പാദനം,എൻക്രിപ്ഷൻ,ഡീക്രിപ്ഷൻ. 

ഇനി ഇത് വച്ച് എങ്ങനെ എൻക്രിപ്ഷൻ ചെയ്യുന്നു എന്ന് നോക്കാം. ഉദാഹരണത്തിന് ഒരു കമ്പ്യൂട്ടറിൽ നിന്ന് മറ്റൊരു കമ്പ്യൂട്ടറിലേക്ക് "A" എന്ന അക്ഷരം എൻക്രിപ്റ്റ് ചെയ്ത് അയക്കണമെന്ന് വച്ചോ. ഇതിന്റെ ASCII വാല്യു (ഡെസിമൽ) 65 ആണ്. 


65 നെ എൻക്രിപ്റ്റ് ചെയ്തതിന്റെ ഫലമായ 168 ആണ് മറ്റേ കമ്പ്യൂട്ടറിലോട്ട് അയക്കുക.

സ്ന്ദേശം ലഭിക്കുന്ന കമ്പ്യൂട്ടർ 168 നെ ഇപ്രകാരം ഡീക്രിപ്റ്റ് ചെയ്യുന്നു.


ഈ സന്ദേശത്തെ മറ്റേതെങ്കിലും തല്പരകക്ഷിക്ക് (ഉദാ : ഗവണ്മെന്റ് ഇന്റലിജൻസ് ഏജൻസികൾ) പൊളിച്ച് (break) മെസ്സേജ് എന്തെന്ന് മനസ്സിലാക്കണമെങ്കിൽ പബ്ലിൿ കീയായ 899 യിൽ നിന്ന് അതിന്റെ ഫാക്റ്ററുകളായ ആ രണ്ട് അഭാജ്യസംഖ്യകൾ കിട്ടണം. ഇതിന് ഒരു മാർഗ്ഗമാണ് . എന്നാൽ ബ്രൂട്ട് ഫോഴ്സ് ആക്രമണങ്ങൾ വലിയ സംഖ്യകൾക്ക് വളരെ സമയമെടുക്കുന്നവയാണ്. കൂടുതൽ കാര്യക്ഷമമായ ഗൂഢശാസ്ത്രആക്രമണങ്ങളും ഉണ്ടെങ്കിലും ഇന്നത്തെ നിലയിൽ 1000 ബിറ്റുകൾക്ക് മുകളിലുള്ള, നല്ല രീതിയിൽ തിരഞ്ഞെടുക്കപ്പെട്ട ആർ.എസ്.എ. കീകൾ ക്രാക്ക് ചെയ്യുന്നത് അസാധ്യമെന്നുതന്നെ പറയാം.


</doc>
<doc id="228996" url="https://ml.wikipedia.org/wiki?curid=228996" title="മോണ്ടി ക്രിസ്റ്റോ കൊട്ടാരം">
മോണ്ടി ക്രിസ്റ്റോ കൊട്ടാരം

ആസ്ട്രേലിയായിലെ ന്യൂ സൌത്ത് വെയിൽസ്‌ പ്രദേശത്തുള്ള ജൂണീ പട്ടണത്തിൽ സ്ഥിതി ചെയ്യുന്ന ഒരു വിക്ടോറിയൻ ബംഗ്ലാവ്. 1885 ൽ ക്രിസ്റ്റഫർ വില്യം ക്രൌളി എന്ന ധനികൻ നിർമിച്ച ഈ കൊട്ടാരം പരേതാത്മാക്കളുടെ സാന്നിധ്യം, മറ്റു നിരവധി അസാധാരണ സംഭവങ്ങൾ എന്നിവ കൊണ്ട് കുപ്രസിദ്ധമാണ്.നൂറ്റി നാൽപ്പതോളം എക്കർ വിശാലമായ വളപ്പിൽ സ്ഥിതി ചെയ്യുന്ന ഈ കൊട്ടാരത്തിൽ 1948 വരെ ക്രൌളി കുടുംബം താമസിക്കുകയും ശേഷം 1963 വരെ വിവിധ ആളുകൾ താൽക്കാലിക നിയന്ത്രണാധികാരത്തിൽ പരിരക്ഷിച്ചു വരികയും ചെയ്തു. 1963 ൽ റയാൻ കുടുംബം വസ്തുവകകൾ ഏറ്റെടുക്കുകയും തുടർന്ന് കൊട്ടാരവും പരിസരവും പുരാവസ്തു വ്യാപാര ശാല,മ്യൂസിയം,വിനോദ സഞ്ചാര കേന്ദ്രം എന്നീ നിലകളിൽ നടത്തി വരികയും ചെയ്യുന്നു.അദൃശ്യവും അസാധാരണവുമായ ശബ്ദങ്ങൾ,സാന്നിധ്യം,നിഗൂഡമായ നിരവധി സംഭവങ്ങൾ തുടങ്ങിയ നിരവധി തവണ റിപ്പോർട്ട് ചെയ്യപ്പെട്ടിട്ടുള്ളതിനാൽ ഇന്ന് ആസ്ട്രേലിയയിലെ ഏറ്റവും കുപ്രസിദ്ധമായ ഭവനം ആണ് മോണ്ടി ക്രിസ്റ്റോ കൊട്ടാരം.


</doc>
<doc id="229000" url="https://ml.wikipedia.org/wiki?curid=229000" title="ചാലക്കുടി ഫൊറോന പള്ളി">
ചാലക്കുടി ഫൊറോന പള്ളി

തൃശ്ശൂർ ജില്ലയിലെ ചാലക്കുടിയിൽ സ്ഥിതി ചെയ്യുന്ന ക്രൈസ്തവ ദേവാലയമാണ് ചാലക്കുടി ഫൊറോന പള്ളി (Chalakudy Forane Church) അഥവ സെന്റ് മേരീസ് ഫൊറോന പള്ളി (Nativity of Our Lady Forane Church). പൗരസ്ത്യ കത്തോലിക്ക വിഭാഗത്തിലെ സീറോ മലബാർ കത്തോലിക്ക സഭയുടെ ഭാഗമാണ് ഈ പള്ളി. വിശുദ്ധ മറിയത്തിന്റെ നാമധേയത്തിലാണ് പള്ളി സ്ഥാപിച്ചിരിക്കുന്നത്. 

ഒരു മരിയൻ തീർത്ഥാടനകേന്ദ്രമായ ഇവിടെ "ഹോളി ലാന്റ്" എന്ന പേരിലുള്ള ബൈബിൾ ഗ്രാമം വളരെയധികം തീർത്ഥാടകരെ ആകർഷിക്കുന്നതാണ്.

തൃശ്ശൂർ അതിരൂപതയിൽ ഇരിങ്ങാലക്കുട രൂപതയുടെ കീഴിലുള്ള ചാലക്കുടി ഫൊറോന പള്ളിയുടെ കീഴിൽ ഈ പള്ളിയടക്കം 18 ഇടവക പള്ളികളുണ്ട്.



</doc>
<doc id="229016" url="https://ml.wikipedia.org/wiki?curid=229016" title="കിംഗ്‌ഡം ടവർ">
കിംഗ്‌ഡം ടവർ

പണി പൂർത്തിയാക്കുപ്പോൾ ലോകത്തിലെ എറ്റവും‌ ഉയരം കൂടിയ കെട്ടിടം ആയിരിക്കും സൗദിഅറേബ്യയിലെ ജിദ്ദയിൽ 3290 അടി ഉയരത്തിൽ നിർമ്മിക്കുന്ന കിംഗ്‌ഡം ടവർ (അറബി: ബുർജ് അൽ മംലക്ക). വടക്കൻ ജിദ്ദയിൽ ചെങ്കടലിനോട് ചേർന്ന് 53 ലക്ഷം സ്ക്വയർ മീറ്ററിലധികം വിസ്തൃതിയിലുള്ള കിംഗ്‌ഡം സിറ്റിയിലാണ് ഈ കെട്ടിടം നിർമ്മിക്കുന്നത്.ഒരു കിലോമീറ്റർ ഉയരമുള്ള ലോകത്തിലെ ആദ്യ കെട്ടിടവും ഇതായിരിക്കും. സൗദി രാജകുടുംബത്തിന്റെ കമ്പനിയായ കിംഗ്‌ഡം ഹോൾഡിംഗ്‌ കമ്പനിയാണ്‌ കെട്ടിടം നിർമ്മിക്കുന്നത്..

കിംഗ്‌ഡം ഹോൾഡിംഗ്‌ കമ്പനിക്ക് കീഴിൽ ജിദ്ദയുടെ വടക്കൻ മേഖലയിൽ നിർമ്മിക്കുന്ന കിംഗ്‌ഡം സിറ്റിയുടെ മുഖ്യ ശ്രദ്ധാ കേന്ദ്രമാകുന്ന ഈ ടവർ ഉയരത്തിലെന്ന പോലെ മറ്റു പല സംവിധാനങ്ങളിലും പ്രത്യേകതയുള്ളതായിരിക്കും. പഞ്ചനക്ഷത്ര ആഡംബര ഹോട്ടലായ ഫോർസീസണ് പുറമെ ഫോർസീസൺ അപ്പാർട്ട്‌മെന്റ്‌സ്, ലോകോത്തര നിലവാരത്തിലുള്ള ഓഫിസ് മുറികൾ, നിരീക്ഷണ കേന്ദ്രം എന്നിവയുമുണ്ടാകും. കൂടാതെ ഹോട്ടലുകൾ, ഫ്‌ളാറ്റുകൾ എന്നിവ ഉൾപ്പെടുന്ന കിംഗ്‌ഡം ടവറിൽ 80000 പേർക്ക്‌ താമസിക്കാനുള്ള സൗകര്യം ഉണ്ടാകും.


</doc>
<doc id="229020" url="https://ml.wikipedia.org/wiki?curid=229020" title="മൂന്നാംമുറ">
മൂന്നാംമുറ

എസ്.എൻ. സ്വാമിയുടെ തിരക്കഥയിൽ കെ. മധു സംവിധാനം ചെയ്ത് 1988-ൽ പുറത്തിറങ്ങിയ മലയാളചലച്ചിത്രമാണ് മൂന്നാംമുറ. മോഹൻലാൽ, ലാലു അലക്സ്, രേവതി എന്നിവരാണ് പ്രധാനവേഷങ്ങളിൽ അഭിനയിച്ചിരിക്കുന്നത്.




</doc>
<doc id="229023" url="https://ml.wikipedia.org/wiki?curid=229023" title="കെ. ഓമനക്കുട്ടി">
കെ. ഓമനക്കുട്ടി

കേരളത്തിലെ പ്രമുഖയായ സംഗീതഞ്ജയും സംഗീത അദ്ധ്യാപികയുമാണ് ഡോ.കെ. ഓമനക്കുട്ടി(ജനനം :). തിരുവനന്തപുരത്തെ സംഗീത ഭാരതിയുടെ ഡയറക്ടറും സെക്രട്ടറിയുമാണ്. കേരള യൂണിവേഴ്സിറ്റി സംഗീത വിഭാഗം  മേധാവിയായിരുന്നു. ആകാശവാണിയുടെയും ദൂരദർശന്റെയും ടോപ് ഗ്രേഡ് ആർട്ടിസ്റ്റാണ്. കേരള സംഗീതനാടക അക്കാദമി ഫെലോഷിപ്പ് ഇവർക്ക് ലഭിച്ചിട്ടുണ്ട്.

ദക്ഷിണേന്ത്യയിലെ പേരെടുത്ത ഹോർമോണിസ്റ്റും കർണാടകസംഗീതജ്ഞനുമായിരുന്ന മലബാർ ഗോപാലൻ നായരുടെയും സംഗീതാധ്യാപിക കമലാക്ഷിയമ്മാളുടെയും മകളായി ജനിച്ചു. ആറന്മുള പൊന്നമ്മ, പാറശ്ശാല പൊന്നമ്മാൾ എന്നിവരോടൊപ്പം സ്വാതി സംഗീത അക്കാദമിയിലെ ആദ്യ ബാച്ച് വിദ്യാർത്ഥിയായിരുന്നു കമലാക്ഷിയമ്മാൾ.സുവോളജിയിലെ ബിരുദ പഠനത്തിനു ശേഷം അന്ന് സ്വാതി സംഗീത അക്കാദമി പ്രിൻസിപ്പലായിരുന്ന ശെമ്മാങ്കുടിയുടെ നിർബന്ധത്തിനു വഴങ്ങി സംഗീത പഠനത്തിനു ചേർന്നു. ശെമ്മാങ്കുടിയും ജി.എൻ.ബി. യുമടക്കം നിരവധി മഹാരഥന്മാരുടെ പക്കൽ സംഗീതാഭ്യാസനം നടത്തി. ആൾ ഇൻഡ്യാ റേഡിയോയിൽ ജോലി ലഭിച്ചെങ്കിലും അതുപേക്ഷിച്ച് ഗവൺമെന്റ് വിമൻസ് കോളേജിൽ താത്കാലിക സംഗീത അധ്യാപികയായി. കഥകളി സംഗീതത്തെക്കുറിച്ചുള്ള ഗവേഷണത്തിന് ഡോക്ടറേറ്റ് ലഭിച്ചു.

പ്രമുഖ സംഗീതഞ്ജനായ എം.ജി. രാധാകൃഷ്ണൻ, ഗായകൻ എം.ജി. ശ്രീകുമാർ എന്നിവർ സഹോദരങ്ങളാണ്.

1997 ൽ സംഗീതഭാരതി എന്ന സ്ഥാപനം ആരംഭിച്ചു. കെ.എസ്. ചിത്രയടക്കം നിരവധി പ്രമുഖർ ഇവിടുത്തെ വിദ്യാർത്ഥികളായിരുന്നു. സ്വാതി കൃതികളുടെ സമാഹരണം സി.ഡി യായി പുറത്തിറക്കിയിട്ടുണ്ട്.


</doc>
<doc id="229032" url="https://ml.wikipedia.org/wiki?curid=229032" title="ചെന്നിത്തല ഹോറേബ് പള്ളി">
ചെന്നിത്തല ഹോറേബ് പള്ളി

ചെന്നിത്തലയിലുള്ള യാക്കോബായ സുറിയാനി ക്രിസ്ത്യാനികളുടെ അരാധനാലയമാണു ഹോറേബ് പള്ളി. സെന്റ് ജോർജ്ജ് ഹോറേബ് യാക്കൊബായ സുറിയാനി പള്ളി എന്ന താണു ശരിയായ നാമം. ചെന്നിത്തല കൊച്ചൂപള്ളി, ചെന്നിത്തല പുത്തൻ പള്ളി എന്നും ഈ പള്ളി അറിയപെടും. ആന്ത്യോഖ്യായുടെയും കിഴക്കോക്കെയുടെയും പരിശുദ്ധ പത്രൊസിന്റെ ശ്ലൈഹീക സിംഹാസനത്തിൻ കീഴിലുള്ള യാക്കോബായ സുറിയാനി ക്രിസ്ത്യാനി സഭയുടെ നിരണം ഭദ്രാസനത്തിൻ കീഴിലുള്ള പള്ളിയാണു ചെന്നിത്തല ഹോറേബ് പള്ളി.ചെന്നിത്തല ത്രിപ്പെരുമ്ന്തുറ പഞ്ചായത്തിലെ ഇർമത്തുരാണു പള്ളി സ്ഥിതിചെയ്യുന്നത്. 



</doc>
<doc id="229039" url="https://ml.wikipedia.org/wiki?curid=229039" title="ഗ്രാസ്സ് ജിഐഎസ്">
ഗ്രാസ്സ് ജിഐഎസ്

ഗ്രാസ്സ് ജി ഐ എസ് (ജ്യോഗ്രാഫിൿ റിസോഴ്സസ് അനാലിസിസ് സപ്പോർട്ട് സിസ്റ്റം) സ്വതന്ത്ര സോഫ്റ്റ്‌വെയർ ലൈസൻസിൽ ലഭ്യമായ ഭൂവിവരവ്യവസ്ഥ ആണു്. ഇതിനു് റാസ്റ്റർ, ടോപ്പോളജിക്കൽ സദിശം, ഇമേജ് പ്രോസ്സിങ്, ഗ്രാഫിൿ ഡാറ്റ എന്നിവ കൈകാര്യം ചെയ്യാൻ ശേഷിയുണ്ടു്. 

ഗ്രാസ്സ് ഗ്നൂ സാർവ്വജനിക അനുവാദപത്രം മുഖേനയാണു് പുറത്തിറക്കിയിട്ടുള്ളതു്. ഇതു് ഗ്നു/ലിനക്സ്, മൈക്രോസോഫ്റ്റ്‌ വിൻഡോസ്‌, മാക് ഒ.എസ്. ടെൻ തുടങ്ങി പല പ്ലാറ്റ്ഫോമുകളിൽ പ്രവർത്തിക്കും. ഉപയോക്താക്കൾക്കു് ഗ്രാസ്സ് സോഫ്റ്റ്‌വെയറിന്റെ ഘടകങ്ങൾ ഗ്രാഫിക്കൽ യൂസർ ഇന്റർഫേസ് വഴിയോ കമാന്റ് ലൈൻ വഴിയോ ക്വാണ്ടം ജിസ് പോലത്തെ സോഫ്റ്റ്‌വെയറുകളിൽ പ്ലഗ്ഗു ചെയ്തോ ഉപയോഗിക്കാം.


</doc>
<doc id="229069" url="https://ml.wikipedia.org/wiki?curid=229069" title="ജന്മവാസന">
ജന്മവാസന

യാതൊരു പരിശീലനവുമില്ലാതെ സാധാരണ ചുറ്റുപാടിൽ സ്വതസ്സിദ്ധമായ പ്രവർത്തനങ്ങൾക്ക് പ്രേരണ നൽകുന്ന പരമ്പരാസിദ്ധമായ ഘടനാവിശേഷങ്ങളെ സഹജവാസനകൾ അല്ലെങ്കിൽ ജന്മവാസനകൾ എന്ന് വിവക്ഷിക്കുന്നു. മനുഷ്യനുൾപ്പെടെ എല്ലാതരം ജീവികൾക്കും പ്രകൃത്യാ ലഭിക്കുന്നതാണിത്.ഒരു പ്രവൃത്തി ജന്മവാസനയെന്ന് പറയണമെങ്കിൽ അത് പരമ്പരാഗതമായിരിക്കണം; പരിശീലനം കൊണ്ട് ലഭിച്ചതായിരിക്കരുത്; സാധാരണപരിതഃസ്ഥിതികളിൽ മാറ്റങ്ങൾക്ക് വിധേയമാകാത്തതായിരിക്കണം; ഒരു വർഗ്ഗത്തിനു സ്വതസ്സിദ്ധമായി ലഭിച്ചതായിരിക്കണം.

പിറന്നയുടനെ സ്വയം പ്രേരിതമായ ഒരു കഴിവ് എല്ലാ ജീവികളിലും കാണാവുന്നതാണ്. മുട്ടയിൽ നിന്നും വിരിഞ്ഞു പുറത്തിറങ്ങി ഏതാനും നിമിഷങ്ങൾക്കകംതന്നെ ഒരു കോഴിക്കുഞ്ഞിനു ചെറിയ ഭക്ഷണ പദാർത്ഢങ്ങൾ കൊത്തിത്തിന്നുവാൻ കഴിയുന്നു. ആട്ടിൻ കുട്ടിയും, പശുക്കിടാവും, മനുഷ്യശിശുവും മുലകുടിക്കുന്നു. ഈവക പ്രവൃത്തികൾക്കുള്ള ചലനങ്ങൾ ആദ്യം മുതൽക്കുതന്നെ കുറ്റമറ്റതാണ്. ഇത്തരം പ്രവർത്തനങ്ങൾക്കുള്ള ഉദ്ദേശ്യമെന്താണെന്ന് അത്തരം കാര്യങ്ങൾ ചെയ്യുന്ന ജീവികൾക്കറിഞ്ഞുകൂട. തള്ളക്കോഴി ഒരു പ്രത്യേക ശബ്ദം പുറപ്പെടുവിക്കുമ്പോൾ കോഴിക്കുഞ്ഞുങ്ങളെല്ലാം ഓടിവന്നു തള്ളയുടെ ചിറകിനുള്ളിൽ ഒളിക്കുന്നു. പ്രാപ്പിടിയനോ, പരുന്തോ മേൽഭാഗത്തുകൂടെ പറക്കുമ്പോഴായിരിക്കാം, തള്ളക്കോഴി ശബ്ദം പുറപ്പെടുവിക്കുന്നത്.തള്ളയുടെ ചിറകിന്നുള്ളിലൊളിച്ചാൽ തങ്ങൾ സുരക്ഷിതരാണ് എന്ന ബോധം കൊണ്ടൊന്നുമല്ല കോഴിക്കുഞ്ഞുങ്ങൾ അങ്ങനെ ചെയ്യുന്നത്.ഇങ്ങനെ ജന്മസിദ്ധമായതും,ലക്ഷ്യബോധമില്ലാത്തതും എന്നാൽ അന്തിമമായി ചില ലക്ഷ്യങ്ങൾ സാധിക്കുന്നതുമായ ഒരുതരം പ്രേരണാശക്തിയാണു ജന്മവാസന. 

കങ്കാരുവിന്റെ നവജാതശിശു ഉദരസഞ്ചിയിലേയ്ക്ക് ഇഴഞ്ഞുകയറുന്നത് ജന്മവാസനമൂലമാണ്. ഉറുമ്പ്, തേനീച്ച തുടങ്ങിയ ജീവികളുടെ പ്രവർത്തനങ്ങൾ ഏതാണ്ട് മുഴുവനും തന്നെ ജന്മവാസനകളാൽ നിയന്ത്രിക്കപ്പെടുന്നവയാണ്. അവയൊക്കെ കൂടുകൂട്ടുന്നതും, പട്ടുനൂൽപ്പുഴുക്കൾ നൂൽ നൂൽക്കുന്നതും മറ്റും ജന്മവാസനകൾക്കുള്ള ഉത്തമോദാഹരണങ്ങളാണ്. വവ്വാലുകൾക്ക് കൂരിരുട്ടിൽ പോലും തടസ്സങ്ങളിൽ തട്ടാതെ പറക്കുവാനുള്ള കഴിവ്, ഒരു നായക്ക് വളരെ ദൂരത്തുനിന്ന് തന്നെ അതിക്രമിച്ചുകടക്കാൻ ശ്രമിക്കുന്ന ആളിനെ തിരിച്ചറിയാനുള്ള കഴിവ്, തുടങ്ങിയവ ജന്മവാസനകളാണ്.


</doc>
<doc id="229070" url="https://ml.wikipedia.org/wiki?curid=229070" title="കീമോതെറാപ്പി">
കീമോതെറാപ്പി

അർബുദത്തിനെതിരെയുള്ള മരുന്നുപയോഗിച്ചുള്ള ചികിത്സയാണ് കീമോതെറാപ്പി. വിശദമായി പറഞ്ഞാൽ, ചിട്ടപ്രകാരമുളള ചികിത്സാപരിപാടിയുടെ ഭാഗമായി ഒന്നോ അതിലധികമോ രസായന മരുന്നുകൾ ഉപയോഗിച്ചുള്ള അർബുദചികിത്സയാണ് കീമോതെറാപ്പി. ഈ മരുന്നുകൾ മിക്കവയും സൈറ്റോടോക്സിക് (കോശങ്ങളെ നശിപ്പിക്കുന്നവ) വിഭാഗത്തിൽ ഉൾപ്പെടുന്നു. ഇതിൽത്തന്നെ പല ഉപവിഭാഗങ്ങളുമുണ്ട്. 

പോൾ എറിലിച്ച് എന്ന ജർമ്മൻ ശാസ്ത്രജ്ഞനെ കീമോതെറാപ്പിയുടെ പിതാവായി കരുതുന്നു.

പഴയതും വിശാലവുമായ അർത്ഥത്തിൽ മറ്റുരോഗങ്ങൾക്കുള്ള മരുന്നുപയോഗിച്ചുള്ള ചികിത്സയും പെടും. എന്നാൽ ഇപ്പോൾ മരുന്നുപയോഗിച്ചുള്ള അർബുദ ചികിത്സയെ മാത്രമാണ് കീമോതെറാപ്പികൊണ്ട് ഉദ്ദേശിക്കുന്നത്.

കീമോചികിത്സ നൽകുന്നത് രോഗം മാറ്റുക, ജീവിത ദൈർഘ്യ്ം കൂട്ടുക, രോഗലക്ഷണങ്ങളെ കുറയ്ക്കുക എന്നിവയ്ക്കാണ്. റേഡിയേഷൻ ചികിത്സ, ശസ്ത്രക്രിയ എന്നിവയ്ക്ക് ഒപ്പവും ഇത് ഉപയോഗിക്കാറുണ്ട്. 

അർബുദകോശങ്ങളുടെ സ്വഭാവമായ വേഗത്തിൽ വിഭജിക്കുന്ന കോശങ്ങളെ നശിപ്പിക്കലാണ് പാരമ്പര്യ കീമോതെറാപ്യൂട്ടിക് ഏജന്റുകൾ ചെയ്യുന്നത്. സ്വാഭാവികമായി വേഗത്തിൽ വിഭജിക്കുന്ന കോശങ്ങളേയും (ബോൺ‌മാരോ, ദഹനേന്ദ്രിയം, മുടിയുടേ കോശങ്ങൾ) നശിപ്പിക്കും. അതുകൊണ്ട് രക്തകോശങ്ങളുടെ ഉത്പാദനത്തിലുള്ള കുറവു്, ദഹനേന്ദ്രിയത്തിലുള്ള സ്ഥരത്തിന്റെ inflammation, മുടികൊഴിച്ചിൽ എന്നിവ പാർശ്വഫലങ്ങൾ ആയി ഉണ്ടാവാറുണ്ട്.

ചില പുതിയ അർബുദ പ്രധിരോധ മരുന്നുകൾ (ഉദാ: പലതരം മോണോ ക്ലോണൽ അന്റിബോഡികൾ) അർബുദ കോശങ്ങളിൽ കണ്ടുവരുന്ന, അവയുടെ വളർച്ചയ്ക്കാവശ്യം വരുന്ന പ്രോട്ടീനുകളെയാണ് ലക്ഷ്യമാക്കുന്നത്. ഇത്തരം ചികിത്സകളെ ‘’‘ടാർഗെറ്റഡ് തെറാപ്പി’‘’ എന്നു പറയുന്നു. ഇവ സാധാരണ ഉപയോഗിക്കുന്ന കീമൊതെറാപ്പി മരുന്നുകൾക്കൊപ്പം ഉപയോഗിക്കുന്നവയാണ്.

ആധുനിക കീമോതെറാപ്പിയുടെ പിതാവായി സിഡ്നി ഫാർബർനേയാണ് കണക്കാക്കുന്നത്.

അർബുദചികിത്സയുടെ ഉദ്ദേശത്തോടെ മരുന്നുകൾ ഉപയോഗിച്ചു തുടങ്ങിയത് ഇരുപതാം നൂറ്റാണ്ടിന്റെ തുടക്കത്തിലാണ്. 
ഒന്നാം രാസയുദ്ധത്തിൽ ഉപയോഗിച്ചിരുന്ന മസ്റ്റാഡ്ഗ്യാസ് രക്ത ഉത്പാദനത്തെ തടയുന്നുണ്ടെന്ന് കണ്ടെത്തിയിരുന്നു.

രണ്ടാം ലോകമഹായുദ്ധകാലത്ത് യേൽ സർവകലാശാല ആ കുടുംബത്തിൽ പെട്ട സംയുക്തമായ നൈട്രജൻ മസ്റ്റാഡിനെ പറ്റി കൂടുതൽ പഠിക്കുകയുണ്ടായി. അതിൽ, പെട്ടെന്നു വളരുന്ന വെള്ളരക്താണുക്കൾക്ക് സംഭവിക്കുന്നത് അർബുദകോശങ്ങൾക്കും സംഭവിക്കാമെന്ന് കരുതുകയായിരുന്നു. അതുകൊണ്ട് 1942 ഡിസംബറിൽ വെളുത്തരക്താണുക്കൾക്ക് അർബുദം ബാധിച്ചവർക്ക് ഈ മരുന്ന് നലി. ശ്വസിക്കാൻ ബുദ്ധിമുട്ടുള്ള ഇത് വെയിനിലൂടെ നൽകുകയായിരുന്നു. അവർക്ക് ലഭിച്ച ആശ്വാസം താൽക്കാലികമായിരെന്നെങ്കിലും ആശാവഹമായിരുന്നു.

അതേസമയത്ത്, രണ്ടാം ലോകമഹായുദ്ധകാലത്ത് ഇറ്റലിയിലെ ബരി തുറമുഖത്ത് ജർമ്മൻ ആകാശയുദ്ധത്തിൽ കുറേ പേർ അകസ്മികമായി മസ്റ്റാഡ് വാതകം ശ്വസിക്കേണ്ടി വന്നു. അതിനെ ഉപജീവിച്ചവർക്ക് വെള്ളരക്താണുക്കളുടെ അളവ് കുറഞ്ഞതായി കണ്ടു. അതെ പിന്തുടർന്നു നടന്ന ഗവേഷണത്തിൽ ആദ്യത്തെ കീമോതെറാപ്പി മരുന്നായ മസ്റ്റിൻ കണ്ടുപിടിച്ചു.

അതിനു ശേഷം അനേകം മരുന്നുകൾ വികസിപ്പിച്ചെങ്കിലും ആദ്യ ഗവേഷണത്തിൽ കണ്ടെത്തിയ തത്ത്വങ്ങളും പരിമിതികളും അതേ പോലെ നിലനിൽക്കുന്നു.

ഇപ്പോൾ കീമോതെറാപ്പി അർബുദ ചികിത്സയെയാണ് ഉദ്ദേശിക്കുന്നതെങ്കിലും മുൻചരിത്രത്തിൽ വിശാലമയ അർത്ഥമാണുള്ളത്, അതായത് ആന്റിബയോട്ടിക് മുതലയവ. അദ്യത്തെ അധുനിക കീമോതെറാപ്പി മരുന്നായി 1909 ൽ കണ്ടുപിടിച്ച അസ്ഫെനാമൈഡ്, സിഫിലിസിന്റെ ചികിത്സക്കാണ് ഉപയോഗിച്ചത്. പിന്നീട് സൾഫ മരുന്നുകളും പെൻസിലിനും പുറകെ വന്നു.
കീമൊതെറാപ്പികൊണ്ട് പെട്ടെന്നു വിഭജിക്കുന്ന കോശങ്ങളെ നശിപ്പിക്കലാണ്. കട്ടിയുള്ള ട്യുമറുകളിൽ ഉള്ളിലേ കോശങ്ങൾ നശിക്കുന്നതോടുകൂടി ബാക്കിയുള്ള ഭാഗത്ത് പ്രവർത്തിക്കാൻ പറ്റാതെ വരുന്നു. അപ്പോൾ ശസ്ത്രക്രിയയോ റേഡിയേഷനോ ആവശ്യമായി വരുന്നു.
കീമോതെറാപ്പി പലതരത്തിൽ ഉപയോഗിക്കുന്നുണ്ട്. രോഗം മാറാനും ജീവിതദൈർഘ്യം കൂട്ടാനും രോഗലക്ഷണങ്ങളെ മയപ്പെടുത്താനും ഉപയോഗിക്കുന്നുണ്ട്. 
റേഡിയേഷൻ ചികിത്സയ്ക്കും ശസ്ത്രക്രിയക്കുമൊപ്പം മരുന്നുകൾ ഉപ്യോഗിക്കുന്ന സംയുക്ത മോഡാലിറ്റി കീമോതെറാപ്പി (Combined modality chemotherapy) യാണ് ഇന്ന് കൂടുതൽ ഉപയോഗിക്കുന്നത്. സംയുക്ത കീമോതെറാപ്പി (Combination chemotherapy) എന്ന പലതരം മരുന്നുകൾ ഒരുമിച്ചുപയോഗിക്കുന്ന രീതിയും നിലവിലുണ്ട്. പലതരത്തിൽ പ്രവർത്തിക്കുന്നവയും പല പാർശ്വഫലങ്ങളുള്ളവയും ഒരുമിച്ചുപയോഗിക്കുമ്പോൾ ഏതെങ്കിലും മരുന്നിനോട് പ്രതിരോധം വളരാനുള്ള സാദ്ധ്യതകളെ കുറയ്ക്കുന്നു.

ശസ്ത്രക്രിയയ്ക്കോ റേഡിയേഷനോ മുമ്പായിചെയ്യുന്ന നിയൊഅഡ്‌ജുവന്റ് കീമോതെറാപ്പി(neoadjuvant chemotherapy) പ്രാഥമിക ട്യൂമറുകളെ ചുരുക്കുകയും ശസ്ത്രക്രിയയ്ക്കോ റേഡിയേഷനോ കൊണ്ടുണ്ടാകുന്ന നാശങ്ങളേ ലഘൂകരിക്കുകയും ചെയ്യുന്നു. പുതിയ, പെട്ടെന്നു വിഭജിക്കുന്ന കോശങ്ങലുള്ള റ്റ്യൂമറുകളെ ചികിത്സിക്കാനും ശരീരത്തിന്റെ മറ്റു ഭാഗങ്ങളിലേക്ക് പടർന്നിട്ടുള്ള അർബുദകോശങ്ങളെ നശിപ്പിക്കാനും ഈ രീതി ഉപയോഗിക്കുന്നു. 

പാലിയേറ്റീവ് കീമോതെറാപ്പി, ട്യുമറുകളുടെ ഭാരം കുറയ്ക്കുക, ജീവദൈർഘ്യം കൂട്ടുക എന്നതിനയി ചെയ്യുന്നതാണ്.
മരുന്നിനോടുള്ള രോഗിയുടെ പ്രതികരണ ശേഷികണക്കിലെടുത്താണ് മരുന്ന് കൊടുക്ക്ക്കുന്നത്. ഒരു പ്രാവശ്യം മരുന്നു കൊടുത്താൽ കുറച്ചു അർബുദകോശങ്ങൾ മാത്രമെ നശിക്കുകയുള്ളു. അതുകൊണ്ട് പലപ്രാവശ്യമായി മരുന്ന് നൽകേണ്ടതുണ്ട്.

അധികം കീമോതെറാപ്പി മരുന്നുകളും ആൽകിലേറ്റിങ്ങ് ഏജന്റുകൾ(alkylating agents), ആന്റിമെറ്റാബോളൈറ്റ്സ്(antimetabolites), പ്ലാന്റ്റ് ആൽക്കലൊയ്ഡ്സ് (plant alkaloids), ടോപോയ്സൊമെറേസ് ഇൻഹിബിറ്റെഴ്സ് (topoisomerase inhibitors), മറ്റു ട്യൂമർ പ്രതിരോധ ഏജന്റുകൾ എന്നായി തരം തിരിക്കാം. ഇത്തരം മരുന്നുകൾ എല്ലാം തന്നെ കോശ വിഭജനത്തേയും ഡി.എൻ.എ. വിഭജനത്തേയും ഒരു തരത്തിലല്ലെങ്കിൽ മറ്റൊരു തരത്തിൽ ലക്ഷ്യം വയ്ക്കുന്നവയാണ്. 
എന്നാൽ ചില പുതിയ മരുന്നുകൾ ഡി.എൻ.എ. യെ ലക്ഷ്യം വയ്ക്കാതെ തന്മാത്ര വ്യതിയനത്തെ ലക്ഷ്യം വയ്ക്കുന്നു. ഇത് ടാർഗെറ്റഡ് തെറാപ്പിയ്ക്ക് ഉദഹരണമാണ്. 
കൂടാതെ ചില മരുന്നുകൾ ട്യൂമർ കോശങ്ങളുടെ സ്വഭവത്തെ നിയന്ത്രിക്കുന്നു. ഹോർമോൺ ചികിത്സ ഈ വിഭഗത്തിലാണ് വരുന്നത്.

കീമോ തെറാപ്പിയുടെ മരുന്നുന്റെ അളവു നിശ്ചയിക്കൽ എളുപ്പമുള്ള കാര്യമല്ല. കുറഞ്ഞു പോയാൽ അർബുദകോശങ്ങളെ ബാധിക്കില്ല. കൂടിയാൽ പാർശ്വഫലങ്ങൾ രോഗിക്ക് താങ്ങാവുന്നതിലും കൂടുതലാവും. 
മിക്കപ്പോഴും രക്തത്തിന്റെ വ്യപ്തവുമയി ബന്ധമുള്ള ശരീരത്തിന്റെ ബാഹ്യ വിസ്തീർണ്ണം(body surface area) കണക്കാക്കിയാണ് മരുന്നിന്റെ അളവ് നിശ്ചയിക്കുന്നത്. രോഗിയുടെ ഉയരവും തൂക്കവും കണക്കാക്കിയാണ് ഇതിലെത്തുന്നത്. 
കുറേ കീമോതെറാപ്പി മരുന്നുകൾ വായിലൂടെ കൊടുക്കാവുന്നതാണെങ്കിലും അധികവും വെയിനിലൂടെ കൊടുക്കുന്നവയാണ്. പേശിയിൽ കുത്തിവെയ്ക്കുന്നവയുമുണ്ട്.

ഓറൽ കീമോതെറാപ്പി (ഗുളിക രൂപത്തിൽ)
വീട്ടിലിരുന്ന് പറയുന്ന സമയത്തു തന്നെ കഴിച്ചിരിക്കണം. സമയം തെറ്റിയാൽ ആ വിവരം ഉടൻ ഡോക്ടരെ അറിയിക്കേണ്ടതാണ്.

ഇൻട്രാവീനസ് കീമൊതെറാപ്പി (വെയിനിലേക്ക് നേരിട്ട്)
ചില സമയങ്ങളിൽ ഐസൊലേറ്റഡ് ലിമ്പ് പെർഫ്യൂഷൻ വഴിയോ ഐസൊലേറ്റഡ് ഇൻഫ്യൂഷൻ വഴിയോ കരൾ, ശ്വാസകോശം എന്നീ അവയവങ്ങളിൽ ഉപയോഗിക്കാറുണ്ട്. ഇതിന്റെ പ്രധാന ഉപയോഗം ട്യൂമറിലേക്ക് വലിയ അളവ് മരുന്നു കൊടുക്കാനും മറ്റു ഭാഗങ്ങൾക്ക് കാര്യമായ തകറാറു സംഭവിക്കാതിരിക്കാനുമാണ്. 

രോഗിയുടെ അവസ്ഥ, രോഗത്തിന്റെ അവസ്ഥ, മരുന്നുന്റെ തരം, മരുന്നിന്റെ അളവ് എന്നിവ കണക്കിലെടുത്ത് വെയിനിലൂടെ കീമോതെറാപ്പി നൽകുന്നത് ആശുപതിയിൽ കിടത്തിയോ ഔട്ട്പേഷ്യന്റായൊ ആവാം. തുടർച്ചയായൊ ഇടവിട്ടൊ കീമൊതെറപ്പി വെയിനിലൂടെ ചെയ്യേണ്ടി വരുമ്പോൾ, ശസ്ത്രക്രിയവഴി ചില വസ്തുക്കൾ ശരീരത്തിൽ പിടിപ്പിക്കാറുണ്ട്. 

കൂടിയ അളവിൽ കീമോതെറാപ്പി നൽകിയാൽ ചില ട്യൂമറുകൾ മാറുമെങ്കിലും രോഗിക്കത് മാരകമാവുമെന്നതുകൊണ്ട് നൽകാറില്ല.

ഉപയോഗിക്കുന്ന മരുന്നകളുടെ തരം അനുസരിച്ച് പലതരം പാർശ്വഫലങ്ങൾ ഉണ്ടാവാറുണ്ട്. പ്രധാനമായും രക്തകോശങ്ങൾ, വായ്, ആമാശയം, ദഹനേന്ദ്രിയങ്ങൾ എന്നിവയുടെ ഉൾഭിത്തിയെ ബാധിക്കുന്നവയാണ്. 




</doc>
<doc id="229080" url="https://ml.wikipedia.org/wiki?curid=229080" title="ശക്തി ചട്ടോപാധ്യായ്">
ശക്തി ചട്ടോപാധ്യായ്

ബംഗാളി സാഹിത്യലോകത്തിലെ പേരുകേട്ട ഉത്തരാധുനിക കവിയും ലേഖകനുമാണ് ശക്തി ചട്ടോപാധ്യായ് ( শক্তি চট্টোপাধ্যায় ).

നവംബർ 25, 1933-ൽ അവിഭക്ത ബംഗാളിലെ 24 പർഗാനയിലാണ് ജനിച്ചത്. ചെറുപ്രായത്തിൽത്തന്നെ പ്രഗതി എന്ന കൈയെഴുത്തു മാസിക പുറത്തിറക്കി.സാഹിത്യാഭിരുചി പ്രദർശിപ്പിച്ചു. ബംഗാളി സാഹിത്യത്തിൽ ബിരുദമെടുക്കാനായി കോളേജിൽ ചേർന്നെങ്കിലും പഠനം പൂർത്തിയാക്കിയില്ല. തുടക്കത്തിലെ കമ്യൂണിസ്റ്റ് അനുഭാവം അധികകാലം നീണ്ടുനിന്നില്ല. 1960കളിൽ ബംഗാളി സാഹിത്യലോകത്ത് രൂപം കൊണ്ട ഹംഗ്രി ആന്തോളനിൽ (Hungry Movement) പ്രധാന പങ്കു വഹിച്ചു. പല തൊഴിലും നോക്കിയെങ്കിലും ഒന്നിലും ഉറച്ചു നില്കാനായില്ല. രബീന്ദ്ര പുരസ്ക്കാറും, സാഹിത്യഅക്കാദമി അവാർഡും(1983) ലഭിച്ചിട്ടുണ്ട്.. 1995, മാർച്ച് 23ന് നിര്യാതനായി.

ശകതി ചട്ടോപാധ്യായുടെ ഒട്ടനേകം കവിതാസമാഹാരങ്ങളും, ലേഖനസമാഹരങ്ങളും പ്രസിദ്ധീകരിക്കപ്പെട്ടിട്ടുണ്ട്. അബൊണി, ബാഡി ആച്ഛോ?( അബണി, വീട്ടിലുണ്ടോ?) (অবনী বাড়ি আছো?), ജേതേ പാരി, കിന്തു കെനോ ജാബോ?(যেতে পারি কিন্তু কেন যাবো )( പോകാനാവും, പക്ഷെ എന്തിനു പോകണം?) എന്നിവ ശക്തി ചട്ടോപാധ്യായുടെ മികച്ച കവിതകളിൽ ചിലവയായി കരുതപ്പെടുന്നു. 


</doc>
<doc id="229082" url="https://ml.wikipedia.org/wiki?curid=229082" title="വാക്ക് (കമ്പ്യൂട്ടർ ശാസ്ത്രം)">
വാക്ക് (കമ്പ്യൂട്ടർ ശാസ്ത്രം)

ഒരു കമ്പ്യൂട്ടറിന്റെ പ്രോസസ്സ്റിൽ ഒരു ഡാറ്റാ യൂണിറ്റായിട്ട് കണക്കാക്കപ്പെടുന്ന ബിറ്റുകളുടെ എണ്ണത്തെയാണ് വാക്ക് വലിപ്പം (word size) എന്ന് പറയുക. ഹാർഡ്‌വെയർ സംബന്ധമായ വാക്ക് വലിപ്പം ഇവയെ സൂചിപ്പിക്കുന്നു 


ഇപ്പോൾ വിപണിയിൽ കിട്ടുന്ന കമ്പ്യൂട്ടറുകൾ സാധാരണ 32 ബിറ്റോ, 64 ബിറ്റോ ആയിരിക്കും.


</doc>
<doc id="229089" url="https://ml.wikipedia.org/wiki?curid=229089" title="പൂർണ്ണസംഖ്യ (കമ്പ്യൂട്ടർ ശാസ്ത്രം)">
പൂർണ്ണസംഖ്യ (കമ്പ്യൂട്ടർ ശാസ്ത്രം)

കമ്പ്യൂട്ടർ ശാസ്ത്രത്തിൽ പൂർണ്ണസംഖ്യ ഇനത്തിൽ പെട്ട ഡാറ്റാ(data)യെ ഇന്റിജർ(Integer) എന്ന് പറയുന്നു. കമ്പ്യൂട്ടറിൽ സംഭരിക്കുന്ന പൂർണ്ണസംഖ്യകളുടെ വ്യാപ്തി അതിന്റെ പ്രോസസ്സറിന്റെ word size അനുസരിച്ചിരിക്കും. ഇന്റിജർ(Integer) ഡാറ്റ രണ്ട് തരത്തിലുള്ളതുണ്ട് ചിഹ്നമുള്ളതും(signed) ചിഹ്നമില്ലാത്തതും. ഋണസംഖ്യകൾ കാണിക്കാൻ രണ്ട് മാർഗങ്ങൾ സാധാരണ അവലംബിക്കാറുണ്ട്. ഒരു മാർഗ്ഗം ഒരു സൈൻ ബിറ്റ്(sign bit) ഉപയോഗിച്ചും, മറ്റൊന്ന് രണ്ടിന്റെ പൂരകം ഉപയോഗിച്ചുമാണ്.



</doc>
<doc id="229090" url="https://ml.wikipedia.org/wiki?curid=229090" title="വളാംകുളം">
വളാംകുളം

മലപ്പുറം ജില്ലയിലെ പെരിന്തൽമണ്ണ താലൂക്കിൽ ആനമങ്ങാട് വില്ലേജിൽ ഉൾപ്പെട്ട ഒരു ഗ്രാമമാണ് വളാംകുളം. കോഴിക്കോട് - പാലക്കാട്‌ ദേശീയ പാത 213ൽ അമ്മിനിക്കാടു നിന്ന് 1.5കി മീ ഉള്ളിലേക്കാണ്. അമ്മിനിക്കാട് - പാറൽ റോഡ്‌ ഈ ഗ്രാമത്തെ പെരിന്തൽമണ്ണയുമായും ചെർപ്പുളശ്ശേരിയുമായും ബന്ധിപ്പിക്കുന്നു. 

കൃഷിയാണ് പ്രധാന ജീവിതോപാധി. ധാരാളം വയലുകളും പറന്പുകളിലുമായി നെല്ല്, പച്ചക്കറികൾ, അടക്ക, നാളികേരം, കുരുമുളക്, റബ്ബർ തുടങ്ങി വിവിധ തരം കാർഷിക വിഭവങ്ങൾ ഇവിടെ ഉത്പാദിപ്പിക്കുന്നുണ്ട്. പെരിന്തൽമണ്ണ, തൃശൂർ പച്ചക്കറി ചന്തകളിലാണ് ഇവിടുന്നുള്ള വിളകൾ സാധാരണയായി വിൽക്കാറുള്ളത്. 

രണ്ടു ഹിന്ദു ക്ഷേത്രങ്ങളും ഒരു ഇസ്ലാം പള്ളിയും ഒടമല മഖാമുമാണ് ഇവിടെയുള്ള ആരാധനാലയങ്ങൾ. ശ്രീ കൈനാറി അയ്യപ്പ ക്ഷേത്രം, ശ്രീ ധർമ്മശാസ്താ ക്ഷേത്രം ഇവയാണ് ഹിന്ദു ക്ഷേത്രങ്ങൾ. ഒടമലയിലുള്ള ജുമാ മസ്ജിദ് ആണ് ഗ്രാമത്തിലുള്ള ഇസ്ലാം ആരാധനാലയം.
സൂഫിവര്യൻ ഫരീദ് ഔലിയയുടെ ഖബരിടമായ ഒടമല മഖാം ജാതി-മത ഭേതമന്യേ എല്ലാവരും പോകുന്ന ആരാധനാലയമാണ്.

വളാംകുളം എ.എം.എൽ.പി. സ്കൂൾ ആണ് ഗ്രാമത്തിലുള്ള പ്രാഥമിക വിദ്യാലയം. ഇത് കൂടാതെ അടുത്ത് തന്നെ ഒരു അംഗനവാടിയും മദ്രസ്സയും ഇവിടെയുണ്ട്. തൂത, ആനമങ്ങാട്,താഴേക്കോട് എന്നിവിടങ്ങളിലാണ് ഹൈസ്കൂൾ ഉള്ളത്. ഉപരിപഠനത്തിനായി പെരിന്തൽമണ്ണയിലും മണ്ണാർക്കാട്ടും മലപ്പുറത്തും ഉള്ള കോളേജുകളെയാണ് ഇവിടെയുള്ള വിദ്യാർഥികൾ ആശ്രയിക്കാറ്.


</doc>
<doc id="229092" url="https://ml.wikipedia.org/wiki?curid=229092" title="സിക്സ് സിഗ്മ സർട്ടിഫിക്കേഷൻ">
സിക്സ് സിഗ്മ സർട്ടിഫിക്കേഷൻ

99.99966% വിജയകരമായി പ്രവർത്തിക്കുന്ന പ്രക്രിയക്ക്, അഥവാ നടപടിക്രമത്തിന് നല്കുന്ന പ്രമാണപത്രമാണ് സിക്സ് സിഗ്മ സർട്ടിഫിക്കേഷൻ. ലക്ഷക്കണക്കിന് ഒരേ തരത്തിലുളള ഉരുപ്പടികൾ ഉണ്ടാക്കുന്ന ഉത്പാദനമേഖലയിൽ (Manufacturing ) ആണ് സിക്സ് സിഗ്മ സമീപനം തുടക്കം കുറിച്ചത്. വിജയശതമാനം 99.99966% എന്നു വെച്ചാൽ, പത്തു ലക്ഷം (ഒരു മില്യൺ ) ഉരുപ്പടികൾ ഉണ്ടാക്കിയെടുക്കുമ്പോൾ കേടുളളവ നാലിൽ കുറവായിരിക്കും. തുടർച്ചയായി ആവർത്തിക്കപ്പെടുന്ന ഒരു പ്രക്രിയയുടെ കാര്യക്ഷമതയെ(Process Capability) സൂചിപ്പിക്കുന്ന അളവുകോലായ Z മൂല്യം (Z value), സിഗ്മ നിലവാരത്തിൽ അധിഷ്ടിതമാണ്. ശാസ്ത്രസാങ്കേതികവ്യാവസായിക രംഗങ്ങളിൽ നടപടിക്രമങ്ങളുടെ പ്രവർത്തനക്ഷമത വർദ്ധിപ്പിക്കാനായുളള ഉദ്യമമാണ്, DFSS എന്ന ചുരുക്കപ്പേരിൽ പരക്കെ അറിയപ്പെടുന്ന Design For Six Sigma എന്ന പദ്ധതി. നീണ്ടകാല ഉപയോഗം മൂലം അപചയം വന്ന പഴയൊരു നടപടിക്രമത്തിന്റെ കാര്യക്ഷമത വീണ്ടെടുക്കാനോ (DMAIC) അതോ, പിഴവുകളില്ലാത്ത ഒരു പുതിയ നടപടിക്രമം നടപ്പിലാക്കുന്നതിനോ (DMADOV), ഇത് ഉപയോഗിക്കാം. സാങ്കേതികം , രാസായനികം, ഭൌതികം,യാന്ത്രികം, വിതരണരീതികൾ, വിപണി വികസനം, സോഫ്റ്റ് വെയർ വികസനം, എന്നു വേണ്ട എല്ലാ മേഖലകളിലുളള പ്രക്രിയകളും സിക്സ് സിഗ്മ സമീപനത്തിലൂടെ മെച്ചപ്പെടുത്താം. ജനറൽ ഇലക്ട്രിക് കമ്പനിയും മോട്ടോറോളയും സികിസ് സിഗ്മയിലൂടെ പ്രവർത്തനനിലവാരം അനേകമടങ്ങ് മെച്ചപ്പെടുത്തിയതായി രേഖപ്പെടുത്തിയിട്ടുണ്ട്. 

പ്രായോഗികബുദ്ധിയോടെ ഒരു നടപടിക്രമത്തെ സമഗ്രമായി പഠിച്ചും അപഗ്രഥിച്ചും, പിഴവുകളിണ്ടാകാനിടയുളള കാര്യകാരണങ്ങൾ മുൻകൂട്ടി കണ്ടറിഞ്ഞ് വേണ്ട കരുതൽ നടപടികളെടുത്തും സിക്സ് സിഗ്മ നിലവാരമുളള നടപടിക്രമം നടപ്പിലാക്കാമെന്നതിന് ഉത്തമോദാഹരണമാണ് മുംബായ് നഗരത്തിലെ പലയിടങ്ങളിലും മുറതെറ്റാതെ ഉച്ചഭക്ഷണമെത്തിക്കുന്ന ഡബ്ബാവാലകളുടെ കാര്യക്ഷമത. 
കാല്പനികമായ ഒന്നും തന്നെ സിക്സ് സിഗ്മ പദ്ധതിയിലില്ല. സ്ഥിതിഗണിതത്തിലെ പ്രമാണങ്ങളാണ് സിക്സ് സിഗ്മയുടെ സെദ്ധാന്തിക അടിസ്ഥാനം. ഒരു പ്രക്രിയയെപ്പറ്റിയുളള ആവശ്യമായ എല്ലാ വിവരങ്ങളും (data)ശേഖരിക്കുകയും അവയെ വേണ്ടപോലെ അപഗ്രഥിച്ച് , ആ നിഗമനങ്ങളിൽ നിന്ന് പ്രക്രിയയെ കൂടുതൽ മെച്ചപ്പെടുത്താനുളള പ്രായോഗിക മാർഗ്ഗങ്ങൾ കണ്ടെത്തുകയുമാണ് സിക്സ് സിഗ്മ പദ്ധതിയിലൂടെ ചെയ്യുന്നത്. വസ്തുസ്ഥിതികളിൽ അധിഷ്ടിതമായ പ്രശ്നപരിഹാരമാർഗ്ഗമാണ് (Data driven problem solving). ക്രമാനുസരണ വിതരണതരീതിയുടെ (Normal Distribution ) അപഗ്രഥനത്തിനായി ഉപയോഗപ്പെടുന്ന മൂല്യമാണ് വ്യതിയാന നിലവാരം (standard deviation). σ എന്ന ഗ്രീക്ക് അക്ഷരമാണ് ഇത് കുറിപ്പിടാനായി ഉപയോഗിക്കാറ്. ഉദ്ദിഷ്ടമൂല്യത്തിൽ (Target Value) നിന്ന് എന്തുമാത്രം വ്യതിയാനം ഉണ്ടെന്നതിന്റെ കണക്കെടുപ്പാണ് ഇത്. ഈ വ്യതിയാനം ഉദ്ദിഷ്ടമൂല്യത്തിൽ നിന്ന് കൂടുതലോ കുറവോ ആകാം. വ്യതിയാനം (variation) എത്ര കണ്ട് കുറക്കുന്നുവോ അത്ര കണ്ട് പ്രക്രിയ മെച്ചപ്പെടുന്നു. 
വളരെ ലളിതമായി പറയുകയാണെങ്കിൽ സിഗ്മ അളവുകോൽ പിഴവുകളുടെ കണക്കെടുപ്പാണ്. ഒരു പ്രത്യേക നടപടിക്രമത്തിലൂടെ ഒരു മില്യൺ (പത്തു ലക്ഷം) ഉരുപ്പടികൾ ഉത്പാദിപ്പിക്കുകയാണെന്നു വെക്കുക. ഇവ മുഴുവനായും കുറ്റമറ്റതാകാനിടയില്ല. അതിൽ എത്രയെണ്ണം ന്യുനതകളുളളവയായിരിക്കും എന്നതിന്റെ സൂചികയാണ് Z മൂല്യം അഥവാ സിഗ്മ നിലവാരം. ഒരു മില്യൺ ഉരുപ്പടികളിൽ കേടുളളവാ അഥവാ DPMO, ( Defects Per Million Opportunities ) എത്രയെന്ന് ഇതിൽ നിന്നു മനസ്സിലാക്കാം. സിഗ്മ മൂല്യം ഒന്നിൽ താഴേയുമാവാം, ആറിനു മുകളിലുമാവാം. പി-മൂല്യവുമായി DPMO ബന്ധപ്പെട്ടു കിടക്കുന്നു. 

ഉത്പന്നത്തിന്റെ, കൃത്യമായി അളന്നു തിട്ടപ്പെടുത്താവുന്ന സവിശേഷതകളിലൊന്നായിരിക്കും ഉദ്ദിഷ്ടമൂല്യം. ഇത്, നീളമോ,തൂക്കമോ, സമയമോ, എണ്ണമോ എന്തുമാകാം. പൊതുവായി ഗ്രീക്ക് അക്ഷരമായ μ (മ്യൂ) ആണ് ഉദ്ദിഷ്ടമൂല്യം സൂചിപ്പിക്കാനായി ഉപയോഗിക്കാറ്. 
നിർണ്ണായകമായ സാഹചര്യങ്ങളിൽ ഉദ്ദിഷ്ടമൂല്യത്തിൽ ഒരു തരത്തിലുളള നീക്കുപോക്കും അനുവദനീയമായിരിക്കില്ല. ഉദാഹരണത്തിന് പരീക്ഷ 10 മണിക്ക് ആരംഭിക്കുമെന്നു പറഞ്ഞാൽ അത് അങ്ങനെ തന്നെ ആയിരിക്കണം. ഇത് സഹിഷ്ണുത തീരെയില്ലാത്ത (zero tolerance) പ്രക്രിയയാണ്. എന്നാൽ, പ്രഭാതപത്രം വീട്ടിലെത്തുന്ന സമയത്തിന് അത്ര കൃത്യത ഉണ്ടായെന്നു വരില്ല. ഇത് വളരെയധികം സഹനശേഷിയുളള പ്രക്രിയയാണ്. ഉദ്ദിഷ്ടമൂല്യത്തിൽ നിന്ന് എത്ര കണ്ട് ഇളവ് സഹിക്കാനാവും എന്നതിനെയാണ് സഹിഷ്ണത നിലവാരം ( tolerance level) എന്ന പദം കൊണ്ട് അർത്ഥമാക്കുന്നത്. ഇത് കൃത്യമായി സൂചിപ്പിക്കുന്നവയാണ് നിർദ്ധാരിത പരിധികൾ അഥവാ specification limits. 
ഒരു ഉരുപ്പടിക്ക് സഹിക്കാവുന്ന ഏറ്റക്കുറച്ചിലുകളുടെ പരിധിയാണ് നിർദ്ധാരിത പരിധികൾ. ഏറ്റവും കൂടിയ ഉദ്ദിഷ്ടമൂല്യമാണ് അധികനിർദ്ധാരിത പരിധി (Upper Specification Limit, USL), ഏറ്റവും കുറഞ്ഞത് ന്യുനനിർദ്ധാരിത പരിധിയും (Lower specification Limit, LSL). μ±SL എന്നാണ് ഇത് കുറിക്കപ്പെടുന്നത്. ഇവ എത്ര കണിശമായിരിക്കണമെന്നത് പ്രത്യേക സാഹചര്യങ്ങളനുസരിച്ചിരിക്കും. 
ഒരു പ്രക്രിയയുടെ ഹ്രസ്വകാല സിഗ്മക്കും ദീർഘകാല സിഗ്മക്കും അതിന്റേതായ പ്രസക്തിയുണ്ട്.ഇവ കണക്കാക്കുന്നതിന് ഉപയോഗപ്പെടുത്തുന്ന സമവാക്യങ്ങൾ തന്നെ ഇവയുടെ പ്രാധാന്യത്തേയും ഏറെക്കുറെ വെളിപ്പെടുത്തുന്നു. ഹ്രസ്വകാല സിഗ്മ കണക്കാക്കാ ഒരു ചെറിയ സാംപിളിൻറെ സ്റ്റാൻഡേഡ് ഡീവിയേഷ കണക്കിലെടുത്താൽ മതി. നേരെ മറിച്ച് ദീർ ഘകാല സിഗ്മക്ക് മുഴുവൻ പോപുലേഷൻറേയും സ്റ്റാൻഡേഡ് ഡീവിയേഷൻ കണക്കിലെടുക്കണം. 

Z (ഹ്രസ്വകാലം) = (SL-Target)/S (std. deviation of sample)

Z (ദീർഘകാലം) = (SL - Mean)/σ(std deviation of population) 
മുകളിലത്തെ പട്ടികയും ക്രമാനുസരണരേഖാചിത്രവും ഒരു കാര്യം വ്യക്തമാക്കുന്നു. വ്യതിയാനം (variation)കഴിയുന്നത്ര കുറക്കുകയാണെങ്കിൽ,ക്രമാനുസരണരേഖാചിത്രത്തിന്റെ പരപ്പ് ( distribution) കുറയുകയും കൂടുതൽ ഉരുപ്പടികൾ നിർദ്ധാരിത പരിധികൾക്കിടയിലായി ഒതുങ്ങുകയും ചെയ്യുന്നു. അങ്ങനെ 99.99966% സാഫല്യം,അതായത് 6 സിഗ്മ കാര്യക്ഷമത സുനിശ്ചിതമാക്കാം. 
വളരെ നന്നായി രൂപകല്പന ചെയ്ത പ്രക്രിയയും കാലക്രമേണ, മുറപ്രകാരമുളള വേണ്ട കരുത നടപടികൾ എടുത്തില്ലെങ്കിൽ അധഃപതിക്കാറുണ്ട്. ഡിമയ്ക് ഇത്തരം പ്രക്രിയകളുടെ കാര്യക്ഷമത വീണ്ടെടുക്കാനുളള പദ്ധതിയാണ്. DMAIC എന്നത് Define, Measure, Analyze, Improve Control എന്നീ അഞ്ചു പദങ്ങളുടെ ആദ്യാക്ഷരങ്ങൾ ചേർന്നുണ്ടായതാണ്. നിർവചിക്കുക (Define), അളക്കുക (Measure), അപഗ്രഥിക്കുക (Analyze), മെച്ചപ്പെടുത്തുക (Improve) ,നിയന്ത്രിക്കുക (Control) എന്നിങ്ങനെ അഞ്ചു ഘട്ടങ്ങളിലൂടെയാണ് ഈ പദ്ധതി കടന്നു പോകുന്നത്.
തക്കതായ പരിഹാരം നടപ്പാക്കണമെങ്കിൽ പ്രശ്നമെന്തെന്ന് വ്യക്തമായും സൂക്ഷ്മമായും അറിഞ്ഞിരിക്കേണ്ടത് അത്യന്താപേക്ഷിതമാണ്. തത്പരകക്ഷികളുടെ കൂടിയാലോചനയിലൂടെയാണ് മിക്കപ്പോഴും പ്രശ്നം നിർവചിക്കപ്പെടുന്നത്. പ്രശ്നത്തിന്റെ പരിധിക്കകത്തും പുറത്തും കിടക്കുന്ന കാര്യങ്ങളേയും ( in scope and Out of scope) പ്രത്യേകം വേർതിരിക്കേണ്ടതുണ്ട്. പ്രക്രിയയിലൂടെ ഉത്പാദിപ്പിക്കപ്പെടുന്ന ഉരുപ്പടിയുടെ ഗുണമേന്മക്ക് അനിവാര്യമായ സവിശേഷതകളും ( Critical to Quality, CTQ എന്ന ചുരുക്കപ്പേരാണ് പൊതുവേ ഉപയോഗിക്കാറ്.) പദ്ധതിയുടെ ഉദ്ദിഷ്ടലക്ഷ്യവും നിശ്ചയിക്കപ്പെടുന്നു. 

ഗുണമേന്മക്ക് അനിവാര്യമായ സവിശേഷതകളിലെ പിഴവുകളെന്താണെന്ന് കണ്ടുപിടിക്കുക, അവ എങ്ങനെ അളക്കാമെന്നു തീരുമാനിക്കുക, അതിനാവശ്യമായ ഉപകരണങ്ങളുടെ കൃത്യതയും സൂക്ഷ്മതയും പരിശോധിക്കുക.
പിഴവുകൾ (Y) എങ്ങനെ, എവിടെ, എപ്പോഴാണ് സംഭവിക്കുന്നതെന്ന് കണ്ടെത്തുക. മൂലകാരണങ്ങൾ(Xs) കണ്ടെത്താനായി ഇതു സഹായകമാകുന്നു.
പിഴവുകളും അവക്കിടയാക്കുന്ന കാരണങ്ങളും തമ്മിലുളള ബന്ധം [Y = f(x,(x,(x...)] കണ്ടത്തുക വഴി മെച്ചപ്പെടുത്താനുളള വഴികൾ പലതും തുറന്നു കിട്ടുന്നു. കാരണങ്ങളൊഴിവാക്കി പ്രക്രിയ മെച്ചപ്പെടുത്തുക. പുതിയ പ്രക്രിയയെ വിലയിരുത്തുക 
പുതുതായി മെച്ചപ്പെടുത്തിയെടുത്ത പ്രക്രിയ നിലനിറുത്താനുളള കരുതൽ നടപടികളെടുക്കുക. ഈ ഘട്ടത്തിൽ Control Charts ഏറെ പ്രയോജനപ്പെടുന്നു. പ്രക്രിയയിൽ ഉളളതോ വരാനിരിക്കുന്നതോ ആയ വ്യതിയാനങ്ങൾ പെട്ടെന്ന് ശ്രദ്ധയിൽ കൊണ്ടുവരാനാകും. 
യാതൊരു അപാകതകളുമില്ലാതെ, പുതിയതായി ഒരു ഉത്പന്നം ആവിഷ്കരിച്ചെടുക്കുന്ന പദ്ധതിയാണ് ഇത്. Define( നിർവചിക്കുക), Measure( അളക്കുക), Analyze (അപഗ്രഥിക്കുക), Design (രുപകല്പന ചെയ്യുക), Optimize (വ്യത്യസ്ത ഉപാധികളെ ഏറ്റവും അനുയോജ്യമായ രീതിയിൽ യോജിപ്പിച്ച് ക്രമീകരിക്കുക ), Validate or Verify( സ്ഥിരീകരിക്കുക) എന്നിങ്ങനെ ഇതിന് ആറു ഘട്ടങ്ങളുണ്ട്. ആദ്യത്തെ മൂന്നു പടവുകളും ഡിമയ്ക്കിൽ ഉളളവതന്നേയാണ് 
ഉരുപ്പടി, ഉപഘടകങ്ങളടക്കം ഉത്പാദിപ്പിക്കാനായുളള സമ്പൂർണ്ണരൂപരേഖ തയ്യാറാക്കുക. ആദ്യമാതൃകകൾ തയ്യാറാക്കി വേണ്ട ഭേദഗതികൾ വരുത്തുക. 
പലപ്പോഴും പരസ്പര വിരുദ്ധങ്ങളായ അനിവാര്യ സവിശേഷതകളെയോ നടപടിക്രമങ്ങളേയോ, ഏറ്റവും ഗുണകരമായ വിധത്തിൽ ക്രമീകരിച്ച് യോജിപ്പിക്കേണ്ടിവരും. അങ്ങനെ ഏറ്റവും അനുയോജ്യവും അനുകൂലവുമായ അവസ്ഥ കണ്ടെത്തുക. 
ചെറിയ തോതിലുളള ഉത്പാദനത്തിലൂടെ രൂപരേഖ ശരിയെന്ന് സ്ഥിരീകരിക്കുക. 
പലതലങ്ങളിലുളള,അതിസങ്കീർണ്ണമായ സാങ്കേതിക നടപടിക്രമങ്ങളിലൂടെയാണ് ഉത്പന്നങ്ങൾ ഉത്പാദിപ്പിക്കപ്പെടുന്നത്. അത്തരം നടപടിക്രമങ്ങളെ ലഘുഘടകങ്ങളായി പിരിച്ച് പ്രശ്ന പരിഹാരം എളുപ്പമാക്കാൻ പണിയായുധങ്ങൾ ഉപകരിക്കുന്നു.
സിക്സ് സിഗ്മ പിഴവുകളുടെ അളവുകോലാണെന്നിരിക്കേ, അളവെടുക്കൽ (measurment), ഈ സമീപനത്തിലെ വളരെ പ്രധാനപ്പെട്ട പണിയായുധമാണ്. G R&R എന്ന ചുരുക്കപ്പേരിൽ അറിയപ്പെടുന്ന പണിയായുധം അളവെടുപ്പിന്റെ കണിശതയും സൂക്ഷ്മതയും നിശ്ചിതമാക്കുന്നു. 
കൂലങ്കഷമായ കൂടിയാലോചനകൾ ( Brainstorming sessions),അത്യന്താപേക്ഷിതമായ സവിശേഷതകൾ കണ്ടെത്താനുളള പരേറ്റോ ചാർട്ടുകൾ(Pareto Charts),ഹിസ്റ്റോഗ്രാമുകൾ (histograms),ഫിഷ്ബോൺ അഥവാ ഇഷികാവാ ഡയഗ്രം എന്നറിയപ്പെടുന്ന കാര്യകാരണ രേഖാചിത്രം (Fishbone diagram),പ്രക്രിയയുടെ, തുടക്കം മുതൽ അവസാനം വരെയുളള പടവുകളുടെ ക്രമാനുഗതമായ രേഖ( Process map അഥവാ Flowm charts),ഒന്നോടൊന്നു ബന്ധപ്പെട്ടു കിടക്കുന്ന രണ്ടു മൂല്യങ്ങളിലുണ്ടാവുന്ന മാറ്റങ്ങൾ എടുത്തു കാണിക്കുന്ന ചിത്രങ്ങൾ (Scatter plots), എന്നിങ്ങനെ പണിയായുധങ്ങൾ പലതരത്തിലും വിധത്തിലും ലഭ്യമാണെങ്കിലും എല്ലാം, എല്ലായ്പോഴും ആവശ്യമായെന്നു വരില്ല. അടിസ്ഥാനപരമായി വളരെ പ്രയോജനപ്രദമാകുന്നവയാണ് കാര്യകാരണ രേഖാചിത്രവും പ്രോസ്സസ്സ് മാപ്പും. 
ഉദ്ദിഷ്ഠമൂല്യവുമായി ഒത്തുനോക്കിയിട്ടാണ് പിഴവുകളുണ്ടെന്നു പറയുന്നത്. ഒത്തുനോക്കൽ വെറുതെയൊരു അവലോകനമല്ല, സൂക്ഷ്മവും കണിശവുമായ അളവെടുപ്പാണ്. അതുകൊണ്ട് ഏറ്റവും ആദ്യം അളവെടുപ്പ് പ്രക്രിയ കിറുകൃത്യമാണെന്ന് ഉറപ്പുവരുത്തണം. സിക്സ് സിഗ്മയുടെ പദാവലിയിൽ ഇത് ജി ആർ അന്ഡ് ആർ (G R&R) എന്ന ചുരുക്കപ്പേരിൽ അറിയപ്പെടുന്ന Gage Repetition and Reproducibility ആണ്. അളവെടുപ്പു പ്രക്രിയയിൽ മുഖ്യമായും രണ്ടു ഘടകങ്ങളുണ്ട്. ഒന്ന് അളവെടുക്കാനുപയോഗിക്കുന്ന ഉപകരണം, രണ്ടാമത് അളവെടുക്കുന്നയാൾ. ഉദാഹരണത്തിന് കിലോഗ്രാം ഭാരക്കട്ടിക്ക് തേയ്മാനം സംഭവിച്ചെന്നിരിക്കാം, ത്രാസ് ശരിയല്ലെന്നും വരാം, ഇനി ത്രാസും, ഭാരങ്ങളും കണിശമായിരുന്നാലും, ത്രാസു പിടിക്കുന്ന തീതിയനുസരിച്ച് തൂക്കത്തിന് വളരെയേറെ ഏറ്റക്കുറച്ചിലുകളുണ്ടാകുയുമാകാം. ഇത്തരം പിഴവുകളെല്ലാം ഒഴിവാക്കിയാലേ അളവെടുപ്പ് കിറുകൃത്യമാണെന്ന് ഉറപ്പു വരുത്താനാകൂ. ഇതിന്റെ അനിവാര്യമായ ഭാഗമാണ് G R&R. ഒരേ ഉപകരണമുപയോഗിച്ച് ഒരാൾ തന്നെ ഒരേ ഉരുപ്പടിയെ പല തവണ അളക്കുന്നതിലൂടെ ആവർത്തനക്ഷമതയിലെ (Repeatability) ന്യുനതകളും, അതേ ഉപകരണമുപയോഗിച്ച് പലപേർ അതേ ഉരുപ്പടിയെ അളക്കുന്നതിലൂടെ പുനരുത്പാദനക്ഷമതയിലെ(Reproducibility)കോട്ടങ്ങളും കണ്ടെത്തി നിവാരണം ചെയ്യുകയാണ് ഇതിന്റെ ഉദ്ദേശ്യം. 

ശ്രദ്ധിക്കേണ്ട മറ്റൊരു സംഗതി അളവുകോൽ എത്ര സൂക്ഷ്മമായിരിക്കണം എന്നതാണ്. അതായത് വ്യവഛേദം ( Resolution) എന്തായിരിക്കണം. ഒരു നടപടിക്രമത്തിലെ 0.001 വ്യതിയാനം കൃത്യമായി അളന്നു തിട്ടപ്പെടുത്തണമെങ്കിൽ അളവുകോലിന് 0.0001 വ്യതിയാനം അളക്കാനാകണം. 

.സങ്കീർണ്ണമായ സാങ്കേതിക പ്രക്രിയകളിൽ പിഴവു പറ്റുന്നതിനുളള കാരണം സൂക്ഷ്മമായി കണ്ടെത്താനുളള എളുപ്പ വഴിയാണ് ഇഷികാവാ രേഖാചിത്രം. ഇത് ശരിക്കും ഒരു കാര്യകാരണ രേഖാചിത്രമാണ്.പൊതുവേ ആറിനങ്ങളിലാണ് ശ്രദ്ധ കേന്ദ്രീകരിക്കാറ്, ഇവക്ക് തനതായ ഉൾപ്പിരിവുകൾ ഉണ്ടായിരിക്കാനുളള സാധ്യതയുണ്ട്. ഓരോ നടപടിക്രമത്തിനും അതിൻറേതായ പ്രത്യേകതകൾ ഉണ്ടാവുമെന്നിരിക്കേ, ഇനങ്ങളിലും മാറ്റങ്ങൾ വരും. ഇവിടെ കാണിച്ചിട്ടുളളത് ഒരു സഹായചിത്രം മാത്രമാണ്.

ഒരു പ്രക്രിയയുടെ തുടക്കം മുതൽ അവസാനം വരെയുളള സകല പടവുകളം ഉൾക്കൊളളുന്ന സമഗ്ര രൂപരേഖയാണ്. തെറ്റിദ്ധാരണകൾ ഒഴിവാക്കാനായി ആഗോള അംഗീകാരമുളള ചിഹ്നങ്ങളുപയോഗിച്ചാണ് പ്രോസസ്സ് മാപ്പ് തയ്യാറാക്കുന്നത്. ഏതു പടവിലാണ് പിഴവുകളുണ്ടാകുന്നതെന്ന് കൃത്യമായി കണ്ടുപിടിക്കാനും അനാവശ്യമായ പടവുകൾ ഒഴിവാക്കാനും സഹായകമാകുന്നു. 
ഒരു നടപടിക്രമം ഏതെല്ലാം തരത്തിൽ പരാജയപ്പെടാം, അതുമൂലമുണ്ടാവുന്ന ഭവിഷ്യത്തുക്കളെന്തൊക്കേയാവാം ഇവയൊക്കെ മുൻകൂട്ടി വിഭാവനം ചെയ്ത് തക്കതായ കരുതൽ നടപടികളെടുക്കേണ്ടത് സിക്സ് സിഗ്മ സമീപനത്തിലെ ഒഴിച്ചുകൂടാനാവാത്ത പടവാണ്. FMEA ( Failure Mode and Effect Analysis) എന്നാണ് ഇത് അറിയപ്പെടുന്നത്. ഇവിടെ പരാജയസാധ്യതകളും, അവയുടെ രൂക്ഷതയും, സംഭാവ്യതയും ഭവിഷ്യത്തുക്കളും കണക്കാക്കപ്പെടുന്നു. 

സിക്സ്സിഗ്മ സമീപനത്തിനാവശ്യമായ എല്ലാ പണിയായുധങ്ങളും ഭംഗിയായി ഒരുക്കിവെച്ചിരിക്കുന്ന സോഫ്റ്റ് വെയർ പാക്കേജാണ് മിനിടാബ് . ഉപയോക്താവിന് വളരെ പെട്ടെന്ന് പഠിച്ചെടുക്കാവുന്ന സൌകര്യപ്രദമായ സോഫ്റ്റ് വെയറാണ് മിനിടാബ്. 
പാഴ്ച്ചെലവു കുറച്ച് ഒരു പ്രക്രിയയെ കൂടുതൽ ലാഭകരമാക്കുന്ന ചിന്താധാരയാണ് ലീൻ സിക്സ് സിഗ്മ.
സിക്സ് സിഗ്മ പദ്ധതിയിൽ പ്രാഥമിക പരിശീലനം നേടിയവരാണ് ഗ്രീൻ ബെൽട്ടുകാർ , കൂടുതൽ അവഗാഹമായ പഠനം നടത്തി, അതിന്റെ യോഗ്യതാ പരീക്ഷകൾ ജയിച്ചവർ ബ്ളാക്ക് ബെൽട്ട് എന്നറിയപ്പെടുന്നു. ഇവരേക്കാളും പ്രാവീണ്യം നേടിയവരാണ് മാസ്റ്റർ ബ്ളാക്ക് ബെൽട്ടുകാർ 


</doc>
<doc id="229095" url="https://ml.wikipedia.org/wiki?curid=229095" title="നന്ദലാൽ ബോസ്">
നന്ദലാൽ ബോസ്

ഭാരതത്തിലെ പ്രസിദ്ധരായ കലാകാരന്മാരിൽ അഗ്രഗണ്യരുടെ കൂട്ടത്തിൽ പെട്ട ചിത്രകാരനാണ് നന്ദലാൽ ബോസ് (Bengali: নন্দলাল বসু, Nondo-lal Boshū) (3 December 1882 – 16 April 1966).ഇദ്ദേഹം മഹാകവി രവീന്ദ്രനാഥ് ടാഗോറിന്റെ അനന്തരവനായ പ്രസിദ്ധ ചിത്രകാരൻ അവനീന്ദ്രനാഥ് ടാഗോറിന്റെ ശിഷ്യനായിരുന്നു . ബംഗാളിത്തനിമ നിലനിർത്തിക്കൊണ്ട് ചിത്രകലയെ ഉപാസിച്ചുപോന്ന അദ്ദേഹം തന്റെ കൃതികളിൽ സ്വീകരിച്ച ഇന്ത്യൻ ശൈലികൊണ്ട് ഖ്യാതി നേടി. അദ്ദേഹത്തിന്റെ ചിത്രങ്ങളിൽ അജന്തയിലെ ഗുഹാചിത്രങ്ങളുടെ ശക്തമായ സ്വാധീനം കാണാം. ഇന്ത്യയിലെ പുരാണ-ഐതിഹ്യ കഥാപാത്രങ്ങളും, ഗ്രാമീണജീവിതവും അവിടത്തെ സ്ത്രീകളും അദ്ദേഹത്തിന്റെ ചിത്രങ്ങളിൽ നിറഞ്ഞു നിൽക്കുന്നു.അദ്ദേഹത്തിന്റെ കൃതികൾ പുരാവസ്തുക്കളല്ലാതിരുന്നിട്ടുകൂടി, 1976-ൽ ആർക്കിയോളജിക്കൽ സർവ്വേ ഓഫ് ഇന്ത്യ, മറ്റ് ഒമ്പതു കലാകാരന്മാരുടെ കൃതികൾക്കൊപ്പം, ഇന്ത്യൻകലയിലെ "അമൂല്യനിധികൾ" ആയി പ്രഖ്യാപിക്കുകയുണ്ടായി.

ബീഹാറിൽ മോൺഖേർ ജില്ലയിലെ പട്ടണമായ ഖരഗ്പൂരിൽ, ഒരു സാധാരണ ബംഗാളി കുടുബത്തിലാണ് നന്ദലാൽ ബോസ് ജനിച്ച്ത്. കുട്ടിക്കാലം മുതലേ പ്രതിമാ നിർമ്മാണത്തിലും പൂജാപ്പന്തലിന്റെ അലങ്കാരപ്പണികളിലുമെല്ലാം അദ്ദേഹം തല്പരനായിരുന്നു. കൽക്കത്തയിൽ ഹൈസ്കൂൾ വിദ്യാഭ്യാസത്തിനെത്തിയ ശേഷം സെൻട്രൽ കോളേജിയറ്റ് സ്കൂളിൽത്തന്നെ ബിരുദപഠനത്തിനും ചേർന്നു. പിന്നീട് പല കോളേജുകളിൽ ചേർന്നെങ്കിലും ബിരുദപഠനം പൂർത്തിയാക്കാനാകാതെ വന്നപ്പോൾ മാതാപിതാക്കളോട് പറഞ്ഞ് അദ്ദേഹം കൽക്കത്ത സ്കൂൾ ഒഫ് ആർട്സിൽ ചിത്രകല പഠിക്കാൻ ചേർന്നു.

അജന്തഗുഹകളിലെ ചുമർച്ചിത്രങ്ങൾ നന്ദലാൽബോസിനെ ചെറുപ്പം മുതലേ സ്വാധീനിച്ചിരുന്നു. പിൽക്കാലത്ത് ധാരാളം ചിത്രങ്ങൾ വരച്ച് തന്റെ കഴിവുകൾ തെളിയിച്ചതോടെ ഗഗനേന്ദ്രനാഥ് ടഗോർ, ആനന്ദ കുമാരസ്വാമി, ഒ.സി.ഗാംഗുലി തുടങ്ങിയ ചിത്രകാരന്മാരുടേയും ചിത്രകലാവിമർശകരുടേയും ശ്രദ്ധയിൽപ്പെടാൻ അദ്ദേഹത്തിനു കഴിഞ്ഞു. അവരൊക്കെ നന്ദലാൽബോസിന്റെ പ്രതിഭയേയും ശൈലിയിലെ മൗലികതയേയും ശരിക്കും കണ്ടെത്തിയിരുന്നു. തുടർന്ന് അദ്ദേഹത്തിന്റെ സുഹൃദ് വലയം വിപുലമാകുകയും വിദേശങ്ങളിലും അദ്ദേഹത്തിന്റെ ഖ്യാതി എത്തുകയും ചെയ്തു. 

ഉപ്പുസത്യാഗ്രഹകാലത്ത് ഗാന്ധിജി ഒരു വലിയ വടിയും പിടിച്ച് നടക്കുന്ന ഒരു ലിനോകട് ചിത്രം അദ്ദേഹം തയ്യാറാരാക്കിയത്‌ പില്ക്കാലത്ത്‌ സത്യാഗ്രഹപ്രസ്ഥാനത്തിന്റെ അടയാളചിത്രമായി മാറി. 
1922-ൽ അദ്ദേഹം ശാന്തിനികേതനിലെ കലാവിഭാഗത്തിൽ ( സ്കൂൾ ഓഫ് ആർട്സ്‌) പ്രിൻസി‍പ്പലായി. ഭാരതരത്നം, പദ്മശ്രീ തുടങ്ങിയ ഭാരതസർക്കാർ അവാർഡുകളിൽ ചേർക്കാൻ അനുയോജ്യമായ ചിത്രങ്ങൾ തയ്യാറാക്കാൻ ജവഹർലാൽ നെഹ്‌റു നന്ദലാൽ ബോസിനേയാണ് കണ്ടെത്തിയത്.
ദൽഹിയിലെ നാഷനൽ ഗാലറി ഓഫ് മോഡേൺ‍ ആർട്സിൽ നന്ദലാൽ ബോസിന്റെ‍ ഏഴായിരത്തിലധികം കൃതികൾ പ്രദർശിപ്പിച്ചിട്ടുണ്ട്. കൂട്ടത്തിൽ പ്രസിദ്ധമായ ഗാന്ധിജിയുടെ ദണ്ഡിയാത്രയുടെ ചിത്രവുമുണ്ട്‌.

തിരുവനന്തപുരത്തെ ശ്രീ ചിത്ര ആർട് ഗാലറിയിലും അദ്ദേഹത്തിന്റെ ചിത്രങ്ങളുണ്ട്.

1966 ഏപ്രിൽ 16-നു കൽക്കത്തയിൽ വച്ച് അദ്ദേഹം അന്തരിച്ചു.

<references>


</doc>
<doc id="229103" url="https://ml.wikipedia.org/wiki?curid=229103" title="മെസ്സിയർ 24">
മെസ്സിയർ 24

ധനു രാശിയിൽ സ്ഥിതിചെയ്യുന്ന ഒരു നക്ഷത്രവ്യൂഹമാണ് മെസ്സിയർ 24 (M24) അഥവാ IC 4715. ധനു നക്ഷത്രമേഘം (Sagittarius Star Cloud), ഡെൽ കോസ്റ്റിഷ് (Delle Caustiche) എന്ന പേരുകളിലും ഇത് അറിയപ്പെടുന്നു. ധനു രാശിയിലെ ഗാമ, ഡെൽറ്റ നക്ഷത്രങ്ങൾക്ക് വടക്കായി സ്ഥിതിചെയ്യുന്ന വലിയ ധനു നക്ഷത്രമേഘവുമായി തെറ്റിദ്ധരിക്കാതിരിക്കാൻ ചെറിയ ധനു നക്ഷത്രമേഘം എന്ന പേരിട്ടും ഇതിനെ വിളിക്കാറുണ്ട്. ചാൾസ് മെസ്സിയർ 1764 ജൂൺ 20-ന് ഇതിനെ കണ്ടെത്തുകയും തന്റെ പട്ടികയിൽ ഇരുപത്തിനാലാമത്തെ അംഗമായി ഉൾപ്പെടുത്തുകയും ചെയ്തു

M24-നെ കണ്ടെത്തിയ മെസ്സിയർ "അനേകം നക്ഷത്രങ്ങളടങ്ങിയ നെബുലോസിറ്റി" എന്നാണതിനെ വിശേഷിപ്പിച്ചത്. ഒന്നര ഡിഗ്രിയോളം കോണീയവ്യാസം അദ്ദേഹം കണക്കാക്കി. NGC 6603, മർകരിയൻ 38 എന്നീ തുറന്ന താരവ്യൂഹങ്ങളും എഡ്വേഡ് എമേഴ്സൺ ബർണാഡ് B92, B93 എന്നിങ്ങനെ പട്ടികപ്പെടുത്തിയ രണ്ട് ഇരുണ്ട നീഹാരികകളും M24 ന്റെ ഭാഗമാണ്. M24 എന്നത് NGC 6603 തന്നെയാണെന്ന് ചിലർ തെറ്റായി പട്ടികപ്പെടുത്തിയിട്ടുമുണ്ട്. ആകാശഗംഗയുടെ ധനു, ധനു-ഓരായം സ്പൈറൽ ആമുകളുടെ ഭാഗമാണ് M24 ലെ അംഗങ്ങൾ.


</doc>
<doc id="229125" url="https://ml.wikipedia.org/wiki?curid=229125" title="സിഖ് സാമ്രാജ്യം">
സിഖ് സാമ്രാജ്യം

പത്തൊമ്പതാം നൂറ്റാണ്ടിന്റെ ആദ്യപകുതിയിൽ ഇന്ത്യൻ ഉപഭൂഖണ്ഡത്തിൽ നിലനിന്നിരുന്ന ശക്തമായ സാമ്രാജ്യമായിരുന്നു സിഖ് സാമ്രാജ്യം. ഇന്നത്തെ പഞ്ചാബ്, കശ്മീർ എന്നിവ ഈ സാമ്രാജ്യത്തിന് കീഴിലായിരുന്നു. 1799-ൽ ലാഹോറിന്റെ നിയന്ത്രണമേറ്റ രഞ്ജിത് സിങ്ങിനു കീഴിൽ ഉദയംകൊണ്ട ഈ സാമ്രാജ്യം പഞ്ചാബ് മേഖലയും ചുറ്റുവട്ടവും 1849 വരെയുള്ള അരനൂറ്റാണ്ടുകാലം അടക്കിഭരിച്ചു. മിസ്ലുകൾ എന്നറിയപ്പെട്ട, സ്വതന്ത്രമായ പഞ്ചാബി ജനവിഭാഗങ്ങളുടെ സംഘമായ ഖൽസയാണ് ഈ സാമ്രാജ്യത്തിന്റെ അടിസ്ഥാനശിലയായത്. പത്തൊമ്പതാം നൂറ്റാണ്ടിന്റെ തുടക്കത്തിലെ സാമ്രാജ്യത്തിന്റെ പ്രതാപകാലത്ത്, അത് പടിഞ്ഞാറ് ഖൈബർ ചുരം വരെയും വടക്കോട്ട് കശ്മീർ വരെയും തെക്കുവശത്ത് സിന്ധ് വരെയും കിഴക്ക് തിബറ്റ് വരെയും വ്യാപിച്ചു.

സിഖ് സാമ്രാജ്യത്തിന്റെ രൂപീകരണത്തിന്റെ ആദ്യഘട്ടം, 1707-ൽ മുഗൾ ചക്രവത്തിയായ ഔറംഗസേബിന്റെ മരണവും ഒപ്പം ആ സാമ്രാജ്യത്തിന്റെ അധഃപതനത്തോടെയും ആരംഭിക്കുന്നു. ഇത്, ഗുരു ഗോബിന്ദ് സിങ് രൂപം നൽകിയ സിഖ് ഖൽസ സൈന്യത്തിന്റെ പിൽക്കാലരൂപമായ ദൽ ഖൽസ സൈന്യത്തിന് മുഗളർക്കെതിരെയും പടിഞ്ഞാറ് പഷ്തൂണുകൾക്കെതിരെയും നേട്ടങ്ങളുണ്ടാക്കാൻ വൻ സാധ്യതയൊരുക്കി. ഇക്കാലത്ത്, മിസ്ലുകൾ എന്നറിയപ്പെട്ട വിവിധ സംഘങ്ങളായിത്തിരിഞ്ഞിരുന്ന സിഖുകാർ സൈനികശക്തിയാർജ്ജിച്ച് മേഖലയിലെ വിവിധ നഗരങ്ങളുടെ മേൽ അധികാരം സ്ഥാപിച്ചിരുന്നു. 1799-ഓടെ ഇത്തരത്തിലുള്ള ഒരു മിസ്ലിന്റെ നേതാവായിരുന്ന രഞ്ജിത് സിങ്, എല്ലാ മിസ്ലുകളെയും ഏകീകരിക്കുകയും സ്വന്തം ഭരണത്തിനുകീഴിലാക്കുകയും ചെയ്തതോടെ സിഖ് സാമ്രാജ്യത്തിന് ഔദ്യോഗികമായ രൂപീകരണമായി. സിഖ് സാമ്രാജ്യം നാല് പ്രവിശ്യകളായി തിരിച്ചിരുന്നു. ലാഹോർ, മുൾത്താൻ, പെഷവാർ, കശ്മീർ എന്നിവയായിരുന്നു ഇവ.

പഞ്ചാബിന്റെ മഹാരാജാവായി പ്രഖ്യാപിച്ച രഞ്ജിത് സിങ്, തന്റെ സൈന്യത്തെ ആധുനികവൽക്കരിക്കുകയും യൂറോപ്യൻ മാതൃകകളെ അനുകരിച്ച് ഏറ്റവും മികച്ച പരിശീലവും ആയുധങ്ങളും നൽകുകയും ചെയ്തു. രഞ്ജിത് സിങ്ങിന്റെ മരണത്തിനുശേഷം ശക്തനായ ഒരു പിൻഗാമിയുടെ അഭാവത്തിൽ സാമ്രാജ്യം രാഷ്ട്രീയപ്രതിസന്ധിയിലായി. 1840-കളുടെ രണ്ടാം പകുതിയിൽ നടന്ന ആംഗ്ലോ-സിഖ് യുദ്ധങ്ങൾ എന്നറിയപ്പെടുന്ന രണ്ട് യുദ്ധങ്ങളിലൂടെ ബ്രിട്ടീഷുകാർ സിഖ് സാമ്രാജ്യത്തിന് അന്ത്യം കുറിക്കുകയും പഞ്ചാബിനെ തങ്ങളുടെ നേരിട്ടുള്ള ഭരണത്തിൻകീഴിലാക്കുകയും ചെയ്തു.

സിഖ് സാമ്രാജ്യത്തിന്റെ ഏറ്റവും ശക്തനായ രാജാവായിരുന്നു രഞ്ജിത് സിങ്. ഗുജ്രൻവാലയിലെ ഒരു സിഖ് മിസ്ലിന്റെ നേതാവായിരുന്ന രഞ്ജിത്തിനെ ദുറാനികളുടെ പ്രതിനിധിയായി 1799 ഫെബ്രുവരിയിൽ സമാൻ ഷാ ദുറാനി ലാഹോറിൽ നിയമിക്കുകയായിരുന്നു. ദുറാനികളുടെ ശക്തിക്ഷയം മുതലെടുത്ത രഞ്ജിത് പഞ്ചാബിലെ മറ്റു സിഖ് വിഭാഗങ്ങളെ ഒന്നിപ്പിച്ച് ശക്തിപ്രാപിക്കുകയും സാമ്രാജ്യം സ്ഥാപിക്കുകയും ചെയ്തു. 1839 വരെയുള്ള തന്റെ നാലുപതിറ്റാണ്ട് ഭരണകാലത്ത് സാമ്രാജ്യത്തെ 5 ലക്ഷം ചതുരശ്രകിലോമീറ്റർ വിസ്തൃതിയിലെത്തിക്കാൻ രഞ്ജിത്തിനായി. യൂറോപ്യൻ ഉദ്യോഗസ്ഥരെ തന്റെ കീഴിൽ നിയമിച്ച് അവരുടെ മേൽനോട്ടത്തിൽ സൈന്യത്തെ യൂറോപ്യൻ മാതൃകയിൽ പരിഷ്കരിക്കുകയും ചെയ്തു. ഈ സൈന്യം ഇന്ത്യയിലെ ബ്രിട്ടീഷ് നേതൃത്വത്തെപ്പോലും ഭയപ്പാടിലാക്കിയിരുന്നു.

1839-ൽ രഞ്ജിത് സിങ് മരണമടഞ്ഞതിനുശേഷം സാമ്രാജ്യത്തിൽ അധികാരവടംവലി രൂക്ഷമായി. രഞ്ജിത് സിങ്ങിന്റെ മക്കൾ, സഭാംഗങ്ങളിൽ ചിലർ, രണ്ട് റാണിമാർ, ഖൽസ സൈന്യം എന്നിവയായിരുന്നു ഈ വടംവലിയിലെ പ്രധാനകക്ഷികൾ. അലസനും അഴിമതിക്കാരനുമായിരുന്ന മൂത്തമകൻ ഖഡക് സിങ്, അദ്ദേഹം മാത്രമാണ് രഞ്ജിത് സിങ്ങിന്റെ ആദ്യഭാര്യയിലെ ന്യായപ്രകാരമുള്ള ഒരേയൊരു പുത്രനെന്ന് അവകാശപ്പെട്ടു. രജ്ഞിത് സിങ്ങിന് ഏറ്റവും പ്രിയപ്പെട്ട പുത്രനായിരുന്ന ഷേർ സിങ്, ഖഡക് സിങ്ങിന്റെ പുത്രനായ നാവോ നിഹാൽ സിങ് എന്നിവരായിരുന്നു രാജസ്ഥാനത്തിനുള്ള മറ്റു അവകാശികൾ. രഞ്ജിത്തിന്റെ ആദ്യഭാര്യയിലുള്ള പുത്രൻ എന്ന അനുകൂലഘടകം ഷേർസിങ്ങിനുണ്ടായിരുന്നപ്പോൾ, ബുദ്ധിമാനും പുരോഗമനവാദിയുമായിരുന്നു നാവോ നിഹാൽ സിങ് എന്ന് വിലയിരുത്തപ്പെടുന്നു.

ഡോഗ്ര ഹിന്ദു സഹോദരന്മാരായിരുന്ന ഗുലാബ് സിങ്, ധിയാൻ സിങ്, സുചേത് സിങ് എന്നിവരും ധിയാൻ സിങ്ങിന്റെ പുത്രനായ ഹീരാസിങ്ങും സഭാംഗങ്ങളിൽ പ്രമുഖരായിരുന്നു. രഞ്ജിത് സിങ്ങിന്റെ മരണാനന്തരം ഗുലാബ് സിങ് തന്റെ തട്ടകം ജമ്മുവിലേക്ക് മാറ്റുകയും അവിടെ സ്വതന്ത്രമായി ഒരു ഡോഗ്ര സാമ്രാജ്യത്തിന്റെ ഭരണമാരംഭിക്കുകയും ചെയ്തു. മറ്റുള്ളവർ ലാഹോറിൽ അധികാരത്തിൽത്തുടർന്നു. സിഖ് പ്രഭുകുടുംബാംഗങ്ങളായ സന്ധാവാലിയകൾ, അട്ടാരിവാലകൾ, മജീഠിയകൾ എന്നിവർ മറ്റൊരു സമ്മർദ്ദവിഭാമായിരുന്നു. ഹിന്ദു ഡോഗ്രകളും ഖൽസ സിഖുകാരും തമ്മിലുള്ള മതപരമായ സ്പർദ്ധകളും ഈ വടംവലിയിലെ പ്രധാനഘടകമായിരുന്നു. 

ഒരു സംഘവുമായും കൂറില്ലാതെ ദർബാറിനോട് വിധേയത്വം പുലർത്തിയിരുന്നു ഒരു ശക്തമായ സംഘം കൂടിയുണ്ടായിരുന്നു. ഈ സംഘത്തിലെ പ്രധാനിയായിരുന്നു വിദേശകാര്യങ്ങളുടെ ചുമതലക്കാരനായിരുന്ന ഫക്കീർ അസീസുദ്ദീൻ. അദ്ദേഹത്തിന്റെ സഹോദരനും നികുതി കാര്യങ്ങളുടെ ചുമതലക്കാരനുമായ ഫക്കീർ നൂറുദ്ദീൻ, ധനകാര്യമന്ത്രിയായിരുന്ന കശ്മീരി ബ്രാഹ്മണൻ ദിവാൻ ദിനനാഥ്, സേനാനായകന്മാരിലൊരാളായ തേജ് സിങ് ഇവരെല്ലാം ഈ കൂട്ടത്തിൽപ്പെടുന്നു.

ഇക്കാലത്ത് അതൃപ്തരായ സൈന്യവും ഈ അധികാരവടംവലിയിലെ പ്രധാനകണ്ണിയായി മാറി. 1822-ൽ സൈന്യത്തെ അധുനികവൽക്കരിച്ചതിനുശേഷം, രഞ്ജിത് സിങ്ങിന് സൈനികർക്കുള്ള വേതനം പലപ്പോഴും കൃത്യമായി നൽകാനാവുന്നുണ്ടായിരുന്നില്ല. സൈനികരിലെ അതൃപ്തിയും അനുസരണക്കേടും താഴേക്കിടയിലെ സൈനികരിൽ വളർന്നുവന്നു. രഞ്ജിത്തിന്രെ മരണശേഷമുള്ള ഭരണ-സാമ്പത്തികരംഗങ്ങളിലെ പിടിപ്പുകേട് ഗുരുതരമായതിനെത്തുടർന്ന് സൈന്യം, തങ്ങളുടെ വേതനത്തിനായി കൊള്ളയടി ആരംഭിച്ചു. മാത്രമല്ല അധികാരകേന്ദ്രങ്ങളിൽ, തങ്ങൾക്ക് കൂടുതൽ പണം നൽകുന്ന വിഭാഗത്തോട് കൂറ് കാണിക്കുകയും ചെയ്തു. സൈനികർ അനുസരണക്കേട് കാണിക്കുകയും തഹ്ങളുടെ മേലുദ്യോഗസ്ഥരെ വധിക്കുകയും വിവിധ നേധാക്കളുടെ നേതൃത്വത്തിൽ പഞ്ചായത്തുകൾ രൂപീകരിച്ച് വിലപേശുകയും ചെയ്തു. ദർബാറിലെ വിദേശ ഉദ്യോഗസ്ഥർ മിക്കവാറും നാട്ടിലേക്ക് മടങ്ങി. ബാക്കിയുള്ളവർക്ക് ഭീഷണികൾ ഉണ്ടാകുകയും ആക്രമിക്കപ്പെടുകയും ചെയ്തു.

സൈന്യത്തിനുമേലുള്ള കേന്ദ്രീകൃതനിയന്ത്രണം അയഞ്ഞതോടെ പ്രവിശ്യകളിലെ ഭരണാധികാരികൾ സ്വതന്ത്രരാവാനും തുടങ്ങി. ഹസാരക്ക് ചുറ്റുമുള്ള യൂസഫ്സായ്, ഝെലത്തിനും സിന്ധുവിനും ഇടയിലുള്ള ബലൂചികൾ തുടങ്ങിയ ഗോത്രവർഗ്ഗക്കാർ കലാപങ്ങളുയർത്തി. 1839 മുതൽ 1846 വരെ ഈ അധികാരവടംവലി രക്തരൂഷിതമായി തുടർന്നു. ഇന്ത്യയിൽ ഭരണത്തിലിരുന്ന ബ്രിട്ടീഷുകാർ, ഇത് പഞ്ചാബിനെ അവരുടെ സാമ്രാജ്യത്തേട് കൂട്ടിചേർക്കാനുള്ള അവസരമായും കരുതി.

രഞ്ജിത് സിങ്ങിനെ മരണത്തിന് തൊട്ടുപിന്നാലെ മൂത്ത പുത്രൻ ഖഡക് സിങ് അധികാരം ഏറ്റെടുത്തിരുന്നു. എന്നാൽ അൽപ്പകാലത്തിനുള്ളിൽ ഖഡക്കിന്റെ മകൻ നാവോ നിഹാൽ സിങ്, ഡോഗ്ര സഹോദരൻമാരുടെ പിന്തുണയോടെ അദ്ദേഹത്തെ പുറത്താക്കി അധികാരത്തിലെത്തി. രഞ്ജിത്തിന്റെ പിൻഗാമിയാവാൻ ഏറ്റവും യോഗ്യനെന്ന് തെളിയിച്ച നാവോ നിഹാൽ സിങ് 1840 അവസാനം ഒരു കെട്ടിടം ഇടിഞ്ഞുവീണ് കൊല്ലപ്പെട്ടു. തുടർന്ന് ഖഡക് സിങ്ങിന്റെ ഭാര്യയും നാവോ നിഹാൽ സിങ്ങിന്റെ അമ്മയുമായ ചാന്ദ് കൗർ, ദർബാറിലെ പ്രമുഖരായിരുന്ന രണ്ട് സന്ധാവാലിയ സർദാർമാരുടെ പിന്തുണയിൽ ലാഹോറിന്രെ നിയന്ത്രണമേൽക്കുകയും നാവോ നിഹാലിന്റെ പിറക്കാനിരിക്കുന്ന കുഞ്ഞിന്റെ പ്രതിനിധിയായി ഭരണത്തിലെത്തുകയും ചെയ്തു. എന്നാൽ സൈന്യത്തിന്റെ പിന്തുണയാർജ്ജിക്കാൻ ചാന്ദ് കൗറിനായില്ല. സൈന്യത്തിന്റെ ഭൂരിഭാഗത്തിന്റെ പിന്തുണയുണ്ടായിരുന്ന ഷേർ സിങ് 1841-ൽ ലാഹോർ പിടിച്ചെടുത്ത് ചാന്ദ് കൗറിനെ പുറത്താക്കി. 1842-ൽ ചാന്ദ് കൗർ കൊല്ലപ്പെടുകയും ചെയ്തു. 

രാജ്യകാര്യങ്ങളേക്കാളും വേഷഭൂഷാദികളിൽ ശ്രദ്ധചെലുത്തിയിരുന്നയാളായിരുന്നു ഷേർസിങ് എന്നാണ് വിലയിരുത്തപ്പെടുന്നത്. എന്നിരുന്നാലും ഒന്നാം ആംഗ്ലോ-അഫ്ഗാൻ യുദ്ധകാലത്തെ സഹകരണത്തിന്റെ പേരിൽ ബ്രിട്ടീഷുകാർക്ക് അദ്ദേഹം പ്രിയപ്പെട്ടവനായി.
1843-ൽ ഒരു സൈന്യപരിശോധനക്കിടയിൽ ജീത് സിങ് സന്ധാവാലിയ, ഷേർ സിങ്ങിനെ കൊലപ്പെടുത്തി. ദർബാറിലെ ബ്രിട്ടീഷ് അനുകൂല, ഡോഗ്ര വിരുദ്ധരായിരുന്നു സന്ധാവാലിയകൾ. ഇക്കാലത്ത് ധിയാൻ സിങ് ഡോഗ്രയും കൊല്ലപ്പെട്ടു. ഇതിനെത്തുടർന്ന് സൈന്യം അധികാരത്തിൽ ഇടപെടുകയും സന്ധാവാലിയകളെ ലാഹോറിൽനിന്നും തുരത്തുകയും ചെയ്തു. രഞ്ജിത് സിങ്ങിന്റെ പ്രായപൂർത്തിയാവാത്ത പുത്രനായ ദലീപ് സിങ്ങിനെ മഹാരാജാവായും ഹീരാ സിങ് ഡോഗ്രയെ മുഖ്യമന്ത്രിയായും പ്രഖ്യാപിച്ചു. ഫലത്തിൽ യഥാർത്ഥ അധികാരം കൊട്ടാരത്തിൽ നിന്ന്, സൈന്യത്തിന്റെ കൈവശമെത്തി. ദലീപിന് 5 വയസ്സുമാത്രം പ്രായമായിരുന്നതിനാൽ അമ്മയായ ജിന്ദൻ കൗർ ആണ് റീജന്റായി ഭരണം നടത്തിയിരുന്നത്. ഇക്കാലത്ത് കൊട്ടാരത്തിലെ ഉപജാപവൃത്തികൾ സജീവമാവുകയും ഭരണം താറുമാറാവുകയും ചെയ്തു. ഇതിനിടെ ബ്രിട്ടീഷുകാർ സത്ലുജിനടുത്തേക്ക് പടനീക്കം ആരംഭിച്ചു. ഇത് സൈന്യത്തിന്റെ പ്രാധാന്യം വീണ്ടും വർദ്ധിപ്പിക്കാൻ കാരണമായി. സത്ലജിനിപ്പുറത്തുള്ള കസൂറിൽ പടയൊരുക്കം ശക്തമാക്കാനായി ഹീരാസിങ്ങും ഉത്തരവിട്ടു. 1844-ൽ ഹീരാ സിങ്ങും കൊല്ലപ്പെട്ടതോടെ മഹാറാണി ജിന്ദൻ സഭയുടെ നിയന്ത്രണമേറ്റു. ജിന്ദന്റെ സഹോദരൻ ജവഹർ സിങ് ഉപദേഷ്ടാവായി. ജിന്ദന്റെ കാമുകൻ രാജാ ലാൽ സിങ്, മംഗള എന്ന ദാസി എന്നിവർ ജിന്ദന്റെ സമീപവൃന്ദത്തിലെ അംഗങ്ങളായിരുന്നു. ഇവർ ഭരണത്തിൽ കാര്യമായ സ്വാധീനം ചെലുത്തി.

ഇക്കാലത്ത് രഞ്ജിത് സിങ്ങിന്റെ പുത്രൻ മാരിലൊരാളായ പെഷവാർ സിങ്, ജിന്ദനെതിരെ പടനീക്കം നടത്തിയെങ്കിലും കൊല്ലപ്പെട്ടു. ഈ കൊലപാതം ജവഹർ സിങ്ങാണ് നടത്തിയതെന്ന് സൈന്യം കരുതുകയും 1845 സെപ്റ്റംബറിൽ ജവഹർ സിങ് കൊല്ലപ്പെടുകയും ചെയ്തു. ഇതോടെ രാജ്യത്തിന്റെ നിയന്ത്രണം സൈന്യപഞ്ചായത്ത് ഏറ്റെടുക്കുകയും ഖൽസ പന്ത് (വിശുദ്ധസമൂഹം) എന്ന പേരിൽ ഭരണം നടത്തുകയും ചെയ്തു. ദിവാൻ ദിനനാഥ് അതിന്റെ വക്താവുമായി.

പഞ്ചാബിലെ വഷളായ സ്ഥിതിഗതികൾ അവിടെ ആധിപത്യമുറപ്പിക്കാനുള്ള അവസരമായി ഇന്ത്യയിലെ ബ്രിട്ടീഷ് നേതൃത്വം കരുതി. 1845 അവസാനമായപ്പോഴേക്കും 40,000 സൈനികരും 94 വെടിക്കോപ്പുകളും അടങ്ങിയ ഒരു വൻസേനയെ ബ്രിട്ടീഷ് ഗവർണർ ജനറലായിരുന്ന ഹാഡിഞ്ച് പ്രഭൂ പഞ്ചാബ് അതിർത്തിയിലുടനീളം വിന്യസിക്കുകയും പ്രകോപനം സൃഷ്ടിക്കുകയും ചെയ്തു. സിഖുകാരുടെ പ്രതിരോധശ്രമങ്ങളെ കടന്നുകയറ്റമായി വ്യാഖ്യാനിച്ച് 1845 ഡിസംബർ 13-ന് ഹാർഡിഞ്ച് യുദ്ധം പ്രഖ്യാപിച്ചു. തൊട്ടടുത്തവർഷം ഫെബ്രുവരി മാസത്തിന്റെ തുടക്കം വരെ ഈ യുദ്ധം നീണ്ടുനിന്നു. സിഖ് സേന മികച്ചതായിരുന്നെങ്കിലും വ്യക്തിതാൽപര്യങ്ങൾക്ക് പ്രാധാനം നൽകിയിരുന്ന വിവിധ നേതാക്കളുടെ കീഴിൽ വിഘടിച്ചുനിന്നിരുന്നതിനാൽ ബ്രിട്ടീഷുകാർ യുദ്ധം വിജയിച്ചു. 

1846 ഫെബ്രുവരിയിൽ ബ്രിട്ടീഷ് പട്ടാളം സിഖ് തലസ്ഥാനമായ ലാഹോറിൽ കടന്ന് ആധിപത്യം സ്ഥാപിച്ചു. 1846 മാർച്ച് 9-ന് ഒപ്പുവക്കപ്പെട്ട ലാഹോർ സമാധാനസന്ധി പ്രകാരം പഞ്ചാബ്, ബ്രിട്ടീഷ് ഇന്ത്യയുടെ ആശ്രിതരാജ്യമായി. പഞ്ചാബിന്റെ കിഴക്കൻ പ്രദേശങ്ങൾ ഈ കരാറിന്റെ ഭാഗമായും പിന്നീട്, യുദ്ധത്തിന്റെ നഷ്ടപരിഹാരമായും ബ്രിട്ടീഷുകാർക്ക് കൈമാറേണ്ടിവന്നു. സിഖ് സാമ്രാജ്യവും ബ്രിട്ടീഷ് ഇന്ത്യയുമായുള്ള അതിർത്തി, സത്ലുജ് നദിയിൽ നിന്ന് ബിയാസ് നദിയിലേക്ക് നീങ്ങി. ലാഹോറിൽ ബ്രിട്ടീഷ് റെസിഡന്റിന്റെ നിയമനവും 1846 മുഴുവൻ ബ്രിട്ടീഷ് സൈന്യത്തിന്റെ സാന്നിദ്ധ്യവും അനുവദിക്കേണ്ടിവന്നു. ഹെൻറി ലോറൻസ് ലാഹോറിലെ ബ്രിട്ടീഷ് റെസിഡന്റായി സ്ഥാനമേറ്റു.

രഞ്ജിത് സിങ്ങിന്റെ മരണശേഷം ജമ്മുവിൽ പിടിയുറപ്പിച്ച് സ്വതന്ത്രഭരണം ആരംഭിച്ച ഗുലാബ് സിങ്, ബ്രിട്ടീഷുകാരുമായി ചങ്ങാത്തത്തിലേർപ്പെട്ട്, യുദ്ധാനന്തരം ബ്രിട്ടീഷുകാർക്ക് കൈമാറപ്പെട്ട കശ്മീരടക്കമുള്ള മലമ്പ്രദേശങ്ങൾ അവരിൽനിന്ന് 75 ലക്ഷം രൂപക്ക് വാങ്ങുകയും ഗുലാബ് സിങ്ങിനെ ജമ്മുവിന്റെയും കശ്മീരിന്റെയും രാജാവായി ബ്രിട്ടീഷുകാർ അംഗീകരിക്കുകയും ചെയ്തു. അമൃത്സർ കരാർ പ്രകാരമാണ് ഈ കൈമാറ്റം നടന്നത്.

യുദ്ധാനന്തരം ദലീപ് സിങ്ങിനെ പഞ്ചാബ് രാജാവായും റാണി ജിന്ദൻ കൗറിനെ പ്രായപൂർത്തിയാകാത്ത ദലീപിന്റെ റീജന്റായിത്തുടരാനും ലാൽ സിങ്ങിനെ അവരുടെ മന്ത്രിയായും ബ്രിട്ടീഷുകാർ അംഗീകരിച്ചെങ്കിലും, ഭരണതീരുമാനങ്ങൾ ബ്രിട്ടീഷ് റെസിഡന്റിന്റെ ഉപദേശപ്രകാരം മാത്രം കൈക്കൊള്ളണമെന്ന് വ്യവസ്ഥയായി. ഹസാരയുൾപ്പടെയുള്ള ചില പ്രദേശങ്ങളുടെ ഭരണം ബ്രിട്ടീഷ് പ്രതിനിധികൾ നേരിട്ട് നടത്തി.

ലാഹോർ കരാർ പ്രകാരം 1846-നുശേഷം ബ്രിട്ടീഷ് സൈന്യം പഞ്ചാബിൽ നിന്ന് പിൻമാറാൻ വ്യവസ്ഥയുണ്ടായിരുന്നു. എന്നാൽ സിഖ് ദർബാറിന് പ്രത്യേകിച്ച് ലാൽ സിങ്ങിന് സിഖ് സൈന്യത്തിനുമേൽ കാര്യക്ഷമമായ നിയന്ത്രണമില്ലാതിരുന്നതിനാൽ ലാഹോർ കരാറിന്റെ വ്യവസ്ഥകൾ പ്രകാരം ബ്രിട്ടീഷ് സൈന്യം തുടർന്നും നിലനിർത്തണമെന്നായിരുന്നു ലാൽ സിങ്ങിന്റെയും ജിന്ദൻ കൗറിന്റെയും താൽപര്യം. ലാൽ സിങ്ങിന്റെ ഭരണരീതികൾ ബ്രിട്ടീഷുകാർക്കോ, സൈന്യത്തിനോ, പ്രവിശ്യകളിലെ ഭരണാധികാരികൾക്കോ തൃപ്തമായ രീതിയിലായിരുന്നില്ല. മാത്രമല്ല, അമൃത്സർ കരാറനുസരിച്ച് കശ്മീരിന്റെ നിയന്ത്രണം ഗുലാബ് സിങ്ങിന് കൈമാറാൻ, കശ്മീരിലെ ഷേഖ് ഇമാമുദ്ദീൻ വിസമ്മതിച്ചതിനു പിന്നിൽ ലാൽ സിങ്ങാണ് കാരണക്കാരൻ എന്ന് കണ്ടെത്തുകയും ചെയ്തു. വിമതപ്രവർത്തനം നടത്തിയതിന്റെ പേരിൽ ലാൽ സിങ്ങിനെ 1846 ഡിസംബറിൽ വിചാരണ ചെയ്ത് നാടുകടത്തുകയും ചെയ്തു. ഇതിനുശേഷം തേജ് സിങ്, ദിവാൻ ദിനനാഥ്, ഫക്കീർ നൂറുദ്ദീൻ, ഷേർ സിങ് അട്ടാരിവാല എന്നീ നാലുപേരടങ്ങുന്ന സമിതിയായിരുന്നു സർക്കാറിനെ നിയന്ത്രിച്ചിരുന്നത്.

ലാഹോറിൽ നിന്ന് സൈന്യത്തെ പിൻവലിക്കാൻ ബ്രിട്ടീഷ് ഗവർണർ ജനറലായ ഹാർഡിഞ്ചിനും താൽപര്യമുണ്ടായിരുന്നില്ല. ഒന്നുകിൽ പഞ്ചാബിലേക്ക് ബ്രിട്ടീഷ് ഭരണം വ്യാപിപ്പിക്കുക അല്ലെങ്കിൽ പരോക്ഷഭരണം തുടരുക എന്ന അഭിപ്രായമായിരുന്നു അദ്ദേഹത്തിന്. ബ്രിട്ടീഷ് സേനയെ പിൻവലിക്കുന്നത് അവിടെ അരാജകത്വം സൃഷ്ടിക്കപ്പെടാൻ കാരണമാകുന്ന് അദ്ദേഹം കരുതി. ഭരണത്തിൽ കൂടുതൽ ഇടപെടലിന് അവസരം തരുന്ന പുതിയ കരാറനുസരിച്ച് സൈന്യത്തെ തുടർന്നും നിലനിർത്തുക എന്നതായിരുന്നു ഹാർഡിഞ്ചിന്റെ താൽപര്യം. രാജാവ് ദലീപ് സിങ് പ്രായപൂർത്തിയാകുംവരെ ദലീപിന്റെ സംരക്ഷണമേറ്റെടുത്ത് ബ്രിട്ടീഷുകാർ ലാഹോറിൽ ഭരണം തുടരാമെന്നും അത് ഒരു ബ്രിട്ടീഷ് മന്ത്രിയുടെ നേതൃത്വത്തിൽ കഴിവുറ്റ തദ്ദേശീയരുടെ ഒരു സമിതിയുടെ സഹായത്തോടെയാകുമെന്നും അദ്ദേഹം നിർദ്ദേശിച്ചു. നിലവിലുള്ള സ്ഥിതി തുടരാനും റാണി ജിന്ദനെത്തന്നെ രാജ്യത്തിന്റെ ഭരണാധികാരിയായി നിലനിർത്താനും ദിവാൻ ദിനനാഥിന്റെ നേതൃത്വത്തിൽ സിഖ് ദർബാർ ഒരു ശ്രമം നടത്തിയെങ്കിലും സേനാധിപനായിരുന്ന തേജ് സിങ്ങും, ദലീപ് സിങ്ങിന്റെ ഭാവി മച്ചുന്നനായ ഷേർ സിങ് അട്ടാരിവാലയും ഈ നടപടിയെ അനുകൂലിച്ചില്ല. ഹാർഡിഞ്ചും ദിനനാഥിന്റെ അഭ്യർത്ഥന കൈക്കൊണ്ടില്ല. ദലീപ് സിങ്ങിന്റെ സംരക്ഷണം ഏറ്റെടുത്ത് ബ്രിട്ടീഷുകാർ റീജന്റ് ഭരണം നടത്തുന്നതായിരുന്നു ഷേർസിങ് അടക്കമുള്ള പല സർദാർമാർക്കും താൽപര്യം.
1846 ഡിസംബർ 15-ന് ബ്രിട്ടീഷ് ഗവർണർ ജനറലിന്റെ വിദേശകാര്യ സെക്രട്ടറിയായ ഫ്രെഡറിക് ക്യൂറിയുടെ അദ്ധ്യക്ഷതയിൽ സിഖ് ദർബാറിലെ പ്രമുഖരുടെയെല്ലാം വിളിച്ചുചേർത്ത ഒരു യോഗത്തിൽ 1854-ൽ ദലീപ് സിങ്ങിന് പ്രായപൂർത്തിയാകുംവരെ ഭരണത്തിന്റെ എല്ലാ മേഖലകളിലും ബ്രീട്ടീഷ് റെസിഡന്റ് പൂർണ്ണനിയന്ത്രണം ഏറ്റെടുക്കുമെന്ന് തീരുമാനിക്കപ്പെട്ടു. റാണിയുമായി ചർച്ചചെയ്യണമെന്ന് അഭിപ്രായത്തിൽ ദിനനാഥ് ഇതിനോട് വിയോജിച്ചെങ്കിലും സർദാർമാർ ചർച്ച ചെയ്ത് ഈ നിർദ്ദേശം അംഗീകരിച്ചു. ബ്രിട്ടീഷ് സൈന്യം നിലനിർത്തുന്നതിനുള്ള ചെലവായി വർഷം തോറും 22 ലക്ഷം രൂപ നൽകണമെന്നും നിശ്ചയിച്ചു. ഡിസംബർ 16-ന് ഈ കരാർ ഒപ്പുവക്കപ്പെട്ടു. 1846 ഡിസംബർ 26-ന് ദലീപ് സിങ്, ഭൈരോവലിലെ ഗവർണർ ജനറലിന്റെ ക്യാമ്പിലെത്തി ഈ കരാറിന്റെ സ്ഥിരീകരണം നടത്തിയതിനാൽ ഇത് ഭൈരോവൽ കരാർ എന്നറിയപ്പെടുന്നു.

ലാഹോർ കരാറിൽ ബ്രിട്ടീഷുകാർ പഞ്ചാബിന്റെ ആഭ്യന്തരകാര്യങ്ങളിൽ ഇടപെടില്ലെന്ന വ്യവസ്ഥയുണ്ടായിരുന്നു. എന്നാൽ ഭൈരോവാൽ കരാറിലൂടെ ബ്രിട്ടീഷ് റെസിഡന്റിന് രാജ്യത്തിന്റെ സമ്പൂർണ്ണനിയന്ത്രണം കൈവന്നു. ഭരണത്തിന്റെ താഴേത്തട്ടിൽ തദ്ദേശീയരായ ഉദ്യോഗസ്ഥരായിരുന്നെങ്കിലും അവർ "റീജൻസി സമിതി" (കൗൺസിൽ ഓഫ് റീജൻസി) എന്ന എട്ടംഗങ്ങളടങ്ങിയ റെസിഡന്റിന്റെ നിയന്ത്രണത്തിലുള്ള സമിതിക്ക് കീഴിലായിരുന്നു. സമിതിയിലെ അഞ്ചംഗങ്ങൾ പഞ്ചാബി പ്രഭുക്കളായിരുന്നു. ഷേർസിങ് അട്ടാരിവാല, രഞ്ജോർ സിങ് മജീഥിയ, ശംഷീർ സിങ് സിന്ധാൻവാല, ഉത്തുർ സിങ് കാലേവാലാ, ഭായി നിധാൻ സിങ് എന്നിവരായിരുന്നു ഇവർ. രഞ്ജിത് സിങ്ങിന്റെ ദർബാർ അംഗങ്ങളായിരുന്ന തേജ് സിങ്, ദിനനാഥ്, ഫക്കീർ നൂറുദ്ദീൻ എന്നിവരായിരുന്നു ബാക്കി മൂന്നുപേർ. ജിന്ദൻ റാണിയെ അധികാരത്തിൽ നിന്നും പൂർണ്ണമായി ഒഴിവാക്കി. ബ്രിട്ടീഷ് പട്ടാളത്തിനെ പഞ്ചാബിലെവിടെവേണമെങ്കിലും വിന്യസിക്കാനുള്ള അധികാരമായി. ദലീപ് സിങ്ങിന് 16 വയസാകുന്ന 1854 സെപ്റ്റംബർ 4 വരെയായിരുന്നു ഈ കരാറിന്റെ കാലാവധി. ഫലത്തിൽ ഈ കരാർ പഞ്ചാബിനെ ബ്രിട്ടീഷ് സാമ്രാജ്യത്തോട് ചേർത്തതിന് തുല്യമായിരുന്നു.

സ്ഥാനഭ്രഷ്ടയായ റാണി ജിന്ദൻ കൗർ തുടർന്നും മകനെ സ്വാധീനിച്ച് അധികാരത്തിലിടപെടാൻ പരോക്ഷമായി ശ്രമിച്ചത് ബ്രിട്ടീഷുകാർക്ക് തലവേദനയായി. റാണിയുടെ നടപടികൾ ക്രമാതീതമായപ്പോൾ 1847 ഓഗസ്റ്റ് 19-ന് ബ്രിട്ടീഷുകാർ അവരെ മകനിൽ നിന്നും അകറ്റിനിർത്തുകയും തുടർന്ന് നാടുകടത്തുകയും ചെയ്തു. ദലീപിന്റെ സംരക്ഷണം പൂർണ്ണമായും ബ്രിട്ടീഷുകാർ ഏറ്റെടുത്തു.

ഭരണം നടത്തുന്നതിന് തദ്ദേശീയരുടെ റീജൻസി സമിതി നിലവിലുണ്ടായിരുന്നെങ്കിലും ഈ സമിതി ബ്രിട്ടീഷ് റെസിഡന്റിന്റെ കീഴിലായിരുന്നു. തന്റെ സഹപ്രവർത്തകർക്കും തദ്ദേശീയപ്രതിനിധിഭരണാധികാരികൾക്കും പരമാവധി സ്വാതന്ത്ര്യം നൽകി ഭരണം നടത്തിയിരുന്ന റെസിഡന്റ് ഹെൻറി ലോറൻസ് 1847 ഓഗസ്റ്റിൽ അസുഖം മൂലം ഇംഗ്ലണ്ടിലേക്കു മടങ്ങിയപ്പോൾ അദ്ദേഹത്തിന്റെ സഹോദരനും ജലന്ധർ ദൊവാബിന്റെ ചീഫ് കമ്മീഷണറുമായിരുന്ന ജോൺ ലോറൻസ് പകരം ലാഹോറിൽ റെസിഡന്റായി ചുമതലയേറ്റു. തദ്ദേശീയരുടെ ഭരണരീതികൾ അഴിമതി നിറഞ്ഞതാണെന്നും അവർക്ക് കാര്യപ്രാപ്തിയോ ആത്മാർത്ഥതയോ ഇല്ലെന്ന വിശ്വാസം പുലർത്തിയിരുന്ന ജോൺ, കരംപിരിവ്, ചെലവുകളടക്കമുള്ള സാമ്പത്തികകാര്യങ്ങൾ, ദർബാറിലെ അനാവശ്യാചാരങ്ങളെ നിയന്ത്രിക്കൽ, സിവിൽ ക്രിമിനൽ നിയമങ്ങൾ തുടങ്ങിയ എല്ലാ മേഖലകളിലേക്കും ബ്രിട്ടീഷ് നിയന്ത്രണം വ്യാപിച്ചിച്ചു.
രാജാവായിരുന്ന ദലീപ് സിങ്ങിന്റെ വിദ്യാഭ്യാസകാര്യങ്ങളും ദർബാറിൽ സംബന്ധിക്കുന്നതും വ്യായാമകാര്യങ്ങളും ജോൺ ക്രമപ്പെടുത്തിയതിൽ ദലീപ് പോലും പ്രതിഷേധിച്ചിരുന്നു. 

1848 മാർച്ച് വരെ ജോൺ ലാഹോറിലെ റെസിഡന്റായിരുന്നു. ഇതിനിടയിൽ പഞ്ചാബിലെ ഭരണരീതി അടിമുടി മാറുകയും ഭരണത്തിന്റെ എല്ലാ മേഖലകളിലും റെസിഡെന്റിന്റെയും അദ്ദേഹത്തിന്റെ സഹപ്രവർത്തകരുടെയും സ്വാധീനം നേരിട്ടെത്തിച്ചേരുകയും ചെയ്തു. ജോണിന്റെ പരിഷ്കാരങ്ങൾ പുതിയതായി എത്തിയ ഗവർണർ ജനറൽ ഡൽഹൗസി പ്രഭുവും, ബ്രിട്ടീഷ് ഈസ്റ്റ് ഇന്ത്യ കമ്പനി ഡയറക്റ്റർമാരും അംഗീകരിച്ചു. പഞ്ചാബിലെ ബ്രിട്ടീഷ് നിയന്ത്രണം എത്ര അധികമായാലും അത്രയും ഗുണകരമായിരിക്കുമെന്നായിരുന്നു അവരുടെ പക്ഷം. 1848 മാർച്ചിൽ ഫ്രെഡറിക് ക്യൂറി, ജോണിനു പകരം ലാഹോറിലെ റെസിഡന്റായി.

ബ്രിട്ടീഷ് റെസിഡന്റുമായുള്ള ധാരണപ്രകാരം 1848-ൽ സിഖ് പ്രവിശ്യയായ മുൽത്താനിലെ ഭരണാധികാരിയായിരുന്ന ദിവാൻ മൂൽരാജ് അധികാരമൊഴിയാനും പകരം കഹാൻ സിങ് മാൻ അവിടത്തെ ഭരണാധികാരിയായി ചുമതലയേൽക്കുകയും വേണമായിരുന്നു. എന്നാൽ 1848 ഏപ്രിൽ മാസം നടന്ന അധികാരക്കൈമാറ്റസമയത്ത് മൂൽരാജിന്റെ നേതൃത്വത്തിൽ സൈനികർ കലാപമുയർത്തുകയും ബ്രിട്ടീഷ് ഉദ്യോഗസ്ഥരെ വധിക്കുകയും ചെയ്തു. ഈ സംഭവം വ്യാപകമായ ഒരു കലാപമായി മാറുകയും അത് രണ്ടാം ആംഗ്ലോ-സിഖ് യുദ്ധത്തിലേക്ക് നയിക്കുകയും ചെയ്തു.

ഹസാരയിലെ സിഖ് പ്രതിനിധിയായിരുന്ന ഛത്തർ സിങ് അട്ടാരിവാല, അദ്ദേഹത്തിന്റെ പുത്രനും ലാഹോറിലെ ഭരണസമിതിയിലെ അംഗവുമായിരുന്ന ഷേർ സിങ് അട്ടാരിവാല എന്നിവരുടെ നേതൃത്വത്തിലും ബ്രിട്ടീഷുകാർക്കെതിരെ പോരാട്ടങ്ങൾ നടന്നു. ബ്രിട്ടീഷുകാരുമായി പോരാടുന്നതിന് അഫ്ഗാനിസ്താനിലെ ദോസ്ത് മുഹമ്മദ് ഖാന്റെ സഹായവും അട്ടാരിവാലകൾക്ക് ലഭിച്ചിരുന്നു. 1849 മാർച്ചോടെ യുദ്ധം ബ്രിട്ടീഷുകാർ വിജയിക്കുകയും പഞ്ചാബ് പൂർണ്ണമായും ബ്രിട്ടീഷ് ആധിപത്യത്തിലാകുകയും ചെയ്തു. 

ദിവാൻ ദിനനാഥ്, തേജ് സിങ് തുടങ്ങിയ സിഖ് ദർബാർ അംഗങ്ങൾ വിമതപ്രവർത്തനത്തെ പിന്തുണച്ചിരുന്നില്ലെങ്കിലും, സിഖ് സാമ്രാജ്യം മൊത്തത്തിൽ ബ്രിട്ടീഷുകാർക്കെതിരെ യുദ്ധത്തിലായിരുന്നു എന്നാണ് ഗവർണർ ജനറൽ ഡൽഹൗസി വ്യാഖ്യാനിച്ചത്. 1849 മാർച്ച് 28-ന് ഡൽഹൗസിയുടെ വിദേശകാര്യസെക്രട്ടറിയായിരുന്ന ഹെൻറി എലിയറ്റ്, ലാഹോറിലെത്തി പഞ്ചാബിനെ ബ്രിട്ടീഷ് സാമ്രാജ്യത്തോട് കൂട്ടിച്ചേർക്കുന്നതായും രഞ്ജിത് സിങ്ങിന്റെ സാമ്രാജ്യത്തിന് അന്ത്യമായെന്നുമുള്ള പ്രഖ്യാപനമറിയിച്ചു. സ്തംബ്ദരായ ദർബാർ അംഗങ്ങൾ ഈ തീരുമാനത്തിനെതിരെ പ്രതിഷേധിച്ചെങ്കിലും ഡൽഹൗസിയുടെ തീരുമാനം അംഗീകരിക്കുകയല്ലാതെ മറ്റു വഴിയൊന്നും അവർക്കുണ്ടായിരുന്നില്ല. ദലീപ് സിങ്ങിനെ രാജാവാക്കി നിലനിർത്തണമെന്ന് ദിവാൻ ദിനനാഥ് ഒരിക്കൽക്കൂടി വാദിച്ചെങ്കിലും ഫലമൊന്നുമുണ്ടായില്ല. ഇത്ര കർക്കശമായ രീതിയിൽ കാര്യങ്ങൾ നടപ്പാക്കിയതിൽ ലാഹോറിലെ ബ്രിട്ടീഷ് റെസിഡന്റായിരുന്ന ഹെൻറി ലോറൻസിനും വിയോജിപ്പുണ്ടായിരുന്നു. മൊത്തം ദർബാറംഗങ്ങളും വിമതരാണെന്ന ഗവർണർ ജനറലിന്റെ അനുമാനത്തെയും അദ്ദേഹം എതിർത്തു. മുൽത്താനിലെ വിമതനീക്കം സമയത്തിന് അടിച്ചമർത്തിയിരുന്നെങ്കിൽ ഒരു പ്രശ്നവുമുണ്ടാവുമായിരുന്നില്ലെന്നും തെറ്റ് അന്നത്തെ റെസിഡന്റായിരുന്ന ഫ്രെഡറിക് ക്യൂറിയുടെയും സൈന്യത്തിന്റേതും ആണെന്ന് ഹെൻറി വിലയിരുത്തി. ഇക്കാര്യങ്ങൾ ഡൽഹൗസിയെ ബോധ്യപ്പെടുത്താൻ അദ്ദേഹം ശ്രമിച്ചെങ്കിലും തീരുമാനത്തിൽ മാറ്റമൊന്നുമുണ്ടായില്ല. ഹെൻറി വിഭാവനം ചെയ്ത, യൂറോപ്യന്മാരും തദ്ദേശീയരുമായ ഉദ്യോഗസ്ഥരെ ഉൾപ്പെടുത്തിക്കൊണ്ടുള്ള ഭരണവ്യവസ്ഥയെയും ഡൽഹൗസി തള്ളിക്കളഞ്ഞു.

1849 മാർച്ച് 29-ന് ലാഹോർ കൊട്ടാരത്തിൽ നടന്ന മഹാദർബാറിൽ അവസാനമായി ദലീപ് സിങ് തന്റെ സിംഹാസനത്തിലിരുന്നു. പഞ്ചാബിന്റെ എല്ലാ പ്രദേശങ്ങളും, കോഹിനൂർ രത്നമടക്കമുള്ള എല്ലാ സ്വത്തുവകകളും ബ്രിട്ടീഷുകാർക്ക് കൈമാറിക്കൊണ്ടുള്ള രേഖയിൽ ദലീപിന് ഒപ്പുവക്കേണ്ടിവന്നു. അദ്ദേഹത്തിന് വർഷാവർഷം 4 ലക്ഷത്തിനും 5 ലക്ഷത്തിനും ഇടയിൽ തുക പെൻഷൻ നൽകാനും, അയാൾ ഗവർണർ ജനറൽ നിശ്ചയിക്കുന്നയിടത്ത് വസിക്കണമെന്നും നിശ്ചയിക്കപ്പെട്ടു. തുടർന്ന് പഞ്ചാബിന്റെ ഭരണം മൂന്നംഗങ്ങളടങ്ങിയ പഞ്ചാബ് ഭരണബോർഡ് ഏറ്റെടുത്തു.


</doc>
<doc id="229141" url="https://ml.wikipedia.org/wiki?curid=229141" title="ഹാഷ് ടേബിൾ">
ഹാഷ് ടേബിൾ

ഹാഷ് ടേബിൽ എന്ന് പറയുന്നത് ഒരു തരത്തിലുള്ള വിവരശേഘരമാണു(ഡാറ്റാ സ്ട്രക്‌ച്ചർ). ഡാറ്റ/വിവരത്തിനു മേലാണു ഒരു പ്രോഗ്രാമിൽ തിരുത്തലുകളും മറ്റ് ഓപ്പറേഷനുകളും കംബ്യൂട്ടറിൽ നടത്തുന്നത്. അത്തരം ഓപ്പറേഷൻസ് നടക്കുന്നതിനു, വിവരങ്ങൾ താത്കാലികമായി സൂക്ഷിയ്ക്കേണ്ടതുണ്ട്. ഈ വിവരം സൂക്ഷിയ്ക്കുന്നത് ഒരു പ്രത്യേക ഘടനയിലാകുന്നത്, ആ വിവരശേഘരത്തിന്മേലുള്ള (ഡാറ്റാസ്ട്രക്ച്ർ) ഓപ്പറേഷനെ കൂടുതൽ കാര്യക്ഷമമാക്കിയേക്കാം. മേൽ ചൊന്നതു പോലെ ഹാഷ്ടേബിൾ അത്തരമൊരു വിവരശേഘരമാണു.

ലഘൂകരിച്ച് പറയുകയാണേൽ ഒരു ഹാഷ്ടേബിളിൽ കീയ് വാല്യു പെയറുകൾ ഉണ്ടാകും. ഓരോ വിവരത്തിനും/ഡാറ്റയ്ക്കും ഓരോ താക്കോൽ/കീയ് ഉണ്ടാകും. ഈ കീയ്/താക്കോൽ ഉപയോഗിച്ച് എളുപ്പം വാല്യൂ/വിവരത്തിനെ തിരഞ്ഞെടുക്കാനാകും. യഥാർത്ഥത്തിൽ കീയിൽ നിന്നും ഹാഷ് ഫൺക്ഷൻ ഉപയോഗിച്ച് ഒരു കൂട്ടം വിവരങ്ങൾ സൂക്ഷിച്ച ഇടത്തിലേക്കുള്ള ഒരു ഇൻഡെക്സ്/സൂചിക കണക്കാക്കുകയും. അവിടെ നിന്നും വിവരത്തിലേയ്ക്ക് കണക്ക് കൂട്ടി എത്തി ചേരുകയും ചെയ്യുകയാണു.

ഒരു മാതൃകാപരമായ ഹാഷ് ഫൺക്ഷൻ ഓരോ ഹാഷ് കീയും തികച്ചും വ്യത്യസ്തമായ വിവരങ്ങളിലേയ്ക്കുള്ള ചൂണ്ട് പലക നൽകേണ്ടതാണു. പക്ഷെ അത്തരമൊരു അവസ്ഥയിൽ എത്തി ചേരുക ബുദ്ധിമുട്ടാണു. മിക്കവാറും ഹാഷ്ഫൺകഷനുകൾ ഒന്നിലധികം കീയ്കളെ ഒരേ വിവര ശേഘരത്തിലേയ്ക്ക് എത്തിക്കാറുണ്ട്. ഇത്ത്രം അവസ്ഥയെ ഹാഷ് കൊളീഷൻ എന്നു വിളിയ്ക്കുന്നു. ഹാഷ് കൊളീഷൻ എന്ന ന്യൂനതയെ പരിഹരിക്കാനുള്ള പദ്ധതിയും ഒരു ഹാഷ്ടേബിൾ ഡാറ്റാസ്രക്ചർ ഡിസൈനിൽ ഉൾപ്പെടുത്തേണ്ടതുണ്ട്.


</doc>
<doc id="229148" url="https://ml.wikipedia.org/wiki?curid=229148" title="പ്രകാശചികിത്സ">
പ്രകാശചികിത്സ

ചില രോഗാവസ്ഥകൾ ഭേദപ്പെടുത്തുവാനായി നിയന്ത്രിതമായ തോതിൽ സൂര്യപ്രകാശമോ കൃത്രിമ പ്രകാശമോ ശരീരത്തിൽ നേരിട്ട് പതിക്കുവാൻ അനുവദിക്കുന്ന ചികിത്സ രീതിയാണ്‌ പ്രകാശ ചികിത്സ. സോറിയാസിസ് പോലുള്ള ചില ത്വക് രോഗങ്ങൾ , ചില മനോരോഗങ്ങൾ, നിദ്രയിലെ ചില ക്രമക്കേടുകൾ,നവജാത ശിശുക്കളിലെ മഞ്ഞപ്പിത്തം എന്നിവയ്ക്ക് പ്രകാശ ചികിത്സ സാധാരണയായി ഉപയോഗിക്കാറുണ്ട് .

പല കാരണങ്ങളാൽ ശരീരത്തിൽ ബിലിറൂബിൻറെ അളവ് കൂടുന്നത് നിമിത്തം നവജാത ശിശുക്കളിൽ മഞ്ഞപ്പിത്തം ഉണ്ടാവുന്നു. പ്രകാശ ചികിത്സ നൽകുമ്പോൾ സിസ് ബിലിരുബിൻ വെള്ളത്തിൽ കൂടുതലായി ലയിക്കുന്ന ട്രാൻസ് ബിലിരുബിൻ ആയി മാറുകയും പിത്തരസത്തിലൂടെ ശരീരത്തിൽ നിന്ന് പുറന്തള്ളപ്പെടുകയും ചെയ്യുന്നു.നീലപ്രകാശമാണ്‌ സാധാരണയായി ഉപയോഗിക്കുക.പ്രകാശ ചികിത്സ നൽകുമ്പോൾ കണ്ണും ജനനേന്ദ്രിയവും കട്ടിയുള്ള തുണി കൊണ്ട് മൂടുകയും മറ്റു ശരീരഭാഗങ്ങളിൽ പ്രകാശം നേരിട്ട് പതിക്കുവാൻ അനുവദിക്കുകയും ചെയ്യുന്നു.നവജാത ശിശുക്കളെ ഇളംവെയിൽ കൊള്ളിക്കുന്നതിന്റെ ഉദ്ദേശ്യവും ഇതു തന്നെയാണ്.

ശരീരത്തിലെ പ്രതിരോധ സംവിധാനത്തിലെ തകരാർ നിമിത്തം ഉണ്ടാവുന്ന പകരുകയില്ലാത്ത അസുഖമാണ് സോറിയാസിസ്. ചർമ്മത്തിൽ ചിലയിടങ്ങളിലായി ചുവന്നു തിണർക്കുകയും വെളുത്ത ശല്ക്കങ്ങൾ പോലെ ചർമം ഇളകി വരുകയും ചെയ്യുന്ന അവസ്ഥയാണിത്. സോറിയാസിസിന് അൾട്രാ വയലറ്റ് രശ്മികളുപയോഗിച്ചുള്ള ചികിത്സ ഫലപ്രദമാണ്. ഇതു രണ്ടു തരമുണ്ട്.
ഈ രീതിയിൽ സാധാരണ സൊറാലിൻ(psoralen) എന്ന മരുന്ന് കൂടി ഉപയോഗിക്കുന്നു. ഇത് "PUVA therapy "എന്ന് അറിയപ്പെടുന്നു. ഡോക്ടറുടെ നിർദ്ദേശാനുസരണം സൊറാലിൻ ഉള്ളിൽ കഴിക്കുകയോ ചർമ്മത്തിൽ തേക്കുകയോ ചെയ്യുന്നു. അതിനു ശേഷം അസുഖബാധിതമായ ചർമ്മഭാഗത്തിൽ അൾട്രാവയലറ്റ് എ വിഭാഗത്തിൽ പെട്ട പ്രകാശം നിശ്ചിത സമയത്തേക്ക് പതിക്കുവാൻ അനുവദിക്കുന്നു. രോഗം ശമിക്കുവാൻ ഏകദേശം ഇരുപത്തഞ്ച് പ്രാവശ്യത്തെ ചികിത്സ ആവശ്യമാണ്. 
ഡോക്ടർമാർ പൊതുവേ നിർദ്ദേശിക്കുന്നത് ഈ രീതിയാണ്‌. അസുഖബാധിതമായ ചർമ്മഭാഗത്തിൽ അൾട്രാവയലറ്റ് ബി വിഭാഗത്തിൽ പെട്ട പ്രകാശം നിശ്ചിത സമയത്തേക്ക് പതിക്കുവാൻ അനുവദിക്കുന്നു. ആഴ്ചയിൽ മൂന്ന് തവണ ഇപ്രകാരം ചെയ്യേണ്ടതാണ്‌.ഏകദേശം മുപ്പതു പ്രാവശ്യത്തെ ചികിത്സ മൂലം പരമാവധി ഫലം ലഭിക്കുന്നു.

വെള്ളപ്പാണ്ടിന് PUVA therapy ഫലപ്രദമായി കണ്ടുവരുന്നു.പ്രകാശ ചികിത്സ തനിയേയും ഉപയോഗിക്കാറുണ്ട്.
'Seasonal affective disorder'ന് തീവ്രതയേറിയ പ്രകാശം കൊണ്ട് രാവിലെയും വൈകുന്നേരവുമുള്ള ചികിത്സ ഫലപ്രദമാണെന്ന് തെളിഞ്ഞിട്ടുണ്ട്. 

ശരീരത്തിലെ ജൈവ ഘടികാരത്തിന്റെ താളപ്പിഴ മൂലമുണ്ടാകുന്ന രോഗങ്ങളാണ് സർകാഡിയൻ റിഥം ഡിസോർഡേർസ്.ഇത്തരം രോഗങ്ങളുടെ ചികിത്സക്ക് തീവ്രതയേറിയ പ്രകാശം കൊണ്ടുള്ള ചികിത്സ ഗുണകരമാണ്.


</doc>
<doc id="229164" url="https://ml.wikipedia.org/wiki?curid=229164" title="ഗ്ലൈക്കൊസ്‌മിസ്">
ഗ്ലൈക്കൊസ്‌മിസ്

റൂട്ടേസി സസ്യകുടുംബത്തിലെ ഒരു ജനുസ് ആണ് ഗ്ലൈക്കോസ്‌മിസ് .
പാണൽ, പാണ എന്നെല്ലാം പ്രാദേശികമായി അറിയപ്പെടുന്നു .


</doc>
<doc id="229199" url="https://ml.wikipedia.org/wiki?curid=229199" title="പഴശ്ശിരാജാ (1964-ലെ ചലച്ചിത്രം)">
പഴശ്ശിരാജാ (1964-ലെ ചലച്ചിത്രം)

കുഞ്ചാക്കോ സംവിധാനം ചെയ്ത് 1964-ൽ പുറത്തിറങ്ങിയ മലയാളചലച്ചിത്രമാണ് പഴശ്ശിരാജാ. കൊട്ടാരക്കര ശ്രീധരൻ നായർ പഴശ്ശിരാജയായി വേഷമിട്ടു. സത്യൻ, പ്രേംനസീർ തുടങ്ങിയവർ പ്രധാന വേഷങ്ങളിൽ അഭിനയിച്ചു. വയലാർ രാമവർമ്മ എഴുതിയ ഗാനങ്ങൾക്ക് ആർ.കെ. ശേഖർ സംഗീതം പകർന്നിരിക്കുന്നു.




</doc>
<doc id="229202" url="https://ml.wikipedia.org/wiki?curid=229202" title="പൂരകം">
പൂരകം

ഗണസിദ്ധാന്തത്തിൽ ഒരു ഗണം A യുടെ പൂരകം(complement) എന്ന് പറയുന്നത് ആ ഗണത്തിന് പുറത്തുള്ള വസ്തുക്കളെയാണ്. പൂരകം രണ്ട് തരമുണ്ട് കേവല പൂരകവും, ആപേക്ഷിക പൂരകവും. A യുടെ കേവല പൂരകം സമസ്തഗണം U വിൽ ഉള്ളതും A യിൽ ഇല്ലാത്തവയുമാണ്. A യുടെ B നിന്നുള്ള ആപേക്ഷിക പൂരകം, B യിൽ ഉള്ളതും A യിൽ ഇല്ലാത്തതുമായ വസ്തുക്കളുമാണ് (ഇവിടെ A, B യുടെ ഉപഗണം ആവാം, അവാതിരിക്കയും ചെയ്യാം). ഇതേ തത്ത്വം സംഖ്യകൾക്കും പ്രയോഗിക്കാം. b മൂലകം(radix) ഉള്ള n അക്കങ്ങളുള്ള ഒരു സംഖ്യ y യുടെ മൂലകപൂരകം(radix complement) കിട്ടാനുള്ള സൂത്രവാക്യം ഇപ്രകാരമാണ് : b-y. ഉദാഹരണത്തിന് 12 ന്റെ മൂലകപൂരകം 10 - 12 = 88 ആകുന്നു. 12 ന്റെ പൂരകം ഇപ്രകാരവും ലഭിക്കാം

ഈ രീതി ഉപയോഗിച്ച് ദ്വയാങ്കസംഖ്യാവ്യവസ്ഥയിലുള്ള ഒരു സംഖ്യയുടെ ഒന്നിന്റെ പൂരകവും , രണ്ടിന്റെ പൂരകവും ലഭിക്കാം. ഒന്നിന്റെ പൂരകം കിട്ടാൻ ആ വാക്കിൽ ഉണ്ടാകാവുന്ന ഏറ്റവും വലിയ സംഖ്യയിൽ നിന്ന് പൂരകം എടുക്കേണ്ട സംഖ്യ വ്യവകലനം ചെയ്യണം. ഉദാഹരണത്തിനു് 12 എന്ന സംഖ്യ 8 ബിറ്റ് വാക്ക് വലിപ്പം (word size) ഉള്ള കമ്പ്യൂട്ടറിൽ ഇങ്ങനെയാണ് കാണുക : 0 0 0 0 1 1 0 0 ഇതിന്റെ ഒന്നിന്റെ പൂരകം താഴെക്കാണുന്ന രീതിയിൽ ലഭിക്കാം. ഓരോ ബിറ്റും തിരിച്ചിട്ടാലും(flip each bit) ഒന്നിന്റെ പൂരകം ലഭിക്കും. 

ഇനി ഇതിന്റെ രണ്ടിന്റെ പൂരകം കിട്ടാൻ ഒന്നിന്റെ പൂരകത്തിൽ ഒന്നു കൂട്ടിയാൽ മതി

കമ്പ്യൂട്ടറിൽ ഋണസംഖ്യകൾ (negative numbers) സംഭരിക്കാൻ(represent) ഉപയോഗിക്കുന്ന ഒരു മാർഗ്ഗമാണ് രണ്ടിന്റെ പൂരകം(two's complement scheme). 


</doc>
<doc id="229203" url="https://ml.wikipedia.org/wiki?curid=229203" title="നായ്‌ത്തേക്ക്">
നായ്‌ത്തേക്ക്

20 മീറ്റർ വരെ വലിപ്പം വയ്ക്കുന്ന ഒരു മരമാണ് നായ്‌ത്തേക്ക്. . ഏഷ്യയിൽ മിക്കയിടത്തും കാണുന്നു. പലയിടത്തും ഔഷധങ്ങളായി ഉപയോഗിക്കുന്നു. ഇലപൊഴിക്കുന്ന വൃക്ഷമാണ്. ഭക്ഷ്യയോഗ്യമായ കായ്‌കൾ മനുഷ്യരും പക്ഷികളും തിന്നാറുണ്ട്. Apis cerana എന്ന തേനീച്ചകൾ ഈ മരത്തിൽ കൂടുകൂട്ടാറുണ്ട്. Bastard Teak എന്നു പറയാറുണ്ട്.



</doc>
<doc id="229208" url="https://ml.wikipedia.org/wiki?curid=229208" title="ഷേബാലി">
ഷേബാലി

മലയാളത്തിലെ കഥാകാരനും ബാലസാഹിത്യകാരനുമായ ഒരു പുരോഹിതന്റെ തൂലികാ നാമം. കേരളത്തിലെ എല്ലാ ബാലമാസികകളിലും കഥകളും ബാലകവിതകളും എഴുതിയിരുന്നു. 70-80 കളിൽ നിരവധി റേഡിയോ നാടകങ്ങൾ ആകാശവാണിക്കു വേണ്ടി തയ്യാറാക്കിയിരുന്നു. 80-കളിൽ പൂഞ്ചോല ബാലമാസികയുടെ പത്രാധിപരായിരുന്നു. ഇപ്പോൾ അമേരിക്കയിൽ മലയാളി സംഗമം എന്ന ഒരു ഓൺലൈൻ പത്രത്തിന്റെ ബ്യൂറോ ചീഫ് ആയി പ്രവർത്തിക്കുന്നു. ഇദ്ദേഹം ഇന്ത്യാ പ്രസ്സ് ക്ലബ് ഫിലാഡൽഫിയ ചാപ്റ്ററിന്റെ ഡയറക്ടർ ബോർഡിലെ അംഗമാണ്



</doc>
<doc id="229224" url="https://ml.wikipedia.org/wiki?curid=229224" title="പിൻഗാമി">
പിൻഗാമി

രഘുനാഥ് പലേരിയുടെ തിരക്കഥയിൽ സത്യൻ അന്തിക്കാട് സംവിധാനം ചെയ്ത് 1994-ൽ പുറത്തിറങ്ങിയ മലയാളചലച്ചിത്രമാണ് പിൻഗാമി. മോഹൻലാൽ ക്യാപ്റ്റൻ വിജയ്‌ മേനോൻ ആയി പ്രധാന വേഷമിട്ടു. കനക, തിലകൻ തുടങ്ങിയവർ പ്രധാന വേഷങ്ങളിൽ അഭിനയിച്ചു. ചിത്രത്തിന്റെ സംഗീതം ജോൺസണും ഗാനരചന കൈതപ്രവും നിർവഹിച്ചിരിക്കുന്നു.




</doc>
<doc id="229226" url="https://ml.wikipedia.org/wiki?curid=229226" title="ബണ്ടി ചോർ">
ബണ്ടി ചോർ

ഇന്ത്യയിലെ ഒരു കുപ്രസിദ്ധ മോഷ്ടാവാണ് ബണ്ടി ചോർ എന്ന പേരിൽ അറിയപ്പെടുന്ന ദേവീന്ദർ സിങ് അഥവാ ഹരി ഥാപ. ഇയാൾ അഞ്ഞൂറോളം മോഷണങ്ങൾ നടത്തിയിട്ടുണ്ടെന്ന് പറയപ്പെടുന്നു. വിവിധങ്ങളായ സുരക്ഷാ ഉപകരണങ്ങളെ നിരുപയോഗപ്രദമാക്കി മോഷണം നടത്താനുള്ള പരിജ്ഞാനമുള്ളതിനാൽ 'സൂപ്പർചോർ' (അതിമാനുഷമോഷ്ടാവ്), 'ഹൈടെക് കള്ളൻ' എന്നൊക്കെ അറിയപ്പെടാറുണ്ട്. 2008-ൽ പുറത്തിറങ്ങിയ "ഓയേ ലക്കി! ലക്കി ഓയേ!" എന്ന ബോളീവുഡ് ചലച്ചിത്രം ദേവീന്ദർ സിങിന്റെ മോഷണരീതിയിൽ നിന്ന് പ്രചോദനം ഉൾക്കൊണ്ട് നിർമ്മിക്കപ്പെട്ടതാണ്. പ്രശസ്തമായ ഇന്ത്യൻ ടെലിവിഷൻ റിയാലിറ്റി ഷോ ആയ "ബിഗ് ബോസി"ന്റെ നാലാം സീസണിൽ ദേവീന്ദർ സിങ് മത്സരിച്ചിരുന്നുവെങ്കിലും ആദ്യദിവസം തന്നെ പുറത്തായിരുന്നു. ഡെൽഹി, ചണ്ഡീഗഢ്, ചെന്നൈ,ഭോപ്പാൽ എന്നിവിടങ്ങളിൽ പോലീസിന്റെ പിടിയിലായിട്ടുണ്ടെങ്കിലും രക്ഷപെട്ടു.
നേപാളിലെ വികാസ്‌പുരിയാണ് ബണ്ടിയുടെ സ്വദേശം എന്നും, അവിടെ നിന്നുള്ള പാസ്‌പോർട്ടിൽ ഹരി ഥാപ എന്ന പേരാണുള്ളതെന്നും പറയപ്പെടുന്നു. ഒമ്പതാം ക്ലാസിൽ പഠനം അവസാനിപ്പിച്ച ആളാണ് ദേവീന്ദർ സിങ്. 2010-ൽ 37 വയസ്സുള്ള ആളാണെന്ന് കണക്കാക്കപ്പെട്ടിട്ടുള്ള ബണ്ടി, 1993-ൽ തന്നെ മോഷണത്തിനു പോലീസിന്റെ പിടിയിൽ പെട്ടിരുന്നെങ്കിലും രക്ഷപെട്ടു. ഡെൽഹിയാണു പ്രധാന തട്ടകമെങ്കിലും മുംബൈ, ചെന്നൈ, ബാംഗ്ലൂർ തുടങ്ങിയ മറ്റ് വൻനഗരങ്ങളിലും ബണ്ടി മോഷണം നടത്തിയിട്ടുണ്ട്. ഇന്നതേ മോഷ്ടിക്കൂ എന്നില്ലെങ്കിലും ആഡംബര കാറുകളോടും വിലകൂടിയ വാച്ചുകളോടും ഭ്രമമുള്ളതായി കരുതപ്പെടുന്നു, സ്ത്രീലമ്പടനാണെന്നും കരുതപ്പെടുന്നു. ആഡംബര ജീവിതം നയിക്കാനിഷ്ടപ്പെടുന്ന ബണ്ടി പഞ്ചനക്ഷത്ര ഹോട്ടലുകളിൽ താമസിക്കാനാണ് താത്പര്യപ്പെടുന്നതെന്ന് പറയപ്പെടുന്നു. പോലീസുകാരുടെ അഭിപ്രായ പ്രകാരം ബണ്ടിയ്ക്ക് സമ്പാദ്യമൊന്നുമില്ല. 2010-ൽ "ബിഗ് ബോസ്" മത്സരത്തിനെ തുടർന്ന് അന്ന് ബണ്ടി നടത്തിയതെന്നു കരുതപ്പെട്ടിരുന്ന 350 മോഷണങ്ങളെക്കുറിച്ച് ചോദ്യമുണ്ടായപ്പോൾ അത് അതിഭാവുകത്വം നിറഞ്ഞ കണക്കാണെന്നും താനത്രയും മോഷണങ്ങളൊന്നും നടത്തിയിട്ടില്ലെന്നും ബണ്ടി അവകാശപ്പെട്ടിരുന്നു. താൻ ചെറുപ്പത്തിൽ തന്നെ കുടുംബത്തിൽ നിന്ന് പുറത്താക്കപ്പെട്ടവനാണെന്നും, ഇന്ന് തനിക്ക് കുടുംബമില്ലെന്നും ബണ്ടി അന്ന് പറഞ്ഞിരുന്നു. അതുപോലെ തന്നെ തന്റെ മോഷണജീവിതം അവസാനിച്ചുവെന്നും താൻ ഇനി പഴയ കുറ്റവാളികളെ ഉൾപ്പെടുത്തി സ്വകാര്യ ഡിറ്റക്റ്റീവ് ഏജൻസി തുടങ്ങുകയാണെന്നും ബണ്ടി അവകാശപ്പെട്ടിരുന്നു. ദക്ഷിണ ഡെൽഹിയിൽ നടന്ന മോഷണ പരമ്പരകളെ തുടർന്ന് 2007-ൽ ഡെൽഹി പോലീസ് ബണ്ടിയെ അറസ്റ്റ് ചെയ്തിരുന്നു. 2008-ൽ തടവിൽ നിന്നു പുറത്തുവന്ന ബണ്ടി ഇനി പഴയ ജീവിതം ഇല്ലെന്ന് തീരുമാനിച്ചിരുന്നു. എന്നാൽ 2011 അവസാനം "സാധാരണജീവിതം" നയിക്കാൻ സഹായിക്കാത്ത കുടുംബാംഗങ്ങളോടും കാമുകിയോടുമുള്ള പ്രതികാരമെന്നോണം മോഷണം പുനരാരംഭിക്കുകയായിരുന്നുവെന്ന് പറയപ്പെടുന്നു. മോഷണം പുനരാരംഭിച്ച് രണ്ട് മാസങ്ങൾക്ക് ശേഷം 2012 ജനുവരി 14-നു ദേവീന്ദർ സിംഗ് ഭോപ്പാലിൽ പിടിയിലായിരുന്നു. ബണ്ടി ചോറിന്റെ പ്രവർത്തനങ്ങൾ നിരീക്ഷിച്ചിരുന്ന ഡെൽഹി പോലീസ് ഉദ്യോഗസ്ഥരുടെ അഭിപ്രായപ്രകാരം അക്കാലത്തെ ബണ്ടിയുടെ പ്രവർത്തനങ്ങൾ മുൻകാലങ്ങളിലെയത്ര വൈദഗ്ദ്ധ്യമേറിയതായിരുന്നില്ല. 

2013 ജനുവരി 21 പുലർച്ചെ തിരുവനന്തപുരത്ത് ഒരു ഭവനത്തിൽ നടന്ന മോഷണത്തിൽ അവിടുത്തെ നിരീക്ഷണ കാമറയിൽ ദേവീന്ദർ സിങ്ങിന്റെ ചിത്രം വ്യക്തമായി പതിഞ്ഞിട്ടുണ്ട്. ഈ ചിത്രം പോലീസ് പരസ്യപ്പെടുത്തിയതിനെ തുടർന്ന് ജനുവരി 22-നു തന്നെ ആളെ തിരിച്ചറിയുകയും ചെയ്തു. എന്നാൽ അപ്പോഴേക്കും ബണ്ടി മോഷ്ടിച്ച കാറിൽ തന്നെ അമരവിള ചെക്ക്‌പോസ്റ്റ് വഴി തമിഴ്‌നാട്ടിലേയ്ക്ക് കടന്നതായി ചെക്ക്‌പോസ്റ്റിലെ രേഖകൾ കാണിക്കുന്നുണ്ട്. തുടർന്ന് ജനുവരി 25-നു പൂണെയിൽ വെച്ച് ബണ്ടി ചോർ പോലീസിന്റെ പിടിയിലായി.

അഞ്ചുവർഷത്തോളം ദേവീന്ദർ സിംഗ് തടവിൽ കിടന്നിട്ടുള്ളതായി കണക്കാക്കപ്പെടുന്നു. എന്നാൽ മിക്കപ്പോഴും പോലീസിന്റെ പിടിയിലായ ഉടൻ തന്നെ അവരെ കബളിപ്പിച്ച് രക്ഷപെടുകയാണ് പതിവ്. സ്റ്റേഷനിൽ നിന്ന് ഓടിയും, സ്റ്റേഷനിലെ സബ് ഇൻസ്പെക്ടറുടെ സ്കൂട്ടർ മോഷ്ടിച്ചും, മോഷ്ടിച്ച വണ്ടി കേടായി എന്നവകാശപ്പെട്ട് പോലീസുകാരെ വണ്ടിയിൽ നിന്ന് ഇറക്കിയിട്ട് ആ തക്കത്തിനു വണ്ടി ഓടിച്ചും ഒക്കെ പോലീസിന്റെ പിടിയിൽ നിന്ന് രക്ഷപെട്ടതായി പറയപ്പെടുന്നു. ചെന്നൈയിൽ അറസ്റ്റിലായി ജുഡീഷ്യൽ കസ്റ്റഡിയിൽ കഴിയവെ പൊട്ടിയ ചില്ല് കഴിച്ച് ആശുപത്രിയിലാകുകയും, ആശുപത്രിയിൽ വെച്ച് ഡിസ്പോസിബിൾ സിറിഞ്ച് ഉപയോഗിച്ച് കൈവിലങ്ങ് തുറന്ന് രക്ഷപെടുകയുമുണ്ടായിട്ടുണ്ട്.


</doc>
<doc id="229299" url="https://ml.wikipedia.org/wiki?curid=229299" title="കള്ളാട്">
കള്ളാട്

കോഴിക്കോട് ജില്ലയിലെ വടകര താലൂക്കില് മരുതോങ്കര ഗ്രാമ പഞ്ചായത്തിലെ ഒരു ഗ്രാമമാണ് കള്ളാട്. രണ്ട് ഭാഗം നദികളാൽ അതിരിടുന്ന ഈ ഗ്രാമം കാർഷിക വൃത്തിയെ പ്രധാന വരുമാന മാർഗ്ഗമായി ആശ്രയിക്കുന്നു.


</doc>
<doc id="229303" url="https://ml.wikipedia.org/wiki?curid=229303" title="അകലെ">
അകലെ

ശ്യാമപ്രസാദ് രചനയും സംവിധാനവും നിർവ്വഹിച്ച് 2004-ൽ പുറത്തിറങ്ങിയ മലയാളചലച്ചിത്രമാണ് അകലെ. പൃഥ്വിരാജ്, ഗീതു മോഹൻദാസ്, ഷീല തുടങ്ങിയവർ പ്രധാന വേഷങ്ങളിൽ അഭിനയിച്ചു. ചിത്രത്തിന്റെ സംഗീതം എം. ജയചന്ദ്രനും ഗാനരചന ഗിരീഷ്‌ പുത്തഞ്ചേരിയും നിർവ്വഹിച്ചിരിക്കുന്നു. വിഖ്യാത അമേരിക്കൻ നാടകമായ "ദ ഗ്ലാസ്സ് മെനാജെറിയിൽ" നിന്നു പ്രചോദിതമായാണ് ഈ ചിത്രം നിർമ്മിക്കപ്പെട്ടത്.

കേരളത്തിൽ താമസമാക്കിയ ഒരു ആംഗ്ലോ-ഇന്ത്യൻ കുടുംബത്തിന്റെ കഥയാണ് "അകലെ". നീൽ (പൃഥ്വിരാജ്) തുച്ചമായ വേതനത്തിൽ ഒരു ക്ലാർക്ക് ജോലി നോക്കുന്നു. അവൻറെ ആഗ്രഹം ഒരു തിരക്കഥാകൃത്ത് ആവുക എന്നതാണ്. പക്ഷേ നീലിന്റെ അമ്മ മാർഗരെറ്റ് (ഷീല) അവരുടെ വികലംഗയായ മകൾ റോസിനെ (ഗീതു മോഹൻദാസ്) പറ്റി വ്യാകുലയാണ്.




</doc>
<doc id="229308" url="https://ml.wikipedia.org/wiki?curid=229308" title="മഗ്ഗം">
മഗ്ഗം

തുണികൾ നെയ്തെടുക്കുവാൻ പരമ്പരാഗത നെയ്ത്തു തൊഴിലാളികൾ ഉപയോഗിച്ചിരുന്ന ഒരു യന്ത്രമാണു് മഗ്ഗം അഥവാ കൈത്തറി നീളത്തിൽ വലിച്ചുനിർത്തിയ പാവിന്റെ നൂലിഴകളിലൂടെ ഓടം ഓടിച്ചാണു് ഇതിൽ തുണികൾ നെയ്യുന്നതു്. പാവിന്റെ ഇഴകളുമായി ബന്ധിപ്പിച്ച ചില കോലുകളിൽ മാറിമാറി ചവിട്ടിയാണു് പാവിന്റെ ഒന്നിടവിട്ട നൂലിഴകൾ എയർത്തുകയും താഴ്ത്തുകയും ചെയ്യുന്നതു്. കൈപ്പ്ടിയുള്ള ഒരു ചരടു് വലിച്ചാണു് ഓടം ഒടിക്കുന്നതു്. 

മുമ്പ് ഉപയോഗിച്ചിരുന്ന കുഴിമഗ്ഗത്തിന്റെ പരിഷ്കൃത രൂപമണു് മഗ്ഗം. യന്ത്രത്തറികൾ പ്രയോഗത്തിൽ വന്നുതുടങ്ങിയതോടെ കൈയും കാലുമുപയോഗിച്ചു് പ്രവർത്തിച്ചിരുന്ന മഗ്ഗം നെയ്ത്തു് തെരുവുകളിൽ നിന്നും അപ്രത്യക്ഷമായി തുടങ്ങി.


</doc>
<doc id="229313" url="https://ml.wikipedia.org/wiki?curid=229313" title="മാതൃഭൂമി ന്യൂസ്">
മാതൃഭൂമി ന്യൂസ്

മാതൃഭൂമിയുടെ ഉടമസ്ഥതയിലുള്ള ഒരു മലയാള വാർത്താചാനലാണ് മാതൃഭൂമി ന്യൂസ്. തിരുവനന്തപുരത്താണ് മാതൃഭൂമി ന്യൂസ് ചാനലിന്റെ ആസ്ഥാനം. 2013 ജനുവരി 23-നാണ് ചാനൽ പ്രവർത്തനമാരംഭിച്ചത്.

2013 ജനുവരി 23-നു രാവിലെ 10.30നു് തിരുവനന്തപുരത്തെ ന്യൂസ് ചാനലിന്റെ ആസ്ഥാനത്ത് മാനേജിങ്ങ് ഡയറക്ടർ എം.പി. വീരേന്ദ്രകുമാറും, മാനേജിങ്ങ് എഡിറ്റർ പി.വി. ചന്ദ്രനും ചേർന്ന് തിരി തെളിച്ച് ചാനലിന്റെ ഉദ്ഘാടനം നിർവ്വഹിച്ചു.




</doc>
<doc id="229318" url="https://ml.wikipedia.org/wiki?curid=229318" title="പുക സീമ">
പുക സീമ

ഒരു എണ്ണ അല്ലെങ്കിൽ കൊഴുപ്പ് പുകയാൻ തുടങ്ങുന്ന ഊഷ്മാവാണ് പുക സീമ (ഇംഗ്ലീഷിൽ: Smoke point). കൊഴുപ്പ് ഗ്ലിസറോളും മറ്റു ഫാറ്റി ആസിഡുകളുമായി മാറുന്ന രാസപ്രവർത്തനം മൂലമാണ് ഇതു സംഭവിക്കുന്നത്. ഇങ്ങനെയുണ്ടാവുന്ന ഗ്ലിസറോളിൽ നിന്നും ഉണ്ടാവുന്ന അക്രോലീൻ (Acrolein) എന്ന അപൂരിത ആൽഡിഹൈഡ് പുകയിലെ ഒരു ഘടകമാണ്. പുക മൂലം കണ്ണ്, തൊണ്ട എന്നിവിടങ്ങളിൽ എരിച്ചിൽ ഉണ്ടാകുന്നത് അക്രോലിന്റെ സാന്നിധ്യം കൊണ്ടാണ്. പുകസീമയിൽ എണ്ണയുടെ രുചിയും പോഷകങ്ങളും നഷ്ടപ്പെടാൻ തുടങ്ങുന്നതിനാൽ സാധാരണയായി ഉയർന്ന പുകസീമയുള്ള എണ്ണയാണ് വറുക്കാനെടുക്കുന്നത്. എണ്ണയുടെ പുകസീമ അതിന്റെ ഉത്ഭവത്തെയും ശുദ്ധീകരണത്തെയും (refinement) അശ്രയിച്ചിരിക്കും . എണ്ണയിലെ സ്വതന്ത്ര ഫാറ്റി ആസിഡിന്റെ അളവു കുറയുന്നതിനനുസരിച്ചും ശുദ്ധീകരണത്തിന്റെ അളവു കൂടുന്നതിനനുസരിച്ചും പുകസീമ ഉയരുന്നു . എണ്ണ ചൂടാക്കുമ്പോൾ സ്വതന്ത്ര ഫാറ്റി ആസിഡുകൾ ഉണ്ടാക്കുന്നതുകൊണ്ട് എണ്ണ കൂടുതൽ നേരം ചൂടാക്കുമ്പോൾ അതിന്റെ പുകസീമ കുറയുന്നു. വറുക്കാനെടുക്കുന്ന എണ്ണ രണ്ടു തവണയിൽ കൂടുതൽ ഉപയോഗിക്കാതിരിക്കാനൊരു കാരണം ഇതാണ് . ഒരേ എണ്ണയിൽ തുടർച്ചയായി വറുക്കുന്നതിനേക്കാൾ കൂടുതൽ എണ്ണയുടെ പോഷകശോഷണം ഒരേ എണ്ണയിൽ പലതവണ വറുക്കുന്നതു കൊണ്ട് ഉണ്ടാവുന്നു . എണ്ണയുടെ പുകസീമയെക്കാൾ ഉയർന്ന ജ്വലന ഊഷ്മാവിൽ (flash point) എണ്ണയിൽ നിന്നുള്ള ബാഷ്പം വായുവിനോട് ചേർന്ന് തീപിടിക്കുന്നു.

പലതരം കൊഴുപ്പുകളുടെ പുകസീമ താഴെക്കൊടുക്കുന്നു



</doc>
<doc id="229332" url="https://ml.wikipedia.org/wiki?curid=229332" title="ഫാർമക്കോളജി">
ഫാർമക്കോളജി

മരുന്നുകളുടെ പ്രവർത്തനം പഠിക്കുന്ന ശാസ്ത്രശാഖയാണ് ഫാർമക്കോളജി . വൈദ്യത്തിന്റെയും ജീവശാസ്ത്രത്തിന്റെയും ഒരു വിഭാഗം കൂടെ ആണ് ഇത് . ജീവികളിൽ രാസപദാർത്ഥങ്ങൾ ഉണ്ടാകുന്ന പ്രതിപ്രവർത്തനവും അവ ജീവികളിലെ സ്വാഭാവിക രാസപ്രവർത്തനത്തിൽ ഉണ്ടാക്കുന്ന മാറ്റങ്ങളും ആണ് ഇതിന്റെ പഠന വിഷയം.




</doc>
<doc id="229362" url="https://ml.wikipedia.org/wiki?curid=229362" title="ഋണസംഖ്യ">
ഋണസംഖ്യ

പൂജ്യത്തിൽ കുറവായ വാസ്തവികസംഖ്യകളെ ഋണസംഖ്യ എന്ന് പറയുന്നു.നഷ്ടത്തിന്റെയോ അസാന്നിദ്ധ്യത്തിന്റെയോ അളവ് സൂചിപ്പിക്കാനാണ് ഇവ മിക്കപ്പോഴും ഉപയോഗിക്കുന്നത്. ഉദാഹരണത്തിന് കടത്തെ ഋണസംഖ്യയാൽ കുറിക്കുന്ന മുതലായി കണക്കാക്കാം,എന്തിന്റെയെങ്കിലും അളവിലുണ്ടാകുന്ന കുറവിനെ ഋണസംഖ്യകൊണ്ട് കുറിക്കുന്ന വർദ്ധനയായി കണക്കാക്കാം. ഋണസംഖ്യയാണെന്ന് സൂചിപ്പിക്കാൻ സംഖ്യക്കു മുൻപിൽ ഒരു ഋണ ചിഹ്നം ഇടുന്നു. ഉദാ -128. പൂജ്യം ഒരു ഋണസംഖ്യയോ ധനസംഖ്യയോ അല്ല. താഴെക്കാണുന്ന വാസ്തവികസംഖ്യരേഖ ഋണസംഖ്യ, പൂജ്യം, ധനസംഖ്യ എന്നിവ തമ്മിലുള്ള ബന്ധത്തെ കാണിക്കുന്നു. 



</doc>
<doc id="229364" url="https://ml.wikipedia.org/wiki?curid=229364" title="ഇന്ത്യയിലെ സ്ത്രീകളുടെ അവകാശങ്ങളും നിയമവും">
ഇന്ത്യയിലെ സ്ത്രീകളുടെ അവകാശങ്ങളും നിയമവും

ജെൻഡർ നിയമതത്വശാസ്ത്രത്തിലെ പ്രധാന ഭാഗമാണ് സ്ത്രീയും നിയമവും എന്നത്. സ്ത്രീകളുടെ വ്യത്യസ്തങ്ങളായ അവകാശങ്ങളും അവ സംരക്ഷിക്കുന്നതിനും ഉറപ്പുവരുത്തുന്നതിനുമായി നടപ്പിലാക്കിയിട്ടുള്ള നിമയങ്ങളുമാണ് പ്രധാനമായും ഈ വിഷയത്തിന് കീഴിൽ വരുന്നത്.

സ്ത്രീകൾക്കും പുരുഷന്മാർക്കും തുല്യാവകാശമെന്നത് ഇന്ത്യയുടെ ഭരണഘടന വിഭാവനം ചെയ്യുന്ന മൗലികാവകാശങ്ങളിലൊന്നാണെങ്കിലും ലിംഗ നീതി എന്നത് ഇനിയും സാദ്ധ്യമാവാത്ത ലക്ഷ്യമായി തുടരുകയാണ്. സംരക്ഷിത വിവേചനം എന്ന ആശയത്തിലൂടെ, ഇന്ത്യയിലെ സ്ത്രീകളുടെ അവസ്ഥ വിലയിരുത്തി, സ്ത്രീകൾക്കായി പ്രത്യേക നിയമനിർമ്മാണവും പരിപാടികളും ആവിഷ്കരിക്കുന്നതിന് രാഷ്ട്രത്തിന് അനുമതി നൽകുന്നതിന് ഇന്ത്യൻ ഭരണഘടനയിൽ വ്യവസ്ഥയുണ്ട്. എന്നിരിക്കിലും സ്ത്രീകൾക്കെതിരായ അതിക്രമങ്ങളും വിവേചനങ്ങളും വർദ്ധിച്ചുവരുന്നതായിട്ടാണ് കണക്കുകൾ വ്യക്തമാക്കുന്നത്.
സ്ത്രീ - പുരുഷ വിവേചനം ഇല്ലാതാക്കുവാനുള്ള പൊതുവായ വ്യവസ്ഥകൾക്കൊപ്പം പ്രത്യേകമായ പല വ്യവസ്ഥകളും ഇതിനായി ഇന്ത്യയുടെ ഭരണഘടനയിൽ ഉൾച്ചേർത്തിരിക്കുന്നു. അവയിൽ പ്രധാനപ്പെട്ടവ താഴെ പറയുന്നു.


</doc>
<doc id="229373" url="https://ml.wikipedia.org/wiki?curid=229373" title="ഇസ്ലാമിക ഭീകരത">
ഇസ്ലാമിക ഭീകരത

ഇസ്ലാമിക തീവ്രവാദികൾ നടത്തിവരുന്ന ഒരുതരം മതപരമായ ഭീകരവാദമാണ് ഇസ്ലാമിക ഭീകരത. 1970 മുതൽ മിഡിൽ ഈസ്റ്റ്, ആഫ്രിക്ക, യൂറോപ്പ്, അമേരിക്ക, പാകിസ്താൻ, ഇന്ത്യ എന്നിവിടങ്ങളിലെല്ലാം ഇത്തരത്തിലുള്ള ഭീകരവാദം നടക്കുന്നതായ് സ്ഥിരീകരിച്ചിട്ടുണ്ട്. തട്ടികൊണ്ടുപോകൽ, മനുഷ്യ ബോംബായി മാറി നിരപരാധികളടക്കമുള്ളവരെ കൂട്ടക്കൊല ചെയ്യൽ, സ്കൂൾ ബസ്സ് ആക്രമിക്കൽ, വിമാനങ്ങൾ തട്ടിയെടുക്കൽ, ഇന്റർനെറ്റിലൂടെ പുതിയ അനുയായികളെ ചേർക്കൽ എന്നിവയെല്ലാം ഇവരുടെ മുഖ്യ പ്രവർത്തികളാണ്.

തീവ്രവാദ പ്രവർത്തനങ്ങൾ നടത്തുന്നതായി കണ്ടെത്തി ഇസ്ലാമിക വിദ്യാർത്ഥി പ്രസ്ഥാനമായ സിമിയെ 2001 മുതൽ ഇന്ത്യൻ സർക്കാർ നിരോധിച്ചു. സിമി ലഷ്കർ-ഇ-ത്വയ്യിബ അൽ ഖാഇദ തുടങ്ങിയ അന്തർദേശീയ ഇസ്ലാമിക തീവ്രവാദ സംഘടനകളുമായി ഇടപെടൽ നടത്തിയിരുന്നു.

ഇസ്ലാമിക തീവ്രവാദ സംഘടനയായ ലഷ്കർ-ഇ-ത്വയ്യിബ ഇന്ത്യയും ഇസ്രയേലും അവരുടെ മുഖ്യ ശത്രുക്കളായി കണകാക്കുന്നു.

ഇസ്രയേലിലെ ഒരു സ്കൂൾ ബസ്സിൽ പോപ്പുലർ ഫ്രന്റ് ഫോർ ദ ലിബറേഷൻ ഓഫ് പലസ്തീൻ- ജെനറൽ കമാന്റ് എന്ന സംഘടന നടത്തിയ ആക്രമണമാണ് ഇത്. 9 കുഞ്ഞുങ്ങളടക്കം 12 പേർ മരിക്കുകയും 25 പേർക്ക് പരിക്കേൽക്കുകയും ചെയ്തു.

2001 ഇന്ത്യൻ പാർലമെന്റ് ആക്രമണം ലഷ്കർ-ഇ-ത്വയ്യിബ, ജെയ്‌ഷ്-ഇ-മുഹമ്മദ് എന്നീ തീവ്രവാദ സംഘടനകൾ സംയുക്തമായി ഇന്ത്യൻ പാർലമെന്റ് മന്ദിരത്തിനു നേരെ നടത്തിയ ആക്രമണമാണ്. അഞ്ച് തീവ്രവാദികളടക്കം 12 പേരുടെ മരണത്തിനു കാരണമായി ഈ ആക്രമണം.

റാഞ്ചിയെടുത്ത യാത്രാവിമാനങ്ങൾ ഉപയോഗിച്ച്‌ അമേരിക്കയിലെ ന്യൂയോർക്ക്‌ നഗരത്തിലുള്ള ലോകവ്യാപാരകേന്ദ്രം, വിർജീനിയയിൽ ഉള്ള പ്രതിരോധ വകുപ്പ്‌ ആസ്ഥാനം എന്നിവിടങ്ങളിലാണ്‌ അൽഖാഇദ നടത്തിയ ആക്രമണം. 2500-ലധികം ആൾക്കാർ കൊല്ലപെട്ടു.

2007 നവംബർ 23-ന് ഉത്തർ‌പ്രദേശിലെ വാരണസിയിൽ നടന്ന ഭികരാക്രമണം. ഇന്ത്യൻ മുജാഹിദീൻ ഇതിന്റെ ഉത്തരവദിത്തം ഏറ്റെടുത്ത്.

2008 മേയ് 6-ന് രാജസ്ഥാൻ തലസ്ഥാനമായ ജയ്പൂറിൽ നടന്ന സ്‌ഫോടനപരമ്പര. ഇന്ത്യൻ മുജാഹിദീൻ ഇതിന്റെ പിന്നിൽ പ്രവർത്തിച്ചത്.

2008 ജൂലൈ 26 ഗുജറാത്തിലെ അഹമ്മദാബാദിൽ നടന്ന ബോംബ് സ്‌ഫോടനങ്ങൾ. ഇസ്ലാമിക ഭീകര പ്രസ്ഥാനമായ ഹർകത്-ഉൽ-ജിഹാദ്-എ-ഇസ്ലാമി ഇതിന്റെ ഉത്തരവാദിത്ത്വം ഏറ്റെടുത്തു.

2014 ഡിസംബർ 16൹ തഹ്രിൿ-ഏ-താലിബാൻ പാകിസ്താൻ എന്ന ഭീകരസംഘടനയിലെ അംഗങ്ങളായ ഒമ്പതു തീവ്രവാദികൾ പാകിസ്താനിലെ പെഷവാർ നഗരത്തിലെ ആർമി പബ്ലിൿ സ്കൂളിനു നേരെ ആക്രമണം ചെയ്തു. ആക്രമണത്തിൽ 132 വിദ്യാർത്ഥികൾ അടക്കം 145 പേർ കൊല്ലപ്പെട്ടു.

ഇറാഖിലും സിറിയയിലും സ്വാധീനമുള്ള സ്വന്തമായി ഖിലാഫത്ത് (ഇസ്‌ലാമിക രാഷ്ട്രം) പ്രഖ്യാപിച്ച ഒരു സായുധ ജിഹാദി ഗ്രൂപ്പാണ് ഇസ്‌ലാമിക്ക് സ്റ്റേറ്റ് ഓഫ് ഇറാഖ് ആൻഡ് ലെവാന്റ്റ് (ഇറാഖിലും ഷാമിലുമുള്ള ഇസ്‌ലാമിക രാഷ്ട്രം).


</doc>
<doc id="229377" url="https://ml.wikipedia.org/wiki?curid=229377" title="മിൻക">
മിൻക

പരമ്പരാഗതരീതിയിലുള്ള ഒരു ജാപ്പനീസ് ഭവനമാണ് മിൻക. ( കൃഷിക്കാർ, വ്യാപാരികൾ, കലാകാരന്മാർ (സമുറായ് കുലത്തിൽ പെടാത്തവർ )‌ എന്നിവരാണ് മിൻക ഭവനങ്ങളിൽ താമസ്സിച്ചിരുന്നത്. പൂർണമായും പരിസ്ഥിതി സൗഹാർദ നിർമ്മാണസാമഗ്രികളാണ് ഇവയിൽ ഉപയോഗിച്ചിരിക്കുന്നത്.

പ്രധാനമായും രണ്ടുഭാഗങ്ങളാണ് മിൻക വീടുകൾക്കുള്ളത്. യൂകയും(yuka), നിവയും(niwa). ഇവയിൽ വലിപ്പത്തിൽ വലുത് യൂകയാണ്. പ്രധാനമായും അടുക്കളയുടെ ധർമ്മമാണ് നിവ നിറവേറ്റിയിരുന്നത്. നിദ്ര, ഭോജനം, സൂക്ഷിപ്പുശാല തുടങ്ങിയ ആവശ്യങ്ങൾക്കായി യൂകയും ഇവർ പ്രയോജനപ്പെടുത്തിയിരുന്നു.

നിർമിതിയുടെ ചട്ടക്കൂടൊരുക്കാൻ തടിയാണ് പ്രയോജനപ്പെടുത്തിയിരുന്നത്. പുറം ഭിത്തി നിർമ്മിക്കാൻ മുള, കളിമണ്ണ് എന്നിവയും ഉപയോഗിച്ചു. സാധാരണയായി പുല്ല്, വൈക്കോൽ തുടങ്ങിയവകൊണ്ട് മേഞ്ഞ വീടുകളാണ് മിൻകകൾ. ചിലപ്പോഴൊക്കെ മേൽക്കൂരമേയാൻ ഓടുകളും ഇവർ ഉപയോഗിച്ചിരുന്നു. ഷോജി(shoji) എന്നറിയപ്പെടുന്ന കടലാസും വീടിന്റെ ചിലഭാഗങ്ങൾക്കായി ഉപയോഗിച്ചിരുന്നു.


</doc>
<doc id="229379" url="https://ml.wikipedia.org/wiki?curid=229379" title="പാന്തം">
പാന്തം

തെങ്ങോലയുടെ മദ്ധ്യഭാഗത്തുള്ള ഓലമടലിന്റെ പുറം‌പാളി മൂർച്ചയുള്ള കത്തിയോ കത്തിവാളൊ ഉപയോഗിച്ച് ചീന്തിയെടുക്കുന്ന ബലമുള്ള നാരിനെ പാന്തം അഥവാ വഴുക (മദ്ധ്യതിരുവിതാംകൂറിൽ) എന്ന് പറയുന്നു. വിറക്, ഓല എന്നിവ ഒന്നിച്ച്‌കെട്ടാൻ പാന്തം പ്രയോജനപ്പെടുന്നു. കൂടാതെ ഓലപ്പുര കെട്ടിമേയാനും ഓല ഉപയോഗിച്ചുള്ള പന്തൽ നിർമ്മാണത്തിനും പാന്തം ഉപയോഗിക്കാറുണ്ട്. സ്ഥലത്തിന്റെ അതിരിൽ മതിലിനുപകരം വേലികെട്ടാനായി മരങ്ങൾ കെട്ടിയോജിപ്പിക്കുന്നത് പാന്തം കൊണ്ടാണ്.

നല്ല ഉറപ്പും ബലവും ഉള്ള നാരാണ് പാന്തം. 



</doc>
<doc id="229383" url="https://ml.wikipedia.org/wiki?curid=229383" title="ബോർഡോമിശ്രിതം">
ബോർഡോമിശ്രിതം

തുരിശും കുമ്മായവും കൂട്ടിച്ചേർത്ത് ഉണ്ടാക്കുന്ന ഒരു കുമിൾനാശിനിയാണ് ബോർഡോമിശ്രിതം. തുരിശും കുമ്മായവും വെവ്വേറെ വെള്ളത്തിൽ കലക്കി ഒരുമിച്ച് ചേർത്താണ് ഇത് ഉണ്ടാക്കുന്നത്. കേരളത്തിൽ കമുകിന്റെയും റബ്ബറിന്റെയും കുമിൾരോഗത്തിനെതിരെ ഇത് പ്രയോഗിച്ചു കാണുന്നു.
ബോർഡോ മിശ്രിതത്തിന് 133 വയസ്സ്.

യൂറോപ്പിലെ മുന്തിരി തോട്ടങ്ങളിൽ 1882-ൽ ഡൗണി മിൽഡ്യൂ എന്ന കുമിൾബാധ തലപൊക്കിയ കാലം. ബോർഡോ യൂണിവേഴ്സിറ്റിയിലെ പ്രൊഫസറായ ശ്രീ. പിയർ മാരി അലക്സിസി മില്ലാർഡെറ്റ് ബോർഡോ മേഖലയിലെ മുന്തിരി വള്ളികളിലുളള രോഗബാധ സസൂക്ഷ്മം നിരീക്ഷിക്കാൻ തുടങ്ങി. തോട്ടത്തിന്റെ റോഡിനോട് ചേർന്ന് വളരുന്ന മുന്തിരി വളളികളിൽ കുമിൾ ബാധയില്ല എന്ന കാര്യം മില്ലാർഡെറ്റ് പ്രത്യേകം ശ്രദ്ധിച്ചു.വഴിപോക്കർ മുന്തിരി പഴം പറിക്കാതിരിക്കാൻ തുരിശും ചുണ്ണാമ്പും കലർത്തിയ ലായനി മുന്തിരി വള്ളികളിൽ തളിച്ചിരുന്നു. ഈ മുന്തിരി വള്ളികളിൽ കുമിൾബാധ ഏൽക്കാതെ വന്നപ്പോൾ -ഈ മാറ്റം മില്ലാർഡെറ്റ് തുടർന്നുള്ള മൂന്നുവർഷം പഠനവിധേയമാക്കിയതിന്റെ അടിസ്ഥാനത്തിൽ 
1885-ൽ പ്രസ്തുത മിശ്രിതം കുമിൾനാശിനിയാണെന്ന് കണ്ടെത്തി. ഈ ലായനിയാണ് ബോർഡോ മിശ്രിതം.

നിർമ്മാണ രീതി.
ഇതിലേക്കൊരു തെളിച്ചമുള്ള കത്തി മുക്കിയെടുത്താൽ ചെമ്പിന്റെ അംശം പറ്റിയിട്ടുണ്ടെങ്കിൽ ചുണ്ണാമ്പുലായനി ലേശം കൂടി ചേർത്ത് പരീക്ഷണം ആവർത്തിച്ചു ചേരുവ കൂടുതലില്ലാത്ത മിശ്രിതം എന്നുറപ്പാക്കുക .


</doc>
<doc id="229391" url="https://ml.wikipedia.org/wiki?curid=229391" title="കോസ്മാസ് ഇൻഡികോപ്ലൂസ്റ്റിസ്">
കോസ്മാസ് ഇൻഡികോപ്ലൂസ്റ്റിസ്

സി.ഇ. ആറാം നൂറ്റാണ്ടിൽ കേരളക്കര സന്ദർശിച്ച യൂറോപ്പ്യൻ ക്രൈസ്തവസഞ്ചാരിയാണ് കോസ്മാസ് ഇൻഡികോപ്ലൂസ്റ്റിസ്.

കേരളത്തിലെ തെങ്ങുകൃഷിയെപറ്റിയുള്ള ഏറ്റവും ആദ്യത്തെ രേഖ ഇദ്ദേഹത്തിന്റേതാണ്. തെങ്ങിന്റേയും തെങ്ങുകയറ്റക്കാരന്റേയും കൂട്ടത്തിൽ ഒരാനയുടേയും ചിത്രം അദ്ദേഹം തന്റെ യാത്രാക്കുറിപ്പുകളിൽ വരച്ചു ചേർത്തിട്ടുണ്ട്.

കുരുമുളകിന്റെ നാട് എന്നു പറഞ്ഞുകൊണ്ടാണ് അദ്ദേഹം മലയത്തെ വിശേഷിപ്പിക്കുന്നത്. (സി.ഇ ആറാം നൂറ്റാണ്ടിൽത്തന്നെ രചിക്കപ്പെട്ട വരാഹമിഹിരന്റെ ബൃഹത്സംഹിതയിലും മലയം എന്ന പർവതനിരയെപ്പറ്റി പറയുന്നുണ്ട്.) അവിടെനിന്ന് കുരുമുളക് പുദോപട്ടണ,സലോപട്ടണ, നലോപട്ടണ, മംഗറൂത്ത്, പാർത്തി എന്നീ തുറമുഖങ്ങളിലേക്ക് അയക്കുന്നുവെന്ന് കോസ്മാസ് പറയുന്നു. മുസിരിസ്സിനെപ്പറ്റി കോസ്മാസ് പറയുന്നില്ല. മലയത്തിൽ ഒരു ക്രൈസ്തവസഭയുണ്ടെന്ന് കോസ്മാസ് പ്രസ്താവിക്കുന്നുണ്ട്. അവിടെ എല്ലാ രാജാക്കന്മാർക്കും ധാരാളം ആനകളുണ്ടെന്നും കൂടുതൽ ആനകളുള്ള രാജാക്കന്മാർക്ക് പ്രാമുഖ്യം കൂടുമെന്നും അദ്ദേഹം നിരീക്ഷിക്കുന്നു.

തേങ്ങയുടെ അകത്തുള്ള വെള്ളത്തിന് "റോംഗോസുര" എന്നു പേരാണെന്ന് അദ്ദേഹം പറയുന്നുണ്ട്. തെങ്ങിലെ ഒരു കുലയിൽ മൂന്നു തേങ്ങകൾ വിളയുമെന്നും അദ്ദേഹം പറയുന്നു. മുട്ടുവരെയുള്ള മുണ്ടുടുത്ത് തലയിൽ പാളത്തൊപ്പിപോലെ ഒന്ന് വച്ചിരിക്കുന്ന ഒരാളാണ് അദ്ദേഹത്തിന്റെ ചിത്രത്തിലെ തെങ്ങുകയറ്റക്കാരൻ.

മലയത്തെ ക്രിസ്ത്യാനികളുടെ ഉറവിടം എവിടെ നിന്നാണെന്ന് കോസ്മാസ് രേഖപ്പെടുത്തിയിട്ടില്ല. അതേസമയം കല്യാണിലേയും സിലോണിലേയും സഭകൾ പേഴ്സ്യയിൽ നിന്നുള്ളതാണെന്ന് അദ്ദേഹം പറയുന്നു. തോമസ് പുണ്യവാളൻ കേരളക്കരയിൽ മതപ്രചാരണം നടത്തിയതായും അദ്ദേഹം രേഖപ്പെടുത്തുന്നില്ല. 

<references>


</doc>
<doc id="229422" url="https://ml.wikipedia.org/wiki?curid=229422" title="രാജ്‌നാഥ് സിങ്">
രാജ്‌നാഥ് സിങ്

ബി.ജെ.പി. ദേശീയ അധ്യക്ഷനാണ് രാജ്‌നാഥ്‌ സിങ് (ജനനം :10 ജൂലൈ 1951). ഉത്തർപ്രദേശിലെ ആദ്യ ബി.ജെ.പി. മന്ത്രിസഭയിൽ വിദ്യാഭ്യാസ മന്ത്രിയും മുഖ്യമന്ത്രിയുമായിരുന്നു. 2008-2009ലും ബി.ജെ.പി ദേശീയ അധ്യക്ഷനായിരുന്നു. 2014 മേയ് 26-ന് ഇദ്ദേഹം ഇന്ത്യൻ ആഭ്യന്തര മന്ത്രിയായി ചുമതലയേറ്റു .

ഉത്തർപ്രദേശിലെ ചന്ദൗളി ജില്ലയിലെ ഒരു ദരിദ്ര കർഷക കുടുംബത്തിൽ, റാം ബദൻ സിങിന്റെയും ഗുജറാത്തി ദേവിയുടെയും മകനായി ജനിച്ചു. കുട്ടിക്കാലം മുതലേ ആർ.എസ്.എസ്. ശാഖകളിൽ സജീവമായിരുന്നു. ഗോരഖ്പൂർ സർവ്വകലാശാലയിൽ നിന്നും ഭൗതിക ശാസ്ത്രത്തിൽ ബിരുദാനന്തര ബിരുദം നേടി. ഭാരതീയ ജനസംഘത്തിന്റെ മിർസാപുര യൂണിറ്റ് സെക്രട്ടറിയായി, രാഷ്ട്രീയ പ്രവർത്തനമാരംഭിച്ചു. മിർസാപുരിലെ കോളേജിൽ ഭൗതിക ശാസ്ത്ര അധ്യാപകനായിരുന്നു. '75-ൽ ജനസംഘത്തിന്റെ ജില്ലാ പ്രസിഡന്റായ അദ്ദേഹം '77-ൽ മിനാർപുർ മണ്ഡലത്തെ പ്രതിനിധീകരിച്ച് സംസ്ഥാന നിയമസഭയിലെത്തി. 88-ലും നിയമസഭയിലേക്ക് തിരഞ്ഞെടുക്കപ്പെട്ടു. ഭാരതീയ യുവമോർച്ചയുടെ സംസ്ഥാനാധ്യക്ഷനും ദേശീയ പ്രസിഡന്റുമായി പ്രവർത്തിച്ചു. 1991-ൽ ഉത്തർപ്രദേശിലെ ആദ്യ ബി.ജെ.പി. മന്ത്രിസഭയിൽ മന്ത്രിയായി. 

അടിയന്തരാവസ്ഥക്കാലത്ത് ജയിലിലടയ്ക്കപ്പെട്ടു. 1991-ൽ ഉത്തർപ്രദേശിലെ ആദ്യ ബി.ജെ.പി. മന്ത്രിസഭയിൽ വിദ്യാഭ്യാസ മന്ത്രിയായ രാജ്‌നാഥ് 2002-ൽ കല്യാൺ സിങ്ങിന്റെ പിൻഗാമിയായി മുഖ്യമന്ത്രി സ്ഥാനത്തുമെത്തി.

1999-ൽ കേന്ദ്ര ഉപരിതല ഗതാഗത വകുപ്പുമന്ത്രി, വാജ്‌പേയി മന്ത്രിസഭയിൽ കൃഷിമന്ത്രി
തുടങ്ങിയ പദവികൾ വഹിച്ചു.



</doc>
<doc id="229423" url="https://ml.wikipedia.org/wiki?curid=229423" title="പാഞ്ചജന്യം">
പാഞ്ചജന്യം

ഹൈന്ദവ വിശ്വാസപ്രകാരം മഹാവിഷ്ണുവിന്റെ ശംഖാണ് പാഞ്ചജന്യം. വിഷ്ണുവിന്റെ അവതാരങ്ങളിൽ ഒന്നായ ശ്രീകൃഷ്ണൻ കുരുക്ഷേത്ര യുദ്ധത്തിൽ പാഞ്ചജന്യം ഉപയോഗിച്ചിരുന്നു.

പ്രഭാസ എന്ന സമുദ്രത്തിന്റെ ആഴങ്ങളിൽ ശംഖിനുള്ളിൽ വസിച്ചിരുന്ന ഒരു അസുരനായിരുന്നു ശംഖാസുരൻ അഥാവാ പഞ്ചജൻ. ശ്രീകൃഷ്ണൻ, ബലരാമൻ, സുദാമാവ് എന്നിവരുടെ ഗുരുവായിരുന്ന സാന്ദീപനി മഹർഷിയുടെ പുത്രനെ ശംഖാസുരൻ തട്ടിക്കൊണ്ടുപോയി. സാന്ദീപനി തനിക്കുള്ള ഗുരുദക്ഷിണയായി തന്റെ പുത്രനെ വീണ്ടെടുത്തു നൽകണമെന്ന് ശ്രീകൃഷ്ണനോട് ആവശ്യപ്പെട്ടു. സമുദ്രതീരത്തെത്തിയ ശ്രീകൃഷ്ണനും ബലരാമനും സമുദ്രദേവനായ വരുണനെ പ്രത്യക്ഷപ്പെടുത്തി. സമുദ്രത്തിൻറെ അടിത്തട്ടിൽ ഒരു ശംഖിനുള്ളിൽ വസിക്കുന്ന പഞ്ചകൻ എന്ന അസുരനാണ് ഗുരുപുത്രനെ തട്ടിക്കൊണ്ടുപോയതെന്ന് വരുണൻ അറിയിച്ചു. തന്റെ ഗുരുപുത്രനെ തട്ടിക്കൊണ്ടുപോയ ശംഖാസുരന്റെ (പഞ്ചജൻ) നേരേ ശ്രീകൃഷ്ണന്റെ കോപം ജ്വലിക്കുകയും സമുദ്രത്തിലേയ്ക്ക് അവഗാഹനം ചെയ്ത് ശംഖാസുരനെ വധിക്കുകയും ശംഖിനുള്ളിൽനിന്നു ഗുരുപുത്രനെ രക്ഷിക്കുകയും ചെയ്തു. ശംഖാസുരൻ വസിച്ചിരുന്ന ശംഖ് അങ്ങനെ ശ്രീകൃഷ്ണന്റെ അഥവാ ശ്രീകൃഷ്ണനായി അവതാരമെടുത്തിരിക്കുന്ന മഹാവിഷ്ണുവിന്റെ കയ്യിൽ എത്തുകയും ചെയ്തു. കൃഷ്ണൻ ഓരോ തവണയും പാഞ്ചജന്യം മുഴക്കുമ്പോൾ അദ്ദേഹത്തിന്റെ അടുത്ത ശത്രുവിനു മേൽ മരണം നിഴൽ വിരിക്കുന്നു എന്നാണ് ഹൈന്ദവവിശ്വാസം.


</doc>
<doc id="229435" url="https://ml.wikipedia.org/wiki?curid=229435" title="മലയാളം ഫൗണ്ടേഷൻ">
മലയാളം ഫൗണ്ടേഷൻ

മുംബൈ ആസ്ഥാനമായി പ്രവർത്തിച്ചു വരുന്ന പ്രവാസി മലയാളികളുടെ സംഘടനയാണ് മലയാളം ഫൗണ്ടേഷൻ.

മലയാള ഭാഷയുടേയും, സംസ്‌കാരത്തിന്റേയും വളർച്ചയ്ക്കും പരിപോഷണത്തിനും വേണ്ടി, മറുനാടൻ മലയാളികൾക്കിടയിൽ മാതൃഭാഷയെക്കുറിച്ചുള്ള അഭിമാനം നിലനിർത്തുവാനും, അന്യ സംസ്ഥാനങ്ങളിൽ മലയാളികളായ മാതാപിതാക്കൾക്ക് ജനിച്ചു വളരുന്ന പുതിയ തലമുറയെ മലയാളത്തോട് കൂടുതൽ അടുപ്പിക്കാനുമായി മലയാളം ഫൗണ്ടേഷൻ പ്രവർത്തിച്ചു വരുന്നു.

കവിത, നാടകപ്രവർത്തനം, പത്രപ്രവർത്തനം, സാഹിത്യം, പൊതുകാര്യം, സംഘടനാ പ്രവർത്തനം എന്നീ രംഗങ്ങളിലെ മികവിന് പുരസ്‌കാരങ്ങൾ നൽകുന്ന മലയാളം ഫൗണ്ടേഷന്റെ 2011 വർഷത്തേക്കുള്ള പ്രഥമ പുരസ്‌കാര സമർപ്പണം 2012 ഓഗസ്റ്റ് 19-ാം തിയതി തൃശ്ശൂരിൽ വച്ചു നടന്നു.

കവിത, നാടകപ്രവർത്തനം എന്നീ രംഗങ്ങളിലെ മികവിന് നാണപ്പൻ മഞ്ഞപ്രയും, സാഹിത്യം, പൊതുകാര്യം, സംഘടനാ പ്രവർത്തനങ്ങൾ എന്നീ രംഗങ്ങളിലെ മികവിന് ഗിരിജാ വല്ലഭനും, പത്രപ്രവർത്തന രംഗത്തെ മികവിന് കാട്ടൂർ മുരളിയും, ചെറിയ പ്രസിദ്ധീകരണം വഴിയുള്ള മാധ്യമ പ്രവർത്തനത്തിന് സി.എസ്. പണിക്കരും, കേരളത്തിനു വെളിയിൽ നിന്നുള്ള പുസ്തക പ്രസാധനത്തിൽ, മുംബൈയിൽ നിന്നും 86-ലധികം മലയാള പുസ്തകങ്ങൾ പ്രസിദ്ധീകരിച്ച മുണ്ടൂർ രാജനും, ആദ്യ സിനിമയ്ക്കുള്ള സംവിധാന മികവിന് അരവിന്ദൻ നെല്ലുവായ് എന്നിവരാണ് പ്രഥമപുരസ്‌കാര ജേതാക്കൾ.

മലയാളം ഫൗണ്ടേഷന്റെ ഔദ്യോഗിക വെബ് സൈറ്റ് നിർമ്മിച്ച് പരിപാലിച്ചു വരുന്നത്, പെൺകുട്ടികളുടെ വിഭാഗത്തിൽ ലോകത്തിലെ ഏറ്റവും പ്രായം കുറഞ്ഞ വെബ് ഡിസൈനറായ, കോഴിക്കോട് സ്വദേശിനിയായ ശ്രീലക്ഷ്മി സുരേഷാണ്. 

തൃശ്ശൂർ സാഹിത്യ അക്കാദമി ഹാളിൽ നടന്ന അവാർഡ് ദാന ചടങ്ങ്‌


</doc>
<doc id="229450" url="https://ml.wikipedia.org/wiki?curid=229450" title="അഭിനവ് ഭാരത്">
അഭിനവ് ഭാരത്

വിനായക് ദാമോദർ സവർക്കർ 1904-ൽ സ്ഥാപിച്ച ഒരു രഹസ്യ തീവ്ര ഹിന്ദുത്വപ്രസ്ഥാനമാണ് അഭിനവ് ഭാരത്. നാസിക്കിൽ ആരംഭിച്ച ഈ സംഘടനയുടെ ആസ്ഥാനം പിന്നീട് ലണ്ടനിലേയ്ക്ക് മാറ്റപ്പെടുകയുണ്ടായി. 1950-കളിൽ സവർക്കർ തന്നെ പ്രവർത്തനമവസാനിപ്പിച്ച സംഘടന 2007-ലാണ് പുനരുജ്ജീവിപ്പിക്കപ്പെടുന്നത്. അഭിനവ് ഭാരതിന്റെ പ്രതിജ്ഞയിൽ വിദേശികൾക്കെതിരെ രക്തരൂഷിതമായ യുദ്ധം ചെയ്യുമെന്ന് പ്രഖ്യാപിക്കുന്നു. സവർക്കറുടെ പൗത്രിയായ ഹിമാനി സവർക്കർ ആണ് അഭിനവ് ഭാരതിന്റെ ഇപ്പോഴത്തെ നേതാവ്. ഗാന്ധിജിയുടെ ഘാതകനായിരുന്ന നഥൂറാം വിനായക് ഗോഡ്‌സെയുടെ സഹോദരൻ ഗോപാൽ ഗോഡ്സെയുടെ പുത്രിയാണ് ഹിമാനി സവർക്കർ.


</doc>
<doc id="229464" url="https://ml.wikipedia.org/wiki?curid=229464" title="കാർക്കോട്ടി">
കാർക്കോട്ടി

ഇന്ത്യയിലെല്ലായിടത്തും വരണ്ടകാടുകളിൽ കാണപ്പെടുന്ന ഒരു കുറ്റിച്ചെടിയാണ് കാർക്കോട്ടി. . മോതിരക്കണ്ണി എന്നും പേരുണ്ട്. Linaceae കുടുംബത്തിലെ പടരുന്ന ചെടിയാണ്.

വേര്



</doc>
<doc id="229470" url="https://ml.wikipedia.org/wiki?curid=229470" title="കട്ഫലം">
കട്ഫലം

20-25 അടിവരെ പൊക്കം വയ്ക്കുന്ന ഒരു ചെറുമരമാണ് കട്ഫലം. . Box myrtle, Bayberry എന്നൊക്കെയാണ് ഇംഗ്ലീഷിലെ പേരുകൾ. ഇത് വലിയ കുറ്റിച്ചെടിയായൊ ചെറിയ മരമായോ കണക്കാക്കാം. വടക്കെ ഇന്ത്യയിലും നേപ്പാളിലും കണ്ടുവരുന്നു. 



</doc>
<doc id="229478" url="https://ml.wikipedia.org/wiki?curid=229478" title="വീസൽ പ്രോഗ്രാം">
വീസൽ പ്രോഗ്രാം

റിച്ചാർഡ് ഡോക്കിൻസ് 1986 ൽ എഴുതിയ ദി ബ്ലൈൻഡ് വാച്ച്മേക്കർ എന്ന പുസ്തകത്തിൽ അവതരിപ്പിച്ച ഒരു ചിന്താപരീക്ഷണമാണ് വീസൽ പ്രൊഗ്രാം (pron.: /ˈwiːzəl/)'. പരിണാമ പ്രക്രിയയയുടെ തത്ത്വങ്ങൾ വെറും യാദൃച്ഛികതയിൽ നിന്ന് വ്യത്യസ്തമാണെന്ന് തെളിയിക്കുകയാണ് ഈ ചിന്താപരീക്ഷണത്തിന്റെ ഉദ്ദേശം. ദി ബ്ലൈൻഡ് വാച്ച്മേക്കർ എന്ന പുസ്തകത്തിൽ അദ്ദേഹം ഇപ്രകാരമെഴുതി

ഇത് വെറും യാദൃച്ഛികതയെ അവലംബിച്ചാണെങ്കിൽ ചിലപ്പോൾ പ്രപഞ്ചത്തിന്റെ പ്രായത്തിനെക്കാളും അനേകമിരട്ടി വർഷങ്ങൾ വേണ്ടിവരുന്നു. തുടർന്ന് ഡോക്കിൻസ് സഞ്ചിത തിരഞ്ഞെടുപ്പിനുള്ള (cumulative selection) ഒരു മാതൃകയെപ്പറ്റി സംസാരിക്കുന്നു.
ഡോക്കിൻസ് ഇതുണ്ടാക്കാനുള്ള കോഡ് ഗ്രന്ഥത്തിൽ നൽകിയിട്ടില്ലെങ്കിലും, അദ്ദേഹമെഴുതിയ വിശദീകരണത്തിൽ നിന്ന്, ഈ പ്രോഗ്രാം ഉണ്ടാക്കാനുള്ള ആൽഗൊരിതം ഇപ്രകാരമെഴുതാം. 

ഇവിടെ റാൻഡം അക്ഷരം വരാനുള്ള സാധ്യതയുടെ ശതമാനം വളരെ പ്രധാനമാണ്. മാറാനുള്ള സാധ്യതയുടെ ശതമാനം കൂടുതലാണെങ്കിൽ സാമ്യമൊത്തു വരുന്ന വാക്യങ്ങൾ വീണ്ടും നശിക്കാനുള്ള (degenerate) സാധ്യതയുണ്ട്.
സഞ്ചിത തിരഞ്ഞെടുപ്പും കേവല യാദൃച്ഛികതയും തമ്മിലുള്ള പ്രധാന വ്യത്യാസം യാദൃച്ഛികതയിൽ മാറ്റങ്ങൾക്ക് ഒരു പ്രത്യേക ലക്ഷ്യമില്ല എന്നതാണ്. സഞ്ചിത തിരഞ്ഞെടുപ്പിൽ ലക്ഷ്യത്തിനോട് കൂടുതൽ സാമ്യമുള്ള മാറ്റങ്ങൾ നിലനിൽക്കുകയും മറ്റുള്ളവ ജീവിയുടെ മരണത്തോടെ നശിച്ചുപോവുകയും ചെയ്യും. കൃത്രിമമായ സഞ്ചിത തിരഞ്ഞെടുപ്പിൽ ആ പ്രക്രിയയെ നിയന്ത്രിക്കുന്ന വ്യക്തിയാണ് ഏതൊക്കെ മാറ്റങ്ങൾ അഭികാമ്യമാണെന്ന് തീരുമാനിക്കുന്നത്. ജീവജാലങ്ങളുടെ പരിണാമത്തിൽ survival of the fittest എന്ന മാനദണ്ഡമാണ് ഏതൊക്കെ മാറ്റങ്ങളാണ് അഭികാമ്യം എന്ന് തീരുമാനിക്കുന്നത്. 




</doc>
<doc id="229483" url="https://ml.wikipedia.org/wiki?curid=229483" title="കുമാരമംഗലത്തു നമ്പൂരി">
കുമാരമംഗലത്തു നമ്പൂരി

ഐതിഹ്യമാലയിൽ പ്രസ്താവിച്ചിരിക്കുന്ന ഒരു മന്ത്രവാദിയും ജാലവിദ്യക്കാരനുമാണു് കുമാരമംഗലത്തു നമ്പൂരി. ഇദ്ദേഹത്തിന്റെ ഇല്ലം കോട്ടയം താലൂക്കിൽ വിജയപുരം പകുതിയിൽ പാറമ്പുഴ ദേശത്തായിരുന്നുവെന്നു് ഗ്രന്ഥത്തിൽ പറയുന്നു. 

കായംകുളം രാജവംശത്തിൽ പുരുഷനിഗ്രഹം നടത്തിവന്നിരുന്ന ഒരു യക്ഷിയെ ഇദ്ദേഹം കായംകുളം രാജാവിന്റെ നിർദ്ദേശപ്രകാരം ബന്ധിച്ചു. തുടർന്ന് മനുഷ്യസ്ത്രീയുടെ രൂപത്തിൽ സ്വന്തം ഭവനത്തിൽ താമസിപ്പിക്കുകയും, യക്ഷി അവിടെനിന്ന് രക്ഷപ്പെടാതിരിക്കാനായി ഒരു ഇരുമ്പുനാരായത്തിന്മേൽ ആവാഹിച്ച് ആ നാരായം ഇല്ലത്തു നാലുകെട്ടിനകത്തു നടുമുറ്റത്തു തറയ്ക്കുകയും ചെയ്തു.

മന്ത്രവാദി ഇല്ലത്തു നിന്നും പോയ സമയം നോക്കി യക്ഷി ഇല്ലത്തുള്ളവരെ കബളിപ്പിച്ച് രക്ഷപ്പെട്ട് തിരികെ കായംകുളത്തെത്തുകയും പുരുഷ നിഗ്രഹം തുടരുകയും ചെയ്തു. വീണ്ടും നമ്പൂതിരി തന്നെയെത്തി യക്ഷിയെ തളയ്ക്കുകയും ഇല്ലത്തിന്റെ മുറ്റത്തുതന്നെ ചെറിയ ഒരു ശ്രീകോവിൽ പണിയിച്ചു് യക്ഷിയെ ആ ബിംബത്തിൽ ആവാഹിച്ച് യഥാവിധി പ്രതിഷ്ഠിക്കുകയും, അവിടെ പതിവായി നിവേദ്യം തുടങ്ങുകയും ചെയ്തു. ഇതിനു പ്രത്യുപകാരമായി ചവറയിലുള്ള കുറച്ചധികം വസ്തുവകകൾ കായംകുളം രാജാവ് നമ്പൂരിക്ക് കരമൊഴിവാക്കി പതിച്ചു നൽകി.


</doc>
<doc id="229493" url="https://ml.wikipedia.org/wiki?curid=229493" title="അക്ഷരശൃംഖല (കമ്പ്യൂട്ടർ ശാസ്ത്രം)">
അക്ഷരശൃംഖല (കമ്പ്യൂട്ടർ ശാസ്ത്രം)

അക്ഷരങ്ങളുടെ (char) ഒരു ശൃംഖലയെയാണ് (array) കമ്പ്യൂട്ടർ ശാസ്ത്രത്തിൽ അക്ഷരശൃംഖല (string) എന്ന് പറയുന്നത്. അന്തർലീനമായി ഇത് അക്ഷരങ്ങളുടെ ഒരു ശൃംഖലയാണെങ്കിലും പല പ്രോഗ്രാമിങ്ങ് ഭാഷകളിലും അക്ഷരശൃംഖല (string) ഒരു തനതായ ഡാറ്റാറ്റൈപ്പാണ്. 

ഗണസിദ്ധാന്തത്തിൽ അക്ഷരശൃംഖലയുടെ ഔപചാരിക നിർവചനം ഇപ്രകാരമാണ് 
കമ്പ്യൂട്ടർ മെമ്മറിയിൽ "Hello world" എന്ന ഇംഗ്ലീഷ് വാക്യം ഇപ്രകാരമാണ് സംഭരിക്കുക : 
ഒരു സി++ പ്രോഗ്രാമിൽ ഒരു അക്ഷരശൃംഗലയെ അതിന്റെ പ്രാഥമിക (primitive) രൂപത്തിൽ (as char array) ഇപ്രകാരമാണ് സൃഷ്ട്ടിച്ച് ഉപയോഗിക്കുക.
<source lang="cpp">
//Standard c++ code. Will need minor modification for Turbo C++

using namespace std;

int main() {


</doc>
<doc id="229507" url="https://ml.wikipedia.org/wiki?curid=229507" title="എ.എം. രാജ">
എ.എം. രാജ

പ്രമുഖ ദക്ഷിണേന്ത്യൻ ഗായകനും സംഗീതസംവിധായകനുമായിരുന്നു ഏയ്മല മന്മദരാജു രാജ എന്ന എ.എം. രാജ(1 ജൂലൈ 1929 – 8 ഏപ്രിൽ 1989). മലയാളം, തമിഴ്, തെലുങ്ക്, കന്നഡ, സിംഹള സിനിമകളിൽ നിറഞ്ഞ സാന്നിധ്യമായിരുന്നു. നൂറിലധികം ചിത്രങ്ങൾക്ക് സംഗീതസംവിധാനവും നിർവ്വഹിച്ചു.
മാധവരാജയുടെയും എ.എം. ലക്ഷ്മിയുടെയും മകനായി ആന്ധ്രയിലെ ചിത്തൂരിൽ ജനിച്ചു. മൂന്നു മാസമായപ്പോഴേക്കും അച്ഛൻ മരിച്ചതിനെത്തുടർന്ന് കുടുംബം മദ്രായിലേക്കു മാറി. ചെന്നൈ പച്ചൈയപ്പാസ് കോളേജിൽ നിന്നും ബിരുദം നേടുമ്പോഴേക്കും പിയാനോ വാദകൻ എന്ന നിലയിൽ പേരെടുത്തിരുന്നു. പ്രേംനസീറിനു വേണ്ടി 1952ൽ വിശപ്പിന്റെ വിളി എന്ന ചിത്രത്തിൽ പാടിക്കൊണ്ടാണ് മലയാളചലച്ചിത്രവേദിയിൽ എത്തിയത്. തമിഴിൽ എം ജി ആറിനും ശിവാജി ഗണേശനും വേണ്ടി നിരവധി ഗാനങ്ങൾ പാടി.

ഉമ്മ എന്ന ചിത്രത്തിലെ കദളിവാഴക്കയ്യിലിരുന്ന് കാക്കയിന്നു വിരുന്നുവിളിച്ചു... എന്നുതുടങ്ങുന്ന പ്രസിദ്ധഗാനം പാടിയ ജിക്കിയാണ് രാജയുടെ ഭാര്യ. ഒട്ടേറെ ചിത്രങ്ങളിൽ ഇരുവരും പിന്നണി പാടിയിട്ടുണ്ട്. എ എം രാജ മലയാളത്തിൽ ഏറ്റവും കൂടുതൽ ഗാനങ്ങൾ ആലപിച്ചിട്ടുള്ളത് ദേവരാജന്റെ സംഗീതസംവിധാനത്തിലാണ്.

തെലുങ്കിൽ ശോഭ എന്ന ചിത്രത്തിനു വേണ്ടി സംഗീതം നിർവ്വഹിച്ചുകൊണ്ടായിരുന്നു തുടക്കം. മലയാളത്തിൽ 'അമ്മ എന്ന സ്ത്രീ'യുടെ സംഗീതം എ.എം. രാജയുടേതായിരുന്നു. നൂറിലധികം ചിത്രങ്ങൾക്ക് സംഗീതസംവിധാനവും നിർവ്വഹിച്ചു.

1989 ഏപ്രിൽ 8-ന് തമിഴ്നാട്ടിലെ വള്ളിയൂരിൽ വച്ച് തീവണ്ടിയിൽ നിന്ന് താഴെവീണ് അദ്ദേഹം അന്തരിച്ചു.



</doc>
<doc id="229509" url="https://ml.wikipedia.org/wiki?curid=229509" title="സി.എൻ.ആർ. റാവു">
സി.എൻ.ആർ. റാവു

പ്രമുഖ ഭാരതീയ ശാസ്ത്രഞ്ജനാണ് ചിന്താമണി നാഗേശ രാമചന്ദ്ര റാവു എന്ന ഡോ. സി.എൻ.ആർ. റാവു (ജനനം:30 ജൂൺ 1934). ദേശീയ ശാസ്ത്ര ഉപദേശകസമിതി അധ്യക്ഷനും ജവാഹർലാൽ നെഹ്രു സെന്റർ ഫോർ അഡ്വാൻസ്ഡ് സയന്റിഫിക് റിസർച്ചിന്റെ സ്ഥാപകനുമാണ്. 
ഹനുമന്ത നാഗേശ റാവുവിന്റേയും നാഗമ്മ നാഗേശ റാവുവിന്റേയും പുത്രനായി 1934 ജൂൺ 30നു ജനിച്ചു. 

മൈസൂർ സർവകലാശാലയിൽനിന്ന് ബിരുദവും ബനാറസ് ഹിന്ദു സർവകലാശാലയിൽനിന്ന് ബിരുദാനന്തര ബിരുദവും നേടിയ സി.എൻ.ആർ. റാവു അമേരിക്കയിലെ ഇന്ത്യാനയിലുള്ള പർഡ്യൂ സർവകലാശാലയിൽനിന്നാണ് പിഎച്ച്.ഡി. നേടിയത്. 

1963ൽ അദ്ദേഹം കാൺപുരിലെ ഐ.ഐ.ടി.യിൽ അധ്യാപകനായി. 1984 മുതൽ പത്തുകൊല്ലം ബാംഗ്ലൂരിലെ ഇന്ത്യൻ ഇൻസ്റ്റിറ്റിയൂട്ട് ഓഫ് സയൻസ് ഡയറക്ടറായിരുന്നു. രസതന്ത്രത്തിന് ലോകോത്തര ലാബ് ഇവിടെ സ്ഥാപിച്ചതും അദ്ദേഹത്തിന്റെ നേതൃത്വത്തിലാണ്. കേന്ദ്ര സർക്കാർ ബാംഗളരുവിൽ സ്ഥാപിച്ച ജവഹർലാൽ നെഹ്രു സെന്റർ ഫോർ അഡ്വാൻസ്ഡ് സയന്റിഫിക് റിസർച്ചിന്റെ പ്രഥമ അദ്ധ്യക്ഷൻ റാവുവായിരുന്നു.
ലോകപ്രശസ്ത സർവകലാശാലകളും ഗവേഷണകേന്ദ്രങ്ങളും നല്കിയ 48 ഓണററി ഡോക്ടറേറ്റുകളും ഇദ്ദേഹത്തിനുണ്ട്


</doc>
<doc id="229515" url="https://ml.wikipedia.org/wiki?curid=229515" title="സമ്മതിദായകരുടെ ദേശീയ ദിനം (ഇന്ത്യ)">
സമ്മതിദായകരുടെ ദേശീയ ദിനം (ഇന്ത്യ)

ദേശീയ തെരഞ്ഞെടുപ്പ് കമ്മീഷൻ രൂപീകൃതമായ ജനുവരി 25, സമ്മതിദായകരുടെ ദേശീയ ദിനം ആയി ആചരിക്കുന്നു. ജനാധിപത്യ പ്രക്രിയയിൽ വിപുലമായ ജനപങ്കാളിത്തം ഉപ്പാക്കുന്നതിനും വോട്ടർപട്ടികയില പേരു ചേർത്തുകൊണ്ട് തെരഞ്ഞെടുപ്പുകളിൽ പങ്കാളികളാകുന്നതിന് യുവാക്കളിൽ അവബോധം വളർത്തുന്നതിനുമായാണ് ഇന്ത്യൻ തെരഞ്ഞെടുപ്പ് കമ്മീഷൻ സമ്മതിദായകരുടെ ദേശീയ ദിനാഘോഷം സംഘടിപ്പിക്കുന്നത്. 



</doc>
<doc id="229519" url="https://ml.wikipedia.org/wiki?curid=229519" title="കിഴാനെല്ലൂർ പരമേശ്വരൻ നമ്പൂതിരിപ്പാട്">
കിഴാനെല്ലൂർ പരമേശ്വരൻ നമ്പൂതിരിപ്പാട്

കേരളത്തിലെ പ്രമുഖനായ സംസ്കൃത-വേദപണ്ഡിതനായിരുന്നു കിഴാനെല്ലൂർ പരമേശ്വരൻ നമ്പൂതിരിപ്പാട്(ജൂൺ 1920 - 24 ജനുവരി 2013).
1920 ജൂണിൽ ഒറ്റപ്പാലത്തിനടുത്ത് കീഴാനെല്ലൂർ ഇല്ലത്ത് ജനിച്ചു. തറവാട് വിഭജിച്ചു കിട്ടിയ തുകയുമായി, 1936ൽ വേദം പഠിക്കാനായി നാടുവിട്ട് ചെന്നൈയിലെത്തി. ആര്യസമാജം പ്രവർത്തകനായി. പണ്ഡിറ്റ് വേദബന്ധു ശർമ്മയുടെ സഹായത്തോടെ ലാഹോർ ഗുരുദത്ത ഭവൻ വിദ്യാലയത്തിൽ ബ്രഹ്മചാരിയായി ചേർന്നു. സംസ്കൃതം, ഹിന്ദി, ഇംഗ്ലീഷ്, പഞ്ചാബി, മറാഠി, ഗുജറാത്തി, പുസ്തൊ, ബലൂചി, പാലി മുതലായ ഭാഷകളിലും പരിജ്ഞാനം നേടി. ഇന്ത്യാ-പാക് വിഭജനകാലത്ത് പാകിസ്താനിലായിരുന്ന പരമേശ്വരൻ നമ്പൂതിരിപ്പാട് ആക്രമണം രൂക്ഷമായപ്പോൾ കൈയിൽകിട്ടിയ വൈദികഗ്രന്ഥങ്ങൾ തലച്ചുമടായി, ഒളിച്ചുകടന്ന് കറാച്ചിയിലും പിന്നീട് മുംബൈയിലും എത്തി. ഇന്ത്യാ വിഭജനശേഷം നാട്ടിലെത്തി. ഒറ്റപ്പാലം ഹൈസ്കൂളിലും പിന്നീട് പാതായ്ക്കര സ്കൂളിലും ഹിന്ദി അധ്യാപകനായി. വൈദിക സാഹിത്യ സംബന്ധിയായി നിരവധി ലേഖനങ്ങൾ ഇദ്ദേഹം മലയാളത്തിൽ രചിച്ചിട്ടുണ്ട്.


</doc>
<doc id="229521" url="https://ml.wikipedia.org/wiki?curid=229521" title="ഏത്തം">
ഏത്തം

വൈദ്യുത പമ്പുകൾ വരുന്നതിനു മുമ്പ് കേരളത്തിൽ ജലസേചനത്തിനും മറ്റുമായി വെള്ളം ധാരാളമായി കോരിയെടുക്കുന്നതിന്ന് ഉപയോഗിച്ചിരുന്ന ഒരു സംവിധാനമാണ് ഏത്തം. ചിലയിടങ്ങളിൽ ഇതിനെ ത്ലാവ് എന്നും വിളിക്കാറുണ്ട്. ജലസേചനാവശ്യങ്ങൾക്ക് മനുഷ്യൻ കണ്ടുപിടിച്ച ഏറ്റവും പഴയ ഉപാധികളിലൊന്നാണ് ഇത്.

ഇന്ത്യയുടെ മറ്റു ഭാഗങ്ങളിൽ ഇതിന്റെ ഡെങ്ക്ലി (denkli) എന്നും പേകൊട്ട (paecottah) എന്നും വിളിക്കുന്ന രണ്ടു രൂപങ്ങൾ നിലവിലുണ്ടായിരുന്നു. ഇതിൽ ഡെങ്ക്ലി പ്രവർത്തിപ്പിക്കാൻ രണ്ടു പേർ വേണമായിരുന്നു. ഒരാൾ വെള്ളക്കൊട്ട താഴ്ത്തുകയും ഉയർത്തുകയും ചെയ്യുമ്പോൾ മറ്റേയാൾ ഉത്തോലകത്തണ്ടിനു മുകളിൽ കയറിനിന്ന് താങ്ങുതൂണുകൾ കേന്ദ്രമാക്കി അങ്ങോട്ടുമിങ്ങോട്ടും ചാഞ്ചാടിക്കൊണ്ട് ആദ്യത്തെയാളുടെ അദ്ധ്വാനം കുറച്ചുകൊണ്ടിരിക്കും. ഇതുപയോഗിച്ച് ആറുമുതൽ എട്ടുവരെ മണിക്കൂറുകൾ കൊണ്ട് ആയിരം മുതൽ മൂവായിരം വരെ ഘനയടി വെള്ളം ജലസേചനത്തിനായി ലഭ്യമാക്കാൻ സാധിക്കുമായിരുന്നുവത്രേ

ലോകത്തിന്റെ വിവിധഭാഗങ്ങളിൽ ഇത് ഉപയോഗത്തിലിരുന്നിട്ടുണ്ട്. ഷാഡൂഫ് (shadoof), ഷാഡുഫ് (shaduf), കൗണ്ടർപോയ്സ് ലിഫ്റ്റ് (counterpoise-lift) എന്നൊക്കെ ഇതിന് പേരുകളൂമുണ്ട് ഷാഡുഫ് എന്ന വ്യാപകമായുപയോഗിക്കപ്പെടുന്ന പേരിന്റെ ഉദ്ഭവം അറബി പദമായ شادوف, ("šādūf", ഷാഡുഫ്) എന്ന വാക്കിൽ നിന്നാണ്. ഇതിന്റെ ഗ്രീക്ക് പേരുകൾ κήλων ( "kēlōn", കെലോൺ), κηλώνειον, ("kēlōneion" കെലോണെയോൺ) എന്നിങ്ങനെയാണ്. ഇംഗ്ലീഷിൽ ഇതിനെ സ്വേപ്പ് (swape) എന്നും വിളിച്ചുവരുന്നു. 

ആഫ്രിക്കയുടേയും ഏഷ്യയുടെയും പലഭാഗങ്ങളിലും ഇപ്പോഴും ഇത് ഉപയോഗത്തിലുണ്ട്.

ഈ സംവിധാനം ഈജിപ്തിലും സമീപദേശങ്ങളിലുമൊക്കെ ഫറവോമാരുടെ കാലത്തുതന്നെ നിലവിൽ വന്നിരുന്നു. ഈജിപ്തിലെ ക്ഷേത്രങ്ങളിലും പിരമിഡുകളിലും ഇതിന്റെ ചിത്രങ്ങൾ ആലേഖനം ചെയ്തിട്ടുണ്ട്. മെസോപോട്ടേമിയയിലാണു ഇതിന്റെ ഉത്ഭവം എന്നു പറയുന്നു. ബി.സി.ഇ. 2000-ത്തിലെ സുമേറിയയിൽ നിന്നുള്ള ഒരു മുദ്രയിൽ ഇതിന്റെ ചിത്രമുണ്ട്.

ഇത് ആദ്യഗണത്തിൽപ്പെട്ട (First order)ഉത്തോലകമാണ്. 
രണ്ട് മരക്കാലുകൾക്കിടയിൽ രണ്ടോ മൂന്നോ മീറ്റർ ഉയരത്തിൽ ഇരുവശത്തേക്കും താഴാനും പൊങ്ങാനും കഴിയും വിധം നേർമദ്ധ്യത്തിലല്ലാതെ താങ്ങിനിർത്തുന്ന ഒരു മരത്തണ്ടാണ് ഇതിന്റെ പ്രധാനഭാഗം. ഇതിന്റെ നീളം കൂടിയ അറ്റത്ത് വെള്ളം കോരാനുള്ള ഏത്തക്കൊട്ട (മരം കൊണ്ടുണ്ടാക്കിയ വലിയ തൊട്ടി) തൂക്കിയിടുന്നു. ഇതിൽ രണ്ടു മൂന്ന് മൺകുടങ്ങളിൽ കൊള്ളുന്നത്ര വെള്ളം (ഇരുപത്-ഇരുപത്തഞ്ച് ലിറ്റർ) കൊള്ളും. നീളം കുറഞ്ഞ അറ്റത്ത് ഭാരമുള്ള ഒരു കല്ലോ മറ്റു വസ്തുക്കളോ പ്രതിഭാരമായും തൂക്കിയിടുന്നു. താഴെ ജലാശയത്തിൽ നിന്ന് ഏത്തക്കൊട്ടയിൽ മുകളിലേക്കെത്തുന്ന വെള്ളം ഒരു വിശാലമായ പാത്തിയിലേക്ക് ഒഴിക്കുന്നു. ഇവിടെനിന്നു ചാലുകൾ ഉണ്ടാക്കിയാണ് ദൂരെ ചെടികളുടെ അടിയിലേക്കോ വയലുകളിലേക്കോ സാധാരണ ജലമെത്തിക്കുന്നത്. ഈ ജലം ചെറിയ കുഴികളിൽ സംഭരിച്ച് അതിൽ പച്ചച്ചാണകം കലക്കി ആ ജലം മൺകുടങ്ങളിൽ നിറച്ചാണ് പണ്ടുകാലത്ത് കേരളത്തിൽ വെറ്റിലക്കൊടികൾക്ക് നനച്ചിരുന്നത്. 

ഏത്തക്കൊട്ട കെട്ടിയ കൈപിടി (ചെത്തിയുഴിഞ്ഞ ഉറപ്പുള്ള വണ്ണം ഇല്ലാത്ത, ജലാശയത്തിന്റെ ആഴത്തിനനുസരിച്ച് നീളമുള്ള മുള ) കിണറ്റിലേക്ക് താഴ്ത്താനാണ് ബലം പ്രയോഗിക്കേണ്ടി വരിക. വെള്ളം നിറച്ച ഏത്തക്കൊട്ട മുകളിലേക്ക് ഉയർത്താൻ ഏത്തത്തിന്റെ മറ്റേ അറ്റത്ത് ആവശ്യത്തിനുള്ള ഭാരം തൂക്കിയിടുന്നതുകൊണ്ട് അധികം ബലത്തിന്റെ ആവശ്യമില്ല. 

കുനിഞ്ഞു നിവരുന്നതിനു ഏത്തമിടുക എന്ന് പറയുന്നത് ഈ സംവിധാനത്തിന്റെ ചലനവുമായി അതിനുള്ള സാമ്യം കൊണ്ടാണ്.




</doc>
<doc id="229528" url="https://ml.wikipedia.org/wiki?curid=229528" title="സിറിഞ്ച്">
സിറിഞ്ച്

മരുന്ന് കുത്തി വയ്ക്കുവാനായി ചികിത്സാ രംഗത്ത് ഉപയോഗിക്കുന്ന ഉപകരണമാണ് സിറിഞ്ച്. ഈ ഉപകരണത്തിൽ അകം പൊള്ളയായ ഒരു കുഴലും(barrel) അതിനുള്ളിൽ കടത്തി വയ്ക്കാവുന്ന മറ്റൊരു കുഴലും(plunger) ഉൾപ്പെടുന്നു. പുറത്തെ കുഴലിൽ അതിലുൾക്കൊളളാവുന്ന ദ്രവ്യത്തിന്റെ അളവ് രേഖപ്പെടുത്തിയിരിക്കും. വിവിധ ആവശ്യങ്ങൾക്കനുസരിച്ച് വിവിധ അളവുകളിലുള്ള സിറിഞ്ചുകളുണ്ട്. 1 മില്ലി ലിറ്റർ , 2മി.ലി., 5മി.ലി., 10മി.ലി., 20മി.ലി., 30മി.ലി., 50മി.ലി., 60മി.ലി.,എന്നിവയാണ് സാധാരണ ലഭ്യമായ അളവുകൾ.
പണ്ടുകാലങ്ങളിൽ ചില്ലുപയോഗിച്ചായിരുന്നു സിറിഞ്ചുകൾ നിർമ്മിച്ചിരുന്നത്. ഇത്തരം സിറിഞ്ചുകൾ ഉപയോഗശേഷം കഴുകി തിളപ്പിക്കുകയും പുനരുപയോഗിക്കുകയും ചെയ്തിരുന്നു. ഈ ശീലം എയ്ഡ്സ്, ഹെപ്പറ്റൈറ്റിസ്-ബി മുതലായ മാരകരോഗങ്ങൾ പടരുന്നതിന് കാരണമായി. ഇത് പ്ലാസ്റ്റിക്‌ സിറിഞ്ചുകളുടെ ആവിർഭാവത്തിന് വഴി തെളിച്ചു. ഇന്ന് അധികവും ഉപയോഗിക്കപ്പെടുന്നത് പ്ലാസ്റ്റിക്‌ സിറിഞ്ചുകളാണ്. ഇവ ഒരു ഉപയോഗത്തിന് ശേഷം ഉപേക്ഷിക്കപ്പെടുന്നു. ഇവ നിർമ്മാണസ്ഥലത്ത് തന്നെ അണുവിമുക്തമാക്കിയ ശേഷം വായു കടക്കാത്ത പൊതികളിലാക്കി ഉപയോഗത്തിനെത്തുന്നു. സാധാരണയായി എതിലീൻ ഓക്സൈഡ് വാതകമാണ് അണുനാശിനിയായി ഉപയോഗിക്കുക.

ഒരു കുത്തിവയ്പ്പ് സൂചി സിറിഞ്ചിൻറെ പുറത്തെ കുഴലിന്റെ അഗ്രത്തിൽ ഘടിപ്പിക്കുന്നു . സൂചിയുടെ അഗ്രം മരുന്നിൽ ഇറക്കി വച്ചതിനു ശേഷം സിറിഞ്ചിന്റെ ഉള്ളിലെ കുഴൽ പുറത്തേക്ക് വലിക്കുന്നു. അപ്പോൾ പുറത്തെ കുഴലിന്റെ ഉള്ളിൽ രൂപപ്പെടുന്ന ന്യൂനമർദ്ദ ഫലമായി മരുന്ന് കുഴലിനുള്ളിലേക്ക് കയറുന്നു. കൃത്യമായ അളവിൽ മരുന്ന് എടുത്തതിനു ശേഷം സൂചി ഘടിപ്പിച്ച അഗ്രം ഉയർത്തിപ്പിടിച്ച് ഉള്ളിൽ കുമിളകൾ ഉണ്ടെങ്കിൽ പുറത്ത് കളയുന്നു. ഉള്ളിലുള്ള കുഴൽ പുറത്തെ കുഴലിനുളളിലേക്ക് അമർത്തമ്പോൾ മരുന്ന് സൂചി ഘടിപ്പിച്ച അഗ്രത്തിലൂടെ വെളിയിൽ വരും. സൂചിയുടെ സഹായത്താലോ മറ്റ് ഉപകരണങ്ങളുടെ സഹായത്താലോ മരുന്ന് രോഗിയുടെ ശരീരത്തിനുള്ളിലേക്ക് കടത്തി വിടുന്നു.
ചില സിറിഞ്ചുകൾ(Auto Disable Syringes) ഒരു ഉപയോഗത്തിന് ശേഷം സ്വയം ഉപയോഗശൂന്യമാവുന്നു. പുനരുപയോഗത്തിന് ശ്രമിച്ചാൽ ഉള്ളിലെ കുഴൽ പൊട്ടിപ്പോകും.
രോഗികൾക്ക് കുഴൽ വഴി ദ്രവരൂപത്തിലുള്ള ആഹാരം നല്കുന്നതിനും ദ്രാവകങ്ങളുടെ അളവ് നിർണ്ണയിക്കുന്നതിനും സിറിഞ്ച് ഉപയോഗിക്കാറുണ്ട്.


</doc>
<doc id="229529" url="https://ml.wikipedia.org/wiki?curid=229529" title="ചുരുക്കിയ ശിരസ്സ്">
ചുരുക്കിയ ശിരസ്സ്

പ്രാകൃതാചാരങ്ങളുടെ ഭാഗമായും ബഹുമതി എന്ന നിലയിലും വ്യാപാരത്തിനുമായി പ്രത്യേകം തയ്യാറാക്കിയ മനുഷ്യ ശിരസ്സുകളാണ് ചുരുക്കിയ ശിരസ്സ് (ആംഗലം: shrunken head). യുദ്ധങ്ങളോടനുബന്ധിച്ച് ശിരഛേദനം മിക്ക രാജ്യങ്ങളിലും പ്രചാരത്തിലുണ്ടായിരുന്നുവെങ്കിലും. വെട്ടിയെടുത്ത മനുഷ്യ ശിരസ്സ് ചുരുക്കി സൂക്ഷിക്കുന്ന ആചാരം ആമസോൺ മഴക്കാടുകളുടെ വടക്ക് പടിഞ്ഞാറൻ പ്രവിശ്യയിലുള്ള ഗോത്ര വർഗ്ഗക്കാർക്കിടയിലാണ് നില നിന്നിരുന്നത്. ജിവറോൻ ഗോത്ര വർഗ്ഗക്കാരായ ഷുവാർ, അചുവർ, ഹുയാമ്പിസ, അഗ്വാരുണ വിഭാഗങ്ങളാണ് ഈ ആചാരം പിന്തുടർന്നിരുന്നത്. ചുരുക്കിയ ശിരസ്സുകളെ ഷുവാർ വിഭാഗക്കാർ ടിസാന്റ്സ/tzantza എന്നാണ് വിളിച്ചിരുന്നത്. 
രണ്ടാം ലോകമഹായുദ്ധത്തിന് ശേഷം ബുച്ചൻ വാൾഡ് ശിക്ഷാ കേന്ദ്രത്തിൽ തടവുകാരുടെ ചുരുക്കിയ ശിരസ്സുകൾ കണ്ടെത്തിയിരുന്നതായി റിപ്പോർട്ടുകളുണ്ട്. മനുഷ്യന്റെ മാത്രമല്ലാതെ സ്ലോത്ത് പോലെയുള്ള ജീവികളുടെ ശിരസ്സുകളും ഇപ്രകാരം ചുരുക്കി സൂക്ഷിച്ചിരുന്നു.

ഛേദിച്ചെടുത്ത മനുഷ്യ ശിരസ്സിന്റെ പിന്നിൽ മുറിവുണ്ടാക്കി മുടിയോടൊപ്പം മുഖ ചർമ്മം മുഴുവനായി തലയോട്ടിയിൽ നിന്നും നീക്കം ചെയ്യുന്നതാണ് ആദ്യ പടി. ചൂടു വെള്ളത്തിൽ മുക്കിയെടുക്കുന്ന ശിരസ്സിന്റെ കൺപോളകൾക്ക് പിന്നിൽ ധാന്യങ്ങൾ നിറച്ച് പോളകൾ തമ്മിൽ തുന്നിച്ചേർക്കുന്നു. പന അലകുപയോഗിച്ച് നിർമ്മിച്ച മൂന്ന് സൂചികൾ കുത്തി ചുണ്ടുകളും തുന്നിക്കെട്ടുന്നു. ഈ ചടങ്ങുകളോടു കൂടി മരിച്ചയാളുടെ ആത്മാവ് പ്രതികാരത്തിന് വരില്ല എന്നായിരുന്നു ഈ ഗോത്ര വർഗ്ഗക്കാരുടെ വിശ്വാസം. ചൂടാക്കിയ മണ്ണും കല്ലും ഉള്ളിൽ നിറച്ച് ശിരസ്സിലുള്ള കൊഴുപ്പ് നീക്കം ചെയ്തതിന് ശേഷം, തടി കൊണ്ടുള്ള ഒരു ഗോളം ഉള്ളിൽ വെച്ച് ശിരസ്സ് വീണ്ടും വെള്ളത്തിലിട്ട് തിളപ്പിക്കയും അതിന് ശേഷം ടാനിൻ കലർന്ന മരക്കറയും, ചാരവും ലേപനം ചെയ്ത് ദിവസങ്ങളോളം ഉണക്കിയെടുക്കുകയും ചെയ്യുന്നു. ഇപ്രകാരം ഉണക്കിയെടുക്കുന്ന ശിരസ്സ് യഥാർത്ഥ ശിരസ്സിന്റെ നാലിലൊന്ന് വലിപ്പത്തിലേക്ക് ചുരുങ്ങിയിരിക്കും. 
ഗോത്രവർഗ്ഗക്കാർക്കിടയിൽ മതപരമായ പ്രാധാന്യവും ശിരസ്സ് ചുരുക്കൽ പ്രക്രിയക്കുണ്ടായിരുന്നു. ശത്രുവിന്റെ ശിരസ്സ് ഛേദിച്ച് ചുരുക്കി സൂക്ഷിച്ചാൽ അയാളുടെ സിദ്ധികൾ ചുരുക്കുന്നയാൾക്ക് കൈവരുമെന്ന് ഇവർ വിശ്വസിച്ചിരുന്നു. ഷുവാർ വിഭാഗക്കാർക്കിടയിൽ പ്രചാരത്തിലുണ്ടായിരുന്ന പ്രേത സങ്കൽപ്പങ്ങളെ ശിരസ്സ് ചുരുക്കൽ പ്രക്രിയയിലൂടെ നിയന്ത്രിക്കാമെന്നായിരുന്നു വിശ്വാസം. 

പാശ്ചാത്യർക്കിടയിൽ ചുരുക്കിയ ശിരസ്സുകൾക്കായുണ്ടായ ഭ്രമത്തെ നിറവേറ്റാൻ ക്രമാതീതമായ ശിരസ്സ് വേട്ട ഈ ഗോത്ര വർഗ്ഗങ്ങൾക്കിടയിൽ നടന്നു പണത്തിനും, തോക്കിനും വേണ്ടിയായിരുന്നു 1930കളിൽ ഷുവാർ വർഗ്ഗക്കാർ ചുരുക്കിയ ശിരസ്സുകൾ കൈമാറ്റം ചെയ്തിരുന്നത്. 1870 കളിൽ കൊളമ്പിയയിലും പനാമയിലും മൃതശരീരങ്ങളുടെ ശിരസ്സുകൾ ചുരുക്കി വ്യാപാരത്തിനുപയോഗിച്ചിരുന്നതായി രേഖപ്പെടുത്തിയിട്ടുണ്ട്. തുടർന്ന് പെറു - ഇക്വഡോർ സർക്കാരുകൾ സംയുകതമായി ഇത്തരം ശിരസ്സുകളുടെ വ്യാപാരം നിരോധിച്ചു. 1940 മുതൽ അമേരിക്കയും ഇത്തരം ശിരസ്സുകൾ രാജ്യത്തേക്ക് കൊണ്ടു വരുന്നത് നിയമ വിരുദ്ധമാക്കി. തുകൽ ഉപയോഗിച്ചിട്ടുണ്ടാക്കുന്ന ചുരുക്കിയ ശിരസ്സുകളെപ്പോലെയുള്ള കൃത്രിമ ശിരസ്സുകൾക്ക് ഇന്നും നല്ല വിപണിയുണ്ട്.



</doc>
<doc id="229532" url="https://ml.wikipedia.org/wiki?curid=229532" title="തിണ">
തിണ

സംഘകാലഘട്ടത്തിൽ പ്രദേശങ്ങളെ ഭൂമിശാസ്ത്രപരമായി വിവിധ മേഖലകളായി തരം തിരിച്ചിരുന്നു. ഈ മേഖലകൾ ആണ് പൊതുവായി തിണ എന്ന് അറിയപ്പെടുന്നത്. കുറിഞ്ഞിത്തിണ, പാലത്തിണ, മുല്ലൈത്തിണ, മരുതംതിണ, നെയ്തൽത്തിണ എന്നിവയാണ് വിവിധ തിണകൾ. കൈക്കിളൈ, പെരുന്തിണൈ എന്നീ തിണകളെയും ചില കൃതികളിൽ വിവരിക്കുന്നുണ്ടെങ്കിലും ഇവ പ്രേമസംബന്ധിയായ അവസ്ഥകളെ (ഭൂമിശാസ്ത്രവിഭജനത്തെയല്ല) വിവക്ഷിക്കാനാണ് ഉപയോഗിച്ചിരുന്നത്.

ഓരോ പ്രദേശത്തെയും ജനങ്ങൾക്ക് ചിഹ്നങ്ങളും ദൈവങ്ങളും ഉത്സവങ്ങളും പ്രത്യേകമുണ്ടായിരുന്നു. തിണൈ എന്നാൽ ധാന്യം എന്നർത്ഥമുണ്ട്

വനമേഖലയ്ക്ക് അടുത്തുള്ള മലകളും കാടുകളും ഉൾപ്പെട്ടിരുന്ന സ്ഥലങ്ങൾ കുറിഞ്ഞിത്തിണകൾ . കുറിഞ്ചി എന്നാൽ തമിഴിൽ മല എന്നാണർത്ഥം. കുറിഞ്ഞിപ്പൂവും മുരുകനുമാണ് കുറിഞ്ഞിത്തിണയുടെ ഛിഹ്നങ്ങളായി സംഘകാലസാഹിത്യത്തിൽ കണക്കാക്കപ്പെട്ടിരുന്നത്. ദേവനെ മലമുകളിലാണ് പ്രതിഷ്ഠിച്ചിരുന്നത്. ഉത്സവങ്ങളും പൂജയും വഴിപാടും ചെയ്തിരുന്നു. "മുരുകൻ" എന്ന പേരിൽ ആഫ്രിക്കയിലും ഒരു ദൈവത്തെ ആരാധിക്കുന്നു എന്നത് ഈ പ്രദേശത്തുകാർ ആഫ്രിക്കയിൽ നിന്ന് കുടിയേറിയ ഏറ്റവും ആദികാല ജനങ്ങൾ ആണ്‌ എന്ന് ചിലർ വിശ്വസിക്കുന്നു. .

പന്ത്രണ്ടുവർഷത്തിലൊരിക്കൽ കുറിഞ്ഞി പൂക്കുന്ന സമയം മുരുകൻ കോവിലുകളിൽ ഉത്സവമുണ്ടാകും. നീലക്കുറിഞ്ഞിപ്പൂകൊണ്ടുളള മാലയാണ് വിവാഹവേളയിൽ മുരുകൻ വളളിയുടെ കഴുത്തിൽ ചാർത്തിയത്‌ എന്നാണ് മുതുവാൻ സമുദായത്തിലെ വിശ്വാസം. ഈ സമുദായത്തിൽ പെട്ടവർ ഭക്തിയോടു കൂടിയാണ്‌ നീലക്കുറിഞ്ഞിയുടെ പൂവിടലിനെ സ്വാഗതം ചെയ്യുന്നത്‌. കുറിഞ്ഞി പൂക്കുന്ന വർഷം മുതുവാ ഗ്രാമങ്ങളിൽ വിവാഹങ്ങൾ നടക്കാറില്ല. വിവാഹം മൂലം ദമ്പതിമാർക്ക് അശുദ്ധി ഉണ്ടാകുമെന്നാണ് വിശ്വാസം. വട്ടവട പഞ്ചായത്തിലെ കോവിലൂർ ഗ്രാമത്തിൽ ഈ വിശ്വാസം ഇപ്പോഴും നിലനിൽക്കുന്നുണ്ടത്രേ.

ഈ പ്രദേശത്തെ ജനങ്ങളുടെ ഉപജീവനമാർഗ്ഗം വനങ്ങളിൽ നിന്നും ലഭിക്കുന്ന ദ്രവ്യങ്ങളുടെ ശേഖരണവും, തിന, മുളനെല്ല്, ഇഞ്ചി, വാഴ, മരമഞ്ഞൾ എന്നിവയുടെ കൃഷിയും മൃഗവേട്ടയും മറ്റുമായിരുന്നു. കുറിഞ്ചിത്തിണയിലെ നാട്ടുപ്രമാണിമാർ ‘"വെപ്പന്മാർ"‘, ‘"നാടൻ"‘ എന്നെല്ലാമാണ് വിവക്ഷിക്കപ്പെട്ടിരുന്നത്. പുരോഹിതനും മന്ത്രവാദിയുമായ ആളെ "വേലൻ" എന്നാണ് വിളിച്ചിരുന്നത്.

അർദ്ധരാത്രിയിൽ കമിതാക്കൾ ഒന്നിക്കുന്നത് മലയിലാണ് എന്നാണ് സംഘകൃതികളിലെ സങ്കൽപ്പം. മുരുകന്റെയും വള്ളിയുടെയും പ്രേമം ഉദാഹരണമാണ്. തണുപ്പും തുഷാരവും ബിംബങ്ങളായി ഉപയോഗിക്കപ്പെടുന്നുണ്ട്. വനത്തെ തടാകങ്ങളും വെള്ളച്ചാട്ടങ്ങളും തേക്കുമരങ്ങളും മുളയും ചന്ദനവും നിറഞ്ഞതായാണ് വർണ്ണിക്കുന്നത്. ഇവിടെ തിന വളരുകയും കാട്ടു തേനീച്ചകളിൽ നിന്ന് തേൻ ശേഖരിക്കപ്പെടുകയും ചെയ്യുന്നതായി വിവരിക്കപ്പെടുന്നു. 

മയിലുകളുടെ നൃത്തവും കരച്ചിലും, വെള്ളച്ചാട്ടത്തിന്റെ ശബ്ദവും വന്യമൃഗങ്ങളുടെ അലർച്ചയും പശ്ചാത്തലമാണെങ്കിലും കമിതാക്കൾ പരസ്പരം ഇറുകെ പുണരുകയും, പ്രേമത്തിലൂടെ മലമ്പാതയിലെ അപകടങ്ങൾ മറക്കുകയും ചെയ്യും.

മലകളിൽ തന്നെ ജലദൗർലഭ്യമുള്ള പ്രദേശങ്ങളാണ് പാലത്തിണകൾ. പാലമരങ്ങൾ (കുരട്ടുപാല, കൊടിപ്പാല, ഉലക്കപ്പാല, ഏഴിലം പാല എന്നിവ) ധാരാളം ഉണ്ടായിരുന്നതിനാലാണ് പേരുവന്നത്. വന്യമൃഗങ്ങളും ധാരാളം ഉണ്ടായിരുന്നു. പലൈ എന്നാൽ തമിഴിൽ മരുഭൂമി എന്നർത്ഥമുണ്ട്. ഇവിടെ ജീവിച്ചിരുന്നവർ "മറവർ" എന്നറിയപ്പെട്ടിരുന്നു. അവർക്ക് മൃഗവേട്ടയും, ആനക്കൊമ്പ്, പുലിപ്പല്ല്, പുലിത്തോൽ തുടങ്ങിയവയുടെ വ്യാപാരവുമായിരുന്നു ഉപജീവനമാർഗ്ഗം. കള്ളന്മാരും കൊള്ളക്കാരും ഇവരിൽ ധാരാളം ഉണ്ടായിരുന്നു. കാമുകീ കാമുകന്മാരായി ഒളിച്ചോടുന്നതും സ്ത്രീകളെ മോഷ്ടിച്ചുകൊണ്ടു പോകുന്നതും പാലത്തിണയിൽ പതിവായിരുന്നുവത്രേ. കള്ള് തുടങ്ങിയ ലഹരി പദാർത്ഥങ്ങളും മാംസാഹാരവും ഇവിടത്തുകാർ ഉപയോഗിച്ചിരുന്നു. മറവർക്ക് വേണ്ടത്ര ജീവിത സൗകര്യങ്ങൾ ഉണ്ടായിരുന്നില്ല. മഴ ഒരു വലിയ പ്രശ്നമായിരുന്നു എന്നും മഴയുള്ളതിന്നാൽ മഴനാട് എന്നും നാട്ടുകാരെ മഴവർ എന്നു വിളിക്കാൻ കാരണം അതാണ് എന്നും മറ്റു ചില സംഘകാലകൃതികളിൽ കാണുന്നു. ഈ നാടിന് കുറിച്ചി എന്നും പേരുണ്ടായിരുന്നു. കുറിച്യർ എന്ന ജാതിപ്പേര് പിന്നീട് ജാതിവ്യവസ്ഥ ഉടലെടുത്തകാലത്ത് ആ ഗ്രാമീണർക്ക് നൽകപ്പെട്ടതാണത്രേ. 

"കൊറ്റവൈ" എന്ന രണദേവതയായിരുന്നു മറവരുടെ ദൈവം. കൊറ്റവൈ എന്ന ദേവതയാണ് കൊടുങ്ങല്ലൂരിലെ യഥാർത്ഥ പ്രതിഷ്ഠ എന്നും ആര്യാധിനിവേശ കാലത്ത് അതിനെ ആര്യവത്കരിച്ച് ഭദ്രകാളിയാക്കിയതാണ് എന്നും ഒരു പക്ഷമുണ്ട്. പാലത്തിണക്കാർക്ക് ‘വേട്ടുവ വരി’ ‘തുണങ്കക്കൂത്ത്’ എന്നിങ്ങനെയുള്ള നൃത്തരൂപങ്ങൾ ഉണ്ടായിരുന്നു എന്നും ചേര രാജാക്കന്മാർ അതിനെ പ്രോത്സാഹിപ്പിച്ചിരുന്നു എന്നും ചില ചക്രവർത്തിമാർ അത് ആടിയതായും കവിതകളിൽ പറയുന്നു.

ചെറിയ കുന്നുകളും കുറ്റിക്കാടുകളും നിറഞ്ഞ മലയോരങ്ങൾ മുല്ലൈത്തിണ എന്നാണ് വിവക്ഷിക്കപ്പെട്ടിരുന്നത്. മുല്ലകൾ ഈ പ്രദേശത്ത് ധാരാളമായി വളർന്നിരുന്നുവത്രേ. മുല്ലൈ എന്നാൽ തമിഴിൽ കാട് എന്നർത്ഥമുണ്ട്. മുല്ലൈത്തിണ കടലിനും മലയ്ക്കും ഇടയിലുള്ള സ്ഥലമായതിനാൽ ‘ഇടനാട്’ എന്നും അറിയപ്പെട്ടിരുന്നു. ഇടനാട്ടിലെ ജനങ്ങൾ ഇടയർ എന്നും വിവക്ഷിക്കപ്പെട്ടിരുന്നു. അമര, തുവര, മുതിര, തുടങ്ങിയ പയർ വർഗ്ഗങ്ങൾ കൃഷി ചെയ്യുന്നതിൽ അവർ സമർത്ഥരായിരുന്നു. ഇടയദേവതയായ മായോൻ ആയിരുന്നു അവരുടെ ദൈവം. കാലികളെ ഉപയോഗിച്ച് കൃഷി ചെയ്യലും ഇവിടുത്തെ ജനങ്ങൾ ചെയ്തിരുന്നുവത്രേ.

ഏറ്റവും വളക്കൂറുള്ള പ്രദേശങ്ങൾ ആണ് മരുതംതിണ എന്നറിയപ്പെട്ടിരുന്നത്. തമിഴിൽ മരുതം എന്നാൽ കൃഷിഭൂമി എന്നാണർത്ഥം. പുഴകളും തോപ്പുകളും നിറഞ്ഞ സമതല പ്രദേശങ്ങൾ, ആമ്പലും താമരയും നിറഞ്ഞ പൊയ്കകൾ, നെല്പാടങ്ങൾ എന്നിവ മരുതം തിണയുടെ പ്രത്യേകതകളാണ്. മരുത നാട്ടുകാർ വെള്ളാളർ എന്നും കാർഷികവൃത്തിയിൽ ഏർപ്പെടുന്നവർ ഉഴുന്നതിനാൽ ഉഴവർ എന്നും അറിയപ്പെട്ടിരുന്നു. ഉഴവർ ആണ് ഈഴവർ ആയത് എന്ന് ഒരു അഭിപ്രായമുണ്ട് . ഏറ്റവും സമ്പന്നമായ ഭൂപ്രദേശമായിരുന്നുവത്രേ ഇത്. വേന്തനായിരുന്നു കുല ദൈവം. വെള്ളാളർ ആര്യാധിനിവേശകാലത്ത് നമ്പൂതിരിമാരെ അനൂകൂലിച്ചതിനാൽ അവർക്ക് സമൂഹത്തിൽ മാന്യമായ സ്ഥാനം ലഭിച്ചുവത്രേ. എന്നാൽ ഉഴവർ അവരുടെ ആചാരങ്ങളെ അടിയറ വയ്ക്കാൻ തയ്യാറാവാത്തതിനാൽ പ്രതിരോധം ചെലുത്തിയ മറ്റു ഗോത്രങ്ങൾക്കൊപ്പം അധഃകൃതരാക്കപ്പെട്ടു.

നെയ്തൽത്തിണ തീരപ്രദേശമാണ്. നെയ്തൽ എന്ന വാക്കിന്റെ അർത്ഥം സമുദ്രം എന്നാണ്. കടലും അതിന്റെ തീരത്തോട് അടുത്ത പ്രദേശങ്ങളും ആണ് ഈ പേരിൽ വിവക്ഷിക്കപ്പെട്ടിരുന്നത്. ഏറ്റവും കൂടുതൽ ജനസംഖ്യ ഈ പ്രദേശത്തായിരുന്നു. മത്സ്യ ബന്ധനവും വ്യാപാരവും ഇവർ നടത്തിവന്നു. കടലിൽ നിന്നു ഉള്ളിലേക്ക് പ്രവേശിക്കുന്ന അഴിമുഖങ്ങളിൽ വലിയ കപ്പലുകൾ അടുത്തിരുന്നു. വ്യാപാരം മൂലം ജനജീവിതം സമ്പന്നമായിരുന്നു. തുറമുഖപട്ടണങ്ങൾ, പണ്ടകശാലകൾ എന്നിവ ഇവിടുത്തെ പ്രത്യേകതകളാണ്. നാട്ടുകാരെ പരതർ (പരതവർ) എന്നാണ് വിളിച്ഛിരുന്നത്. വരുണൻ അല്ലെങ്കിൽ ജലദേവൻ ആയിരുർന്നു അവരുടെ ദേവൻ 

കൈക്കിളൈ, പെരുന്തിണൈ എന്നീ തിണകൾക്ക് സംഘകൃതികളിൽ ഒരു ഭൂവിഭാഗം എന്ന തരത്തിലുള്ള വിശദീകരണം കൊടുത്തിട്ടില്ല. ഇവയുടെ പേര് പൂക്കൾക്കും നൽകപ്പെട്ടിട്ടില്ല. ഈ തിണകൾ മാനസികവ്യാപാരങ്ങളെ മാത്രമാണ് വിവക്ഷിക്കുന്നത്. ഇവ അസ്വാഭാവികമായ വികാരങ്ങ‌ളായതിനാൽ ഒരു ഭൂമിശാസ്ത്രബന്ധം ഇവയ്ക്ക് നൽകാനാവില്ല എന്നതാണ് ഇതിന് വിശദീകരണമായി പറയുന്നത്. 

കൈക്കിളൈയിൽ പ്രേമം ഒരു ദിശയിൽ മാത്രമാണ് എന്നതാണ് അസ്വാഭാവികതയ്ക്ക് കാരണം. 

പെരുന്തിണൈയിൽ നാട്ടുനടപ്പിന് ചേരാത്ത പ്രവൃത്തികളാണ് അസ്വാഭാവാകിത കൊണ്ടുവരുന്നത്. പ്രായം കൂടിയ സ്ത്രീയോട് ബന്ധപ്പെടുന്ന പുരുഷൻ, ഒരാളുടെ സമ്മതമില്ലാത്ത ബന്ധം, തന്റെ കടമകൾ ഒരാൾ പാലിക്കാത്തതുമൂലമുണ്ടാകുന്ന വേർപാട് എന്നിവയാണ് ഉദാഹരണങ്ങൾ.

സംഘകൃതികളിൽ നിന്നാണ് ഈ പ്രാദേശികവിഭജനത്തെയും ഇവിടുത്തെ ജനങ്ങളെപ്പറ്റിയും മറ്റും വിവരങ്ങൾ ലഭിക്കുന്നത്. 
നറ്റിണൈ, അകനാനൂറ്, ഐങ്കറുനൂറ്, കുറുന്തൊകൈ, കലിത്തൊകൈ എന്നീ കൃതികളിൽ തിണകളെപ്പറ്റി പരാമർശങ്ങളുണ്ട്. 
കുറിഞ്ചിനിലങ്ങളിൽ ദേശകാവൽ ഏർപ്പെടുത്തിയിരുന്നുവെന്നും കാവലാളന്മാർ രാത്രി മുഴുവൻ ഉറക്കമിളച്ചിരുന്ന് കുറിഞ്ചിനിലരാഗം പാടി കാവൽ നിർവഹിച്ചിരുന്നുവെന്നും ഈ കൃതികളിൽ രേഖപ്പെടുത്തപ്പെട്ടിട്ടുണ്ട്. നെയ്തൽ നിലങ്ങളിലെ കാവൽക്കാർ യാമംതോറും ജനങ്ങളെ മണിയടിച്ചുണർത്തി വാതിലടച്ചു സശ്രദ്ധരായിരിക്കാൻ ഉദ്ബോധിപ്പിച്ചിരുന്നുവത്രേ. 
അകനാനൂറിൽ 80 പാട്ടുകൾ കുറിഞ്ചിയെപ്പറ്റിയുള്ളവയാണ്. പാലൈയെ സംബന്ധിച്ച 200 പാട്ടുകളും, മുല്ലൈയെയും മരുതത്തെയും നെയ്തലിനെയും സംബന്ധിച്ച 40 പാട്ടുകൾ വീതവുമാണുള്ളത്. ഇവയിൽ കുറിഞ്ചി, പാലൈ, മുല്ലൈ, മരുതം, നെയ്തൽ എന്നീ അഞ്ചുവക പ്രദേശങ്ങളുടെ സ്വഭാവം വ്യക്തമാക്കിയിട്ടുണ്ട്.
മരുതം, നെയ്തൽ, കുറിഞ്ചി, പാലൈ, മുല്ലൈ എന്നീ 5 'ഒഴുക്ക'ങ്ങളിൽ ഓരോന്നിനെയും കുറിച്ച് 100 വീതം ചെറിയ പാട്ടുകൾ ഇതിലുണ്ട്.
സംഘകാലത്തെ നഗരസംവിധാനം, വാർത്താവിതരണം, ഈശ്വരാരാധന, ശില്പവിദ്യ, കുറിഞ്ചിനിലത്തിന്റെ പ്രത്യേകതകൾ, കർമപദ്ധതികൾ മുതലായവയെല്ലാം ഇതിൽനിന്നറിയാം. 
ഇതിൽ പാലൈയെ പെരുങ്കടുങ്കോനും കുറിഞ്ചിയെ കപിലരും മരുതത്തെ മരുതൻ ഇളനാകനും മുല്ലയെ ചോഴൻ നല്ലുരിത്തിരനും നെയ്തലിനെ നല്ലന്തുവനും പാടിയെന്ന് ഒരു വെൺപാ വ്യക്തമാക്കുന്നു. ഈ വെൺപാ പില്ക്കാല സൃഷ്ടിയാണെന്നും കലിത്തൊകൈയുടെ പഴയ കൈയെഴുത്തു പ്രതികളിൽ ഇത് കാണുന്നില്ലെന്നും ഇതിന്റെ കർത്താവ് നല്ലന്തുവനാർ മാത്രമാണെന്നും ചില ഗവേഷകന്മാർ അഭിപ്രായപ്പെടുന്നു. കലിത്തൊകൈയിൽ കൈക്കിളൈ, പെരുന്തിണൈ എന്നീ തിണകളെ സംബന്ധിച്ചും പ്രസ്താവിക്കുന്നുണ്ട്.

കൈക്കിളൈ, പെരുന്തിണൈ എന്നീ തിണകളെപ്പറ്റി പുറനാനൂറിലും പ്രസ്താവിക്കുന്നുണ്ട്.


</doc>
<doc id="229533" url="https://ml.wikipedia.org/wiki?curid=229533" title="മറക്കുടക്കുള്ളിലെ മഹാനരകം">
മറക്കുടക്കുള്ളിലെ മഹാനരകം

1930-കളിലെ നമ്പൂതിരിപരിഷ്ക്കരണപ്രസ്ഥാനത്തിന്റെ ഭാഗമായി അവതരിപ്പിക്കപ്പെട്ട ഒരു നാടകമാണ് മറക്കുടക്കുള്ളിലെ മഹാനരകം. എം.ആർ. ഭട്ടതിരിപ്പാട് രചിച്ച ഈ നാടകം, യഥാർത്ഥത്തിൽ നടന്ന ഒരു സംഭവത്തെ ആസ്പദമാക്കിയായിരുന്നു. നമ്പൂതിരിമാരുടെ പരമ്പരാഗതജീവിതരീതികളിൽ സ്ത്രീകൾക്കു സഹിക്കേണ്ടിവന്ന അനീതികൾക്കെതിരെ ശബ്ദമുയർത്തുന്ന ഈ നാടകം അക്കാലത്ത് വലിയ കോളിളക്കമുണ്ടാക്കി. അന്യർക്ക് തീരെ പ്രവേശനമില്ലാതിരുന്ന ഇല്ലങ്ങൾക്കുള്ളിലകപ്പെട്ടുപോയ മലയാളബ്രാഹ്മണസ്ത്രീകളെ മർദ്ദിക്കാനും അവരെ കൊലപ്പെടുത്താനുംവരെയുള്ള അധികാരം ഭർത്താവിനു നൽകിയിരുന്ന വ്യവസ്ഥയെക്കുറിച്ച് പുറംലോകമറിയാൻ ഈ നാടകം കാരണമായി.



</doc>
<doc id="229535" url="https://ml.wikipedia.org/wiki?curid=229535" title="കമ്മത്ത് &amp; കമ്മത്ത്">
കമ്മത്ത് &amp; കമ്മത്ത്

തോംസൺ കെ. തോമസ് സംവിധാനം ചെയ്ത് 2013-ൽ പുറത്തിറങ്ങിയ മലയാളചലച്ചിത്രമാണ് കമ്മത്ത് & കമ്മത്ത്. മമ്മൂട്ടിയും ദിലീപും കമ്മത്ത് സഹോദരന്മായി പ്രധാനവേഷങ്ങളിൽ അഭിനയിച്ച ഈ ചിത്രത്തിൽ റിമ കല്ലിങ്കൽ, കാർത്തിക നായർ എന്നിവരാണ് നായികമാർ. ഉദയകൃഷ്ണ-സിബി കെ. തോമസ് കൂട്ടുകെട്ടാണ് ചിത്രത്തിന്റെ രചന നിർവ്വഹിച്ചിരിക്കുന്നത്. ആന്റോ ജോസഫ് ഫിലിം കമ്പനിയുടെ ബാനറിൽ ആന്റോ ജോസഫ് നിർമ്മിച്ച ഈ ചിത്രം ആൻ മെഗാ മീഡിയ വിതരണം ചെയ്തിരിക്കുന്നു. തമിഴ് നടൻ ധനുഷ് ഒരു അതിഥിവേഷത്തിൽ ഈ ചിത്രത്തിലെത്തുന്നു.

2013 ജനുവരി 25-നു പ്രദർശനശാലകളിലെത്തിയ ചിത്രത്തിന്റെ സംപ്രേഷണാവകാശം റെക്കാർഡ് തുകയായ 4.95 കോടിക്കാണ് മഴവിൽ മനോരമ വാങ്ങിയത്.


ചിത്രത്തിലെ നായകന്മാരിലൊരാളായി മമ്മൂട്ടിയെ ആദ്യം തന്നെ നിശ്ചയിച്ചു. രണ്ടാമത്തെ നായകനായ ചിത്രത്തിലെ മമ്മൂട്ടിയുടെ സഹോദരകഥാപാത്രത്തെ അവതരിപ്പിക്കാൻ ജയറാമിനെ ആയിരുന്നു ആദ്യം തിരഞ്ഞെടുത്തിരുന്നത്. എന്നാൽ തിരക്കുമൂലം അദ്ദേഹം പിന്മാറിയപ്പോൾ ബദലായി ദിലീപിനെ പരിഗണിച്ചു. മറ്റൊരു പ്രധാനകഥാപാത്രമായ ഇൻകം ടാക്സ് ഓഫീസറിനെ അവതരിപ്പിക്കാൻ നരേനിനെ തിരഞ്ഞെടുത്തു. തമിഴ് നടനായ ധനുഷ് കമ്മത്ത് സഹോദരന്മാരുടെ ഹോട്ടൽ ഉദ്ഘാടനം ചെയ്യാൻ വരുന്ന താരമായി അതിഥിവേഷത്തിലെത്തുന്നു. സഹോദരിമാരായ നായികമാരെ അവതരിപ്പിക്കാൻ റിമ കല്ലിങ്കൽ, കാർത്തിക നായർ എന്നവിരെ നിശ്ചയിച്ചു.

ചിത്രത്തിന്റെ പ്രധാനഘടകമായ കമ്മത്ത് ദോശ ഹോട്ടൽ കലാസംവിധായകനായ മനു ജഗദാണ് സെറ്റിട്ട് നിർമ്മിച്ചത്. 35 ലക്ഷത്തോളം രൂപ പ്രസ്തുത സെറ്റിനു വേണ്ടി ചെലവഴിച്ചു.


</doc>
<doc id="229551" url="https://ml.wikipedia.org/wiki?curid=229551" title="യാഗ വേണുഗോപാൽ റെഡ്ഡി">
യാഗ വേണുഗോപാൽ റെഡ്ഡി

വൈ.വി. റെഡ്ഡി എന്നറിയപ്പെടുന്ന ഡോ. യാഗ വേണുഗോപാൽ റെഡ്ഡി (ജനനം:1941 ആഗസ്റ്റ് 17) 1964 ബാച്ചിലെ ഒരു ഐ.എ.എസ് ഓഫീസറാണ്. ഇന്ത്യയുടെ കേന്ദ്രബാങ്കായ റിസർവ് ബാങ്കിന്റെ ഇരുപത്തിയൊന്നാമത്തെ ഗവർണറായി 2003 സെപ്റ്റംബർ 6 മുതൽ 2008 സെപ്റ്റംബർ 5 വരെ സേവനം അനുഷ്ടിച്ചിട്ടുണ്ട്.
ഇന്ത്യയിലെ രണ്ടാമത്തെ ഏറ്റവും ഉയർന്ന സിവിലിയൻ പുരസ്കാരമായ പത്മവിഭൂഷൺ 2010-ൽ അദ്ദേഹത്തിന് സമ്മാനിക്കപ്പെട്ടു.


</doc>
<doc id="229554" url="https://ml.wikipedia.org/wiki?curid=229554" title="കേരള കോൺഗ്രസ്‌ (എം)">
കേരള കോൺഗ്രസ്‌ (എം)

കേരളത്തിലെ ഒരു സംസ്ഥാന കക്ഷിയാണ് കേരള കോൺഗ്രസ്‌ (എം) . 1979ൽ കേരള കോൺഗ്രസിൻറെ വിഭജനത്തോടെയാണ് ഇത് രൂപീകൃതമായത്. കെ. എം.മാണിയാണ് ഇതിന്റെ നേതാവും ചെയർമാനും. കോട്ടയം തിരുനക്കര മൈതാനിയിൽ വെച്ച് എൻ.എസ്.എസ്. നേതാവ് മന്നത്ത് പത്മനാഭൻ തിരികൊളുത്തിയാണ് പാർട്ടി ജനിച്ചത്.

തെരെഞ്ഞെടുപ്പ് കമ്മീഷനിൽ രജിസ്റ്റർ ചെയ്യേപ്പെട്ട കേരളാ കോൺഗ്രസുകൾ 


</doc>
<doc id="229560" url="https://ml.wikipedia.org/wiki?curid=229560" title="വിറക്">
വിറക്

മരങ്ങളിൽ നിന്ന് ലഭിക്കുന്നതും കത്തിക്കുമ്പോൾ താപോർജ്ജം നൽകുന്നതുമായ ഇന്ധനമാണ് വിറക്. ഭക്ഷണം പാകം ചെയ്യാനും വെള്ളം ചൂടാക്കാനും പദാർത്ഥങ്ങൾക്ക് ചൂട് ലഭിക്കാനും വിറക് കത്തിക്കുന്നു. ഗ്രാമീണ വീടുകളിലെ അടുക്കളയിൽ ഭക്ഷണം പാകം ചെയ്യാൻ ധാരാളം വിറക് ഉപയോഗിക്കുന്നു. 
മരങ്ങൾ മുറിച്ചാൽ ലഭിക്കുന്ന തടികളെ മഴു, കത്തിവാൾ എന്നിവ ഉപയോഗിച്ച് കീറിയെടുത്ത് വെയിലിൽ ഉണക്കി ജലാംശം നീക്കം ചെയ്താണ് വിറക് കത്തിക്കാൻ ഉപയോഗിക്കുന്നത്. 

വിറകിന്റെ അമിതമായ ഉപയോഗം സസ്യങ്ങളുടെ നാശത്തിനും വനനശീകരണത്തിനും കാരണമാവുന്നു. 


</doc>
<doc id="229595" url="https://ml.wikipedia.org/wiki?curid=229595" title="അമൃതേശ്വര ക്ഷേത്രം">
അമൃതേശ്വര ക്ഷേത്രം

കർണാടകയിലെ ചിക്കമഗളൂർ ജില്ലയിലെ അമൃതപുരിയിൽ സ്ഥിതിചെയ്യുന്ന അമ്പലമാണ് അമൃതേശ്വര ടെമ്പിൾ () . ചിക്മഗലൂര്‌ ടൌണിൽ നിന്നും 67കിമി അകെലെയാണ്.ഈ അമ്പലം 1196-ൽ ഹൊയ്സാല രാജാവ് വീരബല്ലാല രണ്ടാമൻ പണിതതായാണ് കരുതുന്നത്. ഹൊയ്സാലയിലെ ശില്പികളുടെ കരവിരുത്തിൻറെ ഉത്തമോദാഹരണമാണ് അമൃതേശ്വര ടെമ്പിൾ..



</doc>
<doc id="229611" url="https://ml.wikipedia.org/wiki?curid=229611" title="കെ.വി. സുധീഷ് വധക്കേസ്">
കെ.വി. സുധീഷ് വധക്കേസ്

എസ്എഫ്ഐ കേന്ദ്രകമ്മിറ്റി അംഗവും സംസ്ഥാന ജോയിന്റ് സെക്രട്ടറിയും കണ്ണൂർ ജില്ലാ പഞ്ചായത്ത് അംഗവുമായിരുന്നു കെ വി സുധീഷിന്റെ കൊലപാതകവുമായി ബന്ധപ്പെട്ട കേസാണ് കെ.വി. സുധീഷ് വധക്കേസ് 
മാർക്സിസ്റ്റ് പാർട്ടിയുടെയും എസ്എഫ്ഐയുടെയും നേതാവായിരുന്ന സുധീഷ് 1994 ജനുവരി 26ന് റിപ്പബ്ലിക് ദിനത്തിലാണ് കൊല്ലപ്പെടുന്നത്. കണ്ണൂർ ജില്ലയിലെ കൂത്തുപറമ്പ് തൊക്കിലങ്ങാടിയിലുള്ള വീട്ടിൽ രാത്രി അതിക്രമിച്ചുകയറി വെട്ടിക്കൊല്ലുകയായിരുന്നു. മഴു ഉപയോഗിച്ചായിരുന്നു ആക്രമണം. പോസ്റ്റ്മോർട്ടം റിപ്പോർട്ട് അനുസരിച്ചു ശരീരത്തിൽ ആഴത്തിലുള്ള 36 വെട്ടുകൾ ഉണ്ടായിരുന്നു. കണ്ണൂരിലെ രാഷ്ട്രീയ കക്ഷികൾ തമ്മിലുള്ള സംഘർഷങ്ങളുടെ ഭാഗമായിരുന്നു കൊലപാതകം.

നളിനി, കെ വി നാണു എന്നിവരാണ് സുധീഷിന്റെ മാതാപിതാക്കൾ.

കെ.വി. സുധീഷ് വധക്കേസിൽ അറസ്റ്റിലായ പ്രതികളെല്ലാം ആർഎസ്എസ് പ്രവർത്തകരായിരുന്നു. വിചാരണയിൽ പ്രതികളെ കുറ്റക്കാരെന്ന് കണ്ടെത്തിയ കോടതി ഇവർക്ക് ജീവപര്യന്ത്യം ശിക്ഷവിധിച്ചു. ആർഎസ്എസ് ജില്ലാ കാര്യവാഹ് ആയിരുന്ന പാട്ട ബാബു, ഇ പി ജയരാജൻ വധശ്രമക്കേസ് പ്രതികൂടിയായ പേട്ട ദിനേശൻ എന്നിവർ ഈ കേസിൽ ശിക്ഷിക്കപ്പെട്ട് ജീവപര്യന്തം തടവ് അനുഭവിക്കുകയാണ്. കേസിലെ മറ്റൊരു പ്രതി വിചാരണയ്ക്കിടയിൽ അന്തരിച്ചു. 


</doc>
<doc id="229618" url="https://ml.wikipedia.org/wiki?curid=229618" title="ഇന്റർനെറ്റ് എൻജിനീയറിങ് ടാസ്ക് ഫോഴ്സ്">
ഇന്റർനെറ്റ് എൻജിനീയറിങ് ടാസ്ക് ഫോഴ്സ്

ഇന്റർനെറ്റിന്റെ സാങ്കേതിക മാനദണ്ഡങ്ങളെക്കുറിച്ച് തീരുമാനങ്ങളെടുക്കുന്ന ഒരു അന്തർ ദേശീയ മാനദണ്ഡസമിതിയാണ് (standards association) ഇന്റർനെറ്റ് എൻജിനീയറിങ്ങ് റ്റാസ്ക് ഫോഴ്സ് (IETF). ഇതിന്റെ ഇപ്പോഴത്തെ ചെയർമാൻ റസ്സ് ഹൗസ്ലിയാണ്. അംഗത്വനിബന്ധനകളൊന്നുമില്ലാത്ത ഒരു തരം മാനദണ്ഡസമിതിയാണിത്. താല്പര്യമുള്ള ആർക്കും ഇതിന്റെ പ്രവർത്തനങ്ങളിൽ പങ്കെടുക്കാം. ഇതിൽ പ്രവർത്തിക്കുന്നവരെല്ലാം വോളണ്ടിയർമാരാണ്. മുഴുവൻ സമയ പ്രവർത്തകരായ ചില കാര്യനിർവാഹകരുടെ ശമ്പളവും മറ്റും ചില കമ്പനികൾ സ്പോൺസർ ചെയ്യുന്നതാണ്. ഉദാഹരണത്തിന് ഇപ്പോഴത്തെ ചെയർമാന്റെ ശമ്പളവും മറ്റും സ്പോൺസർ ചെയ്യുന്നത് വെരിസൈൻ എന്ന കമ്പനിയും, യു. എസ്. ഗവണ്മെന്റ് സംഘടനയായ നാഷണൽ സെക്യൂരിറ്റി ഏജൻസിയുമാണ്

പല വർക്കിങ്ങ് ഗ്രൂപ്പുകളിലായിട്ടാണ് ഇതിന്റെ പ്രവർത്തനം വിന്യസിപ്പിച്ചിരിക്കുന്നത്. ഇതിൽ സാധാരണ വർക്കിങ്ങ് ഗ്രൂപ്പുകളും, അനൗപചാരികമായ BoF ഗ്രൂപ്പുകളും കാണും. BoF എന്നു പറഞ്ഞാൽ "ഒരേ തൂവൽ പക്ഷി" (Birds of a Feather) എന്നാണ്. ഓരോ ഗ്രൂപ്പിനും അവർ ചെയ്യേണ്ട ജോലികളെ വിവരിക്കുന്ന ഒരു ചാർട്ടർ ഉണ്ട്. പറഞ്ഞ കാര്യങ്ങൾ ചെയ്തു തീർക്കേണ്ടതിന്റെ കാലാവധി കൂടി ചാർട്ടറിൽ കാണും. 


</doc>
<doc id="229621" url="https://ml.wikipedia.org/wiki?curid=229621" title="ഇന്റർനാഷണൽ ഓർഗനൈസേഷൻ ഫോർ സ്റ്റാൻഡേർഡൈസേഷൻ">
ഇന്റർനാഷണൽ ഓർഗനൈസേഷൻ ഫോർ സ്റ്റാൻഡേർഡൈസേഷൻ

ദേശീയ മാനദന്ധ സമിതികളുടെ പ്രതിനിധികളുടെ അന്തർദേശീയ സമിതിയാണ് "'ഇന്റർനാഷണൽ ഓർഗനൈസേഷൻ ഫോർ സ്റ്റാൻഡേർഡൈസേഷൻ". ഫെബ്രുവരി 23 1947 ലാണ് ഇതു തുടങ്ങിയത്. ഐ സ് ഓ ഉപയോഗിക്കുന്ന ഔദ്യോഗിക ഭാഷകൾ ഇംഗ്ലീഷ്, ഫ്രെഞ്ച്, റഷ്യൻ എന്നിവയാണ്. ഇതിന്റെ തലസ്ഥാനം സ്വിറ്റ്സർലാൻഡിലെ ജെനീവയിലാണ്.


</doc>
<doc id="229627" url="https://ml.wikipedia.org/wiki?curid=229627" title="റിക്വസ്റ്റ് ഫോർ കമെന്റ്സ്">
റിക്വസ്റ്റ് ഫോർ കമെന്റ്സ്

ഇന്റർനെറ്റിന്റെ സാങ്കേതിക വശങ്ങളെക്കുറിച്ച് ഇന്റർനെറ്റ് എൻജിനീയറിങ്ങ് റ്റാസ്ക് ഫോഴ്സ്‎ പ്രസിദ്ധീകരിക്കുന്ന ഒരു മെമ്മോറാണ്ഡമാണ് "റിക്വസ്റ്റ് ഫൊർ കമെന്റ്സ് (RFC). ഇതിനെ ചുരുക്കി ആർ. എഫ്. സി. എന്നാണ് വിളിക്കുക. ഈ മെമ്മോറണ്ഡങ്ങൾ സാങ്കേതിക പ്രശ്നങ്ങൾ, അതിനുള്ള നിർദ്ദേശിത പരിഹാരങ്ങൾ, പുതിയ സാങ്കേതിക വികസനങ്ങൾ എന്നിവയെക്കുറിച്ചുള്ള പൊതുവിജ്ഞാപനങ്ങളാണ്. കൂടാതെ ഏതെങ്കിലും പുതിയ സാങ്കേതിക വികസനം നടപ്പിലാക്കുന്നതിന് മുൻപ് അത് സഹവർത്തി സമൂഹത്തിന്റെ പരിശോധനക്ക് (peer review) ആർ. എഫ്. സി."' കൾ അർപ്പിക്കാറുണ്ട്. 1989 മുതൽ എല്ലാ ഏപ്രിൽ ഒന്നാം തീയതിയും ഒരു കാമടി ആർ. എഫ്. സി. ഇറക്കാറുണ്ട്. ഇതിനെ ഏപ്രിൽ ഫൂൾസ് ആർ. എഫ്. സി എന്നാണ് പറയുക.ഇതിലെ ഹ്യൂമർ ചിലപ്പോൾ എല്ലാർക്കും ആസ്വദിക്കാൻ പറ്റില്ല. കുറച്ച് സാങ്കേതിക വിജ്ഞാനം ഉള്ളവർക്കേ കാര്യം എന്തെന്ന് മനസ്സിലാവൂ..

1969 ൽ ആർപാനെറ്റ്(ARPANET) പദ്ധതിയുടെ ഭാഗമായിട്ടാണ് ആർ. എഫ്. സി. രീതിയിലെ വിജ്ഞാപനങ്ങൾ ആദ്യമായി ഉപയോഗിച്ചത്. ഇന്ന് ഇത് വിവരസാങ്കേതിക ലോകത്തെ വിജ്ഞാപന പ്രസിദ്ധീകരണങ്ങളുടെ പൊതു രീതിയാണ്. 1969 ൽ ആദ്യത്തെ ആർ. എഫ്. സി. എഴുതിയവർ അതിനെ ടൈപ് ചെയ്യിച്ച് ആർപാനെറ്റ് (ARPANET) ഗവേഷകരുടെ ഇടയിൽ വിതരണം ചെയ്തു. ഇന്റർ നെറ്റ് വഴി ആദ്യം വിതരണം ചെയ്ത ആർ. എഫ്. സി. ഹോസ്റ്റ് സൊഫ്റ്റ്വെയർ എന്ന പേരിൽ കാലിഫോർണിയ യൂണിവേഴ്സിറ്റിയിലെ (UCLA) സ്റ്റീവൻ ക്രോക്കർ എഴുതിയ ആർ എഫ് സി യാണ്. "RFC 1" എന്ന പേരിലാണിതറിയപ്പെടുന്നത്. . പിന്നീട് വന്ന പല ആർ എഫ് സികളും കാലിഫോർണിയ യൂണിവേഴ്സിറ്റിയിൽ നിന്നാണ് വന്നത്.


</doc>
<doc id="229630" url="https://ml.wikipedia.org/wiki?curid=229630" title="പാബ്ലോ ബാർത്തലോമിയോ">
പാബ്ലോ ബാർത്തലോമിയോ

പ്രസിദ്ധനായ ഇന്ത്യൻ ഫോട്ടോഗ്രാഫറാണ് പാബ്ലോ ബാർത്തലോമിയോ (ജനനം :18 ഡിസംബർ 1955).
കലാ വിമർശകനും ഫോട്ടോഗ്രാഫറുമായ റിച്ചാർഡ് ബാർത്തലോമിയോയുടെ മകനായി ഡൽഹിയിൽ ജനിച്ചു. 20 വർഷത്തോളം ഗാമ ഫോട്ടോ ഏജൻസിയുടെ ഫോട്ടോഗ്രാഫരായി പ്രവർത്തിച്ചു. ഇക്കാലയളവിൽ ഭോപ്പാൽ ദുരന്തത്തിന്റേതുൾപ്പെടെ നിരവധി പ്രധാന സംഭവങ്ങൾ ഡോക്യുമെന്റ് ചെയ്തു. നിരവധി അന്താരാഷ്ട്ര പുരസ്കാരങ്ങൾ ലഭിച്ചിട്ടുണ്ട്.


</doc>
<doc id="229642" url="https://ml.wikipedia.org/wiki?curid=229642" title="ത്രെന്തോസിലെ സൈമൺ">
ത്രെന്തോസിലെ സൈമൺ

ഇറ്റലിയിലെ ത്രെന്തോസ് നഗരത്തിൽ 1475-ൽ രണ്ടുവയസ്സിനടുത്ത പ്രായത്തിൽ ദുരൂഹസാഹചര്യത്തിൽ മരണമടഞ്ഞ ശിശുവാണ് ത്രെന്തോസിലെ സൈമൺ. പെസഹാതിരുനാളിനു കാണാതായ സൈമന്റെ മൃതദേഹം ഉയിർപ്പുഞായറാഴ്ച ഒരു അഴുക്കു ചാലിൽ കണ്ടുകിട്ടിയതിനെ തുടർന്ന്, ആ സംഭവത്തിൽ നഗരത്തിലെ യഹൂദസമൂഹം കുറ്റവാളികളായി കണക്കാക്കപെട്ടു. യഹൂദർ നടത്തിയിരുന്നതായി കരുതപ്പെട്ടിരുന്ന നിഗൂഢാനുഷ്ഠാനങ്ങളിൽ ക്രൈസ്തവശിശുക്കളുടെ രക്തം ചേർത്തു ചുട്ട പെസഹാ അപ്പം ഉപയോഗിച്ചിരുന്നെന്നും അതിനായി കുട്ടിയെ തട്ടിയെടുത്തു കൊലചെയ്തതാണെന്നുമായിരുന്നു ആരോപണം. 

പീഡനമുപയോഗിച്ചുള്ള ചോദ്യം ചെയ്യൽ മുഖേന നേടിയ 'കുറ്റസമ്മതം' കൊണ്ട് 'സ്ഥിരീകരിക്കപ്പെട്ട' ഈ ആരോപണം, യൂറോപ്പിലുടനീളം യഹൂദർക്കെതിരെ രക്തപ്പകയുടെ വിഷയമായി. ത്രെന്തോസിലെ യഹൂദസമൂഹത്തിന്റെ നേതാവായിരുന്ന സാമുവേൽ ഉൾപ്പെടെ 15 യഹൂദരെ ഇതിന്റെ പേരിൽ വധശിക്ഷക്കു വിധിച്ച് എരിച്ചു കൊന്നു. ആരോപണങ്ങൾക്ക് ഇരയായ യഹൂദസ്ത്രീകളേയും മർദ്ദനത്തിനു വിധേയരാക്കിയെങ്കിലും 1478-ൽ മാർപ്പാപ്പായുടെ ഇടപെടലിന്റെ ഫലമായി അവർ മോചിതരായി. 

കുട്ടിയുടെ മരണം നടന്ന് ഒരുവർഷത്തിനുള്ളിൽ അവന്റെ മദ്ധ്യസ്ഥം വഴി നൂറോളം അത്ഭുതങ്ങൾ നടന്നതായി അവകാശവാദം ഉണ്ടായി. താമസിയാതെ കത്തോലിക്കാസഭയിൽ സൈമൺ വ്യാപകമായി വണങ്ങപ്പെടാൻ തുടങ്ങി. ത്രെന്തോസിലെ മെത്രാൻ കുട്ടിയെ വിശുദ്ധപദവിയിലേക്ക് ഉയർത്താനുള്ള ശ്രമവും തുടങ്ങി. സൈമൺ-ഭക്തി ഇറ്റലിയിലും ഓസ്ട്രിയയിലും ജർമ്മനിയിലും പരന്നു. എങ്കിലും സംഭവത്തിന്റെ വാസ്തവികതയെക്കുറിച്ച് സംശയം ഉന്നയിക്കപ്പെട്ടതിനെ തുടർന്ന് അന്വേഷണം നടത്താൻ സിക്സ്റ്റസ് നാലാമൻ മാർപ്പാപ്പ ഏർപ്പാടാക്കി. 

ബെർണാർഡൈൻ ഫിൽട്രെ എന്ന ഫ്രാൻസിസ്കൻ വേദപ്രചാരകന്റെ യഹൂദവിരുദ്ധ പ്രഭാഷണങ്ങളുടെ പശ്ചാത്തലത്തിലായിരുന്നു സൈമന്റെ തിരോധാനം ജൂതപീഡനത്തിന് അവസരമായത്. ഫ്രാൻസിസ്കൻ സഭാംഗമായ സിക്സ്റ്റസ് അഞ്ചാമൻ 1588-ൽ മാർപ്പാപ്പ ആയതോടെ സൈമന്റെ ഭക്തി പുനഃസ്ഥാപിക്കപ്പെട്ടു. ഒരിക്കലും ഔപചാരികമായി വിശുദ്ധപദവിയിലേക്ക് ഉയർത്തപ്പെട്ടില്ലെങ്കിലും, കത്തോലിക്കാ സഭയിലെ രക്തസാക്ഷികളുടെ പഞ്ചാംഗത്തിൽ അവൻ ഇടം കണ്ടെത്തി. പീഡനത്തിനും തട്ടിയെടുക്കലിലും ഇരകളാകുന്നവരുടെ മദ്ധ്യസ്ഥനായും സൈമൺ കരുതപ്പെടാൻ തുടങ്ങി. രക്തസാക്ഷികളുടെ പഞ്ചാംഗത്തിൽ നിന്ന് സൈമന്റെ പേര് കത്തോലിക്കാ സഭ, രണ്ടാം വത്തിക്കാൻ സൂനഹദോസിനെ തുടർന്നു നടന്ന നവീകരണത്തിന്റെ ഭാഗമായി 1965-ൽ മാറ്റി. 


</doc>
<doc id="229643" url="https://ml.wikipedia.org/wiki?curid=229643" title="അമ്മത്തൊട്ടിൽ">
അമ്മത്തൊട്ടിൽ

കേരള സംസ്ഥാന ശിശുക്ഷേമസമിതിയുടെ തിരുവനന്തപുരത്തുള്ള ആസ്ഥാനത്തു് 2007-ൽ തുടങ്ങിവെച്ച ഒരു പദ്ധതിയാണു് അമ്മത്തൊട്ടിൽ. സമൂഹത്തിന്റെ അംഗീകാരമില്ലാത്ത ബന്ധങ്ങളിലൂടെ ജനിച്ചതിനാലോ മറ്റു കാരണങ്ങളാലോ കുപ്പത്തൊട്ടികൾ പോലുള്ള സ്ഥലങ്ങളിൽ ഉപേക്ഷിക്കപ്പെടുന്നതിനു പകരം, അത്തരം നവജാതശിശുക്കളെ കൊണ്ടുവെയ്ക്കുന്നതിനു വേണ്ടി പ്രത്യേകം സ്ഥാപിച്ച ഒരു തൊട്ടിൽ ആണു് ഈ പദ്ധതിയിലെ പ്രധാന ഘടകം.

യാതൊരു വിവരങ്ങളും നൽകേണ്ട ഉത്തരവാദിത്തമില്ലാതെത്തന്നെ, സ്വന്തം വ്യക്തിത്വം പുറത്താക്കാതെ മാതാവിനോ മറ്റുള്ളവർക്കോ ഈ തൊട്ടിലിൽ കുഞ്ഞിനെ ഉപേക്ഷിക്കാൻ സാധിക്കും. ഇപ്രകാരം കണ്ടെടുക്കുന്ന കുഞ്ഞുങ്ങളെ ക്ഷേമസമിതി ഏറ്റെടുത്തു് അനാഥാലയങ്ങളിൽ വളർത്തുകയോ ദത്തു നൽകുകയോ ചെയ്യുന്നു.


</doc>
<doc id="229650" url="https://ml.wikipedia.org/wiki?curid=229650" title="പെന്റഗോണിയ റൂബിഫ്ലോറ">
പെന്റഗോണിയ റൂബിഫ്ലോറ

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ പെന്റഗോണിയയിലെ ഒരിനമാണ് പെന്റഗോണിയ റൂബിഫ്ലോറ - Pentagonia rubiflora. പെറുവിലാണ് ഇവ തദ്ദേശീയമായി കാണപ്പെടുന്നത്.



</doc>
<doc id="229664" url="https://ml.wikipedia.org/wiki?curid=229664" title="ഡൊമിനിചിനോ">
ഡൊമിനിചിനോ

റോമൻ ചിത്രകാരനായിരുന്നു ഡൊമിനിചിനോ സാംപിയെറി. കരാക്കി കലാകുടുംബത്തിലെ ആനിബെയ്ൻ എന്ന ചിത്രകാരന്റെ ഉത്തമ ശിഷ്യനായിരുന്നു ഡൊമിനിചിനോ. ബൊളൊനീസ് ക്ലാസിസിസത്തിന്റെ പാരമ്പര്യം കാത്തുസൂക്ഷിക്കുന്നതിൽ ഇദ്ദേഹം അതീവ താത്പര്യം പ്രദർശിപ്പിച്ചു. കാൽവേർട്ട്, ലുഡൊവിക്കൊ കരാക്കി എന്നിവരോടൊപ്പം പരിശീലനം നടത്തിയ ശേഷം ഡൊമിനിചിനോ റോമിലേക്കു പോയി. ആനിബെയ്ൻ കരാക്കിയുടെ നേതൃത്വത്തിൽ അവിടെ പരിശീലനം നടത്തിയിരുന്ന ചിത്രകാരന്മാരോടൊപ്പം ചേർന്നു. "ഫെയ്ഡൻ വിത്ത് ദ് യൂണിക്കോൺ" എന്ന പ്രശസ്ത ചിത്രം വരച്ചത് ഇവിടെവച്ചായിരുന്നു. ഗ്യാലറിയുടെ കവാടത്തിനു മുകളിൽ ഈ ചിത്രം ഇപ്പോഴും പ്രദർശിപ്പിച്ചിരിക്കുന്നു.
16-ആം നൂറ്റാണ്ടിന്റെ രണ്ടാം ദശകത്തിലാണ് ഡൊമിനിചിനോ റോമൻ ചിത്രകാരന്മാരിൽ പ്രമുഖനായിത്തീർന്നത്. ശ്രദ്ധേയമായ അനേകം ചിത്രങ്ങൾ ഇക്കാലത്ത് ഇദ്ദേഹം വരച്ചു. സെയ്ന്റ് സിസിലിയയുടെ ജീവിതത്തിലെ പല രംഗങ്ങളും ഇദ്ദേഹം ക്യാൻവാസിലേക്കു പകർത്തി. റാഫേൽ ചിത്രങ്ങളുടെ സ്വാധീനം ഡൊമിനിചിനോയുടെ സൃഷ്ടികളിൽ പ്രകടമാണ്.

1620-കളിൽ രചിച്ച ഫ്രെസ്കോകളിൽ ക്ലാസിസിസത്തിൽ നിന്നുള്ള വ്യതിയാനവും ബറോക്ശൈലിയുടെ സ്വാധീനവുമാണ് കാണുന്നത്. എങ്കിലും അക്കാലത്തെ ത്ന്റെ എതിരാളിയായിരുന്ന ലാൻ ഫ്രാങ്കോവിന്റെ രചനകളെ അപേക്ഷിച്ച് കൂടുതൽ സുവ്യക്തമായിരുന്നു ഡൊമിനിചിനോയുടെ ചിത്രങ്ങൾ. 1631-ൽ നേപ്പിൾസിലേക്കു പോവുകയും അവിടെ "സെന്റ് ജെനാറോ" പള്ളിയിലെ സീലിങ്ങിൽ അനേകം ഫ്രെസ്കോകൾ വരയ്ക്കുകയും ചെയ്തു. അസൂയാലുക്കളായ ചില ചിത്രകാരന്മാരുടെ എതിർപ്പുകാരണം 1634-ൽ നാട്ടിലേക്കു മടങ്ങി. പിൽക്കാലത്ത് നേപ്പിൾസിലേക്ക് വീണ്ടും യാത്രയായെങ്കിലും പണി പൂർത്തിയാകുന്നതിനു മുമ്പ് മരണമടയുകയാണുണ്ടായത്.

ഫ്രെസ്കോരചനയ്ക്കുപരി പ്രകൃതിദൃശ്യചിത്രരചനയിലും ഡൊമിനിചിനോ വിദഗ്ദ്ധനായിരുന്നു. മികച്ച ഒരു ഡ്രാഫ്റ്റ്സ്മാനെന്ന പ്രശസ്തിയും ഇദ്ദേഹം നേടി. വിൻസർകാസിലിലെ റോയൽ ലൈബ്രറിയിൽ ഇദ്ദേഹത്തിന്റെ രചനകളുടെ വലിയൊരു ശേഖരമുണ്ട്. മോൺസിഞ്ഞോർ അഗുച്ചിയുടെ പോർട്രെയ്റ്റാണ് മറ്റൊരു മികച്ച സംഭാവന. "ലാസ്റ്റ് കമ്യൂണിയൻ ഒഫ് സെയ്ന്റ് ജറോം" ആണ് ഡൊമിനി ചിനോയുടെ ഏറ്റവും മികച്ച പെയിന്റിങ്ങായി കരുതപ്പെടുന്നത്. 18-ആം നൂറ്റാണ്ടിലാണ് ഡൊമിനിചിനോയുടെ പ്രശസ്തി വളരെ വർധിച്ചതെങ്കിലും 19-ആം നൂറ്റാണ്ടിൽ നല്ലൊരു കലാവിമർശകനും വാട്ടർകള റിസ്റ്റുമായ റസ്കിന്റെ രൂക്ഷമായ വിമർശനത്തിന് ഇദ്ദേഹം വിധേയനായി. എങ്കിലും ചിനോയുടെ കലാലോകം പൂർവാധികം തിളക്കത്തോടെതന്നെ നിലകൊണ്ടു.



</doc>
<doc id="229702" url="https://ml.wikipedia.org/wiki?curid=229702" title="വസീലി അർഖിപോവ്">
വസീലി അർഖിപോവ്

ക്യൂബൻ മിസൈൽ പ്രതിസന്ധി സമയത്ത് ഒരു സോവിയറ്റ് നേവൽ ഓഫീസറായിരുന്നു വസീലി അലെക്സാൻഡ്രോവിച്ച് അർഖിപോവ് (Russian: Василий Александрович Архипов) (30 January 1926 – 19 August 1998). ഈയിടെ പുറത്ത് വന്ന വിവരങ്ങൾ അനുസരിച്ച് ക്യൂബൻ മിസൈൽ പ്രതിസന്ധി സമയത്ത് ന്യൂക്ലിയർ മിസ്സൈൽ വിക്ഷേപിക്കാൻ ഉള്ള ഉത്തരവു അനുസരിക്കാതിരുന്നത് വഴി ലോകത്തെ ഒരു വലിയ ന്യൂക്ലിയർ വിപത്തിൽ നിന്ന് രക്ഷിച്ചയാളാണ്. 1961 ഒക്റ്റോബർ 27 ന് ക്യൂബൻ മിസ്സൈൽ പ്രതിസന്ധി ചൂടുപിടിച്ച് നിൽക്കുന്ന സമയത്ത് അമേരിക്കയുടെ പതിനൊന്നു ഡിസട്രോയർ കപ്പലുകളും , യു എസ് എസ് രാൻഡോൽഫ് എന്ന വിമാന വാഹിനി കപ്പലുമടങ്ങുന്ന നാവിക വ്യൂഹം (flotilla) ക്യൂബയുടെ പരിസരത്ത് ഒരു സോവിയറ്റ് ഫോക്സ്ട്രോട്ട് ക്ലാസ് അന്തർവാഹിനി ഉണ്ടെന്ന് കണ്ടെത്തി. B-59 എന്ന ഈ അന്തർവാഹിനി ആണവായുധങ്ങൾ വഹിക്കുന്നതായിരുന്നു. അന്തർദേശീയ സമുദ്രമേഖലയായിരിന്നിട്ടും (international waters) അമേരിക്കൻ കപ്പലുകൾ ഡെപ്ത് ചാർജുകൾ വീഴ്ത്തി സോവിയറ്റ് അന്തർവാഹിനിയെ ആക്രമിച്ചു. ഈ ആക്രമണത്തിൽ നിന്നൊഴിഞ്ഞു മാറാൻ ബി 59 ന് മോസ്ക്കോയുമായി റേഡിയോ സമ്പർക്കം സാധ്യമല്ലാത്ത ആഴത്തിലേക്ക് നീങ്ങേണ്ടി വന്നു. കൂടാതെ കുറച്ച് ദിവസമായി മോസ്കോയിൽ നിന്ന് റേഡിയോ സന്ദേശങ്ങളൊന്നുമുണ്ടായിരുന്നില്ല. അമേരിക്കൻ സിവില്യൻ റേഡിയോ പ്രക്ഷേപണങ്ങളിൽ നിന്ന് മിസൈൽ പ്രതിസന്ധി ചൂടുപിടിക്കുന്നതും സോവിയറ്റ് നാവികർ അറിയുന്നുണ്ടായിരുന്നു. അമേരിക്കൻ കപ്പലുകൾ അന്തർദേശീയ സമുദ്രമേഖലയിൽ വച്ച് തങ്ങളെ ആക്രമിച്ചത് കണ്ട് ബി 59 ന്റെ ക്യാപ്റ്റൻ വാൽന്റിൻ സവിറ്റ്സ്കി യുദ്ധം പൊട്ടിപ്പുറപ്പെട്ടു എന്നു കരുതി അണുവായുധം ഘടിപ്പിച്ച റ്റോർപ്പിഡോ വിക്ഷേപിക്കാൻ തീരുമാനിച്ചു. സെക്കന്റ് ഇൻ കമാണ്ട് (second in command) ആയിരുന്ന അർഖിപോവ് ഇത് തടഞ്ഞു.


</doc>
<doc id="229709" url="https://ml.wikipedia.org/wiki?curid=229709" title="വസീലി സൈറ്റ്സെവ്">
വസീലി സൈറ്റ്സെവ്

വസീലി ഗ്രിഗോറിയേവിച്ച് സൈറ്റ്സെവ് (Russian: Василий Григорьевич Зайцев; IPA: [vʌˈsʲilʲɪj ɡrʲɪˈɡorʲjevʲɪtɕ ˈzajtsɨf]; 23 March 1915 – 15 December 1991) രണ്ടാം ലോക മഹായുദ്ധകാലത്തെ പ്രസിദ്ധനായ സോവിയറ്റ് സ്നൈപ്പറായിരുന്നു. രണ്ടാം ലോകമഹായുദ്ധകാലത്തെ സ്റ്റാലിൻഗ്രാഡ് ആക്രമണത്തിനിടയിൽ, 1942 നവംബർ 10 മുതൽ 17 വരെയുള്ള ദിവസങ്ങളിൽ ജെർമൻ സേനയുടെ 225 ഓഫീസർമാരെയും, പട്ടാളക്കാരെയും വസീലി സൈറ്റ്സെവ് കൊന്നിട്ടുണ്ടെന്നാണ് കണക്ക്. ഇതിൽ 11 ശത്രു സ്നൈപ്പർമാരുമുണ്ട്. സ്റ്റാലിൻഗ്രാഡ് യുദ്ധത്തിൽ വസീലി സൈറ്റ്സേവിന്റെ ധീരകഥകൾ റഷ്യൻ ചെറുത്തുനിൽപ്പിന് ഒരു പ്രചോദനമായിരുന്നു

എനിമി അറ്റ് ദി ഗേറ്റ്സ് (Enemy at the gates) എന്ന ഹോളിവുഡ് സിനിമയുടെ കഥ ഇദ്ദേഹത്തിന്റെ ജീവിതത്തെ ആസ്പദമാക്കിയാണ്.
വസീലി ചെല്യാബിൻസ്ക് ഒബ്ലാസ്റ്റിലെ യെലനിൻസ്കോയ് എന്ന ഗ്രാമത്തിൽ ജനിച്ചു. കുട്ടിക്കാലം മുതലേ അപ്പൂപ്പനുമൊത്ത് യുരൽ മലകളിൽ മാനിനെയും, ചെന്നായ്ക്കളെയും വേട്ടയാടാൻ പോകുമായിരുന്നു. അന്നുമുതലേ ലക്ഷ്യംതെറ്റാതെ തോക്കുപയോഗിക്കാൻ വസീലി പഠിച്ചു. 22 വയസ്സുള്ളപ്പോൾ (1937) വസീലി സോവിയറ്റ് നാവികസേനയിലെ പസഫിക് ഫ്ലീറ്റിലെ ആർട്ടിലറി ഡിവിഷനിൽ ഗുമസ്തനായി ചേർന്നു. മിലിട്ടറി ബിസിനസ്സ് സ്കൂളിൽ നിന്ന് തുടർ പരിശീലനം നേടിയ വസീലിയെ റഷ്യയുടെ കിഴക്കൻ അതിർത്തി (ജപ്പാൻ കടൽ) പ്രദേശത്തുള്ള ഒരു നേവൽ ബേസിൽ ഫൈനാൻസ് വകുപ്പിന്റെ തലവനായി നിയമിച്ചു. ഇതിനിടെ റഷ്യയുടെ പടിഞ്ഞാറൻ അതിർത്തിയിൽ ജർമ്മനിയുമായുള്ള യുദ്ധം കൊടുമ്പിരിക്കൊണ്ട് വരികയായിരുന്നു. 1942 ആയതോടെ യുദ്ധമുഖത്തേയ്ക്ക് സ്ഥലം മാറ്റം അപേക്ഷിച്ച് കൊണ്ട് വസീലി അഞ്ച് അപേക്ഷകൾ കൊടുത്തിരുന്നു. വസീലിയുടെ അഞ്ചാമത്തെ അപേക്ഷ ഫലം കണ്ടു 1942 സെപ്റ്റ്ംബർ മാസത്തിൽ വസീലിയ്ക്ക് സ്റ്റാലിൻഗ്രാഡിലെ ഒരു കരസേന യൂണിറ്റിലേയ്ക്ക് സ്ഥലം മാറ്റം അനുവദിച്ചു കിട്ടി. അങ്ങനെ വസീലിയും തന്റെ യൂണിറ്റിനൊപ്പം വോൾഗ നദി മുറിച്ചു കടന്നു സ്റ്റാലിൻഗ്രാഡ് യുദ്ധത്തിന്റെ ഒരു ഭാഗമായി.

തുടക്കത്തിലെയുള്ള സംഘട്ടനങ്ങളിൽ വസീലി തന്റെ മികച്ച മാർക്ക്സ്മാൻഷിപ്പ് പ്രകടിപ്പിച്ചു തുടങ്ങി. സാധാരണ ഇൻഫൻട്രി സേനയ്ക്ക് നൽകുന്ന നിലവാരം കുറഞ്ഞ തോക്കായ മോസിൻ നഗാന്റ് (റഷ്യൻ: Винтовка Мосина, ഇംഗ്ലീഷ് : Mosin–Nagant) 1938 കാർബൈൻ ഉപയോഗിച്ച് 32 ജെർമൻ പട്ടാളക്കാരെ വെടിവെച്ചു വീഴ്ത്തിയിരുന്നു. വസീലിയുടെ കഴിവുകൾ കണ്ടു തിരിച്ചറിഞ്ഞ സൈനിക മേധാവികൾ അദ്ദേഹത്തെ സ്നൈപ്പർ യൂണിറ്റിലേക്ക് മാറ്റുകയും ഉപയോഗിക്കാൻ സ്നൈപ്പർമാർ ഉപയോഗിക്കുന്ന പ്രത്യേക തരം മോസിൻ നഗാന്റ് സ്നൈപ്പർ റൈഫിൾ ഇഷ്യൂ ചെയ്യുകയും ചെയ്തു. അധികം കാലം കഴിയാതെ വസീലി റഷ്യൻ സേനയിലെ ഏറ്റവും കാര്യശേഷിയുള്ള സ്നൈപ്പറായി മാറി. റഷ്യയിൽ മുഴുവൻ വസീലി പ്രസിദ്ധനായി. സ്റ്റാലിൻഗ്രാഡ് യുദ്ധത്തിൽ റഷ്യൻ സ്നൈപ്പർമാർ അനേകം ജെർമൻ പട്ടാളക്കാരെ കൊന്നൊടുക്കി എന്ന വാർത്തകൾ ജെർമൻ സേനയുടെ മനോധൈര്യം കെടുത്താൻ സഹായിച്ചു.

ലക്ഷ്യം തെറ്റാതെ തോക്കുപയോഗിക്കുന്നതിൽ മാത്രമല്ല. സ്നൈപ്പർ യുദ്ധ തന്ത്രങ്ങളിലും () താൻ അഗ്രഗണ്യനാണെന്ന് വസീലി തെളിയിച്ചു. വസീലി ആവിഷ്കരിച്ച ആറു പേരെ ഒരു ഷൂട്ടറും ഒരു സ്കൗട്ടുമുള്ള മൂന്നു ടീമായി വിഭജിച്ചു വലിയൊരു പ്രദേശത്തെ കവർ ചെയ്യുന്ന "ദി സിക്സസ്" എന്ന സ്നൈപ്പർ തന്ത്രം ഇപ്പോഴും ആധുനിക സൈന്യങ്ങൾ ഉപയോഗിക്കുന്നു. 


</doc>
<doc id="229711" url="https://ml.wikipedia.org/wiki?curid=229711" title="സ്നൈപ്പർ">
സ്നൈപ്പർ

യുദ്ധകാലത്ത് ഒളിഞ്ഞിരുന്ന് ശത്രു സൈന്യത്തിലെ പട്ടാളക്കാരെ വെടിവെക്കാൻ വേണ്ടി പ്രത്യേക പരിശീലനം കിട്ടിയ പട്ടാളക്കാരനെയാണ് സ്നൈപ്പർ എന്ന് പറയുന്നത്. ഈ പട്ടാളക്കാർ ഇതിനു വേണ്ടി സ്നൈപ്പർ റൈഫിൾ എന്ന് വിളിക്കുന്ന പ്രത്യേകതരം തോക്കാണ് ഉപയോഗിക്കുക. ഓഫീസർ മാർ, റേഡിയോ ഓപ്പറേറ്റർ മുതലായ ശത്രുവിന്റെ വിലപ്പെട്ട ആസ്തികളെ (high value assets) ഇല്ലാതാക്കുകയാണ് സ്നൈപ്പറിന്റെ പ്രധാന ജോലി. സൂക്ഷമതയോടെ വെടി വെയ്ക്കുന്നതിനുള്ള് പരിശീലനത്തിനു പുറമെ സ്നൈപ്പർമാർക്ക് ഒളിഞ്ഞിരിക്കൽ (camouflage), ഭൂപ്രകൃതിക്കനുസൃതമായ ഒളി പടനീക്കം(field craft), നുഴഞ്ഞുകയറ്റം (infiltration), ഒളിച്ചുകടത്തൽ (exfiltration), രഹസ്യ നിരീക്ഷണം (surveillance), കാട്ടിൽ യുദ്ധം ചെയ്യൽ(jungle warfare) എന്നീ കാര്യങ്ങളിൽ പരിശീലനം നൽകാറുണ്ട്.

സ്നൈപർ എന്ന വാക്ക് ഉത്ഭവിച്ചത് പതിനെട്ടാം നൂറ്റാണ്ടിൽ ബ്രിട്ടീഷ് ഇൻഡ്യയിലെ പട്ടാളക്കാരുടെ ഇടയിലാണ്. സ്നൈപ് (snipe) എന്ന പക്ഷിയുടെ പേരിൽ നിന്നാണ് സ്നൈപ്പർ എന്ന വാക്കുണ്ടായത്. ഈ സ്നൈപ് (snipe) ഒളിച്ചിരിക്കാൻ വളരെ വൈദഗ്ദ്യമുള്ള തരം പക്ഷിയാണ്. കൂടാതെ പറക്കുമ്പോൾ ഇത് നേരെയല്ല അല്പം വളഞ്ഞ് പുളഞ്ഞാണ് പറക്കുക. ഇതിനെ വെടിവച്ചിടാൻ അതീവ വൈദ്ഗ്ദ്യമുള്ള വേട്ടക്കാർക്ക് മാത്രമേ പറ്റൂ. അങ്ങനെ, സ്നൈപ് (snipe) എന്ന പക്ഷിയെ വേട്ടയാടി കൊല്ലാൻ കഴിവുള്ള പട്ടാളക്കാരെ മറ്റുള്ളവർ സ്നൈപർ എന്ന് വിളിച്ച്തുടങ്ങി. 

ചരിത്രത്തിൽ ആദ്യമായിട്ട് സ്നൈപ്പർമാരെ വ്യാപകമായി ഉപയോഗിച്ചത് അമേരിക്കൻ സ്വാതന്ത്ര്യസമരക്കാലത്താണ്. 1777 ൽ സാരറ്റോഗയിൽ നടന്ന ഒരു സംഘട്ടനത്തിൽ (battle) അമേരിക്കക്കാർ മരങ്ങളിൽ ഒളിച്ചിരുന്നു ബ്രിട്ടീഷ് പട്ടാളക്കാരെ വെടി വെച്ചിരുന്നു. അന്ന് തിമത്തി മർഫി എന്ന അമേരിക്കക്കാരൻ ബ്രിട്ടീഷ് പട്ടാളത്തിലെ ജെനറലായ സൈമൺ ഫ്രേസറെ 1200 അടി ദൂരെ നിന്ന് വെടിവെച്ചിട്ടു. പിന്നീട് അമേരിക്കൻ ആഭ്യന്തര യുദ്ധകാലത്ത് രണ്ട് കക്ഷികളും വ്യാപകമായി ഷാർപ് ഷൂട്ടർമാരെ ഉപയോഗിച്ചു. അക്കാലത്തെ എടുത്തു പറയേണ്ട സംഭവം ജോൺ സെജ്്വിക്ക് (John Sedgwick) എന്ന യൂണിയൻ ജെനറലിന്റെ അന്ത്യമാണ്. സ്പോട്ട്സിൽവേനിയ സംഘട്ടനത്തിൽ (Battle of Spotsylvania Court House) 3000 അടി ദൂരെ നിന്ന് കോൺഫെഡറേറ്റ് ഷാർപ് ഷൂട്ടർമാർ യൂണിയൻ സേനക്ക് നേരെ വെടി വെയ്ക്കുകയായിരുന്നു. സെജ്്വിക്കിന്റെ കൂടെയുള്ള ഓഫീസർമാർ വെടി ശബ്ദം കേൾക്കുകയും ഞെട്ടുകയും, താഴോട്ട് കുനിയുകയും ചെയ്തു. ഇത് കണ്ട സെജ്്വിക്ക് "എന്തിനാ പേടിക്കുന്നത്, ഈ ദൂരത്ത് നിന്ന് അവർ ഒരു ആനയെ വെടിവെച്ചാൽ കൂടി, വെടി കൊള്ളില്ല" എന്ന് പറഞ്ഞ്കൊണ്ട് സധൈര്യം തുറസ്സായ സ്ഥലത്ത് അങ്ങോട്ടുമിങ്ങോട്ടുമുലാത്തി. പക്ഷെ ഏതാനും നിമിഷങ്ങൾക്കകം സെജ്്വിക്ക് വെടിയേറ്റ് മരിച്ചുവീണു.


</doc>
<doc id="229714" url="https://ml.wikipedia.org/wiki?curid=229714" title="കിംഗ്‌ ഫഹദ് ജലധാര">
കിംഗ്‌ ഫഹദ് ജലധാര

ലോകത്തിലെ ഏറ്റവും കൂടുതൽ ഉയരത്തിലുള്ള ജലധാരയാണ് ജിദ്ദയിലെ കിംഗ്‌ ഫഹദ് ജലധാര. ജിദ്ദ ജലധാര എന്നും ഇത് അറിയപ്പെടുന്നു. അൽ ഹംറയിൽ പലസ്തീൻ സ്ട്രീറ്റ് കടലിനോട് ചേരുന്ന ഭാഗത്താണ് ജിദ്ദയിലെ പ്രധാന ആകർഷണമായ കിംഗ്‌ ഫഹദ് ജലധാര സ്ഥിതി ചെയ്യുന്നത്. 

1980ൽ നിർമിച്ച ഈ ജലധാര 312 മീറ്റർ(1024 അടി) ഉയരമുള്ളതാണ്. ഉയരത്തിന്റെ കാര്യത്തിൽ ജിദ്ദ ജലധാര 
ഗിന്നസ് ബുക്കിൽ സ്ഥാനം പിടിച്ചിട്ടുണ്ട്. ചെങ്കടലിലെ ഉപ്പുവെള്ളമാണ് ഇതിൽ ഉപയോഗിക്കുന്നത്. മണിക്കൂറിൽ 375 കിലോമീറ്റർ വേഗതയിൽ വെള്ളം പമ്പ് ചെയ്യുന്ന 3.5 മെഗാവാട്ട് ശക്തിയുള്ള മൂന്നു സെന്ററിഫ്യുജൽ പമ്പുകളും പതിനെട്ടു അനുബന്ധ പമ്പുകളും ഉപയോഗിച്ചാണ് ഈ ജലധാര പ്രവർത്തിക്കുന്നത്. രാത്രി സമയത്ത് ശക്തി കൂടിയ 500 ഓളം വൈദ്യുതിവിളക്കുകൾ ഇതിന്റെ മനോഹാരിത വർദ്ധിപ്പിക്കുന്നു


</doc>
<doc id="229751" url="https://ml.wikipedia.org/wiki?curid=229751" title="ആനച്ചുണ്ട">
ആനച്ചുണ്ട

വഴുതനങ്ങ ബഡ്ഡുചെയ്യാനായി നട്ടുവളർത്തുന്ന ഒരു ചെടിയാണ് ആനച്ചുണ്ട. . അങ്ങനെ വളർത്തുന്ന തൈകൾക്ക് വേരുകളിൽ ഉണ്ടാകുന്ന കീടബാധ ഏൽക്കാറില്ലാത്തതിനാൽ രണ്ടാമത്തെ വർഷവും വിളവെടുക്കാനാവും.


</doc>
<doc id="229754" url="https://ml.wikipedia.org/wiki?curid=229754" title="ഊർപ്പം">
ഊർപ്പം

മധ്യരേഖാപ്രദേശങ്ങളിൽ വ്യാപകമായി കാണുന്ന ഒരു കുറ്റിച്ചെടിയാണ് ഊർപ്പം. . ഇതിനെ ഒരു കളയായി കരുതുന്നുണ്ട്.



</doc>
<doc id="229760" url="https://ml.wikipedia.org/wiki?curid=229760" title="അഷ്ടാംഗസംഗ്രഹം">
അഷ്ടാംഗസംഗ്രഹം

വാഗ്‌ഭടൻ രചിച്ച ഒരു ആയുർവേദ ഗ്രന്ഥമാണ് അഷ്ടാംഗസംഗ്രഹം. ഇതിൽ വിവിധങ്ങളായ ആയുർവേദ ചികിത്സാരീതികളെക്കുറിച്ച് പ്രതിപാദിക്കുന്നു. ആദ്ദേഹത്തിന്റെ തന്നെ അഷ്ടാംഗഹൃദയത്തിനൊപ്പം ഈ പുസ്തകത്തിനെയും ആയുർവേദത്തിന്റെ പ്രാമാണിക ഗ്രന്ഥങ്ങളായി കണക്കാക്കുന്നു. ഏഴാം നൂറ്റാണ്ടിലാണ് ഇതിന്റെ രചനാകാലമെന്ന് വിശ്വസിക്കുന്നു.

അഷ്ടാംഗസംഗ്രഹത്തിന്റെ കർത്താവ് വൃദ്ധവാഗ്ഭടനാണെന്നും അഷ്ടാംഗഹൃദയത്തിന്റെ കർത്താവാകട്ടെ അദ്ദേഹത്തിന്റെ കാലശേഷം ജീവിച്ചിരുന്ന മറ്റൊരു വാഗ്ഭടനാണെന്നും അഭിപ്രായമുണ്ട്. പക്ഷേ, സൂക്ഷ്മമായി പരിശോധിച്ചാൽ രണ്ടു ഗ്രന്ഥങ്ങളും ഒരാളുടേതെന്നു വിചാരിക്കാൻ സഹായകമായ തെളിവുകൾ സുലഭമാണ്. 


</doc>
<doc id="229822" url="https://ml.wikipedia.org/wiki?curid=229822" title="ചേലങ്ങാട്ട് ഗോപാലകൃഷ്ണൻ">
ചേലങ്ങാട്ട് ഗോപാലകൃഷ്ണൻ

പ്രസിദ്ധ മലയാളസിനിമാ ചരിത്രകാരനും ചലച്ചിത്രനിരൂപകനും പത്രപ്രവർത്തകനും ആയിരുന്നു ചേലങ്ങാട്ട് ഗോപാലകൃഷ്ണൻ. 
1108 ഇടവത്തിൽ ചേർത്തലയിലെ ചേലങ്ങാട്ട്‌ വീട്ടിൽ കേശവപിളളയുടെയും അമ്മുക്കുട്ടിയമ്മയുടെയും മകനായി ജനിച്ചു. ബി.എ. വരെ പഠിച്ച ശേഷം പത്രപ്രവർത്തകനായി പ്രവർത്തിച്ചു. ചലച്ചിത്രം, ചരിത്രം, ബാലസാഹിത്യം, നോവൽ, കഥകൾ, തൂലികാ ചിത്രങ്ങൾ, പുനരാഖ്യാനം എന്നീ വിഭാഗങ്ങളിലായി 77 പുസ്തകങ്ങളും രണ്ടായിരത്തിലേറെ ലേഖനങ്ങളും ഇദ്ദേഹം എഴുതിയിട്ടുണ്ട്. തിരക്കഥാകൃത്ത്‌, പ്രൊഡക്‌ഷൻ മേൽനോട്ടക്കാരൻ എന്നീ നിലകളിൽ പ്രവർത്തിച്ചിട്ടുണ്ട്‌. സംസ്‌ഥാന ഫിലിം അവാർഡ്‌ കമ്മറ്റി, ചലച്ചിത്രോപദേശക സമിതി, പൊതുമേഖലാഫിലിം സ്‌റ്റുഡിയോ ഉപദേശക കമ്മറ്റി തുടങ്ങിയവയിൽ അംഗമായിരുന്നു. ജെ.സി. ഡാനിയേൽ സംവിധാനം ചെയ്ത വിഗതകുമാരനാണ് മലയാളത്തിലെ ആദ്യ ചലച്ചിത്രം എന്ന് അംഗീകരിക്കുവാൻ ഇടയായത് ചേലങ്ങാട്ട് ഗോപാലകൃഷ്‌ണന്റെ ശ്രമഫലമായിട്ടാണ്.

സുഹൃത്തുക്കളായിരുന്ന വയലാർ രാമവർമ്മ, ആലപ്പി വിൻസെന്റ് എന്നിവരുമായി ചേർന്ന് സഹകരണാടിസ്‌ഥാനത്തിൽ ആലുവായിൽ അജന്താ ഫിലിം സ്‌റ്റുഡിയോ എന്നൊരു സംരംഭം 1960-ൽ തുടങ്ങി. അതിന്റെ സെക്രട്ടറിയായിരുന്നു ചേലങ്ങാട്ട് ഗോപാലകൃഷ്‌ണൻ. ദീർഘകാലം അസുഖബാധിതനായി കിടന്ന ശേഷം, 2010 ജൂൺ 4-ന് 78-ആമത്തെ വയസ്സിൽ അന്തരിച്ചു.



</doc>
<doc id="229823" url="https://ml.wikipedia.org/wiki?curid=229823" title="ഹോമോ">
ഹോമോ

ഹോമിനിഡ് കുടുംബത്തിൽ പെട്ട ഒരു ജെനുസാണ് ഹോമോ . ആധുനിക മനുഷ്യനും ബന്ധപെട്ട ഉപവർഗ്ഗങ്ങളും ഈ ജെനുസിൽ പെടുന്നു. ഈ ജെനുസിന്റെ തുടകം ഹോമോ ഹാബിലിസ് സിൽ നിന്നും ആണ് , ഉദേശം 2.3 - 2.4 ദശ ലക്ഷം വർഷത്തെ പഴക്കം ഉണ്ട് ഇവയ്ക്ക്. ആസ്ട്രലോപിത്തേക്കസിന്റെ ഏതു സ്പീഷീസിൽ നിന്നും ആണ് ആദ്യ ഹോമോ ആയ ഹോമോ ഹാബിലിസ് ആവിർഭവിച്ചത് എന്നത് ഇന്നും തെളിവുകൾ ഇല്ലാതെ ശേഷിക്കുന്നു .


</doc>
<doc id="229870" url="https://ml.wikipedia.org/wiki?curid=229870" title="ഭൂസംരക്ഷണസമരം-2013">
ഭൂസംരക്ഷണസമരം-2013

കേരളത്തിലെ ഭൂരഹിതരുടെ പ്രശ്നങ്ങൾ പരിഹരിക്കണമെന്നും ഭൂവിനിയോഗത്തിലെ അശാസ്ത്രീയത പരിഹരിക്കണമെന്നും ആവശ്യപ്പെട്ട് സി.പി.ഐ.(എം) ന്റെ നേതൃത്വത്തിൽ രൂപീകരിച്ച ഭൂസംരക്ഷണ സമിതി നടത്തിയ പ്രധാന സമരങ്ങളിലൊന്നാണ് ഭൂസമരം. മിച്ചഭൂമി സർക്കാർ ഏറ്റെടുത്ത് ഭൂരഹിതർക്ക് നൽകണമെന്ന് ആവശ്യപ്പെട്ടുകൊണ്ട് മിച്ചഭൂമിയെന്ന് സി.പി.ഐ.(എം) ചൂണ്ടിക്കാണിക്കുന്ന കേരളത്തിലെ ജില്ലാതലങ്ങളിലെ 14 കേന്ദ്രങ്ങളിലും വിവിധ ഏരിയകളിലെ 129 സ്ഥലങ്ങളിലും 2013 ജനുവരി 1 മുതൽ 16 വരെയാണ് സമരം നടന്നത്. 

1970-കളിലെമിച്ച ഭൂമി സമ­ര­ത്തി­നു ശേ­ഷം ഒറ്റ­പ്പെ­ട്ട ഭൂ­സ­മ­ര­ങ്ങൾ നട­ന്നി­ട്ടു­ണ്ടെ­ങ്കി­ലും ഇത്ര വലിയ ഒരു ഭൂ­സ­മ­രത്തിന് കേ­ര­ളം­ സാക്ഷ്യം വഹിച്ചിട്ടില്ല. ആ­ധു­നിക കേ­ര­ള­ത്തി­നു് അടി­ത്തറ പാ­കി­യ­ത്‌ ഭൂ­പ­രി­ഷ്ക്ക­ര­ണ­മാ­യി­രു­ന്നു. തി­രു­വി­താം­കൂ­റിൽ പത്തൊ­മ്പ­താം നൂ­റ്റാ­ണ്ടി­ന്റെ അവ­സാ­ന­കാ­ല­ത്ത് തന്നെ ഭൂ­പ­രി­ഷ്ക്ക­രണ നട­പ­ടി­കൾ ആരം­ഭി­ച്ചി­രു­ന്നു. 1885-ലെ പട്ടം പ്ര­ഖ്യാ­പ­ന­വും 1896-ലെ ജന്മി-കു­ടി­യാൻ നി­യ­മ­വും ജന്മി­മാ­രെ നി­യ­ന്ത്രി­ക്കു­ന്ന­തി­നും പാ­ട്ട­ഭൂ­മി­യിൽ കു­ടി­യാ­ന്റെ അവ­കാ­ശം ഉറ­പ്പി­ക്കാ­നു­മു­ള്ള നട­പ­ടി­ക­ളാ­യി­രു­ന്നു. അതേ പോ­ലെ, കൊ­ച്ചി­യിൽ 1914-ലെ­യും 1938-ലെ­യും ­കു­ടി­യാൻ നി­യ­മ­ങ്ങൾ, 1943-ലെ വെ­റും­പാ­ട്ട­ക്കാ­രൻ നി­യ­മം എന്നിവ മു­ഖ്യ­മാ­യും പാ­ട്ട­ഭൂ­മി­യിൽ കു­ടി­യാ­ന്റെ അവ­കാ­ശം ഉറ­പ്പി­ക്കാ­നാ­യി­രു­ന്നു­.

ഈ നി­യ­മ­ങ്ങ­ളി­ലൊ­ന്നി­ലും ­കൃ­ഷി­ഭൂ­മി­ കൈ­വ­ശം വെ­ക്കു­ന്ന­തി­നു പരി­ധി­യോ, ഭൂ­ര­ഹിത കർ­ഷ­ക­ത്തൊ­ഴി­ലാ­ളി­ക്ക് ഭൂ­മി നൽ­കു­ന്ന വി­ഷ­യ­മോ കട­ന്നു വന്നി­രു­ന്നേ­യി­ല്ല. ഈ പശ്ചാത്തലത്തിൽ 1957 ഏപ്രിൽ അഞ്ചാം തീ­യ­തി അധി­കാ­ര­ത്തിൽ വന്ന ഇ.എം.എസ്. സർ­ക്കാർ ഏപ്രിൽ പതി­നൊ­ന്നി­ന് കുടി ഒഴി­പ്പി­ക്ക­ലു­കൾ അടി­യ­ന്തി­ര­മാ­യി തട­യുന്ന­താ­യി ഒരു ഓർഡിനൻസ് കൊണ്ടുവന്നു. ഈ ഓർ­ഡി­നൻ­സു് 1957-ൽ തന്നെ കേരള ഒഴിപ്പിക്കൽ നിരോധന നടപടിക്രമ നിയമം 1957 (Kerala Stay of Eviction Proceedings Act) ആക്കി പാ­സാ­ക്കു­ക­യും ചെ­യ്തു. ഇതേ തു­ടർ­ന്ന്, സമ­ഗ്ര­മായ ഭൂ­പ­രി­ഷ്ക്ക­രണ നി­യ­മം പാ­സാ­ക്കാ­നു­ള്ള നട­പ­ടി­ക­ളും ചർ­ച്ച­ക­ളും ആരം­ഭി­ച്ചു­. ഇപ്രകാരം പാസ്സാക്കപ്പെട്ട ഭൂപരിഷ്കരണ നിയമത്തിൽ ഒരു കുടുംബത്തിന് കൈവശം വെയ്കാവുന്ന ഭൂമിയുടെ പരമാവധി പരിധി നിശ്ചയിച്ചിരുന്നു. ഇതിനുപരിയായി വ്യക്തികളുടെ കൈവശമിരിക്കുന്ന ഭൂമി സർക്കാർ ഏറ്റെടുക്കണമെന്നായിരുന്നു നിയമത്തിലെ വ്യവസ്ഥ. എന്നാൽ ഇപ്രകാരം ഭൂമി ഏറ്റെടുക്കാതിരുന്നതിനെ തുടർന്ന് ഇപ്പോഴും ഏക്കറുകണക്കിന് ഭൂമി വ്യക്തികളുടെ കൈവശമിരിക്കുന്നു എന്ന ആരോപണമുന്നയിച്ചാണ് സി.പി.ഐ.(എം) ഭൂസമരം നടത്തിയത്. 
ഭൂപ്രശ്നത്തിൽ പരിഹാരം ആവശ്യപ്പെട്ടുള്ള പ്രചാരണ - പ്രക്ഷോഭ പ്രവർത്തനങ്ങൾ സംഘടിപ്പിക്കുന്നതിനായി സി.പി.ഐ (എം) അനുകൂല സംഘടനകളായ ആദിവാസി ക്ഷേമ സമിതി, പട്ടികജാതി ക്ഷേമ സമിതി, കേരള സംസ്ഥാന കർഷകത്തൊഴിലാളി യൂണിയൻ, കേരള കർഷക സംഘം എന്നിവ ചേർന്ന് രൂപംകൊടുത്ത സംവിധാനമാണ് ഭൂസംരക്ഷണ സമിതി. 


</doc>
<doc id="230017" url="https://ml.wikipedia.org/wiki?curid=230017" title="ഇരിങ്ങാലക്കുട രൂപത">
ഇരിങ്ങാലക്കുട രൂപത

സീറോ മലബാർ കത്തോലിക്കാ സഭയുടെ ഭാഗമായ തൃശ്ശൂർ അതിരൂപതയുടെ കീഴിലുള്ള (suffragan diocese) രുപതയാണ് ഇരിങ്ങാലക്കുട രൂപത. പോൾ ആറാമൻ മാർപാപ്പയുടെ "Bull Trichurensis Eparchiae" എന്ന ഉത്തരവിൻ പ്രകാരം 22 ജൂൺ 1978-നാണ് ഈ രൂപത സ്ഥാപിതമായത്. തൃശ്ശൂർ രൂപതയുടെ കീഴിലുണ്ടായിരുന്ന തൃശ്ശൂർ ജില്ലയുടെ തെക്ക് ഭാഗവും എറണാകുളം ജില്ലയുടെ വടക്ക് ഭാഗവും ചേർത്ത് തൃശ്ശുർ ജില്ലയിലെ ഇരിങ്ങാലക്കുട പട്ടണം ആസ്ഥാനമായി ഇരിങ്ങാലക്കുട രൂപത രൂപീകരിച്ചു. ഇരിങ്ങാലക്കുട രുപതയുടെ കീഴിൽ 10 ഫൊറോന പള്ളികളിലായി 153 ഇടവക പള്ളികളുണ്ട്.





</doc>
<doc id="230138" url="https://ml.wikipedia.org/wiki?curid=230138" title="പ്രൊഫസർ യശ്പാൽ">
പ്രൊഫസർ യശ്പാൽ

പ്രമുഖ ഇന്ത്യൻ ശാസ്ത്രജ്ഞനും ശാസ്ത്ര പ്രചാരകനും അധ്യാപകനും നാഷണൽ കരിക്കുലം ഫ്രെയിംവർക്ക് കമ്മിറ്റി ചെയർമാനും ആയിരുന്നു പ്രൊഫ. യശ്പാൽ (26 നവംബർ 1926- 24 ജൂലൈ 2017). യു.ജി.സി മുൻചെയർമാൻ കൂടിയാണ്.

ഇന്നത്തെ പാകിസ്താനിൽ ഉൾപ്പെടുന്ന ബ്രിട്ടീഷ് ഇന്ത്യയിലെ, അവിഭക്ത പഞ്ചാബിലെ ചെനാബ് നദിയുടെ കിഴക്കേ കരയിലുള്ള ജാംഗിൽ(Jhang)1926 നവംബർ 26-നാണ് യശ്പാൽ ജനിച്ചത്. 
വിദ്യാഭ്യാസകാലത്ത്, പെരും തലയൻ എന്നർത്ഥമുള്ള മോട്ടോർ സിർ എന്നായിരുന്നുവത്രെ യശ്പാലിന്റെ ഇരട്ടപ്പേര്. മധ്യപ്രദേശിലെ ജബൽപ്പൂരിലെ സ്കൂൾ വിദ്യാഭ്യാസത്തിനു ശേഷം നാട്ടിലേക്ക് തിരിച്ച യശ്പാൽ ഫൈസലാബാദിൽ കോളേജ് പഠനം ആരംഭിച്ചു. കടുത്തടൈഫോയിഡ് ബാധയെത്തുടർന്ന് ഒരു വർഷക്കാലം വായനയും സ്വയം പഠനവുമായി വീട്ടിലിരുപ്പായി. അക്കാലത്താണ് അദ്ദേഹം ദേശീയ പ്രസ്ഥാനത്തെ അറിയുന്നതും പരന്ന വായനയുടെ വാതായനം തുറക്കുന്നതും. ഈസ്റ്റ് പഞ്ചാബ് സർവ്വകലാശാലയിൽ ഫിസിക്സ് ബി.എസ്സ്.സി. ഓണേഴ്സിന് പഠിക്കുന്ന സമയത്താണ് ഇന്ത്യാ വിഭജനം നടക്കുന്നത്. ആ സമയത്ത് മാസങ്ങളോളം യശ്പാൽ അഭയാർത്ഥി ക്യാമ്പിൽ വളണ്ടിയർ പ്രവർത്തനം നടത്തി. തുടർന്ന് അദ്ദേഹത്തിന്റെയും അഭയാർത്ഥികളായ മറ്റു വിദ്യാർത്ഥികളുടേയും പഠനം തുടരുവാനായി ഈസ്റ് പഞ്ചാബ് യൂണിവേഴ്സിറ്റിയുടെ ഒരു ക്യാമ്പസ് ആരംഭിച്ചു. എം.എസ്.സി പഠനവും അവിടെത്തന്നെ തുടർന്നു. <br>
എം.എസ്.സി പൂർത്തിയാക്കുന്നതിനു മുമ്പാണ് യശ്പാൽ ബോംബെയിലെ ടാറ്റ ഇൻസ്റ്റിറ്റ്യൂട്ട് ഓഫ് ഫണ്ടമെൻറൽ റിസർച്ചിൽ TIFR ചേരുന്നത്. എം.എസ്.സി- യ്ക്ക് അദ്ദേഹം ചെയ്യുന്ന ഗവേഷണ പ്രവർത്തനത്തിന്റെ പ്രാധാന്യം പരിഗണിച്ചു കൊണ്ട്, എം.എസ്.സി പൂർത്തിയാക്കും മുമ്പേ തന്നെ യശ്പാലിനെ ഗവേഷണ വിദ്യാർത്ഥിയായി TIFR ൽ പ്രവേശിപ്പിക്കുകയായിരുന്നു. അവിടെ പ്രശസ്തനായ ബർനാഡ് പീറ്റേഴ്സിന്റെ കീഴിൽ കോസ്മിക് രശ്മികളെക്കുറിച്ച് നടത്തിയ ഗവേഷണമാണ്, അദ്ദേഹത്തിന്റെ ദീർഘകാല ഗവേഷണ പ്രവർത്തനങ്ങളുടെ തുടക്കമായത്.<br>
കോസ്മിക് രശ്മികളെക്കുറിച്ച് പഠിക്കുന്നതിനുള്ള ഉപകരണങ്ങളടങ്ങിയ ബലൂണുകൾ ഉയരത്തിൽ പറത്തിയുള്ള ഗവേഷണത്തിലായിരുന്നു തുടക്കം.ഇന്ത്യയിൽ ഇത്തരമൊരു ഗവേഷണം ഇതാദ്യമായിരുന്നു.<br>
1954-ൽ TIFR യശ്പാലിനെ ഗവേഷണ പഠനത്തിനായി MIT യിലേക്ക് നിയോഗിച്ചു. കയോൺ എന്ന് വിളിക്കപ്പെടുന്ന Kകണികകളുമായും, കണികാ മിശ്രണ സിദ്ധാന്തത്തിന് പ്രായോഗികമായ തെളിവുകൾ ശേഖരിക്കുന്നതുമായും ബന്ധമുള്ളതായിരുന്നു അവിടെ അദ്ദേഹത്തിന്റെ പ്രധാന പഠനങ്ങൾ.
ദീർഘകാലം ദൂരദർശനിൽ ടേണിംഗ് പോയിന്റ് എന്ന ശ്രദ്ധേയമായ ശാസ്ത്രപരിപാടി അവതരിപ്പിച്ചു. ജവഹർലാൽ നെഹ്റു യൂണിവേഴ്സിറ്റിയുടെ ചാൻസലറായും പ്രവർത്തിച്ചു. 2017 ജൂലൈ 24ന് നോയിഡയിലെ വസതിയിൽ നിര്യാതനായി. 

ബോംബെയിൽ (ഇന്ന് മുംബൈ) സ്ഥിതിചെയ്യുന്ന ടാറ്റ ഇൻസ്റ്റിറ്റ്യൂട്ട് ഓഫ് ഫണ്ടമെന്റൽ റിസർച്ചിൽ (TIFR) കോസ്മിക് റേ ഗ്രൂപ്പിലെ ഒരംഗമായാണ് യശ്പാൽ തന്റെ തൊഴിൽ ജീവിതം ആരംഭിക്കുന്നത്. അദ്ദേഹം പി.എച്ച്.ഡി എടുക്കാനായി മസാച്ചുസെറ്റ്സ് ഇൻസ്റ്റിറ്റ്യൂട്ട് ഓഫ് ടെക്കനോളജി യിലേക്ക് പോകുകയും, ശേഷം TIFR -ലേക്ക് തന്നെ തിരിച്ചുവരുകയും ചെയ്തു, 1983വരെ യശ്പാൽ അവിടെയായിരുന്നു.
1972-ൽ ഇന്ത്യൻ സർക്കാർ ബഹിരാകാശ നിയന്ത്രണബോർ‍ഡ് (ഡിപ്പാർട്ട്മെന്റ് ഓഫ് സ്പേസ്) രൂപീകരിക്കുകയും, ഒരു സ്വതന്ത്ര ബഹിരാകാശ പദ്ധതിക്ക് തുടക്കമിടുകയും ചെയ്തു. 1973 അഹമ്മദാബാദിൽ രൂപീകരിച്ച ഈ പുതിയ സ്പേസ് അപ്പ്ലിക്കേഷൻ സെന്ററിന്റെ ഡയറക്ടറായി ചുമതലയേറ്റത് യശ്പാലായിരുന്നു. അതേസമയത്തുതന്നെ അദ്ദേഹം TIFR-ൽ തന്നെ തുടരുകയും ചെയ്തു. 

സെക്കന്റ് യുണൈറ്റഡ് നാഷൻ കോൺഫറൻസ് ഓൺ പീസ്ഫുൾ യൂസെസ് ഓഫ് ഔട്ടർ സ്പേസിന്റെ ജെനറൽ സെക്ക്രട്ടറിയായി ചുമതലയേറ്റതിന് ശേഷം (1981-82 )യശ്പാലിന്റെ ഇന്ത്യയിലെ അസൈൻമെന്റുകളും, റിസർച്ചും ആരംഭിച്ചുതുടങ്ങി. യൂണിവേഴ്സിറ്റി ഓഫ് ഗ്രാന്റ്‍സ് കമ്മീഷനിൽ (യു.ജി.സി) ചെയർമാനയതിന് ശേഷം അദ്ദേഹം ഡിപ്പാർട്ട്മെന്റ് ഓഫ് സയൻസ് ആന്റ് ടെക്കനോളജിയിൽ ചീഫ് കൺസൾട്ടന്റായും, പ്ലാനിംഗ് കമ്മീഷനിൽ സെക്ക്രട്ടറിയായും പ്രവർത്തിച്ചു. യു.ജി.സിയുടെ ചെയർമാനായിരിക്കുന്ന കാലത്ത് അദ്ദേഹം യു.ജി.സി തന്നെ നിർമ്മിച്ച നൂക്ലിയസ് സയൻസ് സെന്റർ , ന്യൂഡെൽഹിയുടെ മാതൃകയിലുള്ള ഇൻസ്റ്റിറ്റ്യൂഷന്റെ നിർമ്മാണത്തിൽ പ്രധാന പങ്ക് വഹിച്ചു. 
ഇതിന്റെ കാഴ്ചപ്പാടനുസരിച്ചാണ് പിന്നീട് ഇന്റർ യൂണിവേഴ്സിറ്റി സെന്റർ ഓഫ് ആസ്റ്റ്രോണമി ആന്റ് ആസ്റ്റ്രോ ഫിസിക്ക്സ് (IUCAA) പോലുള്ളവ ഉയർന്നുവന്നത്. 

യു.എൻ അഡ്വൈസറി കമ്മിറ്റി ഓൺ സയൻസ് ആന്റ് ടെക്കനോളജി ഫോർ ഡെവലപ്പ്മെന്റ്, സൈന്റിഫിക് കൗൺസിൽ , ഇന്റർനാഷ്ണൽ സെന്റർ ഫോർ തിയററ്റിക്കൽ ഫിസിക്ക്സ്, ട്രസ്റ്റി ആന്റ് എക്സിക്ക്യൂട്ടീവ് കമ്മിറ്റി ആന്റ് യുണൈറ്റഡ് നാഷൻസ് യൂണിവേഴ്സിറ്റി എന്നിവയിലൊക്കെ യശ്പാൽ അംഗമായിരുന്നു.

കൂടാതെ അദ്ദേഹം 1980 -81 കാലഘട്ടത്തിൽ ഇന്റർനാഷ്ണൽ യൂണിയൻ ഓഫ് പ്യുവർ ആന്റ് അപ്പ്ലൈഡ് ഫിസിക്ക്സ് ഇന്ത്യൻ നാഷ്ണൽ സയൻസ് അക്കാദമി -യുടെ വൈസ് പ്രസിഡന്റായിരുന്നു..

ജവഹർലാൽ നെഹ്റു യൂണിവേഴ്സിറ്റി ചാൻസലർ (2007-2012) കൂടി ആയിരുന്നു അദ്ദേഹം.

സ്ക്കൂൾ വിദ്യഭ്യാസത്തിൽ യശ്പാലിന്റെ ഇടപെടലുകൾ 1970 -കൾക്കുമുമ്പായിരുന്നു. അപ്പോഴാണ് പുതിയ ഹോഷങ്കബാദ് സയൻസ് ടീച്ചിംഗ് പ്രോഗ്രാം നടത്തിയത്.

1993-ൽ ഇന്ത്യൻ സർക്കാരുടെ മിനിസ്റ്ററി ഓഫ് ഹ്യൂമൻ റിസോർസ് ഡെവലപ്പ്മെന്റ് യശ്പാലിനൊടൊപ്പം ഒരു അഡ്വൈസറി കമ്മിറ്റി രൂപീകരിച്ചു. സ്ക്കൂൾ കൂട്ടിളുടെ സാമ്പത്തിക മാനസിക പ്രശ്നങ്ങളെക്കുറിച്ചായിരുന്നു അത്. അന്ന് കമ്മിറ്റി രൂപികരിച്ച "ലേർണിംഗ് വിത്തൗട്ട് ബേർഡൻ" എന്ന് പേര് നൽകിയ റിപ്പോർട്ടാണ് ഇന്നത്തെ ഇന്ത്യൻ വിദ്യഭ്യാസത്തിന്റെ അടിത്തറ.

നാഷ്ണൽ കൗൺസിൽ ഓഫ് എഡ്യുക്കേഷ്ണൽ റിസർച്ച് ആന്റ് ട്രെയിനിംഗ് നാഷ്ണൽ കരികുലം ഫ്രെയിംവർക്കിന്റെ രൂപീകരണത്തിന് കമ്മിറ്റിയെ നിയന്ത്രിക്കാൻ നിയമിച്ചത് യശ്പാലിനെയായിരുന്നു. "ലേർണിംഗ് വിത്തൗട്ട് ബേർഡൻ" എന്ന് റിപ്പോർട്ടിന്റ് അടിസ്ഥാനത്തിലായിരുന്നു കരികുലം നിർമ്മിച്ചത്..

2009-ൽ യശ്പാലിനെ ചെയർമാനാക്കി MHRD ഉയർന്ന വിദ്യാഭ്യാസ വകുപ്പിൽ ഒരു കമ്മിറ്റി ഉണ്ടാക്കി. ഇന്ത്യയിലെ ഉയർന്ന വിദ്യാഭ്യാസ മേഖല എങ്ങനെപോകുന്നു എന്ന് നിരീക്ഷിക്കാനായിരുന്നു അത്. അതിന്റെ റിപ്പോർട്ടിൽ ഘടനാപരമായി ഇതിൽ കുറച്ച് മാറ്റങ്ങൾ വരുത്തണമെന്ന് ആവശ്യപ്പെട്ടു. പക്ഷെ ഈ റിപ്പോർട്ടിന്റെ അടിസ്ഥാനത്തിൽ സർക്കാർ നടപടികൾ എടുക്കുമോയെന്ന് സംശയമുണ്ടായിരുന്നു.

2009 , ജൂൺ 24-ന് അദ്ദേഹം റിന്നോവേഷൻ ആന്റ് റീജുവനേഷൻ ഓഫ് ഹൈയ്യർ എഡ്യുക്കേഷൻ ഇൻ ഇന്ത്യ എന്ന റിപ്പോർട്ട് മിനിസ്റ്ററി ഓഫ് ഹ്യൂമൻ റിസോർസ് ഡെവലപ്പ്മെന്റിന് കൈമാറി.

അദ്ദേഹം ദീർഘകാലം ദൂരദർശനിൽ ടേണിംഗ് പോയിന്റ് എന്ന ശ്രദ്ധേയമായ ശാസ്ത്രപരിപാടി അവതരിപ്പിച്ചിരുന്നു.

പ്രയാധിക്യം മൂലം അദ്ദേഹം ഉത്തർപ്രദേശിലെ നോയിഡയിൽ വച്ച് , 2017 ജൂലൈ 24-ന് യശ്പാൽ നിര്യാതനായി.

അന്തവിശ്വാസങ്ങളെ ശക്തമായി എതിർക്കുകയും, ശാസ്ത്രത്തെ കൂടുതൽ സ്നേഹച്ചിരുന്നു ഒരു നിരീശ്വരവാദിയായിരുന്നു അദ്ദേഹം.



</doc>
<doc id="230217" url="https://ml.wikipedia.org/wiki?curid=230217" title="രഘുനാഥ് മൊഹാപത്ര">
രഘുനാഥ് മൊഹാപത്ര

പ്രമുഖനായ ഭാരതീയ ശിൽപ്പിയും ആർക്കിടെക്റ്റുമാണ് രഘുനാഥ് മൊഹാപത്ര. ഒറീസ്സ സ്വദേശിയാണ്.

ഒറീസ്സയിലെ പുരിയിൽ ജനിച്ചു ശിൽപ്പികളുടെ കുടുംബത്തിൽ ജനിച്ചു. എട്ടാം ക്സാസ് വരെ പഠിച്ചു. പാർലമെന്റിലെ നടു ഹാളിൽ സ്ഥാപിച്ചിട്ടുള്ള ആറടി വലിപ്പമുള്ള ശിൽപ്പത്തിന്റെ നിർമ്മിതിയോടെ ശ്രദ്ധേയനായി.

2018 ൽ രാജ്യസഭാംഗമായി നിർദേശം ചെയ്യപ്പെട്ടു.



</doc>
<doc id="230240" url="https://ml.wikipedia.org/wiki?curid=230240" title="ബൈനോസെറടോപ്സ്">
ബൈനോസെറടോപ്സ്

സെറാടോപിയ എന്ന കുടുംബത്തിൽ പെട്ട ദിനോസർ ആണ് ബൈനോസെറടോപ്സ്. അന്ത്യ ക്രിറ്റേഷ്യസ് കാലത്ത് ജീവിച്ചിരുന്നവയാണ് ഇവ. ഫോസ്സിൽ കണ്ടു കിട്ടിയിടുള്ളത് മംഗോളിയയിൽ നിന്നും ആണ് . 2003ൽ ആണ് ഈ ജെനുസിന്റെ വർഗ്ഗികരണം നടന്നത്. പേരിന്റെ അർഥം ഏകദേശം വരിക മലയിൽ ഉള്ള മുഖത്ത് കൊമ്പുള്ളവൻ എന്നാണ്.(ബൈനോ :മല, പർവതം, സെറ : കൊമ്പുള്ള, ടോപ്സ് :മുഖം)

തത്തകളുടെ പോലെയുള്ള ഒരു ചുണ്ടായിരുന്നു ഇവയ്ക്ക്. മറ്റു സെറാടോപിയ ദിനോസറുകളെ പോലെ സസ്യഭോജി ആയ ഇവ ഇതുപയോഗിച്ച് ഇവ ജീവിച്ചിരുന്ന കാലത്ത് സമൃദ്ധമായ കോൻ, പൈൻ എന്നി സസ്യങ്ങൾ ആയിരിക്കണം ഭക്ഷിച്ചിട്ടുണ്ടാവുക എന്ന് കരുതപ്പെടുന്നു.




</doc>
<doc id="230241" url="https://ml.wikipedia.org/wiki?curid=230241" title="എസ്.എച്ച്. റാസ">
എസ്.എച്ച്. റാസ

വിഖ്യാതനായ ഇന്ത്യൻ ചിത്രകാരനാണ് സെയ്ദ് ഹൈദർ റാസ എന്ന എസ്.എച്ച്. റാസ(22 ഫെബ്രുവരി 1922 - 23 ജൂലൈ 2016). പത്മശ്രീ, പത്മവിഭൂഷൺ, പത്മഭൂഷൺ ബഹുമതികൾ ലഭിച്ചിട്ടുണ്ട്. എസ്.എച്ച്. റാസ 2007 ൽ വരച്ച 'മഹാഭാരത' എന്ന ചിത്രത്തിന് 1.05 കോടി രൂപ പ്രതിഫലം ലഭിച്ചിരുന്നു.
മധ്യപ്രദേശിലെ മാണ്ഡ്ല ജില്ലയിലെ ബാബറിയയിൽ ജനിച്ചു. നാഗ്പൂർ ആർട്സ് സ്കൂളിലും ജെ.ജെ.സ്കൂൾ ഓഫ് ആർട്സിലും ചിത്രകല പഠിച്ചു. എം എഫ് ഹുസൈൻ, എഫ് എൻ സൂസ, കെ എച്ച് ആറാ തുടങ്ങിയ ചിത്രകാരന്മാർക്കൊപ്പം ബോംബെ പുരോഗനകലാസംഘത്തിന് റാസ അടിത്തറ പാകി. 1950 - 53 കാലത്ത് ഫ്രഞ്ച് സ്കോളർഷിപ്പോടെ ഇ കോൾ നാഷണൽ സുപ്പീരിയർ ഡെസ് ബ്യൂക്ക്സ് ആർട്സിൽ ഉന്നത പരിശീലനം നേടി. പാശ്ചാത്യ രാജ്യങ്ങളിലടക്കം ധാരാളം പ്രദർശനങ്ങൾ നടത്തി.2015ൽ ഫ്രഞ്ച് സർക്കാർ പരമോന്നത സിവിലിയൻ പുരസ്കാരമായ കമാൻഡർ ഓഫ് ലീജിയൻ ദി ഓണർ പുരസ്കാരം സമ്മാനിച്ചു. പാരിസിലെ സഹപാഠിയും പിൽകാലത്ത് ശിൽപിയുമായിരുന്ന ജനീൻ മോൻഗില്ലറ്റായിരുന്നു ജീവിത സഖി. 
ദീർഘകാലം ഫ്രാൻസിലായിരുന്നെങ്കിലും ഇന്ത്യൻ പൌരത്വം ഉപേക്ഷിച്ചിരുന്നില്ല. 2011ൽ ഭാര്യയുടെ മരണാനന്തരം ഇന്ത്യയിൽ മടങ്ങിയെത്തി. യുവതലമുറയിലെ ചിത്രകാരന്മാരെ പ്രോത്സാഹിപ്പിക്കാൻ അദ്ദേഹം റാസ ഫൌണ്ടേഷൻ തുടങ്ങി. 
1970കളിലെ രചനകൾ മുതലാണ് റാസ പെയിന്റിംഗുകളിൽ 'ബിന്ദു'പ്രത്യക്ഷപ്പെടാൻ തുടങ്ങിയത്. നിറങ്ങളുടെ ഭക്തി എന്നാണ് ബിന്ദുവിനെക്കുറിച്ച് അദ്ദേഹം പറഞ്ഞത്. രാമ രാമ രാമ എന്നോ അല്ലാഹു അല്ലാഹു എന്നോ ജപിക്കുന്നത് പോലെയാണ് നിറങ്ങളിലെ ബിന്ദു എന്ന് അദ്ദേഹം പറഞ്ഞിരുന്നു. സ്കൂൾ ക്ലാസുകളിൽ വികൃതിയായിരുന്ന റാസയുടെ മനസ്സിനെ അടക്കിയിരുത്താൻ ടീച്ച‌ർ നൽകിയ ശിക്ഷ, ഭിത്തിയിൽ അടയാളപ്പെടുത്തിയ ബിന്ദുവിൽ നോക്കി ഏകാഗ്രമായിരിക്കാനുള്ള ആജ്ഞയായിരുന്നു. ഇതാണ് തന്റെ രചനകളിൽ ആവർത്തിച്ചു വരുന്ന ബിന്ദുവിന്റെ പിന്നിലെന്ന് അദ്ദേഹം അനുസ്മരിച്ചിട്ടുണ്ട്. 

'പുരുഷ് -പ്രകൃതി', 'നാരി' തുടങ്ങിയവ പ്രശസ്ത ചിത്രങ്ങളാണ്. 'സൗരാഷ്ട്ര' എന്ന ചിത്രം 16.42 കോടി രൂപയ്ക്കും 'ലാ ടെറി' എന്ന ചിത്രം വിറ്റത് 18.61 കോടി രൂപയ്‌ക്കും വിറ്റു.

(French and English Edition. Lithographs edited by Éditions de la Différence, Paris)


</doc>
<doc id="230259" url="https://ml.wikipedia.org/wiki?curid=230259" title="വൈൽഡ് ലൈഫ് ഇൻസ്റ്റിറ്റ്യൂട്ട് ഓഫ് ഇന്ത്യ">
വൈൽഡ് ലൈഫ് ഇൻസ്റ്റിറ്റ്യൂട്ട് ഓഫ് ഇന്ത്യ

കേന്ദ്ര സർക്കാറിന്റെ വനം പരിസ്ഥിതി മന്ത്രാലയത്തിനു കീഴിൽ പ്രവർത്തിക്കുന്ന സ്വയംഭരണാധികാരമുള്ള ഒരു സ്ഥാപനമാണ് വൈൽഡ് ലൈഫ് ഇൻസ്റ്റിറ്റ്യൂട്ട് ഒഫ് ഇൻഡ്യ("Wildlife Institute of India"' (WIIഎന്ന് ചുരുക്കെഴുത്ത്)). ഉത്തരാഖണ്ഡിലെ ഡെറാഡൂണാണ് WII-യുടെ ആസ്ഥാനം. 1982-ലാണ് ഇത് സ്ഥാപിതമായത്. 

വനസംബന്ധമായ നിരവധി വിഷയങ്ങളിൽ ഈ സ്ഥാപനം പഠനങ്ങളും ഗവേഷണങ്ങളും നടത്തുന്നു. ജൈവവൈവിധ്യം, വംശനാശം നേരിടുന്ന ജീവികൾ, കാലാവസ്ഥാ വ്യതിയാനം, പാരിസ്ഥിതിക വികസനം തുടങ്ങിയവ ഈ സ്ഥാപനത്തോടനുബന്ധിച്ചുള്ള ചില പഠനവിഷയങ്ങളാണ്.



Legislation from Official website of: Government of India, Ministry of Environment & Forests



</doc>
<doc id="230266" url="https://ml.wikipedia.org/wiki?curid=230266" title="ഇന്ത്യൻ ഇൻസ്റ്റിറ്റ്യൂട്ട് ഓഫ് ഫോറസ്റ്റ് മാനേജ്‌മെന്റ്">
ഇന്ത്യൻ ഇൻസ്റ്റിറ്റ്യൂട്ട് ഓഫ് ഫോറസ്റ്റ് മാനേജ്‌മെന്റ്

മധ്യപ്രദേശിലെ ഭോപ്പാൽ ആസ്ഥാനമാക്കി കേന്ദ്ര വനം പരിസ്ഥിതി മന്ത്രാലയത്താൽ സ്ഥാപിതമായ ഒരു സ്വയം ഭരണാധികാരമുള്ള ഒരു സ്ഥാപനമാണ് ഇന്ത്യൻ ഇൻസ്റ്റിറ്റ്യൂട്ട്സ് ഓഫ് ഫോറസ്റ്റ് മാനേജ്‌മെന്റ്(Indian Institute of Forest Management, IIFM) സ്വീഡിഷ് ഇന്റെർനാഷണൽ ഡെവലപ്മെന്റ് കോർപ്പറേഷൻ ഏജൻസിയുടേയും(SIDA) ഐ.ഐ.എം അഹമ്മദാബാദിന്റെയും സഹായത്തോടുകൂടെയാണ് ഇന്ത്യൻ ഇൻസ്റ്റിറ്റ്യൂട്ട്സ് ഓഫ് ഫോറസ്റ്റ് മാനേജ്‌മെന്റ് സ്ഥാപിതമായത്. വനവിഭങ്ങളെ ശാസ്ത്രീയമായ് കൈകാര്യം ചെയ്യലും വനചൂഷണം കുറയ്ക്കലുമാണ് ഈ സ്ഥാപനത്തിന്റെ പ്രധാന ലക്ഷ്യങ്ങൾ.



</doc>
<doc id="230268" url="https://ml.wikipedia.org/wiki?curid=230268" title="ഇന്ത്യയിലെ നിശാശലഭങ്ങളുടെ പട്ടിക">
ഇന്ത്യയിലെ നിശാശലഭങ്ങളുടെ പട്ടിക

ഇന്ത്യയിൽ കാണപ്പെടുന്ന നിശാശലഭങ്ങളുടെ പട്ടികയാണിത്. ഇന്ത്യയിലാകെ 10,000-ത്തോളം ഇനം നിശാശലഭങ്ങളുണ്ടെന്നാണ് കണക്കാക്കിയിരിക്കുന്നത്. അവയുൾപ്പെറ്റുന്ന കുടുംബങ്ങളുടെ പേര് താഴെ ചേർക്കുന്നു






</doc>
<doc id="230271" url="https://ml.wikipedia.org/wiki?curid=230271" title="ഇന്ത്യയിലെ തുമ്പികളുടെ പട്ടിക">
ഇന്ത്യയിലെ തുമ്പികളുടെ പട്ടിക

ഇന്ത്യയിൽ കാണപ്പെടുന്ന തുമ്പിവർഗ്ഗത്തിൽപ്പെടുന്ന ജീവികളുടെ ഒരു പട്ടികയാണ് താഴെ ചേർക്കുന്നത്.
































</doc>
<doc id="230284" url="https://ml.wikipedia.org/wiki?curid=230284" title="സൗത്ത് ഏഷ്യൻ സൂ അസോസിയേഷൻ ഫോർ റീജിയണൽ കോ-ഓപ്പറേഷൻ">
സൗത്ത് ഏഷ്യൻ സൂ അസോസിയേഷൻ ഫോർ റീജിയണൽ കോ-ഓപ്പറേഷൻ

ദക്ഷിണേഷ്യയിലെ മൃഗശാലകൾക്കും അക്വേറിയങ്ങൾക്കും വേണ്ടി പ്രവർത്തിക്കുന്ന ഒരു സംഘടനയാണ് സൗത്ത് ഏഷ്യൻ സൂ അസോസിയേഷൻ ഫോർ റീജിയണൽ കോ-ഓപ്പറേഷൻ (South Asian Zoo Association for Regional Cooperation അല്ലെങ്കിൽ(SAZARC)). 2000-മാണ്ടിൽ ആഗസ്ത് 4൹ നേപ്പാളിലെ കാഠ്മണ്ഡു മൃഗശാലയിൽ വെച്ച് സൂ ഔട്രീച് ഒർഗനൈസേഷന്റെ ആഭിമുഖ്യത്തിൽ നടന്ന ആദ്യത്തെ സമ്മേളനത്തെതുടർന്നാണ് ഈ സംഘടന ജന്മംകൊള്ളുന്നത്. 2004ൽ SAZARC, വേൾഡ് അസോസിയേഷൻ ഫോർ സൂസ് ആൻഡ് അക്ക്വേറിയംസ്-ൽ അംഗത്വം ലഭിച്ചു . 

SAZARC വാർഷിക സമ്മേളനങ്ങളുടെ പട്ടികയാണ് താഴെ





</doc>
<doc id="230285" url="https://ml.wikipedia.org/wiki?curid=230285" title="തോടകൻ">
തോടകൻ

അദ്വൈതചിന്തകനായിരുന്ന ആദിശങ്കരന്റെ നാല് പ്രധാന ശിഷ്യന്മാരിൽ ഒരുവനാണു് തോടകൻ. ബദരീനാഥിൽ ശങ്കരൻ സ്ഥാപിച്ച ജ്യോതിർമഠത്തിന്റെ ആദ്യത്തെ ആചാര്യൻ ഇദ്ദേഹമാണു്. തൃശൂരിലെ വടക്കേമഠം സ്ഥാപിച്ചതും തോടകാചാര്യനാണെന്നു് വിശ്വസിക്കുന്നു. തോടക വൃത്തത്തിൽ ശങ്കരനെ സ്തുതിച്ചുകൊണ്ട് തോടകാഷ്ടകം എഴുതിയത് തോടകാചാര്യരാണു്. ആനന്ദഗിരി എന്ന പേരിലും ഇദ്ദേഹം അറിയപ്പെടാറുണ്ട്.
തോടകാചാര്യർക്ക് മറ്റു ശിഷ്യന്മാരെക്കാളും അറിവ് കുറവായിരുന്നുവത്രെ. ഒരിക്കൽ ബ്രഹ്മസൂത്രത്തെ കുറിച്ച് പഠിപ്പിക്കാൻ സമയം വൈകുന്നുവല്ലോ എന്ന് മറ്റുള്ള ശിഷ്യർ ചോദിച്ചപ്പോൾ തോടകാചാര്യർ എത്തിയിട്ടില്ലല്ലോ, വന്നിട്ടാകാം എന്ന് പറഞ്ഞുവത്രെ. തോടകാചാര്യർക്ക് പകരം ചുമരായിക്കോട്ടെ എന്ന് പത്മപാദർ പറഞ്ഞു. അതിൽ ഒളിഞ്ഞിരിക്കുന്ന പരിഹാസം മനസ്സിലാക്കിയ ശങ്കരാചാര്യർ തോടകാചാര്യരെ അനുഗ്രഹിച്ചു എന്നും അതിന്റെ ഫലമായി തുണി അലക്കി മടങ്ങി വരികയായിരുന്ന തോടകാചാര്യർ ശ്ലോകം ചമച്ചു അത് ചൊല്ലി വന്നു എന്നും അത് കണ്ട് പത്മപാദർ അത്ഭുതപ്പെട്ടു എന്നു ഐതിഹ്യം ആ കൃതിയാണത്രെ തോടകാഷ്ടകം 


</doc>
<doc id="230288" url="https://ml.wikipedia.org/wiki?curid=230288" title="പദ്മപാദൻ">
പദ്മപാദൻ

അദ്വൈതചിന്തകനായിരുന്ന ആദിശങ്കരന്റെ നാല് പ്രധാന ശിഷ്യന്മാരിൽ ഒരുവനാണു് പദ്മപാദാചാര്യർ. പുരിയിലെ ഗോവർദ്ധനമഠത്തിന്റെ പ്രഥമ ആചാര്യൻ ഇദ്ദേഹമായിരുന്നു. തൃശ്ശൂരിലെ തെക്കേമഠം പദ്മപാദാചാര്യർ സ്ഥാപിച്ചതാണെന്നാണു വിശ്വാസം. പഞ്ചപാദിക മാത്രമാണു് ഇദ്ദേഹത്തിന്റെ ലഭ്യമായ ഒരേയൊരു കൃതി. ഇത് ശങ്കരന്റെ നിർദ്ദേശപ്രകാരം ബ്രഹ്മസൂത്രത്തിനെഴുതിയ ഭാഷ്യത്തിന്റെ വ്യാഖ്യാനമാണ്. പദ്മപാദരുടെ പേരു് സനന്ദൻ എന്നായിരുന്നുവത്രെ. .പുഴക്കരയിൽ വസ്ത്രമലക്കിക്കൊണ്ടിരുന്ന മറുതീരത്തുനിന്നു് അദ്ദേഹത്തിന്റെ ആചാര്യർ വിളിക്കുകയും വിളികേട്ടുടൻ പുഴയാണെന്നോർക്കാതെ നടന്നു തുടങ്ങിയ പദ്മപാദരുടെ കാലടികളെ താങ്ങാൻ 
പുഴയിൽ നിന്നും താമരപ്പൂവുകൾ പൊങ്ങിവന്നന്നുമുള്ള വിശ്വാസത്തിൽ നിന്നാണു് പദ്മപാദർ എന്ന പേരു് ലഭിക്കുന്നതു്.


</doc>
<doc id="230292" url="https://ml.wikipedia.org/wiki?curid=230292" title="ഹസ്താമലകൻ">
ഹസ്താമലകൻ

അദ്വൈതചിന്തകനായിരുന്ന ആദിശങ്കരന്റെ നാല് പ്രധാന ശിഷ്യന്മാരിൽ ഒരുവനാണു് ഹസ്താമലകൻ. ശങ്കരൻ സ്ഥാപിച്ച ദ്വാരകാപീഠത്തിലെ ആദ്യത്തെ ആചാര്യൻ ഇദ്ദേഹമാണു്. തൃശൂരിലെ ഇടയിൽ മഠം സ്ഥാപിച്ചതും ഹസ്താമലകൻ ആണെന്നു വിശ്വസിക്കുന്നു. 

സ്വയംബോധം എന്ന പഴം കയ്യിലുള്ളവൻ (ഹസ്തത്തിൽ അമലകം ഉള്ളവൻ) എന്നർത്ഥത്തിലാണു് ഹസ്താമലകൻ എന്ന പേരു ലഭിച്ചത്. ഇദ്ദേഹം കൊല്ലൂരിൽ വച്ച് നീ ആരാണെന്നുള്ള ചോദ്യത്തിനുത്തരമായി പന്ത്രണ്ട് വരികളിൽ അദ്വൈതദർശനത്തിന്റെ സാരം മുഴുവൻ ശങ്കരനെ ചൊല്ലിക്കേൾപ്പിച്ചെതാണു ഹസ്താമലകസ്തോത്രം എന്ന പേരിൽ അറിയപ്പെടുന്നത്.


</doc>
<doc id="230297" url="https://ml.wikipedia.org/wiki?curid=230297" title="മണ്ഡനമിശ്രൻ">
മണ്ഡനമിശ്രൻ

അദ്വൈതചിന്തകനായിരുന്ന ആദിശങ്കരന്റെ നാല് പ്രധാന ശിഷ്യരിൽ ഒരുവനാണു് മണ്ഡനമിശ്രൻ എന്ന സുരേശ്വരാചാര്യർ. ബ്രഹ്മസിദ്ധിയുടെ കർത്താവായ ഇദ്ദേഹമാണു് ശാരദാപീഠത്തിലെ ആദ്യത്തെ ആചാര്യൻ. ബീഹാറിലെ മിഥിലയായിരുന്നു ഇദ്ദേഹത്തിന്റെ സ്വസ്ഥാനം. 

കുമാരിലഭട്ടന്റെ ശിഷ്യനായ മണ്ഡനമിശ്രൻ കർമ്മമീമാംസവിശ്വാസിയായിരുന്നു. ഇദ്ദേഹത്തെക്കണ്ട് ശങ്കരൻ വാദത്തിലേർപ്പെടാനുള്ള തന്റെ ആഗ്രഹം അറിയിച്ചു. തോൽക്കുന്നയാൾ മറ്റെയാളുടെ തത്ത്വങ്ങളംഗീകരിച്ച് ശിഷ്യനായി മാറണമെന്നായിരുന്നു വ്യവസ്ഥ. രേവാ നദീതീരത്തുള്ള മഹിഷ്മതി എന്ന സ്ഥലത്ത് ഇവുവരും വാദപ്രതിവാദത്തിലേർപ്പെട്ടു . മണ്ഡനമിശ്രന്റെ ഭാര്യ ജ്ഞാനിയായ ഉഭയഭാരതിയായിരുന്നു മധ്യസ്ഥ. ദിവസങ്ങളോളം നീണ്ടുനിന്ന വാദപ്രതിവാദത്തിൽ മണ്ഡനമിശ്രനെ പരാജയപ്പെടുത്തി. പിന്നീട് അദ്ദേഹത്തിന്റെ ഭാര്യ ഉമാഭാരതിയുമായും വാദപ്രതിവാദത്തിൽ ഏർപ്പെട്ട് അവരെയും തോൽപ്പിച്ചു. അങ്ങനെ മണ്ഡനമിശ്രൻ ശങ്കരന്റെ ശിഷ്യനായി സന്ന്യാസം സ്വീകരിച്ചു.


</doc>
<doc id="230306" url="https://ml.wikipedia.org/wiki?curid=230306" title="ഗൗഡപാദർ">
ഗൗഡപാദർ

ഒരു അദ്വൈതചിന്തകനാണ് ഗൗഡപാദർ എന്ന ഗൗഡപാദാചാര്യർ. ആദി ശങ്കരന്റെ ഗുരുവായിരുന്ന ഗോവിന്ദഭഗവത്പാദരുടെ ഗുരു എന്ന നിലയിലാണു് ഇദ്ദേഹം കൂടുതൽ പ്രശസ്തൻ. മാണ്ഡൂക്യകാരിക എന്ന ഗ്രന്ഥത്തിന്റെ കർത്താവായ ഇദ്ദേഹമാണു് ഗോവയിലുള്ള ഗൗഡപാദമഠം സ്ഥാപിച്ചതെന്നു് കരുതുന്നു. തെന്നിന്ത്യൻ സാരസ്വത് ബ്രാഹ്മണർക്ക് വേണ്ടി മാത്രമുള്ളതാണു് ഈ മഠം.


</doc>
<doc id="230316" url="https://ml.wikipedia.org/wiki?curid=230316" title="ഗോവിന്ദ ഭഗവത്പാദർ">
ഗോവിന്ദ ഭഗവത്പാദർ

ആദിശങ്കരന്റെ ഗുരു എന്ന നിലയിൽ പ്രസിദ്ധനായ ഹൈന്ദവാചാര്യനാണു് ഗോവിന്ദ ഭഗവത്പാദർ. ഗൗഡപാദാചാര്യരുടെ ശിഷ്യനാണു ഇദ്ദേഹം. ശങ്കരന്റെ വിവേക ചൂഢാമണിയിൽ ഇദ്ദേഹത്തെപ്പറ്റി പരാമർശിച്ചിട്ടുണ്ട്. ശങ്കരവിജയത്തിലും ഗോവിന്ദ ഭഗവത്പാദരെ ശങ്കരന്റെ ഗുരുവായി ചിത്രീകരിച്ചിട്ടുണ്ട്. ഇദ്ദേഹത്തിന്റെ ജീവിതത്തെപ്പറ്റിയുള്ള വിവരങ്ങൾ ചുരുക്കമാണു്.


</doc>
<doc id="230343" url="https://ml.wikipedia.org/wiki?curid=230343" title="ഹൈലേമരിയം ദെസലെൻ">
ഹൈലേമരിയം ദെസലെൻ

എത്യോപ്യയുടെ പന്ത്രണ്ടാമത് പ്രധാനമന്ത്രിയാണ് ഹൈലേമരിയം ദെസലെൻ(ജനനം : 19 ജൂലൈ 1965). മെലസ് സെനാവിയുടെ മരണത്തെ തുടർന്ന് അഞ്ചുമാസം മുമ്പാണ് അദ്ദേഹം അധികാരത്തിലെത്തിയത്. ആഫ്രിക്കൻ യൂണിയന്റെ പുതിയ അദ്ധ്യക്ഷനായി 27 ജനുവരി 2013 ൽ നടന്ന ആഫ്രിക്കൻ യൂണിയൻ സമ്മിറ്റിൽ തെരഞ്ഞെടുക്കപ്പെട്ടിരുന്നു.



</doc>
<doc id="230346" url="https://ml.wikipedia.org/wiki?curid=230346" title="കെ-15 സാഗരിക">
കെ-15 സാഗരിക

അന്തർവാഹിനികളിൽ നിന്ന് വിക്ഷേപിക്കാവുന്ന ആണവായുധങ്ങളെ വഹിക്കാൻ കഴിവുള്ള ബാലിസ്റ്റിക് മിസൈലാണ് (submarine launched ballistic missile -SLBM) , കെ-15 സാഗരിക. 700കി.മീറ്റർ ദൂരത്തേക്ക് പ്രഹരണശേഷിയുള്ളതാണ്. ഭാരതത്തിന്റെ ആണവായുധ പ്രഹരശേഷി വർദ്ധിപ്പിക്കാൻ ഉദ്ദേശിച്ചുള്ളതാണ്. പ്രതിരോധ ഗവേഷണ വികസന സംഘടന(DRDO)യുടെ പദ്ധതിയാണിത്.

1990ൽ തുടങ്ങിയ പദ്ധതിയാണിത്. 
2012 മാർച്ച് 05ന് നടത്തിയ പരീക്ഷണം വിജയമായിരുന്നു. അഞ്ചു ദിവസം കഴിഞ്ഞു, മാർച്ച് 11 നു നടത്തിയ പൂർണ്ണ രൂപത്തിലുള്ള പരീക്ഷണം പരാജയമായിരുന്നു. കാലാവസ്ഥയിലെ അനിശ്ചിതാവസ്ഥയായിരുന്നു, പരാജയ കാരണം.രണ്ടും വിശാഖപട്ടണത്ത് കരയിൽ നിന്നും 10 കി.മീറ്റർ കിഴക്കുമാറിയായിരുന്നു, നടത്തിയത്. 2012 ഡിസംബർ 28ന് നടത്തിയ പതിനൊന്നമത് പരീക്ഷണം വിജയമായിരുന്നു. 12-മത്തേതും അവസാനത്തേതുമായ പരീക്ഷണം 27 ജനുവരി 2013ന് നടന്നു, അമേരിക്ക, റഷ്യ, ഫ്രാൻസ്, ചൈന എന്നീ രാജ്യങ്ങൾ കഴിഞ്ഞാൽ വെള്ളത്തിനടിയിൽ നിന്ന് മിസൈൽ വിക്ഷേപിക്കാനുള്ള ശേഷിയുള്ള രാജ്യമായി ഭാരതം മാറി.

ഐ.എൻ.എസ്. അരിഹന്തിൽ 10മീറ്റർ നീളമുള്ള 10 ടൺ ഭാരമുള്ള ആണവായുധം വഹിക്കാൻ കഴിവുള്ള 12 മിസൈലുകൾ പിടിപ്പിക്കും.



</doc>
<doc id="230348" url="https://ml.wikipedia.org/wiki?curid=230348" title="സൂ ഔട്ട്റീച്ച് ഓർഗനൈസേഷൻ">
സൂ ഔട്ട്റീച്ച് ഓർഗനൈസേഷൻ

പ്രധാനമായും മൃഗശാലകളിലെ ജോലിക്കാർക്ക് പരിശീലനം നൽകുന്നത്നും, മൃഗങ്ങൾക്ക് അനുകൂലമായ ചുറ്റുപാടുകൾ ഒരുക്കുന്നതിനും വേണ്ടി പ്രവർത്തിക്കുന്ന ഒരു NGOയാണ് സ്സൂ ഔട്രീച് ഓർഗനൈസേഷൻ ഓഫ് ഇൻഡ്യ(Zoo Outreach Organisation (ZOO)). WAZAയിൽ അംഗത്വമുള്ള ഒരു സ്ഥാപനംകൂടിയാണ്.

കേന്ദ്ര സർക്കാറിന്റെ പരിസ്ഥിതിവകുപ്പിന്റെ സഹായത്തോടെ 1985ലാണ് ZOO സ്ഥാപിതമാകുന്നത്.



</doc>
<doc id="230366" url="https://ml.wikipedia.org/wiki?curid=230366" title="മിഷേൽ തൂർണിയേ">
മിഷേൽ തൂർണിയേ

മിഷേൽ തൂണിയേ ഫ്രഞ്ച് നോവലിസ്റ്റാണ്. 1924 ഡിസംബർ 19-ന് പാരിസിൽ ജനിച്ചു. സാന്ത്-ഷെർമേൻ - ആംഗലായ്യിലും മറ്റു ചില മതവിദ്യാലയങ്ങളിലുമായിരുന്നു പ്രാഥമിക വിദ്യാഭ്യാസം നടത്തി

രണ്ടാം ലോകയുദ്ധകാലത്ത് ഉപരിപഠനത്തിനായി സൊർബോണിലെത്തി. 1949-54 ഘട്ടത്തിൽ ഫ്രഞ്ച് റേഡിയോയിലും ടെലിവിഷനിലും സേവനമനുഷ്ഠിച്ചു. "നുവെൽസ് ലിത്തറേർ" എന്ന മാസികയിൽ ഇദ്ദേഹം എഴുതാറുണ്ടായിരുന്നു. പുരാണകഥകളും പ്രാചീന കഥകളും പുതിയ വീക്ഷണത്തിൽ അവതരിപ്പിക്കുന്ന നോവലുകളുടെ രചയിതാവെന്ന നിലയിലാണ് തൂർണിയേ ശ്രദ്ധേയനായത്. മധ്യവർഗത്തിന്റെ സാമ്പ്രദായിക ധാരണകളെ തകിടംമറിക്കുന്ന ഈ കൃതികൾ അക്കാരണം കൊണ്ടു തന്നെ രൂക്ഷമായ വിമർശത്തിനും എതിർപ്പിനും വിധേയമായി.
തൂർണിയേയുടെ ആദ്യനോവലായ "വാന്ദ്രെദി; ഊ, ലെ ലീംബ്സ് ദു പാസിഫീക്" (Friday;Or,the Other Island) 1967-ൽ പ്രസിദ്ധീകരിച്ചു. ഇംഗ്ലീഷ് നോവലിസ്റ്റായ ഡാനിയൽ ഡിഫോയുടെ റോബിൻസൻ ക്രൂസോയുടെ രൂപാന്തരമായ ഈ കൃതിയിൽ ക്രൂസോയെ ഒരു കൊളോണിയലിസ്റ്റായാണ് ചിത്രീകരിക്കുന്നത്. തന്റെ ലോകവീക്ഷണം ഫ്രൈഡേ എന്ന കഥാപാത്രത്തെക്കൊണ്ട് അംഗീകരിപ്പിക്കുന്നതിൽ അയാൾ പരാജയപ്പെടുന്നു. ഈ കൃതി 1967-ലെ ഗ്രാങ് പ്രിസ് ദ് റൊമാൻ പുരസ്കാരം തൂർണിയേക്ക് നേടിക്കൊടുത്തു. തൂർണിയേയുടെ ഏറ്റവും വിവാദഗ്രസ്തമായ നോവൽ 1970-ൽ പുറത്തു വന്ന "ല്റ്വാ ദെ ഓൾനെ" (The Erl King) ആണെന്നു പറയാം. രണ്ടാം ലോകയുദ്ധകാലത്ത് ജർമൻകാരുടെ പിടിയിൽപ്പെടുന്ന ഒരു ഫ്രഞ്ചുകാരൻ നാസി പട്ടാള ക്യാമ്പുകൾക്കുവേണ്ടി ആൺകുട്ടികളെ പിടിച്ചു കൊടുക്കുന്നതാണ് ഇതിലെ പ്രതിപാദ്യം. വേർപിരിഞ്ഞുപോയ ഇരട്ട സഹോദരനെ (twin brother) തേടി കഥാനായകൻ നടത്തുന്ന അന്വേഷണത്തിന്റെ ഗതിവിഗതികൾ ചിത്രീകരിക്കുന്ന ലെ മെതെയോർ (1975,Gemini) വായനക്കാരെ ഹഠാദാകർഷിക്കുകയുണ്ടായി.
പഴയ കഥകൾക്ക് പുതിയ മാനം നൽകുന്ന രണ്ടു നോവലുകളാണ് തൂർണിയേ തുടർന്നു പ്രസിദ്ധീകരിച്ചത്. 
ഉണ്ണിയേശുവിനെ കിഴക്കുനിന്നുള്ള മൂന്ന് രാജാക്കന്മാർ സന്ദർശിച്ചതായുള്ള ബൈബിൾ കഥയാണ് ആദ്യത്തെ കൃതിയുടെ ഇതിവൃത്തത്തിന് ബീജാവാപം ചെയ്തത്. ഒരു റഷ്യൻ നാടോടിക്കഥയനുസരിച്ച് താപോർ എന്ന് പേരുള്ള നാലാമതൊരു പണ്ഡിതൻ ഇന്ത്യയിൽ നിന്നു പോയിരുന്നു. ബേത്തലഹേമിൽ എത്തിയില്ലെങ്കിലും കുറെ ഇളം പൈതലുകളെ അരുംകൊലയിൽ നിന്നു രക്ഷിക്കാൻ അദ്ദേഹത്തിന് കഴിഞ്ഞു. ഈ കഥാംശത്തിലാണ് തൂർണിയേ ശ്രദ്ധ കേന്ദ്രീകരിക്കുന്നത്. ജോൻ ഒഫ് ആർക്കിന്റെ സഹചാരിയായ ഒരു മനോരോഗിയാണ് അടുത്ത നോവലിൽ കേന്ദ്രകഥാപാത്രം. 
എന്നിവ തൂർണിയേയുടെ പിൽക്കാല നോവലുകളുടെ കൂട്ടത്തിൽ മികച്ചു നിൽക്കുന്നു.



</doc>
<doc id="230371" url="https://ml.wikipedia.org/wiki?curid=230371" title="ഗരുഡ മാൾ">
ഗരുഡ മാൾ

ബെംഗളൂരു നഗരത്തിൽ സ്ഥിതിചെയ്യുന്ന് ഒരു പ്രധാന ഷോപ്പിങ് മാളാണ് ഗരുഡ മാൾ. ബ്രിഗേഡ് റോഡിനു സമീപ ത്തുള്ള മഗ്രാത് റോഡിലാണ് ഈ മാളിന്റെ സ്ഥാനം. തെക്കേഇന്ത്യയിലെ തന്നെ ഏറ്റവും വലിയ മാളുകളിൽ ഒന്നാണ് ഗരുഡ മാൾ. 126,000 ചതുരശ്രമീറ്റർ ഭൂമിയിൽ 30,000ച.മീ-ൽ 6നിലകളാണ് ഈ മാളിനുള്ളത്. 180ഓളം കടകൾ ഗരുഡമാളിലുണ്ട്.

2005ൽ മാളിലെ സുരക്ഷസംബന്ധിച്ച് നിരവധി ചർച്ചകൾ നടക്കുകയുണ്ടായി. ലിഫ്റ്റ് തകരാറിലായതും; മാളിന്റെ മുകൾ നിലയിൽനിന്ന് താഴെവീണ് ഒരു കുട്ടി മരിക്കാനിടയായതുമാണ് ഇതിനുള്ള കാരണങ്ങൾ. 




</doc>
<doc id="230373" url="https://ml.wikipedia.org/wiki?curid=230373" title="മാള ഫൊറോന പള്ളി">
മാള ഫൊറോന പള്ളി

തൃശ്ശൂർ ജില്ലയിലെ മാളയിൽ സ്ഥിതി ചെയ്യുന്ന ക്രൈസ്തവ ദേവാലയമാണ് മാള ഫൊറോന പള്ളി (Mala Forane Church) അഥവ സെന്റ് സ്റ്റനിസ്ലാവോസ് ഫൊറോന പള്ളി (St: Stanislaus Forane Church). പൗരസ്ത്യ കത്തോലിക്ക വിഭാഗത്തിലെ സീറോ മലബാർ കത്തോലിക്ക സഭയുടെ ഭാഗമാണ് ഈ പള്ളി. വിശുദ്ധ സ്റ്റനിസ്ലാവോസിന്റെ നാമധേയത്തിലാണ് പള്ളി സ്ഥാപിച്ചിരിക്കുന്നത്.

ഈ പള്ളി എ.ഡി 1840 ൽ സ്ഥാപിതമായതാണെന്ന് പള്ളിയുടെ രേഖകളിൽ കാണുന്നു. ഇന്ത്യയിൽ വിശുദ്ധ സ്റ്റനിസ്ലാവോസ് കോസ്കയുടെ നാമധേയത്തിലുള്ള ഏക പള്ളിയുമാണ്.

തൃശ്ശൂർ അതിരൂപതയിൽ ഇരിങ്ങാലക്കുട രൂപതയുടെ കീഴിലുള്ള മാള ഫൊറോന പള്ളിയുടെ കീഴിൽ ഈ പള്ളിയടക്കം 9 ഇടവക പള്ളികളുണ്ട്.



</doc>
<doc id="230400" url="https://ml.wikipedia.org/wiki?curid=230400" title="ഇന്ത്യയിലെ ഒച്ചുകളുടെ പട്ടിക">
ഇന്ത്യയിലെ ഒച്ചുകളുടെ പട്ടിക

ഇന്ത്യയിൽ കാണപ്പെടുന്ന ഒച്ചിനങ്ങളുടെ പട്ടികയാണിത്. കടൽ ഒച്ചുകളെ ഇതിൽ ഉൾപ്പെടുത്തിയിട്ടില്ല.
ഇന്ത്യയിൽ കടലിലും കരയിലുമായി 5070ഓളം ഒച്ച് ഇനങ്ങൾ ഉണ്ടെന്നാണ് കണക്ക്. ഇവയിൽ 3371ഇനം കടലൊച്ചുകളാണ്.

Neritidae

Viviparidae

Ampullariidae

Valvatidae

Littorinidae

Pomatiopsidae

Hydrobiidae

Assimineidae

Thiaridae

Lymnaeidae

Planorbidae

Species of gastropods of India include:

Hydrocenidae

Helicinidae

Achatinidae

Camaenidae

Cerastidae

Charopidae

Cyclophoridae

Diplommatinidae

Endodontidae

Enidae

Staffordiidae - this family lives only in India

Helicarionidae
Ariophantidae


Pupillidae

Pyramidulidae

Streptaxidae

Diapheridae

Succineidae

Subulinidae


Valloniidae

Veronicellidae

Vertiginidae

Pleurodontidae

unsorted:







</doc>
<doc id="230412" url="https://ml.wikipedia.org/wiki?curid=230412" title="ബലൂചിസോറസ്">
ബലൂചിസോറസ്

ടൈറ്റനോസോറസ് ജെനുസ്സിൽ പെട്ട സോറാപോഡ് വംശത്തിൽ പെട്ട വലിയ ദിനോസർ ആണ് ബലൂചിസോറസ് . പാകിസ്താനിൽ നിന്നും ആണ് ഫോസിൽ കണ്ടുകിട്ടിയിടുള്ളത്. പേരിന്റെ അർഥം ബലൂചി പല്ലി എന്നാണ്. ഈ ജെനുസിന്റെ അടിസ്ഥാന ഫോസ്സിൽ ആയി കിട്ടിയിരിക്കുന്നത് വാലിൽ നിന്നും ഉള്ള 7 അസ്ഥികൾ ആണ്. ബലൂചിസൌരിദ് എന്ന ഒരു പുതിയ കുടുംബ പേരിൽ ആണ് ഇതിനെ പാകിസ്താനിലെ ശാസ്ത്രജ്ഞൻമാർ വർഗ്ഗികരിച്ചിട്ടുള്ളത്. എന്നാൽ ഈ കുടുംബ പേരിന് നിലനില്പ് ഉണ്ടോ എന്ന് ഇത് വരെ സ്ഥിരികരിചിടില്ല .

ഇവയ്ക്ക് ഏകദേശം 40-60 അടി നീളവും , 10 അടി പൊക്കവും ആണ് കണക്കാകിയിടുള്ളത്.


</doc>
<doc id="230414" url="https://ml.wikipedia.org/wiki?curid=230414" title="തേജാസിംഹ്">
തേജാസിംഹ്

തേജാസിംഹ് പഞ്ചാബി സാഹിത്യകാരനായിരുന്നു. സിഖ് മതപണ്ഡിതൻ കൂടിയായിരുന്ന തേജാസിംഹ് ആദ്യാല ഗ്രാമത്തിലെ ഒരു ഇടത്തരം കുടുംബത്തിൽ 1894 ജൂൺ 2-നു ജനിച്ചു. 1910-ൽ അമൃതസറിലെ ഖാൽസാ സ്കൂളിൽനിന്ന് മെട്രിക്കുലേഷൻ പാസ്സായി. 
1914-ൽ റാവൽപിണ്ടിയിലെ ഗോർദോൻ കോളജിൽ നിന്നാണ് ബിരുദമെടുത്തത്. തുടർന്ന് അവിടെത്തന്നെ അധ്യാപകനായി. 1917-ൽ അമൃതസറിലെ ഖാൽസാ കോളജിൽനിന്ന് ഇംഗ്ലീഷ് സാഹിത്യത്തിൽ ബിരുദാനന്തര ബിരുദമെടുക്കുകയും 1919-ൽ അവിടെ അധ്യാപകനാവുകയും ചെയ്തു. 1946 മുതൽ മൂന്നുവർഷം ബോംബെ(മുംബൈ) യിലെ ഖാൽസാ കോളജ് പ്രിൻസിപ്പലായും തേജാസിംഹ് സേവനമനുഷ്ഠിച്ചു. 1948-ൽ പഞ്ചാബ് യൂണിവേഴ്സിറ്റിയിലെ പബ്ലിക്കേഷൻസ് ബ്യൂറോയിൽ സെക്രട്ടറിയായി പ്രവർത്തിച്ചു. 1949 മുതൽ 51 വരെ പാട്യാല മഹേന്ദ്ര കോളജിന്റെ പ്രിൻസിപ്പലുമായി.
ഗുരുദ്വാരാ പരിഷ്കരണ പ്രസ്ഥാനത്തിൽ സജീവമായി പ്രവർത്തിച്ചിട്ടുള്ള തേജാസിംഹ് സിഖ് ചരിത്രം, സാഹിത്യം എന്നിവയിൽ നിഷ്ണാതനായിരുന്നു. തന്റേതായ ഒരു സ്ഥാനം സാഹിത്യത്തിൽ നേടിയെടുക്കാനും ഇദ്ദേഹത്തിനു കഴിഞ്ഞു. മനോഹരങ്ങളായ ഉപന്യാസങ്ങളുടെ രചനയിൽ ഇദ്ദേഹം കൃതഹസ്തനായിരുന്നു. മാതൃഭാഷയായ പഞ്ചാബിയിൽ രചനകൾ നിർവഹിക്കാൻ അനേകരെ പ്രേരിപ്പിക്കുകയും ചെയ്തു. പിന്നീട് പ്രശസ്തരായിത്തീർന്ന ആധുനിക പഞ്ചാബി എഴുത്തുകാരായ മോഹൻസിംഹ് മഹീർ, സന്ത്സിംഹ്ശേഖോൻ, ബലവന്ത് ഗാർഗി, അമൃതാ പ്രീതം, നാനക് സിംഹ് തുടങ്ങിയവർ ഇത്തരത്തിൽ തേജാസിംഹിന്റെ ഉപദേശം സ്വീകരിച്ചവരാണ്.

ഇദ്ദേഹം1958 ജനുവരി 10 ന് അമൃതസറിൽ അന്തരിച്ചു.





</doc>
<doc id="230416" url="https://ml.wikipedia.org/wiki?curid=230416" title="പെന്റാസ്">
പെന്റാസ്

സപുഷ്പികളിൽ റുബിയേസീ കുടുംബത്തിലെ ഒരു ജനുസ്സാണ് പെന്റാസ് - Pentas. "പെന്റാസ് ലാൻസിയോലാട്ട" ഇതിലെ മുഖ്യ ഇനമാണ്. കടുംപച്ച ഇലകൾ, അഞ്ചിതളുള്ള പൂക്കൾ എന്നിവ ഇവയുടെ പ്രത്യേകതയാണ്. പൂക്കൾ ചുവപ്പ്, വെള്ള, ലാവെൻഡർ, പർപ്പിൾ, പിങ്കിന്റെ വിവിധ നിറങ്ങൾ എന്നിങ്ങനെ കാണുന്നു. ഇവയിലെ സസ്യങ്ങൾ ചിത്രശലഭങ്ങളെയും ഹമ്മിങ്ബേർഡിനെയും നന്നായി ആകർഷിക്കുന്നവയാണ്. ഉണങ്ങിയതും വരണ്ടതുമായ പ്രദേശങ്ങളിൽ നന്നായി വളരുന്നവയാണ് പെന്റാസ്. പൂക്കൾ ധാരളമായി അലങ്കാരങ്ങൾക്കും മറ്റും ഉപയോഗിക്കുന്നു. സസ്യങ്ങളെ അധികം കരുതലില്ലാതെ ചട്ടികളിലും മറ്റും വളർത്താവുന്നതാണ്. 



</doc>
<doc id="230420" url="https://ml.wikipedia.org/wiki?curid=230420" title="ഈജിപ്ഷ്യൻ നക്ഷത്രപ്പൂക്കൾ">
ഈജിപ്ഷ്യൻ നക്ഷത്രപ്പൂക്കൾ

സപുഷ്പികളിൽ റുബിയേസീ കുടുംബത്തിലെ ഒരു ജനുസ്സായ പെന്റാസിലെ പ്രധാന ഇനമാണ് ഈജിപ്ഷ്യൻ നക്ഷത്രപ്പൂക്കൾ അഥവാ ഈജിപ്ഷ്യൻ സ്റ്റാർക്ലസ്റ്റർ (ശാസ്ത്രീയനാമം: "Pentas lanceolata"). ആഫ്രിക്കയിലും യമനിലും ഇവ സാധാരണമാണ്. കേരളത്തിലും കാണപ്പെടുന്നു. പൂന്തോട്ടങ്ങളിലെ ഒരു മുഖ്യയിനമായ ഇത് ചിത്രശലഭപൂന്തോട്ടങ്ങളിൽ ധാരാളമായി കാണുന്നു.


</doc>
<doc id="230424" url="https://ml.wikipedia.org/wiki?curid=230424" title="ഷോൺ-ബറ്റീസ്റ്റെ ദെ ലാമാർക്ക്">
ഷോൺ-ബറ്റീസ്റ്റെ ദെ ലാമാർക്ക്

പരിണാമ ചിന്തയെ ഒരു സിദ്ധാന്തരൂപത്തിൽ ആദ്യമായി ആവിഷ്കരിച്ച ശാസ്ത്രഞ്ജനാണ് ജീൻ ബാപ്റ്റിസ്റ്റ് ലാമാർക്ക് (Jean-Baptiste Pierre Antoine de Monet, Chevalier de Lamarck, ഷോൺ-ബറ്റീസ്റ്റെ പിയേർ ആൻറ്വാൻ ദെ മോണേ, ഷെവാല്യേ ദു ലാമാർക്ക്) (1 ആഗസ്റ്റ് 1744 – 18 ഡിസംബർ 1829). 1809 ൽ സ്വയാർജിത സ്വഭാവങ്ങളുടെ പാരമ്പര്യപ്രേഷണസിദ്ധാന്തം അവതരിപ്പിച്ചു. പോമറേനിയൻ യുദ്ധത്തിൽ (1757-62) ലാമാർക്ക് യുദ്ധം പ്രഷ്യയ്ക്കെതിരെ യുദ്ധം ചെയ്യുകയും കമ്മീഷൻ യുദ്ധകാലത്തെ ധീരതയ്ക്ക് അദ്ദേഹത്തിന് അവാർഡ് ലഭിക്കുകയും ചെയ്തിരുന്നു. മൊണാക്കോ എന്ന സ്ഥലത്ത് പോസ്റ്റ് ചെയ്തപ്പോൾ ലാമാർക്ക് പ്രകൃതിചരിത്രത്തിൽ താത്പര്യം ജനിച്ച് വൈദ്യം പഠിക്കാൻ തീരുമാനിച്ചു.



</doc>
<doc id="230426" url="https://ml.wikipedia.org/wiki?curid=230426" title="ലൈസർജിക് ആസിഡ് ഡൈഈതൈലമൈഡ്">
ലൈസർജിക് ആസിഡ് ഡൈഈതൈലമൈഡ്

ലൈസർജിക് ആസിഡ് ഡൈഈതൈലമൈഡ്, (എൽ.എസ്.ഡി) ദുരുപയോഗിക്കപ്പെടുന്ന ഒരു മയക്കുമരുന്നാണ്. ഭാഗിക കൃത്രിമസംയുക്തമായ ഇത് മനുഷ്യന്റെ സംവേദനത്തെയും ചിന്തയെയും മാറ്റിമറിക്കുന്ന സ്വഭാവമുള്ളതാണ്. കണ്ണടച്ചിരിക്കുമ്പോഴും തുറന്നിരിക്കുമ്പോഴും യഥാർത്ഥമല്ലാത്ത കാഴ്ച്ചകൾ കാണുന്നതായി തോന്നുക, മതപരമായ അനുഭവങ്ങൾ അനുഭവിക്കുക എന്നിവയാണ് പ്രത്യേകതകൾ. ഇത് അടിമത്തമുണ്ടാക്കുന്ന മരുന്നല്ല. തലച്ചോറിനും ഇതിന്റെ ഉപയോഗത്താൽ കേടുണ്ടാകാറില്ല. എങ്കിലും സാധാരണ ഉപയോഗിക്കുന്ന മാത്രയിൽ നിന്ന് അൽപ്പം വ്യത്യാസം വരുമ്പോൾ തന്നെ വിഷസ്വഭാവം കാണിക്കാറുണ്ട്. ആകുലത, അകാരണഭീതി (പാരനോയിയ), ഡെല്യൂഷനുകൾ എന്നിവ ഈ മരുന്നിന്റെ ഉപയോഗം മൂലം ഉണ്ടാകാൻ സാദ്ധ്യതയുണ്ട്. 


</doc>
<doc id="230427" url="https://ml.wikipedia.org/wiki?curid=230427" title="ഹ്യൂഗോ ഡീവ്രീസ്">
ഹ്യൂഗോ ഡീവ്രീസ്

ഉൽപരിവർത്തന സിദ്ധാന്ത (Mutation Theory) ത്തിന്റെ ഉപഞ്ജാതാവാണ് ഹ്യൂഗോ ഡീവ്രീസ് (16 ഫെബ്രുവരി 1848 – 21 മേയ് 1935). 1900-1903 കാലഘട്ടത്തിൽ “ദ മ്യൂട്ടേഷൻ തിയറി”എന്ന ഗ്രന്ഥത്തിലൂടെ തന്റെ സിദ്ധാന്തങ്ങൾ അവതരിപ്പിച്ചു. 1900-ൽ ഗ്രിഗർ മെൻഡലിന്റെ ജനിതകസിദ്ധാന്തങ്ങൾ പുനരാവിഷ്കരിച്ചു. 
ജീവികളിൽ ആകസ്മികമായുണ്ടാകുന്നതും തലമുറകളിലേക്ക് കൈമാറ്റം ചെയ്യപ്പെടാവുന്നതുമായ മാറ്റങ്ങളാണ് ജീവപരിണാമത്തിലേക്ക് നയിക്കുന്നത് എന്ന സിദ്ധാന്തമാണ് ഉൽപരിവർത്തന സിദ്ധാന്തം എന്നറിയപ്പെടുന്നത്.



</doc>
<doc id="230430" url="https://ml.wikipedia.org/wiki?curid=230430" title="യൂജീൻ ഡുബോയ്">
യൂജീൻ ഡുബോയ്

ഡച്ച് വംശജനായ പരിണാമ ശാസ്ത്രജ്ഞനാണ് യൂജീൻ ഡുബോയ് (28 ജനുവരി 1858 – 16 ഡിസംബർ 1940). മനുഷ്യ പരിണാമത്തിലെ സുപ്രധാന കണ്ണിയായ ഹോമോ ഇറക്ടസി (ജാവാ മനുഷ്യൻ)ന്റെ ഫോസിൽ ജാവാ ദ്വീപിൽ നിന്നും കണ്ടെത്തി, ലോക പ്രശസ്തനായി.



</doc>
<doc id="230432" url="https://ml.wikipedia.org/wiki?curid=230432" title="പി.കെ. ബാവ">
പി.കെ. ബാവ

കേരളത്തിലെ ആദ്യതൊഴിലാളി പ്രസ്ഥാനമായ തിരുവിതാംകൂർ ലേബർ അസോസിയേഷന്റെ സ്ഥാപകനായിരുന്നു വാടപ്പുറം ബാവ എന്നറിയപ്പെട്ടിരുന്ന പി.കെ. ബാവ. ആലപ്പുഴയിലെ കൊമ്മാടി സ്വദേശിയായിരുന്നു ബാവ. 

ആലപ്പുഴ നഗരത്തിലെ കയർ ഫാക്ടറികളിൽ "മൂപ്പൻ" (സൂപ്പർവൈസർ) ജോലി നോക്കുന്നതിനിടയിലാണ് ബാവ തൊഴിലാളികളുടെ പ്രശ്‌നങ്ങളിൽ ഇടപെട്ടുതുടങ്ങിയത്. ആലപ്പുഴയിലെ ആദ്യ കയർ ഫാക്ടറിയായ, യൂറോപ്യൻ ഉടമസ്ഥതയിലുണ്ടായിരുന്ന ഡാറാ - സ്‌മെയിൽ കമ്പനിയിലും മറ്റ് കമ്പനികളിലും മുതലാളിമാരുടെ ചൂഷണത്തിൽപ്പെട്ട് നട്ടംതിരിഞ്ഞ തൊഴിലാളികളെ സംഘടിപ്പിക്കുകയാണ് ബാവ അസോസിയേഷൻ പ്രവർത്തനത്തിലൂടെ ചെയ്തത്. ആ സമയത്ത് ആലപ്പുഴ സന്ദർശിച്ച ശ്രീനാരായണ ഗൂരുവിനോട് ബാവ തൊഴിലാളികളുടെ ഈ സങ്കടം ഉണർത്തിക്കുകയും അദ്ദേഹത്തിന്റെ നിർദ്ദേശാനുസരണം അവരെ സംഘടിപ്പിക്കുന്നതിനായി 1922 മാർച്ച് 31 നാണ് തിരുവിതാകൂർ ലേബർ അസോസിയേഷൻ എന്ന തൊഴിലാളി സംഘടനയ്ക്ക് രൂപം നൽകുകയുമാണുണ്ടായത്. (മാർച്ച് 27 ന് എന്ന് മറ്റൊരവലംബത്തിൽ സൂചനയുണ്ട്.) 

ഡാറാ - സ്‌മെയിൽ കമ്പനിയിൽ നടന്ന തൊഴിലാളി ദ്രോഹ നടപടികളിൽ പ്രതിഷേധിച്ച് മാനേജരായ സായിപ്പിനെ അസോസിയേഷന്റെ നേതൃത്വത്തിൽ തടഞ്ഞു വെയ്കുകയും അങ്ങനെ "ഘെരാവോ" എന്ന സമരരൂപത്തിന് തുടക്കമിടുകയും ചെയ്തു. ഓണത്തോടനുബന്ധിച്ച് തൊഴിലാളികൾക്ക് കൂലി മുൻകൂറായി നൽകുന്നതിനുള്ള ഏർപ്പാടുണ്ടാക്കി, "ഓണം അഡ്വാൻസ്" എന്ന പതിവിന് വ്യവസായ മേഖലയിൽ തുടക്കമിടാനും ബാവയുടെ നേതൃത്വത്തിലുള്ള പ്രവർത്തനങ്ങൾക്ക് കഴിഞ്ഞു. അക്കാലത്ത് നടന്ന ദേശീയ സ്വാതന്ത്ര സമര പ്രവർത്തനങ്ങളെയും നവോത്ഥാന പ്രസ്ഥാനത്തെയും ബാവയും കൂട്ടരും പിന്തുണച്ചിരുന്നു. വൈക്കം സത്യാഗ്രഹത്തിൽ ലേബർ അസോസിയേഷന്റെ സന്ധദ്ധഭടന്മാർ പങ്കെടുത്തിരുന്നു. 


</doc>
<doc id="230433" url="https://ml.wikipedia.org/wiki?curid=230433" title="ഉണ്ടപ്പയിൻ">
ഉണ്ടപ്പയിൻ

പശ്ചിമഘട്ടത്തിലെ മിറിസ്റ്റിക്ക ചതുപ്പുകളിൽ കാണപ്പെടുന്ന ഒരിനം വലിയ മരമാണ് ഉണ്ടാപ്പയിൻ. . 25 മീറ്റർ വരെ ഉയരം വയ്ക്കും. പശ്ചിമഘട്ടതദ്ദേശസസ്യമാണ്. വംശനാശഭീഷണിയുണ്ട്. വിത്തിൽ ഭാരത്തിന്റെ പകുതിയോളം കൊഴുപ്പാണ്. കൈകൊണ്ടുപിഴിഞ്ഞ് ഇതു ശേഖരിക്കാം. ഗിരിവർഗ്ഗക്കാർ ഈ കൊഴുപ്പ് മുളങ്കുറ്റിയിൽ ശേഖരിച്ചു കത്തിച്ചു വിളക്കായി ഉപയോഗിക്കാറുണ്ട്. ഈടും ഉറപ്പും ബലവും കുറഞ്ഞ തടിക്ക് മങ്ങിയ തവിട്ടുനിറമാണ്.



</doc>
<doc id="230435" url="https://ml.wikipedia.org/wiki?curid=230435" title="ഹെസക്കിയാ">
ഹെസക്കിയാ

ബി.സി. 8-7 നൂറ്റാണ്ടുകളുടെ സന്ധിയിൽ (716 – 687) മുപ്പതു വർഷത്തോളം യൂദയാ രാജ്യം ഭരിച്ച രാജാവായിരുന്നു ഹെസക്കിയാ. എബ്രായബൈബിൾ അദ്ദേഹത്തെ യഹൂദരുടെ ഏറ്റവും ധാർമ്മികരായ രാജാക്കന്മാരിൽ ഒരാളായി ചിത്രീകരിക്കുന്നു. മതമേഖലയിൽ യെരുശലേം ദേവാലയത്തെ കേന്ദ്രീകരിച്ചുള്ള യഹോവപക്ഷ-ധാർമ്മികതയെ പിന്തുണച്ച ഹെസക്കിയാ, ഇതരദൈവങ്ങളുടെ ബലിപീഠങ്ങളും പൂജാഗിരികളും നശിപ്പിച്ചു. അസീറിയൻ മേൽക്കോയ്മയിൽ നിന്നു യൂദയായെ രക്ഷപെടുത്താൻ ശ്രമിച്ച അദ്ദേഹം ഉപരോധങ്ങളിൽ യെരുശലേം നഗരത്തിലെ ജലലഭ്യത ഉറപ്പാക്കാനായി നിർമ്മിച്ച സീലോഹാ തുരങ്കത്തിന്റെ പേരിലും അറിയപ്പെടുന്നു. യഹൂദപ്രവാചകന്മാരായ ഏശയ്യായും മിക്കായും ഹെസക്കിയായുടെ കാലത്തു യൂദയായിൽ പ്രവചനം നടത്തി. 

ഹെസക്കിയായുടെ ജീവിതകാലത്ത്, ഉത്തരദിശയിൽ യൂദയായുടെ സഹോദരരാജ്യമായിരുന്ന ഇസ്രായേൽ അസീറിയയുടെ കടന്നാക്രമണത്തിൽ അപ്രത്യക്ഷമാവുകയും (ബി.സി. 722) അവിടത്തെ ജനങ്ങൾ അടിമകളാക്കപ്പെടുകയും ചെയ്തു. ബിസി 701-ൽ അസീറിയാ രാജാവ് സെന്നാക്കെരിബിന്റെ സൈന്യം യൂദയായുടെ തലസ്ഥാനമായ യെരുശലേമിനേയും ഉപരോധിച്ചു. വ്യക്തമല്ലാത്ത സാഹചര്യങ്ങളിൽ, ആ ഉപരോധം ആകസ്മികമായി അവസാനിച്ചു. വിദേശാക്രമണത്തിൽ നിന്നു യെരുശലേമിനു ലഭിച്ച ഈ രക്ഷയേയും ഗുരുതരമായ രോഗം ബാധിച്ച് ആസന്നമരണനായ ഹെസക്കിയാക്ക് ഒടുവിൽ കിട്ടിയ രോഗമുക്തിയേയും, യഹോവയുടെ അനുഗ്രഹത്താൽ സംഭവിച്ച അത്ഭുതങ്ങളായി എബ്രായബൈബിൾ ചിത്രീകരിക്കുന്നു. 
സെന്നാക്കെരിബിന്റെ ഭീഷണിയിൽ നിന്നു രക്ഷപെട്ടെങ്കിലും ഹെസക്കിയായുടെ പിതാവിന്റെ കാലം മുതൽ യൂദയായുടെ മേൽ അസീറിയക്കുണ്ടായിരുന്ന മേൽക്കോയ്മ തുടർന്നു. മേൽക്കോയയിൽ നിന്നു രക്ഷപെടാനുദ്ദേശിച്ചുള്ള ആഭ്യന്തര-വിദേശനയങ്ങൾ ഹെസക്കിയാ പിന്തുടർന്നെങ്കിലും അവ ലക്ഷ്യം കണ്ടില്ല. മതമേഖലയിലെ അദ്ദേഹത്തിന്റെ പരിഷ്കാരങ്ങളും അല്പായുസ്സായി പരിണമിച്ചെന്നാണ് ബൈബിളും പുരവസ്തുവിശകലനത്തിലെ തെളിവുകളും സൂചിപ്പിക്കുന്നത്. ഹെസക്കിയായെ പിന്തുടർന്ന് 45 വർഷത്തോലം യുദയാ ഭരിച്ച മകൻ മനസ്സെ ഉൾപ്പെടെയുള്ളവർ യഹോവയ്ക്കു പുറമേയുള്ള ദൈവങ്ങളുടെ ആരാധനയോടു സഹിഷ്ണുത കാട്ടുകയോ പ്രോത്സാഹിപ്പിക്കുക തന്നെയോ ചെയ്തു. ബിസി 639-ൽ അധികാരത്തിലെത്തിയ ജോസിയാ രാജാവാണ്, അരനൂറ്റാണ്ടിനു ശേഷം ഹെസക്കിയായുടെ പരിഷ്കാരങ്ങൾ പുനരാരംഭിച്ച് ഉറപ്പിച്ചത്.

അക്കാലത്തെ സാങ്കേതികനിലവാരം പരിഗണിക്കുമ്പോൾ ശ്രദ്ധേയമായ ഒരു നിർമ്മാണസംരംഭത്തിന്റെ പേരിലും ഹെസക്കിയാ അറിയപ്പെടുന്നു. യെരുശലെമിനെതിരെ അസീറിയയുടെ ഉപരോധം ഭയന്ന ഹെസക്കിയാ, തലസ്ഥാനത്തിനുള്ളിൽ ജലലഭ്യത ഉറപ്പാക്കാനായി "ദാവീദിന്റെ നഗരത്തിനു" കുറുകെ ഒരു തുരങ്കം നിർമ്മിച്ചു. ഗിഹോൺ അരുവിയിലെ വെള്ളം, നഗരത്തിനകത്തുള്ള സീലോഹാക്കുളത്തിലെത്തിക്കാൻ ഭൂമിക്കടിയിൽ 533 മീറ്റർ നീളത്തിൽ പാറ ഭേദിച്ചു നടത്തിയ ഈ നിർമ്മിതി "ഹെസക്കിയായുടെ തുരങ്കം", "സിലോഹാ തുരങ്കം" എന്നീ പേരുകളിൽ അറിയപ്പെടുകയും രണ്ടര സഹസ്രാബ്ദത്തിനു ശേഷം ഇന്നും നിലനിൽക്കുകയും ചെയ്യുന്നു.

പുതിയനിയമത്തിൽ മത്തായിയുടെ സുവിശേഷത്തിലെ യേശുവിന്റെ വംശാവലി അനുസരിച്ച് ഹെസക്കിയാ യേശുവിന്റെ പിതൃപരമ്പരയിൽ പെട്ടവനായിരുന്നു.

 ദൈവത്തിന്റെ ദൂതൻ ഒരു രാത്രിയിൽ അസീറിയൻ പാളയത്തിൽ കടന്ന് 185,000 സൈനികരെ വധിച്ചതിനെ തുടർന്ന് ഉപരോധം അവസാനിച്ചുവെന്നാണ് ബൈബിളിലെ രാജാക്കന്മാരുടെ രണ്ടാം പുസ്തകം പറയുന്നത്. ആംഗലകവി ബൈറന്റെ "സെന്നാക്കരിബിന്റെ സംഹാരം" (The Destruction of Sennacherib) എന്ന കവിത ഈ ഭാഷ്യം പിന്തുടരുന്നു.


</doc>
<doc id="230443" url="https://ml.wikipedia.org/wiki?curid=230443" title="വട്ടപ്പാട്ട്">
വട്ടപ്പാട്ട്

ഒപ്പനയ്ക്കു സമാനമായ ഒരു മാപ്പിള കലാരൂപമാണ് വട്ടപ്പാട്ട്. ഒപ്പനയിൽ പെണ്ണുങ്ങളെന്നതു പോലെ ഇത് ആണുങ്ങളാണ് അവതരിപ്പിക്കുന്നത്. കല്ല്യാണവുമായി ബന്ധപ്പെട്ട് ആളുകൾ കൂടിയിരുന്ന് സന്തോഷം പ്രകടിപ്പിക്കാനായി ചൊല്ലിയിരുന്ന പാട്ടാണ് വട്ടപ്പാട്ട്.

സംസ്ഥാന സ്കൂൾ യുവജനോത്സവത്തിലും മറ്റു യുവജനോത്സവങ്ങളിലും ഇതൊരു മത്സര ഇനമാണ്.

മണവാട്ടിയുടെ വീട്ടിലേക്ക് കല്യാണച്ചെക്കനെ ആനയിക്കുന്നതുമുതൽ പെൺവീട്ടുകാരുമായുള്ള വാശിയേറിയ സംവാദത്തിലൂടെ ഒത്തുതീർപ്പിൽ അവസാനിക്കുന്നതാണ് വട്ടപ്പാട്ടിന്റെ ഘടന. പരമ്പരാഗതരീതിയിൽ വട്ടപ്പാട്ട് കളിക്കാൻ ഒരു മണിക്കൂറെങ്കിലും വേണമത്രേ

താഴത്തെ വീട്ടിൽ കുഞ്ഞഹമ്മദ്, കുണ്ടുംകാരൻ മൊയ്തൂട്ടി, തട്ടാൻ മുഹമ്മദ് എന്നിവർ പ്രശസ്ത വട്ടപ്പാട്ട് കലാകാരന്മാരാണ്.



</doc>
<doc id="230459" url="https://ml.wikipedia.org/wiki?curid=230459" title="കാട്ടുമുന്തിരി">
കാട്ടുമുന്തിരി

വലിയ മരങ്ങളുടെ മുകളിൽ വരെ കയറിപ്പോവുന്ന ഒരു വള്ളിച്ചെടിയാണ് കാട്ടുമുന്തിരി. . Wild Olive, Bastard Oleaster, Snake Fruit എന്നെല്ലാം അറിയപ്പെടുന്നു. മറ്റു പഴങ്ങൾ മൂക്കുന്നതിനു മുൻപെ തന്നെയുണ്ടാവുന്ന പഴങ്ങളെന്ന നിലയിൽ ഇതു പ്രാധാന്യമുണ്ട്. പച്ചയ്ക്കും പഴുത്തിട്ടുമെല്ലാം തിന്നാൻ കൊള്ളാം. നല്ല പുളിയുള്ള പഴങ്ങൾ അച്ചാറിടാനും ഉത്തമമാണ്. ഇലയുടെ അടിവശം വെള്ളിനിറത്തിൽ കാണുന്നു. ഔഷധഗുണങ്ങളുണ്ട്.



</doc>
<doc id="230465" url="https://ml.wikipedia.org/wiki?curid=230465" title="വിലങ്ങാട്">
വിലങ്ങാട്

കോഴിക്കോട് ജില്ലയിലെ വടകര താലൂക്കിൽ തൂണേരി ബ്ളോക്കിൽ വാണിമൽ ഗ്രാമപഞ്ചായത്തിൽ പെടുന്ന മൂന്ന് വില്ലേജുകളിലൊന്നാണ് വിലങ്ങാട്. വാണിമൽ, വളയം എന്നിവയാണ് മറ്റു രണ്ടു വില്ലേജുകൾ

വിലങ്ങാട് കുഞ്ഞോൻ ചിറയിൽ നിന്നാണ് മാഹി പുഴ ഉദ്ഭവിക്കുന്നത്.

7.5 മെഗാവാട്ട് വൈദ്യുതി ഉത്പാദനം ലക്ഷ്യം വച്ചുള്ള വിലങ്ങാട് ചെറുകിട ജലവൈദ്യുതപദ്ധതി 2012-ൽ നിർമ്മാണത്തിലിരിക്കുകയായിരുന്നു. വിലങ്ങാട് ടൗണിലാണ് ഇതിന്റെ പവർ സ്റ്റേഷൻ നിർമ്മിച്ച് വൈദ്യുതി ഉൽപാദനം തുടങ്ങി 


</doc>
<doc id="230483" url="https://ml.wikipedia.org/wiki?curid=230483" title="ചെട്ടിനാട്">
ചെട്ടിനാട്

തമിഴ്നാട്ടിലെ ശിവഗംഗ ജില്ലയിലുള്ള ഒരു പ്രദേശമാണ് ചെട്ടിനാട് (തമിഴിൽ:செட்டிநாடு; ഇംഗ്ലീഷിൽ:Chettinad). കാരൈക്കുടി എന്ന ഒരു ചെറിയ പട്ടണവും, 74ഗ്രാമങ്ങളും ചേരുന്നതാണ് ചെട്ടിനാട്. നാട്ടുകോട്ടൈ ചെട്ടിയാർ എന്ന സമ്പന്ന സമുദായത്തിന്റെ മാതൃദേശവുമാണ് ഇത്. ഈ സമുദായത്തിൽപ്പെടുന്ന ധാരാളം ആളുകൾ തെക്കൻ, തെക്കുക്കിഴക്കൻ ഏഷ്യ എന്നിവിടങ്ങളിലേക്ക്, (പ്രത്യേകിച്ചും സിലോൺ, ബർമ എന്നിവിടങ്ങളിലേക്ക്) 19, 20 നൂറ്റാണ്ടുകളിൽ കുടിയേറിയിട്ടുണ്ട്. ഇന്ന് യു.എസ്.എ, സിംഗപ്പൂർ, മലേഷ്യ എന്നിവിടങ്ങളിലും ചെട്ടിയാർ സമുദായത്തിൽ പെട്ട പ്രവാസികളുണ്ട്. തമിഴാണ് ചെട്ടിയാർമാരുടെ സംസാരഭാഷ. കേരളത്തിന്റെ വിവിധ ഭാഗങ്ങളിലും ചെട്ടിയാർ സമുദായാംഗങ്ങൾ താമസിക്കുന്നുണ്ട്.

ഭക്ഷണത്തിനും, മണിമാളികകൾക്കും, ക്ഷേത്രങ്ങൾക്കും പേരുകേട്ട നാടാണ് ചെട്ടിനാട്.

"പ്രധാന ലേഖനം:ചെട്ടിനാട് പാചകവിഭവങ്ങൾ"

ചെട്ടിനാടൻ വിഭവങ്ങൾ ഇന്ന് വളരെയേറെ പ്രശസ്തമാണ്. നിരവധി സഞ്ചാരികളെയാണ് ചെട്ടിനാടൻ വിഭവങ്ങൾ ചെട്ടിനാട്ടിലെക്ക് ആകർഷിക്കുന്നത്. മാംസാഹാരങ്ങൾക്കും സസ്യാഹാരങ്ങൾക്കും പ്രസസ്തമാണ് ചെട്ടിനാട്. നിരവധി സുഗന്ധവ്യഞ്ജനങ്ങൾ ചേർത്തുകൊണ്ടുള്ള പാചകരീതിയാണ് ഇവരുടേത്. ചെട്ടിനാടൻ കോഴിക്കറി വളരെ പ്രശസ്തമായ ഒരു ഇന്ത്യൻ വിഭവമാണ്

കലാ-വാസ്തുവിദ്യാ രംഗങ്ങളിൽ സമ്പന്നമായ ഒരു പൈതൃകം ചെട്ടിനാടിനുണ്ട്. ചെട്ടിനാടൻ സൗധങ്ങളാണ് ഇവിടുത്തെ മറ്റൊരാകർഷണം. സമ്പന്നകുടുംബങ്ങളുടെ വീടുകളായതിനാൽ ചെട്ടിനാടൻ സൗധങ്ങൾ അവരുടെ സമ്പത്ശക്തി പ്രതിഫലിപ്പിക്കും വിധമാണ് പണിതീർത്തിരുന്നത്. ബർമീസ് തേക്കും, ഇറ്റാലിയൻ മാർബിളും ജാപ്പനീസ് തറയോടുകളുമെല്ലാം ചെട്ടിനാടൻ സൗധങ്ങളുടെ പ്രധാന നിർമ്മാണ സാമഗ്രികളായിരുന്നു. ഒരു നടുമുറ്റത്തിനുചുറ്റും ക്രമീകരിച്ച വിശാലമായ മുറികളായിരുന്നു ഈ സൗധങ്ങളിലേത്. 18ആം നൂറ്റാണ്ടിലാണ് ഇവയി അധികവും നിർമ്മിക്കപ്പെടുന്നത്.

ദ്രാവിഡ വാസ്തുശൈലിയിൽ തന്നെയാണ് ചെടിനാട്ടിലെ ക്ഷേത്രങ്ങളും പണിതിരിക്കുന്നത്. നിരവധി ചോള ക്ഷേത്രങ്ങളും ചെട്ടിനാട്ടിലുണ്ട്.വൈരവൻ കോവിൽ, കർപക വിനായകർ ക്ഷേത്രം, കുന്ദ്രാകുടി മുരുകൻ കോവിൽ, കൊട്ടിയൂർ ശിവക്ഷേത്രം, കന്തനൂർ ശിവക്ഷേത്ര എന്നിവ ചെട്ടിനാട്ടിലെ ചില പ്രധാന ക്ഷേത്രങ്ങളാണ്

ചെട്ടിനാടിനോട് ഏറ്റവും അടുത്തുകിടക്കുന്ന വിമാനത്താവളം, മധുര വിമാനത്താവളമാണ്(85 കി.മീ അകലെ). കാരൈക്കുടിയാണ് ചെട്ടിനാടൻ പ്രദേശത്തെ ഏറ്റവും വലിയ പട്ടണം. ചെന്നൈ, രാമേശ്വരം എന്നിവിടങ്ങളിൽനിന്നും കാരൈക്കുടിയിലേക്ക് തീവണ്ടി സർവീസുകളുണ്ട്.

C.E.C.R.I എന്ന ഗവേഷനസ്ഥാപനത്തിന്റെ ആസ്ഥാനം ചെട്ടിനാട്ടിലെ കാരൈക്കുടിയാണ്. ഇലക്ട്രോ-കെമിക്കൽ രംഗത്ത് പഠനം കേന്ദ്രീകരിച്ചിരിക്കുന്ന CSIR പരീക്ഷണശാലയും ഇവിടെയുണ്ട്. ഇലക്ട്രോ-കെമിക്കൽ ശാസ്ത്രമേഖലയുമായ് ബന്ധപ്പെട്ട് 700 ലധികം പേറ്റന്റ് നേടിയ കണ്ടുപിടുത്തങ്ങളും, 5000-ലധികം ഗവേഷണപ്രബന്ധങ്ങളും ഈ സ്ഥാപനത്തിന്റെ മികവിനുദാഹരണമാണ്. ചെന്നൈയിലെ അണ്ണാ സർവകലാശാലയുമായി സംയോജിച്ച്, CECRI 4വർഷ സാങ്കേതിക ബിരുദ കോഴ്സും നൽകിവരുന്നു.

ചെട്ടിനാടിനെ പ്രശസ്തമാക്കുന്ന മറ്റൊന്നാണ് ചെട്ടിനാട് സാരികൾ. പരുത്തിയിലാണ് ഇവ നെയ്തെടുക്കുന്നത്. വിപരീത നിറങ്ങലുടെ നയനാനന്ദകരമായ സമിശ്രവും, ഡിസൈനുകളും ഇവയുടെ പ്രത്യേകതയാണ്.

ചെട്ടിനാടിലെ ആത്തംകുഡി എന്ന ഗ്രാമത്തിൽ മുഴുവൻ മനുഷ്യാധ്വാനത്തിൽ തന്നെ നിർമ്മിക്കുന്ന ഒരു തരം റ്റൈലുകളാണ് ആത്തംകുഡി റ്റൈലുകൾ . പൂർണ്ണമായും കൈകളാൽ നിർമ്മിക്കുന്ന ഇവ; ഈ ഗ്രാമത്തിലെ സ്വതസ്സിദ്ധമായ സാങ്കേതിക വിദ്യയിലൂടെ അവിടെത്തന്നെ ലഭ്യമായ മണ്ണും ഗ്ലാസ് പേറ്റുകളും കൊണ്ടാണ് നിർമ്മിക്കപ്പെടുന്നത്. വൈവിദ്ധ്യമായ നിറക്കൂട്ടുകളും ഡിസൈനുകളും ഈ റ്റൈലിനെ വ്യത്യസ്തമാക്കുന്നു. "വളരെ കാലം ഭംഗിയോടെ തന്നെ നിലനിൽക്കുന്ന ഇവ നിർമ്മിക്കുന്നതിന് വളരെ ശ്രദ്ധയോടെയുള്ള നിമ്മാണരീതി ആവശ്യമാണ്, നിമ്മാണത്തിന് ധാരാളം സമയമെടുക്കുമെന്നതും വില കൂടുതലാണെന്നതും ഇതിന്റെ വിപണന സാധ്യതകൾക്ക് മങ്ങലേല്പിക്കുന്ന ഘടകങ്ങളാണ്".




</doc>
<doc id="230484" url="https://ml.wikipedia.org/wiki?curid=230484" title="ആനമങ്ങാട്">
ആനമങ്ങാട്

മലപ്പുറം ജില്ലയിലെ പെരിന്തൽമണ്ണ താലൂക്കിൽ ഉൾപ്പെട്ട ഒരു വില്ലേജാണ് ആനമങ്ങാട്. 

2001ലെ കാനേഷുമാരി കണക്കെടുപ്പനുസരിച്ച് ആകെ ജനസംഖ്യ 14,236 ആണ്. 6,906 പുരുഷന്മാരും 7,330 സ്ത്രീകളുമാണ് ഉള്ളത്.

മേൽപ്പറഞ്ഞവയാണ് ആനമങ്ങാടുള്ള പ്രധാന സ്ഥാപനങ്ങൾ. ഇതു കൂടാതെ സ്വകാര്യ ആസ്പത്രികളും ഇവിടെ പ്രവർത്തിക്കുന്നുണ്ട്. 


</doc>
<doc id="230491" url="https://ml.wikipedia.org/wiki?curid=230491" title="ചെറിയമുണ്ടം അബ്ദുൽഹമീദ് മദനി">
ചെറിയമുണ്ടം അബ്ദുൽഹമീദ് മദനി

കേരളത്തിലെ ഇസ്ലാമിക ചിന്തകരിൽ ഒരാളാണു് ചെറിയമുണ്ടം അബ്ദുൽഹമീദ് മദനി. 

1944 സെപ്റ്റംബർ 8 - നു മലപ്പുറം ജില്ലയിലെ ചെറിയമുണ്ടം ഗ്രാമത്തിൽ ജനനം. മുത്താണിക്കാട്ട് ഹൈദർ മുസ്‌ലിയാർ പിതാവും ആയിശുമ്മ മാതാവുമാണ്. സ്കൂൾ പഠന ശേഷം പറവന്നൂർ, ചെറിയമുണ്ടം, തലക്കടത്തൂർ, കോരങ്ങത്ത്‌, നടുവിലങ്ങാടി, പൊന്മുണ്ടം, വളവന്നൂർ, എന്നിവിടങ്ങളിൽ ദര്സു പഠനം നടത്തി. ശേഷം അഴീകോട് ‌ഇർഷാദുൽ മുസ്‌ലിമീൻ അറബിക് കോളേജിലും പുളിക്കൽ മദീനത്തുൽ ഉലൂം അറബിക് കോളേജിലും ഉപരിപഠനം നടത്തി. 

ഇപ്പോൾ ശബാബ് വാരികയുടെ മുഖ്യ പത്രാധിപരായി പ്രവർത്തിക്കുന്നു . കൂടാതെ സ്നേഹ സംവാദം, ശബാബ് തുടങ്ങിയ ആനുകാലികങ്ങളിൽ ചോദ്യോത്തര പംക്തി കൈകാര്യം ചെയ്തു വരുന്നു.

വളവന്നൂർ അൻസാർ അറബിക് കോളേജ്, പുളിക്കൽ മദീനത്തുൽ ഉലൂം അറബിക് കോളേജ്, ജാമിയ സലഫിയ്യ എന്നിവിടങ്ങളിലും പടിഞ്ഞാറക്കര, ബി പി അങ്ങാടി, പൊന്മുണ്ടം സ്കൂളുകളിലും അധ്യാപനം നടത്തി സ്വയം വിരമിച്ചു. പത്തന്ബാട് സൈനബയാണ് ഭാര്യ. ഡോ. അമീൻ, അഹ്മെദ് നജീബ്, ഖദീജ, സൽമ, അനീസ, മുനീർ, ജൌഹറ എന്നിവർ മക്കളാണ്.



</doc>
<doc id="230494" url="https://ml.wikipedia.org/wiki?curid=230494" title="ജെയിംസ് തേർബർ">
ജെയിംസ് തേർബർ

ജെയിംസ് ഗ്രോവർ തേർബർ അമേരിക്കൻ സാഹിത്യകാരനായിരുന്നു. ഒഹൈയോയിലെ കൊളംബസിൽ 1894 ഡിസംബർ 8-ന് ജനിച്ചു.

മറ്റു കുട്ടികളുമായി കളികളിൽ പങ്കുകൊള്ളാൻ കഴിയാത്തതിനാൽ സ്വപ്നദർശനത്തിന്റെയും ഭാവനാസൃഷ്ടിയുടെയും ലോകത്തിലായിരുന്നു തേർബർ വളർന്നത്. ഇത് ഇദ്ദേഹത്തിന്റെ സാഹിത്യജീവിതത്തിൽ നിർണായക സ്വാധീനം ചെലുത്തി. സെക്കൻഡറി സ്കൂൾ ഘട്ടത്തിൽത്തന്നെ എഴുതാൻ തുടങ്ങി. 1913-18 കാലയളവിൽ ഒഹൈയോ സ്റ്റേറ്റ് യൂണിവേഴ്സിറ്റിയിൽ വിദ്യാഭ്യാസം നടത്തി. വാഷിങ്ടണിലും പാരിസിലെ യു.എസ്. എംബസിയിലും ക്ലാർക്കായി കുറച്ചുകാലം ജോലി ചെയ്തു. 1920-കളിൽ ജേർണലിസ്റ്റായും ഇദ്ദേഹം ജോലി ചെയ്യുകയുണ്ടായി. 1940-കളിൽ കാഴ്ചശക്തി കുറയാൻ തുടങ്ങുകയും അമ്പതുകളിലെത്തിയപ്പോഴേക്കും അന്ധനായി മാറുകയും ചെയ്തത് തേർബറുടെ ജീവിതത്തിലെ ഒരു ദുരന്തമായിരുന്നു.
തുടങ്ങിയ നിരവധി കൃതികളുടെ കർത്താവാണ് ജെയിംസ് ഗ്രോവർ തേർബർ. മനുഷ്യ ജീവിതത്തിലെ കൊച്ചുകൊച്ചു സംഭവങ്ങളും ആധുനികമനുഷ്യന്റെ മോഹഭംഗങ്ങളുമായിരുന്നു ഇദ്ദേഹത്തിന്റെ മുഖ്യ വിഷയം. മാർക്ക് ട്വയിനിനുശേഷം അമേരിക്ക കണ്ട ഏറ്റവും വലിയ ഫലിതസാഹിത്യകാരനായി അറിയപ്പെടുന്ന തേർബർ ആധുനിക മനുഷ്യന്റെ വിഡ്ഢിത്തങ്ങളെ ഫലിതത്തിന്റെ വിളനിലമായി കണ്ടു.
തേർബറുടെ ആദ്യകൃതിയായ ഇസ് സെക്സ് നെസസറി തന്റെ കൂടെ പത്രപ്രവർത്തകനായി ജോലി ചെയ്തിരുന്ന ഇ.ബി. വൈറ്റുമായി ചേർന്നാണു രചിച്ചത്. ഫ്രോയ്ഡ് തുടങ്ങിവയ്ക്കുകയും യൂറോപ്പിൽ വമ്പിച്ച പ്രചാരം നേടുകയും ചെയ്ത മനഃശാസ്ത്ര വിശകലന രീതിയുടെ നേരെ പരിഹാസത്തിന്റെ ശരം തൊടുക്കുകയാണ് ഈ കൃതിയിൽ തേർബർ ചെയ്യുന്നത്. ആത്മകഥാരൂപത്തിലുള്ള മൈ ലൈഫ് ആൻഡ് ഹാർഡ് ടൈംസിൽ മാതാപിതാക്കളോടുള്ള തേർബറുടെ സ്നേഹാദരങ്ങൾ വ്യക്തമായി നിഴലിക്കുന്നു. ന്യൂയോർക്കിൽ പത്രപ്രവർത്തകനായിരുന്ന കാലത്തെ സ്മരണകളാണ് ദി ഇയേഴ്സ് വിത്ത് റോസ്. കുട്ടികൾക്കുവേണ്ടിയുള്ള യക്ഷിക്കഥകളുടെ (fairy tales) സമാഹാരമായ "ദ് തേർട്ടീൻ ക്ലോക്സ്, ദ് വണ്ടർഫുൾ ഒ" എന്നിവ വമ്പിച്ച ജനപ്രീതി ആർജിക്കുകയുണ്ടായി.

തേർബറുടെ ഏറ്റവും പ്രസിദ്ധമായ കഥാപാത്രങ്ങൾ വാൾട്ടർ മിറ്റിയും അദ്ദേഹത്തിന്റെ ഭാര്യയും അവരുടെ ജീവിതവുമായി ബന്ധപ്പെട്ട നിശ്ശബ്ദരായ ജന്തുക്കളുമാണ്. 1947-ൽ പ്രസിദ്ധീകരിച്ച ദ് സീക്രട്ട് ലൈഫ് ഒഫ് വാൾട്ടർ മിറ്റി എന്ന കൃതി മനഃശാസ്ത്രജ്ഞന്മാരുടെ സവിശേഷശ്രദ്ധ ആകർഷിക്കുകയുണ്ടായി. വാൾട്ടർ മിറ്റി സിൻഡ്രോം എന്നൊരു മനോരോഗസംജ്ഞതന്നെ ഒരു ബ്രിട്ടിഷ് മെഡിക്കൽ ജേർണൽ ആവിഷ്കരിച്ചു. രുഗ്ണവും രൂഢമൂലവുമായ സ്വപ്നദർശനശീലത്തെയാണ് ഇത് സൂചിപ്പിക്കുന്നത്.

1961 നവംബർ 2-ന് ന്യുമോണിയ ബാധിച്ച് ന്യൂയോർക്കിൽ ഇദ്ദേഹം അന്തരിച്ചു. 



</doc>
<doc id="230500" url="https://ml.wikipedia.org/wiki?curid=230500" title="പ്രോട്ടോസോവ">
പ്രോട്ടോസോവ

അതിസൂക്ഷ്മമായ ഏകകോശജീവികളുടെ വിഭാഗം. പ്രോട്ടോസ്(ആദ്യം), സുവോൺ(ജീവി) എന്നീ ഗ്രീക്കുവാക്കുകകളിൽ നിന്നുമാണ് പ്രോട്ടോസോവൻ എന്ന പദം ഉരുത്തിരിഞ്ഞത്. പരിണാമപരമായി നോക്കിയാൽ ആദ്യം ഉണ്ടായ ജീവിയും പ്രോട്ടോസോവനുകളാണ്. ജീവപ്രവർത്തനങ്ങളായ ശ്വസനം, ചലനം, പോഷണം, വിസർജ്ജനം, പ്രത്യുത്പാദനം തുടങ്ങിയവയെല്ലാം പ്രോട്ടോസോവനുകളിൽ നടക്കുന്നു. ഒറ്റക്കോശം തന്നെയാണ് ഈ ജോലികളെല്ലാം ചെയ്യുന്നത്. കോശശരീരം കോശങ്ങളോ അവയവങ്ങളോ ആയി വിഭജിക്കപ്പെട്ടില്ല.

ജലം, മറ്റു ജീവികളുടെ ശരീരം തുടങ്ങിയവയിലാണ് ഇവർ ജീവിക്കുന്നത്. ഓക്സിജൻ ഇല്ലാത്ത പരിസ്ഥിതികളിൽ ജീവിക്കുന്ന പ്രോട്ടോസോവനുകളും ഉണ്ട്. മനുഷ്യരിലും മറ്റും രോഗങ്ങൾ ഉണ്ടാക്കുന്നതിലും പ്രോട്ടോസോവനുകളി‍ക്ക് പങ്കുണ്ട്.

http://www.sciencedaily.com/articles/p/protozoa.htm


</doc>
<doc id="230508" url="https://ml.wikipedia.org/wiki?curid=230508" title="അരമായ">
അരമായ

സെമിറ്റിക് ഭാഷാകുടുംബത്തിന്റെ വടക്കുപടിഞ്ഞാറൻ ശാഖയിൽ പെടുന്ന ഒരു ഭാഷയാണു് അരമായ അഥവ സുറിയാനി. ക്രിസ്തു ജനങ്ങളോടു് സംവദിച്ചിരുന്നതു് ഈ ഭാഷയിലാണു്. 



</doc>
<doc id="230510" url="https://ml.wikipedia.org/wiki?curid=230510" title="ഹസാര (വിവക്ഷകൾ)">
ഹസാര (വിവക്ഷകൾ)





</doc>
<doc id="230513" url="https://ml.wikipedia.org/wiki?curid=230513" title="നിലാവഭ്യാസം">
നിലാവഭ്യാസം

തായമ്പക, മേളം തുടങ്ങി ചെണ്ട ഉപയോഗിച്ചുള്ള വാദനകലകളിൽ പ്രാവീണ്യം വർദ്ധിപ്പിക്കുന്നതിനു് ശീലിച്ചുവരുന്ന ഒരു സാധകരീതിയാണു് നിലാവഭ്യാസം അഥവാ നിലാവു് സാധകം. സാധാരണയായി, മിഥുനമാസത്തിലെ കറുത്ത വാവിന്റെ പിറ്റേദിവസം മുതൽ തുടങ്ങുന്ന നിലാസാധകം അടുത്ത കറുത്ത വാവിനു് പൂർത്തിയാകുന്നു. ഓരോ ദിവസവും നിലാവ് ഉള്ള സമയത്തു് (ചന്ദ്രൻ ആകാശത്തു പ്രത്യക്ഷമാവാൻ സാദ്ധ്യതയുള്ള രാത്രി സമയത്തു്) മാത്രം നടക്കുന്നു എന്നതുകൊണ്ടാണു് ഇതിനു് നിലാവ് അഭ്യാസം എന്നു പേർ വന്നതു്.

മിഥുനം കർക്കിടകം മാസങ്ങളിൽ മഴ പെയ്ത് അന്തരീക്ഷം നല്ലപോലെ തണുത്ത കാലാവസ്ഥയിലാണ് സാധാരണ നിലാസാധകം ചെയ്ത് വരുന്നത്. വെളുത്ത പക്ഷത്തെ കറുത്ത വാവ് കഴിഞ്ഞതിന്റെ പിറ്റേദിവസം ചന്ദ്രൻ ഉദിക്കുന്ന സമയം മുതൽ ആണ് സാധകം ആരംഭിക്കുന്നത്. തുടർന്നുള്ള ഓരോ ദിവസവും ചന്ദ്രന്റെ വൃദ്ധിക്കനുസരിച്ച് സാധകത്തിന്റെ സമയവും ദീർഘിക്കുന്നു. അങ്ങനെ വെളുത്ത വാവ് ദിവസം ഒരു മുഴുവൻ രാത്രിയും സാധകം ചെയ്യും. കറുത്ത പക്ഷത്തെ കറുത്തവാവിന് സാധകം തീരും. കൂട്ടത്തിൽ പകൽ വേണ്ടത്ര ഔഷധങ്ങൾ സേവിക്കുകയും ഉഴിച്ചിൽ മുതലായവയും ഉണ്ടാവണം. പകൽ ഉറക്കം നിഷിദ്ധമാണ്. പഥ്യമായ ആഹാരക്രമങ്ങളും ഇതിന്റെ ഭാഗമാണ്. സാധകം ചെയ്യുന്നത് അഭ്യാസം തുടങ്ങിയ വിദ്യാർത്ഥികൾ മുതൽ മുതിർന്ന കലാകാരന്മാർ വരെ ഉൾപ്പെട്ടതാണ്. ഇതൊരു അനുഷ്ഠാനമായല്ല, മറിച്ച് വൈദഗ്ദ്ധ്യത്തിനു വേണ്ടി ചെയ്യുന്ന അഭ്യാസപരിപാടിയായാണു് കണക്കാക്കപ്പെടുന്നതു്. സാധാരണ വലന്തലയിൽ (ചെണ്ടയുടെ വലത്തേ വശത്തു്) ആണു് സാധകം ചെയ്യുക. പുതുതായി പഠനം തുടങ്ങിവെക്കുന്നവർ കല്ലിൽ മുട്ടി ഉപയോഗിച്ച് സാധകം ചെയ്യും.

നിലാസാധകം തുടങ്ങുന്നത് വൈകിട്ട് ഏകദേശം ആറു മുപ്പതിനായിരിക്കും. ആദ്യത്തെ പതിനഞ്ചുദിവസവും (ശുക്ലപക്ഷം അഥവാ അനുലോമം‌) അഭ്യാസം ഇതേ സമയത്തുതന്നെ തുടങ്ങും. എന്നാൽ ഓരോ ദിവസവും ക്രമത്തിൽ അഭ്യാസത്തിന്റെ ദൈർഘ്യം കൂടിക്കൊണ്ടിരിക്കും. ഇങ്ങനെ പൌർണമിയോടെ, ഈ അഭ്യാസവേള വൈകിട്ട് ആറര മുതൽ കാലത്ത് ആറര വരെ പന്ത്രണ്ടു മണിക്കൂർ ആയി മാറുന്നു. എന്നാൽ അതിനുശേഷം കൃഷ്ണപക്ഷത്തിൽ (പ്രതിലോമം) ആരംഭിക്കുന്ന സമയം ക്രമത്തിൽ വൈകിക്കൊണ്ടിരിക്കുകയും അവസാനിക്കുന്ന സമയം (രാവിലെ ആറര മണി) നിശ്ചിതമായിരിക്കുകയും ചെയ്യും. അതായതു് വെളുത്ത വാവിന്റെ പിറ്റേന്നു് വൈകിട്ട് ഏഴിന് തുടങ്ങി കാലത്ത് ആറര വരെ, പിറ്റേ ദിവസം എട്ടിന് തുടങ്ങി ആറര വരെ എന്നീ ക്രമത്തിൽ. അവസാനദിവസം കാലത്ത് അഞ്ചു മണി മുതൽ ആറര വരെ മാത്രമായിരിക്കും സാധകം.


</doc>
<doc id="230521" url="https://ml.wikipedia.org/wiki?curid=230521" title="തേൾ ഈച്ചകൾ">
തേൾ ഈച്ചകൾ

മെക്കോപ്ടെറ (Mecoptera-Panorpetta) പ്രാണിഗോത്രത്തിൽപ്പെടുന്ന ചെറു പ്രാണികളാണ് തേൾ ഈച്ചകൾ ശാസ്ത്രനാമം: പനോർപ്പ കമ്യുണിസ് (Panorpa communis).

300 -ഓളം സ്പീഷീസുണ്ട്. ഭൂമുഖത്തെല്ലായിടങ്ങളിലും "തേൾ ഈച്ചകൾ" കാണപ്പെടുന്നുണ്ടെങ്കിലും ഇവയ്ക്ക് പ്രത്യേക സാമ്പത്തിക പ്രാധാന്യമൊന്നും തന്നെയില്ല. തണലും ഈർപ്പവുമുള്ള പ്രദേശങ്ങളിലാണ് തേൾ ഈച്ചകൾ കാണപ്പെടുന്നത്. ഇന്ത്യയിൽ ഖാസികുന്നുകളിലും ഹിമാലയത്തിന്റെ കിഴക്കൻ പ്രദേശങ്ങളിലും തേൾ ഈച്ചകളുടെ ഒന്നുരണ്ട് സ്പീഷീസിനെ കണ്ടെത്തിയിട്ടുണ്ട്. ആൺപ്രാണിയുടെ ഉദരാഗ്രത്തിൽ മുകളിലേക്കു വളഞ്ഞ് തേളുകളുടെ ദംശനാവയവം പോലെയുള്ള അവയവങ്ങൾ കാണപ്പെടുന്നതിനാലാണ് ഇവയ്ക്ക് തേൾ ഈച്ചകൾ എന്നു പേരു ലഭിച്ചത്.
ചെറുതും സാമാന്യം വലിപ്പമുള്ളതുമായ തേൾ ഈച്ചകളുണ്ട്. ഇവയിൽ ചിറകുകളുള്ളവയും ചിറകുകൾ ഇല്ലാത്തവയും ഉൾപ്പെടും. ധാരാളം ഖണ്ഡങ്ങളോടുകൂടിയ നീണ്ട ശൃംഗികകളും നീണ്ടുമെലിഞ്ഞ കാലുകളുമാണ് ഇവയുടെ സവിശേഷത. ഇവയുടെ ശിരസ്സിന്റെ മുൻഭാഗം വളർന്ന് അസാധാരണമാംവിധം മുമ്പോട്ടു തളളിനിൽക്കുന്നു. നീണ്ടു പരന്ന മോന്തയായി രൂപാന്തരപ്പെട്ടിരിക്കുന്ന മാക്സിലകളും ലേബിയവുമാണ് മറ്റൊരു പ്രത്യേകത. മോന്തയുടെ അഗ്രഭാഗത്തായാണ് ചർവണമുഖാംഗങ്ങൾ സ്ഥിതിചെയ്യുന്നത്. തലയുടെ മുൻഭാഗത്തുനിന്ന് ചുണ്ടുപോലെ താഴേക്കു വളഞ്ഞിരിക്കുന്ന ഭാഗത്തിന്റെ അറ്റത്ത് ചവയ്ക്കുന്നതിനുപകരിക്കുന്ന വദനഭാഗങ്ങൾ സ്ഥിതിചെയ്യുന്നു. തേൾ ഈച്ചകളുടെ കറുത്തപൊട്ടുകളും അടയാളങ്ങളുമുള്ള ചിറകുകൾ ആകർഷകമാണ്. പ്രാണി സഞ്ചരിക്കുമ്പോൾ ഉദരാഗ്രം മുകളിലേക്കു വളഞ്ഞിരിക്കും. ഉദരാഗ്രത്തിൽ നീണ്ടു കൂർത്തു വളഞ്ഞ ഒരു ജോഡി കൊടിലുകൾപോലെയുള്ള അവയവങ്ങൾ ഉണ്ട്. രണ്ട് വലിയ സംയുക്ത നേത്രങ്ങളും മൂന്ന് നേത്രകങ്ങളുമാണ് തേൾ ഈച്ചകളുടെ മറ്റൊരു പ്രത്യേകത. തേൾ ഈച്ചയുടെ ലാർവ കാറ്റർപില്ലറുകൾക്കു സമാനമാണ്.
തേൾ ഈച്ചകൾ തറയിലാണ് മുട്ടയിടുന്നത്. മാളങ്ങളിൽ കഴിഞ്ഞുകൂടുന്ന ലാർവയും പ്രായപൂർത്തിയെത്തിയ തേൾ ഈച്ചകളും ജന്തുക്കളുടെയും പ്രാണികളുടെയും ജൈവാവശിഷ്ടങ്ങൾ ഭക്ഷിക്കുന്നു. ചിലയിനം തേൾ ഈച്ചകൾ നീളം കൂടിയ കാലുകളുടെ സഹായത്താൽ പ്രതലങ്ങളിൽ തുങ്ങിക്കിടക്കുന്നതിനാൽ "ഹാങ്ങിങ് ഫ്ളൈസ്" എന്ന് അറിയപ്പെടുന്നു.



</doc>
<doc id="230533" url="https://ml.wikipedia.org/wiki?curid=230533" title="പുത്തൻചിറ കിഴക്കെ പള്ളി">
പുത്തൻചിറ കിഴക്കെ പള്ളി

തൃശ്ശൂർ ജില്ലയിലെ പുത്തൻചിറ പഞ്ചായത്തിൽ പുത്തൻചിറയുടെ കിഴക്ക് ഭാഗത്തായി സ്ഥിതി ചെയ്യുന്ന ക്രൈസ്തവ ദേവാലയമാണ് പുത്തൻചിറ കിഴക്കെ പള്ളി (Puthenchira East Church) അഥവ സെന്റ് ജോസഫ്സ് പള്ളി (St: Joseph's Church). പൗരസ്ത്യ കത്തോലിക്ക വിഭാഗത്തിലെ സീറോ മലബാർ കത്തോലിക്ക സഭയുടെ ഭാഗമാണ് ഈ പള്ളി. വിശുദ്ധ ഔസേപ്പിന്റെ നാമധേയത്തിലാണ് പള്ളി സ്ഥാപിച്ചിരിക്കുന്നത്. 

തൃശ്ശൂർ അതിരൂപതയിൽ ഇരിങ്ങാലക്കുട രൂപതയുടെ കീഴിലുള്ള പുത്തൻചിറ ഫൊറോന പള്ളിയുടെ കീഴിലാണ് ഈ ഇടവക പള്ളി.


ഈ പള്ളിയുടെ ഇടവകാതിർത്തിയിലാണ് വാഴ്ത്തപ്പെട്ടവൾ മദർ മറിയം ത്രേസ്യയുടെ കബറിടം സ്ഥിതി ചെയ്യുന്നത്. ഇതൊരു തീർത്ഥാടനകേന്ദ്രമായി വിശ്വാസികൾ കണക്കാക്കുന്നു.




</doc>
<doc id="230534" url="https://ml.wikipedia.org/wiki?curid=230534" title="ഹെസക്കിയായുടെ തുരങ്കം">
ഹെസക്കിയായുടെ തുരങ്കം

ബിസി 701-നടുത്ത് യൂദയായിലെ ഹെസക്കിയാരാജാവിന്റെ കാലത്ത് യെരുശലേമിൽ ദാവീദിന്റെ നഗരത്തിനടിയിലൂടെ 533 മീറ്റർ നീളത്തിൽ നിർമ്മിക്കപ്പെട്ട്, ഇന്നോളം നിലനിൽക്കുന്ന തുരങ്കമാണ് ഹെസക്കിയായുടെ തുരങ്കം അഥവാ സീലോഹാ തുരങ്കം. യെരുശലേം നഗരത്തിന്റെ മുഖ്യജലശ്രോതസ്സായിരുന്ന ഗിഹോൺ അരുവിയിലെ വെള്ളം കെന്ദ്രോൻ സമതലത്തിൽ നിന്ന് ദാവീദിന്റെ നഗരത്തിനുള്ളിലെ സീലോഹാക്കുളത്തിൽ എത്തിച്ച് ഉപരോധാവസരങ്ങളിൽ നഗരത്തിലെ ജലലഭ്യത ഉറപ്പാക്കാൻ വേണ്ടിയായിരുന്നു ഇതു നിർമ്മിച്ചത്. 

എബ്രായബൈബിൾ രാജാക്കന്മാരുടെ രണ്ടാം പുസ്തകത്തിൽ ഈ തുരങ്കം പരാമർശിക്കപ്പെടുന്നു. യെരുശലേമിന്റെ മേൽ അസീറിയയുടെ ആക്രമണം ആസന്നമാണെന്നു കരുതിയ ഹെസക്കിയാ ഗിഹോൺ അരുവിയിലെ വെള്ളം തടഞ്ഞുനിർത്തി പടിഞ്ഞാറ് ദാവീദിന്റെ നഗരത്തിലെത്തിച്ചതായി ബൈബിളിലെ ദിനവൃത്താന്തം രണ്ടാം പുസ്തകത്തിലും പറയുന്നു. 

1880-ൽ തുരങ്കത്തിലൂടെ നടന്ന കുട്ടികൾ പ്രാചീന എബ്രായലിപിയിൽ എഴുതപ്പെട്ട ഒരു ലിഖിതം, അതിന്റെ ഭിത്തിയിൽ കണ്ടെത്തി. ഭിത്തിയിൽ നിന്നു വേർപെടുത്തി കടത്തിക്കൊണ്ടു പോകാനുള്ള ശ്രമത്തിനിടെ പിന്നീട് പൊട്ടിപ്പോയ ലിഖിതം ഒടുവിൽ തുർക്കിയിലെ ഇസ്താംബുൾ നഗരത്തിൽ എത്തിപ്പെട്ടു. ഇസ്താംബുളിലെ മ്യൂസിയത്തിൽ ഇപ്പോൾ അതു സൂക്ഷിക്കപ്പെട്ടിരിക്കുന്നു. തുരങ്കനിർമ്മിതി അവസാനഘട്ടത്തിന്റെ വിവരണമാണ് ലിഖിതത്തിന്റെ ഉള്ളടക്കം. വിപരീതദിശകളിൽ പാറ തുരന്നു മുന്നേറിയ പണിക്കാർ പണിയുടെ പൂർത്തിയിൽ പരസ്പരം സന്ധിക്കുന്നതിന്റെ ചിത്രമാണത്. 

കേടുപാടുകൾ മൂലം വായന എളുപ്പമല്ലാതായിരിക്കുന്ന ലിഖിതത്തിന്റെ ഏകദേശവായന ഈവിധമാണ്:-

തുരങ്കത്തിനുള്ളിലെ ലിഖിതത്തിന്റേയും ഭിത്തിയുടെ മിനുക്കലിൽ കാണപ്പെട്ട ജൈവപദാർത്ഥങ്ങളുടേയും സഹായത്തോടെ തുരങ്കത്തിന്റെ കാലം നിർണ്ണയിക്കപ്പെട്ടിട്ടുണ്ട്.


</doc>
<doc id="230543" url="https://ml.wikipedia.org/wiki?curid=230543" title="ബാഴ്സ്ബോൾഡീയ">
ബാഴ്സ്ബോൾഡീയ

ഹദ്രോസറോയിഡ് കുടുംബത്തിൽ ഉള്ള വലിയ ദിനോസറുകളിൽ ഒന്നാണ് ബാഴ്സ്ബോൾഡീയ. ഇവ ജീവിച്ചിരുന്നത് അന്ത്യ ക്രിറ്റേഷ്യസ് കാലത്ത് മംഗോളിയയിൽ ആണ്. പ്രശസ്ത മംഗോളിയൻ പാലിയെന്റോളോജിസ്റ്റ്‌ ആയ ബാഴ്സ്ബോൾഡിന്റെ പേരാണ് ഇവയ്ക്ക്. ഫോസ്സിൽ ആയി കിട്ടിയിട്ടുള്ളത് നട്ടെലിന്റെ ഭാഗങ്ങളും , ഇടുപ്പിലെ എല്ലും കുറച്ചു വാരി എല്ലുകളും ആണ്. തലയോട്ടി കിട്ടാത്തത് കാരണം ഇവ തലയിലെ ആവരണം ഉള്ള കൂട്ടത്തിൽ ആണോ അല്ലയോ എന്ന് ഇപ്പോൾ പറയാൻ സാധിക്കയില്ല.

ഇരുകാലി ആയിരുന്നു ഇവ, എന്നാൽ ഭക്ഷണ സമ്പാദന സമയത്ത് നാലു കാലിലും സഞ്ചരിച്ചിരുന്നിരിക്കണം. താറാച്ചുണ്ടൻ ദിനോസർ ആയ ഇവ സസ്യങ്ങൾ അരച്ച് കഴിക്കുന്നവ ആയിരുന്നു. 

2011ൽ നിർമിച്ച ഹദ്രോസറോയിഡേ കുടുംബ ശാഖയിൽ ഇവയെ ഉൾപെടുത്തിയിട്ടുണ്ട് .


</doc>
<doc id="230548" url="https://ml.wikipedia.org/wiki?curid=230548" title="തിരുവമ്പാടി ശിവസുന്ദർ">
തിരുവമ്പാടി ശിവസുന്ദർ

മധ്യകേരളത്തിലെ പ്രസിദ്ധനായ ഒരു ആനയാണ് തിരുവമ്പാടി ശിവസുന്ദർ. 

തൃശ്ശൂർ നഗരത്തിലെ തിരുവമ്പാടി ക്ഷേത്രത്തിലെ ആനയാണ് ശിവസുന്ദർ. പൂക്കോടൻ ശിവൻ എന്നായിരുന്നു ഈ ആനയുടെ മുൻ പേര്. 2003 ഫെബ്രുവരി 15 നാണ് ഈ ആനയെ തിരുവമ്പാടി ക്ഷേത്രത്തിൽ നടയ്ക്കിരുത്തിയത്. തൃശ്ശൂർ പൂരത്തിന് തിരുവമ്പാടി ഭഗവതിയുടെ തിടമ്പേന്തുന്നത് ശിവസുന്ദറാണ് . ഇത് കൂടാതെ ആറാട്ടുപുഴ പൂരം, നെന്മാറ വല്ലങ്ങി വേല, ഉത്രാളിക്കാവ് പൂരം, ഇരിഞ്ഞാലക്കുട കൂടൽമാണിക്യം ക്ഷേത്രോത്സവം തുടങ്ങി മറ്റ് പല പ്രസിദ്ധ പൂരങ്ങൾക്കും ശിവസുന്ദർ തിടംമ്പേറ്റാറുണ്ട്.

കേരളത്തിലെ സഹ്യവനങ്ങളിൽനിന്നും പിടിച്ച് സർക്കാർ ലേലത്തിൽ വെച്ച ആനയാണ് ഇത്. 2007 ഫെബ്രുവരി ആറിന് കോട്ടയം പൊൻകുന്നത്തിനടുത്ത ഇളങ്ങുളം ഗജരാജസംഗമത്തിൽ ശിവസുന്ദറിന് കളഭകേസരിപട്ടം ലഭിച്ചു. 2008 ഫെബ്രുവരി 19ന് പട്ടത്താനം സുബ്രഹ്മണ്യക്ഷേത്രത്തിൽ നിന്ന് മാതംഗകേസരി പട്ടം ഉൾപ്പെടെ ഒട്ടേറെ ബഹുമതികളും ഇതിനകം ശിവനെ തേടി എത്തിയിട്ടുണ്ട്. അഴകിന്റെ തമ്പുരാൻ എന്നപേരിൽ ഈ ആനയുടെ ജീവചരിത്രവും മറ്റും അടങ്ങുന്ന ഒരു ഡോക്യു-ഫിക്ഷൻ പ്രസിദ്ധീകരിക്കപ്പെട്ടിട്ടുണ്ട്.
ദീർഘകാലം എരണ്ടകെട്ടിന് ചികിത്സയിലായിരുന്ന ശിവസുന്ദർ 2018 മാർച്ച് 11ന് ചരിഞ്ഞു
http://www.mathrubhumi.com/mobile/news/kerala/thiruvampadi-shivsunder-elephant-died--1.2663253?pq=1.536818


</doc>
<doc id="230571" url="https://ml.wikipedia.org/wiki?curid=230571" title="അഖിലേന്ത്യാ സുന്നി ജംഇയ്യത്തുൽ ഉലമ">
അഖിലേന്ത്യാ സുന്നി ജംഇയ്യത്തുൽ ഉലമ

ഇന്ത്യയിലെ ഒരു സുന്നി മുസ്ലിം പണ്ഡിത സംഘടനയാണ് അഖിലേന്ത്യാ സുന്നി ജംഇയ്യത്തുൽ ഉലമ. 
കാന്തപുരം എ.പി.അബൂബക്കർ മുസ്ലിയാർ നേതൃത്വത്തിൽ 1992 ൽ ആണ് അഖിലേന്ത്യാ സുന്നി ജംഇയ്യത്തുൽ ഉലമ രൂപീകരിച്ചത്. അദ്ദേഹം തന്നെയാണ് തുടക്കം മുതൽ ഈ സംഘടനയുടെ ജനറൽ സെക്രട്ടറിയായി പ്രവർത്തിക്കുന്നത്.


</doc>
<doc id="230600" url="https://ml.wikipedia.org/wiki?curid=230600" title="ഐക്യരാഷ്ട്രസഭയുടെ സെക്രട്ടറി ജനറൽ">
ഐക്യരാഷ്ട്രസഭയുടെ സെക്രട്ടറി ജനറൽ

ഐക്യരാഷ്ട്രസഭയുടെ സെക്രട്ടേറിയറ്റിന്റെ തലവനാണ് സെക്രട്ടറി ജനറൽ. രക്ഷാസമിതിയുടെ ശുപാർശയനുസരിച്ച് പൊതുസഭയാണ് സെക്രട്ടറി ജനറലിനെ നിയമിക്കുന്നത്. അഞ്ചു വർഷമാണ് സെക്രട്ടറി ജനറലിന്റെ കാലാവധി. ഐക്യരാഷ്ട്രസഭയുടെ മുഖ്യ ഭരണാധികാരിയും വക്താവുമാണ് സെക്രട്ടറി ജനറൽ. അദ്ദേഹത്തെ സഹായിക്കാൻ അണ്ടർ സെക്രട്ടറി, ജനറൽമാർ, ഡെപ്യൂട്ടി സെക്രട്ടറി ജനറൽ എന്നിവരുണ്ട്.

ഐക്യരാഷ്ട്രസഭയുടെ ഇപ്പോഴത്തെ സെക്രട്ടറി ജനറൽ അന്റോണിയോ ഗുട്ടറസ്സ്. 2017 ജനുവരി 1-ന് ബാൻ കി മൂണിൻറെ പിൻ‌ഗാമിയായി ഈ സ്ഥാനത്ത് ചുമതലയേറ്റു.


</doc>
<doc id="230614" url="https://ml.wikipedia.org/wiki?curid=230614" title="പൗരസ്ത്യവാദം">
പൗരസ്ത്യവാദം

ഏഷ്യൻ സംസ്കാരങ്ങളെക്കുറിച്ച് യൂറോപ്പ് അമേരിക്ക തുടങ്ങിയ പടിഞ്ഞാറൻ നാടുകളിലെ ചരിത്രകാരന്മാർ നടത്തിവന്ന പഠനഗവേഷണപ്രവർത്തനങ്ങളിലൂടെ ഉരുത്തിരിഞ്ഞുവന്ന വിജ്ഞാനശാഖയാണ് പൗരസ്ത്യവാദം അഥവാ ഓറിയെന്റലിസം ()


</doc>
<doc id="230620" url="https://ml.wikipedia.org/wiki?curid=230620" title="ജസ്റ്റ് ഫ്രണ്ട്സ്">
ജസ്റ്റ് ഫ്രണ്ട്സ്

പ്രണയത്തിന്റേയും ഹാസ്യത്തിന്റേയും മേമ്പൊടിയുമായി 2005ൽ പുറത്തിറങ്ങിയ അമേരിക്കൻ ചലച്ചിത്രമാണിത്.


</doc>
<doc id="230629" url="https://ml.wikipedia.org/wiki?curid=230629" title="വാവ സുരേഷ്">
വാവ സുരേഷ്

സുരേഷ് അല്ലെങ്കിൽ വാവ സുരേഷ് ദക്ഷിണേന്ത്യയിലെ അറിയപ്പെടുന്ന ഒരു പരിസ്ഥിതി സംരക്ഷകനും, പാമ്പുകളെ കൈകാര്യം ചെയ്യുന്നതിൽ പ്രത്യേകം നൈപുണ്യം നേടിയ വ്യക്തിയുമാണ്. തിരുവനന്തപുരം സ്വദേശിയാണിദ്ദേഹം. മനുഷ്യ വാസമുള്ളിടങ്ങളിൽ പ്രത്യക്ഷപ്പെടുന്ന വിഷപ്പാമ്പുകളെ പിടി കൂടി സംരക്ഷിക്കുന്ന ഇദ്ദേഹത്തിന് വന്യ ജീവി വകുപ്പിന്റെ പിന്തുണയുമുണ്ട്. ഇതേ വരെ 30,000 ത്തോളം പാമ്പുകളെ ഇദ്ദേഹം സംരക്ഷിച്ചതായി കണക്കുകൾ പറയുന്നു.ജനമധ്യത്തിൽ പെട്ടു പോകുന്ന അപൂർവ്വ ഇനം പാമ്പുകളെ പിടി കൂടി കാട്ടിൽ തുറന്ന് വിടുക, ഉപേക്ഷിക്കപ്പെടുന്ന പാമ്പും മുട്ടകൾ വിരിയുന്നത് വരെ സംരക്ഷിക്കുക, പാമ്പുകളെക്കുറിച്ച് ബോധവത്കരണ ക്ലാസുകൾ നടത്തുക എന്നീ പാരിസ്ഥിതികമായ പ്രാധാന്യമുള്ള പല പ്രവൃത്തികളും ഇദ്ദേഹം നടത്തി വരുന്നു. പലവട്ടം സർപ്പ ദംശനമേറ്റിട്ടും വിദഗ്ദ്ധ ചികിത്സ നൽകി അദ്ദേഹം രക്ഷപ്പെട്ടിട്ടുണ്ട്.
തിരുവനന്തപുരം നഗരത്തിനടുത്ത് ശ്രീകാര്യത്തുള്ള ഒരു നിർദ്ധന കുടുംബത്തിലാണ് സുരേഷ് ജനിച്ചത്. ചെറുപ്പം മുതൽക്കേ പാമ്പുകളോട് താത്പര്യം പ്രകടിപ്പിച്ചിരുന്ന സുരേഷ് 12 വയസ്സിൽ ഒരു മൂർഖൻ കുഞ്ഞിനെ പിടികൂടി രഹസ്യമായി വീട്ടിൽ സൂക്ഷിച്ചിരുന്നു. പാമ്പുകളുടെ സ്വഭാവ രീതികൾ പഠിക്കുക എന്നതായിരുന്നു അദ്ദേഹത്തിന്റെ ഉദ്ദേശം.

ഉരഗങ്ങളെ നന്നേ ചെറുപ്പം മുതൽ കൈകാര്യം ചെയ്ത് പോന്ന സുരേഷിന് പാമ്പുകളെ കൈകാര്യം ചെയ്യുന്നതിന് ശാസ്ത്രീയമായ പരിശീലനമൊന്നും ലഭിച്ചിട്ടില്ല.ചെറുപ്പം മുതൽ തുടർന്ന് പോരുന്ന നിരീക്ഷണങ്ങളിൽ നിന്നും ഉൾക്കൊണ്ട പാഠങ്ങളാണ് ഇദ്ദേഹം പാമ്പുകളെ കൈകാര്യം ചെയ്യാനുപയോഗിക്കുന്നത്. പാമ്പുകളെ കണ്ടാൽ ഫോൺ വിളിച്ച് പറഞ്ഞാലുടൻ തന്നെ വാവ സുരേഷ് സ്ഥലത്തെത്തി പാമ്പിനെ പിടികൂടും. ഇങ്ങനെ പിടി കൂടുന്ന പാമ്പിനെ പിന്നീട് വനത്തിൽ തുറന്ന് വിടുകയാണ് പതിവ്. വാവ സുരേഷിന്റെ ജീവിതം ആസ്പദമാക്കി അടുത്തിടെ ഒരു ഡോക്യുമെന്ററി ഫിലിം പുറത്തിറങ്ങിയിരുന്നു. ഒരിക്കൽ ഒരു മൂർഖൻ കടിയേറ്റതിനെത്തുടർന്ന് വാവ സുരേഷിന്റെ വിരലുകളിലൊന്ന് ശസ്ത്രകൃയയൈലൂടെ നീക്കം ചെയ്യേണ്ടി വന്നിരുന്നു. 2012 സർപ്പ ദംശനമേറ്റതിനെത്തുടർന്ന് ഇദ്ദേഹത്തിന്റെ വലത് കൈവെള്ളയിലെ ചർമ്മം മാറ്റി വെയ്ക്കേണ്ടുന്നതായും വന്നു. താൻ ഇതേ വരെ 30,000ലധികം പാമ്പുകളെ പിടി കൂടിയതായി വാവ സുരേഷ് പറയുന്നു. അതീവ വിഷമുള്ള 94 രാജ വെമ്പാലകളെയും ഇദ്ദേഹം കൈകാര്യം ചെയ്തിട്ടുണ്ട്. നിരവധി തവണ പാമ്പ് കടിയേറ്റിട്ടുള്ളതിനാൽ പാമ്പിൻ വിഷത്തിനെതിരായ ചില ആന്റിബോഡികൾ വാവ സുരേഷിന്റെ ശരീരത്തിലുള്ളതായി തെളിഞ്ഞിട്ടുണ്ട്.
എബിപി മസ എന്ന ന്യൂസ് ചാനൽ പറയുന്നത് പ്രകാരം നാല് തവണ സുരേഷ് ഐസിയുവിൽ പ്രവേശിപ്പിക്കപ്പെട്ടിട്ടുണ്ട്. 250തോളം സർപ്പ ദശനങ്ങൾ അദ്ദേഹം അതിജീവിച്ചിട്ടുണ്ട്2013 ആഗസ്റ്റ്‌ മാസം ഒരു അണലി കടിച്ചത് കാരണം വീണ്ടും തീവ്രപരിചരണ വിഭാഗത്തിൽ ചികിത്സയിലാണ്

വാവ സുരേഷിന്റെ സേവനങ്ങൾ മുന്നിർത്തി കാട്ടാക്കടയിൽ നിർമ്മിക്കാനിരിക്കുക്ക സ്നേക്ക് പാർക്കിൽ ജോലി നൽകാമെന്ന് മന്ത്രി കെ.ബി. ഗണേഷ് കുമാർ വാഗ്ദാനം നൽകിയെങ്കിലും സ്ഥിരം ജോലിയുണ്ടെങ്കിൽ തനിക്ക് സാധാരണക്കാരെ സേവിക്കാനാകില്ലെന്ന കാരണം പറഞ്ഞ് സുരേഷ് ആ ജോലി നിരസിച്ചു . റോട്ടറി ക്ലബ് തിരുവനന്തപുരം 2011ലെ വൊക്കേഷണൽ സർവ്വീസ് അവാർഡ് നൽകി .




</doc>
<doc id="230633" url="https://ml.wikipedia.org/wiki?curid=230633" title="ബുദ്ധിലബ്ധി">
ബുദ്ധിലബ്ധി

മനുഷ്യബുദ്ധിയുടെ ഒരളവുകോലാണ് ബുദ്ധിലബ്ധി (Intelligence Quotient) ഇതിനെ ചുരുക്കി ഐ ക്യു (IQ) എന്ന് പറയുന്നു. ജെർമൻ മനശാസ്ത്രജ്ഞനായ വില്ല്യം സ്റ്റേണാണ് ഇന്റലിജൻസ് കോഷ്യന്റ് എന്ന വാക്ക് ബുദ്ധിശക്തിയുടെ അളവ്കോലിനുപയോഗിച്ചത്. ഒരു പ്രായപരിധിയിലുള്ളവരുടെ (age group) ബുദ്ധിശക്തിയുടെ അളവെടുക്കുമ്പോൾ ശരാശരി (average) സ്കോർ 100 ആയിരിക്കും. ഇതിൽ നിന്ന് വ്യതിയാനമുള്ള സ്കോർ ലഭിക്കുന്നവർ ശരാശരിയിൽ നിന്ന് താരതമ്യേന ബുദ്ധി കുറഞ്ഞവരോ, കൂടിയവരോ ആയിരിക്കും. ബുദ്ധിശക്തിയുടെ അളവ് പഠിക്കാനും, ചില ജോലികൾ ചെയ്യാനുള്ള കാര്യക്ഷമതയും പ്രവചിക്കാൻ ഉപയോഗിക്കാറുണ്ട്. ബുദ്ധിശക്തി കുറെയൊക്കെ പാരമ്പര്യമാണെന്നാണ് ഗവേഷകരുടെ നിഗമനം. ബുദ്ധി ശക്തി പരീക്ഷകളിലെ ശേഷിയും, ഭാഷാ പരിജ്ഞാനവും (language ability) തമ്മിൽ വളരെ അടുത്ത ബന്ധമുണ്ട്. ഭാഷാപരിജ്ഞാനം കുറവായരുടെ IQ സ്കോർ പൊതുവെ കുറവായിരിക്കും. ഇരുപതാം നൂറ്റാണ്ട് മുതൽ ലോക ജനതയുടെ പൊതുവെയുള്ള ബുദ്ധിശക്തി ഒരോ പത്ത് വർഷം കൂടുമ്പോഴും മൂന്ന് പോയിന്റ് വച്ച് വർദ്ധിക്കുന്നു. ഈ വർദ്ധനവിനെ ഫ്ലിൻ എഫക്റ്റ് എന്ന് പറയുന്നു. 


</doc>
<doc id="230637" url="https://ml.wikipedia.org/wiki?curid=230637" title="ബുദ്ധി">
ബുദ്ധി

ജീവികളുടെ തിരിച്ചറിവിനെ ബുദ്ധി എന്നു പറയുന്നു. ആശയവിനിയമത്തിന് ഭാഷ കൈകാര്യം ചെയ്യാനുള്ള കഴിവ്, ഓർമശക്തി, വിവരങ്ങൾ മനസ്സിലാക്കാനുള്ള കഴിവ് (understanding), ആസൂത്രണം (planning), അമൂർത്തമായ ആശയങ്ങളെ മനസ്സിലാക്കാനും പ്രയോഗിക്കാനുമുള്ള ശേഷി (abstract reasoning), പ്രശ്നപരിഹാരം (problem solving) എന്നീ കഴിവുകളുടെ ആകത്തുകയെയാണ് ബുദ്ധി എന്ന് പറയുക. മനുഷ്യബുദ്ധിയെ അനുകരിച്ച് സ്വയം പ്രവർത്തിക്കുന്ന ഉപകരണങ്ങളുടെ ബുദ്ധി കൃത്രിമബുദ്ധി അഥവാ നിർമ്മിതബുദ്ധി എന്നു പറയുന്നു. ബുദ്ധിയുടെ നിർവചനത്തിന്റെ കാര്യത്തിൽ പൊതുവെ പല അഭിപ്രായങ്ങളുമുണ്ട്. പ്രസിദ്ധരായ ചില മനശ്ശാസ്ത്രജ്ഞരുടെ വീക്ഷണങ്ങളിപ്രകാരമാണ്


</doc>
<doc id="230639" url="https://ml.wikipedia.org/wiki?curid=230639" title="തൈ ദ്സൂഗ്">
തൈ ദ്സൂഗ്

തൈ ദ്സൂങ് (599 ജനുവരി 23 – 649 ജുലൈ 10) ചൈനീസ് ചക്രവർത്തിയായിരുന്നു . എ.ഡി. 618-നും 906-നുമിടയ്ക്ക് ചൈന യിൽ അധികാരത്തിലിരുന്ന തങ് രാജവംശത്തിലെ രണ്ടാമത്തെ ചക്രവർത്തിയായ ഇദ്ദേഹത്തിന്റെ യഥാർഥ നാമം "ലിഷിമിൻ" എന്നായിരുന്നു. സൂയ് രാജാക്കന്മാരുടെ കീഴിൽ സേവനമനുഷ്ഠിച്ച ലി യുവാൻ എന്ന സൈനിക ഉദ്യോഗസ്ഥന്റെ പുത്രനായി 599-ൽ ജനിച്ചു. സൂയ് രാജവംശത്തെ പുറത്താക്കിക്കൊണ്ട് 618-ൽ അധികാരം പിടിച്ചെടുക്കുവാൻ ലി യുവാനെ പ്രേരിപ്പിച്ചത് തൈ ദ്സൂങ് ആയിരുന്നു. ഇക്കാരണത്താൽ ലി യുവാനോടൊപ്പം ഇദ്ദേഹവും തങ് വംശ സ്ഥാപകനായി പരിഗണിക്കപ്പെടുന്നു. കിരീടാവകാശിയായ മൂത്ത സഹോദരനെ വധിച്ചശേഷം 626-ൽ പിതാവിനെയും ചക്രവർത്തിപദത്തിൽനിന്ന് ഇദ്ദേഹം നീക്കം ചെയ്യുകയുണ്ടായി. 626-ൽ അധികാരമേറ്റ തൈ ദ്സൂങ് ചൈന ഭരിച്ച പ്രഗൽഭ ചക്രവർത്തിമാരിൽ ഒരാളായി ഗണിക്കപ്പെടുന്നു. ഇരുപത്തിമൂന്നു വർഷം നീണ്ടുനിന്ന ഭരണത്തിനിടയ്ക്ക് ഏഷ്യയിലെ മിക്ക പ്രദേശങ്ങളെയും തന്റെ അധീനതയിൽ കൊണ്ടുവരുന്നതിൽ ഇദ്ദേഹം വിജയിച്ചു. 



</doc>
<doc id="230643" url="https://ml.wikipedia.org/wiki?curid=230643" title="ബീജസസ്യം">
ബീജസസ്യം

വിത്തുത്പാദിപ്പിക്കുന്ന സസ്യങ്ങളാണ് ബീജസസ്യങ്ങൾ (phanerogams OR spermatophytes) എന്നറിയപ്പെടുന്നത്. ഭൂമിയിലുള്ള സസ്യങ്ങളിൽ വലിയൊരു വിഭാഗവും ബീജസസ്യങ്ങളാണ്. ഏറ്റവും കൂടുതൽ ഇനം സസ്യങ്ങളുള്ളതും ഈ വിഭാഗത്തിലാണ്

മാവ്, പ്ലാവ്, പേര, നെല്ല് തുടങ്ങിയവ
ബീജസസ്യങ്ങളെ രണ്ടായി തരം തിരിച്ചിരിക്കുന്നു. ആവൃതബീജികൾ(angiosperms) എന്നും അനാവൃതബീജികൾ(gymnosperms) എന്നുമാണ് ഈ തരംതിരിവ്. വിത്തുകൾ കട്ടിയുള്ള പുറംതോടിനാൽ ആവൃതമായിരിക്കുന്ന വിഭാഗമാണ് ആവൃതബീജികൾ. മാവ്, പ്ലാവ്, നെല്ല് തുടങ്ങിയവയെല്ലാം ആവൃതബീജികൾക്ക് ഉദാഹരണങ്ങളാണ്.
കട്ടിയുള്ള പുറംതോടില്ലാത്തവയാണ് അനാവൃതബീജികൾ. പൈൻമരത്തിന്റെ വിത്തുകൾ ഇതിന് ഉദാഹരണമാണ്.
ബാലകൈരളി വിജ്ഞാനകോശം-ജീവലോകം (ബാലസാഹിത്യ ഇൻസ്റ്റിറ്റ്യൂട്ട്)

</doc>
<doc id="230646" url="https://ml.wikipedia.org/wiki?curid=230646" title="ആമവണ്ട്">
ആമവണ്ട്

ആമയുടെ ആകൃതിയോട് സാമ്യമുള്ള വണ്ടുകൾ(Cassidinae). Coleoptera എന്ന ഓർഡറിൽ പെടുന്നു. ദീർഘവൃത്താകാരമായതും കോൺവെക്സ് ആകൃതിയുള്ളതുമായ ശരീരമാണ് ഇത്തരം വണ്ടുകൾക്ക്. ഇലകളിലാണ് ഇവയുടെ താമസം. ഇലവണ്ടുകൾ എന്ന വിഭാഗത്തിൽപ്പെടുന്നവയാണിവർ. ആകർഷകങ്ങളായ നിറങ്ങളിൽ വിവിധ സ്പീഷീസുകളിൽ കാണപ്പെടുന്നു. ഒരു സെന്റീമീറ്റർ വരെ വലിപ്പം. 
സ്വർണയാമവണ്ട് ഏറെ ശ്രദ്ധയാകർഷിക്കുന്ന ഒന്നാണ്. നേരിയ പച്ചകലർന്ന സ്വർണനിറമുള്ള ഈ വണ്ടുകളെ ആരെങ്കിലും ശല്യപ്പെടുത്തിയാൽ അവയുടെ നിറം ഓറഞ്ചായി മാറും. ഇടയ്ക്ക് കറുത്ത പുള്ളികളും ഉണ്ടാവും. മിക്ക സ്പീഷീസുകളുടെയും വർണാഭമായ നിറങ്ങൾ മരണത്തോടെ ഇല്ലാതാവും. 

ലാർവ്വയും മാതൃജീവിയും ഒരു ചെടിയിൽത്തന്നെയായിരിക്കും കാണപ്പെടുക. ഒരു വർഷത്തിൽ തന്നെ നിരവധി തലമുറകൾക്ക് ജന്മം നൽകും.


</doc>
<doc id="230669" url="https://ml.wikipedia.org/wiki?curid=230669" title="വിപി8">
വിപി8

വിപി8 ഗൂഗിളിന്റെ ഒരു വീഡിയോ കംപ്രഷൻ ഫോർമാറ്റ് ആണ്. ഇത് പുതിയ ബിഎസ്ഡി ലൈസൻസ് പ്രകാരമുള്ള ഒരു സ്വതന്ത്ര ഫോർമാറ്റ് ആണ്.


</doc>
<doc id="230673" url="https://ml.wikipedia.org/wiki?curid=230673" title="വിപി9">
വിപി9

വിപി9 ഗൂഗിളിന്റെ നിർമ്മാണത്തിലിരിക്കുന്ന ഒരു വീഡിയോ കംപ്രഷൻ ഫോർമാറ്റ് ആണ്. H.264 (AVC) നേക്കാളും 50% കുറഞ്ഞ ബിറ്റ് റേറ്റിൽ അത്രയും വ്യക്തതയാർന്ന വീഡിയോ രേഖപ്പെടുത്താമെന്ന് ഗൂഗിൾ അവകാശപ്പെടുന്നു. ഇത് H.265 (HEVC) എന്ന കോഡെക്കുമായി കിടപിടിക്കത്തക്ക വിധത്തിലാണ് വികസിപ്പിക്കുന്നത്.


</doc>
<doc id="230674" url="https://ml.wikipedia.org/wiki?curid=230674" title="കോഡെക്">
കോഡെക്

ഒരു ഡിജിറ്റൽ ഡാറ്റ സ്ട്രീമിനെയോ, സിഗ്നലിനെയോ എൻ‌കോഡ് ചെയ്യാനും, ഡീ‌കോഡ് ചെയ്യാനും കഴിവുള്ള ഒരു സോഫ്റ്റ്‌വെയർ പ്രോഗ്രാമിനെയോ അല്ലെങ്കിൽ ഉപകരണത്തിനെയോ ആണ് കോഡെക്(Codec) എന്നു വിളിക്കുന്നത്. കോഡെക് (Codec) എന്ന പദം ഉടലെടുത്തതിനെപ്പറ്റി പല അഭിപ്രായങ്ങൾ നിലവിലുണ്ട്. 'Compressor-Decompressor', 'Coder-Decoder', 'Compression Decompression' എന്നിവയാണ് പൊതുവേ പറഞ്ഞു പോരാറുള്ള മാതൃ പദങ്ങൾ.
ഇരുപതാം നൂറ്റാണ്ടിന്റെ പകുതിവരെ കോഡെക് എന്ന പദം ഉപയോഗിച്ചിരുന്നത് അനലോഗ് സിഗ്നലുകളെ പി.സി.എമ്മിലേക്ക്(PCM) എൻകോഡ് ചെയ്യുകയും അതേ പോലെ തിരിച്ച് ഡീകോഡ് ചെയ്യുകയും ചെയ്തിരുന്ന ഹാർഡ്‌വെയർ ഉപകരണത്തെ സൂചിപ്പിക്കാനയിരുന്നു. പിന്നീട് അതു മാറി പലതരം ഡിജിറ്റൽ സിഗ്നൽ ഫോർമാറ്റുകൾ തമ്മിലുള്ള പരിവർത്തനം നടത്തുകയും കോമ്പാൻഡർ(Compander) ഫങ്ക്ഷനുകൾ ഉപയോഗിക്കുകയും ചെയ്യുന്ന സോഫ്റ്റ്‌വെയറുകളെ സൂചിപ്പിക്കാനായി ആ പദം ഉപയോഗിച്ചു തുടങ്ങി
സിഫ്.ഓർഗ്ഗും (Xiph.Org), മോസില്ലയും വികസിപ്പിച്ചുകൊണ്ടിരിക്കുന്ന ഒരു പുതിയ തലമുറയിൽപ്പെട്ട ഒരു വീഡിയോ കോഡെക് ആണ് ഡാല.

http://wiki.xiph.org/Daala


</doc>
<doc id="230680" url="https://ml.wikipedia.org/wiki?curid=230680" title="തൊയൊത്തോമി ഹിദെയോഷി">
തൊയൊത്തോമി ഹിദെയോഷി

തൊയൊത്തോമി ഹിദെയോഷി (1536 ഫെബ്രുവരി 2 - 1598 സെപ്റ്റംബർ 18) ജപ്പാനിലെ മുൻ ഭരണാധികാരിയായിരുന്നു. ഒരു നൂറ്റാണ്ടോളം കാലം നിലനിന്ന അരാജകത്വം അവസാനിപ്പിച്ച് ഇദ്ദേഹം 16-ആം നൂറ്റാണ്ടിൽ ജപ്പാനിൽ ഏകീകൃത ഭരണം നടപ്പിലാക്കി. ഒരു സാധാരണ സൈനികന്റെ മകനായി 1537-ൽ ജനിച്ചു (ജനനം 1536-ൽ ആയിരുന്നെന്നും അഭിപ്രായമുണ്ട്).

മധ്യജപ്പാൻ കേന്ദ്രീകരിച്ച് ഭരണം നടത്തിയിരുന്ന ഒഡാ നൊബുനാഗാ എന്ന ഭരണാധികാരിയുടെ സേനയിൽ ചേർന്ന ഹിദെയോഷി തന്റെ കാര്യശേഷിയിലൂടെ ഉന്നത സൈനിക പദവിയിൽ എത്തി. യുദ്ധതന്ത്രങ്ങൾ ആവിഷ്കരിക്കുന്നതിൽ ഇദ്ദേഹം പ്രഗല്ഭനായിരുന്നു. നൊബുനാഗാ 1582-ൽ കൊല്ലപ്പെട്ടതോടെ ഹിദെയോഷി ഭരണം കയ്യടക്കി. തന്നോടൊപ്പം നിലകൊണ്ടവരെ ഇദ്ദേഹം ഭരണത്തിൽ പ്രധാന സ്ഥാനങ്ങളിൽ അവരോധിച്ചു. 
ജപ്പാനിലെ മധ്യ പ്രവിശ്യകൾ കേന്ദ്രീകരിച്ചുകൊണ്ട് ഇദ്ദേഹം ഭരണം നടത്തി. ഒസാകയിൽ പ്രധാന കോട്ട നിർമിച്ചു. 1582 മുതൽ 1590 വരെ നടത്തിയ നിരവധി യുദ്ധങ്ങളിലൂടെ ജപ്പാനെ ഏകീകൃത ഭരണത്തിൻകീഴിലാക്കുവാൻ കഴിഞ്ഞുവെന്നത് ജപ്പാന്റെ ചരിത്രത്തിൽ ഇദ്ദേഹത്തിനുള്ള പ്രാധാന്യം വർധിപ്പിച്ചു. മധ്യകാലങ്ങളിൽ ഉണ്ടായിക്കൊണ്ടിരുന്ന ഫ്യൂഡൽ കൃഷിക്കാരുടെ മുന്നേറ്റവും തത്ഫലമായുണ്ടായ അരാജകത്വവും തുടർന്നുണ്ടാകാതിരിക്കുവാനായി അവരുടെ പക്കലുള്ള ആയുധങ്ങൾ കണ്ടുകെട്ടാൻ ഇദ്ദേഹം നടപടിയെടുത്തു. കൃഷിക്കാരെയും യോദ്ധാക്കളെയും തമ്മിൽ വേർതിരിക്കുകയും ഓരോ വിഭാഗവും അവരവരുടെ മേഖലയിലെ പ്രവർത്തനത്തിൽ മാത്രം ഒതുങ്ങിനിന്നാൽ മതിയെന്ന് നിഷ്കർഷിക്കുകയും ചെയ്തു. കൊറിയയെ കീഴടക്കുവാനായി 1592-ലും 1597-ലും ഇദ്ദേഹം യുദ്ധം ചെയ്തു. രണ്ടാമത്തെ യുദ്ധം നടന്നുകൊണ്ടിരിക്കെ ഹിദെയോഷി 1598 സെപ്റ്റംബറിൽ മരണമടഞ്ഞു.



</doc>
<doc id="230690" url="https://ml.wikipedia.org/wiki?curid=230690" title="പ്രാചീന എബ്രായ ലിപി">
പ്രാചീന എബ്രായ ലിപി

പുരാതന സെമറ്റിക് അക്ഷരമാലയുടെ ഒരു വ്യഞ്ജനമാത്രശിഖരമാണ് പ്രാചീന എബ്രായ ലിപി. ഫിനീഷ്യൻ അക്ഷരമാലയുമാലയുമായി സാമ്യമുള്ളതും അതിൽ നിന്ന് ഉരുത്തിരിഞ്ഞതുമാണത്. ഈ ലിപിക്ക് ബി.സി. പത്താം നൂറ്റാണ്ടോളമോ അതിനപ്പുറമോ പഴക്കമുണ്ടാകണം. യഹൂദ, ശമരിയ വിഭാഗങ്ങളായി പിൽക്കാലത്ത് വഴിപിരിഞ്ഞ പുരാതനകാലത്തെ ഇസ്രായേൽക്കാർ എബ്രായ ഭാഷ എഴുതാൻ ഈ ലിപി ഉപയോഗിച്ചിരുന്നു. 

ബി.സി. അഞ്ചാം നൂറ്റാണ്ടിൽ യഹൂദർ എബ്രായ ഭാഷ എഴുതാൻ അസീറിയൻ ലിപി എന്നു കൂടി അറിയപ്പെടുന്ന അരമായ ലിപി ഉപയോഗിക്കാൻ തുടങ്ങിയതോടെ, പ്രാചീന എബ്രായ ലിപി നിരുപയോഗമാകാൻ തുടങ്ങി. കുറേക്കാലത്തേക്ക് ഇരുലിപികളും സമാന്തരമായി ഉപയോഗത്തിലിരുന്നെങ്കിലും പൊതുവർഷം രണ്ടാം നൂറ്റാണ്ടോടെ പ്രാചീനലിപിയുടെ ഉപയോഗം യഹുദർക്കിടയിൽ തീർത്തും ഇല്ലാതായി. എബ്രായ ഭാഷയുടെ എഴുത്തിന് യഹൂദന്മാർ ഇപ്പോൾ ഉപയോഗിക്കുന്ന ചതുരലിപി അരാമിയയിൽ നിന്നു രൂപപ്പെട്ടതാണ്. ഇപ്പോൾ ആയിരത്തോളം മാത്രം സംഖ്യയുള്ള ശമരിയർ, പ്രാചീന എബ്രായ ലിപിയുടെ തുടർച്ചയായ ശമരിയ ലിപിയാണ് ഇപ്പോഴും ഉപയോഗിക്കുന്നത്.

പുരാതന യൂദയായിലെ ബെത്ഗുവ്രിൻ സമതലത്തിലുള്ള ടെൽ സായിത്തിലെ ഒരു ഭിത്തിയിൽ രേഖപ്പെടുത്തിയിരുന്ന സായിത് ലിഖിതമാണ് പ്രാചീന എബ്രായ ലിപിയുടെ ലഭ്യമായതിൽ ഏറ്റവും പഴയ മാതൃക. ബിസി പത്താം നൂറ്റാണ്ടിൽ നിന്നുള്ള ഗെസർ പഞ്ചാംഗം അതിനേക്കാൾ പഴക്കം കുറഞ്ഞതാണ്. ആധുനിക ബെയ്റൂത്തിനടുത്തുള്ള പുരാതന നഗരമായ ബിബ്ലസിൽ നിന്നുള്ള ഫിനീഷ്യൻ ലിഖിതങ്ങളോട് സാമ്യം കാട്ടുന്നതാണ് ഈ ലിഖിതത്തിലെ ലിപി. മേശ ശിലാലിഖിതം എന്നറിയപ്പെടുന്ന മൊവാബിയലിഖിതം ബിസി ഒൻപതാം നൂറ്റാണ്ടിലേതാണ്. കാലക്രമേണ വികസിച്ച് വ്യാപകമായിത്തീർന്ന ഒരു ആലേഖനപാരമ്പര്യത്തിന്റേയും സാക്ഷരതയുടേയും സൂചന അതു നൽകുന്നു. യെരുശലേമിൽ ഹെസക്കിയായുടെ തുരങ്കത്തിൽ നിന്നു കിട്ടിയ സിലോഹാ ലിഖിതവും ഈ പ്രാചീനലിപിയുടെ മാതൃകയാണ്. ബിസി എട്ടാം നൂറ്റാണ്ട് അവസാനമാണ് അതിന്റെ കാലം.

ബിസി ആറാം നൂറ്റാണ്ടിന്റെ തുടക്കത്തിൽ യൂദയാ രാജ്യം ബാബിലോണിന്റെ പിടിയിലാവുകയും ജൂതസമൂഹത്തിലെ ഉപരിവർഗ്ഗം പ്രവാസികളാക്കപ്പെടുകയും ചെയ്തതിനു ശേഷവും, രാജ്യത്ത് അവശേഷിച്ചിരുന്ന യഹൂദർ പ്രാചീന ലിപിയുടെ ഉപയോഗം തുടർന്നു. പുരാതന ഗിബയോണിൽ നിന്നു കിട്ടിയിട്ടുള്ള ബിസി ആറാം നൂറ്റാണ്ടു കാലത്തെ ഭരണികളുടെ കുഴകളിൽ മുന്തിരിക്കൃഷിക്കാരുടെ പേരുകൾ രേഖപ്പെടുത്തിയിരിക്കുന്നത് പ്രാചീനലിപിയിലാണ്. ബാബിലോണിലെ പ്രവാസത്തിൽ നിന്നുള്ള മടക്കത്തിനു ശേഷം ബിസി അഞ്ചാം നൂറ്റാണ്ടിൽ ഔദ്യോഗികലിഖിതങ്ങളുടെ ലിപി അരാമിയ (അസീറിയൻ) ആയതിനെ തുടർന്നും വിശുദ്ധലിഖിതങ്ങളുടെ ലിപി എന്ന നിലയിൽ വേദജ്ഞാനികൾ പ്രാചീന ലിപി ഉപയോഗിച്ചിരുന്നു. അക്കാലത്ത് പ്രാചീനലിപിയിൽ എഴുതപ്പെട്ട എബ്രായ ബൈബിൾ ശകലങ്ങളിൽ ചിലത് ചാവുകടൽ ചുരുളുകളുടെ ഭാഗമായി കിട്ടിയിട്ടുണ്ട്. 

സെല്യൂക്കിഡ് ഗ്രീക്ക് ആധിപത്യത്തിനെതിരെയുള്ള കലാപത്തെ തുടർന്ന് ബിസി രണ്ടാം നൂറ്റാണ്ടിൽ യഹൂദർ സ്ഥാപിച്ച ഹാസ്മോനിയൻ ഭരണത്തിന്റെ നാണയങ്ങളിലെ ലിഖിതങ്ങളും പ്രാചീനലിപിയിൽ ആയിരുന്നു. എഡി ഒന്നാം നൂറ്റാണ്ടിൽ റോമിനെതിരെ നടത്തിയ കലാപത്തിലും രണ്ടാം നൂറ്റാണ്ടിലെ ബാർ കൊഖബാ കലാപത്തിലും സ്ഥാപിക്കപ്പെട്ട യഹൂദ ഭരണകൂടങ്ങളും അവരുടെ നാണയങ്ങളിൽ പ്രാചീന ലിപി തന്നെ ഉപയോഗിച്ചു. പൊതുവർഷം 135-ൽ ബാർ കൊഖ്ബാ കലാപത്തിന്റെ പരാജയത്തെ തുടർന്നാണ് പ്രാചീന ലിപിയുടെ ഉപയോഗം യഹൂദർ തീർത്തും ഉപേക്ഷിച്ചത്.

യഹൂദർ പ്രാചീന എബ്രായ ലിപി ഉപേക്ഷിച്ചെങ്കിലും, ബാബിലോൺ പ്രവാസത്തിനു ശേഷം യഹുദമതവുമായി വഴിപിരിഞ്ഞ വിമതവിഭാഗമായ ശമരിയർ ആ ലിപിയുടെ ഉപയോഗം തുടർന്നു. അതിനാൽ കാലക്രമേണ, യഹൂദരും ശമരിയരും ഒരേ ഭാഷ വ്യത്യസ്തലിപികളിൽ എഴുന്ന നില വന്നു. ശമരിയർ, എബ്രായ, അരാമിയ ഭാഷകളുടെ എഴുത്തിന് ഇന്നോളം ഉപയോഗിക്കുന്നത് പ്രാചീന എബ്രായലിപിയിൽ നിന്നു രൂപപ്പെട്ട ശമരിയലിപിയാണ്.

യഹൂദചരിത്രത്തിൽ രണ്ടു സഹസ്രാബ്ദം മുൻപുനടന്ന ലിപിപരിവർത്തനത്തെക്കുറിച്ച് വേദവ്യാഖ്യാനസഞ്ചയമായ താൽമുദിന്റെ സ്രഷ്ടാക്കളായ റാബ്ബിമാർ ബോധവാന്മാരായിരുന്നു. പ്രാചീനലിപിയെ അവർ "കേതാവ് ഇവ്രി" എന്നും അസീറിയൻ പശ്ചാത്തലമുള്ള ആധുനികലിപിയെ "കേതാവ് അസൂറി" എന്നും വിളിച്ചു. ലിപിപരിവർത്തനത്തെ വിശദീകരിക്കാൻ റാബ്ബിമാർ മുന്നോട്ടു വയ്ക്കുന്നത് പല അഭിപ്രായങ്ങളാണ്. ഈജിപ്തിൽ നിന്നുള്ള പുറപ്പാടിന്റെ കാലത്തു പോലും എബ്രായ ഭാഷ എഴുതപ്പെട്ടിരുന്നത് പ്രാചീനലിപിയിൽ ആയിരുന്നെന്നും മോശെയുടെ നേതൃത്വത്തിലുള്ള ദീർഘപ്രയാണത്തിനിടെ പത്ത് കൽപ്പനകൾ എഴുതിക്കിട്ടിയത് ആ ലിപിയിലാണെന്നുമാണ് ഒരു പക്ഷം. എന്നാൽ ആദിമലിഖിതങ്ങളുടെ ലിപി ഇപ്പോൾ നിലവിലുള്ള അസൂറി ആയിരുന്നെന്നും അത് നഷ്ടമായിരുന്ന ഇടവേളയിൽ മാത്രം ഉപയോഗത്തിലിരുന്നതാണ് പ്രാചീനലിപി എന്നുമാണു മറ്റൊരു പക്ഷം. ബാബിലോണിൽ നിന്നുള്ള മടക്കത്തിനു ശേഷം ബിസി അഞ്ചാം നൂറ്റാണ്ടിൽ, യൂദയായിൽ യഹൂദസമൂഹത്തിന്റെ പുനഃസ്ഥാപനത്തിനു നേതൃത്വം കൊടുത്ത എസ്രാ ആണ് ഇപ്പോഴത്തെ ലിപി നടപ്പിലാക്കുകയോ പുനസ്ഥാപിക്കുകയോ ചെയ്തതെന്ന കാര്യത്തിൽ റാബ്ബിമാർ ഏകാഭിപ്രായക്കാരാണ്.


</doc>
<doc id="230695" url="https://ml.wikipedia.org/wiki?curid=230695" title="വിശ്വരൂപം (ചലച്ചിത്രം)">
വിശ്വരൂപം (ചലച്ചിത്രം)

കമലഹാസൻ സംവി‌ധാനവും നിർമ്മാണവും നിർവ്വഹിച്ച് 2013 ജനുവരി മാസം പുറത്തിറങ്ങിയ ഒരു തമിഴ് ചലച്ചിത്രമാണു വിശ്വരൂപം. ഈ ചിത്രത്തിലെ പ്രധാന കഥാപാത്രത്തെയും കമലഹാസൻ തന്നെയാണു അവതരിപ്പിച്ചിരിക്കുന്നത്. പൂജ കുമാർ, രാഹുൽ ബോസ്, ആൻഡ്രീയ ജെറീമിയ, ജയ്ദീപ് അഹ്ലാദ് എന്നിവർ മറ്റു പ്രധാന വേഷങ്ങളിൽ അഭിനയിച്ചിരിക്കുന്നു.

തീവ്രവാദവിരുദ്ധ യുദ്ധത്തിന്റെ മറവിൽ മുസ്‌ലിം സമുദായത്തെ മൊത്തം അപകീർത്തിപ്പെടുത്തുന്ന തരത്തിലാണ് ചലച്ചിത്രം നീങ്ങുന്നതെന്ന് വിലയിരുത്തുന്നവരുണ്ട്.


വിശ്വാസികളെ ഭീകരവാദികളായി ചിത്രീകരിക്കുന്നതായി ആരോപിച്ച് ചില മുസ്‌ലിം സംഘടനകൾ ചിത്ര പ്രദർശനത്തിനെതിരെ എതിർപ്പുയർത്തിയിരുന്നു. തമിഴ്‌നാട്ടിലെ മുസ്‌ലിം സംഘടനകളുടെ എതിർപ്പിനെത്തുടർന്ന് ജയലളിത സർക്കാർ ചിത്രത്തിന്റെ പ്രദർശനാനുമതി രണ്ടാഴ്ചത്തേക്ക് തടഞ്ഞു. തമിഴ്‌നാട്ടിൽ വിശ്വരൂപം പ്രദർശിപ്പിക്കണമെങ്കിൽ ചിത്രം വീണ്ടും എഡിറ്റ് ചെയ്യണമെന്ന് സർക്കാർ നിർദ്ദേശം നൽകി. മദ്രാസ് ഹൈക്കോടതി സിംഗിൾ ബഞ്ച് പ്രദർശാനുമതി നൽകി ഉത്തരവ് പുറപ്പെടുവിച്ചെങ്കിലും ഡിവിഷൻ ബഞ്ച് സ്‌റ്റേ ചെയ്തു. തന്റെ സിനിമയ്‌ക്കെതിരെയുള്ള നീക്കം സാസ്‌കാരിക ഭീകരവാദമാണെന്ന് കമൽ പ്രതികരിച്ചിരുന്നു.

"വിശ്വരൂപം" സിനിമയെ സമുദായ വിരോധം ആരോപിച്ച്‌ നിരോധിക്കാൻ ശ്രമിക്കുന്നത്‌ ജനാധിപത്യപരമല്ല എന്നു ചൂണ്ടിക്കാട്ടി സി.പി.ഐ.എം, സി.പി.ഐ, നേതൃത്ത്വവും പുരോഗമന പ്രസ്ഥാനങ്ങളും സിനിമ പ്രദർശനത്തിന് പിന്തുണയും ഐക്യദാർഢ്യവും നൽകി രംഗത്തെത്തിയിരുന്നു. 


</doc>
<doc id="230714" url="https://ml.wikipedia.org/wiki?curid=230714" title="അമീർ സുൽത്താൻ">
അമീർ സുൽത്താൻ

അമീർ സുൽത്താൻ (Tamil: அமீர் சுல்தான் ; ജനനം 5 December 1966) ഒരു തമിഴ് സിനിമാ സംവിധായകനും നടനുമാണ്. ഇദ്ദേഹം മൗനം പേശാതെ, രാം, പരുത്തി വീരൻ എന്നീ തമിഴ് സിനിമളുടെ സംവിധായകനാണ്.


</doc>
<doc id="230715" url="https://ml.wikipedia.org/wiki?curid=230715" title="കൊറ്റനെല്ലൂർ പള്ളി">
കൊറ്റനെല്ലൂർ പള്ളി

തൃശ്ശൂർ ജില്ലയിലെ വേളൂക്കര പഞ്ചായത്തിൽ കൊറ്റനെല്ലൂരിൽ സ്ഥിതി ചെയ്യുന്ന ക്രൈസ്തവ ദേവാലയമാണ് കൊറ്റനെല്ലൂർ പള്ളി (Kottanellur Church) അഥവ ഫാത്തിമമാതാ പള്ളി (St: Fatimamatha Church). പൗരസ്ത്യ കത്തോലിക്ക വിഭാഗത്തിലെ സീറോ മലബാർ കത്തോലിക്ക സഭയുടെ ഭാഗമാണ് ഈ പള്ളി. "വിശുദ്ധ ഫാത്തിമമാത"യുടെ നാമധേയത്തിലാണ് പള്ളി സ്ഥാപിച്ചിരിക്കുന്നത്. 

തൃശ്ശൂർ അതിരൂപതയിൽ ഇരിങ്ങാലക്കുട രൂപതയുടെ കീഴിലുള്ള പുത്തൻചിറ ഫൊറോന പള്ളിയുടെ കീഴിലാണ് ഈ ഇടവക പള്ളി.


</doc>
<doc id="230721" url="https://ml.wikipedia.org/wiki?curid=230721" title="കുഴിക്കാട്ടുശ്ശേരി പള്ളി">
കുഴിക്കാട്ടുശ്ശേരി പള്ളി

തൃശ്ശൂർ ജില്ലയിലെ ആളൂർ പഞ്ചായത്തിൽ കൊമ്പൊടിഞ്ഞാമാക്കലിൽ അഥവ കുഴിക്കാട്ടുശ്ശേരിയിൽ സ്ഥിതി ചെയ്യുന്ന ക്രൈസ്തവ ദേവാലയമാണ് കുഴിക്കാട്ടുശ്ശേരി പള്ളി (Kuzhikkattussery Church) അഥവ അമലോത്ഭവ മാതാ പള്ളി (Mary Emaculate Church). പൗരസ്ത്യ കത്തോലിക്ക വിഭാഗത്തിലെ സീറോ മലബാർ കത്തോലിക്ക സഭയുടെ ഭാഗമാണ് ഈ പള്ളി. വിശുദ്ധ അമലോത്ഭവ മാതാവിന്റെ നാമധേയത്തിലാണ് പള്ളി സ്ഥാപിച്ചിരിക്കുന്നത്. 

കൊമ്പൊടിഞ്ഞാമാക്കൽ പള്ളി, കൊമ്പൊടി പള്ളി എന്നും പറയാറുണ്ട്.

തൃശ്ശൂർ അതിരൂപതയിൽ ഇരിങ്ങാലക്കുട രൂപതയുടെ കീഴിലുള്ള പുത്തൻചിറ ഫൊറോന പള്ളിയുടെ കീഴിലാണ് ഈ ഇടവക പള്ളി.


</doc>
<doc id="230731" url="https://ml.wikipedia.org/wiki?curid=230731" title="ചുവന്ന കടലാവണക്ക്">
ചുവന്ന കടലാവണക്ക്

നാലു മീറ്റർ വരെ ഉയരം വയ്ക്കുന്ന തെക്കേ അമേരിക്കൻ വംശജനായ ഒരു ചെടിയാണ് ചുവന്ന കടലാവണക്ക്. . bellyache bush, black physicnut, cotton-leaf physicnut എന്നെല്ലാം ഇതിനു പേരുകളുണ്ട്. പലയിടത്തും ഈ ചെടിയെ ഒരു കളയായി കരുതുന്നു. വയറുവേദനയ്ക്ക് മരുന്നായി ഉപയോഗിക്കുന്നുണ്ട്.


</doc>
<doc id="230732" url="https://ml.wikipedia.org/wiki?curid=230732" title="മെസ്സിയർ 25">
മെസ്സിയർ 25

ധനു രാശിയിൽ സ്ഥിതിചെയ്യുന്ന തുറന്ന താരവ്യൂഹമാണ് മെസ്സിയർ 25 (M25) അഥവാ IC 4725. ഫിലിപ്പ് ലോയ് ദി ഷെസോ ആണ് 1745-ൽ ഈ താരവ്യൂഹത്തെ കണ്ടെത്തിയത്. 1764-ൽ ചാൾസ് മെസ്സിയർ തന്റെ പട്ടികയിലെ ഇരുപത്തി അഞ്ചാമത്തെ അംഗമായി ഇതിനെ ഉൾപ്പെടുത്തി.

ഭൂമിയിൽ നിന്ന് ഏതാണ്ട് 2000 പ്രകാശവർഷം അകലെയായാണ് M25 സ്ഥിതിചെയ്യുന്നത്. 86 നക്ഷത്രങ്ങളാണ് താരവ്യൂഹത്തിലുള്ളത്. G തരത്തിൽപ്പെട്ട രണ്ട് ഭീമൻ നക്ഷത്രങ്ങൾ താരവ്യൂഹത്തിൽ നിരീക്ഷിക്കപ്പെട്ടിട്ടുണ്ട്. 6.74 ദിവസം ആവർത്തനകാലമുള്ള U Sagittariii എന്ന സെഫീഡ് ചരനക്ഷത്രം 1956-ൽ നിരീക്ഷിക്കപ്പെട്ടു. M തരത്തിൽ പെട്ട രണ്ട് ഭീമൻ നക്ഷത്രങ്ങളും നിരീക്ഷിക്കപ്പെട്ടുവെങ്കിലും അവ യഥാർത്ഥത്തിൽ താരവ്യൂഹത്തിലുള്ളവയല്ലെന്നും ആകാശത്ത് ഒരേഭാഗത്ത് സ്ഥിതിചെയ്യുന്നതിനാൽ തെറ്റായി കണക്കാക്കപ്പെട്ടതാണെന്നും ആരീയവേഗം കണക്കുകൂട്ടിയതിൽ നിന്ന് മനസ്സിലാക്കാനായി.


</doc>
<doc id="230738" url="https://ml.wikipedia.org/wiki?curid=230738" title="ഖിലധാതുക്കൾ">
ഖിലധാതുക്കൾ

എല്ലാ കാലങ്ങളിലും പ്രകാരങ്ങളിലും പ്രയോഗമില്ലാത്ത ധാതുക്കളെയാണ് ഭാഷാശാസ്ത്രത്തിൽ ഖിലധാതുക്കൾ എന്നു പറയുന്നത്. ഭാഷയിൽ കാണുന്ന രൂപവികലങ്ങളായ ധാതുക്കളാണിവ (പ്രചാരലുപ്തമായിത്തീർന്ന ശബ്ദങ്ങൾക്കാണ് ഭാഷാശാസ്ത്രത്തിൽ ഖിലം എന്ന് പറയുന്നത്.) ചില കാലങ്ങളിലും ചില പ്രകാരങ്ങളിലും മാത്രമായിരിക്കും അത്തരം ധാതുക്കൾ പ്രയോഗിക്കാനാവുക. ഉദാഹരണമായി ഉൾ ക്രിയാധാതു നോക്കുക. സാധാരണ ക്രിയാധാതുക്കളെപ്പോലെ എല്ലാ കാലങ്ങളിലും പ്രകാരങ്ങളിലും ഇതിൽനിന്ന് നിഷ്പദിക്കാവുന്ന രൂപങ്ങൽ പ്രയോഗത്തിലില്ല.. ഉണ്ട്, ഉള്ളൂ, ഉള്ള, ഉണ്മ ഇത്രയും പദങ്ങളേ ഇതിൽനിന്ന് സൃഷ്ടിക്കാനാവൂ. അതുകൊണ്ട് - ഉൾ ഒരു ഖിലധാതുവാണ്. ഈ വിഭാഗത്തിലുൾപ്പെടുത്താവുന്ന പ്രധാന ധാതുക്കളും അവയുടെ പ്രയോഗരൂപങ്ങളും ചുവടെ കൊടുത്തിരിക്കുന്നു.



</doc>
<doc id="230740" url="https://ml.wikipedia.org/wiki?curid=230740" title="എൻ.സി. ശേഖർ">
എൻ.സി. ശേഖർ

സ്വാതന്ത്ര്യ സമര ഭടൻ, രാഷ്ട്രീയ നേതാവ്, രാജ്യസഭാംഗം, സാഹിത്യകാരൻ എന്നീ നിലകളിലെല്ലാം പ്രശസ്തനായിരുന്നു എൻ.സി. ശേഖർ എന്ന നാരായണൻപിള്ള ചന്ദ്രശേഖരൻപിള്ള (2 ജൂലൈ 1904 - 1986). കേരളത്തിലെ ആദ്യത്തെ കമ്മ്യൂണിസ്റ്റ്‌ ഗ്രൂപ്പിൽ അംഗമായിരുന്നു. 1931ൽ തിരുവനന്തപുരത്ത് നടന്ന കമ്യൂണിസ്റ്റ് ലീഗിന്റെ രൂപീകരണത്തിൽ പങ്കെടുത്ത ശേഖർ കമ്യൂണിസ്റ്റ് പാർട്ടിയുടെ കേരളത്തിലെ സ്ഥാപകനേതാക്കളായ നാലുപേരിൽ ഒരാളാണ്.

വിദ്യാഭ്യാസ കാലഘട്ടത്തിൽതന്നെ ദേശീയപ്രസ്ഥാനത്തിലേക്കിറങ്ങി. ഗാന്ധിജിയുടെ ആദർശങ്ങൾ വല്ലാതെ ആകർഷിച്ചിരുന്നു. 1930 ലെ സിവിൽ നിയമലംഘനപ്രസ്ഥാനത്തിൽ പങ്കെടുത്ത് ജയിലിലായി. ജയിലിൽവെച്ച് ഭഗത് സിംഗിന്റെ സഹപ്രവർത്തകരുമായി പരിചയപ്പെട്ടു. സ്വാതന്ത്ര്യത്തിലേക്കുള്ള പുതുവഴികളെക്കുറിച്ച് ശേഖർ തീവ്രമായി ചിന്തിച്ചു തുടങ്ങി. 1934 ൽ കോൺഗ്രസ്സ് സോഷ്യലിസ്റ്റ് പാർട്ടി രൂപീകരിച്ചപ്പോൾ പി. കൃഷ്ണപിള്ള ശേഖറുമായി ബന്ധപ്പെടുകയും, കോഴിക്കോട്ട് തൊഴിലാളിയൂണിയനുകൾ കെട്ടിപ്പടുക്കാനുള്ള ചുമതല ശേഖറിനെ ഏൽപ്പിക്കുകയും ചെയ്തു.

തിരുവിതാംകൂറിൽ ഉത്തരവാദ ഭരണത്തിനായുള്ള പ്രക്ഷോഭം അരങ്ങേറിയപ്പോൾ കോഴിക്കോടു നിന്നും ശേഖർ തിരുവിതാംകൂറിലെത്തി അതിൽ പങ്കെടുത്തു. 1949 ൽ ഒളിവിൽ പോവേണ്ടി വന്നു. 1954 ൽ രാജ്യസഭയിലേക്കു തിരഞ്ഞെടുക്കപ്പെട്ടു. പാർട്ടി പിളർന്നപ്പോൾ സി.പി.ഐ.എമ്മിന്റെയൊപ്പം നിന്നു. 1967 ൽ പാർട്ടിയിൽ നിന്നും പുറത്താക്കപ്പെട്ടു. നക്സൽപ്രസ്ഥാനങ്ങളുമായി ബന്ധപ്പെട്ടു പ്രവർത്തിച്ചുവെങ്കിലും വളരെ വേഗം അതിൽ നിന്നും പിൻവാങ്ങി സി.പി.ഐ.എമ്മിൽ തന്നെ തിരിച്ചു വന്നു. 1986 ജനുവരി 3 ന് അന്തരിച്ചു.

1904 ജൂലൈ 2 ന് തിരുവനന്തപുരത്തെ വെങ്ങാനൂരിൽ ജനിച്ചു. വില്ലേജ് അധികാരിയായിരുന്ന പിതാവ് നാരായണപിള്ള ഒരു യാഥാസ്ഥിതികൻ കൂടിയായിരുന്നു. അമ്മ ജാനകി. തൊട്ടടുത്തുള്ള കുടിപ്പള്ളിക്കൂടത്തിലായിരുന്നു പ്രാഥമിക വിദ്യാഭ്യാസം. ബാലരാമപുരം മിഡിൽ സ്കൂളിലായിരുന്നു നാലാംക്ലാസ്സുമുതൽ പഠനം. അവിടെ നിന്നും പിന്നീട് നെയ്യാറ്റിൻകര ഇംഗ്ലീഷ് ഹൈസ്കൂളിലേക്കു മാറി. വിദ്യാഭ്യാസ കാലഘട്ടത്തിൽ തന്നെ ദേശീയപ്രസ്ഥാനങ്ങളിൽ താൽപര്യം പ്രകടിപ്പിച്ചിരുന്നു. സ്കൂൾ പഠനം കഴിഞ്ഞാൽ ബാലരാമപുരം സ്വരാജ് ആശ്രമത്തിൽ പോവുകയും തക്ലിയിൽ നൂൽ നൂൽക്കുക, അവിടത്തെ മറ്റു പ്രവർത്തനങ്ങളിൽ പങ്കെടുക്കുക തുടങ്ങിയ കാര്യങ്ങൾ ചെയ്തിരുന്നു.

1921 ലെ നിസ്സഹകരണ പ്രസ്ഥാനത്തിൽ സജീവമായി പങ്കെടുത്ത് രാഷ്ട്രീയത്തിലേക്കിറങ്ങി. പതിനാറാമത്തെ വയസ്സിൽ കോൺഗ്രസ്സ്‌ അംഗത്വം നേടി. 1930 ൽ സിവിൽ നിയമലംഘന പ്രസ്ഥാനത്തിൽ പങ്കെടുക്കാൻ ഒരു ജാഥ തിരുവനന്തപുരത്തു നിന്നും കെ.പി.സി.സി ആസ്ഥാനമായ കോഴിക്കോട്ടേക്കു തിരിച്ചു. പൊന്നറ ശ്രീധർ ആയിരുന്നു ജാഥാ തലവൻ. ഈ ജാഥയിൽ അംഗമായിരുന്ന എൻ.സി.ശേഖർ കോഴിക്കോട് വെച്ച് നിയമലംഘനപ്രസ്ഥാനത്തിൽ പങ്കെടുത്ത് അറസ്റ്റ് വരിച്ചു. തലശ്ശേരി സബ് ജയിലിൽ ആയിരുന്നു ജയിൽവാസം തുടങ്ങിയതെങ്കിലും, പിന്നീട് കണ്ണൂർ ജയിലിലേക്ക് മാറ്റി. ഇവിടെ വെച്ച് ദേശീയ വിപ്ലവകാരികളുമായി ബന്ധപ്പെടാൻ ഇടയായി. ഇന്ത്യയിൽ കമ്മ്യൂണിസ്റ്റ് പ്രസ്ഥാനം കെട്ടിപ്പടുത്തവരിൽ പ്രധാനിയായ ബാട്ലിവാലയുമായി കണ്ണൂർ ജയിലിൽ വെച്ച് പരിചയപ്പെട്ടു.

1931 ൽ ജയിൽ മോചിതനായി. ഭഗത് സിംഗ്, രാജ്ഗുരു, സുഖ്‌ദേവ് എന്നിവരുടെ വധശിക്ഷയെ അപലപിച്ച് തിരുവനന്തപുരത്ത് ശേഖറിന്റെ നേതൃത്വത്തിൽ പ്രതിഷേധയോഗം നടന്നു. ബാലരാമപുരത്തെ യുവാക്കളെ സംഘടിപ്പിച്ച് ശേഖർ യൂത്ത് ലീഗ് ആരംഭിച്ചു. യൂത്ത് ലീഗിന് തിരുവിതാകൂറിലും രൂപീകരിച്ചു. യുവാക്കളുടെ ഇടയിൽ ഒരാവേശമായി മാറി ഈ യൂത്ത് ലീഗ്. ഈ സമയത്ത് ശേഖർ കമ്മ്യൂണിസത്തിന്റെ വഴിയിലേക്കു സാവധാനം തിരിഞ്ഞിരുന്നു.

കണ്ണൂർ ജയിലിൽ നിന്ന്‌ മറ്റ്‌ തടവുകാരുമായും ഹിന്ദുസ്ഥാൻ സേവാദൾ വാളന്റിയർമാർമാരുമായുള്ള അടുപ്പത്തെത്തുടർന്ന് രഹസ്യ കമ്മ്യൂണിസ്റ്റ്‌ സംഘടന എന്ന ആശയം അദ്ദേഹത്തിൽ ഉടലെടുത്തു. 1931 ൽ കമ്മ്യൂണിസ്റ്റ്‌ ലീഗ്‌ എന്ന രഹസ്യസംഘടന രൂപീകരിച്ചു. പൊന്നറ ശ്രീധർ, എൻ.പി.കുരുക്കൾ, തിരുവട്ടാർ താണുപിള്ള, ശിവശങ്കരപിള്ള, ആർ.പി.അയ്യർ, തൈക്കാട് ഭാസ്കരൻ, എൻ.സി.ശേഖർ എന്നിവരായിരുന്നു കമ്മ്യൂണിസ്റ്റ് ലീഗിലെ അംഗങ്ങൾ. റഷ്യയിൽ നടന്നതുപോലുള്ള ഒരു വിപ്ലവമുന്നേറ്റം ഇന്ത്യൻ പരിതഃസ്ഥിതിയിൽ അനിവാര്യമാണെന്ന തിരിച്ചറിവാണ് കമ്മ്യൂണിസ്റ്റ് ലീഗ് തുടങ്ങാൻ തങ്ങളെ പ്രേരിപ്പിച്ചതെന്ന് ശേഖർ പിന്നീട് രേഖപ്പെടുത്തിയിരുന്നു. ഇന്ത്യൻ കമ്മ്യൂണിസ്റ്റ് പാർട്ടി അന്ന് നിലവിലുണ്ടായിരുന്നുവെങ്കിലും അവരുമായി ബന്ധം പുലർത്താൻ പുതിയ പാർട്ടി ശ്രമിച്ചില്ല. ചില കമ്മ്യൂണിസ്റ്റ് സാഹിത്യങ്ങൾ മലയാളത്തിലേക്കു വിവർത്തനം ചെയ്യുക, പ്രാദേശികമായി തൊഴിലാളി യൂണിയനുകൾ സംഘടിപ്പിക്കുക എന്നതൊക്കെയായിരുന്നു അവരുടെ പ്രവർത്തനങ്ങൾ. തിരുവനന്തപുരം വിട്ട് പുറത്തേക്ക് കമ്മ്യൂണിസ്റ്റ് ലീഗിന്റെ പ്രവർത്തന മേഖല വ്യാപിച്ചിരുന്നില്ല.

1934ൽ കൃഷ്ണപിള്ളയുടെ നിർദ്ദേശപ്രകാരം പ്രവർത്തനകേന്ദ്രം കോഴിക്കോട്ടേക്ക് മാറ്റി. കോൺഗ്രസ്‌ സോഷ്യലിസ്റ്റ്‌ പാർട്ടിയുടെ നേതൃസ്ഥാനത്ത്‌ പ്രവർത്തിച്ചു. തൊഴിലാളിരംഗത്താണ് അദ്ദേഹം സജീവമായി നിലകൊണ്ടത്. ട്രേഡ്‌ യൂണിയൻ കെട്ടിപ്പടുക്കുവാനുള്ള ചുമതല ഏറ്റെടുത്ത്, മലബാറിൽ ബീഡി-സിഗാർ, ഓട്ടുകമ്പനി, ഈർച്ചക്കമ്പനി തൊഴിലാളികളെ സംഘടിപ്പിക്കുന്നതിൽ നിർണായക പങ്ക് വഹിച്ചു. ഇക്കാലഘട്ടത്തിലാണ് പി. സുന്ദരയ്യ കേരളത്തിൽ കമ്മ്യൂണിസ്റ്റ് പാർട്ടി സംഘടിപ്പിക്കുന്നതിനായി കേരളത്തിലെ കോൺഗ്രസ്സ് സോഷ്യലിസ്റ്റ് പാർട്ടി നേതാക്കളുമായി ചർച്ച നടത്തുന്നത്. 1937 ൽ ഘാട്ടെയും കേരളം സന്ദർശിച്ചു. കേരളത്തിൽ നിന്നുമുള്ള നാലുപേരടങ്ങിയ ഒരു സംഘം ഘാട്ടെയുടെ സാന്നിദ്ധ്യത്തിൽ കമ്മ്യൂണിസ്റ്റ് ഗ്രൂപ്പ് രൂപീകരിച്ചു. എൻ.സി.ശേഖർ അവരിലൊരാളായിരുന്നു. അങ്ങനെ അദ്ദേഹം കേരളത്തിലെ കമ്മ്യൂണിസത്തിന്റെ സ്ഥാപകനേതാക്കളിലൊരാളിയ മാറി. 1938 ൽ തിരുവിതാംകൂറിൽ സ്റ്റേറ്റ് കോൺഗ്രസ്സ് രൂപീകരിച്ചു. അതിന്റെ നേതൃത്വത്തിൽ ഉത്തരവാദഭരണത്തിനുവേണ്ടി നടന്ന പ്രക്ഷോഭത്തിൽ ശേഖർ പങ്കെടുത്തു. ഇതിന്റെ പേരിൽ 1000 രൂപ പിഴയും, 19 മാസത്തെ തടവും വിധിച്ചു. ജയിൽ ശിക്ഷ കഴിഞ്ഞ് പുറത്തുവന്നപ്പോൾ കോയമ്പത്തൂരിൽ പാർട്ടി കെട്ടിപ്പടുക്കാൻ നിർദ്ദേശം കിട്ടി. കോയമ്പത്തൂരിലെ പ്രവർത്തനങ്ങൾക്കിടയിൽ കോയമ്പത്തൂർ ഗൂഢാലോചനാ കേസിൽ പ്രതിയായി ജയിൽവാസമനുഷ്ഠിച്ചു.

1939 മുതൽ 1954 വരെ അഖില കേരള ട്രേഡ് യൂണിയൻ സംഘടനയുടെ സെക്രട്ടറിയായി പ്രവർത്തിച്ചു. 1936ൽ ബോംബെയിൽ ചേർന്ന എ.ഐ.ടി.യു.സി സമ്മേളനത്തിൽ കേരളത്തിൽനിന്ന് പങ്കെടുത്ത ഏക പ്രതിനിധി എൻ. സി.യായിരുന്നു. അതിനെത്തുടർന്ന്‌ ആറര വർഷക്കാലം ജയിലിലടക്കപ്പെട്ടു. കൽക്കത്ത തീസിസ്സിനെത്തുടർന്ന് കമ്യൂണിസ്റ്റ് പാർടി നിരോധിച്ച കാലത്ത് മൂന്നുവർഷം ഒളിവിലായിരുന്നു. 1954 മുതൽ 1960 വരെ രാജ്യസഭാംഗമായി ആറുവർഷം പ്രവർത്തിച്ചു. 1960ൽ പാർടിയിൽനിന്ന് സസ്പെൻഡ് ചെയ്യപ്പെട്ടു. 1964ൽ പാർടി പിളർന്നപ്പോൾ സി.പി.ഐ. എമ്മിൽ ഉറച്ചുനിന്നു. നക്സൽബന്ധത്തിന്റെ അടിസ്ഥാനത്തിൽ "67ൽ പാർടിയിൽനിന്ന് പുറത്തായി. നക്സൽ വാസം അധികം നീണ്ടു നിന്നില്ല, പിന്നീട് പാർട്ടിയുമായി നല്ല രീതിയിലുള്ള ബന്ധം പുലർത്തി. 1986 ഡിസംബർ മൂന്നിന് കണ്ണൂരിൽവെച്ച്‌ അന്തരിച്ചു.

മാർക്സും ട്രേഡ് യൂണിയനുകളും എന്ന പുസ്തകം മലയാളത്തിലേക്ക് തർജ്ജമ ചെയ്തു. ചിന്ത വാരിക തുടങ്ങിയപ്പോൾ അതിൽ പ്രഭാ ശങ്കർ ബോംബെ എന്ന പേരിൽ ലേഖനങ്ങൾ എഴുതിയിരുന്നു. കൊച്ചിൻ ഹാർബർ പ്രദേശത്തെ തൊഴിലില്ലായ്മയെക്കുറിച്ച് പതിനായിരം കുടുംബങ്ങൾ പെരുവഴിയിൽ എന്ന ലേഖനമെഴുതി. കേരളത്തിൽ വിദേശമൂലധനം എന്ന പേരിൽ ലഘുലേഖ പ്രസിദ്ധീകരിച്ചു. 



</doc>
<doc id="230742" url="https://ml.wikipedia.org/wiki?curid=230742" title="തവിട്ടുകൊക്ക്">
തവിട്ടുകൊക്ക്

സിക്കോണി ഫോമിസ് പക്ഷിഗോത്രത്തിലെ ആർഡെയ്‌ഡേ കുടുംബത്തിൽ‌പ്പെടുന്നു ഒരിനം പക്ഷിയാണ് തവിട്ടുകൊക്ക് (Gorsachius melanolophus/Malayan Night Heron). ശാസ്ത്രീയനാമം Gorsachius melanolophus എന്നാണ്. കാട്ടുകൊക്ക് എന്നും വി‌ളിക്കാറുണ്ട്. ഇംഗ്ലീഷിൽ Malayan Night Heron എന്നാണ് വിളിക്കുന്നത്. ഏഷ്യയുടെ കിഴ്ക്ക്, തെക്ക്, തെക്കു കിഴക്ക് ഭാഗങ്ങളിൽ കാണുന്നു. ഭാരതം, ഫിലിപ്പീൻസ്, ചൈന എന്നിവിടങ്ങളിൽ പ്രജനനം ചെയ്യാറുണ്ട്. കുളക്കൊക്കിനേക്കാൾ അല്പം വലിപ്പം കൂടിയതും പാതിരാക്കൊക്കിനോട് ഏറെ സാദൃശ്യമുള്ളതുമായ പക്ഷിയാണിത്.

ഇൻ‌ഡോ-മലയൻ ഇനമായ തവിട്ടുകൊക്കുകൾ നിത്യഹരിതവനപ്രദേശങ്ങളിലാണ് സാധാരണ കാണപ്പെടുന്നത്. വളരെ അപൂർവ്വമായി 750 മീറ്റർ വരെ ഉയരമുള്ള കുന്നിൻ പ്രദേശങ്ങളിലും ഇത്തരം പക്ഷികളെ കണ്ടുവരുന്നു. നിത്യഹരിതവനപ്രദേശങ്ങളിലെ അരുവികളുടെ കരകളും ചതുപ്പു പ്രദേശങ്ങളുമാണ് ഇവയുടെ ഇഷ്ടവാസസ്ഥലം. ഒറ്റയ്ക്കോ ഇണകളായോ ഇവ സഞ്ചരിക്കുന്നു.

ശ്രീലങ്കയിൽ ദേശാടനക്കിളികളായിട്ടാണ് ഇത്തരം പക്ഷികളെത്തുന്നത്. ഇന്ത്യയിൽ മഴ കൂടുതലുള്ള തെക്കുപടിഞ്ഞാറൻ പ്രദേശങ്ങളിലും മ്യാൻ‌മാർ‍, മലേഷ്യ, ഇൻ‌ഡോ ചൈന, തെക്കൻ ചൈന മുതൽ ഫോർ‌മോസ വരെയുള്ള പ്രദേശങ്ങൾ എന്നിവിടങ്ങളിലും തവിട്ടുകൊക്കുകളെ കാണാൻ കഴിയും.

തവിട്ടുകൊക്കുകളുടെ തലയ്ക്കും ഉച്ചിക്കും ചാരം കലർന്ന കറുപ്പുനിറമായിരിക്കും. 51 സെ. മീറ്റർ വലിപ്പം. പുറത്തിന് കടും തവിട്ടുനിറമാണെങ്കിലും അവിടവിടെയായി വളഞ്ഞ കറുത്തപുള്ളികൾ കാണപ്പെടുന്നു. ഇക്കാരണത്താലാണ് ഇവയ്ക്ക് 'ടൈഗർ ബിറ്റേൺ‍' എന്നു പേരു ലഭിച്ചത്. കറുപ്പുനിറത്തിലുള്ള ചിറകുതൂവലുകളുടെ അഗ്രം വെളുത്തതാണ്. താടിക്കും തൊണ്ടയ്ക്കും വെളുപ്പു നിറമാണ്. കഴുത്തിന്റെ മുൻ‌ഭാഗത്തും മാറിടത്തിലുമുള്ള ചെമ്പിച്ച തൂവലുകൾ കറുത്ത വരകളോടുകൂടിയതാണ്. അടിഭാഗത്ത് വെളുപ്പു നിറമോ കറുപ്പിൽ പുള്ളികളോടുകൂടിയതോ ആയിരിക്കും..

രാത്രികാലങ്ങളിൽ നിത്യഹരിതവനങ്ങളിലെ ചതുപ്പുപ്രദേശങ്ങളിലും തണുപ്പുള്ള കുളക്കരകളിലുമാണ് ഇവ സാധാരണ ഇര തേടുന്നത്. പൊതുവേ നാണം കുണുങ്ങികളായ ഇത്തരം പക്ഷികൾ ശാന്തപ്രകൃതരാണ്. പ്രത്യേകിച്ച് ശബ്ദങ്ങളൊന്നും തന്നെ പുറപ്പെടുവിക്കാത്ത ഇവ അധികസമയവും സ്വസ്ഥമായി മരച്ചില്ലകളിൽത്തന്നെ കഴിച്ചുകൂട്ടുന്നു. തവളകൾ‍, പ്രാണികൾ‍, തുടങ്ങിയവയെ ഇവ ഇരയാക്കുന്നു.
മത്സ്യം, തവള, പല്ലി, കീടങ്ങൾ

തവിട്ടുകൊക്കുകളുടെ പ്രജനനകാലം മേയ് അവസാനം മുതൽ ജൂലൈ ആദ്യം വരെയാണ്. ഒരു പ്രജനനകാലത്ത് മൂന്നു മുതൽ അഞ്ചുവരെ മുട്ടകളിടുന്നു. മുട്ടകൾക്ക് അല്പം തിളക്കമുള്ള വെളുപ്പു നിറമായിരിക്കും. വനാന്തര ഭാഗത്തുള്ള മരങ്ങളുടെ വണ്ണം കുറഞ്ഞ മേൽച്ചില്ലകളിലാണ് ഇവ കൂടുകെട്ടാറുള്ളത്. മേൽച്ചില്ലകൾ ശാഖകളായി രണ്ടായി പിരിയുന്ന ഭാഗത്ത് ചെറിയ ചില്ലകൾ പാകി ഒരു തട്ടുപോലെ കൂട് നിർമ്മിക്കുന്നു. കൂടിന് കുളക്കോഴിയുടെ കൂടിനോടു സാദൃശ്യമുണ്ടാവും. 

ഇന്റർനാഷണൽ യൂണിയൻ ഫോർ ദ കൺസർവേഷൻ ഓഫ് നേച്ചർ ആ‍ൻഡ് നാച്ചുറൽ റിസോഴ്‌സ് (IUCN) പുറത്തിറക്കിയ റെഡ് ലിസ്റ്റ് അനുസരിച്ച്, വംശനാശത്തെക്കുറിച്ച് ഒട്ടും ആശങ്കാജനകമല്ലാത്ത ജീവികളുടെ കൂട്ടത്തിലാണ് തവിട്ടുകൊക്കിനെ ഉൾപ്പെടുത്തിയിരിക്കുന്നത്. 

മഴക്കാലത്ത് മേയ് മുതൽ ഒക്ടോബർ വരെ



</doc>
<doc id="230744" url="https://ml.wikipedia.org/wiki?curid=230744" title="ആനന്ദ് ജില്ല">
ആനന്ദ് ജില്ല

ഗുജറാത്തിലെ ഒരു ജില്ലയാണ് ആനന്ദ് (, ). ആനന്ദ് നഗരമാണ് ആസ്ഥാനം. 1997-ലാണ് ഖേഡ ജില്ലയിൽ ഉൾപ്പെട്ടിരുന്ന പ്രദേശങ്ങളിൽനിന്നും ആനന്ദ് ജില്ല രൂപീകരിച്ചത്.
ആനന്ദ് ജില്ലയുടെ വടക്ക് ഖേഡ ജില്ലയും, കിഴക്ക് വടോദര ജില്ലയും, പടിഞ്ഞാറ് അഹമ്മദാബാദ് ജില്ലയും, തെക്ക് ഖംഭാത് ഉൾക്കടലും സ്ഥിതി ചെയ്യുന്നു.



</doc>
<doc id="230746" url="https://ml.wikipedia.org/wiki?curid=230746" title="ക്ഷമിച്ചു എന്നൊരു വാക്ക്">
ക്ഷമിച്ചു എന്നൊരു വാക്ക്

1986-ൽ ജോഷിയുടെ സംവിധാനത്തിൽ പുറത്തിറങ്ങിയ മലയാളചലച്ചിത്രമാണ് ക്ഷമിച്ചു എന്നൊരു വാക്ക്. മമ്മൂട്ടി, ഗീത, ശോഭന, മുകേഷ് തുടങ്ങിയവർ മുഖ്യവേഷങ്ങൾ അവതരിപ്പിച്ചു. ഗാനങ്ങൾക്കു ഈണം പകർന്നത് ശ്യാം.




</doc>
<doc id="230747" url="https://ml.wikipedia.org/wiki?curid=230747" title="കച്ച് ഉൾക്കടൽ">
കച്ച് ഉൾക്കടൽ

ഗുജറാത്ത സംസ്ഥാനത്തിന്റെ പടിഞ്ഞാറുഭാഗത്തായി അറബിക്കടലിനോട് ചേർന്ന് സ്ഥിതിചെയ്യുന്ന ഒരു ഉൾക്കടലാണ് കച്ഛ് ഉൾക്കടൽ(Gulf of Kutch). വലിയ വേലിയേറ്റങ്ങൾക്ക് പ്രശസ്തമാണ് ഈ ഭൂവിഭാഗം.
കച്ച് ഉൾക്കടലിന്റെ ഏറ്റവും കൂടിയ ആഴം 401അടിയാണ്. ഗുജറാത്തിലെ കച്ച്, കത്തിയവാർ ഉപദ്വീപുകളെ തമ്മിൽ വിഭജിക്കുന്നത് ഈ ഉൾക്കടലാണ്. ഗുജറാത്തിലെ പ്രധാനതുറമുഖമായ കാണ്ട്ലയും ഈ ഉൾക്കടലിന്റെ തീരത്താണ് സ്ഥിതിചെയ്യുന്നത്.



</doc>
<doc id="230748" url="https://ml.wikipedia.org/wiki?curid=230748" title="ചോലച്ചടച്ചി">
ചോലച്ചടച്ചി

ചൊക്ലമരം എന്നും അറിയപ്പെടുന്ന ചോലച്ചടച്ചി 30 മീറ്റർ വരെ ഉയരം വയ്ക്കുന്ന ഒരു മരമാണ്. . പശ്ചിമഘട്ടത്തിൽ കാണുന്നു. വളരെ അപൂർവ്വമായ ഈ മരത്തെ മിസോറാമിൽ 70 വർഷത്തിനു ശേഷം വീണ്ടും കണ്ടെത്തിയത്രേ. 400 മുതൽ 1400 മീറ്റർ വരെ ഉയരമുള്ള നനവാർന്ന നിത്യഹരിതമരങ്ങളിൽ കണ്ടുവരുന്നു. 



</doc>
<doc id="230750" url="https://ml.wikipedia.org/wiki?curid=230750" title="കാളി തീയാട്ട്">
കാളി തീയാട്ട്

കളത്തിനു മുന്നിൽ അരങ്ങേറുന്ന ഒരു അനുഷ്ടാന നൃത്തമാണ് കാളി തീയാട്ട്. ഭദ്രകാളി ചരിതം ആണ് പ്രധാന പ്രമേയം. തിരുവല്ല, കോട്ടയം, തൃപ്പൂണിത്തുറ എന്നിവിടങ്ങളിലും പരിസരത്തുമാണ് പ്രധാനമായും അവതരിപ്പിക്കപ്പെടുന്നത്. 

കോട്ടയത്തെ പള്ളിപ്പുറത്തു കാവ് (കൊട്ടാരത്തിൽ ശങ്കുണ്ണിയുടെ കുടുംബക്ഷേത്രം - ഇവിടെ എല്ലാ വെള്ളിയാഴ്ച്ചയും ഇതിന്റെ അവതരണമുണ്ടാകുമത്രേ), തിരുവല്ലയ്ക്കടുത്തുള്ള പുതുകുളങ്ങരെ ദേവി ക്ഷേത്രം തുടങ്ങിയ ക്ഷേത്രങ്ങളിൽ ആഘോഷങ്ങളോടൊപ്പം ഇത് അവതരിപ്പിക്കപ്പെടാറുണ്ട്. ഉണ്ണി എന്ന വിഭാഗം ആൾക്കാരാണ് ഇത് അവതരിപ്പിക്കുന്നത്. 

അതിപ്രാചീനമായ ഈ അനുഷ്ഠാനത്തെപ്പറ്റി കേരളോൽപ്പത്തിയിൽ പരാമർശമുണ്ട്. ദൈവാട്ടം അഥവാ ദൈവമായിട്ടാടൽ എന്നത് തെയ്യാട്ട് ആയി എന്നും അതിൽ നിന്നാണ് തീയാട്ട് എന്ന പദം ഉണ്ടായതെന്നുമാണ് പ്രബലമായ മതം. പന്തം (തീ) ഉഴിച്ചിലിന് പ്രാധാന്യമുള്ളത് ആയതിനാലാണ് തീയാട്ട് എന്ന പേരു വന്നത് എന്നും അഭിപ്രായമുണ്ട്. 

ഭദ്രകാളിത്തീയാട്ട് ഭദ്രകാളിക്ഷേത്രങ്ങളിലും വീടുകളിലും (നമ്പൂതിരി ഭവനങ്ങൾ, തീയാട്ടുണ്ണിമാരുടെ വീടുകൾ) നടത്താറുണ്ട്.

തീയാട്ടുണ്ണി എന്ന ഏക കലാകാരനാണ് ഇതവതരിപ്പിക്കുക. ഭദ്രകാളി ദാരികനെ വധിച്ച കഥയാണ് സാധാരണയായി അവതരിപ്പിക്കപ്പെടുന്നത്. 

കളം വരയ്ക്കലും വേഷ ഭൂഷാദികൾ അണിയലുമാണ് തീയാട്ടിന്റെ തയ്യാറെടുപ്പുകൾ. വലിയ വിളക്കു കൊളുത്തിയ വേദിയിലേയ്ക്ക് കിരീടമൊഴികെയുള്ള വേഷഭൂഷാദികളുമായി തീയാട്ടുണ്ണി പ്രവേശിക്കുന്നതോടെ തീയാട്ടിന് തുടക്കമായി. പല ദൈവങ്ങളിൽ നിന്നും അനുഗ്രഹത്തിനപേക്ഷിച്ച ശേഷം വലിയ കിരീടം കാണികൾക്കുമുന്നിൽ വച്ച് അണിയുന്നു. ഇതിനുശേഷം തീയാട്ടുണ്ണി ഭദ്രകാളിയുടെ പ്രതിരൂപമായാണ് കണക്കാക്കപ്പെടുന്നത്. ദാരികാസുരവധം ശിവനോട് ഭദ്രകാളി വിവരിക്കുന്നതായാണ് അവതരണം. കൊളുത്തിയ വിളക്കാണ് ശിവന്റെ പ്രതിരൂപം. താണ്ഡവനൃത്തശൈലിയിലുള്ള ചുവടുകളും മുദ്രകളും അവതരണത്തിന്റെ ഭാഗമാണ്. 

മുദ്രകൾ പരമ്പരാഗത നൃത്ത ശൈലിയിലുള്ളവയായിരിക്കില്ല. ദാരികാസുരനെ കൊല്ലുന്നത് അവതരിപ്പിക്കുന്നതോടെയാണ് അവതരണം അവസാനിക്കുന്നത്. ഇത് തിന്മയുടെ പരാജയത്തെ ദ്യോതിപ്പിക്കുന്നു. പിന്നീട് കാർമികൻ സാധാരണ വേഷത്തിൽ പൂജാകർമങ്ങൾ നടത്തും. പന്തം കൊളുത്തി തേങ്ങാ ഉടച്ച് ബലിയുഴിച്ചിൽ നടത്തുന്നതോടെയാണ് ചടങ്ങുകൾ അവസാനിക്കുക. 




</doc>
<doc id="230751" url="https://ml.wikipedia.org/wiki?curid=230751" title="സി.ജി. രാമചന്ദ്രൻ നായർ">
സി.ജി. രാമചന്ദ്രൻ നായർ

ശ്രദ്ധേയനായ ശാസ്‌ത്ര സാഹിത്യകാരനും അദ്ധ്യാപകനും, ശാസ്‌ത്രപ്രഭാഷകനുമാണ് ഡോ. സി.ജി രാമചന്ദ്രൻ നായർ(ജനനം : 29 ഒക്ടോബർ 1932). കേരള ശാസ്ത്ര സാങ്കേതിക പരിസ്ഥിതി കൗൺസിൽ മുൻ ചെയർമാനായിരുന്നു.
ആലുവ കുറ്റിപ്പുഴയിൽ ജനിച്ചു. ഒന്നാം റാങ്കോടെ രസതന്ത്രത്തിൽ എം.എസ്‌സി. ബിരുദം നേടി. ബാംഗ്ലൂരിലെ ഇൻഡ്യൻ ഇൻസ്‌റ്റിറ്റ്യൂട്ട്‌ ഓഫ്‌ സയൻസിൽനിന്ന്‌ സ്വർണമെഡലോടെ പി.എച്ച്‌.ഡിയും. ജർമ്മനിയിലും ബ്രിട്ടനിലും ഉപരിപഠനം നടത്തി. കേരള യൂനിവേഴ്‌സിറ്റി രസതന്ത്രവിഭാഗം തലവനായി പ്രവർത്തിച്ചു. സയൻസ്‌ ഫാക്കൽട്ടി ഡീൻ, കേരള സംസ്‌ഥാന ശാസ്‌ത്രസാങ്കേതിക പരിസ്‌ഥിതി കമ്മിറ്റി ചെയർമാൻ, അൾജിയേഴ്‌സിൽ യൂനിവേഴ്‌സിറ്റി പ്രൊഫസർ, കേരള സർക്കാരിന്റെ സർവവിജ്‌ഞ്ഞാനകോശം ഡയറക്‌ടർ എന്നീ സ്‌ഥാനങ്ങൾ വഹിച്ചിട്ടുണ്ട്‌.

ശാസ്‌ത്ര ലേഖനങ്ങളുടെയും നൂറ്റിയിരുപതോളം ശാസ്‌ത്ര പ്രബന്ധങ്ങളുടെയും കർത്താവാണ്‌. 


</doc>
<doc id="230758" url="https://ml.wikipedia.org/wiki?curid=230758" title="ലോക്പാൽ (ചലച്ചിത്രം)">
ലോക്പാൽ (ചലച്ചിത്രം)

എസ്.എൻ. സ്വാമിയുടെ തിരക്കഥയിൽ ജോഷി സംവിധാനം ചെയ്ത് 2013-ൽ പുറത്തിറങ്ങിയ മലയാളചലച്ചിത്രമാണ് ലോക്പാൽ. മോഹൻലാൽ പ്രധാനവേഷത്തിൽ അഭിനയിച്ചിരിക്കുന്ന ഈ ചിത്രത്തിൽ കാവ്യ മാധവൻ, മീര നന്ദൻ, മനോജ് കെ. ജയൻ, തമ്പി രാമയ്യ, തലൈവാസൽ വിജയ്, സായികുമാർ തുടങ്ങിയവരാണ് സഹനടീനടന്മാർ.


"നാടുവാഴികൾ" (1989) എന്ന ചിത്രം പുറത്തിറങ്ങിയ 23 വർഷങ്ങൾക്കു ശേഷം ജോഷി – എസ്.എൻ. സ്വാമി – മോഹൻലാൽ കൂട്ടുകെട്ട് ഒന്നിക്കുന്ന ചിത്രമാണ് "ലോക്പാൽ". "റൺ ബേബി റൺ" (2012) എന്ന ചിത്രത്തിന്റെ വിജയത്തിനു ശേഷം ജോഷിയും മോഹൻലാലും ഒന്നിക്കുന്നു. ചിത്രത്തിന്റെ പേര് ലോക്പാൽ എന്നാണെങ്കിലും ചിത്രം അവതരിപ്പിക്കുന്ന പ്രധാനവിഷയം രാഷ്ട്രീയമല്ല.

ഹാപ്പി & റൂബി സിനിമാസിന്റെ ബാനറിൽ ബാലൻ വിജയൻ, എം. വിജയകുമാർ, എസ്.എൽ. വിമൽ കുമാർ എന്നിവർ ചേർന്നാണ് ചിത്രം നിർമ്മിച്ചിരിക്കുന്നത്. കൊച്ചിയിലെ ഹോളിഡേ ഇൻ ഹോട്ടലിൽ 2012 സെപ്റ്റംബർ 10-നാണ് ചിത്രത്തിന്റെ പൂജാ ചടങ്ങ് നടന്നത്.

റഫീക്ക് അഹമ്മദ് എഴുതിയ ചിത്രത്തിലെ ഗാനങ്ങൾക്ക് രതീഷ് വേഗയാണ് സംഗീതം പകർന്നത്. ആറു ഗാനങ്ങളുള്ള ആൽബത്തിന്റെ വിപണനാവകാശം ഒന്നര കോടി രൂപയ്ക്ക് മനോരമ മ്യൂസിക്കാണ് സ്വന്തമാക്കിയത്. 2013 ജനുവരി 26-നു കൊച്ചിയിൽ വച്ച് ആൽബത്തിന്റെ പ്രകാശനം നടന്നു.


</doc>
<doc id="230772" url="https://ml.wikipedia.org/wiki?curid=230772" title="കേരള വനിതകളുടെ സ്വകാര്യതയും അന്തസും സംരക്ഷണ ബിൽ 2013">
കേരള വനിതകളുടെ സ്വകാര്യതയും അന്തസും സംരക്ഷണ ബിൽ 2013

വനിതകൾക്കു നേരെയുള്ള ഗാർഹിക-സാമൂഹിക അക്രമങ്ങൾക്കും പീഡനങ്ങൾക്കും പീഡനശ്രമങ്ങൾക്കും എതിരെ ഫലപ്രദ നടപടി ഉറപ്പുവരുത്താനും അവരുടെ സ്വകാര്യതയും അന്തസ്സും സംരക്ഷിക്കാനുമായി കേരള നിയമ സഭ പാസാക്കാനുദ്ദേശിക്കുന്ന ബില്ലാണ് കേരള വനിതകളുടെ സ്വകാര്യതയും അന്തസും സംരക്ഷണ ബിൽ 2013. കരട് ബില്ലിന് മന്ത്രിസഭാ യോഗം അംഗീകാരം നൽകിയെങ്കിലും പാസാക്കാനായില്ല. 

വനിതാ സംരക്ഷണ ബിൽ 2013 ഫെബ്രുവരി 14 ന് ആഭ്യന്തരമന്ത്രി തിരുവഞ്ചൂർ രാധാകൃഷ്ണൻ നിയമസഭയിൽ അവതരിപ്പിച്ചു. ബില്ലിലെ പല വ്യവസ്ഥകളും രാഷ്ട്രപതി അംഗീകാരം നൽകിയ വനിത സുരക്ഷ ഓർഡിനൻസിനോട് വിഭിന്നമായതിനാൽ ഇക്കാര്യങ്ങൾ വിശദമായി പരിഗണിക്കണമെന്നു പ്രതിപക്ഷ ഉപ നേതാവ് കോടിയേരി ബാലകൃഷ്ണൻ ആവശ്യപ്പെട്ടു. ഇതിന്റെ അടിസ്ഥാനത്തിൽ തെളിവെടുപ്പ് അധികാരത്തോടെ, ബിൽ സബ്‌ജക്​ട് കമ്മിറ്റിക്ക് വിട്ടു. കൂടുതൽ ചർച്ചകൾക്കും തെളിവെടുപ്പിനും ശേഷം ബിൽ നിയമമാക്കാൻ തീരുമാനിച്ചു.



</doc>
