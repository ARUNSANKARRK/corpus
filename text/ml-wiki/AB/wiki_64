<doc id="254120" url="https://ml.wikipedia.org/wiki?curid=254120" title="ടിനാന്തേ">
ടിനാന്തേ

മരാന്തേസി സസ്യ കുടുംബത്തിലെ ഒരിലച്ചെടിയാണു ടിനാന്തേ. മരാന്തേ, കലേത്തിയ എന്നീ ഇലച്ചെടികളോട് സാമ്യമുണ്ട്ബ്രസീലിലാണു പ്രധാനമായും കണ്ടുവരുന്നത്. ഇലകളുടെ ഭംഗി കാരണം ലോകമെങ്ങും ഒരുദ്യാന സസ്യമായി വളർത്തി വരുന്നു. 


</doc>
<doc id="254122" url="https://ml.wikipedia.org/wiki?curid=254122" title="വിമലവനം">
വിമലവനം

എറണാകുളം ജില്ലയിൽ വല്ലാർപാടത്തിനടുത്തായി സ്ഥിതി ചെയ്യുന്ന കണ്ടൽക്കാടാണ് വിമലവനം. ജൈവവൈവിധ്യം നിറഞ്ഞ ഇവിടെ കാലാവസ്ഥാനുസൃതമായി നിരവധി ദേശാടനപ്പക്ഷികൾ സന്ദർശനം നടത്തുന്നു.

1986ൽ ഇവിടെയുണ്ടായ കാട്ടുതീയിൽ നിരവധി ജീവികൾക്ക് ജീവഹാനിയുണ്ടായിട്ടുണ്ട്.


</doc>
<doc id="254130" url="https://ml.wikipedia.org/wiki?curid=254130" title="പെപ്പറോമിയ">
പെപ്പറോമിയ

മഷിത്തണ്ട് ഉൾപ്പെടുന്ന ഒരു വലിയ സസ്യ കുലമാണ് പെപ്പറോമിയ(Peperomia). ഈ സസ്യജനുസ്സിലേതായി ഏതാണ്ട് 1500ഓളം സ്പീഷിസുകൾ തിരിച്ചറിഞ്ഞിട്ടുണ്ട്. കൂടുതൽ അംഗങ്ങളും തെക്കേഅമേരിക്കയിൽ നിന്നാണ്. അവയിലധികവും ചെറിയ ഓഷധികളും അധിസസ്യങ്ങളുമാണ്. മാംസളമായ തണ്ടുകളും ഇലകളും പെപ്പറോമിയയുടെ പ്രത്യേകതയാണ്. ഇലകൾക്ക് അത്യാകർഷകമായ നിറവും രൂപവും ഉണ്ടാവും. എല്ലാ ഇനങ്ങളിലും ഇലപ്പരപ്പിനു മുകളിലായി കനംകുറഞ്ഞ് നീണ്ട തിരി പോലുള്ള ഒരു പൂങ്കുല വളർന്നു നിൽക്കുന്നത് കാണാം. 


</doc>
<doc id="254131" url="https://ml.wikipedia.org/wiki?curid=254131" title="മലയീച്ചിൽ">
മലയീച്ചിൽ

25 മീറ്റർ വരെ ഉയരം വയ്ക്കുന്ന ഒരു ഇലപൊഴിക്കുംമരമാണ് മലഈച്ചിൽ. . 1200 മീറ്റർ വരെ ഉയരമുള്ള നിത്യഹരിതവനങ്ങളിലും അർദ്ധനിത്യഹരിതവനങ്ങളിലും കാണുന്നു.



</doc>
<doc id="254135" url="https://ml.wikipedia.org/wiki?curid=254135" title="സാൻസിവീരിയ">
സാൻസിവീരിയ

അസ്പരാഗേസീ സസ്യകുടുംബത്തിലെ ഒരംഗമാണ് സാൻസിവീരിയ.ഈ സസ്യകുടുംബത്തിലേതായി ഇപ്പോൾ ഏതാണ്ട് 70 ഓളം സപുഷ്പികളുണ്ട്. കേരളത്തിൽ എല്ലായിടത്തും കണ്ടുവരുന്ന സർപ്പപ്പോള ഈ കുടുംബത്തിലെ ഒരംഗമാണ്.


</doc>
<doc id="254147" url="https://ml.wikipedia.org/wiki?curid=254147" title="പന്തൽമരം (Meiogyne ramarowii)">
പന്തൽമരം (Meiogyne ramarowii)

പശ്ചിമഘട്ടതദ്ദേശവാസിയായ ഒരു ചെറുവൃക്ഷമാണ് പന്തൽമരം. . 6 മീറ്റർ വരെ ഉയരം വയ്ക്കുന്ന ഈ മരം 300 മീറ്റർ മുതൽ 1200 മീറ്റർ വരെ ഉയരമുള്ള നിത്യഹരിതവനങ്ങളിലെ അടിക്കാടുകളായി കാണുന്നു.



</doc>
<doc id="254149" url="https://ml.wikipedia.org/wiki?curid=254149" title="അമർ ബോസ്">
അമർ ബോസ്

ശബ്ദസാങ്കേതിക രംഗത്തെ വിദഗ്ദ്ധനും അദ്ധ്യാപകനുമായിരുന്നു അമർ ഗോപാൽ ബോസ് (2 നവംബർ 1929 - 12 ജൂലൈ 2013). ജനപ്രീതിയാർജിച്ച സ്പീക്കറുകളും മ്യൂസിക് സിസ്റ്റവും നിർമ്മിക്കുന്ന ബോസ് കോർപ്പറേഷൻ എന്ന സ്ഥാപനത്തിന്റെ സ്ഥാപകനാണ്. 
ബംഗാളിലെ സ്വാതന്ത്ര്യസമരസേനാനിയായിരുന്ന നോനി ഗോപാൽ വർമ്മയുടെ മകനായി ഫിലാഡൽഫിയയിൽ ജനിച്ചു. ഇലക്‌ട്രോണിക്‌സ് എൻജിനീയറിങ്ങിൽ ബിരുദം നേടി. മസ്സാചുസെറ്റ്സ് ഇൻസ്റ്റിറ്റ്യൂട്ട് ഓഫ് ടെക്‌നോളജിയിൽ അസിസ്റ്റന്റ് പ്രൊഫസർ ആയിരുന്നു. 1964- ൽ ബോസ് കോർപ്പറേഷൻ സ്ഥാപിച്ചു. 
കാൽ നൂറ്റാണ്ടോളം വിപണിയിൽ അജയ്യമായി തുടർന്ന '901 ഡയറക്ട് റിഫ്‌ളക്ടിങ് സ്​പീക്കർ' സംവിധാനം 1968-ൽ അവതരിപ്പിച്ചു. ബോസ് വേവ് റേഡിയോ, ഹെഡ്‌ഫോൺ എന്നിവയും ഏറെ ശ്രദ്ധപിടിച്ചുപറ്റി. മെഴ്സിഡസും പേർഷെയുംപോലുള്ള വൻകിട കാറുകളിൽ ബോസ് കമ്പനിയുടെ സ്റ്റീരിയോയാണ് ഉപയോഗിക്കുന്നത്. 

2011-ൽ ബോസ് കോർപ്പറേഷന്റെ ഭൂരിഭാഗം ഓഹരികളും കൈമാറ്റംചെയ്യാൻ പാടില്ലെന്ന വ്യവസ്ഥയിൽ മസാച്യുസെറ്റ് ഇൻസ്റ്റിറ്റിയൂട്ട് ഓഫ് ടെക്‌നോളജിക്ക് കൈമാറി.



</doc>
<doc id="254151" url="https://ml.wikipedia.org/wiki?curid=254151" title="എഡ്വേഡ് ഡാനിയൽ ഹാമിൽറ്റൻ വൈബാർട്ട്">
എഡ്വേഡ് ഡാനിയൽ ഹാമിൽറ്റൻ വൈബാർട്ട്

ഒരു ബ്രിട്ടീഷ് എഴുത്തുകാരനും സൈനികനുമാണ് എഡ്വേഡ് വൈബാർട്ട് എന്ന എഡ്വേഡ് ഡാനിയൽ ഹാമിൽറ്റൻ വൈബാർട്ട് (, ജീവിതകാലം: 1837 ഓഗസ്റ്റ് 28 - 1923). 1857-ലെ ഇന്ത്യൻ ലഹളയുടെ പശ്ചാത്തലത്തിൽ അദ്ദേഹം 1898-ൽ എഴുതിയിട്ടുള്ള () എന്ന പുസ്തകം പ്രസിദ്ധമാണ്.

1857-ലെ ലഹളക്കാലത്ത് ഡെൽഹിയിൽ 54-മത് ബംഗാൾ കാലാൾപ്പടയിലെ കമാൻഡർ ആയിരുന്നു വൈബാർട്ട്. അദ്ദേഹത്തിനന്ന് 19 വയസായിരുന്നു പ്രായം. അദ്ദേഹത്തിന്റെ പിതാവ് കാൻപൂരിൽ ഒരു കുതിരപ്പടയാളി ആയിരുന്നു. ലഹളയുടെ തുടക്കത്തിലുണ്ടായ കാൻപൂർ കൂട്ടക്കൊലയിൽ പിതാവ് കൊല്ലപ്പെട്ടു. ലഹളക്കാലത്ത് ശിപായികളുടെ കൈയിൽപ്പെടാതെ എഡ്വേഡ് കഷ്ടിച്ച് രക്ഷപ്പെടുകയും ഡെൽഹി പിടിച്ചടക്കാനുള്ള യുദ്ധത്തിൽ പങ്കെടുക്കുകയും ചെയ്തു. ദില്ലി നഗരം തിരിച്ചുപിടിച്ചപ്പോൾ ബ്രിട്ടീഷുകാർ നടത്തിയ ക്രൂരതകളെക്കുറിച്ചും, അതിനുശേഷവും തുടർന്ന പ്രതികാരനടപടികളെക്കുറിച്ചുമുള്ള വിശദവിവരങ്ങൾ എഡ്വേഡിന്റെ ഓർമ്മക്കുറിപ്പുകളിലും, പ്രത്യേകിച്ച് കത്തുകളിലും അടങ്ങിയിരിക്കുന്നു.


</doc>
<doc id="254153" url="https://ml.wikipedia.org/wiki?curid=254153" title="ജോസഫ് പുലിക്കുന്നേൽ">
ജോസഫ് പുലിക്കുന്നേൽ

കേരളത്തിൽ കത്തോലിക്കാസഭയിലെ പരിഷ്കരണവാദിയും സഭയിലെ പുരോഹിതനേതൃത്വത്തിന്റെ തീവ്രവിമർശകനുമാണ് ജോസഫ് പുലിക്കുന്നേൽ. 1932 ഏപ്രിൽ 14-ന്‌ ഭരണങ്ങാനത്തു ജനിച്ചു. കത്തോലിക്കാ സഭയിലെ നവീകരണത്തെ ലക്ഷ്യമാക്കിയുള്ള പ്രവർത്തനങ്ങളിൽ ശ്രദ്ധകേന്ദ്രീകരിക്കുന്നതിനു മുന്പ്, അദ്ധ്യാപനവും രാഷ്ട്രീയവും അദ്ദേഹത്തിന്റെ പ്രവർത്തനമേഖലകളായിരുന്നിട്ടുണ്ട്. കോഴിക്കോട്‌ ദേവഗിരി കോളജിൽ അദ്ധ്യാപകനായിരുന്നു. കേരള യൂണിവേഴ്‌സിറ്റി സെനറ്റ്‌ മെമ്പറായും കെ.പി.സി.സി അംഗമായും പ്രവർത്തിച്ചിട്ടുണ്ട്‌. കേരളാ സംസ്ഥാന കോൺഗ്രസ് കമ്മിറ്റിയിൽ (കെ.പി.സി.സി.) അംഗമായിരുന്നിട്ടുള്ള പുലിക്കുന്നേൽ, കോൺഗ്രസ് കക്ഷിയിൽ നിന്നു വിഘടിച്ചുപോയവർ ചേർന്ന് 1964-ൽ രൂപം കൊടുത്ത കേരളാ കോൺഗ്രസ്സിന്റെ സ്ഥാപകനേതാക്കളിൽ ഒരാൾ കൂടിയാണ്. 2017 ഡിസംബർ 28 ന് മരണമടഞ്ഞു.

പതിനാറാം നൂറ്റാണ്ടിൽ പോർത്തുഗീസുകാരുടെ ആഗമനത്തോടെ തുടങ്ങിയ വിദേശമേൽക്കോയ്മയ്ക്കു മുൻപ് നിലവിലിരുന്ന ഭരണവ്യവസ്ഥയിൽ കേരളക്രിസ്ത്യാനികളുടെ ഓരോ പള്ളിയും സ്വതന്ത്രമായിരുന്നെന്നും, പള്ളിയുടെ സമ്പത്തും ഭരണവും, അതിലെ പ്രായപൂർത്തിയായ എല്ലാ അംഗങ്ങളും ചേർന്ന പള്ളിയോഗത്തിൽ നിക്ഷിപ്തമായിരുന്നെന്നും പോർത്തുഗീസ് മേൽക്കോയ്മക്കു കീഴിൽ നടപ്പായ പാശ്ചാത്യമാതൃകയിലുള്ള സഭാഘടനയാണ് ഇതിന് അന്ത്യം കുറിച്ചതെതെന്നും പുലിക്കുന്നേൽ ചൂണ്ടിക്കാട്ടുന്നു. കേരളത്തിലെ കത്തോലിക്കാസഭയുടെ പാശ്ചാത്യസഭാമാതൃകയിലുള്ള അധികാരഘടനയുടെ തലപ്പത്തിരിക്കുന്ന പുരോഹിതനേതൃത്വത്തിന് റോമിലെ മാർപ്പാപ്പയോടല്ലാതെ സാധാരണവിശ്വാസികളോടോ ദേശീയമായ നിയമവ്യവസ്ഥകളോടോ ഉത്തരവാദിത്തമോ വിധേയത്വമോ ഇല്ലെന്നും, രാഷ്ട്രീയ കൊളോണിയലിസത്തിന്റെ തിരോധാനത്തിനു ശേഷവും തുടരുന്ന മത-സാമ്പത്തിക കൊളോണിയലിസത്തിന്റെ ഭാഗമാണതെന്നുമാണ് അദ്ദേഹത്തിന്റെ പക്ഷം.

സഭയുടെ സേവനസംരംഭങ്ങളുടെ നടത്തിപ്പിലുള്ള ക്രമക്കേടുകളേയും അഴിമതിയേയും, പൗരോഹിത്യത്തിന്റെ ആഡംബരഭ്രമത്തേയും വിമർശിക്കുന്ന അദ്ദേഹം, മാമ്മോദീസാക്കു പോലും വിലപേശുന്ന പുരോഹിതസംസ്കാരം വളരുമ്പോൾ, ശുഷ്കമായ ആചാരങ്ങൾ കൊണ്ട് ബുദ്ധിയുള്ള വിശ്വാസികളെ സഭയിൽ നിലനിർത്താമെന്നു പുരോഹിതർ ചിന്തിക്കുന്നതായി കുറ്റപ്പെടുത്തുന്നു.

സഭയുടെ അധികാരസംവിധാനങ്ങളിൽ സാധാരണവിശ്വാസികൾക്കു കൂടുതൽ പങ്കു കിട്ടും വിധമുള്ള സമൂലപരിവർത്തനത്തിനു വേണ്ടി വാദിക്കുന്ന പുലിക്കുന്നേൽ, 'ഓശാന' എന്ന ആനുകാലികത്തിന്റെ സ്ഥാപകനും പത്രാധിപരുമാണ്. സഭാനേതൃത്വത്തിനെതിരെയുള്ള വിമർശനങ്ങൾക്ക് അദ്ദേഹത്തിന്റെ മുഖ്യമാധ്യമമാണ് ഈ പത്രിക. സഭയുടെ സംഘടനയിലും, സഭാസ്ഥാപനങ്ങളുടെ നടത്തിപ്പിലും, ദൈവശാസ്ത്രത്തിന്റെ വിശകലന-നിഗമനങ്ങളിലും, "സുവിശേഷഗന്ധിയായ പരിവർത്തനവും നവീകരണവും" ആണ് ഈ പ്രസിദ്ധീകരണം ലക്ഷ്യം വയ്ക്കുന്നതെന്ന് 'ഓശാന' മാസികയുടെ ആദ്യലക്കത്തിൽ ചേർത്ത മുഖപ്രസംഗത്തിൽ പുലിക്കുന്നേൽ വ്യക്തമാക്കി 

1983-ൽ മലയാളഭാഷയിൽ ഒരു സമ്പൂർണ്ണ 'എക്യൂമെനിക്കൽ' ബൈബിളിന്റെ പ്രസിദ്ധീകരണത്തിന് ഇദ്ദേഹം മുൻകൈയ്യെടുത്തു. ആ സംരംഭത്തിന്റെ ഓർഗനൈസിങ്ങ് എഡിറ്ററായിരുന്നു പുലിക്കുന്നേൽ.
ജോസഫ് പുലിക്കുന്നേലിന്റെ നേതൃത്വത്തിലുള്ള ചില സന്നദ്ധസംഘടനകളിൽ വിദേശസഹായത്തിന്റെ വൻ തോതിലുള്ള തിരിമറി നടന്നതായി ആരോപണമുണ്ട്. ഇതേക്കുറിച്ച് സംസ്ഥാന രഹസ്യാന്വേഷണ മേധാവി അന്വേഷണത്തിന് ഉത്തരവിട്ടിരുന്നു എന്ന അവകാശവാദം 2012-ൽ വാർത്തയായിരുന്നു. ഈ സ്ഥാപനങ്ങളിൽ ലൈംഗിക അതിക്രമങ്ങൾ പോലും നടന്നതായി ആരോപിക്കുന്ന സുപ്രീം കോടതി അഭിഭാഷകൻ വിൻസെന്റ് പാനിക്കുളങ്ങര, കൂടുതൽ അന്വേഷണം വേണമെന്ന് ആവശ്യപ്പെട്ടിരുന്നു.



</doc>
<doc id="254157" url="https://ml.wikipedia.org/wiki?curid=254157" title="ആറ്റുകനല">
ആറ്റുകനല

തെക്കേ ഇന്ത്യയിലും ശ്രീലങ്കയിലും കാണുന്ന ഒരു കുറ്റിച്ചെടിയാണ് ആറ്റുകനല. . 300 മീറ്റർ വരെ ഉയരമുള്ള നിത്യഹരിതവനങ്ങളിലെ അരുവികളുടെ തീരങ്ങളിൽ കണ്ടുവരുന്നു.



</doc>
<doc id="254160" url="https://ml.wikipedia.org/wiki?curid=254160" title="യെവ്ജനി യെവ്തുഷെങ്കോ">
യെവ്ജനി യെവ്തുഷെങ്കോ

പ്രമുഖ റഷ്യൻ ചലച്ചിത്രകാരനും അഭിനേതാവും കവിയുമാണ് യെവ്ജനി യെവ്തുഷെങ്കോ (ജനനം : 18 ജൂലൈ 1932). 
സൈബീരിയയിലെ സിമാ പട്ടണത്തിലെ ഒരു കർഷക കുടുംബത്തിലായിരുന്നു ജനനം. യെവ്ജനി അലക്സണ്ട്രോവിച്ച് ഗാങ്നസ് എന്നായിരുന്നു ബാല്യത്തിലെ പേര്. അമ്മയുടെ പേരിനൊപ്പമുള്ള യെവ്തുഷെങ്കോ തന്റെ പേരിനൊപ്പം പിന്നീട് ചേർക്കുകയായിരുന്നു. 1937 ൽ സ്റ്റാലിന്റെ കാലത്ത് യെവ്തുഷെങ്കോയുടെ അപ്പൂപ്പന്മാർ 'ജനശത്രുക്കൾ' എന്ന ആരോപണത്തിൽ വധിക്കപ്പെട്ടു. റഷ്യൻ വിപ്ലവ കാലത്ത് റെഡ് ആർമി ഉദ്യോഗസ്ഥനായിരുന്നു അമ്മയുടെ അച്ഛൻ. ജിയോളജിസ്റാറായ അച്ഛൻ അലക്സാണ്ടർ റുഡോൾഫോവിച്ച് ഗാങ്നസിനോടും ഗായികയായ അമ്മ സിനൈദ എർമിലോവ്നയോടുമൊപ്പമായിരുന്നു യെവ്തുഷെങ്കോയുടെ ബാല്യം. അച്ഛന്റെ ഭൗമശാസ്ത്ര പര്യവേക്ഷണങ്ങൾക്കൊപ്പം 1948 ൽ കസാഖിസ്ഥാനിലും സൈബീരിയയിലും 
യെവ്തുഷെങ്കോ സഞ്ചരിച്ചു. ആദ്യ രചനകൾ ഇക്കാലത്തായിരുന്നു. ഏഴു വയസ്സായപ്പോഴേക്കും അച്ഛനും അമ്മയും ബന്ധം വേർപ്പെടുത്തിയതിനെത്തുടർന്ന് അമ്മയോടൊപ്പമായി താമസം. ഇക്കാലത്ത് തന്നെ കവിതകളെഴുതാനാരംഭിച്ചിരുന്നു. പത്തൊൻപതാം വയസിൽ 1952 ൽ ആദ്യ കാവ്യസമാഹാരം പ്രസിദ്ധീകരിച്ചു.

രണ്ടാം ലോകമഹാ യുദ്ധത്തെതുടർന്ന് യെവ്തുഷെങ്കോ മോസ്കോയിലേക്ക് മാറി. 1951–1954 കാലത്ത് മോസ്കോയിലെ ഗോർക്കി ഇൻസ്റ്റിറ്റ്യൂട്ട് ഓഫ് ലിറ്ററേച്ചറിൽ വിദ്യാർത്ഥിയായെങ്കിലും പഠനം മുഴുപ്പിമിപ്പിച്ചില്ല. അലക്സാണ്ടർ ഡോൾസ്കിയുടെ അഭിനയത്തോടെ അവതരിപ്പിക്കപ്പെട്ട "സം തിങ് ഈസ് ഹാപ്പനിംഗ് ടു മീ" എന്ന ഗാനം ജനകീയമായി. 1956 ൽ പ്രസിദ്ധീകരിച്ച "സിമാ സ്റ്റേഷൻ" നിരൂപക ശ്രദ്ധ നേടി. 1957 ൽ "വ്യക്തി കേന്ദ്രീകൃതം" എന്നാക്ഷേപിക്കപ്പെട്ട് സാഹിത്യ ഇൻസ്റ്റിറ്റ്യൂട്ടിൽ നിന്ന് ബഹിഷ്കൃതനായി. യാത്ര ചെയ്യുന്നതിൽ നിന്ന് വിലക്കപ്പെട്ടുവെങ്കിലും അദ്ദേഹത്തിന്റെ കവിതകൾ ധാരാളമായി വായിക്കപ്പെടുകയും ജനകീയ കവിയായ് അറിയപ്പെടുകയും ചെയ്തു. ബോറീസ് പാസ്റ്റർനാക്ക്, റോബർട്ട് ഫ്രോസ്റ്റ് എന്നീ പ്രമുഖ കവികളുടെ പ്രോത്സാഹനവും പിന്തുണയും അദ്ദേഹത്തിനു ലഭിച്ചു. 
സ്റ്റാലിനെത്തുടർന്ന് അധികാരത്തിലെത്തിയ ക്രൂഷ്ച്ചേവ്, കലാകാരന്മാർക്കും എഴുത്തുകാർക്കും പരിമിതമായ അളവിലെങ്കിലും ആവിഷ്കാര സ്വാതന്ത്ര്യം അനുവദിച്ചിരുന്നു. 1961 ൽ പ്രസിദ്ധീകരിച്ച 'ബേബി യാർ' എന്ന രചന യെവ്തുഷെങ്കോയ്ക്ക് റഷ്യക്കകത്തും പുറത്തും വലിയ പ്രശസ്തി നേടി കൊടുത്തു. ഈ കവിതയിൽ, നാസിസത്തെ സംബന്ധിക്കുന്ന സോവിയറ്റ് നിലപാടുകൾക്കെതിരെയും 1941 ലെ കീവിലെ ജൂത കൂട്ടക്കൊലപാതകത്തെ സംബന്ധിക്കുന്ന ചരിത്ര സത്യങ്ങളെ വളച്ചൊടിക്കുന്നതിനെതിരെയും ശക്തമായി പ്രതികരിക്കുകയുണ്ടായി. സമാന്തര മാസികകളിലൂടെയും അനുമതിയില്ലാതെ രഹസ്യമായി പ്രവർത്തിച്ചിരുന്ന ചെറുമാസികകളിലൂടെയും ഈ കവിതയ്ക്ക് വലിയ പ്രചാരം ലഭിച്ചു. ദിമിത്രി ഷോസ്ത്ക്കോവിച്ച് ബേബി യാറിനൊപ്പം മറ്റ് മൂന്ന് യെവ്തുഷെങ്കോ കവിതകൾ കൂടി ചേർത്ത് സിംഫണി നമ്പർ 13 എന്ന പേരിൽ പുറത്തിറക്കുകയുണ്ടായി. 1984 ലാണ് ഇതിന് സോവിയറ്റ് യൂണിയനിൽ പ്രസിദ്ധീകരണാനുമതി ലഭിച്ചത്. ലിറ്ററേച്ചറന്യ ഗസറ്റ എന്ന സാഹിത്യ പ്രസിദ്ധീകരണത്തിൽ 1961 ൽ തന്നെ ഇത് പ്രസിദ്ധീകരിച്ചിരുന്നതായി ചിലർ ചൂണ്ടിക്കാട്ടിയിട്ടുണ്ട്. യെവ്തുഷെങ്കോയുടെ കൃതികളെക്കുറിച്ച് ഷോസ്ത്ക്കോവിച്ച് അഭിപ്രയപ്പെട്ടു .

1961 ൽ 'സ്റ്റാലിന്റെ പിൻമുറക്കാർ' എന്ന സമാഹരം പ്രസിദ്ധപ്പെടുത്തി. ഇതിൽ സ്റ്റാലിൻ മരിച്ചെങ്കിലും സ്റ്റാലിനിസത്തിന്റെ ഭൂതം റഷ്യയെ വിട്ടൊഴിഞ്ഞിട്ടില്ലെന്ന് കുറ്റപ്പെടുത്തുന്നു. സ്റ്റാലിൻ ഇനി മടങ്ങി വരില്ലെന്ന് ഉറപ്പു വരുത്തണമെന്ന് സോവിയറ്റ് അധികാരികളോട്, ഈ കൃതിയിലൂടെ ആദ്ദേഹം ആവശ്യപ്പെട്ടു. പ്രവ്ദയിലാണ് ആദ്യം പ്രസിദ്ധീകരിച്ചതെങ്കിലും കാൽനൂറ്റാണ്ടോളം അതിനു പുന പ്രസിദ്ധീകരണമുണ്ടായില്ല. പിന്നീട് മിഖയിൽ ഗോർബച്ചേവിന്റെ കാലത്താണീ രചന പുന പ്രസിദ്ധീകരിക്കുന്നത്. 

50 കളിലും 60 കളിലും റഷ്യക്കകത്തും പുറത്തും ഒരേ പോലെ പ്രസിദ്ധനായിരുന്നു യെവ്തുഷെങ്കോയെങ്കിലും കമ്മ്യൂണിസ്റ്റ് ഭരണത്തിനിടെ നിരവധി കുടുംബാംഗങ്ങളെ നഷ്ടപ്പെടേണ്ടി വന്ന അന്ന അഖ്മത്തോയെ പോലെയുള്ള സഹ കവികളുടെ നിശിത വിമർശനം ഏൽക്കേണ്ടിയും വന്നു. അദ്ദേഹത്തിന്റെ സൗന്ദര്യ സങ്കൽപ്പങ്ങളേയും കവിതയേയും അവർ തള്ളിക്കളഞ്ഞു. " ആക്ഷേപ ഹാസ്യമെഴുതുന്ന ശരാശരി പത്രക്കാരന്റെ നിലവാരത്തിൽ നിന്നുമയാൾക്ക് ഉയരാനാകുന്നില്ല" എന്നവർ പറഞ്ഞിരുന്നതായി റഷ്യൻ കവി വിക്ടർ ക്രവുലിൻ അനുസ്മരിച്ചിട്ടുണ്ട്.

അതേ സമയം തന്നെ അദ്ദേഹത്തിന്റെ സോവിയറ്റ് സർക്കാരിനെക്കുറിച്ചുള്ള രാഷ്ട്രീയ നിലപാടിലും അദ്ദേഹത്തിന്റെ കവിതയിലും മതിപ്പുള്ളവർ നിരവധിയായിരുന്നു. അന്താരാഷ്ട്ര തലത്തിൽ പ്രസിദ്ധനായിരുന്നെങ്കിലും 1963 മുതൽ 1965 വരെ സോവിയറ്റ് യൂണിയന് പുറത്തു സഞ്ചരിക്കുന്നതിന് അദ്ദേഹത്തിന് വിലക്കുണ്ടായിരുന്നു. 

സോവിയറ്റ് നിലപാടുകളെ മിതമായി വിമർശിക്കുന്നതിനോടൊപ്പം മാർക്സിസ്റ്റ് - ലെനിനിസ്റ്റ് ദർശനങ്ങളിൽ ഉറച്ചു നിൽക്കുന്നതിനും ഒരേ സമയം യെവ്തുഷെങ്കോയ്ക്ക് സാധിച്ചുവെന്നത് അദ്ദേഹത്തിന്റെ സോവിയറ്റ് നേതൃത്ത്വത്തോടുള്ള അചഞ്ചലമായ കൂറായി വ്യാഖ്യാനിക്കപ്പെട്ടിട്ടുണ്ട്. 

യെവ്തുഷെങ്കോയുടെ സോവിയറ്റ് വിരുദ്ധ നിലപാടുകളെക്കുറിച്ച് കമ്മ്യൂണിസ്റ്റ് പാർട്ടി പോളിറ്റ് ബ്യൂറോയ്ക്ക് നേരിട്ട് കെ.ജി.ബി ചെയർമാൻ റിപ്പോർട്ട് ചെയ്തിരുന്നു.




</doc>
<doc id="254163" url="https://ml.wikipedia.org/wiki?curid=254163" title="കണ്ണാവ്">
കണ്ണാവ്

പശ്ചിമഘട്ടതദ്ദേശവാസിയായ ഒരു കുറ്റിച്ചെടിയാണ് കണ്ണാവ്. . 5 മീറ്ററോളം ഉയരം വയ്ക്കുന്ന ഈ മരം 900 മീറ്റർ വരെ ഉയരമുള്ള നിത്യഹരിതവനങ്ങളിൽ വിരളമായി കാണുന്നു.



</doc>
<doc id="254166" url="https://ml.wikipedia.org/wiki?curid=254166" title="കന്യാവ്">
കന്യാവ്

പശ്ചിമഘട്ടതദ്ദേശവാസിയായ ഒരു ചെറുമരമാണ് കന്യാവ്. . കണ്ണാവ്, കായാവ്, കാശാവ് എന്നെല്ലാം പേരുകളുണ്ട്. 5 മീറ്റർ വരെ ഉയരം വയ്ക്കുന്ന ഈ ചെടി 2400 മീറ്റർ വരെ ഉയരമുള്ള നിത്യഹരിതവനങ്ങളിലെ അടിക്കാടുകളായി കാണുന്നു.



</doc>
<doc id="254168" url="https://ml.wikipedia.org/wiki?curid=254168" title="എലിസബത്ത് ഗിൽബെർട്ട്">
എലിസബത്ത് ഗിൽബെർട്ട്

എലിസബത്ത് എം ഗിൽബെർട്ട് (ജനനം ജൂലൈ 18, 1969) നോവലിസ്റ്റ്‌, ഉപന്യാസക,ജീവചരിത്രകാരി,ചെറുകഥാകൃത്ത്,ഓർമ്മകുറിപ്പ് രചനകാരി എന്നി നിലയിൽ പ്രസിദ്ധയായ അമേരിക്കൻ എഴുത്തുകാരിയാണ്, ഇവരുടെ ഏറ്റവും ശ്രെദ്ധിക്കപ്പെട്ട ഈറ്റ്,പ്രേ,ലവ്(eta,pray,love) എന്ന കൃതി തുടർച്ചയായി 199 ആഴ്ചകൾ ന്യൂ യോർക്ക്‌ ടൈംസ്‌ ബെസ്റ്റ് സെല്ലെർ ലിസ്റ്റിൽ ഉണ്ടായിരുന്നു. പിന്നീടു ഈ കൃതി ഇതേ നാമത്തിൽ സിനിമയാക്കുകയുണ്ടായി.

ഒരു കെമിക്കൽ എന്ജിനീയരുടെ മകളായി ജൂലൈ 18, 1969 നു യു എസിലെ വാട്ടെര്ബുര്രി(Waterbury),കനെക്ട്ടികറ്റ് (Connecticut) എന്ന സ്ഥലത്താണ് എലിസബത്ത് ഗിൽബെർട്ട് ജനിച്ചത്.ഇവരുടെ മാതാവ്‌ ഒരു നഴ്സായിരുന്നു. ഇവരുടെ ഏക സഹോദരി കാതെറിൻ ഗിൽബെർട്ട് മർഡോക് ( Catherine Gilbert Murdock) ചരിത്രകാരിയും നോവലിസ്റ്റും ആണ്. ഗിൽബെർട്ട് വളർന്നത് കനെക്ട്ടികറ്റ് (Connecticut)ലെ ലിച്ഫീൽഡിലെ(Litchfield) ഒരു ക്രിസ്മസ് ട്രീ ഫമിലായിരുന്നു. ഇവരുടെ കുടുംബം അയൽവാസികൾ ഇല്ലാതെ ഒറ്റക്കാണ് കഴിഞ്ഞിരുന്നത്. ഇവരുടെ വീട്ടിൽ ടി വി യോ മറ്റു വിനോദ ഉപാധികൾ ഒന്നുമുണ്ടായിരുന്നില്ല, അത് കൊണ്ട് തന്നെ ഗിൽബെർട്ട് സഹോദരിമാർ ചെറുപ്പത്തിലേ വായനയോട്‌ ഇഷ്ടമുള്ളവരായി മാറി.

1991- ൽ ന്യൂ യോർക്ക്‌ യുനിവേഴ്സിറ്റിയിൽ നിന്നും രാഷ്ട്ര തന്ത്രത്തിൽ ആർട്സ് ബിരുദം നേടി. അതിനു ശേഷം അവർ കുക്ക് , ഹോട്ടൽ പരിചാരിക, പുസ്തക പ്രസിദ്ധീകരണം എന്നീ മേഖലകളിൽ ജോലി ചെയ്തിട്ടുണ്ടായിരുന്നു. കുക്ക് എന്ന നിലയിലുള്ള അവരുടെ അനുഭവങ്ങൾ dude ranch എന്ന ചെറു കഥയിലും ദി ലാസ്റ്റ് അമേരിക്കൻ മാൻ (the last American man) എന്ന നോവലിലും കുറിച്ചിട്ടുണ്ട്.
“ഒരു അമേരിക്കൻ എഴുത്തുകാരിയുടെ അരങ്ങേറ്റം” (Debut of an American writer) എന്ന തലക്കെട്ടിൽ എസ്കൊയറ് (Esquire) മാഗസിൻ 1993ൽ ഇവരുടെ പിൽഗ്രിംസ്(Pilgrims) എന്ന ചെറുകഥ പ്രസിദ്ധീകരിച്ചു. ഗിൽബെർട്ട് ആയിരുന്നു നോർമൻ മൈലെറിൻ(Norman Mailer) ശേഷം ആദ്യമായി പ്രഥമ രചന എസ്കൊയറ് (Esquire) മാഗസിനിൽ പ്രസിദ്ധീകരിക്കപ്പെടുന്ന ചെറുകഥാകൃത്ത്. ഇത് പിന്നീടു സ്പിൻ(SPIN) ജി ( GQ), ദി ന്യൂയോർക്ക്‌ ടൈംസ്‌ മാഗസിൻ(The New York Times Magazine), Allure,റിയൽ സിമ്പിൾ( Real Simple), ട്രാവെൽ+ലയ്ശർ(Travel + Leisure) തുടങ്ങിയ മാഗസിനുകളിൽ സ്ഥിരമായ മാധ്യമ പ്രവർത്തന ജോലിയിലേക്ക് നയിച്ചു. 

ന്യൂയോർക്കിലെ ഈസ്റ്റ്‌ വില്ലേജിൽ ഒരു ഡാൻസ് ബാറിൽ ബാർ അറ്റെൻഡർ ആയി ഇവർ ജോലി ചെയ്തിരുന്നു. ഇവിടത്തെ അനുഭവങ്ങളെ അടിസ്ഥാനമാക്കി രചിച്ച The Muse of the Coyote Ugly Saloon
രചനയുടെ അടിസ്ഥാനത്തിലാണ് Coyot Ugly എന്ന ചലച്ചിത്രം ഉണ്ടായത്. 

ദി ലാസ്റ്റ് അമേരിക്കൻ മാൻ: യൂസ്ടസ് കാണവേ ഈസ്‌ നോട്ട് ലൈക്‌ എനി മാൻ യു ഹാവ് എവെർ മേറ്റ് (The Last American Man: Eustace Conway is Not Like Any Man You've Ever Met.. ) എന്ന 1998ലെ GQ മാഗസിനിൽ വന്ന ലേഖനം പിന്നീടു പ്രകൃതി വാദിയുടെ ജീവച്ചരിത്രമായി പ്രസിദ്ധീകരിച്ചു .ഇത് പിന്നീടു ദേശിയ പുസ്തക അവാർഡിന് പരിഗണിക്കപെട്ടു.GQ മാഗസിനിൽ തന്നെ 2000ൽ ടോം വില്ലിംസിന്റെ ജീവകഥയായി എഴുതിയ ദി ഘോസ്റ്റ് (the Ghost) എന്ന രചന മാഗസിൻ രചനകളുടെ ബഹുമതിയിൽ ഉൾപ്പെട്ടിട്ടുണ്ടായിരുന്നു. 
ഗില്ബെർട്ടിന്റെ ദി പിലിഗ്രിംസ്(the piligrims) എന്ന ചെറുകഥാ സമാഹാരമാണ് പുസ്തകരൂപത്തിൽ ആദ്യമായി പ്രസിദ്ധീകരിച്ചത്. 1997ൽ ഹഫ്ട്ടൻ മിഫ്ഫ്ലിൻ (Houghton Mifflin) ആണ് ഇത് പുറത്തിറക്കിയത്. ഇത് പുഷ്കാര്ട്ട് പ്രൈസ്(pushcart prize) നേടുകയുണ്ടായി . പെൻ/ഹെമിംഗ് വെ അവാർഡിന് ഈ കൃതി അന്ത്യ ഘട്ടം വരെ പരിഗണിക്കപെട്ടിരുന്നു. 2000ൽ ഹഫ്ട്ടൻ മിഫ്ഫ്ലിൻ (Houghton Mifflin) തന്നെ പ്രസിദ്ധീകരിച്ച സ്റ്റെര്ൻ മാൻ(stern man) എന്ന നോവലാണ്‌ അടുത്തതായി പുറത്തിറങ്ങിയത്. ന്യൂ യോർക്ക്‌ ടൈംസ്‌ ശ്രെദ്ധിക്കപെട്ട പുസ്തകമായി ഇതിനെ തിരഞ്ഞെടുത്തിരുന്നു. ആധുനിക പ്രകൃതിവാദിയായ യുസ്ടസ് കന്വയുടെ( Eustace Conway) ജീവചരിത്രം 2002ൽ ഇവർ പ്രസിദ്ധീകരിച്ചു. ദേശിയ പുസ്തക അവാർഡിന് ഈ കൃതി പരിഗണിക്കപെട്ടിരുന്നു.

2006ൽ ഗിൽബെർട്ട് അവരുടെ ഏറ്റവുമധികം ശ്രദ്ധിക്കപ്പെട്ട Eat, Pray, Love: One Woman's Search for Everything Across Italy, India and Indonesia എന്ന പുസ്തകം പ്രസിദ്ധീകരിച്ചു. ഈ പുസ്തകം അവരുടെ മൂന്ന് രാജ്യങ്ങളിലേക്കുള്ള യാത്രയുടെ ഓർമ്മകുറിപ്പുകളാണ്. പ്രസാധകരുടെ കയ്യിൽ നിന്ന് മുൻ കൂറായി വാങ്ങിച്ച രണ്ടു ലക്ഷം ഡോളർ ആയിരുന്നു ഇവരുടെ യാത്ര ചിലവിനുള്ള സാമ്പത്തിക സ്രോതസ്സ്.
ഈ രചന 2006ലെ ന്യൂ യോർക്ക്‌ ടൈംസിന്റെ നോൺ ഫിക്ഷൻ വിഭാഗത്തിലെ ബെസ്റ്റ് സെല്ലെർ ആയിരുന്നു.എൺപത്തിഎട്ടു ആഴ്ചകൾക്ക് ശേഷവും ഈ വിഭാഗത്തിൽ രണ്ടാം സ്ഥാനത് തന്നെയായിരുന്നു ഈ പുസ്തകത്തിന്റെ നില. ടൈംസ്‌ മാഗസിന്റെ ലോകത്തിലെ ഏറ്റവും അധികം സ്വാധീനമുള്ള നൂറു വ്യക്തികളുടെ കൂട്ടത്തിൽ ഇവരുടെ പേരും ഉൾപ്പെട്ടിരുന്നു. ഈ പുസ്തകം പിന്നീട് കൊളംബിയ പിക്ചേർസ് അതേ പേരിൽ സിനിമയാക്കി. ജൂലിയ റോബർട്ട്‌സ് ആയിരുന്നു ഗില്ബെർട്ടിന്റെ വേഷം കൈകാര്യം ചെയ്തത്‌.2010 ഓഗസ്റ്റ്‌ 13ന് ഈ സിനിമ പുറത്തിറങ്ങി.
ഗില്ബെർട്ടിന്റെ അഞ്ചാമത്തെ പുസ്തകമായ Committed: A Skeptic Makes Peace with Marriage 2010 ജനുവരിയിൽ വൈകിംഗ് പ്രസിദ്ധീകരിച്ചു. ഇത് അവരുടെ മുൻ പുസ്തകമായ ഈറ്റ്,പ്രേ,ലോവിൻറെ തുടർച്ച ആയിരുന്നു.
• പിലിഗ്രിംസ് (1997) (പുഷ്കാർട്ട് പുരസ്‌കാരം നേടി)
• സ്റ്റേൺ മാൻ (2000)
ജീവചരിത്രം:-
• ദി ലാസ്റ്റ് അമേരിക്കൻ മാൻ (2002)
• ഈറ്റ്, പ്രേ , ലവ് (2006)
• കമ്മിറ്റട് (2010)</nowiki>


</doc>
<doc id="254173" url="https://ml.wikipedia.org/wiki?curid=254173" title="അരക്കില്ലം (ചലച്ചിത്രം)">
അരക്കില്ലം (ചലച്ചിത്രം)

കലാനികേതന്റെ ബാനറിൽ വീനസ്, ന്യൂടോൺ, പ്രകാശ് എന്നീ സ്റ്റുഡിയോകളിൽ ജോയ് നിർമിച്ച മലയാളചലച്ചിത്രമാണ് അരക്കില്ലം. ഏരീസ് പിക്ചേഴ്സ് വിതരണം നടത്തിയ അരക്കില്ലം 1967 ഏപ്രിൽ 14-ന് പ്രദർശനം തുടങ്ങി.






</doc>
<doc id="254174" url="https://ml.wikipedia.org/wiki?curid=254174" title="നാഷനൽ സ്റ്റോക്ക് എക്സ്ചേഞ്ച് സൂചിക">
നാഷനൽ സ്റ്റോക്ക് എക്സ്ചേഞ്ച് സൂചിക

ഭാരതത്തിലെ ഓഹരി വിപണിയുമായി ബന്ധപ്പെടുന്നതാണ് നാഷനൽ സ്റ്റോക്ക് എക്സ്ചേഞ്ച്-50 സൂചിക.(NSE).ഇതിനെ നിഫ്റ്റി-50 എന്നും വിശേഷിപ്പിയ്ക്കാറുണ്ട്.1996 ഏപ്രിൽ മാസത്തിൽ ഇതു നിലവിൽ വന്നു. ഈ സൂചികയുടെ(INDEX)അടിസ്ഥാനവർഷമായി തെരഞ്ഞെടുത്തിരിയ്ക്കുന്നത് 1995 ആണ് .ഇതിന്റെ അടിസ്ഥാന മൂല്യം 1000 എന്നു കണക്കാക്കപ്പെട്ടിരിയ്ക്കുന്നു. മൂലധനവിപണിയുടെ മാറ്റത്തിനനുസരിച്ച് സൂചികകളിലും നിരന്തരം മാറ്റങ്ങളുണ്ടാകാം.
ഫെർവാണി കമ്മറ്റിയുടെ ശുപാർശ പ്രകാരമാണ് ഓഹരിവിനിമയത്തിനും മറ്റുമായി ഒരു ദേശീയസ്ഥാപനം രൂപീകരിയ്ക്കപ്പെട്ടത്. "1956 ലെ സെക്യൂരിറ്റീസ് കോൺട്രാക്റ്റ് ആക്ട്" ആണ് ഇതിനു നിയമസാധൂകരണം നല്കിയത്. 



</doc>
<doc id="254177" url="https://ml.wikipedia.org/wiki?curid=254177" title="ആർച്ച്ഡേൽ വിൽസൻ">
ആർച്ച്ഡേൽ വിൽസൻ

ബ്രിട്ടീഷ് ഇന്ത്യയിലെ ഒരു പ്രശസ്ത സൈനികനായിരുന്നു ആർച്ച്ഡേൽ വിൽസൻ (, 1803 ഓഗസ്റ്റ് 3 - 1874 മേയ് 9). ഈസ്റ്റ് ഇന്ത്യ കമ്പനിയുടെ അഡിസ്കോമ്പ് സെമിനാരിയിൽ പഠിച്ചിറങ്ങിയ വിൽസൻ, 1819-ൽ ഇന്ത്യയിലെത്തി. രണ്ടാം ആംഗ്ലോ-സിഖ് യുദ്ധത്തിൽ ഇദ്ദേഹം പങ്കെടുത്തിട്ടുണ്ട്. 1857-ലെ ലഹളക്കാലത്തെ ദില്ലി പിടിച്ചടക്കൽ പദ്ധതിയിൽ ബ്രിട്ടീഷ് സേനയുടെ നേതൃസ്ഥാനം വിൽസനായിരുന്നു. ലഹളയുടെ ഭാഗമായി 1858 മാർച്ചിൽ നടന്ന ലക്നൗ പിടിച്ചടക്കൽ ദൗത്യത്തിലും പ്രധാനസ്ഥാനം വഹിച്ചു. 1858 ഏപ്രിലിൽ ഇന്ത്യയിലെ ജോലി മതിയാക്കി നാട്ടിലേക്ക് മടങ്ങി.

1857-ലെ ലഹളക്കാലത്ത്, ലഹളപൊട്ടിപ്പുറപ്പെട്ട മീറഠിൽ ഒരു സ്റ്റേഷൻ കമാൻഡർ ആയിരുന്നു 60 വയസുകാരനായ വിൽസൻ. ലഹളയുടെ പുരോഗമനവേളയിൽ മേയ് 30-31 കാലയളവിൽ മിർസ അബൂബക്കറിനെ ഹിൻഡൻ നദിക്കരയിൽ നേരിട്ട് തോൽപ്പിച്ച സൈനികഘടകത്തെ നയിച്ചത് വിൽസനായിരുന്നു. ജൂൺ 8-ലെ ബാദ്ലി കി സെറായിലെ പോരാട്ടത്തിന് അൽപം മുമ്പ് ഇദ്ദേഹം ഡെൽഹി ഫീൽഡ് ഫോഴ്സിൽ ചേരുകയും, ജനറൽ ബെർണാഡിന്റെ മരണത്തിനും ജനറൽ റീഡിന്റെ രാജിവക്കലിനും ശേഷം ജൂലൈ 17 മുതൽ ദില്ലി പിടിക്കുന്നതിനുള്ള ബ്രിട്ടീഷ് സൈന്യത്തിന്റെ നേതൃത്വം ഏറ്റെടുക്കുകയും ചെയ്തു. പെട്ടെന്നുതന്നെ പ്രതിരോധാത്മകതന്ത്രമാണ് അദ്ദേഹം സ്വീകരിച്ചത്. അന്ന് ഈ നയം വളരെ വിമർശിക്കപ്പെട്ടെങ്കിലും പിന്നീട് സെപ്റ്റംബർ 14-നു മുമ്പായി പഞ്ചാബിൽനിന്നുള്ള കൂടുതൽ സൈനികർ എത്തിച്ചേരുംവരെ ദില്ലിയിലെ ബ്രിട്ടീഷ് സൈനികബലം കുറയാതെ സൂക്ഷിക്കുന്നതിന് ഇത് വളരെ നിർണായകമായി. ദില്ലി പിടിച്ചടക്കുന്ന യുദ്ധകാലത്ത് വിൽസൺ വളരെ പിരിമുറുക്കങ്ങളനുഭവിച്ചു. പിൻവാങ്ങാൻ ഉത്തരവിട്ടാൽ വിൽസണെ കൊന്നുകളയുമെന്നുവരെ ഇക്കാലത്ത് ജോൺ നിക്കോൾസൺ അദ്ദേഹത്തെ ഭീഷണിപ്പെടുത്തിയിരുന്നു.


</doc>
<doc id="254182" url="https://ml.wikipedia.org/wiki?curid=254182" title="പനാമ സിറ്റി">
പനാമ സിറ്റി

മധ്യഅമേരിക്കൻ രാഷ്ട്രമായ പനാമയുടെ തലസ്ഥാന നഗരമാണ് പനാമ സിറ്റി. പനാമ കനാലിന്റെ പസഫിക് സമുദ്ര പ്രവേശന കവാടത്തിനരികിൽ സ്ഥിതിചെയ്യുന്ന ഈ നഗരമാണ് പനാമയുടെ രാഷ്ട്രീയ, സാമ്പത്തിക, സാംസ്കാരിക ഹൃദയം. മദ്ധ്യ അമേരിക്കയിലെ ഏറ്റവും പ്രധാനപ്പെട്ട സാമ്പത്തിക കേന്ദ്രങ്ങളിലൊന്നും പനാമ സിറ്റിയാണ്. ലാറ്റിനമേരിക്കയിലെ ഏറ്റവും ഉയരമുള്ള 10 കെട്ടിടങ്ങളിൽ എട്ടും പനാമ സിറ്റിയിലാണ്. 1519 ഓഗസ്റ്റ് 15ന് സ്പാനിഷ് ഗവർണറായ പെദ്രോ അറിയാസ് ഡി ആവില (ദാവില എന്നും അറിയപ്പെയുന്നു)യാണ് നഗരം സ്ഥാപിച്ചത്.സ്പാനിഷ് അധിനിവേശ കാലത്ത് സ്പാനിഷ് കോളനിയായ പെറുവിൽ നിന്ന് സ്വർണവും വെള്ളിയും സ്പെയിനിലേക്ക് കടത്തിക്കൊണ്ടു പോകാനുള്ള തുറമുഖമായിരുന്നു ഇവിടം. പഴയ പനാമ അഥവാ പനാമ ലാ വിയേഹ എന്ന ആ പഴയ നഗരത്തിന്റെ അവശിഷ്ടങ്ങൾ ഇന്ന് ടൂറിസ്റ്റ് കേന്ദ്രമാണ്. യുനെസ്കോ 1997ൽ ഇവിടം ലോകപൈതൃകമായി പ്രഖ്യാപിച്ചു.

ഗ്രേറ്റർ പനാമസിറ്റി മെട്രോപ്പൊളിറ്റൻ ഏരിയയിലുള്ള ബൽബോവ ഷിപ്പിങ് വ്യവസായത്തിന്റെ കേന്ദ്രമാണ്. മധ്യ അമേരിക്കയിലെ ഏറ്റവും തിരക്കേറിയ വിമാനത്താവളമായ തൊക്കുമെൻ ഇന്റർനാഷണൽ എയർപോർട്ട് നഗരത്തിൽ സ്ഥിതി ചെയ്യുന്നു. പനാമയുടെ ദേശീയ വിമാനസർവീസായ കോപ എയർലൈൻസിന്റെ ആസ്ഥാനം തൊക്കുമെനിലാണ്. യൂണിവേഴ്സിറ്റി ഒഫ് പനാമ, ലാറ്റിന യൂണിവേഴ്സിറ്റി അമേരിക്കയിലെ ഫ്ളോറിഡ സ്റ്റേറ്റ് യൂണിവേഴ്സിറ്റിയുടെ ഔട്ട്ലെറ്റ് ക്യാമ്പസ് എന്നിവയാണ് നഗരത്തിലെ പ്രധാന ഉന്നതവിദ്യാഭാസകേന്ദ്രങ്ങൾ. തിയട്രോ നാസിയോണൽ എന്ന ദേശീയ നാടകശാല, ഇന്റർ ഒഷ്യാനിക് കനാൽ മ്യൂസിയം, പ്രസിഡണ്ടിന്റെ ഔദ്യോഗിക വസതിയായ ഹെറോൺസ് പാലസ്, പ്ലാസാ കത്തീഡ്രൽ തുടങ്ങിയവയാണ് പ്രധാന ടൂറിസ്റ്റ് ആകർഷണകേന്ദ്രങ്ങൾ, പനാമകനാലിനു കുറുകെയുള്ള ബ്രിഡ്ജ് ഒഫ് അമേരിക്കാസ് എന്ന പാലം പ്രസിദ്ധമാണ്.


</doc>
<doc id="254187" url="https://ml.wikipedia.org/wiki?curid=254187" title="കാഞ്ചൻ">
കാഞ്ചൻ

പശ്ചിമഘട്ടതദ്ദേശവാസിയായ ഒരു ചെറുമരമാണ് കാഞ്ചൻ. . 8 മീറ്റർ വരെ ഉയരം വയ്ക്കുന്ന ഈ മരം 1000 മീറ്റർ വരെ ഉയരമുള്ള നിത്യഹരിതവനങ്ങളിലെ അടിക്കാടുകളായി കാണുന്നു.



</doc>
<doc id="254188" url="https://ml.wikipedia.org/wiki?curid=254188" title="സെറാധോ">
സെറാധോ

ബ്രസീലിലെ ഉഷ്ണമേഖലാ സവേന ഭൂപ്രദേശമാണ് സെറാധോ, തെക്കേ അമേരിക്കയിലെ ഏറ്റവും വലിയ സവേനയാണിത്. വേൾഡ് വൈൾഡ് ഫണ്ട് ഫോർ നേച്ചറിന്റെ കണക്കനുസരിച്ച് സസ്യശാസ്ത്രപരമായി ലോകത്തെ എറ്റവും സമ്പന്നമായ സവേനയും ഇതാണ്. ബ്രസീലിയൻ സംസ്ഥാനങ്ങളായ ഗൊയിയാസ്, ഫെഡറൽ ഡിസ്ട്രിക്ട്, മാറ്റോ ഗ്രോസോ ദു സുൾ, തോകാന്റിൻസ്, മിനാസ് ഗെറായിസ്, ബാഹിയ എന്നിവയുടെ പടിഞ്ഞാറുഭാഗങ്ങൾ തുടങ്ങി സാവോ പോളോയുടെയും പരാനയുടെയും ചിലപ്രദേശങ്ങൾ വരെ 19,16,900 ചതുരശ്ര കിലോമീറ്റർ വിസ്തൃതിയിലാണ് ഈ സവേന പരന്നു കിടക്കുന്നത്. വടക്കുകിഴക്കേ പരാഗ്വേ, കിഴക്കേ ബൊളീവിയ എന്നിവിടങ്ങൾ വരെ വിസ്തൃതീർണമുണ്ട് സെറാധോവിന്. പ്രധാനനദികളായ സാവോ ഫ്രാൻസിസ്കോ, തോകാന്റിൻസ്, അരാശുയിയ, സിൻകു, പരാഗ്വേ എന്നിവയുടെ ഉയർന്ന ഭാഗങ്ങളൊക്കെ സെറാധോവിലാണ്. വടക്ക് ആമസോൺ താഴ്വര, പടിഞ്ഞാറ് ചാക്കോ, പാന്റനാൽ, വടക്കുകിഴക്ക് കാച്ചിങ്ഗ, കിഴക്കും തെക്കും അറ്റ്ലാന്റിക് വനം എന്നിങ്ങനെയാണ് സെറാധോവിന്റെ അതിർത്തികൾ.

1,600ൽ പരം ജന്തുജാതികൾ, 5,000 സസ്യജാതികൾ എന്നിവ സെറാധോവിലുണ്ട്. ബ്രസീലിന്റെ കന്നുകാലിവളർത്തലിന്റെ 70% ഈ പ്രദേശത്താണ്. ധാന്യങ്ങൾ, സോയാപ്പയർ, പയറുവർഗങ്ങൾ, ചോളം, അരി എന്നിവ ഇവിടെ കൃഷി ചെയ്യുന്നു. 2006ലെ ലോകഭക്ഷ്യപുരസ്കാരം സെറാധോവിനെ കാർഷിക ഭക്ഷ്യയോഗ്യമേഖലയാക്കിയതിനാണ് ലഭിച്ചത്.


</doc>
<doc id="254193" url="https://ml.wikipedia.org/wiki?curid=254193" title="വില്ല്യം ഹോഡ്സൻ">
വില്ല്യം ഹോഡ്സൻ

ഇന്ത്യയിൽ ജോലി ചെയ്തിരുന്ന ഒരു ബ്രിട്ടീഷ് സൈനികനായിരുന്നു വില്ല്യം ഹോഡ്സൻ എന്ന വില്ല്യം സ്റ്റീഫൻ റൈക്സ് ഹോഡ്സൻ (, ജീവിതകാലം: 1821 മാർച്ച് 10 – 1858 മാർച്ച് 11). 1857-ലെ ഇന്ത്യൻ ലഹളക്കാലത്ത് ഡെൽഹിയിൽ ഹോഡ്സൻസ് ഹോഴ്സ് എന്ന പേരിലുള്ള ഒരു അവ്യവസ്ഥാപിത കുതിരപ്പടയെ സംഘടിപ്പിക്കുകയും, ബ്രിട്ടീഷുകാരുടെ രഹസ്യാന്വേഷണപ്രവർത്തനങ്ങൾക്ക് ചുക്കാൻ പിടിക്കുകയും ചെയ്തു. ഹോഡ്സൻ ഹോഴ്സിലെ ഹോഡ്സൻ എന്നും ഇദ്ദേഹം അറിയപ്പെടാറുണ്ട്. ലഹളക്കുശേഷം അവസാന മുഗൾ ചക്രവർത്തിയായ ബഹാദൂർ ഷാ സഫർ കീഴടങ്ങിയത് ഹോഡ്സനു മുമ്പാകെയാണ്. കീഴടങ്ങിയ പല മുഗൾ രാജകുമാരൻമാരെയും വെടിവച്ചുകൊന്നതിന്റെ പേരിലുള്ള കുപ്രസിദ്ധിയും ഹോഡ്സനുണ്ട്.

1857-ലെ ലഹളക്കു മുമ്പ് ഹോഡ്സനെ ഒരു ഒറ്റയാനായാണ് അദ്ദേഹത്തിന്റെ സഹചാരികൾ കണക്കാക്കിയിരുന്നത്. ഒരു പുരോഹിതന്റെ മകനായ ഹോഡ്സൺ വളരെ വിദ്യാസമ്പന്നനായിരുന്നു. പുതിയതായി ഉണ്ടാക്കിയ കോർപ്സ് ഓഫ് ഗൈഡ്സിന്റെ തലപ്പത്ത് അദ്ദേഹം ക്രമേണ എത്തിച്ചേരുകയും ചെയ്തു. റെജിമെന്റിലെ പണം ദുർവിനിയോഗം ചെയ്തെന്ന പേരിൽ 1854-ൽ അദ്ദേഹത്തിനെതിരെ അന്വേഷണം ഉണ്ടാകുകയും തുടർന്ന് നേതൃത്വത്തിൽനിന്ന് പുറത്താക്കുകയും ചെയ്തു. ലഹളക്കാലത്ത് "ഹോഡ്സൺസ് ഹോഴ്സ്" എന്ന പേരിൽ അദ്ദേഹം ഒരു കുതിരപ്പടയാളിസംഘത്തെ സംഘടിപ്പിക്കുകയും, ഡെൽഹി റിഡ്ജിലെ ബ്രിട്ടീഷ് സൈന്യത്തിന് വേണ്ടി കാര്യക്ഷമമായി രീതിയിൽ രഹസ്യാന്വേഷണപ്രവർത്തനങ്ങൾ നടത്തുകയും ചെയ്തു. സഫറിന്റെയും സീനത്ത് മഹലിന്റെയും കീഴടങ്ങലിനുള്ള ധാരണാചർച്ചകൾ ഹോഡ്സൺ സ്വന്തം നിലക്കാണ് നടത്തിയത്. സെപ്റ്റംബർ 21-ന് ഹോഡ്സൺ അവരെ തടവിലാക്കി ദില്ലിയിലേക്ക് കൊണ്ടുവന്നു. മിർസ മുഗൾ, ഖിസർ സുൽത്താൻ, അബുബക്കർ എന്നി രാജകുമാരൻമാരെ തൊട്ടടുത്ത ദിവസം അനുയായികളിൽ നിന്ന് വേർപിരിച്ച് കൊലപ്പെടുത്തുകയും ചെയ്തു. 1858 മാർച്ചിൽ ലക്നൌ തിരിച്ചുപിടിക്കുന്നതിനുള്ള യുദ്ധത്തിൽ ഹോഡ്സൺ കൊല്ലപ്പെട്ടു.


</doc>
<doc id="254194" url="https://ml.wikipedia.org/wiki?curid=254194" title="കനലി">
കനലി

പശ്ചിമഘട്ടതദ്ദേശവാസിയായ ഒരു കുറ്റിച്ചെടിയാണ് കനലി. . 4 മീറ്റർ വരെ ഉയരം വയ്ക്കുന്ന ഈ ചെടി 700 മീറ്റർ വരെ ഉയരമുള്ള നനവാർന്ന നിത്യഹരിതവനങ്ങളിലെ അടിക്കാടുകളായി കാണുന്നു.



</doc>
<doc id="254201" url="https://ml.wikipedia.org/wiki?curid=254201" title="പാന്റനാൽ">
പാന്റനാൽ

ലോകത്തെ ഏറ്റവും വലിയ ചതുപ്പനിലമാണ് ബ്രസീലിലെ പാന്റനാൽ നേർത്ത ചരിവുള്ള ഈ പ്രദേശത്തു കൂടി ഒട്ടേറെ നദികൾ ഒഴുകിപ്പോകുന്നു. ചതുപ്പ് എന്നർത്ഥമുള്ള പാന്റനൂ എന്ന പോർച്ചുഗീസ് പദത്തിൽ നിന്നാണ് പാന്റനാൽ ഉണ്ടായത്. ബ്രസീലിലെ മാത്തു ഗ്രോസു, മാത്തു ഗ്രോസു ദു സുൾ എന്നീ സംസ്ഥാനങ്ങളിലും ബൊളീവിയ, പാരഗ്വായ് എന്നിവടങ്ങളിലെ കുറച്ചു ഭാഗത്തുമായി വ്യാപിച്ചു കിടക്കുന്ന പാന്റനാലിന് 1,50,000 ച.കീ.മി യാണ് വിസ്തൃതി. മഴക്കാലത്ത് ഇവിടെ വെള്ളം പൊങ്ങി 80 % സ്ഥലവും മുങ്ങിപ്പോകും. 

പ്ലാനാൾട്ട മലമ്പ്രദേശത്തുനിന്നു പാരഗ്വായ് നദിയിലൂടെ ഒഴുകിവരുന്ന വെള്ളം ശേഖരിക്കപ്പെടുന്ന വിശാലമായൊരു പാത്രമാണ് പാന്റനാൽ. ഇതുവഴി ഒഴുകിപ്പോകുന്ന ചെറുതും വലുതുമായ നദികൾ വർഷങ്ങൾ കൊണ്ട് നിക്ഷേപിച്ച ഏക്കൽ അടിഞ്ഞാണ് പൌരാണികകാലത്ത് ഭീമാകാരമായ ഭൂവിള്ളലായിരുന്ന പാന്റനാൽ ഇന്നത്തെ രൂപത്തിലായത്. ഈ ചതുപ്പു കടലിന്റെ പടിഞ്ഞാറും വടക്കുപടിഞ്ഞാറും ചിക്കിറ്റാനോ ഊഷരവനങ്ങളും തെക്കുപടിഞ്ഞാറു ശുഷ്ക ചാക്കോ വനങ്ങളും തെക്ക് ആർദ്ര ചാക്കോ വനങ്ങളുമാണ്. വടക്കും കിഴക്കും സെറാധോ പുൽപ്രദേശങ്ങളും സ്ഥിതി ചെയ്യുന്നു. പ്രതിവർഷം 1000-400 മില്ലി മീറ്റർ മഴയാണ് പാന്റനാലിൽ ലഭിക്കുന്നത്. ഡിസംബർ മുതൽ മേയ് വരെയുള്ള മഴക്കാലത്ത് ഇവിടെ മൂന്നു മീറ്ററോളം വെള്ളം പൊങ്ങും.

പാന്റനാൽ പ്രദേശത്തെ 99 % സ്ഥലവും സ്വകാര്യ ഭൂവുടമകളുടേതാണ്. കൃഷിക്കും കാലിവളർത്തലിനുമായി അവർ ഈ സ്ഥലം ഉപയോഗിക്കുന്നു. പ്രകൃതിദത്തമായ ഒരു ജലശുദ്ധീകരണ സംവിധാനം കൂടിയാണിത്.3500 ജാതി സസ്യങ്ങൾ, 650 ജാതി പക്ഷികൾ, 400 ജാതി മീനുകൾ, 100 ജാതി സസ്തനികൾ, 80 ജാതി ഉരഗങ്ങൾ എന്നിവ പാന്റനാലിൽ കാണുന്നു. ഒരു കോടിയോളം ചീങ്കണ്ണികളാണ് ഇവിടെ വസിക്കുന്നത്. ഹയസിന്ത് തത്തകളുടെ ജന്മസ്ഥാനം കൂടിയാണ് പാന്റനാൽ. വംശനാശഭീഷണി നേരിടുന്ന ഈ തത്തകൾക്ക് ഒരെണ്ണത്തിന് കരിഞ്ചന്തയിൽ 10,000 യു.എസ്. ഡോളർ വിലയുണ്ട്.

ടൂറിസം, വനനശീകരണം, കാട്ടുതീയ്, സമീപപ്രദേശങ്ങളിലെ കൃഷിരീതികൾ, എണ്ണക്കുഴലുകൾ എന്നിവ പാന്റനാലിന്റെ സ്വാഭാവിക ആവാസവ്യവസ്ഥയ്ക്ക് ഭീഷ‌ണിയാണ്. പ്രദേശത്തെ സംരക്ഷിക്കുന്നതിന്റെ ഭാഗമായി 1981 ൽ ചതുപ്പുനിലത്തിന്റെ 1350 ച.കി.മീ. ഭാഗം പാന്റനാൽ മാത്തു ഗ്രോസെൻസ് നാഷണൽ പാർക്കായി പ്രഖ്യാപിച്ചു.


</doc>
<doc id="254210" url="https://ml.wikipedia.org/wiki?curid=254210" title="നായ്‌ക്കടമ്പ്">
നായ്‌ക്കടമ്പ്

മലന്തുമ്പ എന്നും അറിയപ്പെടുന്ന നായ്‌ക്കടമ്പ് 15 മീറ്ററോളം ഉയരം വയ്ക്കുന്ന ഒരു മരമാണ്.. 900 മീറ്റർ വരെ ഉയരമുള്ള പ്രദേശങ്ങളിൽ കാണുന്ന ഈ മരം തെക്കേ ഇന്ത്യയിലാണ് പ്രധാനമായും ഉള്ളത്. 



</doc>
<doc id="254211" url="https://ml.wikipedia.org/wiki?curid=254211" title="ചാൾസ് കാനിങ്">
ചാൾസ് കാനിങ്

ബ്രിട്ടീഷ് ഇന്ത്യയുടെ ഗവർണർ ജനറലായിരുന്ന ഒരു ഇംഗ്ലീഷ് രാഷ്ട്രീയക്കാരനാണ് കാനിങ് പ്രഭു എന്നറിയപ്പെടുന്ന ചാൾസ് ജോൺ കാനിങ് (, ജീവിതകാലം: 1812 ഡിസംബർ 14 – 1862 ജൂൺ 17). 1857-ലെ ഇന്ത്യൻ ലഹള നടക്കുന്ന സുപ്രധാനകാലയളവിലായിരുന്നു ഇദ്ദേഹം ഗവർണർ ജനറലായത്. ഈ പ്രക്ഷോഭത്തെ അടിച്ചമർത്തി ഇന്ത്യയുടെ ഭരണം ബ്രിട്ടീഷ് സർക്കാർ നേരിട്ട് ഏറ്റെടുത്തപ്പോൾ ഇന്ത്യയുടെ ആദ്യത്തെ വൈസ്രോയിയായും കാനിങ് മാറി.

ഒരു കൺസർവേറ്റീവ് രാഷ്ട്രീയക്കാരനായിരുന്നു കാനിങ്. ലണ്ടനിലെ മന്ത്രിസഭയിൽ ഒരു ഉയർന്ന സ്ഥാനം കിട്ടാത്തതിൽ നിരാശപ്പെട്ടാണ് അദ്ദേഹം ഇന്ത്യയിലെ ഗവർണർ ജനറൽ സ്ഥാനം ഏറ്റെടുത്തത്. ഇന്ത്യയിലേക്ക് തിരിക്കുന്നതിനുമുമ്പ് ഇന്ത്യയെക്കുറിച്ച് ഒരു താൽപര്യവും അദ്ദേഹത്തിനുണ്ടായിരുന്നില്ല. 1856 ഫെബ്രുവരിയിലാണ് അദ്ദേഹം ഇന്ത്യയിലെത്തിയത്. 1857-ലെ ലഹള തുടങ്ങുമ്പോഴേക്കും കൽക്കത്തിയിലെ ചൂട് സഹിക്കാനാവാതെ തിരിച്ചുപോകാനും അദ്ദേഹം തീരുമാനിച്ചിരുന്നു. ലഹള അടിച്ചമർത്തിയതിനു ശേഷം ബ്രിട്ടീഷുകാരുടെ രക്തരൂഷിതമായ പ്രതികാരനടപടികളെ നിയന്ത്രിക്കാനും അദ്ദേഹം ശ്രമംനടത്തിയിരുന്നു.


</doc>
<doc id="254216" url="https://ml.wikipedia.org/wiki?curid=254216" title="വെട്ടുലിങ്ങി">
വെട്ടുലിങ്ങി

പശ്ചിമഘട്ടതദ്ദേശവാസിയായ ഒരു ചെറുവൃക്ഷമാണ് വെട്ടുലിങ്ങി. . 12 മീറ്റർ വരെ ഉയരം വയ്ക്കുന്ന ഈ മരം തെക്കെപശ്ചിമഘട്ടമലകളുടെ കിഴക്കേചെരിവുകളിലും ശ്രീലങ്കയിലും 800 മീറ്റർ വരെ ഉയരമുള്ള നിത്യഹരിതവനങ്ങളിലെ അടിക്കാടുകളായി കാണപ്പെടുന്നു.



</doc>
<doc id="254221" url="https://ml.wikipedia.org/wiki?curid=254221" title="കടുവാക്കുളം ആന്റണി">
കടുവാക്കുളം ആന്റണി

മലയാളത്തിലെ പ്രമുഖനായ ഒരു നാടക- ചലച്ചിത്ര അഭിനേതാവാണ് കടുവാക്കുളം ആന്റണി. പ്രധാനമായും ഹാസ്യരസപ്രദാനമായ വേഷങ്ങളിലൂടെയാണ് അദ്ദേഹം ശ്രദ്ധേയനായത്.

1936 നവംബർ 9നു ആലപ്പുഴ ജില്ലയിലെ കുട്ടനാട്ടിലാണ് ആന്റണി ജനിച്ചത്. കർഷകദമ്പതികളായിരുന്ന തൊമ്മന്റെയും അന്നമ്മയുടെയും എട്ടുമക്കളിൽ ഏറ്റവും ഇളയവനായിരുന്നു അദ്ദേഹം. എട്ടുമക്കളിൽ രണ്ടുപേർ ബാല്യത്തിലേ മരിച്ചുപോയിരുന്നു. അദ്ദേഹത്തിന്റെ ബാല്യത്തിൽ കുടുംബം കോട്ടയം ജില്ലയിലെ കടുവാക്കുളത്തേക്ക് കുടിയേറി. ഇതിനുശേഷമാണ് അദ്ദേഹം 'കടുവാക്കുളം ആന്റണി' എന്ന പേരിൽ അറിയപ്പെടാൻ തുടങ്ങിയത്.

വളരെ ചെറുപ്പത്തിൽ തന്നെ ആന്റണിക്ക് അഭിനയത്തിൽ താല്പര്യമുണ്ടായിരുന്നു. മികച്ച ഫലിതബോധം അന്നേ അദ്ദേഹത്തിനുണ്ടായിരുന്നു. ഒരു ധനകാര്യ സ്ഥാപനം അദ്ദേഹം നടത്തിയിരുന്നെങ്കിലും അഭിനയത്തോടായിരുന്നു അദ്ദേഹത്തിന്റെ അടങ്ങാത്ത മോഹം. തുടർന്ന് ബിസിനസ് ഉപേക്ഷിച്ച് അദ്ദേഹം അഭിനയത്തിനിറങ്ങി. ഏഴുവർഷത്തോളം വിവിധ നാടകങ്ങളിൽ അഭിനയിച്ചു. നാടകാചാര്യൻ എൻ.എൻ. പിള്ളയുടെ വിശ്വകലാകേന്ദ്രസമിതിയുടെയും നാഷണൽ തീയറ്റേഴ്സിന്റെയും നാടകങ്ങളിലാണ് അദ്ദേഹം കൂടുതൽ അഭിനയിച്ചത്. പിന്നീട് ഒരിയ്ക്കൽ ആന്റണിയുടെ അഭിനയം കണ്ട ജോസ് പ്രകാശ് അദ്ദേഹത്തെ അഭിനയരംഗത്തേയ്ക്ക് കൊണ്ടുവരികയായിരുന്നു.

1961-ൽ ഭക്തകുചേല എന്ന ചിത്രത്തിലൂടെ അരങ്ങേറ്റം കുറിച്ച അദ്ദേഹം 300-ഓളം ചിത്രങ്ങളിൽ അഭിനയിച്ചിട്ടുണ്ട്. 1968-ൽ മലയാളത്തിലെ ആദ്യ മുഴുനീള ഹാസ്യചിത്രമായ വിരുതൻ ശങ്കുവിൽ അദ്ദേഹം പ്രധാനപ്പെട്ട ഒരു കഥാപാത്രം അവതരിപ്പിച്ചു. 'സ്നേഹദീപം' (1962), 'ശ്രീരാമപട്ടാഭിഷേകം' (1962), 'സ്നാപകയോഹന്നാൻ' (1963), 'പുന്നപ്ര വയലാർ' (1968) എന്നീ ചിത്രങ്ങളിൽ അദ്ദേഹം ശ്രദ്ധേയമായ പ്രകടനങ്ങൾ കാഴ്ചവച്ചു. 'കായംകുളം കൊച്ചുണ്ണി' (1966) എന്ന ചിത്രത്തിലെ കടുവാച്ചേരി ബാവ, 'തിരുവാഭരണം' എന്ന ചിത്രത്തിലെ അമിട്ട് ആന്റണി എന്നിവ അദ്ദേഹത്തിന്റെ പ്രധാന വേഷങ്ങളിൽ പെടുന്നു. 1995-ൽ 'മാന്നാർ മത്തായി സ്പീക്കിങ്' എന്ന ചിത്രത്തിൽ വളരെ ചെറിയൊരു വേഷത്തിൽ പ്രത്യക്ഷപ്പെട്ട അദ്ദേഹം തദവസരത്തിൽ ഇന്നസെന്റുമായി നടത്തുന്ന ഫോൺ സംഭാഷണങ്ങൾ കേരളത്തിൽ ഇന്നും ശ്രദ്ധേയമാണ്. 1997-ൽ പുറത്തിറങ്ങിയ 'അടിവാരം' എന്ന ചിത്രത്തിലാണ് അദ്ദേഹം അഭിനയിച്ചത്.

നടിയായിരുന്ന ബിയാട്രീസാണ് ഭാര്യ. രണ്ട് മക്കളുണ്ട്. അവസാനകാലത്ത് പ്രമേഹമടക്കം വിവിധ ആരോഗ്യപ്രശ്നങ്ങൾ അലട്ടിയിരുന്ന ആന്റണി 2001 ഫെബ്രുവരി 4-ന് മസ്തിഷ്കാഘാതത്തെത്തുടർന്ന് സ്വവസതിയിൽ വച്ച് അന്തരിച്ചു. മൃതദേഹം പിറ്റേദിവസം വീടിനടുത്തുള്ള ചെറുപുഷ്പദേവാലയത്തിൽ സംസ്കരിച്ചു.


</doc>
<doc id="254227" url="https://ml.wikipedia.org/wiki?curid=254227" title="അവൾ">
അവൾ

ബീനാഫിലിംസിനു വേണ്ടി മുഹമ്മദ് സർക്കാർ, അജന്ത, വീനസ്, സത്യാ, അരുണാചലം സ്റ്റുഡിയോകളിൽ നിർമിച്ച മലയാളചലച്ചിത്രമാണ് അവൾ. കണ്മണിഫിലിംസ് വിതരണം ചെയ്ത അവൾ 1964 ജൂൺ 30ന് പ്രദർശനെത്തി. പി.എം. അബ്ദുൽ അസീസ് ആദ്യമായി സംവിധാനം ചെയ്ത ചിത്രം, ഉഷാ നന്ദിനി ആദ്യമായി അഭിനയിച്ച ചിത്രം എന്നിവയ്ക്ക് പുറമേ, പൂർണ്ണമായി കേരളത്തിൽ നിർമിച്ച ചിത്രം എന്ന പ്രത്യേകതയും ഈ ചിത്രത്തിനുണ്ടായിരുന്നു.






</doc>
<doc id="254229" url="https://ml.wikipedia.org/wiki?curid=254229" title="സൈപ്രസ്‌ (സസ്യം)">
സൈപ്രസ്‌ (സസ്യം)

മുത്തങ്ങ ഒക്കെ ഉൾപ്പെടുന്ന ഒരു സസ്യജനുസ്സാണ് സൈപ്രസ്‌ (Cyperus). ലോകത്തിന്റെ വിവിധ ഭാഗങ്ങളിലായി ഏകദേശം അറുന്നൂറോളം ഇനം സൈപ്രസുകൾ കണ്ടെത്തിയിട്ടുണ്ട്. ഉഷ്ണമേഖലാ കാലാവസ്ഥയിൽ സൈപ്രസ്‌ നന്നായി വളരുന്നു. ഇലകൾ ഒരു വണ്ടിച്ചക്രത്തിന്റെ ആരക്കാലുകൾ പോലെ വിന്യസിച്ചിരിക്കുന്നു. അത് കൊണ്ടുതന്നെ കുടച്ചെടി അഥവാ അമ്പ്രല്ല പ്ലാന്റ് (Umbrella plant)എന്നും അറിയപ്പെടുന്നു.


</doc>
<doc id="254232" url="https://ml.wikipedia.org/wiki?curid=254232" title="ബൈരാഗി">
ബൈരാഗി

ഹിന്ദുസ്ഥാനി സംഗീതത്തിലെ ഒരു രാഗമാണ് ബൈരാഗി. ബൈരാഗിഭൈരവ് എന്നും വിളിക്കാറുണ്ട്. 



</doc>
<doc id="254236" url="https://ml.wikipedia.org/wiki?curid=254236" title="താമ്രശാസനം">
താമ്രശാസനം

ശാസനങ്ങൾ, ദാനപത്രങ്ങൾ തുടങ്ങിയവ രേഖപ്പെടുത്തിയ ചെമ്പുതകിടുകളാണ് താമ്രപത്രങ്ങൾ എന്നും താമ്രശാസനങ്ങൾ എന്നും അറിയപ്പെടുന്നത്. ഇന്ത്യയുടെ ചരിത്രം മനസ്സിലാക്കുന്നതിൽ ചെമ്പുതകിടുകളിലെ ലിഖിതങ്ങൾ വലിയ പങ്ക് വഹിക്കുന്നുണ്ട്. ശിലാലിഖിതങ്ങളും മതഗ്രന്ഥങ്ങളിലെ വിവരണങ്ങളും വിദേശസഞ്ചാരികളുടെ യാത്രാരേഖകളുമാണ് ചരിത്രനിർമ്മാണത്തിനു സഹായിക്കുന്ന മറ്റു മാർഗ്ഗങ്ങൾ. 

സമീപകാലത്ത് ബഹുമാനാർത്ഥം പ്രമുഖവ്യക്തികൾക്ക് താമ്രപത്രം എന്ന പേരിൽ രേഖകൾ നൽകാറുണ്ട്. 

സാധാരണഗതിയിൽ ഭൂമി പതിച്ചുനൽകുന്ന രേഖയായോ രാജവംശത്തിന്റെ പട്ടിയയായോ ആണ് താമ്രശാസനങ്ങൾ കണ്ടുവരുന്നത്. രാജകീയമുദ്രയോടുകൂടിയ ഇത്തരം ശാസനങ്ങൾ ദക്ഷിണേന്ത്യയിൽ ധാരാളം ലഭ്യമാണ്. ആദ്യകാലത്ത് ഇത്തരം ലിഖിതങ്ങൾ താളിയോലകളിലാണ് എഴുതപ്പെട്ടിരുന്നത്. പിൽക്കാലത്ത് അമ്പലത്തിലെ ഭിത്തിപോലെയുള്ള സ്ഥലങ്ങളിൽ കല്ലുകളിൽ ഇത്തരം ലിഖിതങ്ങൾ എഴുതിവയ്ക്കാൻ തുടങ്ങി. ചെമ്പുതകിടുകളിലെഴുതിയ ശാസനങ്ങൾ ക്ഷേത്രങ്ങളുടെയും മറ്റും ഭിത്തികളിലും അടിസ്ഥാനത്തിലും മറ്റും സ്ഥാപിക്കുകയും ചെയ്യുമായിരുന്നു. ഒരേ തകിടിൽ പല പ്രാവശ്യം എഴുതുകയും ചെയ്യുമായിരുന്നു. ഭൂമി നൽകിയ നടപടി റദ്ദാക്കുമ്പോൾ എഴുത്ത് വെട്ടി പുതിയ നടപടി രേഖപ്പെടുത്തുമായിരുന്നു. എ.ഡി. ആദ്യ സഹസ്രാബ്ദത്തിൽ ഈ രേഖകൾ നിലവിലുണ്ടായിരുന്നിരിക്കണം. പല്ലവ രാജവംശത്തിലെ രാജാക്കന്മാർ എ.ഡി. നാലാം നൂറ്റാണ്ടിൽ പുറപ്പെടുവിച്ച തമിഴ്, പ്രാക്രിത് സംസ്കൃതം എന്നീ ഭാഷകളിലെ ലിഖിതങ്ങളാണ് ഇക്കൂട്ടത്തിൽ ആദ്യത്തേത് എന്ന് ഗണിക്കാവുന്നത്. ആദ്യകാല സംസ്കൃത ലിഖിതത്തിൽ കന്നഡ വാക്കുകൾ കൂട്ടിച്ചേർത്തിട്ടുള്ളത് 444 എ.ഡി.യിൽ പടിഞ്ഞാറൻ ഗംഗ രാജവംശം പുറപ്പെടുവിച്ചതാണ്. ഗുപ്ത സാമ്രാജ്യത്തിന്റെ കാലത്തുള്ള ചെമ്പുതകിടുകൾ ഉത്തരേന്ത്യയിൽ നിന്ന് വിരളമായി ലഭിച്ചിട്ടുണ്ട്. പല നൂറ്റാണ്ടുകൾ ഭൂമിയുടെ കൈവശാവകാശത്തിന്റെ നിയമപരമായ രേഖയായിരുന്നത് ഇത്തരം ചെമ്പ് തകിടുകളാണ്.

ബ്രാഹ്മണന്മാർക്ക് നൽകിയ ഭൂദാനങ്ങളാണ് മിക്ക ചെമ്പ് തകിടുകളിലും രേഖപ്പെടുത്തിയിട്ടുള്ളത്. അവകാശം നൽകിയ രാജാവിന്റെ പേരും കുലത്തെ സംബന്ധിച്ച വിവരങ്ങളും വിശേഷണങ്ങളും പ്രവൃത്തികളും സ്വഭാവസവിശേഷതളും വിവരിച്ചശേഷം ദാനത്തിന്റെ വിശദാംശങ്ങളും ദാനം നൽകുന്നതിനുള്ള കാരണവും രാജഹിതത്തെ ലംഘിച്ചാലുള്ള ഭവിഷ്യത്തുകളും വിവരിക്കുകയാണ് ചെയ്യുക. ഇത്തരം രേഖകൾ ചരിത്രകാരന്മാർക്ക് വലിയ സഹായമാണ്.

തിരുമല ക്ഷേത്രത്തിൽ 3000 ചെമ്പ് തകിടുകളുടെ ശേഖരമുണ്ട്.

എട്ടാം നൂറ്റാണ്ടിനും പത്താം നൂറ്റാണ്ടിനുമിടയിൽ മലബാർ തീരത്തെ ഭരണാധികാരികൾ നസ്രാണികൾക്ക് (സെന്റ് തോമസ് ക്രിസ്ത്യാനികൾ) താമ്രലിഖിതങ്ങളിൽ പല അവകാശങ്ങളും നൽകുകയുണ്ടായി. ചെപ്പേടുകൾ, ശാസനങ്ങൾ എന്നൊക്കെ ഇവ അറിയപ്പെടുന്നു.


വേണാട് ഭരണാധികാരിയായിരുന്ന സ്ഥാണു രവി ഗുപ്ത പെരുമാൾ നൽകിയ തരിസാപ്പള്ളി ശാസനങ്ങളാണ് ഇവയിൽ ഏറ്റവും മുഖ്യം. ഇത് പുറപ്പെടുവിച്ച സമയം വ്യക്തമായി നിർണ്ണയിക്കപ്പെട്ടിട്ടുണ്ട്. വട്ടെഴുത്ത് ഭാഷയിൽ തയ്യാറാക്കിയ ഈ രേഖയിൽ 25 സാക്ഷികൾ ഒപ്പിട്ടിട്ടുണ്ട്. ഇതിൽ ഇരുപത്തഞ്ച് പേരുടെ വിവരങ്ങൾ കൂഫിക് ഭാഷയിലും പത്തെണ്ണം പഹ്‌ലവിയിലും, നാലെണ്ണം ഹീബ്രൂ ഭാഷയിലുമാണ്.

സ്വാതന്ത്ര്യസമര സേനാനികൾക്കും മറ്റും ബഹുമാനാർത്ഥം സർക്കാർ താമ്രപത്രം നൽകാറുണ്ട്.




</doc>
<doc id="254238" url="https://ml.wikipedia.org/wiki?curid=254238" title="ഉഷാ നന്ദിനി">
ഉഷാ നന്ദിനി

ഒരു മലയാള ചലചിത്ര നടിയാണ് ഉഷാ നന്ദിനി. ഉഷാ ബേബി എന്നാണ് യഥാർത്ഥ നാമം. 1951 ൽശ്രീ കെ ജി രാമൻ പിള്ളയുടെയും ശ്രീമതി സരസ്വതിയമ്മയുടെയും മകളായി കലേശ്വരത്ത് (തിരുവനന്തപുരം ) ജനിച്ചു. 1967ൽ പ്രദർശനത്തിനെത്തിയ അവൾ എന്ന ചിത്രത്തിലൂടെയാണ് ചലച്ചിത്രരംഗത്ത് എത്തിയത്. ഇരുപതോളം മലയാള ചലച്ചിത്രങ്ങളിലും കാട്ടുമങ്ക എന്ന തമിഴ് ചിത്രത്തിലും അഭിനയിച്ചു.
 


</doc>
<doc id="254248" url="https://ml.wikipedia.org/wiki?curid=254248" title="സത്സംഗം">
സത്സംഗം

നല്ല ആളുകളുമായുള്ള ഇടപഴകൽ എന്നാണ് സത്സംഗം എന്ന വാക്കിന്റെ അർത്ഥം. തീർത്ഥാടകർ, ആശ്രമങ്ങൾ, ഗുരുക്കന്മാർ തുടങ്ങി പലതരം കൂട്ടായ്മകൾ സത്സംഗം സംഘടിപ്പിക്കാറുണ്ട്.

ജ്ഞാന സമ്പാദനത്തിന് സത്സംഗം ആവശ്യമാണെന്ന് വിശ്വാസമുണ്ട്. മനസ്സ് ശുദ്ധമാക്കുവാനും നേർവഴിയിലെത്താനും ഇത് പ്രയോജനം ചെയ്യും. 

എന്ന് ശങ്കരാചാര്യൻ സത്സംഗത്തിന്റെ പ്രാധാന്യത്തെപ്പറ്റി പ്രസ്താവിച്ചിട്ടുണ്ട്.

പ്രാണായാമം പോലെ ധ്യാനത്തിനനുകൂലമായ മനഃശുദ്ധി നൽകുന്ന ഒന്നാണ് സത്സംഗം എന്നഭിപ്രായമുണ്ട്. തനിയേ നേടാവുന്നതും ഗുരുവിലൂടെ നേടാവുന്നതും എന്ന് രണ്ടുതരം സത്സംഗമുണ്ട് എന്ന് രമണമഹർഷി അഭിപ്രായപ്പെട്ടിട്ടുണ്ട്. 


</doc>
<doc id="254250" url="https://ml.wikipedia.org/wiki?curid=254250" title="ഡോം മോറെയ്സ്">
ഡോം മോറെയ്സ്

കവിയും എഴുത്തുകാരനുമായ ഡൊമിനിക് ഫ്രാൻസിസ് മൊറെയ്സ് എന്ന ഡോം മൊറെയ്സ് മുംബെയിൽ ആണ് ജനിച്ചത് (19 ജുലൈ 1938 – 2 ജൂൺ 2004). പിതാവായ ഫ്രാങ്ക് മൊറെയ്സ് പത്രപ്രവർത്തകനും ഒരു ചിന്തകനും ആയിരുന്നു. തൊഴിൽ കൊണ്ട് ഒരു ഡോക്ടറായിരുന്ന ബെറിൽ ആയിരുന്നു മാതാവ്. 
സെന്റ് മേരീസ് സ്കൂളിൽ നിന്നും പ്രാഥമിക വിദ്യാഭ്യാസം നേടിയ ഡോം ഉപരിപഠനത്തിനായി ഓക്സ്ഫഡിലെ ജീസസ് കോളേജിൽ ചേർന്നു. 
ഏഷ്യാ മാഗസിനുവേണ്ടിയും അദ്ദേഹം പ്രവർത്തിച്ചിട്ടുണ്ട്. വിയറ്റ്നാം, അൾജീരിയ,ഇസ്രയേൽ എന്നിവിടങ്ങളിലെ യുദ്ധങ്ങളും അക്കാലത്ത് മോറെയ്സ് റിപ്പോർട്ട് ചെയ്യുകയുണ്ടായി. 
ഗുജറാത്തിലെ കലാപസമയത്ത് സംഭവസ്ഥലത്ത് ആദ്യമെത്തിയ പ്രമുഖവ്യക്തികളിൽ ഡോം മോറെയ്സും ഉൾപ്പെട്ടിരുന്നു. 




</doc>
<doc id="254255" url="https://ml.wikipedia.org/wiki?curid=254255" title="സൂര്യതാപീകരണം">
സൂര്യതാപീകരണം

പരിസ്ഥിതി സൗഹൃദപരമായ രീതി‌യിൽ സൗരോർജ്ജമുപയോഗിച്ച് കീടങ്ങളെയും സസ്യങ്ങൾക്ക് രോഗമുണ്ടാക്കുന്നതരം മണ്ണിലുള്ള രോഗകാരികളായ ഫംഗസ്, ബാക്റ്റീരിയ, നെമറ്റോഡുകൾ എന്നിവയെയും നിയന്ത്രിക്കാനുള്ള ഒരു മാർഗ്ഗമാണ് സൂര്യതാപീകരണം അല്ലെങ്കിൽ സോയിൽ സോളറൈസേഷൻ. കളകളുടെ വിത്തുകളെയും നശിപ്പിക്കാൻ ഇത് സഹായകമാണ്. സുതാര്യമായ പോളിത്തീൻ കൊണ്ട് മണ്ണ് മൂടി സൗരോർജ്ജത്തെ കേന്ദ്രീകരിച്ചാണ് ഇത് സാധിക്കുന്നത്. മണ്ണിൽ ഭൗതിക, രാസ, ജൈവ മാറ്റങ്ങൾ ഈ മാർഗ്ഗത്തിലൂടെ ഉണ്ടാകും.

1976-ൽ ആദ്യമായി പരാമർശിക്കപ്പെട്ട ഒരു പുതിയതരം അണുവിമുക്തമാക്കൽ രീതിയാണ് സോയിൽ സോളറൈസേഷൻ. കാറ്റനും മറ്റുള്ളവരുമാണ് ആദ്യമായി ഈ രീതി മുന്നോട്ടുവച്ചത്. കൃഷിക്കുമുൻപായി മണ്ണിനെ തയ്യാറാക്കുന്ന ഒരു രീതിയെന്ന നിലയിലാണ് ഇത് രൂപീകരിക്കപ്പെട്ടത്. കി‌ളച്ചശേഷം ഒരു സുതാര്യമായ പോളിത്തീൻ ഷീറ്റുപയോഗിച്ച് മണ്ണ് മൂടിയിടുകയാണ് ചെയ്യുന്നത്. ചൂടുമൂലം കീടങ്ങൾ നശിക്കുന്നു. 

കാഡ്മിയം കലർന്ന മണ്ണിൽ ഒരു സോളാർ സെല്ലുപയോഗിച്ച് വൈദ്യുത മണ്ഡലം ഉണ്ടാക്കി ശുദ്ധീകരിക്കുന്ന പദ്ധതി 2008-ൽ പഠനവിധേയമാക്കപ്പെടുകയുണ്ടായി. മലിനമായ മണ്ണിൽ നിന്ന് കാഡ്മിയം വേർതിരിച്ച് ഈ മാർഗ്ഗത്തിലൂടെ നീക്കം ചെയ്യുകയാണ് ചെയ്തത്. 

കൊറിയയിൽ ബെൻസീൻ കലർന്ന മണ്ണും ഭൂഗർഭജലവും സൗരോർജ്ജമുപയോഗിച്ച് നീക്കം ചെയ്യുന്നത് പരീക്ഷിക്കപ്പെട്ടിരുന്നു. ഒരു മാർഗ്ഗത്തിലൂടെ 98% ബെൻസീൻ നശിപ്പിക്കാൻ സാധിച്ചു.

ഇന്ത്യയിൽ പുരാതനകാലത്തുതന്നെ ഇത്തരം മാർഗ്ഗങ്ങൾ പരീക്ഷിക്കപ്പെട്ടിരുന്നു. 1939-ൽ ബ്രോഷെവോയ് തിയെലാവിയോപ്സിസ് ബാസികോള ("Thielaviopsis basicola") നിയന്ത്രണത്തിനായി സൗരതാപം ഉപയോഗപ്പെടുത്തിയിരുന്നു.

മണ്ണിൽ ആവികയറ്റുക, ഫ്യൂമിഗേഷൻ എന്നീ രീതികൾ അണുനശീകരണത്തിനായി പത്തൊൻപതാം നൂറ്റാണ്ടിൽ തന്നെ കണ്ടുപിടിക്കപ്പെട്ടിരുന്നു. മദ്ധ്യപൂർവ്വദേശത്തെ ജോർദ്ദാൻ താഴ്വാരത്തെ നിരീക്ഷണങ്ങളാണ് ഈ മാർഗ്ഗം കണ്ടുപിടിക്കപ്പെടുന്നതിന് കാരനമായത്. 1977-ൽ കാലിഫോർണിയ സർവ്വകലാശാലയിലെ ശാസ്ത്രജ്ഞർ ഈ മാർഗ്ഗമുപയോഗിച്ച് പരുത്തിക്കൃഷിയിൽ വെർട്ടിസില്ലിയത്തെ നിയന്ത്രിക്കാൻ സാധിച്ചതായി അവകാശപ്പെട്ടു. 

പണ്ടുകാലത്ത് ഏറ്റവും തണുത്ത മാസങ്ങളിലായിരുന്നു സൂര്യതാപം ഈ ആവശ്യത്തിനുപയോ‌ഗിച്ചിരുന്നതെങ്കിൽ ഇപ്പോൾ ഏറ്റവും ചൂടുള്ള മാസങ്ങളിൽ പോളിത്തീൻ ഷീറ്റുപയോഗിച്ച് സൂര്യതാപീകരണം നടത്തുകയാണ് എന്ന വ്യത്യാസമുണ്ട്. 1976-ലെ പ്രസിദ്ധീകരണത്തിനുശേഷം ആദ്യ പത്ത് വർഷങ്ങളിൽ 24 രാജ്യങ്ങളിലെങ്കിലും ഇത് പഠനവിധേയമാക്കി. 50-ലധികം രാജ്യങ്ങളിൽ ഇത് ഉപയോഗിക്കുകയും ചെയ്തിരുന്നു. ഈ മാർഗ്ഗമുപയോഗിച്ച് നിയന്ത്രിക്കാൻ സാധിക്കാത്ത കീടങ്ങളെ കണ്ടെത്തുകയുണ്ടായി. 

തുറസ്സായതും നല്ലതുപോലെ കിളച്ചതും പൊടിരൂപത്തിലുള്ള മണ്ണുള്ളതുമായിരിക്കണം. വേനൽമഴ മൂലം തടത്തിൽ വെള്ളം ഒഴുകിയെത്തുകയോ, തടം കെട്ടിനിൽക്കുകയോ ചെയ്യരുത്. ഉദ്ദേശിക്കുന്ന സ്ഥലം കിളച്ച് കല്ലും കട്ടയും മാറ്റി നിരപ്പാക്കി ആവശ്യാനുസരണം ജൈവവളം ചേർത്ത് ഒരു ചതുരശ്രമീറ്ററിന് അഞ്ചുലിറ്റർ ക്രമത്തിൽ നനച്ചശേഷം 100-150 ഗേജുള്ള പ്ലാസ്റ്റിക് ഷീറ്റുപയോഗിച്ച് മണ്ണിൽ പുതയിടുകയാണ് ചെയ്യുന്നത്. കാറ്റിൽ നീങ്ങിപ്പോകാതിരിക്കാനും വായുകടക്കാതിരിക്കാനുമായി അരികിൽ മണ്ണിട്ടുമൂടേണ്ടതാണ്. 20-30 ദിവസം കഴിഞ്ഞ് കൃഷിക്കായി ഷീറ്റ് മാറ്റാം.

കൂടുതൽ രോഗകാരികളായ അണുക്കൾ മണ്ണിനടിയിൽ ആഴത്തിലുണ്ടെങ്കിൽ 30 ദിവസത്തിന് പകരം അറുപതോ അറുപത്തഞ്ചോ ദിവസം ഇത് ചെയ്യാം.



</doc>
<doc id="254271" url="https://ml.wikipedia.org/wiki?curid=254271" title="കുടപ്പനമൂട്">
കുടപ്പനമൂട്

തിരുവനന്തപുരം ജില്ലയിൽ തമിഴ്നാടിനോട് അടുത്ത് സ്ഥിതി ചെയ്യുന്ന ഒരു മലയോര ഗ്രാമമാണ് കുടപ്പനമൂട്. തിരുവിതാംകൂർ രാജാക്കന്മാരുടെ കാലത്ത് ഇവിടം കോവിലൂർ എന്നാണ് അറിയപ്പെട്ടിരുന്നത്.

തമിഴ്നാട്, നാഗൂർ, മധുരെ, തകല മുതലായ ചെറുപട്ടണങ്ങളിൽ നിന്ന് കൃഷിക്കും കച്ചവടത്തിനുമായി കുടിയേറിയവർ ആണ് ഇവിടെ വസിക്കുന്ന ഭൂരിപക്ഷം ജനങ്ങളും. 1910-ന്റെ തുടക്കത്തിൽ മധ്യതിരുവിതാംകൂറിൽ നിന്നും മലബാറിൽ നിന്നും ഇവിടെ കുടിയേറ്റം നടന്നിട്ടുണ്ട്. കുടിയേറ്റ ഗ്രാമം ആയതിനാൽ സംസാര ഭാഷാശൈലി പ്രകടമായി തന്നെ തിരുവനന്തപുരം ഭാഷാശൈലിയുമായി വ്യത്യസ്തമാണ്. മലമ്പനി പടർന്നുപിടിച്ചതിനെ തുടർന്ന് നിരവധിപേർ ഇവിടം ഉപേക്ഷിച്ചിരുന്നു. സംസ്ഥാനപാത 3 (കേരളം) ഇത് വഴി പോകുന്നുണ്ട്.


</doc>
<doc id="254277" url="https://ml.wikipedia.org/wiki?curid=254277" title="ബോസ്റ്റൺ മാരത്തൺ">
ബോസ്റ്റൺ മാരത്തൺ

ബോസ്റ്റൺ മാരത്തൺ ലോകത്തിലെ ഏറ്റവും വലിയ 6 മാരത്തൺ ഓട്ടമത്സരങ്ങളിൽ ഒന്നാണ്. അമേരിയ്ക്കയിലെ ബോസ്റ്റണിൽ എല്ലാ വർഷവും ഏപ്രിൽ മാസത്തിലെ മൂന്നാമത്തെ തിങ്കളാഴ്ചയാണ് ഇതു സംഘടിപ്പിച്ചിരിയ്ക്കുന്നത്. 1897 ൽ ആണ് പ്രശസ്തമായ ഈ കായികമത്സരം ആരംഭിച്ചത്. 

ബോസ്റ്റൺ അത് ലറ്റിക് അസോസിയേഷൻ (B.A.A.)ആണ് 1897 മുതൽ ഈ മാരത്തണിന്റെ ഔദ്യോഗിക സംഘാടകർ. 
ഈ മത്സരം ആരംഭിയ്ക്കുന്ന കാലത്ത് ഏതാണ്ട് 18 പേർ മാത്രമാണ് പങ്കെടുത്തിരുന്നത്. 2013 ൽ പങ്കെടുത്ത കായികതാരങ്ങളൂടെ എണ്ണം 26,839 ആയിട്ടൂണ്ട്. 1996 ലെ ബോസ്റ്റൺ മാരത്തണിന്റെ ശതാബ്ദിവർഷത്തിൽ തുടക്കത്തിൽ പങ്കെടുത്തത് 36,748 പേരും ,അവസാനം ലക്ഷ്യത്തിലെത്തിയത് 35,868 മത്സരാർത്ഥികളും ആണ്. 


</doc>
<doc id="254279" url="https://ml.wikipedia.org/wiki?curid=254279" title="വരണാധികാരി">
വരണാധികാരി

ഒരു നിയോജകമണ്ഡലത്തിലെ തിരഞ്ഞെടുപ്പിന്റെ ഉത്തരവാദിത്തമുള്ള ഉദ്യോഗസ്ഥനെയാണ് "'വരണാധികാരി" എന്നുവിളിക്കുന്നത്. 

ഇന്ത്യയിൽ പൊതുതെരഞ്ഞെടുപ്പ് നടത്തുന്നതിന് വരണാധികാരി അധികാരങ്ങളും ഉത്തരവാദിത്തങ്ങളുമാണ് താഴെക്കൊടു‌ത്തിരിക്കുന്നത്.

രാഷ്ട്രീയകക്ഷികൾ, സഹകരണസംഘങ്ങൾ മുതലായവയിലെ തിരഞ്ഞെടുപ്പുകളിലും വരണാധികാരികളുണ്ടാവാറുണ്ട്.


</doc>
<doc id="254284" url="https://ml.wikipedia.org/wiki?curid=254284" title="രാഷ്ട്രത്തലവൻ">
രാഷ്ട്രത്തലവൻ

ഭരണഘടനാ നിയമം, അന്താരാഷ്ട്ര നിയമം, രാഷ്ട്രതന്ത്രം, നയതന്ത്ര ചട്ടങ്ങൾ എന്നിവയിൽ രാഷ്ട്രത്തലവൻ അല്ലെങ്കിൽ ഭരണാധികാരി എന്ന പ്രയോഗം കൊണ്ടുദ്ദേശിക്കുന്നത് ഒരു പരമാധികാര രാജ്യത്തിന്റെ ഏറ്റവും ഉയർന്ന പദവി വഹിക്കുന്ന വ്യക്തിയെയാണ്. രാഷ്ട്രത്തലവനിൽ രാജ്യത്തിന്റെ പ്രതിനിധിയായി വർത്തിക്കാനുള്ള അധികാരം നിക്ഷിപ്തമായിരിക്കും. മിക്ക രാജ്യങ്ങളിലും ഒരു വ്യക്തിയായിരിക്കും ഭരണാധികാരി എങ്കിലും ഐക്യരാഷ്ട്ര സഭയിൽ അംഗങ്ങളായ നാലു രാജ്യങ്ങളിൽ ഒരു കൂട്ടായ്മയാണ് ഈ സ്ഥാനം വഹിക്കുന്നത്: സ്വിറ്റ്സർലാന്റിലെ ഫെഡറൽ കൗൺസിൽ, ബോസ്നിയ ഹെർസെഗോവിനയുടെ പ്രസിഡൻസി, അൻഡോറയിലെ സഹ രാജകുമാരന്മാർ സാൻ മറീനോയിലെ റീജന്റ് ക്യാപ്റ്റന്മാർ എന്നിവരാണിത്.

"രാഷ്ട്രത്തലവൻ" എന്ന പ്രയോഗം സാധാരണ ഗതിയിൽ ഭരണ കൂടത്തിന്റെ തലവൻ എന്നതിൽ നിന്ന് വ്യത്യസ്തമായ അർത്ഥത്തിൽ ഉപയോഗിക്കാറുണ്ട്. ഉദാഹരണത്തിന് ബ്രിട്ടന്റേതോ ജർമനിയുടേതോ പോലുള്ള പാർലമെന്ററി സംവിധാനത്തിൽ; രാജാവോ രാജ്ഞിയോ അല്ലെങ്കിൽ പ്രസിഡന്റോ ആണ് രാഷ്ട്രത്തലവനായി കണക്കാക്കപ്പെടുന്നത്. പക്ഷേ പ്രധാനമന്ത്രിയോ ചാൻസലറോ ആണ് ഭരണകൂടത്തെ നയിക്കുന്നത്. 

പക്ഷേ പ്രസിഡൻഷ്യൽ സംവിധാനം നിലവിലുള്ള റിപ്പബ്ലിക്കുകളായ അമേരിക്കൻ ഐക്യനാടുകളിലോ ബ്രസീലിലോ പ്രസിഡന്റുമാർ ഒരേ സമയം തന്നെ രാഷ്ട്രത്തലവന്മാരും ഭരണത്തലവന്മാരുമാണ്. പൂർണ്ണ രാജഭരണമുള്ള രാജ്യങ്ങളിലും മറ്റുതരം അടിച്ചമർത്ത‌ൽ ഭരണങ്ങളിലും ഇതാണ് സ്ഥിതി.



</doc>
<doc id="254285" url="https://ml.wikipedia.org/wiki?curid=254285" title="പാളയം">
പാളയം

തിരുവനന്തപുരത്തെ ഒരു തിരക്കേറിയ സ്ഥലമാണു് പാളയം അഥവാ കണ്ടോന്റ്മെന്റ്. കണ്ണിമാറ ചന്ത, പാളയം രക്തസാക്ഷി മണ്ഡപം, ചന്ദ്രശേഖരൻ നായർ സ്റ്റേഡിയം എന്നിവ ഇവിടെയാണു സ്ഥിതി ചെയ്യുന്നതു്. തിരുവിതാംകൂർ സൈന്യം ഇവിടെ താവളമടിച്ചിരുന്നതിനാലാണു് ഈ പേരു കിട്ടിയതെന്നു വിശ്വസിക്കുന്നു.


</doc>
<doc id="254292" url="https://ml.wikipedia.org/wiki?curid=254292" title="പരിഷവാദ്യം">
പരിഷവാദ്യം

പഞ്ചവാദ്യം മുഖ്യധാരയിൽ എത്തുന്നതിനു മുൻപേ തന്നെ എറണാകുളം ജില്ലയിലെ രാമമംഗലം പ്രദേശത്ത് പ്രയോഗത്തിലുണ്ടായിരുന്ന വാദ്യസംഗീതകലാരൂപമാണ് പരിഷവാദ്യം. മധ്യകേരളത്തിൽ പ്രതിഷ്ഠ സമയത്തും, ബ്രഹ്മകലശം അഭിഷേകം ചെയൂന്ന സമയങ്ങളിലും പരിഷവാദ്യം ആയിരുന്നു കൊട്ടിയിരുന്നത് കാല ക്രമേണ അത് പഞ്ചവാദ്യത്തിനു വഴി മാറിക്കൊടുത്തു. മറ്റു മേളങ്ങളെപ്പോലെ തന്നെ "കൊട്ടികൂർപ്പിക്കൾ" (പിരമിഡ്) ശൈലിയാണ് പരിഷവാദ്യത്തിനുമുള്ളത്.

പാരിഷദ വാദ്യം എന്നത് ലോപിച്ചാണ് പരിഷവാദ്യം എന്ന പേര് വന്നത്. ദേവന്മാരെ ആനയിക്കുവാൻ ദേവ പാരിഷദന്മാർ (ഭൃത്യന്മാർ) വായിച്ചിരുന്ന വാദ്യം എന്ന അർഥത്തിലാണ് പരിഷവാദ്യം എന്നുപയോഗിക്കുന്നത്.

തിമില, "അച്ഛൻ ചെണ്ട" ("വീക്കൻ ചെണ്ട"), "ഇലത്താളം" എന്നിവയ്ക്കാണ് പരിഷവാദ്യത്തിൽ ഉപയോഗിക്കുന്ന വാദ്യങ്ങളിൽ പ്രാധാന്യം. കൂടാതെ "കുഴൽ", "കൊമ്പ്" "ഇടയ്ക്ക" ഇവ അകമ്പടി സേവിക്കുന്നു.

മുഖ്യമായും മൂന്ന് ഘട്ടങ്ങൾ ആണ് പരിഷവാദ്യത്തിൽ ഉള്ളത്. അതിൽ ആദ്യത്തേത്‌ ഒറ്റക്കോൽ ഇരികിട എന്ന ഏകതാളത്തിലുള്ള കൊട്ടുകളാണ്. ഇതിൽ വീക്കൻ ചെണ്ടയുടെ ഒരു കൊട്ട് കഴിഞ്ഞു അടുത്ത കൊട്ട് വരെ തിമിലക്കാര്ക്ക് 32 അക്ഷരവും, കാലം മുറുകുമ്പോൾ 16 അക്ഷരവും 8 അക്ഷരവും 4 അക്ഷരവുമായി കൊട്ടാവുന്നതാണ്. 4 അക്ഷരമാവുന്ന സമയത്തിന് ഇരികിട എന്ന് പറയുന്നു.

രണ്ടാമത്തെ ഘട്ടം ചെണ്ടക്കൂറ് എന്നറിയപ്പെടുന്ന തൃപുട താളത്തിലുള്ള കൊട്ടുകൾ ആണ്. ഇവ, 28, 14, 7, 3.5 എന്നീ അക്ഷര കാലങ്ങളിൽ നാല് കാലങ്ങളായി കൊട്ടുന്നു. അവസാനം മറ്റെല്ലാ മേളങ്ങളെയും പോലെ തന്നെ ഏകാതാളത്തിൽ(രണ്ടക്ഷരകാലം) അവസാനിക്കുന്നു.



</doc>
<doc id="254297" url="https://ml.wikipedia.org/wiki?curid=254297" title="സ്മാർട് കാർഡ്‌">
സ്മാർട് കാർഡ്‌

എംബഡ് ചെയ്ത ഇന്റഗ്രേറ്റഡ് സർക്യൂട്ടുകളുള്ള ചെറിയ കാർഡുകളെയാണ് സ്മാർട്ട് കാർഡ്, ചിപ്പ് കാർഡ്, ഇന്റഗ്രേറ്റഡ് സർക്യൂട്ട് കാർഡ് (ഐ.സി.സി.) എന്നൊക്കെ വിളിക്കുന്നത്. പോളിവീനൈൽ ക്ലോറൈഡ് പോലുള്ള തരം പ്ലാസ്റ്റിക് കൊണ്ടാണ് സാധാരണഗതിയിൽ സ്മാർട്ട് കാർഡുകൾ നിർമ്മിക്കുന്നതെങ്കിലും ചിലപ്പോൾ പോളിഎത്തിലീൻ ടെറെഫ്താലേറ്റ് അടിസ്ഥാനമാക്കിയുള്ള പോളിസ്റ്ററുകൾ, ആക്രൈലോനൈട്രൈൽ ബ്യൂട്ടാഡിയീൻ സ്റ്റൈറീൻ, പോളികാർബണേറ്റ് എന്നിവയും ഉപയോഗിക്കാറുണ്ട്.

തിരിച്ചറിയൽ, അനുമതിനൽകൽ, വിവരങ്ങൾ സൂക്ഷിക്കൽ, ആപ്ലിക്കേഷൻ പ്രോസസ്സ് ചെയ്യൽ എന്നിവയ്ക്ക് സ്മാർട്ട് കാർഡുകൾ ഉപയോഗിക്കാം. വലിയ സംഘടനകളിലും മറ്റും സുരക്ഷാ അനുമതിക്കായും സ്മാർട്ട് കാർഡുകൾ ഉപയോഗിക്കാം. 




</doc>
<doc id="254311" url="https://ml.wikipedia.org/wiki?curid=254311" title="രാമഭദ്രാചാര്യ">
രാമഭദ്രാചാര്യ

ഹിന്ദുമത നേതാവ്, വിദ്യാഭ്യാസപ്രവർത്തകൻ, സംസ്കൃത പണ്ഡിതൻ, ബഹുഭാഷാവിദഗ്ദ്ധൻ, കവി, എഴുത്തുകാരൻ, വ്യാഖ്യാതാവ്, തത്ത്വചിന്തകൻ, സംഗീതസംവിധായകൻ, ഗായകൻ, നാടകകൃത്ത്, കഥാകഥനവിദഗ്ദ്ധൻ എന്നീ മേഖലകളിൽ പ്രശസ്തനാണ് രാമാനന്ദാചാര്യ സ്വാമി രാമഭദ്രാചാര്യ. ചിത്രകൂടം ആസ്ഥാനമായി പ്രവർത്തിക്കുന്ന ഇദ്ദേഹം നിലവിലുള്ള നാല് "ജഗദ്ഗുരു രാമാനന്ദാചാര്യന്മാരിൽ" ഒരാളാണ്. 1988 മുതൽ സ്വാമി രാമഭദ്രാചാര്യ ഈ പദവി വഹിക്കുന്നു.

1950 ജനുവരി 14ന് മകര സംക്രാന്തി ദിവസം ഉത്തർ‌പ്രദേശിലെ ശാന്തിഖുർദ് എന്ന ഗ്രാമത്തിൽ ജനിച്ച ഇദ്ദേഹത്തിന്റെ പൂർവ്വാശ്രമനാമം ഗിരിധർ മിശ്ര എന്നായിരുന്നു. രണ്ടുമാസം പ്രായമുണ്ടായിരുന്നപ്പോൾ മുതൽ അന്ധനായിത്തീർന്ന ഇദ്ദേഹം പഠനത്തിനോ സംഗീതസംവിധാനത്തിനോ ബ്രെയിലി ലിപിയോ മറ്റ് സഹായങ്ങളോ ഉപയോഗിച്ചിട്ടില്ല.

തുളസീപീഠത്തിന്റെ സ്ഥാപകനേതാവാണിദ്ദേഹം. സന്ത് തുളസീദാസിന്റെ പേരാണ് ഈ പീഠത്തിന് നൽകിയിട്ടുള്ളത്. ചിത്രകൂടത്തിലെ ജഗദ്ഗുരു രാമഭദ്രാചാര്യ ഹാൻഡികാപ്പ്ഡ് യൂണിവേഴ്സിറ്റിയുടെ സ്ഥാപകനും ആജീവനാന്ത ചാൻസിലറുമാണ് ഇദ്ദേഹം. ഈ സർവ്വകലാശാല നാലുതരം വൈകല്യങ്ങളുള്ള വിദ്യാർത്ഥികൾക്ക് ബിരുദ - ബിരുദാനന്തര കോഴ്സുകൾ ലഭ്യമാക്കുന്നുണ്ട്.

22 ഭാഷകൾ സംസാരിക്കുന്ന സ്വാമി രാമഭദ്രാചാര്യ ഒരു നിമിഷകവിയും സംസ്കൃതം, ഹിന്ദി, അവധി, മൈഥിലി തുടങ്ങിയ ഭാഷകളിൽ ഗ്രന്ഥരചന നടത്തിയിട്ടുള്ളയാളുമാണ്. ഇദ്ദേഹം 100 ലധികം പുസ്തകങ്ങളും 50 ലധികം പ്രബന്ധങ്ങളും എഴുതിയിട്ടുണ്ട്. ഇതിൽ നാല് ഇതിഹാസകാവ്യങ്ങൾ ഉൾപ്പെടുന്നു. തുളസീദാസിന്റെ രാമചരിതമാനസം, ഹനുമാൻ ചാലിസ എന്നിവയുടെ ഹിന്ദി വ്യാഖ്യാനങ്ങൾ, അഷ്ടാദ്ധ്യായിയുടെ സംസ്കൃത വ്യാഖ്യാനം, പ്രസ്ഥാനത്രയി ഗ്രന്ഥങ്ങളുടെ സംസ്കൃതവ്യാഖ്യാനം എന്നിവയും സ്വാമി രാമഭദ്രാചാര്യ രചിച്ചിട്ടുണ്ട്. സംസ്കൃതവ്യാകരണം, ന്യായം, വേദാന്തം എന്നീ മേഖലകളിൽ ഇദ്ദേഹത്തിനുള്ള പാണ്ഡിത്യം പ്രസിദ്ധമാണ്. തുളസീദാസിനെ സംബന്ധിച്ച പഠനങ്ങളിൽ ഏറ്റവും വലിയ വൈദഗ്ദ്ധ്യമുള്ളയാളാണ് ഇദ്ദേഹമെന്ന് കരുതപ്പെടുന്നു. ഇദ്ദേഹം രാമചരിതമാനസത്തിന്റെ ഒരു വിമർശനത്തിന്റെ എഡിറ്ററുമാണ്. രാമായണ - ഭാഗവത കഥകൾ പൊതുസദസ്സുകളിൽ പറയുന്നതിനും സ്വാമി രാമഭദ്രാചാര്യ ശ്രദ്ധേയനാണ്. ഇന്ത്യയിലെ വിവിധ പട്ടണങ്ങളിലും മറ്റു രാജ്യങ്ങളിലും ഇദ്ദേഹത്തിന്റെ കഥപറയൽ നടത്താറുണ്ട്. ഇത് സൻസ്കാർ ടി.വി. സംസ്ഥാൻ ടി.വി. മുതലായ ചാനലുകളിൽ പ്രക്ഷേപണം ചെയ്യപ്പെടാറുണ്ട്.



</doc>
<doc id="254339" url="https://ml.wikipedia.org/wiki?curid=254339" title="ഒപ്റ്റിക്കൽ മാർക്ക് റെക്കഗ്നിഷൻ">
ഒപ്റ്റിക്കൽ മാർക്ക് റെക്കഗ്നിഷൻ

പരീക്ഷകളിലും സർവേ കടലാസുകളിലും മറ്റും മനുഷ്യർ അടയാളപ്പെടുത്തുന്ന ഉത്തരങ്ങൾ വായിച്ചെടു‌ത്ത് മാർക്ക് നൽകാനുള്ള സംവിധാനമാണ് ഒപ്റ്റിക്കൽ മാർക്ക് റെക്കഗ്നിഷൻ (ഒപ്റ്റിക്കൽ മാർക്ക് റീഡിംഗ് എന്നും ഒ.എം.ആർ. എന്നും ഇത് അറിയപ്പെടുന്നു).


</doc>
<doc id="254345" url="https://ml.wikipedia.org/wiki?curid=254345" title="ബാല്യകാലസഖി (ചലച്ചിത്രം)">
ബാല്യകാലസഖി (ചലച്ചിത്രം)

വൈക്കം മുഹമ്മദ് ബഷീറിന്റെ അനശ്വര പ്രണയകഥയെ ആസ്പദമാക്കി അദ്ദേഹം തന്നെ തിരക്കഥയും സംഭാഷണവും എഴുതി, എച്ച്.എച്ച്. ഇബ്രാഹിം നിർമിച്ച മലയാളചലച്ചിത്രമാണ് ബാല്യകാലസഖി. പ്രസ്തുതചിത്രം കണ്മണി ഫിലിംസ് വിതരണം നടത്തുകയും 1967 ഏപ്രിൽ 14-ന് ഇത് കേരളത്തിലെ തിയേറ്ററുകളിൽ പ്രദർശിപ്പിക്കുകയും ചെയ്തു.






</doc>
<doc id="254349" url="https://ml.wikipedia.org/wiki?curid=254349" title="മാഗ്നറ്റിക് ഇങ്ക് കാരക്റ്റർ റെക്കഗ്നിഷൻ">
മാഗ്നറ്റിക് ഇങ്ക് കാരക്റ്റർ റെക്കഗ്നിഷൻ

പ്രാഥമികമായി ചെക്കുകളും മറ്റു ഡോക്യുമെന്റുകളും ക്ലിയർ ചെയ്യാനായി ബാങ്കുകൾ ഉപയോഗിക്കുന്ന സാങ്കേതികവിദ്യയാണ് മാഗ്നറ്റിക് ഇങ്ക് കാരക്റ്റ‌ർ റെക്കഗ്നിഷൻ അല്ലെങ്കിൽ എം.ഐ.സി.ആർ. ചെക്കിന്റെയോ മറ്റ് വൗച്ചറുകളുടെയോ താഴെയായി എം.ഐ.സി.ആർ. ലൈൻ എന്നഭാഗത്താണ് വിവരം എൻകോഡ് ചെയ്യുന്നത്. ഏതുതരം രേഖയാണിത്, ബാങ്കിന്റെ കോഡ്, ബാങ്കിലെ അക്കൗണ്ട് നമ്പർ, ചെക്കിന്റെ നമ്പർ, തുക, തുടങ്ങിയവയാണ് സാധാരണഗതിയിൽ ഈ കോഡിൽ ഉൾപ്പെടുത്തുന്നത്. ഇത് വായിക്കാനുള്ള ഉപകരണത്തിന് (എം.ഐ.സി.ആർ. കോഡ് റീഡർ) ഈ വിവരങ്ങൾ നേരിട്ട് വായിച്ചെടുക്കാൻ സാധിക്കും. ബാർകോഡുകളിൽ നിന്ന് വ്യത്യസ്തമായി എം.ഐ.സി.ആർ. അക്ഷരങ്ങളും അക്കങ്ങളും മനുഷ്യർക്ക് വായിച്ചെടുക്കാൻ സാധിക്കും. എം.ഐ.സി.ആർ. ഇ-13ബി ഫോണ്ട് അന്താരാഷ്ട്ര അടിസ്ഥാനമായി തിരഞ്ഞെടുത്തിട്ടുണ്ട്. സി.എം.സി.-7 എന്ന ഫോണ്ട് യൂറോപ്പിൽ വ്യാപകമായി ഉപയോഗിക്കുന്നുണ്ട്.



</doc>
<doc id="254355" url="https://ml.wikipedia.org/wiki?curid=254355" title="ടാർജറ്റ് റേറ്റിംഗ് പോയിന്റ്">
ടാർജറ്റ് റേറ്റിംഗ് പോയിന്റ്

ഒരു പ്രത്യേക പ്രേക്ഷകരെ ലക്ഷ്യമിടുമ്പോൾ ഒരു മാദ്ധ്യമത്തിലൂടെ എത്രമാത്രം ഗ്രോസ് റേറ്റിംഗ് പോയിന്റുകൾ നൽകാൻ സാധിക്കുന്നു എന്നതാണ് "'ടാർജറ്റ് റേറ്റിംഗ് പോയിന്റ് (ടി.പി.ആർ.) എന്നതുകൊണ്ടർത്ഥമാക്കുന്നത്.

ഒരു പരസ്യം പ്രത്യേകമായി ലക്ഷ്യമിടുന്ന പ്രേക്ഷകർ എത്രപേരുണ്ട് എന്നതും അവരെ ബോദ്ധ്യപ്പെടുത്താനുള്ള ചെലവും തമ്മിലുള്ള ബന്ധമാണ് ടി.പി.ആർ. കൊണ്ടളക്കുന്നത്. മൊത്തം പ്രേക്ഷകരിൽ എത്രമാത്രം പ്രേക്ഷകരെ ലക്ഷ്യമിടുന്നുവോ അവരിൽ പരസ്യമെത്തിക്കുവാൻ ചെലവാക്കേണ്ടിവരുന്ന തുകയുടെ ഒരു അളവാണ് ഇത്. ഇത് ഗ്രോസ്സ് റേറ്റിംഗ് പോയിന്റിനോട് സാമ്യമുള്ള മാനകമാണ്. ഒരു പ്രത്യേക മാദ്ധ്യമ പരിപാടിയ്ക്ക് (ഉദാഹരണത്തിന് ടി.വി. ചാനലോ പ്രോഗ്രാമോ) ലഭിക്കുന്ന റേറ്റിംഗിന്റെ തുകയായാണ് ഇത് കണക്കാക്കുന്നത്. 


</doc>
<doc id="254359" url="https://ml.wikipedia.org/wiki?curid=254359" title="പ്ലാന്റ് ഹോപ്പർ">
പ്ലാന്റ് ഹോപ്പർ

ഹെമിപ്റ്റെറയ്ക്കുള്ളിലുള്ളതും ഫൾഗോമോർഫ (Fulgoromorpha) എന്ന ഇൻഫ്രാഓർഡറിലുള്ളതുമായ ഇൻസെക്റ്റുകളെയാണ് പ്ലാന്റ്‌ഹോപ്പറുകൾ എന്നുവിളിക്കുന്നത്. ഇലയോടുള്ള സാമ്യത കാരണമാണ് ഇവയ്ക്ക് ഈ പേരുലഭിച്ചത്. ഒരു ചെടിയിൽ നിന്ന് മറ്റൊന്നിലേയ്ക്ക് ഇവ പുൽ‌ച്ചാടികളെപ്പോലെ ചാടിപ്പോകാറുണ്ട്. എങ്കിലും ഇവ സാധാരണഗതിയിൽ ശ്രദ്ധ പിടിച്ചുപറ്റാത്ത രീതിയിൽ വളരെ പതുക്കെയാണ് സഞ്ചരിക്കുന്നത്. ലോകമാസകലം കാണപ്പെടുന്ന ഇവ സസ്യാഹാരികളാ‌ണെങ്കിലും ചുരുക്കം ചില തര‌ങ്ങളെയേ കീടങ്ങളായി കണക്കാക്കാറുള്ളൂ. ഫൾഗോറോയ്ഡിയ (Fulgoroidea) എന്ന ഒരു സൂപ്പർഫാമിലി മാത്രമേ ഈ ഇൻഫ്രാ ഓർഡറിലുള്ളൂ.

മറ്റു "ഹോമോപ്റ്റെറകളിൽ (Homoptera)" നിന്നും ഇവയ്ക്ക് രണ്ട് വ്യത്യാസമാണുള്ളത്. മുൻ ചിറകിലെ ("Y"-ആകൃതിയിലുള്ള) ഏനൽ സിരയും കട്ടിയുള്ളതും മൂന്ന് ഭാഗങ്ങളായുള്ളതുമായ ആന്റിനയും. ആന്റിനയുടെ അണ്ഡാകൃതിയിലുള്ള രണ്ടാം ഭാഗത്തിൽ ഒരു ഫിലമെന്റ് രൂപത്തിലുള്ള അരിസ്റ്റ കാണപ്പെടും.

ഫൾഗോറിഡുകളുടെ നിംഫുകൾ വയറിലുള്ള പ്രത്യേക ഗ്രന്ഥികളിൽ നിന്ന് മെഴുക് ഉത്പാദിപ്പിക്കും. ഇത് വെള്ളത്തെ അകറ്റിനിർത്തുകയും പ്രാണിയെ മറയ്ക്കാൻ സഹായിക്കുകയും ചെയ്യും. പല കുടുംബങ്ങളിലെയും പ്രായപൂർത്തിയായ പെൺ പ്രാണികളും മെഴുക് ഉത്പാദിപ്പിക്കും. ഇത് മുട്ടകളെ സംരക്ഷിക്കാനാണ് ഉപയോഗിക്കുന്നത്.

പ്ലാന്റ്‌ഹോപ്പറുകൾ സാധാരണഗതിയിൽ സസ്യരോഗങ്ങളുടെ വാഹകരായി വർത്തിക്കാറുണ്ട്.



<br>


</doc>
<doc id="254372" url="https://ml.wikipedia.org/wiki?curid=254372" title="പൂർവ്വഘട്ടം">
പൂർവ്വഘട്ടം

ഇന്ത്യയുടെ കിഴക്കൻ തീരത്ത്‌ ബംഗാൾ ഉൾക്കടലിനും ഡക്കാൻ പീഠഭൂമിക്കും സമാന്തരമായുള്ള പർവ്വത ശ്രേണിയാണ്‌ പൂർവ്വഘട്ടം.

വളരെ പഴക്കമേറിയതും സങ്കീർണ്ണവുമായ ഭൂമിശാസ്ത്ര ചരിത്രമാണ്‌ പൂർവ്വഘട്ടത്തിനുള്ളത്‌. പുരാതനഭൂഖണ്ഡമായ റോഡിനിയ പൊട്ടിപിളരുകയും കൂടിച്ചേരുകയും പിന്നീട്‌ ഗോണ്ട്വാന ഭൂഖണ്ഡം രൂപം കൊള്ളുകയും ഒക്കെ ചെയ്തതിന്റെ ഫലമാണ്‌ ഇന്നു കാണുന്ന പൂർവ്വഘട്ടം എന്നു പൊതുവേ കരുതുന്നു.

ഇന്ത്യയിലെ മറ്റു പ്രധാന പർവ്വതങ്ങളായ ഹിമാലയം, പശ്ചിമഘട്ടം എന്നിവയെ പോലെ തുടർച്ചയായതോ ഉയരമുള്ളതോ ആയ പർവ്വത നിരയല്ല പൂർവ്വഘട്ടം. വടക്ക്‌ ഒറീസ്സയിലെ മഹാനദി എന്ന സ്ഥലത്ത്‌ ആരംഭിക്കുന്ന പൂർവ്വഘട്ടം, ആന്ധ്രാ പ്രദേശിലൂടെ തമിഴ്‌നാട്ടിലെ വൈഗൈ വരെയെത്തുന്നു. തെക്കെയറ്റത്തെത്തുമ്പോൾ പൂർവ്വഘട്ടം ഒട്ടേറേ ചെറുമലകളുടേയും കുന്നുകളുടേയും കൂട്ടമായി മാറുന്നു. ഏറ്റവും തെക്കുള്ള പൂർവ്വഘട്ടഭാഗം കാന്തമല കുന്നുകൾ ആണെന്നാണ്‌ ഭൂമിശാസ്ത്രജ്ഞന്മാരുടെ അനുമാനം. ആന്ധ്രപ്രദേശിൽ പാലാർ നദിക്കു വടക്ക്‌ പൂർവ്വഘട്ടം സമാന്തരങ്ങളായ നിരകളായാണ്‌ പ്രത്യക്ഷപ്പെടുന്നത്‌. ഗോദാവരി നദി, മഹാനദി, കൃഷ്ണാ നദി, കാവേരി നദി തുടങ്ങിയ ഒട്ടനവധി നദികൾ പൂർവ്വഘട്ടത്തെ മുറിച്ചു കടന്നാണ്‌ ബംഗാൾ ഉൾക്കടലിൽ പതിക്കുന്നത്‌. പൂർവ്വഘട്ടത്തെ ഉപയോഗപ്പെടുത്തി ധാരാളം ജലസേചന പദ്ധതികൾ ഉണ്ടെങ്കിലും വൈദ്യുതി ഉത്പാദനം ഇപ്രദേശത്ത്‌ നടക്കുന്നില്ല. ഗോദാവരി നദിയുടെ വടക്കുഭാഗത്താണ്‌ പൂർവ്വഘട്ടം പർവ്വതസ്വഭാവം ശരിക്കും കാണിക്കുന്നത്‌. മാലിയ പംക്തികൾ, മഡഗുല കോൻഡ പംക്തികൾ മുതലായ പേരുകളിലാണ്‌ ഈ ഭാഗം അറിയപ്പെടുന്നത്‌.അമർ കോൻഡ(1680 മീ.), ഗാലി കോൻഡ(1643 മീ.),സിൻക്രോം ഗുട്ട(1620 മീ.) എന്നിവയാണ്‌ പൂർവ്വഘട്ടത്തിലെ ഉയരം കൂടിയ കൊടുമുടികൾ. ഇവയെല്ലാം മഡഗുല കോൻഡ പംക്തികളിലാണ്‌ സ്ഥിതി ചെയ്യുന്നത്‌. പൂർവ്വഘട്ടവും പശ്ചിമഘട്ടവും സംഗമിക്കുന്ന സ്ഥലമാണ്‌ നീലഗിരി കുന്നുകൾ.

പൂർവ്വഘട്ടത്തിനും ബംഗാൾ ഉൾക്കടലിനും ഇടക്കുള്ള പ്രദേശത്തെ കൊറമാണ്ടൽ തീരം എന്നറിയപ്പെടുന്നു.


ചില നദികളുടെ ഉത്ഭവസ്ഥാനം കൂടിയാണ് പൂർവ്വഘട്ടം . 
 


</doc>
<doc id="254377" url="https://ml.wikipedia.org/wiki?curid=254377" title="ലിത്തോഗ്രാഫി">
ലിത്തോഗ്രാഫി

കല്ലോ (ലിത്തോഗ്രാഫിക് ചുണ്ണാമ്പുകല്ല്) മിനുസമായ പ്രതലമുള്ള ഒരു ലോഹത്തകിടോ ഉപയോഗിച്ച് അച്ചടിക്കുന്ന ഒരു രീതിയാണ് ലിത്തോഗ്രാഫി (ഗ്രീക്ക് ഭാഷയിലെ "λίθος", "ലിത്തോസ്", "കല്ല്" + "γράφειν", "ഗ്രാഫേയ്ൻ", "എഴുതുക" എന്നീ വാക്കുകൾ കൂടിച്ചേർന്നാണ് ഈ വാക്കുണ്ടായിട്ടുള്ളത്). 1796-ൽ ജെർമൻ എഴുത്തുകാരനും നടനുമായ അലോയിസ് സെനെഫെൽഡർ എന്നയാൾ നാടകങ്ങളും മറ്റും പ്രസിദ്ധീകരിക്കുന്നതിനുള്ള ഒരു ചെലവുകുറഞ്ഞ രീതി എന്ന നിലയിലാണ് ഇത് കണ്ടുപിടിച്ചത്. അക്ഷരങ്ങളോ ചിത്രങ്ങളോ കടലാസിലേയ്ക്കോ അനുയോജ്യമായ മറ്റു പ്രതലങ്ങളിലേയ്ക്കോ അച്ചടിക്കാൻ ലിത്തോഗ്രാഫി ഉപയോഗിക്കാവുന്നതാണ്.

ലിത്തോഗ്രാഫിക് ചുണ്ണാമ്പുകല്ലുകൊണ്ടുള്ള ഫലകത്തിൽ എണ്ണ/കൊഴുപ്പ്/മെഴുക് എന്നിവകൊണ്ട് വരച്ച ചിത്രമായിരുന്നു ആദ്യകാലത്ത് ലിത്തോഗ്രാഫിയിൽ ഉപയോഗിച്ചിരുന്നത്. ഇതിൽ ആസിഡ് ("എച്ചിങ്ങ്") ഗം അറബിക് എന്നിവയുടെ മിശ്രിതവും ജലവും ഉപയോഗി‌ച്ചശേഷം മഷി ചില സ്ഥലങ്ങളിലേ ഒട്ടിപ്പിടിക്കുകയുള്ളൂ. എണ്ണ/കൊഴുപ്പ്/മെഴുക് എന്നിവ ഉപയോഗിക്കാത്ത പ്രദേശങ്ങളിൽ മഷി പിടിക്കുകയില്ല. ഈ കല്ലിൽ നിന്ന് ഒരു കടലാസിലേയ്ക്ക് മഷി അച്ചടിക്കാൻ എളുപ്പമാണ്.

ആധുനിക ലിത്തോഗ്രാഫിയിൽ ചിത്രം ഒരു അലൂമിനിയം തകിടിൽ പോളിമർ പൂശിയാണ് തയ്യാറാക്കുന്നത്. ലിത്തോഗ്രാഫി ഉപയോഗിച്ച് അച്ചടിക്കുവാൻ ഒരു കൽഫലകത്തിന്റെ പരന്ന പ്രതലത്തിൽ ചെറിയ പരുപരുപ്പുണ്ടാക്കി—എച്ച് ചെയ്ത്—വെള്ളത്തിൽ നനയുന്നതുമൂലം എണ്ണയിൽ ലയിച്ച മഷി പറ്റിപ്പിടിക്കാത്തതും (ഹൈഡ്രോഫിലിക്) മഷി പറ്റിപ്പിടിക്കുന്നതുമായ (ഹൈഡ്രോഫോബിക്) മേഖലകളാക്കി വേർതിരിക്കുന്നു. സർഫേസ് ടെൻഷൻ മൂലം ജലത്തെ വികർഷിക്കുന്നതും മഷി പറ്റിപ്പിടിക്കുന്നതുമായ ഭാഗമാണ് ഹൈഡ്രോഫോബിക് മേഖല. ചിത്രം പ്ലേറ്റിൽ നിന്ന് നേരിട്ട് പ്രിന്റ് ചെയ്യാവുന്നതാണെങ്കിലും ഇങ്ങനെ ചെയ്താൽ തലതിരിഞ്ഞ ബിം‌ബമായിരിക്കും പേപ്പറിൽ പതിയുക. ആദ്യം ചിത്രം ഒരു റബ്ബർ ഷീറ്റിലേയ്ക്ക് പകർത്തിയശേഷം കടലാസിൽ അച്ചടിച്ചാൽ ശരിയായ രീതിയിലുള്ള (തലതിരിയാത്ത) ചിത്രം അച്ചടിക്കാനാകും. ഇതാണ് ഓഫ്സെറ്റ് പ്രിന്റിംഗ്.

പ്രിന്റിംഗ് സാങ്കേതികവിദ്യ എന്ന നിലയിൽ ലിത്തോഗ്രാഫിയും ഇന്റാഗ്ലിയോ അച്ചടിയും തമ്മിൽ വ്യത്യാസമുണ്ട്. ഇതിൽ അച്ചടിക്കുപയോഗിക്കുന്ന പ്ലേറ്റിൽ മഷി കൊള്ളുന്നതിനായി എൻഗ്രേവ് ചെയ്യുകയോ, പരുക്കനാക്കുകയോ, സ്റ്റിപ്പിൾ ചെയ്യുകയോ ആണ് ചെയ്യുന്നത്. മര‌ത്തിന്റെ അച്ചുപയോഗിച്ചുള്ള അച്ചടിയിലും, ലെറ്റർപ്രെസ്സ് അച്ചടിയിലും മഷി അച്ചിന്റെ ഉയർന്ന ഭാഗത്താണ് പറ്റിപ്പിടിക്കുന്നത്. പുസ്തകങ്ങളുടെയോ അതുപോലെ വലിയ അളവിലുള്ള മറ്റ് അച്ചടികൾക്കോ ഓഫ്സെറ്റ് ലിത്തോഗ്രാഫി എന്ന രീതിയാണ് ഉപയോഗിക്കുന്നത്. ഇതാണ് ഏറ്റവും സാധാരണയായി ഉപയോഗത്തിലുള്ള അച്ചടിരീതി. "ലിത്തോഗ്രാഫി" എന്ന വാക്ക് ഫോട്ടോലിത്തോഗ്രാഫി എന്ന അർത്ഥത്തിലും ഉപയോഗിക്കാറുണ്ട്. ഇന്റഗ്രേറ്റഡ് സർക്യൂട്ടുകൾ, മൈക്രോഇലക്ട്രോമെക്കാനിക്കൽ സിസ്റ്റങ്ങൾ എന്നിവ നിർമ്മിക്കാനാണ് ഫോട്ടോലിത്തോഗ്രാഫി ഉപയോഗിക്കുന്നത്. 

ഒരു ലളിതമായ രാസപ്രക്രീയയാണ് ലിത്തോഗ്രാഫിയിൽ അച്ചടിക്കാനുള്ള രൂപം തയ്യാറാക്കാനായി ഉപയോഗിക്കുന്നത്. ഒരു രൂപത്തിന്റെ പോസിറ്റീവ് ഭാഗം വെള്ളത്തെ വികർഷിക്കുന്ന വസ്തുകൊണ്ടുണ്ടാക്കിയതും ("ഹൈഡ്രോഫോബിക്") നെഗറ്റീവ് രൂപം വെള്ളത്തിൽ നനയുന്ന തരവുമാണ് ("ഹൈഡ്രോഫിലിക്"). പ്ലേറ്റ് മഷിയും വെള്ളവും കലർന്ന മിശ്രിതവുമായി സാമീപ്യത്തിൽ വരുമ്പോൾ മഷി പോസിറ്റീവ് ചിത്രത്തിലും ജലം നെഗറ്റീവ് ഇമേജിലും പറ്റിപ്പിടിക്കും. ഇത് പരന്ന പ്രതലം കൊണ്ട് അച്ചടി സാദ്ധ്യമാക്കുന്നു. ഈ മാർഗ്ഗം മൂലം വളരെ ദീർഘസമയം വളരെയധികം വിശദാംശങ്ങളുള്ള ചിത്രങ്ങൾ അച്ചടിക്കാൻ സാധിക്കും.

ലിത്തോഗ്രാഫിയുടെ ആദ്യകാലത്ത് പരന്ന ചുണ്ണാമ്പുകല്ലാണ് ഇതിനായി ഉപയോഗിച്ചിരുന്നത് (അതിനാലാണ് "ലിത്തോഗ്രാഫി" എന്ന് ഈ രീതിക്ക് പേരുവന്നത്). എണ്ണമയമുള്ള ചിത്രം കല്ലിൽ പതിച്ചശേഷം വെള്ളവും ഗം അറബിക്കും ചേർന്ന മിശ്രിതം അതിനുമേൽ ഉപയോഗിക്കും. ഗം എണ്ണമയമില്ലാത്ത പ്രതലത്തിൽ ഒട്ടിപ്പിടിക്കും. അച്ചടിക്കുമ്പോൾ വെള്ളം ഗം അറബിക്കുള്ള പ്രതലത്തിൽ പറ്റുന്നതുകൊണ്ടും എണ്ണമയമുള്ള മഷി ഗം അറബിക് ഇല്ലാത്ത ഭാഗത്ത് പറ്റുകയുമാണ് ചെയ്യുന്നത്. 

എണ്ണയും ജലവും തമ്മിലുള്ള വികർഷണമാണ് ലിത്തോഗ്രാഫിക്കുപയോഗിക്കുന്ന സാങ്കേതികവിദ്യ. മെഴുകു ക്രയോൺ പോലെയുള്ള വസ്തുവുപയോഗിച്ചാണ് കല്ലിൽ ചിത്രം വരയ്ക്കുക. ചിത്രം വരച്ചശേഷം നൈട്രിക് ആസിഡ് കലർത്തിയ ഗം അറബിക് ലായനി കല്ലിൽ പുരട്ടും. ക്രയോൺ കൊണ്ട് വരച്ചിട്ടില്ലാത്ത ഭാഗത്ത് വെള്ളത്തിൽ നനയുന്ന കാൽസ്യം നൈട്രേറ്റ് ലവണം രൂപപ്പെടുകയും ഈ ഭാഗങ്ങളിൽ ഗം അറബിക് പറ്റിപ്പിടിക്കുകയും ചെയ്യും. ഇവിടങ്ങളിൽ മഷി പറ്റിപ്പിടിക്കില്ല. ലിത്തോഗ്രാഫിക് ടർപ്പന്റൈൻ ഉപയോഗിച്ച് വരയ്ക്കാനുപയോഗിച്ച മെഴുകുക്രയോൺ നീക്കം ചെയ്യാവുന്നതാണ്. എന്നാലും ഒരു ചെറിയ പാളി കല്ലിൽ അവശേഷിക്കും. ഇത് എണ്ണമയമുള്ള മഷിയെ ആകർഷിക്കും.

അച്ചടിക്കുമ്പോൾ കല്ല് വെള്ളമുപയോഗിച്ച് നനച്ചുകൊണ്ടിരിക്കും. ഇത് ഗം അറബിക് പറ്റിയ പ്രതലം നനഞ്ഞിരിക്കാൻ കാരണമാകും. പ്ലേറ്റിൽ ലിൻസീഡ് ഓയിൽ പോലുള്ള എണ്ണകളുള്ള അച്ചടിമഷി പുരട്ടിയാൽ ഗം അറബിക് ഇല്ലാത്ത സ്ഥലത്തുമാത്രമേ ഇത് പറ്റുകയുള്ളൂ. 

പത്തൊൻപതാം നൂറ്റാണ്ടിന്റെ ആദ്യസമയത്ത് സെനെഫെൽഡർ ബഹുവർണ്ണ ലിത്തോഗ്രാഫി പരീക്ഷിച്ചിരുന്നു. ഇത് പെയിന്റിംഗുകൾക്ക് ഉപയോഗിക്കാവുന്നതാണെന്ന് അദ്ദേഹം 1819-ൽ അഭിപ്രായപ്പെട്ടിട്ടുണ്ട്. 1837-ൽ ഗോഡ്ഫ്രോയ് എൻഗൽമാൻ ഫ്രാൻസിൽ ക്രോമോലിത്തോഗ്രാഫി എന്നപേരിൽ ബഹുവർണ്ണ ലിത്തോഗ്രാഫിക് അച്ചടി ആരംഭിച്ചിരുന്നു. ഓരോ വർണ്ണങ്ങൾക്കും പ്രത്യേകം കല്ലുകളായിരുന്നു ഉപയോഗിച്ചിരുന്നത്. എത്ര കല്ലുകളുണ്ടോ അത്രയും പ്രാവശ്യം ഒരു കടലാസിൽ പ്രിന്റ് ചെയ്യേണ്ടിയിരുന്നു. ചിത്രം ഒരേയിട‌ത്ത് പതിയുക എന്നതായിരുന്നു ഏറ്റവും ബുദ്ധിമുട്ടുള്ള കാര്യം. അക്കാലത്തെ പോസ്റ്ററുകളിൽ ഒരേ നിറമുള്ള വലിയ ഭാഗങ്ങൾ കാണപ്പെട്ടിരുന്നത് ഈ അച്ചടി രീതിയുടെ പരിമിതി കാരണമായിരുന്നു. 

1852-നു ശേഷം ലിത്തോഗ്രാഫി രീതിയുപയോഗിച്ചായിരുന്നു ഇംഗ്ലീഷ് ഭൂപടങ്ങൾ അച്ചടിച്ചിരുന്നത്. പെനിൻസുല യുദ്ധസമയത്തെ ബ്രിട്ടീഷ് സൈന്യത്തിന്റെ ഭൂപടങ്ങൾ ഈ രീതിയുപയോഗിച്ചായിരുന്നു തയ്യാറാക്കിയിരുന്നത്."

പോസ്റ്ററുകൾ, ഭൂപടങ്ങൾ, പത്രങ്ങൾ പാക്കേജിംഗ് തുടങ്ങിയവ അച്ചടിക്കാനായി ലിത്തോഗ്രാഫി ഉപയോഗിക്കുന്നു. മിനുസമുള്ളതും വലിയതോതിൽ നിർമ്മിക്കുന്നതുമായ എല്ലാ വസ്തുക്ക‌ളിലെയും പ്രിന്റ് ലിത്തോഗ്രാഫ്ഇ ഉപയോഗിച്ചാവും ചെയ്തിരിക്കുക. മിക്ക പുസ്തകങ്ങളും ഓഫ്സെറ്റ് ലിത്തോഗ്രാഫി ഉപയോഗിച്ചാണ് പ്രിന്റ് ചെയ്യുന്നത്.

ഓഫ്സെറ്റ് ലിത്തോഗ്രാഫി ഫോട്ടോഗ്രാഫിക് പ്രക്രീയയെ ആശ്രയിച്ചാണിരിക്കുന്നത്. അലൂമിനിയമോ, മൈലാറോ പേപ്പറോ കൊണ്ടുള്ള പ്രിന്റിംഗ് പ്ലേറ്റാണ് ഇതിനുപയോഗിക്കുന്നത്. ഈ പ്രിന്റിംഗ് പ്ലേറ്റിൽ പ്രകാശം തട്ടിയാൽ മാറ്റമുണ്ടാകുന്ന ഒരു എമൽഷൺ പൂശിയിട്ടുണ്ടാവും. ഇതിനുമീതേ ഒരു നെഗറ്റീവ് ചേർത്തുവയ്ക്കുകയും അൾട്രാവയലത് പ്രകാശം അതിനുമീതേ പതിപ്പിക്കുകയും ചെയ്യും. ഡെവലപ്പ് ചെയ്തശേഷം എമൽഷണിൽ നെഗറ്റീവ് ഇമേ‌ജിന്റെ തലതിരിഞ്ഞ രൂപം പതിഞ്ഞിട്ടുണ്ടാവും. ലേസർ ഇമേജിംഗ്, കമ്പ്യൂട്ടറിൽ നിന്ന് പ്ലേറ്റിലേയ്ക്ക് നേരിട്ട് പകർത്തുന്ന വിദ്യ എന്നിവയും അൾട്രാവയലറ്റ് പ്രകാശത്തിനു പകരം ഉപയോഗിക്കാറുണ്ട്. എമൽഷണിൽ പതിഞ്ഞ രൂപമല്ലാത്ത ഭാഗം ഒരു രാസപ്രക്രീയയിലൂടെ പണ്ട് നീക്കം ചെയ്തിരുന്നുവെങ്കിലും പുതിയ രീതിയിൽ അതിന്റെ ആവശ്യമില്ല. 

ഈ പ്ലേറ്റ് പ്രിന്റിംഗ് പ്രെസ്സിൽ ഒരു സിലിണ്ടറിൽ പതിപ്പിക്കും. റോളറുകൾ ഇതിൽ വെള്ളം നനച്ചുകൊണ്ടിരിക്കും. ഇമേജ് പതിഞ്ഞ ഭാഗം വെള്ളത്തിനെ വികർഷിച്ചുകൊണ്ടിരിക്കും. മഷി പതിപ്പിക്കുന്ന റോളറുകൾ സിലിണ്ടറിൽ ഇമേജ് പതിഞ്ഞ ഭാഗത്ത് മഷി തേച്ചുകൊണ്ടിരിക്കും. 

ഈ സിലിണ്ടർ ഒരു റബ്ബർ ബ്ലാങ്കറ്റ് പതിച്ച സിലിണ്ടറിലേയ്ക്ക് മഷി കൈമാറ്റം ചെയ്യുകയും അതിൽ നിന്ന് കടലാസിലേയ്ക്ക് ഇമേജ് പകർത്തുകയുമാണ് ചെയ്യുന്നത്. കടലാസ് റബ്ബർ ബ്ലാങ്കറ്റ് സിലിണ്ടറിനും സമ്മർദ്ദം നൽകാനുള്ള ഒരു ഇമ്പ്രഷൻ സിലിണ്ടറിനും ഇടയിലാണ് കടന്നുപോകുന്നത്. ഈ രീതി ഓഫ്സെറ്റ് ലിത്തോഗ്രാഫി എന്നറിയപ്പെടുന്നു.

10 മൈക്രോമീറ്ററിൽ കുറഞ്ഞ വലിപ്പമുള്ള ചിത്രങ്ങൾ അച്ചടിക്കുന്നത് മൈക്രോലിത്തോഗ്രാഫിയായാണ് പരിഗണിക്കുന്നത്. 100 ‌നാനോമീറ്ററിൽ ചെറിയ രൂപങ്ങൾ അച്ചടിക്കുന്നത് നാനോലിത്തോഗ്രാഫിയായി കണക്കാക്കുന്നു. ഫോട്ടോലിത്തോഗ്രാഫി ഇത്തരമൊരു രീതിയാണ്. സെമികണ്ടക്ടർ നിർമ്മാണത്തിനും മൈക്രോചിപ്പുകൾ നിർമ്മിക്കുന്നതിനു ഇതുപയോഗിക്കുന്നു. 

ഇലക്ട്രോൺ ബീം ലിത്തോഗ്രാഫി വളരെ സൂക്ഷ്മമായ അച്ചടിക്ക് ഉപയോഗിക്കാവുന്ന മാർഗ്ഗമാണ്. 

ധാരാളം സാങ്കേതികവിദ്യകൾ വികസിപ്പിക്കപ്പെടുന്നുമുണ്ട്. നാനോ ഇംപ്രിന്റ് ലിത്തോഗ്രാഫി, ഇന്റർഫെറൻസ് ലിത്തോഗ്രാഫി, എക്സ്റേ ലിത്തോഗ്രാഫി, എക്സ്ട്രീം അൾട്രാവയലറ്റ് ലിത്തോഗ്രാഫി, മാഗ്നറ്റോലിത്തോഗ്രാഫി, സ്കാനിംഗ് പ്രോബ് ലിത്തോഗ്രാഫി എന്നിവ ഇത്തരം ചില മാർഗ്ഗങ്ങളാണ്. 

പത്തൊൻപതാം നൂറ്റാണ്ടിന്റെ ആദ്യ വർഷങ്ങളിൽ ലിത്തോഗ്രാഫിക്ക് അച്ചടിയിൽ ചെറിയ സ്വാധീനമേ ചെലുത്താൻ സാധിച്ചിരുന്നുള്ളൂ. ജർമനിയിലായിരുന്നു ഈ സമയത്ത് ഇത്തരം അച്ചടി കൂടുതലും നടന്നിരുന്നത്. തന്റെ അച്ചടിശാല പാരീസിലേയ്ക്ക് 1816-ൽ മാറ്റിയ ഗോഡ്ഫ്രോയ് എൻഗൽമാൻ ഇതിന്റെ സാങ്കേതികപ്രശ്നങ്ങൾ പരിഹരിക്കുന്നതിൽ വലിയ തോതിൽ വിജയിച്ചു. 1820-കളിൽ ഡെൽക്രോയി, ഗെറിക്കോൾ മുതലായ കലാകാരന്മാർ ഈ സാങ്കേതികവിദ്യ സ്വീകരിക്കാൻ തുട‌ങ്ങി. ലണ്ടനും ഇത്തരം അച്ചടി നടക്കുന്ന ഒരു കേന്ദ്രമായി മാറി. ഗോയ ബോർഡിയോവിൽ ലിത്തോഗ്രാഫി ഉപയോഗിച്ചുള്ള ഒരു ശ്രേണി അച്ചടിക്കുകയുണ്ടായി - "ദി ബുൾസ് ഓഫ് ബോർഡിയോ" (1828) എന്നായിരുന്നു ഇതിന്റെ പേര്. പത്തൊൻപതാം നൂറ്റാണ്ടിന്റെ മദ്ധ്യത്തോടെ ഇത് പത്രങ്ങളിലും മറ്റും ഉപയോഗിച്ചുതുട‌ങ്ങി. 

1890-കളിൽ കളർ ലിത്തോഗ്രാഫി ഫ്രെഞ്ച് കലാകാരന്മാരുടെയിടയിൽ പ്രസിദ്ധിയാർജ്ജിച്ചു. 1900-കളിൽ ഈ മാദ്ധ്യമം കളറിലും ഒറ്റനിറത്തിലും അച്ചടി ഏറ്റവും കൂടു‌തൽ നടക്കുന്ന രീതിയായി. ഫ്രാൻസ് അമേരിക്ക എന്നീ രാജ്യങ്ങളായിരുന്നു ഇത് കൂടുതൽ ഉപയോഗിച്ചിരുന്നത്.




</doc>
<doc id="254386" url="https://ml.wikipedia.org/wiki?curid=254386" title="തിരുത്ത് (ചെറുകഥ)">
തിരുത്ത് (ചെറുകഥ)

എൻ.എസ്‌. മാധവൻ മലയാളത്തിൽ എഴുതിയ ഒരു ചെറുകഥയുടെ പേരാണ് തിരുത്ത്. അയോദ്ധ്യയിലെ ബാബറി മസ്ജിദ് തകർക്കപ്പെട്ടതാണ് ഈ കഥയുടെ പശ്ചാത്തലം. മസ്ജിദ് തകർന്ന 1992 ഡിസംബർ 6-ആം തിയതി വൈകിട്ട്, ഉത്തരേന്ത്യയിലെ ഒരു ഇംഗ്ലീഷ് പത്രത്തിന്റെ കാര്യാലയത്തിൽ, അടുത്ത ദിവസത്തെ പത്രത്തിന്റെ പ്രൂഫ് രൂപപ്പെടുന്നതുമായി ബന്ധപ്പെട്ട് നടക്കുന്ന സംഭവങ്ങളാണ് കഥയിൽ.

എഴുപതു വയസ്സുള്ള മുഖ്യപത്രാധിപർ ചുല്യാറ്റാണ് കഥയുടെ കേന്ദ്രം. എല്ലാ ചരിത്രസന്ധികളിലും പനി പിടിപെടുക പതിവുണ്ടായിരുന്ന അദ്ദേഹം ബാബറി മസ്ജിദ് തകർക്കപ്പെട്ട ദിവസവും പനിയുടെ പിടിയിലായിരുന്നു. അതിനാൽ മുഖപ്രസംഗം എഴുതുന്ന ജോലി മറ്റൊരാളെ ഏല്പിച്ച് പത്രാധിപർ വീട്ടിലേക്കു പോയി. എന്നാൽ വഴിക്ക് തീരെ സുഖം തോന്നാതിരുന്നതിനാൽ, ചെറുപ്പം മുതലേ തനിക്കറിയാവുന്ന ഇക്ബാൽ എന്ന യുവഡോക്ടറെ വീട്ടിൽ ചെന്നു കാണാൻ തീരുമാനിച്ചു. ഡോക്ടറുടെ പരിശോധനയും കുത്തിവയ്പും ചുല്യാറ്റിന് ആശ്വാസം നൽകി. മുസ്ലിങ്ങളായ ഡോക്ടറും ഭാര്യയും മസ്ജിദിന്റെ തകർച്ചയിൽ സഹതാപം അറിയിക്കാൻ എത്തുന്നവരെക്കൊണ്ടു പൊറുതി മുട്ടിയിരിക്കുകയായിരുന്നു. അത്തരക്കാരിൽ നിന്നു വ്യത്യസ്തമായി തങ്ങളോട് സാധാരണമട്ടിൽ പെരുമാറിയതിന് അവർ അദ്ദേഹത്തിനു നന്ദി പറഞ്ഞു.

കുത്തിവയ്പിനെ തുടർന്ന് പനിയിൽ കുറവ് അനുഭവപ്പെട്ട ചുല്യാറ്റ്, പത്രമാഫീസിലേക്കു മടങ്ങാൻ തീരുമാനിച്ചു. അവിടെ അച്ചടിക്കു തൊട്ടു മുൻപുള്ള ഘട്ടത്തിൽ എത്തിയിരുന്ന വാർത്താശേഖരത്തിൽ കണ്ണോടിച്ച അദ്ദേഹം പ്രധാനവാർത്ത വായിച്ചതോടെ, അതിനു തലക്കെട്ടെഴുതിയ ആൾ ഇനി പത്രത്തിൽ പണിചെയ്യേണ്ടതില്ലെന്നു പൊട്ടിത്തെറിച്ചു. എന്നാൽ സബ് എഡിറ്ററായിരുന്ന സുഹ്റ എന്ന മുസ്ലിം യുവതി, താനാണ് പ്രധാനവാർത്തയ്ക്ക് ആ തലക്കെട്ടു നൽകിയതെന്നു സമ്മതിച്ചതോടെ പത്രാധിപർ ശാന്തനായി. തുടർന്ന് അദ്ദേഹം, കൈയ്യിൽ കിട്ടിയ ബാൾ പോയിന്റ് പേന കൊണ്ട് ആ തലക്കെട്ടു തിരുത്തി: "തർക്കമന്ദിരം തകർത്തു" എന്ന തലക്കെട്ടിൽ 'തർക്കമന്ദിരം' എന്ന വാക്കു വെട്ടി ബാബറി മസ്ജിദ് എന്നെഴുതിയായിരുന്നു തിരുത്ത്.

കേരളത്തിൽ ബാബരി മസ്ജിദിന്റെ തകർച്ചയെ സംബന്ധിച്ച ചർച്ചകളിൽ എൻ.എസ്. മാധവന്റെ ഈ കഥ ഏറെ ശ്രദ്ധിക്കപ്പെട്ടു. അയോദ്ധ്യയിൽ തകർന്നതു 'തർക്കമന്ദിരം' തന്നെയെന്നു വാദിക്കുന്ന ഹിന്ദുത്വപക്ഷപാതികൾ, തിരുത്തിനെ "മതമൗലികവാദികൾ മാറോടു ചേർത്ത കഥ" എന്നു വിശേഷിപ്പിച്ചു. കാർമൻ, നാലാം ലോകം, വന്മരങ്ങൾ വീഴുമ്പോൾ തുടങ്ങിയ ഉജ്ജ്വലരചനകളുടെ സ്രഷ്ടാവായ മാധവൻ, ഈ കഥയുടെ പേരിൽ സാഹിത്യേതരമായി ആഘോഷിക്കപ്പെടുകയാണുണ്ടായതെന്നും അവർ വിമർശിക്കുന്നു.

'തിരുത്തിനെ' അടിസ്ഥാനമാക്കി ബാബരി മസ്ജദിന്റെ തകർച്ചക്കു ശേഷമുള്ള ഇന്ത്യയുടെ കഥ പറയുന്ന ചലച്ചിത്രം നിർമ്മിക്കാൻ ബി. ഉണ്ണികൃഷ്ണൻ ഒരുങ്ങുന്നതായി വാർത്തയുണ്ടായിരുന്നു.

ഇക്കഥയുൾപ്പെടെ, എൻ.എസ്. മാധവന്റെ എട്ടു ചെറുകഥകൾ ചേർത്ത് 1996-ൽ പ്രസിദ്ധീകരിച്ച സമാഹാരത്തിനും 'തിരുത്ത്' എന്നു തന്നെയാണു പേര്. ആ സമാഹാരത്തിലെ ആദ്യത്തെ കഥയാണ് തിരുത്ത്. കപ്പിത്താന്റെ മകൾ, മുയൽവേട്ട, ബിയാട്രീസ്, അനുഷ്ഠാനഹത്യകൾ, മുംബയ്, ആയിരത്തിരണ്ടാമത്തെ രാവ്, സമസ്യ എന്നിവയാണ് അതിലെ മറ്റു കഥകൾ.


</doc>
<doc id="254395" url="https://ml.wikipedia.org/wiki?curid=254395" title="ഘും">
ഘും

ബംഗാളിലെ ഡാർജീലിങ്ങ് മലനിരകളിൽപ്പെട്ട ഒരു ഉയർന്ന പ്രദേശമാണ് ഘും. ഇന്ത്യയിലെ ഏറ്റവും ഉയരം കൂടിയ സ്ഥലത്തുള്ള റെയിൽവേ സ്റ്റേഷൻ ഇവിടെ സ്ഥിതിചെയ്യുന്നു. 2,258 മീറ്റർ (7,407 അടി) ഉയരത്തിലാണിത്. ബുദ്ധമതധ്യാനകേന്ദ്രങ്ങൾ കൂടാതെ യുദ്ധസ്മാരകങ്ങളും ഘൂമിൽ കാണാം . 
ഡാർജിലിങ്ങിൽ നിന്നും 6 കി.മീറ്റർ തെക്കുഭാഗത്തായി ഘൂം സ്ഥിതിചെയ്യുന്നു. 


</doc>
<doc id="254412" url="https://ml.wikipedia.org/wiki?curid=254412" title="ഡേവിഡ് ഹിൽബർട്ട്">
ഡേവിഡ് ഹിൽബർട്ട്

ഒരു ജർമൻ ഗണിതശാസ്ത്രജ്ഞനായിരുന്നു ഡേവിഡ് ഹിൽബർട്ട് (1862 ജനുവരി 23, 1943 ഫെബ്രുവരി 14). പത്തൊൻപതാം നൂറ്റാണ്ടിന്റെ അന്ത്യത്തിലും ഇരുപതാം നൂറ്റാണ്ടിന്റെ ആദ്യവർഷങ്ങളിലും ഏറ്റവും സ്വാധീനം ചെലുത്തിയ ഗണിതശാസ്ത്രജ്ഞന്മാരിലൊരാളായി അദ്ദേഹം കണക്കാക്കപ്പെടുന്നു. ബീജഗണിതത്തിലെ നിശ്ചര സിദ്ധാന്തം (invariant theory), ജ്യാമിതിയിലെ ഹിൽബർട്ടിന്റെ പ്രത്യക്ഷ പ്രമാണങ്ങൾ (Hilbert's axioms) തുടങ്ങി ഗണിതശാസ്ത്രത്തിന്റെ പല മേഖലകളിലും അടിസ്ഥാനപരമായ ആശയങ്ങൾ കണ്ടെത്തുകയും വിപുലീകരിക്കുകയും ചെയ്ത ശാസ്ത്രജ്ഞനാണ് ഡേവിഡ് ഹിൽബർട്ട്. ഹിൽബർട്ട് സ്പെയ്സ് തിയറിയുടെ ഉപജ്ഞാതാവും അദ്ദേഹമാണ്. 



</doc>
<doc id="254420" url="https://ml.wikipedia.org/wiki?curid=254420" title="ഓക്സിലോഫ്രിൻ">
ഓക്സിലോഫ്രിൻ

നിരോധിത മരുന്നുകളുടെ പട്ടികയിൽ പെടുത്തിയ ഒരു മരുന്നാണ് ഓക്സിലോഫ്രിൻ(മീതൈൽസൈനെഫ്രീൻ ഹൈഡ്രോക്സി എഫ്രീൻ ഓക്സിഎഫ്രീൻ methylsynephrine, 4-HMP). കുറഞ്ഞ രക്തസമ്മർദത്തിനുള്ള ചികിത്സക്ക് ഉപയോഗിക്കുന്ന ഈ മരുന്നിന് ശരീരത്തിൽ "അഡ്രിനാലിൻ" എന്ന ഹോർമോണിന്റെ ഉൽപ്പാദനം പെട്ടെന്ന് ഉയർത്താൻ കഴിയും. ഇതുവഴി ഹൃദയമിടിപ്പ്, രക്തത്തിലെ ഓക്സിജന്റെ അളവ് എന്നിവ വർധിക്കും. 
ഉയർന്ന കായികശേഷി ലഭിക്കുന്നതിനാൽയി കായികതാരങ്ങൾ ഇതുപയോഗിക്കുന്നതിനായി കണ്ടെത്തിയതിനെത്തുടർന്ന് വേൾഡ് ആൻഡ് ഡോപ്പിങ് ഏജൻസി (ഡബ്ല്യു.എ.ഡി.എ) ഇതിനെ നിരോധിത മരുന്നുകളുടെ പട്ടികയിൽ പെടുത്തിയിട്ടുണ്ട്. . ചില ആഹാരപദാർത്ഥങ്ങളിൽ അടങ്ങിയിരിക്കുന്ന ഒരു ഘടകമാണ് ഇത്.


</doc>
<doc id="254426" url="https://ml.wikipedia.org/wiki?curid=254426" title="സൂര്യശലഭം">
സൂര്യശലഭം

ഏഷ്യയിൽ കാണപ്പെടുന്ന ഒരു നീലിശലഭം ആണ് സൂര്യശലഭം അഥവാ ഇന്ത്യൻ സൺബീം.

ശ്രീലങ്ക , ജാവ, ഫിലിപ്പൈൻസ്, ഇന്ത്യൻ ഉപദ്വീപ് എന്നിവിടങ്ങളിൽ കാണപ്പെടുന്നു. 

ചിറകളവ് 40-48 മില്ലി മീറ്റർ . ആൺ-പെൺ ശലഭങ്ങൾക്ക് നിറവ്യത്യാസമുണ്ട് . ആൺ ശലഭങ്ങളുടെ ചിറകുകളുടെ ഉപരിതലം കടുത്ത ചുവപ്പോ, ചുവപ്പ് കലർന്ന ഓറഞ്ചു നിറമോ ആണ്. ചിറകടയ്ക്ക്മ്പോൾ തൂവെന്മയും കാണപ്പെടുന്നു. പെൺ ശലഭങ്ങൾ ക്ക് ചിറക് തുറക്കുമ്പോൾ മദ്ധ്യത്തിൽ വെള്ളനിറവും വീതിയുള്ള തവിട്ടുകരയും കാണാം.ചിറകടയ്ക്ക്മ്പോൾ മുഷിഞ്ഞ വെള്ളനിറമാണ്.


</doc>
<doc id="254429" url="https://ml.wikipedia.org/wiki?curid=254429" title="സൂരതിലെ യൂറോപ്യൻ ശവക്കല്ലറകൾ">
സൂരതിലെ യൂറോപ്യൻ ശവക്കല്ലറകൾ

ബ്രിട്ടീഷുകാ‌ർ, ഡച്ചുകാർ, അർമേനിയക്കാർ പോർച്ചുഗീസുകാർ തുടങ്ങി വിവിധ യൂറോ‌പ്യൻ രാജ്യക്കാരുടെ ശവക്കല്ലറകളും മൗസോളിയങ്ങളും ഗുജറാത്തിലെ സൂരത് എന്ന സ്ഥലത്തുണ്ട്. 1649-ലേതാണ് അറിയപ്പെടുന്ന ആദ്യത്തെ യൂറോപ്യൻ ശവക്കല്ലറ. 

1612-ൽ ഇന്ത്യയിൽ എത്തിച്ചേർന്ന ബ്രിട്ടീഷുകാർ 1614-ൽ തന്നെ സൂരതിൽ എത്തിയിരുന്നു. ബ്രിട്ടീഷുകാരനായ സർ തമർസോ അന്നത്തെ ഭരണാധികാരിയായിരുന്ന ജഹാംഗീറുമായി കൂടിക്കാഴ്ച്ച നടത്തുകയും, അതിലൂടെ ഈസ്റ്റ് ഇൻഡ്യാ കമ്പനിയുടെ വ്യാപാര ബന്ധം ആരംഭിക്കുകയും ചെയ്തു. 

പതിനേഴാം നൂറ്റാണ്ടിൽ ഡച്ചുകാരും പോർച്ചുഗീസുകാരും സൂറത്തിൽ പാണ്ടികശാലകൾ ആരംഭിച്ചു. ഒരേ സമയം വിവിധ രാജ്യങ്ങളുടെ നൂറോളം കപ്പലുകൾ സൂറത് തുറമുഖത്ത് നങ്കൂരമിട്ടു കിടക്കാറുള്ളതായി ഇംഗ്ലീഷ് ചരിത്രകാരനായ ഓവിങ്ടൻ 1689-ൽ രേഖപ്പെടുത്തിയിട്ടുണ്ട്< 1668-ൽ ഇംഗ്ലീഷ് ഈസ്റ്റ് ഇന്ത്യാ കമ്പനി ബോംബെയിലേക്ക് അതിന്റെ ആസ്ഥാനം മാറ്റി..

ഡച്ചുകാരും ബ്രിട്ടീഷുകാരും ഇന്ത്യയിലെ അവരുടെ മത്സരം മരണത്തിനുമപ്പുറത്തേയ്ക്ക് വലിച്ചുനീട്ടിയിരുന്നു. യൂറോപ്പിലെ സാധാരണ ശവക്കല്ലറകൾക്കുപകരം അവർ ഇന്ത്യയിൽ വലിയ ശവകുടീരങ്ങളാണ് പണിതീർത്തത്. ഇതിൽ ഇന്ത്യൻ വാസ്തുശില്പരീതിയുടെ വലിയ സ്വാധീനം കാണാം. ബ്രിട്ടീഷ് സെമിത്തേരിക്കും ഡച്ച് സെമിത്തേരിക്കും സമീപം സ്ഥിതിചെയ്യുന്നത് അർമേനിയൻ പള്ളിയാണ്. അർമേനിയക്കാരും പതിനാറാം നൂറ്റാണ്ടിൽ വ്യാപാരം നടത്തിയിരുന്നു. ഇവരുടെ ശവക്കല്ലറകൾക്ക് മുകളിൽ ബ്രിട്ടീഷുകാരുടെയും ഡച്ചുകാരുടെയും പോലെ കുടീരങ്ങൾ തീർത്തിട്ടില്ല. ഇവ സംരക്ഷിത സ്മാരകങ്ങളാണെങ്കിലും നാശത്തിന്റെ ലക്ഷണങ്ങൾ കാണപ്പെടുന്നുണ്ട്.



</doc>
<doc id="254431" url="https://ml.wikipedia.org/wiki?curid=254431" title="മീൻപിടുത്തം">
മീൻപിടുത്തം

മത്സ്യങ്ങളെ പിടികൂടുന്ന പ്രവൃത്തിയെയാണ് മത്സ്യബന്ധനം അഥവാ മീൻപിടുത്തം എന്ന് വിളിക്കുന്നത്. സാധാരണഗതിയിൽ സ്വതന്ത്രമായി കാണുന്ന മത്സ്യങ്ങളെയാണ് ഇപ്രകാരം പിടിക്കുന്നത്. കൈകൊണ്ട് തപ്പിപ്പിടിക്കുക, കുത്തിയെടുക്കുക, വലയിട്ടുപിടിക്കുക, ചൂണ്ടയിടൽ കെണിയിൽ പെടുത്തുക തുടങ്ങി ധാരാളം മത്സ്യബന്ധനരീതികളുണ്ട്.

മൊളസ്കുകൾ, സെഫാലോപോഡുകൾ, ക്രസ്റ്റേഷ്യനുകൾ, എഖൈനോഡേമുകൾ മുതലായ ജലജീവികളെ പിടികൂടുന്നതിനും മത്സ്യബന്ധം എന്ന് പറയാറുണ്ടെങ്കിലും കൃഷി ചെയ്യുന്ന മത്സ്യങ്ങളെ പിടിക്കുന്നത് മീൻപിടുത്തമാണെന്ന് പറയാറില്ല. തിമിംഗിലത്തെപ്പോലെയുള്ള കടൽ സസ്തനികളെ വേട്ടയാടുന്നതും മീൻപിടുത്തമല്ല.

ലോകത്തിൽ 3.8 കോടി മത്സ്യബന്ധനത്തൊഴിലാളികളും മത്സ്യക്കൃഷിക്കാരുമുണ്ട് എന്ന് എഫ്.എ.ഒ. കണക്കാക്കുന്നു. മത്സ്യബന്ധനവും മത്സ്യക്കൃഷിയും 50 കോടിപ്പേർക്ക് നേരിട്ടും അല്ലാതെയും തൊഴിൽ നൽകുന്നുണ്ട്. 2005-ലെ കണക്കനുസരിച്ച് പ്രതിശീർഷം 14.4 കിലോ മത്സ്യം വീതം മത്സ്യബന്ധനത്തിലൂടെ യും 7.4 കിലോഗ്രാം മത്സ്യക്കൃഷിയിലൂടെയും ലഭിക്കുന്നുണ്ട്. ഒരു വിനോദം എന്ന നിലയ്ക്കും മത്സ്യബന്ധനത്തിന് പ്രാധാന്യമുണ്ട്.

40,000 വർഷങ്ങൾക്കുമുൻപ് പ്രാചീനശിലായുഗത്തിൽ തന്നെ മത്സ്യബന്ധനം നിലവിലുണ്ടായിരുന്നു. തിയാൻ‌യുവാൻ മനുഷ്യന്റെ 40,000 വർഷം പഴക്കമുള്ള അസ്ഥി ഐസോട്ടോപ് പരിശോധനയ്ക്ക് വിധേയമാക്കിയതിൽ നിന്ന് വ്യക്തമായത് അയാൾ സ്ഥിരമായി ശുദ്ധജലമത്സ്യങ്ങൾ ഭക്ഷിച്ചിരുന്നു എന്നാണ്. പര്യവേഷണത്തിലൂടെ കണ്ടെത്തിയ കക്കത്തോടിന്റെ കൂനകൾ, മീൻ മുള്ളുകൾ ഗുഹാചിത്രങ്ങൾ എന്നിവ കടൽ മത്സ്യങ്ങൾക്ക് ഭക്ഷണത്തിലുണ്ടായിരുന്ന പ്രാധാന്യം ചൂണ്ടിക്കാട്ടുന്നു. 

പുരാതനകാലത്ത് നൈൽ നദിക്കരയിൽ ജീവിച്ചിരുന്നവർ അപ്പോൾ പിടിച്ച മത്സ്യങ്ങളെക്കൂടാതെ ഉണക്കിയ മത്സ്യങ്ങളും കഴിച്ചിരുന്നു. ഇന്ത്യയിൽ പാണ്ഡ്യന്മാർ ബി.സി. ഒന്നാം നൂറ്റാണ്ടിൽ തന്നെ മുത്ത് ശേഖരിച്ചിരുന്നു. തൂത്തുക്കുടിയിലെ ഇവരുടെ തുറമുഖം കടലിൽ മുങ്ങി മുത്ത് ശേഖരിക്കുന്നതിന് പ്രശസ്തമായിരുന്നു. കടൽ മത്സ്യങ്ങൾ ഗ്രീക്ക് സംസ്കാരത്തിന്റെയും പ്രധാന ഭാഗമായിരുന്നു. കലയിൽ മത്സ്യബന്ധനം അധികം പ്രത്യക്ഷപ്പെടാത്തത് ഈ മേഖലയുടെ സാമൂഹിക സ്ഥിതി താഴ്ന്നതായിരുന്നു എന്ന് സൂചിപ്പിക്കുന്നു. റോമിലെ മത്സ്യബന്ധനം സംബന്ധിച്ച മൊസൈക്കുകൾ ലഭ്യമാണ്. പെറുവിലെ മോച്ചെ ജനത മൺ പാത്രങ്ങളിൽ മീൻപിടുത്തക്കാരെ ചിത്രീകരിച്ചിരുന്നു.

മീനിനെ തപ്പിപ്പിടിക്കുക, കുന്തം കൊണ്ട് കുത്തുക, വലയ്ക്കകത്താക്കുക, ചൂണ്ടയിടുക കുടുക്കിൽ പെടുത്തുക എന്നിങ്ങനെ പല തരം മത്സ്യബന്ധനരീതികളുണ്ട്. മീനുകളുടെ സ്വഭാവവും കൂട്ടത്തോടെയുള്ള ദേശാടനവും, തീറ്റതേടലും ആവാസവ്യവസ്ഥയും അനുസരിച്ച് മത്സ്യബന്ധനരീതികളിൽ മാറ്റങ്ങൾ വേണ്ടിവരും. 

കടലിലും തടാകങ്ങളിലും പുഴകളിലും മറ്റും മീൻ പിടിക്കാൻ പലതരം നൗകകൾ ഉപയോഗിക്കുന്നുണ്ട്. എഫ്.എ.ഒ.യുടെ കണക്കനുസരിച്ച് 2004-ൽ വ്യാവസായിക മത്സ്യബന്ധനത്തിനുപയോഗിക്കുന്ന 40 ലക്ഷം മത്സ്യബന്ധനബോട്ടുകളുണ്ടായിരുന്നു.

പരമ്പരാഗത മാർഗ്ഗങ്ങളിലൂടെ നടത്തുന്ന മത്സ്യബന്ധനം ധാരാളം മനുഷ്യർ ഇപ്പോഴും പിന്തുടരുന്നുണ്ട്.

കേരളത്തിൽ നദികൾ, കുളങ്ങൾ, തടാകങ്ങൾ എന്നിവിടങ്ങളിൽ നിന്നും മത്സ്യബന്ധനത്തിന് പലതരം രീതികൾ ഉപയോഗിച്ചു വരുന്നു.

മീൻ പിടിക്കുന്നതോ, വളർത്തുന്നതോ, മത്സ്യസംസ്കരണം നടത്തുന്നതോ, മത്സ്യം സൂക്ഷിച്ചുവയ്ക്കുന്നതോ, ഒരിടത്തുനിന്ന് മറ്റൊരിടത്തേയ്ക്ക് കൊണ്ടുപോകുന്നതോ വിൽക്കുന്നതോ വ്യാവസായികാടിസ്ഥാനത്തിൽ നടത്താവുന്നതാണ്. ഇതിൽ പരമ്പരാഗത മത്സ്യബന്ധനവും വിനോദത്തിനായുള്ള മത്സ്യബന്ധനവും ഉൾപ്പെടും. മനുഷ്യർക്ക് ഭക്ഷണത്തിനെന്നതുകൂടാതെ മറ്റു വ്യവസായങ്ങൾക്കും മത്സ്യങ്ങൾ ഉപയോഗപ്പെടാറുണ്ട്.

വ്യാവസായികാടിസ്ഥാനത്തിൽ കുളങ്ങളിലും മറ്റും മത്സ്യം കൃഷി ചെയ്യുന്നതിനെയാണ് മത്സ്യക്കൃഷി എന്ന് വിളിക്കുന്നത്. മീൻ കുഞ്ഞുങ്ങളെ വളർത്തിയെടുക്കുന്ന സ്ഥലത്തെ മത്സ്യ ഹാച്ചറി എന്നാണ് വിളിക്കുന്നത്. 

മത്സ്യവും മത്സ്യങ്ങളിൽ നിന്ന് ഉത്പാദിപ്പിക്കുന്ന വസ്തുക്കളും ലോകമാസകലം ഭക്ഷണത്തിനുപയോഗിക്കുന്നുണ്ട്. കടലിൽ നിന്ന് ലഭിക്കുന്ന ഭക്ഷണങ്ങളും മത്സ്യങ്ങളുമാണ് ലോകത്തിലെ ഏറ്റവും മികച്ച മാംസ്യ സ്രോതസ്സുകൾ. ലോകത്ത് ഭക്ഷിക്കുന്ന ജന്തുജന്യ പ്രോട്ടീന്റെ 14–16 ശതമാനം മത്സ്യബന്ധനത്തിലൂടെ ലഭിക്കുന്നതാണ്. 

തുകൽ, പിഗ്മെന്റുകൾ, തുടങ്ങി ഭക്ഷണത്തിനല്ലാതെയുള്ള പല ആവശ്യങ്ങൾക്കും മത്സ്യങ്ങൾ ഉപയോഗിക്കപ്പെടുന്നുണ്ട്. ഗവേഷണങ്ങൾക്കും അക്വേറിയത്തിൽ ഉപയോഗിക്കാനായും മീൻ പിടിക്കുന്നവരുണ്ട്. 

മത്സ്യസമ്പത്തിനെ സംരക്ഷിക്കാൻ മത്സ്യബന്ധനം നിയന്ത്രിതമായും ശാസ്ത്രീയമായും നടത്തേണ്ടതുണ്ട്. ആധുനിക കാലത്ത് സർക്കാർ നിയന്ത്രിക്കുന്നതായ ചട്ടങ്ങളാണ് മത്സ്യബന്ധനത്തെ നിയന്ത്രിക്കുന്നത്. 

മത്സ്യബന്ധനമേഖലയെ നിയന്ത്രിക്കുന്നതും മനസ്സിലാക്കുന്ന‌തും സംബന്ധിച്ചുള്ള ശാസ്ത്രമേഖലയെ ഫിഷറീസ് സയൻസ് എന്നാണ് വിളിക്കുന്നത്.

അമിതമായ മത്സ്യബന്ധനം, അബദ്ധത്തിൽ പിടികൂടുന്ന മത്സ്യങ്ങൾ, സമുദ്രമലിനീകരണം, മത്സ്യബന്ധനത്തിന്റെ പാരിസ്ഥിതിക പ്രത്യാഘാതങ്ങൾ, കാലാവസ്ഥാവ്യതിയാനം മത്സ്യക്കൃഷി തുടങ്ങിയവയെല്ലാം മത്സ്യസമ്പത്തിന്റെ ഭാവിയെ ബാധിക്കുന്നു.





</doc>
<doc id="254442" url="https://ml.wikipedia.org/wiki?curid=254442" title="മൈഗുരുഡ്">
മൈഗുരുഡ്

മലപ്പുറം ജില്ലയിലെ ഇരുമ്പുഴി, എടപ്പാൾ എന്നിവിടങ്ങളിൽ രൂപപ്പെട്ടതും അവിടെ നിലനിന്നിരുന്നതുമായ ഒരു ഗൂഢഭാഷയാണ് മൈഗുരുഡ്. മാപ്പിള ലഹള നടന്നപ്പോൾ ജനങ്ങൾ ഉപയോഗിച്ചിരുന്നതായിരുന്നു ഇതെന്ന് കരുതപ്പെടുന്നു. മാപ്പിള ലഹളയിൽ പങ്കെടുത്തവരെ ജയിലിൽ അടച്ചപ്പോൾ മലയാളികളായ ജയിൽ വാർഡൻമാർ കേൾക്കാതിരിക്കാൻ തടവുകാർ കണ്ടെത്തിയ ഭാഷയാണ് മൈഗുരുഡ്. പ്രധാനമായും ബീഡി തൊഴിലാളികളാണ് ഉപയോഗിച്ചിരുന്നതെന്ന് പറയപ്പെടുന്നു.

"മൊഴി കുരുട്" എന്ന് ഉപയോഗിച്ച് പിന്നീട് ലോപിച്ച് പിന്നീട് മൈഗുരുഡ് എന്ന് ഉച്ചാരണം നിലവിൽ വന്നു എന്നാണ് ഇതിന്റെ പേരിന്റെ ഉല്പത്തിയെ സംബന്ധിച്ചു നില നിൽക്കുന്ന ഒരു വിലയിരുത്തൽ.

മൈഗുരുഡിൽ സ്വരാക്ഷരങ്ങളായ അ, ആ, ഇ, ഈ എന്നിവക്ക് യഥാക്രമം സ, സാ, സി, സീ എന്നിങ്ങനെ അം, അഃ വരെ ഉപയോഗിക്കുന്നു. സ, സാ, സി, സീ എന്നിവയെ അ, ആ, ഇ, ഈ എന്നും മാറി ഉപയോഗിക്കുന്നു. 

വ്യഞ്ജനാക്ഷരങ്ങൾ ഒന്നിന് പകരം മറ്റൊന്ന് എന്ന നിലയിൽ ഉപയോഗിക്കുന്നു. ഇത് മനസ്സിലാക്കാനായി ഒരു ശ്ലോകമുണ്ട് 

ഇതിന് സ്വന്തമായി ലിപിയും സങ്കീർണ്ണമായ വ്യാകരണ നിയമങ്ങളും ഇല്ല.

ഇത് മൈഗുരുഡ് ഭാഷയിലുള്ള ചില സംഭാഷണ രീതികളാണ്. 


</doc>
<doc id="254449" url="https://ml.wikipedia.org/wiki?curid=254449" title="ഭാഗ്യമുദ്ര">
ഭാഗ്യമുദ്ര

പഴനി ഫിലിംസിനുവേണ്ടി ഫിലിം സെന്റർ, വീനസ്, ഗോൾഡൻ എന്നീ സ്റ്റുഡിയോകളിൽ വച്ച് പി. രാമസ്വാമി നിർമിച്ച മലയാളചലച്ചിത്രമാണ് ഭാഗ്യമുദ്ര. തിരുമേനി പിക്ചേഴ്സിനു വിതരാണാവകാശം ഉണ്ടായിരുന്ന ഈ ചിത്രം 1967 ജൂലൈ 21-ന് കേരളത്തിൽ പ്രദർശനം തുടങ്ങി.






</doc>
<doc id="254453" url="https://ml.wikipedia.org/wiki?curid=254453" title="പാളയം (കോഴിക്കോട്)">
പാളയം (കോഴിക്കോട്)

കോഴിക്കോട്ടെ പ്രധാന കച്ചവട കേന്ദ്രങ്ങളിൽ ഒന്നാണ് പാളയം . പാളയം പച്ചക്കറി മാർക്കറ്റ്‌ , പാളയം ബസ്സ്റ്റാൻഡ് എന്നിവ ഇവിടെ സ്ഥിതി ചെയ്യുന്നു.

മുൻപ്പ് കോഴിക്കോട്ടുനിന്ന് സംസ്ഥാനത്തിന്റെ പല ഭാഗങ്ങളിലേക്ക് സ്വകാര്യബസ് സർവീസ് പാളയത് നിന്നായിരുന്നു. ഇപ്പോൾ പാളയം ബസ്സ്റ്റാൻഡിൽ നിന്നും കുന്ദമംഗലം, മാവൂർ, തിരുവമ്പാടി, താമരശ്ശേരി, മുക്കം തുടങ്ങിയ ജില്ലയുടെ ഉള്ളിൽ ഉള്ള സ്ഥലങ്ങളിലേക്കാണ് ബസ് സർവീസ് ഉള്ളത്. നിലവിൽ അമ്പത്ത് ബസ്സുകൾക്ക് ഒരേസമയം നിർത്തിയിടാൻ ഉള്ള സൗകര്യമുണ്ട് ഇവിടെ. പാളയം ബസ്സ്റ്റാൻഡ് നിലവിൽ വന്നിട്ട് 2013 ജനവരി 26ന് അമ്പത് വർഷമായി.


</doc>
<doc id="254458" url="https://ml.wikipedia.org/wiki?curid=254458" title="മത്സ്യബന്ധനത്തൊഴിലാളി">
മത്സ്യബന്ധനത്തൊഴിലാളി

ഒരു ജലസഞ്ചയത്തിൽ നിന്ന് മീനുകളെയോ മറ്റ് ജലജീവികളെയോ പിടിക്കുകയോ കക്ക ശേഖരിക്കുകയോ ചെയ്യുന്ന വ്യക്തിയെയാണ് മീൻപിടുത്തക്കാരൻ എന്ന് വിളിക്കുന്നത്. ഇത് സ്ത്രീയാണെങ്കിൽ മീൻപിടുത്തക്കാരി എന്നു വിളിക്കാം. മത്സ്യബന്ധനത്തൊഴിലാളി എന്ന പദവും ഉപയോഗിക്കാറുണ്ട്.

40,000 വർഷങ്ങൾക്കുമുൻപ് പ്രാചീനശിലായുഗത്തിൽ തന്നെ മത്സ്യബന്ധനം നിലവിലുണ്ടായിരുന്നു. തിയാൻ‌യുവാൻ മനുഷ്യന്റെ 40,000 വർഷം പഴക്കമുള്ള അസ്ഥി ഐസോട്ടോപ് പരിശോധനയ്ക്ക് വിധേയമാക്കിയതിൽ നിന്ന് വ്യക്തമായത് അയാൾ സ്ഥിരമായി ശുദ്ധജലമത്സ്യങ്ങൾ ഭക്ഷിച്ചിരുന്നു എന്നാണ്. പര്യവേഷണത്തിലൂടെ കണ്ടെത്തിയ കക്കത്തോടിന്റെ കൂനകൾ, മീൻ മുള്ളുകൾ ഗുഹാചിത്രങ്ങൾ എന്നിവ കടൽ മത്സ്യങ്ങൾക്ക് ഭക്ഷണത്തിലുണ്ടായിരുന്ന പ്രാധാന്യം ചൂണ്ടിക്കാട്ടുന്നു. 

പുരാതനകാലത്ത് നൈൽ നദിക്കരയിൽ ജീവിച്ചിരുന്നവർ അപ്പോൾ പിടിച്ച മത്സ്യങ്ങളെക്കൂടാതെ ഉണക്കിയ മത്സ്യങ്ങളും കഴിച്ചിരുന്നു. ഇന്ത്യയിൽ പാണ്ഡ്യന്മാർ ബി.സി. ഒന്നാം നൂറ്റാണ്ടിൽ തന്നെ മുത്ത് ശേഖരിച്ചിരുന്നു. തൂത്തുക്കുടിയിലെ ഇവരുടെ തുറമുഖം കടലിൽ മുങ്ങി മുത്ത് ശേഖരിക്കുന്നതിന് പ്രശസ്തമായിരുന്നു. കടൽ മത്സ്യങ്ങൾ ഗ്രീക്ക് സംസ്കാരത്തിന്റെയും പ്രധാന ഭാഗമായിരുന്നു. കലയിൽ മത്സ്യബന്ധനം അധികം പ്രത്യക്ഷപ്പെടാത്തത് ഈ മേഖലയുടെ സാമൂഹിക സ്ഥിതി താഴ്ന്നതായിരുന്നു എന്ന് സൂചിപ്പിക്കുന്നു. റോമിലെ മത്സ്യബന്ധനം സംബന്ധിച്ച മൊസൈക്കുകൾ ലഭ്യമാണ്. പെറുവിലെ മോച്ചെ ജനത മൺ പാത്രങ്ങളിൽ മീൻപിടുത്തക്കാരെ ചിത്രീകരിച്ചിരുന്നു.

എഫ്.എ.ഒ.യുടെ കണക്കനുസരിച്ച് 3.8 കോടി മത്സ്യത്തൊഴിലാളികളോ മത്സ്യക്കൃഷിക്കാരോ ആണ് 2002-ൽ ഉണ്ടായിരുന്നത്. 1970-ലെ സംഖ്യയുടെ മുന്നിരട്ടിയാണിത്. ഇതിൽ 74% പേർ മീൻ പിടുത്തത്തിലും 26% പേർ മത്സ്യക്കൃഷിയിലുമാണ് ഏർപ്പെട്ടിരുന്നത്.

ആഹ്ലാദത്തിനോ മത്സരത്തിനോ മത്സ്യബന്ധനം നടത്താറുണ്ട്. ചൂണ്ട ഉപയോഗിച്ചാണ് സാധാരണഗതിയിൽ വിനോദത്തിനായി മത്സ്യബന്ധനം നട‌ത്തുന്നത്. 

മത്സ്യബന്ധനം വളരെ അപകടം പിടിച്ച തൊഴിലാണ്. 1992-നും 1999-നും ഇടയിൽ അമേരിക്കയിലെ fishing vesselമത്സ്യബന്ധനനൗകകളിൽ ഒരുവർഷം ശരാശരി 78 ആൾക്കാർ മരണമടഞ്ഞിരുന്നു. അപകടത്തിനുള്ള പ്രധാന കാരണങ്ങൾ:
സുരക്ഷ വർദ്ധിപ്പിക്കാനുള്ള പല ശ്രമങ്ങളും മത്സ്യബന്ധനത്തൊഴിലാളികളുടെ എതിർപ്പുമൂലം പരാജയപ്പെടാറുണ്ട്.




</doc>
<doc id="254469" url="https://ml.wikipedia.org/wiki?curid=254469" title="മത്സ്യബന്ധനഗ്രാമം">
മത്സ്യബന്ധനഗ്രാമം

മീൻ പിടിക്കുന്ന സ്ഥലങ്ങൾക്കടുത്തായി സ്ഥിതിചെയ്യുന്നതും പ്രധാനമായി മത്സ്യബന്ധനത്തെ ആശ്രയിച്ച് ഉപജീവനം നടത്തുന്നതുമായ ജനങ്ങൾ അധിവസിക്കുന്ന ഗ്രാമത്തെയാണ് മത്സ്യബന്ധനഗ്രാമം എന്നുവിളിക്കുന്നത്. കടലിനടുത്തായാണ് ഇത്തരം ഗ്രാമങ്ങൾ സാധാരണ കാണുന്നത്. വലിയ തടാകങ്ങൾക്കടുത്തും ഇത്തരം ഗ്രാമങ്ങളുണ്ടാകാറുണ്ട്. 356,000 കിലോമീറ്റർ വരുന്ന ലോകത്തെ കടൽത്തീരത്ത് ഇത്തരം ധാരാളം ഗ്രാമങ്ങളുണ്ട്. ആധുനികശിലായുഗം മുതൽ ഇത്തരം ഗ്രാമങ്ങൾ നിലവിലുണ്ടായിരുന്നു. മിക്ക ഗ്രാമങ്ങ‌ളും പരമ്പരാഗത രീതികളാണ് മത്സ്യബന്ധനത്തിന് ഉപയോഗിക്കുന്നത്. 





</doc>
<doc id="254472" url="https://ml.wikipedia.org/wiki?curid=254472" title="നാഗമീസ്">
നാഗമീസ്

ഉത്തരപൂർവേന്ത്യയിലെ നാഗലാൻഡിൽ നാഗസമൂഹങ്ങൾ പൊതുവിൽ ഉപയോഗിക്കുന്ന ബന്ധഭാഷയാണ് നാഗമീസ്. അവിടെ സ്വതവേയുള്ള മുപ്പതിലേറെ ഭാഷകൾ സംസ്ഥാനത്തൊട്ടാകെയുള്ള ഉപയോഗത്തിന് അപര്യാപ്തമാം വിധം പരസ്പരം മനസ്സിലാകാത്തതാണ്. അതുകൊണ്ടാണ് ഈ ഗോത്രഭാഷകളിലേയും അസ്സാമീസ്, ഹിന്ദി, ഇംഗ്ലീഷ് തുടങ്ങിയ ഭാഷകളിലെയും പദങ്ങൾ ചേർന്ന് നാഗമീസ് എന്ന സങ്കരഭാഷ രൂപം കൊണ്ടത്. ഇതെഴുതാനുപയോഗിക്കുന്നത് റോമൻ ലിപികളാണ്. 

എന്നാൽ നാഗാലൻഡിലെ ഔദ്യോഗികഭാഷയും പഠനമാദ്ധ്യമവും ഇംഗ്ലീഷാണ്. 

<references>


</doc>
<doc id="254474" url="https://ml.wikipedia.org/wiki?curid=254474" title="ബ്രാഹ്മണിക്കുരുടി">
ബ്രാഹ്മണിക്കുരുടി

പാമ്പുവർഗ്ഗത്തിലെ വളരെ ഒരു ചെറിയ ഇനമാണ് ബ്രാഹ്മണിക്കുരുടി. അഞ്ച് മുതൽ ഇരുപത് വരെ സെ.മീ നീളം വക്കുന്ന ഇവ കോഴിപ്പാമ്പ്, കുരുടൻ പാമ്പ്, കോലിപ്പാമ്പ് എന്നൊക്കെ അറിയപ്പെടുന്നു. ഇംഗ്ലീഷിൽ ഫ്ലവർ പോട് സ്നേക് എന്നും പറയുന്ന ഇവയുടെ ശാസ്ത്രനാമം റാംഫോടൈപ്ലോപ്സ് ബ്രഹ്മിണസ് എന്നാണ്. ചില പ്രദേശങ്ങളിൽ ഇതിനെ തൊട്ടാരട്ടി എന്നും പറഞ്ഞിരുന്നു.
ഉപദ്രവിക്കപ്പെട്ടാൽ ഈ ഉരഗം ശരീരത്തിൽനിന്ന് റേഡിയം പോലെ തിളക്കവും രൂക്ഷഗന്ധവുമുള്ള ഒരു ദ്രാവകം സ്രവിപ്പിക്കുന്നു. ആക്രമണകാരികളെ പേടിപ്പിച്ചോടിക്കാനാണ് ഇത് ഉപയോഗപ്പെടുന്നത്. ഈ ജീവി ഇഴഞ്ഞുപോയ മാർഗങ്ങളിലും ചിലപ്പോൾ ഈ തിളക്കം കാണാം.

ഈ ജീവിവർഗ്ഗത്തിൽ ആൺപാമ്പുകളില്ല. പ്രജനനം പാർഥിനൊജെനെസിസ് അഥവാ അനിഷേകജനനം വഴിയാണ്. ഇണചേരൽ കൂടാതെതന്നെ പെൺപാമ്പുകളുടെ വയറ്റിൽ ഓരോ തവണയും പത്തു മുതൽ മുപ്പതുവരെ മുട്ടകൾ രൂപം കൊള്ളുന്നു. മുട്ടകൾ വിരിയുമ്പോൾ കുഞ്ഞുങ്ങൾക്ക് 50 മുത 60 വരെ മി. മീ. നീളം കാണും. എല്ലാം പെൺകുഞ്ഞുങ്ങൾ തന്നെ ആയിരിക്കും. ഇവയുടെ പ്രിയഭക്ഷണം ഉറുമ്പിന്റേയും ചിതലിന്റേയും മറ്റും മുട്ടകളും ലാർവ്വകളുമാണ്. 

വിഷമില്ലാത്ത ഈ ചെറുപാമ്പ് മനുഷ്യർക്ക് യാതൊരു പ്രശ്നവും ഉണ്ടാക്കുന്നില്ല

<references>


</doc>
<doc id="254485" url="https://ml.wikipedia.org/wiki?curid=254485" title="ചെകുത്താന്റെ കോട്ട">
ചെകുത്താന്റെ കോട്ട

സംവിധായക നിർമാതായ എം.എ. നേശൻ സതീഷ് ഫിലിംസിന്റെ ബാനറിൽ ന്യൂട്രോൺ, പ്രകാശ് എന്നീ സ്റ്റുഡിയോകളിൽ നിർമിച്ച മലയാളചലച്ചിത്രമാണ് ചെകുത്തന്റെ കോട്ട. ജിയോ പിക്ചേഴ്സിന്റെ വിതരണത്തിൽ 1967 ഡിസംബർ 7-ന് ഈ ചിത്രം കേരളത്തിൽ പ്രദർശനം തുടങ്ങി. ഈ ചിതത്തിന്റെ സംവിധായക നിർമാതാവായ എം.എ. നേശൻ പ്രശസ്തനടൻ സത്യന്റെ സഹോദരനാണ്. 

വനമധ്യത്തിൽ ബംഗ്ലാവിൽ താമസിച്ച് നാട്ടിൽ കൊള്ളയും കൊലയും നടത്തുന്ന സംഘത്തെ യമുന എന്ന കഥാപാത്രത്തിന്റെ നേതൃത്ത്വത്തിൽ കണ്ടു പിടിക്കുന്നതാണ് ഇതിലെ കഥാസംഗ്രഹം.






</doc>
<doc id="254487" url="https://ml.wikipedia.org/wiki?curid=254487" title="എ. കന്യാകുമാരി">
എ. കന്യാകുമാരി

കർണ്ണാടക സംഗീതത്തിലെ ഒരു വയലിൻ വാദകയാണ് കുമാരി .എ.കന്യാകുമാരി (A. Kanyakumari). ആന്ധ്രാപ്രദേശിലെ വിജയനഗരം എന്നസ്ഥലത്താണ് കന്യാകുമാരി ജനിച്ചത്. വിജേശ്വരറാവു, എം.ചന്ദ്രശേഖരൻ എന്നിവരുടെ കീഴിൽ പരിശീലനം നേടിയ കന്യാകുമാരി സംഗീതജ്ഞയായ എം.എൽ.വസന്തകുമാരിയോടോപ്പം 19 വർഷത്തോളം കച്ചേരികളിൽ വയലിനിൽ അകമ്പടി സേവിച്ചിട്ടുണ്ട്. 
2016 -ലെ മദ്രാസ് മ്യൂസിക് അകാദമിയുടെ സംഗീത കലാനിധി അവാർഡ് എ കന്യാകുമാരിക്കാണു ലഭിച്ചത്. വയലിൻ വാദനത്തിൽ ഈ സമ്മാനം ലഭിക്കുന്ന ആദ്യത്തെ വനിതയാണ് കന്യാകുമാരി.
മറ്റു സമാനങ്ങൾ

akanyakumari.com


</doc>
<doc id="254488" url="https://ml.wikipedia.org/wiki?curid=254488" title="വാഴക്കുളം ഫൊറോന പള്ളി">
വാഴക്കുളം ഫൊറോന പള്ളി

എറണാകുളം ജില്ലയിലെ വാഴക്കുളത്ത് സ്ഥിതി ചെയ്യുന്ന ക്രൈസ്തവ ദേവാലയമാണ് വാഴക്കുളം ഫൊറോന പള്ളി (Vazhakulam Forane Church) അഥവ സെന്റ് ജോർജ് ഫൊറോന പള്ളി (St: George Forane Church). പൗരസ്ത്യ കത്തോലിക്ക വിഭാഗത്തിലെ സീറോ മലബാർ കത്തോലിക്ക സഭയുടെ ഭാഗമാണ് ഈ പള്ളി. വിശുദ്ധ ഗീവർഗീസിന്റെ (ജോർജ്) നാമധേയത്തിലാണ് പള്ളി സ്ഥാപിച്ചിരിക്കുന്നത്. 

കോതമംഗലം രൂപതയുടെ കീഴിലാണ് വാഴക്കുളം ഫൊറോന പള്ളി.

വാഴക്കുളം ഫൊറോന പള്ളിയുടെ കീഴിൽ ഈ പള്ളിയടക്കം 9 ഇടവക പള്ളികളുണ്ട്.



</doc>
<doc id="254500" url="https://ml.wikipedia.org/wiki?curid=254500" title="ഒൻപതാം കേരളനിയമസഭ">
ഒൻപതാം കേരളനിയമസഭ

1991 ജൂൺ 12 നു നടന്ന തെരഞ്ഞെടുപ്പിൽ ആകെ 809 സ്ഥാനാർത്ഥികളാണ് മത്സരിച്ചത്.92 സീറ്റുകൾ നേടി ഐക്യജനാധിപത്യമുന്നണി അധികാരത്തിൽ വരികയുണ്ടായി.ഇടതുപക്ഷ ജനാധിപത്യമുന്നണി 48 സീറ്റിൽ വിജയിച്ചു. 

ഒൻപതാം കേരള നിയമസഭ ജൂൺ 21നു രൂപം കൊള്ളുകയും,അന്നേ ദിവസം കോൺഗ്രസ്സിലെ കെ.കരുണാകരന്റെ നേതൃത്വത്തിലുള്ള മന്ത്രിസഭ അധികാരമേറ്റു.

1991 മുതൽ 1996 വരെയായിരുന്നു കാലാവധി.



</doc>
<doc id="254502" url="https://ml.wikipedia.org/wiki?curid=254502" title="പത്താം കേരളനിയമസഭ">
പത്താം കേരളനിയമസഭ

1996 ഏപ്രിൽ 27 നു നടന്ന തെരഞ്ഞെടുപ്പിൽ സി.പി.ഐ(എം)ന്റെ നേതൃത്വത്തിലുള്ള ഇടതുപക്ഷ ജനാധിപത്യമുന്നണി 80 സീറ്റുകൾ നേടി അധികാരത്തിൽ വരികയുണ്ടായി. 

ഇ.കെ.നായനാരുടെ നേതൃത്വത്തിലുള്ള മന്ത്രിസഭ മെയ് 20 നു സത്യപ്രതിജ്ഞ ചെയ്തു അധികാരമേറ്റു..
1996 മുതൽ 2001 വരെയായിരുന്നു പത്താം നിയമസഭയുടെ കാലാവധി.



</doc>
<doc id="254504" url="https://ml.wikipedia.org/wiki?curid=254504" title="സത്പുര പർവതനിര">
സത്പുര പർവതനിര

ഇന്ത്യയുടെ മദ്ധ്യത്തിലുള്ള പർവതനിരയാണ് സത്പുര പർവതനിര . ഗുജറാത്ത്, ഛത്തീസ്‌ഗഢ്, മദ്ധ്യപ്രദേശ്, മഹാരാഷ്ട്ര എന്നീ സംസ്ഥാനങ്ങളിലായി സ്ഥിതിചെയ്യുന്നു. ഇതിനു സമാന്തരമായാണ്‌ വിന്ധ്യ പർ‌വതനിരകൾ നിലകൊള്ളുന്നത്.

തപ്തി നദി ഈ പർവതനിരയുടെ മദ്ധ്യ-കിഴക്കൻ ഭാഗത്തായാണ് ഉൽഭവിക്കുന്നത്. സത്പുര ദേശീയോദ്യാനം, ഗുഗമൽ ദേശീയോദ്യാനം തുടങ്ങി പല ദേശീയോദ്യാനങ്ങളും സത്പുര പർവതനിരകളിൽപ്പെടുന്നു.


</doc>
<doc id="254509" url="https://ml.wikipedia.org/wiki?curid=254509" title="പതിനൊന്നാം കേരളനിയമസഭ">
പതിനൊന്നാം കേരളനിയമസഭ

2001 മെയ് 10നു നടന്ന തെരഞ്ഞെടുപ്പിലൂടെയാണ് കേരളത്തിലെ പതിനൊന്നാം നിയമസഭ രൂപീകരിക്കപ്പെട്ടത്. ആകെ 676 സ്ഥാനാർത്ഥികളാണ് അന്ന് മത്സര രംഗത്തുണ്ടായിരുന്നത്. ഫലപ്രഖ്യാപനത്തെതുടർന്ന് മേയ് 16ന് പതിനൊന്നാം കേരള നിയമസഭ രൂപം കൊള്ളുകയും, അന്നേ ദിവസം കോൺഗ്രസ്സിലെ എ.കെ.ആന്റണിയുടെ നേതൃത്വത്തിലുള്ള ഐക്യ ജനാധിപത്യ മുന്നണി മന്ത്രിസഭ അധികാരമേൽക്കുകയും ചെയ്തു. ലോകസഭാ തെരഞ്ഞെടുപ്പിലെ ഐക്യജനാധിപത്യമുന്നണിയുടെ ദയനീയ പരാജയത്തെത്തുടർന്നു 2004 ഓഗസ്റ്റ് 28നു ആന്റണി രാജി വയ്ക്കുകയും ഓഗസ്റ്റ് 31നു ഉമ്മൻചാണ്ടി മുഖ്യമന്ത്രിയായി സ്ഥാനമേൽക്കുകയും ചെയ്തു. 2001 മുതൽ 2006 വരെയായിരുന്നു പതിനൊന്നാം നിയമസഭയുടെ കാലാവധി.

99 യു.ഡി.എഫ്. അംഗങ്ങളും 40 എൽ.ഡി.എഫ്. അംഗങ്ങളും ഒരു സ്വതന്ത്രനുമടക്കം ആകെ 140 അംഗങ്ങളാണ് പതിനൊന്നാം നിയമസഭയിലേക്ക് തെരഞ്ഞെടുക്കപ്പെട്ടത്. 

പതിനൊന്നാം കേരള നിയമസഭയിൽ രണ്ടു മന്ത്രിസഭകൾ ഉണ്ടായിരുന്നു. 2001 മേയ് 17നു സത്യപ്രതിജ്ഞ ചെയ്ത് അധികാരമേറ്റ എ.കെ.ആന്റണിയുടെ നേതൃത്വത്തിലുള്ള മന്ത്രിസഭ 2004 ആഗസ്റ്റ് 28നു അധികാരമൊഴിഞ്ഞതിനെ തുടർന്ന് 2004 ഓഗസ്റ്റ് 31നു ഉമ്മൻചാണ്ടിയുടെ നേതൃത്വത്തിൽ പുതിയ മന്ത്രിസഭ അധികാരത്തിലെത്തി.

17.5.2001ൽ ചുമതലയേറ്റു; 28.8.2004ൽ രാജിവച്ചു.
31.8.2004ൽ അധികാരമേറ്റു; 12.05.2006ൽ കാലാവധി അവസാനിച്ചു.



</doc>
<doc id="254547" url="https://ml.wikipedia.org/wiki?curid=254547" title="സൽഭരണം">
സൽഭരണം

അന്താരാഷ്ട്ര വികസനം സംബന്ധിച്ച കൃതികളിലും ലേഖനങ്ങളിലും ഉപയോഗിക്കുന്നതും ശരിയായി നിർവചിക്കാൻ പ്രയാസമുള്ളതുമായ ഒരു പ്രയോഗമാണ് സ‌ൽഭരണം (ഗുഡ് ഗവേണൻസ്). പൊതു സ്ഥാപന‌ങ്ങളുടെ നടത്തിപ്പ്, പൊതുസ്വത്തിന്റെ മേൽനോട്ടം എന്നിവ നന്നായി നടക്കുക എന്നതാണ് ഈ പ്രയോഗം കൊണ്ടുദ്ദേശിക്കുന്നത്. "തീരുമാനങ്ങളെടുക്കുന്ന പ്രക്രീയയെയും അവ നടപ്പിലാക്കുകയോ നടപ്പിലാക്കാതിരിക്കുകയോ ചെയ്യൂന്ന പ്രക്രീയയെയുമാണ് " ഭരണം എന്ന പദം കൊണ്ടുദ്ദേശിക്കുന്നത് . "ഭരണം" എന്ന വാക്ക് കോർപ്പറേറ്റുക‌ൾക്കും പ്രാദേശിക, ദേശീയ, അന്തർദ്ദേശീയ തലത്തിലുള്ള സ്ഥാപനങ്ങൾക്കും ബാധകമാണ്. 

ഫലപ്രദമല്ലാത്ത സാമ്പത്തികവ്യവസ്ഥകളെയും രാഷ്ട്രീയ വ്യവസ്ഥകളെയും ഫലപ്രദമായവയോട് തട്ടിച്ചുനോക്കാനുള്ള ഒരു മാതൃക എന്ന നിലയിലാണ് "സൽഭരണം" എന്ന ആശയം കൂടുതലും ഉപയോഗിക്കുന്നത്. പൊതുജനങ്ങളുടെ ആവശ്യങ്ങൾ (ചില പ്രത്യേക വിഭാഗങ്ങളുടേതല്ല) നടപ്പിലാക്കാനുള്ള ഭരണകൂടത്തിന്റെ ഉത്തരവാദിത്തമാണ് ഈ ആശയത്തിന്റെ അടിസ്ഥാനം. വർത്തമാനകാലത്ത് ഏറ്റവും "വിജയകരമായി" പ്രവർത്തിക്കുന്ന ഭരണകൂടങ്ങൾ ലിബറൽ ഡെമോക്രാറ്റിക് ഭരണവ്യവസ്ഥയുള്ളവയാണ്. യൂറോപ്പിലും അമേരിക്കയിലുമാണ് ഇവ കൂടുതലായും കാണപ്പെടുന്നത്. ഇവയെ മറ്റു രാജ്യങ്ങളുടെ വ്യവസ്ഥകൾ അളക്കാനുള്ള അളവുകോലായി ഉപയോഗിക്കാറുണ്ട്. പല വീക്ഷണകോണുകളിൽ നിന്ന് നോക്കുമ്പോൾ സൽഭരണത്തിന് പല അർത്ഥ‌ങ്ങളാണുള്ളത്.




</doc>
<doc id="254553" url="https://ml.wikipedia.org/wiki?curid=254553" title="മൈനർ (നിയമം)">
മൈനർ (നിയമം)

നിയമപരമായി ബാല്യവും യുവത്വവും വ്യതിരിക്തമാക്കുന്ന പ്രായപരിധിയിൽ വരുന്ന ആൾ മൈനർ എന്നറിയപ്പെടുന്നു. ജൂവനൈൽ പ്രായപരിധി പല നാടുകളിലും വ്യത്യസ്തമായിരിക്കാമെങ്കിലും പൊതുവേ 18 വയസ്സ് ആണ് ജുവനൈൽ പ്രായപരിധിയായി അംഗീകരിച്ചു കാണുന്നത്. 

ഇന്ത്യയിൽ കുറ്റകൃത്യങ്ങൾ ചെയ്യുന്ന 18 കാരുടെ എണ്ണം ഏറുന്നതിനാൽ ഇവർക്ക് പ്രായത്തിന്റെ ഇളവ് നൽകാതെ പരമാവധി ശിക്ഷ ലഭ്യമാക്കണമെന്നു കാണിച്ച് സുപ്രീം കോടതിയിൽ സമർപ്പിക്കപ്പെട്ട ഹരജി 2013 ജൂലൈ 17-ാം തിയതി സുപ്രീം കോടതി നിരസിച്ചു. 


</doc>
<doc id="254559" url="https://ml.wikipedia.org/wiki?curid=254559" title="ചിത്രമേള">
ചിത്രമേള

ശ്രീമൂവീസിനുവേണ്ടി ടി.എസ്. മുത്തയ്യ നിർമിച്ച മലയാളചലച്ചിത്രമാണ് ചിത്രമേള. സെൻട്രൽ പിക്ചേഴ്സ് റിലീസ് വിതരണം ചെയ്ത ഈ ചിത്രം 1967 സെപ്റ്റംബർ 29-ന് കേരളത്തിൽ പ്രദർശനം തുടങ്ങി.

ഇവയിൽ പ്രധാനപ്പെട്ടതും, ദൈർഘ്യമേറിയതുമായ ചിത്രം "അപസ്വരങ്ങൾ" ആയിരുന്നു.








</doc>
<doc id="254567" url="https://ml.wikipedia.org/wiki?curid=254567" title="രാജസ്ഥാനിലെ കോട്ടകൾ">
രാജസ്ഥാനിലെ കോട്ടകൾ

ആരവല്ലി പർവ്വതനിരകളിലായ് സ്ഥിതിചെയ്യുന്ന ഒന്നിലധികം കോട്ടകളാണ് രാജസ്ഥാനിലെ ശൃംഖങ്ങളിലുള്ള കോട്ടകൾ(Hill Forts of Rajasthan) എന്ന നാമത്തിൽ യുനെസ്കോ ലോകപൈതൃകപട്ടികയിൽ ഉൾപ്പെടുത്തിയിരിക്കുന്നത്. ചിത്തൗഡ് കോട്ട, കുംഭാൽഗഢ് കോട്ട, രൺഥംഭോർ കോട്ട, ആംബർ കോട്ട, ജയ്സാൽമീർ കോട്ട എന്നിവയാണ് ഈ കോട്ടകൾ. രജപുത്ര രാജാക്കന്മാരുടെ കാലത്താണ് ഈ കോട്ടകൾ പടുതുയർത്തിയത്. രജപുത്ര വാസ്തുവിദ്യയിൽ പ്രതിരോധനിർമിതികൾക്കുണ്ടായിരുന്ന പ്രാധാന്യവും ഇതിൽനിന്നും മനസ്സിലാക്കാം. വാസ്തുവിദ്യാപരമായും വളരെയധികം പ്രത്യേകതകളുള്ളതാണ് ഈ കോട്ടകൾ. നിരവധി പടവുകൾ തുരങ്കങ്ങൾ എന്നിവ ഈ കോട്ടയിലേക്കുള്ള സഞ്ചാരപാതകളായി ഉപയോഗിച്ഛിരുന്നു. വീതിയേറിയ ബലിഷ്ഠമായ കോട്ടമതിലിനുള്ളിൽ രാജകൊട്ടാരങ്ങൾ, ക്ഷേത്രങ്ങൾ, വ്യാപാര കേന്ദ്രങ്ങൾ, നിയമനിർമ്മാണ സഭകൾ, ഉദ്യാനങ്ങൾ, ജലസംഭരണികൾ തുടങ്ങിയവയെല്ലാം ഇവർ നിർമിച്ചു. രാജ്സ്ഥാനിലെ ഭൂപ്രകൃതിയും ചൂടുള്ള കാലാവസ്ഥയും പരിഗണിച്ചുകൊണ്ടാണ് ഇവയുടെ രൂപകല്പന നിർവ്വഹിച്ചിരിക്കുന്നത്. 

7ആം നൂറ്റാണ്ടിലേതുമുതൽ 12ആം നൂറ്റാണ്ടിലേതുവരെയുള്ള നിർമിതികൾ ഈ കോട്ടകൾക്കുള്ളിൽ കാണാം. അതേസമയം ഈ കോട്ടകളിലെ ഓരോന്നും അതിന്റേതായ സവിശേഷതകൾ പുലർത്തുന്നുണ്ട്.

2013-ലാണ് ഈ കോട്ടകളെ യുനെസ്കോ ലോക പൈതൃക പട്ടികയിൽ ഉൾപ്പെടുത്തിയത്. ഇതോടുകൂടി ഇന്ത്യയിൽ നിന്നുള്ള ലോകപൈതൃക കേന്ദ്രങ്ങളുടെ എണ്ണം 30ആയി.

ഇന്ത്യയിലെതന്നെ ഏറ്റവും വലിയ കോട്ടകളിലൊന്നാണ് ചിത്തൗഡ് കോട്ട. 7ആം നൂറ്റാണ്ടുമുതൽ 1568 വരെയുള്ള കാലയളവിൽ നിരവധി രാജാക്കന്മാർ ഇവിടം കേന്ദ്രമാക്കി രാജ്യം ഭരിച്ചിരുന്നു. ഗുഹിലോത്ത് രാജാക്കന്മാരാണ് ആദ്യമായി ഇവിടം കേന്ദ്രമാക്കിയത്. തുടർന്ന് സിസോദിയരും ഛത്തരി രജപുത്രരും ഇവിടം ഭരിച്ചു. 280ഹെക്റ്ററുകളിലായി (691.9 ഏക്കർ) ഈ കോട്ട വ്യാപിച്ചിരിക്കുന്നു 

നിരവധി സൗധങ്ങൾ ചിത്തൗഡിലെ ഈ കോട്ടമതിലുകൾക്കുള്ളിൽ സ്ഥിതിചെയ്യുന്നു. 4 കൊട്ടാരങ്ങൾ, 19 പ്രധാന ക്ഷേത്രങ്ങൾ, 4 സ്മാരക നിർമ്മിതികൾ, 20ഓളം ജലാശയങ്ങൾ എന്നിവയെല്ലാം ഈ കോട്ടയുടെ ഭാഗമാണ്.

രാജസ്ഥാനിലെ രാജ്‌സമന്ദ് ജില്ലയിൽ ആരവല്ലി കുന്നുകളുടെ പടിഞ്ഞാറ് സ്ഥിതിചെയ്യുന്ന കോട്ടയാണ് കുംഭല്ഗഡ് കോട്ട.
15ആം നൂറ്റാണ്ടിൽ രാജസ്ഥാനിലെ മേവാർ(മേവാഡ്) പ്രവിശ്യയുടെ ഭരണാധികാരിയായിരുന്ന റാണ കുംഭ എന്ന കുംഭകർണ സിങ് ആണ് പണികഴിപ്പിച്ചത്. മേവാർ ചക്രവർത്തിയായിരുന്ന മഹാറാണ പ്രതാപിന്റെ ജന്മ സ്ഥലം കൂടിയാണ് കുംഭൽ ഗഡ്. 19ആം നൂറ്റാണ്ടുവരെ കോട്ട അതിന്റെ എല്ലാ പ്രതാപത്തോടെയും നിലനിന്നു. 
38 കിലോ മീറ്റർ നീളത്തിൽ വ്യാപിച്ച് കിടക്കുന്ന കുംഭൽ ഗഡ് കോട്ട മതിൽ ചൈനയിലെ വൻമതിലിന് ശേഷം ഏറ്റവും നീളമുള്ള രണ്ടാമത്തെ മതിലായാണ് പരിഗണിക്കപ്പെടുന്നത്.
ചിത്തോർഗഢ് കോട്ടക്ക് ശേഷം മേവാറിലെ പ്രധാനപ്പെട്ട ഒരു കോട്ടയാണിത്. ഉദയ്പൂരിന്റെ വടക്കുപടിഞ്ഞാറായി റോഡുമാർഗ്ഗം 82 കിലോമീറ്റർ സഞ്ചരിച്ചാൽ കുംഭൽഗഡിൽ എത്തിച്ചേരാം.

രാജസ്ഥാന്റെ തലസ്ഥാനമായ ജയ്പൂരിൽനിന്നും കേവലം 11കിലോമീറ്റർ അകലെയായിസ്ഥിതിചെയ്യുന്നഒരു കോട്ടയാണ് ആംബർ കോട്ട. ആമേർ കോട്ട എന്നും ഇത് അറിയപ്പെടുന്നു. ജയ്പൂരിൽ എത്തുന്ന സഞ്ചാരികളുടെ ഒരു പ്രധാന സന്ദർശന കേന്ദ്രം കൂടിയാണ് ഈ കോട്ട. രാജാ മൻ സിംങ് I-മനാണ് ഈ കോട്ടപണികഴിപ്പിച്ചത്. ഹിന്ദു രജപുത്ര വാസ്തുശൈലികളുടെ സമന്വയമീ കോട്ടയുടെ നിർമ്മാണത്തിനായ് അവലംബിച്ചിരിക്കുന്നു. ആശയക്കുഴപ്പം ഉണ്ടാക്കും വിധം സങ്കീർണമായ സഞ്ചാരമാർഗ്ഗങ്ങളും ഈ കോട്ടയിലുണ്ട്. 

മഹാരാജാ ജയാനന്ത ക്രി.വ 5ആം നൂറ്റാണ്ടിൽ പണികഴിപ്പിച്ചതാണ് രൺഥംഭോറിലെ കോട്ട. 
രൺ, ഥംഭോറ് എന്നി മലകൾക്ക് സമീപത്തായി സ്ഥിതിചെയ്യുന്നതിനാലാണ് ഈ കോട്ടയ്ക്ക് രൺത്ഥംഭോർ എന്ന നാമം സിദ്ധിച്ചത്. ചുറ്റുമുള്ള് സമതല പ്രദേശത്തുന്നിന്നും 700 അടിയോളം ഉയരത്തിലുള്ള് ഒരു പീഠഭൂമിയിലാണ് ഈ കോട്ട സ്ഥിതിചെയ്യുന്നത്. രാജാ സാജ്രാജ് വീർ സിംങ് നാഗിലായിരുന്നു ഈ കോട്ട കേന്ദ്രമാക്കിയ ഒരു പ്രധാന ഭരണാധികാരി. രൺഥംഭോറിലെ പ്രഥമ രാജാവായിരുന്ന് ഇദ്ദേഹം രൺഥംഭോറിനെ പ്രതിരോധ സൈനിക ആവശ്യങ്ങൾക്ക് അനുയോജ്യമാക്കിത്തീർക്കാൻ വളരെയധികം പ്രയത്നിച്ചിരുന്നു. 

ഥംഭോർ മലയുടെ മുകളിൽ സ്ഥിതിചെയ്യുന്ന കോട്ടയുടെ സമീപത്തുള്ള് വനങ്ങൾ ജയ്പൂർ രാജാാക്കന്മാരുടെ പ്രധാന നായാട്ടുകേന്ദ്രം കൂടിയായിരുന്നു. ഇന്ന് ഇത് രൺഥംഭോർ ദേശീയോദ്യാനത്തിന്റെ ഭാഗമാണ്. രൺഥംഭോർ കോട്ടയുടെ മതിലുകൾക്ക് ആകെ 7 കിലോമീറ്ററോളം ദൈർഘ്യമുണ്ട്. 4 ചതുരശ്ര കിലോമീറ്ററോളം വിസ്തൃതമായ സ്ഥലത്തെ ഇത് അതിരിടുന്നു.

ഇന്ത്യയിലെ എന്നല്ല ലോകത്തിലേ തന്നെ ഏറ്റവും വലിയ കോട്ടകളിൽ ഒന്നാണ് ജയ്സാൽമീർ കോട്ട. രാജസ്ഥാനിലെ ജൈസാൽമീർ നഗരത്തിലാണ് ഇത് സ്ഥിതിചെയ്യുന്നത്. രജപുത്ര രാജാവയിരുന്ന റാവു ജൈസാൽ ക്രി. വ 1156ലാണ് ഈ കോട്ട പണികഴിപ്പിച്ചത്. രാജാവിന്റെ പേരിൽനിന്നുതന്നെയാണ് ജൈസാൽമീർ എന്ന വാക്ക് ഉൽത്തിരിഞ്ഞതും. താർ മരുഭൂമിയിലെ ത്രികൂട എന്ന് ഒരു കുന്നിന്മേലാണ് പ്രൗഢഗംഭീരമായ ഈ കോട്ട നിർമിച്ചിരിക്കുന്നത്. നിരവധി യുദ്ധങ്ങൾക്കും ജൈസാൽമീർ കോട്ട സാക്ഷ്യം വഹിച്ചിട്ടുണ്ട്. 

മഞ്ഞനിറത്തിലുള്ള മണൽക്കല്ലുകൊണ്ടാണ് കോട്ടമതിൽ പണിതിരിക്കുന്നത്. സൂര്യാസ്ത്മയ സമയത്ത് ഈ കോട്ടയ്ക്ക് ഒരു പ്രത്യേക സൗന്ദര്യം തോന്നുന്നു. കോട്ടമതിൽ സ്വർണ്ണനിറത്തിലായി കാണപ്പെടുന്നു. ഇതിനാൽ സുവർണ്ണ കോട്ട എന്ന ഒരു പേരും ജൈസാൽമീറിലെ കോട്ടയ്ക്കുണ്ട്. ഇന്ന് നിരവധി സഞ്ചാരികൾ ദിനം പ്രതി ഈ കോട്ട സന്ദർശിക്കുന്നുണ്ട്.

രാജസ്ഥാനിലെ ജയ്പൂരിൽ, നഗരത്തിന് 15 കിലോമീറ്റർ ദൂരെയായി ആംബർ കോട്ടയുടെ തൊട്ട് പടിഞ്ഞാറായി ചീൽ കാ ടീല എന്ന കുന്നിനു മുകളിൽ സ്ഥിതി ചെയ്യുന്ന കോട്ടയാണ്‌ ജയ്ഗഢ് കോട്ട. ആംബർ കോട്ടക്ക് തൊട്ടടുത്തായതിനാലും ഒരേ ചുറ്റുമതിലുള്ള വളപ്പിൽ സ്ഥിതി ചെയ്യുന്നതിനാലും ആംബർ കോട്ടയേയും ജയ്ഗഢ് കോട്ടയേയും ഒറ്റ കോട്ടയായി പരിഗണിക്കുന്നവരുണ്ട്. എന്നിരുന്നാലും ജയ്ഗഢ് ഒരു കുന്നിനു മുകളിലായതിനാൽ ആംബർ കോട്ടയിൽ നിന്നും ഇവിടേക്കുള്ള വാഹനങ്ങൾക്കുള്ള പാതക്ക് ഏതാണ്ട് 7 കിലോമീറ്ററോളം ദൈർഘ്യമുണ്ട്. ഇരു കോട്ടകൾക്കുമിടയിൽ കാൽനടയായി സഞ്ചരിക്കാനുള്ള സൗകര്യവുമുണ്ട്.


</doc>
<doc id="254570" url="https://ml.wikipedia.org/wiki?curid=254570" title="നീല ഫലകം">
നീല ഫലകം

ബ്രിട്ടനിൽ ചരിത്രപ്രാധാന്യമുള്ള സ്ഥലങ്ങളിൽ ആ സ്ഥലത്ത് താമസിച്ചിരുന്ന പ്രശസ്തരേയോ അല്ലെങ്കിൽ അവിടെ നടന്ന ചരിത്ര സംഭവത്തേയോ അനുസ്മരിച്ചു കൊണ്ട് സ്ഥാപിക്കപ്പെടുന്ന ഫലകം നീല ഫലകം എന്നറിയപ്പെടുന്നു. ബ്രിട്ടീഷ് സാംസ്‌കാരിക വകുപ്പിന്റെ ആഭിമുഖ്യത്തിൽ പ്രവർത്തിച്ചു വരുന്ന ഇംഗ്ലീഷ് ഹെരിറ്റേജ് ആണ് 1986 മുതൽ നീല ഫലകങ്ങൾ സ്ഥാപിച്ച് സംരക്ഷിച്ചു വരുന്നത്.

ലോകത്താദ്യമായി 19-ാം നൂറ്റാണ്ടിൽ ലണ്ടൻ നഗരത്തിലാണ് നീല ഫലകങ്ങൾ സ്ഥാപിക്കപ്പെട്ടത്. ലണ്ടൻ നഗരത്തിൽ 
ഗാന്ധിജി, ജവാഹർലാൽ നെഹ്രു, സർദാർ വല്ലഭായ് പട്ടേൽ എന്നിവരുടൾപ്പെടെ നിരവധി പ്രശസ്തർ താമസിച്ചിരുന്ന സ്ഥലങ്ങളിൽ നീല ഫലകങ്ങൾ സ്ഥാപിച്ചിട്ടുണ്ട്. മുൻ പ്രതിരോധ മന്ത്രിയും മലയാളിയുമായ വി.കെ. കൃഷ്ണമേനോന് നീല ഫലകം മരണാനന്തര ബഹുമതിയായി നൽകിയിട്ടുണ്ട്. ലണ്ടനിൽ അദ്ദേഹം താമസിച്ചിരുന്ന ഹൈഗേറ്റിലെ ലാങ്ഡൻ പാർക്ക് റോഡിലുള്ള വീടിന് മുന്നിലാണ് നീല ഫലകം സ്ഥാപിക്കുക. 


</doc>
<doc id="254577" url="https://ml.wikipedia.org/wiki?curid=254577" title="വിന്ധ്യ പർ‌വതനിരകൾ">
വിന്ധ്യ പർ‌വതനിരകൾ

ഇന്ത്യയുടെ മദ്ധ്യത്തിലുള്ള ഒരു പർവതനിരയാണ് വിന്ധ്യ പർ‌വതനിരകൾ . ഗുജറാത്ത്, രാജസ്ഥാൻ, മദ്ധ്യപ്രദേശ് എന്നീ സംസ്ഥാനങ്ങളിലായി സ്ഥിതിചെയ്യുന്നു. ഇന്ത്യയെ വടക്കേ ഇന്ത്യയായും തെക്കേ ഇന്ത്യയായും വേർതിരിക്കുന്ന വിന്ധ്യ പർ‌വതനിരകൾക്ക് സമാന്തരമായാണ്‌ കൂടുതൽ ഉയരമുള്ള സത്പുര പർവതനിര നിലകൊള്ളുന്നത്.

വിന്ധ്യ പർ‌വതനിരകളുടെ തെക്കുഭാഗത്തെ ജലപ്രവാഹം നർമദ നദിയിലേക്കും വടക്കുഭാഗത്തേത് ഗംഗയുടെ പോഷകനദികളായ കാലി സിന്ധ്, പർബതി, ബേത്വാ, കെൻ, സോൻ, താംസ എന്നീ നദികളിലേക്കുമാണ്.


</doc>
<doc id="254581" url="https://ml.wikipedia.org/wiki?curid=254581" title="വെന്തിങ്ങ">
വെന്തിങ്ങ

ശരീരത്തിൽ ധരിക്കുന്ന ഒരു അനുഗൃഹീത വസ്തുവാണ് വെന്തിങ്ങ.

"മൊണാസ്റ്റിക് സ്കാപ്പുലാർ" എന്ന വസ്ത്രത്തി‌ൽ നിന്നാണ് വെന്തിങ്ങ ആവിർഭവിച്ചത്. ഏഴാം നൂറ്റാണ്ടിൽ സെന്റ് ബെനഡിക്റ്റ് ഓർഡറിലാണ് ആദ്യമായി വെന്തിങ്ങ ഉപയോഗിക്കപ്പെട്ടത്. ധരിക്കുന്നയാളിന്റെ തോളിൽ നിന്ന് മുന്നിലേയ്ക്കും പിന്നിലേയ്ക്കും നീണ്ടുകിടക്കുന്ന ഒരു വലിയ വസ്ത്രമായിരുന്നു ഇത്. ഇതിന് മുട്ടുവരെ നീളമുണ്ടാകും. പല സഭകളിലെയും സന്യാസിമാർ, കന്യാസ്ത്രീകൾ എന്നിവരൊക്കെ ധരിക്കുന്ന വസ്ത്രങ്ങൾ ഇതിൽ നിന്ന് പരിണമിച്ചുണ്ടായതാണ്.

ആരാധനയ്ക്കുപയോഗിക്കുന്ന വെന്തിങ്ങ ("ഡിവോഷണൽ സ്കാപ്പുലാർ") വളരെച്ചെറുതാണെങ്കിലും മൊണാസ്റ്റിക് സ്കാപ്പുലാറിൽ നിന്നു തന്നെ രൂപമെടുത്തതാണ്. സന്യാസസഭകളിൽ അംഗങ്ങളല്ലാത്ത വ്യക്തികളാണ് ഇത് ധരിക്കുന്നത്. റോമൻ കത്തോലിക്കാ സഭ വെന്തിങ്ങയെ ഒരു അനുഗൃഹീത വസ്തുവായാണ് (sacramental) കണക്കാക്കുന്നത്. സാധാരണഗതിയിൽ മതച്ഛിഹ്നങ്ങളോ ചിത്രങ്ങളോ ഉള്ള രണ്ട് ചതുരാകൃതിയിലുള്ള വസ്ത്രങ്ങളോ മരമോ കടലാസോ രണ്ട് തുണിനാടകൾ കൊണ്ട് ചേർത്താണ് വെന്തിങ്ങ നിർമ്മിക്കുന്നത്. ഇതിൽ ഒരു ചതുരം നെഞ്ചിലും മറ്റേത് പിറകിലും വരുന്നരീതിയിൽ കഴുത്തിലാണ് ഇത് ധരിക്കുക.

സ്രോതസ്സുകൾ
ലേഖനങ്ങൾ


</doc>
<doc id="254603" url="https://ml.wikipedia.org/wiki?curid=254603" title="മഞ്ഞച്ചിന്നൻ">
മഞ്ഞച്ചിന്നൻ

വലിപ്പവും,ദേഹത്തിന്റെ ആകൃതി,നിറം എന്നിവയിലുള്ള ചെറിയ വ്യത്യാസം ഒഴിവാക്കിയാൽ തവിടൻ ബുൾബുളുമായി സാമ്യമുള്ള ഒരു പക്ഷിയാണ് മഞ്ഞച്ചിന്നൻ (Yellow-browed Bulbul).

ഇതിന്റെ തലയിൽ ശിഖയില്ല.മഞ്ഞകലർന്ന പച്ചനിറത്തിലാണ് മഞ്ഞച്ചിന്നനെ കാണുന്നത്. 'പുരിക'അടയാളം നല്ലതുപോലെ തെളിഞ്ഞുകാണാം. കറുത്തകൊക്കും, ചുവന്ന കണ്ണുകളും, ചിറകുകളുടെ കീഴ്പകുതി തവിട്ടുനിറത്തിലുമാണ്. ശരീരത്തിനു 20 സെ.മീറ്റർ നീളമുണ്ട്. ചെറിയകൂട്ടങ്ങളായി ഇവ ഇരതേടുന്നത് കാണാവുന്നതാണ്."ടുയീ-ടുയീ" എന്നപോലെ ചൂളം വിളിയും കേൾക്കാം. ശ്രീലങ്ക,ദക്ഷിണേന്ത്യയിലെ കാടുകൾ എന്നിവിടങ്ങളിൽ മഞ്ഞച്ചിന്നനെ സാധാരണകാണാം.


</doc>
<doc id="254604" url="https://ml.wikipedia.org/wiki?curid=254604" title="ജീനസ്">
ജീനസ്

ജീവിച്ചിരിക്കുന്നതും ഫോസിലുകൾ മാത്രം ലഭ്യമായതുമായ ജീവജാലങ്ങളുടെ വർഗ്ഗീകരണത്തിന് ഉപയോഗിക്കുന്ന ഒരു വിഭാഗമാണ് ജീനസ് (ജനറ എന്നാണ് ബഹുവചനം) . ജീനസുകളെയും ഇതിനു മുകളിലുള്ള വിഭാഗമായ ഫാമിലികളേയും ജൈവവൈവിദ്ധ്യം സംബന്ധിച്ച പഠനങ്ങൾക്ക് (പ്രധാനമായും ഫോസിലുകളിൽ) ഉപയോഗിക്കാറുണ്ട്. 

ലാറ്റിൻ ഭാഷയിൽ "കുടുംബം, തരം, ലിംഗം" എന്നീ അർത്ഥ‌ങ്ങളുള്ള "ജീനോസ്" എന്ന വാക്കിൽ നിന്നാണ് ഈ പദം നിഷ്പന്നമായിരിക്കുന്നത്.
ടാക്സോണമിസ്റ്റുകളാണ് ഏതൊക്കെ സ്പീഷീസുകൾ ഒരു ജീനസ്സിൽ പെടും എന്ന് നിർണ്ണയിക്കുന്നത്. ഇതിനുള്ള നിയമങ്ങൾ വ്യക്തമായി ക്രോഡീകരിച്ചിട്ടില്ലാത്തതിനാൽ പല പണ്ഡിതരും പല രീതിയിലായിരിക്കും ജീനസുകളെ വർഗ്ഗീകരിക്കുന്നത്.



</doc>
<doc id="254609" url="https://ml.wikipedia.org/wiki?curid=254609" title="കോതമംഗലം രൂപത">
കോതമംഗലം രൂപത

സീറോ മലബാർ കത്തോലിക്കാ സഭയുടെ കീഴിലുള്ള രൂപതയാണ് കോതമംഗലം രൂപത. പീയൂസ് പന്ത്രണ്ടാമൻ മാർപാപ്പയുടെ 'Bull Qui in beati Petri Cathedra' എന്ന ഉത്തരവ് പ്രകാരം 29 ജൂലായ് 1956-നാണ് ഈ രൂപത സ്ഥാപിതമായത്. എറണാകുളം-അങ്കമാലി അതിരൂപതയുടെ കീഴിലുണ്ടായിരുന്ന എറണാകുളം ജില്ലയുടെ കിഴക്ക് ഭാഗത്തുള്ള ആരക്കുഴ, കോതമംഗലം മൈലകൊമ്പ് തുടങ്ങിയ ഫൊറോനകൾ ഇടുക്കി ജില്ലയുടെ മലയോരമേഖലകൾ ഉൾപ്പെടുത്തി കോതമംഗലം പട്ടണം ആസ്ഥാനമായി കോതമംഗലം രൂപത രൂപീകരിച്ചു. 

ഈ രൂപതയുടെ കീഴിലായിരുന്ന ഇടുക്കി ജില്ലയുടെ ഹൈറേഞ്ച് മേഖലകൾ ഉൾപ്പെടുന്ന പ്രദേശങ്ങൾ വിഭജിച്ചാണ് 2003 മാർച്ച് 2-ന് ഇടുക്കി രൂപത സ്ഥാപിച്ചത്.


കോതമംഗലം രുപതയുടെ കീഴിൽ 12 ഫൊറോന പള്ളികളിലായി 115 ഇടവക പള്ളികളുണ്ട്.




</doc>
<doc id="254611" url="https://ml.wikipedia.org/wiki?curid=254611" title="ഭരണഘടന അനുഛേദം 74">
ഭരണഘടന അനുഛേദം 74

ഭാരതത്തിന്റെ ഭരണഘടനയുടെ അനുഛേദം 74 മന്ത്രിസഭയെപ്പറ്റി പ്രതിപാദിക്കുന്നു. രാഷ്ട്രപതിയെ സഹായിയ്ക്കുവാനും ഉപദേശിക്കുവാനുമുള്ള മന്ത്രിസഭ ഉണ്ടായിരിക്കണമെന്നു ഈ അനുഛേദം നിർദ്ദേശിക്കുന്നു. മന്ത്രിസഭയുടെ തലവൻ പ്രധാനമന്ത്രി ആയിരിക്കണമെന്നും, ഇതിന്റെ ഉപദേശമനുസരിച്ച് രാഷ്ട്രപതി പ്രവർത്തിക്കേണ്ടതാണെന്നും ഈ അനുഛേദം പ്രസ്താവിയ്ക്കുന്നു.


</doc>
<doc id="254619" url="https://ml.wikipedia.org/wiki?curid=254619" title="ക്ലെമന്റ് പിയാനിയസ്">
ക്ലെമന്റ് പിയാനിയസ്

വൈദികനും 1800നു മുൻപ് പൂർണ്ണമായും മലയാളഭാഷയിൽ ഇറങ്ങിയ ഒരേ ഒരു ഗ്രന്ഥമായ സംക്ഷേപവേദാർത്ഥത്തിന്റെ രചയിതാവുമാണ് ഫാദർ ക്ലെമന്റ് പിയാനിയസ് (ഏപ്രിൽ 1731 - 19 ഒക്ടോബർ 1782).
ഇറ്റലിയിലെ പീദ്മോണ്ട് ദേശത്ത് ജനിച്ച ക്ലെമന്റ് പിയാനിയസ് 1749 ൽ കർമ്മലീത്താ സഭയിൽ ചേർന്നു. 1755 ൽ വൈദികനായി. റോമിൽ പ്രേഷിത ശാസ്ത്രവും ഗ്രീക്ക്, അറബി തുടങ്ങിയ ഭാഷകളും പഠിച്ചു. 1756 ഡിസംബറിൽ ഇന്ത്യയിലേക്കു തിരിച്ചു. 1757 ഏപ്രിലിൽ കേരളത്തിലെത്തി. വരാപ്പുഴയിൽ മിഷനറി പ്രവർത്തനത്തിൽ ശ്രദ്ധ കേന്ദ്രീകരിച്ചു. വൈദിക പഠനത്തിനായി ഇദ്ദേഹം സ്ഥാപിച്ച സെമിനാരിയാണ് ആലുവയിലെ പൊന്തിഫിക്കൽ സെമിനാരി. 

പത്തു വർഷത്തോളം മലയാളവും സംസ്കൃതവും പഠിച്ച് നിഘണ്ടു, വ്യാകരണ ഗ്രന്ഥം തുടങ്ങിയവ നിർമ്മിച്ചു. 1769 ൽ റോമിലേക്കു പുറപ്പെട്ടു. അഞ്ചു വർഷത്തോളം അവിടെ താമസിച്ചു. അതിനിടെയാണ് 1772 ൽ സംക്ഷേപവേദാർത്ഥം അച്ചടിച്ചത്. മലയാള ലിപിയെ കുറിച്ചുള്ള ആൽഫബെത്തും ഗ്രന്ഥാണിക്കോ മലബാറിക്കം എന്ന ലത്തീൻ കൃതിയും റോമിൽ അച്ചടിച്ചു. 

സംക്ഷേപവേദാർത്ഥത്തിന്റെ പ്രതികളുമായി 1774 ൽ കേരളത്തിൽ വീണ്ടുമെത്തി. വരാപ്പുഴ മെത്രാന്റെ വികാരി ജനറലായി ജോലി ചെയ്തു. 1789 ൽ മട്ടാഞ്ചേരിയിൽ വച്ചു നിര്യാതനായി. വരാപ്പുഴയിലാണ് മൃതദേഹം സംസ്കരിച്ചത് 


</doc>
<doc id="254624" url="https://ml.wikipedia.org/wiki?curid=254624" title="മാർഗ്ഗി വിജയകുമാർ">
മാർഗ്ഗി വിജയകുമാർ

പ്രസിദ്ധ കഥകളി നടനാണ് മാർഗ്ഗി വിജയകുമാർ. (ജനനം: മേയ് 30, 1960). തിരുവനന്തപുരത്തെ തോന്നക്കലിലാണ് അദ്ദേഹം ജനിച്ചത്. സ്ത്രീവേഷങ്ങൾക്കാണ് അദ്ദേഹം അധികം പ്രാധാന്യം നൽകിവരുന്നത്..

കലാമണ്ഡലം കൃഷ്ണൻ നായരുടെ പ്രധാനശിഷ്യന്മാരിലൊരാളായ വിജയകുമാർ ആദ്യകാലത്ത് പരിശീലനം നേടിയത് തോന്നക്കൽ പീതാംബരൻ, ഇഞ്ചക്കാട്ട് രാമചന്ദ്രൻപിള്ള, മാങ്കുളം വിഷ്ണു നമ്പൂതിരി എന്നിവരുടെ കീഴിലായിരുന്നു. ദമയന്തി, പാഞ്ചാലി, മോഹിനി, കുന്തി എന്നിവയാണ് വിജയകുമാറിന്റെ പ്രധാന സ്ത്രീവേഷങ്ങൾ. 


</doc>
<doc id="254625" url="https://ml.wikipedia.org/wiki?curid=254625" title="സെന്റ് തോമസ് കോളേജ്, കോഴഞ്ചേരി">
സെന്റ് തോമസ് കോളേജ്, കോഴഞ്ചേരി

പത്തനംതിട്ട ജില്ലയിലെ കോഴഞ്ചേരിയിൽ സ്ഥിതിചെയ്യുന്ന കോളേജാണ് സെന്റ് തോമസ് കോളേജ്. മധ്യതിരുവിതാംകൂറിലെ പ്രധാനപ്പെട്ട ഉന്നതവിദ്യാഭ്യാസ സ്ഥാപനങ്ങളിലൊന്നാണ് ഇത്. മലങ്കര മാർത്തോമ്മാ സുറിയാനി സഭയ്ക്ക് കീഴിൽ പ്രവർത്തിക്കുന്ന ഈ കോളേജ് 1953-ൽ അന്നത്തെ മാർത്തോമ്മാ മെത്രാപ്പോലീത്തയായിരുന്ന യൂഹാനോൻ മാർത്തോമ്മായും, കുറുന്തോട്ടിക്കൽ കെ.ടി തോമസ് കശ്ശീശായും ചേർന്നാണ് സ്ഥാപിച്ചത്. 1953ൽ സ്ഥാപിക്കപ്പെട്ടപ്പോൾ തിരിവിതാംകൂർ സർവ്വകലാശാലയുടെ കീഴിലാണ് കോളേജ് പ്രവർത്തിച്ചുകൊണ്ടിരുന്നത്, പിന്നീട് അത് കേരള സർവ്വകലാശാലയുടെ കീഴിലായി. 1983 മുതൽ മഹാത്മാഗാന്ധി സർവ്വകലാശാലയുടെ കീഴിലാണ് ഈ കോളേജ് പ്രവർത്തിക്കുന്നത്. 
യു.ജി.സി. അംഗീകൃതമായ ഈ കോളേജിന് നാഷണൽ അസെസ്മെന്റ് ആൻഡ് അക്രെഡിറ്റേഷൻ കൗൺസിൽ ബി++ ഗ്രേഡാണ് നൽകിയിട്ടുള്ളത്. ക്യാപ്റ്റൻ പ്രൊഫ. റോയിസ് പി. ഡേവിഡാണ് കോളേജിന്റെ നിലവിലെ പ്രിൻസിപ്പൽ. 

2013ൽ ഈ കോളേജിന്, ന്യൂനപക്ഷ വിദ്യാഭ്യാസ സ്ഥാപനങ്ങളുടെ ദേശീയ കമ്മീഷന്റെ 2004ലെ നിയമപ്രകാരം ന്യൂനപക്ഷ വിദ്യാഭ്യാസ സ്ഥാപനമെന്ന പദവി ലഭിച്ചു. വിദ്യാഭ്യാസ മേഖലയിൽ സംസ്ഥാനത്തിന്റെ തെക്ക്-കിഴക്കൻ മലയോര പ്രദേശങ്ങൾക്ക് നൽകിയ സംഭാവനകളെ മാനിച്ച് 2013ൽ തിരുവിതാംകൂർ രാജകുടുംബം രാജമുദ്ര നൽകി ഈ കോളേജിനെ ആദരിച്ചു. 
എൻ.സി.സി, എൻ.എസ്.എസ്. യൂണിറ്റുകളും 25ഓളം മറ്റ് വ്യത്യസ്ത അസോസിയേഷനുകളും, ക്ലബ്ബുകളും ഈ കോളേജിൽ പ്രവർത്തിക്കുന്നുണ്ട്.


</doc>
<doc id="254639" url="https://ml.wikipedia.org/wiki?curid=254639" title="ചാർട്ടർ ആക്റ്റ്‌ 1793">
ചാർട്ടർ ആക്റ്റ്‌ 1793

ഈസ്റ്റ്‌ ഇന്ത്യ കമ്പനി ആക്റ്റ്‌ 1793 അഥവാ ചാർട്ടർ ആക്റ്റ്‌ 1793 എന്നത് ഈസ്റ്റ്‌ ഇന്ത്യ കമ്പനിയുടെ ഭരണ നിയന്ത്രണത്തിനായി ബ്രിട്ടീഷ്‌ പാർലമെന്റ്‌ പാസ്സാക്കിയ നിയമമാണ്. 
ഇന്ത്യ കേന്ദ്രീകരിച്ചുളള വാണിജ്യത്തിന്റെ കുത്തകാവകാശം ഇനിയൊരു ഇരുപതു വർഷത്തേക്കു കൂടി പുതുക്കുന്നതിന് ഈസ്റ്റ് ഇന്ത്യാ കമ്പനി ബ്രിട്ടീഷ് പാർലമെന്റുമായി കൂടിയാലോചനകൾ നടത്തി. . താഴേ പറയുന്ന വിഷയങ്ങൾ പ്രത്യേക ചർച്ചക്ക് വിധേയമായി 

ഈ നിയമം നിലവിലുള്ള വ്യവസ്ഥിതിയിൽ കാര്യമായ വ്യതിയാനം വരുത്തിയില്ല. . എങ്കിലും താഴെ പറയുന്നവ ആക്റ്റിന്റെ പരിധിയിൽ വന്നു.



</doc>
<doc id="254644" url="https://ml.wikipedia.org/wiki?curid=254644" title="ഇന്ത്യയുടെ സമ്പദ്ഘടന">
ഇന്ത്യയുടെ സമ്പദ്ഘടന

മൊത്ത ആഭ്യന്തര ഉത്പാദനത്തിന്റെ കണക്കിൽ ലോകത്തിൽ ഒമ്പതാം സ്ഥാനത്താണ് ഇന്ത്യയുടെ സമ്പദ്ഘടന. കയറ്റുമതിയുടെ കാര്യത്തിൽ പത്തൊമ്പതാം സ്ഥാനത്തും, ഇറക്കുമതിയുടെ കാര്യത്തിൽ പത്താം സ്ഥാനത്തും ആണ് ഇന്ത്യ. 2012-2013 സാമ്പത്തികവർഷത്തെ സാമ്പത്തിക വളർച്ച 5.0% ആണ്, ഇതിനു മുമ്പിലത്തെ വർഷത്തിൽ ഇത് 6.2% ആയിരുന്നു. 2010–11 സാമ്പത്തിക വർഷത്തിൽ ഇന്ത്യയുടെ മൊത്ത ആഭ്യന്തര ഉത്പാദനം 9.3% കണ്ട് വർദ്ധിച്ചിരുന്നു. താൽക്കാലികമായിരുന്നു ഈ വളർച്ചാനിരക്ക്. പിന്നീടുള്ള വർഷങ്ങളിൽ ഇത് കുറഞ്ഞു വന്നു. മാർച്ച് 2013 ൽ ഇത് 4.8% ആയി കുറഞ്ഞു. 2013-14 സാമ്പത്തിക വർഷത്തിൽ സർക്കാർ പ്രതീക്ഷിക്കുന്ന വളർച്ച 6.1%-6.7% ആണ്, എന്നാൽ ഭാരതീയ റിസർവ് ബാങ്കിന്റെ കണക്കു പ്രകാരം ഈ വളർച്ചാ നിരക്ക് 5.7%. മാത്രമേ ഉണ്ടായിരിക്കുകയുള്ളു.

മുതലാളിത്തവും, സോഷ്യലിസവും ഇടകലർന്ന ഒരു മിശ്രിത സമ്പദ്ഘടനയായിരുന്നു സ്വാതന്ത്ര്യാനന്തര ഇന്ത്യയിൽ ഏതാണ്ട് 1991 വരെ നിലനിന്നിരുന്നത്. കൂടുതലും ഇറക്കുമതിയേയാണ് ഇന്ത്യൻ സമ്പദ്ഘടന ആശ്രയിച്ചിരുന്നത്. അതുകൊണ്ട് തന്നെ യുദ്ധാനന്തര കാലഘട്ടത്തിൽ നടപ്പിലാക്കേണ്ടിയിരുന്ന വ്യാപാരവികസനം മുതലാക്കുവാൻ ഇന്ത്യക്കായില്ല. അഴിമതി, മോശം ഭരണനിർവ്വഹണം എന്നിങ്ങനെ പല കാരണങ്ങൾകൊണ്ടും അത് സംഭവിച്ചില്ല.

1991 ൽ കോൺഗ്രസ്സ് നേതൃത്വത്തിലുള്ള മന്ത്രിസഭയെ നയിച്ചിരുന്ന പ്രധാനമന്ത്രി നരസിംഹറാവുവും, ധനകാര്യമന്ത്രി മൻമോഹൻസിങ്ങുമാണ് ഇന്ത്യൻ സമ്പദ്ഘടനക്ക് പുതിയ മാനങ്ങൾ നൽകിയത്. പുതിയ വ്യവസായങ്ങളും, സംരംഭങ്ങളും തുടങ്ങാൻ വിലങ്ങു തടിയായി നിന്നിരുന്ന ലൈസൻസ് രാജ് സമ്പ്രദായത്തെ മൻമോഹൻസിങ് ഇല്ലാതാക്കി. രാജ്യത്തെ സുപ്രധാന നഗരങ്ങളെ കൂട്ടിയിണക്കുന്ന അതിവേഗ ദേശീയപാതകൾ നിർമ്മിക്കാനുള്ള പദ്ധതി തുടങ്ങിവെച്ചത് അടൽ ബിഹാരി വാജ്പേയി ആയിരുന്നെങ്കിലും, ഇത് പൂർത്തിയാക്കാൻ പരിശ്രമിച്ചത് പി.വി.നരസിംഹറാവു സർക്കാരാണ്. ആഗോളവത്കരണത്തിലും ഉദാരവത്കരണത്തിലും അധിഷ്ഠിതമായ പുത്തൻ സാമ്പത്തിക നയങ്ങൾ ഇന്ത്യൻ സമ്പദ്ഘടനക്കു മുന്നോട്ടുള്ള കുതിപ്പിനു കരുത്തേകി. വിപണി സൗഹൃദ-സമ്പദ്ഘടന ആയിരുന്നു 1991 ൽ ഇന്ത്യയിൽ നടപ്പിലാക്കിയത്. വിദേശ വ്യാപാരത്തിനും നിക്ഷേപത്തിനും ഒരു തുറന്ന സമീപനമാണ് ഈ നയങ്ങൾ നടപ്പിലാക്കുക വഴി അന്നത്തെ സർക്കാർ ലക്ഷ്യമിട്ടിരുന്നത്.

സിന്ധു നദീതടസംസ്കാരത്തിൽ തന്നെ മനുഷ്യർ വ്യാപാരം ചെയ്തിരുന്നു. അവർക്ക് കൃഷിയേയും, അളവുതൂക്കങ്ങളെക്കുറിച്ചും വ്യക്തമായി അറിവുണ്ടായിരുന്നു. കൃത്യമായ ആസൂത്രത്തണത്തോടെ നടപ്പിലാക്കിയ പദ്ധതികളെക്കുറിച്ചുള്ള തെളിവുകൾ ചരിത്രഗവേഷകർക്ക് ലഭിച്ചിട്ടുണ്ട്. ജലസേചനം, പണിആയുധങ്ങൾ, നഗരശുചീകരണപദ്ധതികൾ എന്നിവയെക്കുറിച്ചെല്ലാം ആധികാരികമായി മനസ്സിലാക്കുകയും, നടപ്പിലാക്കുകയും ചെയ്തവരായിരുന്നു ഈ പുരാതന സംസ്കാരത്തിൽ ജീവിച്ചിരുന്ന മനുഷ്യർ.

പതിനാലാം നൂറ്റാണ്ടു മുതൽ കടൽ വഴിയുള്ള കച്ചവടം ഇന്ത്യയുടെ ദക്ഷിണപ്രദേശങ്ങളുമായി ഏഷ്യയുടെ പലരാജ്യങ്ങളും നടത്തിയിരുന്നു. ചോളസാമ്രാജ്യത്തിന്റെ ഭാഗമായ തീരങ്ങളും, മലബാറുമായിരുന്നു ഇത്തരം വ്യാപാരത്തിനു മുമ്പിട്ടു നിന്നിരുന്നത്. ഇന്ത്യൻ മഹാസമുദ്രം കേന്ദ്രമാക്കി സ്വതന്ത്ര വ്യാപാര സമ്പ്രദായവും നിലനിന്നിരുന്നു. തീരങ്ങളിലുള്ള രാജാക്കന്മാരോ, അതോ രാജാക്കന്മാരുമായി കരാറിലേർപ്പെട്ടിട്ടുള്ള വൻകിട വ്യാപാരികളോ ആയിരുന്നു ഇതിനു ചുക്കാൻ പിടിച്ചിരുന്നത്. ഭരണാധികാരികൾക്ക് ഒരു പരിധിയിലധികം ചുങ്കം ആവശ്യപ്പെടാൻ നിവൃത്തിയില്ലായിരുന്നു. വ്യാപാരം ദ്രുതഗതിയിൽ മറ്റൊരു തുറമുഖത്തേക്ക് മാറ്റാൻ കഴിയും എന്നതായിരുന്നു ഇതിനു കാരണം. പടിഞ്ഞാറൻ യൂറോപ്പും, ഏഷ്യൻ രാജ്യങ്ങളും ഇന്ത്യയുമായി നടത്തിയിരുന്ന വ്യാപാരം കൂടുതൽ വിപുലീകരിക്കപ്പെട്ടത് പതിനാലാം നൂറ്റാണ്ടിനും, പതിനെട്ടാം നൂറ്റാണ്ടിനും ഇടയിലാണെന്ന് ഗവേഷകർ ചൂണ്ടിക്കാണിക്കുന്നു. ദക്ഷിണേന്ത്യയെക്കൂടാതെ, ബംഗാളിന്റേയും, സൗരാഷ്ട്രയുടേയും തീരങ്ങൾ വഴിയും കച്ചവടം വൻതോതിൽ നടന്നിരുന്നു. വിഭജനത്തിനുമുമ്പുള്ള പഞ്ചാബ് പ്രദേശത്തേയും, അഫ്ഗാനിസ്ഥാനേയും തമ്മിൽ ബന്ധിപ്പിക്കുന്ന ഖൈബർ പാത വഴിയായിരുന്നു കൂടുതലും കരമാർഗ്ഗമുള്ള വ്യാപാരം. മധ്യേഷ്യയിലേക്കുള്ള എളുപ്പമാർഗ്ഗം കൂടിയായിരുന്നു ഇത്. ബാർട്ടർ സമ്പ്രദായവും അതേപോലെ തന്നെ നാണയവിനിമയവും പ്രചാരത്തിലിരുന്നു. കർഷകർ അവരുടെ വിളയുടെ ഒരു ഭാഗം കപ്പം എന്ന നിലയിൽ ഭരണാധികാരികൾക്കു സമർപ്പിക്കണമായിരുന്നു.

നാണയവിനിമയം കൂടുതൽ പ്രചാരത്തിലായത് മുഗൾ കാലഘട്ടത്തിലാണ്. വെള്ളിനാണയങ്ങളായിരുന്നു മുഗൾ രാജാക്കന്മാർ വിനിമയത്തിനായി ഉപയോഗിച്ചിരുന്നത്. മുഗൾ ഭരണകാലത്ത് ഒരു സുസ്ഥിരമായ ആഭ്യന്തര വ്യാപാര സംവിധാനം ഇന്ത്യയിൽ നിലനിന്നിരുന്നു. മുഗൾ സാമ്രാജ്യം അസ്തമിച്ചതോടെ പിന്നീട് മറാഠ ഭരണത്തിൻ കീഴിലായിരുന്നു ഇന്ത്യയിലെ വ്യാപാരനിർവ്വഹണം നടന്നത്. മൂന്നാം പാനിപ്പട്ട് യുദ്ധത്തോടെ മറാഠ സാമ്രാജ്യവും ചിന്നിച്ചിതറി, പതിനെട്ടാം നൂറ്റാണ്ടോടെ ഇംഗ്ലീഷ് ഈസ്റ്റിന്ത്യാ കമ്പനി ഇന്ത്യയുടെ വ്യാപാര മേഖലയിൽ സ്ഥാനം പിടിച്ചു.

നികുതി നടത്തിപ്പിലും, കാർഷികനയങ്ങളിലും ഒട്ടനവധി പരിഷ്കാരങ്ങൾ കമ്പനി ഭരണത്തിന്റെ ഫലമായി ഇന്ത്യയിൽ ഉണ്ടായിട്ടുണ്ട്. കമ്പനി ഭരണ തുടങ്ങിയതിൽ പിന്നേയാണ് കാർഷിക വിളകൾ ഒരു വാണിജ്യ ഉത്പന്നം മാത്രമായി വ്യാപാരം നടത്താൻ തീരുമാനിക്കപ്പെടുന്നത് എന്നു കരുതപ്പെടുന്നു. ഇത് വിളകളുടെ ഉത്പാദനത്തിന്റെ തോത് കുറച്ചു, കർഷകർ ബുദ്ധിമുട്ടിലായിത്തുടങ്ങി, മാത്രവുമല്ല ഭക്ഷ്യക്ഷാമത്തിനും വഴിയൊരുക്കി. കരകൗശലഉത്പന്നമേഖലയിൽ ബ്രിട്ടീഷ് രാജിന്റെ ഇടപെടൽ ഒരു വൻ തകർച്ചക്കു കാരണമായി. ഈ മേഖലയിൽ ഉത്പന്നങ്ങളുടെ ആവശ്യം കുറയുകയും, തൊഴിലില്ലായ്യമ കുത്തനേ വർദ്ധിക്കുകയും ചെയ്തു. ചാർട്ടർ1813 പ്രകാരമുള്ള വ്യാപാര നിയന്ത്രണങ്ങൾ നീക്കം ചെയ്തതോടുകൂടി ഇന്ത്യയുടെ വ്യാപാരതോത് വർദ്ധിക്കുകയുണ്ടായി.

ഈസ്റ്റിന്ത്യാ കമ്പനിയുടെ താൽപര്യങ്ങൾക്കനുസരിച്ചുള്ള ഒരു സ്വതന്ത്ര വ്യാപാര സംവിധാനമാണ് കോളനിവാഴ്ചക്കാലത്ത് ഇന്ത്യയിൽ നിലനിന്നിരുന്നത്. ആ വ്യാപാര രീതിയെ ശക്തിപ്പെടുത്താനായി തീവണ്ടി ഗതാഗതവും, ടെലിഗ്രാഫും പോലുള്ള ആധുനിക സംവിധാനങ്ങൾ ഇന്ത്യയിൽ കമ്പനി നടപ്പിലാക്കി. കോളനിവാഴ്ചക്കാലത്ത് ഇന്ത്യൻ വ്യാപാരം മുന്നിട്ടു നിന്നിരുന്നുവെങ്കിലും, ബ്രിട്ടീഷുകാരുടെ തിരിച്ചുപോക്കിനുശേഷം അതിനു സാരമായ ഇടിവു തട്ടി.

സ്വതന്ത്ര ഇന്ത്യയിൽ കോളനികാലഘട്ടത്തിൽ നിലനിന്നിരുന്ന വ്യാപാരരീതികളാണ് തുടർന്നപോന്നത്. എന്നാൽ സോവിയറ്റ് യൂണിയൻ നടപ്പിലാക്കിയ വികസനരീതികളും ഇന്ത്യ പിന്തുടർന്നിരുന്നു. ഇന്ത്യ അതിന്റെ വികസനത്തിനായി രൂപംകൊടുത്ത പഞ്ചവത്സരപദ്ധതികളിൽ സോവിയറ്റ് യൂണിയന്റെ സ്വാധീനം കാണാനാവും. സോവിയറ്റ് യൂണിയന്റേതു പോലെ തന്നെ ഇന്ത്യയിലെ പ്രധാനപ്പെട്ട വ്യവസായങ്ങൾ ദേശീയവത്കരിക്കപ്പെട്ടു. ഉരുക്ക്, ഖനനം, ആശയവിനിമയം, ഇൻഷുറൻസ്, എന്നീ മേഖലകളെല്ലാം ഇതിൽപ്പെടുന്നു. ഇന്ത്യയുടെ ആദ്യപ്രധാനമന്ത്രിയായിരുന്ന ജവഹർലാൽ നെഹ്രുവാണ് ഇതിന് നേതൃത്വം നൽകിയത്. സോവിയറ്റ് യൂണിയന്റേതിൽ നിന്നും വ്യത്യസ്തമായി, ഒരു കേന്ദ്രീകൃത ഭരണനിർവ്വഹണം പോലെയല്ലാതെ കേന്ദ്രസർക്കാർ നേരിട്ടും, അല്ലാതേയും വികസനപരിപാടികളിൽ ഇടപെടുന്ന ഒരു നയമാണ് നെഹ്രു നടപ്പിലാക്കിയത്.



</doc>
<doc id="254649" url="https://ml.wikipedia.org/wiki?curid=254649" title="ഹാബിറ്റാറ്റ് 67">
ഹാബിറ്റാറ്റ് 67

കാനഡയിലെ മോണ്ട്രിയലിൽ സ്ഥിതിചെയ്യുന്ന് ഒരു പാർപ്പിട സമുച്ചയമാണ് ഹാബിറ്റാറ്റ് 67(ഇംഗ്ലീഷ്: Habitat 67). ഇസ്രായേലി കനേഡിയൻ വാസ്തുശില്പിയായ മോശേ സഫ്ദിയാണ് ഈ കെട്ടിടം രൂപകല്പന ചെയ്തിരിക്കുന്നത്. 1967 ഏപ്രിൽ മുതൽ ഒക്ടോബർ വരെ മോണ്ട്രിയലിൽ വെച്ച് അരങ്ങേറിയ വേൾഡ് ഫെയർ 67-ന്റെ ഭാഗമായായിരുന്നു ഈ കെട്ടിടം നിർമ്മിച്ചത്. ഇതിന്റെ അസാമാന്യമായ രൂപം കൊണ്ടുതന്നെ വളരെയതികം ശ്രദ്ധേയത ഹാബിറ്റാറ്റ് 67ന് കൈവന്നിട്ടുണ്ട്.


</doc>
<doc id="254651" url="https://ml.wikipedia.org/wiki?curid=254651" title="കൊച്ചിൻ എക്സ് പ്രസ്സ്">
കൊച്ചിൻ എക്സ് പ്രസ്സ്

ജയമാരുതി പ്രൊഡക്ഷൻസിനു വേണ്ടി ടി.ഇ. വാസുദേവൻ 1967-ൽ നിർമിച്ച മലയാളചലച്ചിത്രമാണ് കൊച്ചിൻ എക്സ്പ്രെസ്സ്. മലബാറിൽ ജയാഫിലിംസിനും, തിരുവിതാംകൂറിൽ അസ്സോസിയേറ്റഡ് ഫിലിംസിനും വിതരാണ അവകാശക്കാരായുണ്ടായിരുന്ന "കൊച്ചിൻ എക്സ്പ്രസ്സ്" 1967 ഒക്ടോബർ 28-ന് പ്രദർശനം തുടങ്ങി.






</doc>
<doc id="254652" url="https://ml.wikipedia.org/wiki?curid=254652" title="പഴപ്രഥമൻ">
പഴപ്രഥമൻ

പഴം ചേർത്തുണ്ടാക്കുന്ന പ്രഥമൻ അഥവാ പായസമാണ് പഴ പ്രഥമൻ. നല്ലവണ്ണം പഴുത്ത് കറുത്ത കുത്തുകൾ വന്ന നെന്ത്രപ്പഴമാണ് ഇതുണ്ടാക്കാൻ ഉപയോഗിക്കുക. പ്രഥമൻ പാകം ചെയ്യുന്നത് രണ്ടു ഭാഗങ്ങളായാണ്. ആദ്യപടിയായി പഴം വരട്ടിയെറ്റുക്കണം പിന്നീട് പായസം ഉണ്ടാക്കണം.

പാചകരീതികളോരോ നാട്ടിലുമോരോ വിധത്തിലായിരിക്കും. അതിൽ തന്നെ വിവിധ ജനവിഭാഗത്തിനു തങ്ങളുടേതായ രീതികളുണ്ട്. പഴപ്രഥമൻ തയ്യാറാക്കുന്നതിലുമീ വൈവിദ്ധ്യമുണ്ട്.


പഴം നന്നായി വേവിച്ചു കുരുവും നാരുകളും കളഞ്ഞ് ഉടച്ചെടുക്കുക. ശർക്കരപ്പാവിലേക്ക് (ശർക്കര തിളച്ച വെള്ളത്തിൽ ലയിപ്പിച്ചത്) വേവിച്ച പഴം ഇട്ട് നന്നായി വരട്ടുക. ആവശ്യത്തിനു നെയ്യും ഉപയോഗിക്കാം.

പാത്രത്തിൽ വെള്ളവും പകുതി രണ്ടാം പാലും അരിപ്പൊടിയും പഴം വരട്ടിയതും എടുത്ത് വേവിക്കുക. വെന്തു കുറുകിയാൽ ആവശ്യത്തിനു ശർക്കരയിട്ട് വീണ്ടും തിളപ്പിക്കുക. ശർക്കര അലിഞ്ഞു വെന്തുകഴിഞ്ഞാൽ ബാക്കിയുള്ള രണ്ടാം പാലും ഏലക്കാ പൊടിച്ചതും ചേർത്ത് വീണ്ടും വേവിക്കുക. എല്ലാം കൂടെ വെന്തുകഴിഞ്ഞാൽ ഒന്നാം പാലൊഴിച്ചു ചൂടാക്കി വാങ്ങിവെയ്ക്കുക.

ഒരു പാത്രത്തിൽ നെയ്യൊഴിച്ച് അണ്ടിപ്പരിപ്പും ഉണക്ക മുന്തിരിയും വറുത്തെടുക്കുക. കൊപ്ര ചെറിയ കഷണങ്ങളാക്കി നുറുക്കിയതും ചേർക്കാം. ചുക്കുപൊടിയും വറവും പായസത്തിൽ ചേർത്തിളക്കുക.

പഴം വരട്ടിയത് പാലിൽ ലയിച്ച് കഴിഞ്ഞാലും നല്ലതു പോലെ ലായനീരൂപത്തിലിരിക്കവണ്ണം മൂന്നാം പാൽ വേണം . അത്രയും നേർപ്പിക്കാത്ത രണ്ടാം പാലും വേണം.

പഴം നന്നായി വേവിച്ചു ഉടച്ചെടുക്കുക. ആവശ്യത്തിനു ശർക്കരയിട്ട് തയ്യാറാക്കിയ ശർക്കരപ്പാവിലേക്ക് (ശർക്കര തിളച്ച വെള്ളത്തിൽ ലയിപ്പിച്ചത്) വേവിച്ച പഴം ഇട്ട് നന്നായി വരട്ടുക. പാത്രത്തിൽ മൂന്നാം പാലും പഴം വരട്ടിയതും എടുത്ത് അടുപ്പത്ത് കയറ്റുക.. ഇളക്കി കൊടുത്ത് ഈ പാൽ വറ്റി ഏകദേശം കുടിക്കാവുന്ന പരുവമാകുന്നതിനു മുന്നേ, രണ്ടാം പാലൊഴിക്കുക. ഇളക്കി കൊടുത്ത് ഈ പാൽ വറ്റി കുടിക്കാവുന്ന പരുവമാകുംബം അടുപ്പിൽ നിന്നും വാങ്ങി തലപ്പാൽ ഉരുളിയിൽ വീശി/പരത്തി ഒഴിക്കുക. തേങ്ങാപ്പൂൾ അരിഞ്ഞത് നെയ്യിൽ വറുത്തത് വാങ്ങി വച്ച പായസത്തിലിട്ട് പാത്രപാകത്തിനായി അരമണിക്കൂർ അടച്ച് വയ്ക്കുക.



</doc>
<doc id="254658" url="https://ml.wikipedia.org/wiki?curid=254658" title="മലബാർ ഡിസ്ട്രിക്റ്റ് ബോർഡ്">
മലബാർ ഡിസ്ട്രിക്റ്റ് ബോർഡ്

മലബാർ ജില്ലയിൽ കോഴിക്കോട് ആസ്ഥാനമായി പ്രവർത്തിച്ചിരുന്ന ഒരു തദ്ദേശഭരണസംവിധാനമായിരുന്നു മലബാർ ഡിസ്ട്രിക്റ്റ് ബോർഡ്. സ്വാതന്ത്ര്യാനന്തരം എല്ലാ ജില്ലകളിലും പഞ്ചായത്തുകൾ രൂപീകൃതമാവുകയും ഡിസ്ട്രിക്റ്റ് ബോർഡ് സംവിധാനം ഇല്ലാതാവുകയും ചെയ്തു. മദ്രാസ് സ്റ്റേറ്റിലെ എല്ലാ ജില്ലകളിലും ഇത്തരത്തിൽ തെരഞ്ഞെടുക്കപ്പെടുന്ന അംഗങ്ങളോടുകൂടിയ ജില്ലാ ബോർഡുകളുണ്ടായിരുന്നു. വിദ്യാഭ്യാസം, ആരോഗ്യം, പൊതുമരാമത്ത് എന്നീ വകുപ്പുകൾ ജില്ലാ ബോർഡിന്റെ കീഴിലായിരുന്നു. നിയമം, നീതിന്യായം, നികുതി എന്നീവകുപ്പുകൾ ബ്രിട്ടീഷുകാരുടെ നിയന്ത്രണത്തിലായിരുന്നതിനാൽ ഡിസ്ട്രിക്റ്റ് ബോർഡിന് ഇവയിൽ അധികാരമുണ്ടായിരുന്നില്ല. 1954 വരെ മലബാർ ഡിസ്ട്രിക്റ്റ് ബോർഡ് തിരഞ്ഞെടുപ്പ് നടക്കുകയുണ്ടായി. 

1927-ൽ പഞ്ചായത്ത് ബോർഡ് എന്നൊരു ഭരണസംവിധാനം ഡിസ്ട്രിക്റ്റ് ബോർഡിനൊപ്പം ആരംഭിക്കുകയുണ്ടായി.

മദ്രാസ് സ്റ്റേറ്റിലെ മലബാർ ജില്ലയിലെ പ്രദേശങ്ങൾ ഈ ഡിസ്ട്രിക്റ്റ് ബോർഡിനു കീഴിലായിരുന്നു. 


</doc>
<doc id="254659" url="https://ml.wikipedia.org/wiki?curid=254659" title="ഡെൽഹി പിടിച്ചടക്കൽ">
ഡെൽഹി പിടിച്ചടക്കൽ

1857-ലെ ലഹളയെത്തുടർന്ന് വിമത ബ്രിട്ടീഷ്ശിപായികളുടെയും മുഗൾ രാജകുടുംബത്തിന്റെയും നിയന്ത്രണത്തിലായ ദില്ലി നഗരം പിടിച്ചെടുക്കാനുള്ള ബ്രിട്ടീഷുകാരുടെ 1857 ജൂൺ മുതൽ സെപ്റ്റംബർ വരെയുള്ള നാലുമാസം നീണ്ടുനിന്ന സൈനികനടപടിയെയാണ് ദില്ലി പിടിച്ചടക്കൽ () എന്നു പറയുന്നത്.

പത്തൊമ്പതാം നൂറ്റാണ്ടിന്റെ തുടക്കത്തിൽ ദില്ലിയുടെ ഭരണം ഔപചാരികമായി മുഗൾ ചക്രവർത്തിക്കായിരുന്നെങ്കിലും യഥാർത്ഥ അധികാരം ബ്രിട്ടീഷ് റെസിഡന്റിന്റെ കീഴിലായിരുന്നു. ലഹളയുടെ ആരംഭത്തിൽത്തന്നെ 1857 മേയ് 11-ന് മീറഠിൽ നിന്ന് തങ്ങളുടെ ബ്രിട്ടീഷ് ഉദ്യോഗസ്ഥർക്കെതിരെ ലഹളയുയർത്തിയ വിമതശിപായിമാർ ഡെൽഹിയിലെത്തുകയും മുഗൾ ചക്രവർത്തിയായ ബഹദൂർഷാ സഫറിന് പിന്തുണ പ്രഖ്യാപിച്ച് ദില്ലിയിലെ ബ്രിട്ടീഷുകാരെ കൊലപ്പെടുത്തുകയും തുരത്തുകയുമായിരുന്നു. ദില്ലിക്ക് ചുറ്റുവട്ടത്തുള്ള ബ്രിട്ടീഷ് സൈനികഘടകങ്ങളിൽ നിന്നുമുള്ള നിരവധി ബ്രിട്ടീഷ് ശിപായിമാർ അതാതിടങ്ങളിൽ ലഹള നടത്തുകയും മുഗൾ ചക്രവർത്തിക്ക് പിന്തുണ പ്രഖ്യാപിച്ച് ദില്ലിയിൽ എത്തിച്ചേരുകയും ചെയ്തു.

ദില്ലി കലാപകാരികളുടെ കേന്ദ്രസ്ഥാനമായും മുഗൾ ചക്രവർത്തിയായ ബഹദൂർഷാ സഫറിനെ കലാപകാരികൾ ഇന്ത്യയുടെ യഥാർത്ഥഭരണാധികാരിയായും അംഗീകരിക്കുകയും ചെയ്തതോടെ ദില്ലി പിടിച്ചടക്കുക എന്നത് ബ്രിട്ടീഷുകാർക്ക് ജീവൻമരണപ്പോരാട്ടമായി. ഇന്ത്യൻ സാമ്രാജ്യം തന്നെ നഷ്ടപ്പെട്ടേക്കാമെന്നവർ ആശങ്കപ്പെട്ടു. സാധ്യമായിടത്തോളം ബ്രിട്ടീഷ് പട്ടാളക്കാരെ അവർ ദില്ലിയിലേക്കയക്കാൻ തീരുമാനിച്ചു. ബ്രിട്ടീഷുകാർ ഡെൽഹി ഫീൽഡ് ഫോഴ്സ് എന്ന ഒരു സേന രൂപീകരിക്കുകയും ഡെൽഹി റിഡ്ജ് പ്രദേശത്തുനിന്ന് ആക്രമണമാരംഭിക്കുകയും ചെയ്തു. നാലു മാസത്തോളം ഈ ആക്രമണം നീണ്ടുനിന്നു. 1857 സെപ്റ്റംബറിൽ പഞ്ചാബിലെ ചീഫ് കമ്മീഷണറായിരുന്ന ജോൺ ലോറൻസ് ഒരു സൈന്യത്തെ സംഘടിപ്പിച്ച് ജോൺ നിക്കോൾസന്റെ നേതൃത്വത്തിൽ ദില്ലിയിലേക്കയക്കുകയും ഈ സേനയുടെ സഹായത്തോടെ സെപ്റ്റംബർ 21-ന് ബ്രിട്ടീഷുകാർ ഡെൽഹി പിടിച്ചടക്കി.

ലഹളയും യുദ്ധവും പുരോഗമിക്കുന്ന വേളയിൽ ദില്ലി ഇന്ത്യയുടെ മറ്റു ഭാഗങ്ങളിൽ നിന്ന് വാർത്താവിനിമയബന്ധങ്ങളറ്റ് ഒറ്റപ്പെടുകയായിരുന്നു. ചുറ്റുവട്ടത്തുമുള്ള പ്രദേശങ്ങളിലെ പ്രശ്നങ്ങളും അരാജകത്വവുമായിരുന്നു ഇതിനു കാരണം. ശിപായികളടക്കമുള്ള ദില്ലി നഗരത്തിലുള്ളവരുടെയും, നഗരം പിടിച്ചടക്കാൻ ശ്രമിക്കുന്ന ബ്രിട്ടീഷ് സൈനികരുടെയും സ്ഥിതി ഇതിൽനിന്ന് വ്യത്യസ്തമായിരുന്നില്ല. ബ്രിട്ടീഷുകാർ ഡെൽഹി റിഡ്ജിൽ നിന്ന് നടത്തിയ ആക്രമണത്തേക്കാൾ ഈ ഒറ്റപ്പെടലാണ് ദില്ലിയിലെ ശിപായിമാർക്ക് വിനയായത്. ഭക്ഷണസാധനങ്ങളുടെ വില കുതിച്ചുയർന്നു. സാധനങ്ങൾക്ക് രൂക്ഷമായ ക്ഷാമം അനുഭവപ്പെട്ടു. പെട്ടെന്നുതന്നെ ദില്ലി നിവാസികളും ശിപായിമാരും പട്ടിണിയുടെ വക്കത്തെത്തി. ഡെൽഹിയിലെ ശിപായിമാർക്ക് സൈനികമായോ സാമ്പത്തികമായോ മറ്റു വിഭവങ്ങൾ നൽകിയോ സഹായിക്കാൻ ആരുമുണ്ടായിരുന്നില്ല. അവരുടെ കൈവശമുള്ള ആയുധങ്ങളും വെടിക്കോപ്പുകളും പരിമിതവുമായിരുന്നു.

യുദ്ധത്തിലേർപ്പെട്ട ബ്രിട്ടീഷ് പട്ടാളക്കാരാകട്ടെ, മറ്റിടങ്ങളിൽ അവർക്ക് നേരിട്ട തോൽവികളെക്കുറിച്ചറിയാതെ സഹായവും പ്രതീക്ഷിച്ച് കാത്തിരിക്കുകയായിരുന്നു. ജൂലൈ അവസാനം വരെ ഡെൽഹി റിഡ്ജിലെ ബ്രിട്ടീഷ് പടയാളികൾ, ജനറൽ വീലറുടെ നേതൃത്വത്തിലുള്ള സൈന്യം കാൻപൂരിൽനിന്നെത്തി ആക്രമണത്തിന്റെ നേതൃത്വമേറ്റെടുക്കും എന്നാണ് കരുതിയിരുന്നത്. ജൂണിൽത്തന്നെ വീലറുടെ സൈന്യം കാൻപൂരിൽ കീഴടങ്ങിയെന്നും തുടർന്ന് എല്ലാവരും ജൂൺ 27-ന് കൂട്ടക്കൊല ചെയ്യപ്പെട്ടു എന്ന കാര്യം വെറും 300 മൈൽ ദൂരെമാത്രമായിരുന്ന അവർക്കറിയുമായിരുന്നില്ല. ഇതിനുപുറമേ വടക്ക് ഖൈബർ ചുരം വഴിയും തെക്കുപടിഞ്ഞാറുഭാഗത്ത് ബോംബെ വഴിയും രണ്ട് പേർഷ്യൻ സൈനികഘടകങ്ങൾ തങ്ങളെ സഹായിക്കാനെത്തുമെന്നും അവർ വൃഥാ വിശ്വസിച്ചിരുന്നു.

പിടിച്ചടക്കിയ ദില്ലിയിൽ കൊള്ളയടിയും കൂട്ടക്കൊലയും ഭീമമായ തോതിൽ നടന്നു. കച്ച ചേലൻ (Kucha Chelan) എന്ന ഒറ്റ മൊഹല്ലയിൽത്തന്നെ 1400-പേരെയാണ് കൊലപ്പെടുത്തിയത്. എല്ലാവരെയും കൊല്ലുക എന്നതായിരുന്നു ആജ്ഞ. രക്ഷപ്പെട്ടവർക്ക് നഗരത്തിൽ നിന്ന് പലായനം ചെയ്യേണ്ടിവന്നു. ഡെൽഹി ആളൊഴിഞ്ഞ ശവപ്പറമ്പായി മാറി. രാജകുടുംബം സമാധാനപരമായി കീഴടങ്ങിയെങ്കിലും സഫറിന്റെ 16 മക്കളിൽ മിക്കവരെയും വിചാരണചെയ്ത് തൂക്കിക്കൊന്നു. മൂന്നുപേരെ വില്യം ഹോഡ്സൺ അപമാനിച്ച് വെടിവച്ചുകൊന്നു. ചെങ്കോട്ടയും മറ്റു നഗരഭാഗങ്ങളും ഇക്കാലത്ത് നശിപ്പിക്കപ്പെട്ടു. പ്രധാനപ്പെട്ട നഗരവാസികൾ - കവികൾ, രാജകുമാരൻമാർ, മുല്ലമാർ, കച്ചവടക്കാർ, സൂഫികൾ, പണ്ഡിതർ - തുടങ്ങിയവരിൽ ബഹുഭൂരിപക്ഷവും ഇക്കാലത്ത് വേട്ടയാടപ്പെടുകയും തൂക്കിലേറ്റപ്പെടുകയോ നാടുകടത്തപ്പെടുകയോ ചെയ്തു. നാടുകടത്തപ്പെട്ടവരിൽ പലരും ബ്രിട്ടീഷുകാർ ആൻഡമാൻ ദ്വീപിൽ പുതിയതായി നിർമ്മിച്ച തടവറകളിലേക്കാണ് അയക്കപ്പെട്ടത്. അവശേഷിച്ചവർ ദരിദ്രരായി മാറി. പുറത്താക്കിയ ചക്രവർത്തി സഫറിന്റെ ജീവിച്ചിരിക്കുന്ന ആണുങ്ങളായ ബന്ധുക്കൾക്ക് അഞ്ചുരൂപയാണ് ബ്രിട്ടീഷുകാർ മാസം പെൻഷൻ നൽകിയത്. സ്ത്രീകളായ ബന്ധുക്കളിൽ ചെറുപ്പക്കാർ വേശ്യകളായി മാറുകയും പ്രായമായവർ വേശ്യാലയനടത്തിപ്പുകാരുമായി മാറി.



</doc>
<doc id="254664" url="https://ml.wikipedia.org/wiki?curid=254664" title="പട്ടം സദൻ">
പട്ടം സദൻ

ഒരു മലയാള ചലച്ചിത്രനടനും ഗായകനുമായിരുന്നു പട്ടം സദൻ എന്നറിയപ്പെട്ടിരുന്ന സദാശിവൻ. പ്രഹ്ലാദ എന്ന ചലച്ചിത്രത്തിലൂടെ ബാലനടനായാണ് ഇദ്ദേഹം രംഗത്തുവന്നത്. അറുപതുകളിലും എഴുപതുകളിലും ഗാനാലാപനരംഗത്ത് സജീവമായിരുന്ന ഇദ്ദേഹം 1959-നും 87-നും ഇടയിലായി 23 ഗാനങ്ങൾ ആലപിച്ചിട്ടുണ്ട്. 1941-ൽ പുറത്തിറങ്ങിയ പ്രഹ്ലാദ മുതൽ 1994-ലെ മാനത്തെ കൊട്ടാരം എന്ന ചലച്ചിത്രം വരെ അദ്ദേഹത്തിന്റെ അഭിനയജീവിതം നീണ്ടുനിന്നു.

1959-ൽ പുറത്തിറങ്ങിയ ചതുരംഗം എന്ന ചലച്ചിത്രത്തിൽ ഇദ്ദേഹം കുമരേശനൊപ്പം പാടിയ "പെണ്ണിന്റെ ചിരിയും" എന്ന ഗാനം വളരെ ജനപ്രിയമായിരുന്നു. സ്നേഹയമുന എന്ന ചലച്ചിത്രത്തിലെ "പരിപ്പുവട പക്കവട" എന്ന ഗാനവും ചന്ദനച്ചോല എന്ന ചല‌ച്ചിത്രത്തിലെ "മണിയാഞ്ചെട്ടിക്ക്" എന്ന ഗാനവും ഇദ്ദേഹം യേശുദാസിനൊപ്പമാണ് ആലപിച്ചത്. 


</doc>
<doc id="254680" url="https://ml.wikipedia.org/wiki?curid=254680" title="നായ്‌ത്തുമ്പ">
നായ്‌ത്തുമ്പ

രണ്ടു മീറ്റർ ഉയരം വയ്ക്കുന്ന ഒരിനം കുറ്റിച്ചെടിയാണ് നായ്‌ത്തുമ്പ. . പാറയുള്ള പ്രദേശങ്ങളിൽ കാണുന്നു. വടക്കേ ഇന്ത്യയിലും കേരളത്തിലും കാണാറുണ്ട്. നാല്പതോളം തരം പൂമ്പാറ്റകൾ തേൻ കുടിക്കാൻ ഈ ചെടിയിൽ എത്തുന്നതായി മാടായിപ്പാറയിൽ നടത്തിയ നിരീക്ഷണത്തിൽ കണ്ടിരുന്നു. 



</doc>
<doc id="254685" url="https://ml.wikipedia.org/wiki?curid=254685" title="കല്ലാൽ (Ficus dalhousiae)">
കല്ലാൽ (Ficus dalhousiae)

പശ്ചിമഘട്ടതദ്ദേശവാസിയായ ഒരുതരം ആൽമരമാണ് കല്ലാൽ. . പ്രധാനമായും തമിഴ്‌നാട്ടിൽ കണ്ടുവരുന്നു. ഫലം ഹൃദയത്തിനും ഇലകളും തടിയും കരളിനും ത്വക്കിനും ഔഷധമാണ്. 800 മീറ്റർ വരെ ഉയരമുഌഅ പാറ നിറഞ്ഞ മലഞ്ചെരിവുകളിലും നദീതീരങ്ങളിലും കാണുന്നു.



</doc>
<doc id="254703" url="https://ml.wikipedia.org/wiki?curid=254703" title="സ്റ്റെയ്ഗ് ലാർസൺ">
സ്റ്റെയ്ഗ് ലാർസൺ

സ്വീഡനിലെ ഒരു പ്രശസ്തനായ പത്രപ്രവർത്തകനായിരുന്നു സ്റ്റെയ്ഗ് ലാർസൺ(Stieg Larsson). എന്നാൽ പത്രപ്രവർത്തനത്തെക്കാൾ അദ്ദേഹത്തെ പ്രശസ്തനാക്കിയത് അദ്ദേഹത്തിന്റെ മരണശേഷം പ്രസിദ്ധീകൃതമായ മൂന്ന് നോവലുകൾ ഉൾപ്പെട്ട "മില്ലേനിയം സീരീസ്" എന്ന നോവൽ പരമ്പരയാണ്.

ഏർലണ്ട് ലാർസ്സന്റെയും വിവിയെൻ ബോസ്ട്രൺന്റെയും പുത്രനായി 1954 ആഗസ്റ്റ് 15ന് സ്വീഡനിൽ ജനിച്ചു. 2004 നവംബർ 9ന് ഹൃദയാഘാതം മൂലം സ്വീഡനിലെ സ്റ്റോക്ഹോമിൽ അന്തരിച്ചു.

ജന്മനാ ഹൃദ്രോഗിയായിരുന്ന ലാർസൺ ആരോഗ്യകാര്യത്തിലുള്ള ഉപദേശങ്ങളെ എപ്പോഴും തിരസ്കരിച്ചു. മരണദിവസം ഏഴാം നിലയിലെ ഓഫീസിലേക്ക് പടികൾ ഓടിക്കയറിയ ഉടൻ, ഹൃദയസ്തംഭനം മൂലം മരിച്ചു വീഴുകയായിരുന്നു.

പത്രപ്രവർത്തകനെന്ന നിലയിൽ, സ്വീഡനിൽ പുതുതായി രൂപപ്പെട്ട പുതുനാസി സമൂഹത്തിന്റെ ദുർന്നടപടികളെ നഖശിഖാന്തം എതിർക്കാൻ അദ്ദേഹം മടിച്ചില്ല. ജീവിതം മുഴുവൻ ഇതിന്നായി അദ്ദേഹം ഉഴിഞ്ഞു വെച്ചു. ഈ പ്രവൃത്തികൾ അദ്ദേഹത്തിനു നിറയേ ശത്രുക്കളെ ഉണ്ടാക്കിയിരുന്നു എന്നും അവർ അദ്ദേഹത്തെ വക വരുത്തിയതാണെന്നും വിശ്വസിക്കുന്നവരുണ്ട്. എന്നാൽ അദ്ദേഹം ജോലിചെയ്തിരുന്ന വാരികയുടെ പ്രസാധകർ ഇക്കാര്യം നിഷേധിച്ചിട്ടുണ്ട്

ചെയിൻ സ്മോക്കറും (അമിതമായ പുകവലിക്കുന്നയാൾ), വർക്കഹോളിക്കുമായിരുന്ന (ജോലി ചെയ്യുന്നതിൽ അമിതമായ താത്പര്യമുള്ളയാൾ) ലാർസൺ, കാപ്പിയും ജങ്ക്ഫുഡ്ഡും ഇഷ്ടപ്പെടുന്നയാളുമായിരുന്നു.

2004ൽ അദ്ദേഹം മരിക്കുമ്പോൾ, മില്ലേനിയം സീരീസ് നോവലുകളുടെ കയ്യെഴുത്തുപ്രതി പ്രസാധകരെ ഏല്പിച്ചിരുന്നു. എന്നാൽ, അവ പ്രസിദ്ധീകൃതമാകുന്നതും, അതിലൂടെ താൻ പ്രശസ്തിയുടെ കൊടുമുടിയിലേയ്ക്ക് ഉയരുന്നതും അനുഭവിക്കാൻ അദ്ദേഹത്തിനായില്ല. അതിനു മുൻപേ മരണം വന്നു വിളിയ്ക്കുകയായിരുന്നു. നോവലുകൾ പല ഭാഷകളിലും തർജ്ജമ ചെയ്യപ്പെട്ടു. പിന്നീട് ഇവയെ അധികരിച്ച് നിരവധി ചലച്ചിത്രങ്ങളും നിർമ്മിക്കപ്പെട്ടു. മില്ലെനിയം സീരീസിന്റെ ആറുകോടി അമ്പതു ലക്ഷത്തോളം (65 മില്യൺ പ്രതികളാണ് ലോകമെമ്പാടുമായി വിറ്റഴിഞ്ഞത്.

സ്വതന്ത്ര പത്രപ്രവർത്തകനെന്ന തന്റെ പ്രകൃതിയിൽ തന്നെയാണു നോവലുകളിലെ നായകനായ മൈക്കേൽ ബ്ലോംക്വിസ്തിനെ ലാർസൺ വാർത്തെടുത്തിരിക്കുന്നത്. അദ്ദേഹം തന്റെ അന്വേഷണവഴികളിൽ കണ്ട മയക്കുമരുന്നുകടത്തും, മനുഷ്യക്കടത്തും അധോലോകവും എല്ലാം നോവലിന്റെ താളുകളിൽ ഇടം പിടിച്ചിട്ടുണ്ട്. നോവലുകളിലെ നായിക ലിസ്ബെത് സലാണ്ടർ ചെറുപ്പത്തിൽ മനോരോഗിയെന്നു മുദ്രകുത്തപ്പെട്ടു സമൂഹത്തിൽ നിന്ന് മാറ്റിനിർത്തപ്പെട്ടവളാണു്.

നോവലിന്റെ ഒന്നാംഭാഗത്തിൽ വ്യവസായികളായ വാങ്ഗർ കുടുംബത്തിലെ അലമാരകളിലൊളിപ്പിച്ച അസ്ഥികൂടങ്ങൾ ബ്ലോംക്വിസ്തിന്റെ ശ്രമഫലമായി പുറത്തു വരുന്നു; സുനിശ്ചിതമായ മരണത്തിൽ നിന്ന് ബ്ലോംക്വിസ്തിനെ രക്ഷിക്കുന്നത് ലിസ്ബെത്താണു്. രണ്ടാം ഭാഗത്തിൽ, ലിസ്ബെത്തിനെ അകാരണമായും അവളുടെ അമ്മയെ മനോരോഗത്തിനടിമയെന്ന നിലയിലും ഭ്രാന്താശുപത്രിയിൽ എത്തിച്ച അച്ഛനെ ലിസ്ബെത് കണ്ടെത്തുന്നു. മൂന്നാം ഭാഗത്തിൽ ലിസ്ബെത്തിനെ ബ്ലോംക്വിസ്ത് നിയമത്തിന്റെ കെണിയിൽ നിന്നും മരണത്തിൽ നിന്നും രക്ഷിക്കുന്നു. 

ക്രൈം-മിസ്റ്റെറി നോവലുകളുടെ ശ്രേണിയിൽ ഒരു പുതിയ പാതയാണു് സ്റ്റെയ്ഗ് ലാർസ്സൺ തുറന്നിട്ടത്. താഴെ പറയുന്നവയാണ് ഈ പരമ്പരയിൽ ഉള്ള നോവലുകൾ. 


</doc>
<doc id="254745" url="https://ml.wikipedia.org/wiki?curid=254745" title="ജെനറിക് മരുന്നുകൾ">
ജെനറിക് മരുന്നുകൾ

"ബ്രാൻഡോടു കൂടിയ മരുന്നിന് അളവിലും നൽകുന്ന രീതിയിലും ഗുണത്തിലും ഫലത്തിലും ഉപയോഗത്തിലും വ്യത്യാസമില്ലാത്തതായ ഒരു മരുന്നിനെയാണ്" ജനറിക് മരുന്ന് (ജനറിക് ഡ്രഗുകൾ, ജനറിക്കുകൾ) എന്നുവിളിക്കുന്നത്. പരസ്യം കൂടാതെ രസതന്ത്ര നാമത്തിൽ വിപണനം ചെയ്യുന്ന മരുന്നുകൾ എന്നും ഇവയെ നിർവചിച്ചിട്ടുണ്ട്. കമ്പനി നൽകുന്ന പേരല്ല ഉണ്ടാകുന്നതെങ്കിലും ഇവ സർക്കാരിന്റെ നിയന്ത്രണത്തിനുവിധേയമായാണ് വിപണനം ചെയ്യപ്പെടുന്നത്. ജനറിക് മരുന്നുകളുടെ ലേബലിൽ നിർമാതാവിന്റെ പേരും മരുന്നിന്റെ (ശാസ്ത്രീയസംജ്ഞയും) ഉണ്ടകും.

ആദ്യം വിപണിയിലെത്തിയ ബ്രാൻഡുള്ള മരുന്നിന്റെ അതേ ഘടകങ്ങളാണ് ജെനറിക് മരുന്നുകൾക്ക് ഉണ്ടാവേണ്ടത്. അമേരിക്കയിലെ ഫുഡ് ആൻഡ് ഡ്രഗ് അഡ്മിനിസ്ട്രേഷന്റെ (എഫ്.ഡി.എ.) നിലപാടനുസരിച്ച് ജനറിക് മരുന്നുകൾ ബ്രാൻഡ് നാമമുള്ള മരുന്നിന്റെ അതേ ഫാർമക്കോകൈനറ്റിക് ഫാർമക്കോഡൈനാമിക് ഗുണങ്ങളുള്ളവയായിരിക്കണം. അതിനാൽ നൽകുന്ന മാത്ര, ഗാഢത, നൽകുന്ന രീതി, സുരക്ഷ, ഗുണം, ഉപയോഗിക്കേണ്ട സാഹചര്യം എന്നിവ ജനറിക് മരുന്നുകൾക്കും ബ്രാൻഡഡ് മരുന്നുകൾക്കും ഒന്നുതന്നെയാവണം. മരുന്ന് വികസിപ്പിച്ചെടുത്ത കമ്പനിയുടെ പേറ്റന്റ് സംരക്ഷണം അവസാനിക്കുമ്പോഴാണ് ജനറിക് മരുന്നുകൾ വിപണിയിലെത്തുന്നത്. ഇത് മത്സരം മൂലം മരുന്നുകളുടെ വില പെട്ടെന്ന് കുറയാൻ കാരണമാകും. അമേരിക്കയിൽ പേറ്റന്റ് നൽകി 20 വർഷം കഴിഞ്ഞാണ് ജനറിക് മരുന്നുകൾ വിപണിയിലെത്തിക്കാൻ സാധിക്കുന്നത്.

ഡോക്ടർമാർ മരുന്നു കുറിക്കുമ്പോൾ രസതന്ത്രനാമം മാത്രം എഴുതുകയാണെങ്കി‌ൽ ജനറിക് മരുന്നുകൾ ഫാർമസികളിൽ നിന്ന് നൽകാൻ സാധിക്കും (പക്ഷേ ഇത് ഓരോ ഫാർമസിയിലെയും ജനറിക് മരുന്നുകളുടെ ലഭ്യതയെ ആശ്രയിച്ചിരിക്കും).


</doc>
<doc id="254756" url="https://ml.wikipedia.org/wiki?curid=254756" title="ഗേറ്റ് ഓഫ് യൂറോപ്പ്">
ഗേറ്റ് ഓഫ് യൂറോപ്പ്

സ്പെയിനിലെ മാഡ്രിഡ് നഗരത്തിൽ സ്ഥിതിചെയ്യുന്ന ഇരട്ട ഗോപുരമാണ് ഗേറ്റ് ഓഫ് യൂറോപ്പ് (ഇംഗ്ലീഷ്:Gate of Europa towers; സ്പാനിഷ്: Puerta de Europa). KIO ടവേർസ് എന്നും ഈ ഗോപുരങ്ങൾ അറിയപ്പെടുന്നു. 114മീറ്റർ ഉയരമുള്ള ഇതിലെ ഓരോ കെട്ടിടത്തിനും 26 നിലകളുണ്ട്. ഇവ ഓരോന്നും 15° ചെരിവോടെയാണ് നിർമിച്ചിരിക്കുന്നത്. ലോകത്തിലെതന്നെ ആദ്യത്തെ ചെരിഞ്ഞ അംബരചുംബികളാണ് ഈ കെട്ടിടങ്ങൾ. ടോറെസ് ഡെ സാന്റാ ക്രൂസ്(Torres de Santa Cruz) കഴിഞ്ഞാൽ സ്പെയിനിലെ ഏറ്റവും ഉയരമുള്ള രണ്ടാമത്തെ ഇരട്ടഗോപുരം എന്നസ്ഥാനവും ഗേറ്റ് ഒഫ് യൂറോപ്പിനാണ്. 1989 മുതൽ 1996 വരെയുള്ള് കാലയളവിലാണ് ഇവ പണിതീർത്തത്. 

അമേരിക്കൻ വാസ്തുശില്പി പിലിപ് ജോൺസണും ജോൺ ബർഗിയും ചേർന്നാണ് ഈ കെട്ടിടത്തിന്റെ രൂപകല്പന നിർവഹിച്ചിരിക്കുന്നത്. ഫൊമെന്റോ ഡെ കൺസ്ടാക്സിയോണെസ് വൈ കോണ്ട്രാറ്റാസ്(Fomento de Construcciones y Contratas) എന്ന് കമ്പനിയാണ് ഇത് പണിതീർത്തത് കൂടാതെ കുവൈറ്റ് ഇന്വെസ്റ്റ്മെന്റ് അതോറിറ്റി ഈ കെട്ടിടം കമ്മീഷൻ ചെയ്തതിനാൽ കെ.ഐ.ഒ ടവേർസ്(KIO Towers) എന്നും ഇത് അറിയപ്പെടാൻ തുടങ്ങി. ഉരുക്കും, ഗ്ലാസുമാണ് കെട്ടിടത്തിന്റെ പ്രധാന നിർമ്മാണ സാമഗ്രികൾ. ഇരു ഗോപുരങ്ങളുടേയും മുകളിലായി ഓരോ ഹെലിപ്പാഡുകൾ വീതവും സജ്ജീകരിച്ചിട്ടുണ്ട്. 

2007-ലെ തമിഴ് ചലചിത്രം, ശിവാജിയിലെ "ഒരു കൂടൈ സൺലൈറ്റ്" എന്ന ഗാനത്തിലെ ഒരു രംഗം ചിത്രീകരിച്ചത് ഗേറ്റ് ഓഫ് യൂറോപ്പിന്റെ പരിസരത്തുവെച്ചാണ്. 



</doc>
<doc id="254757" url="https://ml.wikipedia.org/wiki?curid=254757" title="ദി ഇംപീരിയൽ">
ദി ഇംപീരിയൽ

ഇന്ത്യയിലെ മുംബൈ നഗരത്തിൽ സ്ഥിതിചെയ്യുന്ന ഇരട്ട പാർപ്പിട സമുച്ചയമാണ് ഇംപീരിയൽ ഗോപുരങ്ങൾ. നിർമ്മാണം പൂർത്തിയായവയിൽ വെച്ച് ഇന്ത്യയിലെ ഏറ്റവും ഉയരമുള്ള കെട്ടിടവും ഇംപീരിയൽ ഗോപുരങ്ങളാണ്. 2010-ലാണ് ഇതിന്റെ നിർമ്മാണം പൂർത്തിയായത്.

ഇന്ത്യൻ വാസ്തുശില്പി ഹഫീസ് കോണ്ട്രാക്ടറാണ് ഈ കെട്ടിടത്തിന്റെ രൂപകല്പന നിർവഹിച്ചിരിക്കുന്നത്. മുൻപ് ചേരി പ്രദേശമായിരുന്ന് ഭൂമിയിലാണ് ഈ അംബരചുമ്പി പടുതുയർത്തിയത്. പൊതുജനങ്ങൾക്കായുള്ള ഒരു നിരീക്ഷണ കേന്ദ്രങ്ങളും ഈ കെട്ടിടത്തിന്റെ മുകളിലത്തെ നിലയിൽ പ്രവർത്തിക്കുന്നുണ്ട്. 


</doc>
<doc id="254758" url="https://ml.wikipedia.org/wiki?curid=254758" title="ഗോപാൽ ഗോഡ്സെ">
ഗോപാൽ ഗോഡ്സെ

ഗോപാൽ വിനായക് ഗോഡ്സെ () (1919 ജൂൺ 12 – 2005 നവംബർ 26) നാഥുറാം ഗോഡ്സെയുടെ സഹോദരനും 1948 ജനുവരി 30-ന് നടന്ന മഹാത്മാഗാന്ധിയുടെ കൊലപാതകത്തിൽ ഗൂഢാലോചനക്കുറ്റത്തിന് ശിക്ഷിക്കപ്പെട്ട ആളുമായിരുന്നു. പൂനെയിലാണ് ഇദ്ദേഹം തന്റെ അവസാന കാലം കഴിച്ചുകൂട്ടിയത്.

ഗോപാൽ പൂനെ ജില്ലയിലെ രാജ്ഗുരുനഗരിലാണ് ജനിച്ചത്‌ (അന്ന് ഖേദ് എന്നായിരുന്നു ഈ സ്ഥലം അറിയപ്പെട്ടിരുന്നത്). വിനായക് ഗോഡ്സെ-ലക്ഷ്മി ദമ്പതികളുടെ മൂന്നാമത്തെ മകനായിരുന്നു ഗോപാൽ. മൂത്ത ജ്യേഷ്ഠനായിരുന്ന നാഥുറാമിനെക്കൂടാതെ ദത്താത്രേയ എന്ന ഇളയ ജ്യേഷ്ഠനും ഗോവിന്ദ് എന്ന അനുജനും ഇദ്ദേഹത്തിനുണ്ടായിരുന്നു. റായ്ഗഡ് ജില്ലയിലെ കർജാത് എന്ന സ്ഥലത്തായിരുന്നു ഇദ്ദേഹത്തിന്റെ പ്രാധമികവിദ്യാഭ്യാസം ആരംഭിച്ചത്. അത് രത്നഗിരിയിൽ തുടർന്നു. ഇദ്ദേഹ‌ത്തിന്റെ അച്ഛൻ ജോലിയിൽ നിന്ന് വിരമിച്ചശേഹം കുടുംബം മഹാരാഷ്ട്രയിലെത്തന്നെ സാംഗ്ലി എന്ന സ്ഥലത്ത് താമസമുറപ്പിച്ചു. ഇവിടെയാണ് ഇദ്ദേഹം മെട്രിക്കുലേഷൻ പരീക്ഷ പാസായത്. 

രാഷ്ട്രീയ സ്വയംസേവക് സംഘിൽ ഒരു സന്നദ്ധപ്രവർത്തകനായും അതേ സമയം തന്നെ ഹിന്ദു മഹാസഭയിലും ഇദ്ദേഹം ജോലി ചെയ്തിരുന്നു. പക്ഷേ രണ്ടിലും അംഗത്വമെടുത്തിരുന്നില്ല. 

രണ്ടാം ലോകമഹായുദ്ധം ആരംഭിച്ചപ്പോൾ ഇദ്ദേഹം സൈന്യത്തിലെ ഓഡിനൻസ് കോറിൽ സ്റ്റോർ സൂക്ഷിപ്പുകാരനായി ജോലിയിൽ പ്രവേശിച്ചു. ഏപ്രിൽ 1944 വരെ ഇദ്ദേഹം ഇറാനിലും ഇറാക്കിലും ജോലി ചെയ്തിരുന്നു. 

യുദ്ധശേഷം ഇദ്ദേഹത്തിന്റെ പോസ്റ്റിംഗ് ഘാട്കി എന്ന സ്ഥലത്തായിരുന്നു. ഈ സമയത്ത് ഇദ്ദേഹത്തിന്റെ വിവാഹവും നടന്നു. സിന്ധു എന്നായിരുന്നു ഭാര്യയുടെ പേര്. ഇവർക്ക് വിദ്യുല്ലത എന്നും അസിലത എന്നും പേരുള്ള രണ്ട് പെണ്മക്കളുണ്ട്. ഗോപാലിനെ അറസ്റ്റ് ചെയ്ത ശേഷം സിന്ധു പെണ്മക്കളെ സംരക്ഷിക്കാനായി ഗോപാലിന്റെ ജ്യേഷ്ഠൻ ദത്തത്രേയയുടെ 'ഉദ്യം എഞ്ചിനിയറിംഗ്' എന്ന വർക്ക് ഷോപ്പിൽ ജോലി ചെയ്തിരുന്നു. പിന്നീട് 'പ്രതാപ് എഞ്ചിനിയറിംഗ്' എന്ന പേരിൽ സിന്ധു സ്വന്തം വർക്ക് ഷോപ്പ് തുടങ്ങ.

ഗോപാൽ ഗോഡ്സെയുടെ സഹോദരനായ നാഥുറാം ഗോഡ്സെയാണ് മഹാത്മാഗാന്ധിയെ വെടിവച്ചുകൊന്നത്. നാഥുറാമിനെയും ഗൂഢാലോചനയിൽ പങ്കാളിയായ നാരായൺ ആപ്തെയെയും 1949 നവംബർ 15-ന് തൂക്കിലേറ്റലിലൂടെ വധിക്കുകയുകയുണ്ടായി. ഗോപാലിനെ ഫെബ്രുവരി 5-ന് പൂനെയിലെ സ്വവസതിയിൽ നിന്ന് അറസ്റ്റ് ചെയ്യുകയുണ്ടായി. ഗാന്ധി ഇന്ത്യൻ സ്വാതന്ത്ര്യസമരപ്രസ്ഥാനത്തിൽ നിന്ന് പുറം തിരിഞ്ഞു എന്നാണ് ഇവർ മൂന്നുപേരും കരുതിയിരുന്നത്. ഗാന്ധിയുടെ പ്രവൃത്തികൾ ഇന്ത്യയുടെ വിഭജനത്തിനു കാരണമായി എന്നും ഇത് മുസ്ലീങ്ങളും ഹിന്ദുക്കളും തമ്മിൽ വർഗ്ഗീയകലാപങ്ങൾക്ക് വഴിവച്ചു എന്നുമായിരുന്നു ഇവരുടെ വിശ്വാസം. 1998-ലെ ഒരു അഭിമുഖത്തിൽ താൻ ഗാന്ധിയുടെ കൊലപാതകത്തിൽ പശ്ചാത്തപിച്ചിട്ടേയില്ല എന്ന് ഇദ്ദേഹം വെളിപ്പെടുത്തുകയുണ്ടായി. ഇദ്ദേഹം വെറുത്തിരുന്നത് ഗാന്ധിയുടെ മുസ്ലീം "പ്രീണനം" എന്ന സ്വഭാവത്തെയാണ് എന്നിദ്ദേഹം പറയുകയുണ്ടായി.

1948 ജനുവരി 20-ന് ഗാന്ധിയുടെ പ്രാർത്ഥനായോഗത്തിന് 50 മീറ്റർ അകലെ നടന്ന ഒരു ബോംബ് സ്ഫോടനമാണ് കൊലപാതകത്തിന്റെ പെട്ടെന്നുണ്ടായ കാരണം. ഈ പരാജയപ്പെട്ട സ്ഫോടനത്തിൽ മദൻ‌ ലാൽ പഹ്വ പിടിയിലായി. ഇതുമൂലം പോലീസ് തങ്ങളെയും പിടിക്കുന്നതിനു മുൻപ് കൊലപാതകം നടത്തണമെന്ന് ഗോഡ്സെ സഹോദരന്മാർ തീരുമാനിച്ചു. 

ഗോപാൽ ഒരു ഹിന്ദു ദേശീയതാവാദിയായിരുന്നു. ഗാന്ധി മരിക്കുന്നതിനു മുൻപ് "ഹേ റാം" എന്ന് പറഞ്ഞിരുന്നില്ല എന്നും ഗാന്ധി വിശുദ്ധപദവിയിലേയ്ക്കുയർത്തേണ്ട ഒരു അടിയുറച്ച ഹിന്ദുവാണെന്ന് തെളിയിക്കാനായി സർക്കാർ കളിച്ച കളിയാണ് ഈ കഥ എന്നുമാണ് ഗോപാൽ ഗോഡ്സെ അഭിപ്രായപ്പെട്ടത്. ടൈം മാഗസിനു നൽകിയ ഒരു അഭിമുഖത്തിൽ ഇദ്ദേഹം പറഞ്ഞത്, "ആരോ ഗാന്ധി "ഹേ റാം" എന്ന് പറഞ്ഞിരുന്നോ എന്ന് എന്നോടു ചോദിച്ചു. ഞാൻ പറഞ്ഞത് കിംഗ്സ്ലി ഇങ്ങനെ പറഞ്ഞിരിന്നു. പക്ഷേ ഗാന്ധി ഇത് പറഞ്ഞിരുന്നില്ല. അത് ഒരു നാടകമല്ലായിരുന്നു എന്നതുതന്നെ കാരണം."

ഒരു സമയത്ത് ഗാന്ധി തന്റെ ആരാധനാമൂർത്തിയായിരുന്നു എന്ന് ഇദ്ദേഹം സമ്മതിച്ചിട്ടുണ്ട്. പൊതുജനങ്ങളെ ഉണർത്തുന്നതിൽ ഗാന്ധി വഹിച്ച പങ്ക് ഇദ്ദേഹം ശ്ലാഘിച്ചിരുന്നു. ഇന്ത്യക്കാരുടെ മനസ്സിൽ നിന്ന് ജയിലിനെപ്പറ്റിയുള്ള ഭയം ദൂരീകരിച്ചത് ഗാന്ധിയാണെന്നായിരുന്നു ഇദ്ദേഹത്തിന്റെ അഭിപ്രായം.
മഹാത്മാ ഗാന്ധിയുടെ കൊലപാതകത്തിൽ കുറ്റാരോപിതരായവർ

1964 ഒക്റ്റോബറിൽ ഗോഡ്സെ ജയിൽമോചിതനായി. ഒരു മാസത്തിനുശേഷം ഡിഫൻസ് ഓഫ് ഇന്ത്യ ആക്റ്റ് പ്രകാരം ഇദ്ദേഹം വീണ്ടും അറസ്റ്റിലാവുകയും ഒരു വർഷ‌ത്തിലധികം വീണ്ടും ജയിലിൽ കഴിയുകയും ചെയ്തു. 1965-ന്റെ അവസാനമാണ് ഇദ്ദേഹം അന്തിമമായി ജയിൽ മോചിതനായത്. മഹാത്മാ ഗാന്ധിയെയും അദ്ദേഹത്തിന്റെ കൊലപാതകത്തെയും പറ്റി താനെഴുതിയ പുസ്തകങ്ങൾക്ക് ലഭിച്ച റോയൽറ്റിയായിരുന്നു ഇദ്ദേഹത്തിന്റെ പ്രധാന വരുമാനമാർഗ്ഗം. ഇദ്ദേഹം മറാത്തിയിലും ഇംഗ്ലീഷിലും ഒൻപത് പുസ്തക‌ങ്ങൾ എഴുതുകയുണ്ടായി. 




</doc>
<doc id="254759" url="https://ml.wikipedia.org/wiki?curid=254759" title="അലസ്സാൻഡ്രോ വോൾട്ട">
അലസ്സാൻഡ്രോ വോൾട്ട

ഇലക്ട്രോ ‌കെമിക്കൽ ബാറ്ററിയുടെ കണ്ടുപിടുത്തത്തിന്റെ പേരിൽ അറിയപ്പെടുന്ന ഇറ്റാലിയൻ ഭൗതികശാസ്ത്രജ്ഞനാണ് അലസ്സാൻഡ്രോ വോൾട്ട. 

ഇന്നത്തെ ഇറ്റലിയുടെ ഭാഗമായ കോമോ നഗരത്തിൽ 1745 ഫെബ്രുവരി 18- നാണ് അലസ്സാൻഡ്രോ വോൾട്ട ജനിച്ചത്.


</doc>
<doc id="254764" url="https://ml.wikipedia.org/wiki?curid=254764" title="കളക്ടർ മാലതി">
കളക്ടർ മാലതി

ശരവണഭവയുടെ ബാനറിൽ എ.കെ. ബാലസുബ്രഹ്മണ്യം നിർമിച്ച മലയാളചലച്ചിത്രമാണ് കളക്ടർ മാലതി. തിരുമേനിപിക്ചേഴ്സിന്റെ വിതരണത്തിൽ 1967 സെപ്റ്റംബർ 14-ന് കേരളത്തിലെ തിയേറ്ററുകളിൽ പ്രദർശിപ്പിച്ചു തുടങ്ങി.






</doc>
<doc id="254782" url="https://ml.wikipedia.org/wiki?curid=254782" title="തഹ്മീമ അനം">
തഹ്മീമ അനം

ലോകപ്രശസ്തയായ ഒരു ബംഗ്ലാദേശി നോവലിസ്റ്റ് ആണ് തഹ്മീമ അനം(; ജനനം: 1975 ഒക്ടോബർ 8). വെറും രണ്ട് പുസ്തകങ്ങൾ കൊണ്ട് പ്രശസ്തയായ തഹ്മീമയുടെ പ്രസ്തുത കൃതികൾ "ഒരു സുവർണ്ണകാലം", "നല്ല മുസ്ലിം" എന്നിവയാണ്.

1975 ഒക്ടോബർ 8നു ബംഗ്ലാദേശിലെ ഢാക്കയിലാണു് തഹ്മീമ അനം ജനിച്ചത്. മൗണ്ട് ഹോള്യോക് കോളേജിൽ നിന്നു ബിരുദത്തിനു ശേഷം, അമേരിക്കയിലെ ഹവാർഡ് സർവ്വകലാശാലയിൽ നിന്ന് നരവംശശാസ്ത്രത്തിൽ ഡോക്ടറേറ്റ് നേടി. അവരുടെ കൃതികൾ ഗ്രന്ഥ മാഗസിൻ, ദി സ്റ്റേറ്റ്സ്മാൻ തുടങ്ങിയവയിൽ പ്രസിദ്ധീകൃതമായിട്ടുണ്ട്.

ഇപ്പോൾ ലണ്ടനിൽ താമസിക്കുന്നു.
2013ൽ ഗ്രന്ഥ മാഗസിൻ തെരഞ്ഞെടുത്ത 20 മികച്ച യുവ ഇംഗ്ലീഷ് എഴുത്തുകാരുടെ പട്ടികയിൽ തഹ്മീമ ഇടം പിടിച്ചിരുന്നു.

ആദ്യനോവൽ "ഒരു സുവർണ്ണകാലം" ആണു്.

പെൻഗ്വിൻ ബുക്സ് പ്രസിദ്ധീകരിച്ച "നല്ല മുസ്ലിം" ആണ് രണ്ടാമത്തെ കൃതി. ബംഗ്ലാദേശ് വിമോചനസമരത്തിനുശേഷം സമൂഹത്തിൽ ഉണ്ടായ മാറ്റങ്ങളെ നോക്കിക്കാണുകയയാണ് ഈ നോവൽ. നോവലിലെ നായികയായ മായ ഒരു ഡോക്ടറാണ്. വിമോചന യുദ്ധത്തിനു ശേഷം സമൂഹം എങ്ങനെ മാറിപ്പോകുന്നു, ഈ മാറ്റം അവരുടെ ജീവിതത്തെ എങ്ങനെ ബാധിക്കുന്നു എന്ന് ഹൃദയസ്പൃക്കായി തഹ്മീമ അനം വിവരിക്കുന്നു.

ഒരു സുവർണ്ണകാലത്തിന് 'ഏറ്റവും നല്ല ആദ്യപുസ്തക'ത്തിനുള്ള കോമൺവെൽത്ത് എഴുത്തുകാരുടെ പുരസ്കാരം ലഭിച്ചു. 'ദ ഗാർഡിയൻ ഫസ്റ്റ് ബുക് പുരസ്കാരം', 'കോസ്റ്റാ ഫസ്റ്റ് നോവൽ പുരസ്കാരം' എന്നിവയ്ക്കായി ഒരു സുവർണ്ണകാലം എന്ന കൃതി പരിഗണിക്കപ്പെട്ടിരുന്നു.

2011ലെ മാൻ ഏഷ്യൻ സാഹിത്യപുരസ്കാരത്തിനായി 'നല്ല മുസ്ലിം' എന്ന കൃതി പരിഗണിക്കപ്പെട്ടിരുന്നു.


</doc>
<doc id="254839" url="https://ml.wikipedia.org/wiki?curid=254839" title="അഫ്‌സൽ">
അഫ്‌സൽ

ഒരു മലയാളചലച്ചിത്രപിന്നണിഗായകനാണ് അഫ്സൽ (ജനനം 1973 മാർച്ച് 14). ചലച്ചിത്രഗാനങ്ങൾ കൂടാതെ ഇദ്ദേഹം ആലപിച്ച ഭക്തിഗാനങ്ങളുടെയും മാപ്പിളപ്പാട്ടുകളുടെയും കാസറ്റുകളും പുറത്തിറങ്ങിയിട്ടുണ്ട്. ജൂനിയർ എസ്.പി.ബി. എന്ന് ഇദ്ദേഹം അറിയപ്പെടുന്നുണ്ട്.

റിഥം പ്രോഗ്രാമിംഗ്, ഡ്രം വാദനം മുതലായ മേഖലകളിലും ജോലി ചെയ്തിട്ടുള്ള ഇദ്ദേഹം ചലച്ചിത്രങ്ങളിൽ പ്രത്യക്ഷപ്പെട്ടിട്ടുമുണ്ട്.

ഫോർട്ട് കൊച്ചി സ്വദേശിയായ ഇദ്ദേഹത്തിന്റെ പിതാവ് മുഹമ്മദ് ഇസ്മായീലും മാതാവ് സുഹ്രയുമാണ്. ഇദ്ദേഹത്തിന്റെ സഹോദരനായ ഷക്കീറിൽ നിന്ന് അഫ്സൽ റിഥം പ്രോഗ്രാമിംഗ് പഠിച്ചിട്ടുണ്ട്. ഈ മേഖലയിൽ മോഹൻ സിതാര, ബേണി ഇഗ്നേഷ്യസ്, രവീന്ദ്രൻ എന്നിവരോടൊപ്പം ഇദ്ദേഹം ജോലി ചെയ്തിട്ടുണ്ട്.

ചലച്ചിത്രഗാനങ്ങളിൽ ട്രാക്ക് പാടി തുടക്കമിട്ട അദ്ദേഹം മോഹൻ സിതാരയുടെ സംഗീതസംവിധാനത്തിൽ വല്യേട്ടൻ എന്ന ചലച്ചിത്രത്തിലാണ് ആദ്യമായി പിന്നണിഗാനം ആലപിച്ചതെങ്കിലും ചലച്ചിത്രം പുറത്തിറങ്ങിയപ്പോൾ ഈ ഗാനം നീക്കം ചെയ്യപ്പെട്ടിരുന്നു. എം.ജി. ശ്രീകുമാറുമൊത്തുള്ള ഒരു കവ്വാലിയായിരുന്നു ഈ ഗാനം. കല്യാണരാമൻ, നമ്മൾ തുടങ്ങിയ ചലച്ചിത്രങ്ങളിൽ അദ്ദേഹം തുടർന്ന് പാടുകയുണ്ടായി.

ഇദ്ദേഹവും സഹോദരന്മാരും ചേർന്ന് ദോഹയിൽ ഏഷ്യൻ ആർട്‌സ് സെന്റർ എന്ന വിദ്യാലയത്തിൽ സംഗീതം, ചിത്രരചന, നൃത്തം എന്നിവ പഠിപ്പിക്കുന്നുണ്ട്.


</doc>
<doc id="254853" url="https://ml.wikipedia.org/wiki?curid=254853" title="ഗൗരി (ചെറുകഥ)">
ഗൗരി (ചെറുകഥ)

ടി. പത്മനാഭൻ എഴുതിയ ഒരു മലയാളചെറുകഥയാണ് ഗൗരി. യൗവനത്തിന്റേയും മദ്ധ്യവയസ്സിന്റേയും ഇടപ്രായത്തിലുള്ള രണ്ടു വ്യക്തികൾ തമ്മിലുള്ള ആർദ്രവും പക്വവുമായ പ്രണയമാണ് ഈ കഥയുടെ പ്രമേയം. "പ്രണയത്തിന്റെ അധരസിന്ദൂരം കൊണ്ടെഴുതിയ കഥ" എന്ന് സാഹിത്യനിരൂപകൻ കെ.പി. അപ്പൻ ഇതിനെ വിശേഷിപ്പിച്ചിട്ടുണ്ട്. കലാകൗമുദി വാരികയിലാണ് 'ഗൗരി' വെളിച്ചം കണ്ടത്. താനെഴുതിയ കഥകളെല്ലാം തനിക്കു പ്രിയപ്പെട്ടതാണെങ്കിലും 'ഗൗരി' കേവലം ഒരു കഥയെന്നതിനുപരി, തന്റെ "ആത്മാവിന്റെ അംശം" തന്നെയാണെന്നു ടി. പത്മനാഭൻ വെളിപ്പെടുത്തിയിട്ടുണ്ട്.
ഉയർന്ന ഉദ്യോഗങ്ങളുമായി വ്യത്യസ്ത സ്ഥലങ്ങളിൽ ജീവിക്കുന്ന ഗൗരിയുടേയും, കഥയിൽ പേരുപറയാത്ത പുരുഷസുഹൃത്തിന്റേയും പ്രണയത്തിന്റെ കഥയാണിത്. താന്താങ്ങളുടെ ജോലിസ്ഥലങ്ങളിൽ നിന്ന്, ഒഡീഷയിൽ ഗോപാൽപൂർ എന്ന കടലോരം സന്ദർശിക്കാനെത്തുന്ന അവർ, പ്രഭാതത്തിൽ സൂര്യോദയം കാണാനായി കടലോരത്തു പോകുന്നതാണ് കഥയുടെ സന്ദർഭം. ആറുമാസത്തെ ഇടവേളക്കു ശേഷം പരസ്പരം കാണുകയായിരുന്നു അവർ . ഗൗരി ക്ഷീണിച്ചിരിക്കുന്നതായി കണ്ട അയാൾ അതിന്റെ കാരണം സ്നേഹപൂർവം അന്വേഷിച്ചു. പൊതുവേയുള്ള ഉത്സാഹക്കുറവും, കാലത്തെക്കുറിച്ചും വയസ്സിനെക്കുറിച്ചുമുള്ള ബോധത്തിന്റെ അലട്ടലുമാണ് തന്റെ പ്രശ്നമെന്ന അവളുടെ മറുപടിയിൽ വേദനിച്ചെങ്കിലും അയാൾ അവളെ ആശ്വസിപ്പിക്കാൻ ശ്രമിച്ചു. 
ഗൗരിയുമൊത്ത് കടലോരത്തേക്കു നടക്കുമ്പോൾ അയാൾ, ആറുമാസം മുൻപ് നേപ്പാളിൽ അവളോടൊത്തു നടത്തിയ ഒരു യാത്രക്കിടെ കാഠ്മണ്ഡുവിലെ പശുപതിനാഥ ക്ഷേത്രം സന്ദർശിച്ചതോർത്തു. ക്ഷേത്രത്തിനടുത്ത് ബാഗ്മതിയുടെ കരയിലെ ചിതകൾ അവർ കണ്ടിരുന്നു. "മുക്കാലും കത്തിത്തീരാറായ ശവങ്ങൾ, കത്തി പാതിയായ ശവങ്ങൾ, തീപിടിച്ചു തുടങ്ങിയ ശവങ്ങൾ, തങ്ങളുടെ ഊഴവും കാത്ത് നദിക്കരയിൽ വിറങ്ങലിച്ചു കിടന്ന ശവങ്ങൾ" എല്ലാം അവിടെയുണ്ടായിരുന്നു. അന്ന് എരിഞ്ഞടങ്ങിക്കൊണ്ടിരുന്ന ശവങ്ങളെ നോക്കി "എല്ലാം മറന്ന് ചിത്രത്തിലെന്ന പോലെ സ്തബ്ധയായി നിന്ന" ഗൗരിയുടെ രൂപം അയാളുടെ മനസ്സിൽ മാഞ്ഞുപോയിരുന്നില്ല. എങ്കിലും ആ യാത്രയിൽ തന്നെ അന്നപൂർണ്ണയുടെ തണലിലുള്ള തടാകത്തിലെ ദ്വീപിൽ ചെലവഴിച്ച ദിവസങ്ങളിൽ അവൾ സന്തുഷ്ടയായിരുന്ന കാര്യവും അയാൾ ഓർത്തു.

അവരുടെ പ്രണയത്തിന് മുൻകൈയ്യെടുത്തത് അവളായിരുന്നു. കടലോരത്തേക്കുള്ള വഴിയിൽ ഒരു വിളക്കുകാലിനു താഴെ വച്ച് അവൾ, തന്നോടു മടുപ്പു തോന്നുന്നുണ്ടൊ എന്നന്വേഷിച്ചത് അയാളെ വേദനിപ്പിച്ചു. അവളുടെ ജീവിതകഥയുടെ രൂപരേഖ തുടർന്നുള്ള സംഭാഷണത്തിൽ തെളിയുന്നു. തകർന്ന വിവാഹത്തിന്റെ ഇരയായ അവൾക്ക് ഭർത്താവിന്റെ പിടിവാശിമൂലം വിവാഹമോചനം ലഭിച്ചിരുന്നില്ല. സ്വന്തം മകളെ ഹോസ്റ്റലിൽ ഒളിച്ചു കാണേണ്ട അവസ്ഥയായിരുന്നു അവളുടേത്. തുടർന്ന് കടലോരത്ത് സൂര്യോദയത്തിനായുള്ള കാത്തിരിപ്പിനിടെ, യൗവനത്തിലെ തന്റെ തന്നെ അസഫലപ്രണയത്തെ ഒരു കഥയായി അയാളും അവതരിപ്പിക്കുന്നു. ആ പ്രണയത്തിലെ നായിക, അയാളുടെ ഉപേക്ഷ കൊണ്ട് മറ്റൊരാളുടെ ഭാര്യയായി തീർന്നു. ഒടുവിൽ അസന്തുഷ്ടമായ ദാമ്പത്യത്തിൽ ആരോഗ്യം തകർന്ന് അവൾ മരിച്ച കാര്യവും അവളെപ്പോലിരിക്കുന്ന അവളുടെ മകളെ വർഷങ്ങൾക്കുശേഷം യാദൃച്ഛികമായി അയാൾ കണ്ടുമുട്ടിയ കാര്യവും ആ കഥയിലുണ്ടായിരുന്നു.

ഗോപാൽപൂരിലെ കടലിനു മുകളിൽ ഉണ്ടായിരുന്ന മേഘങ്ങൾക്കു പിന്നിൽ ഒളിച്ചുകളിച്ചിരുന്ന സൂര്യനെ കാണാൻ അവർ ക്ഷമാപൂർവം കാത്തിരിക്കുമ്പോഴാണ് 'ഗൗരി' അവസാനിക്കുന്നത്.

ഗൗരിയെക്കുറിച്ച്, "പ്രണയത്തിന്റെ അധരസിന്ദൂരം കൊണ്ടെഴുതിയ കഥ" എന്ന ശീർഷകത്തിൽ പ്രസിദ്ധമായൊരു ലേഖനം നിരൂപകൻ കെ.പി. അപ്പൻ എഴുതിയിട്ടുണ്ട്. ഈ കഥയെ ലേഖകൻ "സംയമനം കൊണ്ട് ആരോഗ്യകരമായിത്തീർന്ന" അതിന്റെ കാല്പനികസൗന്ദര്യത്തിന്റെ പേരിൽ പുകഴ്ത്തുന്നു. "രാഗചേഷ്ഠകളേയും രതിവിലാസങ്ങളേയും ഒഴിവാക്കുന്ന സ്ത്രീപുരുഷബന്ധത്തിന്റെ പ്രൗഢത വെളിപ്പെടുന്ന കഥ", "മൃത്യുദർശനത്തിന്റെ അഗ്നിയിലിട്ടു നീറ്റി പ്രേമത്തെ പരിശുദ്ധമാക്കുന്ന കല"-യുടെ മാതൃക എന്നെല്ലാം അതിനെ വിശേഷിപ്പിക്കുന്ന അപ്പൻ, "സ്നേഹവും മരണവും കാട്ടുപക്ഷികളെക്കണക്ക് ഇണചേരുന്ന" മികച്ച സ്നേഹകാവ്യങ്ങളുടെ ഗണത്തിൽ അതിനെ ഉൾപ്പെടുത്തുന്നു. ഗൗരി ആദ്യം വെളിച്ചം കണ്ട കലാകൗമുദി വാരികയിൽ തന്നെയാണ് ഈ നിരൂപണവും വന്നത്. 

മലയാളത്തിലെ കഥാവിമർശനശാഖയിൽ നാഴികക്കല്ലായിത്തീർന്ന ലേഖനം എന്ന് കഥാകൃത്ത് ഇതിനെ വിശേഷിപ്പിക്കുന്നു. ടി. പത്മനാഭന്റെ കഥകൾ അവതാരികയില്ലാതെയാണ് സാധാരണ പ്രസിദ്ധീകരിക്കാറെങ്കിലും, ഈ നിരൂപണത്തെ തുടർന്നിറങ്ങിയ ഗൗരിയുടെ പതിപ്പുകളിലെല്ലാം അതു ചേർത്തിരുന്നു.

ഈ കഥ ഉൾപ്പെടെയുള്ള പത്മനാഭന്റെ 12 കഥകൾ ചേർന്ന സമാഹാരത്തിനും 'ഗൗരി' എന്നു തന്നെയാണു പേര്. മലയാളത്തിൽ കഥയ്ക്കുള്ള ആദ്യത്തെ കേന്ദ്രസാഹിത്യ അക്കാദമി അവാർഡു നേടിയത് ഈ കൃതിയാണ്.


</doc>
<doc id="254856" url="https://ml.wikipedia.org/wiki?curid=254856" title="പോർട്ട്‌ലൻഡിയ">
പോർട്ട്‌ലൻഡിയ

സപുഷ്പികളിൽ റുബിയേസീ കുടുംബത്തിലെ ഒരു ജനുസ്സാണ് പോർട്ട്‌ലൻഡിയ - Portlandia . ഇതിലെ ഇനങ്ങൾ ജമൈക്കയിൽ തദ്ദേശീയമായി കാണപ്പെടുന്നു. 




</doc>
<doc id="254872" url="https://ml.wikipedia.org/wiki?curid=254872" title="ഭരണഘടന അനുഛേദം 158">
ഭരണഘടന അനുഛേദം 158

ഭാരതത്തിന്റെ ഭരണഘടനയുടെ അനുഛേദം 158 ഗവർണ്ണറുടെ ഉദ്യോഗത്തിന്റെ വ്യവസ്ഥകളെക്കുറിച്ച് പ്രതിപാദിക്കുന്നു.ഇതനുസരിച്ച് ഗവർണ്ണർ പാർലമെന്റിന്റെ ഇരുസഭകളിൽ ഏതെങ്കിലുമോ,ഒന്നാം പട്ടികയിൽ നിർദ്ദേശിച്ചിട്ടുള്ള ഏതെങ്കിലും സംസ്ഥാനത്തെ നിയമനിർമ്മാണമണ്ഡലത്തിന്റെ ഒരു സഭയിലേയോ അംഗമായിരിയ്ക്കുവാൻ പാടില്ല എന്നും ആദായകരമായ മറ്റേതെങ്കിലും ഉദ്യോഗം വഹിക്കുവാൻ പാടില്ല എന്നും ഈ അനുഛേദം പ്രസ്താവിക്കുന്നു.വാടക കൊടുക്കാതെ തന്നെ ഔദ്യോഗിക വസതികൾ ഉപയോഗിയ്ക്കുന്നതിനു അവകാശമുണ്ടായിരിക്കുന്നതും വേതനങ്ങളും ബത്തകളും അദ്ദേഹത്തിന്റെ ഉദ്യോഗകാലാവധിയ്ക്കുള്ളിൽ കുറവുചെയ്യാൻ പാടുള്ളതല്ല എന്നും,ഒരാൾ തന്നെ രണ്ടോ അതിലധികമോ സംസ്ഥാനങ്ങളുടെ ഗവർണ്ണറായി നിയമിക്കപ്പെടുമ്പോൾ അദ്ദേഹത്തിനു കൊടുക്കേണ്ട വേതനങ്ങളും ബത്തകളും രാഷ്ട്രപതി ഉത്തരവു വഴി നിശ്ചയിക്കാവുന്ന അനുപാതത്തിൽ ആ സംസ്ഥാനങ്ങൾക്കിടയിൽ വിഭജിച്ചുകൊടുക്കേണ്ടതാണെന്നും ഈ അനുഛേദത്തിൽ വ്യവസ്ഥ ചെയ്തിരിയ്ക്കുന്നു.


</doc>
<doc id="254878" url="https://ml.wikipedia.org/wiki?curid=254878" title="കൊച്ചിയിലെ ഉത്തരവാദപ്രക്ഷോഭം">
കൊച്ചിയിലെ ഉത്തരവാദപ്രക്ഷോഭം

കൊച്ചിരാജ്യത്തിൽ ഉത്തരവാദഭരണത്തിനു വേണ്ടി 1938 ൽ നടന്ന സമരമാണ് പൊതുവേ കൊച്ചിയിലെ ഉത്തരവാദപ്രക്ഷോഭം എന്നറിയപ്പെടുന്നത്. മലബാറിലെ ദേശീയ പ്രസ്ഥാനങ്ങളും, തിരുവിതാംകൂറിലെ ഉത്തരവാദപ്രക്ഷോഭവും എല്ലാം കൊച്ചിയുടെ രാഷ്ട്രീയമേഖലകളിൽ ചലനം സൃഷ്ടിച്ചിരുന്നു. ഡോക്ടർ.ആനീബസന്റിന്റെ ഹോംറൂൾ പ്രസ്ഥാനവും, ഗോപാലകൃഷ്ണഗോഖലെയുടെ സ്മരണാർത്ഥം ആരംഭിച്ച ഗോഖലേ സ്മാരക സംഘവും തൃശ്ശൂരിൽ പ്രവർത്തനം ആരംഭിച്ചിരുന്നു. 1918 ൽ പ്രവർത്തനമാരംഭിച്ച കൊച്ചിമഹാജനസഭയുടെ ആദ്യത്തെ സമ്മേളനത്തിലാണ് കൊച്ചിയിൽ ഉത്തരവാദഭരണം വേണമെന്ന് ആവശ്യപ്പെട്ടത്. 1919 ആയപ്പോഴേക്കും ഇന്ത്യൻ നാഷണൽ കോൺഗ്രസ്സും ഈ മേഖലയിൽ ശക്തിപ്രാപിക്കുകയും ഉത്തരവാദപ്രക്ഷോഭത്തിൽ പങ്കാളികളാവുകയും ചെയ്തു. ഇക്കണ്ടവാര്യർ, മൂത്തേടത്തു നാരായണമേനോൻ, പാലിയത്ത് ചെറിയകുഞ്ഞുണ്ണി അച്ചൻ എന്നിവരായിരുന്നു പ്രക്ഷോഭങ്ങളെ മുന്നിൽ നിന്നും നയിച്ചിരുന്നത്.

തിരുവിതാംകൂറിലെ വേലുത്തമ്പിദളവയുമായി ചേർന്ന് കൊച്ചിരാജ്യത്തിന്റെ മന്ത്രിയായിരുന്ന പാലിയത്തച്ചൻ നടത്തിയ ബ്രിട്ടീഷ് അധിനിവേശപോരാട്ടം കൊച്ചിയുടെ ചരിത്രത്തിൽ പ്രാധാന്യമർഹിക്കുന്ന ഒരു സംഭവമായി കരുതപ്പെടുന്നു. 1791 ൽ കൊച്ചീരാജാവായിരുന്നു ശക്തൻ തമ്പുരാൻ ബ്രിട്ടീഷുകാരുമായി സൗഹൃദഉടമ്പടി ഉണ്ടാക്കിയിരുന്നുവെങ്കിലും തിരുവിതാംകൂർ റെസിഡന്റായിരുന്ന കേണൽ മെക്കാളെയുടെ പെരുമാറ്റം ധാർഷ്ട്യം നിറഞ്ഞതായിരുന്നു. ഇത് തമ്പുരാനെ കോപാകുലാനാക്കി. കൊച്ചിയും, ബ്രിട്ടീഷ് ഭരണവുമായുള്ള ബന്ധത്തിന് താമസിയാതെ ഉലച്ചിൽ തട്ടി. ശക്തൻ തമ്പുരാൻ വൈകാതെ മരണമടയുകയും, തുടർന്ന രാമവർമ്മ കൊച്ചി രാജാവായി അധികാരമേൽക്കുകയും ചെയ്തു. രാമവർമ്മയുടെ മന്ത്രിയായി നിയമിതനായത് പാലിയത്തച്ഛനായിരുന്നു. രാമവർമ്മയുടെ കാലത്ത്, ബ്രിട്ടീഷുകാരും, കൊച്ചിയുമായുള്ള ബന്ധത്തിന് കാര്യമായ മാറ്റമൊന്നും സംഭവിച്ചിരുന്നില്ല.

പാലിയത്തച്ചനും, വേലുത്തമ്പി ദളവും ആത്മമിത്രങ്ങളായിരുന്നു. വേലുത്തമ്പി ബ്രിട്ടീഷുകാർക്കെതിരേ യുദ്ധം പ്രഖ്യാപിച്ചപ്പോൾ പാലിയത്തച്ചൻ അതിനു പിന്തുണപ്രഖ്യാപിച്ചു. തിരുവിതാംകൂറിലേയും, കൊച്ചിയിലേയും സൈന്യങ്ങൾ ഒരുമിച്ച് കൊച്ചിയിലെ മെക്കാളെയുടെ ആസ്ഥാനം ആക്രമിച്ചു. മെക്കാളെ രക്ഷപ്പെടുകയും, ബ്രിട്ടീഷ് സൈന്യം കൊച്ചി ലക്ഷ്യമാക്കി നീങ്ങുന്നുണ്ടെന്ന വിവരം ലഭിച്ച പാലിയത്തച്ചൻ ശത്രുപക്ഷത്തേക്ക് കൂറുമാറുകയും ചെയ്തു. പാലിയത്തച്ചനെ ബ്രിട്ടീഷുകാർ നാടുകടത്തി. അതോടെ ബ്രിട്ടീഷുകാർക്കെതിരേ കൊച്ചിയിൽ ഉണ്ടായിരുന്ന എതിർപ്പ് പാടേ ഇല്ലാതായി.

മലബാറിലും, തിരുവിതാംകൂറിലും നടന്ന പ്രക്ഷോഭങ്ങളും സമരങ്ങളും കൊച്ചിയുടെ രാഷ്ട്രീയ മണ്ഡലത്തിലും ചലനങ്ങളുണ്ടാക്കി. ഇതിൽ തിരുവിതാംകൂറിൽ ഉത്തരവാദപ്രക്ഷോഭത്തിനു വേണ്ടി നടന്ന സമരമാണ് കൊച്ചിയിലും ഇതേ ആവശ്യത്തിനു വേണ്ടി ഒന്ന് നടത്താൻ പ്രേരണയായത്. എന്നാൽ കൊച്ചിയിൽ ഇതിനു നേതൃത്വം കൊടുക്കാൻ ഒരു രാഷ്ട്രീയ സംഘടന ഉണ്ടായിരുന്നില്ല. ഡോക്ടർ.ആനി ബസന്റ് നേതൃത്വം കൊടുത്തിരുന്ന ഹോംറൂൾ പ്രസ്ഥാനവും, ഗോപാലകൃഷ്ണ ഗോഖലേയുടെ സ്മരണാർത്ഥം സ്ഥാപിക്കപ്പെട്ട ഗോഖലെ സ്മാരകസംഘവും ആണ് തൃശ്ശൂരിൽ ആദ്യമായി പ്രവർത്തനമാരംഭിച്ച സംഘടനകൾ. 1918 ൽ കൊച്ചി മഹാ ജനസഭ എന്നൊരു സംഘടന കൂടി നിലവിൽ വന്നു. കൊച്ചി മഹാജനസഭയുടെ ആദ്യത്തെ സമ്മേളനമാണ് കൊച്ചിയിൽ ഉത്തരവാദ ഭരണം വേണമെന്ന ആവശ്യം ഉന്നയിക്കുന്നത്. 1919 ഓടെ കോൺഗ്രസ്സിന്റെ കമ്മിറ്റികൾ കൊച്ചീ രാജ്യത്ത് പ്രവർത്തനം തുടങ്ങിയിരുന്നു. തൃശ്ശൂരിൽ ഇക്കണ്ടവാര്യരും, എറണാകുളത്ത് പാലിയത്ത് ചെറിയ കുഞ്ഞുണ്ണിഅച്ചനുമായിരുന്നു കോൺഗ്രസ്സിനെ നയിച്ചിരുന്നത്.

ഗാന്ധിജിയുടെ നേതൃത്വത്തിൽ നടന്ന നിസ്സഹകരണപ്രസ്ഥാനവും, മലബാറിലെ ഖിലാഫത്ത് പ്രസ്ഥാനവും കൊച്ചിയിൽ ചലനങ്ങൾ സൃഷ്ടിക്കുകയുണ്ടായി. വിദ്യാർത്ഥികൾ പഠിപ്പുമുടക്കിയും, വിദേശവസ്ത്രങ്ങൾ ബഹിഷ്കരിച്ചും നിസ്സഹകരണപ്രസ്ഥാനത്തിന്റെ ഭാഗമായി. സി.രാജഗോപാലാചാരിയുടെ സമ്മേളനം ക്രൈസ്തവരെക്കൂട്ടി സർക്കാർ അലങ്കോലമാക്കാൻ ശ്രമിച്ചു. ക്രിസ്ത്യാനികൾ പ്രക്ഷോഭത്തിന്റെ ഭാഗമല്ലാ എന്നും, കൂടാതെ ഇതൊരു വർഗ്ഗീയ ലഹളമാത്രമാണെന്നും വരുത്തിത്തീർക്കാനുള്ള ദിവാന്റെ ശ്രമത്തിന്റെ ഭാഗമായിരുന്നു ഇത്. ഒരു വർഷത്തേക്ക് സമ്മേളനങ്ങളും, പൊതുയോഗങ്ങളും നിരോധിച്ചുകൊണ്ട് സർക്കാർ വിജ്ഞാപനം പുറപ്പെടുവിച്ചു.

സൈമൺ കമ്മീഷൻ കൊച്ചി സന്ദർശിക്കാനെത്തിയപ്പോൾ രാജ്യത്തെ രാഷ്ട്രീയ സ്ഥിതി വീണ്ടും സജീവമായി. സൈമൺ കമ്മീഷനെതിരേ എറണാകുളത്ത് സമ്മേളനം നടത്തുകയുണ്ടായി. മന്നത്ത് പത്മനാഭനെപ്പോലുള്ള നേതാക്കളായിരുന്ന സമ്മേളനത്തിന്റെ സംഘാടകർ. ജവഹർ ലാൽ നെഹ്രുവും, ഗാന്ധിയും വിശിഷ്ടാതിഥികളായി സമ്മേളനത്തിൽ പങ്കെടുത്തു. കൊച്ചീരാജാവിനോട് ഈ പ്രക്ഷോഭത്തിൽ പങ്കുചേരാൻ ഗാന്ധിജി ആവശ്യപ്പെട്ടു.

തൃശൂരിലെ വൈദ്യുതവിതരണത്തിന്റെ ചുമതല തൃശൂർ വൈദ്യുതി കോർപ്പറേഷനു നൽകാതെ ദിവാനായിരുന്ന ആർ.കെ.ഷൺമുഖം ചെട്ടിയുടെ ബന്ധുവിന്റെ കമ്പനിയായ മദ്രാസ് ചന്ദ്രി കമ്പനിക്ക് നൽകാൻ സർക്കാർ തീരുമാനിച്ചു. വൈദ്യുതി വിതരണത്തിൽ നിന്നും വിദേശ കമ്പനിയെ മാറ്റി നിർത്താൻ ജനങ്ങൾ ദിവാനോട് ആവശ്യപ്പെട്ടു. എന്നാൽ ദിവാൻ ജനങ്ങളുടെ ആവശ്യത്തെ നിരാകരിക്കുകയാണുണ്ടായത്. തുടർന്ന് ഒരു വൻ ജനകീയ പ്രക്ഷോഭം തന്നെ ആരംഭിച്ചു. ഇക്കണ്ടവാര്യർ, മൂത്തേടത്ത് മാധവൻമേനോൻ തുടങ്ങിയവരായിരുന്നു നേതൃനിരയിൽ. ചന്ദ്രി കമ്പനിയുടെ ലൈസൻസ് റദ്ദാക്കണമെന്നാവശ്യപ്പെട്ട് സി.ആർ.ഇയ്യുണ്ണി കോടതിയിൽ കേസ് ഫയൽ ചെയ്തു. ദിവാനെ തൽസ്ഥാനത്തു നിന്നും നീക്കം ചെയ്യുക, തൃശ്ശൂർ പൂരം ബഹിഷ്കരിക്കുക, തൃശൂർ കൗൺസിൽ അംഗങ്ങൾ രാജിവെക്കുക, ചന്ദ്രി കമ്പനിയെ ബഹിഷ്കരിക്കുക എന്നീ ആവശ്യങ്ങൾ മുന്നോട്ടു വെച്ചുകൊണ്ട് സമരം ശക്തമാക്കാൻ സമരസമിതി തിരുമാനിച്ചു. സർക്കാർ സമരത്തെ അടിച്ചമർത്താൻ ശ്രമിച്ചു,സമരം കൂടുതൽ തീവ്രതയോടെ മുന്നോട്ടു പോയി. കൊച്ചിരാജ്യത്ത് ഉത്തരവാദ ഭരണം വന്നാൽ മാത്രമേ ദിവാന്റെ ധാർഷ്ട്യം അവസാനിപ്പിക്കാൻ കഴിയൂ എന്ന് സമരസമിതി ശക്തമായി ആവശ്യപ്പെട്ടു. സമരം ശക്തമായതോടെ ചന്ദ്രി കമ്പനി തൃശൂർ വിട്ടുപോവുകയും, വൈദ്യുതിവിതരണം തൃശൂർ മുനിസിപ്പാലിറ്റിയെതന്നെ ഏൽപ്പിക്കുകയും ചെയ്തു.

1937 നവംബർ 21 ആം തീയതി കൂടിയ അഖില കൊച്ചി രാഷ്ട്രീയ സമ്മേളനത്തിൽ കൊച്ചിയിൽ ഉത്തരവാദഭരണം വേണമെന്ന് സർക്കാരിനോട് ആവശ്യപ്പെട്ടുകൊണ്ടുള്ള പ്രമേയം പാസ്സാക്കി. കമലാദേവി ചതോപാധ്യായയാണ് സമ്മേളനം ഉദ്ഘാടനം ചെയ്തത്, പട്ടാഭി സീതാരാമയ്യ സമ്മേളനത്തിൽ പങ്കെടുത്തിരുന്നു. നാട്ടുരാജ്യങ്ങളുടെ പ്രശ്നങ്ങളിൽ നിന്നും കോൺഗ്രസ്സ് വിട്ടു നിൽക്കണമെന്ന പ്രമേയം ഹരിപുര സമ്മേളനത്തിൽ പാസ്സാക്കിയതോടെ ഉത്തരവാദപ്രക്ഷോഭത്തിൽ കോൺഗ്രസ്സിന്റെ പങ്കാളിത്തം കുറഞ്ഞു. എന്നാൽ സമരം അതേപോലെ തന്നെ കൊണ്ടുപോകാൻ കൊച്ചിൻ സ്റ്റേറ്റ് കോൺഗ്രസ്സ് എന്ന സംഘടന സ്ഥാപിക്കപ്പെട്ടു. പനമ്പിള്ളി ഗോവിന്ദമേനോൻ, ഇക്കണ്ടവാര്യർ മുതലായവരായിരുന്നു നേതൃനിരയിൽ. 1932 ൽ രാമവർമ്മ കൊച്ചീരാജ്യത്തിന്റെ രാജാവായി അധികാരമേറ്റെടുത്തു. ദിവാൻ ഷൺമുഖം ചെട്ടിയുടേയും, മദ്രാസ്സിൽ നിന്നുമുള്ള അഭിഭാഷകനായ വരദരാചാരിയുടേയും നേതൃത്വത്തിൽ രൂപപ്പെടുത്തുന്ന ഒരു പുതിയ ഭരണഘടന രാജാവിന്റെ 76 ആം പിറന്നാൾ ദിനത്തിൽ നിലവിൽ വരുമെന്ന് രാജാവ് പ്രഖ്യാപിച്ചു. ദിവാന് രാജാവിനോട് നേരിട്ടായിരിക്കും ഉത്തരവാദിത്തം, ഗ്രാമവികസനമന്ത്രി എന്ന പേരിൽ ഒരു പുതിയ മന്ത്രിസ്ഥാനം നിലവിൽ വന്നു. 1938 ജൂൺ 17 ന് പുതിയ ഭരണഘടന നിലവിൽ വന്നു, ബ്രിട്ടീഷ് അധികാരികളുൾപ്പടെ കൊച്ചി നേതൃത്വത്തെ പ്രശംസിച്ചെങ്കിലും തിരുവിതാംകൂർ ദിവാനായിരുന്ന സി.പി. രാമസ്വാമി അയ്യർ ഈ പുതിയ പരിഷ്കാരങ്ങളെ എതിർത്തു.

ബ്രിട്ടീഷ് സർക്കാർ ഒരു നിയമത്തിലൂടെ പിൻവലിച്ച ദ്വിഭരണസമ്പ്രദായമാണ് പുതിയ ഭരണഘടനാ പരിഷ്കാരത്തിലൂടെ ദിവാൻ നടപ്പിലാക്കിയതെന്നാരോപിച്ച് ജനപ്രതിനിധികൾ ഈ ഭരണഘടനയെ എതിർക്കുകയുണ്ടായി. ഓരോ ആവശ്യങ്ങൾക്കും ദിവാന്റെ ദയ കാത്തുനിൽക്കേണ്ടിവരുക എന്നത് അംഗീകരിക്കാനാവില്ലെന്ന് അവർ തീർത്തു പറഞ്ഞു. പുതിയ ഭരണഘടന തിരഞ്ഞെടുപ്പിനെ പിന്തുണക്കുന്ന ഒന്നായതുകൊണ്ട് ധാരാളം രാഷ്ട്രീയപാർട്ടികൾ നിലവിൽ വന്നു. ഇതിൽ തന്നെ സ്റ്റേറ്റ് കോൺഗ്രസ്സിന്റേയും, കൊച്ചിൻ കോൺഗ്രസ്സ് പാർട്ടിയുടേയും കിടമത്സരം ജനങ്ങൾളിൽ അതൃപ്തി സൃഷ്ടിച്ചു. ഇവർ ജനങ്ങൾക്കുവേണ്ടി ഒന്നും ചെയ്യുന്നില്ല എന്ന സ്ഥിതി നിലവിൽ വന്നു.

നിലവിലെ രാഷ്ട്രീയ സ്ഥിതികളിൽ നിരാശരായ കുറേ ആളുകൾ ചേർന്ന് കൊച്ചിയിൽ പുതിയ രാഷ്ട്രീയപാർട്ടിക്കു രൂപം നൽകി. കൊച്ചി രാജ്യപ്രജാമണ്ഡലം എന്നതായിരുന്നു പുതിയ സംഘടനയുടെ പേര്. ജില്ലാ കോൺഗ്രസ്സ് കമ്മറ്റി അംഗമായിരുന്ന കൃഷ്ണൻഎഴുത്തച്ഛനായിരുന്നു ഇതിന്റെ നേതാവ്. പാർട്ടി ശക്തിപ്പെടുന്നതുവരെ തിരഞ്ഞെടുപ്പുകളിൽ മത്സരിക്കേണ്ടതില്ലെന്നു നേതൃത്വം തീരുമാനിച്ചു.

1942 ൽ ക്വിറ്റ് ഇന്ത്യാ പ്രസ്ഥാനം ആരംഭിച്ചതോടെ, രാജ്യപ്രജാമണ്ഡലം പാർട്ടിയം അതിൽ പൂർണ്ണമായി പങ്കുകൊണ്ടു. കേരളരാഷ്ട്രീയത്തിൽ പിന്നീട് പ്രശസ്തനായ കെ. കരുണാകരൻ തന്റെ രാഷ്ട്രീയപ്രവേശനം നടത്തുന്നത് ക്വിറ്റ് ഇന്ത്യാ സമരവുമായി ബന്ധപ്പെട്ട് പ്രജാമണ്ഡലം നേതാക്കളെ പോലീസ് അറസ്റ്റു ചെയ്ത വേളയിലാണ്. കെ.കരുണാകരൻ ബ്രിട്ടീഷുകാർ തിരിച്ചുപോവുക, ഗാന്ധിജി കീ ജയ് എന്നീ മുദ്രാവാക്യങ്ങൾ മുഴക്കിക്കൊണ്ട് ദേശീയപതാകയുമായി സമരമുഖത്തേക്കിറങ്ങുകയായിരുന്നു.

1945 മെയ് മാസത്തിൽ നടന്ന തിരഞ്ഞെടുപ്പിൽ കൊച്ചിരാജ്യപ്രജാമണ്ഡലം പാർട്ടി മത്സരിക്കുകയും, നല്ല വിജയം കരസ്ഥമാക്കുകയും ചെയ്തു. പത്തൊമ്പതു സീറ്റുകളിൽ മത്സരിച്ച പാർട്ടി പന്ത്രണ്ടു സീറ്റുകളിൽ വിജയിച്ചു. പനമ്പിള്ളി ഗോവിന്ദമേനോൻ പാർട്ടി നേതാവായി തിരഞ്ഞെടുക്കപ്പെട്ടു. പാർട്ടി എന്നാൽ അധികാരത്തിലേക്കെത്താതെ, പ്രതിപക്ഷത്തിരുന്ന് ഉത്തരവാദപ്രക്ഷോഭത്തെ മുമ്പോട്ടു കൊണ്ടുപോകാൻ തീരുമാനിച്ചു. ഉത്തരവാദപ്രക്ഷോഭം ശക്തമാക്കിക്കൊണ്ട് ഒരു പ്രമേയം നിയമസഭയിൽ അവതരിപ്പിച്ചു. മലബാർ, കൊച്ചി, തിരുവിതാംകൂർ എന്നീ സംസ്ഥാനങ്ങളെ ഒരുമിപ്പിച്ചുകൊണ്ട് ഒരു ഐക്യകേരളം എന്ന തീരുമാനം രാജാവ് മുന്നോട്ടുവെച്ചെങ്കിലും ഉത്തരവാദഭരണം എന്ന ആവശ്യത്തിൽ തന്നെ സഭ ഉറച്ചു നിന്നു. എല്ലാ വകുപ്പുകളും ജനങ്ങളാൽ തിരഞ്ഞെടുക്കപ്പെടുന്ന മന്ത്രിമാർക്കു കൈമാറണമെന്നുകൂടി സഭ ആവശ്യപ്പെട്ടു.

സമാന ചിന്താഗതിക്കാരായ രാഷ്ട്രീയപാർട്ടികളെക്കൂടി കൂട്ടുപിടിച്ച് രാജ്യപ്രജാമണ്ഡലം പാർട്ടി പനമ്പിള്ളി ഗോവിന്ദമേനോന്റെ നേതൃത്വത്തിൽ മന്ത്രിസഭ രൂപീകരിക്കുകയും ചെയ്തു. 1947 ജൂലൈ 29 ന് ഐക്യകേരളസംസ്ഥാനം രൂപംകൊള്ളുന്നതിന് തയ്യാറാണെന്നു കാണിച്ച് രാജാവ് നിയമസഭക്ക് കത്തയച്ചു. കൂടാതെ 1947 ഓഗസ്റ്റ് 14 ന് എല്ലാ വകുപ്പുകളും ജനങ്ങളാൽ തിരഞ്ഞെടുക്കപ്പെട്ട മന്ത്രിമാർക്ക് കൈമാറിക്കൊണ്ടുള്ള രാജാവിന്റെ തീരുമാനം വന്നു. ധനകാര്യ വകുപ്പ് കൈകാര്യം ചെയ്തിരുന്ന പനമ്പിള്ളി ഗോവിന്ദമേനോൻ മുഖ്യമന്ത്രിയായി സത്യപ്രതിജ്ഞ ചെയ്ത് അധികാരമേറ്റെടുത്തു. കൂട്ടുത്തരവാദിത്വത്തിന്റെ അഭാവം മൂലം ആദ്യത്തെ മന്ത്രി സഭ താഴെ വീഴുകയും, ടി.കെ നായരുടെ നേതൃത്വത്തിലുള്ള പുതിയ മന്ത്രിസഭ അധികാരത്തിലെത്തുകയും ചെയ്തു. ക്ഷേത്രപ്രവേശന വിളംബരവും, ദിവാൻ പദവി നിർത്തലാക്കിയതും പുതിയ മന്ത്രിസഭയുടെ തീരുമാനങ്ങളായിരുന്നു. 1948 ഏപ്രിൽ 12 ന് നിയമസഭ രാജാവ് പിരിച്ചുവിടുകയും, ഗവൺമെന്റ് ഓഫ് കൊച്ചിൻ ആക്ട് ഭേദഗതി ചെയ്യുകയും ചെയ്തു. പ്രായപൂർത്തി വോട്ടവകാശം നിർബന്ധമാക്കി, നിയമസഭയിലെ ആകെ അംഗങ്ങളുടെ എണ്ണം 58 ആയി വർദ്ധിപ്പിച്ചു, ഇതിൽ 53 പേർ തിരഞ്ഞെടുക്കപ്പെടേണ്ടിയിരുന്നവരായിരുന്നു. പിന്നീടു നടന്ന തിരഞ്ഞെടുപ്പിൽ കൊച്ചി രാജ്യപ്രജാമണ്ഡലം 43 സീറ്റുകൾ വിജയിച്ച് അധികാരത്തിൽ വന്നു. ഇക്കണ്ടവാര്യരായിരുന്നു മുഖ്യമന്ത്രി, പനമ്പിള്ളി ഗോവിന്ദമേനോൻ, കെ.അയ്യപ്പൻ എന്നിവർ മന്ത്രിമാരായി. 1949 നവംബറിൽ പ്രജാമണ്ഡലം കോൺഗ്രസ്സിൽ ലയിക്കുകയും, 1949 ജൂലൈ 1 ന് തിരുവിതാംകൂറും,കൊച്ചിയും ലയിച്ച് തിരുകൊച്ചി നിലവിൽ വന്നു. കൊച്ചിയിൽ രാജഭരണം അവസാനിക്കുകയും, ജനാധിപത്യ ഭരണം നിലവിൽ വരുകയും ചെയ്തു.




</doc>
<doc id="254888" url="https://ml.wikipedia.org/wiki?curid=254888" title="ഫോസ്ബറി ഫ്ലോപ്">
ഫോസ്ബറി ഫ്ലോപ്

കായികമത്സരങ്ങളിൽ ഹൈജമ്പ് ഇനത്തിൽ താരങ്ങൾ ബാറിനെ മറികടക്കാൻ സ്വീകരിയ്ക്കുന്ന ഒരു ശൈലിയാണ് ഫോസ്ബറി ഫ്ലോപ്.ഈ രീതി ആദ്യമായി ഉപയോഗിച്ചത് ഒരു അമേരിക്കൻ താരമായ ഡിക്ക് ഫോസ്ബറിയാണ്.(ജ:മാർച്ച് 6, 1947).1968 ലെ ഒളിമ്പിക്സിൽ ഫോസ്ബറി ഈ ഇനത്തിൽ സ്വർണ്ണം നേടുകയുണ്ടായി.
ഈ രീതിയ്ക്കു മുൻപ് ഹൈജമ്പിലെ ബാർ ചാടി ഉയർന്നു മറികടക്കാൻ പ്രചാരത്തിലുണ്ടായിരുന്നത് വെസ്റ്റേൺ റോൾ,സ്റ്റ്റാഡിൽ തന്ത്രം,ഈസ്റ്റേൺ കട്ട്-ഓഫ്, സിസ്സേർസ് ജമ്പ് എന്നിവയായിരുന്നു.

ബാറിനെ ലക്ഷ്യമാക്കി അർദ്ധവൃത്താകൃതിയിൽ ('C',J)ഏതാനും ചുവടുകൾ വേഗത്തിൽ ഓടുന്ന കായികതാരം സ്റ്റാൻഡിനു മുൻപിൽ വച്ച് ശരീരം പിൻതിരിച്ച് ഉയർത്തി തലയും തോൾഭാഗവും ആദ്യവും കാലുകൾ അതിനു ശേഷവും ബാറിനെ മറികടക്കുന്നതാണ് ഈ രീതി.ഈ ശൈലിയിൽ കായികതാരത്തിന്റെ തലയും തോൾഭാഗവും തറയിൽ ആദ്യം സ്പർശിയ്ക്കുന്നതാണ്. 



</doc>
<doc id="254895" url="https://ml.wikipedia.org/wiki?curid=254895" title="ചതുരശ്ര മൈൽ">
ചതുരശ്ര മൈൽ

വിസ്തീർണത്തിന്റെ ഒരളവാണ് ചതുരശ്ര മൈൽ. ഒരു മൈൽ ദൈർഘ്യമുള്ള വശങ്ങളോടു കൂടിയ സമചതുരത്തിന്റെ വിസ്തീർണ്ണത്തിനു തുല്യമായ വിസ്തൃതിയാണിത്. സാധാരണയായി വലിയ ഭൂവിഭാഗങ്ങളുടെയും വലിയ ജലാശയങ്ങളുടെയും വിസ്തൃതിയെക്കുറിക്കാൻ ഉപയോഗിക്കുന്നു. sq mi എന്ന് ചുരുക്കി എഴുതാറുണ്ട്.

ഒരു ചതുരശ്ര മൈൽ എന്നാൽ



</doc>
<doc id="254914" url="https://ml.wikipedia.org/wiki?curid=254914" title="സോൾഡറിങ്">
സോൾഡറിങ്

രണ്ടോ അതിലധികമോ ലോഹവസ്തുക്കൾ തമ്മിൽ ഉരുകിയൊലിക്കുന്ന ഒരു പൂരകലോഹം (സോൾഡർ) ഉപയോഗിച്ച് ബന്ധിപ്പിക്കുന്നതിനെയാണ് സോൾഡറിങ്ങ് എന്നുവിളിക്കുന്നത്. സോൾഡറിന് ബന്ധിപ്പിക്കുന്ന ലോഹഭാഗങ്ങളേക്കാൾ കുറഞ്ഞ ദ്രവണാങ്കമായിരിക്കും ഉണ്ടാകുക. ബന്ധിപ്പിക്കുന്ന ലോഹഭാഗങ്ങൾ ഉരുകുന്നില്ല എന്നതാണ് വെൽഡിങ്ങും സോൾഡറിങ്ങും തമ്മിലുള്ള വ്യത്യാസം. ബ്രേസിങ്ങ് എന്ന പ്രക്രീയയിൽ പൂരകലോഹം താരതമ്യേന ഉയർന്ന താപനിലയിലാണ് ഉരുകുന്നതെങ്കിലും ബന്ധിപ്പിക്കേണ്ട ലോഹഭാഗങ്ങൾ ഉരുകുന്നില്ല. മുൻകാലത്തെ ഒരുമാതിരി എല്ലാ സോൾഡറുകളിലും ഈയം (ലെഡ്) ഉണ്ടായിരുന്നു. പാരിസ്ഥിതികപ്രശ്നങ്ങൾ കാരണം ഇപ്പോൾ ലെഡ് ഇല്ലാത്ത ലോഹക്കൂട്ടുകളാണ് (അലോയ്) കുടിവെള്ളമൊഴുകുന്ന കുഴലുകളിലും ഇലക്ട്രോണിക് ഉപകരണങ്ങളിലും സോ‌ൾഡറായി ഉപയോഗിക്കുന്നത്.

പ്രധാനമായും മൂന്നു തരത്തിലുള്ള സോൾഡറിംഗ് പ്രക്രീയകളാണുള്ളത്. 

സ്വർണ്ണം, വെള്ളി, പിച്ചള , ചെമ്പ് എന്നീ ലോഹങ്ങൾ കൂട്ടിയോജിപ്പിക്കുന്ന പ്രക്രീയയാണിത്. 

സിൽവർ സോൾഡർ ലോഹഭാഗങ്ങളിലേയ്ക്ക് ആഗിരണം ചെയ്യപ്പെടുന്നതിനാൽ സോൾഡർ ചെയ്ത സ്ഥലത്ത് ലോഹഭാഗങ്ങളേക്കാൾ കൂടുതൽ ഉറപ്പുണ്ടാകും. ബ്രേസിംഗിൽ ലോഹദണ്ഡുകൾ ലോഹഭാഗങ്ങൾ തമ്മിൽ ചേരുന്നിറ്റത്ത് മുട്ടിക്കുകയാണ് ചെയ്യുന്നതെങ്കിൽ സിൽവർ സോൾഡറിംഗിൽ ചെറിയ സോൾഡർ വയറുകൾ യോജിക്കേണ്ടിടത്ത് വച്ചശേഷം ചൂടാക്കുകയാണ് ചെയ്യുന്നത്. 

ആഭരണങ്ങളുടെ ഭാഗങ്ങൾ യോജിപ്പിക്കാൻ ഗോൾഡ് ലേസർ സ്പോട്ട് സോൾഡറിംഗ് എന്ന ഒരു പ്രക്രീയയുമുണ്ട്.



</doc>
<doc id="254922" url="https://ml.wikipedia.org/wiki?curid=254922" title="പ്രജാ സോഷ്യലിസ്റ്റ് പാർട്ടി">
പ്രജാ സോഷ്യലിസ്റ്റ് പാർട്ടി

1952 മുതൽ 1972 വരെ ഇന്ത്യയിൽ ഉണ്ടായിരുന്ന രാഷ്ട്രീയ കക്ഷിയാണ് പ്രജാ സോഷ്യലിസ്റ്റ് പാർട്ടി.

ജയപ്രകാശ് നാരായൺ, നരേന്ദ്ര ദേവ ബസാവൻ സിങ് എന്നിവർ നയിച്ച സോഷ്യലിസ്റ്റ് പാർട്ടി , ജെ.ബി. കൃപലാനി നയിച്ച കിസാൻ മസ്ദൂർ പ്രജ പാർട്ടിയുമായി ലയിച്ചാണ് "പ്രജാ സോഷ്യലിസ്റ്റ് പാർട്ടി" രൂപം കൊള്ളുന്നത്.


</doc>
<doc id="254927" url="https://ml.wikipedia.org/wiki?curid=254927" title="ആന്റീബയോട്ടിക് റെസിസ്റ്റൻസ്">
ആന്റീബയോട്ടിക് റെസിസ്റ്റൻസ്

മരുന്നുകൾക്കെതിരായ ഒരുതരം ചെറുത്തുനിൽപ്പാണ് ആന്റീബയോട്ടിക് റെസിസ്റ്റൻസ് എന്നറിയപ്പെടുന്നത്. ഒരു സൂക്ഷ്മജീവിയുടെ (സാധാരണഗതിയിൽ ബാക്റ്റീരിയകൾ) ചില സമൂഹങ്ങളെയോ (ചിലപ്പോൾ എല്ലാ ബാക്റ്റീരിയകളെയൊ) ഒന്നോ അതിലധികമോ ആന്റീബയോട്ടിക്കുകൾ ഉപയോഗിച്ചാലും നശിപ്പിക്കാൻ സാധിക്കില്ല. ഒന്നിലധികം ആന്റീബയോട്ടിക്കുകളോട് പ്രതിരോധശേഷിയുള്ള രോഗകാരികളെ "മൾട്ടിഡ്രഗ് റെസിസ്റ്റന്റ്" (എം.ഡി.ആർ.) രോഗകാരികൾ എന്നാണ് വിളിക്കുന്നത് (സൂപ്പർബഗുകൾ എന്നും വിളിക്കാറുണ്ട്). ആന്റീബയോട്ടിക് റെസിസ്റ്റൻസ് (ആന്റീബയോട്ടിക്കുകളോടുള്ള പ്രതിരോധശേഷി) ഉണ്ടാകുന്നത് രോഗാണുക്കൾക്കാണ്, മനുഷ്യർക്കല്ല.

വർത്തമാനകാലത്ത് വൈദ്യശാസ്ത്രം നേരിടുന്ന ഗൗരവതരമായ ഒരു പ്രശ്നമാണ് ആന്റീബയോട്ടിക് റെസിസ്റ്റൻസ്. രോഗമുണ്ടാക്കുന്ന സൂക്ഷ്മാണുക്കൾക്ക് മരുന്നുകളോട് പ്രതിരോധശേഷിയുണ്ടാകുന്നതാണ് പ്രശ്നത്തിന്റെ കാതൽ. ഇത്തരം രോഗകാരികൾക്ക് സാധാരണ ചികിത്സയ്ക്കുപയോഗിക്കുന്ന മരുന്നുകളോട് പ്രതിരോധശേഷി ലഭിച്ചുകഴിഞ്ഞതിനാൽ രണ്ടാം നിര ആന്റീബയോട്ടിക്കുകൾ ഉപയോഗിക്കേണ്ട സാഹചര്യമാണ് സംജാതമായിരിക്കുന്നത്. ഒന്നാം നിര ഔഷധങ്ങൾ തിരഞ്ഞെടുക്കുന്നത് സുരക്ഷ, ലഭ്യത, വില തുടങ്ങിയ ഘടകങ്ങൾ മനസ്സിൽ വച്ചാണ്. രണ്ടാം നിര ആന്റീബയോട്ടിക്കുകൾക്ക് കൂടുതൽ ഇനം രോഗകാരികൾക്കെതിരേ ഫലപ്രാപ്തിയുണ്ടാകുമെങ്കിലും (ബ്രോഡ് സ്പെക്ട്രം) കൂടുതൽ അപകടസാദ്ധ്യതയും വിലക്കൂടുതലും പെട്ടെന്നുള്ള ലഭ്യതക്കുറവും പ്രശ്നമായിരിക്കും. ചില രോഗകാരികൾ ഒന്നാം നിര ഔഷധങ്ങളെക്കൂടാതെ രണ്ടാം നിര ഔഷധങ്ങൾക്കെതിരേയും പ്രതിരോധശേഷി നേടിയിട്ടുണ്ടാകും. ആശുപത്രിയിൽ നിന്ന് ലഭിക്കുന്ന രോഗാണുബാധയായ "സ്റ്റഫൈലോകോക്കസ് ഓറിയസ്" ഉദാഹരണം. "സ്യൂഡോമോണാസ് ഏറൂജിനോസ" പോലെയുള്ള രോഗകാരികൾക്ക് സ്വതവേതന്നെ ഉയർന്ന പ്രതിരോധശേഷി കാണപ്പെടും.

ജനിതക മ്യൂട്ടേഷനിലൂടെയോ മറ്റു ബാക്റ്റീരിയകളിൽ നിന്നുംകോഞ്ചുഗേഷൻ, ട്രാൻസ്ഡക്ഷൻ, ട്രാൻസ്ഫോർമേഷൻ എന്നീ മാർഗ്ഗങ്ങളിലൂടെ ജീനുകൾ ലഭിക്കുന്നതിലൂടെയോ ബാക്റ്റീരിയകൾക്ക് ആന്റീബയോട്ടിക്കുകളോടുള്ള പ്രതിരോധശേഷി ലഭിക്കാനിടയുണ്ട്. ആന്റീബയോട്ടിക്കുകൾക്കെതിരേ പ്രതിരോധശേഷി നൽകുന്ന മിക്ക ജീനുകളും എളുപ്പത്തിൽ കൈമാറ്റം നടക്കുന്ന പ്ലാസ്മിഡ് രൂപത്തിലാണെന്നത് കൈമാറ്റം എളുപ്പമാക്കുന്നു. ആന്റീബയോട്ടിക്കുകൾ ഉപയോഗിക്കുംമ്പോൾ പ്രകൃതിനിർദ്ധാരണത്തിലൂടെ പ്രതിരോധശേഷിയുള്ള രോഗകാരികൾ എണ്ണ‌ത്തിൽ വർദ്ധിക്കുകയാണ് ചെയ്യുന്നത്. ഇത്തരം പ്ലാസ്മിഡുകളിൽ സാധാരണഗതിയിൽ ഒന്നിലധികം ആന്റീ‌ബയോട്ടിക്കുകൾക്കെതിരായ പ്രതിരോധശേഷി അടങ്ങിയിട്ടുണ്ടാകും. ക്ഷയരോഗമുണ്ടാക്കുന്ന "മൈക്കോബാക്റ്റീരിയം ട്യൂബർക്കുലോസിസ്" എന്ന ബാക്റ്റീരിയയുടെ കാര്യം ഇതല്ല. ഇവയിൽ പ്ലാസ്മിഡുകൾ ഉണ്ടെന്നതിന് അപര്യാപ്തമായ തെളിവുകളേ ഉള്ളൂ എന്നുമാത്രമല്ല ഇവയ്ക്ക് മറ്റു ബാക്റ്റീരിയകളുമായി ഇടപെട്ട് പ്ലാസ്മിഡുകൾ കൈമാറ്റം ചെയ്യാനുള്ള സാഹചര്യവുമില്ല.

ആന്റീബയോട്ടിക്കുകളും അവയ്ക്ക്തിരായുള്ള പ്രതിരോധശേഷിയും അതിപുരാതനമാണ്. ഇക്കാലത്ത് രോഗികളിൽ ആന്റീബയോട്ടിക്കുകൾക്കെതിരേ പ്രതിരോധശേഷിയുള്ള ബാക്റ്റീരിയകൾ കൂടുതലായി കാണപ്പെടുന്നത് ആന്റീബയോട്ടിക്കുകളുടെ ഉപയോഗം തുടങ്ങിയതിനുശേഷമുണ്ടായ പ്രതിഭാസമാണ്. ആന്റീബയോട്ടിക്കുകൾ ഉപയോഗിക്കുന്നത് ബാക്റ്റീരിയകളിപ് പരിണാമപരമായ നിർദ്ധാരണസമ്മർദ്ദം വർദ്ധിക്കാനിടയാക്കുന്നു. ഇത് രോഗപ്രതിരോധശേഷിയുള്ള കുറച്ച് ബാക്റ്റീരിയകളുടെ എണ്ണം വർദ്ധിക്കാനും മറ്റുള്ളവ നശിച്ചുപോകാനും ഇടയാക്കും. ഇങ്ങനെ ഒരുതരം രോഗകാരികൾ മുഴുവൻ ഒരു ആന്റീബയോട്ടിക്കിനോട് പ്രതിരോധശേഷി നേടും. ഇത് മറ്റുള്ള ആന്റീബയോട്ടിക്കുകൾ ഉപയോഗിക്കേണ്ട സാഹചര്യമുണ്ടാക്കും. ഇത്തരം ആവശ്യങ്ങൾ കൂടിവരുന്നുണ്ടെങ്കിലും പ്രവർത്തനാനുമതി ലഭിക്കുന്ന മരുന്നുകളുടെ എണ്ണം കുറവാണ്.

എം.ആർ.എസ്.എ., വി.ഐ.എസ്.എ. (വാൻകോമൈസിൻ ഇന്റർമീഡിയറ്റ് "സ്റ്റാഫ് ഓറിയസ്"), വി.ആർ.എസ്.എ. (വാൻകോമൈസിൻ റെസിസ്റ്റന്റ് "സ്റ്റാഫ് ഓറിയസ്"), ഇ.എസ്.ബി.എൽ. (എക്സ്റ്റൻഡഡ് സ്പെക്ട്രം ബീറ്റ ലാക്റ്റമേസ്), വി.ആർ.ഇ. (വാ‌ൻകോമൈസിൻ റെസിസ്റ്റന്റ് "എന്ററോകോക്കസ്"), എം.ആർ.എ.‌ബി. (മൾട്ടിഡ്രഗ് റെസിസ്റ്റന്റ് "അസിനെറ്റോബാക്റ്റർ ബൗമാനി") എന്നിവ ആന്റിബയോട്ടിക് റെസിസ്റ്റൻസുമായി ബന്ധമുള്ള ചുരുക്കെഴുത്തുകൾക്ക് ഉദാഹരണമാണ്. ആശുപത്രിയിൽ നിന്ന് ലഭിക്കുന്ന രോഗാണുബാധകളാണ് സാധാരണമെങ്കിലും സമൂഹത്തിൽ ഒരാളിൽ നിന്നും മറ്റൊരാളിലേയ്ക്ക് പകരുന്ന രോഗകാരികളും കണ്ടുവരുന്നുണ്ട്.

ഈ അടുത്ത കാലങ്ങളിലായി ആന്റിബയോട്ടിക്കുകളെ പ്രതിരോധിക്കുന്ന ക്ഷയരോഗാണുക്കളുടെ സ്ട്രെയിനുകൾ ഇന്ത്യയിൽ, പ്രതേകിച്ചും മഹാരാഷ്ട്രയിലും ഡൽഹിയിലും കണ്ടെത്തിയിട്ടുണ്ട്. 2011ൽ ഇത്തരം ക്ഷയരോഗബാധയാൽ ആറു പേർ മരിക്കാൻ ഇടയായത് സമൂഹമധ്യത്തിൽ ഭീതിയുടെ അന്തെരീക്ഷം സൃഷ്ടിക്കുകയും ചെയ്തു. എന്നൽ ഇവ (അണുബാധകൾ) മൾട്ടി ഡ്രഗ് റെസിസ്റ്റന്റ് എന്ന വർഗ്ഗത്തിൽ പെടുന്നവയാണെന്നും ചികിൽസിച്ചു ഭേദമാക്കനാവുന്നതും ആണെന്നു തെളിഞ്ഞിട്ടുണ്ട്.




</doc>
<doc id="254928" url="https://ml.wikipedia.org/wiki?curid=254928" title="ചതുരശ്ര മീറ്റർ">
ചതുരശ്ര മീറ്റർ

വിസ്തീർണത്തിന്റെ ഒരളവാണ് ചതുരശ്ര മീറ്റർ. ഒരു മീറ്റർ ദൈർഘ്യമുള്ള വശങ്ങളോടു കൂടിയ സമചതുരത്തിന്റെ വിസ്തീർണ്ണത്തിനു തുല്യമായ അളവാണ് ചതുരശ്ര മീറ്റർ. അന്താരാഷ്ട്ര ഏകകവ്യവസ്ഥയിൽ നിന്നും ഉരുത്തിരിഞ്ഞ ഒരു എകകമാണ്. സാധാരണ m എന്നാണ് എഴുതാറുള്ളത്.

ഒരു ചതുരശ്ര മീറ്റർ എന്നാൽ




</doc>
<doc id="254934" url="https://ml.wikipedia.org/wiki?curid=254934" title="മലയാളീഗ്രഫി">
മലയാളീഗ്രഫി

സോഷ്യൽ മീഡിയാ സൈറ്റുകളിലൂടെ പ്രചാരത്തിൽ വന്നുകൊണ്ടിരിക്കുന്ന മലയാളം ഗ്രാഫിക്സിന്റെ ചുരുക്ക രൂപാമാണ് മഗ്ര അതായത് മലയാളീഗ്രഫി. ഗ്രാഫിക്‌സ്, കാലിഗ്രാഫി എന്നീ വാക്കുകൾ ചേർന്നാണ് മലയാളിഗ്രാഫിയുണ്ടായത്. 2012 മാർച്ച് 19-നാണ് ഇത് നിലവിൽ വന്നത്. ദീർഘമായ പോസ്റ്റുകളുടെയും കമന്റുകളുടെയും സ്ഥാനത്ത് കൂടുതൽ കൂടുതൽ ശ്രദ്ധേയത പിടിച്ചു പറ്റാനും ഇത് ഉപയോഗിക്കുന്നുണ്ട് . അതോടൊപ്പം മലയാളം അക്ഷരങ്ങളും വാക്കുകളും ചിത്രരൂപത്തിൽ സൃഷ്ടിച്ചും മലയാളം സിനിമാ രംഗങ്ങൾ അടിക്കുറിപ്പോടെ നൽകിയും ഈ മേഖല കൂടുതൽ ജനകീയമായിക്കൊണ്ടിരിക്കുകയാണ്. മലയാളം കാലിഗ്രഫി എന്നർഥത്തിലും മഗ്ര ഉപയോഗിക്കുന്നു.

2013 ൽ പ്രചാരത്തിൽ വന്ന ഈ അക്ഷര രൂപത്തിന് തുടക്കം കുറിച്ചത് കൊച്ചിയിലെ സോൾട്ട്മാംഗോട്രീ എന്ന സോഷ്യൽ മീഡിയ കമ്പനിയിലെ ഹിരൺ വേണുഗോപാലനും അവരുടെ ആർട്ട് ഡയറക്ടർ ഒറിയോണും ചേർന്നാണ്. ഇതിന്റെ പ്രചാരണത്തിനായി ഒരു ഫേസ് ബുക്ക് പേജും ആരംഭിച്ചിരുന്നു. മലയാളം കാലിഗ്രഫി ഇതുവരെ എവിടെയും ശേഖരിക്കപ്പെട്ടിരുന്നില്ല. മഗ്രയുടെ വരവോടെ മുൻപ് മലയാളത്തിലുണ്ടായിരുന്ന ഇത്തരം പരീക്ഷണങ്ങളും നെറ്റിൽ ശേഖരിക്കപ്പെട്ടുതുടങ്ങിയത് മഗ്രയുടെ നേട്ടമായി കാണുന്നുണ്ട്. മലയാളത്തിൽ ആശയ സംവാദനം മാസികയിലും പച്ചക്കുതിരയിലും നേരത്തെ സൈനുൽ ആബിദ് ചെയ്ത ഡിസൈനുകളും ഇത്തരം ചുവടുവെപ്പുകളിൽ പെട്ടതായിരുന്നു. തിരുവനന്തപുരത്ത് 'കചടതപ' യെന്ന പേരിൽ നാരായണ ഭട്ടതിരി നടത്തിയ പ്രദർശനമാണ് തങ്ങളെ ഇത്തരമൊരു പരീക്ഷണത്തിന് പ്രചോദിപ്പിച്ചതെന്ന് മഗ്രയുടെ പിന്നിലുള്ളവർ പറയുന്നു.

പ്രശസ്ത സിനിമാ ഡയലോഗുകൾ പ്രിന്റ് ചെയ്ത ടി-ഷർട്ടുകളും ബുക്ക് മാർക്കുകളും പോസ്റ്ററുകളും പുറത്തിറക്കുവാൻ മഗ്ര തീരുമാനിച്ചിരുന്നു. 

ക്രിയേറ്റീവ് കോമൺസ് ആട്രിബ്യൂഷൻ നോൺ കൊമേഴ്സ്യൽ ഷെയർ എലൈൿ (CC By NC SA) ലൈസൻസിലാണ് മഗ്രയുടെ കവർ ഡിസൈനുകൾ ലൈസൻസ് ചെയ്തിട്ടുള്ളതു്. ആട്രിബ്യൂഷൻ നൽകിക്കൊണ്ട് ഇതേ ലൈസൻസിങ് വ്യവസ്ഥയോടെ കൊമേഴ്സ്യലല്ലാത്ത ഏതാവശ്യത്തിനും ഈ ഡിസൈനുകൾ സൌജന്യമായി ഉപയോഗിക്കാം.


</doc>
<doc id="254940" url="https://ml.wikipedia.org/wiki?curid=254940" title="കേണിച്ചിറ">
കേണിച്ചിറ

കേരളത്തിലെ വയനാട് ജില്ലയിലെ സുൽത്താൻ ബത്തേരി താലൂക്കിലെ ഒരു ചെറിയ നഗരമാണ് കേണിച്ചിറ.


</doc>
<doc id="254941" url="https://ml.wikipedia.org/wiki?curid=254941" title="ഇന്ദുലേഖ (ചലച്ചിത്രം)">
ഇന്ദുലേഖ (ചലച്ചിത്രം)

കലാനിലയത്തിനു വേണ്ടി കൃഷ്ണൻ നായർ നിർമിച്ച മലയാളചലച്ചിത്രമാണ് ഇന്ദുലേഖ. കേരളത്തിൽ ഈ ചിത്രം 1967 ഫെബ്രുവരി 10-ന് പ്രദർശനം തുടങ്ങി.






</doc>
<doc id="254949" url="https://ml.wikipedia.org/wiki?curid=254949" title="60-മത്‌ ഫിലിംഫെയർ പുരസ്കാരം സൗത്ത്">
60-മത്‌ ഫിലിംഫെയർ പുരസ്കാരം സൗത്ത്

ദക്ഷിണേന്ത്യൻ ചലച്ചിത്ര രംഗത്ത് മികച്ച വ്യക്തികൾക്ക് ദി ടൈംസ് ഗ്രൂപ്പ് വർഷംതോറും നൽകിവരുന്ന പുരസ്കാരമാണ് ഫിലിംഫെയർ പുരസ്‌കാരം സൗത്ത്. 2012-ൽ മലയാളം, തമിഴ്, കന്നഡ, തെലുഗു എന്നീ നാല് ദക്ഷിണേന്ത്യൻ ഭാഷാ ചിത്രങ്ങളിലെ മികച്ച ചിത്രങ്ങൾക്കും, നടീ നടന്മാർക്കും 2013 ജൂലൈ 20 ന് ഹൈദരാബാദിൽ വച്ചു നടന്ന 60-മത് ഫിലിംഫെയർ പുരസ്‌കാരനിശയിൽ പുരസ്‌കാരങ്ങൾ വിതരണം ചെയ്തു.

സംഗീതരംഗത്തെ സീനിയർ - ജൂനിയർ മൽസരവും ഇത്തവണ 60-മത് പുരസ്‌കാരനിശയിൽ ഉൾപ്പെടുത്തിയിരുന്നു.

വിജയികളെ ആദ്യം പട്ടികപ്പെടുത്തി, ബോൾഡ്ഫെയ്സിൽ ഹൈലൈറ്റ് ചെയ്‌തിരിക്കുന്നത്‌.


</doc>
<doc id="254965" url="https://ml.wikipedia.org/wiki?curid=254965" title="നാട്ടക്കൽ">
നാട്ടക്കൽ

കാസർഗോഡ് ജില്ലയിലെ ഹോസ്ദുർഗ് താലൂക്കിൽ നീലേശ്വരം ബ്ലോക്കിൽ പെടുന്ന വെസ്റ്റ് എളേരി പഞ്ചായത്തിലെ ഒരു ഗ്രാമമാണ് നാട്ടക്കൽ. കാസർഗോഡ് ജില്ലാ ആസ്ഥാനത്ത് നിന്നും 80 കിലോമീറ്റർ അകലെയായി ഈ ഗ്രാമം സ്ഥിതി ചെയ്യുന്നു. പൊതു തിരഞ്ഞെടുപ്പുകളിൽ നാട്ടക്കൽ എൽ പി സ്കൂൾ ആണ് പ്രധാന പോളിംഗ് സ്റ്റേഷൻ.

ഹിന്ദു- ക്രിസ്ത്യൻ മത വിഭാങ്ങളിൽപ്പെട്ടവരാണ് ഇവിടുത്തെ ജനങ്ങളിൽ ഭൂരിപക്ഷവും. താരതമ്യേന കുറച്ച് ഇസ്ലാം മത വിശ്വാസികളും ഈ പ്രദേശത്ത് താമസിക്കുന്നു. എല്ലാ മതവിഭാഗങ്ങളുടേയും ആരാധനാലയങ്ങൾ ഈ ഗ്രാമത്തിലുണ്ട്. ക്രിസ്തുമത വിശ്വാസികൾ മിക്കവാറും വർഷങ്ങൾക്കു മുന്പേ കോട്ടയം ജില്ലയുടെ വിവിധ ഭാഗങ്ങളില നിന്നും കുദിയെരിയവരനു. ഈ കുടിയേറ്റങ്ങൾ ഈ പ്രദേശത്തിന്റെ സംസകരികവും വിദ്യാഭാസപരവുമായ പുരോഗതിക്കു തുടക്കം കുറിച്ചു. കൂടാതെ കാർഷികവൃത്തിയിൽ നിപുണരും അത്യധ്വനികലുമായ ഈ കുടിയേറ്റ കർഷകർ എവിടെ വൻതോതിൽ റബ്ബറും കുരുമുളകും മരചീനിയുമെല്ലം കൃഷി ചെയ്ത് നാടിനെ സമ്പന്നമാക്കി. കുടിയേറ്റ പൂർവകാലത്ത് മിക്കവാറും പ്രദേശങ്ങൾ വനഭൂമികലയിരുന്നു മിച്ചമുള്ള ഭൂപ്രദേശങ്ങൾ ഏതാനും ജന്മിമാരുടെ കൈവശത്തിലും ആയിരുന്നു. ആ കാലത്ത് പ്രധാനമായും നെല്ക്രിസിയയിരുന്നു ഉപജീവന മാർഗം. പുനം കൃഷി എന്ന രീതി വ്യാപകമായിരുന്നു.

ഭൂമിശാസ്ത്രപരമായി ഈ പ്രദേശം സമുദ്ര നിരപ്പിൽ നിന്നും ഉയരത്തിലായാണ് സ്ഥിതിചെയ്യുന്നത്. അതുകൊണ്ട് തന്നെ റബ്ബർ, കുരുമുളക്, ഇഞ്ചി, മരച്ചീനി, കാപ്പി, കവുങ്ങ്, തെങ്ങ് തുടങ്ങിയ കാർഷികവിളകൾ ധാരാളമായി കൃഷി ചെയ്യുന്നു. മുൻകാലങ്ങളിൽ കൃഷി ആയിരുന്നു ഈ ഗ്രാമവാസികൾ പ്രധാന ജീവനോപാധിയായി സ്വീകരിച്ചിരുന്നത്. എന്നാൽ പുതുതലമുറയിലുള്ളവർ പൂർണ്ണമായും കൃഷിയെ ആശ്രയിക്കാതെ മറ്റു ജോലികളിലും വ്യാപൃതരായിരിക്കുന്നു.

ഒരു പ്രൈമറി സ്കൂളും തപാൽ ഓഫീസും മാത്രമാണ് ഈ ഗ്രാമത്തിലുള്ള പൊതുസ്ഥാപനങ്ങൾ. ഇപ്പോൾ നാട്ടക്കലിന്റെ പരിസര പ്രദേശങ്ങളിൽ നിരവധി അൺ എയ്ഡഡ് വിദ്യാഭ്യാസ സ്ഥാപനങ്ങൾ പ്രവർത്തിക്കുന്നുണ്ട്. പ്രസിദ്ധ വിനോദസഞ്ചാരകേന്ദ്രമായ കോട്ടഞ്ചേരി മലയിലേക്കുള്ള പാത കടന്നു പോകുന്നത് നാട്ടക്കൽ ഗ്രാമത്തിലൂടെയാണ്. 

വ്യാപാര ആവശ്യങ്ങൾക്കായി പ്രധാനമായും 2 കിലോമീറ്റർ ദൂരത്തുള്ള മാലോത്തിനെയും 7 കിലോമീറ്റർ അകലെയുള്ള വെള്ളരിക്കുണ്ടിനെയും ആണ് ആശ്രയിക്കുന്നത്. നാട്ടക്കൽ ഹോസ്‌ദുർഗ് താലൂക്കിൽ ഉൾപ്പെടുന്ന സ്ഥലമായതിനാൽ താലുക്ക് തലത്തിലുള്ള ഇടപാടുകൾക്കായി 50 കിലോമീറ്റർ അകലെയുള്ള കാഞ്ഞങ്ങാട് വരെ പോകേണ്ടിയിരുന്നത് പുതിയതായ വെള്ളരിക്കുണ്ട് ആസ്ഥാനമായി താലൂക്ക് രൂപീകരിച്ചതിനാൽ കുറെക്കൂടി എളുപ്പമാകുന്നുണ്ട്.

നിരവധി ഗതാഗത സൌകര്യങ്ങൾ ഉള്ള ഒരു ഗ്രാമമാണ്‌ നാട്ടക്കൽ. സാധാരണക്കാർ പ്രധാനമായും ബസുകളെ ആണ് ആശ്രയിക്കുന്നു. ഓട്ടോരിക്ഷയും ജീപ്പും മറ്റു ഗതാഗതസൗകര്യങ്ങൾ നിറവേറ്റാൻ സഹായിക്കുന്നു. പ്രധാനപ്പെട്ട മിക്ക റോഡുകളും ടാർ ചെയ്തതാണ്. ഏറ്റവും അടുത്ത തീവണ്ടി സ്റ്റേഷനായ നീലെശ്വരതെത്താൻ നട്ടക്കല്ലിൽ നിന്നും 35 കിലോമീറ്റർ സഞ്ചരിക്കണം. ഒരു കുടിയേറ്റ മേഖല ആയതിനാൽ നിരവധി ബസ്‌ സർവിസുകൾ കാസർഗോഡ് ജില്ലയുടെ വിവിധ പ്രദേശങ്ങളിലേക്ക് സർവീസ് നടത്തുന്നുണ്ട്.


</doc>
<doc id="254974" url="https://ml.wikipedia.org/wiki?curid=254974" title="സുഗന്ധോദ്യാനം">
സുഗന്ധോദ്യാനം

ഷെയ്ക് നഫ്‌സാവി രചിച്ച് 15-ആം നൂറ്റാണ്ടിൽ പുറത്തിറങ്ങിയ അറേബ്യൻ കൃതിയാണ് ദി പെർഫ്യൂംഡ് ഗാർഡൻ. ഇതിന്റെ മലയാള പരിഭാഷ സുഗന്ധോദ്യാനം എന്ന പേരിൽ അറിയപ്പെടുന്നു. രതിസാഹിത്യത്തിലെ ക്ലാസിക്കുകളിലൊന്നായി ഇത് വിശേഷിപ്പിക്കപ്പെടുന്നു. 15-ആം നൂറ്റാണ്ടിൽ അറേബ്യയിൽ നിലനിന്നിരുന്ന ലൈംഗികാചാരങ്ങളുടെ വിവരണങ്ങളും കഥകളുമാണ് ഉള്ളടക്കം. ഒപ്പം രതിസിദ്ധാന്തങ്ങളും രതിമുറകളും ഉൾക്കൊള്ളുന്നു. എം.ടി.എൻ. നായർ ആണ് കൃതി മലയാളത്തിലേക്ക് പരിഭാഷപ്പെടുത്തിയിരിക്കുന്നത്. ഇംഗ്ലിഷ്, ഫ്രെഞ്ച് തുടങ്ങിയ ഭാഷകളിലും കൃതിയുടെ പരിഭാഷകൾ പുറത്തിറങ്ങിയിട്ടുണ്ട്.


</doc>
<doc id="254984" url="https://ml.wikipedia.org/wiki?curid=254984" title="ജീവിക്കാനനുവദിക്കൂ">
ജീവിക്കാനനുവദിക്കൂ

മൂവിക്രാഫ്റ്റിന്റെ ബാനറിൽ എൻ. പ്രകാശ് നിർമിച്ച മലയാളചലച്ചിത്രമാണ് ജീവിക്കാനനുവദിക്കു. തിരുമേനി പിക്ചേഴ്സിനു വിതരണാനുമതി ഉണ്ടായിരുന്ന ഈ ചിത്രം 1967 ഫെബ്രുവരി 24-നു കേരളത്തിൽ പ്രദർശനം തുടങ്ങി.





</doc>
<doc id="254990" url="https://ml.wikipedia.org/wiki?curid=254990" title="നെല്ലിക്കുന്ന് കൈവേലി">
നെല്ലിക്കുന്ന് കൈവേലി


</doc>
<doc id="255032" url="https://ml.wikipedia.org/wiki?curid=255032" title="ക്ഷേത്ര നിർമ്മാണം">
ക്ഷേത്ര നിർമ്മാണം

ക്ഷേത്രം നിർമ്മിക്കുവാൻ ആദ്യമായി ഒരു തന്ത്ര ശാസ്ത്ര പണ്ഡിതനെ (തന്ത്രി) കാണുകയും ഉപദേശം തേടുകയും വേണം. അദ്ദേഹത്തിന്റെ ഉപദേശം അനുസരിച്ച് ഭൂമി അളക്കുവാൻ ഒരാളെയും (സൂത്രഗ്രാഹി) ഒരു കല്ലാശാരിയെ (വാസ്തു വിദഗ്ദൻ) യും നിയമിക്കണം. ഈ നിയമനം മുതൽ എല്ലാവരും വ്രതം എടുക്കണം. ശാന്തവും മനോഹരവുമായ സ്ഥലമാണ് തിരഞ്ഞെടുക്കേണ്ടത്. സമുദ്രതീരം, നദീതീരം, കുന്നിന്റെ മുകൾ ഭാഗം തുടങ്ങി ലക്ഷണമെത്ത സ്ഥലം തിരഞ്ഞെടുക്കുന്നു. എന്നിട്ട് ആദ്യം ഭൂമി നിരപ്പാക്കുക എന്ന കർമ്മമാണ്‌. അതിനുശേഷം "വാസ്തു വിന്യാസം " എന്ന ചടങ്ങ് നടത്തുന്നു. നിരപ്പാക്കിയ ഭൂമിയിൽ വാസ്തു പുരുഷന്റെ രൂപം വരയ്ക്കുകയും ആ രൂപത്തിൽ ദേവതകൾ ഉൾപ്പെടെ എല്ലാ ജീവജാലങ്ങളും കുടികൊള്ളുന്നു എന്നുള്ള സങ്കല്പം ആണ് വാസ്തു വിന്യാസം. അതിനുശേഷം "അങ്കുരാർപ്പണം" നടത്തുന്നു. നെല്ല് ,ഗോതമ്പ് ,എള്ള് ,യവം ,തുടങ്ങിയ ധാന്യങ്ങൾ പതിനാറു ചെമ്പ് പാത്രത്തിൽ ആക്കി നിലാവത്ത് വച്ച് മുളപ്പിച്ച് പ്രതിഷ്ട്ട ചെയ്യാൻ ഉദ്ദേശിക്കുന്ന മൂർത്തിക്ക് സമർപ്പിക്കുന്ന ചടങ്ങാണ് ഇത്. നിർമ്മാണത്തിൽ വിഘ്നങ്ങൾ ഒഴിവാക്കാനാണ് ഇത് ചെയ്യുന്നത്. പിന്നീട് ശിലാന്യാസമാണ്. അതിനുള്ള കല്ല്‌ ചതുരാകൃതിയിൽ വേണം. ക്ഷേത്രത്തിനുള്ള സ്ഥാനത്തിന്റെ വടക്ക് പടിഞ്ഞാറേ മൂലയിൽ വേണം ശിലാന്യാസം ചെയ്യാൻ.

പിന്നെ പണി തുടങ്ങുന്നു. എല്ലാ വസ്തുക്കളും (പണിആയുധം ഉൾപ്പെടെ) പുതിയതായിരിക്കണം. പണിയായുധങ്ങൾ പൂജ കഴിച്ചേ ഉപയോഗിക്കാവൂ. പണി തുടങ്ങി അടിത്തറ തീർന്നാൽ മണ്ണിട്ട്‌ നിറയ്ക്കാം. ശ്രീകോവിലിന്റെ അടിത്തറ മുക്കാൽ ഭാഗം മാത്രമേ മണ്ണിട്ട്‌ നിറയ്ക്കാവൂ. ആ മണ്ണിനു മുകളിൽ ആധാരശില എന്ന വലിയൊരു പരന്ന കല്ല്‌ വയ്ക്കുന്നു. ആ ശിലയ്ക്ക് മുകളിൽ കല്ലിൽ കൊത്തിയെടുത്ത ഒരു ആമയുടെ രൂപം (കൂർമ്മ ശില ) വയ്ക്കുന്നു. അതിനു മുകളിൽ കുടത്തിന്റെ രൂപത്തിൽ കല്ലിൽ കൊത്തിയെടുത്ത ശില വയ്ക്കുന്നു (നിധികുംഭം). അതിനു മുകളിൽ കല്ലിൽ കൊത്തിയെടുത്ത ഒരു താമര വയ്ക്കുന്നു (പദ്മം). അതിനു മുകളിൽ സ്വർണ്ണത്തിൽ നിർമ്മിച്ച ആമയുടെയും, താമരയുടെയും രൂപം വയ്ക്കുന്നു. അതിനു മുകളിൽ ചെമ്പ് കൊണ്ടുള്ള ഒരു കുഴൽ മുകളിലേക്ക് വയ്ക്കുന്നു (യോഗനാളം) അപ്പോഴേക്കും ശ്രീകോവിലിന്റെ തറ നിരപ്പിൽ എത്തും. അതിനുമുകളിൽ ബ്രഹ്മശില ഉറപ്പിച്ച് അതിലാണ് പ്രതിഷ്ഠ നടത്തുന്നത്.

അവലംബം : ശ്രീ വിദ്യാധിരാജ സേവ സമിതി


</doc>
<doc id="255040" url="https://ml.wikipedia.org/wiki?curid=255040" title="നളിനി (വിവക്ഷകൾ)">
നളിനി (വിവക്ഷകൾ)


</doc>
<doc id="255043" url="https://ml.wikipedia.org/wiki?curid=255043" title="കറുത്ത രാത്രികൾ">
കറുത്ത രാത്രികൾ

നീലാപ്രൊഡക്ഷൻസിന്റെ ബാനറിൽ പി. സുബ്രഹ്മണ്യം നിർമ്മിച്ച മലയാളചലച്ചിത്രമാണ് കറുത്ത രാത്രികൾ. കുമാരസ്വമി ആൻഡ് കമ്പനിക്കു വിതരണാവകാശം ഉണ്ടായിരുന്ന കറുത്ത രാത്രികൾ 1967 ജൂൺ 9-ന് കേരളത്തിലെ തിയേറ്ററികളിൽ പ്രദർശനം തുടങ്ങി.

സ്കോട്ടിഷ് എഴുത്തുകാരനായ "റോബർട്ട് ലൂയി സ്റ്റിവൻസന്റെ" (1850 - 1894) "ഡോക്ടർ ജക്കിൽ അൻഡ് മിസ്റ്റർ ഹൈഡ്" എന്ന നോവലിനെ ആസ്പദമാക്കിയാണ് ഈ ചലച്ചിത്രം നിർമിച്ചത്. മനുഷ്യനെ ക്രൂരമൃഗമാക്കുന്ന മരുന്ന് ഒരു ഡോക്ടർ കണ്ടുപിടിക്കുന്നു. തന്റെ വളർത്തുനായയിലും പിന്നീട് തന്നിൽതന്നെയും അദ്ദേഹം ഈ മരുന്ന് പരീക്ഷിക്കുന്നു. മറുമരുന്നു പ്രയോഗിച്ച് അയാൾ മനുഷ്യനായി മാറുന്നതാണു കഥ.

നൂറ്റാണ്ടായി ഈ ചിത്രത്തിന്റെ പലപതിപ്പുകൾ വിവിധഭാഷകളിൽ ഉണ്ടായിട്ടുണ്ട്. 2008-ൽ ഇതൊരു ടി.വി. ചിത്രമായി കാനഡയിൽ പുറത്തുവന്നു. 1941ൽ ഇതേപേരിൽ ഒരു ചലച്ചിത്രം വിക്റ്റർ ഫ്ലെമിംഗ്സ് സംവിധാനം ചെയ്തു പുറത്തിറക്കി.






</doc>
<doc id="255044" url="https://ml.wikipedia.org/wiki?curid=255044" title="മരിയാൻ">
മരിയാൻ

ധനുഷ് നായകനായി 2013-ൽ പുറത്തിറങ്ങിയ തമിഴ് ചലച്ചിത്രമാണ് മരിയാൻ (). ഭരത് ബാല സംവിധാനം ചെയ്ത ചിത്രത്തിൽ പാർവതി മേനോൻ, സലിം കുമാർ, അപ്പുക്കുട്ടി, വിനായകൻ എന്നിവർ മറ്റു കഥാപാത്രങ്ങളെ അവതരിപ്പിച്ചിരിക്കുന്നു. യഥാർഥ സംഭവത്തെ ആസ്പദമാക്കിയാണ് ചിത്രം ഒരുക്കിയിരിക്കുന്നത്. വേണു രവിചന്ദ്രനാണ് ചിത്രം നിർമ്മിച്ചിരിക്കുന്നത്. ബെൽജിയം ക്യാമറാമാനായ മാർക് കോനിൻക്സാൺ ഛായാഗ്രഹണം നിർവഹിച്ചിരിക്കുന്നു.

സുഡാനിൽ കഥ നടക്കുന്നതായി സങ്കൽപ്പിക്കുന്ന ചിത്രം ആഫ്രിക്കയിലെ നമീബിയ, ലൈബിരിയ തുടങ്ങിയ സ്ഥലങ്ങളായി ചിത്രീകരിച്ചിരിക്കുന്നു. വാൻകുവർ അന്താരാഷ്ട്രചലച്ചിത്രമേളയിലേക്ക് ഈ ചിത്രം തെരഞ്ഞെടുക്കപ്പെട്ടിരുന്നു.

സുഡാനിലെ എണ്ണക്കമ്പനിയിൽ ജോലി ചെയ്യുന്ന മരിയാൻ നാട്ടിലേക്കുള്ള യാത്രയിൽ ആഫ്രിക്കൻ കൊള്ളക്കാരുടെ പിടിയിൽ അകപ്പെടുന്നതാണ് ചിത്രത്തിന്റെ ഇതിവൃത്തം.

ധനുഷ് രചിച്ച "കടൽ രാസാ..." എന്ന ഗാനമുൾപ്പടെ ചിത്രത്തിലെ ഗാനങ്ങൾക്ക് എ.ആർ. റഹ്മാൻ സംഗീതം നൽകിയിരിക്കുന്നു. "നെഞ്ചേ ഏഴ്..." എന്ന ഗാനം എ.ആർ. റഹ്മാനാണ് ആലപിച്ചത്. "'നേറ്റ്റ് അവൾ ഇരുന്താൾ..." എന്ന എന്ന ഗാനം വാലിയാണ് രചിച്ചിരിക്കുന്നത്.



</doc>
<doc id="255059" url="https://ml.wikipedia.org/wiki?curid=255059" title="സ്റ്റീവ് ഡേവിസ്">
സ്റ്റീവ് ഡേവിസ്

സ്റ്റീഫൻ ജെയിംസ് ഡേവിസ് (ജനനം: 9 ഏപ്രിൽ 1952, ലണ്ടൻ, ഇംഗ്ലണ്ട്) ഒരു ഓസ്ട്രേലിയൻ അന്താരാഷ്ട്ര ക്രിക്കറ്റ് അമ്പയറാണ്. 1997 നവംബറിൽ നടന്ന ഓസ്ട്രേലിയ-ന്യൂസിലാൻഡ് ടെസ്റ്റ് മത്സരത്തിലാണ് ഒരു അമ്പയറെന്ന നിലയിൽ അദ്ദേഹം തന്റെ അന്താരാഷ്ട്ര അരങ്ങേറ്റം കുറിച്ചത്. 2007 ക്രിക്കറ്റ് ലോകകപ്പിൽ ഡേവിസ് 3 മത്സരങ്ങൾ മികച്ച രീതിയിൽ നിയന്ത്രിച്ചു. ആ പ്രകടനത്തിന്റെ വെളിച്ചത്തിൽ 2008ൽ അദ്ദേഹത്തെ ഐ.സി.സി. അമ്പയർമാരുടെ എലൈറ്റ് പാനലിലേക്ക് തിരഞ്ഞെടുത്തു. 2011 ലോകകപ്പിനിടെ അദ്ദേഹം അമ്പയറെന്ന നിലയിൽ 100 ഏകദിന മത്സരങ്ങൾ പൂർത്തിയാക്കി.
ഓഗസ്റ്റ് 2012 പ്രകാരം:


</doc>
<doc id="255061" url="https://ml.wikipedia.org/wiki?curid=255061" title="കൊക്കേഷ്യ">
കൊക്കേഷ്യ

തെക്ക് കിഴക്കൻ യൂറേഷ്യയാണ് കൊക്കേഷ്യ . തെക്ക് തുർക്കിയും ഇറാനും, പടിഞ്ഞാറ് കരിങ്കടൽ, കിഴക്ക് കാസ്പിയൻ കടൽ, വടക്ക് റഷ്യ എന്നിവ അതിരായി വരുന്ന ദേശമാണിത്. കോക്കസസ് പർവത നിരയും താഴ്വരകളുമടങ്ങിയ ചരിത്രദേശമാണിത്. ജോർജിയ, ആർമീനിയ, അസർബയ്ജാൻ എന്നീ രാജ്യങ്ങളും റഷ്യയുടെ ചെച്നിയ, ദാഗിസ്ഥാൻ, കാൽമിക്യ എന്നീ പ്രദേശങ്ങളും അബ്ഖാസിയ, നഗാർണോ-കാരബാഖ്, തെക്കൻ ഒസൈറ്റിയ എന്നീ സ്വയം പ്രഖ്യാപിത രാഷ്ട്രങ്ങളും വടക്കുകിഴക്കൻ തുർക്കിയും ചേർന്ന ദേശമാണിത്. ഗ്രീക്കു പുരാണപ്രകാരം ഭൂമിയെ താങ്ങി നിർത്തുന്ന തൂണുകളിൽ ഒന്നാണ് കോക്കസ് പർവ്വതം.


</doc>
<doc id="255075" url="https://ml.wikipedia.org/wiki?curid=255075" title="മ്യൂട്ടിനി പേപ്പേഴ്സ്">
മ്യൂട്ടിനി പേപ്പേഴ്സ്

1857-ലെ ലഹളക്കാലത്തെ ഡെൽഹിയിലെ സംഭവഗതികളടങ്ങിയ ചരിത്രരേഖകളുടെ സമാഹാരമാണ് മ്യൂട്ടിനി പേപ്പേഴ്സ് (). ശികസ്ത ലിപിയിൽ ഉർദു - പേർഷ്യൻ ഭാഷകളിലുള്ള ഏതാണ്ട് ഇരുപതിനായിത്തോളം രേഖകളടങ്ങിയ ഈ സമാഹാരം ഡെൽഹിയിലെ നാഷണൽ ആർക്കൈവ്സ് ഓഫ് ഇന്ത്യയിലാണ് സൂക്ഷിച്ചിരിക്കുന്നത്. ലഹളക്കാലത്ത് ബ്രിട്ടീഷുകാർ ശേഖരിച്ച ഈ രേഖകൾ കാലങ്ങളോളം യാതൊരു പഠനത്തിനും വിധേയമാകാതെയിരിക്കുകയായിരുന്നു ഇരുപതാം നൂറ്റാണ്ടിന്റെ അവസാനത്തിലാണ് ഇതിനെക്കുറിച്ച് പഠനങ്ങൾ ആരംഭിച്ചത്. വില്ല്യം ഡാൽറിമ്പിളിന്റെ ദ ലാസ്റ്റ് മുഗൾ എന്ന ചരിത്രപുസ്തകം പ്രധാനമായും ഈ രേഖകളെ അടിസ്ഥാനമാക്കി എഴുതിയതാണ്.

മ്യൂട്ടിനി പേപ്പേഴ്സിൽ കൂടുതലും അന്നത്തെ സാധാരണജനങ്ങളുടെ ജീവിതവുമായി ബന്ധപ്പെട്ടതാണ്. ഇതിൽ മുഗൾ ചക്രവർത്തി ബഹാദൂർഷാ സഫറിനോട് സാധാരണക്കാർ നൽകുന്ന പരാതികളും അപേക്ഷകളും അനവധിയുണ്ട്. കവർച്ചക്ക് വിധേയരായവരുടെ പരാതികൾ, ബ്രിട്ടീഷ് ആക്രമണത്തെ മറയാക്കി തന്റെ ഭർത്താവിൽനിന്ന് രക്ഷപ്പെട്ട് കാമുകനോടൊപ്പം ഒളിച്ചോടുന്ന സ്ത്രീയെപ്പറ്റിയുള്ള വിവരങ്ങൾ, മഹാഭാരതത്തിലെ ഉദാഹരണങ്ങൾ കാണിച്ച് ഹിന്ദുക്കളെ ബ്രിട്ടീഷുകാർക്കെതിരെ പൊരുതാൻ പ്രേരിപ്പിക്കുന്ന പണ്ഡിറ്റ് ഹരിചന്ദ്രയെക്കുറിച്ചുള്ള വിവരങ്ങൾ, ഗോവധം നിരോധിച്ചിരിക്കുന്ന വേളയിൽ ബീഫ് കബാബുണ്ടാക്കി പിടിയിലായ ഹഫീസ് അബ്ദൂർറഹ്മാന്റെ ദായായാചന തുടങ്ങിയ സാധാരണജനജീവിതവുമായി ബന്ധപ്പെട്ട ഏറെ വിവരങ്ങൾ ഇതിലുണ്ട്. ഇതിനുപുറമേ വളരെച്ചെറിയ കടലാസുകളിൽ ചെറുതായി എഴുതിയ ചാരന്മാരുടെ സന്ദേശങ്ങളും ഇക്കൂട്ടത്തിലുണ്ട്.

ലഹളാനന്തരം ദില്ലി പിടിച്ചടക്കിയ ബ്രിട്ടീഷുകാരാണ് കൊട്ടാരത്തിൽ നിന്നും സൈനികക്യാമ്പുകളിൽനിന്നും ഈ രേഖകൾ ശേഖരിച്ചത്. ഇവയിൽ പലതും 1857-ൽ ശേഖരിക്കപ്പെട്ടതിനു ശേഷം ആരും വായിച്ചിട്ടേയിരുന്നില്ല. 1921-ൽ കൽക്കത്തയിൽ നിന്നാണ് പെട്ടികളിലടുക്കിവച്ചിരുന്ന ഇവ കണ്ടെത്തി തരംതിരിച്ചത്.

1857-ലെ ലഹളക്കാലത്ത് ദില്ലിയുടെ നിയന്ത്രണം പിടിച്ചെടുത്ത ശിപായിമാർക്കെതിരെ സാധാരണ ജനങ്ങൾ മുഗൾ ചക്രവർത്തിക്ക് നൽകുന്ന പരാതികളാണ് മ്യൂട്ടിനി പേപ്പേഴ്സിന്റെ സിംഹഭാഗവും. ലഹളയെ ഇന്ത്യൻ ദേശീയവാദികൾ ജനകീയസ്വാതന്ത്ര്യസമരം എന്നു പറയാറുണ്ടെങ്കിലും മ്യൂട്ടിനി പേപ്പേഴ്സിലെ വിവരങ്ങളനുസരിച്ച് വെറും കലാപവും അക്രമവും രക്തച്ചൊരിച്ചിലുമായിരുന്നു ദില്ലിയിൽ നടന്നത്. ആശങ്കകളും, പട്ടിണിയുമായിരുന്നു ദില്ലിയിലെ ജനങ്ങൾക്കിടയിൽ നടമാടിയിരുന്നത്. ദില്ലിയുടെ നിയന്ത്രണത്തിനു വേണ്ടി ബ്രിട്ടീഷുകാരും ശിപായികളും യുദ്ധം ചെയ്യുമ്പോൾ ഇരുകൂട്ടരുടെയും അക്രമങ്ങളിൽ വശംകെട്ട ദില്ലിയിലെ ജനങ്ങൾ മൂന്നാംപക്ഷത്തായിരുന്നു.


</doc>
<doc id="255080" url="https://ml.wikipedia.org/wiki?curid=255080" title="ഗിറ്റ്‌ലാബ്">
ഗിറ്റ്‌ലാബ്

ഗിറ്റ് ഉപയോഗിച്ചുള്ള പതിപ്പു നിയന്ത്രണത്തിനുള്ള ഒരു വികേന്ദ്രീകൃത ഫ്രണ്ട് എൻഡ് ഫ്രയിംഫർക്കാണു ഗിറ്റ്‌ലാബ്. ഗിറ്റ്‌ഹബിനു ഒരു ബദലായി ഉപയോഗിക്കാവുന്ന ഗിറ്റ്‌ലാബ് ഒരു സ്വതന്ത്ര സോഫ്റ്റ്‌വെയറാണു്. മിഷിഗൺ സർവ്വകലാശാലയും ഗ്നോം ഫൌണ്ടേഷനും ബ്ലാൿബറിയുമടക്കം പതിനായിരത്തിലധികം സംഘടനകൾ ഗിറ്റ്‌ലാബ് ഉപയോഗിക്കുന്നുണ്ടു്. ഏറ്റവും പ്രശസ്തമായ 50 റെപ്പോസിറ്ററികളിൽ ഒന്നാണിതു്. ഗിറ്റ്‌ലാബ് സ്വന്തമായി ഇൻസ്റ്റാൾ ചെയ്യാൻ സാധിക്കാത്തവർക്ക് ഗിറ്റ്‌ലാബ്.കോം എന്ന സൈറ്റിന്റെ സേവനമുപയോഗിക്കാം.

എം.ഐ.ടി അനുമതിപത്രത്തിൽ പുറത്തിറക്കിയ ഗിറ്റ്ലാബ് റൂബി ഓൺ റെയിൽസ് ഫ്രയിം വർക്കാണുപയോഗിക്കുന്നതു്. ഇതിന്റെ ചില ഭാഗങ്ങൾ ഗോ ഉപയോഗിക്കുന്നുണ്ട്.


</doc>
<doc id="255089" url="https://ml.wikipedia.org/wiki?curid=255089" title="ഖുർഷിദ് ആലം ഖാൻ">
ഖുർഷിദ് ആലം ഖാൻ

മുതിർന്ന കോൺഗ്രസ് നേതാവാവും മുൻ കേന്ദ്രമന്ത്രിയുമായിരുന്നു ഖുർഷിദ് ആലംഖാൻ (5 ഫെബ്രുവരി 1919 - 20 ജൂലൈ 2013). കർണാടക ഗവർണറായിരിക്കെ കേരളത്തിന്റെ അധിക ചുമതല വഹിച്ചിട്ടുണ്ട്. 15 വർഷം ലോക്സഭാംഗമായും 1974 മുതൽ 84 വരെ രാജ്യസഭാംഗമായും പ്രവർത്തിച്ചു. മുൻ രാഷ്ട്രപതി സാക്കിർഹുസൈന്റെ മരുമകനാണ്. 
ഉത്തർപ്രദേശിലെ ഫറൂഖാബാദിൽ ജനിച്ചു. ആഗ്ര സർവകലാശാലയിൽ നിന്ന് ചരിത്രത്തിൽ ബിരുദാനന്ദര ബിരുദം നേടി. അമേരിക്കയിൽ നിന്നും ഉന്നത വിദ്യാഭ്യാസം നേടി. ഇന്ദിര, രാജീവ് മന്ത്രിസഭകളിൽ സഹമന്ത്രിയായിരുന്നു. വിദ്യാഭ്യാസം, ടെക്‌സ്റ്റൈൽ, ടൂറിസം, ഗതാഗതം, വിദേശകാര്യം എന്നീ വകുപ്പുകളിലാണ് അദ്ദേഹം പ്രവർത്തിച്ചത്. 1974 മുതൽ 84 വരെ ഉത്തർപ്രദേശിൽ നിന്നുള്ള രാജ്യസഭാംഗവും 84 മുതൽ 89 വരെ ഫറൂഖാബാദിൽ നിന്നുള്ള ലോക്‌സഭാംഗവും ആയിരുന്നു. ഗോവ, കർണാടകം എന്നിവിടങ്ങളിൽ ഗവർണറായിരുന്നു. 

ജാമിയ മിലിയ ഇസ്‌ലാമിയ സർവകലാശാലയുടെ മുൻ ചാൻസലറായിരുന്നു.



</doc>
<doc id="255098" url="https://ml.wikipedia.org/wiki?curid=255098" title="അഭിനയ തീയറ്റർ പഠനകേന്ദ്രം">
അഭിനയ തീയറ്റർ പഠനകേന്ദ്രം

അഭിനയത്തിൽ പഠനവും ഗവേ‍ഷണവും നടത്തുക, നാടക സംവിധാനം, പരിശീലനം, പ്രദർശനം തുടങ്ങിയവ സംഘടിപ്പിക്കുക എന്നീ ലക്ഷ്യങ്ങളോടെ തിരുവനന്തപുരം ആസ്ഥാനമാക്കി പ്രവർത്തിക്കുന്ന കലാകാരന്മാരുടെ കൂട്ടായ്മയാണ് അഭിനയ തീയറ്റർ പഠനകേന്ദ്രം. അഭിനയയിലെ കലാകാരന്മാർ മലയാളത്തിലും വിവിധ ലോകഭാഷകളിലും നാടാകാവിഷ്കാരങ്ങൾ നടത്തിവരുന്നു. ലോകപ്രശ്തമായ ഫ്രാൻസിലെ ഫുട്സ്ബാൺ ട്രാവലിംഗ് തീയറ്ററിലെ പ്രധാന കലാകാരന്മാരെ പലരെയും സംഭാവന ചെയ്യുവാൻ ഈ കലാസംഘത്തിന് കഴിഞ്ഞിട്ടുണ്ട്. 
അമച്വർ നാടകമേഖലയിൽ പ്രവർത്തിച്ചിരുന്ന ഡി. രഘൂത്തമൻ, എസ്. അജയൻ എന്നിവർ ചേർന്ന് 1992 ലാണ് അഭിനയ ചാരിറ്റബിൾ ട്രസ്റ്റിന് രൂപം നൽകിയത്. പ്രശസ്ത കവിയും തീയറ്റർ പ്രവർത്തകനുമായ കാവാലം നാരായണപ്പണിക്കരാണ് അഭിനയയുടെ ഉദ്ഘാടനം നിർവ്വഹിച്ചത്. ഇപ്പോൾ തിരുവനന്തപുരത്ത് കരകുളത്ത് അഭിനയയുടെ നേതൃത്വത്തിൽ ഒരു തീയറ്റർ വില്ലേജ് പ്രവർത്തിക്കുന്നു. 
ശ്രദ്ധേയമായ അനവധി നാടകങ്ങൾ അഭിനയ രംഗത്തവതരിപ്പിച്ചിട്ടുണ്ട്. 


</doc>
<doc id="255102" url="https://ml.wikipedia.org/wiki?curid=255102" title="ജോർജിയോ വസാരി">
ജോർജിയോ വസാരി

ഇറ്റാലിയൻ ചിത്രകാരനും,കലാചരിത്രകാരനുമായിരുന്നു ജോർജിയോ വസാരി (Giorgio Vasari 30 ജൂലായ് 1511 – 27 ജൂൺ 1574).വാസ്തുശില്പിയായും വസാരി അറിയപ്പെട്ടിരുന്നു.കലാസംബന്ധിയായ ചരിത്രപഠനങ്ങൾക്ക് അടിത്തറയിട്ടയാളെന്ന നിലയിൽ അദ്ദേഹത്തിന്റെ പഠനങ്ങൾ വിലയിരുത്തപ്പെടുന്നുണ്ട്.Lives of the Most Excellent Painters, Sculptors, and Architects എന്ന ഗ്രന്ഥത്തിന്റെ കർത്താവുമാണ് വസാരി.

ഫ്ലോറൻസിൽ ഉഫിസി,പാലസോ പിത്തി എന്നിവയെ തമ്മിൽ ബന്ധിപ്പിയ്ക്കുന്ന നീണ്ട ഒരു ഇടനാഴി വസാരി രൂപകല്പന ചെയ്തതാണ്. ഇപ്പോൾ "വസാരി ഇടനാഴി" എന്നപേരിൽ ഇത് അറിയപ്പെടുന്നു. കൂടാതെ സാന്റാ മരിയ നോവല്ലയിലേയും,സാന്റാ ക്രോസ്സിലെ പള്ളികളുടേയും നവീകരണപ്രവർത്തനങ്ങൾ,പിസ്തോയിൽ സ്ഥിതിചെയ്യുന്ന ബസലിക്കയുടെ നിർമ്മാണം വസാരിയാണ് നിർവ്വഹിച്ചത്.



</doc>
<doc id="255107" url="https://ml.wikipedia.org/wiki?curid=255107" title="സുനേത്ര ഗുപ്ത">
സുനേത്ര ഗുപ്ത

ഇന്ത്യൻ ശാസ്ത്രജ്ഞയും അറിയപ്പെടുന്ന സാഹിത്യകാരിയുമാണ് സുനേത്ര ഗുപ്ത (ജനനം : 1965). ഓക്‌സ്ഫഡ് സർവകലാശാലയിൽ തിയററ്റിക്കൽ എപ്പിഡമിയോളജിയിലെ പ്രൊഫസറാണ്. അഞ്ച് നോവലുകൾ എഴുതിയിട്ടുള്ള സുനേത്രക്ക് ഇംഗ്ലീഷ് സാഹിത്യത്തിനു നൽകുന്ന കേന്ദ്ര സാഹിത്യ അക്കാദമി അവാർഡ് ലഭിച്ചിട്ടുണ്ട് . നിരവധി ടാഗോർ കവിതകൾ ഇംഗ്ലീഷിലേക്ക് മൊഴിമാറ്റിയിട്ടുണ്ട്.



</doc>
<doc id="255109" url="https://ml.wikipedia.org/wiki?curid=255109" title="സുപ്പീരിയർ തടാകം">
സുപ്പീരിയർ തടാകം

ലോകത്തിലെ ഏറ്റവും വലിയ രണ്ടാമത്തെ തടാകമാണ് സുപ്പീരിയർ തടാകം. യു.എസ്.-കാനഡ അതിർത്തിയിലാണ് ഇത് സ്ഥിതിചെയ്യുന്നത്. പ്രതല വിസ്തീർണ്ണത്തിന്റെ കാര്യത്തിൽ ലോകത്തിലെ ഏറ്റവും വലുതാണിത്.



</doc>
<doc id="255110" url="https://ml.wikipedia.org/wiki?curid=255110" title="മിഷിഗൺ തടാകം">
മിഷിഗൺ തടാകം

വടക്കെ അമേരിക്കയിലെ മഹാതടാകങ്ങളെന്നറിയപ്പെടുന്ന അഞ്ചു തടാകങ്ങളിലൊന്നാണ് മിഷിഗൺ തടാകം. പഞ്ചമഹാ തടാകങ്ങളിൽ 49ആം അക്ഷാംശരേഖ കടന്നുപോകാത്ത ഏക തടാകവും ഇതാണ്. മറ്റു നാലു തടാകങ്ങൾ അമേരിക്കയിലും കാനഡയിലുമായി തീരം പങ്കിടുമ്പോൾ മിഷിഗൺ തടാകം പൂർണ്ണമായും അമേരിക്കൻ ഐക്യനാടുകളിലാണ്.




</doc>
<doc id="255131" url="https://ml.wikipedia.org/wiki?curid=255131" title="കസവുതട്ടം">
കസവുതട്ടം

എക്സൽ പ്രൊഡക്ഷൻസിനു വേണ്ടി എം. കുഞ്ചാക്കോ സംവിധാനം ചെയ്തു നിർമിച്ച മലയാളചലച്ചിത്രമാണ് കസവുതട്ടം. ഇതിന്റെ വിതരണാവകാശികളായ എക്സൽ ഫിലിം പ്രൊഡക്ഷൻസ് റിലീസിംഗ് കമ്പനി 1967 ഡിസംബർ 1-ന് ചിത്രം കേരളത്തിൽ പ്രദർശിപ്പിച്ചു തുടങ്ങി.






</doc>
<doc id="255132" url="https://ml.wikipedia.org/wiki?curid=255132" title="മോൺട്രിയൽ ബയോസ്ഫിയർ">
മോൺട്രിയൽ ബയോസ്ഫിയർ

കാനഡയിലെ മോൺട്രിയൽ നഗരത്തിൽ സ്ഥിതിചെയ്യുന്ന ഒരു സംഗ്രഹാലയമാണ് മോൺട്രിയൽ ബയോസ്ഫിയർ(ഇംഗ്ലീഷ്: Montreal Biosphère). പരിസ്ഥിതി സംബന്ധമായ കാര്യങ്ങൾ പ്രദർശിപ്പിക്കുന്ന ഒരു മ്യൂസിയമാണ് ഇത്. ബക്മിനിസ്റ്റെർ ഫുള്ളർ എന്നയാളാണ് ഇതിന്റെ വാസ്തുശില്പി. പ്രധാനമായും ഉരുക്കും അക്രിലിക് സെല്ലുകളും ഉപയോഗിച്ച് നിർമിച്ചിരിക്കുന്ന ഒരു വലിയ പന്തിന്റെ ആകൃതിയിലുള്ള ഒരു നിർമിതിയാണ് ഇത്. 76മീറ്റർ വ്യാസമുള്ള ഈ നിർമിതിയുടെ ഉയരം 62മീറ്ററാണ്.

1976-ൽ പുനഃരുദ്ധാരണ പ്രവർത്തനങ്ങൾ നടക്കുന്ന സമയത്ത്, മേയ്മാസം 20-ആം തിയ്യതി ഉച്ചതിരിഞ്ഞ് ബയോസ്ഫിയറിൽ ഒരഗ്നിബാധയുണ്ടായി. കെട്ടിടത്തിന്റെ സുതാര്യമായ അക്രിലിൿ ബബിളുകൾ അഗ്നിക്കിരയായി. എങ്കിലും ഉരുക്കിൽ നിർമിച്ച ട്രസ്സ്(ചട്ടകൂട്) അവശേഷിച്ചു. പിന്നീട് 1990 വരെ ഇത് അടച്ചിട്ടിരിക്കുകയായിരുന്നു.. 

1990 ആഗസ്റ്റിൽ എന്വയോണ്മെന്റ് കാനഡ(Environment Canada) 17.5 ദശലക്ഷം യു.എസ് ഡോളറിന് ബയോസ്ഫിയർ ഭൂമി വിലയ്ക്കു വാങ്ങി. ബയോസ്ഫിയറിനെ ജല-പരിസ്ഥിതി വിഷയങ്ങളെ സംബന്ധിച്ച ഒരു മ്യൂസിയമാക്കി മാറ്റുക എന്നതായിരുന്നു അവരുടെ ഉദ്ദേശം. 1195-ൽ മ്യൂസിയം ഉദ്ഘാടനം ചെയ്തു. സമകാലീന പാരിസ്ഥിതിക പ്രശനങ്ങൾ, കാലാവസ്ഥാ വ്യതിയാനം, ജൈവ സാങ്കേതികവിദ്യ, സുസ്ഥിര വികസനം തുടങ്ങിയവ ഈ മ്യൂസിയവുമായി ബന്ധപ്പെട്ട വിഷയങ്ങളാണ്.



</doc>
<doc id="255133" url="https://ml.wikipedia.org/wiki?curid=255133" title="മാത്രിമന്ദിർ">
മാത്രിമന്ദിർ

ഓറോവില്ലിന്റെ കേന്ദ്രഭാഗത്തായി സ്ഥിതിചെയ്യുന്ന ഒരു ആധ്യാത്മിക കേന്ദ്രമാണ് മാത്രിമന്ദിർ. മാതാവിന്റെ ക്ഷേത്രം എന്നാണ് മാത്രിമന്ദിറിന്റെ അർഥം. ഓറോവിൽ നഗരത്തിലെ വാസ്തുവിസ്മയം എന്നാണ് ഈ നിർമിതി അറിയപ്പെടുന്നത്.

സുവർണ്ണ വർണ്ണത്തിലുള്ള ഒരു ഗോളാകൃതിയാണ് മാത്രിമന്ദിറിന്റേത്. 1971 ഫെബ്രുവരി 21-ന് ഈ സുവർണ്ണ മന്ദിരത്തിന് തറക്കല്ലിട്ടു. 2008 മേയ്മാസത്തിലാണ് ഇതിന്റെ നിർമ്മാണം പൂർത്തിയായത്. 37 വർഷങ്ങൾ വേണ്ടിവന്നു ഇത് പണിതുതീർക്കാൻ. 12താങ്ങുകളുള്ള ഒരു ഗോളാകൃതിയിലുള്ള ഈ നിർമിതിയെ സ്വർണ്ണവർണ്ണത്തിലുള്ള ഫലകങ്ങൾ കൊണ്ട് പൊതിഞ്ഞിരിക്കുന്നു. സൂര്യപ്രകാശത്തെ ഇവ പ്രതിഫലിപ്പിക്കും. ഇന്നർ ചേംബർ എന്നറിയപ്പെടുന്ന് ഇത്ന്റെ ഉൾഭാഗത്ത് ഒരു ധ്യാനമുറി(meditation hall) സ്ഥിതിചെയ്യുന്നു.


</doc>
<doc id="255138" url="https://ml.wikipedia.org/wiki?curid=255138" title="ഖസാഖ് സ്റ്റെപ്പ്">
ഖസാഖ് സ്റ്റെപ്പ്

കസാഖ്സ്ഥാനിലെ അതിവിശാലമായ തുറന്ന സമതലങ്ങളാണ് ഖസാഖ് സ്റ്റെപ്പ് അഥവാ കിർഗിസ് സ്റ്റെപ്പ് എന്നറിയപ്പെടുന്ന പുൽപ്രദേശം. സ്റ്റെപ്പി എന്നും ഈ പുൽപ്രദേശം ഇത് അറിയപ്പെടുന്നു.കസാഖ്സ്ഥാന്റെ മൂന്നിലൊന്നും സ്റ്റെപ്പ് പുൽപ്രദേശം അപഹരിച്ചിരിക്കുന്നു. കാസ്പിയൻ ചരിവിനു കിഴക്കു മുതൽ ആറൽ കടലിനു വടക്കുവരെ 2,200 കിലോമീറ്റർ ഇത് വ്യാപിച്ചുകിടക്കുന്നു. ഏകദേശം 8,04,500 ച.കി.മീ. വിസ്തൃതിയിൽ പരന്നു കിടക്കുന്ന ഈ പ്രദേശം ലോകത്തെ ഏറ്റവും വലിയ ഊഷരപുൽപ്രദേശമാണിത്. മഴകുറവായതിനാൽ മരങ്ങൾ അപൂർവ്വമാണ്. പുൽപ്രദേശവും മണ്ണൽപ്പരപ്പും മാത്രമാണ് ഈ പ്രദേശത്തിന്റെ ഭൂഭാഗദൃശ്യം. സ്റ്റെപ്പിയുടെ ഭൂരിഭാഗം പ്രദേശത്തെയും മരുഭൂമിയോ പാതിമരുഭൂമിയോ ആയാണു പരിഗണിക്കുന്നത്. അതിശക്തമായ കാറ്റാണ് ഇവിടെ വീശിയടിക്കുന്നത്. സ്റ്റെപ്പിയുടെ പടിഞ്ഞാറു ഭാഗത്ത് മനുഷ്യവാസം കുറവാണ്. റഷ്യയുടെ പ്രധാന ബഹിരാകാശവിക്ഷേപണകേന്ദ്രമായ ബയ്ക്കനൂർ കോസ്മോ ഡ്രോം സ്റ്റെപ്പിയുടെ തെക്കൻ മേഖലയിലാണ് സ്ഥിതിചെയ്യുന്നത്. സയ്ഗആന്റിലോപ്, സൈബീരിയൻ മാൻ. ചെന്നായ്, കുറുക്കൻ തുടങ്ങിയ ജീവജാലങ്ങളെ സ്റ്റെപ്പിൽ കാണുന്നു.


</doc>
<doc id="255154" url="https://ml.wikipedia.org/wiki?curid=255154" title="ദ ലാസ്റ്റ് മുഗൾ">
ദ ലാസ്റ്റ് മുഗൾ

1857-ലെ ശിപായിലഹളക്കാലത്തെ ഡെൽഹിയുടെ പശ്ചാത്തലത്തിൽ വില്ല്യം ഡാൽറിമ്പിൾ എഴുതി 2006-ൽ പ്രസിദ്ധീകരിച്ച ഇംഗ്ലീഷ് ഭാഷയിലുള്ള ചരിത്രപുസ്തകമാണ് ദ ലാസ്റ്റ് മുഗൾ, ദ ഫോൾ ഓഫ് എ ഡൈനസ്റ്റി, ഡെൽഹി 1857 () ഡാൽറിമ്പിൾ, ഡെൽഹിയെയും മുഗൾ സംസ്കാരത്തെയും ബന്ധപ്പെടുത്തിയെഴുതിയ ചരിത്രപുസ്തകങ്ങളിൽ മൂന്നാമത്തേതാണിത്. സിറ്റി ഓഫ് ജിൻസ്, വൈറ്റ് മുഗൾസ് എന്നിവയാണ് മറ്റുള്ളവ.

1857-ലെ ഇന്ത്യൻ ലഹളയെക്കുറിച്ചുള്ള ഇംഗ്ലീഷിലുള്ള ചരിത്രരേഖകൾ മിക്കതും ബ്രിട്ടീഷ് പക്ഷപാതിത്വമുള്ളതാണ്. അതിൽനിന്നും വ്യത്യസ്തമായി ഇന്ത്യൻ വീക്ഷണത്തിലുള്ളതാണ് ഈ പുസ്തകമെന്നാണ് രചയിതാവിന്റെ അവകാശവാദം. ലഹളക്കാലത്ത് ശേഖരിക്കപ്പെട്ട, കാലങ്ങളോളം പഠനവിധേയമാകാതെയിരുന്ന മ്യൂട്ടിനി പേപ്പേഴ്സ് എന്ന ചരിത്രരേഖകളാണ് ഈ പുസ്തത്തിന്റെ പ്രധാന വിവരസ്രോതസ്.


</doc>
<doc id="255159" url="https://ml.wikipedia.org/wiki?curid=255159" title="എസ്‌പ്ലനേഡ്- തിയറ്റേർസ് ഓൺ ദ് ബേ">
എസ്‌പ്ലനേഡ്- തിയറ്റേർസ് ഓൺ ദ് ബേ

സിംഗപൂർ നഗരത്തിലെ മറീനാ ബേയിൽ സ്ഥിതിചെയ്യുന്ന് ഒരു കെട്ടിടമാണ് എസ്പ്ലനേഡ്. സിംഗപ്പൂർ നദിമുഖത്തുള്ള 6 ഹെക്ടർ ഭൂമിയിലാണ് ഇത് സ്ഥിതിചെയ്യുന്നത്. സിംഗപ്പുരിന്റെ തനതുകലകൾ പ്രദർശിപ്പിക്കുന്നതിവേണ്ടിയുള്ള ഒരു കേന്ദ്രമായാണ് ഇത് നിർമിച്ചത്. 1600 പേർക്ക് ഇരിക്കാവുന്ന ഒരു കൺസേർട് ഹാളും, 2000 പേരെ ഉൾക്കൊള്ളുന്ന ഒരു തിയറ്ററും ഇതിനുള്ളിലുണ്ട്. 

ദുരിയാൻ പഴങ്ങളെ അനുസ്മരിപ്പിക്കും വിധമാണ് ഈ കെട്ടിടം രൂപകല്പന ചെയ്തിരിക്കുന്നത്. സിംഗപ്പൂരിലെ ഡി.പ്പി ആർക്കിടെക്റ്റും ലണ്ടൻ ആസ്ഥാനമായ വിൽഫോർഡ് ആന്റ് പാർട്ണേർസ് എന്ന കംബനിയും സംയുക്തമായാണ് ഇതിന്റെ രൂപകല്പന നിർവഹിച്ചത്. എങ്കിലും 1995 മേയിൽ ലണ്ടൻ കമ്പനി പദ്ധതിയിൽനിന്നും പിൻവാങ്ങി.



</doc>
<doc id="255166" url="https://ml.wikipedia.org/wiki?curid=255166" title="ആർബിട്രേജ്">
ആർബിട്രേജ്

വിപണികൾ ഏറ്റക്കുറച്ചിലോടെ മുന്നോട്ട് പോകുന്ന സാഹചര്യത്തിൽ നഷ്ടസാദ്ധ്യത ഒഴിവാക്കുന്നതിനായി ഒരു വിപണിയിൽ വിൽക്കുകയും മറ്റൊരു വിപണിയിൽ വാങ്ങുകയും ചെയ്യുന്ന പ്രവർത്തനത്തെയാണ് ആർബിട്രേജ് എന്നു വിളിയ്ക്കുന്നത്. ഈ വ്യാപാരത്തിൽ ഏർപ്പെട്ടിരിയ്ക്കുന്നവരെ "ആർബിട്രേജർ" എന്നു വിശേഷിപ്പിയ്ക്കുന്നു.
ഒരു രാജ്യത്തിലെ തന്നെ വിപണി ലക്ഷ്യമാക്കി പ്രവർത്തിയ്ക്കുന്നവരെ "ഡൊമസ്റ്റിക് ആർബിട്രേജർ" എന്നും വിദേശവിപണിയുമായുള്ള വ്യത്യാസം പ്രയോജനപ്പെടുത്തുന്നവരെ "ഫോറിൻ ആർബിട്രേജർ" എന്നും വിളിയ്ക്കാറുണ്ട്.



</doc>
<doc id="255170" url="https://ml.wikipedia.org/wiki?curid=255170" title="മ്യൂച്വൽ ഫണ്ട്">
മ്യൂച്വൽ ഫണ്ട്

പൊതുജനങ്ങളിൽ നിന്നും ചെറിയ നിക്ഷേപങ്ങൾ സ്വീകരിച്ച് അവ സമാഹരിച്ച് അവർക്കു വേണ്ടി പലതരത്തിലുള്ള ഓഹരികളിൽ നിക്ഷേപിച്ച് ലാഭം ഉണ്ടാക്കുന്ന പ്രവർത്തനത്തിലും,നിക്ഷേപ വ്യാപാരത്തിലും ഏർപ്പെട്ടിരിയ്ക്കുന്ന മധ്യവർത്തികളെയാണ് മ്യൂച്ചൽ ഫണ്ടുകൾ എന്നു വിളിയ്ക്കുന്നത്.
ഭാരതത്തിൽ മ്യൂച്ചൽ ഫണ്ടിനു തുടക്കം കുറിച്ചത് 1963 ൽ ആണ്.ആ വർഷം പാർലമെന്റ് പാസ്സാക്കിയ നിയമത്തിന്റെ അടിസ്ഥാനത്തിൽ "യൂണിറ്റ് ട്രസ്റ്റ് ഓഫ് ഇന്ത്യ"(UTI) രൂപീകൃതമാവുകയും അതോടൊപ്പം യു.എസ് 64 എന്ന പദ്ധതി 1964 ജൂലൈയിൽ പുറത്തിറക്കുകയും ചെയ്തു.


</doc>
<doc id="255178" url="https://ml.wikipedia.org/wiki?curid=255178" title="ഇന്ത്യയിലെ തിരഞ്ഞെടുപ്പുകൾ">
ഇന്ത്യയിലെ തിരഞ്ഞെടുപ്പുകൾ

ആനുപാതികമല്ലാതെ തിരഞ്ഞെടുക്കപ്പെടുന്ന ഫെഡറൽ ഭരണകൂടമുള്ള രാജ്യമാണ് ഇന്ത്യ. ഫെഡറൽ തലത്തിലും സംസ്ഥാനതലത്തിലും പ്രാദേശികമായും ജനപ്രതിനിധികൾ തിരഞ്ഞെടുക്കപ്പെടുന്നുണ്ട്. ദേശീയതലത്തിൽ ഭരണകൂടത്തിന്റെ തലവനായ, പ്രധാനമന്ത്രിയെ പാർലമെന്റിന്റെ അധോസഭയായ ലോകസഭയിലെ അംഗങ്ങളാണ് തിരഞ്ഞെടുക്കുന്നത്. ലോക്സഭയിലെ രണ്ടംഗങ്ങളെ പ്രസിഡന്റിന് നാമനിർദ്ദേശം ചെയ്യാമെങ്കിലും ബാക്കിയെല്ലാ അംഗങ്ങളെയും നേരിട്ട് പൊതു തിരഞ്ഞെടുപ്പുവഴിയാണ് തിരഞ്ഞെടുക്കുന്നത്. സാർവ്വത്രികമായ പ്രായപൂർത്തി വോട്ടെടുപ്പിലൂടെ അഞ്ചുവർഷത്തിലൊരിക്കലാണ് അംഗങ്ങളെ തിരഞ്ഞെടുക്കുന്നത്. പാർലമെന്റിന്റെ ഉപരിസഭയായ രാജ്യസഭയിലെ അംഗങ്ങളെ സംസ്ഥാന നിയമസഭകളിലെയും കേന്ദ്രഭരണപ്രദേശങ്ങളിലെയും തിരഞ്ഞെടുക്കപ്പെട്ടം അംഗങ്ങൾക്കിടയിൽ വോട്ടെടുപ്പ് നടത്തിയാണ് തിരഞ്ഞെടുക്കുന്നത്. 
2009-ൽ തിരഞ്ഞെടുപ്പിൽ 71.4 കോടി ആൾക്കാർക്ക് വോട്ടവകാശമുണ്ടായിരുന്നു. (ഇത് യൂറോപ്യൻ യൂണിയനിലെയും അമേരിക്കയിലെയും വോട്ടവകാശമുള്ളവരുടെ തുകയേക്കാൾ കൂടുതലാണ്). 30 കോടി ഡോളറോളമാണ് തിരഞ്ഞെടുപ്പിന്റെ ചിലവ്. 10 ലക്ഷത്തിലധികം ഇലക്ട്രോണിക് വോട്ടിംഗ് യന്ത്രങ്ങൾ തിരഞ്ഞെടുപ്പിൽ ഉപയോഗിക്കപ്പെടും.

വോട്ടവകാശമുള്ള ഇത്രയധികം ജനങ്ങളുള്ളതുകാരണം തിരഞ്ഞെടുപ്പ് ഒന്നിലധികം ഘട്ടങ്ങളായാണ് നടത്തപ്പെടുന്നത് (2004-ലെ പൊതുതിരഞ്ഞെടുപ്പിൽ നാലു ഘട്ടങ്ങളാണുണ്ടായിരുന്നതെങ്കിൽ 2009-ലെ പൊതുതിരഞ്ഞെടുപ്പിൽ അഞ്ച് ഘട്ടങ്ങളുണ്ടായിരുന്നു). ഇന്ത്യയിലെ തിരഞ്ഞെടുപ്പ് കമ്മീഷൻ തിരഞ്ഞെടുപ്പ് തീയതികൾ പ്രഖ്യാപിക്കുന്നതുമുതൽ തിരഞ്ഞെടുപ്പ് ഫലം പ്രഖ്യാപിക്കുന്നതുവരെ വളരെ നീണ്ട പ്രക്രീയയാണിത്.



</doc>
<doc id="255181" url="https://ml.wikipedia.org/wiki?curid=255181" title="ഗുരുവായൂർ ഉത്സവം">
ഗുരുവായൂർ ഉത്സവം

ഉത്സവങ്ങൾ മൂന്നുതരം. മുളയിട്ട് കൊടികയറുന്ന അങ്കുരാദി, മുളയിടാതെ കൊടികയറുന്ന ധ്വജാദി, മുളടലും കൊടികയറ്റവുമില്ലാതെ കൊട്ടിപ്പുറപ്പെടുന്ന പടഹാദി എന്നിവയാണവ. 

വിശ്വപ്രസിദ്ധമായ ഗുരുവായൂർ ശ്രീകൃഷ്ണക്ഷേത്രത്തിലെ ഉത്സവം അങ്കുരാദിയാണ്. ഗുരുവായൂർ ഉത്സവം പത്ത് ദിവസം നീളുന്നു. ആനയോട്ടത്തോടെ ആരംഭിക്കുന്ന ഉത്സവം കുംഭമാസത്തിലെ പൂയം നാളിലാണ് കൊടിയേറുന്നത്. അവസാനദിവസം രാത്രി ആറാട്ടോടുകൂടി സമാപിക്കുന്നു. ഉത്സവത്തിന്നു മുന്നോടിയായി ബ്രഹ്മകലശ ചടങ്ങുകൾ നടത്തപ്പെടുന്നു. കലശം ഉത്സവം കൊടികയറുന്നതിന്റെ എട്ടു ദിവസം മുമ്പ് ആരംഭിക്കും.

കലശം തുടങ്ങിയാൽ ഉൽസവം കഴിയുന്നതു വരെ അഞ്ചുവയസ്സിൽ താഴെയുള്ള കുട്ടികളെ അമ്പലത്തിൽ പ്രവേശിപ്പിക്കുകയില്ല. ഉത്സവം കൊടികയറിയാൽ ഉത്സവം കഴിയുന്നതു വരെ തൃപ്പുക ഉണ്ടാവുകയില്ല. ഗുരുവായൂർ ഉത്സവത്തിന് വെടിക്കെട്ടില്ല എന്നത് ശ്രദ്ധേയമാണ്. 

ഒന്നാം ദിവസം രാവിലെ ആനയില്ലാതെ ശീവേലി നടത്തുന്നു. അന്നേ ദിവസം ഉച്ചകഴിഞ്ഞ് ആനയോട്ടം നടക്കുന്നു. വൈകീട്ട് ആചാര്യവരണ്യവും കൊടിപൂജയും പിന്നീട് കൊടിയേറ്റവും നടക്കുന്നു. ചടങ്ങുകൾ നടത്തുന്നതിന് തന്ത്രിയ്ക്ക് ക്ഷേത്രം ഊരാളൻ കൂറയും പവിത്രവും നൽകുന്നതാണ് ആചാര്യവരണം . അന്നത്തെ വിളക്കിന് കൊടിപ്പുറത്ത് വിളക്ക് എന്നു പറയുന്നു. കിഴക്കേ നടപ്പുരയ്ക്കകത്തുതന്നെ ഭഗവദ്വാഹനമായ ഗരുഡനെ ശിരസ്സിലേറ്റുന്ന ഒരു സ്വർണ്ണക്കൊടിമരമുണ്ട്. ഉത്സവത്തിന് "മുളയിടൽ" ചടങ്ങുണ്ട് . നാലമ്പലത്തിനകത്ത് വടക്കേ ഭാഗത്ത് മണിക്കിണറിനു സമീപത്താണ് മുളയറ ഒരുക്കുന്നത്. മുറി പ്രത്യേകം അലങ്കരിച്ച് ശുദ്ധിചെയ്ത് പത്മമിട്ട് നവരനെല്ല്, യവം, തിന, വൻപയർ, ഉഴുന്ന്, എള്ള്, തുവര, കടുക്, ചാമ, മുതിര, ചെറുപയർ, അമര എന്നിവയുടെ വിത്തുകൾ നനച്ച് 16 പാലികകളിളാക്കി പൂജിച്ചശേഷം സോമനെ ആവാഹിച്ച് മുളയറയിൽ വയ്ക്കുന്നതാണ് മുളയിടൽ. എല്ലാദിവസവും മുളയിൽ പൂജനടക്കുന്നു

രണ്ടാം ദിവസം ക്ഷേത്രത്തിൽ ദിക്കുകൊടിയും കൂറയും സ്ഥാപിക്കുന്നു. ഉൽസവക്കാലത്ത് എല്ലാ ദിവസവും കാലത്ത് പന്തീരടി പൂജയ്ക്ക് ശേഷം കാലത്ത് 11 മണിയ്ക്ക് നാലമ്പലത്തിനകത്ത് ശ്രീഭൂതബലി ദർശനവുംരാത്രി അത്താഴ പൂജയ്ക്ക് ശേഷം അമ്പലത്തിന്റെ വടക്കുഭാഗത്ത് സ്വർണ്ണം കൊണ്ടുണ്ടാക്കിയ പഴുക്കാമണ്ഡപത്തിൽ ഗുരുവായൂരപ്പനെ എഴുന്നള്ളിച്ചുവെയ്ക്കലുമുണ്ട്. ദീപാരാധനയ്ക്കു ശേഷം പ്രാസാദശുദ്ധിക്രിയകൾ നടക്കും.ഇതോടേ ക്ഷേത്രപ്രദേശത്തിന് അറിയാതെയെങ്കിലും സംഭവിച്ച് അശുദ്ധികൾ നീക്കപ്പെടും

മൂന്നാം ദിവസം ബിംബശുദ്ധികളാണ്. ചതുഃശുദ്ധി, ധാര, പഞ്ചഗവ്യം, പഞ്ചകം എന്നീ കലശങ്ങൾ പൂജിച്ച് അഭിഷേകം ചെയ്യും. അന്ന് മഹാകുംഭപൂജയും വൈകുന്നേരം അധിവാസഹോമവും ഹോമകുണ്ഠശുദ്ധിയും നടക്കുന്നു.

നാലാം ദിവസം മഹാകുംഭപ്രോക്ഷണവും പ്രായശ്ചിത്തഹോമങ്ങളും കലശാഭിഷേകങ്ങളും നടക്കുന്നു.
അഞ്ചാം ദിവസത്തിൽ ശാന്തി- അത്ഭുതശാന്തി ഹോമങ്ങളും കലശാഭിഷേകങ്ങളും നടകുന്നു.
ആറാം ദിവസം കാലത്ത് കൂത്തമ്പലത്തിൽ പത്മമിട്ട് സഹസ്രകലശത്തിനുള്ള കുടങ്ങൾ ഒരുക്കി വയ്ക്കുന്നു.
ഏഴാം ദിവസം പന്തീരടി പൂജയ്ക്കുശേഷം മണ്ഡപത്തിൽ തയ്യാറക്കിയ ഹോമകുണ്ഡത്തിൽ തത്ത്വഹോമവും ഹോമകലശപൂജയും നടത്തുന്നു.
എട്ടാം ദിവസം പന്തീരടി പൂജയ്ക്കുശേഷം 26 സ്വർണ്ണക്കുടങ്ങളിലും 975 വെള്ളിക്കുടങ്ങളിലും അഭിഷേകത്തിനായെടുക്കുന്നു. തൈലകഷായങ്ങൾ, നെയ്യ്, തേൻ, എണ്ണ, പഞ്ചാമൃതം എന്നിവയും അഭിഷെകത്തിനുണ്ടാവും. അന്നു് മുപ്പത്തിമുക്കോടി ദേവഗണങ്ങൾക്കും ഭഗവാനെ സാക്ഷി നിർത്തി പാണികൊട്ടി പൂജയോടുകൂടി ബലി ഇടുന്നു. ഉത്സവകാലത്തെ ഏറ്റവും പ്രധാന ചടങ്ങുകളിൽ ഒന്നാണിത്. ആ ദിവസം എട്ടാം വിളക്ക് എന്ന് അറിയപ്പെടുന്നു. ആ ദിവസം ഗുരുവായൂരിലെ ഒരു ജീവിയും പട്ടിണികിടക്കരുത് എന്നാണ് വിശ്വാസം. 
ഒൻപതാം ദിവസം പള്ളിവേട്ട . അന്ന് ഭഗവാൻ ദീപാരാധനയ്ക്ക് ശേഷം നഗരപ്രദക്ഷിണത്തിനായി ഇറങ്ങുന്നു.കിഴക്കേ ഗോപുരം വഴി പുറത്തിറങ്ങി, കുളം പ്രദക്ഷിണം വച്ച് കിഴക്കേ നടയിലൂടെ അകത്തു പ്രവേശിച്ച് വടക്കേ നടയിൽ എഴുന്നെള്ളിപ്പ് തീരും. ഭക്തർ നിറപറയും വിളക്കുമായി ഭഗവാനെ എതിരേൽക്കുന്നു. പിന്നീട് ആനപ്പുറത്തു കയറി പള്ളിവേട്ടയ്ക്കായി ഭഗവാൻ ഇറങ്ങുന്നു. ക്ഷേത്രത്തിലെ കഴകക്കാരനായ പിഷാരടി "പന്നിമാനുഷങ്ങളുണ്ടോ?" എന്നു ചോദിക്കുന്നതോടെ പള്ളിവേട്ട തുടങ്ങും. ഭക്തർ നാനാജാതി മൃഗങ്ങളുടെ വേഷമണിഞ്ഞ് (പ്രത്യേകിച്ച് പന്നിയുടെ) ക്ഷേത്രത്തിനകത്ത് പ്രവേശിച്ച് 9 പ്രദക്ഷിണം നടത്തുന്നു. 9ആം പ്രദക്ഷിണത്തിൽ പന്നിയെ ഭഗവാൻ കീഴടക്കുന്നു. വേട്ടമൃഗത്തെ ക്ഷേത്രപലകന് കാഴ്ചവെച്ച് അകത്തേക്ക് എഴുന്നെള്ളുന്നു. അന്ന് മണ്ഡപത്തിൽ പ്രത്യേക അലങ്കരിച്ച സ്ഥലത്ത് വെള്ളിക്കട്ടിലിൽ പട്ടുതലയിണയും വച്ച് പള്ളിയുറക്കമാണ്. അന്ന് 12 പാരമ്പര്യക്കാർ നിശ്ശബ്ദരായി ഭഗവാന് കാവലിരിയ്ക്കും. നാഴികമണി അബദ്ധത്തിൽ പോലും ശബ്ദിയ്ക്കാതിരിക്കാൻ കെട്ടിയിടും.

പത്താം ദിവസം ആറാട്ട്. പള്ളിവേട്ട കഴിഞ്ഞ് ക്ഷീണിച്ച ഭഗവാൻ പിറ്റേദിവസം രാവിലെ 6 മണിക്ക് ഉണരുന്നു. ഉഷപൂജയും എതിരേറ്റുപൂജയും ഒഴികെയുള്ള ചടങ്ങുകൾ ആ ദിവസം നടത്താറുണ്ട്. അന്ന് സ്വർണ്ണത്തിൽ തീർത്ത ഉത്സവവിഗ്രഹമാണ് എഴുന്നള്ളത്തിന് ഉപയോഗിക്കുന്നത്. വൈകീട്ട് നഗരപ്രദക്ഷിണം തുടങ്ങുന്നു. പഞ്ചവാദ്യത്തോടുകൂടിയാണ് പ്രദക്ഷിണം നടത്തുന്നത്. പുരാണങ്ങളിലെ നിരവധി സംഭവങ്ങൾ ഇവിടെ നിശ്ചലദൃശ്യങ്ങളായി പുനർജനിയ്ക്കുന്നത് കാണാം. പ്രദക്ഷിണം രുദ്രതീർത്ഥക്കുളത്തിന്റെ വടക്കുഭാഗത്തെത്തുമ്പോൾ സകലവാദ്യങ്ങളും നിറുത്തി അപമൃത്യുവടഞ്ഞ കണ്ടിയൂർ പട്ടത്തെ ന‌മ്പീശന്റെ ഓർമ്മ പുതുക്കുന്നു. ഗുരുവായൂരപ്പന്റെ പരമഭക്തനായിരുന്ന നമ്പീശൻ പണ്ടൊരു ആറാട്ടുനാളിൽ എഴുന്നള്ളിപ്പിനിടയിലാണ് കുളത്തിന്റെ വടക്കുഭാഗത്തെ അത്താണിക്കല്ല് നിൽക്കുന്ന സ്ഥലത്തുവച്ച് കൊല്ലപ്പെട്ടത്. ന‌മ്പീശന്റെ അനന്തരാവകാശികൾ വന്ന് സങ്കടമില്ലെന്ന് അറിയിച്ചതിനുശേഷം എഴുന്നെള്ളിപ്പ് തുടരും. അതിനുശേഷം തിടമ്പ് ഭഗവതി അമ്പലത്തിലൂടെ ആറാട്ടുകടവിൽ എത്തിയ്ക്കും. ഇരിങ്ങപ്പുറത്തെ തമ്പുരാൻപടിയ്ക്കൽ കിട്ടയുടെ അനന്തരാവകാശികളും ഭക്തജനങ്ങളും ഇളനീർ കൊണ്ടുവന്നിട്ടുണ്ടാവും. തന്ത്രിയുടെ നേതൃത്വത്തിൽ എല്ലാ തീർത്ഥങ്ങളേയും രുദ്രതീത്ഥത്തിലേക്ക് ആവാഹിയ്ക്കും. ആറാട്ടുതിടമ്പിൽ മഞ്ഞളും ഇളനീരുംകൊണ്ട് അഭിഷേകം നടത്തുന്നു. അതിനുശേഷം രുദ്രതീർത്ഥകുളത്തിൽ ഭഗവാന്റെ വിഗ്രഹവുമായി മൂന്നുപ്രാവശ്യം തന്ത്രിയും മേൽശാന്തിയും ഓതിക്കന്മാരും കീഴ്ശാന്തിക്കാരും മുങ്ങുന്നു. ഭഗവാന്റെ ആറാട്ടോടെ പരിപാവനമായ തീർത്ഥത്തിൽ ഭക്തജനങ്ങൾ ആറാടുന്നു. ആറാട്ടിനുശേഷം ഭഗവതി അമ്പലത്തിൽ ഉച്ചപ്പൂജ. ആറാട്ടുദിവസം മാത്രമേ ഭഗവാന് ശ്രീലകത്തിനു പുറത്ത് ഉച്ചപ്പൂജ പതിവുള്ളു. ആറാട്ട് ദിവസം രാത്രി 11 മണിയോടെയാണ് ഉച്ചപ്പൂജ. അതിനുശേഷം കിഴക്കേ ഗോപുരത്തിലൂടെ അകത്തു പ്രവേശിച്ച്, 11 വട്ടം ഓട്ടപ്രദക്ഷിണം. അവസാനം കൊടിയിറക്കം.


</doc>
<doc id="255184" url="https://ml.wikipedia.org/wiki?curid=255184" title="ഇന്ത്യൻ ബാഡ്മിന്റൺ ലീഗ്">
ഇന്ത്യൻ ബാഡ്മിന്റൺ ലീഗ്

ഇന്ത്യയിലെ ഒരു ബാഡ്മിന്റൺ ലീഗ് ചാമ്പ്യൻഷിപ്പ് മത്സരമാണ് ഇന്ത്യൻ ബാഡ്മിന്റൺ ലീഗ്. ബാഡ്മിന്റൺ അസോസിയേഷൻ ഓഫ് ഇന്ത്യ (ബായ്) ആണ് ഇതിന് നേതൃത്വം നൽകുന്നത്. ഇത് ആദ്യമായി നടക്കുന്നത് 2013ൽ ആണ്. 6 ടീമുകൾ ആണ് ഉള്ളത്. 6 പ്രതീകതാരങ്ങളും ഇന്ത്യൻ ബാഡ്മിന്റൺ ലീഗിലുണ്ട്.‌


ഇന്ത്യൻ ബാഡ്മിന്റൺ ലീഗ് തത്സമയം കാണിക്കുന്ന ടെലിവിഷൻ ചാനലുകൾ. 




</doc>
<doc id="255186" url="https://ml.wikipedia.org/wiki?curid=255186" title="ചോലപൊന്തച്ചുറ്റൻ">
ചോലപൊന്തച്ചുറ്റൻ

ഒരു കാട്ടുശലഭമാണ് ചോലപൊന്തചുറ്റൻ. ഇംഗ്ലീഷ് പേർ: Sullied Sailer. ശാസ്ത്രനാമം: "Neptis soma". കുടുംബം: Nymphalidae. മദ്ധ്യ ഇന്ത്യയിലും ഉത്തരേന്ത്യയിലും ഇതിനെ സാധാരണയായികാണാവുന്നതാണ്. 
കേരളത്തിൽ ചോലപൊന്തചുറ്റനെ വിരളമായി കാണാം.നല്ല മഴ കിട്ടുന്ന വനങ്ങളിൽ ആണ് ഇതിന്റെ പ്രധാന താവളം. ചിറകുകൾ പരത്തിപ്പിടിച്ച് ഇരുന്നാണ് ഇതിന്റെ വിശ്രമം.

ചിറകിന്റെ പുറം ഭാഗത്തിനു ഇരുണ്ടനിറമാണ്. മങ്ങിയ വെളുത്ത പൊട്ടുകളും കാണാം. മുൻ ചിറകിന്റെ പുറത്ത് കുറുകെ ഒരു വരയും,അടുത്ത് ഒരു ത്രികോണക്കുറിയും ഉണ്ട്. പൊട്ടുകളുടെ ഒരു നിരയും,ചെറിയ പുള്ളികളുടെ നിരയും കാണപ്പെടുന്നുണ്ട്.
ചിറകിന്റെ അടിവശത്തിനു ചെന്തവിട്ടുനിറമാണ്. വേനൽക്കാലത്തും, മഴക്കാലത്തും നിറം വ്യത്യാസപ്പെടാറുണ്ട്.


</doc>
<doc id="255188" url="https://ml.wikipedia.org/wiki?curid=255188" title="ഇസ്ലാം മതം കേരളത്തിൽ">
ഇസ്ലാം മതം കേരളത്തിൽ

കേരളത്തിൽ ഏറ്റവും കൂടുതൽ അനുയായികളുള്ള രണ്ടാമത്തെ വലിയ മതമാണ് ഇസ്ലാം. 2001-ലെ സെൻസസ് അനുസരിച്ച് കേരളത്തിലെ 24.7% പേർ ഇസ്ലാം മതവിശ്വാസികളാണ്. ഉത്തരേന്ത്യയിൽ മദ്ധ്യേഷ്യൻ ഗോത്രങ്ങളിലൂടെ ഈ മതം എത്തിപ്പെടുന്നതിനു മുൻപുതന്നെ കേരളത്തിന്റെ തീരങ്ങളിൽ അറബ് വ്യാപാരികളിലൂടെ ഇസ്ലാം എത്തിപ്പെട്ടിരുന്നു.

പ്രവാചകൻ മുഹമ്മദിന്റെ കാലത്തിനു മുൻപുതന്നെ അറേബ്യയും കേരളവും തമ്മിൽ വ്യാപാരബന്ധങ്ങളുണ്ടായിരുന്നു. എ.ഡി. ഏഴാം നൂറ്റാണ്ടിലോ എട്ടാം നൂറ്റാണ്ടിലോ അറബ് വ്യാപാരികൾ ഈ പ്രദേശത്ത് ഇസ്ലാം മതം എത്തിച്ചിട്ടുണ്ടാവാം. ജൂതന്മാരെയും ക്രിസ്ത്യാനികളെയും പോലെ അറബികളും കൊടുങ്ങല്ലൂരിൽ താമസമുറപ്പിക്കുകയും പട്ടണത്തിന്റെ ഒരു ഭാഗത്ത് ത‌ങ്ങളുടെ കോളനി സ്ഥാപിക്കുകയും ചെയ്തു. പാരമ്പര്യവിശ്വാസമനുസരിച്ച് ചേര രാജാക്കന്മാരിൽ അവസാനത്തെയാളായിരുന്ന ചേരമാൻ പെരുമാൾ ഇസ്ലാം മതം സ്വീകരിക്കുകയും ഹജ്ജ് കർമ്മം അനുഷ്ടിക്കുകയും ചെയ്തത് ഇസ്ലാം മതത്തിന്റെ പ്രചാരത്തിന് കാരണമായി.

കോഴിക്കോട് സാമൂതിരിമാരുടെ സംരക്ഷണവും കേരളത്തിൽ ഇസ്ലാം മതത്തിന് പ്രചാരം ലഭിക്കുന്നതിന് കാരണമായി. മുസ്ലീങ്ങൾക്ക് രാജ്യത്തിൽ പ്രബലമായ ശക്തിയുണ്ടായിരുന്നു. സാമൂതിരിയുടെ സഭയിലും അവർക്ക് വലിയ സ്ഥാനമാണുണ്ടായിരുന്നത്. 1498-ൽ പോർച്ചുഗീസുകാരുടെ വരവ് മുസ്ലീം സമുദായത്തിന്റെ സ്വാധീനം കുറയാൻ കാരണമായി. പിന്നീടുള്ള കോളനിഭരണകാലത്ത് "കീഴ്ജാതി" ഹിന്ദു വിഭാഗങ്ങൾ ഇസ്ലാം മതത്തിൽ ചേർന്നത് ഇസ്ലാമിന്റെ വളർച്ചയ്ക്ക് കാരണമായി. പതിനെട്ടാം നൂറ്റാണ്ടിന്റെ മദ്ധ്യത്തോടെ കേരളത്തിലെ മുസ്ലീങ്ങളിൽ ഭൂരിപക്ഷവും ഭൂരഹിതരായ തൊഴിലാളികളും ദരിദ്രരായ മീൻപിടുത്തക്കാരും ചെറുകിട കച്ചവടക്കാരുമായിരുന്നു. ഈ സ്ഥിതിക്ക് മാറ്റമുണ്ടായത് പതിനെട്ടാം നൂറ്റാണ്ടിൽ മൈസൂർ രാജ്യം നടത്തിയ ആക്രമണങ്ങളോടെയാണ്. 1766-നു ശേഷം കാൽ നൂറ്റാണ്ടോളം മുസ്ലീങ്ങളായിരുന്നു മലബാർ പ്രദേശത്തെ പ്രബല വിഭാഗം. ബ്രിട്ടീഷുകാരുടെയും ഹിന്ദു രാജാക്കന്മാരുടെയും സഖ്യം 1792-ൽ വിജയം നേടിയത് മുസ്ലീങ്ങൾ ഒരിക്കൽക്കൂടി സാമൂഹികമായി കീഴ്പ്പെടുന്നതിന് കാരണമായി.

ഈ സാഹചര്യങ്ങൾ മാപ്പിള കലാപങ്ങൾ (1836-1919), മാപ്പിള ലഹള (1921-2) എന്നിങ്ങനെയുള്ള കലാപങ്ങൾക്ക് കാരണമായി. കഴിഞ്ഞ നൂറ്റാണ്ടിൽ കേരളത്തിലെ മുസ്ലീം സമുദായത്തിൽ കാര്യമായ സാമൂഹിക മാറ്റങ്ങളുണ്ടായിട്ടുണ്ട്.

1930-കളിൽ അറേബ്യൻ മുനമ്പിൽ എണ്ണ നിക്ഷേപങ്ങൾ കണ്ടെത്തിയതും 1950-കളുടെ ആദ്യം മുതൽ വൻതോതിൽ ഇത് കുഴിച്ചെടുക്കപ്പെടാൻ തുടങ്ങിയതും ഈ പ്രദേശത്തിന്റെ സാമ്പത്തികാവസ്ഥയ്ക്ക് വൻ മാറ്റങ്ങളുണ്ടാക്കി. 1972-1983 കാലഘട്ടത്തിൽ കേരള മുസ്ലീങ്ങളും മറ്റു മതവിഭാഗത്തിൽ പെട്ടവരും വൻതോതിൽ ഗൾഫ് രാജ്യങ്ങളിലേയ്ക്ക് തൊഴിൽ തേടി പോകാൻ തുടങ്ങി. ഈ കുടിയേറ്റം ഇപ്പോഴും തുടരുന്നുണ്ട്. ഇവർ തൊഴിലാളികളായും, വീട്ടുപണിക്കാരായും, അവിദഗ്ദ്ധജോലിക്കാരായും മറ്റുമാണ് അധികവും ജോലി ചെയ്യുന്നത്. 2008-ൽ ഗ‌ൾഫ് രാജ്യങ്ങളിൽ 25 ലക്ഷത്തിലധികം മലയാളികൾ ജോലി ചെയ്യുന്നുണ്ടായിരുന്നു. വർഷം തോറും 6.81 ബില്യൺ ഡോളറാണ് ഇവർ നാട്ടിലേയ്ക്കയക്കുന്നത്. 2008-ൽ ഇന്ത്യയ്ക്ക് ഇത്തരത്തിൽ ലഭിച്ച വിദേശനാണ്യത്തിന്റെ 15% വരും ഇത്.



</doc>
<doc id="255196" url="https://ml.wikipedia.org/wiki?curid=255196" title="ആൻ ആപ്പിൾബോം">
ആൻ ആപ്പിൾബോം

അമേരിയ്ക്കൻ എഴുത്തുകാരിയും, പുലിറ്റ്സർ പുരസ്കാരം നേടിയ പത്രപ്രവർത്തകയുമാണ് ആൻ ആപ്പിൾബോം (Anne Applebaum). (ജനനം:1964 ജൂലൈ 25).കമ്മ്യൂണിസത്തെക്കുറിച്ചും മധ്യയൂറോപ്പ്, കിഴക്കൻയൂറോപ്പ് എന്നിവിടങ്ങളിലെ ജനജീവിതങ്ങളെക്കുറിച്ചും ഭരണകൂടങ്ങളെക്കുറിച്ചുമുള്ള പ്രതിപാദനങ്ങൾ ആനിനെ പ്രശസ്തയാക്കുകയുണ്ടായി. അയൺ കർട്ടൻ അഥവാ ഇരുമ്പുമറ എന്ന പുസ്തകം ആനിന്റെ ഒരു പ്രധാനരചനയാണ്.
ദ എക്കണോമിസ്റ്റിന്റെ എഡിറ്ററും, വാഷിങ്ടൺ പോസ്റ്റിന്റെ എഡിറ്റോറിയൽ ബോർഡ് അംഗവുമായിരുന്നു ആൻ (2002–2006) .



</doc>
<doc id="255203" url="https://ml.wikipedia.org/wiki?curid=255203" title="കാവാലം ചുണ്ടൻ">
കാവാലം ചുണ്ടൻ

ഭഗവതി പിക്ചേഴ്സിന്റെ ബാനറിൽ വി.പി.എം. മാണിക്യം നിർമിച്ച മലയാളചലച്ചിത്രമാണ് കാവാലം ചുണ്ടൻ. ജിയിയോ പിക്ചേഴ്സ് വിതരണം നിർവഹിച്ച ഈ ച്ചിത്രം 1967 നവംബർ 17-ന് കേരളത്തിൽ പ്രദർശിപ്പിച്ചു തുടങ്ങി.





</doc>
<doc id="255204" url="https://ml.wikipedia.org/wiki?curid=255204" title="മഞ്ഞച്ചെമ്പുള്ളി ശലഭം">
മഞ്ഞച്ചെമ്പുള്ളി ശലഭം

വരണ്ട പ്രദേശങ്ങളിൽ സാധാരണ കാണപ്പെടുന്ന ഒരു ശലഭമാണ് മഞ്ഞചെമ്പുള്ളി. ഇംഗ്ലീഷ് പേർ: Yellow Orange Tip. ശാസ്ത്രനാമം: "Ixias pyrene". കുടുംബം: Pieridae. കുന്നുകളിലും മുൾക്കാടുകളിലും ഇതിനെ കാണാറുണ്ട്. പെൺശലഭം തേൻ ഇഷ്ടപ്പെടുമ്പോൾ ആൺശലഭം നനഞ്ഞമണ്ണിൽ ഇരുന്ന് ലവണാംശം നുകരുന്നതാണ് കാണാൻ കഴിയുക.ആൺ ശലഭത്തിനു പെൺശലഭത്തേക്കാൾ വേഗത്തിൽ പറക്കാൻ കഴിവുണ്ട്.

ചിറകിന്റെ മുഖ്യനിറം മഞ്ഞയാണ്. ചിറക് തുറന്നു പിടിച്ചാൽ മഞ്ഞകലർന്ന ഓറഞ്ച് നിറത്തിൽ വലിയപുള്ളികൾ പുറത്ത് കാണുവാൻ സാധിയ്ക്കും. വീതികൂടിയ കറുത്തകര ഈ പുള്ളികൾക്കു ചുറ്റുമുണ്ട്.ചിറകിനു അടിവശത്തു മഞ്ഞയിൽ അങ്ങിങ്ങായി തവിട്ടുപുള്ളികൾ,കുത്തുകൾ ഇവ കാണാം.


</doc>
<doc id="255217" url="https://ml.wikipedia.org/wiki?curid=255217" title="മുള്ളൻ പാവൽ">
മുള്ളൻ പാവൽ

കേരളത്തിൽ കണ്ടുവരുന്ന ഒരുതരം പാവലാണ് മുള്ളൻ പാവൽ.. സ്വീറ്റ് ഗോർഡ്, മധുരപ്പാവൽ, മധുരക്കയ്പ, വെൺപാവൽ എന്നെല്ലാം ഇതിനെ വിളിച്ച് വരുന്നു. 
മുള്ളൻ പാവലിന്റെ കായയുടെ പുറം മുഴുവനും മിനുസമുള്ള മുള്ളുകളാണ്. ഇതിൽ ആൺചെടിയും പെൺചെടിയും വ്യത്യാസമായുണ്ട്. . ഇളം കായക്ക് നല്ല പച്ച നിറമാണ്. കായ മൂക്കുമ്പോൾ നിറഭേദമുണ്ടായി ചുവക്കുന്നു. ഉള്ളിൽ ബ്രൗൺ അല്ലെങ്കിൽ ചുവപ്പുനിറമുള്ള വിത്തുകൾ. 

സാധാരണ പാവൽ നടുന്ന പോലെ തന്നെയാണ് ഇതിന്റെ കൃഷിരീതിയും. വിത്ത് മുളപ്പിച്ചും തണ്ട് വേരുപിടിപ്പിച്ചും വളർത്താം. വിത്തുകൾ തണലിലുണക്കി പാകി മുളപ്പിക്കാം. നാലോ അഞ്ചോ മുട്ടുകളുള്ള തണ്ട് മുറിച്ച് നടകയും ചെയ്യാം. രണ്ടടി സമചതുരത്തിലെടുത്ത കുഴിയിൽ കാലിവളവും എല്ലുപൊടിയും മേൽ മണ്ണും ചേർത്ത് മൂടി തൈ നടാം. ചെടിച്ചട്ടിയിലും ചാക്കിലും വളർത്താം. പടരുന്നതിന് പന്തൽ നിർമ്മിക്കണം. തൈ നട്ട് 2 മാസമാവുമ്പോൾ പുഷ്പിക്കും.

മികച്ച പച്ചക്കറിയാണ് മുള്ളൻ പാവൽ. ധാരാളം ബീറ്റാ കരോട്ടിൻ അടങ്ങിയിട്ടുണ്ട്. കായയിൽ അടങ്ങിയിരിക്കുന്ന ലൈക്കോപിൻ ഇതിനെ ഔഷധമൂല്യമുള്ളതാക്കുന്നു.

മുള്ളൻ പാവക്കയുടെ വിത്തും അല്ലികളും ചേർത്ത് അരികൊണ്ട് തയ്യാറാക്കുന്ന ഒരു വിഭവമാണ് ഗാക് റൈസ്. വിയറ്റ്നാമിലെ ഒരു വിശേഷപ്പെട്ട ഭക്ഷണ പദാർത്ഥമാണ് ഇത്.

ഗാക് റൈസ് കഴിക്കുന്നവരിൽ രക്തത്തിലെ ബീറ്റാകരോട്ടിന്റെ അളവ് താരതമ്യേന കൂടുതലാണെന്നാണ് കണ്ടെത്തൽ


</doc>
<doc id="255233" url="https://ml.wikipedia.org/wiki?curid=255233" title="ഭൂപടശലഭം">
ഭൂപടശലഭം

ചിറകിൽ ഭുപടത്തിലെ വരകൾ പോലെ ചിറകിൽ രേഖകൾ ഉള്ളതിനാലാണ് ഇതിനെ ഭൂപടശലഭം(Common map) എന്നുവിളിയ്ക്കുന്നത്. മാപ് ശലഭം എന്നും ഇവയെ വിളിക്കാറുണ്ട്. ഏഷ്യയുടെ ദക്ഷിണഭാഗത്താണ് ഇവ കാണപ്പെടുന്നത്. . and Southeast Asia.

കാട്ടിലാണ് ഇവയെ സാധാരണ കണ്ടുവരുന്നത്. പ്രത്യേകിച്ച് മഴകാടുകളിൽ. ചിറകടിയ്ക്കാതെ സാവധാനം ഒഴുകിപറക്കുന്ന പോലെയാണ് ഇവയുടെ പറക്കൽ രീതി.പുഴക്കല്ലിലും,ഇലകളിലും ഇരുന്ന് ചിറകു പരത്തിവിശ്രമിയ്ക്കുന്നതു കാണാം.വിരളമായി മാത്രമേ പൂന്തേൻ നുകരുകയുള്ളൂ.മഴയത്തും വെയിലത്തും കാണാറുണ്ട്.ജലാശയങ്ങളിലെ ഓളങ്ങൾക്കുമീതേ പറക്കുന്നതും കാണാറുണ്ട്. ആൽമരത്തിലാണ് ഭൂപടശലഭങ്ങൾ മുട്ടയിടുന്നത്. മുട്ടയുടെ മുകൾഭാഗത്തുള്ള ചെറിയ വാൽ പോലുള്ള ഭാഗത്ത് കൂടെയാണ് ലാർവ്വ പുറത്തുവരിക.

ഭൂപടത്തിന്റെ അക്ഷാംശവും രേഖാംശവും പോലുള്ള വരകൾ ഈ ശലഭത്തിന്റെ ചിറകിൽ കാണാം. വെള്ള കടലാസുപോലുള്ള ചിറകുകളിൽ ഇരുണ്ട വരകൾ പോലെയാണത്.ചിറകുകളർദ്ധതാര്യമാണ്.ഭൂപടവരകൾ കൂടാതെ നീലയും ഇളം തവിട്ടു നിറത്തിലുള്ള പട്ടകളും ചിറകിൽകാണാം. മുൻചിറകും പിൻ ചിറകും തൊട്ടുനിൽക്കാറില്ല.അതുകൊണ്ട് കീഴറ്റവും മേലറ്റവും മുറിച്ചുമാറ്റിയതുപോലെ തോന്നും.പിൻ ചിറകിന്റെ അറ്റത്തായി രണ്ട് ചെറിയ വാലുകളുണ്ട്. ഇതിന്റെ പുഴുവിന് ചുവപ്പുകലർന്ന തവിട്ടുനിറമാണ്. തലയിൽ ഒരു ജോടി കൊമ്പുകൾ കാണാവുന്നതാണ്. ഇവ ആൽഗ വർഗ്ഗ ചെടികളിലും മുട്ടയിടുന്നു. 


</doc>
<doc id="255234" url="https://ml.wikipedia.org/wiki?curid=255234" title="ഇകോൾ ഫ്രോസിസ് ഡെ എക്സ്ട്രീം ഓറിയെന്റ്">
ഇകോൾ ഫ്രോസിസ് ഡെ എക്സ്ട്രീം ഓറിയെന്റ്

ഏഷ്യൻ സമൂഹങ്ങളെപ്പറ്റിയുള്ള പഠനങ്ങൾക്കായുള്ള ഒരു ഫ്രഞ്ച് സ്ഥാപനമാണ് ഇകോൾ ഫ്രോസിസ് ഡെ എക്സ്ട്രീം ഓറിയെന്റ് (ഇ.എഫ്.ഇ.ഒ.) വിദൂരപൂർവ്വദേശത്തിനായുള്ള ഫ്രഞ്ച് സ്കൂൾ എന്നാണ് മലയാളതർജ്ജമ. 1900-ൽ ഹാനോയി ആസ്ഥാനമാക്കി അന്നത്തെ ഫ്രഞ്ച് ഇന്തോചൈനയിലാണ് സ്ഥാപനം ആരംഭിച്ചത്. വിയറ്റ്നാമിന് സ്വാതന്ത്ര്യം ലഭിച്ചശേഷം സ്ഥാപനത്തിന്റെ ആസ്ഥാനം പാരീസിലേയ്ക്ക് മാറ്റി. പുരാവസ്തുഗവേഷണം, ഫിലോളജി ആധുനിക ഏഷ്യൻ സമൂഹങ്ങളുടെ പഠനം എന്നിവയാണ് സ്ഥാപനത്തിന്റെ പ്രധാന താല്പര്യങ്ങൾ. 

1907-നു ശേഷം അങ്കോർ സംരക്ഷണച്ചുമതല ഇകോൾ ഫ്രോസിസ് ഡെ എക്സ്ട്രീം ഓറിയെന്റിനാണ്.



</doc>
<doc id="255245" url="https://ml.wikipedia.org/wiki?curid=255245" title="ശക്തി പീഠങ്ങൾ">
ശക്തി പീഠങ്ങൾ

ആദിപരാശക്തിയെ സതിയുടെ ശരീരപിണ്ഡങ്ങളുടെ രൂപത്തിൽ പ്രതിഷ്ഠിച്ചിരിക്കുന്ന ഭഗവതീക്ഷേത്രങ്ങളാണ് ശക്തിപീഠങ്ങൾ(സംസ്കൃതം: शक्ति पीठ; ഇംഗ്ലീഷ്: Shakti Pithas). സതിദേവിയുടെ മൃതശരീരം സുദർശനചക്രത്താൽ ഖണ്ഡിക്കപ്പെടുകയും അവ പൃഥ്വിയുടെ ഓരോ ഭാഗങ്ങളിൽ പതിക്കുകയും ചെയ്തു. ഇവയാണ് പിൽക്കാലത്ത് ആദിശക്തിപീഠങ്ങളായ് അറിയപ്പെട്ടത്. ഇന്ത്യൻ ഉപഭൂഖണ്ഡത്തിന്റെ വിവിധ ഭാഗങ്ങളിൽ ശക്തിപീഠങ്ങൾ സ്ഥിതി ചെയ്യുന്നു. ശക്തിപീഠങ്ങളുടെ സംരക്ഷണാർഥം പരമശിവൻ രൗദ്രമായ കാലഭൈരവന്റെ രൂപത്തിൽ ഓരോ ശക്തിപീഠങ്ങളിലും സ്ഥിതിചെയ്യുന്നു. ഓരോ സ്ഥലത്തും ജഗദീശ്വരി വിവിധ നാമങ്ങളിൽ ആരാധിക്കപ്പെടുന്നു.

ദക്ഷപ്രജാപതിയുടെ പുത്രിയായി ആദിശക്തി സതീരൂപത്തിൽ ജന്മമെടുത്തു. പരമശിവനുമായി സംഗമിക്കുകയായിരുന്നു സതി അവതാരത്തിന്റെ ലക്ഷ്യം. ശിവവിരോധിയായിരുന്ന ദക്ഷന് സതി ശിവനെ വിവാഹം ചെയ്യുന്നത് ഒന്നുകൊണ്ടും സ്വീകാര്യമല്ലായിരുന്നു. എന്നാൽ ശിവനും സതിയുമായുള്ള വിവാഹം സംഭവിക്കുകതന്നെ ചെയ്തു.

ശിവന്റെയും സതിയുടെയും വിവാഹം ദക്ഷന് ശിവനോടുള്ള വിരോധത്തെ ഇല്ലാതാക്കുകയല്ല മറിച്ച് വർദ്ധിപ്പിക്കുകയാണ് ചെയ്തത്. ദക്ഷന്റെ പ്രിയപുത്രിയായിരുന്ന സതി തന്റെ ഇച്ഛയ്ക്ക് വിരുദ്ധമായി ഒരു യോഗിയായ ശിവനെ വിവാഹം ചെയ്തതിൽ, ദക്ഷന് സതിയോടും നീരസമുണ്ടായി.

ഒരിക്കൽ മഹായാഗം നടത്തുവാൻ ദക്ഷൻ തീരുമാനിച്ചു. ശിവനും സതിയും ഒഴികെയുള്ള സമസ്ത ദേവീ ദേവന്മാർക്കും ഋഷിവര്യന്മാർക്കും ദക്ഷൻ തന്റെ യജ്ഞത്തിൽ സംബന്ധിക്കുവാൻ ക്ഷണപത്രിക അയച്ചു. എങ്കിലും തന്റെ ഭവനത്തിൽ വെച്ചുനടക്കുന്ന യജ്ഞത്തിൽ സമ്മേളിക്കുവാനുള്ള ആഗ്രഹം സതി ശിവനെ അറിയിച്ചു. ക്ഷണമില്ലാത്ത യജ്ഞത്തിൽ പങ്കെടുക്കുന്നത് യജ്ഞം നടത്തുന്നവരെ അപമാനിക്കുന്നതിന് തുല്യമാണെന്ന് ശിവൻ പറഞ്ഞു. സതിയെ യജ്ഞത്തിന് അയക്കാതിരിക്കുവാൻ ശിവൻ പരമാവധി ശ്രമിച്ചുവെങ്കിലും സതി തന്റെ നിശ്ചയത്തിൽനിന്നും അണുവിട അനങ്ങിയില്ല.
നിർബന്ധിതനായ ശിവൻ തന്റെ വാഹനമായ നന്തിയേയും ഗണങ്ങളേയും സതിയുടെകൂടെ അയച്ചു. 

എന്നാൽ സതിക്ക് തന്റെ ഗൃഹത്തിൽ ഒരാദരവും ദക്ഷൻ നൽകിയില്ല. ദക്ഷൻ ശിവനെ അപമാനിക്കുകയും ചെയ്തു. എന്നാൽ തന്റെ പതിയ്ക്കുനേരെയുള്ള അപമാനം സതിക്ക് സഹനീയമായിരുന്നില്ല. ദാക്ഷയനിയായതാണ് താൻ ചെയ്ത അപരാധം എന്ന് സതി പറഞ്ഞു. യജ്ഞഭൂമിയിൽ വെച്ച് തന്റെ യോഗശക്തിയിൽ നിന്നുദ്ഭവിച്ച അഗ്നിയിൽ സതി പ്രാണത്യാഗം ചെയ്തു.

സതിയുടെ പ്രാണത്യാഗത്തെ തുടർന്ന് കുപിതനും ദുഃഖിതനുമായ ഭഗവാൻ ശിവൻ ദക്ഷനെ വധംചെയ്ത് യജ്ഞത്തെ ഇല്ലാതാക്കുവാൻ ഉഗ്രരൂപിയായ വീരഭദ്രനെ ദക്ഷന്റെ കൊട്ടാരത്തിലേക്കയച്ചു. ശിവന്റെ അവതാരമായ വീരഭദ്രൻ തന്റെ കൂട്ടാളിയായ ഭദ്രകാളിയോടൊപ്പം ചെന്ന് ദക്ഷന്റെ ശിരസ്സ് ഛേദിക്കുകയും യാഗശാല തകർക്കുകയും ചെയ്തു. ദക്ഷന്റെ ഭവനത്തിലെത്തിയ ശിവൻ ദക്ഷപത്നിയായ പ്രസൂതിയുടെയും മറ്റു പരിവാരങ്ങളുടേയും അപേക്ഷമാനിച്ച് ദക്ഷനെ പുനഃർജീവിപ്പിക്കാൻ ശിവൻ നിശ്ചയിച്ചു. ഒരു ആടിന്റെ ശിരസ്സ് നൽകി ശിവൻ ദക്ഷനെ പുനഃർജീവിപ്പിച്ചു. അജ്ഞതമൂലം താൻ ചെയ്ത അപരാധങ്ങൾക്കെല്ലാം ശിവനോട് ദക്ഷൻ ക്ഷമയാചിച്ചു. സതിയുടെ നിഷ്പ്രാണ ശരീരം കണ്ട് വികാരാധീതനായ ശിവൻ സതിയുടെ ശരീരവും കയ്യിലേന്തി സഞ്ചരിക്കുവാൻ തുടങ്ങി. ഭഗവാൻ വിഷ്ണു ശിവനെ തന്റെ ദുഃഖത്തിൽ നിന്നും മോചിപ്പിക്കുന്നതിനായി സുദർശനചക്രം കൊണ്ട് സതിയുടെ ശരീരത്തെ ഖണ്ഡിച്ചു. സതിയുടെ ശരീരത്തിന്റെ വിവിധ ഖണ്ഡങ്ങൾ ഭൂമിയുടെ പലഭാഗങ്ങളിലായി പതിച്ചു. ഇവയാണ് പിന്നീട് ശക്തിപീഠങ്ങളായി പരിവർത്തനം ചെയ്യപ്പെട്ടത്.

ശിവന്റെ ഒരു അവതാരമായ കാലഭൈരവന്റെ സഹിതമാണ് ശക്തിപീഠങ്ങളിൽ ആദിശക്തി വിരാജിക്കുന്നത്.

ശിവപുരാണം, ദേവീഭാഗവതം തുടങ്ങിയ ചില ഗ്രന്ഥങ്ങളിൽ നാല് പ്രധാനപ്പെട്ട ആദിശക്തിപീഠങ്ങളെകുറിച്ച് പരാമർശിക്കുന്നുണ്ട്. ബിമല, താരാ തരിണി, കാമാഖ്യ, ദക്ഷിണ കാലിക എന്നിവയാണവ





</doc>
<doc id="255248" url="https://ml.wikipedia.org/wiki?curid=255248" title="ലാഷിങ്സ് ലോക ഇലവൺ">
ലാഷിങ്സ് ലോക ഇലവൺ

1984-ൽ ഡേവിഡ് ഫോൽബ് ഇംഗ്ലണ്ടിൽ സ്ഥാപിച്ച "ലോകത്തിലെ ഏറ്റവും മികച്ച ക്ലബ്‌ " എന്ന് പ്രശസ്തമായ ക്രിക്കറ്റ്‌ ടീമാണ് ലാഷിങ്സ് ലോക ഇലവൺ.

നിലവിൽ മുൻ വെസ്റ്റ് ഇന്ത്യൻ താരം കാളിചരൺ മാനേജറായ ടീം ലോകത്തിന്റെ വിവിധ ഭാഗങ്ങളിൽ ക്രിക്കറ്റിന്റെ പ്രചാരണാർത്ഥം പ്രാദേശിക ടീമുകളുമായി സൗഹൃദ മത്സരങ്ങൾ സംഘടിപ്പിക്കുന്നു. ഇംഗ്ലണ്ടിലെ കെന്റ് ആസ്ഥാനമായി പ്രവർത്തിക്കുന്ന ടീമിൽ സച്ചിൻ, ലാറ, വിവ് റിച്ചാർഡ്സ്,മുത്തയ്യ മുരളീധരൻ,കോർട്ണി വാൽ‌ഷ്, വസിം അക്രം, തുടങ്ങി നിരവധി ലോകപ്രശസ്തരായ ക്രിക്കറ്റ്‌ താരങ്ങൾ അംഗങ്ങളാണ്.



</doc>
<doc id="255252" url="https://ml.wikipedia.org/wiki?curid=255252" title="സിസിടിവി ആസ്ഥാനമന്ദിരം">
സിസിടിവി ആസ്ഥാനമന്ദിരം

ബീജിങ്ങിലെ ഗുവാങ്ഹുവ റോഡിൽ സ്ഥിതിചെയ്യുന്ന 44-നിലകളോടുകൂടിയ ഒരു ആധുനിക അംബരചുംബിയാണ് സി സി ടി വി ആസ്ഥാന മന്ദിരം.
ഘടനയിലെ വൈവിധ്യം കൊണ്ടുതന്നെ ലോകശ്രദ്ധയാർജ്ജിച്ച ഒരു കെട്ടിടമാണ് ഇത്. 234 മീറ്ററാണ്(768 അടി) ഇതിന്റെ ആകെ ഉയരം.ചൈന സെൻട്രൽ ടെലിവിഷന്റെ ആസ്ഥാനകേന്ദ്രമായി ഈ കെട്ടിടം പ്രവർത്തിക്കുന്നു. മുൻപ് ഏകദേശം 15 കി.മീ അകലെയുണ്ടായിരുന്ന ചൈന സെന്റ്രൽ ടെലിവിഷൻ ബിൽഡിങ് ആയിരുന്നു സി.സി.റ്റി.വി.യുടെ ആസ്ഥാനം. 2004 ജൂണിൽ നിർമ്മാണം ആരംഭിച്ച ഈ മന്ദിരം പൂർണമായും പണിതീർന്ന് പ്രവർത്തനയോഗ്യമായത് 2012 മേയിലാണ്.റെം കൂൾഹാസ്സും ഒലെ ഷീറെനുമാണ് ഈ കെട്ടിടത്തിന്റെ നിർമ്മാണത്തിലെ പ്രധാന വാസ്തുശില്പികൾ. 

4,188,010ചതുരശ്ര അടി വിസ്തൃതിയുള്ള ഈ കെട്ടിടം മൂന്ന് വ്യത്യസ്ത കെട്ടിടങ്ങളായാണ് നിർമിച്ചിരിക്കുന്നത്. ഇവ കൂടിച്ചേർത്ത് ഒരൊറ്റ നിർമിതി ആക്കിയിരിക്കുന്നു. ഒരു തുറന്ന മധ്യഭാഗം വരുന്നവിധത്തിലുള്ള ഒരു പ്രത്യേക രൂപമാണ് ഈ കെട്ടിടത്തിന്റേത്. അസാമാന്യമായ ഈ രൂപത്താൽ തന്നെ നിർമ്മാണത്തിൽ നിരവധി വെല്ലുവിളികളുയർത്തിയ ഒരു കെട്ടിടമായിരുന്നു ഇത്. ടിവി സ്റ്റുഡിയോകൾ, ഓഫീസുകൾ, സമ്പ്രേക്ഷണ- നിർമ്മാണ ആവശ്യങ്ങൾക്കായുള്ള സൗകര്യങ്ങൾ എന്നിവയെല്ലാം ഈ കെട്ടിടത്തിനുള്ളിൽ ഒരുക്കിയിരിക്കുന്നു.

സിസിടിവി കെട്ടിടസമുച്ചയത്തിലെ സിസിടിവി ആസ്ഥാനമന്ദിരത്തിന് സമീപത്തായി സ്ഥിതിചെയ്യുന്ന ടെലിവിഷൻ കൾചറൽ സെന്റർ അഗ്നിബാധയ്ക്കിരയായി. 2009 ഫെബ്രുവരി 9-ആം തീയതി ലാന്റേർൺ ഫെസ്റ്റിവലിനോടനുബന്ധിച്ചുള്ള(Lantern Festival) കരിമരുന്നുപ്രയോഗത്തെതുടർന്നായിരുന്നു അഗ്നിബാധയുണ്ടായത്. അതേവർഷം മേയ് 9ആം തിയതി സിസിടിവി ആസ്ഥാനമന്ദിരം പൂർത്തിയാക്കാനിരിക്കെയായിരുന്നു ഇത്.



</doc>
<doc id="255291" url="https://ml.wikipedia.org/wiki?curid=255291" title="സിസ്റ്റംസ് തിയറി">
സിസ്റ്റംസ് തിയറി

വിവിധ വിജ്ഞാനശാഖകളുൾപ്പെടുന്നതും വ്യവസ്ഥകളുടെ പഠനത്തിലൂടെ എല്ലാത്തരംവ്യവസ്ഥകൾക്കും ബാധകമായ തത്ത്വങ്ങൾ കണ്ടുപിടിക്കാൻ ശ്രമിക്കുന്നതുമായ സംവിധാനത്തെയാണ് സിസ്റ്റംസ് തിയറി അല്ലെങ്കിൽ വ്യവസ്ഥാസിദ്ധാന്തം എന്ന് വിളിക്കുന്നത്. ഈ പ്രയോഗത്തിന് ഇതുവരെ പരക്കെ സ്വീകരിക്കപ്പെട്ടതും വ്യക്തമായതുമായ അർത്ഥം ലഭിച്ചിട്ടില്ല. വ്യവസ്ഥാസംബന്ധിയായ ചിന്ത, വ്യവസ്ഥാശാസ്ത്രം, വ്യവസ്ഥാസംബന്ധിയായ സമീപനം എന്നീ വിഷയങ്ങൾ ഇതുമായി ബന്ധപ്പെട്ടിരിക്കുന്നു. ബെർട്ടലാൻഫിയുടെ പൊതു വ്യവസ്ഥാ സിദ്ധാന്തത്തിൽ നിന്നാണ് (ജനറൽ സിസ്റ്റംസ് തിയറി) ഈ പേരുവന്നിരിക്കുന്നത്. ടാൽക്കോട്ട് പാഴ്സൺസിന്റെ ആക്ഷൻ തിയറി, നിക്കോളാസ് ലഹ്മാന്റെ സോഷ്യൽ സിസ്റ്റംസ് തിയറി എന്നിവ പോലുള്ള സിദ്ധാന്തങ്ങളിലും ഇത് ഉപയോഗിക്കപ്പെട്ടിട്ടുണ്ട്..

ഈ പ്രയോഗത്തിലെ "സിസ്റ്റം" എന്നതുകൊണ്ടുദ്ദേശിക്കുന്നത് സ്വയം നിയന്ത്രിതമായ വ്യവസ്ഥകളെയാണ്. മനുഷ്യശരീരത്തിലെ ഫിസിയോളജിയുമായി ബന്ധപ്പെട്ട വ്യൂഹങ്ങൾ, കാലാവസ്ഥാ വ്യവസ്ഥ, ജൈവവ്യവസ്ഥ എന്നിവ പോലെ സ്വയം നിയന്ത്രിത വ്യവസ്ഥകൾ പ്രകൃതിയിൽ കാണപ്പെടുന്നുണ്ട്. 




</doc>
<doc id="255299" url="https://ml.wikipedia.org/wiki?curid=255299" title="നാഷണൽ സെന്റർ ഫോർ ദ പെർഫോമിങ് ആർട്സ് (ചൈന)">
നാഷണൽ സെന്റർ ഫോർ ദ പെർഫോമിങ് ആർട്സ് (ചൈന)

പീപ്പിൾസ് റിപ്പബ്ലിക് ഓഫ് ചൈനയുടെ തലസ്ഥാനമായ ബീജിങിൽ സ്ഥിതിചെയ്യുന്ന ഒരു ഓപ്പെറാ ഹൗസാണ് ഗ്രാന്റ് തിയ്യറ്റർ എന്നും അറിയപ്പെടുന്ന നാഷണൽ സെന്റർ ഫോർ ദ പെർഫോമിങ് ആർട്സ്, (ഇംഗ്ലീഷ്: National Centre for the Performing Arts; ചൈനീസ്: 国家大剧院). ടൈറ്റാനിയവും ഗ്ലാസും കൊണ്ട് നിർമ്മിച്ചിട്ടുള്ള ദീർഘവൃത്ത മകുടാകൃതിയിലുള്ള ഈ കേന്ദ്രത്തിന് 5,452 ആളുകളെ ഉൾക്കൊള്ളാൻ സാധിക്കും. മൂന്ന് ഹാളുകൾ ഉള്ള ഇതിന്റെ ആകെ വിസ്തീർണ്ണം 12,000 ച.മീ ആണ്. ഫ്രഞ്ച് വാസ്തുശില്പി പോൾ ആൻഡ്രൂസാണ് ഇതിന്റെ രൂപകല്പന നിർവ്വഹിച്ചിരിക്കുന്നത്. 2001-ലെ ഡിസംബറിൽ നിർമ്മാണം ആരംഭിച്ച ഈ മന്ദിരത്തിന്റെ ഉദ്ഘാടന ആഘോഷം 2007-ലെ ഡിസംബറിൽ നടന്നു. 

പ്രധാനമായും ടൈറ്റാനിയവും ഗ്ലാസും കൊണ്ട് നിർമിച്ചിരിക്കുന്ന ഗ്രാന്റ് തിയ്യറ്ററിർ ഒരു മനുഷ്യനിർമ്മിത കൃത്രിമ തടാകത്തിന്റെ മദ്ധ്യത്തിലായാണ് സ്ഥിതിചെയ്യുന്നത്. വെള്ളത്തിൽ ഒഴുകി നടക്കുന്ന ഒരു മുട്ടയുടെ ആകൃതിയാണ് ഇതിന്. ഈ മകുടത്തിന് കിഴക്കുനിന്ന് പടിഞ്ഞാറോട്ട് 212 മീറ്ററും വടക്കുനിന്ന് തെക്കോട്ട് 144 മീറ്ററും നീളമുണ്ട്. ഇതിന്റെ ഉയരം 46 മീറ്ററാണ്. വടക്കുഭാഗത്താണ് പ്രധാന പ്രവേശനദ്വാരം. തടാകത്തിനടിയിലൂടെയുള്ള പാതയിലൂടെ സഞ്ചരിച്ചുവേണം സദർശകർക്ക് ഗ്രാന്റ് തിയ്യറ്ററിൽ എത്താൻ. 

ടിയാനൻമെൻ ചത്വരത്തിന് വടക്കായി ഫോർബിഡൻ സിറ്റിക്ക് സമീപമാണ് ഇത് സ്ഥിതിചെയ്യുന്നത്. ചരിത്ര പ്രാധാന്യമുള്ള ഒരു മേഖലയിൽ ആധുനികവാസ്തുശൈലിയുള്ള ഒരു കെട്ടിടം പണിതത് നിരവധി വിവാദങ്ങൾക്ക് കാരണമായിട്ടുണ്ടായിരുന്നു. 

പ്രധാനമായും മൂന്ന് കലാപ്രകടന വേദികളാണ് ഇതിനകത്തുള്ളത്:



</doc>
<doc id="255305" url="https://ml.wikipedia.org/wiki?curid=255305" title="ഷാങ്ഹായ് വേൾഡ് ഫിനാൻഷ്യൽ സെന്റർ">
ഷാങ്ഹായ് വേൾഡ് ഫിനാൻഷ്യൽ സെന്റർ

ഷാങ്ഹായിലെ പുദോംങ് ജില്ലയിലുള്ള 101 നിലകളോടുകൂടിയ ഒരു അംബരചുംബിയാണ് ഷാങ്ഹായ് വേൾഡ് ഫിനാൻഷ്യൽ സെന്റെർ (ഇംഗ്ലീഷ്: Shanghai World Financial Center, ചുരുക്കരൂപം:SWFC; ചൈനീസ്: 上海环球金融中心). ഇത് രൂപകല്പന ചെയ്തത് ഹോൻ പിദെർസൺ ഫോക്സും വികസിപ്പിച്ചെടുത്തത് ജാപ്പനീസ് മോറി ബിൽഡിങ് കമ്പനിയുമാണ്. വിവിധോദ്ദേശകെട്ടിടമായ ഇതിൽ ഹോട്ടലുകൾ, കാര്യാലയങ്ങൾ, സമ്മേളനമുറികൾ, നിരീക്ഷണകേന്ദ്രങ്ങൾ, ഷോപ്പിങ് മാളുകൾ എന്നിവയെല്ലാം പ്രവർത്തിക്കുന്നു. Park Hyatt Shanghai ആണ് ടവറിന്റെ ഹോട്ടൽ ഭാഗം. 174 മുറികളും സ്യൂട്ടുകളും ഈ ഹോട്ടലിലുണ്ട്. കെട്ടിടത്തിന്റെ 79 മുതൽ 93 വരെയുള്ള നിലകളിലാണ് ഈ ഹോട്ടൽ. ലോകത്തിൽ ഏറ്റവും ഉയരത്തിൽ സ്ഥിതിചെയ്യുന്ന രണ്ടാമത്തെ ഹോട്ടലാണ് ഇത്(സമുദ്രനിരപ്പിൽ നിന്നുള്ള ഉയരം അടിസ്ഥാനമാക്കിയല്ല.). 

2007 സെപ്റ്റംബർ 14ന് 492.0മീ (1,614.2 അടി) ഉയരത്തിൽ പൂർത്തിയാകുമ്പോൾ ലോകത്തിലെ ഏറ്റവും ഉയരമുള്ള രണ്ടാമത്തെ കെട്ടിടമായിരുന്നു ഇത്. ഇതിന്റെ സമീപത്തുത്തന്നെ നിർമിച്ച ഷാങ്ഹായ് ടവർ ഉയരത്തിൽ SWFCയെ പിന്തള്ളിക്കൊണ്ട് 2013ൻ പണിപൂർത്തിയാക്കി. ജിൻ മാവോ ടവറും ഇതിന്റെ സമീപത്തു തന്നെയാണുള്ളത്.

ഹോൻ പെഡെർസൻ ഫോക്സ് രൂപകല്പനചെയ്ത ഷാങ്ഹായ് വേൾഡ് ഫിനാൻഷ്യൽ സെന്റെർ മന്ദിരം 1997-ൽ നിർമ്മാണം ആരംഭിക്കാൻ ഉദ്ദേശിച്ചുള്ളതായിരുന്നു. എന്നാൽ 1990-കളിലെ ഏഷ്യൻ സാമ്പത്തിക മാന്ദ്യം നിർമ്മാണത്തെ വൈകിപിച്ചു. പിന്നീട് മോറി ബിൾഡിങ്ങ് കമ്പനി ആദ്യത്തെ രൂപകല്പനയിൽ ചില പരിവർത്തനങ്ങൾ സൃഷ്ടിക്കുകയുണ്ടായി. വിവിധ അന്താരാഷ്ട്ര സ്ഥാപനങ്ങളായിരുന്നു നിർമ്മാണത്തിന് സാമ്പത്തിക സഹായം ചെയ്തത്. ചൈനീസ് ജാപ്പനീസ്, ഹോങ്കോങ് ബാങ്കുകൾ, യൂറോപ്പ് അമേരിക്ക എന്നിവിടങ്ങളിൽനിന്നുള്ള നിക്ഷേപകർ എന്നിവരുടെയെല്ലാം സാമ്പത്തിക സഹായം ഇതിനു ലഭിച്ചു. 
2008-ൽ പണിപൂർത്തിയായ ഏറ്റവും മികച്ച അംബരചുംബിയായ് ഈ കെട്ടിടത്തിന് നിരവധി വാസ്തുശില്പികൾ വിശേഷിപ്പിച്ചിരുന്നു. അംബരചുംബികളുടേയും നാഗരിക വാസസ്ഥാനങ്ങളുടേയും കൗൺസിൽ എന്ന സംഘടനയുടെ ഏഷ്യ- ആസ്ട്രേലിയ മേഖലയിലെ ഏറ്റവും മികച്ച ഉയരമുള്ള മന്ദിരത്തിനുള്ള അവാർഡ് ഷാങ്ഹായ് വേൾഡ് ഫിനാൻഷ്യൽ സെന്ററിനായിരുന്നു.


</doc>
<doc id="255310" url="https://ml.wikipedia.org/wiki?curid=255310" title="ഞായപ്പിള്ളി">
ഞായപ്പിള്ളി

കേരളത്തിലെ എറണാകുളം ജില്ലയിലെ കുട്ടമ്പുഴ ഗ്രാമപഞ്ചായത്തിലെ ഒരു ഗ്രാമമാണ് ഞായപ്പിള്ളി. ഭൂതത്താൻ കെട്ട് അണക്കെട്ടിന്റെ സംഭരണപ്രദേശത്ത് വന്നുചേരുന്ന പെരിയാറിന്റെ ഒരു കൈവഴിയിൽ തട്ടേക്കാട് പക്ഷിസങ്കേതത്തോട് ചേർന്നാണ് ഞായപ്പിള്ളി സ്ഥിതി ചെയ്യുന്നത്. 

പശ്ചിമഘട്ടത്തിൽ സാധാരണയുള്ളതുപോലെ നിമ്നോന്നതങ്ങളായ ഭൂപ്രകൃതിയാണ് ഞായപ്പിള്ളിയിലും. സമുദ്രനിരപ്പിൽ നിന്ന് 523 മീ ഉയരത്തിലുള്ള ഞായപ്പിള്ളി മലയാണ് തട്ടേക്കാട് പക്ഷിസങ്കേതത്തിലെ ഏറ്റവും ഉയരം കൂടിയ ഭൂഭാഗം. .



റോഡ് വഴി - തട്ടേക്കാടിനും കുട്ടമ്പുഴയ്ക്കും ഇടയിലായി.

റെയിൽ വഴി - അടുത്തുള്ള റെയിൽ‌വേ സ്റ്റേഷൻ ആലുവ, അങ്കമാലി എന്നിവയാണ്.

വിമാനം വഴി - ഏറ്റവും അടുത്ത വിമാനത്താവളം കൊച്ചി അന്താരാഷ്ട്ര വിമാനത്താവളം (നെടുമ്പാശ്ശേരി വിമാനത്താവളം)



</doc>
<doc id="255312" url="https://ml.wikipedia.org/wiki?curid=255312" title="കരി">
കരി

സസ്യങ്ങളോ മൃഗാവശിഷ്ടങ്ങളോ കത്തിച്ചാൽ കിട്ടുന്നതും കാർബണും ചാരവും അടങ്ങിയതുമായ വസ്തുവാണ് ചാർക്കോൾ, കരി, മരക്കരി എന്നൊക്കെ വിളിക്കപ്പെടുന്നത്. മരമോ മറ്റ് വസ്തുക്കളോ ഓക്സിജന്റെ അഭാവത്തിൽ നീറ്റിയാണ് (പൈറോളൈസിസ്, ചാർ, ബയോചാർ എന്നിവ കാണുക) കരിയുണ്ടാക്കുന്നത്. ഈ പ്രക്രീയയിലൂടെ ശുദ്ധമല്ലാത്ത (ചാരം കലർന്ന) കാർബണാണ് ലഭിക്കുന്നത്. 

പഞ്ചസാരക്കരിയാണ് പെട്ടെന്ന് ലഭിക്കാവുന്നതിൽ ഏറ്റവും ശുദ്ധമായ കാർബൺ. സൾഫ്യൂരിക് ആസിഡ് ഉപയോഗിച്ചുള്ള ഡീഹൈഡ്രേഷൻ റിയാക്ഷൻ ഉപയോഗിച്ചാണ് ഇത്തരം ചാർക്കോൾ തയ്യാറാക്കുന്നത്. കൽക്കരി പോലുള്ള വസ്തുവാണ് ഈ പ്രക്രീയയിലൂടെ ലഭിക്കുക.



</doc>
<doc id="255320" url="https://ml.wikipedia.org/wiki?curid=255320" title="നമസ്തേ ടവർ">
നമസ്തേ ടവർ

ഇന്ത്യയിലെ മുംബൈ നഗരത്തിൽ നിർമ്മാണത്തിലിരിക്കുന്ന ഒരു അംബരചുംബിയാണ് നമസ്തേ ടവർ. നിർമ്മാണം പൂർത്തിയാകുമ്പോൾ ഇതിന് 300മീ ഉയരമുണ്ടാകും എന്ന് പ്രതീക്ഷിക്കുന്നു. 62 നിലകളിലായാണ് ഈ കെട്ടിടം വിഭാവനം ചെയ്തിരിക്കുന്നത്. വിവിധോദ്ദേശ മന്ദിരമായ ഇതിൽ 380 മുറികളുള്ള ഡബ്ലിയു ഹോട്ടലും മറ്റ് കാര്യാലയങ്ങളും വാണിജ്യകേന്ദ്രങ്ങളും ഉണ്ടാവും. ദുബായിലെ അറ്റ്കിൻസാണ് കെട്ടിടത്തിന്റെ രൂപകൽപന നിർവ്വഹിച്ചിരിക്കുന്നത്. രണ്ടുകൈകളും കൂട്ടിച്ചേർത്ത് നമസ്തേ പറയുന്ന തരത്തിലുള്ള ഒരു രൂപകൽപനയാണ് ഈ കെട്ടിടത്തിന് അവലംബിച്ചിരിക്കുന്നത്. 
മുംബൈയിലെ ലോവർ പാരെലിലുള്ള അംബികാ മിൽസ് നിലനിന്നിരുന്ന സ്ഥലത്താണ് ഈ കെട്ടിടം നിർമ്മിക്കുന്നത്.



</doc>
<doc id="255321" url="https://ml.wikipedia.org/wiki?curid=255321" title="തത്ത്വചിന്താപരമായ യാഥാർത്ഥ്യവാദം">
തത്ത്വചിന്താപരമായ യാഥാർത്ഥ്യവാദം

യാഥാർത്ഥ്യമോ അതിന്റെ ഏതെങ്കിലും വശങ്ങളോ സത്താമീമാംസാപരമായിത്തന്നെ സങ്കൽപ്പാധിഷ്ഠിത മാതൃകകളിൽ നിന്നും, ഭാഷാപരമായ ശീലങ്ങളിൽ നിന്നും, വിശ്വാസങ്ങളിൽ നിന്നും സ്വതന്ത്രമാണെന്ന വിശ്വാസമാണ് തത്ത്വചിന്താപരമായ യാഥാർത്ഥ്യവാദം. മറ്റു മനസ്സുകൾ, ഭൂതകാലം, ഭാവികാലം, സാർവ്വത്രിക കാര്യങ്ങൾ, ഗണിതത്തിലെ അസ്തിത്വങ്ങൾ (സ്വാഭാവികസംഖ്യകൾ പോലെ), നൈതികത, ഭൗതികലോകം, ചിന്ത എന്നിവ യാഥാർത്ഥ്യവാദത്തിന്റെ ചർച്ചകളിൽ കടന്നുവരുന്ന വിഷയങ്ങളാണ്. ദൃശ്യപ്രപഞ്ചത്തിന് മനസ്സിൽ നിന്നും വേറിട്ടുള്ള ഒരു അസ്തിത്വമുണ്ട് എന്ന രീതിയിലും യാഥാർത്ഥ്യവാദത്തിന്റെ വാദഗതികൾ മുന്നോട്ടുവയ്ക്കപ്പെടുന്നുണ്ട്. ആശയവാദം, നാസ്തികത്വം, സോ‌ളിപ്സിസം എന്നീ വാദഗതികളിൽ നിന്ന് വ്യത്യസ്തമാണിത്.
യാഥാർത്ഥ്യവാദികളായ തത്ത്വചിന്തകരുടെ അഭിപ്രായത്തിൽ സത്യം എന്നാൽ യാഥാർത്ഥ്യവുമായി മനസ്സിനുള്ള യോജിപ്പാണ്.

നാം ഇപ്പോൾ വിശ്വസിക്കുന്നതെന്തോ അത് യാഥാർത്ഥ്യത്തിന്റെ ഒരു ഏകദേശരൂപമാണെന്നും പുതുതായി നടത്തുന്ന നിരീക്ഷണങ്ങളെന്തും നമ്മെ യാഥാർത്ഥ്യം മനസ്സിലാക്കുന്നതിലേയ്ക്ക് അടുപ്പിച്ചുകൊണ്ടിരിക്കുന്നുവെന്നുമാണ് യാഥാർത്ഥ്യവാദികൾ വിശ്വസിക്കുന്നത്. കാന്റിന്റെ തത്ത്വശാസ്ത്രമനുസരിച്ച് "യാഥാർത്ഥ്യവാദവും" "ആശയവാദവും" തമ്മിലാണ് താരതമ്യം ചെയ്യേണ്ടത്. വർത്തമാനകാലത്തെ കാഴ്ച്ചപ്പാടിൽ (പ്രധാനമായും ശാസ്ത്രം സംബന്ധിച്ച തത്ത്വശാസ്ത്രത്തിൽ "യാഥാർത്ഥ്യവാദം" "യാഥാർത്ഥ്യവാദവിരുദ്ധതയുമായാണ്" പ്രാധമികമായും താരതമ്യം ചെയ്യപ്പെടുന്നത്.



</doc>
<doc id="255325" url="https://ml.wikipedia.org/wiki?curid=255325" title="സീഗ്രാം മന്ദിരം">
സീഗ്രാം മന്ദിരം

ന്യൂയോർക് നഗരത്തിലെ മാൻഹട്ടനിലുള്ള മിഡ്ടൗണിൽ സ്ഥിതിചെയ്യുന്ന ഒരു അംബരചുംബിയാണ് സീഗ്രാം ബിൽഡിങ്(ഇംഗ്ലീഷ്: Seagram Building). 52,53 എന്നീ സ്ട്രീറ്റുകൾക്കിടയിലായി 375 പാർക് അവന്യുവിലാണ് ഇതിന്റെ സ്ഥാനം. ഈ കെട്ടിടത്തിന്റെ ഘടന പ്രധാനമായും രൂപകല്പന ചെയ്തത് ജെർമ്മൻ വാസ്തുശില്പിയായ ലുഡ്വിഗ് മീസ് വാന്റ്റെറൊയാണ്. ഫിലിപ് ജോൺസണും ഈ മന്ദിരത്തിന്റെ ഉൾഭാഗം രൂപകല്പനചെയ്യുന്നതിൽ പ്രധാനപങ്കുവഹിച്ചിട്ടുണ്ട്. 

38നിലകളുള്ള ഈ കെട്ടിടത്തിന്റെ ആകെ ഉയരം 515 അടിയാണ്. 1958ലാണ് ഇതിന്റെ നിർമ്മാണം പൂർത്തിയായത്. ആധുനിക വാസ്തുവിദ്യയുടെയും ഫങ്ക്ഷണലിസത്തിന്റെയും ഒരു ഉദാത്ത മാതൃകയായി ഈ കെട്ടിടം നിലകൊള്ളുന്നു.


</doc>
<doc id="255340" url="https://ml.wikipedia.org/wiki?curid=255340" title="ഹെറോകു">
ഹെറോകു

വിവിധ പ്രോഗ്രാമിങ്ങ് ഭാഷകളെ പിന്തുണയ്ക്കുന്ന ഒരു ക്ലൗഡ് പ്ലാറ്റ്‌ഫോം ആസ് എ സെർവ്വീസ് ദാതാവാണു ഹെറോകു. ആദ്യം നിലവിൽ വന്ന ക്ലൗഡ് കമ്പ്യൂട്ടിങ്ങ് പശ്ചാത്തലങ്ങളിലൊന്നാണിതു്. 2007ൽ ആരംഭിച്ചപ്പോൾ റൂബി ഭാഷ മാത്രമേ ഹെറോകു പിന്തുണയ്ക്കുകയുണ്ടായിരുന്നുള്ളൂ. പിന്നീട് ജാവ, പൈത്തൺ, പി.എച്ച്.പി., ക്ലോഷർ, പേൾ, സ്കേല, നോഡ്.ജെഎസ് മുതലായവയും പിന്തുണച്ചു തുടങ്ങി.


</doc>
<doc id="255343" url="https://ml.wikipedia.org/wiki?curid=255343" title="നോഡ്.ജെഎസ്">
നോഡ്.ജെഎസ്

ക്രോം വി 8 ജാവാസ്ക്രിപ്റ്റ് എഞ്ചിൻ അടിസ്ഥാനമായുള്ള ഒരു ജാവാസ്ക്രിപ്റ്റ് റൺടൈമാണ് നോഡ്.ജെഎസ്(Node.js). നോഡ് ജെഎസിന്റെ പായ്ക്കേജ് സംവിധാനമായ എൻപിഎം(npm) ജാവാസ്ക്രിപ്റ്റ് ഓപ്പൺ സോഴ്സ് സോഫറ്റ്‌വെയറുകളുടെ ഒരു വലിയ ശേഖരം കൂടിയാണ്. ജാവാസ്ക്രിപ്റ്റ് സാധാരണ ക്ലൈയിൻറ്-സൈഡ് സ്ക്രിപ്പിറ്റിംഗിനാണ് ഉപയോഗിക്കുന്നത്, നോഡ്.ജെഎസ് ജാവാസ്ക്രിപ്പിനെ സെർവർ-സൈഡ് സ്ക്രിപ്പിറ്റിംഗിനായി പ്രാപ്തമാക്കുന്നു. പരിവർത്തനാത്മകമായ (dynamic) വെബ്ബ് പേജുകൾ നിർമ്മിക്കുവാനും ക്ലൈയന്റിലേക്ക് അയക്കുവാനും സ്ക്രിപ്റ്റ് പ്രവർത്തിക്കുന്നു. ഇക്കാരണത്താൽ തന്നെ "ജാവാസ്ക്രിപ്റ്റ് എല്ലായിടത്തും" എന്ന മാതൃകയെ നോഡ് ജെ.എസ് പ്രധിനിധീകരിക്കുന്നു. അതായത് വെബ് ആപ്ലിക്കേഷൻ വികസനത്തിനായി, ക്ലയന്റിലും സെർവറിലും, ഒരേ പ്രോഗ്രാമിങ്ങ് ഭാഷ, ജാവാസ്ക്രിപ്റ്റ്, ഉപയോഗിക്കുവാൻ നോഡ് വന്നതോടുകൂടി സാധ്യമായിരിക്കുകയാണ്. 

.js എന്നത് ജാവാസ്ക്രിപ്റ്റ് കോഡിനായുള്ള പരമ്പരാഗത ഫയൽനാമത്തിൻറെ വിപുലീകരണമാണ്, "നോഡ്.ജെ.എസ്" എന്ന പേര് ഒരു പ്രത്യേക ഫയലിനെ പരാമർശിക്കുന്നില്ല, മാത്രമല്ല കേവലം ഉൽപ്പന്നത്തിൻറെ പേരാണ്. നിരവധി ഇൻപുട്ട് / ഔട്ട്പുട്ട് ഓപ്പറേഷനുകൾ, അതുപോലെ തത്സമയ വെബ് ആപ്ലിക്കേഷനുകൾ (ഉദാ: തത്സമയ ആശയ വിനിമയ പ്രോഗ്രാമുകൾ, ബ്രൗസർ ഗെയിമുകൾ) എന്നിവ ഉപയോഗിച്ച് വെബ് അപ്ലിക്കേഷനുകളിലെ അളവും വലിപ്പവും മാറ്റാൻ ഈ രൂപകല്പന തിരഞ്ഞെടുപ്പുകൾ ലക്ഷ്യമിടുന്നു.

നോഡ്.ജെഎസ് ഫൌണ്ടേഷൻ നിയന്ത്രിക്കുന്ന നോഡ്.ജെഎസ് ഡവലപ്മെൻറ് പ്രോജക്ടുകൾ, ലിനക്സ് ഫൌണ്ടേഷന്റെ സഹായ സഹകരണത്തോടെ സാധ്യമാക്കുന്നു.

മൈക്രോസോഫ്റ്റ്, നെറ്റ്ഫ്ലിക്സ്, പേപാൽ, റാക്കറ്റൻ, എസ്എപി, ട്യൂൻറി, ഗൂഗിൾ, വൊക്ക്സർ, വാൾമാർട്ട്, യാഹൂ! എന്നീ കമ്പനികൾ നോഡ്.ജെഎസിൻറെ കോർപ്പറേറ്റ് ഉപഭോക്താക്കളാണ്.

നോഡ്.ജെഎസ് വികസിപ്പിച്ചത് റിയാൻ ഡാൾ ആണ്, ലിനക്സിനു മാത്രം പിന്തുണ നൽകിയ 2009 ലായിരുന്നു അത് ആദ്യമായി പുറത്തിറങ്ങിയത്. ജോയ്ൻറ് എന്ന കമ്പനിയാണ് നോഡ്.ജെഎസ് സ്പോൺസർ ചെയ്തത്, വികസനവും റിലീസുകളും ജോയിൻറ് ഇൻകോർപ്പറേഷൻറെ കീഴിലാണ്. ബ്രൂക്ലിനിൽ താമസിക്കുന്ന ഒരു അമേരിക്കൻ ഫ്രീലാൻസ് പ്രോഗ്രാമറാണ് റിയാൻ. അദ്ദേഹത്തിൻറെ പ്രവർത്തനം ഇൻററപ്റ്റിബിൾ പാഴ്സറുകൾ, ഇവൻറ് ലൂപ്പുകൾ, പ്രതികരണ സമയ ഹിസ്റ്റോഗ്രാം എന്നിവ ഉൾപ്പെടുന്നു. എബ് വെബ് സെർവർ, നിഗ്നിസ് എന്ന പേരിൽ "ഇ വൈ" ലോഡ് ബാലൻസർ ഘടകം തുടങ്ങിയ നിരവധി ഓപ്പൺ സോഴ്സ് പ്രോജക്ടുകളുടെ നിർമ്മാതാവാണിത്. ഫിളിക്കറിൽ ഒരു ഫയൽ അപ്ലോഡ് ചെയ്യുമ്പോൾ പ്രോഗ്രസ്സ് ബാർ കണ്ടപ്പോഴാണ് നോഡ്.ജെഎസ് സൃഷ്ടിക്കാൻ ഡാളിന് പ്രചോദനം നൽകിയത്. എത്രമാത്രം ഫയലാണ് അപ്ലോഡ് ചെയ്യുന്നതെന്ന് ബ്രൗസറിന് അറിയില്ല. അത് വെബ്ബ് സെർവറിനോട് അന്വേഷിക്കണമായിരുന്നു. ഡാൾ ഇതിനൊരു എളുപ്പമാർഗ്ഗം കണ്ടെത്തി.

2009 ൽ എറ്റവും പ്രശസ്തമായ വെബ്ബ് സെർവറായ അപ്പാച്ചെ വെബ്ബ് സെർവറിൻറെ പരിമിതമായ സാമഗ്രികളെ പറ്റി ഡാൾ വിമർശിച്ചു. പതിനായിരക്കണക്കിന് കണക്ഷനുകൾ കൈകാര്യം ചെയ്യാനും ഏറ്റവും കൂടുതൽ ഉപയോഗിക്കുന്ന കോഡ് (സീക്വൻഷ്യൽ പ്രോഗ്രാമിങ്),ഒരേ സമയം കണക്ഷനുകളുടെ കാര്യത്തിലുള്ള കോഡുകളെല്ലാം, മുഴുവൻ പ്രക്രിയയും അല്ലെങ്കിൽ വിവിധ സഞ്ചയ നിർവഹണത്തെയും തടഞ്ഞു.

2009 നവംബർ 8 ന് യൂറോപ്യൻ ജെ.എസ്.കോൺഫിൽ ഡാൽ പദ്ധതി അവതരിപ്പിച്ചു. നോഡ്.ജെഎസ് ഗൂഗിളിൻറെ വി8 ജാവാസ്ക്രിപ്റ്റ് എഞ്ചിൻ, ഒരു ഇവൻറ് ലൂപ്പ്, നിമ്ന തലത്തിൽ (low level) ഐ / ഒ എപിഐ എന്നിവ കൂട്ടിച്ചേർത്തു.

2010 ജനുവരിയിൽ നോഡ്.ജെഎസ് എൻവയർമെൻറ് എം.പി.എം എന്ന പേരിൽ ഒരു പാക്കേജ് മാനേജർ അവതരിപ്പിച്ചു. പ്രോഗ്രാമർമാർ നോഡ്.ജെഎസ് ലൈബ്രറികളുടെ സോഴ്സ്കോഡ് പ്രസിദ്ധീകരിക്കാനും പങ്കിടാനും പാക്കേജ് മാനേജർ സഹായിക്കുന്നു, കൂടാതെ ലൈബ്രറികളുടെ ഇൻസ്റ്റാളേഷൻ(സോഫ്‌റ്റ്‌ വെയർ ഒരു കമ്പ്യൂട്ടറിൻറെ ഹാർഡ്‌ വെയറിലേക്ക്‌ പകർത്തുന്ന പ്രക്രിയ), പുതുക്കൽ, അൺഇൻസ്റ്റാളേഷൻ എന്നിവ രൂപകൽപ്പന ചെയ്യുന്നതാണ് ഇത്. 

2011 ജൂണിൽ, മൈക്രോസോഫ്റ്റ്, ജോയ്ൻറ് നോഡ്.ജെഎസിൻറെ ഒരു വിൻഡോസ് പതിപ്പാണ് നടപ്പിലാക്കിയത്. നോഡ്.ജെഎസ് വിൻഡോസ് പിന്തുണയ്ക്കുന്ന പതിപ്പ് 2011 ജൂലൈയിൽ പുറത്തിറങ്ങി. 

ജനുവരി 2012 ൽ ഡാൽ വിട്ടുനിന്നപ്പോൾ, എൻപിഎം ക്രിയേറ്ററും സഹപ്രവർത്തകനുമായ ഐസക് ഷ്ല്യൂറ്റർ ആണ് പ്രൊജക്ട് മാനേജ് ചെയ്യതത്. തിമോത്തി ജെ. ഫോണ്ടെയ്ൻ ഈ പദ്ധതിയെ നയിക്കുമെന്ന് 2014 ജനുവരിയിൽ ഷ്ല്യൂറ്റർ പ്രഖ്യാപിക്കുകയുണ്ടായി.

ഡിസംബറിൽ, ഫെഡോർ ഇൻഡൂട്ടൈ നോഡ്.ജെഎസിൻറെ ഫോർക്കായ ഐഒ.ജെഎസ്(io.js) ആരംഭിച്ചു. ജോയിൻറ് ഭരണത്തെക്കുറിച്ചുള്ള ആഭ്യന്തര കലഹം മൂലം, ഐഒ.ജെഎസ് ഒരു പ്രത്യേക സാങ്കേതിക സമിതിക്ക് ഒരു തുറന്ന ബദൽ ഭരണകർത്തൃത്വം ആയി രൂപപ്പെടുത്തി. നോഡ്.ജെഎസിൽ നിന്ന് വ്യത്യസ്തമായി, ഗൂഗിൾ വി8 ജാവാസ്ക്രിപ്റ്റ് എഞ്ചിൻറെ ഏറ്റവും പുതിയ പതിപ്പുകളോടെ ഐഒ.ജെഎസിനെ നിലനിർത്താൻ സൃഷ്‌ടികർത്താക്കൾ ആലോചിച്ചിരുന്നു.

2015 ഫെബ്രുവരിയിൽ ഒരു നിഷ്പക്ഷ നോഡ്.ജെഎസ് ഫൗണ്ടേഷൻ രൂപീക രിക്കുന്നതിനുള്ള നിർദ്ദേശം നൽകി. 2015 ജൂൺ ആയപ്പോഴേക്കും നോഡ്.ജെഎസ്, ഐഓ.ജെഎസ് കമ്മ്യൂണിറ്റികൾ നോഡ്.ജെഎസ് ഫൗണ്ടേഷന്റെ കീഴിൽ ഒരുമിച്ച് പ്രവർത്തിക്കാൻ വോട്ടുചെയ്തു. 

സെപ്തംബർ 2015 ൽ, നോഡ്.ജെഎസ് v0.12, ഐഓ.ജെഎസ് v3.3 എന്നിവ നോഡ് v4.0- ലേക്ക് ഒരുമിച്ച് കൂട്ടി ചേർത്തു. ഇത് വി8 ഇ.എസ്6(ES6) സവിശേഷതകളെ നോഡ്.ജെഎസിലേക്കും, വിതരണ ചക്രത്തിനുള്ള (release cycle) ഒരു ദീർഘകാല പിന്തുണ നൽകി. 2016 വരെ, ഐഓ.ജെഎസ് വെബ്സൈറ്റ് ഡവലപ്പർമാർ നോഡ്.ജെഎസിലേക്ക് തിരികെ മാറുന്നു എന്ന് ശുപാർശ ചെയ്യുകയും, ലയനം മൂലം ഐഓ.ജെഎസിൻറെ കൂടുതൽ റിലീസുകൾ ആസൂത്രണം ചെയ്തിട്ടില്ല.

ജാവാസ്ക്രിപ്റ്റ് ഉപയോഗിച്ച് വെബ് സെർവറുകളും നെറ്റ് വർക്കിങ് ഉപകരണങ്ങളും സൃഷ്ടിക്കാൻ നോഡ്.ജെഎസ് സഹായിക്കുന്നു. ഫയൽ സിസ്റ്റം ഐ/ഓ(I/O), നെറ്റ് വർക്കിംഗ് (DNS, HTTP, TCP, TLS / SSL, അല്ലെങ്കിൽ UDP), ബൈനറി ഡാറ്റ (ബഫറുകൾ), ക്രിപ്റ്റോഗ്രഫി ഫംഗ്ഷനുകൾ, ഡാറ്റാ സ്ട്രീമുകൾ, മറ്റ് പ്രധാന സവിശേഷതകൾ എന്നിവക്കായി മൊഡ്യൂളുകൾ നൽകുന്നു. സെർവർ ആപ്ലിക്കേഷനുകളുടെ സങ്കീർണ്ണത കുറയ്ക്കുന്നതിന് രൂപകൽപ്പന ചെയ്ത ഒരു എപിഐ(API), നോഡ്.ജെഎസിൻറെ മൊഡ്യൂളുകൾ ഉപയോഗിക്കുന്നു.

നോഡ്.ജെഎസ് ആപ്ലിക്കേഷനുകൾ ലിനക്സ്, മാക്ഓഎസ്, മൈക്രോസോഫ്റ്റ് വിൻഡോസ്, നോൺസ്റ്റോപ്പ്, യൂണിക്സ് സെർവറുകൾ എന്നിവയിൽ പ്രവർത്തിപ്പിക്കാം. കൂടാതെ, ഇത് കോഫിസ്ക്രിപ്റ്റ്(CoffeeScript) (ഒരു ജാവാസ്ക്രിപ്റ്റ് ബദൽ), ഡാർട്ട്, ടൈപ്സ്ക്രിപ്റ്റ് (ജാവാസ്ക്രിപ്റ്റിൻറെ ശക്തമായ ടൈപ്പ്) അല്ലെങ്കിൽ ജാവാസ്ക്രിപ്റ്റിൽ സമാഹരിക്കാവുന്ന മറ്റേതെങ്കിലും ഭാഷ എന്നിവ ഉപയോഗിച്ച് എഴുതാം.

നോഡ്.ജെഎസ് പ്രധാനമായും വെബ് സെർവറുകൾ പോലുള്ള നെറ്റ് വർക്ക് പ്രോഗ്രാമുകൾ നിർമ്മിക്കാൻ ഉപയോഗിക്കുന്നു. നോഡ്.ജെഎസ്, പി.എച്ച്.പി(PHP) എന്നിവ തമ്മിലുള്ള വലിയ വ്യത്യാസം പിഎച്ച്പിയിലെ എല്ലാ ഫംഗ്ഷനുകളും പ്രവർത്തിക്കുക പിഎച്ച്പി ബ്ലോക്ക് പൂർത്തീകരിച്ചതിന് ശേഷമാണ്.(മുൻപത്തെ കമാൻഡുകൾ പൂർത്തിയാക്കിയതിനുശേഷം മാത്രമേ കമാൻഡ് പ്രവർത്തിക്കുക യുള്ളൂ), നോഡ്.ജെഎസ് ഫംഗ്ഷനുകൾ നോൺ-ബ്ളോക്കിംഗ് ആയി രൂപകൽപ്പന ചെയ്തിട്ടുള്ളതാണ് (രൂപകല്പനകൾ അല്ലെങ്കിൽ സമാന്തരമായി,കൂടാതെ സിഗ്നൽ പൂർത്തീകരണം അല്ലെങ്കിൽ പരാജയത്തിന് കോൾബാക്കുകൾ ഉപയോഗിക്കുക).

എൻപിഎം(npm) ആണ് നോഡ്.ജെഎസ് ഉപയോഗിക്കുന്ന പാക്കേജ് സംവിധാനം. ഇതിൽ എൻപിഎം(npm) എന്നു തന്നെ വിളിക്കുന്ന ഒരു കമാൻഡ് സോഫ്റ്റ്‌വെയറും കൂടാതെ ഒരു ഓൺലൈൻ സോഫ്റ്റ്‌വെയർ ശേഖരവും ഉണ്ട്.

നോഡ്.ജെഎസ് ഇവൻറ്-ഡ്രൈവ് പ്രോഗ്രാമിംഗ് വെബ് സെർവറുകളിലേക്ക് കൊണ്ടുവരുകയും, മാത്രമല്ല ജാവാസ്ക്രിപ്റ്റിലെ വെബ് സെർവറുകളുടെ വികസനം സാധ്യമാക്കുകയും ചെയ്യുന്നു. ഇവൻറ്-ഡ്രിവൺ പ്രോഗ്രാമിംഗിൻറെ ലളിതമായ മാതൃക ഉപയോഗിച്ച് ഡവലപ്പർമാർക്ക് ത്രെഡിംഗ് ഉപയോഗിക്കാതെ തന്നെ വളരെ വിപുലമായ സെർവറുകൾ സൃഷ്ടിക്കാനാകും. ഒരു ടാസ്ക് പൂർത്തിയാക്കാനുള്ള വിവരവിനിമയ ഉപാധി ആയിട്ടാണ് കോൾബാക്കുകൾ ഉപയോഗിക്കുന്നത്. നോഡ്.ജെഎസ് സ്ക്രിപ്റ്റിംഗ് ഭാഷ (ജാവാസ്ക്രിപ്റ്റ്) എളുപ്പത്തിൽ യുണിക്സ്(Unix) നെറ്റ് വർക്ക് പ്രോഗ്രാമിങ്ങിനൊപ്പം ബന്ധിപ്പിക്കുന്നു.

ബി.എസ്.ഡി.(BSD) ലൈസൻസിനു കീഴിൽ ഓപ്പൺ സോഴ്സ് ആയതിനാൽ, ഗൂഗിൾ വി8 ജാവാസ്ക്രിപ്റ്റ് എഞ്ചിനിലാണ് നോഡ്.ജെഎസ് നിർമ്മിച്ചിരിക്കുന്നത്. വളരെ വേഗതയേറിയതും എച്ടിടിപി, ഡിഎൻഎസ്, ടിസിപി (HTTP, DNS, TCP) പോലുള്ള ഇൻറർനെറ്റ് ഫണ്ടമെൻറുകളോടു കൂടിയതും ആണ്. കൂടാതെ, ജാവസ്ക്രിപ്റ്റ് അറിയപ്പെടുന്ന ഭാഷയായിരുന്നു, വെബ് ഡവലപ്മെൻറ് സമൂഹത്തിന് ഉടനടി നേരിട്ട് നോഡ്.ജെഎസ് ലഭ്യമാക്കി.

നോഡ്.ജെഎസിനായി ആയിരക്കണക്കിന് ഓപ്പൺ സോഴ്സ് ലൈബ്രറികൾ ഉണ്ട്, ഇവയിൽ ഭൂരിഭാഗവും എൻപിഎം(npm) വെബ്സൈറ്റിൽ ഹോസ്റ്റു ചെയ്തിട്ടുണ്ട്. നോഡ്.ജെഎസ് ഡവലപ്പർമാരുടെ കമ്മ്യൂണിറ്റിയിൽ രണ്ട് മെയിലിംഗ് ലിസ്റ്റുകളും ഫ്രീനോഡിലുള്ള ഐആർസി(IRC) ചാനൽ #നോഡ്.ജെഎസിൽ (#‌node.js) ഉണ്ട്. നോഡ്കോൺഫ് (NodeConf), നോഡ് ഇൻറാക്ടീവ്, നോഡ് ഉച്ചകോടി, കൂടാതെ നിരവധി പ്രാദേശിക ഇവൻറുകൾ എന്നിവയുൾപ്പടെ നോഡ്.ജെഎസ് സമൂഹത്തെ പിന്തുണയ്ക്കുന്ന ഒന്നിലധികം ഡവലപ്പർ കോൺഫറൻസുകളും ഇവൻറുകളും ഉണ്ട്.

തുറന്ന-ഉറവിട സമൂഹം ആപ്ലിക്കേഷനുകളുടെ വികസനം ത്വരിതപ്പെടുത്തുന്നതിന് വെബ് ചട്ടക്കൂടുകൾ വികസിപ്പിച്ചെടുത്തിട്ടുണ്ട്. കണക്ട്,എക്സ്പ്രസ്.ജെഎസ്,
സോക്കറ്റ്.ഐഒ, കോവ.ജെഎസ് ഹാപി.ജെഎസ്, സെയിൽസ്.ജെഎസ്,(Connect, Express.js, Socket.IO, Koa.js, Hapi.js, Sails.js) മെറ്റീയർ, ഡെർബി തുടങ്ങി ഒട്ടേറെ ചട്ടക്കൂടുകളുണ്ട്. നോഡ്.ജെഎസ് പ്രയോഗങ്ങൾക്കായി പ്രത്യേകമായി സവിശേഷ തയുള്ള ഡെസ്ക്ടോപ്പ് ഐഡിഈകൾ(IDE) എഡിറ്റിംഗ് ഡീബഗ്ഗിംഗ് ഫീച്ചറുകൾ നൽകുന്നു. ഇത്തരം ഐഡിഈകളിൽ ആറ്റം, ബ്രാക്കറ്റ്സ്, ജെറ്റ്ബീൻസ്(Atom, Brackets, JetBrains WebStorm) മൈക്രോസോഫ്റ്റ് വിഷ്വൽ സ്റ്റുഡിയോ അല്ലെങ്കിൽ നോഡ് നിർവചനങ്ങൾ ഉപയോഗിച്ച് ടൈപ്പ്സ്ക്രീസിനോടൊപ്പമുള്ള നോഡ്.ജെഎസ് ഉപകരണങ്ങളുമൊത്ത് നെറ്റ്ബീൻസ്, നോഡ്ക്ലിപ്സ് എനിഡ് സ്റ്റുഡിയോ (എക്ലിപ്സ് അടിസ്ഥാനമാക്കിയുള്ള), വിഷ്വൽ സ്റ്റുഡിയോ കോഡ് എന്നിവ ഉൾപ്പെടുന്നു. ചില ഓൺലൈൻ വെബ് അധിഷ്ഠിത ഐഡിഈകൾ നോഡ്.ജെഎസ് കോഡ്എനിവേർ,
കോഡ്എൻവി, ക്ലൗഡ്9 ഐഡിഈ,കോഡിംഗ്(Codeanywhere, Codenvy, Cloud9 IDE,koding) നോഡ്-റെഡിലെ (Nod-RED) വിഷ്വൽ ഫ്ലോ എഡിറ്റർ തുടങ്ങിയവയെ പിന്തുണയ്ക്കുന്നു.

നോഡ്.ജെഎസിൻറെ പുതിയ പ്രധാന റിലീസുകൾ ആറുമാസത്തിലൊരിക്കൽ ഗിറ്റ്ഹബ്ബ് മാസ്റ്റർ ബ്രാഞ്ചിൽ നിന്നും വെട്ടിക്കളയുന്നു. ഒക്ടോബറിൽ പോലും എണ്ണപ്പെട്ട പതിപ്പുകളും വെട്ടിക്കുറച്ചു. ഒരു പുതിയ ഓഡ്(Odd) പതിപ്പ് റിലീസ് ചെയ്യുമ്പോൾ, മുമ്പുള്ള പതിപ്പും ദീർഘകാല പിന്തുണയ്ക്കായി (LTS) കൈമാറ്റം ചെയ്യപ്പെടുന്നു, അത് ആ പതിപ്പ് 18 മാസത്തെ എൽടിഎസ് നിർദ്ദേശിച്ച തീയതി മുതൽ സജീവ പിന്തുണ നൽകുന്നു. ഈ 18 മാസത്തിനു ശേഷം കാലാവധി തീരുന്ന ഒരു എൽ.ടി.എസ്(LTS) റിലീസിന് 12 മാസത്തെ നിലനിർത്തൽ പിന്തുണ കൂടി ലഭിക്കും. നിലവിലുള്ള പതിപ്പിൽ നിലവിലുള്ള ഏതാനും ആഴ്ചകൾക്കുള്ളിൽ മാറ്റങ്ങൾ വരുത്താതെ ബാക്ക്പോർട്ടുകൾക്ക് ഒരു സജീവ പതിപ്പ് ലഭിക്കും. ഒരു നിലനിർത്തൽ റിലീസ് ഗുരുതരമായ പരിഹാരങ്ങളും ഡോക്യുമെൻറേഷൻ അപ്ഡേറ്റുകളും സ്വീകരിക്കുകയും ചെയ്യും.

നോഡ്.ജെഎസ് ഫൌണ്ടേഷൻറെ സാങ്കേതിക സ്റ്റീയറിങ് കമ്മിറ്റിയുമായി സഹകരിച്ച് എൽടിഎസ് വർക്കിംഗ് ഗ്രൂപ്പിൻറെ എൽടിഎസ് റിലീസുകളുടെ തന്ത്രവും നയവും കൈകാര്യം ചെയ്യുന്നു.

</doc>
<doc id="255346" url="https://ml.wikipedia.org/wiki?curid=255346" title="അണ്ടർസ്കോർ.ജെ‌എസ്">
അണ്ടർസ്കോർ.ജെ‌എസ്

ജാവാസ്ക്രിപ്റ്റിനെ കൂടുതൽ പ്രവർത്തികൾ ചെയ്യാൻ സാധ്യമാക്കുന്ന ഒരു ലൈബ്രറിയാണു അണ്ടർസ്കോർ.ജെ‌എസ്. പ്രോട്ടോടൈപ്.ജെഎസിനു സമാണമാണിത്. പക്ഷേ പ്രോട്ടോടൈപ് അധിഷ്ഠിത പ്രോഗ്രാമിങ്ങ് ശൈലിക്കു പകരം ഫംഗ്ഷണൽ പ്രോഗ്രാമിങ്ങ് ശൈലിയാണു ഇതിൽ ഉപയോഗിച്ചിരിക്കുന്നത്. ബൂട്ട്സ്ട്രാപ്.ജെഎസ്, കോഫോസ്ക്രിപ്റ്റ് എന്നിവ നിർമ്മിച്ച ജെറമി അസ്കേനസ് തന്നെയാണു അണ്ടർസ്കോർ.ജെഎസിന്റെയും കർത്താവ്. 


</doc>
<doc id="255348" url="https://ml.wikipedia.org/wiki?curid=255348" title="പോപ്‌കോൺ.ജെഎസ്">
പോപ്‌കോൺ.ജെഎസ്

മീഡിയാ ഡെവലപ്പർമാർക്ക് വേണ്ടിയുള്ള ഒരു ജാവാസ്ക്രിപ്റ്റ് ലൈബ്രറിയാണ് പോപ്കോൺ.ജെഎസ്. ഓപ്പൺസ്റ്റാൻഡേർഡുകളിലൂടെ വെബ് വികസിപ്പിക്കുക എന്ന മോസില്ലയുടെ ക്യാമ്പയിനിങ്ങിന്റെ ഒരു ഭാഗമാണു പോപ്കോൺ. ബാഹ്യമീഡിയകൾക്കുള്ള പിന്തുണയാണ് പോപ്‌കോൺ.ജെഎസിന്റെ പ്രത്യേകത. 


</doc>
<doc id="255350" url="https://ml.wikipedia.org/wiki?curid=255350" title="ചോക്കലേറ്റ്.ജെഎസ്">
ചോക്കലേറ്റ്.ജെഎസ്

വെബ്ആപ്ലിക്കേഷന്റെ നിർമ്മാണത്തെ സഹായിക്കുന്ന ഒരു ജാവാസ്ക്രിപ്റ്റ് ലൈബ്രറിയാണ് ചോക്കലേറ്റ്.ജെഎസ്. നോഡ്.ജെഎസിനെ ആസ്പദമാക്കിയാണ് ഇതിന്റെ നിർമ്മാണം.

എന്നതിനെ 
എന്നു പരിഭാഷപ്പെടുത്തുന്നു. 


</doc>
<doc id="255352" url="https://ml.wikipedia.org/wiki?curid=255352" title="ബാക്ബോൺ.ജെഎസ്">
ബാക്ബോൺ.ജെഎസ്

മോഡൽ-വ്യൂ-പ്രസന്റർ എന്ന ഡിസൈൻ മാതൃക അനുസരിച്ചുള്ള ഒരു ജാവാസ്ക്രിപ്റ്റ് ലൈബ്രറിയാണ് ബാക്ബോൺ.ജെഎസ്. ഒറ്റപ്പേജ് വെബ് ആപ്ലിക്കേഷൻ/സൈറ്റുകളുടെ നിർമ്മാണത്തിനു അനുയോജ്യമായ ഒരു ലൈബ്രറിയാണിത്, എന്നിരുന്നാലും ഒറ്റപ്പേജ് ആപ്ലിക്കേഷനുകൾക്ക് വേണ്ടിയേ ഉപയോഗിക്കാവൂ എന്ന നിയമമൊന്നുമില്ല താനും.

പുതിയ കാല വെബ് ആപ്ലിക്കേഷനുകൾ ധാരാളമായി ജാവാസ്ക്രിപ്റ്റ് ഉപയോഗിക്കാറുണ്ട്, നേരത്തെ സെർവറിൽ നടന്നിരുന്ന പല കാര്യങ്ങളും ഇപ്പോൾ ജാവാസ്ക്രിപ്റ്റിന്റെ സഹായത്തോടെ, ക്ലൈയന്റിൽ, സാധാരണയായി വെബ് ബ്രൗസർ, തന്നെ ചെയ്യാൻ സാധിക്കുന്നു. അങ്ങനെ റിക്വസ്റ്റുകൾ സെർവർ വരെ പോയി വരാതെ പല കാര്യങ്ങളും നടക്കുന്നു. കൂടാതെ പേജ് മുഴുവനായി റീലോഡ് ചെയ്യാതെ, ആവശ്യമുള്ള ഭാഗം മാത്രം 
റീലോഡ് ചെയ്യിക്കുകയും മറ്റും ജാവാസ്ക്രിപ്റ്റ് വച്ച് സാധിക്കുന്നതാണ്. ഇതൊക്കെ സാധ്യമാകുന്നത് വെബ് ബ്രൗസറുകൾ ജാവാസ്ക്രിപ്റ്റ് ഇന്റർപ്രെറ്ററുകൾ ആയതുകൊണ്ടാണ്.

വെബ് ആപ്ലിക്കേഷനുകളിൽ/സൈറ്റുകളിൽ ജാവാസ്ക്രിപ്റ്റ് ഉപയോഗം കൂടുമ്പോൾ സങ്കീർണ്ണമാവാനും, അടുക്കും ചിട്ടയുമില്ലാത്ത ഉപയോഗം കാരണം കുഴപ്പം പിടിച്ച അവസ്ഥയിലേക്കെത്താനുമുള്ള സാധ്യത കൂടുതലാണ്.

ഡയാസ്പുറ, പിന്ററസ്റ്റ്, ഡിഗ്, സൗണ്ട് ക്ലൗഡ് മുതലായവ വെബ് ആപ്ലിക്കേഷനായി ബാക്ബോൺ.ജെഎസ് ഉപയോഗിക്കുന്നു.


</doc>
<doc id="255370" url="https://ml.wikipedia.org/wiki?curid=255370" title="ജിൻ മാവോ ടവർ">
ജിൻ മാവോ ടവർ

ഷാങ്ഹായിലെ പുദോങ് ജില്ലയിൽ സ്ഥിതിചെയ്യുന്ന ഒരു 88 നില കെട്ടിടമാണ് ജിൻ മാവോ ടവർ(ഇംഗ്ലീഷ്: Jin Mao Tower; ചൈനീസ്: 金茂大厦). നിരവധി ഓഫീസുകളും പ്രസിദ്ധമായ ഷാങ് ഹിയാത് ഹോട്ടലും ഈ ഗോപുരത്തിൽ പ്രവർത്തിക്കുന്നു. 2007-വരെ ചൈനയിലെ ഏറ്റവും ഉയരമുള്ള കെട്ടിടമായിരുന്നു ജിൻ മാവോ ഗോപുരം. 2007 സെപ്റ്റംബർ 14-ന് അയല്പക്കത്തുള്ള ഷാങ്ഹായ് വേൾഡ് ഫിനാൻഷ്യൽ സെന്ററിന്റെ പണി പൂർത്തിയായപ്പോൾ ജിൻ മാവോ ടവർ രണ്ടാം സ്ഥാനത്തേക്ക് പിന്തള്ളപ്പെട്ടു

1999ലാണ് ജിൻ മാവോ ടവറിന്റെ പണി പൂർത്തിയായത്. 420.5മീറ്റർ ഉയരമുള്ള ഇത് 2.3ഹെക്ടർ ഭൂമിയിലാണ് സ്ഥിതിചെയ്യുന്നത് കെട്ടിടത്തിന്റെ വാസ്തുശില്പി അഡ്രിയാൻ സ്മിതിന്റെ രൂപകല്പനയിൽ പരമ്പരാഗതമായ ചൈനീസ് കലാസ്വാധീനവും, അതോടൊപ്പം തന്നെ ആധുനികതയും ദർശിക്കാം. 

ഒരു പഞ്ചനക്ഷത്ര ഹോട്ടൽ ഉൾപ്പെടെ ആധുനിക സേവനങ്ങളെല്ലാം ഈ കെട്ടിടത്തിനുള്ളിൽ ഒരുക്കിയിരിക്കുന്നു. എക്സിബിഷൻ ഹാളുകൾ, നിരീക്ഷണകേന്ദ്രങ്ങൾ, വിനോദ സൗകര്യങ്ങൾ എന്നിവയെല്ലാം തന്നെ ഇതിലുണ്ട്. 
ആദ്യത്തെ രണ്ടുനിലകൾ ബിസിനസ് ആവശ്യങ്ങൾക്കായി മാറ്റിവെച്ചിരിക്കുകയാണ്. 3മുതൽ 50 വരെയുള്ള നിലകളിൽ ഓഫീസുകൾ പ്രവർത്തിക്കുന്നു. ടവറിലെ ജോലിക്കാർക്കുമാത്രമായി ഈ നിലകൾ പരിമിതപ്പെടുത്തിയിരിക്കുന്നു. 51-ആം, 52-ആം നിലകൾ കെട്ടിടത്തിലെ മെക്കാനിക്കൽ, ഇലക്ട്രിക്കൽ ആവശ്യങ്ങൾക്കായുള്ളതാണ്. 53-മുതൽ 87-വരെയുള്ള നിലകളിലാണ് ഗ്രാൻഡ് ഹിയാത് ഹോട്ടൽ സ്ഥിതിചെയ്യുന്നത്. 86-ആം നിലയിൽ ഹോട്ടലിലെ അതിഥികൾക്കുമാത്രമായുള്ള ഒരു ക്ലബ്ബും പ്രവർത്തിക്കുന്നുണ്ട്. 87-ആം നിലയിലാണ് ഹോട്ടലിന്റെ ഭക്ഷണശാല പ്രവർത്തിക്കുന്നത്. ഏറ്റവും മുകളിലെ 88ആം നില നിരീക്ഷണകേന്ദ്രമാണ്. ഒരേ സമയം 1000 ആളുകളെ ഈ നിരീക്ഷണകേന്ദ്രത്തിന് ഉൾക്കൊള്ളാൻ സാധിക്കും

ലഭ്യമായ ഏറ്റവും മികച്ച ലിഫ്റ്റുകളാണ് ഈ കെട്ടിടത്തിൽ പ്രവർത്തിക്കുന്നത്. സെക്കന്റിൽ 9.1മീറ്റർ വേഗതയിൽ പ്രവർത്തിക്കുന്ന ഇവയ്ക്ക് കേവലം 45 സെക്കന്റുകൾ കൊണ്ട് കെട്ടിടത്തിന്റെ താഴത്തെ നിലയിൽ നിന്നും 88ആമത്തെ നിലയിൽ എത്തിച്ചേരാൻ സാധിക്കും. കൂടാതെ ഓരോ 10 നിലകൾക്കുമായി 5-6 ലിഫ്റ്റുകൾ പ്രവർത്തിക്കുന്നുമുണ്ട്.



</doc>
<doc id="255371" url="https://ml.wikipedia.org/wiki?curid=255371" title="ഷാങ്ഹായ് ടവർ">
ഷാങ്ഹായ് ടവർ

ഷാങ് ഹായിലെ പുദോങിൽ നിർമ്മാണത്തിലിർക്കുന്ന ഒരു വലിയ അംബരചുംബിയാണ് ഷാങ്ഹായ് ടവർ(ഇംഗ്ലീഷ്: Shanghai Tower; ചൈനീസ്: 上海中心大厦). നിർമ്മാണം പൂർത്തിയാകുമ്പോൾ ഇതിന് ജിൻ മാവോ ടവറിനേക്കാളും ഷാങ്ഹായ് വേൾഡ് ഫിനാൻഷ്യൽ സെന്ററിനേക്കാളും ഉയരമുണ്ടാകും 2014-ൽ ഇതിന്റെ പണി പൂർത്തിയാകും എന്ന് പ്രതീക്ഷിക്കുന്നു 

121-നിലകളുള്ള ഈ കെട്ടിടത്തിന് ഉദ്ദേശം 632മീറ്റർ ഉയരമുണ്ടാകും. നിർമ്മാണം പൂർത്തിയായാൽ ചൈനയിലെ ഏറ്റവും ഉയരമുള്ള കെട്ടിടവും ലോകത്തിലെ ഏറ്റവും ഉയരമുള്ള രണ്ടാമത്തെ കെട്ടിടവും ഷാങ്ഹായ് ടാവർ ആയിരിക്കും. 


</doc>
<doc id="255372" url="https://ml.wikipedia.org/wiki?curid=255372" title="വേൾഡ് വൺ">
വേൾഡ് വൺ

മുംബൈയിൽ നിർമ്മാണത്തിലിരിക്കുന്ന ഒരു അംബരചുംബിയാണ് വേൾഡ് വൺ(ഇംഗ്ലീഷ്: World One; ഹിന്ദി: वर्ल्ड वन) . നിർമ്മാണം പൂർത്തിയാകുംബോൾ ലോകത്തിലെ ഏറ്റവും ഉയരമുള്ള പാർപ്പിട ആവശ്യത്തിനായുള്ള കെട്ടിടമായിരിക്കും ഇത്.117നിലകളിലായി 442മീറ്ററോളം ഉയരമുള്ള ഒരു കെട്ടിടമായിരിക്കും ഇത്

അപ്പർവർളിയിൽ 175ഏക്കർ പ്ലോട്ടിലാണ് ഈ കെട്ടിടം. 2,000കോടി രൂപ ചെലവുവരുമെന്ന് പ്രതീക്ഷിക്കുന്ന ഈ കെട്ടിടത്തിന്റെ നിർമ്മാണം 2014ഓടെ പൂർത്തിയാക്കാമെന്ന് കരുതപ്പെടുന്നു. ഊർജക്ഷമതയ്ക്കുള്ള ഇന്ത്യൻ ഗ്രീൻ ബിൽഡിങ് കൗൺസിലിന്റെ ലീഡ് സർട്ടിഫിക്കറ്റ് ഈ കെട്ടിടത്തിന് ഉണ്ടായിരിക്കും. പൈ കോബ് ഫ്രീഡ് & പാർട്നേർസാണ് കെട്ടിടത്തിന്റെ വാസ്തുശില്പികൾ.


</doc>
<doc id="255374" url="https://ml.wikipedia.org/wiki?curid=255374" title="വെൺചെഞ്ചിറകൻ">
വെൺചെഞ്ചിറകൻ

ഇന്ത്യയുടെ പലഭാഗത്തും കാണുന്ന ഒരു ശലഭമാണ് വെൺചെഞ്ചിറകൻ ("White Orange Tip"). എന്നാൽ കേരളത്തിന്റെ വടക്കു ഭാഗത്ത് ഇതിനെ അധികം കാണുന്നില്ല.വെൺചെഞ്ചിറകൻ വരണ്ടയിടങ്ങളിൽ കഴിയാൻ തീരെ താത്പര്യമില്ലാത്ത ഒരു തരം പൂമ്പാറ്റയാണ്. ഇത് കാടുകളിലും, മുൾകാടുകളിലും കാണപ്പെടുകയും,കുന്നുകളേക്കാൾ കൂടുതൽ സമതലപ്രദേശങ്ങളോട് പ്രതിപത്തി കാണിയ്ക്കുകയും ചെയ്യുന്നു.

വെൺചെഞ്ചിറകൻ കുതിച്ചു പറക്കുന്നതായിട്ടാണ് കാണപ്പെടുക.എന്നാൽ ഏറെ ഉയരത്റ്റിൽ പറക്കാറുമില്ല. മഴക്കാലത്തും,മഴകഴിഞ്ഞും സജീവമാകുന്ന ഇത് മറ്റു പൂമ്പാറ്റകൾക്കൊപ്പം ദേശാടനവും നടത്താറുണ്ട്.പെൺ ശലഭത്തെ അധികം പുറത്തുകാണാറില്ല.

ചിറകുപുറം കൂടുതൽ ഭാഗവും വെളുത്തിട്ടാണ്. മുൻചിറകുകളുടെ മേൽഭാഗത്ത് ഒരു വലിയ ഓറഞ്ചുപ്പാടുകാണാം. മഞ്ഞപ്പാടും ചുറ്റും കറുത്തകരയും കാണാം. പെണ്ണിന്റെ മുൻ ചിറകിലെ ഓറഞ്ചുപാടിനു വലിപ്പം കുറവായിരിയ്ക്കും. നാലു കറുത്ത പൊട്ടുകളും കാണാം. ചിറകിന്റെ അടിഭാഗത്തിനു പച്ചകലർന്ന മഞ്ഞനിറമാണ്. മഞ്ഞയിൽ തവിട്ടുകുറികളും പൊട്ടുകളും ഉണ്ട്. 

വേനൽക്കാലത്തും മഴക്കാലത്തും ചിറകുകൾക്ക് നേരിയ നിറവ്യത്യാസം കാണപ്പെടുന്നുണ്ട്.


</doc>
<doc id="255380" url="https://ml.wikipedia.org/wiki?curid=255380" title="ശികസ്ത">
ശികസ്ത

പേർഷ്യൻ നസ്താലിഖ് ലിപിയുടെ ഒരു വകഭേദമാണ് ശിതസ്ത അഥവാ ശികസ്ത നസ്താലിഖ് (). "മുറിഞ്ഞ എഴുത്ത്" എന്നാണ് ശികസ്ഥ എന്ന പേരിനർത്ഥം. സ്വരഭേദച്ചിഹ്നങ്ങളില്ലാത്ത വിഷമം പിടിച്ച ഒരു ലിപിരൂപമാണ് ശികസ്ത. 

ഡെൽഹിയിൽ മുഗൾ ഭരണത്തിന്റെ അവസാനകാലഘട്ടങ്ങളിൽ ഈ ലിപി ഉപയോഗത്തിലിരുന്നു. അക്കാലത്ത് ശേഖരിക്കപ്പെട്ട മ്യൂട്ടിനി പേപ്പേഴ്സ് എന്ന ചരിത്രരേഖകളിൽ ഉപയോഗിച്ചിരിക്കുന്ന ലിപിയിതാണ്.


</doc>
<doc id="255385" url="https://ml.wikipedia.org/wiki?curid=255385" title="കദീജ (ചലച്ചിത്രം)">
കദീജ (ചലച്ചിത്രം)

കലാരത്നം പ്രൊഡക്ഷനുവേണ്ടി കലാരത്നം നിർമിച്ച മലയാളചലച്ചിത്രമാണ് കദീജ. എറണാകുളം കിങ്മൂവീസിന് വിതരണാവകാശം ഉണ്ടായിരുന്ന കദീജ 1967 ഓഗസ്റ്റ് 18-ന് കേരളത്തിൽ പ്രദർശനം തുടങ്ങി.






</doc>
<doc id="255386" url="https://ml.wikipedia.org/wiki?curid=255386" title="കെ.എം. മുൻഷി">
കെ.എം. മുൻഷി

പ്രമുഖനായ ഗുജറാത്തി സാഹിത്യകാരനും രാഷ്‌ട്രതന്ത്രജ്ഞനും ഇന്ത്യൻ ഭരണഘടനയുടെ ശില്‌പികളിലൊരാളുമാണ് കന്യാലാൽ മനേക്‌ലാൽ മുൻഷി എന്ന കെ.എം. മുൻഷി (30 ഡിസംബർ 1887 – 8 ഫെബ്രുവരി 1971). ഗാന്ധിജിയുടെ അനുഗ്രഹത്തോടെ 1938-ൽ ഭാരതീയ വിദ്യാഭവൻ സ്‌ഥാപിച്ചു. 
വിദ്യാർത്ഥിയായിരിക്കുമ്പോൾത്തന്നെ ശ്രീ അരവിന്ദന്റെ സ്വാധീനത്താൽ ഇന്ത്യൻ സ്വാതന്ത്ര്യ സമരത്തിലെ മുഖ്യ പോരാളിയായി. അഭിഭാഷകനായിരുന്നു. ഗാന്ധിജി, നെഹ്‌റു, ജിന്ന, തിലകൻ, ആനിബസന്റ്‌, സർദാർ പട്ടേൽ എന്നിവരുമായി അടുത്തു പ്രവർത്തിച്ചു.

വിഭജനത്തിനുമുമ്പുള്ള ബോംബെയിലെ ആഭ്യന്തരമന്ത്രിയായിരുന്നു മുൻഷി. സ്വാതന്ത്ര്യാനന്തരം പ്രത്യേക പ്രദേശമാകാൻ നിന്ന ഹൈദരാബാദ് നിസാമിനെ അനുനയത്തിലാക്കാൻ സർദാർ വല്ലഭ്ഭായ് പട്ടേൽ ഇദ്ദേഹത്തെയായിരുന്നു നിയോഗിച്ചത്. 
കേന്ദ്രഭക്ഷ്യമന്ത്രി, ഉത്തർപ്രദേശ്‌ ഗവർണർ എന്നീ നിലകളിലും പ്രവർത്തിച്ചിട്ടുണ്ട്‌. നോവൽ, നാടകം, സ്‌മരണ, ചരിത്രം എന്നീ വിഭാഗങ്ങളിലായി ഗുജറാത്തിയിലും ഇംഗ്ലീഷിലും അനേകം ഗ്രന്ഥങ്ങൾ രചിച്ചിട്ടുണ്ട്‌. 
ഗുജറാത്തി ഭാഷയിലെ പ്രമുഖ ചരിത്ര നോവലുകളാണ് മുൻഷിയുടെ പ്രധാന സാഹിത്യ സംഭാവന. പത്താൻ-നി-പ്രഭുത, ഗുജറാത്ത്-നോ-നാഥ്, രാജാധിരാജ് എന്ന നോവൽ ത്രയം പ്രശസ്തമാണ്. ജയ് സോമനാഥ്, കൃഷ്ണാവതാര, ഭഗവാൻ പരശുരാമ, തപസ്വിനി തുടങ്ങിയവയും ശ്രദ്ധേയ രചനകളാണ്. തപസ്വിനിയിൽ മഹാത്മജിയുടെ നേതൃത്ത്വത്തിൽ നടന്ന സ്വാതന്ത്ര്യ സമരത്തിന്റെ ഇന്ത്യൻ സ്വാതന്ത്ര്യ സമരത്തിന്റെ കഥാരൂപമാണ്.

മുൻഷിയുടെ പൃഥ്വി വല്ലഭ് എന്ന നോവൽ രണ്ടു തവണ ചലച്ചിത്രമാക്കപ്പെട്ടു. 1924 ൽ മണിലാൽ ജോഷി സംവിധാനം ചെയ്ത ചിത്രം അക്കാലത്ത് വളരെ വിവാദമാവുകയുണ്ടായി. ചിത്രത്തിലെ ലൈംഗികതയുടെയും അക്രമത്തിന്റെയും ആധിക്യം ഗാന്ധിജിയെ പ്രകോപിപ്പിച്ചു. അദ്ദേഹം ചിത്രത്തെ നിശിതമായി വിമർശിച്ചു. 1943 ൽ സൊഹ്റാബ് മോഡി ഈ ചിത്രം വീണ്ടുമെടുക്കുകയുണ്ടായി. 
ഗുജറാത്തിയിലും ഹിന്ദിയിലുമുള്ളവ







</doc>
<doc id="255394" url="https://ml.wikipedia.org/wiki?curid=255394" title="കോട്ടപ്പുറം, പാലക്കാട്‌">
കോട്ടപ്പുറം, പാലക്കാട്‌

പാലക്കാട് ജില്ലയിലെ ഒറ്റപ്പാലം താലൂക്കിന്റെ കിഴക്ക്-വടക്ക് അതിർത്തിയിൽ കരിമ്പുഴ പഞ്ചായത്തിലെ ഒരു ഗ്രാമമാണ്‌ കോട്ടപ്പുറം.








</doc>
<doc id="255395" url="https://ml.wikipedia.org/wiki?curid=255395" title="30 സെയിന്റ് മേരി ആക്സ്">
30 സെയിന്റ് മേരി ആക്സ്

ലണ്ടൻ നഗരത്തിൽ സ്ഥിതിചെയ്യുന്ന ഒരു അംബരചുംബിയാണ് 30 സെയിന്റ് മേരി ആക്സ്(ഇംഗ്ലീഷ്: 30 St Mary Axe). ഇത് ദ് ഗെർകിൻ (the Gherkin) എന്നും അറിയപ്പെടാറുണ്ട്. 2003 ഡിസംബറിൽ പൂർത്തിയായ ഈ കെട്ടിടം 2004 ഏപ്രിലിൽ തുറന്നുകൊടുത്തു. 180 മീറ്റർ ഉയരമുള്ള ഈ കെട്ടിടത്തിൽ 41 നിലകളാണുള്ളത്. മുൻപ് ബാൾടിക് എക്സ്ചേഞ്ച് നിലനിന്നിടത്താണ് സെയിന്റ് മേരീസ് ആക്സ് പടുതുയർത്തിയത്. 1992-ൽ ഐറിഷ് ആർമിയുടെ ബോംബാക്രമണത്തിൽ ഈ കെട്ടിടത്തിന് സാരമായ ക്ഷതം സംഭവിക്കുകയായിരുന്നു. പിന്നീട് ആ കെട്ടിടം പൊളിച്ചുമാറ്റി 2001-ൽ 30 സെയിന്റ് മേരി ആക്സിന്റെ നിർമ്മാണത്തിന് ആരംഭം കുറിച്ചു.

പ്രശസ്ത വാസ്തുശില്പി നോർമാൻ ഫോസ്റ്ററും സംഘവുമാണ് കെട്ടിടത്തിന്റെ രൂപകല്പന നിർവ്വഹിച്ചിരിക്കുന്നത്. സാധാരണ അംബരചുംബികളിൽനിന്നും വ്യത്യസ്തമായി, ചതുരസ്തംഭാകൃതിയിലോ സ്തൂപികാകൃതിയിലോ ഉള്ളതല്ല എന്നതാണ് 30 സെയിന്റ് മേരി ആക്സിന്റെ ശ്രദ്ധേയതയ്ക്ക് പിന്നിലെ ഒരു ഘടകം. ലണ്ടൺ നഗരത്തിലെ ക്ലാസിക് മന്ദിരങ്ങൾക്കിടയിലും ഈ ആധുനിക മന്ദിരം ഇന്ന് വളരേയധികം പ്രശസ്തിയാർജ്ജിച്ചിട്ടുണ്ട്.

സ്കാൻസ എന്ന കമ്പനിക്കായിരുന്നു 30 സെയിന്റ് മേരി ആക്സിന്റെ നിർമ്മാണ ചുമതല. 2003ൽ അവർ നിർമ്മാണം പൂർത്തിയാക്കി. സ്വിസ് റെ എന്ന ഒരു സാമ്പത്തിക സ്ഥാപനമായിരുന്നു ആദ്യം ഈ കെട്ടിടത്തിൽ പ്രവർത്തിച്ചിരുന്നത്. ആയതിനാൽ സ്വിസ് റെ ടവർ എന്ന ഒരു പേരും 30 സെയിന്റ് മേരി ആക്സിന് ഉണ്ടായിരുന്നു.

ഊർജ്ജോപഭോഗത്തിലുള്ള ക്ഷമതയാണ് ഈ കെട്ടിടത്തിന്റെ മറ്റൊരു പ്രത്യേകത. 30 സെയിന്റ് മേരി ആക്സിന്റേതിനു സമാനമായ ഒരു സാധാരണ കെട്ടിടം ഉപയോഗിക്കുന്ന ഊർജ്ജത്തിന്റെ പകുതി മാത്രമേ ഇവിടെ ചെലവാകുന്നുള്ളൂ. 


</doc>
<doc id="255409" url="https://ml.wikipedia.org/wiki?curid=255409" title="ടി.പി. നന്ദകുമാർ">
ടി.പി. നന്ദകുമാർ

കേരളത്തിലെ പ്രശസ്തനായ ഒരു മാധ്യമപ്രവത്തകനാണ് ക്രൈം നന്ദകുമാർ എന്ന പേരിലറിയപ്പെടുന്ന ടി.പി. നന്ദകുമാർ.


</doc>
<doc id="255416" url="https://ml.wikipedia.org/wiki?curid=255416" title="കിങ്ഡം സെന്റർ">
കിങ്ഡം സെന്റർ

റിയാദിൽ സ്ഥിതിചെയ്യുന്ന 99 നിലകളുള്ള ഒരു കെട്ടിടമാണ് കിങ്ഡം സെന്റർ(ഇംഗ്ലീഷ്: Kingdom Centre; അറബിക്:برج المملكة). സൗദിയിലെ ഏറ്റവും ഉയരമുള്ള രണ്ടാമത്തെ കെട്ടിടവും ഇതാണ്. . 

ഓഫീസുകൾ, ഹോട്ടലുകൾ, ഷോപ്പിങ് സെന്ററുകൾ എന്നിവയെല്ലാം ഈ കെട്ടിടത്തിൽ പ്രവർത്തിക്കുന്നുണ്ട്. 302.3മീറ്ററാണ് ഇതിന്റെ ഉയരം. 



</doc>
<doc id="255417" url="https://ml.wikipedia.org/wiki?curid=255417" title="ദ് പിനക്ക്ൾ">
ദ് പിനക്ക്ൾ

ചൈനീസ് നഗരമായ ഗ്വാങ്ജോയിലെ തിയാൻഹെ ജില്ലയിൽ സ്ഥിതിചെയ്യുന്ന ഒരു അംബരചുംബിയാണ് ദ് പിനക്ക്ൾ (ഇംഗ്ലീഷ്:The Pinnacle; ചൈനീസ്:广晟国际大厦). 60 നിലകളോടുകൂടിയ ഈ കെട്ടിടത്തിന് 360മീ ഉയരമുണ്ട്. 118,452 m(1,275,010 sq ft) വിസ്തൃതിയുള്ള ഈ കെട്ടിടം 2012ലാണ് നിർമ്മാണം പൂർത്തിയായത്. ന്യൂയോർക് നഗരത്തിലെ എമ്പയർ സ്റ്റേറ്റ്സുമായ് സാദൃശ്യമുള്ള ഒരു രൂപമാണ് ഈ കെട്ടിടത്തിനുള്ളത്.


</doc>
<doc id="255420" url="https://ml.wikipedia.org/wiki?curid=255420" title="ദ് ഷാർഡ്">
ദ് ഷാർഡ്

ലണ്ടൻ നഗരത്തിൽ സ്ഥിതിചെയ്യുന്ന ഒരു അംബരചുംബിയാണ് ദ് ഷാർഡ്(ഇംഗ്ലീഷ്: The Shard). ലണ്ടൻ ബ്രിഡ്ജ് ടവർ എന്ന് മുൻപ് അറിയപ്പെട്ടിരുന്ന ഈ കെട്ടിടം ഷാർഡ് ഓഫ് ഗ്ലാസ്, ഷാർഡ് ലണ്ടൻ എന്നീ പേരുകളിലും അറിയപ്പെടുന്നു. 2009 മാർച്ചിൽ നിർമ്മാണം ആരംഭിച്ച ഈ കെട്ടിടം 2012 ജൂലൈ 5-ന് ഉദ്ഘാടനം ചെയ്തു. 2013 ഫെബ്രുവരി 7നാണ് ഇത് പൊതുജനങ്ങൾക്കായി തുറന്നുകൊടുത്തത്. 

72 നിലകളും 3006 മീറ്റർ ഉയരമുള്ള ഇത് യൂറോപ്യൻ യൂണിയനിലെ ഏറ്റവും ഉയരമുള്ള കെട്ടിടമാണ്. ഇറ്റാലിയൻ വാസ്തുശില്പി റെൻസോ പിയാനോയാണ് ഇതിന്റെ രൂപകല്പന നിർവ്വഹിച്ചിരിക്കുന്നത്.

ഊർജ്ജക്ഷമത എന്ന ഒരാശയം മുന്നിൽകണ്ടുകൊണ്ടാണ് ദ് ഷാർഡ് നിർമിച്ചിരിക്കുന്നത്. പ്രകൃതിവാതകം ഉപയോഗിച്ച് പ്രവർത്തിക്കുന്ന ഒരു സംയുക്ത താപ-ഊർജ്ജ പ്ലാന്റും ഈ കെട്ടിടത്തിൽ സജ്ജീകരിച്ചിട്ടുണ്ട്. ഇവിടെ ഇന്ധനത്തിൽനിന്ന് വൈദ്യുതി ഉദ്പാദിപ്പിക്കുന്നു

209മീറ്റർ ഉയരമുള്ള, ഫ്രാങ്ക്ഫർട്ടിലെ കൊമ്മേർസ് ബാങ്ക് ടവറിനെ പിന്തള്ളിയാണ് ദ് ഷാർഡ് 2011 ഡിസംബറിൽ യൂറോപ്പ്യൻ യൂണിയനിലെ ഏറ്റവും ഉയരമുള്ള കെട്ടിടമായി മുന്നിലെത്തിയത്. 2012 മാർച് 30-ഓടെ നിർമ്മാണം പൂർത്തിയായതോടുകൂടി ഏറ്റവും ഉയരമുള്ള യൂറോപ്പിലെ കെട്ടിടമായി ഷാർഡ്. എങ്കിലും 2012 നവംബറിൽ പണിപൂർത്തിയാകിയ മെർക്കുറി സിറ്റി ടവറിന് ഷാർഡിനേക്കാൾ ഉയരമുണ്ടായിരുന്നു. 2017-ഓടെ നിർമ്മാണം പൂർത്തിയാകും എന്ന് പ്രതീക്ഷിക്കുന്ന പാരീസിലെ ഹെർമിറ്റേജ് പ്ലാസ്സാ ബിൾഡിങ്ങ്ന് ഷാർഡിനേക്കാൾ കൂടുതൽ ഉയരം ഉണ്ടാകും


</doc>
<doc id="255431" url="https://ml.wikipedia.org/wiki?curid=255431" title="കരിമ്പുള്ളി സാർജന്റ്">
കരിമ്പുള്ളി സാർജന്റ്

കാടുകളിലും,കാവുകളിലും കാണപ്പെടുന്ന ശലഭമാണ് കരിമ്പുള്ളി സാർജന്റ് (Common Sergeant). ഇതിന്റെ ചിറകിലെ വരകൾ പട്ടാളകുപ്പായത്തിലെ വരകളെ ഓർമ്മിപ്പിയ്ക്കുന്നതിനാലാണ് ഇതിനെ സാർജന്റ് എന്നപേരു ചേർത്തു വിളിയ്ക്കുന്നത്.
ഇവ വളരെ ഉയരത്തിൽ പറക്കാറില്ല. പൂന്തേൻ ഇഷ്ടപ്പെടുന്ന കരിമ്പുള്ളിയ്ക്ക് നനഞ്ഞ മണ്ണിലെ ലവണങ്ങളും ഇഷ്ടമാണ്.
ആൺ പൂമ്പാറ്റയ്ക്ക് കറുപ്പുനിറമാണ്. കറുപ്പ്കലർന്ന തവിട്ടുനിറമുള്ളതാണ് പെൺ ശലഭം. ചിറകു വിരിച്ചാൽ മൂന്ന് വെളുത്ത പട്ടകൾതെളിയും. ചിറകിന്റെ അടിവശത്തിനു തവിട്ടു കലർന്ന മഞ്ഞനിറമാണ്. പിൻചിറകിന്റെ അടിയിലെ ഒരു നിര കറുത്ത പുള്ളികൾ ഇതിന്റെ സവിശേഷതയാണ്. മുൻചിറകിന്റെ പുറത്തെ മേല്പട്ടയിൽ മൂന്നുപുള്ളികൾ ഉണ്ട്. ഇതിൽ രണ്ടെണ്ണം ചെറുതും ഒന്നു നീണ്ടതുമാണ്. ഈ പുള്ളികളുടെ ക്രമീകരണം കൊണ്ട് ഇവയെ തിരിച്ചറിയാം.


</doc>
<doc id="255439" url="https://ml.wikipedia.org/wiki?curid=255439" title="പുള്ളിപ്പരപ്പൻ">
പുള്ളിപ്പരപ്പൻ

കാടുകളിലും കാവുകളിലും കാണപ്പെടുന്ന ഇരുണ്ട തവിട്ടു നിറമുള്ള പൂമ്പാറ്റയാണ് പുള്ളിപ്പരപ്പൻ (Common spotted Flat). വേനൽക്കാലത്ത് ഇവ വിരളമായിരിയ്ക്കും. തണൽ ഇഷ്ടമുള്ള വിഭാഗമാണിത്.ഇലയുടെ അടിവശത്തിരുന്നാണ് വിശ്രമിയ്ക്കുന്നത്. ശരവേഗത്തിൽ പറക്കുകയും ചെയ്യും. സ്പർശിനി നോക്കി ആണിനെയും പെണ്ണിനേയും തിരിച്ചറിയാം. മുൻചിറകിന്റെ പുറത്ത് വെളുത്തപുള്ളികൾ കാണാം. മേൽ ഓരത്തും, വക്കിലുമായി വെളുത്തതും കറുത്തതുമായ പുള്ളികളുണ്ട്. ചിറകുപുറത്തെ പുള്ളികൾ പരസ്പരം തൊട്ടുകിടക്കുന്നു.

ശലഭപ്പുഴുവിനു പച്ച നിറമാണ്.


</doc>
<doc id="255446" url="https://ml.wikipedia.org/wiki?curid=255446" title="ഇംപീരിയ ഗോപുരം">
ഇംപീരിയ ഗോപുരം

റഷ്യയുടെ തലസ്ഥാനമായ മോസ്കോയിൽ സ്ഥിതിചെയ്യുന്ന ഒരു 60നില കെട്ടിടമാണ് ഇംപീരിയ ടവർ. ഒരു വിവിധോദ്ദേശ കെട്ടിടമാണിത്. ഹോട്ടലുകൾ, പാർപ്പിടങ്ങൾ, വാണിജ്യകേന്ദ്രങ്ങൾ തുടങ്ങിയവയെല്ലാം ഈ ഗോപുരത്തിൽ പ്രവർത്തിക്കുന്നു.

കോൺക്രീറ്റും, ഗ്ലാസ്സുമാണ് ഇതിന്റെ പ്രധാന നിർമ്മാണസാമഗ്രികൾ. കർട്ടൻവാളുകളിൽ ഇതിന്റെ പുറമ്മോടി തീർത്തിരിക്കുന്നു. 2003-ൽ നിർമ്മാണം ആരംഭിച്ചുവെങ്കിലും സാമ്പത്തിക പ്രശ്നങ്ങളില്പെട്ട് അത് മുടങ്ങുകയും ശേഷം 2006-ൽ നിർമ്മാണപ്രവർത്തനങ്ങൾ പുനഃരാരംഭിക്കുകയുമായിരുന്നു.



</doc>
<doc id="255447" url="https://ml.wikipedia.org/wiki?curid=255447" title="മെർക്കുറി സിറ്റി ടവർ">
മെർക്കുറി സിറ്റി ടവർ

മോസ്കോയിൽ നിർമ്മാണത്തിലിരിക്കുന്ന 75-നിലകളുള്ള ഒരു അംബരചുംബിയാണ് മെർക്കുറി സിറ്റി ടവർ(ഇംഗ്ലീഷ്:Mercury City Tower; റഷ്യൻ: Меркурий Сити Тауэр). മോസ്കോയിലെ അന്താരാഷ്ട്ര വാണിജ്യ കേന്ദ്രത്തിൽ സ്ഥിതിചെയ്യുന്ന ഈ കെട്ടിടത്തിന്റെ നിർമ്മാണം 2009ലാണ് ആരംഭിച്ചത്. 2013-ൽ കെട്ടിടത്തിന്റെ പണി പൂർത്തിയാകും എന്ന് പ്രതീക്ഷിക്കുന്നു., യൂറോപ്പിലെ ഷാർഡിനേക്കാൾ ഉയരമുണ്ട് ഈ കെട്ടിടത്തിന്

ചെമ്പ് നിറത്തിൽ ഇതിന്റെ പുറംഭാഗത്തെ ക്ലാഡിങ് ചെയ്തിരിക്കുന്നു. 2011 മേയ് മാസത്തിൽ കെട്ടിടത്തിന്റെ ഉയരം 230 മീറ്ററിൽ(750 അടി) എത്തി.

നിർമ്മാണത്തിന്റെ വിവിധ ഘട്ടങ്ങൾ


</doc>
<doc id="255457" url="https://ml.wikipedia.org/wiki?curid=255457" title="കോട്ടയം കൊലക്കേസ് (ചലച്ചിത്രം)">
കോട്ടയം കൊലക്കേസ് (ചലച്ചിത്രം)

ജയമാരുതി പ്രൊഡക്ഷൻസിനു വേണ്ടി ടി.ഇ. വാസുദേവൻ നിർമിച്ച മലയാളചലച്ചിത്രമാണ് കോട്ടയം കൊലക്കേസ്. അസ്സോസിയേറ്റഡ് പിക്ചേഴ്സ് വിതരണം നടത്തിയ ഈ ചിത്രം 1967 മാർച്ച് 22-ന് കേരളത്തിൽ പ്രദർശനം തുടങ്ങി.






</doc>
<doc id="255458" url="https://ml.wikipedia.org/wiki?curid=255458" title="കേരശലഭം">
കേരശലഭം

മഴക്കാടുകളിലും,സമതലപ്രദേശങ്ങളിലും കാണപ്പെടുന്ന ശലഭമാണ് കേരശലഭം . വേഗത്തിൽ മിന്നിമറഞ്ഞ് പറക്കുന്ന ഒരു പൂമ്പാറ്റയാണിത്. വെയിൽ കായുന്നതും ഒരേസ്ഥലത്തുതന്നെ വെയിൽ കായാൻ എത്തുന്നതും ഒരു പ്രത്യേകതയാണ്. പക്ഷികാഷ്ഠത്തിൽ ആഹാരം തേടാറുണ്ട്. ലവണം നുണയുന്നതിനു, അത് ഉണങ്ങിയകാഷ്ഠമാണെങ്കിൽ ഉദരത്തിൽ നിന്നു ഒരു തരം ദ്രാവകം ചീറ്റിച്ച് നനവുള്ളതാക്കിയാണ് ഭക്ഷണത്തിനുപയോഗിയ്ക്കുക. കേരശലഭത്തിനു പൂന്തേനും പ്രിയമുള്ളതാണ്.
കറുത്ത മുൻ ചിറകിന്റെയും,പിൻ ചിറകിന്റേയും പുറത്ത് മഞ്ഞപട്ടയുണ്ട്. പട്ടയുടെ അരികുകൾ സമാനമല്ല.ചിറകിന്റെ അടിഭാഗത്തിനു മങ്ങിയ നിറമാണുള്ളത്.സ്പർശിനികളും കാണാം.


</doc>
<doc id="255462" url="https://ml.wikipedia.org/wiki?curid=255462" title="ഭ്രംശനം">
ഭ്രംശനം

ശിലാപാളികളിലെ വലിവ് ബലങ്ങളുടെ (Tensional fource) ഫലമായി ശിലാപാളികളിൽ വിള്ളൽ സംഭവിക്കുന്നു. ഈ വിള്ളലുകളിലൂടെ ശിലാഭാഗം ഉയർത്തപ്പെടുകയോ താഴ്ത്തപ്പെടുകയോ ചെയ്യുന്നതിനെയാണ് ഭ്രംശനം എന്നു പറയുന്നത്.

ഭൂമിയുടെ ഭൂവൽക്കത്തിലെ ഫലക ചലനവുമായി ബന്ധപ്പെട്ട ബലങ്ങളാൽ ഇത്തരം ഭ്രംശനങ്ങളുണ്ടാകുന്നുണ്ട്. ഫലകങ്ങളുടെ അതിർത്തികളിലാണ് ഇത്തരത്തിലുള്ള ഏറ്റവും വലിയ ഭ്രംശനങ്ങൾ കാണപ്പെടുന്നത്. പ്രവർത്തനനിരതമായ ഭ്രംശനങ്ങളിലെ ചലനങ്ങളിലൂടെയുണ്ടാകുന്ന ഊർജ്ജം ഭൂചലനങ്ങൾക്ക് കാരണമാകുന്നുണ്ട്.

ഒരു ഭ്രംശനത്തിന്റെ ഉപരിതലത്തിൽ ഭ്രംശരേഖ എന്ന പ്രതിഭാസം കാണപ്പെടാം. ഭ്രംശനങ്ങൾ വ്യക്തമായ ഒറ്റ പൊട്ടലായല്ല കാണപ്പെടുന്നതെന്നതിനാൽ ജിയോളജിസ്റ്റുകൾ ഇത്തരം പ്രദേശങ്ങളെ സൂചിപ്പിക്കാൻ ഭ്രംശമേഖല എന്നുപയോഗിക്കാറുണ്ട്.




</doc>
<doc id="255470" url="https://ml.wikipedia.org/wiki?curid=255470" title="ചാൾസ് ഡയസ്">
ചാൾസ് ഡയസ്

ലോകസഭയിലെ ആഗ്ലോ ഇന്ത്യൻ പ്രതിനിധിയായി നാമനിർദ്ദേശം ചെയ്യപ്പെട്ട വ്യക്തിയാണ് ചാൾസ് ഡയസ്. സഭയിലെ രണ്ട് ആഗ്ലോ ഇന്ത്യൻ പ്രതിനിധികളിൽ ഒരാളാണ് ഇദ്ദേഹം. വൈദ്യുതി ബോർഡിൽനിന്ന് സീനിയർ സൂപ്രണ്ടായി വിരമിച്ച ചാൾസ് കൊച്ചിയിലെ ആഗ്ലോ ഇന്ത്യൻ സമൂഹത്തിനിടയിൽ പ്രവർത്തിച്ചിട്ടുണ്ട്.


</doc>
<doc id="255491" url="https://ml.wikipedia.org/wiki?curid=255491" title="ഇബ്രാഹിം സുലൈമാൻ അൽ റുബായിഷ്">
ഇബ്രാഹിം സുലൈമാൻ അൽ റുബായിഷ്

സൗദി അറേബ്യൻ സ്വദേശിയും അൽഖയ്ദ നേതാവാണെന്ന് സംശയിക്കപ്പെടുന്നയാളുമാണ് ഇബ്രാഹിം സുലൈമാൻ അൽ റുബായിഷ് (ജനനം : 7 ജൂലൈ 1979). അൽ ഖ്വായ്ദയുമായുള്ള ബന്ധത്തിന്റെ പേരിൽ ഗ്വാണ്ടനാമോ ജയിലിൽ തടവിൽ കഴിഞ്ഞു. തടവിൽ കിടക്കുമ്പോളെഴുതിയ 'ഓഡ് ടു ദ സീ' എന്ന കവിത പ്രശസ്തമായി. 2013ൽ കാലിക്കറ്റ് സർവകലാശാല മൂന്നാം സെമസ്റ്റർ ബിരുദ വിദ്യാർഥികൾക്കുള്ള ഇംഗ്ലീഷ് പാഠപുസ്തകത്തിൽ ഈ കവിത ഉൾപ്പെടുത്തി.
അമേരിക്കൻ മനുഷ്യാവകാശ പ്രവർത്തകനായ മാർക് ഫാൽകോഫ് എഡിറ്റുചെയ്ത് 2007-ൽ പ്രസിദ്ധീകരിച്ച 'പോയംസ് ഫ്രം ഗ്വാണ്ടനാമോ'(Poems from Guantanamo:the Detainees Speak) എന്ന കവിതാസമാഹാരത്തിൽപ്പെട്ട 'ഓഡ് ടു ദ സീ'(Ode to the Sea) എന്ന കവിത കാലിക്കറ്റ് സർവകലാശാലയുടെ പുസ്തകത്തിൽ ഉൾപ്പെടുത്തുകയായിരുന്നു. വിവാദത്തെത്തുടർന്ന് കവിത ഇനി പഠിപ്പിക്കേണ്ടതില്ലെന്നും അടുത്ത പതിപ്പ് മുതൽ അത് പുസ്തകത്തിൽ നിന്ന് പിൻവലിക്കാനും സർവകലാശാല തീരുമാനിച്ചു.. എന്നാൽ കവിയുടെ രാഷ്ട്രീയം ഇത്തരം സന്ദർഭങ്ങളിൽ പ്രസക്തമല്ലെന്നും കവിത പിൻവലിച്ച നടപടി അപലപനീയമാണെന്നും രാഷ്ട്രീയ സാഹിത്യ സാംസ്കാരിക രംഗത്തെ നിരീക്ഷകന്മാർ അഭിപ്രായപ്പെട്ടിട്ടുണ്ട് 



</doc>
<doc id="255505" url="https://ml.wikipedia.org/wiki?curid=255505" title="കുടുംബം (ചലച്ചിത്രം)">
കുടുംബം (ചലച്ചിത്രം)

അസിം അൻഡ് കമ്പനിക്കുവേണ്ടി മുഹമ്മദ് അസം "വാഹിനി ആൻഡ് പ്രകാശ്" സ്റ്റുഡിയോകളിൽ വച്ചു നിർമിച്ച മലയാളചലച്ചിത്രമാണ് കുടുംബം. ജിയോപിക്ചേഴ്സ് പ്രൈവറ്റ്ലിമിറ്റഡ് കമ്പനി വിതരണം നടത്തിയ "കുടുംബം" 1967 മേയ് 19-ന് കേരളത്തിൽ പ്രദർശനം തുടങ്ങി.




ഇന്റർനെറ്റ് മൂവി ഡാറ്റാബേസിൽ നിന്ന് കുടുംബം


</doc>
<doc id="255506" url="https://ml.wikipedia.org/wiki?curid=255506" title="നഗാരം">
നഗാരം

ഒരു വാദ്യ ഉപകരമാണ് നകാരം ."നകരാവ്" എന്ന പദം ലോപിച്ചാണ് നകാരം എന്ന പദം ഉണ്ടായത്.മുസ്ലീം പള്ളികളിൽ ബാങ്ക് വിളിക്കുന്ന നേരം ശബ്ദമുണ്ടാക്കി സമയം അറിയിക്കാൻ ഈ ഉപകരണം ഉപയോഗിച്ചിരുന്നു.അപൂർവ്വം ചില പള്ളികളിൽ ഇപ്പോഴും ഇത് ഉപയോഗിച്ചുവരുന്നു.

കൃസ്തീയദേവാലയങ്ങളിലെ ഉത്സവപ്രദക്ഷിണങ്ങൾക്കും മറ്റും ഇത് ഉപയോഗിക്കാറുണ്ട്. 

ആലാഹയുടെ പെണ്മക്കൾ എന്ന കൃതിയിൽ നഗാരം കൊട്ടുന്നയാളെപ്പറ്റി പ്രസ്താവനയുണ്ട്. 


</doc>
<doc id="255507" url="https://ml.wikipedia.org/wiki?curid=255507" title="എൻ.എസ്. കൃഷ്ണൻ">
എൻ.എസ്. കൃഷ്ണൻ

തമിഴ് ചലച്ചിത്രവേദിയിലെ ഒരു ഹാസ്യനടനായിരുന്നു എൻ.എസ്. കൃഷ്ണൻ. (നവംബർ 29, 1908 – ആഗസ്റ്റ്‌ 30, 1957). നാഗർകോവിൽ ചുടലമുത്തു കൃഷ്ണൻ എന്നാണ് മുഴുവൻ പേര്. കലൈവാണർ എന്ന ബഹുമതി ലഭിച്ചതിനാൽ കലൈവാണർ എന്ന പേരിലും അറിയപ്പെടുന്നു. ഇദ്ദേഹം തമിഴ് ചലച്ചിത്ര മേഖലയുടെ പ്രാരംഭ ദശയിൽ തന്നെ നടൻ, പിന്നണിഗായകൻ എന്നിങ്ങനെ ബഹുമുഖ പ്രതിഭയായിരുന്നു.



</doc>
<doc id="255525" url="https://ml.wikipedia.org/wiki?curid=255525" title="ലീ യു">
ലീ യു

ചൈനീസ് നാടകകൃത്തും,നോവലിസ്റ്റുമായിരുന്ന ലി ലിവെങ് എന്ന ലീ യു , മിങ് രാജവംശത്തിന്റെ അവസാനകാലത്തും ക്യുയി വംശത്തിന്റെ ആദ്യകാലത്തുമാണ് ജിയാങ്സു പ്രവിശ്യയിൽ ജീവിച്ചിരുന്നത്.(1610–1680 AD).ജീവിതകാലത്ത് ലീ യു ഒരു നാടകനടനായും,സംവിധായകനായും സ്വന്തം കലാസംഘത്തോടൊപ്പം നാടു ചുറ്റുകയുണ്ടായി.അക്കാലത്തെ കലാരംഗവുമായി ബന്ധപ്പെട്ട പ്രവർത്തനങ്ങളിലെ ഒരു പ്രധാന സംഘാടകനായി അദ്ദേഹം വിലയിരുത്തപ്പെട്ടിട്ടുണ്ട്.
"The Carnal Prayer Mat" (സെക്സും സെന്നും) എന്ന രതിപ്രധാന ഹാസ്യ കൃതിയുടെ രചയിതാവ് ലീ യു ആണ് എന്നു കരുതുന്നു. ഇതു കൂടാതെ അനേകം ചെറുകഥകളും ലീ യു രചിച്ചിട്ടുണ്ട്. "പന്ത്രണ്ട് ഗോപുരങ്ങൾ" എന്നത് മറ്റൊരു പ്രധാന കൃതിയാണ്. ആഹാരരീതികളടക്കം നാനാവിഷയങ്ങളെക്കുറിച്ച് ഉപന്യാസങ്ങൾ രചിച്ചിട്ടുള്ള ലീ യു അക്കാലത്ത് ഏറ്റവും കൂടുതൽ വായിയ്ക്കപ്പെട്ടിട്ടുള്ള എഴുത്തുകാരനായിരുന്നു.


</doc>
<doc id="255532" url="https://ml.wikipedia.org/wiki?curid=255532" title="വെരി ലാർജ് ഹാഡ്രോൺ കൊളൈഡർ">
വെരി ലാർജ് ഹാഡ്രോൺ കൊളൈഡർ

ആസൂത്രണഘട്ടത്തിലിരിക്കുന്ന ഭീമൻ കണികാത്വരിത്രമാണ് വെരിലാർജ് ഹാർഡ്രോൺ കൊളൈഡർ. ലാർജ് ഹാഡ്രോൺ കൊളൈഡറിനെക്കാൾ നാലു മടങ്ങ് വലുതും ഏഴു മടങ്ങ് ശക്തിയേറിയതുമാണ് ഇത്. അമേരിക്കയിൽ ഫെർമിലാബിലെ ടെവാട്രോൺ നിൽക്കുന്ന സ്ഥലത്താണ് 100 കി.മീറ്റർ ചുറ്റളവിൽ ഇതു സ്ഥാപിക്കുന്നതിനുള്ള നിർദ്ദേശം വന്നിരിക്കുന്നത്. ഫെർമി ലാബ് ഇപ്പോൾ പ്രവർത്തനരഹിതമാണ്. 100 ടെറാ ഇലക്ട്രോൺ വാട്ട് ശക്തിയുള്ള ഈ കണികാ ത്വരിത്രം ഉപയോഗിച്ച് പ്രപഞ്ച സൃഷ്ടിയെ കുറിച്ചുള്ള സ്റ്റാൻഡേർഡ് 
മോഡലിനെ വിശദീകരിക്കാൻ സഹായിക്കുന്ന കൂടുതൽ വിവരങ്ങൾ ലഭിക്കും എന്നാണ് കരുതുന്നത്.

ഇതിന്റെ സാങ്കേതിക സാദ്ധ്യതകളെയും രൂപകൽപ്പനചെയ്യാനുള്ള സാദ്ധ്യതകളെയും പറ്റി സൂചിപ്പിക്കാനാണ് ഈ പദം സാധാരണയായി ഉപയോഗിക്കുന്നത്.
ലാർജ് ഹാഡ്രോൺ കൊളൈഡറിനേക്കാൾ ശേഷികൂടിയ ഒന്ന് നിർമ്മിക്കാനായി വലിയതോതിൽ വലിപ്പവും പണച്ചെലവും ഊർജ്ജവും ആവശ്യമാണ്. വളരെകൂടിയ കാലം വിവിധരാജ്യങ്ങളുടെയും ശാസ്ത്രജ്ഞന്മാരുടെയും അന്താരാഷ്ട്രസഹകരണവും ഇത്തരമൊരു ഭീമൻ യന്ത്രം നിർമ്മിക്കാനും പ്രവർത്തിപ്പിക്കാനും ആവശ്യമാണ്.



</doc>
<doc id="255541" url="https://ml.wikipedia.org/wiki?curid=255541" title="ഭരണഘടന അനുഛേദം 63">
ഭരണഘടന അനുഛേദം 63

ഭാരത്തിന്റെ ഭരണഘടനയുടെ അനുഛേദം 63 ഭാരതത്തിന് ഒരു ഉപരാഷ്ട്രപതിയുണ്ടായിരിയ്ക്കേണ്ടതാണെന്ന് വ്യവസ്ഥ ചെയ്യുന്നു. അറുപത്തിനാലാമത്തെ അനുഛേദത്തിൽ ഔദ്യോഗിക നിലയിൽ ഉപരാഷ്ട്രപതി രാജ്യസഭയുടെ അദ്ധ്യക്ഷൻ ആയിരിയ്ക്കുമെന്നും, എന്നാൽ അനുഛേദം 65 അനുസരിച്ച് രാഷ്ട്രപതിയായി ജോലിനോക്കുകയോ, രാഷ്ട്രപതിയുടെ ചുമതലകളോ, കടമകളോ നിർവ്വഹിയ്ക്കുന്ന പക്ഷം രാജ്യസഭയുടെ അദ്ധ്യക്ഷൻ എന്ന നിലയിലുള്ള കർത്തവ്യങ്ങൾ ഉപരാഷ്ട്രപതി നിർവ്വഹിയ്ക്കുവാൻ പാടില്ല എന്നും വ്യവസ്ഥ ചെയ്യുന്നുണ്ട്.


</doc>
<doc id="255553" url="https://ml.wikipedia.org/wiki?curid=255553" title="സെന്റോർ">
സെന്റോർ

ബാഹ്യസൗരയൂഥത്തിലെ ഭീമൻഗ്രഹങ്ങൾക്കിടയിൽ സ്ഥിരമായ ഒരു ഭമണപഥമില്ലാതെ സൂര്യനെ പ്രദക്ഷിണം ചെയ്യുന്ന സൗരയൂഥപദാർത്ഥങ്ങളാണ് സെന്റോറുകൾ. ഇവയിൽ ഭൂരിഭാഗവും വാൽനക്ഷത്രങ്ങളുടെ സവിശേഷതകൾ ഉള്ളവയാണ്. മറ്റുചിലത് ഛിന്നഗ്രഹങ്ങളുടെ സ്വഭാവങ്ങൾ കാണിക്കുന്നു. ഒരു കി.മീറ്ററിലേറെ വ്യാസമുള്ള 44,000ലേറെ സെന്റോറുകൾ സൗരയൂഥത്തിൽ ഉണ്ടെന്നാണ് ഇപ്പോൾ കണക്കാക്കിയിട്ടുള്ളത്.

1920ൽ കണ്ടെത്തിയ് 944 ഹിഡാൽഗോ ആണ് ആദ്യമായി കണ്ടെത്തിയ സെന്റോർ. എന്നാൽ 1977ൽ 2060 ചിരോൺ എന്ന സെന്റോറിനെ കണ്ടെത്തിയതിനു ശേഷമാണ് സൗരയൂഥത്തിൽ ഇവയുടെ എണ്ണം വളരെയേറെയുണ്ടെന്ന് തിരിച്ചറിയുന്നത്. 1997ൽ കണ്ടെത്തിയ 10199 കാരിക്ലോ ആണ് ഇതുവരെ കണ്ടെത്തിൽ ഏറ്റവും വലിയ സെന്റോർ. 260കി.മീറ്ററാണ് ഇതിന്റെ വ്യാസം.


</doc>
<doc id="255562" url="https://ml.wikipedia.org/wiki?curid=255562" title="കുഞ്ഞാലിമരയ്ക്കാർ (ചലച്ചിത്രം)">
കുഞ്ഞാലിമരയ്ക്കാർ (ചലച്ചിത്രം)

1967-ൽ പുറത്തിറങ്ങിയ മലയാളചലച്ചിത്രമാണ് കുഞ്ഞാലിമരയ്ക്കാർ. ചന്ദ്രതാരാ പ്രൊഡക്ഷൻസിന്റെ ബാനറിൽ ടി.കെ. പരീക്കുട്ടിയാണ് ഈ ചിത്രം നിർമിച്ചത്.






</doc>
<doc id="255564" url="https://ml.wikipedia.org/wiki?curid=255564" title="ജെ.എം.ജി. ലെ ക്ലെസിയോ">
ജെ.എം.ജി. ലെ ക്ലെസിയോ

പ്രശസ്ത ഫ്രഞ്ച് എഴുത്തുകാരനും അദ്ധ്യാപകനുമാണ് ജെ.എം.ജി. ലെ ക്ലെസ്യോ. 1943 ഏപ്രിൽ 13നു ഫ്രാൻസിലെ നീസിൽ ജനിച്ചു. 'ഴീൻ മാരീ ഗുസ്താവ് ലെ ക്ലെസ്യോ' എന്നാണ് പൂർണ്ണ നാമം. 2008ലെ സാഹിത്യത്തിനുള്ള നോബൽ സമ്മാനം നേടി. 

മെക്സിക്കോയിൽ രണ്ടു വർഷം പട്ടാളസേവനം ചെയ്തു . ഇരുപത്തി മൂന്നാമത്തെ വയസ്സിൽ തിയോഫ്രേസ്റ്റ് റെനോഡോട്ട് പുരസ്കാരം നേടിക്കൊടുത്ത ആദ്യനോവൽ "Le Proces Verbal" (1963) പ്രസിദ്ധീകരിക്കപ്പെട്ടതോടെ അദ്ദേഹം സാഹിത്യലോകത്ത് ശ്രദ്ധിക്കപ്പെട്ടു. 1980ൽ "ഡെസേർട്ട്" പ്രസിദ്ധീകരിക്കപ്പെട്ടതോടെ അദ്ദേഹം ലോകമെമ്പാടുമുള്ള വായനക്കാർക്ക് പ്രിയങ്കരനായി. 
നോവലുകളും ഉപന്യാസങ്ങളും ചെറുകഥകളും വിവർത്തനങ്ങളുമായി മുപ്പതോളം പുസ്തകങ്ങൾ ലെ ക്ലെസിയോ രചിച്ചിട്ടുണ്ട്.



</doc>
<doc id="255588" url="https://ml.wikipedia.org/wiki?curid=255588" title="രമ്യ എൻ.എസ്.കെ.">
രമ്യ എൻ.എസ്.കെ.

തമിഴ് ചലച്ചിത്രഗായികയാണ് രമ്യ എൻ.എസ്.കെ.. അവരെ ശ്രദ്ധേയയാക്കിയ ഗാനം നീ താനേ എൻ പൊൻവസന്തം എന്ന ചിത്രത്തിലെ 'ശറ്റ്രു മുൻപ്‌...' എന്ന ഗാനമാണ്. 2012 ലെ വിജയ് അവാർഡ്‌സിൽ മികച്ച പിന്നണിഗായികയായി തിരഞ്ഞെടുക്കപ്പെട്ടത് ഈ ഗാനത്തിലൂടെയായിരുന്നു.

തമിഴ് ചലച്ചിത്ര രംഗത്തെ ആദ്യകാല ഹാസ്യനടന്മാരിലൊരാളായിരുന്ന എൻ.എസ്. കൃഷ്ണന്റെ മകന്റെ മകളും, ആദ്യകാല നടനായിരുന്ന കേ.ആർ. രാമസ്വാമിയുടെ മകളുടെ മകളുമാണ് രമ്യ. 2013-ൽ തമിഴിൽ മികച്ച പിന്നണിഗായികയ്ക്കുള്ള ഫിലിംഫെയർ പുരസ്‌കാരം നേടി.



</doc>
<doc id="255593" url="https://ml.wikipedia.org/wiki?curid=255593" title="വയലാ">
വയലാ

കോട്ടയം ജില്ലയിലെ മീനച്ചിൽ(പാലാ) താലൂക്കിൽ സ്ഥിതി ചെയ്യുന്ന ഒരു ചെറു പട്ടണമാണ് വയലാ. കുറവിലങ്ങാട് നിന്നും 5 കിലോമീറ്ററും പാലായിൽ നിന്നും 14 കിലോമീറ്ററും ദൂരെയാണ് ഗ്രാമത്തിന്റെ സ്ഥാനം. പാലാ, ഏറ്റുമാനൂർ എന്നിവയാണ് വയലായുടെ സമീപ നഗരങ്ങൾ. 

വയൽ എന്ന നാമത്തിൽ നിന്നുമാണ് ഗ്രാമത്തിനു ഈ പേരു ലഭിച്ചതെന്നു കരുതുന്നു. 
1200 വർഷങ്ങൾക്കു മുമ്പുതന്നെ വയലായിൽ പ്രബുദ്ധമായ ഒരു ജനത വസിച്ചിരുന്നു എന്നതിനു തെളിവാണ് വയലാ പ്രദേശത്തെ വീട്ടുപേരുകൾ. വയലാ വഴിയായിരുന്നു പുരാതനകാലത്തെ പ്രസിദ്ധമായിരുന്ന ‘അഞ്ചലോട്ടം‘ (പട്ടിത്താനം വെമ്പള്ളി വയലാ ഇലയ്ക്കാട് പാവയ്ക്കന് ഉഴവൂർ വെളിയന്നൂർ പൂവക്കുളം മൂവാറ്റുപുഴ) കാളവണ്ടി യാത്രയും സാധാരണ ഈ വഴിയായിരുന്നു. വയലാ കരയില് ഡോ.എസ്.എന്.തീര്ത്ഥയുടെ മാനേജ്മെന്റിലാരംഭിച്ച ഹരിജൻ എൽ.പി.സ്കൂളും 300 വർഷം പഴക്കമുള്ള മമ്പള്ളി കൊട്ടാരവും 100 വർഷം പഴക്കം ചെന്ന സെന്റ് ജോർജ് സുറിയാനി കത്തോലിക്ക ദേവാലയവുമെല്ലാം ഇന്ന് സാംസ്കാരിക പ്രതീകങ്ങളായി നിലകൊള്ളുന്നു.

വയലാ സെന്റ് ജോർജ് ആശുപത്രി, വയലാ സർവീസ് സഹകരണ ബാങ്ക്, സ്റ്റേറ്റ് ബാങ്ക് ഓഫ് ട്രാവൻകൂർ വയലാ ബ്രാഞ്ച് , പോസ്റ്റ് ഓഫീസ്, അക്ഷയ ഇ സെന്റർ ,പബ്ളിക് ലൈബ്രറി വയലാ, ഗ്രാമീണ വായനശാല നെല്ലിക്കുന്ന് , വയലാ ഗവ: വൊക്കേഷണൽ ഹയർ സെക്കൻഡറി സ്കൂൾ പുത്തനങ്ങാടി ഗവ: പ്രൈമറി സ്കൂൾ എന്നീ സ്ഥാപനങ്ങൾ ഈ ഗ്രാമത്തിലുണ്ട്.


ബസ്‌'
"അടുത്തുള്ള സ്വകാര്യ ബസ്‌ സ്റ്റേഷനുകൾ"
1.കുറവിലങ്ങാട് (7 km) 
2.ഏറ്റുമാനൂർ (10 km) 
3.പാലാ (15km) 
4.കോട്ടയം(20km) 
"അടുത്തുള്ള കെ എസ് ആർ ടി സി ബസ്‌ സ്റ്റേഷനുകൾ"
1.ഏറ്റുമാനൂർ (10 km) 
2.പാലാ (15km) 
3.കോട്ടയം(20km) 
തീവണ്ടി
"അടുത്തുള്ള തീവണ്ടി നിലയങ്ങൾ"
1.ഏറ്റുമാനൂർ (12 km) 
3.കോട്ടയം(20km) 
വിമാനം
"അടുത്തുള്ള വിമാനത്താവളങ്ങൾ"
1.നെടുമ്പാശ്ശേരി (72 km) 
2.തിരുവനന്തപുരം (180 km) 

വയലാ സെന്റ് ജോർജ് സുറിയാനി കത്തോലിക്ക വലിയ പള്ളി(വയലാ പള്ളി ), വയലാ സെന്റ് മേരീസ് ലത്തീൻ കത്തോലിക്ക പള്ളി , വയലാ പുത്തനങ്ങാടി സെന്റ് ജോസഫ് സുറിയാനി കത്തോലിക്ക കുരിശുപള്ളി, സവിർഗിരി സുറിയാനി കത്തോലിക്ക കുരിശുപള്ളി എന്നി ക്രൈസ്തവ ദേവാലയങ്ങളും, പാറത്തുരുത്തി കാവ്, ഞരളപ്പുഴ ശ്രീധർമശാസ്താ ക്ഷേത്രം, തൃക്കയിൽ ശ്രീ സുബ്രഹ്മണ്യസ്വാമി ക്ഷേത്രം എന്നീ ഹൈന്ദവ ക്ഷേത്രങ്ങളും ആരാധനാകേന്ദ്രങ്ങളായി ഈ ഗ്രാമത്തിലുണ്ട്.

വയലാ സെന്റ് ജോർജ് ആശുപത്രി, ഗവ:ആയുർവദ ആശുപത്രി, വേദസുധ ആയുർവദ ആശുപത്രി , ഓംശ്രീ സിദ്ധ ആശുപത്രി എന്നീ ആതുരാലയങ്ങൾ ഈ ഗ്രാമത്തിലുണ്ട്.

7. http://lsgkerala.in/kadaplamattompanchayat/history/


</doc>
<doc id="255599" url="https://ml.wikipedia.org/wiki?curid=255599" title="ലേഡി ഡോക്ടർ">
ലേഡി ഡോക്ടർ

കെ.ജേക്കബ് എഴുതിയ "സ്നേഹിച്ചു പക്ഷേ" എന്ന കഥയെ ആസ്പദമക്കി പി. സുബ്രഹ്മണ്യം നിർമിച്ച മലയാളചലച്ചിത്രമാണ് ലേഡി ഡോക്ടർ. മെരിലാൻഡ് സ്റ്റുഡിയോയിൽ വച്ച് നീലാപ്രൊഡക്ഷനു വേണ്ടിയാണ് ഈ ചിത്രം നിർമിച്ചത്. കുമാരസ്വാമി ആൻഡ് കമ്പനി കേരളത്തിൽ വിതരണം ചെയ്ത "ലേഡി ഡോക്ടർ" 1967 ഏപ്രിൽ 14-ന് പ്രദർശനം തുടങ്ങി.






</doc>
<doc id="255600" url="https://ml.wikipedia.org/wiki?curid=255600" title="സൂസൻ സൊൻടാഗ്">
സൂസൻ സൊൻടാഗ്

അമേരിക്കൻ എഴുത്തുകാരിയും, വിചക്ഷണയും, കലാ-രാഷ്ട്രീയപ്രവർത്തകയുമായിരുന്ന സൂസൻ സൊൻടാഗ്.(ജനുവരി 16, 1933 – ഡിസംബർ 28, 2004) ജൂത ദമ്പതികളായ ജാക്ക് റോസൻബ്ലാറ്റിന്റേയും, മിൽഫ്രെഡിന്റേയും പുത്രിയായി ന്യൂയോർക്കിലാണ് ജനിച്ചത്. 1964ൽ സൂസൻ തന്റെ ഉപന്യാസങ്ങളുടെ സമാഹാരമായ "ക്യാമ്പിലെ കുറിപ്പുകൾ"("Notes on Camp") പ്രസിദ്ധീകരിച്ചു. സാഹിത്യരംഗത്തേയ്ക്കുള്ള സൂസന്റെ തുടക്കമായിരുന്നു ഇത്. പ്രഭാഷണരംഗത്തും സമകാലികരാഷ്ട്രീയത്തിലും സജീവമായിരുന്ന അവർ യുദ്ധബാധിതപ്രദേശങ്ങളായിരുന്ന വിയറ്റ്നാമും, സരയാവോയും സന്ദർശിയ്ക്കാനും തയ്യാറായി. സൂസന്റെ പ്രകോപനപരമായ നിരീക്ഷണങ്ങളൂം അഭിപ്രായപ്രകടനങ്ങളും ഏറെ വിമർശനം ഏറ്റുവാങ്ങിയിരുന്നു.

Sontag also published nonfiction essays in "The New Yorker", "The New York Review of Books", "Times Literary Supplement", "The Nation", "Granta", "Partisan Review" and the "London Review of Books".


</doc>
<doc id="255607" url="https://ml.wikipedia.org/wiki?curid=255607" title="പുല്ലാനിക്കാട്, വടക്കാഞ്ചേരി">
പുല്ലാനിക്കാട്, വടക്കാഞ്ചേരി

വടക്കാഞ്ചേരി നഗരസഭയിലെ ഒരു പ്രദേശമാണ് പുല്ലാനിക്കാട്‌. വടക്കാഞ്ചേരി റെയിൽവേ സ്റ്റേഷൻ ഈ പ്രദേശത്തോട് വളരെ അടുത്താണ് സ്ഥിതി ചെയ്യുന്നത്. വടക്കാഞ്ചേരി ടൌണിനോട് ഏറ്റവും അടുത്ത് കിടക്കുന്ന സ്ഥലമാണ് പുല്ലാനിക്കാട്‌. വടക്കാഞ്ചേരിക്കാരുടെ ചിരകാലഭിലഷമായിരുന്ന മേൽപാലം ഈ പ്രദേശത്ത് കൂടിയാണ് കടന്നുപോകുന്നത്.


ഇവിടത്തെ ഒരു പ്രധാന കുളം ആണ് ചെലകുളം. ഇതിനടുത്താണ് പുല്ലാനിക്കാടുൾപെടുന്ന വടക്കാഞ്ചേരി പഞ്ചായത്തിലെ പന്ത്രണ്ടാം വാർഡിലേക്കുള്ള കുടിവെള്ള പദ്ധതിക്കായുള്ള ഒരു വലിയ കിണർ കുഴിച്ചീട്ടുള്ളത്.


</doc>
<doc id="255611" url="https://ml.wikipedia.org/wiki?curid=255611" title="1894">
1894

ഗ്രിഗോറിയൻ കാലഗണനാരീതി പ്രകാരമുള്ള, പത്തൊൻപതാം നൂറ്റാണ്ടിലെ തൊണ്ണൂറ്റിനാലാം വർഷമായിരുന്നു 1894. 




</doc>
<doc id="255615" url="https://ml.wikipedia.org/wiki?curid=255615" title="റെനെ മാഗ്രിറ്റ്">
റെനെ മാഗ്രിറ്റ്

ബൽജിയൻ, സർ‌റിയലിസ്റ്റ് ചിത്രകാരനായിരുന്നു റെനെ മാഗ്രിതെ .(René François Ghislain Magritte- 1898 നവംബർ 21 – 1967 ഓഗസ്റ്റ് 15) മഗ്രിതെയുടെ ചിന്തോദ്വീപകവും,സരളവുമായ സർറിയലിസ്റ്റ് ചിത്രങ്ങൾ കലാസ്വാദകരുടെ ശ്രദ്ധപിടിച്ചുപറ്റി. കലാവബോധത്തെക്കുറിച്ചുള്ള മുൻധാരണകളേയും, വ്യവസ്ഥാപിതമായ സൗന്ദര്യസങ്കല്പങ്ങളേയും വെല്ലുവിളിയ്ക്കുന്നതായിരുന്നു ഇദ്ദേഹത്തിന്റെ ചിത്രങ്ങൾ.

തയ്യൽക്കാരനും തുണിവ്യാപാരിയുമായിരുന്ന ലിയോപോൾഡ് മാഗ്രിതെയുടേയും റജിനയുടേയും കനിഷ്ഠപുത്രനായാണ് റെനെ ജനിച്ചത്. 1910 മുതൽ തന്നെ ചിത്രരചനയുടെ ബാലപാഠങ്ങൾ മഗ്രിതെ അഭ്യസിയ്ക്കുകയുണ്ടായി. മാതാവ് റെനേയുടെ പതിമൂന്നാമത്തെ വയസ്സിൽ സാംബ്ഹ നദിയിൽച്ചാടി ആത്മഹത്യ ചെയ്യുകയാണുണ്ടായത്. റെനെയുടെ മനസ്സിൽ തങ്ങിനിന്ന ആ ദുരന്തചിത്രങ്ങൾ പിൽക്കാലത്ത് അദ്ദേഹത്തിന്റെ 1927–1928 കാലയളവിലെ രചനകളിൽ പ്രത്യക്ഷമായിട്ടുണ്ടെന്നു അനുമാനിയ്ക്കപ്പെട്ടിട്ടുണ്ട്.
വസ്തുക്കൾക്ക് അവയുടെ യതാതഥമായ അർത്ഥങ്ങളല്ലാതെ മറ്റൊരുതലത്തിൽ അവ സംവേദ്യമാകുമെന്ന് തന്റെ ചിത്രങ്ങളിലൂടെ റെനെ മഗ്രിതെ സമർത്ഥിച്ചു.


</doc>
<doc id="255617" url="https://ml.wikipedia.org/wiki?curid=255617" title="മസ്കറ്റ്">
മസ്കറ്റ്

ഒമാന്റെ തലസ്ഥാനവും ഒമാനിലെ ഏറ്റവും വലിയ നഗരവുമാണ് മസ്കറ്റ്. മസ്കറ്റ് എന്നു പേരുള്ള ഗവർണറേറ്റിലാണ് നഗരത്തിന്റെ സ്ഥാനം. പശ്ചിമേഷ്യയിലെ ഏറ്റവും പ്രാചീനമായ നഗരങ്ങളിലൊന്നാണ് മസ്കറ്റ്. എ.ഡി. രണ്ടാം നൂറ്റാണ്ടുമുതൽ തന്നെ അവർ ഗ്രീസുമായി വ്യാപാരം നടത്തിയിരുന്നു. ഇന്നും വ്യാപാരം തന്നെയാണ് മസ്കറ്റിന്റെ സമ്പദ്ഘടനയുടെ നട്ടെല്ല്. ഈന്തപ്പഴം, മുത്ത്, മീൻ, കരകൗശലവസ്തുക്കൾ, സുഗന്ധദ്രവ്യങ്ങൾ എന്നിവയാണ് പരമ്പരാഗത കയറ്റുമതി സാധനങ്ങൾ. ഒമാനിൽ എണ്ണ കണ്ടെത്തിയതോടെ മസ്കറ്റ് നഗരം കൂടുതൽ വളർച്ച കൈവരിക്കാൻ തുടങ്ങി. മിനാ ഖാബൂസ് അഥവാ മത്രാ തുറമുഖം മസ്കറ്റിന്റെ വ്യാപാര സിരാകേന്ദ്രം മാത്രമല്ല പേർഷ്യൻ ഗൾഫിനും ഇന്ത്യൻ ഉപഭൂഖണ്ഡത്തിനുമിടയ്ക്കുള്ള ഏറ്റവും പ്രധാനപ്പെട്ട വ്യാപാരകേന്ദ്രം കൂടിയാണ്. മത്ര തുറമുഖം ഇപ്പോൾ സഞ്ചാരികൾക്കായുള്ള ആഡംഭരക്കപ്പലുകൾക്ക് മാത്രമായി നിലനിറുത്തിക്കൊണ്ട്, ചരക്കുകപ്പലുകളെ പൂർണമായും സോഹാർ നഗരത്തിലെ പുതിയ തുറമുഖത്തെയ്ക്ക് മാറ്റിയിട്ടുണ്ട്. 

മസ്കറ്റ് അന്താരാഷ്ട്ര വിമാനത്താവളം സീബ് എന്ന സ്ഥലത്ത് സ്ഥിതി ചെയ്യുന്നു. മസ്കറ്റ് നഗരത്തിൽ നിന്നും ഏകദേശം 30 കിലോമീറ്റർ ദൂരത്തിലാണ് അന്താരാഷ്ട്രവിമാനത്താവളത്തിന്റെ സ്ഥാനം. തീവണ്ടി ഗതാഗതമില്ലാത്ത ഒമാനിൽ മികച്ച റോഡ് ശൃംഖലയുണ്ട്. പൊതുഗതാഗത സംവിധാനവുമുണ്ട്. മവസലാത് എന്ന പേരിൽ 2015 ൽ പുനർനാമകരണം ചെയ്യപ്പെട്ട ഒ.എൻ.ടി.സി. ബസ്സുകൾ ഇപ്പോൾ മസ്കറ്റ് നഗരത്തിൽ വളരെ നല്ല ഗതാഗത ശൃംഖല ഒരുക്കിയിട്ടുണ്ട്. 

എണ്ണപര്യവേക്ഷണവും, മറ്റും പെട്രോളിയം ഡെവലപ്മെന്റ് ഒമാൻ എന്ന പേരിലറിയപ്പെടുന്ന അർദ്ധസർക്കാർ സ്ഥാപനമാണു പ്രധാനമായും കൈകാര്യം ചെയ്യുന്നത്. എന്നാൽ ഒമാൻ ഓയിൽ കമ്പനി, ഓക്സിഡെൻഷ്യൽ, ബ്രിട്ടീഷ് പെട്രോളിയം എന്നിവയും ചെറിയശതമാനം എണ്ണപര്യവേക്ഷണത്തിൽ ഏർപ്പെട്ടിരിക്കുന്നു. വിതരണക്കമ്പനികളിൽ ഏറ്റവും വലിയ ശൃംഖലയുമായി അൽ-മഹ എന്ന കമ്പനിയും, ഷെൽ, ഒമാൻ ഓയിൽ, എന്നിവയും പ്രവർത്തിക്കുന്നു. ഈയിടെ പുതിയതായി രൂപം കൊണ്ട തമ്മുസ് ഒമാൻ പെട്രോളിയം കമ്പനിയും വിതരണശൃംഖലയുമായി എത്താൻ തയ്യാറെടുക്കുന്നു.


</doc>
<doc id="255684" url="https://ml.wikipedia.org/wiki?curid=255684" title="പ്രകാരം">
പ്രകാരം

മലയാള വ്യാകരണത്തിൽ ക്രിയ നടക്കുന്ന വിധത്തെ കുറിക്കുന്നതിനു ധാതുവിൽ ചെയ്യുന്ന രൂപ ഭേദമാണ് പ്രകാരം. പ്രകാരമെന്നാൽ രീതി എന്നാണ് അഭിപ്രായം. ധാതു അതിന്റെ അർത്ഥത്തെ പ്രകാശിപ്പിക്കുന്ന രീതിക്കാണ് മലയാളത്തിൽ പ്രകാരം എന്നു പറയുന്നത്. പറയുന്ന ആളിന്റെ മനോഭാവം പ്രകടമാക്കാൻ പ്രകാരം പ്രയോജനപ്പെടുന്നു. നിർദ്ദേശകപ്രകാരം, നിയോജകപ്രകാരം, വിധായകപ്രകാരം, അനുജ്ഞായകപ്രകാരം എന്നിങ്ങനെ പ്രകാരം നാലുവിധമുണ്ട്.

ക്രിയയുടെ കേവലരൂപമാണ് നിർദ്ദേശക പ്രകാരം. വർത്തമാന ഭൂത ഭാവി കാലങ്ങൾ ഇതിലുൾപ്പെടും.

ഉദാ: അറിയുന്നു, അറിഞ്ഞു, അറിയും.

കറങ്ങുന്നു, കറങ്ങി, കറങ്ങും

നിയോഗം കുറിക്കുന്ന ക്രിയയ്ക്ക് നിയോജക പ്രകാരം എന്ന് പറയുന്നു.

ഉദാ:പോകുവിൻ, കാണുവിൻ, എഴുതുവിൻ

വിധി, കൃത്യം, ശീലം മുതലായവ സൂചിപ്പിക്കുന്ന ക്രിയയ്ക്ക് വിധായക പ്രകാരം എന്ന് പറയുന്നു.

ഉദാ:പാടണം, എഴുതണം, പഠിക്കണം

സ്വയം സമ്മതം സൂചിപ്പിക്കുന്ന ക്രിയയ്ക്ക് അനുജ്ഞായക പ്രകാരം എന്ന് പറയുന്നു.

ഉദാ:തരാം, പറയാം, ചെയ്യാം

ഹൈസ്കൂൾ വ്യാകരണം.എം. കെ വാസുദേവൻ, റോയൽ ബുക്സ് , കോട്ടയം


</doc>
<doc id="255687" url="https://ml.wikipedia.org/wiki?curid=255687" title="തഴുത്തല മഹാഗണപതി ക്ഷേത്രം">
തഴുത്തല മഹാഗണപതി ക്ഷേത്രം

കൊല്ലം ജില്ലയിലെ കൊട്ടിയം എന്ന പട്ടണത്തിനടുത്തായ തഴുത്തലയിൽ ഉള്ള ഒരു ഗണപതിക്ഷേത്രമാണ് തഴുത്തല ശ്രീ മഹാഗണപതി ക്ഷേത്രം.


</doc>
<doc id="255692" url="https://ml.wikipedia.org/wiki?curid=255692" title="സെന്റ് ആന്റണീസ് സ്കൂൾ പുതുക്കാട്">
സെന്റ് ആന്റണീസ് സ്കൂൾ പുതുക്കാട്

തൃശ്ശൂർ ജില്ലയിലെ പുതുക്കാട് ഗ്രാമപഞ്ചായത്തിൽ സ്ഥിതി ചെയ്യുന്ന ഒരു ഹയ്യർ സെക്കണ്ടറി സ്കൂളാണ് സെന്റ് ആന്റണീസ് സ്കൂൾ. 


</doc>
<doc id="255693" url="https://ml.wikipedia.org/wiki?curid=255693" title="മാടത്തരുവി">
മാടത്തരുവി

തോമസ്സ് പിക്ചേഴ്സിന്റെ ബാനറിൽ പി.എ. തോമസ് സംവിധാനം ചെയ്ത് നിർമിച്ച മലയാളചലച്ചിത്രമാണ് മാടത്തരുവി. വിതരണാവകാശികളായ തൊമസ്സ് പിക്ചേഴ് ഈ ചിത്രം 1967 ജൂൺ 16-ന് കേരളത്തിലെ തിയേറ്ററുകളിൽ പ്രദർശനത്തിനെത്തിച്ചു.




ഇന്റെർനെറ്റ് മൂവി ഡാറ്റാബേസിൽ നിന്ന് മാടത്തരുവി


</doc>
<doc id="255711" url="https://ml.wikipedia.org/wiki?curid=255711" title="ഇൻസാറ്റ് 3ഡി">
ഇൻസാറ്റ് 3ഡി

ഭാരതത്തിന്റെ ആശയവിനിമയ സംവിധാനങ്ങൾക്കും, കാലാവസ്ഥാ നിരീക്ഷണത്തിനും മറ്റുമായി ഇസ്രോ വിക്ഷേപിച്ചിട്ടുള്ള വിവിധോദ്ദേശ ഭൂസ്ഥിര ഉപഗ്രഹങ്ങളുടെ ഇൻസാറ്റ് പരമ്പരയിൽ പെട്ട കൃത്രിമോപഗ്രഹമാണ് ഇൻസാറ്റ് 3ഡി. 2013 ജൂലൈ 26നു ഫ്രഞ്ച് ഗയാനയിലെ കൗറുവിൽ നിന്നാണ് ഇൻസാറ്റ് 3ഡി വിജയകരമായി വിക്ഷേപിച്ചത്. യൂറോപ്യൻ ബഹിരാകാശ സംയുക്തസംരംഭമായ ഏരിയൻ സ്പേസിന്റെ ഏരിയൻ 5 എന്ന റോക്കറ്റാണ് കൃത്രിമോപഗ്രഹത്തെ ബഹിരാകാശത്തെത്തിച്ചത്.

കാലാവസ്ഥാ നിരീക്ഷണ മേഖലയിലെ ആധുനിക സജ്ജീകരണങ്ങളാണ് ഇൻസാറ്റ് പരമ്പരയിലുള്ള ഇൻസാറ്റ് 3ഡിയുടെ പ്രത്യേകത. അന്തരീക്ഷ താപനില, സാന്ദ്രത, ഓസോൺ പടലത്തിന്റെ നില എന്നിവയുമായി ബന്ധപ്പെട്ട വിവരങ്ങൾ ലഭ്യമാക്കുന്നതിനോടൊപ്പം സമുദ്രോപരിതലവും ഭൂമിയും നിരീക്ഷിക്കും. പ്രകൃതി ദുരന്തങ്ങൾ മുൻകൂട്ടി അറിയിക്കുവാനും ഇതിൽ ക്രമീകരണങ്ങളുണ്ട്. മത്സ്യബന്ധനത്തെയും രക്ഷാദൗത്യങ്ങളെയും സഹായിക്കുന്ന ഇൻസാറ്റ് 3ഡി, ഇന്ത്യയ്​ക്ക് പുറമെ ഭൂട്ടാൻ, ബംഗ്ലാദേശ്, ശ്രീലങ്ക, മാലിദ്വീപ്, നേപ്പാൾ, ടാൻസാനിയ തുടങ്ങിയ രാജ്യങ്ങൾക്കും പ്രയോജനപ്രദമാകും.
ഭൂമിക്ക് 36,000 കിലോമീറ്റർ അകലെയായി എപ്പോഴും നിശ്ചിതസ്ഥലത്തിനു മുകളിലായിരിക്കത്തവിധം, ഭൂമിയുടെ ചുറ്റലിനൊത്ത് ഭൂമിയെ ചുറ്റുന്ന വിധത്തിലായിരിക്കും ഇൻസാറ്റ് 3ഡിയുടെ ഭ്രമണം.

ഇന്ത്യയുടെ ഇൻസാറ്റ് 3ഡി ഉപഗ്രഹം ഫ്രഞ്ച് ഗയാനയിലെ കൗറുവിൽ നിന്നൂ വിജയകരമായി വിക്ഷേപിച്ചു. യൂറോപ്യൻ സ്പേസ് ഏജൻസിയുടെ ഏരിയൻ 5 റോക്കറ്റിലാണ് ഉപഗ്രഹം വിക്ഷേപിച്ചത്. 2060 കി.ഗ്രാം ആണ് ഇതിന്റെ ഭാരം. കാലാവസ്ഥാ പ്രവചനമാണ് ഉപഗ്രഹത്തിന്റെ ദൗത്യം.


</doc>
<doc id="255712" url="https://ml.wikipedia.org/wiki?curid=255712" title="സംഗീതാത്മകമായ കൃത്രിമാവയവങ്ങൾ">
സംഗീതാത്മകമായ കൃത്രിമാവയവങ്ങൾ

കാനഡയിലെ മക്-ഗിൽ സർവകലാശാലയിലെ ഗവേഷക സംഘം കൃത്രിമാവയവങ്ങളുടെ രൂപത്തിൽ രൂപകൽപ്പന ചെയ്തു വരുന്ന നവീന സംഗീതോപകരണങ്ങളാണ് സംഗീതാത്മകമായ കൃത്രിമാവയവങ്ങൾ (Musical Prostheses).

ശരീരാവയവങ്ങളുടെ ചലനങ്ങളിൽ നിന്നും സംഗീതം സൃഷ്ടിക്കാനുള്ള ശ്രമത്തിന്റെ ഭാഗമായി 2010 മുതൽ മക്-ഗിൽ സർവകലാശാലയിലെ ഗവേഷകർ മൂന്നു വർഷത്തോളം നടത്തിയ പരീക്ഷണങ്ങൾ ആശാവഹമായ ഫലം നൽകിയിട്ടുണ്ട്. 

നട്ടെല്ല്, കൈ കാലുകൾ എന്നിങ്ങനെ മനുഷ്യ ശരീരത്തിലെ ചലനാത്മകമായ ഭാഗങ്ങൾക്കനുസൃതമായി വളഞ്ഞു പുളയുന്ന ഡിജിറ്റൽ സംഗീതോപകരണങ്ങൾ ശരീര ചലനങ്ങളിൽ നിന്നും സംഗീതത്തെ വേർതിരിച്ചെടുക്കുന്ന പുതിയ രീതിക്കു തുടക്കം കുറിക്കുന്നു.


</doc>
<doc id="255717" url="https://ml.wikipedia.org/wiki?curid=255717" title="കറുകുറ്റി">
കറുകുറ്റി

എറണാകുളം ജില്ലയിലെ അങ്കമാലി ബ്ലോക്കിലെ കറുകുറ്റി ഗ്രാമപഞ്ചായത്തിന്റെ ആസ്ഥാനമാണ് കറുകുറ്റി ഗ്രാമം. എൻ.എച്ച് 47-ൽ തൃശ്ശൂർ ജില്ല യുടെ അതിർത്തിയോട് ചേർന്ന് എറണാകുളം ജില്ലയുടെ വടക്കേ അറ്റത്തായിട്ടാണ് കറുകുറ്റി സ്ഥിതി ചെയ്യുന്നത്.

ജനങ്ങൾ തിങ്ങി പാർത്തിരുന്ന ഈ സ്ഥലത്ത് വളരെ പുകൾപെറ്റ ഒരു ഹൈന്ദവസംസ്ക്കാരം നിലനിന്നിരുന്നു. പഴയകാലത്ത് ദൈവാരാധനക്കായി നിർമ്മിച്ചിരുന്ന അമ്പലങ്ങളുടെ അവശിഷ്ഠങ്ങൾ കറുകുറ്റിയുടെ വിവധ ഭാഗത്തു കാണാനുണ്ട്. അതുപോലെ തന്നെ , ജനങ്ങളുടെ സമ്പാദ്യവും പണവും മറ്റും സൂക്ഷിച്ചിരുന്ന ഭരണികളുടെ അവശിഷ്ഠങ്ങളും ഇവിടെ നിന്നും കണ്ടെടുത്തിട്ടുണ്ട്. വളരെ കടുത്ത പ്രകൃതിക്ഷോഭം മൂലം ഈ സംസ്ക്കാരം തകർന്നടിയുകയായിരുന്നിരിക്കാം. 
ഈ പ്രദേശം ടിപ്പുവിന്റെ പടയോട്ടത്തിനുശേഷമോ , അല്ലെങ്കിൽ ഒരു പ്രകൃതിക്ഷോഭത്തിനു കാരണമായോ ഒരു വന്യമേഖലയായി തീർന്നു. ഇടതൂർന്നു വളർന്ന കാര എന്ന കുറ്റിച്ചെടികളുള്ള സ്ഥലമായതിനാലായിരിക്കാം ഇവിടം കറുകുറ്റി ആയത്. കറുകുറ്റി കണ്ടാൽ മറുകുറ്റി വേണ്ട എന്നൊരു ചൊല്ലും ഈ പ്രദേശങ്ങളിൽ നിലവിലുണ്ട്..
ജീവിതോപാധി പ്രധാനമായും കൃഷി തന്നെയാണ്. നെൽകൃഷി യാണ് ധാരാളമായി ഈ ഭാഗത്ത് കണ്ടു വരുന്നത്.




</doc>
<doc id="255724" url="https://ml.wikipedia.org/wiki?curid=255724" title="കീരംപാറ">
കീരംപാറ

എറണാകുളം ജില്ലയിലെ കോതമംഗലം താലൂക്കിൽ കോതമംഗലം ബ്ളോക്കിൽ പരിധിയിൽ വരുന്ന കീരം‌പാറ ഗ്രാമപഞ്ചായത്തിന്റെ ആസ്ഥാനമാണ് കീരംപാറ ഗ്രാമം.




</doc>
<doc id="255730" url="https://ml.wikipedia.org/wiki?curid=255730" title="പുൽക്കൂട്">
പുൽക്കൂട്

ക്രിസ്തുമസ് ആഘോഷത്തിന്റെ പ്രകടമായ രൂപങ്ങളിലൊന്നാണ് പുൽക്കൂട്. യേശുവിന്റെ ജന്മദിനമായ ക്രിസ്തുമസിന്, യേശു പിറന്നുവെന്ന് കരുതുന്ന ബെത്‌ലഹേമിലെ കാലിതൊഴുത്ത് ക്രിസ്തീയ ദേവാലയങ്ങളിലും ഭവനങ്ങളിലും പുനർനിർമ്മിക്കുക എന്ന ആചാരം നിലവിലുണ്ട്. ക്രിസ്തുവർഷം ഒന്നാം നൂറ്റാണ്ടുമുതൽ ഈ രീതി നിലനിന്നിരുന്നതായി കരുതപ്പെടുന്നു. 

ആദ്യകാലങ്ങളിൽ പുൽക്കൂടുകൾ നിർമ്മിച്ചിരുന്നത് പുല്ലുകളും ഇഞ്ചിപുല്ലും, വൈക്കോലും പനയോലയും തുടങ്ങിയ വസ്തുക്കൾ ഉപയോഗിച്ചുകൊണ്ടായിരുന്നു. അങ്ങനെയാണ് പുൽക്കൂട് എന്ന പേര് ആവീർഭവിച്ചത്. ഉണ്ണീശോ, മറിയം ഔസേപ്പ്, പിന്നെ മൂന്ന് രാജാക്കന്മാർ, ആട്ടിടയന്മാർ, ആടുമാടുകൾ, മാലാഖ തുടങ്ങിയവയുടെ രൂപങ്ങൾ പുൽക്കൂടുകളിൽ ഉണ്ടായിരിക്കും. അലങ്കാരമായി നക്ഷത്രങ്ങളും ബലൂണുകളും മറ്റും തൂക്കിയിടുകയും ചെയ്യാറുണ്ട്. ഇപ്പോൾ പുൽക്കൂടുകളുടെ രൂപത്തിനും നിർമ്മാണവസ്തുക്കൾക്കും വളരെയധികം മാറ്റങ്ങൾ സംഭവിച്ചിട്ടുണ്ട്. നിയതമായ ഒരു ചട്ടക്കൂടും പുൽക്കൂട് നിർമ്മാണത്തിൽ അവലംബിക്കാറില്ല. പുൽക്കൂട് നിർമ്മിക്കുന്നവരുടെ കലാപരമായ ഭാവനകൾ പുൽക്കൂടുകളിൽ ദൃശ്യമാണ്. ഇന്ന് പുൽക്കൂട് നിർമ്മാണം ഒരു കലാരൂപമായി വളർന്നിരിക്കുന്നു.കേരളത്തിൽ മരട് മൂത്തേടം സെൻറ്‌ മേരി മഗ്ദലിൻ പള്ളിയിലും,നെട്ടുർ സെന്റ് സബാസ്റ്റിൻ പള്ളിയില്ലും പുൽക്കൂട് നിർമ്മാണ മത്സരം എല്ലാ വർഷവും  സംഘടിപ്പിക്കാറുണ്ട്.


</doc>
<doc id="255739" url="https://ml.wikipedia.org/wiki?curid=255739" title="വിഭവാധിഷ്ഠിത സാമ്പത്തിക വ്യവസ്ഥ">
വിഭവാധിഷ്ഠിത സാമ്പത്തിക വ്യവസ്ഥ

ഒരു രാജ്യത്തിന്റെ ജി.എൻ.പി.യുടെയോ ജി.ഡി.പി.യുടെയോ വലിയൊരു പങ്ക് പ്രകൃതി വിഭവങ്ങളിൽ നിന്നാണ് ലഭിക്കുന്നതെങ്കിൽ അത്തരം സാമ്പത്തിക വ്യവസ്ഥയെ വിഭവാധിഷ്ഠിത സാമ്പത്തിക വ്യവസ്ഥ (resource-based economy) എന്നു വിളിക്കുന്നു. പണത്തിന്റെ ഉപയോഗം ഇല്ലാതെ വിഭവങ്ങളെ അധിഷ്ഠിതമാക്കിയുള്ള സാമ്പത്തിക രീതിയെയും വിഭവാധിഷ്ഠിത സാമ്പത്തിക വ്യവസ്ഥ(resource based economy) എന്നു വിളിക്കുന്നു.

ഉദാഹരണത്തിന്:
പണ സമ്പ്രദായത്തിന് ബദലായി വിഭവങ്ങളെ അധിഷ്ഠിതമാക്കി ഉള്ള സാമൂഹിക രീതിയെയും റിസോഴ്സ് ബേസ്ഡ് എക്കണോമി എന്നു വിളിക്കപ്പെടുന്നു.
പണം, മൂല്യം, കൈമാറ്റം എന്നിവയുടെയോ കടം, സേവനം എന്നിവയിൽ അധിഷ്ഠിതമായ ഏതെങ്കിലും സമ്പ്രദായത്തിന്റെയോ ഉപയോഗം ഇല്ലാതെതന്നെ എല്ലാ സാധനങ്ങളും സേവനങ്ങളും ലഭ്യമാകുന്ന ഒരു സമ്പൂർണ്ണമായ സാമൂഹിക-സാമ്പത്തിക ക്രമം ആണ്‌ ഇത്. എല്ലാ വിഭവങ്ങളും എല്ലാ നിവാസികളുടെയും പൊതു സ്വത്ത് ആയിരിക്കും. ചില പ്രത്യേക ആൾക്കാരുടേത് മാത്രം ആയിരിക്കില്ല. ഭൂമി ധാരാളം വിഭാവങ്ങളാൽ സമൃദ്ധമാണ്; ഈ വിഭവങ്ങളെ പണത്തിനെ അടിസ്ഥാനപ്പെടുത്തി ക്രമീകരിക്കുന്നത് അനുയോജ്യമല്ല എന്നും അത് നമ്മുടെ നിലനിൽപ്പിനു തന്നെ വിപരീത ഫലങ്ങൾ ഉളവാക്കുന്നതാണെന്നും ഉള്ള അനുമാനത്തിൽ അധിഷ്ഠിതമാണ് ഈ സമ്പ്രദായം.
ആധുനിക സമൂഹത്തിന് കൈവശമുള്ള വളരെ പുരോഗമിച്ച സാങ്കേതികവിദ്യകൊണ്ട് ഭക്ഷണം, വസ്ത്രം, പാർപ്പിടം, ആരോഗ്യ സുരക്ഷ, എന്നിവ ലഭ്യമാക്കാം. ഫലപ്രദമായി രൂപീകരിക്കപ്പെട്ട സാമ്പത്തിക രീതി വഴി വിദ്യാഭ്യാസ സമ്പ്രദായം പരിഷ്കരിക്കാം, പുനരുൽപ്പാദിപ്പിക്കാൻ കഴിയുന്ന-മലിനീകരണം ഇല്ലാത്ത ഊർജ്ജം അപരിമിതമായ അളവിൽ ഉണ്ടാക്കാം, മൊത്തം ജനങ്ങളുടെയും ജീവിതം മെച്ചപ്പെടുത്തുന്നതിനായി കരയിൽ നിന്നും കടലിൽനിന്നും ഉള്ള വിഭവങ്ങൾ, ഭൌതിക ഉപകരണങ്ങൾ, വ്യവസായശാലകൾ എന്നിവ ഒരു വിഭവ അധിഷ്ഠിത സാമ്പത്തിക നയത്തിൽ ഉപയോഗിക്കാം. പണത്തിനെ അല്ലാതെ വിഭവങ്ങളെ അധിഷ്ടിതമായുള്ള സാമ്പത്തിക രീതിയിൽ, എല്ലാവരുടെയും ആവശ്യകത നിറവേറ്റാനും ഉയർന്ന ജീവിത സാഹചര്യം ലഭ്യമാക്കുവാനും സാധിക്കും എന്നും ഉള്ള ആശയങ്ങൾ, അതിന്റെ ബ്ലൂപ്രിന്റുകൾ മുതലായവ വീനസ് പ്രൊജക്ട്, യുഗചേതന മുന്നേറ്റം എന്നീ സംഘനകൾ മുന്നോട്ടു വയ്ക്കുന്നു. 


</doc>
<doc id="255742" url="https://ml.wikipedia.org/wiki?curid=255742" title="മൗലവി മുഹമ്മദ് ബഖർ">
മൗലവി മുഹമ്മദ് ബഖർ

ഡെൽഹിയിൽനിന്ന് ആദ്യമായി പുറത്തിറങ്ങിയ തദ്ദേശീയഭാഷാപത്രമായിരുന്ന ദെഹ്ലി ഉർദു അഖ്ബാറിന്റെ പത്രാധിപരായിരുന്നു മൗലവി മുഹമ്മദ് ബഖർ. (ജനനം: ഉദ്ദേശം 1810, മരണം: 1857). പ്രശസ്ത ഉർദു കവിയും നിരൂപകനുമായിരുന്ന മുഹമ്മദ് ഹുസൈൻ ആസാദിന്റെ പിതാവുമാണ്. 

ഒരു ശിയാ നേതാവായിരുന്ന ബഖറിന്റെ പത്രം ഡെൽഹിയിലെ ബ്രിട്ടീഷ് വിരുദ്ധചേരിയിലായിരുന്നു നിലകൊണ്ടിരുന്നത്. മുഗൾ ചക്രവർത്തിയായ ബഹാദൂർഷാ സഫറിനോട് ഏറെ വിധേയത്വം പുലർത്തുകയും ചെയ്തു. ശിപായിലഹളക്കാലത്തെ റിപ്പോർട്ടുകളുടെ പേരിലാണ് ബഖർ കൂടുതലായും അറിയപ്പെടുന്നത്. ലഹള പുരോഗമിക്കുമ്പോൾ അതിനോടുള്ള ഡെൽഹിയിലെ ജനങ്ങളുടെ മനോഭാവം, ബഖറിന്റെ പത്രറിപ്പോർട്ടുകളിൽനിന്ന് മനസ്സിലാക്കാം. തുടക്കത്തിൽ ലഹളയെയും ശിപായികളെയും അനുകൂലിച്ചിരുന്ന ബഖർ പിന്നീടവരെ എതിർത്ത് ബ്രിട്ടീഷ് അനുകൂലിയായി മാറുകയായിരുന്നു.

ഡെൽഹി കോളേജിലെ വിദ്യാർത്ഥിയായിരുന്ന ബഖർ അവിടെത്തന്നെ കുറച്ചുനാൾ അദ്ധ്യാപകനുമായും പ്രവർത്തിച്ചിരുന്നു. ശമ്പളം കുറവാണെന്നതിന്റെ പേരിൽ അവിടെനിന്നും പിരിഞ്ഞു. കുറച്ചുകാലം ബ്രിട്ടീഷുകാർക്കു കീഴിലും ജോലി ചെയ്തു. പിന്നീട് വിദേശവ്യാപാരികൾക്കായി ഡെൽഹിയിൽ ഒരു ബാസാർ സ്ഥാപിച്ചു. ഇതിൽ അദ്ദേഹത്തിന് നല്ല ലാഭമുണ്ടാക്കിയ അദ്ദേഹം ഇമാംബര എന്ന ഒരു ഷിയാ മതമണ്ഡപം നിർമ്മിച്ചു. ഇവിടെ അദ്ദേഹം ഇടക്കിടെ പ്രഭാഷണങ്ങളും നടത്തുമായിരുന്നു. 1836-ലാണ് ഡെൽഹി ഉർദു അഖ്ബാർ ആരംഭിക്കുന്നത്.
ശിപായികളോടുള്ള മനോഭാവത്തിൽ ബഖറിനുണ്ടായ മാറ്റം ലഹള തുടങ്ങുന്നതുമുതൽ അവസാനിക്കുംവരെയുള്ള അദ്ദേഹത്തിന്റെ എഴുത്തുകളിലെ മാറ്റങ്ങളിലൂടെ വീക്ഷിക്കാനനാകും. മേയ് മാസത്തിൽ ലഹളയാരംഭിച്ചയുടനെ അദ്ദേഹം വളരെ താൽപര്യത്തോടെ അതിനെ അനുകൂലിച്ചെഴുതി. ഇന്ത്യയിലെ മതങ്ങളെ തുടച്ചുനീക്കാൻ പദ്ധതിയിട്ട കാഫിറുകളെ ശിക്ഷിക്കാൻ ദൈവമയച്ചതാണ് ഈ ലഹള എന്ന് അദ്ദേഹം എഴുതി. ലഹള തുടങ്ങി ശിപായിമാർ നഗരത്തിൽ ആധിപത്യം സ്ഥാപിച്ചതിനുശേഷം, ഒരു വരുമാനവുമില്ലാതിരുന്ന അവർ ദില്ലിയിലെ മിക്ക ബാസാറുകളും കൊള്ളയടിക്കുകയും ഡെൽഹി കോളേജിന്റെ ലൈബ്രറി നശിപ്പിക്കുകയും, ബഖറിന്റെ തന്നെ സുഹൃത്തുക്കളുടെ ഹവേലികൾ ആക്രമിക്കുകയും, നഗരത്തിലെ ഏറ്റവും വേണ്ടപ്പെട്ട വേശ്യകളെ അവർക്കുമാത്രം സ്വന്തമാക്കിവക്കുകയും ചെയ്തതോടെ ബഖറിന്റെ ഭാവം മാറി. ശിപായിമാരുടെ കൊള്ളയടി മൂലം ദില്ലി നിവാസികൾ പൊറുതിമുട്ടിയിരിക്കുകയാണെന്നും നഗരം വലിയൊരു അപകടത്തെയാണ് നേരിട്ടുകൊണ്ടിരിക്കുന്നതെന്നും നാശത്തിലേക്ക് നയിക്കപ്പെടുകയാണെന്നും അദ്ദേഹം ലഹളതുടങ്ങി വെറും രണ്ടാഴ്ചക്കുശേഷം മേയ് 24-ന് എഴുതി. ദില്ലിയിലെ സുഖസൌകര്യങ്ങളും ജീവിതരീതികളിലും മതിമറന്ന് അലസൻമാരായി മാറിയ ബിഹാറി ശിപായിമാരുടെ വിവരണങ്ങൾകൊണ്ട് നിറക്കുകയായിരുന്നു ഓഗസ്റ്റിൽ അദ്ദേഹം. ദില്ലിയിലെ സുഖലോലുപതയിൽ ലയിച്ച അവർക്ക് ശത്രുവിനെതിരെ പോരാടാനുള്ള മനോഭാവവും ശക്തിയും നഷ്ടപ്പെട്ടു എന്നദ്ദേഹം എഴുതി. വേശ്യകളോടൊപ്പം രാത്രി ചെലവഴിച്ചതിനു ശേഷം കുളിക്കാതെയാണ് ശിപായിമാർ യുദ്ധത്തിനുപോകുന്നതെന്ന് നിരവധിയാൾക്കാർക്ക് പരാതിയുണ്ടെന്നും അദ്ദേഹം എഴുതി. ശിപായിമാർക്ക് ബ്രിട്ടീഷുകാരിൽ നിന്ന് ലഭിക്കുന്ന തിരിച്ചടികൾക്കും പൊതുവിലുള്ള അസ്വാരസ്യത്തിനും കാരണം ഇത്തരത്തിലുള്ള നിന്ദാപരമായ നടപടികൾ കാരണമാണെന്നും അദ്ദേഹം കൂട്ടിച്ചേർത്തു.

ഈ സമയത്തോടെ ബഖർ ഒരു ബ്രിട്ടീഷ് അനുഭാവിയായും ചാരനായും മാറിക്കഴിഞ്ഞിരുന്നു. ദില്ലി റിഡ്ജിലെ ബ്രിട്ടീഷ് യുദ്ധക്യാമ്പിലേക്ക് ഒളിച്ചുകടത്തിയിരുന്ന അദ്ദേഹത്തിന്റെ രഹസ്യറിപ്പോർട്ടുകൾ ദില്ലിയിലെ മെഹ്റോളിയിലുള്ള കമ്മീഷണർ ഓഫീസ് ആർക്കൈവിലുണ്ട്. 


</doc>
<doc id="255771" url="https://ml.wikipedia.org/wiki?curid=255771" title="അഡേൽ">
അഡേൽ

ഗായിക, സംഗീതജ്ഞ, ഗാനരചയിതാവ്, വാദ്യോപകരണ വിദഗ്ദ്ധ എന്നീ നിലകളിൽ പ്രശസ്തയായ ഒരു ബ്രിട്ടീഷ് വനിതയാണ് അഡേൽ എന്നറിയപ്പെടുന്ന അഡേൽ ലൂറീ ബ്ലൂ അഡ്കിൻസ് എംബിഇ (ജനനം 1988 മെയ് 5). 2006ൽ അഡേലിന്റെ ഒരു സുഹൃത്ത് അഡേലിന്റെ ഒരു ഡെമോ വീഡിയോ മൈസ്പേസിൽ പോസ്റ്റ് ചെയ്തു. ഇതിനു ശേഷം അഡേലിന് എക്സ്എൽ റെകോഡിംഗ്സിൽ നിന്ന് ഒരു റെക്കോഡിംഗ് കോൺട്രാക്റ്റ് ലഭിച്ചു. അടുത്ത വർഷം അഡേലിന് ബ്രിട്ട്സ് ക്രിട്ടിക്സ് ചോയ്സ്, ബിബിസി സൗണ്ട് ഓഫ് 2008 അവാർഡുകൾ ലഭിച്ചു. അഡേലിന്റെ ആദ്യ ആൽബം 19 2008ൽ പുറത്തിറങ്ങി. വൻവിജയം നേടിയ ഈ സംഗീത ആൽബത്തിനെ തുടർന്ന് അഡേൽ പ്രശസ്തയായി. 2013ൽ സ്കൈഫാൾ എന്ന ജെയിംസ് ബോണ്ട് ചിത്രത്തിലെ സ്കൈഫാൾ എന്ന ഗാനത്തിന് അക്കാദമി അവാർഡും ഗോൾഡൻ ഗ്ലോബും അഡേൽ സ്വന്തമാക്കി.
അഡേൽ 16 വയസ്സുള്ളപ്പോൾ ലണ്ടനിലെ വെസ്റ്റ് നോർവുഡിനടുത്തുള്ള അവളുടെ വീടിന്റെ സബർബ് അടിസ്ഥാനമാക്കി എഴുതിയ അവളുടെ ആദ്യത്തെ സോങുള്ള ആൽബമാണ് "ഹോംടൗൺ ഗ്ലോറി."




</doc>
<doc id="255791" url="https://ml.wikipedia.org/wiki?curid=255791" title="ലൂഅ (പ്രോഗ്രാമിംഗ് ഭാഷ)">
ലൂഅ (പ്രോഗ്രാമിംഗ് ഭാഷ)

ലഘുവായ ഒരു ബഹുമാതൃകാ പ്രോഗ്രാമിംഗ് ഭാഷയാണ് ലൂഅ ( - അർത്ഥം: ചന്ദ്രൻ.). വിപുലീകരിക്കാവുന്ന അർത്ഥ വിജ്ഞാനീയത്തോടു കൂടിയ ഒരു സ്ക്രിപ്റ്റിംഗ് ഭാഷ ലഭ്യമാക്കുക എന്നതായിരുന്നു ലൂഅയുടെ പ്രധാന ലക്ഷ്യം. ആൻസി സിയിൽ തയ്യാറാക്കപ്പെട്ടതിനാൽ ലൂഅ ഒരു ക്രോസ് പ്ലാറ്റ്ഫോം ഭാഷയാണ്. പൊതുവെ ലളിതമായ സി എപിഐ ഉപയോഗിക്കുന്നതിനാൽ ലൂഅ ഉപകാരപ്രദമായ സോഫ്റ്റ്വെയറുകൾ രചിക്കാനുള്ള ലളിതമായ മാർഗ്ഗമൊരുക്കുന്നു.

ലൂഅയിൽ ഹലോ വേൾഡ് പ്രോഗ്രാം ഇത്തരത്തിൽ തയ്യാറാക്കാം.

print 'Hello World!'

കമന്റുകൾ ചേർക്കുന്നത് അഡ, ഈഫൽ, എസ്ക്യുഎൽ, ഹാസ്കെൽ, വിഎച്ച്ഡിഎൽ ഭാഷകളിലേതിനു സമാനമായാണ്.

-- A comment in Lua starts with a double-hyphen and runs to the end of the line.
-- Multi-line strings & comments
--[=[ Comments like this can have other --comments nested. ]=]

ഫാക്റ്റോറിയൽ കാണാനുള്ള ഏകദം ഇത്തരത്തിൽ തയ്യാറാക്കാം.

function factorial(n)
end
ലൂഅയിൽ നാലു ലൂപ്പുകളുണ്ട്. വൈൽ ലൂപ്പ്, ഫോർ ലൂപ്പ്, റിപ്പീറ്റ് ലൂപ്പ് (ഡു വൈലിന് സമാനം), ജെനറിക് ഫോർ ലൂപ്പ് എന്നിവയാണവ.

വൈൽ ലൂപ്പ് ഇത്തരത്തിലാണ് ഉപയോഗിക്കുന്നത്:

local condition = true
while condition do
end

ഫോർ ലൂപ്പ് ഇത്തരത്തിലാണുപയോഗിക്കുന്നത്:

for index = 1,5 do
end

റിപ്പീറ്റ് ലൂപിന്റെ ഉപയോഗം ഇങ്ങനെയാണ്:

local condition = false
repeat
until condition

ജെനറിക് ഫോർ ലൂപ് ഇതു പോലെ ഉപയോഗിക്കാം:

for key,value in pairs(_G) do
end
ഒരു സദിശ വസ്തുവിനെ ഇപ്രകാരം നിർമ്മിക്കാം.

Vector = {} -- Create a table to hold the class methods
function Vector:new(x, y, z) -- The constructor
end
function Vector:magnitude() -- Another member function
end

vec = Vector:new(0, 1, 0) -- Create a vector
print(vec:magnitude()) -- Call a member function using ":" (output: 1)
print(vec.x) -- Access a member variable using "." (output: 0)

</doc>
<doc id="255801" url="https://ml.wikipedia.org/wiki?curid=255801" title="ട്രിനിസോറാ">
ട്രിനിസോറാ

ഓർനിത്തോപോഡ് വിഭാഗത്തിൽ പെട്ട ഒരു ദിനോസർ ആണ് ട്രിനിസോറാ. അന്റാർട്ടിക്കയിലെ ജെയിംസ്‌ റോസ് ദീപിൽ നിന്നും ആണ് ഇവയുടെ ഫോസ്സിൽ കണ്ടു കിട്ടിയിടുള്ളത്. ഒരേ ഒരു സ്പെസിമെൻ മാത്രമേ ഇത് വരെ കണ്ടെത്തിയിടുള്ളൂ. 2008-ൽ കണ്ടെത്തിയ ഇവയുടെ വർഗികരണം നടന്നത് 2013-ൽ ആണ് . ഫോസ്സിൽ ആയി ലഭിച്ചിടുള്ളത് തല ഇല്ലാത്ത ഭാഗികമായ ഒരു അസ്ഥികൂടം ആണ്.


</doc>
<doc id="255802" url="https://ml.wikipedia.org/wiki?curid=255802" title="ജോർജ്ജ് രാജകുമാരൻ">
ജോർജ്ജ് രാജകുമാരൻ

ബ്രിട്ടീഷ് രാജവംശത്തിലെ വില്യം രാജകുമാരന്റെയും, കേംബ്രിഡ്ജിലെ ഡച്ച്സ് കാതറീൻ മിഡിൽടണിന്റെയും പുത്രനാണ് ജോർജ്ജ് അലക്സാണ്ടർ ലൂയിസ് (George Alexander Louis) എന്ന കേംബ്രിഡ്ജിലെ ജോർജ്ജ് രാജകുമാരൻ(ഇംഗ്ലീഷ്: Prince George of Cambridge).
വേൽസിലെ രാജകുമാരൻ ചാൾസിന്റെ പൗത്രനുമാണ് ജോർജ്ജ്

2012 ഡിസംബർ 3നാണ് വില്യം-കാതറീൻ ദമ്പതിമാർ തങ്ങളുടെ ആദ്യത്തെ കുട്ടിക്കായി പ്രതീക്ഷിക്കുന്ന വാർത്ത സെന്റ് ജേംസ് പാലസ് ഔദ്യോഗികമായി പുറത്തുവിട്ടത്. 

2013 ജൂലൈ 22ന് രാവിലെ പ്രസവത്തിനായി കാതറീനെ ലണ്ടനിലെ സെയിന്റ് മേരീസ് ഹോസ്പിറ്റലിൽ പ്രവേശിപ്പിച്ചു. ജൂലയ് 22നു ബ്രിട്ടീഷ് സമയം വൈകീട്ട് 4:24നാണ് കാതറീൻ ഒരാൺകുഞ്ഞിനെ പ്രസവിച്ചത്. ജനനസമയത്ത് കുട്ടിക്ക് 3.80 കിലോഗ്രാം തൂക്കമുണ്ടായിരുന്നു ഡയാനയുടെ മക്കളായ വില്യമും, ഹാരിയും ജനിച്ച അതേ ആശുപത്രിയിൽ തന്നെയാണ് വില്യമിന്റെ ആദ്യപുത്രൻ ജനിച്ചിരിക്കുന്നത്

എലിസബത്ത് രാജ്ഞിയുടെ പിതാവായ ജോർജ്ജ് ആറാമന്റെ പേരാണ് കുഞ്ഞിനും നൽകിയിരിക്കുന്നത്.


</doc>
<doc id="255809" url="https://ml.wikipedia.org/wiki?curid=255809" title="ഉഴവൂർ">
ഉഴവൂർ

കേരളത്തിലെ കോട്ടയം ജില്ലയിലെ ഉഴവൂർ ഗ്രാമപഞ്ചായത്തിലാണ് ഉഴവൂർ ഗ്രാമം സ്ഥിതി ചെയ്യുന്നത്.

•ആർ.ടി ഓഫീസ്


റോഡ് വഴി - 

റെയിൽ വഴി - അടുത്തുള്ള റെയിൽ‌വേ സ്റ്റേഷൻ കോട്ടയം

വിമാനം വഴി - ഏറ്റവും അടുത്ത വിമാനത്താവളം കൊച്ചി അന്താരാഷ്ട്ര വിമാനത്താവളം (നെടുമ്പാശ്ശേരി വിമാനത്താവളം)



</doc>
<doc id="255817" url="https://ml.wikipedia.org/wiki?curid=255817" title="കിംഗ്കീ 100">
കിംഗ്കീ 100

ചൈനയിലെ ഗുവാങ്ദോങ് പ്രവിശ്യയിൽസ്ഥിതിചെയ്യുന്നഒരുഅംബരചുംബിയാണ്കിംഗ്കീ 100. കിംഗ്കീ ഫിനാൻസ് സെന്റർ പ്ലാസാ എന്നും ഇത് അറിയപ്പെട്ടിരുന്നു. 441.8 മീറ്റർ ഉയരമുള്ള ഈ വിവിധോദ്ദേശ മന്ദിരത്തിൽ 100 നിലകളുണ്ട്. ഈ 100 നിലകളിൽ 68 എണ്ണം എ ക്ലാസ് ഓഫീസ് സ്പേസാണ്. 22 നിലകളിലായി ഒരു സിക്സ് സ്റ്റാർ ഹോട്ടലും പ്രവർത്തിക്കുന്നു. 

ഇന്ന് ഷെൻഷെങിലെ ഏറ്റവും ഉയാരമുള്ളകെട്ടിടം കിംഗ്കീ100 ആണ് കൂടാതെ ലോകത്തിൽ വെച്ച് 9-ആം സ്ഥാനവും.


</doc>
<doc id="255820" url="https://ml.wikipedia.org/wiki?curid=255820" title="ബ്രസീലിയ">
ബ്രസീലിയ

ബ്രസീലിന്റെ തലസ്ഥാനവും ബ്രസീലിലെ ഏറ്റവും വലിയ നാലാമത്തെ നഗരവുമാണ് ബ്രസീലിയ (Brasília; പോർചുഗീസ് ഉച്ചാരണം: [bɾaˈziʎɐ]). ലാറ്റിനമേരിക്കയിലെ ഒരു ആധുനിക ആസൂത്രിത നഗരമാണ് ബ്രസീലിയ. ബ്രസീലിയൻ ഹൈലാൻഡുകളിലാണ് ഈ നഗരം വ്യാപിച്ചിരിക്കുന്നത്. 2008ലെ IGBE കണക്കുപ്രകാരം 2,562,963 ആളുകൾ ബ്രസീലിയ നഗരത്തിൽ താമസിക്കുന്നു. 
ദേശീയ തലസ്ഥാന പ്രദേശമായതിനാൽ ബ്രസിലിയൻ ഗവൺമെന്റിന്റെ ആസ്ഥാനവും ഇവിടെതന്നെയാണ്. നിരവധി ബ്രസീലിയൻ കമ്പനികളുടേയും ആസ്ഥാന നഗരമാണ് ബ്രസീലിയ.

1956-ലാണ് ബ്രസീലിയ നഗരം ആസൂത്രണം ചെയ്യുന്നത്. ലൂസ്സിയോ കോസ്ത എന്ന് നഗരാസൂത്രകനും, പ്രശസ്ത വാസ്തുശില്പി ഓസ്കാർ നീമെർ, ലാൻഡ്സ്കേപ് ആർക്കിടെക്റ്റ് റോബെറ്ടോ ബേൾ മാക്സ് എന്നിവരായിരുന്നു ഈ നഗരത്തിന്റെ പ്രധാന ആസൂത്രകർ. ബ്രസീലിയയിലെ വാസ്തു തികവിനെ പരിഗണിച്ച് യുനെസ്കോ ഈ നഗരത്തിന് ലോക പൈതൃകപദവി നൽകിയിട്ടുണ്ട്.

""ഫെഡറൽ കാപ്പിറ്റൽ"" എന്നാണ് ബ്രസീലിയ പൊതുവെ അറിയപ്പെടുന്നത്. 

1763 മുതൽ 1960 വരെ റിയോ ഡി ജെനീറോയ്ക്കായിരുന്നു ബ്രസീലിന്റെ തലസ്ഥാന പദവി. ഇതേസമയം പ്രകൃതിവിഭവങ്ങളാൽ സമ്പന്നമായിരുന്നത് ബ്രസീലിലെ തെക്ക് - കിഴക്കൻ പ്രദേശങ്ങളായിരുന്നു. ബ്രസീലിന്റെ ആദ്യത്തെ റിപ്പബ്ബ്ലിക്കൻ ഭരണഘടനയുടെ നിർദ്ദേശപ്രകാരമാണ് രാജ്യതലസ്ഥാനം രാജ്യത്തിന്റെ മധ്യഭാഗത്തേക്ക് മാറ്റാൻ തീരുമാനിച്ചത്.
പെഡ്രോ ഒന്നാമൻ രാജാവിന്റെ ഉപദേശകനായിരുന്ന ജോസ് ബോണിഫസിയൊയാണ് ആദ്യമായി നിർദ്ദിഷ്ട ബ്രസീലിയൻ നഗരത്തിനായുള്ള രൂപരേഖ ബ്രസീൽ ജനറൽ അസംബ്ലിക്ക് മുൻപാകെ സമർപ്പിച്ചത്. എന്നാൽ ഇതിന് അംഗീകാരം പ്രാപ്തമായില്ല.
1956മുതൽ 1961 വരെ ബ്രസീലിന്റെ പ്രസിഡന്റായിരുന്ന ജുസെലിനൊ കുബിഷെക്(Juscelino Kubitschek) ആണ് ബ്രസീലിയ നഗരത്തിന്റെ നിർമ്മാണത്തിന് ഉത്തരവിറക്കിയത്. ലൂസിയോ കോസ്റ്റയെയാണ് പുതിയ നഗരത്തിന്റെ പ്രധാന നഗരാസൂത്രകനായി തിരഞ്ഞെടുത്തത്. ഓസ്കാർ നീമെൻ എന്ന വിഖ്യാത ബ്രസീലിയൻ വാസ്തുശില്പിയും നഗരനിർമ്മാണത്തിന് സംഭാവനകൾ ചെയ്തു.

ട്രോപ്പിക്കൽ സവാന കാലാവ്സ്ഥയാണ് ഇവിടെ അനുഭവപ്പെടുന്നത്. അന്തരീക്ഷത്തിലെ ആർദ്രതയുടെ അളവനുസരിച്ച് വ്യത്യസ്ത ഋതുക്കളേയും നിർവചിച്ചിരിക്കുന്നു. ഒന്ന് ആർദ്രമായ കാലവും മറ്റൊന്ന് വരണ്ട കാലാവസ്തയുമാണ് ഇവിടെ പ്രധാനമായും അനുഭവപ്പെടുന്നത്. 20.5C ആണ് ഈ നഗരത്തിലെ ശരാശരി താപനില. സെപ്റ്റംബർ മാസത്തിലാണ് ഇവിടെ ഏറ്റവും ഉയർന്ന ശരാശരി ഊഷ്മാവ് രേഖപ്പെടുത്തുന്നത്. 28C. ഏറ്റവും കുറവ് ജൂലായിലും- ശരാശരി 26C.

വ്യാവസായിക നഗരം എന്നതിലുപരിയായി ബ്രസീലിയ ഒരു ഭരണ കേന്ദ്ര നഗരമാണ്. എങ്കിലും അനവധി വ്യവസായങ്ങൾ ഈ നഗരത്തെ ആശ്രയിച്ച് നടന്നുവരുന്നുണ്ട്. നിർമ്മാണ മേഖലയോടനുബന്ധിച്ചുള്ള വ്യവസായങ്ങൾ, ഭക്ഷ്യസംസ്കരണം, അച്ചടി, വിതരണം, കമ്പ്യൂട്ടർ സോഫ്റ്റ്‌വേർ നിർമ്മാണം തുടങ്ങിയ വ്യവാസായങ്ങളാണ് ബ്രസീലിയയിൽ പ്രധാനമായും ഉള്ളത്. നഗരത്തിന്റെ മൊത്ത ആഭ്യന്തര ഉത്പാദനം കണക്കിലെടുത്താൽ പൊതു ഭരണ മേഖലയുടെ സംഭാവന 54.8%വും, സേവനമേഖലയുടെ 28.7%വും, വ്യവസായങ്ങളുടെ 10.2%വും വാണിജ്യമേഖലയുടെ 6.1%വും കൂടാതെ കൃഷിയധിഷ്ഠിത വ്യവസായങ്ങളുടെ 0.2%വും കൂടിച്ചേർന്നാണ് ഉണ്ടായിരിക്കുന്നത്.

2012-ലെ മെർസെറിന്റെ നഗര റാങ്കിങ് അനുസരിച്ച്, ലോകത്തിൽ ഏറ്റവും ജീവിതചെലവ് ഏറിയ നഗരങ്ങളിൽ 45ആം സ്ഥാനം ബ്രസീലിയയ്ക്കാണ്.2010-ൽ ബ്രസീലിയ 70-ആം സ്ഥാനത്തായിരുന്നു.സാവോ പോളോയും (12മത്), റിയോ ഡി ജെനീറോയുമാണ് (13മത്) ബ്രസീലിയയ്ക്ക് മുൻപിലുള്ള മറ്റ് ബ്രസീലിയൻ നഗരങ്ങൾ.

ബ്രസീലിയയിലെ ഔദ്യോഗിക ഭാഷയും ഏറ്റവും കൂടുതൽ പേർ ഉപയോഗിക്കുന്നഭാഷയും പോർച്ചുഗീസ് ഭാഷയാണ്. പോർച്ചുഗീസ് ഭാഷയാണ് പ്രധാനമായും പ്രൈമറി ക്ലാസുകളിൽ പഠിപ്പിക്കുന്നത്. കൂടാതെ ഇംഗ്ലീഷും, സ്പാനിഷും പാഠ്യപദ്ധതിയുടെ ഭാഗമായുണ്ട്. ബ്രസീലിയയിൽ രണ്ട് സർവ്വകലാശാലകളും, മൂന്ന് സർവ്വകലാശാലാ കേന്ദ്രങ്ങളും പ്രവർത്തിക്കുന്നു.

ബ്രസീൽ നഗരത്തിലെ ഒരു പ്രധാന വിമാനത്താവളമാണ് ബ്രസീലിയ പ്രസിഡെന്റെ ജുസെലിനൊ കുബിറ്റ്ഷെക് അന്താരാഷ്ട്ര വിമാനത്താവളം. ബ്രസീലിന്റെ 21-ആമത്തെ പ്രസിഡന്റായ ജുസെലിനൊ കുബിറ്റ്ഷെക് ഡെ ഒലിവെറയുടെ നാമത്തിലാണ് ഈ വിമാനത്താവളം അറിയപ്പെടുന്നത്.

ബ്രസീലിയ അന്താരാഷ്ട്ര വിമാനത്താവളത്തിൽ നിന്നും ആഭ്യന്തര അന്താരാഷ്ട്ര സർവീസുകൾ ലഭ്യമാണ്. ബ്രസീലിലെ ഏറ്റവും തിരക്കേറിയ മൂന്നാമത്തെ വിമാനത്തവളം കൂടിയാണ് ഇത്. 2006-ൽ ഈ വിമാനത്താവളാത്തിൽ പുതിയൊരു റൺ വേയും പണിതീർത്തു. 2007-ൽ 11,119,872 യാത്രികരാണ് ഈവിമാനത്താവളാത്തിൽ എത്തിയത് എന്നാണ് കണക്ക്.

ബ്രസീലിയയുടെ നഗരകേന്ദ്രത്തിൽനിന്നും 11 കിലോ മീറ്റർ(6.8 മൈൽ) അകലെയായാണ് അന്താരാഷ്ട്ര വിമാനത്താവളം സ്ഥിതിചെയ്യുന്നത്. വിമാനത്താവളത്തെയും നഗരകേന്ദ്രത്തേയും ബന്ധിപ്പിച്ചുകൊണ്ട് നിരവധി ബസ്, ടാക്സി സർവീസുകളും നിലവിലുണ്ട്. ലോകത്തിന്റെ മറ്റു പ്രധാനഭാഗങ്ങളിലേക്കുള്ള വിമാനസർവീസുകളും ഇവിടെനിന്നുണ്ട്.

മെട്രോ ഡെ ബ്രസീലിയ എന്നറിയപ്പെടുന്ന ഒരു ഭൂഗർഭ മെട്രോ റെയിലും ബ്രസീലിയയിൽ പ്രവർത്തിക്കുന്നുണ്ട്. 2 ലൈനുകളുള്ള ഈ ശൃംഖലയിൽ ആകെ 24സ്റ്റേഷനുകളാണുള്ളത്. നഗരത്തിന്റെ ഒട്ടുമിക്ക പ്രദേശങ്ങൾക്കും മെട്രോ സേവനം ലഭ്യമാകുന്നു. 

ഗോയിയാസ് സംസ്ഥാനത്തിന്റെ തലസ്ഥാനമായ ഗോയിയാനയെയും ബ്രസീലിയയെയും തമ്മിൽ ബന്ധിപ്പിക്കുന്ന ഒരു അതിവേഗ റെയിൽ വേ വിഭാവനം ചെയ്തിട്ടുണ്ട്. നിർമ്മാണം പൂർത്തിയായാൽ ഇരുനഗരങ്ങളുടേയും വികസനത്തെ ഇത് ത്വരിതപ്പെടുത്തും.

ഫുട്ബോൾ കളിക്കാരൻ കക്കാ(Kaká) ബ്രസീലിയയുടെ ഉപനഗരമായ ഗാമയിലാണ് ജനിച്ചത്. ഇദ്ദേഹം ബ്രസീൽ ദേശീയ ടീമിനു വേണ്ടിയും റിയൽ മാഡ്രിഡ് ടീമിനു വേണ്ടിയും കളിച്ചു വരുന്നു


</doc>
<doc id="255825" url="https://ml.wikipedia.org/wiki?curid=255825" title="ഷാക്ക് ലകാൻ">
ഷാക്ക് ലകാൻ

ഫ്രഞ്ച് ചിന്തകനും, മനോവിശ്ലേഷണ വിദഗ്ദ്ധനുമായിരുന്നു ഷാക്ക് ലകാൻ (13 ഏപ്രിൽ 1901 – 9 സെപ്റ്റം:1981). ഫ്രോയിഡിനു ശേഷമുള്ള ഏറ്റവും പ്രമുഖ മനോവിജ്ഞാന വിദഗ്ദ്ധനായി ലകാനെ കരുതുന്നു.ഉത്തരാധുനിക ഘടനാ വാദത്തിന്റെ മുഖ്യവക്താവായും ലകാനെ പരിഗണിയ്ക്കുന്നുണ്ട്.

ലക്കാന്റെ സ്വകാര്യജീവിതം വിവാദങ്ങളുടെ ഒരു നാടകശാല ആയിരുന്നു. 1901-ൽ പാരിസിൽ അദ്ദേഹം ജനിച്ചു. 1927-ലാണ് സൈക്കിയാട്രിയിൽ അദ്ദേഹം പരിശീലനം തുടങ്ങിവയ്ക്കുന്നത്. 1932-ൽ ലക്കാൻ ഡോക്ടറേറ്റ് നേടി. അദ്ദേഹത്തിന്റെ ബിരുദപ്രബന്ധത്തിന് "'On Paranoia and its Relationship to Personality"’(De la Psychose paranoïaque dans ses rapports avec la personnalité suivi de Premiers écrits sur la paranoïa. Paris: Éditions du Seuil, 1975.) എന്നായിരുന്നു ശീർഷകം. 1934-ൽ The Psychoanalytic Society of Paris എന്ന ഫ്രോയ്ഡിയൻ സംഘത്തിൽ ലക്കാൻ ചേർന്നു. സൈക്കോ അനലറ്റിക് തത്ത്വങ്ങളോട് അദ്ദേഹത്തിനുണ്ടായിരുന്ന ആബദ്ധതയുടെ തെളിവാണ്, സൊസൈറ്റി ഓഫ് പാരിസിൽ അദ്ദേഹം സമ്പാദിച്ച അംഗത്വം.

വിവാദാത്മകമായ തന്റെ പ്രതിവാര സെമിനാറുകളിലൊന്നാമത്തേതിന് അദ്ദേഹം നാന്ദികുറിച്ചത് 1951-ലാണ്. മരിക്കുന്നതുവരെയും അദ്ദേഹമതു തുടർന്നു കൊണ്ടിരുന്നു. സാർത്ര്, ദെ ബൊവേ, ബാർത്ത്,ലെവി-സ്ട്രാസ്, മെർലോ-പോണ്ടി, അൽത്തുസർ, ഇറിഗറേ തുടങ്ങിയ പ്രതിഭകൾപോലും പ്രസ്തുത സെമിനാറുകളിൽ കേഴ്വിക്കാരായി വന്നെത്തിയിരുന്നു. ലക്കാന്റെ പ്രഭാഷണങ്ങൾ കുപ്രശസ്തി നേടി. ശൈലീകൃതമായ ഭാഷയും ആഘാതമേല്പിക്കുന്ന താനവും അവയുടെ സവിശേഷതകളായിരുന്നു. 1952-ൽ അദ്ദേഹവും സഹപ്രവർത്തകരും സുഹൃത്തുക്കളും മു൯കൈയെടുത്ത് The French Society of Psychoanalysis-നു രൂപം നല്കി..

1936-ലാണ് ‘The Mirror phase’ എന്ന പ്രബന്ധം ആദ്യമായി ലക്കാ൯ വായിക്കുന്നത്.1949- ൽ സൂറിച്ചിൽ അതിന്റെ പരിഷ്കരിച്ച രൂപം അദ്ദേഹം പുനരവതരിപ്പിച്ചു. 1953-ലാണ് Discourse of Rome എന്ന പേപ്പ൪ ലക്കാ൯ ലോകത്തിനു സമ൪പ്പിക്കുന്നത്. അബോധത്തിന്റെ ഭാഷയെപ്പറ്റിയായിരുന്നു അത്. കോൺഗ്രസ് ഓഫ് റൊമാൻസ് ലാംഗ്വേജ് സൈക്കോ അനലിറ്റിസ്റ്റിക് (Congress of Romance Language Psychoanalystic) എന്നറിയപ്പെടുന്ന സമ്മേളനത്തിൽ റോമിൽ വച് അദ്ദേഹം വിലക്കുകൾ കൂട്ടാക്കാതെ, ഒരു ചെറുസംഘത്തെ അഭിസംബോധന ചെയ്തവതരിപ്പിച്ച പ്രബന്ധമാണ് ‘The Function and Field of Speech and Language in Psychoanalysis’..

1764 ജൂണിൽ ലക്കാ൯ ദ ഫ്രോയ്ടിയ൯ സ്കൂൾ ഓഫ പാരീസ് (The Freudian School of Paris) സ്ഥാപിച്ചു. 1979-ൽ ആ സ്ഥാപനം അദ്ദേഹം പിരിച്ചു വിടുകയാണുണ്ടായത്. മനോവിശകലന വിദഗ്ദ്ധ൪ ലക്കാനെ ഭ്രഷ്ടനാക്കി. പക്ഷേ, അദ്ദേഹം പിന്തിരിഞ്ഞില്ല. അൽത്തൂസറിന്റെ രക്ഷാക൪ത്തൃത്വത്തിൽ അദ്ദേഹം സ്വന്തം പ്രഭാഷണങ്ങൾ നിസ്സങ്കോചം തുടരുകതന്നെ ചെയ്തു.

1966-ലാണ് 'എക്രി' (E-crits) പ്രസിദ്ധീകൃതമായത്. ലക്കാന്റെ ഇരുപത്തഞ്ചു വാർഷിക പ്രഭാഷണങ്ങൾ അദ്ദേഹത്തിന്റെ മരുമകൻ സമാഹരിച്ചു. സ്വന്തം സ്കൂളിൽത്തന്നെ ലക്കാൻ എതിർക്കപ്പെടുകയുണ്ടായി.മുമ്പു സൂചിപ്പിച്ചതുപോലെ 1979-ൽ ആ സ്ഥാപനം പിരിച്ചുവിടാൻ അദ്ദേഹം തയ്യാറായി. 1980-ൽ മറ്റൊരാളുടെ (മില്ലറുടെ) ആധിപത്യത്തിൽ അതു വീണ്ടും തുറക്കപെട്ടു. 1981 സെപ്തംബറിൽ ലക്കാൻ ഇഹലോകം വെടിഞ്ഞു.

ഫ്രോയ്ഡിയ൯ വിമ൪ശനം എഴുത്തുകാരന്റെ/കഥാപാത്രങ്ങളുടെ അവബോധം വിശകലനം ചെയ്യുമ്പോൾ, ലക്കാനിയൻ വിമർശനം പാഠത്തിന്റെ അവബോധം അപഗ്രഥിക്കുന്നു. ലാകാൻ പറയുന്നത് ഫ്രോയ്ഡിന്റെ അടിസ്ഥാനപരമായ ഉൾകാഴ്ച ഉപബോധമനസ്സിന്റെ അസ്തിത്വത്തെപറ്റിയായിരുന്നില്ല, മറിച്ച് ഉപബോധമനസ്സിന്റെ ഘടനയിലായിരുന്നു എന്നാണ്. ലാകാൻ ഫ്രോയ്ഡിന്റെ അബോധമനസ്സിന്റെ ദേവി (GODDESS OF UNCONSCIOUS)യെ മറയാക്കിയിട്ടും അതിന്റെ കാന്തിയുടെ തിളക്കം കൊണ്ടുവരാൻ കഴിഞ്ഞിട്ടില്ലാത്ത ഒരു അതിമാനുഷനുമായി ഉപമിക്കുന്നു. പാഠത്തിന്റെ ബോധത്തിനു കീഴിൽ ഒരബോധമുണ്ട്. വിരുദ്ധാ൪ത്തങ്ങളിലൂടെയും മറ്റും അബോധം പാഠത്തിൽ ഗുപ്തമായിരിക്കുന്നു. ദ൪പ്പണഘട്ടം, അബോധത്തിന്റെ സ൪വാധിപത്യം മുതലായ സൈക്കോ അനലറ്റിക് ഘട്ടങ്ങളും ബാഹ്യലക്ഷണങ്ങളും പാഠത്തിൽ സന്നിധാനം കൊളളുന്നത് ലക്കാനിയൻ വിമർശകർ ചൂണ്ടികാണിക്കും. അഭാവം, ആഗ്രഹം തുടങ്ങിയ പരികല്പനകളുടെ അടിസ്ഥാനത്തിൽ അവർ കൃതി മനസ്സിലാക്കാൻ ശ്രമിക്കും.

അവബോധത്തിന്റെ കേന്ദ്രസ്ഥത (centrality), ചിഹ്നിതത്തിന്റെ ഒഴിഞ്ഞുമാറൽ മുതലായ അംശങ്ങൾക്ക് അവർ ഊന്നൽ നല്കും. ലകാനിയൻ സിദ്ധാന്തങ്ങളുടെ പ്രധാനലക്ഷ്യം സമകാലിക സാഹചര്യത്തിൽ പരമാവധി സമഗ്രമായ ഒരു കർതൃ സങ്കല്പചിത്രം വരക്കുകഎന്നതായിരുന്നു. ഒരു വിഷയo എങ്ങനെ രൂപികരിക്കപ്പെടുന്നുവെന്നും അതിനെ നിർണ്ണയിക്കുന്ന ഘടകങ്ങൾ എന്തെല്ലാമാണെന്നും ആണ് ലകാ൯ പ്രധാനമായും അന്വേഷിച്ചത്. ഇച്ഛയും അധികാരവും സംസ്കാരവും തമ്മിലുള്ള സങ്കീർണ്ണബന്ധം വിവരിക്കപ്പെട്ടതോടെ അതിൽനിന്ന് ഒരു സംസ്കാരപഠനസിദ്ധാന്തം മെനഞ്ഞെടുക്കനായി.
എഴുത്തുകാരൻ എഴുതിയത് അയാൾ വിവക്ഷിക്കുന്നുവെന്നുള്ള ധാരണയെ ലക്കാനിയൻ വീക്ഷണം അംഗീകരിക്കുകയില്ല. ഭാഷ എഴുത്തുകാരനിലൂടെ സംസാരിക്കുകയാണ്. വായനയെയും ഭാഷതന്നെയാണു നിയന്ത്രിക്കുന്നത്. കണ്ണാടിയിലെ പ്രതിബിംബവും ശിശുവും തമ്മിലുള്ള ബന്ധം പാഠവും വായനക്കാരനും തമ്മിലുണ്ടെന്ന് പറയാം. പാഠത്തെ വായനക്കാരൻ തന്റെതായ സാമൂഹികതയിൽ പുനഃസൃഷ്ടിക്കുകയാണു ചെയ്യുന്നത്. അയാളുടെ അബോധം പാഠവുമായി സംബന്ധം സ്ഥാപിച്ചെടുക്കുന്നു. ലാകാൻ പറഞ്ഞിട്ടുണ്ട് 'മനുഷ്യൻ' എന്ന വ്യക്തി ഭാഷ സംസാരിക്കുന്നതിനോടൊപ്പം 'സൂചക'ങ്ങളുടെ, മുമ്പു തന്നെ നിലവിൽ വന്ന, സിദ്ധാന്തങ്ങളിൽ പ്രവേശിക്കുകയാണ് എന്ന്. മനുഷ്യൻ എന്നാ വ്യക്തി അതിൽ ലയിക്കുമ്പോഴാണ് അത് സാർത്ഥകമാവുന്നത്. മനുഷ്യൻ ഭാവിയിൽ പ്രവേശിച്ചതിനുശേം മാത്രമേ ബന്ധങ്ങളുടെ തന്ത്രത്തിൽ തന്റെ പങ്ക് തിരിച്ചറിയാനുള്ള യോഗ്യത കൈവരിക്കുകയുള്ളൂ. (അതായത് പുരുഷന/സ്ത്രീ, പിതാവ്/മാതാവ്, പുത്രി/പുത്രൻ, സഹോദരൻ/സഹോദരി തുടങ്ങിയവ) ഈ പ്രക്രിയയും അതിന് മുമ്പിലുള്ള മുഴുവൻ അവസ്ഥയും അബോധമനസ്സിന്റെ നിരീക്ഷണത്തിൽ തന്നെയാണ് നിശ്ചയിക്കപ്പെടുന്നത്.

അതുപോലെതന്നെ തന്റെ സെമിനാറിലുടനീളം പലതരം ആശയങ്ങൾ വിശദീകരിക്കാനും ഉദാഹരിക്കാനുമായ് ലകാൻ ഏറ്റവും കൂടുതൽ ആശ്രയിക്കാറുള്ളത് സാഹിത്യകൃതികളെയും പെയ്ന്റിങ്ങുകളെയും ആണ്. അവയെകുറിച്ചുള്ള തന്റേതുമാത്രമെന്നു പൂർണമായും അവകാശപ്പെടാനാവുന്ന വീക്ഷണങ്ങളും അദ്ദേഹം നൽകുന്നതു കണ്ട് അദ്ദേഹം സാഹിത്യസിദ്ധാന്തം രൂപികരിക്കുകയാണെന്ന് പലരും തെറ്റിദ്ധരിച്ചിട്ടുണ്ട്. സാഹിത്യ നിരൂപണരംഗത്ത് മുൻകാലം തൊട്ടുതന്നെ പ്രബലമായി നിലനില്ക്കുന്ന ഒന്നാണ് മനഃശാസ്ത്ര നിരൂപണം. കർത്താവിന്റെയോ കഥാപാത്രതിന്റെയൊ, വായനക്കരന്റെയൊ അബോധരഹസ്യങ്ങൾ കണ്ടെത്താനുള്ള താക്കോലാണ് ഈ നിരൂപണപദ്ധതി. ഫ്രോയ്ഡിയൻ പിന്മുറക്കാരും ഒരു പരിധിവരെ ഈ വഴി തന്നെയാണു സ്വീകരിച്ചുകാണാറുള്ളത്. കലാസൃഷ്ടികൾ സിരാരോഗത്തിന്റെ സൃഷ്ടിയാണെന്ന ഫ്രോയ്ഡിയൻ വാദം മുഖവിലയ്ക്കെടുക്കുന്ന ഈ നിരൂപണപദ്ധതി കലയിലെ കർത്താവിന്റെയും കഥാപാത്രതിന്റെയും വയനക്കാരന്റെയും രോഗനി൪ണ്ണയം എളുപ്പത്തിൽ സാധിച്ചു. മറ്റൊന്ന് സ്വപ്നവ്യാഖ്യാനത്തിന്റെ വിപുലനമായ പാഠാപഗ്രഥനമാണ്. സ്വപ്നങ്ങൾ, നാവുപിഴകൾ, ഫലിതങ്ങൾ ഇവയിലൂടെയൊക്കെ വെളിപ്പെടുന്ന അബോധത്തിന്റെ ഏറ്റവും പ്രകടമായ രക്ഷാമാർഗ്ഗമായാണ് അവർ കലാസൃഷ്ടിയെ കാണുന്നത്.
ഒരു കുറ്റാന്വേഷകനെപ്പോലെ പതിയിരുന്ന് കൃതിയുടെ ലൈംഗികരഹസ്യങ്ങൾ കണ്ടെത്തുന്നതിലപ്പുറം ഈ വിമർശനം മുന്നോട്ടുപോവുക അസാദ്ധ്യമായിരുന്നു. എന്നാൽ ലകാനിയൻ മനോവിശ്ലേഷണത്തിൽനിന്ന് പ്രചോദനം സിദ്ധിച്ച സാഹിത്യ സിദ്ധാന്തം പ്രാദമികമായും ചില കാര്യങ്ങളിൽ വിയോജിപ്പു രേഖപ്പെടുത്തുന്നു. ഒന്നാമതായി കൃതിയുടെ അർത്ഥത്തെ സംബന്ധിച്ച നിശ്ചിതത്വമാണ്. കൃതിയുടെ അർഥം അതിന്റെ നിഗൂഢസ്ഥലങ്ങളിൽ ഒളിഞ്ഞും പതുങ്ങിയും ഇരിക്കുന്ന ഒന്നല്ലെന്നും അത് പാഠത്തിലെ തന്നെ മറ്റ് ഒട്ടേറെ ഘടകങ്ങളുമായും, പാഠം നിർമ്മിക്കുന്ന അതിന്റെതായ ഒരു ആർത്ഥികക്ഷേത്രത്തിന്റെ രീതികൾക്കനുസൃതമായും ആണ് രൂപീകരിക്കപ്പെടുന്നത് എന്നും അത് ഒരിക്കലും ഏക പക്ഷീയമോ കേന്ദ്രിതമോ ആയിരിക്കുകയില്ലെന്നും ഈ സൈദ്ധാന്തിക൪ വാദിക്കുന്നു. പാഠത്തിന്റെ ഇച്ഛ എന്ന സങ്കല്പമാണ് മറ്റൊന്ന്. ഇച്ഛയുടെ വിന്യാസമായാണല്ലോ സംസ്കാരത്തെയും മനുഷൃജീവിതത്തെയും ലാകാ൯ വിവരിക്കുന്നത്. ഇച്ഛയാകട്ടെ അഭാവത്താൽ നിർണയിക്കപ്പെടുന്നതും, അവതന്നെയും സാങ്കല്പീക-ഭ്രമാത്മക പ്രതിവിധികളുടെ പ്രതീതി സൃഷ്ട്ടിക്കുന്നതുമാണ്. ഇത് കലാസൃഷ്ടികളിൽ ആരോപിക്കുവാൻ എളുപ്പമാണ്. കലാസൃഷ്ടിതന്നെയും ഈയൊരു സാങ്കല്പിക പ്രതിവിധിയായി കാണാമെന്നതാണ് ഒന്നാമത്തെ കാര്യം. രണ്ടാമതായി കലാസൃഷ്ടിക്കകത്തെ പ്രവർത്തനങ്ങൾ. നോട്ടം, തുന്നിച്ചേർക്കൽ, മായക്കാഴ്ച, നിസ്സാരവസ്ത്വപരം, അപജ്ഞാനം, അനൃം, ലിംഗം, ഷണ്ഡീകരണം തുടങ്ങിയ ഒട്ടുമിക്ക ലാകാനിയൻ പരികല്പനകളും ഇത്തരമൊരു സൗന്ദര്യശാസ്ത്ര നിർമ്മിതിക്കു നേരിട്ടുതന്നെ പ്രയോഗയോഗ്യമാണ്. 

മനോവിശ്ലേഷണം പ്രധാനമായും ഒരു പാഠവിമർശന സമ്പ്രദായമായി സ്വീകരിക്കുമ്പോൾ ആദ്യമേതന്നെ ശ്രദ്ധിക്കേണ്ട ഒരു വസതുത അവിടെ വിശ്ലേഷക-വിശ്ലേഷിത ബന്ധം എങ്ങനെയുള്ളതാണെന്നാണ്. കൃതിയുടെ ഭാഷണം രോഗിയുടെ വിവരണമാകുന്നു. ആസ്വാദകനും നിരൂപകനും വിശ്ലേഷകസേരയിൽ ചാഞ്ഞിരിക്കുന്നു. പാഠത്തിലെ സൂചനകാളോരോന്നും രോഗലക്ഷ്ണങ്ങളാകുന്നു.രൂപകങ്ങളും ഉപാദാനങ്ങളും പ്രത്യക്ഷപെടുന്നു. സാദൃശ്യ-സമ്പർക്കതലങ്ങൾ ഉണർന്നുതുടങ്ങുകയായ്.

അലൻ പോയുടെ ‘മോഷ്ടിക്കപെട്ട കത്ത്’ (The Purloined Letter) എന്ന കഥയെക്കുറിച്ചുള്ള ലകാന്റെ സെമിനാർ, തികച്ചും മനോവിശ്ലേഷണത്തിന്റേതായ ഒരു അപനി൪മ്മാണാത്മക വായനയാണെന്ന് നിരൂപക൪ പറയുകയുണ്ടായി. പോയുടെ ഡ്യൂപിൻ ത്രയം എന്നറിയപ്പെടുന്ന കുറ്റാന്വേഷണകഥകളിൽ അത്രയൊന്നും പ്രാധാന്യമില്ലാത്ത ഒരു കഥയാണ് 'മോഷ്ടിക്കപ്പെട്ട കത്ത്'. ആ കഥയിലെ കഥാപാത്രങ്ങൾ രാജാവ്, രാജ്ഞി, മന്ത്രി, പോലീസ് മേലധികാരി, ഡിറ്റക്ടീവായ ഡ്യുപിൻ (Dupin) എന്നിവരാണ്. ലക്കാൻ പ്രസ്തുത കഥയെ ഒരു രൂപകമായാണു കാണുന്നത്. അബോധതിന്റെയും ഭാഷയുടെയും സ്വഭാവ വിശേഷങ്ങൾ അതിൽ നിന്നും അദ്ദേഹം വായിച്ചെടുക്കുന്നു. മോഷ്ടിക്കപ്പെട്ട കത്ത് അബോധംതന്നെ. കത്തിന്റെ ഉള്ളടക്കം കഥയിൽ വ്യക്തമാക്കപ്പെടുന്നില്ല. കഥയിലെ പാത്രകർമ്മങ്ങളെ കത്ത് സ്വാധീനിക്കുന്നതാണു നാം കാണുന്നത്. അബോധത്തിന്റെ ഉള്ളടക്കം ജ്ഞേയമല്ല, പക്ഷേ നാം അബോധത്താൽ നിയന്ത്രിതരാണു താനും. മോഷണത്തെപറ്റിയുള്ള കുറ്റാന്വേഷകന്റെ അന്വേഷണം മനോവിശകലനത്തെ സൂചിപ്പിക്കുന്നു.അറിയപ്പെടാത്ത ഉള്ളടക്കമുള്ള കത്ത് ഭാഷയുടെ മുഖമുദ്രയെത്തന്നെ സംസൂചനം ചെയ്യുന്നു. ചിഹ്നിതം എപ്പോഴും നഷ്ട്ടപ്പെട്ടു പോകുന്നു, മോഷ്ടിക്കപ്പെടുന്നു. എല്ലാ വാക്കുകളും മോഷ്ടിക്കപ്പെട്ട കത്തുകളാണ് എന്ന് ലകാൻ അഭിപ്രായപ്പെടുന്നു.

സമാനമായ രണ്ടു രംഗങ്ങളാണ് കഥയിലുള്ളത്. ഒരു രാജഗീയ അന്തഃപുരത്തിൽ രാജാവും രാജ്ഞിയും മന്ത്രിയും പരിവാരങ്ങളുമൊക്കെയിരിക്കെ രാജ്ഞിക്ക് ഒരു കത്തു ലഭിക്കുന്നതാണ് ഒന്നാമത്തെ രംഗം. തൊട്ടടുത്തിരിക്കുന്ന രാജാവ് ഇക്കാര്യം അറിയുന്നേയില്ല. അപ്പോൾ 'ഡി' എന്ന മന്ത്രി കടന്നുവരുന്നതോടെ കത്തിന്റെ കാര്യം ആരും ശ്രദ്ധിക്കാതിരിക്കാനായി രാജ്ഞി അത് മുന്നിൽ വെച്ചു. കത്തിനുള്ളിൽ എന്തോ രഹസ്യമുണ്ടെന്നു ധരിക്കുന്ന മന്ത്രി, തന്റെ പോക്കറ്റിൽനിന്ന് സമാനമായ ഒരു കത്തെടുത്ത് വായിക്കുന്നതായി നടിച് ആദ്യത്തെ കത്തിന്റെ സമീപം വയ്ക്കുകയും, രാജ്ഞിയുടെ രഹസ്യം പതിയിരിക്കുന്ന കത്തുമെടുത്ത് കടന്നുകളയുകയും ചെയ്യുന്നു. രാജ്ഞിക്ക് ഒന്നും പറയാൻ കഴിയുമായിരുന്നില്ല. കാരണം കത്തിന്റെ കാര്യം പറഞ്ഞാൽ രാജാവിന്റെ ശ്രദ്ധ ക്ഷണിക്കലാവും. ഇതാണ് ഒന്നാമത്തെ രംഗം..

രണ്ടാം രംഗം മന്ത്രിയുടെ താമസസ്ഥലമാണ്. രാജ്ഞിയുടെ നിർദ്ദേശപ്രകാരം കഴിഞ്ഞ പതിനെട്ടു മാസക്കാലമായി പോലീസും മറ്റും കത്ത് തിരഞ്ഞുനടന്നെങ്കിലും ഒരു ഫലവുമുണ്ടാകാഞ്ഞത് ഡ്യൂപിൻ എന്ന കുറ്റാന്വേഷകനെ ചുമതലയേല്പിച്ചിരിക്കുന്നു. ഡ്യൂപിൻ മന്ത്രിയുടെ താമസസ്ഥലത്തുചെന്ന് പോലീസിന്റെ മുന്നിൽവച് മന്ത്രിയുടെ സാന്നിദ്ധ്യത്തിൽത്തന്നെ മുറിയിലെ 'മാന്റിൽപീസി' ൽ തൂങ്ങികിടക്കുന്ന കത്ത് എടുക്കുകയും അതിനു പകരം മറ്റൊന്ന് വയ്ക്കുകയും ചെയ്യുന്നു. മന്ത്രിക്കും ആ പ്രവൃത്തി തടുക്കാനാവുന്നില്ല. ഇത്രയും വസ്തുതകൊണ്ടാണ് ലാകാൻ തന്റെ വിവരണം സാദ്ധൃമാകുന്നത്. ഇവിടെ മൂന്നു മുഹൂർത്തങ്ങളുണ്ട്, മൂന്നു ദൃശ്യങ്ങൾ, അവയ്ക്കു പിന്നിൽ മൂന്നുപേരും. ഒന്നാം മുഹൂർത്തത്തിൽ ഒന്നും കാണുന്നില്ല: രാജാവും പോലീസും. രണ്ടാം മുഹൂർത്തത്തിൽ ആദ്യത്തെയാൾ ഒന്നും കാണുന്നില്ലെന്നറിയുന്നുണ്ട്, എന്നാൽ ഒന്നും ചെയ്യാനാവാത്ത കുഴക്കിലാണ് രണ്ടാമത്തെയാൾ: രാജ്ഞിയും മന്ത്രിയും. മൂന്നാം മുഹൂർത്തത്തിൽ ആദ്യത്തെ രണ്ടുപേരും നിഷ്ക്രിയരാണെന്നു കാണുന്നതോടെ കർമ്മനിരതമാകുന്നു: മന്ത്രിയും ഡ്യൂപിനും. മണലിൽ മുഖം പൂഴ്ത്തിനിൽകുന്ന ഒരു ഒട്ടകപ്പക്ഷിയുടെ ദൃശ്യമാണ് ഈ രംഗത്തെ ഉദാഹരിക്കാനായ് ലാകാൻ ഉപയോഗിക്കുന്നത്. തല മണലിൽ പൂഴ്ത്തിയതുകൊണ്ട് ഒന്നും കാണാനാവാത്ത ഒന്നാമൻ; ഒന്നാമൻ കാണുന്നില്ലെന്നറിഞ്ഞിട്ടും പ്രവർത്തനസ്വാതന്ത്ര്യമില്ലാത്ത ഉടലായ രണ്ടാമൻ; ഇവ രണ്ടും നിഷ്ക്രിയമായിരിക്കെ പക്ഷിയുടെ പിൻഭാഗത്തു നുള്ളാൻ ധൈര്യപ്പെടുന്ന മൂന്നാമൻ (Seminar on ‘The Purloined Letter’,p.44).

ഡ്യൂപിന് വിശ്ലേഷകന്റെ സ്ഥാനമാണ് ലാകാൻ നൽകുന്നത്. ഭാഷയുടെ കാമനാവിനിമയഘടനയും അതിന്റെ ഫലങ്ങളും അയാൾക്ക് നല്ലപോലെ അറിയാം. അവസാനംവരെയും ആ കത്തിന്റെ ഉള്ളടക്കം ആർകും അറിഞ്ഞുകൂടാ. അഥവാ അതിന് ഒരു ഉള്ളടക്കമുണ്ടായിരുന്നെങ്കിൽതന്നെ അത് തീർത്തും അപ്രസക്തമാകുന്നതാണ് കഥയുടെ സന്ദർഭം. ലാകാന് ഈ ശൂന്യസൂചകം ഏറെ പ്രിയമാണല്ലോ. കത്തിനു കത്ത് (ഇംഗ്ലീഷിൽ 'letter' എന്ന വാക്കിന് അക്ഷരമെന്നും കത്ത് എന്നും അർത്ഥമുണ്ടല്ലോ.) പകരം വെക്കുന്നത് രൂപകതിന്റെയും ഉപാദാനത്തിന്റെയും നേർവിവരണമാകുന്നുമുണ്ട്. കത്താണ്, ആര് എങ്ങനെ ചലിക്കണമെന്നു തീരുമാനിക്കുന്നത്. തന്റെ ഉള്ളടക്കം ഒരിക്കലും വെളിപ്പെടുത്തേണ്ടതില്ലാത്ത സൂചകംതന്നെയാണ് കത്ത് എങ്കിൽ ഇതൊരു സാഹിത്യവിമർശനമല്ലെന്നും ലാകാനിയൻ ചിന്താപ്രപഞ്ചത്തെ സ്വയം വിശദീകരിക്കുന്ന ഒരു അന്യോപദേശ മാണെന്നും വരുന്നു.

ലാകാൻ പറഞ്ഞിട്ടുണ്ട് അബോധമനസ്സ് ഭാഷയെപ്പോലെ സംരചിതമാണ്, ഈ ദൃഷ്ടിയിൽ അഗാധമായ നിഹിതാർത്ഥങ്ങളുടെ വാഹകനാണ്. അബോധമനസ്സ് ഭാഷയെപ്പോലെ വായിക്കപ്പെടാൻ സാദ്ധ്യമാണെങ്കിൽ സാഹിത്യത്തെയും അബോധമാനസ്സിനെപ്പോലെ പഠിക്കാൻ കഴിയുന്നതാണ്. മറ്റൊരു തരണത്തിൽ പറഞ്ഞാൽ ഭാഷാപരമായ ചിഹ്നം ഏതെങ്കിലും വിധത്തിൽ 'കുറവി'നെയോ 'ഹാജരി'ല്ലാത്ത അവസ്ഥയേയോ സൂചിപ്പിക്കുന്നതിനാൽ സാഹിത്യം മനസ്സികാപഗ്രഥനതിന്റെ അപബോധമനസാണ്.‘LITERATURE IS THE UNCONCIOUS OF PSYCHOANALYSIS’.

ലകാന്റെ സമാഹരിച്ച കൃതികൾ Lacan Dot Comൽദൃശ്യമാണ്.


</doc>
<doc id="255837" url="https://ml.wikipedia.org/wiki?curid=255837" title="ഭൂവൽക്കം">
ഭൂവൽക്കം

ഭൂമിയുടെ ഏറ്റവും പുറമെയുള്ള ഭാഗത്തെയാണ് പൊതുവെ ഭൂവൽക്കം എന്നുപറയുന്നത്. പൂജ്യം മുതൽ 40 കിലോമീറ്റർ വരെ വ്യാപിച്ചിരിക്കുന്ന ബാഹ്യപാളിയാണ് ഭൂവൽക്കം(Earth's Crust). സമുദ്രാന്തർഭാഗത്ത് ആറുകിലോ മീറ്റർ വരേയും ഭൂഖണ്ഡങ്ങളിൽ 30 മുതൽ 50 വരെ കി.മീറ്റർ വരെയും ഭൂവൽക്കത്തിന്റെ ഘനം വ്യത്യാസപ്പെട്ടിരിക്കുന്നു. 2.2 മുതൽ 2.9 വരെ ഗ്രാം/സെന്റീമീറ്റർ ക്യൂബാണ് ഇവിടത്തെ സാന്ദ്രത.

ഭൂവൽക്കത്തിലെ കര ഭാഗത്തെ സിയാൽ എന്നാണ് വിളിക്കുന്നത്.സിലിക്കൺ, അലുമിനിയം എന്നീ മൂലകങ്ങൾ പ്രധാനമായും അടങ്ങിയതിനാലാണ് ഈ പേര് വന്നത്. കടൽത്തറ ഭാഗത്തെ സീമ എന്നുവിളിക്കുന്നു. സിലിക്കൺ, മഗ്നീഷ്യം എന്നീ മൂലകങ്ങളാണ് ഇവിടെ കൂടുതലായും കാണപ്പെടുന്നത്.

വിവിധങ്ങളായ ആഗ്നേയശില,കായാന്തരിതശില, അവസാദശില എന്നിവ കൂടിച്ചേർന്നാണ് ഭൂവൽക്കം രൂപംപ്രാപിച്ചത്.ഭൂവൽക്കത്തിന്റെ തൊട്ടുതാഴെയുള്ള ഭാഗം മാന്റിൽ എന്നറിയപ്പെടുന്നു.ഇതിന്റെ ഉപരിഭാഗം ഖരാവസ്ഥയിൽ കാണപ്പെടുന്നു
കേരളസർക്കാർ വിദ്യാഭ്യാസ വകുപ്പ് -സാമൂഹ്യശാസ്ത്രം-II പാഠപുസ്തകം-2010.പേജ് 20
എ്ൻസിഇആർടി പാഠപുസ്തകം-ക്ലാസ് ഏഴ്-സാമൂഹ്യശാസ്ത്രം-Our Environement-Page 6


</doc>
<doc id="255844" url="https://ml.wikipedia.org/wiki?curid=255844" title="അക്കാദമിക ഡിഗ്രികൾ">
അക്കാദമിക ഡിഗ്രികൾ

കോളേജിൽ നിന്നോ സർവ്വകലാശാലയിൽ നിന്നോ ലഭിക്കുന്ന ബിരുദ, ബിരുദാനന്തര യോഗ്യതകളെയാണ് സാധാരണഗതിയിൽ അക്കാദമിക ഡിഗ്രി എന്ന് വിശേഷിപ്പിക്കുന്നത്. ഒരു പ്രത്യേക വിഷയമോ വിഷയങ്ങളോ നിശ്ചിത കാലാവധി പഠിച്ച് തൃപ്തികരമായ രീതിയിൽ പരീക്ഷകളിൽ വിജയം നേടുമ്പോഴോ പാണ്ഡിത്യം ആവശ്യമുള്ള ഒരു പ്രവൃത്തി പൂർത്തീകരിക്കുമ്പോഴോ ആണ് സാധാരണഗതിയിൽ ഒരാൾക്ക് അക്കാദമിക ഡിഗ്രി ലഭിക്കുന്നത്. ഡിപ്ലോമ, ബിരുദം, ബിരുദാനന്തരബിരുദം എന്നിങ്ങനെ പല തരം അക്കാദമിക ഡിഗ്രികളുണ്ട്. ബാച്ചിലേഴ്സ് ഡിഗ്രി, മാസ്റ്റേഴ്സ് ഡിഗ്രി, ഡൊക്ടറൽ ഡിഗ്രി എന്നിവയാണ് സാധാരണ ഡിഗ്രികൾ.


</doc>
<doc id="255851" url="https://ml.wikipedia.org/wiki?curid=255851" title="മുൾക്കിരീടം (ചലച്ചിത്രം)">
മുൾക്കിരീടം (ചലച്ചിത്രം)

സുശീലാ ഫിലിംസിനു വേണ്ടി എൻ.എൻ. പിഷാരടി നിർമിച്ച മലയാളചലച്ചിത്രമാണ് മുൾക്കിരീടം. വിമലാഫിലിംസാണ് ഈ ചിത്രം കേരളത്തിൽ വിതരണം ചെയ്തത്. 1967 ഡിസംബർ 31-ന് മുൾക്കിരീടം തിയേറ്ററുകളിൽ എത്തി.






</doc>
<doc id="255853" url="https://ml.wikipedia.org/wiki?curid=255853" title="സാബിലി">
സാബിലി

മുസ്ലിംകൾക്കായി നിർമ്മിക്കപ്പെട്ട ഒരു സ്വതന്ത്ര ഓപ്പറേറ്റിംഗ് സിസ്റ്റമാണ് സാബിലി. ലിനക്സ് വിതരണങ്ങളിലൊന്നായ ഡെബിയന്റെ വ്യുൽപ്പന്നമായ ഉബുണ്ടു അടിസ്ഥാനമാക്കിയാണ് സാബിലി നിർമ്മിച്ചിട്ടുള്ളത്. ഉബുണ്ടുവിൽ ഇസ്ലാമിക സോഫ്റ്റ്‌വെയറുകളും അറബി ഭാഷക്കുള്ള പിന്തുണയും കൂട്ടിച്ചേർത്താണ് സാബിലി ലഭ്യമാക്കിയിട്ടുള്ളത്.

2007ലാണ് സാബിലി പുറത്തിറക്കാൻ ആരംഭിച്ചത്. ആദ്യകാലത്ത് ഉബുണ്ടു മുസ്ലിം എഡിഷൻ (ഉബുണ്ടുമി) എന്ന പേരിലായിരുന്നു സാബിലി അറിയപ്പെട്ടിരുന്നത്. ഉബുണ്ടുമി 7.04 ആയിരുന്നു ആദ്യത്തെ സാബിലി പതിപ്പ്. ഉബുണ്ടുവിന്റെ പുറത്തിറക്കൽ ചക്രവും പതിപ്പ് സംഖ്യാ സമ്പ്രദായവും പിന്തുടർന്നാണ് സാബിലി പുതിയ പതിപ്പുകളിറക്കുന്നത്. പതിപ്പ് 9.04 മുതൽ സാബിലി എന്ന നാമം സ്വീകരിച്ചത്.




</doc>
<doc id="255862" url="https://ml.wikipedia.org/wiki?curid=255862" title="ഉഷസ്">
ഉഷസ്

കുട്ടികൾക്ക് എയിഡ്സ് പരിശോധനയും ചികിത്സയും നടത്തുന്ന നടത്തുന്ന ഒരു സംരംഭമാണ് ഉഷസ്. കേരള സംസ്ഥാന എയ്ഡ്സ് നിയന്ത്രണ സൊസൈറ്റിയുടെ കീഴിലാണ് ഇത് പ്രവർത്തിക്കുന്നത്. 

എച്ച്.ഐ.വി. അണുബാധിതർക്ക് ആവശ്യമായ ആന്റീ റിട്രോവൈറൽ ചികിത്സ ഉഷസ് കേന്ദ്രങ്ങളിലൂടെ ലഭ്യമാക്കുന്നുണ്ട്. ദേശീയ എയ്ഡ്സ് നിയന്ത്രണ ഓർഗനൈസേഷനാണ് മരുന്നുകൾ ലഭ്യമാക്കുന്നത്. രോഗപരിശോധനകൾ സർക്കാർ ആശുപത്രികളിൽ സൗജന്യമായി നടത്തിക്കൊടുക്കുന്നുമുണ്ട്. സംസ്ഥാനത്തെ എല്ലാ സർക്കാർ മെഡിക്കൽ കോളേജുകളിലും പാലക്കാട് ജില്ലാ ആശുപത്രിയിലും ഉഷസ് കേന്ദ്രങ്ങൾ പ്രവർത്തിക്കുന്നുണ്ട്. കൊല്ലത്തെ പബ്ലിക് ഹെൽത്ത് ലാബ്, പത്തനംതിട്ട, എറണാകുളം ജനറൽ ആശുപത്രികൾ, മലപ്പുറം, കണ്ണൂർ, കാസർഗോഡ്, മാനന്തവാടി, ഇടുക്കി (പൈനാവ്) എന്നിവിടങ്ങളിലും ഉഷസ് ഉപകേന്ദ്രങ്ങൾ പ്രവർത്തിക്കുന്നുണ്ട്.


</doc>
<doc id="255864" url="https://ml.wikipedia.org/wiki?curid=255864" title="മാഡ്രിഡ് സേവിംഗ്സ് ബാങ്ക് ടവർ">
മാഡ്രിഡ് സേവിംഗ്സ് ബാങ്ക് ടവർ

സ്പെയിനിലെ മാഡിഡ്രിൽ സ്ഥിതിചെയ്യുന്ന ഒരു അംബരചുംബിയാണ് തോറെ ക്യാജാ മാഡ്രിഡ് (Torre Caja Madrid) എന്ന് പ്രാദേശികമായി അറിയപ്പെടുന്ന മാഡ്രിഡ് സേവിംഗ്സ് ബാങ്ക് ടവർ (). 250 മീറ്റർ ഉയരമുള്ള ഈ കെട്ടിടത്തിൽ 45 നിലകളാണുള്ളത്. ഉയരത്തിൽ യൂറോപ്യൻ യൂണിയനിൽ വെച്ച് 4ആം സ്ഥാനവും സ്പെയിനിലെ ഏറ്റവും ഉയരമുള്ള കെട്ടിടവും തോറെ ക്യാജാ മാഡ്രിഡാണ്.

ലോർഡ് ഫോസ്റ്ററാണ് ഈ കെട്ടിടത്തിന്റെ രൂപകല്പന നിർവഹിച്ചിരിക്കുന്നത്. പ്രാരംഭത്തിൽ, തോറെ റെപ്സോൾ(Torre Repsol) എന്നാണ് ഈ കെട്ടിടം അറിയപ്പെട്ടിരുന്നത്. റെപ്സോൾ YPF എന്ന കമ്പനിയുടെ ആസ്ഥാനമായാണ് ഇത് പണിതുതുടങ്ങിയത്. എന്നാൽ കമ്പനി തങ്ങളുടെ ആസ്ഥാനം നിർദ്ദിഷ്ടസ്ഥലത്തുനിന്നും മാറ്റുവാൻ ആഗ്രഹിച്ചു. ശേഷം ക്യാജാ മാഡ്രിഡ് എന്ന കമ്പനി €815 ദശലക്ഷം യൂറോയ്ക്ക്(ഏകദേശം 6406 കോടി ഇന്ത്യൻ രൂപ) ആ ഭൂമി വാങ്ങി. 2007 ആഗസ്തിലായിരുന്നു ഇത്. ഇങ്ങനെയാണ് ഈ കെട്ടിടം തോറെ ക്യാജാ മാഡ്രിഡ് എന്നറിയപ്പെടാൻ തുടങ്ങിയത്.


</doc>
<doc id="255866" url="https://ml.wikipedia.org/wiki?curid=255866" title="സിയാറ്റ്ൽ സെൻട്രൽ ലൈബ്രറി">
സിയാറ്റ്ൽ സെൻട്രൽ ലൈബ്രറി

വാഷിംഗ്ടണിലെ സിയാറ്റ്ൽ നഗരത്തിൽ സ്ഥിതിചെയ്യുന്ന ഒരു ഗ്രന്ഥശാലയാണ് സിയാറ്റ്ൽ സെൻട്രൽ ലൈബ്രറി. സിയാറ്റ്ൽ പബ്ലിക് ലൈബ്രറി സിസ്റ്റത്തിൽ പെടുന്ന ഒരു ലൈബ്രറികൂടിയാണ് ഇത്. രൂപകല്പനയിലെ വ്യത്യസ്തതകൊണ്ടു തന്നെ ലോകശ്രദ്ധപിടിച്ചുപറ്റിയിട്ടുള്ള ഒരു കെട്ടിടമാണ് സിയാറ്റ്ൽ സെൻട്രൽ ലൈബ്രറിയുടേത്. 11 നിലകളുള്ള ഈ ലൈബ്രറി കെട്ടിടത്തിന് 1.45 ദശലക്ഷം പുസ്തകങ്ങളെ ഉൾക്കൊള്ളാൻ കഴിയും. സ്റ്റീലും ഗ്ലാനുമാണ് ഈ മന്ദിരത്തിന്റെ പ്രധാന നിർമ്മാണസാമഗ്രികൾ. 2004 മേയ് 23ന് ഈ ഗ്രന്ഥശാല പൊതുജനങ്ങൾക്കായി തുറന്ന് കൊടുത്തു. 
റെം കൂൾഹാസും ജോഷ്വാ പ്രിൻസ് റാമോസുമ്മാണ് ലൈബ്രറിയുടെ പ്രധാന ശില്പികൾ. 362,987ചതുരശ്ര അടിയാണ് ഇതിന്റെ വിസ്തീർണ്ണം. 143 വാഹനങ്ങൾ പാർക് ചെയ്യാൻ സാധിക്കുന്ന് ഒരു അണ്ടർഗ്രൗണ്ട് പാർക്കിങ് ഏരിയയും ഈ കെട്ടിടത്തിന്റെ ഭാഗമാണ്.


</doc>
<doc id="255868" url="https://ml.wikipedia.org/wiki?curid=255868" title="നിയമവിരുദ്ധ പ്രവർത്തന നിരോധന നിയമം">
നിയമവിരുദ്ധ പ്രവർത്തന നിരോധന നിയമം

ഇന്ത്യയിൽ സംഘടനകൾ നിയമവിരുദ്ധപ്രവർത്തനത്തിലേർപ്പെടുന്നത് തടയുക എന്ന ഉദ്ദേശത്തോടെ തയ്യാറാക്കിയ നിയമമാണ് നിയമവിരുദ്ധ പ്രവർത്തന നിരോധന നിയമം - അൺലോഫുൾ ആക്റ്റിവിറ്റീസ് (പ്രിവെൻഷൻ) ആക്റ്റ്. രാജ്യത്തിന്റെ അഘണ്ഡതയ്ക്കും പരമാധികാരത്തിനുമെതിരായ പ്രവർത്തനങ്ങൾ കൈകാര്യം ചെയ്യുക എന്നതാണ് ഈ നിയമത്തിന്റെ പ്രധാന ലക്ഷ്യം.

ദേശീയോദ്ഗ്രഥന കൗൺസിൽ രാജ്യത്തിന്റെ കെട്ടുറപ്പും പർമാധികാരവും സംരക്ഷിക്കുന്നതിനായി ന്യായമായ നിയന്ത്രണങ്ങൾ ഏർപ്പെടുത്തുന്നതിന്റെ വിവിധ വശങ്ങൾ പഠിക്കാനായി ഒരു നാഷണൽ ഇന്റഗ്രേഷൻ കമ്മിറ്റിയെ നിയമിക്കുകയുണ്ടായി. ഈ കമ്മിറ്റിയുടെ ശുപാർശകൾ പഠിച്ചതിൽ നിന്ന് 1963-ൽ ഭരണഘടനയുടെ പതിനാറാം ഭേദഗതി നിയമം പാസാക്കി. ഇത് രാജ്യത്തിന്റെ പരമാധികാരവും അഘണ്ഡതയും സംരക്ഷിക്കുവാനായി ആവശ്യമായ നിയന്ത്രണങ്ങൾ ഏർപ്പെടുത്താൻ നിയമനിർമ്മാണം നടത്താനുള്ള അവകാശം ഭരണകൂടത്തിനു നൽകി. ഇതെത്തുടർന്നാണ് അൺലോഫുൾ ആക്റ്റിവിറ്റീസ് (പ്രിവെൻഷൻ) ബിൽ പാർലമെന്റിൽ കൊണ്ടുവന്നത്.

ഭരണഘടനയുടെ പതിനാറാം ഭേദഗതി താഴെപ്പറയുന്ന അവകാശങ്ങൾക്ക് ന്യായമായ നിയന്ത്രണങ്ങളേർപ്പെടുത്തുന്ന നിയമങ്ങൾ കൊണ്ടുവരാൻ പാർലമെന്റിന് അവകാശം നൽകി:

ഇതിനായി അവതരിപ്പിച്ച ബില്ല് പാരലമെന്റിന്റെ രണ്ട് സംഭകളും പാസാക്കുകയും 1967 ഡിസംബർ 30-ന് പ്രസിഡന്റിന്റെ അനുമതി ലഭിക്കുകയും ചെയ്തു. ഈ നിയമത്തിൽ പിന്നീട് താഴെപ്പറയുന്ന ഭേദഗതികൾ വന്നിട്ടുണ്ട്:

പോട്ട പാർലമെന്റ് പിൻവലിച്ചശേഷമായിരുന്നു അവസാന ഭേദഗതി കൊണ്ടുവന്നത്. 2004-ലെ ഭേദഗതിയിൽ തന്നെ പോട്ടയിലെ പ്രധാന വകുപ്പുകൾ ഉൾപ്പെടുത്തപ്പെട്ടിരുന്നു. 2008-ൽ മുംബൈ ആക്രമണങ്ങൾക്കു ശേഷം വന്ന ഭേദഗതിയിൽ ഈ ചട്ടങ്ങൾ കൂടുതൽ ശക്തമാക്കി.

രാജ്യം വിഘടിപ്പിക്കുവാൻ ഉദ്ദേശിച്ചുള്ള ഏതൊരു നീക്കത്തെയും പിന്തുണയ്ക്കുന്നത് ഈ നിയമം മൂലം കുറ്റകരമാണ്. ഇന്ത്യ സ്വന്തം ഭൂമിയാണെന്ന് അവകാശപ്പെടുന്ന പ്രദേശ‌ങ്ങൾക്കുമേൽ ഏതെങ്കിലും വിദേശ ശക്തിക്കുള്ള അവകാശവാദത്തെ പിന്തുണയ്ക്കുന്നതും ഈ നിയമപ്രകാരം കുറ്റകരമാണ്. 






</doc>
<doc id="255873" url="https://ml.wikipedia.org/wiki?curid=255873" title="ഷാമി അഹമദ്">
ഷാമി അഹമദ്

മൊഹമ്മദ് ഷാമി അഹമദ് (ജനനം: 9 മാർച്ച് 1990, ഉത്തർപ്രദേശ്, ഇന്ത്യ) ഒരു ഇന്ത്യൻ അന്താരാഷ്ട്ര ക്രിക്കറ്റ് കളിക്കാരനാണ്. ഒരു വലംകൈയ്യൻ മീഡിയം ഫാസ്റ്റ് ബൗളറായ അദ്ദേഹം ആഭ്യന്തര ക്രിക്കറ്റിൽ ബംഗാൾ ക്രിക്കറ്റ് ടീമിനുവേണ്ടിയും, ഐ.പി.എൽ.ൽ കൊൽക്കത്ത നൈറ്റ് റൈഡേഴ്സിനുവേണ്ടിയുമാണ് കളിക്കുന്നത്. 
ഇന്ത്യൻ ആഭ്യന്തര ക്രിക്കറ്റിലെ മികച്ച പ്രകടനങ്ങളുടെ വെളിച്ചത്തിൽ 2013 ജനുവരിയിൽ നടന്ന പാകിസ്താനെതിരായ ഏകദിന ക്രിക്കറ്റ് പരമ്പരയിലേക്ക് അദ്ദേഹം തിരഞ്ഞെടുക്കപ്പെട്ടു. അരങ്ങേറ്റ മത്സരത്തിൽതന്നെ 9 ഓവറിൽ 23 റൺസ് മാത്രം വഴങ്ങി 1 വിക്കറ്റ് നേടി അദ്ദേഹം ശ്രദ്ധ നേടി. പിന്നീട് 2013 ജൂലൈയിൽ നടന്ന സിംബാബ്‌വെ പര്യടനത്തിലും അദ്ദേഹം ടീമിൽ ഇടംനേടി.



</doc>
<doc id="255877" url="https://ml.wikipedia.org/wiki?curid=255877" title="അൾസർ">
അൾസർ

ശരീരത്തിലെ ആവരണങ്ങളിലുണ്ടാകുന്ന തുടർച്ചയില്ലായ്മയെയാണ് വൈദ്യശാസ്ത്രത്തിൽ അൾസർ എന്ന വാക്കുകൊണ്ടുദ്ദേശിക്കുന്നത്. ഇത് ഈ ആവരണം ഏത് അവയവത്തിന്റെ ഭാഗമാണോ ആ അവയവത്തിന്റെ സാധാരണപ്രവർത്തനങ്ങളെ ബാധിക്കുന്നു. വൈദ്യശാസ്ത്രത്തിൽ സാധാരണഗതിയിൽ കാണപ്പെടുന്ന വിവിധതരം അൾസറുകൾ താഴെപ്പറയുന്നവയാണ്:



</doc>
<doc id="255883" url="https://ml.wikipedia.org/wiki?curid=255883" title="പി.എ.എം. ഹനീഫ്">
പി.എ.എം. ഹനീഫ്

മലയാളത്തിലെ ഒരു നാടകകൃത്തും സംവിധായകനും അഭിനേതാവുമാണ് പി.എ.എം. ഹനീഫ്. പത്ര പ്രവർത്തകൻ, എഴുത്തുകാരൻ എന്നീ നിലകളിലും പ്രവർത്തിക്കുന്നു. നൂറിലധികം റേഡിയോ നാടകങ്ങളും നിരവധി ചെറുകഥകളും നിരൂപണങ്ങളും രചിച്ചിട്ടുണ്ട്. ആകാശവാണി ദേശീയ നാടകപുരസ്കാരം, പി.ജെ. ആന്റണി നാടക പുരസ്കാരം എന്നിവ ലഭിച്ചു. . 
1955 ജനുവരി 1 ന് കൊടുങ്ങല്ലൂരിലെ എറിയാട് ഉദുമാഞ്ചാലിൽ ജനനം. മാതാപിതാക്കൾ അഹ്മദ്, ആയിശ. ചങ്ങനാശ്ശേരി എസ്.ബി. കോളേജിൽ നിന്നും ബിഎ (മലയാളം). പഠനം തുടരുന്നതിനിടെ നാടകതാല്പര്യത്തോടെ ദൽഹി, ബാംഗ്ലൂർ എന്നിവിടങ്ങളിൽ സഞ്ചരിച്ചു. നാഷണൽ സ്കൂൾ ഓഫ് ഡ്രാമയിൽ നിന്നും ആറ് മാസത്തെ നാടക പരിശീലനവും ഡിപ്ലോമ സർട്ടിഫിക്കറ്റും കരസ്ഥമാക്കി. ബി.വി.കാരന്തായിരുന്നു അപ്പോഴത്തെ ഡയറക്ടർ. തുടർന്ന് കാസർഗോഡ് കേന്ദ്രീകരിച്ച് അമേച്വർ നാടക സംരംഭങ്ങൾക്ക് നേതൃത്വം നൽകി.

പത്രപ്രവർത്തകനായി പരിശീലനം തുടങ്ങിയത് ഈ നാളുകളിലാണ്. മാതൃഭൂമിയിൽ ഒരു പ്രത്യേക ലേഖകൻ എന്ന നിലയിൽ തുടക്കം.മാതൃഭൂമിയുടെ വിവിധ പരിശീലന കോഴ്‌സുകളിൽ പങ്കെടുത്തു.കലാകൗമുദിയിൽ എഴുതി തുടങ്ങിയതോടെ കൗമുദി ന്യൂസ് സർവ്വീസ്  അംഗമായി. 

കൈരളി ചാനലിൽ പ്രശസ്ത ഛായാഗ്രാഹകൻ കെ.ജി ജയൻ, പി ബാലൻ എന്നിവരുടെ സഹകരണത്തിൽ പെരുനാൾ പൂച്ചെണ്ട്, കമലാ സുരയ്യ അവതാരകയായി ഇബ്രാഹിം വിളിക്കുന്നു(ടെലിഫിലിമുകൾ). പ്രശസ്ത നടി നിലമ്പൂർ ആയിശയുമൊത്ത് സാഫി ഇൻസ്റ്റിറ്റിയൂ'ിനുവേണ്ടി ഖൂദാ ഹാഫിസ് (ലഘു സിനിമ), സലാംകൊടിയത്തൂർ സംവിധാനം ചെയ്ത വരനെ വിൽക്കാനുണ്ട്, ഖൂബ്ബൂസ് ഹോം സിനിമകളിൽ അഭിനയം. 

1978 മുതൽ കോഴിക്കോട് ആകാശവാണി നിലയത്തിൽ റേഡിയോ നാടകങ്ങൾ അവതരിപ്പിച്ചു തുടങ്ങി. കൊലൂസ് , പക്ഷി, വിൽപത്രം, അശ്വരഥം, അടക്കം 67 നാടകങ്ങള് ആകാശവാണിയുടെ കേരള നിലയങ്ങൾ പ്രക്ഷേപണം ചെയ്തു. കെ.എൽ മോഹനവർമ്മയുടെ ഓഹരി, പി.എ. മുഹമ്മദിന്റെ സുൽത്താൻ വീട് എന്നീ നോവലുകളുടെ നാടക രചന നിർവ്വഹിച്ചു. എം.എസ്. നമ്പൂതിരി സ്മാരക നാടക ശില്പശാല (കൊരട്ടി) ഡയറക്ടറായി പ്രവർത്തിച്ചു. 1989 മുതൽ കോഴിക്കോട് കേന്ദ്രീകരിച്ചുള്ള നാടക പ്രവർത്തനം. ഹാജി സാഹിബ് എന്ന ഹാജി വി.പി. മുഹമ്മദലിയുടെ ജീവിതത്തെ ആസ്പദമാക്കി നൂറിലധികം നാടകപ്രവർത്തരെ അണിനിരത്തി അവതരിപ്പിച്ചു. 

തൃശൂർ ആകാശവാണി നിലയത്തിൽ "രാജാവ് നഗ്നനാണ്" (സംവിധാനം: പി. ബാലൻ) എന്ന സറ്റയർ രചന നടത്തി. കേരള സംഗീത-നാടക അക്കമാദമി മത്സരത്തിൽ ചായം(ചെറുവത്തൂർ കലാസംഘം), പുനർജ്ജനി (കാഞ്ഞങ്ങാട് തേജസ്വിനി തീയ്യേറ്റേഴ്സ്) എന്നീ നാടകങ്ങൾ അവതരിപ്പിച്ചു. 2007 ഒക്ടോബർ മുതൽ www. ഹൗസിങ് കോളനി.com, You are in Queue എന്നീ നാടക പരമ്പരകൾ ചെയ്തു. വി.കെ. പ്രഭാകരനുമായി ചേർന്ന് അരങ്ങ് നാടക സമാഹാരം പുറത്തിറക്കി. ജീവിൻ ടി.വി, കൈരളി ചാനലുകൾക്ക് വേണ്ടി ടെലിഫിലിമുകൾ ചെയ്തിട്ടുണ്ട്. വധു എന്ന പേരിൽ ഇബ്നുഫരീദ് എന്ന ഉറുദുനോവലിനെ ആസ്പദമാക്കി മലയാളത്തിൽ പുറത്തിറങ്ങിയ ടെലിഫിലിമിന്റെ രചന നിർവ്വഹിച്ചു.

കാസർഗോഡ് നിന്നും പുറത്തിറങ്ങുന്ന കാരവൻ പത്രത്തിന്റെ സ്ഥാപക പത്രാധിപരായിരുന്നു.പിന്നീടത് ഉത്തരദേശം എ പേരിൽ അച്ചടിക്കപ്പെട്ടു. തനിമ കലാ-സാഹിത്യവേദിയുടെ സംസ്ഥാന സെക്രട്ടറിയേറ്റ് അംഗമായിരുന്നു. ആരാമം വനിതാ മാസികയുടെ പത്രാധിപരായി സേവനമനുഷ്ടിച്ചിട്ടുണ്ട്. ഇപ്പോൾ വെള്ളിമാട്കുന്ന് ഐ.പി.എച്ചിലും സേവനമനുഷ്ടിച്ചിട്ടുണ്ട്. ഇപ്പോൾ തേജസ് ദിനപത്രം സിനിയർ ചീഫ് സബ് എഡിറ്ററാണ്. 

കോഴിക്കോട് താമസിക്കുന്നു. ഭാര്യ ഫോർട്ട് കൊച്ചി തെങ്ങിലകത്ത് എം.ജെ. സുനിത. മക്കൾ: ആഇശ, അബ്ദുല്ല, അസ്മ, അഹ്മദ്.
തേജസ് ദിനപത്രത്തിൽ ഇപ്പോൾ കോളമിസ്റ്റ് ആണ്. "വെട്ടും തിരുത്തും" എന്നാണ് കോളത്തിൻറെ പേര്.ചില ലേഖനങ്ങൾ

മാവൂർ ഗ്വാളിയാർ റയോൺസ് തൊഴിലാളികൾ നടത്തിയ പട്ടിണി മാർച്ചിനോടനുബന്ധിച്ച് "മാവൂർ വിളിക്കുന്നു" എന്ന തെരവുനാടകം സംവിധാനം ചെയ്തു. ബസ് ചാർജ്ജ് വർദ്ദനവിനെതിരെ ഓടുന്ന ബസിൽ നാടകം അവതരിപ്പിച്ചതിന് അറസ്റ്റിലായി. സമകാലിക പശ്ചാത്തലം മുൻ നിർത്തി എം.ആർ.ഡി.എഫ്, മാധ്യമം മീഡിയവിഷൻ, ജനകീയ സാസ്‌ക്കാരിക വേദി സംഘടനകൾക്കായി അനേകം തെരുവുനാടകങ്ങൾ എഴുതി സംവിധാനം ചെയ്തിട്ടുണ്ട്.


</doc>
<doc id="255885" url="https://ml.wikipedia.org/wiki?curid=255885" title="എ. സുരേഷ്">
എ. സുരേഷ്

വിഎസ് അച്യുതാനന്ദന്റെ പേഴ്സണൽ അസിസ്റ്റന്റ് ആയിരുന്നു എ. സുരേഷ് . പാലക്കാട് ജില്ലയിലെ സി.പി.ഐ.എം. കൽമണ്ഡപം ബ്രാഞ്ച് സെക്രട്ടറി ആയിരുന്ന സുരേഷ് 2002 ലാണ് വി.എസ്സിനൊപ്പം ചേരുന്നത്. 2008-ലെ ഇടതുപക്ഷഭരണകാലത്ത് പാർട്ടിയുടെ വിവരങ്ങൾ മാധ്യമങ്ങൾക്ക് ചോർത്തി നൽകി എന്ന കാരണത്താൽ എ.സുരേഷിനും മറ്റ് രണ്ട് പേർക്കുമെതിരെ പാർട്ടിതല അന്വേഷണം നടത്തിയിരുന്നു. എൽ. ഡി. എഫ്. കൺവീനർ വൈക്കം വിശ്വന്റെ നേതൃത്വത്തിലാണ് അന്വേഷണം നടത്തിയത്. അന്വേഷണത്തിന്റെ അടിസ്ഥാനത്തിൽ സുരേഷിനേയും മറ്റ് രണ്ട് പേരെയും പാർട്ടിയുടെ പ്രാഥമിക അംഗത്വത്തിൽ നിന്നും പുറത്താക്കി. ജോലിക്കായി വിദേശത്തേയ്ക്ക് പോയ സുരേഷ് കോൺഗ്രസ്സുകാരനായി മാറി എന്നു ജയ് ഹിന്ദ് ചാനൽ റിപ്പോർട്ട് ചെയ്തിരുന്നു. സുരേഷ് ആ വാർത്ത നിഷേധിച്ചു 


</doc>
<doc id="255889" url="https://ml.wikipedia.org/wiki?curid=255889" title="റെക്സ് ബാൻഡ്">
റെക്സ് ബാൻഡ്

ജീസസ് യൂത്തിന്റെ നേതൃത്വത്തിലുള്ള ക്രിസ്തീയ സംഗീത സംഘമാണ് റെക്സ് ബാൻഡ്. റെക്സ് എന്ന വാക്കുകൊണ്ട് ക്രിസ്തുരാജന്റെ പാട്ടുകാർ എന്നാണ് അർത്ഥമാക്കുന്നത്. വിവിധ രാജ്യങ്ങളിലായി അറുനൂറിൽ അധികം വേദികളിൽ റെക്സ് ബാൻഡ് സംഗീത പരിപാടികൾ അവതരിപ്പിച്ചിടുണ്ട്.

അൽഫോൻസ് ജോസഫ്, സ്റ്റീഫൻ ദേവസ്സി, ഷെൽട്ടൺ മനോജ്, ഷെൽട്ടൺ പിൻഹിറോ തുടങ്ങി ഇരുപതോളം അംഗങ്ങൾ അടങ്ങിയതാണ് ഈ സംഗീതസംഘം.. കത്തോലിക്കാ സഭയുടെ നേതൃത്വത്തിൽ രണ്ടു വർഷത്തിലൊരിക്കൽ സംഘടിപ്പിക്കുന്ന ലോക യുവജനസമ്മേളനങ്ങളിൽ തുടർച്ചയായി അഞ്ചു തവണ റെക്സ് ബാൻഡ് ഗാനാലാപം നടത്തി. ഇന്ത്യൻ ക്ലാസ്സിക്കൽ, വെസ്റ്റേൺ, ഫ്യൂഷൻ, റോക്ക്, പോപ്പ്, ഹിപ്ഹോപ് തുടങ്ങി വ്യത്യസ്ത ശൈലികളിൽ ആണ് റെക്സ് ബാൻഡിന്റെ സംഗീത പ്രിപാടികൾ അവതരിപ്പിക്കുന്നത്.
കാനഡയിലെ ടൊറൊന്റോയിൽ വച്ചു ലോക യുവ ദിനത്തിനോടനുബന്ധിച്ചു നടന്ന കോൺഫറൻസിൽ ഭാരതത്തെ പ്രതിനിധാനം ചെയ്ത്, റെക്സ്ബാൻഡ് ജോൺ പോൾ രണ്ടാമൻ മാർപ്പാപ്പയുടെ മുൻപിൽ സംഗീതം അവതരിപ്പിച്ചു. പത്തുലക്ഷത്തോളം യുവജനങ്ങൾ പങ്കെടുക്കുന്ന ലോകയുവജന ദിനത്തിലേക്ക് 2003 മുതൽ തുടർച്ചയായി അഞ്ചു തവണ (2003, 2005, 2008, 2011, 2013) ക്ഷണംലഭിച്ച ഏക ഏഷ്യൻ സംഗീതസംഘമാണ് റെക്സ്ബാൻഡ്. 2013ൽ ബ്രസീലിലെ റിയോ ഡി ജനീറോയിൽ നടന്ന ലോകയുവജന സമ്മേളനത്തിൽ ഫ്രാൻസീസ് മാർപ്പാപ്പയുടെ മുന്നിലും റെക്സ്ബാൻഡ് ഗാനാലാപനം നടത്തി.
കഴിഞ്ഞ ഒരുദശകത്തിനിടയിൽ കാനഡ, ജർമ്മനി , ഓസ്ട്രിയ, യു.കെ., യു.എസ്.എ., ഓസ്ട്രേലിയ, ന്യൂസീലൻഡ്, സിംഗപ്പോർ , ശ്രീലങ്ക, തായ്‌ലാന്റ്, യു.എ.ഇ., ബ്രസീൽ എന്നിവിടങ്ങളിലെല്ലാം സംഗീതപര്യടനം നടത്തിയ ഈ ദക്ഷിണേന്ത്യൻ സംഗീത സംഘം ആഗോള ശ്രദ്ധ നേടിയിട്ടുണ്ട്. 



</doc>
<doc id="255896" url="https://ml.wikipedia.org/wiki?curid=255896" title="മൈനത്തരുവി കൊലക്കേസ്">
മൈനത്തരുവി കൊലക്കേസ്

ഉദയാ പ്രൊഡക്ഷൻസിന്റെ ബാനറിൽ എം. കുഞ്ചാക്കോ നിർമിച്ച മലയാളചലച്ചിത്രമാണ് മൈനത്തരുവി കൊലക്കേസ്. എക്സൽ പ്രൊഡക്ഷൻസ് വിതരണം നിർവഹിച്ച ഈ ചിത്രം 1967 ജൂൺ 2-ആം തിയതി കേരളത്തിലെ തിയേറ്ററുകളിൽ പ്രദർശിപ്പിച്ചു തുടങ്ങി.






</doc>
<doc id="255904" url="https://ml.wikipedia.org/wiki?curid=255904" title="തൊലിയിലെ അൾസർ">
തൊലിയിലെ അൾസർ

ത്വക്കിലോ മ്യൂക്കസ് പാളിയിലോ ഉണ്ടാകുന്ന വൃണത്തെയാണ് സാധാരണഗതിയിൽ അൾസർ എന്നു വിളിക്കുന്നത്. ഇതോടൊപ്പം കലകളുടെ നാശവും ഉണ്ടാകും. ഈ വൃണങ്ങൾ കാരണം എപിഡെർമിസും പലപ്പോഴും ഡെർമിസിന്റെയും തൊലിക്കടിയിലുള്ള കൊഴുപ്പിന്റെപോലും നാശമുണ്ടാകാം. കാലുകളിലാണ് കൂടുതലും ത്വക്കിലെ അൾസറുണ്ടാകുന്നത്. തൊലിയിലുണ്ടാകുന്ന അൾസറിനു ചുറ്റും കോശജ്വലനം മൂലം ചുവന്ന തൊലിയാവും ഉണ്ടാവുക. ചൂടോ, തണുപ്പോ, ഇറിറ്റേഷനോ, രക്തചംക്രമണത്തിന്റെ കുഴപ്പമോ മൂലമാണ് ത്വക്കിലെ അൾസർ സാധാരണഗതിയിൽ ഉണ്ടാകുന്നത്. കിടപ്പിലാകുന്നതും മറ്റും മൂലം കലകൾ തുടർച്ചയായി അധികം സമയം സമ്മർദ്ദമേൽക്കുന്നതും ഇതിനു കാരണമാകും. ഇത്തരത്തിൽ മർദ്ദമേൽക്കുന്നത് രക്തസഞ്ചാരം കുറയുന്നതിനും കിടക്ക വൃണങ്ങൾ ഉണ്ടാകുന്നതിനു കാരണമാകും. വൃണങ്ങളിൽ അണുബാധയുണ്ടാവുകയും, അതുമൂലം പഴുപ്പുണ്ടാവുകയും ചെയ്യാറുണ്ട്.


</doc>
<doc id="255909" url="https://ml.wikipedia.org/wiki?curid=255909" title="ഗൗളിശാസ്ത്രം">
ഗൗളിശാസ്ത്രം

പല്ലിയുമായി ബന്ധപ്പെടുത്തിയുള്ള ഭാവി ഫലപ്രവചനം കേരളത്തിൽ ഗൗളിശാസ്ത്രം എന്നറിയപ്പെടുന്നു. പല്ലിയുടെ ചിലയ്ക്കലും വീഴ്ച്ചയും മറ്റും അപ്പോൾ നടന്നുകൊണ്ടിരിക്കുന്ന മനുഷ്യവ്യാപാരങ്ങളുടെ പരിസമാപ്തിയെപ്പറ്റി ശുഭസൂചനയോ ദുസ്സൂചനയോ നൽകുന്നു എന്ന വിശ്വാസമാണ് ഇതിനാധാരം.. 

ദക്ഷിണപൂർവ്വേഷ്യയിൽ, പല്ലികൾ ഭാഗ്യം കൊണ്ടുവരുന്നവരായാണ് കണക്കാക്കപ്പെടുന്നത്. ഇന്ത്യയുടെ ചില ഭാഗങ്ങളിൽ പല്ലി ചിലയ്ക്കുന്ന ശബ്ദം കേൾക്കുന്നത് നിർഭാഗ്യം കൊണ്ടുവരുമെന്ന് വിശ്വാസമുണ്ട്. മറ്റു ചില ഭാഗങ്ങളിൽ പല്ലി ചിലയ്ക്കുന്നതിന് മുൻപ് സംസാരിച്ചുകൊണ്ടിരുന്നയാൾ പറഞ്ഞുകൊണ്ടിരുന്ന കാര്യം സത്യമാണ് എന്ന സൂചനയായാണ് ചിലയ്ക്കലിനെ കണക്കാക്കുന്നത്. ഒരു കാര്യത്തിനായി പുറപ്പെടുമ്പോൾ വീട്ടിന്റെ കിഴക്കേ ഭിത്തിയിലിരുന്ന് പല്ലി ചിലച്ചാൽ അത് ശുഭസൂചനയായും മറ്റു ഭിത്തികളിൽ നിന്ന് ചിലച്ചാൽ അശുഭസൂചനയായും കണക്കാക്കപ്പെടുന്നുണ്ട്. വലതു തോളിൽ പല്ലി വീണാൽ നല്ലതാണെന്നും ഇടതു തോളിലാണെങ്കിൽ ചീത്തയാണെന്നും വിശ്വാസമുണ്ട്. പഞ്ചാബിൽ ഗൗളിയെ സ്പർശിക്കുന്നത് കുഷ്ടരോഗം വരാൻ കാരണമാകും എന്ന് വിശ്വാസമുണ്ട്. . 


</doc>
<doc id="255915" url="https://ml.wikipedia.org/wiki?curid=255915" title="പെപ്റ്റിക് അൾസർ">
പെപ്റ്റിക് അൾസർ

ദഹനനാളത്തിൽ ഏറ്റവും കൂടുതലായുണ്ടാകുന്ന ഒരു തരം വൃണമാണ് പെപ്റ്റിക് അൾസർ, എന്നും പെപ്റ്റിക് അൾസർ ഡിസീസ് എന്നും അറിയപ്പെടുന്നത്. ദഹനനാളത്തിലെ മ്യൂക്കോസ എന്ന ആവരണപാളിയിൽ 0.5 സെന്റീമീറ്ററോ അതിലധികമോ ആയ വലിപ്പമുള്ള വൃണങ്ങളെയാണ് പെപ്റ്റിക് അൾസർ എന്ന് വിളിക്കുന്നത്. ആസ്പിരിൻ, ഐബുപ്രോഫൻ, മറ്റ് എൻ.എസ്.എ.ഐ.ഡി മരുന്നുകൾ എന്നിവ അൾസറുകൾക്ക് കാരണമാവുകയോ ഇവയുടെ രൂക്ഷത വർദ്ധിപ്പിക്കുകയോ ചെയ്യാൻ സാദ്ധ്യതയുണ്ട്.

ആമാശയത്തിലുണ്ടാകുന്നതിനേക്കാൾ നാലിരട്ടി പെപ്റ്റിക് അൾസറുകൾ അതിനു തൊട്ടു പിന്നാലെ വരുന്ന ഡുവോഡിനം എന്ന ചെറുകുടലിന്റെ ഭാഗത്താണുണ്ടാകുന്നത്. ഏകദേശം 4% ആമാശയ അൾസറുകൾ മാലിഗ്നന്റ് ട്യൂമറുകൾ കാരണമാണുണ്ടാകുന്നത്. അതിനാൽ കാൻസറില്ല എന്നുറപ്പുവരുത്താൻ പല വട്ടം ബയോപ്സി പരിശോധന നടത്തേണ്ടിവരും. ഡുവോഡിനത്തിൽ ബിനൈൻ (മാലിഗ്നന്റ് അല്ലാത്ത - അധികം ദോഷകരമല്ലാത്ത) അൾസറുകളാണുണ്ടാകുന്നത്.


Radiology and Endoscopy from MedPix


</doc>
<doc id="255920" url="https://ml.wikipedia.org/wiki?curid=255920" title="ലോകത്തിലെ ഏറ്റവും ഉയരമുള്ള കെട്ടിടങ്ങളുടെ പട്ടിക">
ലോകത്തിലെ ഏറ്റവും ഉയരമുള്ള കെട്ടിടങ്ങളുടെ പട്ടിക

ട്രക്ചറൽ ഉയരത്തിനെ അടിസ്ഥാനമാക്കി ലോകത്തിലെ ഏറ്റവും ഉയരമുള്ള അംബരചുംബികളുടെ ഒരു പട്ടികയാണ് ഇത്. നിർമ്മാണത്തിലിരിക്കുന്ന കെട്ടിടങ്ങളെ ഈ പട്ടികയിൽ ഉൾപ്പെടുത്തിയിട്ടില്ല.



</doc>
<doc id="255932" url="https://ml.wikipedia.org/wiki?curid=255932" title="രസതന്ത്രം">
രസതന്ത്രം

പദാർ‌ഥങ്ങളുടെ ഘടനയേയും, ഗുണങ്ങളേയും, അതിലടങ്ങിയിരിക്കുന്ന ഘടകങ്ങളേയും മറ്റു പദാർത്ഥങ്ങളുമായുള്ള പ്രവർത്തനത്തേയും കുറിച്ച് പഠിക്കുന്ന ശാസ്ത്രശാഖയാണ് രസതന്ത്രം അഥവാ രസായനശാസ്ത്രം (ഇംഗ്ലീഷ്: Chemistry). 

പദാർത്ഥങ്ങളെ അണുതലത്തിൽ മുതൽ വൻ തന്മാത്രാതലത്തിൽ വരെ കണക്കിലെടുക്കുകയും അവ തമ്മിലുള്ള പ്രതിപ്രവർത്തനങ്ങൾ അതു മൂലമുണ്ടാകുന്ന മാറ്റങ്ങൾ, ഈ പ്രവർത്തനസമയത്ത് വസ്തുവിലടങ്ങിയിരിക്കുന്ന ഊർജ്ജത്തിലും, എൻ‌ട്രോപ്പിയിലും ഉണ്ടാകുന്ന മാറ്റങ്ങൾ ഈ ശാസ്ത്രശാഖയുടെ പരിധിയിൽ വരുന്നു. ലളിതമായി പറഞ്ഞാൽ തന്മാത്രകൾ, പരലുകൾ, ലോഹങ്ങൾ അലോഹങ്ങൾ എന്നിവയെക്കുറിച്ച് രസതന്ത്രം പഠിക്കുന്നു. കൂടാതെ ഇവയുടെ ഘടന, ഘടകങ്ങൾ, ഗുണങ്ങൾ, ദൈനംദിനജീവിതത്തിൽ കാണപ്പെടുന്ന വിവിധ വസ്തുക്കളായി രൂപാന്തരം പ്രാപിക്കുന്നതിനുള്ള പ്രവർത്തനങ്ങൾ എന്നിവയൊക്കെ രസതന്ത്രത്തിന്റെ പഠനവിഷയങ്ങളാണ്‌.

ക്വാണ്ടം ബലതന്ത്രത്തിലെ നിയമങ്ങളനുസരിച്ച്, അണുവിലെ കണങ്ങളിലടങ്ങിയിരിക്കുന്ന വൈദ്യുതചാർജുകൾ തമ്മിലുള്ള പ്രതിപ്രവർത്തനത്തിന്റെ ഫലങ്ങളാണ്‌ രസതന്ത്രത്തിന്റെ അടിസ്ഥാനം.
ഓരോ വസ്തുവിലും അടങ്ങിയിരിക്കുന്ന മൂലകങ്ങൾ, അവ ഏതളവിൽ ഒരു വസ്തുവിൽ അടങ്ങിയിരിക്കുന്നു, മൂലകങ്ങൾ തമ്മിലുള്ള ബന്ധം ഇവയെല്ലാം രസതന്ത്രത്തിന്റെ പരിധിയിൽ വരുന്നു.

ഭൂമി എന്നർത്ഥമുള്ള കെം (kēme) എന്ന ഈജിപ്ഷ്യൻ പദത്തിൽ നിന്നാണ് കെമിസ്ട്രി എന്ന ഇംഗ്ലീഷ് നാമം ഈ ശാസ്ത്രശാഖക്ക് ലഭിച്ചത്.

രസതന്ത്രത്തിന്‌ മൂന്ന് പ്രധാന ശാഖകളുണ്ട്:

1 ഭൗതികരസതന്ത്രം (Physical Chemistry) - പദാർഥങ്ങളുടെ ആന്തരികഘടനയെപ്പറ്റിയും അവയുടെ സ്ഥിരതയെപ്പറ്റിയും അതിന്റെ കാരണങ്ങളെപ്പറ്റിയും പ്രതിപാദിക്കുന്ന രസതന്ത്രശാഖ.

2 ഓർഗാനിക് രസതന്ത്രം - കാർബൺ എന്ന മൂലകം അടങ്ങിയിട്ടുള്ള വസ്തുക്കളെക്കുറിച്ചുള്ള പഠനമാണിത്. 

3 ഇനോർഗാനിക് രസതന്ത്രം - കാർബൺ ഒഴികെയുള്ള മൂലകങ്ങൾ മാത്രം അടങ്ങിയിട്ടുള്ള വസ്തുക്കളെക്കുറിച്ചുള്ള പഠനം.


ശാസ്ത്രശാഖകളിൽ ഏറ്റവും സമ്പുഷ്ടമായ ഒന്നാണ് രസതന്ത്രം. ഭാരതത്തിലെയും ചൈനയിലെയും ഈജിപ്തിലെയും പുരാതന മനുഷ്യർക്ക് പ്രകൃതിയിൽ നിന്ന് ലഭ്യമായ പല വസ്തുക്കളെയും പ്രയോജനപ്രദമായ മറ്റ് വസ്തുക്കളായി രൂപാന്തരപ്പെടുത്തുന്ന വിദ്യ വശമുണ്ടായിരുന്നു. പ്രകൃതിയിൽ കാണുന്ന ലോഹസമ്യുക്തങ്ങളായ അയിരുകളിൽനിന്ന് ലോഹങ്ങൾ ഉണ്ടാക്കുവാനും പലതരത്തിലുള്ള ലോഹസങ്കരങ്ങൾ ഉണ്ടാക്കുന്നതിനും അവർക്ക് കഴിഞ്ഞിരുന്നു. അനേകായിരം വർഷങ്ങൾക്ക് മുൻപ് തന്നെ ഈജിപ്തുകാർ ഗ്ലാസ് നിർമ്മിക്കുകയും സസ്യങ്ങളിൽനിന്ന് ചായങ്ങൾ, സുഗന്ധദ്രവ്യങ്ങൾ എന്നിവ വേർതിരിച്ചെടുക്കുകയും ചെയ്തിരുന്നു. ഒന്നാം നൂറ്റാണ്ടിന്റെ അവസാനം മുതലേ, മറ്റു ലോഹങ്ങളെ സ്വർണ്ണമാക്കി മാറ്റുന്നതിന് ആളുകൾ ശ്രമിച്ചിരുന്നു. 

ഏഴാം ശതാബ്ദത്തിൽ ഈജിപ്റ്റും മറ്റ് പൗരസ്ത്യരാജ്യങ്ങളും അറബികൾ കീഴ്പ്പെടുത്തി. ഇതിനെത്തുടർന്ന് ഈജിപ്റ്റ്കാർക്ക് സ്വന്തമായിരുന്ന അറിവുകൾ ഉപയോഗിച്ച് അറബികൾ പലതരത്തിലുള്ള ലവണങ്ങൾ, നൈട്രിക് ആസിഡ് എന്നിവയുൾപ്പെടെ ഒട്ടേറെ പുതിയവസ്തുക്കൾ നിർമ്മിക്കാൻ തുടങ്ങി. ഈജിപ്റ്റുകാർ അവരുടെ തത്ത്വസംഹിതകളേയും പരീക്ഷണങ്ങളേയും വിളിക്കുവാൻ ഉപയോഗിച്ചിരുന്ന കമി എന്ന വാക്കിനുമുൻപിൽ അൽ എന്ന അറബിക് വാക്ക് ചേർത്തുകൊണ്ട് അറബികൾ ഈ വാക്കിനെ ആൽക്കെമി എന്ന് നവീകരിച്ചു. ഈ പഠനങ്ങളാണ് രസത്രന്ത്രമായി പരിണമിച്ചത്. 
പ്രപഞ്ചത്തിലെ അടിസ്ഥാനമായ മൂന്നു അവസ്ഥയിലുള്ള വിവിധ പദാർത്ഥങ്ങൾ രൂപം കൊള്ളുന്ന പ്രവർത്തനങ്ങൾക്ക് ശാസ്ത്രീയമായ ഗവേഷണത്തിലൂടേയും പരീക്ഷണങ്ങളിലൂടെയും വിശദീകരണം നൽകാൻ ആരംഭിച്ച പതിനെട്ടാം നൂറ്റാണ്ടിന്റെ അവസാനകാലഘട്ടത്തിലാണ് ആധുനികരസതന്ത്രം ഉടലെടുത്തതെന്നു പറയാം. റോബർട്ട് ബോയൽ (1661), ആന്റൺ ലാവോസിയർ (1787), ജോൺ ഡാൾട്ടൻ (ജോൺ ഡാൾട്ടൻ) എന്നിവരെ ആധുനികരസതന്ത്രത്തിന്റെ പിതാക്കന്മാരായി കണക്കാക്കുന്നു. എന്നാൽ ചിലർ 815-ആമാണ്ടിൽ അന്തരിച്ച മുൻ‌കാല രസതന്ത്രജ്ഞനായ ഗെബറിനെ രസതന്ത്രത്തിന്റെ പിതാവായി കണക്കാക്കുന്നു.


രസതന്ത്രം പത്തൊമ്പതും ഇരുപതും നൂറ്റാണ്ടുകളിൽ വളരെയധികം വികാസം പ്രാപിച്ചു. മനുഷ്യന്റെ ദൈനംദിനാവശ്യങ്ങൾക്ക് ഉപകാരപ്രദമായ പുതിയവസ്തുക്കൾ ഉണ്ടാക്കിയെടുക്കുന്നതിനും രസതന്ത്രജ്ഞർക്ക് സാധിച്ചു.

രസതന്ത്ര വ്യവസായം ഒരു സുപ്രധാന പങ്കുവഹിക്കുന്നുണ്ട് അഗോള സാമ്പത്തിക വ്യവസ്ഥയിൽ. ആഗോളതലത്തിൽ ലോകത്തിലെ പ്രധാനപ്പെട്ട അമ്പത് കെമിക്കൽ കമ്പനികൾ ചേർന്ന് ഏതാണ്ട് 587 ബില്ല്യൺ യു.എസ് ഡോളറിന്റെ ലാഭം ഉണ്ടാക്കിയതായി അറിയപ്പെടുന്നു. .
ജീവൻരക്ഷാമരുന്നുകൾ, വാക്സിനുകൾ, ആന്റിബയോട്ടിക്കുകൾ, വിറ്റാമിനുകൾ, ജീവൻരക്ഷാഉപകരണങ്ങൾ, സർജിക്കൽ മെറ്റീരിയലുകൾ തുടങ്ങിയവ

പെട്രോളിയംസംസ്കരണം, സ്റ്റോറേജ് സെല്ലുകൾ, നൂക്ളിയർഎനർജി, ഫുവൽസെല്ലുകൾ

പെട്രോകെമിക്കൽ സാങ്കേതികവിദ്യകൾ, മെററലർജി, കൃത്രിമനാരുകളും, പ്ലാസ്റ്റിക്കുകൾ, പിഗ്മെന്റുകൾ, തുകൽ, എയർ കണ്ടീഷനിംഗ്,ടയർ വ്യവസായം

രാസവളങ്ങൾ, കീടനാശിനികൾ, റഡിയഷൻ ഉപയോഗിച്ചുള്ള ധാന്യ സംസ്കരണമാർഗങ്ങൾ, മൃഗസംരക്ഷണ ഉപാധികൾ, ടിഷ്യുകൾച്ചർ മുതലായ ബയോ-കെമിക്കൽ സാങ്കേതികവിദ്യകൾ 
സെമികണ്ടക്ടറുകൾ, സൂപ്പർകണ്ടക്ടറുകൾ, ഒപ്ടിക്കൽഫൈബറുകൾ, കാർബൺ നാനോട്യൂബുകൾ
സോപ്പ്, ഡിറ്റർജെന്റുകൾ, ക്രീമുകൾ, ലേപനങ്ങൾ, സുഗന്ധവസ്തുക്കൾ, ജെല്ലുകൾ, കണ്ടീഷണറുകൾ 
നിർമ്മാണവസ്തുക്കൾ, പെയിന്റ്, പിഗ്മെന്റുകൾ, ടൈൽസ്, പോളിഷുകൾ, വാർനിഷുകൾ, നാരുകളുടെ സംരക്ഷണം, തടിസംരക്ഷണം

1901 നും 2009 നും ഇടക്ക് 157 പേർക്കായി 101 തവണ നോബൽ സമ്മാനം നൽകപ്പെട്ടിട്ടുണ്ട്. രസതന്ത്രത്തിലുള്ള നോബൽ സമ്മാനം രണ്ട് പ്രാവശ്യം നേടിയ ഒരേ ഒരാൾ ഫ്രെഡറിക്ക് സാംഗർ ആണ്. 2009 ലെ നോബൽ സമ്മാനം ലഭിച്ച മൂന്നുപേരിൽ ഒരു ഭാരതീയനും ഉൾപ്പെടുന്നു. റീബോസോമുകളുടെ ഘടനയെക്കുറിച്ചും , പ്രവർത്തനത്തെക്കുറിച്ചും പഠിച്ചതിന് വെങ്കിട്ടരാമൻ രാമകൃഷ്ണനാണ് ഇത് ലഭിച്ചത്. ഇദ്ദേഹത്തോടൊപ്പം ​​സമ്മാനത്തിനർഹരായവർ തോമസ്.എ.സ്റ്റീറ്റ്സും , ആദ.ഇ.യോനത്തുമാണ്. .





‎


</doc>
<doc id="255945" url="https://ml.wikipedia.org/wiki?curid=255945" title="ഡോക്ടർ വാട്സൺ">
ഡോക്ടർ വാട്സൺ

ആർതർ കോനൻ ഡോയലിന്റെ (1859-1930) വിഖ്യാതമായ കുറ്റാന്വേഷണനോവലുകളിലെ കഥാപാത്രമാണ് ജോൺ എച്ച്. വാട്സൺ എന്ന ഡോക്ടർ വാട്സൺ . പ്രധാന കഥാപാത്രമായ ഷെർലക് ഹോംസിനൊപ്പം സഹായി ആയും സുഹൃത്തായും ലണ്ടനിലെ ബേക്കർസ്ട്രീറ്റിലെ 221 B എന്ന മുറിയിൽ താമസമാക്കി നടത്തുന്ന കുറ്റാന്വേഷണ പ്രവർത്തനങ്ങൾ വളരെയധികം ഉദ്വേഗജനകമാണ്. നാല് ചെറുകഥകൾ ഒഴികെയുള്ള രചനകളല്ലാം ഹോംസിന്റെ സുഹൃത്തായ വാട്സൺ ആഖ്യാനം ചെയ്യുന്ന രീതിയിലാണ് രചിക്കപ്പെട്ടിട്ടുള്ളത്. 

വാട്സൺ ആദ്യമായി പ്രത്യക്ഷപ്പെടുന്നത് ആദ്യത്തെ ഹോംസ് കൃതിയായ എ സ്റ്റഡി ഇൻ സ്കാർലറ്റിൽ ആണ്. അഫ്ഗാനിസ്ഥാനിൽ നിന്നും സേവനം കഴിഞ്ഞ് മടങ്ങിയെത്തിയ ഒരു ഡോക്ടറായിട്ടാണ് ഡോയൽ വാട്സണെ പരിചയപ്പെടുത്തുന്നത്. ശാരീരിക സ്ഥിതിയെക്കുറിച്ച് "as thin as a lath (കനം കുറഞ്ഞ തടിക്കഷണം) and as brown as a nut."എന്നും ഡോയൽ എഴുതുന്നു. 


</doc>
<doc id="255948" url="https://ml.wikipedia.org/wiki?curid=255948" title="കനിഷ്ക വിമാനാപകടം">
കനിഷ്ക വിമാനാപകടം

കാനഡയിലെ മോൺട്രിയലിൽ നിന്നും ലണ്ടൻ വഴി ജീവനക്കാരുൾപ്പെടെ 329 യാത്രക്കാരുമായി ഡൽഹിയിലേയ്ക്കുള്ള യാത്രാമദ്ധ്യേ 23 ജൂൺ1985 നു എയർ ഇന്ത്യാ ഫ്ലൈറ്റ് 182 അറ്റ്ലാന്റിക് സമുദ്രത്തിൽ തകർന്നു വീണ സംഭവമാണ് കനിഷ്ക വിമാനാപകടം. എയർ ഇന്ത്യയുടെ ഫ്ലൈറ്റ് നമ്പർ182 ആണ് ഉദ്ദേശം 31000 അടി (9,400 മീ.)ഉയരത്തിൽ വച്ചു ബോംബ് സ്ഫോടനത്തെത്തുടർന്നു ഛിന്നഭിന്നമായത്. ഈ ദുരന്തം ഐറിഷ് രാജ്യാതിർത്തിയ്ക്കുള്ളിലെ വ്യോമമേഖലയിൽ വച്ചായിരുന്നു. ഇന്ത്യയിൽ ഒഴിവുകാലം ആസ്വദിക്കാനായി പോയിരുന്ന കനേഡിയൻ പൗരന്മാരായിരുന്നു യാത്രക്കാരിൽ അധികവും. 268 കനേഡിയൻ പൗരന്മാരും, 74 ബ്രിട്ടീഷ് പൗരന്മാരും, 24 ഇന്ത്യൻ പൗരന്മാരും വിമാനത്തിലുണ്ടായിരുന്നു.

കാനഡയുടെ ചരിത്രത്തിലെ ഏറ്റവും വലിയ കൂട്ടക്കുരുതിയായി ഈ സംഭവം കണക്കാക്കപ്പെടുന്നു. ഐറിഷ് വ്യോമയാനചരിത്രത്തിലെ ഏറ്റവും വലിയ ദുരന്തവും കാനഡയുടെ നീതിന്യായ ചരിത്രത്തിലെ ഏറ്റവും ചിലവേറിയ വിചാരണയുമായിരുന്നു കനിഷ്കയുടേത്. കേസന്വേഷണവും, വിചാരണയും 20 വർഷം കൊണ്ടാണ് പൂർത്തിയായത്.

ഇന്ത്യാ വിഭജനത്തെ തുടർന്നുണ്ടായ സംഘർഷങ്ങളും മറ്റുമാണ് കനിഷ്ക ദുരന്തത്തിലേക്ക് വഴിവെച്ചതെന്നാണ് ഔദ്യോഗികമായ രേഖകൾ പറയുന്നത്. ഇന്ത്യാ വിഭജനത്തെതുടർന്ന് ഏറ്റവും കൂടുതൽ കഷ്ടതകൾ അനുഭവിക്കേണ്ട വന്ന ഒരു കൂട്ടരാണ് സിഖ് മതാനുയായികൾ. സിഖ് സമുദായത്തിനുവേണ്ടി ഒരു മാതൃദേശം വേണമെന്നു വാദിച്ച ഖാലിസ്ഥാൻ പ്രസ്ഥാനക്കാർ കാനഡയിലേക്കു കുടിയേറിയ സിഖുകാരിൽ ഉൾപ്പെട്ടിരുന്നു. കാനഡ സർക്കാർ ഇവരെക്കുറിച്ച് ബോധവാന്മാരായിരുന്നുവെങ്കിലും ഒരു ഭീഷണിയായി കണ്ടിരുന്നില്ല. കൂടാതെ ഈ കുടിയേറ്റത്തിനിടയിലും സിഖുകാർക്ക് വെള്ളക്കാരിൽ നിന്നും ധാരാളം പീഡനങ്ങൾ ഏറ്റുവാങ്ങേണ്ടി വന്നിരുന്നു. 1971 ലെ ബംഗ്ലാദേശ് വിമോചന യുദ്ധത്തെതുടർന്ന് സിഖുകാർ അഭയാർത്ഥികളായി കാനഡയിലേക്ക് കുടിയേറിയിരുന്നു. പിന്നീട് രൂപംകൊണ്ട ബാബർ ഖൽസ എന്ന തീവ്രവാദസംഘടനയിലെ പല നേതാക്കളും ഇത്തരത്തിൽ അഭയാർത്ഥികളായി കാനഡയിൽ എത്തിച്ചേർന്നതായിരുന്നു. 1980 കളോടെ, ബ്രിട്ടീഷ് കൊളംബിയയിലെ വാൻകൂവർ പ്രദേശം സിഖുകാർ കൂട്ടമായി താമസിക്കുന്ന ഒരു പ്രദേശമായി മാറി. ശത്രുതയും,പ്രതികാരചിന്തയും എല്ലാം ഇവിടെയും ഇവരുടെ ഇടയിൽ വ്യാപകമായിരുന്നു എന്നു പറയപ്പെടുന്നു.

സംഭവം നടന്നയുടൻ ഇന്ത്യയിലെ ചില സംഘടനകൾ പത്രമാഫീസുകളിൽ വിളിച്ച് അപകടത്തിന്റെ ഉത്തവാദിത്വം അവകാശപ്പെടുകയുണ്ടായി. ദേശ്മേഷ് റെജിമെന്റ്, ഓൾ ഇന്ത്യ സിഖ് സ്റ്റുഡന്റ്സ് ഫെഡറേഷൻ, കാശ്മീർ ലിബറേഷൻ ആർമി എന്നീ സംഘടനകളാണ് ദുരന്തത്തിന്റെ പിന്നൽ പ്രവർത്തിച്ചത് തങ്ങളാണെന്ന് അവകാശപ്പെട്ടത്. അട്ടിമറിയുമായി ബന്ധപ്പെട്ട് സിഖ് തീവ്രവാദി സംഘടനയായ ബബ്ബർ ഖൽസ പ്രവർത്തകരായ തൽവീന്ദർ സിങ് പാർമർ,ഇന്ദർജിത് റെയട്ട്,എന്നിവരെയും മറ്റുചിലരെയും പോലീസ് അറസ്റ്റുചെയ്തിരുന്നു.


</doc>
<doc id="255960" url="https://ml.wikipedia.org/wiki?curid=255960" title="ഉബൈദ് സിദ്ദിഖി">
ഉബൈദ് സിദ്ദിഖി

ഭാരതീയനായ പ്രശസ്ത ജീവശാസ്ത്രജ്ഞനായിരുന്നു ഡോ. ഉബൈദ്‌സിദ്ദിഖി (7 ജനുവരി 1932 – 26 ജൂലൈ 2013). ബാംഗ്ലൂർ ആസ്ഥാനമായുള്ള നാഷണൽ സെൻറർ ഫോർ ബയോളജിക്കൽ സയൻസസ് സ്ഥാപക ഡയറക്ടറായിരുന്നു സിദ്ദിഖി. 
അലിഗഢ് സർവകലാശാലയിലെ പഠനത്തിനുശേഷം ഗ്ലാസ്‌ഗോ സർവകലാശാലയിൽനിന്ന്പി.എച്ച്.ഡി. നേടി. 1962ൽ ഡോ. ഹോമിഭാഭയുടെ ക്ഷണമനുസരിച്ച് മുംബൈ ടാറ്റാ ഇൻസ്റ്റിറ്റിയൂട്ട് ഓഫ് ഫണ്ടമെൻറൽ റിസർച്ചിൽ മോളിക്യൂലർ ബയോളജി യൂണിറ്റ് സ്ഥാപിച്ചു.



</doc>
<doc id="255962" url="https://ml.wikipedia.org/wiki?curid=255962" title="തീക്കതിർ">
തീക്കതിർ

സി.പി.ഐ.എമ്മിന്റെ തമിഴ്നാട് സംസ്ഥാനകമ്മിറ്റിയുടെ മുഖപത്രമാണ് തീക്കതിർ.
ആശയസമരത്തിനുള്ള ആയുധമെന്നനിലയിൽ 1963 ജൂൺ 29നാണ് തീക്കതിർ ഒരു വാരികയായി ചെന്നൈയിൽനിന്ന് പ്രസിദ്ധീകരണം ആരംഭിച്ചത്. കോയമ്പത്തൂരിലെ മിൽ തൊഴിലാളികളിൽനിന്ന് സംഭരിച്ച സംഭാവനയായിരുന്നു ആദ്യ മൂലധനം. അർപുതസാമി (അപ്പു ) ആയിരുന്നു ആദ്യ പത്രാധിപർ. 1964ൽ സിപിഐ എം രൂപീകരിക്കപ്പെട്ടപ്പോൾ പാർട്ടിയുടെ തമിഴ്നാട് സംസ്ഥാനകമ്മിറ്റിയുടെ മുഖപത്രമായി തീക്കതിർ മാറി. 1969ൽ മധുരയിൽനിന്നു സ്ഥിരം പതിപ്പ് പ്രസിദ്ധീകരണമാരംഭിച്ചു. 1971 മുതൽ തീക്കതിർ ദിനപത്രമായി പ്രസിദ്ധീകരിച്ചുതുടങ്ങി. 1993-ൽ രണ്ടാമത്തെ പതിപ്പ് ചെന്നൈയിൽനിന്ന് ആരംഭിച്ചു. മൂന്നാമത്തെ പതിപ്പ് 2007 മെയ് 23ന് കോയമ്പത്തൂരിൽനിന്നും നാലാമത്തെ പതിപ്പ് 2010 സെപ്തംബർ 5ന് തിരുച്ചിറപ്പള്ളിയിൽ നിന്നും പ്രസിദ്ധീകരണം ആരംഭിച്ചു. പി പരമേശ്വരനാണ് നിലവിലെ പത്രാധിപർ. 



</doc>
<doc id="255968" url="https://ml.wikipedia.org/wiki?curid=255968" title="ക്രിക്കറ്റ് ലോകകപ്പ് 2015">
ക്രിക്കറ്റ് ലോകകപ്പ് 2015

ഐ.സി.സി.യുടെ ആഭിമുഖ്യത്തിൽ നടത്തുന്ന ഏകദിന ക്രിക്കറ്റ് ലോകകപ്പിന്റെ പതിനൊന്നാമത് പതിപ്പാണ് ക്രിക്കറ്റ് ലോകകപ്പ് 2015. ഈ ടൂർണമെന്റ് 2015 ഫെബ്രുവരി 14 മുതൽ മാർച്ച് 29 വരെ ഓസ്ട്രേലിയ, ന്യൂസിലൻഡ് എന്നീ രാജ്യങ്ങളിൽ വെച്ച് നടന്നു . മെൽബൺ, സിഡ്നി, ബ്രിസ്ബെയ്ൻ ,അഡലെയ്‌ഡ്, പെർത്ത്, ഹൊബാർട്, കാൻബറ, ഓക്‌ലൻഡ്, വെല്ലിംഗ്ടൺ, ക്രൈസ്റ്റ്‌ചർച്ച്‍, ഹാമിൽടൺ, നേപ്പിയർ, ഡുനെഡിൻ, നെൽസൺ എന്നീ നഗരങ്ങളിലായി നടന്ന മൽസരങ്ങളിൽ മൊത്തം പതിനാല്‌ ടീമുകൾ പങ്കെടുത്തു.1992നു ശേഷം ആദ്യമായാണ് ഓസ്ട്രേലിയയും ന്യൂസിലൻഡും ക്രിക്കറ്റ് ലോകകപ്പിന് ആതിഥേയത്വം വഹിച്ചത്. ഫെബ്രുവരി 14 നു ക്രൈസ്റ്റ്ചർച്ചിലെ ഹാഗ്ലീ ഓവലിൽ നടന്ന ഉദ്ഘാടന മൽസരത്തിൽ ആതിഥേയരായ ന്യൂസിലൻഡ് ശ്രീലങ്കയെ 98 റൺസിനു തോല്പിച്ചു.മാർച്ച് 29നു ഓസ്ട്രേലിയയിലെ മെൽബണിൽനടന്ന കലാശപ്പോരാട്ടത്തിൽ ന്യൂസിലൻഡിനെ തോല്പിച്ച് ഓസ്ട്രേലിയ ലോകകപ്പ് ജേതാക്കളായി. തുടർച്ചയായ രണ്ടാം തവണയും സച്ചിൻ തെൻഡുൽക്കറിനെ ക്രിക്കറ്റ് ലോകകപ്പിന്റെ അംബാസഡറായി അന്താരാഷ്ട്ര ക്രിക്കറ്റ് സമിതി തിരഞ്ഞെടുത്തു.

പതിനാല് ടീമുകളിൽനിന്നുമായി ഇരുനൂറിലേറെ കളിക്കാർ ഈ ലോകകപ്പിൽ പങ്കെടുത്തു.

ആകെ 20 അമ്പയർമാരാണ് ഈ ടൂർണമെന്റിൽ മത്സരങ്ങൾ നിയന്ത്രിച്ചത്.
ഓരോ പരമ്പര കഴിയും തോറും മാധ്യമ പിന്തുണ കൂടിക്കൂടി വരുന്ന ഒരു പരമ്പരയായി ക്രിക്കറ്റ് ലോകകപ്പ് മാറി. 2015 ക്രിക്കറ്റ് ലോകകപ്പിന്റെ സം‌പ്രേഷണാവകാശം ഏകദേശം 2 ബില്ല്യൺ യു.എസ്. ഡോളറുകൾക്കാണ് അന്താരാഷ്ട്ര ക്രിക്കറ്റ് സമിതി ഇ.എസ്.പി.എൻ. സ്റ്റാർ സ്പോർട്സ്, സ്റ്റാർ ക്രിക്കറ്റ് എന്നീ ചാനലുകൾക്കായി വിറ്റത്. ആഗോളതലത്തിൽ 220 ഓളം രാജ്യങ്ങളിൽ 2015 ക്രിക്കറ്റ് ലോകകപ്പ് സം‌പ്രേഷണം ചെയ്യപ്പെട്ടു.

ഈ ടൂർണമെന്റിലാകെ $10 മില്യൻ ഡോളറിന്റെ (ഏകദേശം 60 കോടി ഇന്ത്യൻ രൂപ) സമ്മാനത്തുക ഐ.സി.സി. പ്രഖ്യാപിച്ചിട്ടുണ്ട്, 2011 ലോകകപ്പിനെക്കാൾ 20 ശതമാനം കൂടുതലാണിത്. ടീമുകളുടെ പ്രകടനത്തെ ആശ്രയിച്ചാണ് സമ്മാനത്തുക നിശ്ചയിക്കുന്നത്:

= മത്സരങ്ങൾ =
ലോകകപ്പ് മത്സരങ്ങൾ ആരംഭിക്കുന്നതിനു മുൻപ് താഴെ പറയുന്ന 14 സന്നാഹ മത്സരങ്ങൾ നടന്നു. 

<br>

<br>

ഈഡൻ പാർക്കും സിഡ്നി ക്രിക്കറ്റ് ഗ്രൗണ്ടും സെമിഫൈനൽ മൽസരങ്ങൾക്ക് വേദിയായി.

<br>



</doc>
<doc id="255977" url="https://ml.wikipedia.org/wiki?curid=255977" title="എൻ.ജി.ഒ. (ചലച്ചിത്രം)">
എൻ.ജി.ഒ. (ചലച്ചിത്രം)

അനിതാ ഫിലിംസിനു വേണ്ടി കെ.ആർ. ഷണ്മുഖം നിർമിച്ച മലയാളചലച്ചിത്രമാണ് എൻ.ജി.ഒ. ജയശ്രീ ഫിലിംസ് വിതരണം ചെയ്ത ഈ ചിത്രം 1967 നവംബർ 11-ന് കേരളത്തിലെ തിയേറ്ററുകളിൽ പ്രദർശിപ്പിച്ചുതുടങ്ങി.






</doc>
<doc id="255979" url="https://ml.wikipedia.org/wiki?curid=255979" title="ക്രൈസ്ലർ ബിൽഡിംഗ്">
ക്രൈസ്ലർ ബിൽഡിംഗ്

ന്യൂയോർക് നഗരത്തിൽ സ്ഥിതിചെയ്യുന്ന ആർട് ഡെക്കൊ(Art Deco) ശൈലിയിലുള്ള ഒരു കെട്ടിടമാണ് ക്രൈസ്ലർ ബിൽഡിങ്(ഇംഗ്ലീഷിൽ: Chrysler Building). ന്യൂയോർക്കിൽ മാൻഹട്ടണിലുള്ള ടർട്ല് ബേ(Turtle Bay) പ്രദേശത്ത് 42-ആം സ്ട്രീറ്റും ലക്സിങ്ടൺ അവന്യുവും സന്ധിക്കുന്നിടത്താണ് ഈ മന്ദിരത്തിന്റെ സ്ഥാനം. 1931-ൽ എംബയർ സ്റ്റേറ്റ് ബിൽഡിങ് ലോകത്തിലെ ഏറ്റവും ഉയരം കൂടിയ കെട്ടിടം എന്ന പദവി കരസ്ഥമാക്കുന്നതിനു മുൻപുവരെ 11 മാസത്തോളം ആ പദവി അലങ്കരിച്ചിരുന്നത് ക്രൈസ്ലർ മന്ദിരമാണ്. 1046അടിയാണ് ഈ കെട്ടിടത്തിന്റെ ഉയരം. ചട്ടകൂട് ഉരുക്കുകൊണ്ട് നിർമ്മിച്ചതാണെങ്കിലും ഇഷ്ടികയിൽ പണിതീർത്ത ലോകത്തിലെ ഏറ്റവും ഉയരമുള്ള കെട്ടിടം എന്ന സ്ഥാനം ക്രൈസ്ലർ ബിൽഡിങിനാണ്. വേൽഡ് ട്രേഡ് സെന്ററിന്റെ പതനത്തിനുശേഷം 2007 ഡിസംബർ വരെ ന്യൂയോർക് നഗരത്തിലെ ഏറ്റവും ഉയരംകൂടിയ രണ്ടാമത്തെ കെട്ടിടം എന്ന പദവി ഈ മന്ദിരത്തിന് വീണ്ടും ലഭിച്ചു. 2007ൽ 1,200അടി ഉയരമുള്ള ബാങ്ക് ഓഫ് അമേരിക്ക ടവറിന്റെ ഉച്ചിയിൽ ഒരു ശിഖരംകൂടി ഘടിപ്പിച്ചതോടെയാണ് ക്രൈസ്ലർ ബിൽഡിങിന്റെ ഈ രണ്ടാം സ്ഥാനം വീണ്ടും നഷ്ടമായത്. കൂടാതെ 2007ൽ തുറന്ന ദ് ന്യൂയോർക് ടൈംസ് ബിൽഡിങിനും ക്രൈസ്ലർ ബിൽഡിങിന്റെ ഏകദേശം സമാനമായ ഉയരമുണ്ടായിരുന്നു. എന്നാൽ വൺ വേൾഡ് ട്രേഡ് സെന്റർ എന്ന് പുതിയ മന്ദിരം ഈ രണ്ടിനേയും നാലാം സ്ഥാനത്തേക്ക് പിന്തള്ളി. 

ആർട് ഡെകോ ശൈലിക്ക് ഒരു ഉത്തമ ഉദാഹരണമാണ് ക്രൈസ്ലർ. കൂടാതെ നിരവധി സമകാലീന വാസ്തുശില്പികൾ ഈ മന്ദിരത്തെ ന്യൂയോർക്കിലെ മികച്ച മന്ദിരങ്ങളിൽ ഒന്ന് ആയി കാണുന്നു. 2007ൽ അമേരിക്കൻ ഇൻസ്റ്റിറ്റ്യൂട് ഓഫ് ആർക്കിടെക്റ്റ്സ് പുറത്തിറക്കിയ അമേരിക്കയുടെ ഏറ്റവും പ്രിയപ്പെട്ട വാസ്തുശില്പങ്ങളുടെ പട്ടികയിൽ ഒമ്പതാം സ്ഥാനം ക്രൈസ്ലർ ബിൽഡിങിനായിരുന്നു. 

വാൾടെർ പി. ക്രിസ്ലെറിനുവേണ്ടി വില്യം വാൻ അലെൻ എന്ന വാസ്തുശില്പിയാണ് ക്രൈസ്ലർ മന്ദിരം രൂപകല്പനചെയ്തത്. 1928-കളിൽ ലോകത്തിലെ ഏറ്റവും ഉയരമേറിയ കെട്ടിടം നിർമ്മിക്കുന്നതിന് ന്യൂയോർക്കിൽ തീവ്രമായ മത്സരങ്ങൾ നടന്നിരുന്നു. . പ്രതിവാരം 4 നിലകൾ എന്ന് നിരക്കിലാണ് കെട്ടിടത്തിന്റെ നിർമ്മാണം പുരോഗമിച്ചത്, തിരക്കിട്ട ഈ നിർമ്മാണവേഗതയിലും ഒരു തൊഴിലാളിപോലും മരിച്ചില്ല എന്നത് മറ്റൊരു അറിവ്. 

വാൻ അലെൻ എന്ന വ്യക്തി ന്യൂയോർക്കിൽ പുതിയൊരു അംബർചുംബിക്കായുള്ള രൂപകല്പന സമർപ്പിച്ചിരുന്നു. ഇതിന്റെ ശിഖരം ഗ്ലാസിൽ തീർത്ത ഒരു കിരീടത്തിന് സമാനമായിരുന്നു. ആയിരുന്നു നിർദ്ദിഷ്ട കെട്ടിടത്തിന്റെ ഉയരം. എന്നാൽ കെട്ടിടത്തിന്റെ കോൺട്രാക്ടർ വില്ല്യം എച്. റെനോൾഡ്സിന് വാൻ അലെന്റെ രൂപകല്പന കൂടുതൽ വികസിച്ചതും ചിലവേറിയതുമായി തോന്നി. ആയതിനാൽ ഈ പ്ലാൻ തിരസ്കരിക്കപ്പെട്ടു. പിന്നീട് വാൻ അലെന്റെ രൂപരേഖ തന്നോടൊപ്പം പ്രവർത്തിച്ചിരുന്ന വാൾട്ടേർ പി. ക്രൈസ്ലെറിന് വിൽക്കുകയുണ്ടായി. അവർ അലെന്റെ ആദ്യത്തെ രൂപരേഖയിൽ ചിലമാറ്റങ്ങൾ വരുത്തി. കൂടുതൽ നിൽകൾ കൂട്ടിച്ചേർക്കപ്പെട്ടു. കെട്ടിടത്തിന്റെ ഉയരം 282 മീറ്ററിൽ എത്തി. ക്രൈസ്ലർ കോർപ്പറേഷന്റെ ചെയർമാനായിരുന്ന വാൾട്ടർ ക്രൈസ്ലർ, ഈ പുതിയ മന്ദിരത്തെ ക്രൈസ്ലറിന്റെ ആസ്ഥാനമന്ദിരമാക്കാനാണ് ഉദ്ദേശിച്ചിരുന്നത്.

1928 സെപ്റ്റംബർ മാസം 19-ആം തീയതി ക്രൈസ്ലർ മന്ദിരത്തിന്റെ നിർമ്മാണം ആരംഭിച്ചു. ഏകദേശം 400,000ത്തോളം റിവെറ്റുകളാണ്(rivets) ഇതിന്റെ നിർമ്മാണത്തിന് ആവശ്യമായി വന്നത്! ഏകദേശം 3,826,000 ഇഷ്ടികകളും നോൺ ലോഡ് ബെയറിങ് ചുമരിന്റെ(non-loadbearing wall) നിർമ്മാണത്തിന് വേണ്ടിവന്നു. കോണ്ട്രാക്ടർമാർ എഞ്ചിനീയർമാർ, തൊഴിലാളികൾ, തുടങ്ങിയവരുടെ സംയുക്ത പരിശ്രമഫലമായാണ് ക്രൈസ്ലർ ബിൽഡിങ് യാത്ഥാർത്യമായത്. 

1930 മേയ് 20-ന് നിർമ്മാണമ്പൂർത്തിയായതോടെ ഉയരത്തിൽ 40 വാൾ സ്റ്റ്രീറ്റ് ബിൽഡിംഗിനെ പിന്തള്ളി ക്രൈസ്ലർ ബിൾഡിംഗ് ഒന്നാമതെത്തി. നിർമ്മാണം പൂർത്തിയായ സമയത്ത് ലോകത്തിലെതന്നെ ഏറ്റവും ഉയരം കൂടിയ കെട്ടിടമായിരുന്നു ക്രൈസ്ലർ. പാരിസിലെ ഈഫൽ ടവർ ലോകത്തിലെ ഏറ്റവും ഉയരമുള്ള നിർമ്മിതിയും. 
1930 മേയ് 27-ന് ക്രൈസ്ലർ ബിൽഡിങ് പൊതുജനങ്ങൾക്കായി തുറന്നുകൊടുത്ത് ഒരു വർഷത്തിനുള്ളിൽതന്നെ എംപയർ സ്റ്റേറ്റ് ബിൽഡിങ് ഇതിന്റെ ഒന്നാംസ്ഥാനം തട്ടിയെടുത്തു. എങ്കിലും ഇന്ന് സ്റ്റീൽ ചട്ടക്കൂടിൽ ഇഷ്ടികകൾ കൊണ്ട് നിർമിച്ച ലോകത്തിലെ ഏറ്റവും ഉയരം കൂടിയ കെട്ടിടം ക്രൈസ്ലർ ബിൽഡിങാണ്. ക്രൈസ്ലറിനേക്കാളും ഉയരമുള്ള അനവധി കെട്ടിടങ്ങളുടെ ആവിർഭാവത്തിന് പിന്നീട് ന്യൂയോർക്ക് നഗരം സാക്ഷ്യം വഹിക്കുകയുണ്ടായി.

ആർട് ഡെക്കോ ശൈലിയുടെ ഒരു ഉത്തമ ഉദാഹരണമാണ് ക്രൈസ്ലർ ബിൽഡിങ്. ഇതിന്റെ 61-ആം നിലയുടെ മൂലകലിലായി സ്ഥാപിച്ചിരിക്കുന്ന പരുന്തിന്റെ ശില്പങ്ങളും വളരെ പ്രശസ്തമാണ്. ഉരുക്കുകൊണ്ടുള്ള ഫ്രേമിൽ ഇഷ്ടികകൾ കൊണ്ടാണ് ഈ കെട്ടിടം നിർമിച്ചിരിക്കുന്നത്. പുറംഭാഗത്ത് മെറ്റലുകൊണ്ട് ക്ലാഡിങും ചെയ്തിരിക്കുന്നു. 3,862 ജനലുകളാണ് ഈ കെട്ടിടത്തിന്റെ മുൻപാഗത്തുള്ളത്ഓട്ടിസ് എലെവേറ്റർ കോർപറെഷന്റെ ലിഫ്റ്റുകളും ഈ കെട്ടിടത്തിൽ പ്രവർത്തിക്കുന്നു. 1976-ൽ ക്രൈസ്ലറിന് യു.എസ്. ദേശീയ ചരിത്ര സ്മാരക പദവി ലഭിച്ചു. 




</doc>
<doc id="255984" url="https://ml.wikipedia.org/wiki?curid=255984" title="അമൃത കീർത്തി പുരസ്‌കാരം">
അമൃത കീർത്തി പുരസ്‌കാരം

വേദപാരമ്പര്യത്തിനും ഇന്ത്യൻ സംസ്കാരത്തിനും നൽകിയ സംഭാവനകൾക്കായി അമൃതാനന്ദമയീ മഠം ഏർപ്പെടുത്തിയ അവാർഡ്‌ ആണ് അമൃത കീർത്തി പുരസ്‌കാരം . 2001 ലാണ് പുരസ്കാരം ഏർപ്പെടുത്തിയത്. ഈ പുരസ്കാരത്തിൽ കലാകാരനായ നമ്പൂതിരി രൂപകല്പ്പന ചെയ്ത സരസ്വതി ശില്പവും പ്രശസ്തിപത്രവും 1,23,456 രൂപയുടെ കാഷ് അവാർഡും ഉൾപ്പെടുന്നു. 


</doc>
<doc id="255990" url="https://ml.wikipedia.org/wiki?curid=255990" title="ഐസ്ക്രീം പാർലർ പെൺവാണിഭ കേസ്">
ഐസ്ക്രീം പാർലർ പെൺവാണിഭ കേസ്

കോഴിക്കോട് നഗരത്തിലെ ഒരു ഐസ് ക്രീം - ബ്യൂട്ടി പാർലറുമായി ബന്ധപ്പെട്ട് നടന്നുവെന്ന് ആരോപിക്കപെടുന്ന പെൺവാണിഭമാണ് ഐസ്ക്രീം പാർലർ പെൺവാണിഭ കേസ്. കേസിലെ മുഖ്യ സാക്ഷിയായ റജീന കേരളത്തിലെ വ്യവസായ / ഐ.ടി. മന്ത്രിയായിരുന്ന കുഞ്ഞാലിക്കുട്ടിക്ക് എതിരെ പരസ്യ പ്രസ്താവന നടത്തിയതോടെ ദേശീയ ശ്രദ്ധ ആകർഷിച്ച സംഭവമാണിത്. എന്നാൽ പിന്നീട് റജീന മൊഴി മാറ്റി പറഞ്ഞതോടെ പ്രതികളെയെല്ലാം കോടതി വെറുതെവിട്ടു. 

2011 ജനുവരിയിൽ കുഞ്ഞാലിക്കുട്ടി തനിക്ക് വധഭീഷണിയുണ്ടെന്ന് പറഞ്ഞ് നടത്തിയ ഒരു വാർത്താസമ്മേളനവും കുഞ്ഞാലിക്കുട്ടിയുടെ ബന്ധുവും വ്യവസായിയുമായ റൗഫിന്റെ തുടർന്നുണ്ടായ പലവെളിപ്പെടുത്തലുകളും ഐസ്ക്രീം പാർലർ പെൺവാണിഭ കേസിനെ വീണ്ടും ജനശ്രദ്ധയിലേക്കു കൊണ്ടുവന്നു. കേരള ഹൈക്കോടതിയിലെ ചില ജഡ്ജിമാർക്ക് കൈക്കൂലി കൊടുത്താണ് കേസിനെ തേച്ചുമാച്ചു കളയാൻ ശ്രമമുണ്ടായതെന്ന് വ്യക്തമാക്കുന്ന ഒളിക്യാമറ ദൃശ്യങ്ങളുടെ സഹായത്തോടെ ഇന്ത്യാവിഷൻ എന്ന ന്യൂസ് ചാനൽ രംഗത്തു വന്നതോടെ ഈ കേസ് വീണ്ടും കേരളത്തിലെ രാഷ്ട്രീയ, മാധ്യമ രംഗത്ത് ചൂടു പിടിച്ച ചർച്ചകൾക്ക് കാരണമായി. 

1997-ലാണ് കോഴിക്കോട് ബീച്ചിലുള്ള ഒരു ഐസ്ക്രീം പാർലർ പെൺവാണിഭത്തിനായി പെൺകുട്ടികളെ പ്രലോഭിപ്പിക്കുന്നതിനുള്ള ഒരു മറയായി ഉപയോഗിക്കപ്പെടുന്നുണ്ടെന്നുള്ള വാർത്ത പുറത്തുവന്നത്. അന്വേഷി എന്ന എൻ.ജി.ഒ. ആണ് കേസിലെ ആദ്യ പരാതി നൽകിയത്. 

രാഷ്ട്രീയക്കാരുൾപ്പെടെ പല പ്രധാന വ്യക്തികളും കേസിലുൾപ്പെട്ടിരുന്നു

2005-ൽ സബ് ജഡ്ജ് കേസ് തള്ളി. അജിതയുടെ ഒൻപതുവർഷം നീണ്ടുനിന്ന നിയമപോരാട്ടത്തിനൊടുവൊൽ 2006-ൽ സുപ്രീം കോടതി തെളിവില്ല എന്ന കാരണത്താൽ കേസ് തള്ളിക്കളഞ്ഞു. . 

കെ.എ. റൗഫിന്റെ ആരോപണത്തെത്തുടർന്ന് 2011 ജനുവരി 30-ന് കേരള പോലീസ് ഒരു പുതിയ കേസ് ഫയൽ ചെയ്തു. 2011 ഫെബ്രുവരി 2-ന് വെളിപ്പെടുത്തലുകൾ സംബന്ധിച്ച അന്വേഷണ‌ത്തിനായി ഒരു പ്രത്യേക അന്വേഷണ സംഘത്തിനെയും നിയോഗിച്ചു. അന്വേഷണത്തിനൊടുവിൽ കുഞ്ഞാലിക്കുട്ടി കേസ് അട്ടിമറിക്കാൻ ഗൂഢാലോചന നടത്തിയതായി തെളിവില്ല എന്നുകണ്ട് അന്വേഷണം അവസാനിപ്പിക്കാനാൻ അനുമതി ആവശ്യപ്പെട്ടായിരുന്നു സംഘം കോടതിയിൽ റിപ്പോർട്ട് സമർപ്പിച്ചത്. 

ഈ അന്വേഷണറിപ്പോർട്ടിനായി വി.എസ്. അച്യുതാനന്ദൻ ഹൈക്കോടതിയെ സമീപിച്ചെങ്കിലും റിപ്പോർട്ട് കോടതി രേഖകളുടെ ഭാഗമല്ലാത്തതിനാൽ നൽകാനാവില്ല എന്നായിരുന്നു വിധി. വി.എസ്. സുപ്രീം കോടതിയിൽ അപ്പീൽ നൽകിയപ്പോൾ ചാർജ്ജ് ഷീറ്റ് സമർപ്പിക്കുന്ന മുറയ്ക്ക് രേഖകൾ നൽകാം എന്ന് കേരള സർക്കാർ കോടതിയെ ധരിപ്പിച്ചു. രേഖകൾ വി.എസ്. അച്യുതാനന്ദന് നൽകപ്പെട്ടു. കേസ് തള്ളുന്നതിൽ തീരുമാനമെടുക്കുന്നതിനു മുൻപ് തന്റെ വാദം കൂടി കേൾക്കണം എന്ന അദ്ദേഹത്തിന്റെ ആവശ്യം ഫെബ്രുവരി 17-ന് പരിഗണനയ്ക്കെടുക്കപ്പെടും.

കേസ് ഡയറിയിൽ കുഞ്ഞാലിക്കുട്ടിക്കെതിരായ മൊഴികളുണ്ടായിരുന്നു. ഇതിലുൾപ്പെട്ട റെജീന എന്ന പെൺകുട്ടിക്ക് സംഭവസമയത്ത് പതിനാറുവയസ്സിൽ താഴെയായിരുന്നു പ്രായം. ഈ പെൺകുട്ടിയുടെ വെളിപ്പെടുത്തലുകളെത്തുടർന്ന് വിഷയം വീണ്ടും പൊതുജനശ്രദ്ധയാകർഷിക്കുകയും മന്ത്രിയായിരുന്ന കുഞ്ഞാലിക്കുട്ടിക്ക് രാജി വയ്ക്കേണ്ടി വരുകയും ചെയ്തു .

കേരളത്തിലെ വ്യവസായിയും കുഞ്ഞാലിക്കുട്ടിയുടെ ഭാര്യയുടെ സഹോദരീഭർത്താവുമായ കെ. എ. റൗഫ്2011-ൽ കുഞ്ഞാലിക്കുട്ടിക്കെതിരായ വെളിപ്പെടുത്തലുകളുമായി മാദ്ധ്യമങ്ങളെ സമീപിച്ചു. ഐസ്ക്രീം പാർലർ പെൺവാണിഭക്കേസിൽ; കേസ് ഒതുക്കിത്തീർക്കുന്നതിലേയ്ക്കായി സാക്ഷികൾക്കും ജഡ്ജിനും പോലീസ് ഉദ്യോഗസ്ഥർക്കും പണം നൽകിയിട്ടുള്ളതായി വെളിപ്പെടുത്തിയിരുന്നു. 

ഇദ്ദേഹം ഈ വിഷയത്തിൽ 2011 ഫെബ്രുവരിയിൽ കോഴിക്കോട് ഒന്നാം ക്ലാസ്സ് ജുഡീഷ്യൽ മജിസ്ട്രേറ്റ് കോടതിയിൽ ഇതുസംബന്ധിച്ച് മൊഴിയും നൽകി. 2005-ൽ കേരള ഹൈക്കോടതിയിൽ കേസിലെ വാദം കേൾക്കുകയായിരുന്ന ജസ്റ്റിസ് ടി.കെ. തങ്കപ്പൻ, ജസ്റ്റിസ് കെ. നാരായണ കുറുപ്പ് എന്നിവർക്ക് അനുകൂലവിധിക്കായി 30 ലക്ഷം രൂപ കൈക്കൂലി കൊടുത്തു എന്നായിരുന്നു വെളിപ്പെടുത്തലുകളിലൊന്ന്. കേസിലെ പ്രധാന സാക്ഷികൾക്കും പണം കൊടുത്ത് അവരുടെ മൊഴി മാറ്റാൻ പ്രേരിപ്പിച്ചു എന്നും റൗഫ് ആരോപിക്കുകയുണ്ടായി 

ടി.കെ. തങ്കപ്പന് ഇരുപത്തഞ്ച് ലക്ഷം രൂപ കൊടുത്തിരുന്നുവെന്നായിരുന്നു റൗഫിന്റെ ഒരു ആരോപണം. ഇദ്ദേഹം കേസ് ഒരു സബ് ജഡ്ജിക്ക് മാറ്റിക്കൊടുക്കുകയുണ്ടായി. 

കെ. നാരായണക്കുറുപ്പ് 2007-ൽ ഈ കേസ് സി.ബി.ഐ. അന്വേഷണത്തിന് വിടണം എന്ന ആവശ്യം ത‌ള്ളുകയുണ്ടായി. ഇദ്ദേഹത്തിന് മരുമകനായ സണ്ണി വഴി അഞ്ച് ലക്ഷം രൂപ നൽകിയിരുന്നു എന്നാണ് റൗഫ് അവകാശപ്പെട്ടത്. . 

അഡ്വക്കേറ്റ് ജനറൽ എം.കെ ദാമോദരന് 32.5 ലക്ഷം രൂപ നൽകി എന്നും റൗഫ് അവകാശപ്പെട്ടു .

കേസന്വേഷിക്കുന്ന ഉദ്യോഗസ്ഥർക്കുമുന്നിൽ ജസ്റ്റിസ് ടി.കെ. തങ്കപ്പനും ജസ്റ്റിസ് കെ. നാരായണക്കുറു‌പ്പും അഡ്വക്കേറ്റ് എം.കെ. ദാമോദരനും ആരോപണങ്ങൾ നിഷേധിക്കുകയുണ്ടായി.

വെളിപ്പെടുത്തലിനെത്തുടർന്ന് കുഞ്ഞാലിക്കുട്ടി വ്യവസായ മന്ത്രി എന്ന സ്ഥാനമുപയോഗിച്ച് തന്നെ നശിപ്പിക്കാൻ ശ്രമിക്കുകയാണെന്നും തന്റെ ജീവന് ഭീഷണിയുണ്ടെന്നും റൗഫ് ആരോപിക്കുകയുണ്ടായി. 

2010 ഫെബ്രുവരിയിൽ തഹസീൽദാറുടെ വ്യാജരേഖ ഉണ്ടാക്കി മഹാരാഷ്ട്രയിൽ 1000 ഏക്കറോളം ഭൂമി വാങ്ങിയതുമായി ബന്ധപ്പെട്ട് റൗഫിനെ പോലീസ് അറസ്റ്റു ചെയ്തു.
2011 ഒക്ടോബർ മാസം കൊണ്ടോട്ടി ബ്ലോക്ക് പഞ്ചായത്ത് പ്രസിഡന്റിനെ കൈയ്യേറ്റം ചെയ്തു എന്ന കാരണത്താൽ പോലീസ് അറസ്റ്റ് ചെയ്യുകയുണ്ടായി. 2013-ൽ ഡി.വൈ.എസ്.പി അഭിലാഷിനെ കുടുക്കുന്നതിനായി കൈക്കൂലി നൽകി എന്ന കേസിലും റൗഫ് പ്രതിയായിട്ടുണ്ട്. റൗഫ് പത്തോളം ക്രിമിനൽ കേസുകളിൽ പ്രതിയാണെന്നും സമൂഹത്തിന് ഭീഷണി ആണെന്നും; റൗഫ് ഉൾപ്പെട്ട റബ്ബർ കള്ളക്കടത്ത് കേസിൽ കേരള സർക്കാർ ഹൈക്കോടതിയിൽ നൽകിയ അന്വേഷണ റിപ്പോർട്ടിൽ പറഞ്ഞിരുന്നു. റൗഫുമായി ചേർന്ന് 
മലപ്പുറം ഡി.വൈ.എസ്.പിയെ കള്ളക്കേസിൽ കുടുക്കുന്നതിനും കുടകിൽ സ്ഥലം തട്ടിയെടുക്കാനും ശ്രമിച്ചു എന്ന ആരോപണം ഉണ്ടായതിനാൽ ഡി.ഐ.ജി. ശ്രീജിത്തിനെ അന്വേഷണവിധേയമായി സർവ്വീസിൽ നിന്നും സസ്പെന്റ് ചെയ്തിരുന്നു. കർണ്ണാടകയിലെ ഒരു മന്ത്രിയുടെ 10.50 കോടി രൂപയുടെ കള്ളപ്പണം വെളുപ്പിക്കുന്നതുമായി ബന്ധപ്പെട്ടു ചില പദ്ധതികൾ ആസൂത്രണം ചെയ്തിരുന്നു.

കേസിലുൾപ്പെട്ട റെജീന, ബിന്ദു, റജുല, റോസ്‌ലിൻ എന്നിവർ പതിനഞ്ചുലക്ഷം രൂപ പലപ്പോഴായി തങ്ങൾ റൗഫിൽ നിന്ന് വാങ്ങിയിരുന്നു എന്ന് അന്വേഷണ ഉദ്യോഗസ്ഥർക്ക് മൊഴി നൽകിയിട്ടുണ്ട്. . കുഞ്ഞാലിക്കുട്ടി തങ്ങളെ പീഡിപ്പിച്ചുവെന്നും കോടതിയിലും അന്വേഷണ ഉദ്യോഗസ്ഥരുടെ മുന്നിലും മൊഴി മാറ്റിപ്പറയാൻ റൗഫ് തങ്ങളെ പരിശീലിപ്പിച്ചു എന്നും പെൺകുട്ടികൾ മൊഴി നൽകിയിട്ടുണ്ട്. ചാലപ്പുറത്തെ ഒരു വീട്ടിൽ വച്ചാണ് ചേളാരി ഷെറീഫ് മൊഴി മാറ്റൽ പഠിപ്പിച്ചതെന്നും പണം റൗഫിന്റെ ഓഫീസിൽ നിന്നാണ് ലഭിച്ചതെന്നും മൊഴിയുണ്ട്. ഈ മൊഴികൾ റെജീന അടക്കമുള്ള പ്രതികൾ പലപ്പോഴായി മാറ്റിയിട്ടുണ്ട്. 

പെൺകുട്ടികൾക്ക് പണം കൊടുക്കുന്നത് കണ്ടിട്ടുണ്ട് എന്നും താൻ പണം കൊടുത്തിട്ടുണ്ട് എന്നും റൗഫിന്റെ ഡ്രൈവറും മൊഴി നൽകുകയുണ്ടായി. 

ഐസ്ക്രീം പാർലർ കേസുമായി ബന്ധമുണ്ടെന്ന് കരുതുന്ന രണ്ട് പെൺകുട്ടികൾ ആത്മഹത്യ ചെയ്യാനുണ്ടായ കാരണത്തെപ്പറ്റിയുള്ള അന്വേഷണത്തിന്റെ റിപ്പോർട്ട് കോടതി തള്ളിക്കളയുകയുണ്ടായി. ഇതും വിവാദം സൃഷ്ടിച്ചു.

Ice Cream Parlour Case - doolnews.com

</doc>
<doc id="255997" url="https://ml.wikipedia.org/wiki?curid=255997" title="പഞ്ചകോശങ്ങൾ">
പഞ്ചകോശങ്ങൾ

ഹിന്ദുവിശ്വാസപ്രകാരം ആത്മാവിനെ പൊതിഞ്ഞിരിക്കുന്ന അഞ്ച് ആവരണങ്ങളാണ് പഞ്ചകോശങ്ങൾ. 


തൈത്തിരിയോപനിഷദിന്റെ ബ്രഹ്മാനന്ദാവലി അദ്ധ്യായത്തിൽ പഞ്ചകോശങ്ങളെ കുറിച്ച് പരാമർശിക്കുന്നുണ്ട്. അതിൽ ബ്രഹ്മത്തെ പ്രാപിക്കുവാനുള്ള മാർഗ്ഗങ്ങളെകുറിച്ചും ഉപാധികളെ കുറിച്ചും വിവരിക്കുന്നു.മാനവ വ്യക്തിത്വത്തിന്റെ വ്യാപ്തിയെക്കുറിച്ചുള്ള വിശദമായ വിവരണവും ഇത് നൽകുന്നു


</doc>
<doc id="256013" url="https://ml.wikipedia.org/wiki?curid=256013" title="എഡ്വേർഡ് അബേ">
എഡ്വേർഡ് അബേ

പരിസ്ഥിതി പ്രശ്നങ്ങൾ പൊതുജനമദ്ധ്യത്തിൽ അവതരിപ്പിയ്ക്കുന്നതിൽ പ്രസിദ്ധനായിരുന്ന അമേരിക്കൻ എഴുത്തുകാരനും ഉപന്യാസകർത്താവായിരുന്നു എഡ്വേർഡ് പോൾ അബേ (1927 ജനുവരി 29 – 1989 മാർച്ച് 14). പൊതു ഭൂമി വിനിയോഗിക്കുന്നതിന്റെ വിമർശനവും, ഭരണകൂടവിരുദ്ധമായ രാഷ്ട്രീയ കാഴ്ച്ചപ്പാടുകളും ഇദ്ദേഹത്തിന്റെ പ്രശസ്തിക്ക് കാരണമായി. "ദി മങ്കി വെഞ്ച് ഗാങ്ങ്", എന്ന നോവലാണ് ഇദ്ദേഹമെഴുതിയ നോവലുകളിൽ ഏറ്റവും ശ്രദ്ധിക്കപ്പെട്ടത്.




</doc>
<doc id="256024" url="https://ml.wikipedia.org/wiki?curid=256024" title="നാടൻ പെണ്ണ്">
നാടൻ പെണ്ണ്

നവജീവൻ ഫിലിംസിന്റെ ബാനറിൽ എം.ഒ. ജോസഫ് "വീനസ്", "രേവതി" എന്നീ സ്റ്റുഡിയോകളിൽ വച്ചു നിർമ്മാണം പൂർത്തീകരിച്ച മലയാളചലച്ചിത്രമാണ് നാടൻ പെണ്ണ്. വിമലാ ഫിലിംസ് കേരളത്തിൽ വിതരണം നടത്തിയ "നാടൻ പെണ്ണ്" 1967 നവംബർ 24-ന് പ്രദർശനത്തിനെത്തി.






</doc>
<doc id="256026" url="https://ml.wikipedia.org/wiki?curid=256026" title="മാംനൂൻ ഹുസൈൻ">
മാംനൂൻ ഹുസൈൻ

പാകിസ്താൻ മുസ്‌ലിം ലീഗ് (പി.എം.എൽ.(എൻ)) നേതാവും വ്യാപാരിയും പാകിസ്താന്റെ പന്ത്രണ്ടാമത്തെ പ്രസിഡന്റുമാണ് മാനൂൺ ഹുസൈൻ (2 മാർച്ച് 1940) . 
ഇന്ത്യൻ വംശജനായ മാംനൂൻ ആഗ്രയിലാണ് ജനിച്ചത്. വിഭജനത്തിനുശേഷം കുടുംബം കറാച്ചിയിലേക്ക് കുടിയേറി. 1965ൽ ഇൻസ്റ്റിറ്റ്യൂട്ട് ഓഫ് ബിസിനസ് അഡ്മിനിസ്ട്രേഷനിൽനിന്ന് ബിരുദം നേടി. പ്രധാനമന്ത്രി നവാസ് ഷെരീഫിന്റെ വിശ്വസ്തനായ അദ്ദേഹം 1999 ൽ സിന്ധ് പ്രവിശ്യാ ഗവർണറായിരുന്നു. പർവേസ് മുഷറഫിന്റെ നേതൃത്വത്തിൽ നടന്ന പട്ടാള അട്ടിമറിയുടെ ഭാഗമായി സ്ഥാനഭ്രഷ്ടനായി.

പാക് ഹൈക്കോടതി തിരഞ്ഞെടുപ്പ് 2013 ജൂലായ് 30 ന് നടത്താൻ ഉത്തരവിട്ടതിനെത്തുടർന്നാണ് തെരഞ്ഞെടുപ്പ് നേരത്തെ നടത്തിയത്. ഇമ്രാൻ ഖാൻ നേതൃത്വം നൽകുന്ന പാകിസ്താൻ തെഹ്രിക് ഇ ഇൻസാഫ് പാർട്ടിയിലെ ജസ്റ്റിസ് വാജിഹുദ്ദീൻ അഹമ്മദിനെയാണ് മാംനൂൻ പരാജയപ്പെടുത്തിയത്. ദേശീയ അസംബ്ലിയിലെയും സെനറ്റിലെയും നാല് പ്രവിശ്യാ അസംബ്ലികളിലെയും അംഗങ്ങൾ ചേർന്നാണ് പ്രസിഡന്റിനെ തിരഞ്ഞെടുത്തത്. ദേശീയ അസംബ്ലിയിലും സെനറ്റിലും 277 എംപിമാർ ഹുസൈനെ പിന്തുണച്ചു. 34 വോട്ടുമാത്രമാണ് അഹ്മദിന് ലഭിച്ചത്.



</doc>
<doc id="256035" url="https://ml.wikipedia.org/wiki?curid=256035" title="അന്റോണിയോ തബുക്കി">
അന്റോണിയോ തബുക്കി

ഇറ്റാലിയൻ എഴുത്തുകാരനും പോർട്ടുഗീസ് ഭാഷാ വിദഗ്ദ്ധനുമായിരുന്നു അന്റോണിയോ തബുക്കി.(ജ:സെപ്റ്റം: 24, 1943 – മാർച്ച് 25, 2012) ഫെർണാണ്ടോ പെസ്സ്വായുടെ കൃതികൾ അദ്ദേഹം ഇറ്റാലിയൻ ഭാഷയിലേക്ക് ഭാഷാന്തരം ചെയ്യുകയുണ്ടായി. തബൂക്കിയുടെ ഉപന്യാസങ്ങളും കൃതികളും അനേകം ഭാഷകളിലേയ്ക്ക് ഭാഷാന്തരം ചെയ്യപ്പെടുകയുണ്ടായി.ചില സൃഷ്ടികൾഫ്രഞ്ച് ബഹുമതികൾക്ക് അർഹമായി.
നോബൽ പുരസ്കാരത്തിനും തബൂക്കി ശുപാർശ ചെയ്യപ്പെട്ടിരുന്നു.

നോവലിസ്റ്റ് എന്ന നിലയിൽ തബൂക്കി ശ്രദ്ധിയ്ക്കപ്പെട്ടത് ഇന്ത്യയെ കേന്ദ്രീകരിച്ച് രചിച്ച
"ഇന്ത്യൻ നോക്റ്റൂൺ"(Indian Nocturne)എന്ന കൃതിയിലുടെയാണ്.1984 ൽ ആണ് ഈ കൃതി പ്രസിദ്ധീകരിയ്ക്കപ്പെട്ടത്. ഇന്ത്യയിൽ വച്ചുകാണാതായ സേവ്യർ എന്ന പോർട്ടുഗീസുകാരനെ തേടി സുഹൃത്തു നടത്തുന്ന അന്വേഷണമാണ് ഈ കൃതിയുടെ ഇതിവൃത്തം.
തബൂക്കിയുടെ മറ്റൊരു വിഖ്യാതകൃതിയാണ് "ദമാസീനോ മൊണ്ടേറിയോയുടെ കാണാതായ തല" (The Missing Head of Damasceno Monteiro). ഈ നോവൽ നിഷ്ഠൂരമായ ഒരു കൊലപാതകത്തിന്റെ വാസ്തവം പുറത്തുകൊണ്ടുവരുന്നതിനു കാരണമായ രചനയാണ്. യൂറോപ്യൻ യൂണിയന്റെ സ്ട്രാസ് ബർഗിലുള്ള കാര്യാലയത്തിൽഗവേഷണം നടത്തിയാണ് ഈ നോവലിനുള്ള വസ്തുതകൾ അദ്ദേഹം ശേഖരിച്ചത്.


</doc>
<doc id="256036" url="https://ml.wikipedia.org/wiki?curid=256036" title="പന്തല്ലൂർ">
പന്തല്ലൂർ

കേരളത്തിലെ മലപ്പുറം ജില്ലയിലെ മഞ്ചേരിക്കടുത്തുള്ള ആനക്കയം പഞ്ചായത്തിലെഒരു ഗ്രാമമാണ് പന്തല്ലൂർ. മഞ്ചേരിയിൽ നിന്ന് മലപ്പുറം/പെരിന്തൽമണ്ണ ഭാഗത്തേക്ക് പോകുന്ന വഴിയിൽ നിന്ന് ഏകദേശം 9 കിലോമീറ്റർ അകലേയാണ് ഈ ഗ്രാമം. ആനക്കയം-പെരിന്തൽമണ്ണ റോഡിൽ വെച്ചാണ് പന്തല്ലൂർ/പാണ്ടിക്കാട് പാതകൾ വഴി പിരിയുന്നത്.
ആനക്കയം പഞ്ചായത്തിന്റെ കിഴക്കുഭാഗത്ത് സ്ഥിതിചെയ്യുന്ന മലപ്പുറം ജില്ലയിലെ ഏറ്റവും ഉയരം കൂടിയ മലകളിലൊന്നാണ് പന്തല്ലൂർ മല.

പന്തല്ലൂർ എന്ന പേരിന്റെ പിന്നിൽ ഒരു ഐതിഹ്യമുണ്ട്.പന്തല്ലൂർ ഭഗവതി ക്ഷേത്രവുമായി ബന്ധപ്പെട്ടുള്ളതാണിത്.മഞ്ചേരി കുന്നത്ത് അമ്പലത്ത് ദേവിയുടേയും തിരുമാന്ധാംകുന്ന് ദേവിയുടേയും സഹോദരിയായിരുന്നു പന്തല്ലൂർ ഭഗവതി ദേവി.

1795 മുതൽ വിവിധ കർഷക കലാപങ്ങൾ നടന്ന പ്രദേശമാണിത്.
1921ലെ മലബാർ കലാപത്തിൽ നിരവധിപേർ ഇവിടെ നിന്ന് പങ്കെടുത്തിരുന്നു


</doc>
<doc id="256039" url="https://ml.wikipedia.org/wiki?curid=256039" title="ഓപ്പൺ ഇന്ററസ്റ്റ്">
ഓപ്പൺ ഇന്ററസ്റ്റ്

ഓഹരിയുടെ അവധിവ്യാപാരത്തിൽ നിലവിലുള്ള മൊത്തം കരാറുകളുടെ സ്ഥിതിയെ ആണ് ഓപ്പൺ ഇന്ററസ്റ്റ് എന്നു വിളിക്കുന്നത്.വിൽക്കുന്ന ആളും,വാങ്ങുന്ന ആളും വിപരീത ക്രയവിക്രയത്തിൽ ഏർപ്പെടുമ്പോഴാണ് അവധിവ്യാപാരക്കരാർ നിലവിൽ വരുക. വാങ്ങുന്നയാളിനെ ലോങ് പൊസിഷൻ എടുത്തിരിയ്ക്കുന്ന ആളെന്നും,വിൽക്കുന്നയളിനെ ഷോർട്ട് പൊസിഷനിലുള്ള ആളെന്നും വിശേഷിപ്പിയ്ക്കുന്നു. ഈ രീതിയിൽ ഏതെങ്കിലും ഒന്നിലുള്ള മൊത്തം ഓഹരിയുടെ സ്ഥിതിയെ ഓപ്പൺ ഇന്ററസ്റ്റ് എന്നു വിളിക്കാം.

ഉദാഹരണത്തിനു" A" എന്നയാൾ "B" എന്നയാളുമായി 2 കരാറിൽ ഏർപ്പെട്ടെന്നിരിയ്ക്കട്ടെ. അപ്പോൾ ഓപ്പൺ ഇന്ററസ്റ്റ് "2" എന്നു അനുമാനിയ്ക്കാം. അതേ സമയം തന്നെ "X" എന്നയാൾ "Y" എന്നയാളുമായി 2 കരാറിലേർപ്പെടുമ്പോൾ ആകെയുള്ള ഓപ്പൺ ഇന്ററസ്റ്റ് "4" എന്നും കണക്കുകൂട്ടുന്നു.
ഓപ്പൺ ഇന്ററസ്റ്റ്, ഓഹരി വിപണിയുടെ കയറ്റ ഇറക്കങ്ങളെ മുൻകൂട്ടി മനസ്സിലാക്കാൻ സഹായിക്കുന്നുണ്ട്.



</doc>
<doc id="256042" url="https://ml.wikipedia.org/wiki?curid=256042" title="ദ് ഷാഡോ ലൈൻസ്">
ദ് ഷാഡോ ലൈൻസ്

ബംഗാളി എഴുത്തുകാരനായ അമിതാവ് ഘോഷ് രചിച്ച നോവലാണ് ദ് ഷാഡോ ലൈൻസ് (1988). ഇതിന് സാഹിത്യ അക്കാദമി പുരസ്കാരം ലഭിച്ചിട്ടുണ്ട്. പല മനുഷ്യരുടെയും കെട്ടുപിണഞ്ഞുകിടക്കുന്നതും സങ്കീർണ്ണവുമായ ഓർമകൾക്കുമേലാണ് ഗ്രന്ഥകാരൻ തന്റെ കൃതി കെട്ടിപ്പടുത്തിരിക്കുന്നത്. സ്വദേശി പ്രസ്ഥാനം, രണ്ടാം ലോകമഹായുദ്ധം, ഇന്ത്യാവിഭജനം, 1963-64 സമയത്ത് ഡാക്കയിലും കൽക്കട്ടയിലും നടന്ന വർഗ്ഗീയകലാപങ്ങൾ എന്നിങ്ങനെയുള്ള ചരിത്ര സംഭവങ്ങളാണ് നോവലിന് പശ്ചാത്തലമൊരുക്കുന്നത്.

ഈ കൃതിക്ക് 1989-ലെ ഇംഗ്ലീഷ് സാഹിത്യത്തിനുള്ള സാഹിത്യ അക്കാദമി പുരസ്കാരം ലഭിക്കുകയുണ്ടായി.





</doc>
<doc id="256048" url="https://ml.wikipedia.org/wiki?curid=256048" title="അമേരിക്കൻ ഐക്യനാടുകളിലെ ലോകപൈതൃകകേന്ദ്രങ്ങൾ">
അമേരിക്കൻ ഐക്യനാടുകളിലെ ലോകപൈതൃകകേന്ദ്രങ്ങൾ

1972ലെ കൺവെൻഷൻ പ്രകാരം സാമൂഹികമായോ പാരിസ്ഥിതികമായോ ലോക പ്രാധാന്യമുള്ള പ്രദേശങ്ങളാണ് യുനെസ്കോയുടെ ലോക പൈതൃക പട്ടികയിൽ ഉൾപ്പെട്ടിരിക്കുന്നത്. 
മേസാ വെർഡെ ദേശീയോദ്യാനം, യെല്ലോസ്റ്റോൺ ദേശീയോദ്യാനം എന്നിവയാണ് ലോകപൈതൃകപട്ടികയിൽ സ്ഥാനം നേടിയ യു.എസ്.എ-യിലെ ആദ്യ സ്ഥലങ്ങൾ. 1978 സെപ്റ്റംബർ 5 മുതൽ എട്ടുവരെ വാഷിംഗ്ടണിൽ വെച്ചുനടന്ന ലോക പൈതൃക കമിറ്റിയുടെ രണ്ടാം ഘട്ട സമ്മേളനകാലയളവിലാണ് പട്ടികയിൽ ഇവ ഇടം നേടിയത്. 
ഇന്ന് 21ഓളം ലോക പൈതൃക സ്ഥലങ്ങൾ യു.എസ്.എ-യിലുണ്ട്. ഏറ്റവും അടുത്തയിടെ പട്ടികയിൽ സ്ഥാനം നേടിയത് പപാഹാനാവ്മൊകുവാകീ( Papahānaumokuākea) എന്ന പ്രദേശമാണ്. 2010ലായിരുന്നു ഇത്.

പതിനെട്ട് സംസ്ഥാനങ്ങളിലും രണ്ട് ഭൂവിഭാഗങ്ങളിലുമായാണ് ഈ 21 പൈതൃക കേന്ദ്രങ്ങൾ വിന്യസിക്കപെട്ടിട്ടുള്ളത്. കാലിഫോർണിയ, മൊണ്ടാന, ന്യൂ മെക്സിക്കോ, ഹവായ് തുടങ്ങിയ സംസ്ഥാനങ്ങളിൽ ഒന്നിലധികം പൈതൃക കേന്ദ്രങ്ങളുണ്ട്. അതേസമയം വാട്ടർടൻ ഗ്ലേസിയൻ ഇന്റർനാഷണൽ പീസ് പാർക്, സെന്റ് ഏലിയാസ് ഗ്ലേസിയർ ബേ എന്നി രണ്ടുകേന്ദ്രങ്ങൾ കാനഡയിൽ കൂടിയുമായാണ് സ്ഥിതിചെയ്യുന്നത്.

ഓരോ പൈതൃകകേന്ദ്രത്തെകുറിച്ചുള്ള പ്രാഥമിക വിവരങ്ങൾ താഴെ പട്ടികയിൽ ഉൾപ്പെടുത്തിയിരിക്കുന്നു.

അമേരിക്കയിലെ ഓരോ സംസ്ഥാനങ്ങളിലുമുള്ള ലോക പൈതൃക കേന്ദ്രങ്ങളുടെ എണ്ണം താഴെ പട്ടികപ്പെടുത്തുന്നു



</doc>
<doc id="256051" url="https://ml.wikipedia.org/wiki?curid=256051" title="ഡെൻഡ്രോകലാമസ് ഹർമിറ്റോണീ">
ഡെൻഡ്രോകലാമസ് ഹർമിറ്റോണീ

ഒരുതരം മുളയാണ് ഡെൻഡ്രോകലാമസ് ഹർമിറ്റോണീ


</doc>
<doc id="256054" url="https://ml.wikipedia.org/wiki?curid=256054" title="ഇൻഡിപെൻഡൻസ് ഹാൾ">
ഇൻഡിപെൻഡൻസ് ഹാൾ

യുഎസ്എയിലെ പെൻസില്വാനിയയിലുള്ള ഇൻഡിപെൻഡൻസ് നാഷണൽ ഹിസ്റ്റോറിക് പാർക് എന്ന സംരക്ഷിത പ്രദേശത്തിലെ ഒരു മുഖ്യ ആകർഷണ കേന്ദ്രമാണ് ഇൻഡിപെൻഡൻസ് ഹാൾ (ഇംഗ്ലീഷ്: Independence Hall) എന്ന മന്ദിരം. പെൻസിൽ വാനിയയിലെ ഏറ്റവും വലിയ നഗരമായ ഫിലാഡെൽഫിയയിൽ ചെസ്നട് എന്നയിടത്താണ് ഇത് സ്ഥിതിചെയ്യുന്നത്. അമേരിക്കയുടെ ചരിത്രത്തിൽ വളരെവലിയ സ്ഥാനമാണ് ഇൻഡിപെൻഡൻസ് ഹാളിനുള്ളത്. അമേരിക്കയുടെ സ്വാതന്ത്ര്യപ്രഖ്യാപനത്തിനും അമേരിക്കൻ ഭരണഘടനയുടെ അംഗീകരണത്തിനും വേദിയായത് ഈ ഇൻഡിപെൻഡൻസ് ഹാളാണ്. 

1753-ൽ ബ്രിട്ടീഷ് ഭരണകാലത്ത് പെൻസില്വാനിയ പ്രവിശ്യയ്ക്ക് വേണ്ടി പണികഴിപ്പിച്ച ഒരു നിയമനിർമ്മാണസഭാമന്ദിരമായിരുന്നു ഇൻഡിപെൻഡൻസ് ഹാൾ. പിന്നീട് ഇത് പെൻസിൽവാനിയയുടെ സ്റ്റേറ്റ് ഹൗസായും പ്രവർത്തിച്ചു. ഇന്ന് ഇൻഡിപെൻഡൻസ് നാഷണൽ ഹിസ്റ്റോറിക് പാർകിന്റെ ഒരു ഭാഗമാണ് ഈ മന്ദിരം. കൂടാതെ ഒരു ലോകപൈതൃകകേന്ദ്രവും. 

1735നും 1758നും ഇടയിലുള്ള കാലയളവിലാണ് ഇൻഡിപെൻഡൻസ് ഹാളിന്റ്റെ നിർമ്മാണം നടക്കുന്നത്. എഡ്മണ്ട് വൂളി ആൻഡ്ര്യൂ ഹാമിൽട്ടൺ എന്നിവരായിരുന്നു ഇത് രൂപകല്പനചെയ്ത് നിർമിച്ചത്. 1732 മുതൽ 1799 വരെ കോളനിഗവഴ്മെന്റിന്റേതായിരുന്നു ഈ മന്ദിരം. ജോർജ്ജിയൻ ശൈലിയിൽ നിർമിച്ച ഒരു കെട്ടിടമാണ് ഇൻഡിപെൻഡൻസ് ഹാൾ. ചുവന്ന ഇഷ്ടികകളാണ് ഇതിന്റെ പ്രധാന നിർമ്മാണ വസ്തു. മന്ദിരത്തിന്റെ കേന്ദ്രഭാഗത്തായി ഒരു മണിഗോപുരവും ഉണ്ട്. 168അടി 7 1/4 ഇഞ്ച് ആണ് ഇതിന്റെ ഉയരം.


</doc>
<doc id="256056" url="https://ml.wikipedia.org/wiki?curid=256056" title="എവർഗ്ലേഡ്സ് ദേശീയോദ്യാനം">
എവർഗ്ലേഡ്സ് ദേശീയോദ്യാനം

അമേരിക്കൻ ഐക്യനാടുകളിലെ ഫ്ലോറിഡ സംസ്ഥാനത്ത് സ്ഥിതിചെയ്യുന്ന ഒരു ദേശീയോദ്യാനമാണ് എവർഗ്ലേഡ്സ് ദേശീയോദ്യാനം(ഇംഗ്ലീഷ്: Everglades National Park). ഐക്യനാടുകളിലെ ഏറ്റവും വലിയ മിതോഷ്ണമേഖലാ വനപ്രദേശം കൂടിയാണീ ദേശീയോദ്യാനം. പ്രതിവർഷം ഇവിടം പത്തുലക്ഷത്തോളം ആളുകൾ സന്ദർശിക്കുന്നു എന്നാണ് കണക്ക്. അന്തർദേശീയ സംരക്ഷിത ജൈവമണ്ഡലം(International Biosphere Reserve), അന്താരാഷ്ട്ര പ്രാധാന്യമുള്ള തണ്ണിർത്തടം, ലോകപൈതൃക കേന്ദ്രം എന്നീ മൂന്നു പദവികളും എവർഗ്ലേഡ്സിന് ലഭിച്ചിട്ടുണ്ട്. 

തണ്ണീർത്തടങ്ങളുടെയും വനഭൂമികളുടെയും ഒരു ശൃംഖലതന്നെയാണ് എവർഗ്ലേഡ്സ്. ഉത്തര അമേരിക്കയിലെ നിരവധി നീർപക്ഷികൾക്ക് പ്രജനകേന്ദ്രമായും ഈ പ്രദേശം വർത്തിക്കുന്നു. പടിഞ്ഞാറൻ അർദ്ധഗോളത്തിലെ വിസ്തൃതമായ ഒരു കണ്ടൽ വൻ വ്യൂഹവും ഇവിടെയാണുള്ളത്. ഫ്ലോറിഡാ പാന്തർ, അമേരിക്കൻ മുതല, വെസ്റ്റിന്ത്യൻ മനാറ്റി തുടങ്ങിയ വംശനാശഭീഷണി നേരിടുന്ന ജീവികളെ നമുക്കിവിടെ കാണാൻ കഴിയും. 350സ്പീഷീസ് പക്ഷികൾ, 300ഓളം ശുദ്ധ-ലവണ ജല മത്സ്യങ്ങൾ, 40ഓളം സസ്തനികൾ, 50ഓളം ഇനം ഉരഗജീവികൾ എന്നിവയേയും എവർഗ്ലേഡ്സിൽ കാണപ്പെടുന്നു.

ഡേഡ്, മോണ്രോ, കൊള്ളിയെർ എന്നീ കൗണ്ടികളിലായ് വ്യാപിച്ചിരിക്കുന്ന ഈ ദേശീയോദ്യാനത്തിന്റെ ആകെ വിസ്തൃതി 1,509,000 ഏക്കറാണ്(6110 ച.കി.മീ). സമുദ്രനിരപ്പിൽനിന്ന് 0 മുതൽ 8 അടി വരെ ഈ പ്രദേശത്തീന്റെ ഉയരം വ്യത്യാസപ്പെട്ടിരിക്കുന്നു. എവർഗ്ലേഡ്സിന്റെ ഭൂമിയിൽ നിക്ഷിപ്തമായിട്ടുള്ള ചുണ്ണാമ്പ്കല്ലിൽന്റെ സാനിധ്യം ഇവിടുത്തെ അസാമാന്യ ജൈവവൈവിദ്ധ്യത്തിന് ഒരു കാരണമാണ്. ഈ ചുണ്ണാമ്പ് കല്ലിന്റ്റെ സാനിദ്ധ്യം കൊണ്ടുത്തന്നെ എവർഗ്ലേഡ്സിലെ തണീർത്തടപർദേശത്തിന് അസാധാരണമായ ജല സംഭരണശേഷി കരസ്ഥമായിരിക്കുന്നു. എവർഗ്ലേഡ്സിൽ എത്തിച്ചേരുന്ന ജലത്തിന്റെ ഭൂരിഭാഗവും മഴയിൽനിന്നണ്. ഇതിന്റെ സിംഹഭാഗവും ഭൗമോപരിതലത്തിനടിയിലുള്ള ചുണ്ണാമ്പ്കല്ലുകളിൽ സംഭരിക്കപ്പെടുന്നു. എവർഗ്ലേഡ്സിൽനിന്നും ബാഷ്പീകരിക്കപ്പെട്ട് പോകുന്ന ജലാംശം അമേരിക്കയിലെ മഹനഗരങ്ങൾക്ക് മുകളിൽ മഴയായ് പെയ്യുന്നു. അതുകൊണ്ട് തന്നെ അമേരിക്കയിലെ കാലാവസ്ഥ നിർണ്ണയിക്കുന്നതിൽ ഈ ദേശീയോദ്യാനത്തിന് വളരെ വലിയ പങ്കാണുള്ളത്. മഴയെ കൂടാതെ മറ്റുനദികളിൽനിന്നുള്ള വെള്ളവും എവർഗ്ലേഡ്സിലേക്ക് ഒഴുകിയെത്തുന്നു.

എവർഗ്ലേഡ്സ് ദേശീയോദ്യാനത്തിൽ പ്രധാനമായും രണ്ട് കാലാവസ്ഥകളാണ് അനുഭവപ്പെടുന്നത്. വരണ്ട കാലാവസ്ഥയും ആർദ്രമായ കാലാവസ്ഥയും. കേവലം രണ്ട് മാസങ്ങൾക്കൊണ്ട് ഇവിടെ ലഭിക്കുന്ന മഴയുടെ അളവ് 152സെന്റി മീറ്ററാണ്.


</doc>
<doc id="256086" url="https://ml.wikipedia.org/wiki?curid=256086" title="നീക്കിയിരുപ്പ് മൂല്യം">
നീക്കിയിരുപ്പ് മൂല്യം

കമ്പനികളിലെ ഓഹരികൾ പോലെ മ്യൂച്വൽ ഫണ്ടുകളിലുള്ള ആസ്തിയെ യൂണിറ്റുകൾ എന്നു വിളിയ്ക്കുന്നു.മ്യൂച്വൽ ഫണ്ടിൽ നിക്ഷേപം നടത്തുമ്പോൾ നിക്ഷേപകനു യൂണിറ്റുകൾ ലഭിയ്ക്കുന്നു. എന്നാൽ കമ്പനിയിൽ ഓഹരികളാണ് നിക്ഷേപകനു ലഭിയ്ക്കുക.ഈ യൂണിറ്റിന്റെ മൂല്യത്തെ ആണ് നെറ്റ് അസറ്റ് വാല്യു എന്നു വിളിയ്ക്കുന്നത്.(നീക്കിയിരിപ്പ് മൂല്യം-NAV).
മ്യൂച്വൽ ഫണ്ടുകൾ നെറ്റ് അസറ്റ് മൂല്യത്തിന്റെ അടിസ്ഥാനത്തിൽ യൂണിറ്റ് വാങ്ങുകയും വിൽക്കുകയും ചെയ്യുന്നു.
ചെലവുകൾ കിഴിച്ച ശേഷം മൊത്തം ആസ്തിയെ യൂണിറ്റുകളുടെ എണ്ണം കൊണ്ട് ഹരിച്ച് ഒരു യൂണിറ്റിന്റെ മൂല്യം കണ്ടെത്തുന്നു.ഓരോ ദിവസത്തെയും വ്യാപാരം കഴിഞ്ഞും നീക്കിയിരിപ്പ് മൂല്യം സാധാരണ തിട്ടപ്പെടുത്താറുണ്ട്.



</doc>
<doc id="256088" url="https://ml.wikipedia.org/wiki?curid=256088" title="കഹൗക്യ">
കഹൗക്യ

ഇല്ലിനോയിലുള്ള ഒരു പുരാതന റെഡ് ഇന്ത്യൻ പുരാവസ്തു പ്രദേശമാണ് ഇന്നത്തെ കഹൗക്യ കുന്നുകളും ചരിത്ര പ്രദേശവും(ഇംഗ്ലീഷ്: Cahokia Mounds State Historic Site; ഉച്ചാരണം ). 2200 ഏക്കറാണ് ഈ പ്രദേശത്തിന്റെ വിസ്തീർണ്ണം. എങ്കിലും പുരാതന നഗരം യഥാർത്ഥത്തിൽ ഇതിലും വിസ്തൃതമായിരുന്നു.

മിസൗറിയിലെ സെന്യിന്റ് ലൂയീസിൽനിന്നും 13കിലോ മീറ്ററോളം വടക്കുകിഴകക്കായാണ് കഹൗക്യ കുന്നുകൾ സ്ഥിതിചെയ്യുന്നത്. അമേരിക്കയിൽ മെക്സിക്കോയ്ക്ക് വടക്കുള്ള ഏറ്റവും വലിയ പൂർവ്വ-കൊളംബിയൻ ജനവാസകേന്ദ്രമായിരുന്നു കഹൗക്യ. പ്രധാനമായും ക്രി.വ 800 മുതൽ 1400 വരെയുള്ള മിസിസിപ്പിയൻ കാലഘട്ടത്തിലായിരുന്നു ഇവിടെ ജനങ്ങൾ വസിച്ചിരുന്നത്. അന്ന് 1,600ഹെക്ടറോളം വിസ്തൃതിയുണ്ടായിരുന്ന പ്രദേശത്ത് 120ഓളം മൺതിട്ടകൾ(mounds) ഉണ്ടായിരുന്നു. 

പണ്ടുകാലത്ത് മിസിസിപ്പിയൻ സംസ്കാരത്തിലെ ഒരു പ്രധാന നാഗരിക ജനവാസകേന്ദ്രമായിരുന്നു ഇവിടം. 1200കളിൽ അതിന്റെ സമൃദ്ധിയുടെ നാളുകളിൽ കഹൗക്യയിലെ ജനസംഖ്യ അന്നത്തെ യൂറോപ്യൻ നഗരങ്ങളോട് സമാനമായതോ അതിലും അധികമോ ആയിരുന്നു എന്ന് കരുതപ്പെടുന്നു. കഹൗക്യയെ കുറിച്ചുള്ള കൂടുതൽ നിഗൂഢതകൾ ഇന്നും ചുരുളഴിഞ്ഞുവന്നുകൊണ്ടിരിക്കുന്നു

കഹൗക്യ ഇന്ന് ഒരു സംരക്ഷിത കേന്ദ്രവും ദേശീയ ചരിത്ര സ്മാരക പ്രദേശവും കൂടിയാണ്. അമേരിക്കയിൽ പണ്ടുകാലത്ത് നിർമിച്ച മണ്ണുകൊണ്ടുള്ള നിർമിതികളാൽ സമ്പന്നമായ കഹൗക്യ ഇന്ന് ഒരു യുനെസ്കോ ലോക പൈതൃക കേന്ദ്രം കൂടിയാണ്.


</doc>
<doc id="256105" url="https://ml.wikipedia.org/wiki?curid=256105" title="മാമത്ത് ഗുഹാ ദേശീയോദ്യാനം">
മാമത്ത് ഗുഹാ ദേശീയോദ്യാനം

അമേരിക്കയിലെ കെന്റക്കി സംസ്ഥാനത്തിലെ ഒരു ദേശിയോദ്യാനമാണ് മാമത്ത് കേവ് ദേശീയോദ്യാനം( ഇംഗ്ലീഷ്: Mammoth Cave National Park). ലോകത്തിൽ ഇന്നറിയപ്പെടുന്നതിൽ വെച്ച് ഏറ്റവും ബൃഹത്തായ ഗുഹാശൃംഖലയായ മാമത്ത് ഗുഹയും അതിനെ ചുറ്റപ്പെട്ടുകിടക്കുന്ന പ്രദേശങ്ങളും ഈ ദേശീയോദ്യാനത്തിന്റെ ഭാഗമാണ്. മാമത്ത് ഫ്ലിൻറ്റ് റിഡ്ജ് കേവ് സിസ്റ്റം (Mammoth-Flint Ridge Cave System) എന്നാണ് ഈ ഗുഹാശൃംഖല ഔദ്യോഗികമായി അറിയപ്പെടുന്നത്. 1941 ജൂലൈ 1- നാണ് ദേശീയോദ്യാനം സ്ഥാപിതമായത്. 1981 ഒക്ടോബർ 27ന് ഈ പ്രദേശത്തിന് ലോകപൈതൃകകേന്ദ്ര പദവി ലഭിച്ചു. കൂടാതെ 1990 സെപ്റ്റംബർ 26ന് അന്താരാഷ്ട്ര സംരക്ഷിത ജൈവമണ്ഡലം(Biosphere Reserve) എന്ന് സ്ഥാനവും കരസ്ഥമായി. 52'830ഏക്കറോളം വിസ്തൃതമായ ഈ ഉദ്യാനത്തിന്റെ സിംഹഭാഗവും കെന്റകിയിലെ എഡ്മൊൺസൻ കൗണ്ടിയിലാണ് വ്യാപിച്ചിരിക്കുന്നത്. കൂടാതെ കുറച്ചു ഭാഗം ഹാട്ട്, ബാരെൻ എന്നീ കൗണ്ടികളിലും വ്യാപിച്ചിരിക്കുന്നു. 

ലോകത്തിലെ ഏറ്റവും നീളം കൂടിയ മാമ്മത്ത് ഗുഹയ്ക്ക് 400 മൈലുകളോളം ദൈർഘ്യമുണ്ടെന്ന് കണക്കാക്കുന്നു. രണ്ടാം സ്ഥാനത്തുള്ള സൗത്ത് ഡക്കോട്ടയിലെ ജ്വെൽ ഗുഹയേക്കാളും രണ്ടിരട്ടിയിലധികം നീളം വരുമിത്. ചുണ്ണാംബുകൽ പാളികളെ പൊതിച്ചിരിക്കുന്ന മണൽക്കൽ പാളികളും ചേർന്നാണ് ഇതിന്റെ ഘടന.

ഇന്ത്യാന വവ്വാൽ ("Myotis sodalis"), ചാര വവ്വാൽ ("Myotis grisescens"), ചെറു തവിട്ടൻ വവ്വാൽ ("Myotis lucifugus"), ബിഗ് ബ്രൗൺ വവ്വാൽ ("Eptesicus fuscus"), and the ഈസ്റ്റേർൺ പിപിസ്റ്റെറെൽ വവ്വാൽ ("Pipistrellus subflavus") തുടങ്ങിയ ഇനം വവ്വാലുകളുടെ ആവാസകേന്ദ്രംകൂടിയാണ് ഇവിടം. പണ്ട്കാലത്ത് ഈ ഗുഹകളിൽ ലക്ഷക്കണക്കിന് വവ്വാലുകൾ ഉണ്ടായിരുന്നതായി കണക്കാക്കുന്നു. എന്നാൽ ഇന്ന് ഇവയുടെ എണ്ണത്തിൽ ഗണ്യമായ കുറവ് സംഭവിച്ചിട്ടുണ്ട്. വവ്വാലുകളെ കൂടാതെ അപൂർവ്വ ഇനം ഉരഗങ്ങളും, ഷഡ്പദങ്ങളും, മത്സ്യങ്ങളുമെല്ലാം ഈ ഗുഹാവ്യൂഹത്തിനുള്ളിൽ കണ്ടുവരുന്നു.


</doc>
<doc id="256122" url="https://ml.wikipedia.org/wiki?curid=256122" title="രാമചന്ദ്ര പുലവർ">
രാമചന്ദ്ര പുലവർ

പ്രശസ്ത തോൽപ്പാവക്കൂത്ത് കലാകാരനാണ് കെ.കെ. രാമചന്ദ്ര പുലവർ (20 മേയ് 1960). ഫോക്‌ലോർ അക്കാദമി പുരസ്‌കാരം ലഭിച്ചിട്ടുണ്ട്. ഇന്ത്യയിലും വിദേശത്തും നിരവധി വേദികളിൽ പാവക്കൂത്ത്‌ അവതരിപ്പിച്ചു. ക്ഷേത്രകലയായി ഒതുങ്ങി നിന്നിരുന്ന പാവക്കൂത്തിന്റെ സാധ്യതകൾ നാടകവേദികളിലും ബോധവൽക്കരണ പരിപാടികളിലും ഉപയോഗപ്പെടുത്തി.

പാലക്കാട് കൂനന്തറയിൽ ജനിച്ചു. എട്ടാം വയസിൽ പിതാവ്‌ കൃഷ്‌ണൻകുട്ടി പുലവരിൽനിന്നാണു പാവക്കൂത്തിന്റെ ബാലപാഠങ്ങൾ പഠിച്ചത്‌. ഗോമതി അമ്മാളാണു ഭാര്യ. പത്താം വയസിൽ കവളപ്പാറ ആര്യങ്കാവ്‌ ഭഗവതിക്ഷേത്രത്തിൽ പാവക്കൂത്തിന്റെ അരങ്ങേറ്റം കുറിച്ചു. 1982 മുതൽ അഞ്ചുവർഷം മഹാരാഷ്‌ട്രയിലെ സാവാന്തവാടിയിൽ പാവക്കൂത്ത്‌ പരിശീലിപ്പിച്ചു. യൂറോപ്യൻ രാജ്യങ്ങളിൽ കേരള സംസ്‌കാരം വളർത്തി എടുക്കുന്നതിന്റെ ഭാഗമായി ഇറ്റലിയിൽ സാംസ്‌കാരിക വകുപ്പുമായി സഹകരിച്ച്‌ തോൽപ്പാവകളെ ഉപയോഗിച്ചുളള പരിപാടികൾ സംഘടിപ്പിച്ചിട്ടുണ്ട്. 

കേന്ദ്ര സംഗീതനാടക അക്കാദമിയിൽ നാടൻകലകളും പാവകളിയും എന്ന വിഷയത്തിൽ റിസോഴ്‌സ് പേഴ്‌സനാണ്‌.




</doc>
<doc id="256131" url="https://ml.wikipedia.org/wiki?curid=256131" title="മിഥുൻ ജിത്ത്">
മിഥുൻ ജിത്ത്

ലോക കിക്ക്ബോക്സിങ് ചാമ്പ്യൻഷിപ്പിലെ ജേതാവും ഒരു മിനുട്ടിൽ 310 കിക്കുകൾ എടുത്തും മൂന്നു മിനുട്ടിൽ 608 കിക്കുകൾ എടുത്തും രണ്ടു ഗിന്നസ് റിക്കാർഡുകൾ നേടിയ വ്യക്തിയുമാണ് മലയാളിയായ മിഥുൻ ജിത്ത്

വയനാട് ജില്ലയിലെ ചൂണ്ടേൽ എന്ന ഗ്രാമത്തിലാണ് ജനനം. പന്ത്രണ്ടാമത്തെ വയസ്സിൽ കരാട്ടെ ബ്ലാക്ക് ബെൽറ്റ് നേടിയ മിഥുൻ, സംസ്ഥാന, ദേശീയ, അന്തർദേശീയ മത്സരങ്ങളിലായി 18 തവണ ചാമ്പ്യൻ പട്ടം നേടിയിട്ടുണ്ട്. ജൂഡോ, ഗുസ്തി, കിക്ക് ബോക്സിങ് എന്നിവയിൽ പരിശീലനം നേടിയിട്ടുള്ള മിഥുൻ ഇതോടൊപ്പം തായമ്പകയിലും കഴിവു തെളിയിച്ച് വ്യത്യസ്തനായിട്ടുമുണ്ട്.കവയിത്രിയും പത്ര പ്രവർത്തകയുമായ മേരി ലില്ലിയാണ് അമ്മ. മർച്ചന്റ് നേവിയിൽ ഓഫീസറായ നിതിൻ ജിത്ത് അനുജനാണ്. ഇപ്പോൾ എറണാകുളം ജില്ലയിലെ പാലാരിവട്ടത്താണ് താമസം.

അനുജൻ നിതിൻ ജിത്തിനൊപ്പം എട്ടാം വയസ്സിലാണ് മിഥുൻ കരാട്ടെ പരിശീലനം ആരംഭിച്ചത്. ഷിഹാൻ പി.കെ. ഗിരീഷിന്റെ കീഴിൽ ഷിറ്റോ റ്യൂ ശൈലിയിലാണ് അവർ കരാട്ടെ പരിശീലനം ആരംഭിച്ചത്. കരാട്ടെയ്ക്കൊപ്പം ആദ്യ നാളുകളിൽ തന്നെ 'ടീക്ക്വോൺടോ' 'ജൂഡോ' എന്നിവയിലും ഗിരീഷ് മിഥുനെ പരിശീലനം നൽകി.

12 വയസ്സിൽ കരാട്ടെയിൽ ബ്ലാക്ക് ബെൽറ്റ് നേടിയ മിഥുൻ, 2002ലെ എറണാകുളം ജില്ലാ ടീക്ക്വോൺടോ ചാമ്പ്യൻഷിപ്പിലും ജൂഡോ ചാമ്പ്യൻഷിപ്പിലും സ്വർണ്ണം നേടിക്കൊണ്ട് തന്റെ നേട്ടങ്ങൾക്ക് തുടക്കമിട്ടു.


</doc>
<doc id="256139" url="https://ml.wikipedia.org/wiki?curid=256139" title="കുസൃതിക്കാറ്റ്">
കുസൃതിക്കാറ്റ്

സുരേഷ് വിനു സംവിധാനം നിർവ്വഹിച്ച് 1995-ൽ പുറത്തിറങ്ങിയ മലയാളചലച്ചിത്രമാണ് കുസൃതിക്കാറ്റ്.





</doc>
<doc id="256145" url="https://ml.wikipedia.org/wiki?curid=256145" title="മഹ്മൂദ് സാമി ബാറൂദി">
മഹ്മൂദ് സാമി ബാറൂദി

ആധുനിക അറബി കവികളിൽ പ്രമുഖനാണ് മഹ്മൂദ് സാമി ബാറൂദി (1838–1904). "റബ് അൽസീഫ് വെൽ ഗാലം" (വാളിന്റെയും തൂലികയുടെയും തമ്പുരാൻ) എന്നറിയപ്പെട്ടിരുന്ന ബാറൂദി 4 ഫെബ്രുവരി 1882 മുതൽ 26 മേയ് 1882 വരെ ഈജിപ്തിന്റെ പ്രധാനമന്ത്രിയായിരുന്നു. 
കൈറോവിൽ ജനിച്ച ബാറൂദി ഏഴാം വയസ്സിൽ അനാഥനായി. ദാരിദ്ര്യത്താൽ വലഞ്ഞ ആ ബാലൻ പിന്നീട് സൈനിക വിദ്യാലയത്തിൽ ചേർന്നു. പ്രഗല്ഭനായ ഒരു സൈനികനായി മാറിയ അദ്ദേഹം ചെറുപ്പത്തിലേ കാവ്യാസ്വാദകനായി മാറി. നിരവധി പ്രമുഖ കവികൾ ആദ്ദേഹത്തിന്റെ ഉറ്റ സുഹൃത്തുക്കളായിരുന്നു. ഇരുപതാം വയസ്സു മുതൽ കവിതയെഴുതിത്തുടങ്ങിയ ബാറൂദിക്ക് ഇവരുമായുള്ള സഹവർത്തിത്വം കവിയെന്ന നിലയിൽ അദ്ദേഹത്തിന്റെ വളർച്ചയിൽ മുഖ്യ പങ്ക് വഹിച്ചു. 

തുർക്കി - പാർസി ഭാഷകൾ നന്നായി അഭ്യസിച്ചിരുന്ന കവി വക്കഫ് ബോർഡിന്റെ പ്രസിഡന്റായും പ്രവർത്തിച്ചു. ഉഅറാബി വിപ്വവത്തിൽ പങ്കെടുത്തതിനി തുറുങ്കിലടയ്ക്കപ്പെട്ട ആദ്ദേഹത്തെ ശ്രീലങ്കയിലേക്ക് നാടു കടത്തി. പതിനേഴു വർഷം തടവു ശിക്ഷ അനുഭവിച്ചു. 1904 ൽ മരണമടഞ്ഞു. 


</doc>
<doc id="256148" url="https://ml.wikipedia.org/wiki?curid=256148" title="ക്വാർട്ട്സ്">
ക്വാർട്ട്സ്

ഫെൽസ്പാർ കഴിഞ്ഞാൽ ഭൂവൽക്കത്തിൽ ഏറ്റവും കൂടുതൽ കാണപ്പെടുന്ന മിനറലാണ് ക്വാർട്ട്സ് (വെള്ളാരങ്കല്ല്, സ്ഫടികം, വെങ്കല്ല്, സ്ഫടികക്കല്ല്). തുടർച്ചയായ SiO സിലിക്കൺ–ഓക്സിജൻ ടെട്രാഹൈഡ്രൽ ചട്ടക്കൂടാണ് ക്വാർട്ട്സിനുള്ളത്. ഓരോ ഓക്സിജനും രണ്ടു ടെട്രാഹൈഡ്രകൾ പങ്കുവയ്ക്കുന്നു. അതിനാൽ മൊത്തത്തിലുള്ള സൂത്രവാക്യം SiO എന്നാണ്.

വിവിധതരം ക്വാർട്ട്സുകളുണ്ട്. ഇതിൽ പലതും വളരെ മൂല്യമുള്ള രത്നക്കല്ലുകളാണ്. യൂറോപ്പിലും മദ്ധ്യപൂർവ്വദേശത്തും പലതരം ക്വാർട്ട്സ് പുരാതന കാലം മുതൽ ആഭരണങ്ങളും കൊത്തുപണികളും ഉണ്ടാക്കാൻ ഉപയോഗിക്കുന്നുണ്ട്.

ജർമൻ ഭാഷയിലെ "ക്വാർസ്" എന്ന വാക്കിൽ നിന്നും മിഡിൽ ഹൈ ജർമൻ "ട്വാർക്" എന്ന വാക്കിൽ നിന്നുമാവണം ക്വാർട്ട്സ് എന്ന പദത്തിന്റെ ഉൽപ്പത്തി.




</doc>
<doc id="256154" url="https://ml.wikipedia.org/wiki?curid=256154" title="ഹാഫിസ് ഇബ്രാഹിം">
ഹാഫിസ് ഇബ്രാഹിം

മുഹമ്മദ് ഹാഫിള് ഇബ്റാഹിം( Arabic: محمد حافظ إبراهيم ) ഫെബ്രുവരി 24, 1872 ൽ ഇജിപ്തിലെ അസ്യൂത്തിൽ ജനിച്ചു. നൈലിന്റെ കവി എന്നറിയപ്പെടുന്ന അദ്ദേഹം പ്രസിദ്ധനായ അറബി കവികളിലൊരാളാണ്. പ്രശസ്ത അറബി കവി അഹ് മദ് ശൌഖിയുടെ സമകാലികൻ. മരണം 1932 ജൂൺ 21. 
തുർക്കി വംശജയായ മാതാവിനും ഈജിപ്തുകാരനായ പിതാവിനും ജനിച്ച ഹാഫിള് ഇബ്റാഹിമിന് വളരെ ചെറുപ്പത്തിലെ പിതാവിനെ നഷ്ടപ്പെട്ടു. അതേ തുടർന്ന് കെയ്റോവിലേക്ക് കൊണ്ടുവരപ്പെട്ട അദ്ദേഹം പിന്നീട് അമ്മാവന്റെ സംരക്ഷണത്തിലായിരുന്നു. അവിടെ വെച്ച് പഠനം നടത്തി. വളരെ ദരിദ്രനായിരുന്നു അമ്മാവൻ, പ്രയാസം കണ്ടറിഞ്ഞ ഹാഫിള് ഇബ്റാഹിം ഒരു കവിതയെഴുതി വച്ച് വീടുവിട്ടിറങ്ങി.
</br>
അഭിഭാഷകനായി കുറച്ചു കാലം പ്രവർത്തിച്ച ഹാഫീസ്, പിന്നീട് കൈറോവിലെ ഒരു സൈനിക വിദ്യാലയത്തിൽ ചേർന്നു. സുഡാനിൽ സൈനികനായി ചേർന്നെങ്കിലും 1899 ലെ സുഡാൻ സൈനിക വിപ്ലവത്തെത്തുടർന്ന് ജോലി നഷ്ടപ്പെട്ടു. 1911 ൽ ഈജിപ്ഷ്യൻ ഗ്രന്ഥാലയത്തിന്റെ തലവനായി ജോലിക്ക് ചേർന്നു. പിന്നീട് മരണം വരെ ഈ ജോലിയിൽ തുടർന്നു. വിക്ടർ ഹ്യൂഗോയുടെ പാവങ്ങൾ അറബിയിലേക്ക് വിവർത്തനം ചെയ്തു.


</doc>
<doc id="256158" url="https://ml.wikipedia.org/wiki?curid=256158" title="ഖൈദുൽ ജാമിഅ">
ഖൈദുൽ ജാമിഅ

ധർമടം സ്വദേശിയായ ഫഖീഹ് ഹുസൈൻ എന്ന മതപണ്ഡിതൻ രചിച്ച അറബിഗ്രന്ഥമാണ് ഖൈദുൽ ജാമിഅ. 
മുസ്ലിങ്ങളുടെ വിവാഹച്ചടങ്ങുകളുടെ വിവരണമണ് ഈ അറബിഗ്രന്ഥത്തിലെ ഉള്ളടക്കം. 600 കൊല്ലത്തിലധികം പഴക്കമുള്ള ഈ ഗ്രന്ഥം കേരളത്തിൽ അച്ചടിക്കുകയും ചെയ്തിട്ടുണ്ട്. ഈ ഗ്രന്ഥത്തിന് കേരളത്തിലല്ലാതെ മറ്റൊരിടത്തും പ്രചാരമില്ല. ഒരു കേരളീയൻ എഴുതിയ ഒന്നാമത്തെ അറബിഗ്രന്ഥം ഇതാണെന്ന് കരുതപ്പെടുന്നു. 

പ്രസിദ്ധ സഞ്ചാരിയായ ഇബ്നു ബത്തൂത്ത (ഇദ്ദേഹത്തിന്റെ യാത്ര തുടങ്ങിയത് 1342-ലാണ്) കേരളം സന്ദർശിച്ചപ്പോൾ 
ധർമടത്തുവച്ച് ഫഖീഹ് ഹുസൈൻ എന്ന മതപണ്ഡിതനെ കണ്ടതായി വിവരിച്ചിട്ടുണ്ട്. 


</doc>
<doc id="256174" url="https://ml.wikipedia.org/wiki?curid=256174" title="വിൽഹെം സ്റ്റീക്കൽ">
വിൽഹെം സ്റ്റീക്കൽ

ഓസ്ട്രിയൻ മന:ശാസ്ത്രജ്ഞനും സിഗ്മണ്ട് ഫ്രോയിഡിന്റെ ആദ്യകാല ശിഷ്യരിൽ പ്രധാനിയുമായിരുന്നു വിൽഹെം സ്റ്റീക്കൽ .(മാർച്ച് 18, 1868 – ജൂൺ 25, 1940). ഫ്രോയിഡിനോടൊപ്പം സ്റ്റീക്കലും മനോവിശ്ലേഷണ അപഗ്രഥനത്തിൽ തന്റേതായ സംഭാവനകൾ നൽകിയിട്ടുണ്ട്.അദ്ദേഹത്തിന്റെ ഗ്രന്ഥങ്ങൾ വിവിധ ഭാഷകളിലേയ്ക്കു തർജ്ജമ ചെയ്യപ്പെട്ടിട്ടുണ്ട്. 1912 ൽ സ്റ്റീക്കൽ ഫ്രോയിഡിന്റെ ചിന്താധാരകളിൽ നിന്നു വ്യതിചലിച്ച് ഗവേഷണത്തിൽ ഏർപ്പെടുകയാണ് ചെയ്തത്.
ഫെറ്റിഷിസം,ലൈംഗിക വ്യതിയാനങ്ങൾ,ഭയത്തിന്റെ കാരണങ്ങളെക്കുറിച്ചുള്ള വിശകലനങ്ങൾ,സൗന്ദര്യ ശാസ്ത്രം എന്നീ മേഖലകളിൽ സ്റ്റീക്കൽ തന്റേതായ സംഭാവനകൾ നൽകിയിട്ടുണ്ട്. 
പ്രമേഹസംബന്ധമായ രോഗങ്ങളാലും,പ്രോസ്ട്രേറ്റ് ഗ്രന്ഥിയുടെ തകരാറുകളാലും വിഷമതയനുഭവിച്ചുവന്നിരുന്ന സ്റ്റീക്കൽ ആസ്പിരിൻ ഗുളികകൾ അമിതമായി കഴിച്ച് സ്വയം മരണത്തെ വരിയ്ക്കുകയാണുണ്ടായത്.


</doc>
<doc id="256177" url="https://ml.wikipedia.org/wiki?curid=256177" title="ഇബ്നുൽ ബൈത്താർ">
ഇബ്നുൽ ബൈത്താർ

വിഖ്യാതനായ മുസ്ലീം പണ്ഡിതനും ശാസ്ത്രജ്ഞനും സസ്യശാസ്ത്ര വിദഗ്ദനും ഭിഷഗ്വരനും ഔഷധവിദഗ്ദ്ധനുമായിരുന്നു ഇബ്നുൽ ബൈത്താർ (1197–1248). സ്പെയിൻകാരനായ ഇദ്ദേഹത്തിന്റേതാണ് ഏറ്റവും പ്രസിദ്ധമായ സസ്യശാസ്ത്രഗ്രന്ഥം. ഒരു വൈദ്യഗ്രന്ഥത്തിനു പുറമേ 1,400 ഒറ്റമൂലികളെക്കുറിച്ചുള്ള ഒരു വിജ്ഞാനകോശവും ഇദ്ദേഹം എഴുതിയിട്ടുണ്ട്. ഇതിൽ പറയുന്ന 200-ൽപ്പരം സസ്യങ്ങളെക്കുറിച്ചുള്ള വിവരങ്ങൾ അതിനുമുൻപ് അജ്ഞാതമായിരുന്നു. 


</doc>
<doc id="256184" url="https://ml.wikipedia.org/wiki?curid=256184" title="ബീജീയ സംഖ്യാ ഗണിതം">
ബീജീയ സംഖ്യാ ഗണിതം

ബീജഗണിത സങ്കേതം ഉപയോഗിച്ചുള്ള സംഖ്യകളുടെ ഗുണധർമ്മ പഠനമാണ് ബീജീയ സംഖ്യാ ഗണിതം.


</doc>
<doc id="256186" url="https://ml.wikipedia.org/wiki?curid=256186" title="സ്‌ലിപ് (ക്രിക്കറ്റ്)">
സ്‌ലിപ് (ക്രിക്കറ്റ്)

ക്രിക്കറ്റിൽ പൊതുവെ ഉപയോഗിക്കുന്ന ഒരു ഫീൽഡിങ് സ്ഥാനമാണ് സ്‌ലിപ്. ബാറ്റ്സ്മാന്റെ പിന്നിലായി ഫീൽഡിന്റെ ഓഫ്സൈഡിലാണ് സ്‌ലിപ് ഫീൽഡർമാർ നിലയുറപ്പിക്കുന്നത്. ബാറ്റിന്റെ വശങ്ങളിൽ തട്ടി വിക്കറ്റ് കീപ്പറിന്റെ പരിധിക്കുപുറത്തുപോകുന്ന പന്തുകൾ പിടിയിലൊതുക്കുക എന്ന ഉദ്ദേശത്തോടെയാണ് പൊതുവെ സ്‌ലിപ് ഫീൽഡർമാർ നിയോഗിക്കപ്പെടുന്നത്. സാധാരണയായി രണ്ടോ, മൂന്നോ സ്‌ലിപ്പുകളെയാണ് ടീമുകൾ നിയോഗിക്കാറുള്ളത്. വിക്കറ്റ് കീപ്പറിന്റെ സമീപത്തുനിന്ന് അകന്നുനിൽക്കുന്നതിന് അനുസരിച്ച് സ്‌ലിപ്പുകൾ, ഒന്നാം സ്‌ലിപ്, രണ്ടാം സ്‌ലിപ്, മൂന്നാം സ്‌ലിപ് എന്നിങ്ങനെയാണ് അറിയപ്പെടുന്നത്. ബൗളറിന്റെ വേഗതയനുസരിച്ചാണ് സ്‌ലിപ്പുകളുടെ സ്ഥാനവും നിശ്ചയിക്കപ്പെടാറുള്ളത്. ഫാസ്റ്റ് ബൗളർമാർ പന്തെറിയുമ്പോൾ പിറകിലേക്ക് മാറിയും, സ്പിൻ ബൗളർമാർ പന്തെറിയുമ്പോൾ വിക്കറ്റിന്റെ സമീപത്തേക്ക് കൂടുതൽ അടുത്തുമാണ് സ്‌ലിപ്പുകൾ സാധാരണയായി നിലകൊള്ളുന്നത്. സാധാരണയായി മികച്ച ഡൈവിങ് ശേഷിയും, വേഗതയും, പ്രതികരണശേഷിയുമുള്ള ഏറ്റവും മികച്ച ഫീൽഡർമാരെയാണ് സ്‌ലിപ് സ്ഥാനങ്ങളിൽ നിയോഗിക്കാറുള്ളത്. 

ബാറ്റ്സ്മാന്റെ ബാറ്റിന്റെ വക്കുകളിൽ പന്ത് കൊള്ളിച്ച് വിക്കറ്റിന്റെ പിറകിൽ വിക്കറ്റ് കീപ്പർ, സ്‌ലിപ് എന്നീ സ്ഥാനങ്ങളിൽ ക്യാച്ച് നേടി പുറത്താക്കാൻ ശ്രമിക്കുന്നത് ക്രിക്കറ്റിൽ സർവസാധാരണമായി ഉപയോഗിക്കുന്ന ഒരു ഫീൽഡിങ് നയമാണ്. അതിനായി ബാറ്റ്സ്മാന്റെ ഓഫ് സൈഡിൽ, ബാറ്റ്സ്മാന്റെ ശരീരത്തിൽനിന്ന് കൂടുതൽ ദൂരെയായി പന്തെറിയാൻ ബൗളർമാർ ശ്രമിക്കുന്നു. അതിനാൽ ഔട്ട്സ്വിങ് പന്തുകളും, ലെഗ് കട്ടറുകളും, ലെഗ് സ്പിന്നും എറിയുന്ന ബൗളർമാർ കൂടുതൽ സ്‌ലിപ് ഫീൽഡർമാരെ ഉപയോഗിക്കാറുണ്ട്.
2004ൽ വെസ്റ്റ് ഇൻഡീസിനെതിരായ ടെസ്റ്റ് മത്സരത്തിൽ ഇംഗ്ലണ്ട് "7" സ്‌ലിപ്പുകളെ ഒരേസമയം ഉപയോഗിച്ചു, 2001ൽ ഓസ്ട്രേലിയ സിംബാബ്‌വെക്കെതിരെ നടന്ന ഏകദിന മത്സരത്തിൽ "9" സ്‌ലിപ്പുകളെ ഉപയോഗിച്ച് റെക്കോഡ് സൃഷ്ടിച്ചു. വിക്കറ്റ് കീപ്പറും ബൗളറുമൊഴികെയുള്ള എല്ലാ ഫീൽഡർമാരും സ്‌ലിപ് സ്ഥാനങ്ങളിലാണ് ആ സമയത്ത് നിലകൊണ്ടത്. 
ഓഫ്സൈഡ് സ്‌ലിപ്പുകൾക്ക് തത്തുല്യമായ അകലത്തിൽ ബാറ്റ്മാന്റെ ഓൺസൈഡിൽ (ലെഗ്സൈഡ്) നിലകൊള്ളുന്ന ഫീൽഡർമാരെയാണ് ലെഗ് സ്‌ലിപ് എന്ന് വിളിക്കുന്നത്. ഓഫ്സൈഡ് സ്‌ലിപ്പുകളെപ്പോലെ അത്ര സർവ്വസാധാരണമായി ഈ സ്ഥാനം ഉപയോഗിക്കാറില്ല. ഒരേ സമയം രണ്ടിലധികം ലെഗ് സ്‌ലിപ്പുകൾ അനുവദനീയമല്ല. രണ്ട് ലെഗ് സ്‌ലിപ്പുകളെ ഉപയോഗിക്കുന്നതുതന്നെ അന്താരാഷ്ട്ര ക്രിക്കറ്റിൽ അപൂർവങ്ങളിൽ അപൂർവമാണ്.


</doc>
<doc id="256190" url="https://ml.wikipedia.org/wiki?curid=256190" title="ഹൗസ്ബോട്ട്">
ഹൗസ്ബോട്ട്

പ്രധാനമായും മനുഷ്യർക്ക് താമസിക്കുവാനായി രൂപമാറ്റം വരുത്തിയെടുത്ത വഞ്ചിയെയാണ് ഹൗസ്ബോട്ട് (വഞ്ചിവീട്) എന്ന് വിളിക്കുന്നത്. ചില ഹൗസ് ബോട്ടുകൾ സഞ്ചാരയോഗ്യമല്ല. ഇവ സ്ഥിരമായി ഒരു സ്ഥലത്തുതന്നെ കെട്ടിയിടുകയാണ് ചെയ്യുന്നത്. പല ഹൗസ് ബോട്ടുകൾക്കും യന്ത്രശക്തി ഉപയോഗിച്ച് ഒരിടത്തുനിന്ന് മറ്റൊരിടത്തേയ്ക്ക് നീങ്ങുവാനുള്ള കഴിവുണ്ട്. ചങ്ങാടത്തിനുമേലും മറ്റും ഇത്തരം വഞ്ചിവീടുകൾ ഉണ്ടാക്കപ്പെടാറുണ്ട്.

കേരളത്തിൽ വിനോദസഞ്ചാര മേഖലയിലെ ഒരു പ്രധാന ആകർഷണകേന്ദ്രമാണ് ഉൾനാടൻ ജലാശയങ്ങളിലെ വഞ്ചിവീടുകൾ.



</doc>
<doc id="256215" url="https://ml.wikipedia.org/wiki?curid=256215" title="2013 ആഷസ് പരമ്പര">
2013 ആഷസ് പരമ്പര

ഓസ്ട്രേലിയയും ഇംഗ്ലണ്ടും തമ്മിൽ മത്സരിക്കുന്ന ചരിത്രപ്രസിദ്ധമായ ആഷസ് ടെസ്റ്റ് ക്രിക്കറ്റ് പരമ്പരയുടെ ഭാഗമായി 2013ൽ നടക്കുന്ന ടൂർണമെന്റാണ് 2013 ആഷസ് പരമ്പര. 2013 ജൂലൈ 10 മുതൽ ഓഗസ്റ്റ് 25 വരെ ഇംഗ്ലണ്ടിലാണ് ഈ ടൂർണമെന്റ് നടക്കുന്നത്. ആകെ 5 ടെസ്റ്റ് മത്സരങ്ങളുള്ള ഈ പരമ്പരയിൽ ട്രെന്റ് ബ്രിഡ്ജ്, ലോർഡ്സ്, ഓൾഡ് ട്രാഫോഡ്, റിവർസൈഡ് ഗ്രൗണ്ട്, ദി ഓവൽ എന്നീ സ്റ്റേഡിയങ്ങളാണ് വേദിയാകുന്നത്. 
ഈ ടൂർണമെന്റിലേക്കുള്ള ടീമിനെ ഓസ്ട്രേലിയ 2013 ഏപ്രിൽ 24ന് പ്രഖ്യാപിച്ചു. 2013 ജൂലൈ 6ന് ഒന്നാം ടെസ്റ്റിലേക്കുള്ള ഇംഗ്ലണ്ട് ടീമിനെയും പ്രഖ്യാപിച്ചു.


</doc>
<doc id="256220" url="https://ml.wikipedia.org/wiki?curid=256220" title="ഗ്രേറ്റ് സ്മോക്കി പർവ്വത ദേശീയോദ്യാനം">
ഗ്രേറ്റ് സ്മോക്കി പർവ്വത ദേശീയോദ്യാനം

അമേരിക്കൻ ഐക്യനാടുകളിലെ ഗ്രേറ്റ്സ്മോക്കി പർവ്വതപ്രദേശത്ത് വ്യാപിച്ചിരിക്കുന്ന ഒരു ദേശീയോദ്യാനമാണ് ഗ്രേറ്റ് സ്മോക്കി പർവ്വത ദേശീയോദ്യാനം (ഇംഗ്ലീഷ്: Great Smoky Mountains National Park). ബ്ലൂറിഡ്ജ് പർവ്വതനിരകളുടെ(Blue Ridge Mountains) ഭാഗമായ ഗ്രേറ്റ് സ്മോക്കി മൗണ്ടിൻസ്, അമേരിക്കയിലെ ഏറ്റവും കൂടുതൽ ആളുകൾ സന്ദർശിക്കുന്ന ദേശീയോദ്യാനമാണ്. ടെന്നിസീ, നോർത്ത് കരോലിന എന്നീസംസ്ഥാനങ്ങളിലായി ഈ ഉദ്യാനം വ്യാപിച്ചിരിക്കുന്നു. 

1934-ൽ പ്രസിഡന്റ് ഫ്രാങ്ക്ലിൻ ഡി റൂസ്വെൽറ്റാണ് ഈ ദേശീയോദ്യാനത്തെ ഔദ്യോഗികമായി രാഷ്ട്രത്തിന് സമർപ്പിച്ചത്. 522,419 ഏക്കറാണ് ഇതിന്റെ വിസ്തൃതി. 176-ൽ അന്താരാഷ്ട്ര സംരക്ഷതിത ജൈവമണ്ഡലം(Intl. Biosphere Reserve) എന്ന പദവിയും 1983-ൽ യുനെസ്കോ ലോകപൈതൃക പദവിയും ഈ ദേശീയോദ്യാനത്തിന് ലഭിച്ചു.

ഗ്രേറ്റ് സ്മോക്കി പർവ്വതങ്ങളിൽ കാണപ്പെടുന്ന ശിലകളിൽ മിക്കവയും പ്രി കാമ്പ്രിയൻ യുഗത്തിലേതാണെന്ന് കരുതപ്പെടുന്നു. കായാന്തരിക(metamorphosed) മണൽക്കല്ലുകൾ,Phyllites schists, സ്ലേറ്റ് മുതകായ ശിലകളുടെ സാനിധ്യം ഇവിടെയുണ്ട്. കൂടാതെ കാമ്പ്രിയൻ യുഗത്തിലേതെന്ന് കരുതുന്ന സെഡിമെന്ററി റോക്സും മലയുടെ താഴ്വാര മേഖലകളിൽ കാണപ്പെടുന്നു.

847അടി മുതൽ 6643അടി വരെയാണ് ഗ്രേറ്റ് സ്മോക്കി മലകളുടെ ഉയരം. 6000അടിയിലും അധികം ഉയരമുള്ള 16 കൊടുമുടികളാണ് ഈ ദേശീയോദ്യാനത്തിലുള്ളത്. സാധാരണയായി ഉയർന്ന തോതിൽ വർഷപാതവും ആർദ്രതയും ഇവിടെ അനുഭവപ്പെടുന്നു. താഴ്വരകളിൽ 140സെന്റി മീറ്ററും ശൃംഖങ്ങളിൽ 220സെന്റി മീറ്ററുമാണ് ഇവിടെ ലഭിക്കുന്ന വാർഷിക വർഷപാതത്തിന്റെ ശരാശരി അളവ്. 

പ്രദേശത്തെ ഒരു പ്രധാന വിവോദസഞ്ചാരകേന്ദ്രംകൂടിയാണ് ഗ്രേറ്റ് സ്മോക്കി മൗണ്ടിൻസ്. 2003-ൽ 9 ദശലക്ഷം വിനോദസഞ്ചാരികൾ ഈ പ്രദേശം സന്ദർശിച്ചു എന്നാണ് കണക്ക്. അതേവർഷം തന്നെ വിനോദാവശ്യങ്ങൾക്കാല്ലാതെ ഇവിടം സന്ദർശിച്ചവരുടെ എണ്ണം 11ദശലക്ഷത്തോളം വരും. മറ്റേത് ദേശിയോദ്യാനത്തേക്കാളും ഇരട്ടിയാണ് ഇവിടുത്തെ സന്ദർശക ബാഹുല്യം. ഈ ദേശീയോദ്യാനത്തിന്റെ സമീപപട്ടണങ്ങളായ ഗാറ്റ്ലിൻബ്ർഗ്, പീജിയൺ ഫോജ്, സെവീർവില്ലെ, ടൗൺസെന്റ്, ഷെറോക്കി, സിൽവ, മാഗ്ഗി വാലി, ബ്രൈസൺ എന്നിവയ്ക്കും ടൂറിസം ഒരു വരുമാന മാർഗ്ഗമാകുന്നു. 

യു.എസ് ഹൈവേ 441 ഈ ദേശീയോദ്യാനത്തിനുള്ളിലൂടെയാണ് കടന്നുപോകുന്നത്. 2004ലെ നാഷണൽ പാർക് കൻസെർവേഷൻ അസ്സോസിയേഷന്റെ റിപ്പോർട്ട് പ്രകാരം ഏറ്റവും മലീനികരിക്കപ്പെട്ട ദേശീയോദ്യാനമാണ് ഗേറ്റ് സ്മോക്കി മൗണ്ടിൻസ്. 1999 മുതൽ 2003 വരെയുള്ള കാലയളവിൽ 150ഓളം ദിവസങ്ങളിലെ വായു അനാരോഗ്യകരമായി റെക്കോർഡ്ചെയ്യപ്പെട്ടിരിക്കുന്നു.



</doc>
<doc id="256240" url="https://ml.wikipedia.org/wiki?curid=256240" title="പഞ്ചേന്ദ്രിയ ഉദ്യാനം">
പഞ്ചേന്ദ്രിയ ഉദ്യാനം

ഡൽഹിയിലെ മെഹ്രൗളി പൈതൃക പ്രദേശത്ത് സൈദുൽ അജൈബ് ഗ്രാമത്തിൽ സ്ഥിതിചെയ്യുന്ന ഒരു ഉദ്യാനമാണ് പഞ്ചേന്ദ്രിയ ഉദ്യാനം അഥവാ ഗാർഡൻ ഓഫ് ഫൈവ് സെൻസസ് ( ഇംഗ്ലീഷ്: The Garden of Five Senses; ഹിന്ദി: पंच इंद्रीय उद्यान). ഇരുപത് ഏക്കറിലധികം വിസ്തൃതിയുണ്ട് ഈ ഉദ്യാനത്തിന്. ഡൽഹി കേന്ദ്രമാക്കിയ പ്രശസ്ത വാസ്തുശില്പി പ്രദീപ് സച്ദേവയാണ് ഇത് രൂപകല്പന ചെയ്തിരിക്കുന്നത്. ഡൽഹി വിനോദസഞ്ചാര ഗതാഗത വികസന കോർപ്പറേഷനും(DTDC) ഡൽഹി ഗവ്ണ്മെന്റ്റും കൂടിചേർന്നാണ് ഈ ഉദ്യാനം വികസിപ്പിച്ചെടുത്തത്. 10.5കോടി രൂപ മുതൽമുടക്കിൽ 3 വർഷങ്ങൾക്കൊണ്ടാണ് തിന്റെ നിർമ്മാണം പൂർത്തിയാക്കിയത്. 2003 ഫെബ്രുവരിയിൽ പൊതുജനങ്ങൾക്കയി ഉദ്യാനം തുറന്നുകൊടുത്തു. ഭാഗികമായി പാറകൾ നിറഞ്ഞ ഭൂപ്രകൃതിയുള്ള ഒരു പ്രദേശത്താണ് പഞ്ചേന്ദ്രിയ ഉദ്യാനം സ്ഥിതിചെയ്യുന്നത്. മുഗൾ ശൈലിക്ക് സമാനമായ ഉദ്യാനങ്ങൾ, ആമ്പൽ പൊയ്കകൾ, മുളങ്കൂട്ടങ്ങൾ, ഔഷധസസ്യത്തോട്ടം, സൗരോർജ്ജ ഉദ്യാനം തുടങ്ങിയവയെല്ലാം ഇവിടെ കാണാൻ സാധിക്കും. 



</doc>
<doc id="256244" url="https://ml.wikipedia.org/wiki?curid=256244" title="മലയാലപ്പുഴ ദേവീ ക്ഷേത്രം">
മലയാലപ്പുഴ ദേവീ ക്ഷേത്രം

പത്തനംതിട്ട ജില്ലയിലെ കോഴഞ്ചേരി താലൂക്കിൽ മലയാലപ്പുഴ ഗ്രാമപഞ്ചായത്തിൽ സ്ഥിതിചെയ്യുന്ന ക്ഷേത്രമാണ് മലയാലപ്പുഴ ദേവീ ക്ഷേത്രം. ആദിശക്തി മാതാവിന്റെ അത്യുഗ്രഭാവമായ ഭദ്രകാളിയാണ് "മലയാലപ്പുഴ അമ്മ". ദുർഗ്ഗ, ലക്ഷ്മീ, സരസ്വതീ (മൂകാംബിക) സങ്കല്പങ്ങളിലും ആരാധിക്കുന്നു. ആയിരത്തിലധികം വർഷത്തെ പഴക്കമുള്ള ക്ഷേത്രമാണിത്. കടും ശർക്കര യോഗം കൊണ്ടാണ് വിഗ്രഹം നിർമ്മിച്ചിരിക്കുന്നത്. ദ്രാവിഡ ദേവി ക്ഷേത്രങ്ങളിലെ പ്രത്യേകതയായ പൊങ്കാല ഉത്സവം ഇവിടെയും പ്രധാനമാണ്. ഇതാണ് മകരമാസത്തിലെ "മകരപൊങ്കാല". വെള്ളിയാഴ്ച ദിവസങ്ങളിൽ ധാരാളം ഭക്തജനങ്ങൾ ഇവിടെ എത്താറുണ്ട്. 7 വെള്ളിയാഴ്ച തുടർച്ചയായി ദർശനം നടത്തിയാൽ ആഗ്രഹസാഫല്യവും ഐശ്വര്യവും ഉണ്ടാകും എന്ന വിശ്വാസമാണ് ഭക്തരെ ആകർഷിക്കുന്നത്.

ഉത്തര തിരുവിതാംകൂറിലുള്ള രണ്ടു നമ്പൂതിരിമാർ കൊല്ലൂർ മൂകാംബികാ ക്ഷേത്രത്തിൽ എത്തി ഭജനമിരുന്നു. അവരുടെ സന്തതസഹചാരിയായിരുന്നു ഒരു ദേവീവിഗ്രഹം. ദീർഘ കാലത്തെ ഭജനയ്ക്കു ശേഷം "നിങ്ങളുടെ കൈവശമുള്ള ദേവീവിഗ്രഹത്തിൽ എന്റെ സാന്നിധ്യം എപ്പോഴും ഉണ്ടാകും" എന്ന് അവർക്കു ദേവിയുടെ അരുൾപ്പാട് ഉണ്ടായി. അവർ ക്ഷേത്ര ദർശനവും തീർത്ഥാടനവുമായി നാടുചുറ്റി. പ്രായാധിക്യം കാരണം യാത്ര പറ്റാതെ വന്നപ്പോൾ ദേവി അവർക്കു ദർശനം നൽകി. പ്രതിഷ്ഠക്കു പറ്റിയ സ്ഥലം മലയാപ്പുഴയാണെന്നു ഉപദേശിച്ചത്ര. ദേവീ വിഗ്രഹവുമായി നമ്പൂതിരിമാർ മലയാലപ്പുഴയിൽ എത്തി പ്രതിഷ്ഠ നടത്തി. എത്തിച്ചേർന്ന സമയം രാത്രി ആയതിനാൽ ദേവി രൗദ്രഭാവമായ കാളിയായി മാറിയിരുന്നു. അങ്ങനെയാണ് ഇന്ന് കാണുന്ന ഭദ്രകാളിയുടെ പ്രതിഷ്ഠ നടന്നത്. 


</doc>
<doc id="256258" url="https://ml.wikipedia.org/wiki?curid=256258" title="മോണ്ടിസെല്ലൊ">
മോണ്ടിസെല്ലൊ

അമേരിക്കയിലെ വിർജീനിയയിൽ സ്ഥിതിചെയ്യുന്ന ഒരു ചരിത്ര സ്മാരകമാണ് മോണ്ടിസെല്ലൊ(ഇംഗ്ലീഷ്: Monticello). മൂന്നാമത്തെ അമേരിക്കൻ പ്രസിഡന്റായിരുന്ന തോമസ് ജെഫേഴ്സണിന്റെ തോട്ടമായിരുന്നു(plantation) മോണ്ടിസെല്ലൊ. അദ്ദേഹത്തിന് 26 വയസ്സ് പ്രായമുള്ളപ്പോളാണ് ഈ പ്ലാന്റേഷന്റെ നിർമ്മാണം ആരംഭിക്കുന്നത്. തന്റെ പിതാവിൽനിനും കൈമാറികിട്ടിയ ഭൂമിയിലായിരുന്നു ഇത്. യത്ഥാർത്തത്തിൽ 5,000 ഏക്കർ(2,000 ഹെക്ടർ) വിസ്തൃതിയുണ്ടായിരുന്ന തോപ്പിൽ പുകയിലയും മറ്റു മിശ്രവിളകളുമാണ് കൃഷി ചെയ്തിരുന്നത്. പിന്നീട് ജെഫേർസ്ണിന്റെ കാലത്ത് ഇവിടം ഗോതമ്പ്കൃഷിയ്ക്കായി മാറ്റപ്പെട്ടു. മൊണ്ടിസെല്ലൊയിലെ ജെഫേർസണിന്റെ വസതിയും പ്രശസ്തമാണ്. 

, ഇറ്റാലിയൻ നവോത്ഥാന വാസ്തുശില്പിയായ ആന്ദ്രേയ പല്ലാഡിയൊയുടെ പുസ്തകങ്ങളെ ആധാരമാക്കി നിയോക്ലാസിക്കൽ ശൈലിയിൽ ജെഫേഴ്സൺ സ്വയം രൂപകല്പനചെയ്തതാണ് മോണ്ടിസെല്ലൊയിലെ വസതി. 18ആം നൂറ്റാണ്ടിലെ യൂറോപ്യൻ വാസ്തുശൈലി ഈ കെട്ടിടത്തിലും കൊണ്ടുവരാൻ ജഫേർസൺ ശ്രദ്ധിച്ചിരുന്നു. ഒരു ചെറിയ കുന്നിന്മേലാണ് ഈ വീട് സ്ഥിതിചെയ്യുന്നത്. മൊണ്ടിസെല്ലൊ പ്ലാന്റേഷനിൽ ജഫേർസന്റെ വീട് കൂടാതെ മറ്റു പല കെട്ടിടങ്ങളും ഉണ്ടായിരുന്നു.

ജഫേർസന്റെ കാലശേഷം അദ്ദേഹത്തിന്റെ പുത്രി മാർത്ത ജഫേർസൻ റാൻഡോൾഫ് ഈ വസ്തുവകകൾ എല്ലാം വിൽക്കുകയുണ്ടായി. പിന്നീടത് യു.എസ് നാവികസേനയിൽ കമാൻഡറായിരുന്ന ഉറിയാ പി. ലെവിയുടെ( Uriah P. Levy) വിലയ്ക്ക് വാങ്ങി. അദ്ദേഹം ജഫേർസണിന്റെ ഒരു ആരാധകനായിരുന്നു. തതെ സമ്പാദ്യത്തിൽനിന്നുള്ള പണം മോണ്ടിസെല്ലോയുടെ സംരക്ഷണത്തിനും പരിപാലനത്തിനുമായി അദ്ദേഹം നീക്കിവെച്ചിരുന്നു. പിന്നീടത് 1879-ൽ, അദ്ദേഹത്തിന്റെ സഹോദരീപുത്രനായിരുന്ന ജഫേർസൺ മോൺരെ ലെവിയുടെ കൈകളിലെത്തി. അദ്ദേഹവും പുനഃരുദ്ധാരണ- സംരക്ഷണ പ്രവർത്തനങ്ങൾക്കായി പണം മാറ്റിവെച്ചിരുന്നു. 1923-ൽ വസ്തു തോമസ് ജെഫേഴ്സൺ ഫൗണ്ടേഷന് വിറ്റു. തോമസ് ജെഫേഴ്സൺ ഫൗണ്ടേഷന്റ്റെ കീഴിൽ ഒരു മ്യൂസിയവും വിവിദ്യാഭ്യാസ സ്ഥാപനവും പ്രവർത്തനമാരംഭിച്ചു.

മോണ്ടിസെല്ലൊ ഇന്ന് ഒരു യു.എസ് ചരിത്ര സ്മാരകമാണ്. 1987-ൽ ജഫേർസണിന്റെ സൃഷ്ടികളായ മൊണ്ടിസെല്ലൊയും സമീപത്തുള്ള വിർജീനിയ സർവ്വകലാശാലയും കൂടെ ചേർത്ത് ലോകപൈതൃക പട്ടികയിൽ ഉൾപ്പെടുത്തി. 


</doc>
<doc id="256263" url="https://ml.wikipedia.org/wiki?curid=256263" title="തകഴി മ്യൂസിയം">
തകഴി മ്യൂസിയം

ആലപ്പുഴ ജില്ലയിലെ തകഴി എന്ന സ്ഥലത്ത് സ്ഥിതിചെയ്യുന്നതും,സാഹിത്യകാരനായിരുന്ന തകഴി ശിവശങ്കരപ്പിള്ളയുടെ ഓർമ്മയ്ക്കായി സമർപ്പിച്ചിരിയ്ക്കുന്നതുമായ കെട്ടിടസമുച്ചയമാണ് തകഴി മ്യൂസിയം. സ്മാരകഹാളും മ്യൂസിയവും ചേർന്നതാണ് ഈ സമുച്ചയം.ആലപ്പുഴ പട്ടണത്തിൽ നിന്നും ഉദ്ദേശം 22 കി.മീറ്റർ തെക്കു കിഴക്കായിട്ടാണ് ഇതു സ്ഥിതിചെയ്യുന്നത്.
രാവിലെ 9.30 മുതൽ വൈകുന്നേരം 5.30 വരെ സന്ദർശകർക്കു പ്രവേശനമുണ്ട്. തിങ്കളാഴ്ച ദിവസം സന്ദർശകരെ അനുവദിയ്ക്കുന്നില്ല.

ടെലിഫോൺ:0477-2274243

റയിൽവേ സ്റ്റേഷൻ: അമ്പലപ്പുഴ/ആലപ്പുഴ.

റോഡ് മാർഗ്ഗവും മ്യൂസിയത്തിലെത്താവുന്നതാണ്.


</doc>
<doc id="256267" url="https://ml.wikipedia.org/wiki?curid=256267" title="നഗരമേ നന്ദി">
നഗരമേ നന്ദി

രൂപവാണി ഫിലിംസിനുവേണ്ടി ശോഭന പരമേശ്വരൻ നായർ നിർമിച്ച മലയാളചലച്ചിത്രമാണ് നഗരമേ നന്ദി. വിമലാഫിലിംസ് വിതരണം നടത്തിയ ഈ ചിത്രം 1967 ഒക്ടോബർ 5-ന് കേരളത്തിൽ പ്രദർശനം തുടങ്ങി.

ഗ്രാമത്തിൽനിന്നും മദ്രാസ് പട്ടണത്തിലേക്ക്, ഒരു നല്ലജീവിതം പ്രതീക്ഷിച്ചു പറിച്ചുനടപ്പെട്ട ഒരു കുടുംബത്തിന്റെ കഥയാണ് ഈ ചിത്രം പറയുന്നത്. 1965-ൽ "ജിതിൻ ഗുർടോപ്" സവിധാനംചെയ്തു പുറത്തിറക്കിയ "ദി കൊൺകറർസ് ഒഫ് ദ ഗോൾഡൻ സിറ്റി" എന്ന ചലചിത്രവും, 1964-ൽ ഹാലിത് റെഫിക്ന്റെ "ബേർഡ്സ് ഓഫ് എക്സൈൽ" (ഗുർബെത്ത് കുസ്ലരി ടർക്കിയിൽ രചിച്ചത്), 1977-ൽ കെ. ബാലചന്ദർ തമിഴിൽ നിർമിച്ച "പട്ടിണ പ്രവേശം" എന്നീ ചിത്രങ്ങളിലും ഇതേ പ്രമേയം തന്നെയായിരുന്നു.

ചലച്ചിത്രനിരൂപകനായ ബി.വിജയകുമാർ "ഇതുവരെ പുറത്തിറങ്ങിയ മലയാളചിത്രങ്ങളിൽ ഒരു നല്ല സാമൂഹ്യചിത്രമാണിതെന്ന് " ദി ഹിന്ദുവിൽ പറയുന്നു.






</doc>
<doc id="256274" url="https://ml.wikipedia.org/wiki?curid=256274" title="നിടുവാലൂർ">
നിടുവാലൂർ

കണ്ണൂരിൽ ത‌ളിപ്പറമ്പിനടുത്തുള്ള ചെങ്ങളായി പഞ്ചായത്തിലെ പന്ത്രണ്ടാം വാർഡാണ് നിടുവാലൂർ. 

നിടുവാലൂരിൽ റബ്ബർ കൃഷി ചെയ്യപ്പെടുന്നുണ്ട്. 


</doc>
<doc id="256278" url="https://ml.wikipedia.org/wiki?curid=256278" title="വിർജീനിയ സർവകലാശാല">
വിർജീനിയ സർവകലാശാല

അമേരിക്കയിലെ വിർജീനിയ സംസ്ഥാനത്തിൽ സ്ഥിതിചെയ്യുന്ന ഒരു പ്രശസ്ത സർവ്വകലാശാലയാണ് വിർജീനിയ സർവകലാശാല (ഇംഗ്ലീഷ്: University of Virginia,UVA "യൂണിവേർസിറ്റി ഓഫ് വ്ർജീനിയ"). 1819-ൽ സ്ഥപിതമായ ഒരു പബ്ലിക് യൂണിവേർസിറ്റിയാണ് ഇത്. അമേരിക്കൻ പ്രസിഡന്റായിരുന്ന തോമസ് ജഫേഴ്സണാണ് വിർജീനിയ സർവകലാശാലയ്ക്ക് രൂപം നൽകിയത്.


</doc>
<doc id="256298" url="https://ml.wikipedia.org/wiki?curid=256298" title="കാട്ടുചോലത്തുമ്പി">
കാട്ടുചോലത്തുമ്പി

കാട്ടരുവികളിലും, വെള്ളച്ചാട്ടങ്ങൾക്കരുകിലും കാണുന്ന ഒരിനം തുമ്പിയാണ് കാട്ടുചോലത്തുമ്പി(Travancore Torrent Dart). പശ്ചിമഘട്ട മലനിരകളിലാണ് ഇതിന്റെ പ്രധാന താവളം. പാറക്കെട്ടുകളിൽ വിശ്രമിക്കുന്നതായും, ഒഴുകുന്ന വെള്ളത്തിനു മീതെ പറന്നു നടക്കുന്ന നിലയിലും ഇതിനെക്കാണാവുന്നതാണ്.പെൺ തുമ്പി പൊതുവേ മറഞ്ഞുജീവിയ്ക്കുന്നതിനാൽ കണ്ടെത്തുക ദുഷ്കരമാണ്.
ആൺതുമ്പിയുടെ മുഖവും, മുകൾ ഭാഗവുംകറുപ്പു നിറത്തിലാണ്.മധ്യഭാഗത്തിനു ഓറഞ്ച് നിറവും, കണ്ണുകൾക്ക് മിന്നുന്ന കറുപ്പു നിറവും ഉണ്ട്. ആൺതുമ്പിയുടെ കീഴ് ഭാഗം ചുവന്ന തവിട്ടുനിറത്തിലും ആണ്. വശങ്ങൾക്ക് ഇരുണ്ട ചുവന്ന നിറവും, കറുപ്പിലൂടെ ചുവന്ന വരയും കാണാം. തിളങ്ങുന്ന ഈർക്കിൽ വാലിന്റെ അറ്റത്തും കറുപ്പു നിറം ഉണ്ട്.
മുൻചിറകുകൾ സുതാര്യമാണ്. ഇരുണ്ട തേൻ വർണ്ണത്തിൽ ഇവ കാണപ്പെടുന്നു.
പിൻചിറകുകൾ ആദ്യപകുതി സുതാര്യവും, മറുപകുതി അടച്ചിരിയ്ക്കുമ്പോൾ അടിഭാഗം കറുത്ത നിറത്തിലും തുറക്കുമ്പോൾ മേൽഭാഗം തിളങ്ങുന്ന ചുവപ്പു നിറത്തിലുമാണ്.
പെൺതുമ്പിയ്ക്ക് വർണ്ണശോഭയില്ല.ശരീരത്തിനു മഞ്ഞ കലർന്ന ഇരുണ്ടതവിട്ടോ,കാവിനിറമോ ആണ്. ചിറകുകൾസുതാര്യവും മങ്ങിയ തവിട്ടുനിറത്തിലുമാണ്. വാലിൽ വശങ്ങളിൽ മഞ്ഞവരയുണ്ട്.


</doc>
<doc id="256303" url="https://ml.wikipedia.org/wiki?curid=256303" title="രൂപ് കൻവാർ">
രൂപ് കൻവാർ

രാജസ്ഥാനിലെ ദിയോരാല ഗ്രാമത്തിൽ സതി അനുഷ്ഠാനവുമായി ബന്ധപ്പെട്ട രജപുത്ര യുവതിയാണ് രൂപ് കൻവാർ. (1969 – 4 സെപ്റ്റം: 1987).മാൻസിംഗ് എന്നയാളുടെ ഭാര്യയായിരുന്നു രൂപ്. ഭർത്താവിന്റെ മരണത്തെത്തുടർന്ന് സതി അനുഷ്ഠിയ്ക്കപ്പെട്ട സംഭവത്തിനു ദൃക്സാക്ഷികളായി അനേകം ആളുകൾ സ്ഥലത്ത് സന്നിഹിതരായിരുന്നു. ഈ ദാരുണ സംഭവം സതിനിരോധനത്തെ സംബന്ധിച്ച് സംസ്ഥാനത്ത് പ്രത്യേക നിയമം തന്നെ("Commission of Sati (Prevention) Act")നടപ്പിലാക്കുന്നതിനു കാരണമായിത്തീർന്നു.
വിധവയായ രൂപ് കൻവാറിനെ നിർബന്ധിതമായി സതി അനുഷ്ഠിയ്ക്കുവാൻ പ്രേരിപ്പിച്ചതിനെക്കുറിച്ച് അക്കാലത്ത് വിവാദങ്ങളും ആരോപണങ്ങളും നിലവിലുണ്ടായിരുന്നു.ഈ സംഭവുമായി ബന്ധപ്പെട്ട് 45 പേരെ കൊലപാതക കുറ്റം ചുമത്തി വിചാരണ ചെയ്യുകയുണ്ടായി. വിചാരണയ്ക്കു ശേഷം അവരെ വെറുതേ വിടുകയാണുണ്ടായത്.പിന്നീട് സതിയെ ന്യായീകരിക്കുകയും, അനുഭാവം പ്രകടിപ്പിയ്ക്കുകയും ചെയ്ത രാഷ്ട്രീയനേതാക്കന്മാരുൾപ്പടെ 11 പേരെയും ജയ് പൂർ കോടതി കുറ്റവിമുക്തരാക്കുകയുണ്ടായി.


</doc>
<doc id="256310" url="https://ml.wikipedia.org/wiki?curid=256310" title="സൂര്യകാന്തക്കല്ല്">
സൂര്യകാന്തക്കല്ല്

പ്രകാശ പല ദിശയിൽ ചിതറിക്കാനുള്ള കഴിവുമൂലമുള്ള തിളക്കമാർന്ന ഒരു പ്ലേജിയോക്ലേസ് ഫെൽഡ്സ്പാർ ആണ് സൂര്യകാന്തക്കല്ല് (ഇംഗ്ലീഷ്: "sunstone"). ഇതുമൂലം ഇതൊരു രത്നമായി കണക്കാക്കപ്പെടുന്നു. ദക്ഷിണ നോർവേയിലും അമേരിക്കൻ ഐക്യനാടുകളുടെ ചില ഭാഗങ്ങളിലും ഇത് കാണപ്പെട്ടിട്ടുണ്ട്. അമേരിക്കൻ ഐക്യനാടുകളിലെ ഒറിഗൺ സംസ്ഥാനത്തിന്റെ ഔദ്യോഗിക രത്നവുമാണ് സൂര്യകാന്തക്കല്ല്.

ഈ കല്ലിന് ഭൗതികാന്തര (metaphysical) സ്വഭാവഗുണങ്ങളുണ്ടെന്ന് പലരും വിശ്വസിക്കുന്നു. തന്മൂലം രത്നങ്ങളുപയോഗിച്ചുള്ള ചികിത്സയ്ക്ക് ഇത് ഉപയോഗിക്കാറുണ്ട്. സൂര്യകാന്തക്കല്ല് ഭാഗ്യം കൊണ്ടുവരും എന്നൊരു പരമ്പരാഗത വിശ്വാസവും നിലവിലുണ്ട്.



</doc>
<doc id="256316" url="https://ml.wikipedia.org/wiki?curid=256316" title="കല്ലുവാതുക്കൽ മദ്യദുരന്തം">
കല്ലുവാതുക്കൽ മദ്യദുരന്തം

കല്ലുവാതുക്കൽ 19 ആൾക്കാരും പള്ളിക്കൽ, പട്ടാഴി എന്നിവിടങ്ങളിൽ 13 പേരുമുൾപ്പെടെ 2000 ഒക്റ്റോബർ 21-ന് ആകെ 33 പേർ വ്യാജമദ്യം കഴിച്ച് മരിക്കാനും ധാരാളം പേർക്ക് കാഴ്ച്ച നഷ്ടപ്പെടാനുമിടയായ സംഭവമാണ് കല്ലുവാതുക്കൽ മദ്യദുരന്തം എന്ന പേരിൽ അറിയപ്പെടുന്നത്. നായനാർ ഭരണത്തിന്റെ അവസാന സമയത്താണ് ഈ സംഭവമുണ്ടായത്. 

മണിച്ചൻ എന്ന വ്യക്തിയുടെ ഗോഡൗണിൽ നിന്ന് വിവിധ സ്ഥലങ്ങളിൽ എത്തിച്ച മദ്യം കഴിച്ചവരാണ് ദുരന്തത്തിൽ പെട്ടത്. കൊല്ലം ജില്ലയിലെ കല്ലുവാതുക്കൽ ഹയറുന്നിസയുടെ വീട്ടിൽ നിന്നും മദ്യം കഴിച്ചവർ ഇതിലുൾപ്പെടുന്നു.

മണിച്ചൻ, ഹയറുന്നിസ, മണിച്ചന്റെ ഭാര്യ ഉഷ, സഹോദരന്മാരായ കൊച്ചനി, വിനോദ് കുമാർ, എന്നിവർ പ്രതികളായിരുന്നു. ഹയറുന്നിസ ജയിൽ ശിക്ഷ അനുഭവിക്കവേ കരൾ വീക്കം മൂലം മരണമടഞ്ഞു. സുരേഷ് കുമാർ, മനോഹരൻ എന്നിവരും പ്രതികളാണ്. നാൽപ്പത്തൊന്നാം പ്രതിയായ സോമന്റെ ശിക്ഷ പിന്നീട് ഇളവുചെയ്തിരുന്നു

ഈ കേസിലെ പ്രതിയാണ് മണിച്ചൻ.. വിഷമദ്യ ദുരന്തക്കേസിലെ മണിച്ചനെ നാഗർകോവിലിൽ നിന്നും അറസ്റ്റു ചെയ്തു. ഇന്ത്യൻ ശിക്ഷാ നിയമം, അബ്കാരി നിയമം എന്നിവ ചാർജ്ജു ചെയ്ത് ജീവപര്യന്തം ശിക്ഷ വിധിച്ചു. സിബി മാത്യൂസിനെ കൊല ചെയ്യാൻ പദ്ധതിയിട്ടതുമായി ബന്ധപ്പെട്ട് മണിച്ചനെ നാല് വർഷം ശിക്ഷ വിധിച്ചിരുന്നു.. പരോളിൽ ഇറങ്ങിയ മണിച്ചൻ ചിറയിൻകീഴ് കൂന്തള്ളൂരിൽ ബീ ടേസ്റ്റി കാറ്ററിങ് യൂണിറ്റ് ആരംഭിച്ചു. കേസിൽ സുപ്രീം കോടതിയിൽ വാദം നടക്കുമ്പോൾ മണിച്ചന്റെ അഭിഭാഷകൻ മണിച്ചന് മാനസാന്തരം സംഭവിച്ചു എന്നും ഇനി മദ്യവിൽപ്പന നടത്തില്ല എന്ന് സത്യവാങ്‌മൂലം നൽകാൻ തയ്യാറാണെന്നും അറിയിച്ചിരുന്നു.

ഐ.ജി. സിബി മാത്യൂസിന്റെ നേതൃത്വത്തിലുള്ള പ്രത്യേക പോലീസ് സംഘമാണ് കേസന്വേഷിച്ചത്. ഇതെപ്പറ്റി ഒരു ജുഡീഷ്യൽ അന്വേഷണവും പ്രഖ്യാപിക്കപ്പെട്ടിരുന്നു. സിബി മാത്യൂസിനെ കൊല്ലാനും മണിച്ചൻ പദ്ധതിയിട്ടിരുന്നു.


</doc>
<doc id="256319" url="https://ml.wikipedia.org/wiki?curid=256319" title="പോളിഗ്രാഫ് ടെസ്റ്റ്">
പോളിഗ്രാഫ് ടെസ്റ്റ്

കുറ്റാന്വേഷണത്തിന്റെ ഭാഗമായി ശാസ്ത്രീയ നുണപരിശോധനയ്ക്ക് ഉപയോഗിക്കുന്ന ഒരു രീതിയാണ് പോളിഗ്രാഫ് ടെസ്റ്റ്. 1921-ൽ കാലിഫോർണിയ യൂണിവേഴ്സിറ്റിയിലെ മെഡിക്കൽ വിദ്യാർത്ഥിയായിരുന്ന ജോൺ അഗസ്റ്റസ് ലാർസണാണ് ഈ ടെസ്റ്റ് കണ്ടുപിടിച്ചത്. ഇലക്ട്രോണിക് യന്ത്രങ്ങളുടെ സഹായത്തോടെയാണ് ഈ പരിശോധന നടത്തുന്നത്. ശരീരത്തിൽ സെൻസറുകൾ പോലെയുള്ള ചില ഉപകരണങ്ങൾ ഘടിപ്പിച്ച് പ്രതിയുടെ രക്തസമ്മർദ്ദം, നാഡിമിടിപ്പ്, വിവിധ വികാരങ്ങൾ തുടങ്ങിയവ സൂക്ഷ്മമായി നിരീക്ഷിച്ചാണ് ഈ പരിശോധനയിൽ അന്തിമ നിഗമനത്തിൽ എത്തുന്നത്. വിവിധ ചോദ്യങ്ങളോട് പ്രസ്തുത വ്യകതി അറിയാതെതന്നെ ശരീരം എങ്ങനെ പ്രതികരിക്കുന്നു എന്ന് നിരീക്ഷിച്ചാണ് പറയുന്നത് കളവാണോ എന്നുള്ള നിഗമനത്തിൽ വിദഗ്ദർ എത്തിച്ചേരുന്നത്. പ്രതിയുടെ സമ്മതത്തോടെ മാത്രമേ ഈ പരിശോധന നടത്താൻ അനുവാദമുള്ളൂ. ഈ പരിശോധനയുടെ കൃത്യത പലപ്പോഴും ചോദ്യം ചെയ്യപ്പെട്ടിട്ടുണ്ട്.



</doc>
<doc id="256322" url="https://ml.wikipedia.org/wiki?curid=256322" title="അനീസ് സലീം">
അനീസ് സലീം

മലയാളിയായ ഒരു ആംഗലേയ സാഹിത്യകാരനാണ് അനീസ് സലീം.

തിരുവനന്തപുരം ജില്ലയിലെ വർക്കലയിലാണ് അനീസ് ജനിച്ചത്. മലയാളം അദ്ധ്യയന മാദ്ധ്യമമായ വിദ്യാലയത്തിൽ ഹൈസ്കൂൾ വിദ്യാഭ്യാസം പൂർത്തിയാക്കി. എങ്കിലും ഉപരിപഠനം തുടർന്നില്ല. ഇപ്പോൾ എറണാകുളത്തുള്ള ഒരു പരസ്യ സ്ഥാപനത്തിൽ ജോലി ചെയ്യുന്നു. 2012 അവസാനം പുറത്തിറങ്ങിയ ദ വിക്സ് മാങ്ഗോ ട്രീ എന്ന നോവൽ ആണ് ആദ്യ കൃതി. പുസ്തകത്തിന് ലഭിച്ച ജനപ്രീതിയെ തുടർന്ന് ഒരു വർഷത്തിനുള്ളിൽ അനീസ് രചിച്ച നാലു ആംഗലേയ നോവലുകൾ പ്രസിദ്ധീകൃതമായി.

2103ലെ മികച്ച നോവലിനുള്ള 'ദ് ഹിന്ദു' പുരാകാരം 'വാനിറ്റി ബാഗ്' എന്ന കൃതിക്ക് ലഭിച്ചു.



</doc>
<doc id="256329" url="https://ml.wikipedia.org/wiki?curid=256329" title="ദിവാനിയ">
ദിവാനിയ

കുവൈത്തി സമൂഹത്തിലെ അസാധാരണമായൊരു സ്ഥാപനമാണ് ദിവാനിയ(Dewaniya). മറ്റു ഗൾഫ് രാജ്യങ്ങളിലൊന്നും ഇങ്ങനെയൊന്നില്ല. പുരുഷന്മാരുടെ കൂടിചേരലാണത്. രണ്ടോ മൂന്നോ ആഴ്ചയിലൊരിക്കൽ വൈകുന്നേരമോ രാത്രിയോ ആണ് ഈ കൂട്ടായ്മ. രാഷ്ട്രീയവും സാമ്പത്തിക സാമൂഹിക കാര്യങ്ങളും പ്രാദേശിക പ്രശ്നങ്ങളുമുൾപ്പെടെ എല്ലാ വിഷയങ്ങളെപ്പറ്റിയുള്ള തുറന്ന ചർച്ചയാണ് ദിവാനിയയിൽ നടക്കുന്നത്. കുവൈത്തിലെ ജനാധിപത്യത്തിന്റെയയും അഭിപ്രായസ്വാതന്ത്രത്തിന്റെയും പ്രതീകമാണ് ഓരോ ദിവാനിയയും. ചായസൽക്കാരവും ഉണ്ടാകും. സ്ത്രീകൾ ദിവാനിയയിൽ പങ്കെടുക്കാറില്ല. അവർക്ക് സ്വകാര്യ ദിവാനിയകളുണ്ടെങ്കിലും അവ അത്ര വ്യാപകമല്ല. പല പ്രമുഖരും തങ്ങൾ നടത്തുന്ന ദിവാനിയകൾ പത്രത്തിൽ പരസ്യം ചെയ്യാറുണ്ട്.

</doc>
<doc id="256342" url="https://ml.wikipedia.org/wiki?curid=256342" title="ഹവായ് അഗ്നിപർവ്വത ദേശീയോദ്യാനം">
ഹവായ് അഗ്നിപർവ്വത ദേശീയോദ്യാനം

അമേരിക്കൻ ഐക്യനാടുകളുടെ ഭാഗമായ ഹവായി ദ്വീപിൽ സ്ഥിതിചെയ്യുന്ന അതീവ പ്രാധാന്യമുള്ള ഒരു ദേശീയോദ്യാനമാണ് ഹവായ് അഗ്നിപർവ്വത ദേശീയോദ്യാനം ( ഇംഗ്ലീഷ്:Hawaii Volcanoes National Park). 1916-ലാണ് ഇവിടെ ഒരു ദേശീയോദ്യാനം നിലവിൽ വന്നത്. ലോകത്തിലെ പ്രധാനപ്പെട്ട രണ്ട് സജീവ അഗ്നിപർവ്വതങ്ങളായ കിലൗയയും(Kīlauea) മോണ ലൗവയും(Mauna Loa) ഈ ദേശിയോദ്യാനത്തിന്റെ അതിർത്തിക്കുള്ളിലാണ്. ഹവായ് ദ്വീപിന്റെ ഉദ്ഭവത്തെകുറിച്ചുള്ള പഠനങ്ങൾക്ക് ഇവിടുത്തെ അഗ്നിപർവ്വതങ്ങൾ വെളിച്ചംവീശുന്നു. കൂടാതെ അപൂർവ്വമായ സസ്യജന്തുജാലങ്ങൾക്കും ഈറ്റില്ലമാണിവിടം.

ഇവിടുത്തെ അതുല്യമായ പാരിസ്ഥിതിക സമ്പത്ത് കണക്കിലെടുത്ത് 1980ൽ അന്താരാഷ്ട്ര ബയോസ്പിയർ റിസർവ് പദവി ഈ ദേശീയോദ്യാനത്തിന് ലഭിക്കുയുണ്ടായി. 1987ൽ ലോകപൈതൃക പദവിയും ലഭിച്ചു. 323,431 ഏക്കറാണ് ഉദ്യാനത്തിന്റെ ആകെ വിസ്തീർണ്ണം. ഹൈക്കിങ്, കാംപിങ് തുടങ്ങിയ പ്രവർത്തനങ്ങളും ഈ ദേശീയോദ്യാനത്തിൽ നടന്നുവരുന്നു. ലോകത്തിലെ ഏറ്റവും ബൃഹത്തായ അഗ്നിപർവ്വതമാണ് ഇവിടത്തെ മൗന ലോവ. 4,169മീറ്റർ(13,677അടി) ആണ് ഇതിന്റെ ഉയരം. ഉഷ്ണമേഖലാ മഴക്കാടുകളുടെ കാലാവസ്ഥ മുതൽ തരിശ് മരുഭൂമികളിലേതു വരെയുള്ള കാലാവസ്ഥ ഇവിടെ അനുഭവപ്പെടുന്നു.



</doc>
<doc id="256347" url="https://ml.wikipedia.org/wiki?curid=256347" title="ബ്രസീൽ ദേശീയ ഫുട്ബോൾ ടീം">
ബ്രസീൽ ദേശീയ ഫുട്ബോൾ ടീം

ബ്രസീൽ ദേശീയ ഫുട്ബോൾ ടീം അന്താരാഷ്ട്ര ഫുട്ബോളിൽ ബ്രസീലിനെ പ്രതിനിധാനം ചെയ്യുന്നു. ബ്രസീലിയൻ ഫുട്ബോൾ കോൺഫെഡറേഷനാണ് ടീമിന്റെ നിയന്ത്രണം. അന്താരാഷ്‌ട്ര ഫുട്ബാൾ സംഘടനയായ ഫിഫയിൽ 1923 മുതൽ അംഗങ്ങളാണ് ബ്രസീൽ ടീം.
മഞ്ഞപട
1954 മുതൽ ബ്രിസിൽ അവരുടെ ജഴ്സി മാറ്റി ദേശീയ പതാകയെ അനുസ്‌മരിപ്പിക്കുന്ന നാലു നിറങ്ങൾ ചേർന്ന മഞ്ഞ ജഴ്സി ഡിസൈൻ ചെയ്തു. അങ്ങനെ ബ്രിസിലിനു മഞ്ഞപട എന്ന വിളിപ്പേര് ലഭിച്ചു. ഇതു ഡിസൈൻ ചെയ്തത് അൽദിർ ഗാർഷ്യ സ്ലി ആണ് പിന്നീട് ചെറിയ മാറ്റങ്ങളോടെ ഇപ്പോഴും ജഴ്സി തുടരുന്നു .
ലോകകപ്പ്‌ ചരിത്രത്തിൽ ഏറ്റവും കൂടുതൽ തവണ വിജയികളായത് ബ്രസീലാണ്, അഞ്ച് തവണ. 1958, 1962, 1970, 1994, 2002 എന്നീ വർഷങ്ങളിലാണ് ബ്രസീൽ ലോകകപ്പ്‌ നേടിയത്.


</doc>
<doc id="256348" url="https://ml.wikipedia.org/wiki?curid=256348" title="ഗ്രീൻ ടീ">
ഗ്രീൻ ടീ

തേയില ഉപയോഗിച്ചുണ്ടാക്കുന്ന ഒരു തരം പാനീയമാണ് ഗ്രീൻ ടീ. ഇലകൾ ഉണക്കി ആവി കയറ്റിയാണ് ഗ്രീൻ ടീ തയാറാക്കുന്നത്. സാധാരണ ചായ പോലെ അധിക സംസ്കരണ പ്രക്രിയകൾ ഇല്ലാതെയാണ് ഇത് തയാറാക്കുന്നത്. അതിനാൽ ചായയിൽ നിന്നും ആന്റിഓക്സിഡന്റായ കാറ്റെച്ചിനും അതിലെ തന്നെ പ്രധാന ഘടകമായ എപിഗാലോ കാറ്റെച്ചിൻ -3 ഗാലെറ്റ് (ഇ.ജി.സി.ജി.) കൂടുതലായി കാണപ്പെടും.

പ്രമേഹം, ശരീരത്തിലെ കൊഴുപ്പിന്റെ അളവ് എന്നിവ കുറയ്ക്കാൻ സഹായിക്കുന്നു. ഗ്രീൻടീ ശരീരത്തിന്റെ പ്രതിരോധ ശക്തി വർദ്ധിപ്പിക്കാനും സഹായിക്കുന്നു.

ഗ്രീൻ ടീ തയ്യാറാക്കിയ ഉടൻ തന്നെ കുടിക്കണം. അല്ലാത്ത പക്ഷം അതിലെ ആന്റിഓക്സിഡന്റുകൾ നഷ്ടമാകും. ഗ്രീൻ ടീയിൽ കഫീൻ, പോളിഫിനോൾ എന്നിവ കൂടുതലായി അടങ്ങിയിരിക്കുന്നതിനാൽ ദഹനക്കേട്, ഉറക്കക്കുറവ്, ഹ്യദയത്തിനുണ്ടാവുന്ന പ്രശ്നങ്ങൾ എന്നിവ ഇതിന്റെ അമിത ഉപയോഗം മൂലം ഉണ്ടാകാൻ കാരണമാകും.



</doc>
<doc id="256355" url="https://ml.wikipedia.org/wiki?curid=256355" title="ശ്രീനാഥ് ഭാസി">
ശ്രീനാഥ് ഭാസി

ഒരു മലയാള സിനിമാ അഭിനേതാവും, ഗായകനും, സംവിധായകനുമാണ് ശ്രീനാഥ് ഭാസി (ജനനം: 29 മേയ് 1988, കൊച്ചി, കേരളം). 2012ൽ പുറത്തിറങ്ങിയ പ്രണയം എന്ന ചിത്രമാണ് ശ്രീനാഥിന്റെ അരങ്ങേറ്റ ചലച്ചിത്രം. പിന്നീട് ഉസ്താദ് ഹോട്ടൽ, ടാ തടിയാ, ഹണീ ബീ തുടങ്ങിയ ചിത്രങ്ങളിൽ അഭിനയിച്ച് അദ്ദേഹം വളരെയധികം ശ്രദ്ധിക്കപ്പെട്ടു. "ഐസ്ഡ് ടീ" പോലെയുള്ള ചില ഹ്രസ്വ ചിത്രങ്ങളിലും അദ്ദേഹം അഭിനയിച്ചിട്ടുണ്ട്. ക്രിസ്ത്യൻ സംഗീത ബാൻഡായ "ക്രിംസൺ വുഡി"ൽ അംഗമാണ് അദ്ദേഹം. ടാ തടിയാ, ഹണി ബീ തുടങ്ങിയ ചിത്രങ്ങളിൽ മലയാളത്തിന്റെ, കൊച്ചി പ്രാദേശിക രൂപത്തിലുള്ള സംഭാഷണങ്ങൾ മികച്ച രീതിയിൽ അവതരിപ്പിച്ച് അദ്ദേഹം ശ്രദ്ധനേടി.


</doc>
<doc id="256363" url="https://ml.wikipedia.org/wiki?curid=256363" title="പീറ്റർ ജൂലിയാൻ എയ്മണ്ട്">
പീറ്റർ ജൂലിയാൻ എയ്മണ്ട്

റോമൻ കത്തോലിക്കാസഭയിലെ ഒരു വിശുദ്ധനാണ് പീറ്റർ ജൂലിയാൻ എയ്മണ്ട്. (4 ഫെബ്രുവരി 1811 – 1 ഓഗസ്റ്റ് 1868) ഇദ്ദേഹം ഒരു പുരോഹിതനും രണ്ട് മത വിദ്യാഭ്യാസസ്ഥാപനങ്ങളുടെ സ്ഥാപകനുമാണ്. 

ഫ്രാൻസിലെ ലാമുറേയിൽ 1811 ഫെബ്രുവരി 4-ന് ജനിച്ചു. മാതാപിതാക്കളുടെ എതിർപ്പിനെ അവഗണിച്ച് വൈദികനാകാൻ ചേർന്നെങ്കിലും രോഗങ്ങൾ മൂലം വെദികപഠനം ഉപേക്ഷിച്ച് സെമിനാരിയിൽ നിന്നും മടങ്ങി. വൈദികനാകാനുള്ള ആഗ്രഹം മൂലം രോഗങ്ങൾ കുറഞ്ഞപ്പോൾ അദ്ദേഹം വീണ്ടും സെമിനാരിയിൽ ചേർന്നു. 1834-ൽ മാരിസ്റ്റ് പുരോഹിതരുടെ സഭയിൽ നിന്നും പൗരോഹിത്യപട്ടം സ്വീകരിച്ചു. കുർബാനയോടുള്ള ഭക്തിക്കു പ്രാധാന്യം നൽകിക്കൊണ്ട് 1856-ൽ "വിശുദ്ധ കുർബാനയുടെ വെദികരുടെ സഭ" എന്ന പേരിൽ ഒരു സന്യാസസഭ ആരംഭിച്ചു. ഇതേ തുടർന്ന് പീറ്റർ "വിശുദ്ധ കുർബാനയുടെ കന്യാസ്ത്രീകളുടെ സഭയ്ക്കും" തുടക്കമിട്ടു. 57-ആം വയസ്സിൽ റോമിൽ വച്ച് രോഗം ബാധിച്ച് മരണമടഞ്ഞു. ആറു വാള്യങ്ങളുള്ള "പീറ്റർ ജൂലിയാന്റെ സ്വകാര്യ കത്തുകൾ", ഒൻപതു വാള്യങ്ങളുള്ള "പീറ്റർ ജൂലിയാന്റെ ധ്യാനചിന്തകൾ" എന്നീ പുസ്തകങ്ങൾ പിന്നീട് പുറത്തിറങ്ങിയിരുന്നു. 1962-ൽ പോപ് ജോൺ ഇരുപത്തിമൂന്നാമൻ പീറ്ററിനെ വിശുദ്ധനായി പ്രഖ്യാപിച്ചു.



</doc>
<doc id="256367" url="https://ml.wikipedia.org/wiki?curid=256367" title="കേരളത്തിലെ നാടൻ വാദ്യോപകരണങ്ങളുടെ പട്ടിക">
കേരളത്തിലെ നാടൻ വാദ്യോപകരണങ്ങളുടെ പട്ടിക



</doc>
<doc id="256372" url="https://ml.wikipedia.org/wiki?curid=256372" title="ഗ്രാൻഡ് കാന്യൻ">
ഗ്രാൻഡ് കാന്യൻ

കൊളറാഡോ നദിയുടെ ഭൗമപ്രക്രിയകളുടെ ഫലമായി രൂപംകൊണ്ട ഒരു ബൃഹത് ഗിരികന്ദരമാണ് (Canyon) ഗ്രാൻഡ് കാന്യൺ (ഇംഗ്ലീഷ്: Grand Canyon). ഭൂമിയിൽ പ്രകൃതി സൃഷ്ടിച്ച ഒരു മഹാ വിള്ളലാണ് ഇത്. ലോകത്തിലെ 7 പ്രകൃതിദത്ത അത്ഭുതങ്ങളിൽ ഒന്നാണ് ഗ്രാൻഡ് കാന്യൻ. പ്രകൃതിയുടെ ഈ വിസ്മയം അമേരിക്കയിലെ അരിസോണയിലാണ് സ്ഥിതിചെയ്യുന്നത്. ഗ്രാൻഡ് കാന്യനോടനുബന്ധിച്ച് 1919-ൽ സ്ഥാപിതമായതാണ് ഗ്രാൻഡ് കാന്യൺ ദേശീയോദ്യാനം.

അമേരിക്കൻ പ്രസിഡന്റായിരുന്ന തിയോഡോർ റൂസ് വെൽറ്റ് , ഗ്രാൻഡ് കാന്യൺ പ്രദേശത്തിന്റെ സംരക്ഷണകാര്യങ്ങളിൽ ഉത്സുകനായിരുന്ന ഒരു പ്രമുഖ വ്യക്തിയായിരുന്നു. അദ്ദേഹം നിരവധി തവണ ഈ പ്രദേശം സന്ദർശിച്ചിട്ടുണ്ട്. 

446 കിലോമീറ്റർ നീളമുള്ള ഈ ഗിരികന്ദരത്തിന് 29കിലോമീറ്ററോളം വീതിയുണ്ട്. 1കിലോമീറ്ററിലധികം ആഴമുള്ള ഗർത്തങ്ങളാണ് ഇതിന്റെ ഗാഢത വർദ്ധിപ്പിക്കുന്നത്. അഗാധഗർത്തങ്ങളും, മലയിടുക്കുകളും, കുത്തനെയുള്ള താഴ്വരകളുമെല്ലാം കൂടിച്ചേർന്ന ഈ ഭൂപ്രകൃതി നിരവധി മനുഷ്യരുടെ മരണത്തിനും കാരണമായിട്ടുണ്ട്. 1870മുതൽ ഇവിടെവെച്ച് 600ലധികം ആളുകൾ മരണമടഞ്ഞിട്ടുണ്ട് എന്നാണ് കണക്കുകൾ സൂചിപ്പിക്കുന്നത്. അശ്രദ്ധയും, അധികമായ സാഹസികതയും മൂലമാണ് ഇവയിൽ പലമരണങ്ങളും സംഭവിച്ചിരിക്കുന്നത്.

ഗ്രാൻഡ് കാന്യണിന്റെ ഉദ്ഭവത്തെകുറിച്ച് ഭൗമശാസ്ത്രജ്ഞർക്കിടയിൽ അഭിപ്രായവ്യത്യാസങ്ങൾ നിലനിൽക്കുന്നുണ്ട്. കൊളറാഡോയുടെയും അതിന്റെ പോഷകനദികളുടേയും തുടർച്ചയായ അപരദനപ്രക്രിയയും അതേസമയത്തുതന്നെ കൊളറാഡോ പീഠഭൂമിക്കുണ്ടായ ഉയർച്ചയുടെയും ഫലമായാണ് ഗ്രാൻഡ് കാന്യൺ രൂപംകൊണ്ടതെന്ന് വിശ്വസിക്കുന്നു.

17 ദശലക്ഷം വർഷങ്ങളുടെ പഴക്കം ഗ്രാൻഡ് കാന്യണ് ഉണ്ടെന്ന് ചില പഠനങ്ങൾ പറയുന്നു. അന്നുമുതൽ തുടർച്ചയായി നിരന്തരം നടന്നുകൊണ്ടിരിക്കുന്ന ഭൗമപ്രക്രിയയിലൂടെയാണ് ഗ്രാൻഡ് കാന്യണ് നാം ഇന്നു കാണുന്ന രൂപം കൈവന്നിരിക്കുന്നത്.

ആയിരക്കണക്കിന് വർഷങ്ങളോളം തദ്ദേശീയ ഇന്ത്യന് ജനങ്ങൾ ഈ പ്രദേശത്ത് അധിവസിച്ചിരുന്നു. പ്യൂബ്ലോ ജനത ഗ്രാൻഡ് കാന്യണെ ഒരു പവിത്രഭൂമിയായാണ് കരുതിയിരുന്നത്. ഇവിടേക്ക് തീർത്ഥാടന യാത്രകളും മറ്റും ഇവർ നടത്തിയിരുന്നു. പൂർവ്വദേശത്ത് വളരെയധികം വർഷങ്ങളോളം അജ്ഞാതമായിരുന്ന ഈ പ്രദേശം ആദ്യമായി കണ്ടെത്തിയത് സ്പെയിനിൽനിന്നുള്ള ഗ്രേസിയ ലോപ്പസ് ഡെ കരാഡെനാസാണ്. 1540ലായിരുന്നു അദ്ദേഹം ഇവിടെയെത്തിയത്.

ഭൂതലത്തിൽ കൊളറാഡോ നദി തീർത്ത ഒരു വലിയ വിള്ളലാണ് ഗ്രാൻഡ് കാന്യൻ. എന്നാൽ ഇത് ലോകത്തിലെ ഏറ്റവും ആഴമേറിയ ഗിരികന്ദരമല്ല (നേപ്പാളിലെ കാളി ഗണ്ഡകീ ഗിരികന്ദരത്തിന് ഗ്രാൻഡ് കാന്യനേക്കാൾ ആഴമുണ്ട് ). ഏറ്റവും വീതിയേറിയതുമല്ല (ഓസ്ട്രേലിയയിലെ ക്യാപേർടീ താഴ്വരക്ക് ഗ്രാൻഡ് കാന്യനേക്കാൾ ഏകദേശം ഒരുകിലോമീറ്ററോളം വീതിയുണ്ട് ). എന്നിരുന്നാലും ദൃഷ്ടിഗോചരമായ ഇതിന്റെ ഭീമാകാരത്വവും, വർണ്ണ വൈവിധ്യമാർന്ന ഭൂപ്രകൃതിയുമാണ് ഗ്രാൻഡ് കാന്യനെ ലോകത്തിൽ ഏറ്റവും പ്രശസ്തമാക്കുന്നത്. ചരിതാതീത കാലത്തോളം പഴക്കമുള്ള ശിലകളും ഈ ഭൗമാത്ഭുതത്തിൽ കണ്ടുവരുന്നു.

ഉന്നതിക്കനുസരിച്ച് ഗ്രാൻഡ് കാന്യൻ പ്രദേശത്തെ കാലാവസ്ത വ്യത്യസ്തപ്പെടുന്നു. പൊതുവെ വരണ്ട കാലാവസ്ഥയാണ് ഈ പ്രദേശത്ത് അനുഭവപ്പെടുന്നത്. എങ്കിലും കാര്യമായ അവക്ഷേപണവും (Precipitation) ദ്വൈവാർഷികം ഈ പ്രദേശ്ത്ത് ലഭിക്കാറുണ്ട്.
ഗ്രാൻഡ് കാന്യണിന്റെ സൗത്ത് റിം സമുദ്രനിരപ്പിൽനിന്നും 7000 അടിയോളം ഉയരത്തിലാണ് സ്ഥിതിചെയ്യുന്നത്. ആയതിനാൽ ശൈത്യകാലത്ത് ഈ പ്രദേശം ഹിമപാതത്തിന് സാക്ഷ്യം വഹിക്കാറുണ്ട്. എന്നാൽ കൊളറാഡോ നദി ഒഴുകുന്ന പ്രദേശങ്ങളിലെ സ്ഥിതി വ്യത്യസ്തമാണ്. ശൃംഘങ്ങളിലേതിനേക്കാളും താരതമ്യേന ഊഷ്മാവ് ഈ പ്രദേശത്ത് കൂടുതലാണ്. അതേസമയം ഗ്രാൻഡ് കാന്യണിന്റെ നോർത്ത് 8000 അടി ഉയരത്തിലാണ് ഏതാണ്ട് വർഷം മുഴുവനും ഈ പ്രദേശത്ത് മഞ്ഞ് കാണപ്പെടുന്നു. ശൈത്യകാലങ്ങളിൽ ഈ പ്രദേശം അടച്ചിടാറുണ്ട്.

ഗ്രാൻഡ് കാന്യൻ പ്രദേശത്ത് അറിയപ്പെടുന്ന ഏകദേശം 1,737 സ്പീഷീസ് വൻസസ്യങ്ങളും, 167 പൂപ്പൽ ഇനത്തിൽ പ്പെടുന്ന സസ്യങ്ങളും, 64ശേവാലങ്ങളും 195 ലൈക്കൻ സ്പീഷിസുകളും കണ്ടെത്തിയിട്ടുണ്ട്.
കൊളറാഡോ നദിയും ഗ്രാൻഡ് കാന്യണിലെ ഏറ്റവും ഉയർന്ന പ്രദേശവും തമിൽ 8000ത്തോളം അടികൾ വ്യത്യാസമുള്ളതാണ് ഈ സസ്യവൈവിധ്യത്തിന് ഒരു കാരണം. ഇവിടെനിന്നും കണ്ടെത്തിയിട്ടുള്ള 63ഓളം സസ്യങ്ങൾക്ക് യു.എസ് ഫിഷ് ആൻഡ് വൈൽഡ്ലൈഫ് സർവീസ്സ് പ്രത്യേക പരിഗണന നൽകിയിട്ടുണ്ട്.



</doc>
<doc id="256379" url="https://ml.wikipedia.org/wiki?curid=256379" title="പൂഞ്ഞാർ നവധാര">
പൂഞ്ഞാർ നവധാര

കേരളത്തിലെ ഒരു നാടകസമിതിയായിരുന്നു കോട്ടയം ജില്ലയിലെ പൂഞ്ഞാർ ആസ്ഥാനമായുള്ള പൂഞ്ഞാർ നവധാര. കേരളത്തിൽ നാടകങ്ങൾക്കുണ്ടായ തകർച്ചയിൽ ഈ സമിതി പിന്നീട് മറ്റുടമസ്ഥതയിൽ ഗാനമേള മാത്രമായി ചുരുക്കി. കേരളത്തിൽ അങ്ങോളമിങ്ങോളം സമിതി നിരവധി നാടകങ്ങൾ അവതരിപ്പിച്ചു.



</doc>
<doc id="256447" url="https://ml.wikipedia.org/wiki?curid=256447" title="ചന്ദ്രക്കല">
ചന്ദ്രക്കല

മലയാളലിപിയിൽ ഉപയോഗിക്കുന്ന ഒരു ചിഹ്നമാണ് ചന്ദ്രക്കല അഥവാ മീത്തൽ . ് എന്ന ചിഹ്നമാണ് മീത്തലിനെ സൂചിപ്പിക്കാൻ ഉപയോഗിക്കുന്നത്. ഈ ചിഹ്നം താഴെ പറയുന്ന വിവിധ ആവശ്യങ്ങൾക്ക് മലയാളഭാഷയിൽ ഉപയോഗിക്കുന്നു. 
സ്വരം ഇല്ലാതാക്കുക എന്ന ധർമ്മത്തെ പ്രയോജനപ്പെടുത്തി, അച്ചടിയിലും ടൈപ്പിങ്ങിലും സൗകര്യത്തിനു വേണ്ടി കൂട്ടക്ഷരങ്ങളെ വേർപിരിക്കുന്നതിനും (ഉദാഹരണം: "ക്ഷ, ണ്മ" എന്നിവക്കുപകരം "ക്‌ഷ, ണ്‌മ)" വിദേശഭാഷകൾ ലിപിമാറ്റം ചെയ്യുന്നതിനായും (ഉദാഹരണം: സോഫ്റ്റ്‌വെയർ) മീത്തൽ ഉപയോഗിക്കുന്നു.

ആദ്യകാലത്ത് മിക്കവാറും വാക്കുകളുടെ അവസാനത്തിൽ ഉള്ള അ-യുടെ ദീർഘം 'അ'യിൽ അവസാനിക്കുന്ന വാക്കിനെ സൂചിപ്പിച്ചിരുന്നു. ഉദാഹരണം, 'പാട്ടാ' എന്നെഴുതിയാൽ 'പാട്ട'(പാത്രം) എന്ന് വായിച്ചിരുന്നു. അതുപോലെ അ-യുടെ ദീർഘമില്ലാത്തവ സംവൃതോകാരമായിട്ടും. ഉദാഹരണമായി 'പാട്ട' എന്നെഴുതിയാൽ 'പാട്ട്'(ഗീതം) എന്ന് വായിക്കും. പൊതുവെ ഇന്നും പ്രചാരത്തിലുള്ള ഹിന്ദി രീതിയാണ് ഇത്. 'രാം' എന്നെഴുതാൻ 'राम' എന്നും 'രാമ' എന്നതിന് 'रामा' എന്നും പോലെ. കാലക്രമത്തിൽ ഇങ്ങനെ ദീഘമെഴുതുന്നത് കുറഞ്ഞ് വന്നു. അതായത് എന്ന് 'പാട്ട'(പാത്രം)യെ 'പാട്ടാ' എന്നല്ലാതെ 'പാട്ട' എന്ന് തന്നെ എഴുതാൻ തുടങ്ങി. അതുപോലെ മുകളിൽ പറഞ്ഞ നിയമം പാലിക്കാത്ത വാക്കുകളും ധാരാളം ഉണ്ടായിരുന്നു. അതിന്റെ ഫലമായി വല്ലാത്തൊരു അവ്യവസ്ഥ പ്രത്യേക സ്വരചിഹ്നമില്ലാതെ അവസാനിക്കുന്ന വാക്കുകളുടെ ഉച്ചാരണത്തിൽ ഉണ്ടായിരുന്നു. 'പാട്ട' എന്നെഴുതിയിരിക്കുന്നത് 'പാട്ട്'(ഗീതം) ആണോ 'പാട്ട' (പാത്രം) ആണോ എന്ന് സന്ദർഭത്തിൽ നിന്നല്ലാതെ വേർതിരിച്ചറിയാൻ വയ്യാതെ ആയി. 

ചന്ദ്രക്കലയുടെ ആദ്യകാല ഉപയോഗം, 1847-ൽ അച്ചടിച്ച ഗുണ്ടർട്ടിന്റെ സുവിശേഷകഥകൾ എന്ന പുസ്തകത്തിൽ കാണാം. 

സംവൃതോകാരത്തിലവസാനിക്കുന്ന വാക്കുകൾക്ക് മാത്രമായിരുന്നു ആദ്യം ചന്ദ്രക്കല നടപ്പിൽ വന്നിരുന്നത്. അതിൽ തന്നെ, സ്പെല്ലിംഗിൽ കേരളത്തിന്റെ തെക്കും വടക്കും തമ്മിൽ വ്യത്യാസമുണ്ടായിരുന്നു. ഉദാഹരണത്തിന് ചന്ദ്രക്കലയുടെ ആവിർഭാവത്തിനു മുമ്പ് വടക്ക് 'ഉലക' എന്ന് എഴുതുമ്പോൾ തെക്ക് 'ഉലകു' എന്ന് എഴുതിവന്നിരുന്നു. ഇതിൽ ചന്ദ്രക്കല ഇടാൻ ആരംഭിച്ചപ്പോൾ, അവ യഥാക്രമം, 'ഉലക്' എന്നും 'ഉലകു്' എന്നും ആയിത്തീർന്നു. ഈ വ്യത്യാസം, ഇരുപതാം നൂറ്റാണ്ടിന്റെ ആരംഭ കാലഘട്ടത്തിൽ ഏ.ആർ. രാജരാജവർമ്മ ഉൾപ്പെട്ട ധാരാളം ഭാഷസംവാദങ്ങൾക്ക് ഇടവരുത്തി.

വാക്കിന്റെ അവസാനത്തിൽ മാത്രമായി ഒതുങ്ങി നിന്നിരുന്ന ചന്ദ്രക്കല, പത്തൊമ്പതാം നൂറ്റാണ്ടിന്റെ അവസാനമായപ്പോഴേക്കും അച്ചടിയിൽ വാക്കുകളുടെ നടുവിലേയ്ക്കും കടന്നുവന്നു. 1890 മാർച്ചിൽ പ്രസിദ്ധീകരിച്ച ആദ്യത്തെ മലയാള മനോരമ ദിനപ്പത്രം ഇത്തരത്തിലുള്ള ഉപയോഗത്തിന് ഉദാഹരണമാണ്.. ഉദാഹരണം: 'തങ്കവർണ്ണപ്പസ്‌കികൾ'. അച്ചില്ലാത്ത കൂട്ടക്ഷരങ്ങൾ പിരിച്ചെഴുതാനായിരുന്നു ചന്ദ്രക്കല ഉപയോഗിച്ചത്. അങ്ങനെ ഒരു സ്വതന്ത്ര വ്യഞ്ജനത്തിൽ സ്വതേ ഉള്ള അ-എന്ന സ്വരം പൂർണ്ണമായി ഒഴിവാക്കാനായും ചന്ദ്രക്കല ഉപയോഗിക്കാൻ തുടങ്ങി.



</doc>
<doc id="256458" url="https://ml.wikipedia.org/wiki?curid=256458" title="മൾട്ടിമീറ്റർ">
മൾട്ടിമീറ്റർ

വൈദ്യുതിയുടെയും വൈദ്യുതചാലകങ്ങളുടെയും വിവിധ ഗുണഗണങ്ങൾ അളന്നെടുക്കാനും ഇലക്ട്രോണിക് ഉപകരണങ്ങളുടെ തകരാറുകൾ കണ്ടെത്താനും സഹായിക്കുന്ന ഉപകരണമാണ് മൾട്ടിമീറ്റർ. "അനലോഗ് മൾട്ടിമീറ്റർ" സൂചി ഉപയോഗിച്ച് അളവുകൾ കാട്ടിത്തരുന്നു. "ഡിജിറ്റൽ മൾട്ടിമീറ്റർ" അക്കങ്ങളായി അളവുകൾ കാട്ടിത്തരുന്നു.


</doc>
<doc id="256475" url="https://ml.wikipedia.org/wiki?curid=256475" title="ബിയാട്രീസ് ജോസഫ്">
ബിയാട്രീസ് ജോസഫ്

ഒരു മലയാള നാടകനടിയാണ് ബിയാട്രീസ്‌. ഫോർട്ടുകൊച്ചി സ്വദേശിനിയായ ഇവർ എട്ടാം വയസ്സുമുതൽ ചെറിയ വേഷങ്ങൾ അവതരിപ്പിച്ച് നാടകവേദിയിൽ പ്രവേശിച്ചു. കലാമണ്ഡലത്തിൽ ഒരുവർഷം നൃത്തപഠനം പൂർത്തിയാക്കിയ ശേഷമാണ് 1957-ൽ കെ.പി.എ.സി.യിൽ പ്രവേശിച്ചത്. സർവേക്കല്ല് എന്ന നാടകത്തിൽ ആദ്യമായി അഭിനയിച്ചു. മുടിയനായ പുത്രൻ, നിങ്ങളെന്നെ കമ്മ്യൂണിസ്റ്റാക്കി, എനിക്ക് മരണമില്ല, പുതിയ ആകാശം പുതിയ ഭൂമി തുടങ്ങിയ നാടകങ്ങളിൽ അബ്ഭിനയിച്ചു. ഇക്കാലയളവിൽ നെഹ്രുവിന്റെ ക്ഷണപ്രകാരം ഡൽഹിയിൽ നാടകം അവതരിപ്പിക്കാൻ അവസരം ലഭിച്ചു. 

1962-ൽ പത്തനംതിട്ട സ്വദേശി ജോസഫിനെ വിവാഹം ചെയ്തു. പിന്നീട് 8 വർഷത്തോളം നാടകത്തിൽ നിന്നും വിട്ടുനിന്നു. ഇളയമകൾക്ക് ഒരുവയസ്സു പ്രായമുള്ളപ്പോൾ ഭർത്താവ് മരണമടഞ്ഞു. പിന്നീട് ബിയാട്രീസ് നാടകവേദിയിൽ തിരിച്ചെത്തി. 1971 മുതൽ നാടകവേദിയിൽ സജീവമായ ഇവർ കെ.പി.എ.സി.യിൽ നിന്നും പിൻവാങ്ങി കൊച്ചിൻ സംഘമിത്ര, സൂര്യസോമ, പൂഞ്ഞാർ നവധാര, അങ്കമാലി പൂജ എന്നീ നാടക സമിതികളിൽ അഭിനയിച്ചു. അന്നയും റസൂലും എന്ന ചലച്ചിത്രത്തിലും ഇവർ അഭിനയിച്ചിട്ടുണ്ട്. ആഷ, ബിന്ദു എന്നിവർ മക്കൾ.


1988-ൽ കേരള സംഗീതനാടക അക്കാദമി അവാർഡ് നേടി. അങ്കമാലി പൂജയുടെ ദേശവിളക്കിലെ അഭിനയത്തിന് 1998-ൽ കേരളസംസ്ഥാന അവാർഡും ലഭിച്ചു. പൂഞ്ഞാർ നവധാരയുടെ അക്ഷയമാനസത്തിലെ അഭിനയത്തിന് പി.ഒ.സി.യുടെ അവാർഡും നേടിയിരുന്നു.


</doc>
<doc id="256478" url="https://ml.wikipedia.org/wiki?curid=256478" title="നവാബ്">
നവാബ്

മുഗൾ ഭരണാധികാരികൾ അവരുടെ സാമന്തഭരണാധികാരികൾക്ക് നൽകിയിരുന്ന സ്ഥാനപ്പേരാണ് നവാബ് .

പ്രതിനിധിഭരണാധികാരി എന്ന അർത്ഥമുള്ള പദമാണിത്. എന്നാൽ പിൽക്കാലങ്ങളിൽ ഇത് വെറും ബഹുമാനസൂചകമായ സ്ഥാനപ്പേരായി ഉപയോഗിക്കാൻ തുടങ്ങി. സാധാരണയായി പുരുഷൻമാരാണ് ഈ സ്ഥാനപ്പേരുപയോഗിച്ചിരുന്നതെങ്കിലും ചിലപ്പോഴൊക്കെ സ്ത്രീകളും ഉപയോഗിച്ചിരുന്നു.


</doc>
<doc id="256479" url="https://ml.wikipedia.org/wiki?curid=256479" title="നവാബ് (വിവക്ഷകൾ)">
നവാബ് (വിവക്ഷകൾ)





</doc>
<doc id="256485" url="https://ml.wikipedia.org/wiki?curid=256485" title="രത്നമ്മ മാധവൻ">
രത്നമ്മ മാധവൻ

ഒരു മലയാള നാടകനടിയാണ് രത്നമ്മ മാധവൻ. നൂറിലധികം നാടകങ്ങളിൽ ഇവർ അഭിനയിച്ചിട്ടുണ്ട്. 

1950-ൽ പത്തനംതിട്ട ജില്ലയിലെ കോന്നിയിൽ തായമ്പക വിദ്വാൻ കൃഷ്ണനാശാന്റെയും കുട്ടിയമ്മയുടെയും മകളായി ജനിച്ചു. പ്രാദേശിക നാടകങ്ങളിൽ അഭിനയം ആരംഭിച്ചു. അമച്വർ നാടകങ്ങളിൽ ബാലനടിയായി അഭിനയിച്ചു. പതിനാല് വയസാകും മുൻപേ നാടകരംഗത്ത് അറിയപ്പെട്ടുതുടങ്ങി. പാതിവഴിയിൽ പഠനം അവസാനിപ്പിച്ച് നാടകത്തിലേക്കു പൂർണ്ണമായും തിരിഞ്ഞു. കാനം ഇ.ജെ.യുടെ "കലയും ചങ്ങലയും" എന്ന നാടകത്തിലൂടെയാണ് പ്രൊഫക്ഷണൽ നാടക രംഗത്ത് അഭിനയം ആരംഭിച്ചത്. പൊൻകുന്നം വർക്കി, മുട്ടത്തു വർക്കി, എസ്.എൽ. പുരം സദാനന്ദൻ, ടി.എൻ. ഗോപിനാഥൻ നായർ, ഏരൂർ വാസുദേവ്, സി.എൽ. ജോസ് എന്നിവരുടെ നാടകങ്ങളിൽ തുടർന്ന് അഭിനയിച്ചു.

ആറ്റിങ്ങൽ കല്പന തിയേറ്റേഴ്‌സിന്റെ കാലടി ഗോപി രചിച്ച നാടകങ്ങളായ "കനൽ", "യുദ്ധം" എന്നീ നാടകങ്ങളുമായി സംഘത്തോടൊപ്പം ഇന്ത്യയിലെ പ്രധാനനഗരങ്ങളിൽ പര്യടനം നടത്തി. കൊല്ലം യൂണിവേഴ്‌സലിന്റെ അവതരണത്തിൽ പാപ്പനംകോട് ലക്ഷ്മണൻ രചിച്ച "സർപ്പസത്രം", കായംകുളം കേരള ആർട്‌സിന്റെ "രാമരാജ്യം", കൊട്ടിയം സംഗമത്തിന്റെ "ത്രിസന്ധ്യ", ഓച്ചിറ രാമചന്ദ്രന്റെ സമിതി അവതരിപ്പിച്ച നാടകങ്ങൾ തുടങ്ങിയവയിൽ ശ്രദ്ധേയ വേഷങ്ങൾ അവതരിപ്പിച്ചു. 1973-ൽ പത്തനാപുരം ആരാധിക തിയേറ്റേഴ്‌സിൽ രത്നമ്മയ്ക്ക് പ്രവേശനം ലഭിച്ചു. മാധവൻ കുന്നത്തറയുടെ "യുഗസൃഷ്ടി"യായിരുന്നു ആദ്യ നാടകം. ഇതിൽ ഭാരതിയമ്മ എന്ന കഥാപാത്രത്തെ അവതരിപ്പിച്ചു.

മാധവനുമായുള്ള അടുപ്പത്തിൽ ഒടുവിൽ അവർ വിവാഹിതരായി. പിന്നീട് രത്നമ്മ കോഴിക്കോട് താമസമാക്കി. ഇവിടെ മാധവന്റെ തന്നെ "സ്വാപഹാരം" എന്ന നാടകത്തിൽ നർമപ്രധാനമായ വാണിയെന്ന കഥാപാത്രത്തെ അവതരിപ്പിച്ചു. കോഴിക്കോട്ടും പരിസരത്തും നടന്ന പല നാടകമത്സരങ്ങളിലും രത്നമ്മ മികച്ച നടിയായി തിരഞ്ഞെടുക്കപ്പെട്ടു. കോഴിക്കോട് സംഗമം തീയേറ്റേഴ്‌സിൽ ആറുവർഷം തുടർച്ചയായി അഭിനയിച്ചു. എം.ടി.യുടെ രചനയിൽ അദ്ദേഹം തന്നെ സംവിധാനം ചെയ്ത "ഗോപുരനടയിൽ" എന്ന നാടകത്തിൽ വൃദ്ധയുടെ വേഷം അവതരിപ്പിച്ചു. തിക്കോടിയൻ രചിച്ച്, എം.ടി. സംവിധാനം ചെയ്ത "മഹാഭാരത"ത്തിലെ വേഷം തുടർന്ന് അവതരിപ്പിച്ചു. സംഗമത്തുൽ തന്നെ വാസുപ്രദീപിന്റെ "പെങ്കൊട" കൂടാതെ "പാടിക്കുന്ന്", "അച്യുതന്റെ സ്വപ്നം", "തമ്പുരാന്റെ പല്ലക്ക്" എന്നിവയിൽ അഭിനയിച്ചു. ഈ കാലത്ത് അമേരിക്കയിലെ ചിക്കാഗോ കാത്തലിക്ക് കൾച്ചറൽ സൊസൈറ്റിയുടെ അവാർഡ് അവിടെവെച്ച് സ്വീകരിച്ചു.

1980 മുതൽ മൂന്നുവർഷക്കാലം കോഴിക്കോട് കലിംഗ സമിതിയിൽ പ്രവേശിച്ചു. ഇവിടെ നാടകാചാര്യൻ കെ.ടി.യുടെ "സൃഷ്ടി", "നാൽക്കവല", "അപരിചിതൻ", "കൈനാട്ടികൾ", "അസ്തിവാരം", "മേഘസന്ദേശം", "ദീപസ്തംഭം മഹാശ്ചര്യം" തുടങ്ങിയ നാടകങ്ങളിൽ അഭിനയിച്ചു. പിന്നീട് കോഴിക്കോട് സ്റ്റേജ് ' ഇന്ത്യാ സമിതിൽ പ്രവേശിച്ചു. ഈ സമിതിയിൽ പി.എം. താജിന്റെ "ചക്രം", "അഗ്രഹാരം" തുടങ്ങിയ നാടകങ്ങളിൽ വേഷമിട്ടു. ഇവിടെ നിന്നും വീണ്ടും കോഴിക്കോട് സംഗമത്തിലെത്തി അഭിനയിച്ചു.

1993 മുതൽ 2005 വരെ കോഴിക്കോട് മാസ്, ഉപാസന, രംഗഭാഷ, സൗപർണിക, സൂര്യഗായത്രി, പൂക്കാട് കലാലയം എന്നീ സമിതികളുടെ നാടകങ്ങളിൽ വേഷമിട്ടു. മാധവൻ കുന്നത്തറ, ജയൻ തിരുമന, പ്രദീപ് കുമാർ കാവുന്തറ, ചന്ദ്രശേഖരൻ തിക്കോടി എന്നീ നാടകകൃത്തുക്കളുടെ നാടകങ്ങളിലാണ് അഭിനയിച്ചത്. 2007-ൽ ഖാൻ കാവിൽ നിലയത്തിന്റെ "കടവാതിൽ" എന്ന നാടകത്തിലെ അഭിനത്തിന് കേരള സർക്കാരിന്റെ പുരസ്കാരം ലഭിച്ചു. ഇതിൽ തോട്ടി ജാനകി, ചേട്ടത്തി, പാത്തുമ്മ എന്നീ മൂന്നു വ്യത്യസ്ത കഥാപാത്രങ്ങളെയാണ് രത്നമ്മ അവതരിപ്പിച്ചത്. കോഴിക്കോട്‌ ആകാശവാണിയിൽ ഗസ്റ്റ് ആർട്ടിസ്റ്റായി പ്രവർത്തിക്കുന്ന രത്നമ്മ ചില ചലച്ചിത്രങ്ങളിലും ടെലിഫിലിമുകളിലും അഭിനയിച്ചിട്ടുണ്ട്.


"കടവാതിൽ" എന്ന നാടകത്തിൽ മൂന്ന് വ്യത്യസ്ത വേഷങ്ങൾ അവതരിപ്പിച്ചതിലൂടെ 2007-ൽ മികച്ച നടിക്കുള്ള സംസ്ഥാന അവാർഡ് നേടി.


</doc>
<doc id="256489" url="https://ml.wikipedia.org/wiki?curid=256489" title="കെ.എസ്. സുദർശൻ">
കെ.എസ്. സുദർശൻ

കുപ്പള്ളി സീതാരാമയ്യ സുദർശൻ, കെ.എസ് സുദർശൻ എന്ന പേരിൽ ഇദ്ദേഹം അറിയപ്പെട്ടിരുന്നു . രാഷ്ട്രീയ സ്വയം സേവക് സംഘത്തിന്റെ അഞ്ചാമത്തെ (2000 മുതൽ 2009 വരെ) സർസംഘചാലക് ആയിരുന്നു . സംഘ പ്രവർത്തകർ അദ്ദേഹത്തെ സുദർശൻ ജി എന്നാണ് വിളിച്ചിരുന്നത്‌ .

ഛത്തീസ്ഗഢിലെ റായ്‌പൂരിൽ - കർണാടകയിലെ കുപ്പള്ളി ഗ്രാമത്തിൽ നിന്നും വന്നു താമസിച്ചിരുന്ന ഒരു ബ്രാഹ്മണ കുടുംബത്തിൽ 1931 ജൂൺ 18 നാണ് സുദർശൻ ജനിച്ചത്. സാഗർ സർവകലാശാലയിൽ നിന്നും സ്വർണ മെഡലോടെ ടെലികമ്മ്യൂണിക്കേഷൻ എൻജിനീയറിങ്ങിൽ ബിരുദം നേടി. 

ഒൻപതാമത്തെ വയസിൽ ആർഎസ്എസ് ശാഖയിൽ എത്തിയ സുദർശൻ, ആറുദശാബ്ദക്കാലം സുദർശൻ ആർ.എസ്.എസ് പ്രചാരകനായി പ്രവർത്തിച്ചു. 1954 ൽ സംഘടനയിൽ മുഴുവൻ സമയ പ്രചാരകനായി. മധ്യപ്രദേശിലെ റായ്ഗഡ് ജില്ലയുടെ ചുമതലയാണ് അദ്ദേഹത്തിന് ആദ്യം ലഭിച്ചത്. 1964 ൽ അദ്ദേഹത്തിന്റെ ചെറുപ്രായത്തിൽ തന്നെ മധ്യഭാരതത്തിന്റെ പ്രാന്തപ്രചാരകനായി. 1969 ൽ സുദർശൻ അഖിലേന്ത്യാ സംഘടനകളുടെ കൺവീനർ സ്ഥാനത്തേക്ക് നിയമിക്കപെട്ടു. 1979 ൽ ആർ.എസ്.എസ് ബൗദ്ധിക ഘടകത്തിൻറെ തലപ്പത്തെത്തി. 1990 ൽ ആർ.എസ്.എസ് ജോയിൻറ് ജനറൽ സെക്രട്ടറി ആയി . ശാരീരിക് വിഭാഗത്തിൻറെയും ബൗദ്ധിക വിഭാഗത്തിൻറെയും തലവനായി ഇദ്ദേഹം പ്രവർത്തിച്ചിട്ടുണ്ട്. വിവിധ മത വിഭാഗങ്ങളുമായി ചർച്ചകൾക്ക് ഇദ്ദേഹം മുൻകൈ എടുത്തിരുന്നു.

ആരോഗ്യപരമായ കാരണങ്ങളാൽ സ്ഥാനമൊഴിഞ്ഞ രാജേന്ദ്ര സിംഗിന്റെ പിൻഗാമിയായാണ് സുദർശൻ 2000 മാർച്ച് 10 ന് സർസംഘചാലക് പദവിയിൽ എത്തുന്നത്‌ .

എ.ബി. വാജ്‌പേയി, എൽ.കെ. അദ്വാനി തുടങ്ങിയ മുതിർന്ന നേതാക്കൾ യുവനേതൃത്വത്തിനു വഴിമാറണം എന്നാവശ്യപ്പെട്ടു 2005 ൽ സുദർശൻ നടത്തിയ പരാമർശം സംഘടനയിൽ തന്നെ വേർതിരിവുകൾക്കിടയാക്കിയിരുന്നു . ആർ.എസ്.എസ് ന്റെ ശക്തമായ വക്താക്കളിൽ ഒരാളായിരുന്ന സുദർശൻ . ബി.ജെ.പി നേതൃത്വം നൽകിയ എൻ.ഡി.എ. സർക്കാരിനെയും ബിജെപിയെയും സാമ്പത്തികനയം സംബന്ധിച്ച കാര്യങ്ങളിൽ അദ്ദേഹം വിമർശിച്ചിട്ടുണ്ട്. 2009 ൽ ആരോഗ്യപരമായ കാരണങ്ങളാൽ സർസംഘചാലക് പദവിയിൽ നിന്നും സ്ഥാനം ഒഴിഞ്ഞു.

2012 സെപ്റ്റംബർ 15 ന് റായ്പൂരിൽ ഹൃദയാഘാതം മൂലം അന്തരിച്ചു .


</doc>
<doc id="256502" url="https://ml.wikipedia.org/wiki?curid=256502" title="പ്രശസ്തരുടെ അന്ധവിശ്വാസങ്ങൾ">
പ്രശസ്തരുടെ അന്ധവിശ്വാസങ്ങൾ

ഓരോ കാലഘട്ടത്തിൽ ജീവിച്ചിരുന്ന പല പ്രശസ്തരും പലതരം രസകരമായ ചടങ്ങുകളും വിശ്വാസങ്ങളും പിന്തുടർന്നിരുന്നു. അന്ധവിശ്വാസം എന്നു വിളിക്കാവുന്ന ഇവയിൽ ചിലത് വളരെ ലളിതവും നിരുപദ്രമെന്ന് പറയാവുന്നവയെങ്കിൽ ചിലത് തീവ്രവാദം എന്നോ ഭീകരവാദം എന്നോ വിളിക്കാവുന്ന തലത്തിലാണ്. ആളുകളെയും സമയത്തേയും അടിസ്ഥാനപ്പെടുത്തിലിൽ താഴെ പ്രകാരം കുറിക്കാം. 

=ഭരണകർത്താക്കൾ=
=സാമൂഹിക സേവകർ=
=കായിക താരങ്ങൾ=
=ശാസ്ത്രജ്ഞർ=
പൊതുവെ എല്ലാ സമൂഹത്തിലും 13 എന്ന സംഖ്യയെ വിലക്കപ്പെട്ടതായിട്ട് തന്നെയാണ് കണക്കാക്കുന്നത്. ബഹിരാകാശ ഏജൻസി തുടങ്ങി ആശൂപത്രി വരെ പല പ്രസ്ഥാനങ്ങളും ഈ സംഖ്യയെ മാറ്റി നിർത്താറുണ്ട്.

പ്രാചീന കാലഘട്ടത്തിലെ ശാസ്ത്രജ്ഞരിൽ പ്രമുഖനാണ് പൈതഗോറസ്. അദ്ദേഹവും അദ്ദേഹത്തിന്റെ ശിഷ്യരും കടുത്ത ആചാരങ്ങളാണ് വെച്ചു പുലർത്തിയിരുന്നത്. തീവ്രവാദം എന്നോ ഭീകവാദം എന്നോ വിളിക്കാവുന്ന എക്കേമിത്യ(echemythia) ആണ് അതിൽ ശ്രദ്ധേയം. പുതുതായി വരുന്ന ശിഷ്യന്മാർ ഒരു നിശ്ചിത കാലം വരെ ഒന്നും മിണ്ടാതെ പറയുന്നത് പിന്തുടരുന്ന ഒരു കീഴ്​വഴക്കം ആണ് ഇത്. ലംഘിക്കുന്നവർക്ക് മരണ ശിക്ഷയാണ് പലപ്പോഴും കിട്ടാറ്.
അവർ പടികൾ കടന്നുവെക്കുകയോ പയറുവർഗ്ഗത്തിലുള്ള ധാന്യങ്ങൾ കഴിക്കുകയോ ചെയ്തിരുന്നില്ല. ഇത് പൈതഗോറസിന്റെ ആരോഗ്യ പ്രശ്നം കാരണമാണെന്നും അന്ധവിശ്വാസം മൂലമല്ല എന്ന വാദവും നിലവിലുണ്ട്.

സംഖ്യകൾ ദൈവവുമായി സംവദികാനുള്ള മാധ്യമം ആണെന്ന് അവർ വിശ്വസിച്ചു.

കടുത്ത ക്രിസ്തുമത വിശ്വാസിയായ അദ്ദേഹത്തിന് സഖ്യാ ജ്യോതിഷത്തിലും വലിയ വിശ്വാസമുണ്ടായിരുന്നതായി പറയപ്പെടുന്നു. പ്രകാശത്തെ കൃത്യമായി തിരിച്ചറിഞ്ഞ് കാണാവുന്നത് ആറ് ഘടകങ്ങളായിട്ടാണെങ്കിലും അതിനെ ഏഴായി തിരിച്ചത് അദ്ദേഹത്തിന്റെ ഇത്തരം വിശ്വാസത്തിന്റെ ബാക്കി പത്രമാണ്. ദൈവത്തിന്റെ പദ്ധതികൾ സഖ്യകളിലൂടെ കണ്ടുപിടിക്കാൻ പറ്റുമെന്നും അദ്ദേഹം വിശ്വസിച്ചിരുന്നു.

=കലാകാരന്മാർ=
=ചിന്തകർ=



http://www.thestargarden.co.uk/NewtonAndLight.html

http://wiki.answers.com/Q/Was_Sir_Isaac_Newton_superstitious

http://www.adherents.com/people/pn/Isaac_Newton.html

http://www.usislam.org/god/newtongod.htm

http://www.academia.edu/1842210/Isaac_Newtons_Magical_Enlightenment

www.anselm.edu/homepage/dbanach/pyth1.htm

http://www.fofweb.com/History/HistRefMain.asp?iPin=EAGW0445&SID=2&DatabaseName=Ancient+and+Medieval+History+Online&InputText=%22Pythagoras%22&SearchStyle=&dTitle=Pythagoras&TabRecordType=Biography&BioCountPass=13&SubCountPass=42&DocCountPass=7&ImgCountPass=2&MapCountPass=1&FedCountPass=&MedCountPass=3&NewsCountPass=0&RecPosition=1&AmericanData=&WomenData=&AFHCData=&IndianData=&WorldData=&AncientData=Set&GovernmentData=

http://wiki.phantis.com/index.php/Pythagoras

http://www.osho.com/library/online-library-perfectly-pythagoras-beans-2bb50108-1ab.aspx


</doc>
<doc id="256518" url="https://ml.wikipedia.org/wiki?curid=256518" title="ആട് ആന്റണി">
ആട് ആന്റണി

മോഷണം, കൊലപാതകം എന്നിവയുൾപ്പടെ ഇരുനൂറിലധികം കുറ്റകൃത്യങ്ങളിലെ പ്രതിയാണ് ആന്റണി വർഗ്ഗീസ് എന്ന ആട് ആന്റണി.കൊല്ലം പാരിപ്പള്ളി പോലീസ്, 2012 ജൂൺ 25ന്, വാഹനപരിശോധനയ്ക്കിടെ ഒരു വാനിൽ നിറയെ മാരകായുധങ്ങളുമായി വന്ന ആട് ആന്റണിയെ കസ്റ്റഡിയിൽ എടുക്കുകയും, ജീപ്പിൽ കയറ്റുന്നതിനിടയിൽ എ.എസ്.ഐ. ജോയി, ഡ്രൈവർ മണിയൻ പിള്ള എന്നിവരെ കുത്തി രക്ഷപെടുകയായിരുന്നു. ആശുപത്രിയിൽ എത്തിച്ചപ്പോഴേയ്ക്കും മണിയൻപിള്ള മരിച്ചിരുന്നു. . കേരളത്തിലും പുറത്തുമായി 17 ഭാര്യമാർ ഉണ്ട് എന്ന്ആട് ആന്റണിയെ അന്വേഷിച്ചു പോയ അന്വേഷണസംഘം വെളിപ്പെടുത്തി. 2012 ജൂലൈ 26നു ആന്ധ്രാപ്രദേശിലെ നെല്ലൂരിൽ നടന്ന കൊലപാതകത്തിലും ആട് ആന്റണിയുടെ പങ്ക് സംശയിക്കുന്നു.


</doc>
<doc id="256519" url="https://ml.wikipedia.org/wiki?curid=256519" title="ജീവന്റെ മരം (ബഹ്‌റൈൻ)">
ജീവന്റെ മരം (ബഹ്‌റൈൻ)

ബഹ്‌റൈനിലെ ജബൽ ദുക്കാൻ പ്രദേശത്ത് നിന്ന് രണ്ട് കിലോമീറ്റർ (1.2 മൈൽ) ദൂരെയുള്ള മരുഭൂമിയിലാണ് ജീവന്റെ മരം (Tree of Life, Shajarat-al-Hayat) എന്ന വിശേഷണമുള്ള പ്രോസൊപിസ് സിനറാറിയ (Prosopis cineraria) എന്ന മരം നിൽക്കുന്നത്. 9.75 മീറ്റർ (32 അടി) ഉയരമുള്ള ഈ മരം 500 വർഷം പഴക്കവും 7.6 മീറ്റർ (25 അടി) ഉയരമുള്ള മൺക്കുനയിലാണ് നിൽക്കുന്നത്. 

ഈ പ്രദേശത്ത് വളരുന്ന വളരെ വലിയ മരമെന്ന നിലയിലും 400 വർഷത്തെ പഴക്കമുള്ള മരമെന്ന നിലയിലും വളരെയധികം സഞ്ചാരികളെ ആകർഷിക്കുന്നുണ്ട്. ഒരു വർഷം ഏകദേശം 50,000 സഞ്ചാരികൾ ഇവിടെ വരുന്നുണ്ടെന്നാണ് കണക്കാക്കുന്നത്. 

ഗോത്രസംസ്കാരത്തിന്റെ ആചാരങ്ങൾ ഈ മരത്തിനോട് ചേർന്ന് നടത്തപ്പെട്ടതായി കരുതപ്പെടുന്നുണ്ട്. 2010 ഓക്‌ടോബറിൽ പുരാവസ്തുശാസ്ത്രഞ്ജർ ഈ മരത്തിന്റെ സമീപപ്രദേശത്ത് ഖനനം നടത്തി കളിമൺ പാത്രങ്ങളും മറ്റും കണ്ടെത്തിയിട്ടുണ്ട്. അതിൽ പലതും ഡിൽമൻ സംസ്കാരത്തിന്റെയത്ര പഴക്കമുള്ളതായി കണക്കാക്കുന്നുണ്ട്. 

വരണ്ട കാലാവസ്ഥയിലും വളരുന്ന പ്രോസൊപിസ് മരങ്ങളുടെ വേരുകൾ വളരെയധികം ആഴ്ന്നിറങ്ങുന്നതാണ്. 

എൽ.എ. സ്റ്റോറി (L.A. Story) എന്ന സിനിമയിൽ ഈ മരം സൂചിപ്പിച്ചിട്ടുണ്ട്. 


</doc>
<doc id="256532" url="https://ml.wikipedia.org/wiki?curid=256532" title="ഗ്രാൻഡ് കാന്യൻ ദേശീയോദ്യാനം">
ഗ്രാൻഡ് കാന്യൻ ദേശീയോദ്യാനം

അമേരിക്കയയിലെ ഒരു പ്രധാന സംരക്ഷിത മേഖലയും യുനെസ്കോ ലോകപൈതൃകകേന്ദ്രവുമാണ് ഗ്രാൻഡ് കാന്യൻ ദേശീയോദ്യാനം(ഇംഗ്ലീഷ്:Grand Canyon National Park). 1979ലാണ് ഈ പ്രദേശത്തെ ലോകപൈതൃക പട്ടികയിൽ ഉൾപ്പെടുത്തിയത്. പ്രകൃതി തീർത്ത മഹാത്ഭുതമായ ഗ്രാൻഡ് കാന്യനാണ് ഈ ദേശീയോദ്യാനത്തിന്റെ കേന്ദ്രം. അരിസോണയിൽ സ്ഥിതിചെയ്യുന്ന ഈ ദേശീയോദ്യാനഹ്തിന്റെ വിസ്തീർണ്ണം 1,217,262 ഏക്കറാണ്(1,902 ചതുരശ്ര മൈൽ; 4,926 ച.കീ.മി) 

1919ലാണ് ഗ്രാൻഡ് കാന്യണിനെ ഔദ്യോഗികമായി ദേശീയോദ്യാനമായി പ്രഖ്യാപിച്ചത്. അതിലും കാൽനൂറ്റാണ്ടിലധികം മുൻപേ അമേരിക്കക്കാർക്ക് സുപരിചിതമായിരുന്നു ഈ സ്ഥലം. 1903-ൽ അമേരിക്കൻ പ്രസിഡന്റ്റ് തിയോഡാർ റൂസ് വെൽറ്റ് ഈ പ്രദേശം സന്ദർശിച്ചിട്ടുണ്ടായിരുന്നു. അന്ന് അദ്ദേഹം ഗ്രാൻഡ് കാന്യണെപറ്റി പറഞ്ഞവാക്കുകൾ ഇപ്രകാരമാണ്:

കൊളറാഡോ നദിയുടെ സൃഷ്ടിയായ ഗ്രാൻഡ് കാന്യനെ അതുല്യമാക്കുന്നത് അതിന്റെ ആഴവും, പർപ്പിം, വർണ്ണമനോഹാരിതയുമാണ്. ശ്ക്തിയായി ഒഴുകിയ കൊളറാഡോ നദിയും കൊളറാഡോ പീഠഭൂമിക്കുണ്ടായ ഉയർച്ചയുമാണ് ഗ്രാൻഡ് കാന്യണിന്റെ സൃഷ്ടിക്കു പിന്നിൽ. സന്ദർശകർക്ക് എളുപ്പം എത്തിച്ചേരാവുന്ന രണ്ട് പ്രദേശങ്ങളാണ് നോർത്ത് റിമും സൗത്ത് റിമ്മും. ഗ്രാൻഡ് കാന്യണിന്റെ മറ്റുഭാഗങ്ങളിൽ സാധാരണ ഗതിയിൽ എത്തിച്ചേരുക അതി കഠിനവും ശ്രമകരവുമാണ്. ഭൂപ്രകൃതിതന്നെ ഇതിനുകാരണം


</doc>
<doc id="256533" url="https://ml.wikipedia.org/wiki?curid=256533" title="എൽസി സുകുമാരൻ">
എൽസി സുകുമാരൻ

ഒരു മലയാള നാടകനടിയാണ് എൽസി സുകുമാരൻ. പന്ത്രണ്ടാം വയസു മുതൽ അഭിനയം ആരംഭിച്ചു. നിരവധി അമച്വർ നാടകങ്ങളിലും നാടക സമിതികളുടെ പ്രൊഫഷണൽ നാടകങ്ങളിലും അഭിനയിച്ചിട്ടുണ്ട്. 

1955-ൽ കൊടുങ്ങല്ലൂർ ഗോതുരുത്ത് സ്വദേശി ഫ്രാൻസിസിന്റെയും എറണാകുളം ജില്ലയിലെ പെരുമാനൂർ സ്വദേശിനി എമിലിയുടെയും മകളായി ജനിച്ചു. പന്തീരാങ്കാവ് ഹൈസ്‌കൂളിൽ ഏഴാം ക്ലാസ് വിദ്യാർഥിനിയായിരിക്കെ സ്കൂൾ നാടകത്തിൽ അഭിനയിച്ചു. കലാസമിതികളുടെയും വായനശാലകളുടെയും വാർഷികങ്ങൾക്ക് നിരവധി നാടകങ്ങളിൽ വേഷമിട്ടു. കോഴിക്കോട് സംഗമം തിയേറ്റേഴ്‌സിലൂടെയാണ് എൽസി പ്രഫഷണൽ നാടക രംഗത്ത് പ്രവേശിക്കുന്നത്. ഈ കാലയളവിൽ സൃഷ്ടി, സ്ഥിതി, സംഹാരം, സാക്ഷാത്കാരം, സമന്വയം, സനാതനം, സന്നാഹം തുടങ്ങി നിരവധി നാടകങ്ങളിൽ അഭിനയിച്ചു. തിക്കോടിയൻ, കെ.ടി. മുഹമ്മദ്, എം.ടി., വൈക്കം മുഹമ്മദ് ബഷീർ തുടങ്ങിയവരുടെ നാടകങ്ങളിലും വേഷമിട്ടു.

കലിംഗ, ചിരന്തന തുടങ്ങിയ നാടക സമിതികളിലും എൽസി അഭിനയിച്ചു. ഇതിൽ കലിംഗയിൽ നാൽക്കവല, കൈനാട്ടികൾ എന്നീ നാടകങ്ങളിൽ മാത്രമാണ് അഭിനയിച്ചത്. ചിരന്തനയിൽ അപൂർവ്വം അരങ്ങുകളിൽ അഭിനയിച്ചു. സൃഷ്ടി എന്ന നാടകം ചലച്ചിത്രമാക്കിയപ്പോൾ അതിലെ കഥാപാത്രമായ രാധയെ എൽസി തന്നെയാണ് അവതരിപ്പിച്ചത്. വി.ടി. അരവിന്ദാക്ഷമേനോൻ, നെല്ലിക്കോട് ഭാസ്‌കരൻ, ബാലൻ കെ. നായർ, കുതിരവട്ടം പപ്പു, കുഞ്ഞാവ, കുഞ്ഞാണ്ടി, നിലമ്പൂർ ബാലൻ, മാമുക്കോയ, ശാന്താദേവി, കണ്ണൂർ രാജം, നിലമ്പൂർ ആയിഷ, വിജയലക്ഷ്മി തുടങ്ങിയ പ്രമുഖരുടെ ഒപ്പം നിരവധി വേദികളിൽ എൽസി അഭിനയിച്ചു. 

1995-ൽ ഉറൂബിന്റെ "ഭഗവാന്റെ അട്ടഹാസം" എന്ന ചെറുകഥ ഏകാഭിനയരൂപത്തിൽ അവതരിപ്പിച്ച് എൽസി അക്കാലത്ത് ശ്രദ്ധിക്കപ്പെട്ടു. "കടാങ്കട"'യെന്ന കഥാപാത്രത്തെയാണ് ഇതിൽ അവതരിപ്പിച്ചത്. 1969 മുതൽ കോഴിക്കോട് ആകാശവാണിയിലെ ഡ്രാമ ആർട്ടിസ്റ്റായും 1993 മുതൽ എ-ഗ്രേഡ് ആർട്ടിസ്റ്റായും എൽസി പ്രവർത്തിക്കുന്നു. പാത്തുമ്മയുടെ ആട്, ബാല്യകാലസഖി, ന്റെപ്പൂപ്പാക്കൊരാനേണ്ടാർന്നു, മയ്യഴിപ്പുഴയുടെ തീരങ്ങളിൽ, അഗ്‌നിസാക്ഷി, രണ്ടാമൂഴം, സ്മാരകശിലകൾ, എണ്ണപ്പാടം, സുൽത്താൻ വീട് തുടങ്ങിയ റേഡിയോ നാടകങ്ങളിൽ എൽസി ശബ്ദം നൽകി. തൃശ്ശൂർ, തിരുവനന്തപുരം നിലയങ്ങളിലും എൽസി പ്രവർത്തിച്ചിട്ടുണ്ട്.

വയലിനിസ്റ്റായ സുകുമാരനെയാണ് എൽസി വിവാഹം ചെയ്തത്. കോഴിക്കോട് സരസ്വതി സ്‌കൂൾ ഓഫ് മ്യൂസിക്കിന്റെ പ്രിൻസിപ്പലായി പ്രവർത്തിക്കുന്നു. കെ.പി.ഉമ്മർ അധ്യക്ഷനായ സംസ്ഥാന പ്രൊഫഷണൽ നാടകമത്സര ജൂറിയിൽ 2000-ൽ ഇവർ അംഗമായിരുന്നു. സരിത്ത്, സനിത എന്നിവർ മക്കൾ.


1989-ൽ പയ്യന്നൂരിൽ നടന്ന കേരള സംഗീതനാടക അക്കാദമിയുടെ അമേച്വർ നാടകമത്സരത്തിൽ മികച്ച നടിക്കുള്ള അവാർഡ് ലഭിച്ചു. വളയനാട് കലാസമിതിക്കുവേണ്ടി ജയപ്രകാശ് കാര്യാൽ ഒരുക്കിയ "ഉപാസന" നാടകത്തിനാണ് മികച്ച നടിക്കുള്ള പുരസ്കാരം ലഭിച്ചത്.


</doc>
<doc id="256538" url="https://ml.wikipedia.org/wiki?curid=256538" title="ഒള്ളതുമതി">
ഒള്ളതുമതി

മാതാജി പിക്ചേഴ്സിനുവേണ്ടി എം.വി. ചന്ദ്രശേഖരൻ മലയാളത്തിൽ നിർമിച്ച മുഴുനീളഹസ്യചിത്രമാണ് ഒള്ളതുമതി. ജമിനി പിക്ചേഴ്സ് വിതരണം ചെയ്ത ഈ ചിത്രം 1967 ഡിസംബർ 22-ന് പ്രദർശനം ആരംഭിച്ചു.

അറുപതുകളിലും എഴുപതുകളിലും കേരളത്തിൽ മുഴുവൻ പ്രചരിക്കപ്പെട്ട "ആനന്ദജീവിതം കുടുംബാസൂത്രണത്തിലൂടെ" എന്ന ആശയത്തിന് ഊന്നൽ നൽകി നിർമ്മിച്ച ചിത്രമാണിത്. കുടുംബാസൂത്ര പ്രചാരണ ചിത്രം എന്ന നിലയ്ക്ക് ഈ ചിത്രത്തെ സർക്കാർ വിനോദനികുതിയിൽ നിന്ന് ഒഴിവാക്കിയിരുന്നു.

പത്തു മക്കളുള്ള ശിപായി കുട്ടൻ നായരാണ് ചിത്രത്തിലെ കേന്ദ്ര കഥാപാത്രം. അദ്ദേഹം ഓട്ടൻ തുള്ളൽ കലാകാരനാണ്. സന്താനഗോപാലം ഓട്ടൻതുള്ളൽ അവതരിപ്പിച്ചുകൊണ്ടാണ് സിനിമ തുടങ്ങുന്നത്. പ്രചരണങ്ങളൊക്കെ നർമ്മത്തിൽ ചാലിച്ച അവതരിപ്പിച്ചിരിക്കുന്നതിനാൽ കാണുന്നവർക്ക് വിരസത അനുഭവിക്കുകയില്ല.

ദമയന്തി-പപ്പൻ ദമ്പതികളുടെ ഏഴ് പെണ്മക്കളിലൂടെ കുട്ടികൾ അധികം ഉണ്ടായാൽ ഉണ്ടാകുന്ന കഷ്ടപ്പാടുകളെ വരച്ചു കാട്ടുമ്പോൾ, മൂന്നു കുട്ടികൾ മാത്രമുള്ള തര്യൻ മാസ്റ്റർ-ഏലിയാമ്മ ദമ്പതികളുടെ സംതൃപ്തമായ ജീവിതവും സമാന്തരമായി പറഞ്ഞു പോകുന്നു. അതിലൂടെ പ്രേക്ഷകന് ഒരു താരതമ്യത്തിനുള്ള അവസരം ലഭിക്കുന്നു.

പ്രമേഹം ബാധിച്ചു മെലിഞ്ഞ മമ്മുക്ക പഴയകാല ഗുസ്തിവൈഭവത്തിന്റെ ഓർമ്മകൾ അയവിറക്കി ഊറ്റംകൊള്ളുന്നു, പെൺകോന്തനായ പഴയ ബ്ലോക്ക് ഓഫീസറുടെ സ്ഥലംമാറ്റം, കാര്യപ്രാപ്തിക്ക് പേരുകേട്ട പുതിയ ഓഫീസറുടെ വരവ്, ആനന്ദൻ-ശകുന്തള ഓഫീസ് പ്രണയം, കുട്ടൻ നായരുടെ വന്ധ്യംകരണം, ദമയന്തി ലൂപ്പ് നിക്ഷേപിച്ച് പപ്പന്റെ പരിഭ്രമം അവസാനിപ്പിക്കുന്നത്, തങ്കമ്മയുടെ കുടുംബാസൂത്രണ പ്രചാരവേല തുടങ്ങിയ സംഭവങ്ങളിലൂടെയാണ് "ഇനി കൂടുതൽ കുട്ടികൾ വേണ്ട ഒള്ളതുമതി" എന്ന ആശയം പറഞ്ഞു വെക്കുന്നത്.






</doc>
<doc id="256547" url="https://ml.wikipedia.org/wiki?curid=256547" title="സാദത്ത് ഹസ്സൻ മന്തോ">
സാദത്ത് ഹസ്സൻ മന്തോ

പഞ്ചാബിൽ ജനിയ്ക്കുകയും പിന്നീട് പാകിസ്താനിലേയ്ക്ക് കുടിയേറുകയും ചെയ്ത ചെറുകഥാകൃത്തും, തിരക്കഥാകൃത്തുമായിരുന്നു സാദത്ത് ഹസ്സൻ മന്തോ.(ജ:മെയ് 11, 1912 – ജനു:18, 1955).ഉറുദുവിലാണ് അദ്ദേഹത്തിന്റെ മിക്കകൃതികളും പുറത്തിറങ്ങിയത്. റേഡിയോ നാടകങ്ങളും അദ്ദേഹം രചിച്ചിരുന്നു.
ഇന്ത്യയുടെ വിഭജനവും അതിനെത്തുടർന്നുണ്ടായ സംഭവപരിണാമങ്ങളുമാണ് മന്തോ തന്റെ ചില രചനകൾക്ക് ആധാരമാക്കിയത്. 22 ചെറുകഥാ സമാഹാരങ്ങളും ഒരു നോവലും,അഞ്ചു റേഡിയോ നാടക സംഗ്രഹങ്ങളും,ആത്മകഥാംശമുള്ള രചനകളുടെ രണ്ടുവാല്യങ്ങളും, അദ്ദേഹം തന്റെ സാഹിത്യസപര്യയിൽ പൂർത്തിയാക്കുകയുണ്ടായി.

സാദത്ത് ഹസ്സൻ മന്തോയുടെ തുടക്കം ചില വിശ്വവിഖ്യാതകൃതികൾ ഉറുദുവിലേയ്ക്ക് ഭാഷാന്തരം ചെയ്തുകൊണ്ടായിരുന്നു.ചെക്കോവ്, ഗോർക്കി,ഓസ്കാർ വൈൽഡ്,വിക്തോർ യൂഗോ എന്നിവരുടെ കൃതികളാണ് അക്കാലത്ത് പ്രധാനമായും അദ്ദേഹം തർജ്ജിമ ചെയ്തിരുന്നത്. ആദ്യത്തെ ചെറുകഥ ജാലിയൻ വാലാബാഗ് സംഭവത്തെ അധികരിച്ച് എഴുതിയ 'തമാശ'(Tamasha) എന്ന കൃതിയായിരുന്നു.
രചനകളിൽ ലൈംഗിക അതിപ്രസരത്തെച്ചൊല്ലി മന്തോയ്ക്ക് 6 പ്രാവശ്യം ബ്രിട്ടീഷ് ഭരണകാലത്തും, പാകിസ്താനിലും വിചാരണ നേരിടേണ്ടിവന്നിരുന്നെങ്കിലും കുറ്റവിമുക്തനാക്കപ്പെടുകയാണുണ്ടായത്.
"ബു" (Odour), "ഖോൽ ദോ" (Open It), "ഥംണ്ടാ ഗോഷ്ത്" (Cold Meat), and "തോബാ തേക് സിങ്" എന്നീ കൃതികൾ ഏറെ ജനശ്രദ്ധ പിടിച്ചുപറ്റി.


</doc>
<doc id="256578" url="https://ml.wikipedia.org/wiki?curid=256578" title="മേസാ വെർഡെ ദേശീയോദ്യാനം">
മേസാ വെർഡെ ദേശീയോദ്യാനം

അമേരിക്കൻ ഐക്യനാടുകളിലെ കൊളറാഡോ സംസ്ഥാനത്തിൽ സ്ഥിതിചെയ്യുന്ന ഒരു ദേശീയോദ്യാനമാണ് മേസാ വെർഡെ (ഇംഗ്ലീഷ്: Mesa Verde National Park). അമേരിക്കയിലെ ഏറ്റവും വലിയ സംരക്ഷിത പുരാവസ്തുകേന്ദ്രം കൂടിയാണ് ഈ പാർക്ക്. 1906-ൽ പ്രസിഡന്റ് തിയോഡോർ റൂസ്‌വെൽറ്റാണ് ഇത് സ്ഥപിച്ചത്. പുരാവസ്തു ശേഖരങ്ങളുടെ സംരക്ഷണാർത്ഥമായിരുന്നു ഇത്. പുരാതന മനുഷ്യർ മലയിടുക്കുകളിൽ നിർമിച്ച അനവധി വസതികൾ ഇവിടെ സംരക്ഷിച്ചിരിക്കുന്നു. അമേരിക്കയിലെ ഏക സാംസ്കാരിക ദേശീയോദ്യാനമാണ്(cultural National Park ) ഇത്. അമേരിക്കയിൽ ഇത്തരത്തിലുള്ള മറ്റൊരു ദേശീയോദ്യാനം ഇല്ല. 

81.4 ചതുരശ്ര മൈൽ(211 കി.മീ) വിസ്തൃതിയിൽ വ്യാപിച്ചിരിക്കുന്ന ഈ ദേശീയോദ്യാനം പ്യൂബ്ലോ ജനതയുടെ പൂർവ്വീകരുടെ കേന്ദ്രമായിരുന്നു. അവർ നിർമിച്ച നിരവ്ധി വീടുകളും ഗ്രാമങ്ങളും പറ്റു പല നിർമിതികളും ഇവിടെ കാണാം. അനാസാസ്സി(Anasazi) എന്നും ഇവർ അറിയപ്പെട്ടിരുന്നു. 4000ലധികം പുരാവസ്തു കേന്ദ്രങ്ങളും 600ഓളം മലയിടുക്കുകളിലെ വസ്തികളും(cliff dwellings) ഈ ദേശീയോദ്യാനത്തിലുണ്ട്. 
ഇത്തരത്തിലുള്ള നിർമിതികളിൽ ഏറ്റവും വലുത് ക്ലിഫ് പാലസ്സാണ്(Cliff Palace). 150ഓളം മുറികളും 75ഓളം നടുമുറ്റങ്ങലും ഈ കൊട്ടാരത്തിലുണ്ട്. 100-120 ആളുകൾ ഈ കൊട്ടാരത്തിൽ മാത്രമായി വസിച്ചിരുന്നു.

600 നും 1300നും ഇടയിലുള്ള കാലയളവിലാണ് അനാസാസ്സികൾ ഇവിടെ അധിവസിച്ചിരുന്നത്. പ്രധാനമായും സമീപത്തുള്ള മേസാ പ്രദേശത്ത് കൃഷിനടത്തിയാണ് ഇവർ ഉപജീവനമാർഗ്ഗം കണ്ടെത്തിയിരുന്നത്.(ഒരു പീഠഭൂമിക്ക് സ്മാനമായ അമേരിക്കൻ ഇംഗ്ലീഷ് വാക്കാണ് മേസാ(Mesa)). ചോളമായിരുന്നു ഇവരുടെ പ്രധാന കൃഷി. അവരുടെ പ്രധാന ആഹാരവും അതുതന്നെ. മറ്റു മൃഗങ്ങളെ വേട്ടയാടിയും ഇവർ ഭക്ഷണം കണ്ടെത്തിയിരുന്നു. അനാസാസ്സി സ്ത്രീകൾ കുട്ട നെയ്തുണ്ടാക്കലിൽ പ്രാവീണ്യമുള്ളവരായിരുന്നു. 


</doc>
<doc id="256580" url="https://ml.wikipedia.org/wiki?curid=256580" title="പാൽക്കുളങ്ങര അംബികാദേവി">
പാൽക്കുളങ്ങര അംബികാദേവി

മലയാളിയായ ഒരു കർണാടകസംഗീതജ്ഞയാണ് പാൽക്കുളങ്ങര അംബികാദേവി. കേരള സംഗീതനാടക അക്കാദമി ഫെലോഷിപ്പ് ഇവർക്ക് ലഭിച്ചിട്ടുണ്ട്. 

1959-ൽ സ്വാതിതിരുനാൾ സംഗീതകോളജിൽനിന്ന് ഗാനഭൂഷണത്തിലും വിദ്വാനിലും ഒന്നാംറാങ്ക് നേടി. ശെമ്മാങ്കുടി ശ്രീനിവാസ അയ്യർ, മധുരൈ കേശവഭാഗവതർ, സി.എസ്. കൃഷ്ണ അയ്യർ, പാറശ്ശാല പൊന്നമ്മാൾ എന്നിവരുടെ ശിഷ്യയായിരുന്നു. കർണാടക സംഗീതത്തിൽ സംസ്‌കൃതം നിറഞ്ഞുനിന്നിരുന്ന കാലത്ത് മലയാളം കീർത്തനങ്ങൾ അവതരിപ്പിച്ച് ഇവർ ശ്രദ്ധിക്കപ്പെട്ടു.

സംസ്‌കൃത സർവകലാശാല സംഗീത വിഭാഗം റീഡർ, കേരള സർവകലാശാല സംഗീതവിഭാഗം ഗസ്റ്റ് ഫാക്കൽറ്റി തുടങ്ങിയ രംഗങ്ങളിൽ ഇപ്പോൾ പ്രവർത്തിക്കുന്നു.

ഭർത്താവ് പരേതനായ ചെന്നിത്തല കൃഷ്ണൻകുട്ടിനായർ.

1958-ൽ ആൾഇന്ത്യാ റേഡിയോ സംഗീതമത്സരത്തിൽ രാഷ്ട്രപതിയുടെ അവാർഡ് നേടി. 1992-ൽ കേരള സംഗീതനാടക അക്കാദമി അവാർഡും നേടിയിരുന്നു. കൂടാതെ മദ്രാസ് മ്യുസിക്ക് അക്കാദമി അവാർഡ്, തുളസീവനം അവാർഡ് എന്നിവയും ലഭിച്ചു. സംഗീതനാടക അക്കാദമി ഫെലോഷിപ്പ് നൽകി ഇവരെ ആദരിച്ചിരുന്നു.


</doc>
<doc id="256582" url="https://ml.wikipedia.org/wiki?curid=256582" title="തച്ചോളി അമ്പു (ചല‍ച്ചിത്രം)">
തച്ചോളി അമ്പു (ചല‍ച്ചിത്രം)

മലയാളത്തിലെ ആദ്യ സിനിമാസ്കോപ്പ് ചലച്ചിത്രമാണ് 1978ൽ പുറത്തിറങ്ങിയ തച്ചോളി അമ്പു. വടക്കൻ പാട്ട് കഥയെ ആധാരമാക്കി എൻ. ഗോവിന്ദൻ കുട്ടി തിരക്കഥയും സംഭാഷണവും എഴുതി നവോദയ അപ്പച്ചൻ സംവിധാനവും നിർമ്മാണവും നിർവ്വഹിച്ചു. പ്രേം നസീർ, ശിവാജി ഗണേശൻ, എം.എൻ. നമ്പ്യാർ, ജയൻ, കെ.പി. ഉമ്മർ, ബാലൻ കെ. നായർ, ഉണ്ണിമേരി, ഉഷാകുമാരി,കെ.ആർ. വിജയ, കടുവാക്കുളം ആന്റണി, ജി.കെ. പിള്ള, ആലുംമൂടൻ തുടങ്ങിയവർ പ്രധാന കഥാപാത്രങ്ങളെ അവതരിപ്പിച്ചിരിക്കുന്നു. യൂസഫലി കേച്ചേരി രചിച്ച ഗാനങ്ങൾക്ക് കെ.രാഘവൻ സംഗീതം നൽകിയിരിക്കുന്നു.



</doc>
<doc id="256588" url="https://ml.wikipedia.org/wiki?curid=256588" title="വിനോദിനി">
വിനോദിനി

ഒരു മലയാള നാടകനടിയാണ് വിനോദിനി. മൂവായിരത്തോളം വേദികളിൽ അഭിനയിച്ച വിനോദിനി മികച്ച നടിക്കും സഹനടിക്കുമുള്ള സംസ്ഥാന സർക്കാരിന്റെ പുരസ്കാരങ്ങൾ നേടിയിട്ടുണ്ട്. 

ഹരിപ്പാട് പത്തുവള്ളിൽ വീട്ടിൽ ബാലസാഹിത്യകാരൻ ശ്രീധറിന്റെ മകളായി ജനിച്ചു. ഹരിപ്പാട് നവദർശനയുടെ "ഭക്തനന്ദനാർ" എന്ന നൃത്തനാടകത്തിൽ ദേവിയുടെ വേഷമിട്ട് അഭിനയം ആരംഭിച്ചു. അഞ്ചുവർഷക്കാലം നൃത്തനാടകങ്ങളിൽ അഭിനയിച്ചു. പിന്നീട് 19-ആം വയസ്സിൽ കൊച്ചിൻ നാടക വേദിയിലെത്തി. ഇവിടെ മാർത്താണ്ഡവർമ്മ എന്ന നാടകതത്തിലെ സുഭദ്രയുടെ വേഷമാണ് ആദ്യം അവതരിപ്പിച്ചത്.

ചങ്ങനാശ്ശേരി അണിയറ, തിരുവനന്തപുരത്തെ അതുല്യ, സങ്കീർത്തന, ആക്ഷരകല, ഓച്ചിറ നിള, സരിഗ തുടങ്ങിയ സമിതികളിൽ അഭിനയിച്ചു. ഒരേ നാടകത്തിൽ ഒന്നിലധികം വേഷങ്ങൾ ഇവർ അവതരിപ്പിക്കുന്നു. തിരുവനന്തപുരം അക്ഷരകലയുടെ "കിംകരണീയം" എന്ന നാടകത്തിൽ ആദിവാസി പെൺകുട്ടിയായും റാണിയായുമുള്ള അഭിനയത്തിന് 2001-ൽ മികച്ച രണ്ടാമത്തെ നടിക്കുള്ള സംസ്ഥാന അവാർഡ് നേടി.

"നല്ലവരുടെ സ്വപ്നം" എന്ന നാടകം 480-ലധികം വേദികളിൽ അവതരിപ്പിച്ചു.


2007-ൽ വിനോദിനിക്കു മികച്ച നാടക നടിക്കുള്ള സംസ്ഥാന അവാർഡ് ലഭിച്ചു. 2001-ൽ മികച്ച രണ്ടാമത്തെ നടിക്കുള്ള സംസ്ഥാന അവാർഡും ലഭിച്ചിട്ടുണ്ട്.


</doc>
<doc id="256592" url="https://ml.wikipedia.org/wiki?curid=256592" title="ബൊനാലു">
ബൊനാലു

ആന്ധ്രാപ്രദേശിലെ ഒരു ഹൈന്ദവ ആഘോഷമാണ് ബൊനാലു. ഹൈദരാബാദ്, സെക്കന്ദരാബാദ്, തെലുങ്കാന, റായൽ സീമ എന്നിവിടങ്ങളിലാണ് ബൊനാലു ആഘോഷിക്കപ്പെടുന്നത്. ആഷാഢമാസത്തിൽ, ജൂലൈ/ആഗസ്റ്റ്, ആണ് ബൊനാലു ആഘോഷിക്കപ്പെടുന്നത്. മഹാകാളിയുമായി ബന്ധപ്പെട്ട ആഘോഷമാണിത്. ആഘോഷത്തിന്റെ ആദ്യദിവസവും അവസാനദിവസവും യെല്ലമ്മ ദേവിയ്ക്ക് പ്രത്യേക പൂജകൾ ചെയ്യാറുണ്ട്. പ്രാർഥനകൾ സഫലീകരിച്ചു തരുന്നതിനുള്ള നന്ദിസുചകമായിട്ടാണ് ബൊനാലു ആഘോഷിക്കുന്നത്.

തെലുഗിൽ ബോനം അല്ലെങ്കിൽ ഭോജനാലു എന്നാൽ ഒരു തരം ഭക്ഷണമാണ്. അതാണ് ദേവതയ്ക്ക് നിവേദിക്കപ്പെടുന്നത്. അരി, പാല്, പഞ്ചസാര എന്നിവ ചേർത്തുണ്ടാക്കുന്ന ഒരു തരം പൊങ്കൽ ആണിത്. മൺചട്ടികളിൽ വേപ്പില, മഞ്ഞൾ, കുങ്കുമം, ഒരു വിളക്ക് എന്നിവയേന്തി സ്ത്രീകൾ ദേവീ ക്ഷേത്രത്തിലേയ്ക്ക് പോകുമ്പോൾ പുരുഷന്മാർ നൃത്തം ചെയ്തും ചെണ്ട കൊട്ടിയും അവരെ അനുഗമിക്കുന്നു.
ദേവതകൾക്ക് പോച്ചമ്മ, മൈസമ്മ, യെല്ലമ്മ, പേദമ്മ, ദോക്കലമ്മ, അങ്കലമ്മ, മാരെമ്മ, നൂകലമ്മ എന്നിങ്ങനെ പേരുകൾ ഉണ്ട്.

1813ൽ ഹൈദരാബാദിലും സെക്കന്ദരാബാദിലും ആണ് ബൊനാലുവിന്റെ ഉത്ഭവം. അക്കാലത്ത് ഹൈദരാബാദിൽ പ്ലേഗ് രോഗം പരക്കുകയും ആയിരക്കണക്കിന് ആളുകൾ മരിക്കുകയും ചെയ്തു. ദേവിയുടെ കോപം കാരണമാണ് രോഗം പടർന്നതെന്ന് ജനങ്ങൾ വിശ്വസിച്ചു. അവർ മഹാകാളിയ്ക്ക് ബൊനാലു (ഭോജനാലു) സമർപ്പിച്ചു.

ബൊനാലു ആഘോഷങ്ങൾ തുടങ്ങുന്നത് ഗോൽകോണ്ട കോട്ടയിലെ മഹാകാളിയിൽ നിന്നാണ്. അവിടെ നിന്നും സെക്കന്ദരാബാദിലെ ഉജ്ജയിനി മഹാകാളി ക്ഷേത്രത്തിലേയ്ക്കും ബൽക്കം പേട്ട് യെല്ലമ്മ ക്ഷേത്രത്തിലും തുടരുന്നു.

ആഘോഷദിവസം സ്ത്രീകൾ പട്ടുസാരിയും ആഭരണങ്ങളും ധരിക്കുന്നു. ചില സ്ത്രീകൾ തലയിൽ കുടം (ബോനം) വച്ച് താളത്തിനൊത്ത് നൃത്തം ചെയ്യും. പണ്ടുകാലത്ത് എരുമയെ ദേവിയ്ക്ക് ബലി കൊടുക്കുന്ന പതിവുണ്ടായിരുന്നു. ഇപ്പോൾ കോഴിയെയാണ് ബലി കൊടുക്കാറ്.

ബൊനാലു ഏന്തുന്ന സ്ത്രീകളെ ദേവിയായിട്ടാണ് കണക്കാക്കുക. അവർ അമ്പലത്തിലേയ്ക്ക് പോകുമ്പോൾ വിശ്വാസികൾ അവരുടെ കാലുകൾ കഴുകാറുണ്ട്. അവരോടുള്ള ബഹുമാനസുചകമായി തൊട്ടെല (നിറമുള്ള കടലാസ് കൊണ്ട് ഉണ്ടാക്കുന്ന ഒരു രൂപം) സമർപ്പിക്കുന്നു. ആഷാഢമാസത്തിൽ ദേവി തങ്ങളെ സന്ദർശിക്കുന്നു എന്നാണ് വിശ്വസിക്കപ്പെടുന്നത്. ദേവിയെ കാണാനും അവരുടെ സ്നേഹവും ആരാധനയും അറിയിക്കാനും അവർക്ക് ഭക്ഷണം കൊടുക്കുന്നു.

ദേവിയുടെ സഹോദരനായ പോതുരാജു ആരോഗ്യവാനായ, ചുവന്ന മുണ്ടും കൈകളിൽ മണികളും ധരിച്ച ഒരാളാണ്. ശരീരത്തിൽ മഞ്ഞളും നെറ്റിയിൽ കുങ്കുമവും പൂശിയിരിക്കും. ചെണ്ട താളത്തിനൊക്ക് അയാൾ നൃത്തം ചെയ്യും.

പലഹാരവണ്ടിയുടെ മുന്നിൽ നിന്നാണ് അയാൾ നൃത്തം ചെയ്യുക. ഉത്സവത്തിന് തുടക്കമിടുന്നയാൾ എന്ന നിലയ്ക്കാണ് അയാൾ കണക്കാക്കപ്പെടുന്നത്. അയാൾ ബോനം ഏന്തിയ സ്ത്രീകളെ അമ്പലത്തിലേയ്ക്ക് നയിക്കുന്നു. അകമ്പടിയായി താളവും മേളവും ഉണ്ടാകും.

പ്രവചനം അറിയാവുന്ന സ്ത്രീകൾ അടുത്ത ഒരു വർഷത്തെ ഭാവിപ്രവചനം ഭക്തരോട് പങ്കു വയ്ക്കുന്നതാണ് രംഗം. 

ഘടം ഒരു ചെമ്പ് പാത്രമാണ്. ദേവിയുടെ രൂപത്തിലാണ് അത് അലങ്കരിച്ചിരിക്കുന്നത്. ഒരു പൂജാരി, പരമ്പരാഗത വസ്ത്രമണിഞ്ഞ് ദേഹമാസകലം മഞ്ഞൾ പൂശി അമ്മയെ തലയിൽ ചുമക്കുന്നു. അവസാനദിവസം വെള്ളത്തിൽ ഒഴുക്കുന്നത് വരെ ഘടം പൂജിക്കപ്പെടുന്നു. ആയിരക്കണക്കിന് ഭക്തരുടെ സാന്നിദ്ധ്യത്തിൽ ആണ് ഘടം നിമഞ്ജനം ചെയ്യപ്പെടുന്നത്. രംഗത്തിന് ശേഷമാണ് ഘടം നിമഞ്ജനം ചെയ്യപ്പെടുന്നത്.



</doc>
<doc id="256608" url="https://ml.wikipedia.org/wiki?curid=256608" title="കെ.ടി. ശങ്കരൻ">
കെ.ടി. ശങ്കരൻ

കെ.ടി. ശങ്കരൻ (ജനനം 25 ഡിസംബർ 1954) കേരളാ ഹൈക്കോടതിയിലെ ന്യായാധിപനാണ്. പാലക്കാട് ജില്ലയിൽ പട്ടാമ്പിക്കടുത്തുള്ള തലക്കശ്ശേരിയിൽ ജനിച്ച കെ.ടി. ശങ്കരൻ കുമരനെല്ലൂർ ഗവ. ഹൈസ്കൂളിൽ പ്രാഥമിക വിദ്യാഭ്യാസം പൂർത്തിയാക്കി. സെന്റ് തോമസ് കോളേജ് തൃശൂർ, ശ്രീകൃഷ്ണാ കോളേജ് ഗുരുവായൂർ എന്നിവിടങ്ങളിൽ നിന്നും ബിരുദ പഠനം പൂർത്തിയാക്കിയ ശേഷം കർണ്ണാടകയിലെ കൂർഗിൽ ഉള്ള സരസ്വതി ലോ കോളേജിൽ നിയമപഠനം പൂർത്തിയാക്കി. 1979-ൽ അഡ്വക്കറ്റ് ആയി എൻ‌റോൾ ചെയ്തു. 1979ൽ പട്ടാമ്പി മജിസ്ട്രേറ്റ് കോടതിയിൽ പ്രാക്ടീസ് ചെയ്തു തുടങ്ങി. 1982-ൽ കേരള ഹൈക്കോടതിയിലേക്കു മാറി. 2005 ഫെബ്രുവരി 2-ാം തിയതി കേരള ഹൈക്കോടതിയിൽ അഡീഷണൽ ജഡ്ജ് ആയും, 2006 നവംബർ 22-ാം തിയതി പെർമനന്റ് ജഡ്ജ് ആയും നിയമിതനായി.

ഇന്നത്തെ രീതിയിലുള്ള മാധ്യമദൃശ്യങ്ങൾ കുട്ടികളുടെ സ്വഭാവരൂപീകരണത്തെ പ്രതികൂലമായി ബാധിച്ചേക്കാമെന്നും, സമൂഹത്തിൽ പരസ്പര വിദ്വേഷത്തിന്റെ കനലുകൾ എരിയുന്നതോടൊപ്പം തിന്മകൾ നിറയുകയാണെന്നും പയ്യന്നൂർ സബ് കോടതിയിൽ ഗാന്ധി പ്രതിമയുടെ അനാവരണം നിർവഹിക്കുന്ന വേളയിൽ ജസ്റ്റിസ് കെ.ടി. ശങ്കരൻ അഭിപ്രായം പ്രകടിപ്പിച്ചു. 


</doc>
<doc id="256609" url="https://ml.wikipedia.org/wiki?curid=256609" title="ഈറ്റില്ലം">
ഈറ്റില്ലം

പഴയ കാലത്ത് തറവാടുകളിൽ പ്രസവത്തിനായി ഉപയോഗിച്ചിരുന്ന മുറിയാണ് ഈറ്റില്ലം അഥവാ ഗർഭഗൃഹം. കിഴക്കോട്ട്‌ അഭിമുഖമായി നിർമ്മിക്കുന്ന തറവാടുകളിൽ അടുക്കളയോടു ചേർന്ന്‌ പടിഞ്ഞാറുഭാഗത്തായി നാലുകെട്ടിൽ നിന്നും പ്രവേശിക്കാൻ സാധിക്കും വിധമാണ് ഈറ്റില്ലം നിർമ്മിക്കുന്നത്. ഇവിടെ സാധാരണയിൽ നിന്നും വ്യത്യസ്തമായി പൊക്കം കുറഞ്ഞ കട്ടിൽ ഒരുക്കിയിരിക്കുന്നു. കാഞ്ഞിരത്തിന്റെ തടിയും പലകയും കൊണ്ടാണ് ഈ കട്ടിൽ നിർമ്മിക്കുന്നത്. ഈ കട്ടിലിനെ തട്ടുപടി എന്നു വിളിക്കുന്നു. നാലു വട്ടക്കാലുകളാണ് ഈ കട്ടിലിനുള്ളത്. ഈ വട്ടക്കാലുകൾ മുകൾഭാഗത്ത് ഒരു കുഴിവട്ടത്തിൽ അവസാനിക്കുന്നു. അല്പം പരന്ന് താഴ്ചയുള്ള ഈ കുഴിയിൽ ഗുളികയോ മറ്റ് അവശ്യ വസ്തുക്കളോ നിക്ഷേപിക്കുന്നു. 

ഗർഭിണികൾക്ക് അനായസേന കയറിയിറങ്ങാനാണ് കട്ടിൽ ഉയരം കുറച്ച് നിർമ്മിക്കുന്നത്. (പ്രസവകാലത്ത് ഗർഭിണികളും അല്ലാത്ത സമയങ്ങളിൽ മുത്തശ്ശിമാരും ഈ മുറിയും കട്ടിലും ഉപയോഗിക്കുന്നു) ആയുർവ്വേദ വിധിപ്രകാരം കാഞ്ഞിരത്തടി കൊണ്ടുള്ള കട്ടിലിൽ ഉറങ്ങുന്നത് ആരോഗ്യത്തിന്‌ നല്ലതാണെന്നു കരുതുന്നു. ഈ മുറിയിൽ തന്നെയാണ് തൊട്ടിൽ ഒരുക്കുന്നത്. 


</doc>
<doc id="256612" url="https://ml.wikipedia.org/wiki?curid=256612" title="ചെറിമോയ">
ചെറിമോയ

അനോനേസീ സസ്യകുടുംബത്തിൽ ഉൾപ്പെടുന്ന ഒരിനം സസ്യമാണ് ചെറിമോയ . 

ചെറിമോയ എട്ടു മീറ്ററിലധികം ഉയരത്തിൽ ശാഖോപശാഖകളായി വളരുന്നു. ഇവയിൽ ദീർഘവൃത്താകൃതിയുള്ള ഇലകളാണ് ഉള്ളത്. വേനൽക്കാലത്ത് സസ്യം ഇലകൾ പൊഴിക്കുന്നു. തണുപ്പുള്ള മലയോരങ്ങളിലും സമതലങ്ങളിലും ചെറിമോയ നന്നായി വളരുന്നു. 

വേനൽക്കാലത്ത് ശാഖകളിലെ മുട്ടുകളിൽ പൂക്കൾ ഉണ്ടാകുന്നു. ദളങ്ങളുള്ള ചെറിയ പൂക്കൾക്ക് മഞ്ഞനിറമാണുള്ളത്. ആത്തച്ചക്കയുടെ രൂപമാണ് കായ്‌കൾക്ക്. പഴുക്കുമ്പോൾ ഇവ മഞ്ഞ കലർന്ന പച്ചനിറമായി തീരുന്നു. കായകൾ രണ്ട് കിലോ തൂക്കത്തിൽ വളരുന്നു. പഴത്തിൽ കാർബോഹൈഡ്രറ്റ്‌, ജീവകം-സി, കരോട്ടിൻ, അയൺ തുടങ്ങിയ പോഷകങ്ങൾ അടങ്ങിയിരിക്കുന്നു.



</doc>
<doc id="256614" url="https://ml.wikipedia.org/wiki?curid=256614" title="ഹബീബ സറാബി">
ഹബീബ സറാബി

അഫ്ഗാനിസ്താനിലെ സജീവ രാഷ്ട്രീയ പ്രവർത്തകയാണ് ഹബീബ സറാബി (ജനനം :1956). അഫ്ഗാനിലെ ആദ്യ വനിതാഗവർണറും വിദ്യാഭ്യാസ- സാംസ്കാരിക- വനിതാക്ഷേമ മന്ത്രിയുമായി പ്രവർത്തിച്ചു. 2013 ലെ രമൺ മഗ്സസെ പുരസ്കാരം ലഭിച്ചിട്ടുണ്ട്.
1956ൽ അഫ്ഗാനിലെ മസാരെ ഷെരീഫിൽ ജനിച്ചു. ഹബീബയ്ക്ക് ബാല്യത്തിൽ തന്നെ രാജ്യമെമ്പാടും സഞ്ചരിക്കാൻ അവസരമുണ്ടായി. കാബൂളിൽ മെഡിക്കൽവിദ്യാഭ്യാസം പൂർത്തിയാക്കിയശേഷം യുഎൻ ഫെലോഷിപ്പോടെ ഇന്ത്യയിൽ ഹീമെറ്റോളജിയിൽ ഉപരിപഠനം നടത്തി. അഫ്ഗാനിസ്ഥാൻ 1996ൽ താലിബാൻ കീഴടക്കിയതോടെ പാകിസ്താനിലെ പെഷവാറിലേക്ക് പലായനം ചെയ്തു. അഭയാർഥിക്യാമ്പുകളിൽ അധ്യാപികയായി പ്രവർത്തിച്ചു. താലിബാന്റെ പതനത്തിനുശേഷം ജന്മനാട്ടിൽ തിരിച്ചെത്തി, ട്രൂത്ത് ആൻഡ് ജസ്റ്റിസ് എന്ന പാർട്ടിയിലൂടെ രാഷ്ട്രീയത്തിൽ സജീവമായി. ഹമീദ് കർസായി സർക്കാരിൽ വിദ്യാഭ്യാസ- സാംസ്കാരിക- വനിതാക്ഷേമ മന്ത്രിയായി പ്രവർത്തിച്ചു.. 

1998 ൽ അഫ്ഗാൻ ഇൻസ്റ്റിറ്റ്യൂട്ട് ഒഫ് ലേണിങ്ങ് എന്ന സംഘടനയിൽ ചേർന്നു പ്രവർത്തിച്ചു തുടങ്ങി. പിന്നീട് ഈ സംഘടനയുടെ ജനറൽ മാനേജർ പദവിയിയും വഹിച്ചു. ഹ്യൂമാനിറ്റേറിയൻ അസിസ്റ്റൻസ് ഫോർ ദി വുമൺ ആൻഡ് ചിൽഡ്രൻ ഒഫ് അഫ്ഗാനിസ്ഥാൻ എന്ന സംഘടനയുടെ വൈസ് ചെയർമാൻ സ്ഥാനവും ഹബീബ വഹിച്ചിട്ടുണ്ട്. . 

2005ൽ ബാമ്യാൻ ഗവർണറായി നിയമിക്കപ്പെട്ടു. ശ്രദ്ധേയമായ നിരവധി പ്രവർത്തനങ്ങൾ അവിടെ നടത്തി. മുന്നൂറോളം സ്കൂളുകൾ സ്ഥാപിച്ചു. 



</doc>
<doc id="256620" url="https://ml.wikipedia.org/wiki?curid=256620" title="പുരാതനകാലത്തെ ഹൈന്ദവവിവാഹരീതികൾ">
പുരാതനകാലത്തെ ഹൈന്ദവവിവാഹരീതികൾ

ഓരോ മതവിഭാഗത്തിനും ഓരോ ജാതിക്കും വ്യത്യസ്ത ആചാരങ്ങളോടെയാണ് വിവാഹം നടക്കുന്നത്. 

മനുസ്മൃതി പരിശോധിച്ചാൽ അതിൽ എട്ടുവിധത്തിലുള്ള വിവാഹങ്ങൾക്കുള്ള സാധ്യതകളെ കുറിച്ച് പറയുന്നു. അവയ്ക്കെല്ലാം പ്രത്യേകം പ്രത്യേകം പേർ നൽകിയിട്ടുണ്ട്.
പിതാവ് പുത്രിയെ ഉദകത്തോട് കൂടി പ്രതിഫലം കൂടാതെ ഒരു ബ്രഹ്മചാരിക്ക് നൽകുക .ഹിന്ദു ബ്രാഹ്മണർക്ക് വിധിച്ചിട്ടുള്ള പതിനാറ് ക്രിയകളായ ഷോഡശക്രിയകളിലെ ഒൻപതാമത്തെ ക്രിയയായ വിവാഹം 'ബ്രാഹ്മവിവാഹം' ആണ്.
പിതാവ് പുത്രിയെ ആഭരണങ്ങൾ അണിയിച്ചു കൊണ്ട് യാഗത്തിൽ പുരോഹിതന് നൽകുക.
പശുവിനെയോ, കാളയെയോ വാങ്ങി പകരം കന്യകയെ കൊടുക്കുക.
നിങ്ങൾ നിയമാനുഷ്ഠാനത്തോട് കൂടി വാഴുവിൻ എന്ന് പറഞ്ഞിട്ടു പിതാവ് പ്രതിഫലം കൂടാതെ പുത്രിയെ പുരുഷന് നൽകുക.
കാമുകൻ അനുരക്തയായ സ്ത്രീയെ ബന്ധുകളോട് ആലോചിയ്ക്കാതെയും കർമങ്ങൾ കൂടാതെയും പരസ്പര സമ്മതപ്രകാരം കൈകൊള്ളുക
ഒരു പുരുഷൻ കന്യകയെ പിതാവിന്റെ അടുക്കലിൽ നിന്നും പണമോ പാരിതോഷികമോ നൽകി വിലയ്ക്ക് വാങ്ങിക്കുക.
ഒരു സ്ത്രീയുടെ ബന്ധുകളെ യുദ്ധത്തിൽ തോൽപ്പിച്ച് ബാലൽക്കരേണ പിടിച്ചു കൊണ്ടുപോവുക.
സ്ത്രീക്ക് ബോധമില്ലതിരിക്കുമ്പോൾ അവളെ പുരുഷൻ ബലാ‌ൽക്കാരമായി ഭാര്യയാക്കുക.


</doc>
<doc id="256621" url="https://ml.wikipedia.org/wiki?curid=256621" title="പരീക്ഷ (ചലച്ചിത്രം)">
പരീക്ഷ (ചലച്ചിത്രം)

റാണിഫിലിംസിനുവേണ്ടി വാസു മേനോൻ നിർമിച്ച മലയാളചലച്ചിത്രമാണ് പരീക്ഷ. വാസുസ്റ്റുഡിയോയിൽ വച്ചുനിർമിച്ച പ്രസ്തുത ചിത്രത്തിന്റെ വിതരണ ചുമതല ഭാരതിപിക്ചേഴ്സിനായിരുന്നു. 1967 ഒക്ടോബർ 19-ന് ഈ ചിത്രം കേരളത്തിലെ തിയേറ്ററുകളിൽ പ്രദർശനം തുടങ്ങി.






</doc>
<doc id="256630" url="https://ml.wikipedia.org/wiki?curid=256630" title="ഷിയ ഇസ്ലാമിലെ അഞ്ചു രക്തസാക്ഷികൾ">
ഷിയ ഇസ്ലാമിലെ അഞ്ചു രക്തസാക്ഷികൾ

ചരിത്രത്തിലെ വിവിധ കാലയളവുകളിൽ സുന്നി ഭരണകൂടങ്ങളാൽ വധിക്കപ്പെട്ട അഞ്ചു ഷിയ പണ്ഡിതന്മാരെയാണ് ഷിയ മുസ്ലീങ്ങൾ ഷഹാദ ഖംസ് (അറബി: شھداء خمسہ) അഥവാ അഞ്ചു രക്തസാക്ഷികൾ എന്ന് വിളിക്കുന്നത്. ഇവരുടെ ജീവിത ചരിത്രം ആയത്തുള്ളാ മുഹമ്മദ് ഹുസൈൻ നജഫി "ഷഹാദ ഏ ഖംസ കേ ഹാലാത്ത് ഏ സിന്ദഗീ" എന്ന പുസ്തകത്തിൽ വിവരിച്ചിട്ടുണ്ട്. ഈ അഞ്ച് പേരിൽ രണ്ട് പേർ ഭാരത്തിൽ ജീവിച്ചിരുന്നവരാണ്. 
ഇദ്ദേഹമാണ് ചരിത്രത്തിലെ ആദ്യത്തെ ഷിയ രക്തസാക്ഷി. അൽ ലുമാ അൽ ദിമാഷ്കിയ (അറബി :اللمعة الدمشقية‎) അഥവാ ദമാസ്കസിലെ തിളക്കം എന്ന പുസ്തകം എഴുതിയ ഇദ്ദേഹത്ത ഒരു മാലിക്കി മതപണ്ഡിതന്റെ ഫത്വ പ്രകാരം ഇറാക്കിലെ ഹില്ല എന്ന പട്ടണത്തിൽ വച്ച് വധിക്കുകയാണുണ്ടായത്. ഒരു വർഷത്തെ തടവുശിക്ഷയ്ക്ക് ശേഷം ഇദ്ദേഹത്തെ വെട്ടിക്കൊന്നു ശവശരീരം കുരിശിലേറ്റി കല്ലെറിഞ്ഞു പിന്നീട് തീ കത്തിക്കുകയാണുണ്ടായത് 


</doc>
<doc id="256632" url="https://ml.wikipedia.org/wiki?curid=256632" title="കരിങ്ങാച്ചിറ, തൃശ്ശൂർ">
കരിങ്ങാച്ചിറ, തൃശ്ശൂർ

കേരളത്തിലെ തൃശ്ശൂർ ജില്ലയിലെ പുത്തൻചിറ ഗ്രാമപഞ്ചാത്തിലെ ഒരു ഗ്രാമമാണ് കരിങ്ങാച്ചിറ. തൃശ്ശൂർ നഗരത്തിൽ നിന്ന് 32 കിലോമീറ്റർ ദൂരത്തിലും, മാള പട്ടണത്തിൽ നിന്ന് 5 കിലോമീറ്റർ ദൂരത്തിലും സ്ഥിതി ചെയ്യുന്ന ഒരു പ്രദേശമാണ് കരിങ്ങാച്ചിറ. പുത്തൻചിറ ഗ്രാമത്തിന്റെ തെക്കെയറ്റത്തായി കരിങ്ങാച്ചിറ സ്ഥിതി ചെയ്യുന്നു. ഉപ്പ് വെള്ളം കയറാതെ പുത്തൻചിറയിലെ കൃഷിയിടങ്ങളെ സംരക്ഷിക്കുന്ന കരിങ്കല്ലുകൊണ്ടുള്ള ചിറ ഇവിടെയുണ്ട്. 



റോഡ് വഴി - എൻ.എച്ച് 47 ൽ തൃശ്ശൂർ-എറണാകുളം വഴിയിൽ, കൊടകരയിൽ നിന്ന് 14 കിലോമീറ്റർ, ചാലക്കുടിയിൽ നിന്ന് 13 കിലോമീറ്റർ ദൂരത്തിൽ സ്ഥിതി ചെയ്യുന്നു. 

റെയിൽ വഴി - അടുത്തുള്ള റെയിൽ‌വേ സ്റ്റേഷൻ ചാലക്കുടി ദൂരം 12 കിലോമീറ്റർ, ഇരിഞ്ഞാലക്കുട, ദൂരം 11 കിലോമീറ്റർ

വിമാനം വഴി - ഏറ്റവും അടുത്ത വിമാനത്താവളം കൊച്ചി അന്താരാഷ്ട്ര വിമാനത്താവളം (നെടുമ്പാശ്ശേരി വിമാനത്താവളം), ദൂരം 30 കിലോമീറ്റർ.

കരിങ്ങാച്ചിറ ഒട്ടനവധി ഗ്രാമങ്ങളാ‍ൽ ചുറ്റപ്പെട്ടു കിടക്കുന്നു. ചില പ്രധാന ഗ്രാമങ്ങൾ താഴെ പറയുന്നവയാണ്. 



</doc>
