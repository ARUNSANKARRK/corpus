<doc id="324152" url="https://ml.wikipedia.org/wiki?curid=324152" title="ഫിലിപ്പൈൻ എയർലൈൻസ്">
ഫിലിപ്പൈൻ എയർലൈൻസ്

പിഎഎൽ ഹോൾഡിംഗ്സ് ഐഎൻസി.യുടെ വാണിജ്യ പേരാണ് ഫിലിപ്പൈൻ എയർലൈൻസ്. ഫിലിപ്പൈൻസിലെ ഏറ്റവും പ്രധാനപ്പെട്ട എയർലൈനാണ് പസായ് സിറ്റിയിലെ പിഎൻബി ഫിനാൻഷ്യൽ സെൻറെർ ആസ്ഥാനമായി പ്രവർത്തിക്കുന്ന ഫിലിപ്പൈൻ എയർലൈൻസ്. 1941-ൽ പ്രവർത്തനം ആരംഭിച്ച ഈ എയർലൈനാണ് ഏഷ്യയിലെ ആദ്യത്തെ വാണിജ്യ എയർലൈനും എപ്പോഴും ആദ്യ പേരിൽ തന്നെ പ്രവർത്തിക്കുന്നതുമായ എയർലൈനും. മനിലയിലെ നിനോയ് അക്വിനോ അന്താരാഷ്‌ട്ര എയർപോർട്ടും സെബുവിലെ മാക്ടൻ-സെബു അന്താരാഷ്‌ട്ര എയർപോർട്ടും ഹബ്ബുകളായി പ്രവർത്തിക്കുന്ന ഫിലിപ്പൈൻ എയർലൈൻസ് ഫിലിപ്പൈൻസിലെ 31 ലക്ഷ്യസ്ഥാനങ്ങളിലേക്കും, സൗത്ത്ഈസ്റ്റ് ഏഷ്യ, ഈസ്റ്റ് ഏഷ്യ, നോർത്ത് അമേരിക്ക, യൂറോപ്പ് എന്നിവടങ്ങളിലെ 36 ലക്ഷ്യസ്ഥാനങ്ങളിലേക്കും സർവീസ് നടത്തുന്നു.

ഫിലിപ്പൈൻ ഏരിയൽ ടാക്സി കമ്പനി ഇൻകോർപറേറ്റഡിന് (പിഎടിസിഒ) കത്ത്, ചരക്ക്, യാത്ര സേവനങ്ങൾ ആരംഭിക്കാനുള്ള അനുമതി 1935 നവംബർ 14-നു ഫിലിപ്പൈൻ കോൺഗ്രസ്‌ നൽകി. കമ്പനി മനില-ബഗിഒ, മനില-പരസൽ ഫ്ലൈറ്റുകൾ ആരംഭിച്ചു. എന്നാൽ ആറു വർഷത്തോളം യാത്രാ വിമാനങ്ങളുടെ കാര്യത്തിൽ കമ്പനി കാര്യമായ പ്രവർത്തനങ്ങൾ ഒന്നുംതന്നെ ആരംഭിച്ചില്ല. 

1941 ഫെബ്രുവരി 26-നു, അന്നു കാലത്ത് ഫിലിപ്പൈൻസിലെ ഏറ്റവും പ്രധാനപ്പെട്ട വ്യവസായിയായ അന്ദ്രേസ് സോരിയനോ ജനറൽ മാനേജറും മുൻ സെനറ്റ് അംഗമായ രാമോൺ ഫെർണാണ്ടസ് ചെയർമാനും പ്രസിഡന്റുമായ ഫിലിപ്പൈൻ എയർലൈൻസ് ഐഎൻസി ഫിലിപ്പൈൻ ഏരിയൽ ടാക്സി കമ്പനി ഇൻകോർപറേറ്റഡിനെ സ്വന്തമാക്കി, അങ്ങനെ ഫിലിപ്പൈൻ എയർലൈൻസ് പിറന്നു. 

1941 അവസാനം മുതൽ 1945 വരെ നടന്ന രണ്ടാം ലോക മഹായുദ്ധം കാരണം പിഎഎലിൻറെ സർവീസുകൾ തടസപ്പെട്ടു. എയർലൈനിൻറെ വിമാനങ്ങൾ യുദ്ധത്തിൻറെ ആവശ്യങ്ങൾക്കു വേണ്ടി ഉപയോഗിക്കേണ്ടി വന്നു. ഒരു വിമാനം വെടിവെച്ചു വീഴ്ത്തുകയും മറ്റൊന്ന് തകർക്കപ്പെടുകയും ചെയ്തു.

1946 ഫെബ്രുവരി 15-നു അഞ്ചു വർഷത്തെ ഇടവേളക്കു ശേഷം പിഎഎൽ പ്രവർത്തനങ്ങൾ പുനരാരംഭിച്ചു. 15 ആഭ്യന്തര ലക്ഷ്യസ്ഥാനങ്ങളിലേക്ക് 5 ഡഗ്ലസ് ഡിസി-3എസ് വിമാനങ്ങൾ ഉപയോഗിച്ചാണു സർവീസ് പുനരാരംഭിച്ചത്. ഫിലിപ്പൈൻ എയർലൈൻസ് ആദ്യത്തെ ആസ്ഥാനമായ മകത്തിയിലെ നീൽസൺ ഫീൽഡിലേക്ക് തിരിച്ചു പോയി. യുദ്ധത്തിൽ വലിയ രീതിയിൽ തകർന്നുപോയ എയർപോർട്ട് ഒരു മില്ല്യൺ പെസോസ് ചിലവഴിച്ചു പിഎഎൽ പുനനിർമിച്ചു. പിഎഎലിനു കീഴിലുള്ള മനില ഇന്റർനാഷണൽ എയർ ടെർമിനൽ ഐഎൻസി-യുടെ കീഴിലാണ് ഈ എയർപോർട്ട് പൂർണമായി പ്രവർത്തിക്കുന്നത്.

1951-ൽ കിൻസെ എന്ന് പേരുള്ള ഡിസി-3 വിമാനം പിഎഎൽ ജപ്പാൻ എയർലൈൻസിന് ലീസിനു നൽകി. ഇതുവഴി പിന്നീട് ജപ്പാൻ സ്വന്തം എയർലൈൻ ആരംഭിച്ചു. 1954 മാർച്ചിൽ യൂറോപ്പ്, ജപ്പാൻ, യുണൈറ്റഡ് സ്റ്റേറ്റ്സ് എന്നിവടങ്ങളിലേക്കുള്ള വിമാനങ്ങൾ ഫിലിപ്പൈൻ സർക്കാർ സസ്പെൻഡ് ചെയ്തു, എന്നാൽ അഞ്ചു വർഷങ്ങൾക്കു ശേഷം ഈ സർവീസുകൾ പുനരാരംഭിച്ചു. മൂന്ന് വർഷങ്ങൾക്കുള്ളിൽ ഹോങ്ങ് കോങ്ങ്, ബാങ്കോക്ക്‌, തായ്‌പെയ് എന്നിവടങ്ങളിലേക്ക് പിഎഎൽ കോൺവൈർ 340എസ് വിമാനങ്ങൾ ഉപയോഗിച്ചു സർവീസ് ആരംഭിച്ചു, പിന്നീട് വിക്കേർസ് വിസ്കൗണ്ട് 784 വിമാനങ്ങളിലേക്ക് മാറി.

1975-ൽ ഫിലിപ്പൈൻ എയർലൈൻസിൻറെ ആസ്ഥാനം മകത്തി സിറ്റിയിലെ പിഎഎൽ ബിൽഡിംഗിൽ ആയിരുന്നു.1979-ൻറെയും 1981-ൻറെയും ഇടയിൽ അന്നത്തെ പിഎഎൽ പ്രസിഡന്റ്‌ റോമൻ എ. ക്രൂസിൻറെ നേതൃത്വത്തിൽ കമ്പനി വിപുലീകരണത്തിൻറെ ഭാഗമായി വ്യോമയാന രംഗത്തിനു വേണ്ട വൻ പദ്ധതികൾ എംഐഎ-യുടെ ചുറ്റുഭാഗത്ത് ആരംഭിച്ചു.

ഫിലിപ്പൈൻ എയർലൈൻസുമായി കോഡ്ഷെയർ ധാരണകളുള്ള എയർലൈനുകൾ ഇവയാണ് : ഓൾ നിപ്പോൺ എയർവേസ്, കാതായ്‌ പസിഫിക്ക്, എത്തിഹാദ് എയർവേസ്, ഗൾഫ്‌ എയർ, ഹവായിയൻ എയർലൈൻസ്, മലയ്ഷ്യ എയർലൈൻസ്, പിഎഎൽ എക്സ്പ്രസ്സ്‌, ടർകിഷ് എയർലൈൻസ് , വെസ്റ്റ് ജെറ്റ്.



</doc>
<doc id="324153" url="https://ml.wikipedia.org/wiki?curid=324153" title="സോറിയാസിസ്">
സോറിയാസിസ്

ദീർഘ കാലം നീണ്ടുനിൽക്കുന്ന ഒരു ഓട്ടോഇമ്മ്യൂൺ ത്വക്ക് രോഗമാണ് സോറിയാസിസ്. ത്വക്കിൽ അസാധാരണമായ പാടുകൾ കാണാം. ഈ പാടുകൾ സാധാരണയായി ചുവന്ന നിറത്തിലും, ചൊറിച്ചിൽ ഉണ്ടാക്കുന്നതുമാണ്‌. ഇവ ശരീരത്തിൻറെ ഒരു ഭാഗത്ത് മാത്രം എന്നാ രീതിയിലും ശരീരം മുഴുവൻ എന്നാ രീതിയിലും കാണപ്പെടാറുണ്ട്. ത്വക്കിനു പറ്റുന്ന പരിക്കുകൾ ത്വക്കിൽ സോറിയാസിസ് മാറ്റങ്ങൾക്കു കാരണമാകാം, ഇതിനെ കോബ്നർ ഫിനോമെനൻ എന്ന് പറയുന്നു.

പ്രധാനമായും സോറിയാസിസ് 5 തരങ്ങളാണ് ഉള്ളത്: പ്ലേക്ക് സോറിയാസിസ്, ഗുട്ടേറ്റ് സോറിയാസിസ്, പുസ്റ്റുലാർ സോറിയാസിസ്, എരിത്രോഡെർമിക് സോറിയാസിസ്.

ഓരോ രോഗിയിലും രോഗത്തിൻറെ ശക്തി അനുസരിച്ചു വ്യത്യസ്തമായ രോഗ ലക്ഷണങ്ങളും അടയാളങ്ങളുമാണ് കാണുക. സാധാരണയായി സോറിയാസിസ് രോഗബാധിതർ കാണിക്കുന്ന രോഗലക്ഷണങ്ങൾ ഇവയാണു:


ത്വക്ക് കാണപ്പെടുന്നതിനു അനുസരിച്ചാണു സോറിയാസിസ് രോഗനിർണയം. ത്വക്കിലെ പാടുകൾ കാണുമ്പോൾ രോഗനിർണയം സാധ്യമാണ്. രോഗനിർണയത്തിനു പ്രത്യേക രോഗനിർണയ പ്രക്രിയയോ രക്ത പരിശോധനയോ ആവശ്യമില്ല. 

സോറിയാസിസ് രോഗകാരണത്തെക്കുറിച്ചു പല അഭിപ്രായങ്ങൾ ഉണ്ട്. ജനിതക കാരണങ്ങളാൽ, ജീവിതശൈലിയാൽ, എച്ഐവി വൈറസ്‌ ബാധയാൽ, മറ്റു മരുന്നുകളുടെ പാർശ്വഫലത്താൽ സോറിയാസിസ് രോഗമുണ്ടാകാം.

ഓരോ തരം സോറിയാസിസിനും വിവധ രോഗലക്ഷണങ്ങളാണ് ഉള്ളത്, ഈ രോഗലക്ഷണങ്ങൾക്കനുസരിച്ചാണ് ചികിത്സയും. രോഗത്തിൻറെ മൂർച്ചയ്ക്കു അനുസരിച്ചും ചികിത്സയിൽ വ്യത്യാസങ്ങൾ വരും.


</doc>
<doc id="324155" url="https://ml.wikipedia.org/wiki?curid=324155" title="ഫോർട്ട്‌ ഡ്രം (എൽ ഫ്രൈലെ ദ്വീപ്‌)">
ഫോർട്ട്‌ ഡ്രം (എൽ ഫ്രൈലെ ദ്വീപ്‌)

ഫോർട്ട്‌ ഡ്രം അഥവാ എൽ ഫ്രൈലെ ദ്വീപ്‌ ഫിലിപ്പീൻസ് ലെ മനില ഉൾക്കടലിലെ ഒരു ദ്വീപ്‌ ആണ്. സൈനിക ആവശ്യങ്ങൾക്ക് ആയി ഇതിനെ ഒരു കോട്ട ആക്കി 
മാറ്റിയിരുന്നു. ഇതിനെ കോൺക്രീറ്റ് ബാറ്റിൽഷിപ്പ് (the concrete battleship) എന്നും വിളിക്കുന്നു. അമേരിക്കൻ കോളനിവാഴ്ച സമയത്ത് 1909 ൽ അമേരിക്കൻ സൈന്യം ആണ് ഇത് നിർമ്മിച്ചത്. രണ്ടാം ലോകമഹായുദ്ധ സമയത്ത് ജപ്പാൻ ഇത് കൈവശപ്പെടുത്തി. തുടർന്നു യു.എസ്.എ ഇത് തിരിച്ചു പിടിക്കുകയും ഇവിടം ഡീസലും ഗാസോലിനും കൊണ്ട് കത്തിച്ച് ഉപയോഗ ശൂന്യമാക്കുകയും ചെയ്തു.

ഇപ്പോൾ ഉപേക്ഷിക്കപ്പെട്ട ഈ കോട്ട ബ്രിഗേഡിയർ ജനറൽ റിച്ചാർഡ് സി ഡ്രം ന്റെ പേരിലാണ് നാമകരണം ചെയ്തത്. മെക്സിക്കൻ അമേരിക്കൻ യുദ്ധത്തിലും അമേരിക്കൻ ആഭ്യന്തരയുദ്ധത്തിലും സേവനം അനുഷ്ടിച്ച ബ്രിഗേഡിയർ ഡ്രം 1909 ലാണ് അന്തരിച്ചത്. ഫിലിപ്പൈൻസ് ലെ കവിറ്റ് പ്രവിശ്യയിലാണ് ഈ കോട്ട 

സ്പാനിഷ് അമേരിക്കൻ യുദ്ധകാലത്ത് പിടിച്ചടക്കിയ എല്ലാ പ്രധാന തുറമുഖങ്ങളും ദ്വീപുകളും കോട്ടകൾ ആക്കി സംരക്ഷിക്കാൻ ആ സമയത്ത് യു.എസ്.എ യുടെ പ്രസിഡന്റ് ആയിരുന്ന വില്യം.എച്ച്.ടാഫ്റ്റ് തീരുമാനിച്ചു. അതിന്റെ ഭാഗമായാണ് ഫോർട്ട്‌ ഡ്രം രൂപം കൊള്ളുന്നത്. അങ്ങനെ എൽ ഫ്രൈലെ ദ്വീപ് ഒരു കോട്ട ആയി മാറ്റുകയും ഫോർട്ട്‌ ഡ്രം എന്ന പേരിൽ അറിയപ്പെടുകയും ചെയ്തു. ആദ്യം മൈനുകളെ നിർവീര്യമാക്കുന്ന സൈനിക താവളം ആക്കാൻ ഉദ്ദേശിച്ച ഈ ദ്വീപ്‌ പിന്നീട് സമതലം ആക്കുകയും അവിടെ പീരങ്കികൾ സ്ഥാപിക്കുകയും ചെയ്തു. ഇരുപത് അടി ഉയരമുള്ള കോണ്ക്രീറ്റ് ചുമരുകൾ ആ കാലഘട്ടത്തിൽ ശത്രുക്കളുടെ നാവിക സേനയ്ക്ക് തകർക്കാൻ പറ്റാത്ത നിർമ്മിതി ആയിരുന്നു. 

1909 ൽ തുടങ്ങിയ ഈ കോട്ടയുടെ നിർമ്മാണം അഞ്ചു കൊല്ലം കൊണ്ട് പൂർത്തിയായി. 1916 ൽ ഇവിടെ തോക്കുകളും പീരങ്കികളും സ്ഥാപിച്ചു. 240 സൈനികർക്ക് താമസിക്കുവാൻ വേണ്ടിയുള്ള വീടുകളും ഇവിടെ നിർമിച്ചു.

ജാപ്പനീസ് ഇമ്പീരിയൽ സേന 1941ൽ ലുസോൺ ദ്വീപ്‌ കീഴടക്കിയതോടെ ജാപ്പനീസ് സേന ഫോർട്ട്‌ ഡ്രമ്മിനു സമീപത്ത് എത്തി. പസഫിക് പ്രദേശത്ത് യുദ്ധം തുടങ്ങുന്നത്തിനു തൊട്ടു മുൻപ് 1941 ഡിസംബർ 7 ൽ അമേരിക്കൻ സേനയുടെ ആർട്ടിലറി റെജിമെൻറ് സ്ഥാനം പിടിച്ചു. 1942 ജനുവരി രണ്ടിനു ജാപ്പനീസ് സേനയുടെ വായുസേന ഇവിടെ നിരന്തരമായി ബോംബിംഗ് നടത്തി. ഇവിടെ വച്ച് ജാപ്പനീസ് സേനയ്ക് എതിരെ ആയിരുന്നു ആദ്യമായി ഒരു കടൽത്തീര അമേരിക്കൻ പീരങ്കി ശത്രുക്കൾക്ക് നേരെ വെടിവെച്ചത്. 1942 മേയ് 6 നു ഫോർട്ട്‌ ഡ്രം , ജാപ്പനീസ് സേന കയ്യടക്കി. 1945 വരെ ഇവിടം ജാപ്പനീസ് സേനയുടെ അധീനതയിൽ ആയിരുന്നു. 

അമേരിക്കൻ-ഫിലിപ്പിനോ സൈന്യം മനില തിരിച്ച് പിടിക്കുന്നതിനായി നടത്തിയ യുദ്ധത്തിൽ (1944–1945) യു.എസ് നാവിക സേനയും വ്യോമ സേനയും സംയുക്തമായി ഫോർട്ട്‌ ഡ്രമ്മിൽ ആക്രമണം അഴിച്ചുവിട്ടു. അമേരിക്കൻ സൈന്യം ഇവിടെ ഡീസൽ, ഗാസോലിൻ എന്നിവ പമ്പ് ചെയ്ത് ഈ പ്രദേശം മുഴുവൻ അഗ്നിക്ക് ഇരയാക്കി. ദിവസങ്ങളോളം ഇവിടെ അഗ്നിബാധ ഉണ്ടായി. 1945 ഏപ്രിൽ മാസം അവസാനിക്കുമ്പോഴേക്കും മനില ഉൾക്കടൽ പ്രദേശത്ത് നിന്നും ജാപ്പനീസ് സേന പൂർണ്ണമായും പിൻവാങ്ങി.

രണ്ടാം ലോക മഹായുദ്ധത്തിനു ശേഷം ഇവിടെ ഉപേക്ഷിക്കപ്പെട്ട തോക്കുകളും യുദ്ധ സാമഗ്രികളും ഈ കോട്ടയുടെ അവശിഷ്ടങ്ങളിൽ കാണാം. 1970 മുതൽ ഇവിടം പഴയ ഇരുമ്പുരുക്ക് സാമഗ്രികൾക്ക് വേണ്ടി പലപ്പോഴായി കൊള്ളയടിക്കപ്പെട്ടു. 2009 വരെ ഇവിടെ ഇങ്ങനെ കൊള്ള നടന്നിരുന്നു . ഇവിടെ ഫിലിപ്പൈൻസ് കോസ്റ്റ് ഗാർഡ് ഒരു ലൈറ്റ്ഹൌസ് സ്ഥാപിച്ചു.

 

</doc>
<doc id="324158" url="https://ml.wikipedia.org/wiki?curid=324158" title="ചിത്രകൂട്ട് എക്സ്പ്രസ്സ്‌">
ചിത്രകൂട്ട് എക്സ്പ്രസ്സ്‌

മദ്ധ്യപ്രദേശിലെ പ്രധാനപ്പെട്ട ആർമി കണ്ടോൺമെൻറ് ഹബ് ആയ ജബൽപൂർ മുതൽ ഉത്തർപ്രദേശിൻറെ തലസ്ഥാനമായ ലക്നൌ വരെ സർവീസ് നടത്തുന്ന ഇന്ത്യൻ റെയിൽവേയുടെ ദിവസേനയുള്ള മെയിൽ / എക്സ്പ്രസ്സ്‌ ട്രെയിനാണ് ചിത്രകൂട്ട് എക്സ്പ്രസ്സ്‌ (ട്രെയിൻ നമ്പർ 15205 / 15206) . 

രാത്രി 08.40-നു ലഖ്നൌവിൽ പുറപ്പെടുന്ന തീവണ്ടി പിറ്റേന്ന് രാവിലെ 09.30-നു ജബൽപൂരിൽ എത്തിച്ചേരുന്നു. തിരികെ 17:30-നു ജബൽപൂർ റെയിൽവേ സ്റ്റേഷനിൽനിന്നും പുറപ്പെട്ടു ലക്നൌ റെയിൽവേ സ്റ്റേഷനിൽനിന്നും പുറപ്പെട്ടു പിറ്റേന്ന് രാവിലെ 07:10-നു ലഖ്നൌവിൽ എത്തിച്ചേരുന്നു.

ട്രെയിൻ നമ്പർ 15009 ചിത്രകൂട്ട് എക്സ്പ്രസ്സിനു ലക്നൌ കഴിഞ്ഞാൽ ഉന്നോ ജങ്ഷൻ (2 മിനിറ്റ്), കാൻപൂർ സെൻട്രൽ (10 മിനിറ്റ്), ഗോവിന്ദ്പുരി (2 മിനിറ്റ്), ഭിംസെൻ (2 മിനിറ്റ്), കാതര റോഡ്‌ (2 മിനിറ്റ്), പടാര (2 മിനിറ്റ്), ഘടംപൂർ (2 മിനിറ്റ്), ഹാമിർപൂർ റോഡ്‌ (2 മിനിറ്റ്), ഭർവ സുമെർപൂർ (2 മിനിറ്റ്), രഗോൽ (2 മിനിറ്റ്), ഇചൌലി (2 മിനിറ്റ്), ബാന്ദ ജങ്ഷൻ (10 മിനിറ്റ്), ഖുർഹാന്ദ് (2 മിനിറ്റ്), അടര (2 മിനിറ്റ്), ശിവ്റാംപൂർ (2 മിനിറ്റ്), ചിത്രകൂട്ട് (2 മിനിറ്റ്), മണിക്പൂർ ജങ്ഷൻ (20 മിനിറ്റ്), മാജഗവൻ (2 മിനിറ്റ്), ജൈത്വർ (2 മിനിറ്റ്), സത്ന (10 മിനിറ്റ്), ഉൻച്ചേര (2 മിനിറ്റ്), മൈഹാർ (2 മിനിറ്റ്), ജുകേഹി (2 മിനിറ്റ്), കത്നി (5 മിനിറ്റ്), സിഹോര റോഡ്‌ (2 മിനിറ്റ്), ജബൽപൂർ എന്നീ സ്റ്റോപ്പുകളാണ് ഉള്ളത്.

ട്രെയിൻ നമ്പർ 15010 ചിത്രകൂട്ട് എക്സ്പ്രസ്സിനു ജബൽപൂർ കഴിഞ്ഞാൽ സിഹോര റോഡ്‌ (2 മിനിറ്റ്), കത്നി (5 മിനിറ്റ്), ജുകേഹി (2 മിനിറ്റ്), മൈഹാർ (2 മിനിറ്റ്), ഉൻച്ചേര (2 മിനിറ്റ്), സത്ന (10 മിനിറ്റ്), ജൈത്വർ (1 മിനിറ്റ്), മാജഗവൻ (2 മിനിറ്റ്), മണിക്പൂർ ജങ്ഷൻ (30 മിനിറ്റ്), ചിത്രകൂട്ട് (2 മിനിറ്റ്), ശിവ്റാംപൂർ (2 മിനിറ്റ്), അടര (2 മിനിറ്റ്), ഖുർഹാന്ദ് (2 മിനിറ്റ്), ബാന്ദ ജങ്ഷൻ (10 മിനിറ്റ്), ഇചൌലി (2 മിനിറ്റ്), രഗോൽ (2 മിനിറ്റ്), ഭർവ സുമെർപൂർ (2 മിനിറ്റ്), ഹാമിർപൂർ റോഡ്‌ (2 മിനിറ്റ്), ഘടംപൂർ (2 മിനിറ്റ്), പടാര (2 മിനിറ്റ്), കാതര റോഡ്‌ (2 മിനിറ്റ്), ഭിംസെൻ (2 മിനിറ്റ്), ഗോവിന്ദ്പുരി (2 മിനിറ്റ്), കാൻപൂർ സെൻട്രൽ (10 മിനിറ്റ്), ഉന്നോ ജങ്ഷൻ (2 മിനിറ്റ്), ലക്നൌ എന്നീ സ്റ്റോപ്പുകളാണ് ഉള്ളത്.


</doc>
<doc id="324161" url="https://ml.wikipedia.org/wiki?curid=324161" title="കീവ് കേക്ക്">
കീവ് കേക്ക്

റഷ്യയിലെ കീവിൽ നിർമ്മിക്കപ്പെടുന്ന ഒരു ബേക്കറി ഉൽപ്പന്നമാണ് കീവ് കേക്ക്. ഡിസംബർ 6, 1956 മുതൽ കാറൽ മാർക്സ് കൺഫെക്ഷണറി ഫാക്ടറിയിൽ നിന്നാണ് കീവ് കേക്ക് ഉല്പാദിപ്പിച്ചിരുന്നത്. ഇന്ന് റോഷൻ കോർപ്പറേഷന്റെ അനുബന്ധകമായി പ്രവർത്തിക്കുന്ന ഫാക്ടറിയാണ് കീവ് കേക്ക് ഉല്പാദിപ്പിക്കുന്നത്. യു. എസ്. എസ്. ആറിൽ പ്രശസ്തിയർജ്ജിച്ച കീവ് കേക്ക് മെരിങ്, ചോക്കലേറ്റ്, ഹേസൽനട്ട്, ബട്ടർ ക്രീം എന്നിവ കൊണ്ടാണ് ഉണ്ടാക്കുന്നത്. കീവ് നഗരത്തിന്റെ പ്രതീകങ്ങളിലൊന്നായി ഈ കേക്ക് മാറിയിരിക്കുന്നു. 


</doc>
<doc id="324168" url="https://ml.wikipedia.org/wiki?curid=324168" title="സംജീവി (പർവ്വതം)">
സംജീവി (പർവ്വതം)

ഹിന്ദു പുരാണങ്ങൾ പ്രകാരം, ഔഷധഗുണമുള്ള നിരവധി ചെടികൾ വളരുന്ന പുണ്യമലയാണ് സംജീവി. യുദ്ധത്തിൽ മുറിവേറ്റ രാമനെയും, ലക്ഷ്മണനെയും, വാനരരെയും സുഖപ്പെടുത്തുവാനായി ഹനുമാൻ ഈ മല ദ്രോണഗിരിയിൽ നിന്നും അടർത്തി കൊണ്ടുവന്നു എന്നാണ് പുരാണം. ഇന്ദ്രജിത്തിന്റെ അസ്ത്രം കൊണ്ട് മുറിവേറ്റ രാമനെയും, ലക്ഷ്മണനെയും പുനരുജ്ജീവിപ്പിക്കുവാൻ സംജീവിയിലെ ഒരു ഔഷധച്ചെടിക്ക് മാത്രമേ കഴിയൂ എന്നറിഞ്ഞ ഹനുമാൻ, സംജീവിയിലെത്തിയപ്പോൾ ഔഷധച്ചെടി തിരിച്ചറിയാനാവാത്തതുകൊണ്ട് മല തന്നെ അടർത്തിയെടുത്ത് കൊണ്ടുപോകുകയായിരുന്നു. 

ഇഹകാലത്തെ സംജീവി സ്ഥിതി ചെയ്യുന്നത് തമിഴ്നാട്ടിലെ രാജപാളയത്താണ്. ഹനുമാൻ സംജീവി കൊണ്ടുപോകുന്ന വേളയിൽ അടർന്നു വീണ മലയുടെ കഷ്ണങ്ങളാണ് രാജപാളയത്തെ ഈ മലനിരകളെന്ന് ഐതിഹ്യമുണ്ട്.


</doc>
<doc id="324170" url="https://ml.wikipedia.org/wiki?curid=324170" title="റോസ് വാട്ടർ">
റോസ് വാട്ടർ

റോസാപ്പൂവിന്റെ ഇതളുകൾ ഏറെനേരം വെള്ളത്തിലിട്ട് നിർമ്മിക്കുന്ന പാനീയമാണ് റോസ് വാട്ടർ. സുഗന്ധലേപന നിർമ്മാണത്തിനായി റോസ് ഇതളുകൾ ഡിസ്റ്റിൽ ചെയ്യുമ്പോൾ ലഭിക്കുന്ന ഉപഉൽപ്പന്നമാണിത്. ഇത് ഭക്ഷണപദാർഥങ്ങൾക്ക് രുചി നൽകാനും, മതപരമായ ആഘോഷങ്ങൾക്കും, സൗന്ദര്യവർധക പദാർത്ഥങ്ങളിലും ഉപയോഗിക്കുന്നു. റോസ് വാട്ടറിൽ പഞ്ചസാര ചേർത്താണ് റോസ് സിറപ്പ് നിർമ്മിക്കുന്നത്.യൂറോപ്പിലും ഏഷ്യയിലുമാണ് റോസ് വാട്ടർ പ്രധാനമായും ഉപയോഗത്തിലുള്ളത്.
പൂവിതളുകളിൽ നിന്നും സുഗന്ധലേപനങ്ങൾ നിർമ്മിക്കുന്ന വിദ്യ പുരാതന ഗ്രീക്കുകാർക്കും, പേർഷ്യക്കാർക്കും അറിയാമായിരുന്നു. റോസ് വാട്ടർ 'ഗൊലാബ്' എന്ന പേരിൽ പേർഷ്യയിൽ പ്രസിദ്ധമായിരുന്നു. ഡിസ്റ്റിലറികളിൽ വ്യാവസായിക അടിസ്ഥാനത്തിൽ റോസ് വാട്ടർ നിർമ്മിക്കുന്ന സങ്കേതം വികസിപ്പിച്ചെടുത്തത് പേർഷ്യൻ രസതന്ത്രജ്ഞനായ അവിസീനിയയാണ്. അത്തർ നിർമ്മാണത്തിനു ശേഷം ബാക്കിയാവുന്ന ദ്രാവകം റോസ് വാട്ടറിനായി ചിലയിടങ്ങളിൽ ഉപയോഗിക്കുന്നു. 
അറേബ്യൻ വിഭവങ്ങളിൽ പലതിലും റോസ് വാട്ടർ ധാരാളമായി ഉപയോഗിക്കുന്നു. ഇറാനിൽ റോസ് വാട്ടർ ചായ, ഐസ്ക്രീം, മധുര പലഹാരങ്ങൾ എന്നിവയിൽ ചേർക്കുന്നു. ഇന്ത്യയിലും പാകിസ്താനിലും പാലുൽപ്പന്നങ്ങൾക്ക് നിറവും ഗന്ധവും നൽകാൻ റോസ് വാട്ടർ ഉപയോഗിക്കുന്നു. ചുവന്ന വീഞ്ഞിനു പകരമുള്ള ഹലാൽ ചേരുവയായും റോസ് വാട്ടർ ഉപയോഗത്തിലുണ്ട്. ഗുലാബ് ജാമുൻ നിർമ്മിക്കുന്നത് റോസ് വാട്ടർ പാനീയത്തിലാണ്. ആയുർവേദത്തിൽ കണ്ണിന് കുളിർമ നൽകാൻ റോസ് വാട്ടർ ചേർത്ത ദ്രാവകങ്ങൾ ഉപയോഗിക്കുന്നു. മുസ്ലീം തീർഥാടനകേന്ദ്രമായ കഅബ വൃത്തിയാക്കുന്നത് സംസം വെള്ളത്തിൽ റോസ് വാട്ടർ ചേർത്ത മിശ്രിതം കൊണ്ടാണ്.


</doc>
<doc id="324172" url="https://ml.wikipedia.org/wiki?curid=324172" title="ചാൾസ് നദി">
ചാൾസ് നദി

അമേരിക്കൻ ഐക്യനാടുകളിലെ മസാച്ചുസെറ്റസിലൂടെ ഒഴുകുന്ന നദിയാണ് ചാൾസ് നദി. ഹോപ്കിങ്ടണിൽ നിന്നും ഉദ്ഭവിച്ച്, 23 അമേരിക്കൻ നഗരങ്ങൾ കടന്ന് അറ്റ്ലാന്റിക്ക് മഹാസമുദ്രത്തിലാണ് ചാൾസ് നദി അവസാനിക്കുന്നത്. മുപ്പത്തിമൂന്ന് തടാകങ്ങൾ ചാൾസ് നദിയുടെ ഡ്രൈനേജ് ബേസിനിൽ ഉള്ളവയാണ്. ആദ്യകാലങ്ങളിൽ റെഡ് ഇന്ത്യൻ വംശജർ ഈ നദിയിലൂടെ പ്രയാണവും, ചരക്കുനീക്കവും നടത്തിയിരുന്നതായി രേഖകളുണ്ട്. ഈ നദിയുടെ ഭൂപടം ആദ്യമായി വരച്ചതും, ചാൾസ് നദി എന്ന് പേരിട്ടതും ക്യാപ്റ്റൻ ജോൺ സ്മിത്താണ്. ചാൾസ് നദിയുടെ ആഴമേറിയ ഭാഗങ്ങളിൽ ബോട്ടിങും, റോവിങും നടക്കാറുണ്ട്. ചാൾസ് റിവർ സ്പീഡ്വേ വർഷങ്ങളോളം ഇവിടെ പ്രവർത്തിച്ചിരുന്നു.

1950-കളിൽ ചുറ്റുമുള്ള ഫാക്ടറികളിൽ നിന്നുമുള്ള മലിനജലം ഒഴുകിയിറങ്ങുന്നതുകൊണ്ട് ചാൾസ് നദി മലിനമായിരുന്നു. എന്നാൽ 1960-കളിൽ ചാൾസ് നദി സംരക്ഷണ സമിതി രൂപം കൊള്ളുകയും, മലിനജലം നദിയിലേക്ക് ഒഴുക്കുന്നതിനെതിരെ നിയമനിർമ്മാണം ഉണ്ടാകുകയും ചെയ്തു. ചാൾസ് നദിക്കു കുറുകെ ഒരു ഡാം നിർമ്മിക്കുകയും, ഇപ്രകാരം ഉപ്പുവെള്ളം നദീജലത്തിൽ ചേരുന്നത് തടയുകയും ചെയ്തു. 2005 മുതൽ നദി നീന്തലിനു യോഗ്യമായതായി പ്രഖ്യാപിക്കപ്പെട്ടു.




</doc>
<doc id="324177" url="https://ml.wikipedia.org/wiki?curid=324177" title="സൈനോ-തിബെറ്റൻ ഭാഷകൾ">
സൈനോ-തിബെറ്റൻ ഭാഷകൾ

പൂർവ്വേഷ്യ, തെക്കുകിഴക്കേ ഏഷ്യ, ദക്ഷിണേഷ്യ എന്നിവിടങ്ങളിൽ സംസാരിക്കപ്പെടുന്ന നാന്നൂറിൽ അധികം ഭാഷകളുടെ കുടുംബമാണ് സൈനോ-തിബെറ്റൻ ഭാഷകൾ. ഇന്തോ-യുറോപ്യൻ ഭാഷകൾ കഴിഞ്ഞാൽ ലോകത്തിൽ ഏറ്റവും പ്രചാരത്തിലുള്ള ഭാഷാ കുടുംബം ഇതാണ്. ചൈനീസ് ഭാഷകൾ (1.2 ബില്യൺ ജനങ്ങൾ), ബർമീസ് ഭാഷകൾ (33 മില്യൺ), തിബറ്റൻ ഭാഷകൾ (8 മില്യൺ) എന്നിവയാണ് പ്രധാന സൈനോ-തിബെറ്റൻ ഭാഷകൾ. ഏഷ്യയിലെ വിദൂരമായ മലമ്പ്രദേശങ്ങളിൽ സംസാരിക്കുന്ന അപൂർവ ഭാഷകൾ ഇതുവരെ പൂർണ്ണമായും രേഖപ്പെടുത്തിയിട്ടില്ല.

പ്രധാനമായും സിനിട്ടിക് (ചൈനീസ് വകഭേദങ്ങൾ ഉൾപ്പെടുന്നവ), തിബത്തോ-ബർമ്മൻ എന്നിങ്ങനെ രണ്ടായാണ് സൈനോ-തിബെറ്റൻ ഭാഷകളെ തിരിച്ചിരിക്കുന്നത്. തിബത്തോ-ബർമ്മൻ ഭാഷകളെ ചിലർ ട്രാൻസ്-ഹിമാലയൻ ഭാഷകൾ എന്നും പറയുന്നു.

ചൈനീസ്, തിബറ്റൻ, ബർമീസ് ഭാഷകൾ തമ്മിലുള്ള സാമ്യതയും അവ തമ്മിലുള്ള ബന്ധവും ആദ്യമായി പരാമർശിക്കപ്പെടുന്നത് പത്തൊൻപതാം നൂറ്റാണ്ടിൻറെ ആദ്യ കാലങ്ങളിലാണ്. ഇന്തോ-യുറോപ്യൻ,ആസ്ട്രോ-ഏഷ്യാറ്റിക് ഭാഷകൾ എന്നിവയെ പോലെ 
സൈനോ-തിബെറ്റൻ ഭാഷകളെ കൂടുതലായി വർഗീകരിക്കാൻ കഴിഞ്ഞിട്ടില്ല. അതിർത്തി പ്രദേശങ്ങളിലും മറ്റു വിദൂരപ്രദേശങ്ങളിലും ഉള്ള സൈനോ-തിബെറ്റൻ ഭാഷകളെ കുറിച്ച് പഠിക്കാൻ ഇതുവരെ കഴിഞ്ഞിട്ടില്ല. 

പതിനെട്ടാം നൂറ്റാണ്ടിൽ തിബറ്റൻ, ബർമീസ് ഭാഷകളുടെ പരമ്പരാഗതമായ സാഹിത്യ രീതികളിലെ സാമ്യത ശ്രദ്ധിക്കപ്പെട്ടു. തുടർന്നു ബ്രയൻ ഹൌട്ടൻ ഹോഡ്ജ്സണും മറ്റു ചില ഭാഷാ ശാസ്ത്രജ്ഞരും വടക്ക് കിഴക്കൻ ഭാരതത്തിലെയും തെക്കുകിഴക്കേ ഏഷ്യയിലെയും സാഹിത്യത്തിൽ ഉപയോഗിക്കാത്ത ഭാഷകളുടെ സാമ്യത പഠനവിഷയമാക്കി. ഈ ഭാഷകളെ തിബത്തോ-ബർമ്മൻ ഭാഷകൾ എന്ന് നാമകരണം ചെയ്തത് 1858ൽ ജെയിംസ് റിച്ചാർഡ്സൺ ലോഗൻ ആയിരുന്നു. അദ്ദേഹം ഈ ഭാഷകളുടെ കൂട്ടത്തിലേക്ക് കാരെൻ ഭാഷയെയും ഉൾപ്പെടുത്തി.. സ്റ്റെൻ കൊനോവ് രചിച്ച Linguistic Survey of India യുടെ മൂന്നാം വാള്യം ബ്രിട്ടീഷ് ഇന്ത്യയിലെ തിബത്തോ-ബർമ്മൻ ഭാഷകളെ കുറിച്ചായിരുന്നു.

ഈ പട്ടിക ഇനിയും പുതുക്കാവുന്നതാണ്.

ഇന്തോ-ചൈനീസ് ഭാഷകളെ കുറിച്ച് ജെയിംസ് റിച്ചാർഡ്സൺ ലോഗനും മറ്റുള്ളവരും നടത്തിയ പഠനങ്ങളിൽനിന്നും അവ തിബത്തോ-ബർമ്മൻ, തായ്, മോൻ-ഖമർ, മലയോ-പോളിനേഷ്യൻ കുടുംബങ്ങൾ ഉൾപ്പെട്ടതാണെന്ന് കണ്ടെത്തി. 1823-ൽ ജൂലിയസ് ക്ലാപോർത്ത് ബർമ്മീസ്, തിബറ്റൻ, ചൈനീസ് ഭാഷകൾക്ക് പൊതുവായി ഒരു അടിസ്ഥാന പദസഞ്ചയം ഉണ്ട് എന്ന് മനസ്സിലാക്കി. തായ്, മോൻ-ഖമർ, മലയോ-പോളിനേഷ്യൻ ഭാഷകളുടെ പദസഞ്ചയം വിഭിന്നമായിരുന്നു എന്നും കണ്ടെത്തുകയുണ്ടായി.

ആദ്യമായി സൈനോ-തിബെറ്റൻ എന്ന വാക്ക് പരാമർശിക്കുന്നത് 1924ൽ ജീൻ പ്രിസൈലുസ്കിയാണ്. 

1935-ൽ നരവംശശാസ്ത്രജ്ഞനായ ആൽഫ്രെഡ് ക്രോബർ കാലിഫോർണിയ സർവ്വകലാശാലയുടെ സഹായത്തോടെ സൈനോ-തിബറ്റൻ ഭാഷാശാസ്‌ത്ര പ്രോജക്റ്റ് ആരംഭിച്ചു. റോബർട്ട് ഷാഫർ, പോൾ.കെ.ബെനഡിക്ട് എന്നിവരായിരുന്നു അതിനു മേൽനോട്ടം വഹിച്ചത്. തുടർന്നു ഷാഫറും ബെനഡിക്ടും പ്രബന്ധങ്ങൾ പ്രസിദ്ധപ്പെടുത്തി. ബെനഡിക്ട്, തിബത്തോ-ബർമൻ ഭാഷകളുടെ സാമ്യതാ പഠനത്തിലൂടെ അവയുടെ പൂർവിക ഭാഷ എന്ന് വിളിക്കാവുന്ന പ്രോട്ടോ-തിബത്തോ-ബർമ്മൻ ഭാഷ രൂപീകരിച്ചു. തിബറ്റൻ, ജിങ്ങ്പോ, ബർമ്മീസ്, ഗാരോ, മിസോ, സ്ഗോ കാരെൻ, പഴയ ചൈനീസ് ഭാഷകളെയാണ് അദ്ദേഹം താരതമ്യ പഠനത്തിനു വിധേയമാക്കിയത്. അദ്ദേഹം താഴെ കാണുന്ന പ്രകാരം വ്യഞ്ജനങ്ങളുടെ സാമ്യത തയ്യാറാക്കി.


</doc>
<doc id="324196" url="https://ml.wikipedia.org/wiki?curid=324196" title="മറിയം മിർസഘനി">
മറിയം മിർസഘനി

ഇറാനിയൻ ഗണിതശാസ്ത്രജ്ഞയും സ്റ്റാൻഫോഡ് സർവ്വകലാശാലയിൽ ഗണിതശാസ്ത്രവിഭാഗം പ്രൊഫസ്സറുമാണ് മറിയം മിർസഘനി(ജ: മെയ് 1977) 2014 ലെ ഫീൽഡ്സ് മെഡൽ ജേതാവും ഈ പുരസ്ക്കാരം നേടുന്ന ആദ്യ വനിതയുമാണ് മറിയം.


</doc>
<doc id="324204" url="https://ml.wikipedia.org/wiki?curid=324204" title="ചംഗു നാരായൺ">
ചംഗു നാരായൺ

ചംഗു അല്ലെങ്കിൽ ദോലഗിരി എന്നറിയപ്പെടുന്ന ഉയർന്നവിതാനങ്ങളിലെ മലകളിലാണ് ചംഗു നാരായൺ എന്ന പ്രാചീന ഹിന്ദുമതത്തിലെ ക്ഷേത്രം സ്ഥിതിചെയ്യുന്നത്.ചംഗു ഗ്രാമം എന്നറിയപ്പെടുന്ന ഗ്രാമങ്ങളാലും, ചംപക് എന്ന് പറയുന്ന മരങ്ങളടങ്ങുന്ന വനത്താലും ചംഗു നാരായൺ മൂടപ്പെട്ടിരിക്കുന്നു. നേപ്പാളിലെ ബഗത്പൂർ സംസ്ഥാനത്ത് സ്ഥിതിചെയ്യുന്ന ചംഗു നാരായണിലാണ് ഈ ക്ഷേത്രം കാണപ്പെടുന്നത്.ബഗത്പൂരിൽ നിന്ന് കുറച്ച് മൈലുകളും, നേപ്പാളിന്റെ കിഴക്കിൽ നിന്ന് എട്ട് മൈലുകൾ അകലെയുമാണ് ഈ മല സ്ഥിതിചെയ്യുന്നത്.മനഹര നദി ഈ മലയ്ക്ക് അരികിലൂടെ ഒഴുകുന്നു.ഈ ക്ഷേത്രം ജനങ്ങളാൽ സംരക്ഷിക്കപ്പെടുന്നു. വിഷ്ണു ആണ് ഇവിടത്തെ പ്രതിഷ്ട. ഇതുതന്നെയാണ് നേപ്പാളിലെ ഏറ്റവും പഴക്കം ചെന്ന ക്ഷേത്രവും. 

 പഗോഡ രീതിയിൽ നിർമ്മിച്ചിരിക്കുന്ന ഈ ക്ഷേത്രം 5-ാ നൂറ്റാണ്ടിലേയും, 12-ാം നൂറ്റാണ്ടിലേയും നേപ്പാൾ കലയുടെ മാസ്റ്റർപീസായിരുന്നു.പുരാണം പറയുന്നത്, കലാപരമായും,സാമ്പത്തികപരമായും, സമ്പന്നരായ ,ലിച്ചാവി രാജാവ്, ഹരിദത്ത വർമ രാജാവ് എന്നിവരുടെ കാലഘട്ടമായിരുന്ന എ.ഡി 325 -ൽ തന്നെ ഈ ക്ഷേത്രം നിർമ്മിക്കപ്പെട്ടു എന്നാണ്. നിലത്തായുള്ള സ്തംഭാകൃതിയിലുള്ള കല്ലിൽ എ.ഡി 496 മുതൽ എ.ഡി 524 വരെ ഭരിച്ച രാജാവായിരുന്ന ദേവ യുടെ സാഹസകൃത്യങ്ങളെകുറിച്ച് രേഖപ്പെടുത്തിയിരിക്കുന്നു.നേപ്പാളിന്റെ ചരിത്രത്തെകുറിച്ചുള്ള ആദ്യത്തെ ശിലാലേഖപരമായ തെളിവുകൾ ലഭിച്ചത് ഈ ക്ഷേത്രത്തിൽ വച്ചായിരുന്നു, അത് എ.ഡി 464ന് മുമ്പ് ലിച്ചാവി രാജാവിന്റെ ഭരണകാലത്തായിരുന്നു. ഇത് പറയുന്നത് എ.ഡി മൂന്നാം നൂറ്റാണ്ടിൽ തന്നെ പരിശുദ്ധമായ സ്ഥാനം ചംഗു-വിന് ലഭിച്ചിട്ടുണ്ട് എന്നാണ്.ഇത് നേപ്പാളിലെ ഏറ്റവും അടുത്ത് നടന്ന് കാലഘട്ടത്തിലെ എഴുത്തുകളാണ്.1585 മുതൽ 1614വരെയുള്ള കാലഘട്ടത്തിൽ ഭരിച്ചിരുന്ന ശിവ സിംഹ മാള യുടെ ഭാര്യയായ ഗംഗ റാണിയുടെ കാലഘട്ടത്ത് ഈ ക്ഷേത്രം പുതുക്കിപണിയുകയുണ്ടായി. 822-ാം ആണ്ടിൽ നേപ്പാൾ സാമവാട്ടിന്റെ ഭാഗമായി ഈ ക്ഷേത്രം കത്തിക്കരിഞ്ഞതിന്റെ തെളിവുകൾ ഉണ്ട്.എ.ഡ‍ി1708-ലെ രാജാവായിരുന്ന ബാസ്ക്കര മാളയാണ് തിളങ്ങുന്ന ചെമ്പ് പ്ലെയിറ്റിൽ ഇത് കൊത്തിവച്ചത്.

പ്രാചീനകാലത്ത് ഒരു ഗ്വാള, എന്ന പശു മേക്കുന്നയാൾ, ഒരു ബ്രാഹ്മണനായ സുദർശനിൽ നിന്ന് ഒരു പശു വാങ്ങിച്ചിട്ടു വന്നു.ആ പശു ധാരാളം പാൽ കറന്നിരുന്നു.അയാൾ ചംഗുവിലേക്ക് പശുവിനെ മേയ്ക്കാനായി പോയി.ആ സമയത്ത് ചംഗു ചംപാക് മരങ്ങളാൽ മാത്രം നിറഞ്ഞിരുന്ന ഒരു കാടായിരുന്നു.മേഞ്ഞുകൊണ്ടിരിക്കുന്ന പശു ഇടക്ക് ആ മരക്കൂട്ടത്തിനിടയിലേക്ക് പോയി. വൈകുന്നേരത്ത് കറവുകാരൻ പശുവിനെ പാൽ കറന്നു. പക്ഷെ കുറച്ച് പാൽ മാത്രമേ അപ്പോൾ കിട്ടിയുള്ളു. അത് കുറേ ദിവസങ്ങൾ തുടർന്നു. ഇതിൽ ദുഃഖിച്ച കറവുകാരൻ ബ്രാഹ്മനെ വിളിച്ച് ഈ പശു പാൽ കറക്കുന്നില്ലെന്ന് പറഞ്ഞു.ആ ബ്രാഹ്മണൻ കുറേ നാളുകൾ നിരീക്ഷിച്ചതിന് ശേഷം ആ സത്യം കണ്ടെത്തി. അത് അവിശ്വസനീയമായിരുന്നു. ഓരോ പ്രാവിശ്യവും പശു ആ മരക്കൂട്ടങ്ങൾക്കിടയിലേക്ക് പോകുമ്പോൾ അവിടെ നിൽപ്പുണ്ടായിരുന്നു കുഞ്ഞു കറുത്ത കുട്ടി പശുവിന്റെ പാൽ മൊത്തം കുടിക്കുകയായിരുന്നു.അതിൽ ഭയന്ന കറവുകാരൻ ആ കുട്ടി ഏതോ ഒരു ദുഷ്ട ശക്തിയാണെന്ന് കരുതി അവിടത്തെ ചാംപക് മരമെല്ലാം വെട്ടിമുറിച്ചു, പെട്ടെന്നാണ് ആ മരങ്ങളിൽ നിന്നെല്ലാം മനുഷ്യ രക്തം ഒഴുകാൻ തുടങ്ങിയത്. അവർ അപ്പോൾ ചെയ്തത് വലിയ കുറ്റമാണെന്ന് മനസ്സിലാക്കുകയും വിഷ്ണു ദേവനോട് ക്ഷമ ചോദിക്കുകയും ചെയ്തു.പക്ഷെ വിഷ്ണു പറഞ്ഞു, ഇത് നിങ്ങളുടെ കുറ്റമല്ല, അറിയാതെ ഞാൻ ഈ കുട്ടിയുടെ അച്ഛനെ വധിക്കുയുണ്ടായി, അതിന് പ്രായശ്ചിത്തമായി അവന് മോഷ്ടിച്ച പശുക്കളിൽ നിന്ന് ഞാൻ പാൽ കൊടുക്കും.ഈ വാക്കുകൾ കേട്ടതുതൊട്ട് ബ്രാഹ്മണനും, കറവക്കാരനും അവിടെയൊരു വിഷ്ണു അമ്പലം കെട്ടുവാൻ തുടങ്ങി.
അതാണ് ചംഗു നാരായൺ ക്ഷേത്രം.


</doc>
<doc id="324209" url="https://ml.wikipedia.org/wiki?curid=324209" title="ഹർജിത്ത് സജ്ജൻ">
ഹർജിത്ത് സജ്ജൻ

കാനഡയുടെ പ്രതിരോധമന്ത്രിയാണ് ഹർജിത്ത് സജ്ജൻ (Harjit Sajjan)



</doc>
<doc id="324216" url="https://ml.wikipedia.org/wiki?curid=324216" title="ദുലാദേവ ക്ഷേത്രം">
ദുലാദേവ ക്ഷേത്രം

മധ്യപ്രദേശിലെ ഖജുരാഹോയിൽ സ്ഥിതിചെയ്യുന്ന ഒരു ഹൈന്ദവ ക്ഷേത്രമാണ് ദുലാദേവ ക്ഷേത്രം അഥവാ ദുലാദിയോ ക്ഷേത്രം (ദേവനാഗരി: दुलादेव मंदिर). ലിംഗരൂപത്തിലുള്ള ശിവനെയാണ് ഇവിടെ ആരാധിക്കുന്നത്.. "ദുലോഡിയോ" എന്ന വാക്കിന്റെ അർത്ഥം 'വിശുദ്ധനായ വരൻ' എന്നാണ്. ഈ ക്ഷേത്രം 'കുൻവർ മഠ്' എന്ന പേരിലും അറിയപ്പെടുന്നു. കിഴക്കു ദിക്കിനെ അഭിമുഖീകരിക്കുന്ന ക്ഷേത്രം ഒരു രഥത്തിന്റെ ആകൃതിയിലാണ് നിർമ്മിച്ചിരിക്കുന്നത്. എ.ഡി. 1000-നും 1150-നുമിടയിൽ ചന്ദേലവംശത്തിലെ രാജാക്കൻമാരാണ് ക്ഷേത്രം പണികഴിപ്പിച്ചത്. ക്ഷേത്രത്തിന്റെ ചുവരുകളിൽ മനോഹരമായ ശില്പങ്ങൾ കൊത്തിവച്ചിട്ടുണ്ട്. അപ്സരസ്സുകൾ മൈഥുനത്തിലേർപ്പെട്ടിരിക്കുന്ന തരത്തിലുള്ള ശില്പങ്ങളാണ് പ്രധാന ആകർഷണം. 1986-ൽ യുനെസ്കോ ഖജുരാഹോയിലെ എല്ലാ ക്ഷേത്രങ്ങളെയും ലോക പൈതൃക സ്ഥാനങ്ങളുടെ പട്ടികയിൽ ഉൾപ്പെടുത്തിയിരുന്നു.

ഖജുരാഹോയിൽ ഈ ക്ഷേത്രത്തോടൊപ്പം നിരവധി ക്ഷേത്രങ്ങളുണ്ട്. ഇവയെ പശ്ചിമ മേഖല, കിഴക്കൻ മേഖല, ദക്ഷിണ മേഖല എന്നിങ്ങനെ മൂന്ന് മേഖലകളായി തിരിച്ചിട്ടുണ്ട്. ദുലാദേവ ക്ഷേത്രവും ചതുർഭുജ ക്ഷേത്രവും ഉൾപ്പെടുന്നതാണ് ദക്ഷിണ മേഖല. ഖജുരാഹോ ഗ്രാമത്തിന്റെ സമീപത്തുകൂടി ഒഴുകുന്ന ഖോഡാർ (Khodar) നദിയുടെ തീരത്താണ് ദുലാദേവ ക്ഷേത്രം സ്ഥിതിചെയ്യുന്നത്. ഗ്രാമത്തിൽ നിന്നും അഞ്ച് കിലോമീറ്റർ അകലെയുള്ള ഖോഡാർ നദി ഈ പ്രദേശത്ത് ആറു കിലോമീറ്റർ വിസ്തൃതിയിൽ ഒഴുകുന്നു. യാത്ര ചെയ്യാൻ പ്രയാസമേറിയ പരുക്കൻ റോഡുകളാണ് നദീ തീരത്തുള്ളത്.

പത്താം നൂറ്റാണ്ടിനും പതിമൂന്നാം നൂറ്റാണ്ടിനുമിടയ്ക്ക് മധ്യഭാരതം ഭരിച്ചിരുന്ന രാജവംശമാണ് ചന്ദേല രാജവംശം. എ.ഡി. 1202-ലെ മുസ്ലീം ആക്രമണത്തോടെയാണ് ഈ രാജവംശത്തിന് അന്ത്യം സംഭവിച്ചത് . ചന്ദേല രാജാക്കൻമാരുടെ കാലത്താണ് ഖജുരാഹോയിലെ മിക്ക ക്ഷേത്രങ്ങളും നിർമ്മിക്കപ്പെട്ടത്. ഖജുരാഹോയിൽ ചന്ദേലൻമാർ പണികഴിപ്പിച്ചിട്ടുള്ള 87 ക്ഷേത്രങ്ങളിൽ 22 എണ്ണവും ശിവക്ഷേത്രങ്ങളാണ്. ഈ ശിവക്ഷേത്രങ്ങളിലൊന്നാണ് ദുലാദേവ ക്ഷേത്രം.

എ.ഡി. 950-നും 1050-നും ഇടയ്ക്കുള്ള കാലഘട്ടത്തിലാണ് ക്ഷേത്രത്തിന്റെ നിർമ്മാണം മികച്ച രീതിയിൽ നടന്നതെന്നു വിശ്വസിക്കപ്പെടുന്നു. ചന്ദേല മഹാരാജാവായ മദനവർമ്മന്റെ (1128-1165) ഭരണകാലത്താണ് ക്ഷേത്രം നിർമ്മിക്കപ്പെട്ടതെന്നും അഭിപ്രായങ്ങളുണ്ട്. 1335-ൽ ക്ഷേത്രം നിലനിന്നിരുന്നു എന്ന് ലോക പ്രശസ്ത മൊറോക്കൻ സഞ്ചാരി ഇബുനു ബത്തൂത്ത സാക്ഷ്യപ്പെടുത്തുന്നുണ്ട്. 

ഉത്തർപ്രദേശിലെ കാൺപൂരിനടുത്തുള്ള ജേംസറിൽ നിന്നും കണ്ടെത്തിയിട്ടുള്ള ക്ഷേത്രാവശിഷ്ടങ്ങളിൽ ധാരാളം ശില്പങ്ങളുണ്ടായിരുന്നു. ഈ ശില്പങ്ങൾക്ക് ദുലാദേവ ക്ഷേത്രത്തിലെ ശില്പങ്ങളുമായി ഏറെ സമാനതകളുണ്ടായിരുന്നു. രണ്ടു സ്ഥലത്തെയും ശില്പങ്ങൾ നിർമ്മിച്ചത് ഒരേ ശില്പികൾ തന്നെയാകാം എന്നാണ് ഇതു സൂചിപ്പിക്കുന്നത്. അങ്ങനെയെങ്കിൽ ചന്ദേല മഹാരാജാവായ കീർത്തിവർമ്മന്റെ ഭരണകാലത്താകാം (1060-1100) ഇവ നിർമ്മിക്കപ്പെട്ടത്. എന്നാൽ ആർക്കിയോളജിക്കൽ സർവേ ഓഫ് ഇന്ത്യയുടെ പഠനങ്ങൾ പ്രകാരം എ.ഡി. 950-നും 1150-നും മധ്യേയാണ് ക്ഷേത്രനിർമ്മാണം നടന്നത്. ദുലാദേവ ക്ഷേത്രത്തിനുള്ളിൽ പലയിടത്തും 'വാസല' എന്ന പേര് ആലേഖനം ചെയ്തിട്ടുണ്ട്. ശില്പങ്ങൾ നിർമ്മിച്ച പ്രധാന ശില്പിയുടെ പേരായിരിക്കാം ഇത്.

ഹൈന്ദവ ക്ഷേത്ര വാസ്തുവിദ്യാശൈലിയിലാണ് ക്ഷേത്രം നിർമ്മിച്ചിരിക്കുന്നത്. ഹൈന്ദവ ദേവനായ ശിവനാണ് ഇവിടുത്തെ ആരാധനാ മൂർത്തി. ശിവന്റെ വാസസ്ഥാനമായ കൈലാസ പർവ്വതത്തെ അനുകരിച്ചുകൊണ്ടാണ് ക്ഷേത്രം നിർമ്മിച്ചിരിക്കുന്നത്. ശിവലിംഗത്തെയാണ് ഇവിടെ ആരാധിക്കുന്നത്. ശിവലിംഗത്തിന്റെ പുറത്ത് 999 ചെറു ലിംഗങ്ങൾ കൊത്തിവച്ചിരിക്കുന്നു. അതിനാൽ തന്നെ ഇവിടുത്തെ ശിവലിംഗത്തെ ഒരു തവണ വലം വയ്ക്കുന്നത് ആയിരം ശിവലിംഗങ്ങളെ വലം വയ്ക്കുന്നതിനു തുല്യമാണ്.

'നിരന്തര' എന്ന വിഭാഗത്തിൽപ്പെട്ട ക്ഷേത്രങ്ങളിലൊന്നാണ് ദുലാദേവ ക്ഷേത്രം. സ്ഥിരമായ ഒരു പ്രവേശന കവാടമോ പ്രധാന മണ്ഡപമോ ഇല്ലാത്ത ക്ഷേത്രങ്ങളെയാണ് പൊതുവെ 'നിരന്തര ക്ഷേത്രങ്ങൾ' എന്നുപറയുന്നത്. ചന്ദേല രാജവംശത്തിന്റെ അന്ത്യനാളുകളിൽ നിർമ്മിക്കപ്പെട്ടതിനാലാണ് ക്ഷേത്രത്തിന് ഒരു പ്രവേശന കവാടമോ പ്രധാന മണ്ഡപമോ ലഭിക്കാതിരുന്നത്.

ക്ഷേത്രത്തിന്റെ പ്രധാന ഭാഗം അഷ്ടഭുജാകൃതിയിലുള്ളതും വിശാലവുമാണ്. ഇതിന്റെ മുകൾ ഭാഗത്ത് നിരവധി ശില്പങ്ങൾ കൊത്തിവച്ചിട്ടുണ്ട്. അപ്സരസ്സുകൾ, സുന്ദരിമാർ, ദേവൻമാർ, ത്രിമൂർത്തികൾ, അമാനുഷികർ എന്നിവരുടെ ശില്പങ്ങളാണ് കൂടുതലായും കാണപ്പെടുന്നത്. ഖജുരാഹോയിലെ ക്ഷേത്രങ്ങളിലെല്ലാം ഇതുപോലുള്ള നിരവധി ശില്പങ്ങൾ കാണാൻ സാധിക്കും. ക്ഷേത്രത്തിലെ പല ഭാഗങ്ങൾക്കും നാശം സംഭവിച്ചിട്ടുണ്ട്. ചില ഭാഗങ്ങൾ പുതുക്കിപ്പണിഞ്ഞിരിക്കുന്നു. രാജ്യത്തിന്റെ വിവിധ ഭാഗങ്ങളിൽ നിന്നും ധാരാളം ആളുകൾ ക്ഷേത്രം സന്ദർശിക്കാൻ എത്തുന്നുണ്ട്‌. നിലവിൽ യുനെസ്കോയുടെ ലോക പൈതൃക സ്ഥാനങ്ങളിലൊന്നാണ് ഈ ക്ഷേത്രം.





</doc>
<doc id="324222" url="https://ml.wikipedia.org/wiki?curid=324222" title="സന്ദേശവാഹക ആർ.എൻ.ഏ">
സന്ദേശവാഹക ആർ.എൻ.ഏ

ജനിതക വിവരത്തെ ഡി.എൻ.എ യിൽ നിന്ന് റൈബോസോമിലേക്ക് എത്തിക്കുന്ന ആർ.എൻ.എ തന്മാത്രകളുടെ കൂട്ടമാണ് സന്ദേശ വാഹക ആർ.എൻ.എ കൾ. അവിടെ ജനിതക നിർദ്ദേശത്തിനനുസരിച്ചുള്ള മാംസ്യ നിർമ്മാണത്തിന് ആവശ്യമായ അമിനോ അമ്ളങ്ങളുടെ സീക്വൻസ് പ്രകടമാക്കുന്നു.


</doc>
<doc id="324229" url="https://ml.wikipedia.org/wiki?curid=324229" title="രമാദ അമൃത്സർ">
രമാദ അമൃത്സർ

വ്യന്ധം ഹോട്ടൽ ഗ്രൂപ്പിൻറെ കീഴിലുള്ള രമാദ അന്താരാഷ്ട്ര ഹോട്ടൽ ശൃംഖലയുടെ ഭാഗമാണ് രമാദ അമൃത്സർ. വ്യന്ധം ഹോട്ടൽ ഗ്രൂപ്പിനു ലോകമെമ്പാടും ഹോട്ടലുകൾ ഉണ്ട്.

വിവിധ രാജ്യങ്ങളിലെ രമാദ ഹോട്ടലുകൾ താഴെ കൊടുത്തിരിക്കുന്നു.










പ്രാഥമിക സൗകര്യങ്ങൾ 









</doc>
<doc id="324233" url="https://ml.wikipedia.org/wiki?curid=324233" title="കാവുങ്ങൽ ശങ്കരപണിക്കർ">
കാവുങ്ങൽ ശങ്കരപണിക്കർ

കൊല്ലവർഷം 1048ൽ കാവുങ്ങൽ ശങ്കരപ്പണിക്കർ ജനിച്ചു. കുഞ്ഞികൃഷ്ണപ്പണിക്കർ, ചാത്തുണ്ണിപ്പണിക്കർ തുടങ്ങിയ കാരണവന്മാർ തന്നെ ആയിരുന്നു ശങ്കരപ്പണിക്കരുടെ ആദ്യകാല ഗുരുനാഥന്മാർ. പതിനെട്ട് വയസ്സ് തികയുമ്പോഴേയ്ക്കും ശങ്കരപ്പണിക്കർ കോട്ടയം കഥകളിലെയും മറ്റും ആദ്യവസാനവേഷങ്ങൾ കെട്ടിത്തുടങ്ങിയിരുന്നു.

1080ൽ (1904 English year) ഉണ്ടായ സ്മാർത്തവിചാരത്തിൽ ശങ്കരപ്പണിക്കർ ഭ്രഷ്ടനാക്കപ്പെട്ടു. തത്ഫലമായി അദ്ദേഹം മലബാറിലെയും കൊച്ചിയിലെയും കഥകളി രംഗത്തിൽ നിന്ന് വിട്ട് നിൽക്കുവാൻ നിർബന്ധിതനായി. കഥകളിക്കാരിൽ ശങ്കരപ്പണിക്കർക്കു പുറമെ കാവുങ്ങൽ രാമുപ്പണിയ്ക്കർ, പാലത്തോൾ ഇട്ടീരി നമ്പൂതിരി, കാട്ടാളത്തു മാധവൻ നായർ, പനങ്ങാവിൽ ഗോവിന്ദൻ നമ്പ്യാർ, നായ്കാലി കുഞ്ഞിരാമൻ നമ്പീശൻ, അച്യുതപ്പൊതുവാൾ എന്നിവരും ഭ്രഷ്ടരായി. ശങ്കരപ്പണിക്കർ ഒഴിച്ച് മറ്റുള്ളവരെല്ലാം കഥകളിരംഗത്തിൽ നിന്നും മാറി; അത് ഉപേക്ഷിച്ചു.

ഭ്രഷ്ടിനെ തുടർന്ന് ഇല്ലങ്ങളിലും കോവിലകങ്ങളിലും ശങ്കരപ്പണിക്കർക്ക് പ്രവേശനമില്ലാതായി. അദ്ദേഹം പാടങ്ങളിലും പറമ്പുകളിലും കഥകളി അവതരിപ്പിച്ച് നടന്നു. ഭ്രഷ്ടിനെ തുടർന്നുള്ള മൂന്ന് കൊല്ലക്കാലം അദ്ദേഹം പാലക്കാട് പുത്തൂരിലായിരുന്നു താമസിച്ചിരുന്നത്. അവിടെ ഒരു നായർഗൃഹത്തിൽ നിന്നും വിവാഹവും കഴിച്ചു.

1084ൽ (1908 English year) പറവൂർ ശങ്കരപ്പിള്ളയുടെ കളിയോഗത്തിൽ ചേർന്നു. ശങ്കരപ്പണിക്കരോടൊപ്പം അദ്ദേഹത്തിന്റെ കാരണവരായ ചാത്തുണ്ണിപ്പണിയ്ക്കരും ഈ കളിയോഗത്തിൽ ചേർന്നു. പറവൂർ കളിയോഗത്തിനു പ്രചാരം ഉത്തരതിരുവിതാംകൂറിലായിരുന്നു. അത് കാരണം 1087ൽ (1911 English year) അമ്പലപ്പുഴ വെച്ച് മാത്തൂർ കുഞ്ഞുപ്പിള്ളപ്പണിയ്ക്കരും ശങ്കരപ്പണിക്കരും തമ്മിൽ പരിചയപ്പെട്ടു. മാത്തൂരിനു ശങ്കരപ്പണിക്കരോട് ബഹുമാനം ആയിരുന്നു. അങ്ങനെ ശങ്കരപ്പണിക്കർ മാത്തൂർ കളിയോഗത്തിൽ ചേർന്നു. അതുമൂലം തിരുവിതാംകൂറിലെ കഥകളി പ്രേമികളുടെ ഇടയിൽ അദ്ദേഹം അംഗീകാരം നേടി. അത്യാവശ്യം സമ്പാദ്യം ഉണ്ടായിരുന്നു അവിടെ നിന്ന് എങ്കിലും ശങ്കരപ്പണിക്കർ ജന്മനാട്ടിൽ തിരിച്ചെത്തി സ്വന്തം കുടുംബ കളിയോഗം പുഷ്ടിപ്പെടുത്താനായിരുന്നു ആഗ്രഹിച്ചിരുന്നത്. അതിനാൽ കഥകളിക്കാലമായ വൃശ്ചികം തൊട്ട് ഇടവപ്പത്ത് വരെ അദ്ദേഹം തിരുവിതാംകൂറിലും ബാക്കിയുള്ള കാലം പുത്തൂരിലും ആയി ഏകദേശം പത്ത് കൊല്ലം ജീവിച്ചു. തുടർന്ന് സമൂഹത്തിലുണ്ടായ രാഷ്ട്രീയമാറ്റങ്ങളുടെ കാരണമായി അദ്ദേഹത്തിന് മലബാറിൽ തന്നെ ജീവിതാവസാനം കഴിച്ച് കൂട്ടാൻ സാധിച്ചു. 1107ൽ വാച്ചാലി കിട്ടന്റെ കളിവട്ടത്തിലുണ്ടായിരുന്ന കാലത്ത് ചിറയ്ക്കൽ കോവിലകത്ത് വെച്ച് കോലത്തിരി സമക്ഷം അദ്ദേഹത്തിന് അരങ്ങ് ഉണ്ടായിരുന്നു. ഭ്രഷ്ട് കല്പിച്ച കൊച്ചിമഹാരാജാവിന്റെ പിൻ‌വാഴ്ചക്കാരന്റെ സന്നിധിയിൽ തന്നെ പിന്നീട് അദ്ദേഹം വേഷം കെട്ടി.

1091ൽ പാലക്കാട്ട് സ്ഥിരതാമസമാക്കിയശേഷം അന്ത്യം വരെ അദ്ദേഹം കുടുംബകളിയോഗം കൊണ്ട് നടത്തിയിരുന്നു. പിൽക്കാലത്ത് രാമുണ്ണി മേനോൻ, ചന്തുപ്പണിയ്ക്കർ എന്നീ പ്രഗല്ഭരും ഉള്ളനാട്ട് പണിയ്ക്കർ, വാച്ചാലി കിട്ടൻ മുതലായവരും അദ്ദേഹത്തിന്റെ കളിയോഗത്തിൽ ആദ്യവസാനം ഉണ്ടായിരുന്നു.

1110 മേടം 3ന് പാലക്കാട്ട് ഗവണ്മെന്റ് കോളേജിന്റെ രജതജൂബിലി കളിയിൽ ശങ്കരപ്പണിക്കരുടെ സൌഗന്ധികം ഹനൂമാനും പട്ടിക്കാംതൊടിയുടെ ഭീമനും, മറ്റൊരു ദിവസം ഹിരണ്യകശിപുവും വെച്ചൂർ ആശാന്റെ നരസിംഹവും ആയി കളി ഉണ്ടായി.

സമവയസ്കനായിരുന്ന വെങ്കിച്ചൻ സ്വാമി ഭ്രഷ്ട് മാനിച്ച് അന്ന് ശങ്കരപ്പണിക്കരുടെ കളിയ്ക്ക് മദ്ദളമെടുത്തില്ല എന്ന് പറയപ്പെടുന്നു. എന്നിരുന്നാലും വെങ്കിച്ചൻ സ്വാമിയ്ക്ക് ശങ്കരപ്പണിക്കരെ നല്ല മതിപ്പും ബഹുമാനവും ആയിരുന്നു. 1111 കന്നി 10ന് (1935 Sept 26 English year) കൊല്ലങ്കോട് രാജാ വാസുദേവരാജാവിന്റെ ക്ഷണപ്രകാരം കൊച്ചി മഹാരാജാവ് ചിറ്റൂർക്ക് വന്നിരുന്നു. ആ സമയം അദ്ദേഹത്തിന്റെ മുന്നിൽ സൌഗന്ധികം ഭീമന്റെ ശൌര്യഗുണം അവതരിപ്പിച്ച് ആദരം പിടിച്ച് പറ്റാൻ സഹായിച്ചത് വെങ്കിച്ചൻ സ്വാമി ആയിരുന്നു. ഇതേ തുടർന്ന് അദ്ദേഹത്തിന് പല്ലശ്ശന, തിരുവാലത്തൂർ എന്നീ ദേശക്ഷേത്രങ്ങളിൽ വേഷം കെട്ടുവാൻ സാധിച്ചു. 1111 മിഥുനത്തിൽ (1936 July English year) പനിപിടിച്ച് കിടപ്പിലായ ശങ്കരപ്പണിക്കർ താമസിയാതെ ഇഹലോകം വെടിഞ്ഞു.

ഒട്ടും തന്നെ ദുർമേദസ്സ് ഇല്ലാത്ത ദേഹം, നീണ്ട മൂക്ക്, നല്ല പല്ലുകളും വലിപ്പമുള്ള കണ്ണുകളും ഇങ്ങനെ ആയിരുന്നുവത്രെ ശങ്കരപ്പണിക്കരുടെ പ്രകൃതം. വേഷപ്പകർച്ച അസാമാന്യമായിരുന്നു. അലർച്ച കേമമായിരുന്നു. സ്ത്രീവേഷമൊഴികെ (ദുർലഭമായി അതും ഉണ്ടായിട്ടുണ്ട്) എല്ലാതരം വേഷങ്ങളും ശങ്കരപ്പണിക്കർ കെട്ടിയിട്ടുണ്ട്. എല്ലാം ഒന്നിനൊന്ന് മെച്ചമായിരുന്നു. കിർമ്മീരവധം ലളിതയും ദുർലഭമായി കെട്ടിയിട്ടുണ്ട്. പച്ചയിലും കൂടുതൽ ഭംഗി കത്തിക്കാണ് എന്ന് അഭിപ്രായവും ഉണ്ട്. അദ്ദേഹത്തിന്റെ കീചകൻ കണ്ടിട്ടാണല്ലൊ താത്രിക്കുട്ടി ഭ്രമിച്ചത്. (ഇത് കേട്ടുകേൾവി മാത്രം. അടിസ്ഥാനം ഒന്നും ഇല്ല. കഥകളിരംഗത്തിൽ ഇതിനെ പറ്റി പറയുന്നുമില്ല) വീരഹാസ്യരസങ്ങളെ പോലെ തന്നെ ശൃംഗാരവും ശങ്കരപ്പണിക്കർക്ക് വഴങ്ങിയിരുന്നു. തെക്കൻ കേരളത്തിൽ നിന്നും മടങ്ങിയതിനുശേഷം രസാഭിനയവും കേമമായിരുന്നു എങ്കിലും ഗോഷ്ടി (ഗ്രാമ്യത) ഉണ്ടായിരുന്നു എന്ന് മലബാറിലുള്ളവർ പറഞ്ഞിരുന്നു. മാത്തൂരിൽ നിന്നും പല ആട്ടങ്ങളും അദ്ദേഹം കണ്ട് പഠിച്ചിരുന്നു. വേഷപ്രൌഢിയും അഴകുറ്റ മെയ്യും മോടിയും അദ്ദേഹത്തിനുണ്ടായിരുന്നു. ബാഹുകന്റെ ആട്ടങ്ങളെല്ലാം മാത്തൂരിൽ നിന്നും പഠിച്ചതാണ്. മലബാറിൽ മൂന്നാം ദിവസം നളചരിതത്തിന് പ്രചാരം വരുത്തുന്നതിൽ ശങ്കരപ്പണിക്കർക്ക് ഒരു പങ്കുണ്ടെന്ന് കെ.പി.എസ് മേനോൻ തന്റെ “കഥകളിരംഗം” എന്ന ഗ്രന്ഥത്തിൽ സ്മരിക്കുന്നു.


</doc>
<doc id="324243" url="https://ml.wikipedia.org/wiki?curid=324243" title="യുവിഎസ് തടാകം">
യുവിഎസ് തടാകം

റഷ്യയിലും, മങ്കോളിയയിലുമായി കിടക്കുന്ന എന്റോറെഫിക് ബേസിനിലെ ഒരു ലവണജലതടാകമാണ് യുവിഎസ് തടാകം (Mongolian: Увс нуур; Tuvan: Успа-Хөл[citation needed]). പ്രതലംവിസ്തൂർണം അനുസരിച്ച് യു.വി.എസാണ് മങ്കോളിയയിലെ ഏറ്റവും വലിയ നദി, ഇത് സമുദ്ര നിരപ്പിൽ നിന്നും 759 മീറ്റർ ഉയരവും, 3,350 കിലോമീറ്റർ സ്ക്വെയർ വിസ്തൂർണവുമുണ്ട്.റഷ്യയിൽ സ്ഥിതിചെയ്യുന്ന ടുവ റിപ്പബ്ലിക്കിലാണ് ഈ നദിയുടെ വടക്ക് കിഴക്കൻ മുനമ്പ് സ്ഥിതിചെയ്യുന്നത്.കൂടാതെ ഇതിന്റെ ഏറ്റവും വലിയ ലയനസ്ഥാനം ഉലാഗൂണിലുമാണ്.യുവിഎസിന്റെ ലവണസ്വഭാവം, പതിനായിരം വർഷങ്ങൾക്കുമുമ്പ് ഒരു ഭീമാകാരനായ ലവണസ്വഭാവമുള്ള കടലാൽ അത് മൂടപ്പെട്ടിരിക്കുകയാണെന്നതിന്റെ തെളിവുകളാണ്.

യുവിഎസ് നൂർ എന്ന പേര്, കുബ്സെന്നിന്റെ നിർമ്മാണത്തിനുപിന്നിൽ ചവർപ്പുള്ള നീചന്മാരാണ് (മങ്കോളിയൻ പാൽ വീഞ്ഞ്) എന്നർത്ഥം വരുന്ന മങ്കോളിയൻ വാക്കായ "സുബ്സെൻ" -ൽ നിന്നാണ്,നൂർ എന്നത് തടാകത്തെ സൂചിപ്പിക്കുന്നു. ഇങ്ങനെപേരിടാൻ കാരണം, തടാകത്തിന്റെ കുടിക്കാൻ കഴിയാത്ത, ലവണസ്വഭാവമുള്ള ജലത്തിനാലാണ് എന്ന് കരുതപ്പെടുന്നു.

യുവിഎസ് തടാകത്തിന് 84 കിലോമീറ്റർ നീളവും,79കിലോമീറ്റർ വീതിയും,6 മീറ്റർ ആഴവുമുണ്ട്.ഇതിന്റെ  തുറമുഖം" ഖാൻ ഖോക്കിൽ  "എന്ന പർവതശിഖരത്തിൽനിന്നുള്ള വലിയ താഴ്ചയാൽ ശാഖകളായി പിരിയുന്നു. എന്നിരുന്നാലും ഇതൊരു പിരിഞ്ഞുപോകുന്ന നദിയല്ല.
കാൻഗെയ് പർവതത്തിന്റെ കിഴക്ക് ഭാഗത്തായുള്ള ഭാരന്തുരുൺ , നരിൻ ഗോൾ,ടെസ്  ആൽട്ടെ പർവത്തിൽ നിന്നുള്ള കാർക്കിറ നദി, സാൻഗിൽ ഗോൾ എന്നിവയാണ് ഭക്ഷണത്തിനായുള്ള പ്രധാന നദികൾ.

ലവണജലമായതിനാ‍ൽ ഭൂരിഭാഗം ഇടത്തിലും ജീവൻ അംശം കുറവാണ്, അവിടെയൊക്കെ സൾഫേറ്റും, സോഡിയം തരികളുമാണ് അടങ്ങിയിരിക്കുന്നത്. 

ഒക്ടോബർ മുതൽ മെയ് വരെ ഈ നദി തണുത്തറഞ്ഞു കിടക്കും.വസന്തകാലത്ത്, ഇവിടത്തെ ഊഷ്മാവ് 25 ഡിഗ്രി സെൽഷ്യസോ, അല്ലെങ്കിൽ ഉപരിതലത്തിൽ 19 ഡിഗ്രി സെൽഷ്യസോ ആകുന്നു.

29 തരം വിവിധ സ്പീഷിസിൽപ്പെട്ട മീനുകൾ യുവിഎസ് തടാകത്തിൽ കാണപ്പെടുന്നു,അതിലൊന്ന് പൊട്ടാനിനി അൽറ്റൈ ഒസ്മാൻ എന്നതാണ്.ഇത് മനുഷ്യ ഭോജനത്തിന് അനിയോജ്യമായ ഭക്ഷണമാണ്.

ഈ തടാകത്തിന്റെ കൂടുതൽ ഇടങ്ങളും സംരക്ഷിക്കപ്പെടുന്ന ഭാഗങ്ങളായി പരിഗണിക്കപ്പെടുന്നു.ഇതുപോലുള്ള ഇടങ്ങളെ സംരക്ഷിക്കാനായി നടത്തുന്ന യോഗങ്ങൾ വിളിച്ചുകൂട്ടാനായി ഈ യുവിഎസ് തടാക ഇടങ്ങളുടെ രീതിശാസ്ത്രത്തെ ഉപയോഗികകുന്നു.അതിൽ പ്രധാനപ്പെട്ടത് ഇറേഷ്യയിലെ ബോയോമാണ്.


</doc>
<doc id="324248" url="https://ml.wikipedia.org/wiki?curid=324248" title="ഇറാനിയൻ പീഠഭൂമി">
ഇറാനിയൻ പീഠഭൂമി

പടിഞ്ഞാറൻ ഏഷ്യയിലും മധ്യ ഏഷ്യയിലുമായി കിടക്കുന്ന ഭൂവിസ്ഥാനിയമാണ്‌ ഇറാനിയൻ പീഠഭൂമി അഥവ പേർഷ്യൻ പീഠഭൂമി .സാഗ്രോസ് മലനിരകൾക്ക് പടിഞ്ഞാറും കാസ്പിയൻ കടലിനും കൊപെറ്റ് ഡാഗിന്‌ വടക്കും അർമേനിയൻ ഹൈലാൻഡിനും കൗകസുസ് മലനിരകൾക്ക് വടക്ക്-പടിഞ്ഞാറും ഹൊർമൂസ് ഇടുക്കിനും പേർഷ്യൻ ഗല്ഫിനു തെക്കു പക്കിസ്ഥാനിലെ ഇൻഡസ് നദിക്ക് കിഴക്കുമാണ്‌ ഇറാനിയൻ പീഠഭൂമിയുടെ സ്ഥാനം.അറേബ്യൻ ഇൻഡ്യൻ പീഠഭൂമിയിലേക്ക് തുളഞ്ഞ് കയറിയിരിക്കുന്ന ഉറേഷ്യൻ പീഠഭൂമിയുടെ ഒരു ഭാഗമാണ്‌ ഇത്.

ഇറാന്റെ ഹൃദയമായ ഇവിടെ പാർഥിയ,മീഡിയ,പെർസിസ് തുടങ്ങിയ ചരിത്ര പ്രസിദ്ധമായ സഥലങ്ങൾ ഇവിടെ ഉണ്ട്.എന്നാൽ പല അതിർത്തി പ്രദേശങ്ങളും നഷ്ടമായിരിക്കുന്നു.പീഠഭൂമിയുടെ പടിഞ്ഞാറേ അതിർത്തിയിൽ സാഗ്രോസ് മലനിരകൾ രൂപം കണ്ടിരിക്കുന്നു.ഖുസെസ്ഥാന്റെ താഴ്ന്ന് പ്രദേശങ്ങൾ എൻസൈക്ലോപീഡിയ പൂ​‍ർണ്ണമായും ഇതിൽ നിന്ന് ഒഴിവാക്കി .
വടക്ക്-പടിഞ്ഞാറ്‌ കാസ്പിയൻ മുതൽ തെക്ക്-കിഴക്ക് ബലൂചിസ്ഥാൻ വരെ ഏകദേശം 2,000 കിലോമീറ്റർ അടുപ്പിച്ച് ഇറാനിയൻ പീഠഭൂമി നിരന്ന് കിടക്കുന്നു.ഭൂരിഭാഗം പ്രദേശങ്ങളും ഇറാൻ,അഫ്ഗാനിസ്ഥാൻ,പാകിസ്താൻ,ഇൻഡസ് നദിയുടെ പടിഞ്ഞാറുംചുറ്റും റ്റബ്രിസ് ,ഷിറാസ്,പേഷ്വാർ,ക്വെട്ട എന്നീ നഗരങ്ങളും ചേർത്ത് 3,700,000 സ്ക്വയർ കിലോ മീറ്റർ(1,400,000മൈൽ) വിസ്തൃതി ഇതിനുണ്ട്.പീഠഭൂമിയെന്ന് വിളിക്കുന്നുണ്ടെങ്കിലും ഇവിടെ ധാരാളം പർവതങ്ങളുണ്ട്.അല്ബ്രൂസ് മലനിരയിലെ ദാമവന്ദ് പർവതത്തിന്‌ 5610 കിലോ മീറ്റർ ഉയരമുണ്ട്.ഇതാണ്‌ ഇവിടെയുള്ള ഏറ്റവും വലിയ 

അറേബ്യൻ ഫലകവും യുറേഷ്യൻ ഫലകത്തിന്റെയും കൂട്ടിയിടിയുടെ ഫലമായുണ്ടായതാണ്‌ ഇറാനിയൻ പീഠഭൂമി.ഇറാനിയൻ പീഠഭൂമി പൂർണ്ണമായും തെക്ക്-പടിഞ്ഞാറനിറനിനെ ചുറ്റുന്നില്ല.ഇതിലെ പർവത നിരകൾ അഞ്ച് പ്രധാന സ്ഥലങ്ങളായി വിഭജിച്ചിരിക്കുന്നു .





</doc>
<doc id="324251" url="https://ml.wikipedia.org/wiki?curid=324251" title="കെൻസോ ടാഗെ">
കെൻസോ ടാഗെ

ജപ്പാനിലെ പ്രശസ്തനായ ആർക്കിടെക്റ്റും 1987ലെ പ്രിറ്റ്സ്ക്കെർ പ്രൈസ് ജേതാവുമാണ്‌.ഇരുപതാം നൂറ്റാണ്ടിലെ ഏറ്റവും മികച്ച ആർക്കിടെക്റ്റിൽ ഒരാളാണ്‌ അദ്ദേഹം.പാരമ്പര്യ ജപ്പാനീസ് വാസ്തു വിദ്യയെ ആധുനിക വാസ്തു വിദ്യയോട് സമന്വയിപ്പിച്ച് അഞ്ച് ഭൂഖണ്‌ണ്ടത്തിലും അദ്ദേഹം രൂപ കൽപ്പന ചെയ്ത പ്രശസ്തമായ കെട്ടിടങ്ങളുണ്ട്.മെറ്റബോലിസ്റ്റ് പ്രസ്ഥാനത്തിന്റെ ഏറ്റവും സ്വാധീനം ചെലുത്തിയ നേതാക്കളിലൊരാളായിരുന്നു അദ്ദേഹം.ഡച്ച് സ്റ്റ്രക്ചുലാറിസത്തിനെ പറ്റി അദ്ദേഹത്തിന്‌ മുൻപേ കാഴപ്പാടുണ്ടായിരുന്നു.തുടക്ക കാലത്ത് സ്വിസ്സ് മോഡേണിസ്റ്റായ ലേ കോർബുസിയറു(Le Corbusier)ൽ നിന്ന് പ്രചോദിതനായ ഇദ്ദേഹം,1949ലാണ്‌ അന്താരാഷ്ട്ര പ്രശസ്തിയിലേക്ക് ഉയർന്നത്.1949ൽ സംഘടിപ്പിച്ച ഹിരോഷിമ സമാധാന സ്മാരക പാർക്ക് ഡിസൈൻ ചെയ്യുന്നതിനു സംഘടിക്കപ്പെട്ട മൽസരത്തിൽ ഇദ്ദേഹം വിജയിച്ചു.1950കളിൽ ഇദ്ദേഹം CIAMM(കോൺഗ്രസ് ഇന്റെർനാഷണൗസ് ഡി ആർക്കിടക്ച്ചർ മോഡേണേ)യിൽ അംഗമായി.CIAM ആർക്കിടക്റ്റ്-മാരുടെ സംഘടനയായ ടീം ടെനിൽ(Team X) ഇദ്ദേഹം അംഗമായില്ല.1960ലെ ഇദ്ദേഹത്തിന്റെ ടോക്യോ ബെയ് പ്ലാൻ 1960 കളിൽ ടീം ടെന്നിൽ സ്വാധീനം ചെലുത്തുകയും ഈ സംഘം മെറ്റബോളിസമായി മാറുകയും ചെയ്തു.

രണ്ടാം ലോകയുദ്ധത്തിന്റെ പുനരുദ്ധാരണത്തിന്‌ ഇദ്ദേഹം സർവകലാശാലയിൽ പഠിച്ച നാഗരികം ഉപയോയപ്പെട്ടു.ടോക്യോയുടെയും സ്കോപ്ജെയുടെയും രൂപകല്പ്പനയും ഇദ്ദേഹം സൂക്ഷ്മമായി നടത്തി.ടാഗെയുടെ ശിൽപ്പകലാ ചാരുത ലോകത്തിലെ മറ്റ് ആർക്കിടക്റ്റുകൾക്ക് പ്രചോദനമായി.

ജപ്പാനിലെ ഒസാക്കയിൽ 1913 സെപ്റ്റംബർ 4നാണ്‌ ഇദ്ദേഹം ജനിച്ചത്.ടാഗെ കുട്ടിക്കാലം ഹാങ്കോവിലും ഷാങ്ൻഘൈയിലും ചെലവഴിച്ചു.1930ൽ ടാഗെ ഹിരോഷിമയിൽ ഹൈസ്ക്കൂൾ വിദ്യാഭ്യാസത്തിന്‌ ചേർന്നു.ഇവിടെ വച്ചാണ്‌ ലെ ക്കൊബുസീരിനെ പറ്റി ഇദ്ദേഹം മനസ്സിലാക്കുന്നത്.സോവിയേറ്റിലെ വിവിധ കൊട്ടാരങ്ങളുടെ ചിത്രങ്ങൾ വിദേശ ചിത്ര മാഗസിനിൽ കണ്ട അദ്ദേഹം താൻ ഒരു ആർക്കിടെക്റ്റാകുമെന്ന് തീരുമാനിച്ചു.ടാഗെ ഹൈസ്ക്കൂളിൽ നിന്ന് പഠനം പൂർത്തിയാക്കി.കണക്കിലും ഭൗതിക ശാസ്ത്രത്തിലും അദ്ദേഹത്തിന്‌ പ്രവേശന പരീക്ഷയിൽ മാർക്ക് കുറവായിരുന്നതിനാൽ അദ്ദേഹത്തിന്‌ പ്രമുഖ സർവകലാശാലകളിൽ പ്രവേശനം ലഭിച്ചില്ല.രണ്ട് വർഷത്തോളം അദ്ദേഹം പ്രതേകിച്ച് ഒന്നും ചെയ്തില്ലങ്കിലും ഈ കാലയളവിൽ പടിഞ്ഞാറൻ തത്ത്വചിന്തയെ പറ്റി കൂടുതൽ ഇദ്ദേഹം വായിച്ചിരുന്നു.അതിനു ശേഷം ഇദ്ദേഹം നിഹോൺ സർവകലാശാലയിൽ ഫിലിം ഡിവിഷനിൽ ചേർന്നു. അതിനു ശേഷം 1935ൽ ടാഗെ ടോക്യോ സർവകലാശാലയിൽ ആർക്കിടക്ച്ചർ ഡിപ്പാർട്ട്മെന്റിൽ ചേർന്നു.ഹിഡേറ്റൊ കിഷിഡ,ഷോസു ഉചിഡ എന്നിവരുടെ കീഴിലായിരുന്നു വിദ്യാഭ്യാസം.

സർവകലാശാലാ ബിരുദത്തിനു ശേഷം കുനിയോ മേകവയിൽ ഒരു ഓഫീസിൽ ഇദ്ദേഹം ആർക്കിടെക്ടായി ജോലി ആരംഭിച്ചു.1946ൽ അദ്ദേഹത്തെ വാർ ഡാമേജ് റീഹാബിലേഷൻ ബോർഡിലേക്ക് ക്ഷണിച്ചു.ഹിരോഷിമക്കും മേബഷി നഗരത്തിനുമുള്ള പദ്ധതികൾ അദ്ദേഹം സമർപ്പിച്ചു.അദ്ദേഹത്തിന്റെ കാനോൺ എയർപ്പോർട്ടിന്റെ മാതൃക അംഗീകരിക്കുകയും നിർമ്മിക്കുകയും ചെയ്തു.എന്നാൽ ഉജിനയിലെ കടൽതീര പാർക്ക് അംഗീകരിച്ചില്ല.1949ൽ ഹിരോഷിമ സമാധാന സ്മാരക പാർക്കിന്റെ മാതൃകയ്ക്ക് അന്താരാഷ്ട്ര മൽസരം സംഘടിപ്പിക്കുകയും അതിൽ അദ്ദേഹത്തിന്‌ ഒന്നാം സമ്മാനം ലഭിക്കുകയും ചെയ്തു.


"From the Japanese Wikipedia article"

der of the Sacred Treasure (1994)




</doc>
<doc id="324252" url="https://ml.wikipedia.org/wiki?curid=324252" title="ടോർട്ടും വെള്ളച്ചാട്ടം">
ടോർട്ടും വെള്ളച്ചാട്ടം

തുർക്കിയിലെ ഏറ്റവും വലിയ വെള്ളച്ചാട്ടമാണ്‌ ടോർട്ടും വെള്ളച്ചാട്ടം.1960ൽ ടോർട്ടും ഡാമും ഹൈഡ്രോ ഇലക്ട്രിക് പ്ലാന്റും പൂർത്തിയായി.ടോർട്ടും തടാകത്തിൽ നിന്നുള്ള ജലം ചാനലുകളിലൂടെയും ടണലുകളിലൂടെയുമാണ്‌ പ്രവഹിക്കുന്നത്. അവയിൽ നിന്നാ ടർബേയ്നിലേക്ക് ജലം കുതിച്ച് ചാടാൻ അനുവദിക്കുന്നു.തടാകത്തിലെ ജലം വളരെ ഉയരുമ്പോൾ മാത്രമെ ടർബെയ്ൻ പ്രവർത്തിക്കാറുള്ളു.അതുകൊണ്ട് തന്നെ മേയ്, ജൂൺ മാസങ്ങളിൽ മാത്രമെ ഇവ കാര്യക്ഷമമായി പ്രവർത്തിക്കാറുള്ളു.മറ്റ് മാസങ്ങളിൽ വെള്ളച്ചാട്ടം ഏകദേശം വരണ്ട അവസ്ഥയിലാണ്‌.തടാകവും,വെള്ളച്ചാട്ടവും ടോർട്ടും ജില്ലയിലാണ്‌.കിഴക്കൻ അനാറ്റോളിയ പ്രദേശത്തിലെ എർസുറുമിന്റെ(Erzurum) വടക്ക് നിന്ന് 100കിലോമീറ്റർ (62മൈൽ) ദൂരത്താണ്‌ ഇത് സ്ഥിതി ചെയ്യുന്നത്.

8 കിലോമീറ്റർ(5മൈൽ) നീളവും 1 കിലോമീറ്റർ (0.62മൈൽ) വീതിയുമുള്ള ഈ തടാകം ഒരു ഉരുൾപൊട്ടലിന്റെ ഫലമായാണ്‌ ഉണ്ടായത്.ഖോർറ്റേനരി പിരീഡിലാണ്‌(Quaternary period) ഇവിടെ ഉരുൾപോട്ടൽ ഉണ്ടായതെന്ന് കരുതപെടുന്നു
ഉരുൾപൊട്ടലിന്റെ ഫലമായി ടോർട്ടും നദി മാറി ഒഴുകുകയും,പുതിയ ഒരു കൈവഴി ഉണ്ടാവുകയും ചെയ്തു ഈ കൈവഴി 48 മീറ്റർ(157 അടി) ഉയരത്തിൽ നിന്ന് പതിച്ചാണ്‌ ഈ നദിയുണ്ടായത്.വെള്ളചാട്ടമായ് പതിക്കുന്ന ജലം അരുവിയായി ടെവ് താഴ്വരയിൽ എത്തുന്നു. ക്രെറ്റഷ്യസ് കാലഘട്ടത്തിൽ ടോർട്ടും തടാകത്തിന്റെ ചുറ്റും ചുണാമ്പ് കളിമണ്ണുകൾ രൂപം കൊണ്ടു.തടാകത്തിന്റെ ആഴം പൂജ്യം മുതൽ ഏറ്റവും ആഴം കൂടിയ സ്ഥലം 100മീറ്റർ(330 അടി) വരെ കാണപ്പെടുന്നു.ഈ തടാകം സമുദ്ര നിരപ്പിൽ നിന്ന് ഏകദേശം 100 മീറ്റർ(330 അടി) ഉയരത്തിലാണ്‌ സ്ഥിതി ചെയ്യുന്നത്.

ഉരുൾ പൊട്ടലിൽ സമയത്തെ പർവ്വതത്തിൽ നിന്നുള്ള ജലത്തിന്റെ വീഴ്ച്ചയിൽ പാറക്കെട്ടുകൾ തകർന്ന് നാല്‌ ചെറിയ തടാകങ്ങൾ രൂപം കൊണ്ടു.ഈ തടാകങ്ങൾ തെളിഞ്ഞതും നീലനിറമുള്ളവയുമാണ്‌.ഇൻസെഗോൾ(Incegol),കരഗോയി(Karagoi),എഫെൻഡിഗിലിൻ ഗോലൂ(Efendigilin Golu),നസ്ലിഗിലിൻ ഗോലൂ(Nazligilin Golu) എന്നിവയാണ്‌ ആ നാല്‌ തടാകങ്ങൾ.ഈ തടാകങ്ങളിൽ ധാരാളം ശുദ്ധജല മൽസ്യങ്ങൾ കാണപ്പെടുന്നു.



</doc>
<doc id="324254" url="https://ml.wikipedia.org/wiki?curid=324254" title="ഷികോകു">
ഷികോകു

ജപ്പാനിലെ പ്രധാന നാല് ദ്വീപുകളിൽ ഏറ്റവും ചെറുതും ജനസംഖ്യ ഏറ്റവും കുറഞ്ഞതുമായ ദ്വീപാണ്
ഷികോക്കുവും സമീപത്തുള്ള ചെറുദ്വീപുകളും ചേർന്നാൽ വിസ്തീർണ്ണം ആണ്, ഇതിൽ ജപ്പാനിലെ നാല് പ്രിഫക്ചറുകൾ സ്ഥിതിചെയ്യുന്നു, ഇഹൈം, കഗാവ, കൊച്ചി, ടോകുഷിമ എന്നിവയാണിവ.

വിസ്തീർണ്ണമനുസരിച്ച് ലോകത്തിലെ ഏറ്റവും വലിയ അൻപതാമത്തെ ദ്വീപാണിത്. ലോകത്തിലെ ഏറ്റവും കൂടുതൽ ജനസംഖ്യയുള്ള 23-ആമത്തെ ദ്വീപായ ഇവിടെ സിംഗപ്പൂർ, സിസിലി എന്നിവയേക്കാൾ കുറച്ചും പോർട്ടോ റിക്കോയെക്കാൾ കൂടുതലും ജനങ്ങൾ അധിവസിക്കുന്നു.

കിഴക്ക് പടിഞ്ഞാറായി സ്ഥിതിചെയ്യുന്ന മലനിരകൾ ഈ ദ്വീപിനെ വീതികുറഞ്ഞ വടക്കൻ പ്രദേശവും ശാന്തസമുദ്രത്തെ അഭിമുഖീകരിക്കുന്ന തെക്കൻ പ്രദേശവുമായി വേർതിരിക്കുന്നു. കൊച്ചി ഒഴികെയുള്ള പ്രധാന നഗരങ്ങൾ സ്ഥിതിചെയ്യുന്ന വടക്കൻ പ്രദേശങ്ങളിലാണ് ജനസംഖ്യയുടെ സിംഹഭാഗവും നിവസിക്കുന്നത്. മൗണ്ട് ഇഷിസൂച്ചി () ആണ് ഈ ദ്വീപിലെ ഏറ്റവും ഉയരമുള്ള പർവ്വതം, ഈ പർവ്വതത്തിനു സമീപമായി ഉത്ഭവിക്കുന്ന യോഷിനോ നദി ഇവിടത്തെ ഏറ്റവും നീളം കൂടിയ നദിയാണ്.

ഹോൺഷു ദ്വീപിലെ വകയാമ, ഒസാക, ഹ്യോഗൊ, ഒകയാമ, ഹിരോഷിമ, യാമഗുഛ്കി പടിഞ്ഞാറ് ക്യൂഷുവിലെ ഒയിറ്റ , മിയസാകി എന്നിവയുമാണ് ഈ ദ്വീപിന്റെ സമീപസ്ഥമായ പ്രിഫെക്ചറുകൾ.

ഹോൺഷു ദ്വീപുമായി മൂന്ന് എക്സ്പ്രസ്സ്‌വേകൾ ഷികോകുവിനെ ബന്ധിപ്പിക്കുന്നു. കിഴക്കൻ ഷികോകുവിൽ കോബ് - അവാജി - നരൂറ്റൊ എക്സ്പ്രസ്സ്‌വേ , മദ്ധ്യ ഷികോകുവിൽ സെറ്റോ - ചുഒ എക്സ്പ്രസ്സ്‌വേ, പടിഞ്ഞാറൻ ഷികോകുവിൽ നിഷിസെറ്റൊ എക്സ്പ്രസ്സ്‌വേ എന്നിവയാണിവ.

"ഒറ്റ വൈക്കോൽ വിപ്ലവം" ("The One-Straw Revolution") എന്ന ഗ്രന്ഥത്തിന്റെ രചയിതാവും ഭൂമി ഉഴുത് മറിക്കുകയോ, കള പറിക്കുകയോ, വള‌മോ കീടനാശിനിയോ ഉപയോഗിക്കുകയോ ചെയ്യാതെ കൃഷി നടത്തണമെന്ന് ആഹ്വാനം ചെയ്‌ത ശാസ്‌ത്രജ്ഞനുമായ മസനൊബു ഫുകുവൊക ഇവിടെയുള്ള കൃഷിഭൂമിയിലാണ് പരീക്ഷണങ്ങൾ നടത്തിയത്. 


</doc>
<doc id="324258" url="https://ml.wikipedia.org/wiki?curid=324258" title="കെ. മീനാക്ഷി സുന്ദരം">
കെ. മീനാക്ഷി സുന്ദരം

തമിഴ് പണ്ഡിതനും സാഹിത്യകാരനുമാണ് പ്രൊഫ.കെ.മീനാക്ഷിസുന്ദരം. കോയമ്പത്തൂർ. 'കാ.മീ എന്ന പേരിൽ അറിയപ്പെട്ടിരുന്ന ഇദ്ദേഹത്തിന് മധ്യകാലഘട്ട തമിഴ് സാഹിത്യ ഗവേഷണത്തിന് കേന്ദ്ര സാഹിത്യ അക്കാദമി 'ഭാഷാ സമ്മാൻ' പുരസ്കാരം നൽകിയിരുന്നു.

കോയമ്പത്തൂരിലെ തുടിയല്ലൂരിന് സമീപം വെള്ളക്കിണർ ഗ്രാമത്തിൽ ജനിച്ച 'കാ. മീ കോയമ്പത്തൂർ ഗവ. ആർട്സ് ആൻഡ് സയൻസ് കോളേജിൽനിന്ന് മാത്തമാറ്റിക്സിൽ ബിരുദം നേടി. തുടർന്ന്, തമിഴ് സാഹിത്യത്തിൽ അണ്ണാമലൈ യൂനിവേഴ്സിറ്റിയിൽനിന്ന് എം.എ.യും മദ്രാസ് യൂണി വേഴ്സിറ്റിയിൽനിന്നു ഡോക്ടറേറ്റുമെടുത്തു. ഇന്റർ നാഷണൽ ഇൻസ്റ്റിറ്റ്യൂട്ട് ഓഫ് തമിഴ് സ്റ്റഡീസ് സ്ഥാപക പ്രസിദ്ധന്റായിരുന്നു. തമിഴ് അധ്യാപകനായി അണ്ണാമലൈ യൂണിവേഴ്സിറ്റിയി ലും വിവിധ ഗവൺമെന്റ് കോളേജുകളിലും പ്രവൃത്തി ച്ചു. കോളജിയറ്റ് എജുക്കേഷൻ ഡയറക്ടറായും സേവനമനുഷ്ടിച്ചിട്ടുണ്ട്. 


</doc>
<doc id="324259" url="https://ml.wikipedia.org/wiki?curid=324259" title="മോസ്ക്വ നദി">
മോസ്ക്വ നദി

പടിഞ്ഞാറൻ റഷ്യയിലുള്ള ഒരു നദിയാണ് മോസ്ക്വനദി (റഷ്യൻ: река Москва, Москва-река, Moskva-reka) അഥവാ മോസ്കോനദി. മോസ്കോയുടെ 140 കിലോമീറ്റർ പടിഞ്ഞാറ് നിന്നാണ് മോസ്ക്വ നദി ഉത്ഭവിക്കുന്നത്. സ്മോളെൻസ്ക്, മോക്സോ ഒബ്ലാസ്റ്റ് എന്നിവിടങ്ങളിലൂടെ കിഴക്കോട്ട് ഒഴുകി മദ്ധ്യമോസ്കോയിലെത്തുന്നു. തെക്ക് കിഴക്കേ മോസ്കോയുടെ 110 കിലോമീറ്റർ അകലെ കൊളൊമ്ന നഗരത്തിൽ വച്ച് ഈ നദി ഒക നദിയിൽചെന്ന് ചേരുന്നു. അവസാനം അത് കാസ്പിയൻ കടലിൽ ചെന്ന് ചേരുന്നു.

Москва എന്ന റഷ്യൻ വാക്കിന്റെ രണ്ട് ഉച്ചാരണങ്ങളാണ് മോസ്ക്വ ഉം മോസ്കോ ഉം. മോസ്കോ നഗരം ഈ നദിയുടെ പേരിലാണ് അറിയപ്പെടുന്നത്. നഗരത്തിന്റെ യഥാർത്ഥ പേര് അജ്ഞാതമാണ്.
മോസ്ക്വ നദിക്ക് 503 കിലോമീറ്റർ നീളമുണ്ട്. 155 മീറ്റർ ഉയരത്തിൽ നിന്നാണ് നദി കടലിൽ എത്തുന്നത്. നീർത്തടത്തിന് ഏകദേശം 17,600 ചതുരശ്ര കിലോമീറ്റർ വിസ്തൃതിയുണ്ട്. നദിക്ക് മോസ്കോ നഗരത്തിന് മുകളിൽ 3 മീറ്റർ ആഴമുണ്ട് മോസ്കോ നഗരത്തിന് ശേഷം ആഴം 6 മീറ്ററായി വർദ്ധിക്കുന്നു . നവംബർ-ഡിസംബർ മാസങ്ങളിൽ നദി തണുത്തുറഞ്ഞ് കട്ടിയാവുന്നു. മാർച്ച് മാസം വരെ മോസ്ക്വനദി തണുത്തുറഞ്ഞിരിക്കും. മോസ്കോ നഗരത്തിൽ ഇടക്കിടക്ക് നദി തണുത്തുറയാറുണ്ട്. 2006-2007 ലെ ഒരു അസാധാരണ വരൾച്ചകാലത്ത് ജനുവരി 25നുതന്നെ ഐസ് ഉരുകാനാരംഭിച്ചിട്ടുണ്ട്. മോസ്കോ നഗരത്തിൽ ഇടക്കിടക്ക് നദി തണുത്തുറയാറുണ്ട്. മോസ്കോ നഗരത്തിൽ നദിയിലെ ജലനിരപ്പ് കടൽ നിരപ്പിന് 120 മീറ്റർ മുകളിലാണ്. 1908 ലെ വെള്ളപ്പൊക്കത്തിൽ ജലനിരപ്പ് 127.25 വരെ ഉയർന്നിട്ടുണ്ട്. 
പ്രധാന ജലസ്രോതസ്സുകൾ റുസ, ഇസ്ത്ര, യഉസ, പക്ര, സെവെർക്ക എന്നീ നദികളാണ്. 12% ജലം മഴയിൽ നിന്നും 61% ജലം നദികളിൽ നിന്നും 27% ഉറവകളിലൂടെയുമാണ് ലഭിക്കുന്നത്. 1932-1937 മോസ്കോ കനാൽ നിർമ്മിതിക്കു ശേഷം അപ്പർ വോൾഗ നദിയിൽ നിന്നും മോസ്ക്വ നദിയിലേക്ക് ജലം എത്തുന്നുണ്ട്.

</doc>
<doc id="324262" url="https://ml.wikipedia.org/wiki?curid=324262" title="കഴുത്തുപിരിയൻകിളി">
കഴുത്തുപിരിയൻകിളി

കഴുത്തുപിരിയൻകിളിക്ക് ആംഗലത്തിൽ Eurasian wryneck എന്നും "Jynx torquilla" എന്ന് ശാസ്ത്രീയ നാമം എന്നു മാണ്. ഇവയ്ക്ക് കഴുത്ത് 180 ഡിഗ്രി തിരിക്കാൻ പറ്റുന്നതു കൊണ്ടാണ് ഈ പേര് കിട്ടിയത്.

ഇവ യൂറോപ്പ്, ഏഷ്യ എന്നിവിടങ്ങളിലെ മിതശീതോഷ്ണ പ്രദേശങ്ങളിൽ പ്രജനനം നടത്തുന്നു. തുറന്ന പ്രദേശങ്ങളിലും തോട്ടങ്ങളിലും മരങ്ങൾ ഉള്ളിടാത്തും കാണുന്നു. 
ഈ പക്ഷിക്ക് 17 സെന്റീ മീറ്റർ നീളമുണ്ട് . കൊക്ക്ഉകൾക്ക് നീളം കുറവാണ്. മുകൾവശം മങ്ങിയ തവിട്ടു നിറത്തിലുള്ള വരകളും കുത്തുകളും ഉണ്ട്. കറുത്തു തടിച്ച വരകളുമുണ്ട്. വണ്ണം കുറഞ്ഞ് നീളമുള്ള പക്ഷിയാണ്.
.==തിറ്റ==
ഇവയുടെ പ്രധാന ഭക്ഷണം നിലത്തൊ പൂതലിച്ച മരങ്ങളിൽ കാണുന്ന ഉറുമ്പുകളും മറ്റു പ്രാണികളുമാണ്. 
.മെയ് മാസത്തിനും ജൂൺ മാസത്തിനും ഇടയ്ക്ക് വെളുത്ത 7മുതൽ 10 മുട്ടകളിടും. കൂട്ടിൽ ശല്യപ്പെടുത്തിയാൽ കഴുത്ത് പാമ്പിനെ പോലെ പിരിച്ച് ചീറ്റുന്ന ശബ്ദമുണ്ടാക്കുന്നു.

ഈ പക്ഷിയെ 1758ൽ ‘’ stema Naturae ‘’യുടെ 10-മത്തെ പതിപ്പിൽ Carl Linnaeus ആണ് വിവരിച്ചത്. 

വട്ടത്തിലുള്ള വാലിൽ മങ്ങിയചാര തവിട്ടു നിറത്തിൽ പട്ടയുണ്ട്. തവിട്ടു അടയാളങ്ങളുണ്ട്.കഴുത്തും തൊണ്ടയും മങ്ങിയ നിറം അതിൽ തവിട്ടു വരകളുണ്ട്. അടിവശം മങ്ങിയ വെള്ള നിറത്തിൽ നേറീയ തവിട്ടു വരകളുണ്ട്. കൊക്കിനു തവിട്ടു നിറം. കാലുകൾക്ക് മങ്ങിയ തവിട്ടു നിറം. ഒന്നും നാലും കാൽ വിരലുകൾ പുറകിലേക്കും രണ്ടും നാലും വിരലുകൾ മുമ്പിലേക്കുമാണ്..

മരത്തിൽ ദ്വാരം ഉണ്ടാക്കിയല്ല, നാക്ക് നീട്ടിയാണ് ഇര പിടിക്കുന്നത്.. സാധാരണ മരത്തിന്റെ ഉയരത്തിലുള്ള കൊമ്പിലാണ് ഇരിക്കുകയെങ്കിലും കുറ്റിക്കാടുകളിലും നിലത്തും ഇവയെ കാണാറുണ്ട്. നിലത്ത് ചാടിച്ചാടി നടന്നാണ് ഇര പിടിക്കുന്നത്.

മരത്തിന്റെ പൊത്തുകളിലൊ ചുവരിന്റെ വിടവുകളിലൊ കരയിലൊ മാളങ്ങളിലൊ കൂട് ഉണ്ടാക്കുന്നു. മറ്റു പകഷികളുടെ മുട്ടയും കുഞ്ഞുങ്ങളമ്യും പുറത്തേക്കിട്ട് ആ കൂട് സ്വന്തമാക്കുകയും ചെയ്യാറുണ്ട്..കൂടുണ്ടാക്കുവാൻ വസ്തുക്കളൊന്നും ഉപയോഗിക്കുന്നില്ല.7 -10 മുട്ടകളിടും.
മങ്ങിയവെള്ള നിറമുള്ള മുട്ടകൾ , ഭാഗികമായി അതാര്യമാണ്. പൂവനും പിടയും അടയിരിക്കും. 12 ദിവസം കൊണ്ട് മുട്ട വിരിയുന്നു. 20 ദിവസംകൊണ്ട് പറക്കാറാകുന്നു. 



</doc>
<doc id="324267" url="https://ml.wikipedia.org/wiki?curid=324267" title="വിസ്താര എയർലൈൻസ്">
വിസ്താര എയർലൈൻസ്

ഗുരുഗ്രാം ആസ്ഥാനമാക്കിയുള്ള ഒരു ഇന്ത്യൻ എയർലൈനാണ് വിസ്താര. വിസ്താരയുടെ ഹബ് ഡൽഹി – ഇന്ദിരാഗാന്ധി അന്താരാഷ്‌ട്ര വിമാനത്താവളത്തിലാണ്. ടാറ്റാ സൺസ്, സിങ്കപ്പൂർ എയർലൈൻസ് എന്നിവയുടെ സംയുക്ത സംരംഭമായ ഈ എയർലൈൻ ജനുവരി 9, 2015-ൽ പ്രവർത്തനങ്ങൾ ആരംഭിച്ചു. ആദ്യ വിമാനം ഡൽഹിയിൽനിന്നും മുംബൈ യിലേക്ക് ആയിരുന്നു സർവീസ് നടത്തിയത്. ഓഗസ്റ്റ്‌ 2015 വരെ എയർലൈൻ 500,000-ൽ കൂടുതൽ യാത്രക്കാരെ ലക്ഷ്യസ്ഥാനങ്ങളിൽ എത്തിച്ചു. നവംബർ 2015-ലെ തൽസ്ഥിതി അനുസരിച്ചു വിസ്താര എയർലൈൻസ് 8 എയർബസ്‌ എ320-232 വിമാനങ്ങൾ ഉപയോഗിച്ചു ഇന്ത്യയിലെ 12 ലക്ഷ്യസ്ഥാനങ്ങളിലേക്ക് ആഴ്ച്ചയിൽ 297 സർവീസുകൾ നടത്തുന്നു. ഇന്ത്യയിലെ ആഭ്യന്തര സർവീസ് റൂട്ടുകളിൽ ആദ്യമായി പ്രീമിയം എകനോമി സീറ്റുകൾ കൊണ്ടുവന്നത് വിസ്താരയാണ്.

ഇന്ത്യയിലെ വ്യവസായിക ഗ്രൂപ്പായ ടാറ്റാ സൺസിൻറെയും സിങ്കപ്പൂർ എയർലൈൻസിൻറെയും സംയുക്ത സംരംഭമായ വിസ്താര എയർലൈൻസ് 2013-ലാണ് സ്ഥാപിക്കപ്പെട്ടത്. ഇവർ രണ്ടുപേരും 1990 മദ്ധ്യകാലത്ത് ഫുൾ സർവീസ് എയർലൈൻ തുടങ്ങാൻ ശ്രമിച്ചെങ്കിലും ഇന്ത്യൻ സർക്കാർ അനുമതി നൽകിയില്ല. എന്നാൽ 2012-ൽ ഇന്ത്യൻ സർക്കാർ വ്യോമയാന രംഗത്ത് 49% നേരിട്ടുള്ള വിദേശ നിക്ഷേപത്തിനു അനുമതി നൽകിയപ്പോൾ, ടാറ്റാ സൺസും സിങ്കപ്പൂർ എയർലൈൻസും സംയുക്ത സംരംഭം ആരംഭിക്കാൻ വീണ്ടും തീരുമാനിച്ചു. ഈ സംയുക്ത സംരംഭമായ ടാറ്റാ എസ്ഐഎ എയർലൈൻസ് ലിമിറ്റഡ് (ടിഎസ്എഎൽ), ഇന്ത്യൻ വ്യോമയാന രംഗത്തെ വളർന്നുകൊണ്ടിരിക്കുന്ന ബിസിനസ്‌ യാത്രികരുടെ ആവശ്യങ്ങൾ എത്തിച്ചുകൊടുക്കാൻ ലക്ഷ്യമിടുന്നു. ഇന്ത്യയുടെ വിദേശ നിക്ഷേപ പ്രമോഷൻ ബോർഡ് 2013-ൽ ഈ സംയുക്ത സംരംഭത്തിനു അനുമതി നൽകി, എയർലൈനിൻറെ 49% ഓഹരികൾ സിങ്കപ്പൂർ എയർലൈൻസിനാണ്. ഇരു കമ്പനികളുംകൂടി 100 മില്യൺ യുഎസ് ഡോളറുകൾ നിക്ഷേപിക്കാൻ തീരുമാനിച്ചു, 51% ടാറ്റാ സൺസും, 49% സിങ്കപ്പൂർ എയർലൈൻസും. അങ്ങനെ ഇത് 1930 കാലഘട്ടത്തിലെ ടാറ്റാ എയർലൈൻസിനു ശേഷം ടാറ്റായുടെ എയർലൈൻ രംഗത്തെ രണ്ടാമത്തെ വലിയ സംരംഭമായി (എയർഏഷ്യ ഇന്ത്യയിലും ടാറ്റായ്ക്ക് ചെറിയ ഓഹരി പങ്കാളിത്തമുണ്ട്). ടാറ്റാ എയർലൈൻസ് പിന്നീട് എയർ ഇന്ത്യയായി ദേശസാൽക്കരിക്കപ്പെട്ടു.

2015 നവംബറിലെ തൽസ്ഥിതി അനുസരിച്ചു വിസ്താര എയർലൈൻസ് സർവീസ് നടത്തുന്ന ഇന്ത്യയിലെ 12 ലക്ഷ്യസ്ഥാനങ്ങൾ ഇവയാണ്:

നിലവിൽ വിസ്താര എയർലൈൻസുമായി കോഡ്ഷെയർ ധാരണകൾ ഉള്ള എയർലൈനുകൾ സിൽക്ക്എയറും സിങ്കപ്പൂർ എയർലൈൻസുമാണ്.


</doc>
<doc id="324281" url="https://ml.wikipedia.org/wiki?curid=324281" title="സ്വാമി ആനന്ദതീർഥ">
സ്വാമി ആനന്ദതീർഥ

കേരളത്തിന്റെ സാമൂഹിക നവോത്ഥാന - അയിത്തോച്ചാടന പ്രവർത്തനങ്ങൾക്ക് നേതൃത്വം നൽകിയ ആധ്യാത്മിക നേതാവും സ്വാതന്ത്ര്യസമരസേനാനിയുമായിരുന്നു സ്വാമി ആനന്ദതീർഥ. 1905 ജനവരി രണ്ടിന് തലശ്ശേരിയിലെ സമ്പന്നമായ ഗൗഡസാരസ്വത ബ്രാഹ്മണ കുടുംബത്തിലായിരുന്നു സ്വാമിയുടെ ജനനം.

ആനന്ദ ഷേണായ് എന്നായിരുന്നു ആദ്യനാമം. തലശ്ശേരി ബ്രണ്ണൻ സ്കൂൾ, ബ്രണ്ണൻ കോളേജ് എന്നിവിടങ്ങളിലായിരുന്നു ആദ്യ കാല വിദ്യാഭ്യാസം. 1926-ൽ മദ്രാസ് പ്രസിഡൻസി കോളേജിൽനിന്ന് ഫിസിക്‌സിൽ രണ്ടാം റാങ്കോടെ ബി.എ. ഓണേഴ്‌സ് പാസായി. ഗാന്ധിജിയുടെ ആശയങ്ങളിലും പ്രവർത്തനങ്ങളിലും ആകൃഷ്ടനായ ആനന്ദൻ സ്വാതന്ത്ര്യ സമരത്തിലും നവോത്ഥാന പ്രവർത്തനങ്ങളിലും സജീവമായി. അയിത്തോച്ചാടന പ്രവർത്തനങ്ങളിൽ മുഴുകിയ അനന്ത ഷേണായിയെ ശ്രീനാരായണഗുരു ശിവഗിരിയിലേക്ക് വിളിച്ചുവരുത്തി ശിഷ്യത്വം നൽകി. 1928 ആഗസ്ത് മൂന്നിന് ഗുരുവിൽ നിന്ന് കാഷായം സ്വീകരിച്ച് സംന്യാസിയായി. പിന്നീടാണ് സ്വാമി ആനന്ദതീർഥ എന്ന് അറിയപ്പെട്ടത്.

1930-ൽ വേദാരണ്യം കടപ്പുറത്ത് സി. രാജഗോപാലാചാരിയുടെ നേതൃത്വത്തിൽ നടന്ന ഉപ്പുസത്യാഗ്രഹത്തിൽ പങ്കെടുത്തതിന്റെ പേരിൽ ജയിലിലടയ്ക്കപ്പെട്ടു. പയ്യന്നൂരിലെ കണ്ടോത്ത് ക്ഷേത്രത്തിനു മുന്നിൽ എ.കെ.ജിക്ക് ജാതി കോമരങ്ങളുടെ ഭീകര മർദ്ദനം ഏറ്റ സംഭവം തന്റെ തട്ടകം പയ്യന്നൂരിലേക്ക് മാറ്റാൻ സ്വാമിയെ പ്രേരിപ്പിച്ചു. തുടർന്ന് ഉത്തരകേരളം കേന്ദ്രീകരിച്ചായിരുന്നു പ്രവർത്തനം.

വിദ്യാഭ്യാസ മേഖലയിലും സ്വാമിയുടെ പ്രവർത്തനങ്ങൾ സജീവമായിരുന്നു. ദളിതരും വിദ്യാഭ്യാസം നിഷേധിക്കപ്പെട്ടവരുമായ കുട്ടികൾക്കായി 1931 നവംബർ 21ന് പയ്യന്നൂരിൽ ശ്രീനാരായണ വിദ്യാലയം സ്ഥാപിച്ചു. എ.കെ.ജി., കെ.പി.ആർ. ഗോപാലൻ, ടി.സി .നാരായണൻ നമ്പ്യാർ, വിഷ്ണുഭാരതീയൻ, കേരളീയൻ തുടങ്ങിയവരുടെ പിന്തുണയും ആനന്ദതീർഥക്കു ലഭിച്ചു. 1934 ജനുവരി 12ന് ഗാന്ധിജി ആശ്രമം സന്ദർശിക്കുകയും ആശ്രമവളപ്പിൽ ഒരു മാവിൻതൈ നടുകയും ചെയ്തു. ആ മാവ് വളർന്നു പന്തലിച്ച് ഗാന്ധി മാവ് എന്ന പേരിൽ പയ്യന്നൂരിന്റെ സാംസ്കാരിക ചിഹ്നമായി ഇന്നും ആശ്രമവളപ്പിലുണ്ട്.

1933ൽ അയിത്താചരണത്തെ എതിർക്കുന്നതിനായി ജാതി നാശിനിസഭ സ്ഥാപിച്ചു. സഭയുടെ ആഭിമുഖ്യത്തിൽ മിശ്രവിവാഹങ്ങളും മിശ്രഭോജനവും സംഘടിപ്പിച്ചു. ഹോട്ടലുകൾ, ബാർബർ ഷോപ്പുകൾ, പൊതുവഴികൾ, ആരാധനാലയങ്ങൾ എന്നുവേണ്ട, അവർണർക്ക് പ്രവേശനം നിഷേധിക്കപ്പെട്ട ഇടങ്ങളിലേക്കൊക്കെ അദ്ദേഹം അവരെയും കൂട്ടി ജാഥ നയിച്ചു. 1959 ൽ സ്വാമി ശ്രീ നാരായണ ധർമസംഘം ട്രസ്റ്റിന്റെ ആദ്യ പ്രസിഡന്റായി തിരഞ്ഞെടുക്കപ്പെട്ടു. ഗുരുവായൂർ ക്ഷേത്രത്തിലെ ഊട്ടുപുരയിൽ അബ്രാഹ്മണർക്ക് പ്രവേശനം ആവശ്യപ്പെട്ട് 1982-ൽ സ്വാമി സത്യാഗ്രഹം നടത്തി. അതിനുശേഷമാണ് ഊട്ടുപുരയിൽ എല്ലാ ഭക്തർക്കും പ്രവേശനവും ഭക്ഷണവും ലഭിച്ചുതുടങ്ങിയത്.

1972 ൽ സ്വാതന്ത്ര സമര സേനാനികൾക്കുള്ള താമ്രപത്രം നൽകി രാജ്യം സ്വാമിയെ ആദരിച്ചു. ഒരേ സമയം സ്വാതികനായ സംന്യാസിയും ധീരനായ വിപ്ലവകാരിയുമായിരുന്ന അദ്ദേഹം 1987 നവംബർ 21ന് പയ്യന്നൂരിൽ അന്തരിച്ചു. പയ്യന്നൂരിലെ ശ്രീനാരായണ വിദ്യാലയവളപ്പിൽ സ്വാമിയുടെ ഭൗതിക ശരീരം അടക്കം ചെയ്ത മണ്ഡപം ഉണ്ട് .



</doc>
<doc id="324285" url="https://ml.wikipedia.org/wiki?curid=324285" title="ഇന്ത്യൻ സംസ്ഥാനങ്ങളുടെ സാക്ഷരതാ നിരക്ക്">
ഇന്ത്യൻ സംസ്ഥാനങ്ങളുടെ സാക്ഷരതാ നിരക്ക്

ഇന്ത്യൻ സംസ്ഥാനങ്ങളുടെയും കേന്ദ്രഭരണ പ്രദേശങ്ങളുടെയും സാക്ഷരതാ നിരക്ക് പട്ടികയാണ് ചുവടെ നല്കിയിരിക്കുന്നത്. ഈ വിവരം 2011, 2001 വര്ഷത്തെ സെൻസസിൽ നിന്നും ശേഖരിച്ചതാണ്..

ഈ പട്ടികയിൽ 2014 ൽ പുതുതായി രൂപംകൊണ്ട തെലുങ്കാന, ആന്ധ്ര സംസ്ഥാനങ്ങൾ ഉൾപ്പെടുത്തിയിട്ടില്ല. "ടൈംസ്‌ ഓഫ് ഇന്ത്യ" എന്ന പത്രത്തിലെ റിപ്പോർട്ട് പ്രകാരം തെലുങ്കാനയിൽ 66.5% ഉം ആന്ധ്രാ പ്രദേശിൽ 91,1% ഉം ആണ് സാക്ഷരതാ നിരക്ക്..

"Notes"


</doc>
<doc id="324286" url="https://ml.wikipedia.org/wiki?curid=324286" title="മണിക്കിണർ">
മണിക്കിണർ

ചരിത്രാതീത കാലത്തിനും മുമ്പേ പന്ത്രണ്ടുവർഷത്തിലൊരിക്കൽ മലപ്പുറം ജില്ലയിലെ തിരൂരിനടുത്ത തിരുനാവായയിൽ നടന്നുവന്നിരുന്ന മാമാങ്കം എന്ന ഉൽസവത്തിൽ മരണമടയുന്ന ചാവേറുകളെ കൂട്ടത്തോടെ സംസ്ക്കരിച്ചിരുന്ന കിണർ ആണ് മണിക്കിണർ എന്ന പേരിലറിയപ്പെടുന്നത്. നാടുവാഴികളെ തെരഞ്ഞെടുക്കുന്നതിനും വാണിജ്യമേൽക്കോയ്മ സ്ഥാപിക്കുന്നതിനും വേണ്ടി പന്തീരാണ്ടിലൊരിക്കൽ തിരുനാവായ നിളാമണപ്പുറത്ത് ഇരുപത്തിയെട്ട് ദിവസങ്ങളിലായാണ് മാമാങ്കം നടത്തപ്പെട്ടിരുന്നത്. മാമാങ്കത്തിന്റെ രക്ഷാധികാരപ്പദവിക്ക് വേണ്ടി കോഴിക്കോട് സാമൂതിരി രാജാവും വള്ളുവക്കോനാതിരിയും തമ്മിലുള്ള തർക്കത്തിൽ വിധിനിർണ്ണയിക്കപ്പെട്ടിരുന്നത് ഇരുവിഭാഗങ്ങളിൽ നിന്നുമുള്ള ചാവേറുകളിൽ പരസ്പരം ഏറ്റുമുട്ടി മരിച്ചുവീഴുന്നവരുടെ എണ്ണം കണക്കാക്കിയായിരുന്നുവെന്നതാണ് ചരിത്രം. 

എ.ഡി. 135 ൽ കോഴിക്കോട് സാമൂതിരി മാമാങ്കത്തിന്റെ രക്ഷാപുരുഷസ്ഥാനം കൈയടക്കിയതിനെ തുടർന്നാണ് ചാവേർപ്പടയുടെ ഉത്ഭവം എന്ന് കരുതപ്പെടുന്നു. രക്ഷാപുരുഷ സ്ഥാനം നിലനിർത്തുന്നതിനും തിരിച്ചുപിടിക്കുന്നതിനുമായി ഇരുരാജാക്കന്മാരും പ്രത്യേകം ചാവേറുകളെ തയ്യാറാക്കിനിർത്തിയിരുന്നു. മാമാങ്കനാളിൽ ഇപ്രകാരം ഏറ്റുമുട്ടലിൽ കൊല്ലപ്പെടുന്ന ചാവേറുകളുടെ മൃതദേഹങ്ങൾ മണിക്കിണറിലിട്ടായിരുന്നു സംസ്ക്കരിച്ചിരുന്നത്. മൃതദേഹങ്ങൾ കൂട്ടത്തോടെ മണിക്കിണറിലിട്ട് ആനകളെക്കൊണ്ട് ചവിട്ടിനിറക്കുകയായിരുന്നുവെന്നാണ് ചരിത്രം. അടുത്തകാലം വരെ തിരുനാവായയിലെ സ്വകാര്യ ആശുപത്രിവളപ്പിൽ സ്ഥിതിചെയ്തിരുന്ന മണിക്കിണർ 2008 ൽ സംസ്ഥാന സർക്കാറിന്റെ കീഴിലുള്ള പുരാവസ്തു വകുപ്പ് സംരക്ഷിതസ്മാരകമായി ഏറ്റെടുക്കുകയും ചുറ്റുമതിലും കമ്പിവേലിയും തീർത്ത് സുരക്ഷിതമാക്കുകയും ചെയ്തിട്ടുണ്ട്.


</doc>
<doc id="324289" url="https://ml.wikipedia.org/wiki?curid=324289" title="ഭക്തപൂർ ദർബാർ സ്ക്വയർ">
ഭക്തപൂർ ദർബാർ സ്ക്വയർ

ഭക്തപൂർ കിംങ്ഡത്തിലെ റോയൽ പാലസ്സിന് മുമ്പിലായുള്ള ഒരു വിപണിസ്ഥലമാണ് ഭക്തപൂർ ദർബാർ സ്ക്വയർ. ഇത് സമുദ്രനിരപ്പിൽ നിന്ന് 1400 മീറ്റർ ഉയരത്തിലാണ് സ്ഥിതിചെയ്യുന്നത്.

ബോദ്ഗോവൻ എന്നറിയപ്പെടുന്ന ഭഗത്പൂർ നഗരത്തിൽ തന്നെയാണ് ഭക്തപൂർ ദർബാർ സ്ക്വയർ സ്ഥിതിചെയ്യുന്നത്.


</doc>
<doc id="324306" url="https://ml.wikipedia.org/wiki?curid=324306" title="നീലമാറൻ കുളക്കോഴി">
നീലമാറൻ കുളക്കോഴി

നീലമാറൻ കുളക്കോഴിയുടെ ആംഗലത്തിലെ പേര് slaty-breasted rail എന്നും ശാസ്ത്രീയ നാമം "Gallirallus striatus"എന്നു മാണ്. തെക്കു കിഴക്കൻ ഏഷ്യയിലും ഇന്ത്യൻ ഉപഭൂഖണ്ഡത്തിലും കാണുന്നു. 

ഹിമാലയത്തിന്റെ അടിവാരത്ത് ഡെറാഡൂണിൽ ജൂലായിലാണ് പ്രജനനം നടത്തുന്നു. 


</doc>
<doc id="324315" url="https://ml.wikipedia.org/wiki?curid=324315" title="സിഡ് ദ സയൻസ് കിഡ്">
സിഡ് ദ സയൻസ് കിഡ്

കുട്ടികളെ ശാസ്ത്രവിഷയങ്ങൾ പരിചയപ്പെടുത്തുന്നതിനുദ്ദേശിച്ചുള്ള ഒരു അമേരിക്കൻ ടെലിവിഷൻ ആനിമേഷൻ പരമ്പരയാണ് സിഡ് ദ സയൻസ് കിഡ് (). അച്ഛനുമമ്മയും അനുജനും അമ്മൂമ്മയും ഉൾക്കൊള്ളുന്ന സിഡിൻ്റെ കുടുംബം, കൂട്ടുകാരും ടീച്ചറുമൊന്നിച്ചുള്ള സിഡിൻ്റെ സ്കൂൾ എന്നിവയാണ് ഈ പരമ്പരയിൽ ചിത്രീകരിക്കപ്പെടുന്ന രംഗങ്ങൾ. ദിനംപ്രതി സിഡിനുണ്ടാകുന്ന സംശങ്ങൾ, അതിനെക്കുറിച്ച് പരീക്ഷണങ്ങളിലൂടെയുള്ള പഠനം തുടങ്ങിയവയാണ് ഈ പരമ്പരയിലെ വിഷയം. 2008 മുതൽ 2012 വരെ രണ്ട് സീസണുകളിലായി 63 ഭാഗങ്ങൾ പി.ബി.എസ്. കിഡ്സ് ടെലിവിഷൻ ചാനലിലൂടെ ഈ പരമ്പര പ്രക്ഷേപണം ചെയ്തു.


</doc>
<doc id="324316" url="https://ml.wikipedia.org/wiki?curid=324316" title="സിംഗപ്പൂർ ഡെയ്സി">
സിംഗപ്പൂർ ഡെയ്സി

കേരളത്തിൽ കാണാവുന്ന ഒരു അധിനിവേശ സസ്യമാണ് സിംഗപ്പൂർ ഡെയ്സി അല്ലെങ്കിൽ വെഡേലിയ അല്ലെങ്കിൽ അമ്മിണിപ്പൂ ("Sphagneticola trilobata"). സൂര്യകാന്തിയുടെ കുടുംബത്തിൽ പെടുന്ന ഈ ചെടി, മെക്സിക്കോയും കരീബിയൻ ദ്വീപുകളും ഉൾപ്പെട്ട മദ്ധ്യ അമേരിക്കൻ സ്വദേശിയാണ്. തെക്കുകിഴക്കൻ ഏഷ്യ അടക്കം പലയിടങ്ങളിലും ഇന്ന് സ്വാഭാവികമായി വളരുന്ന ഈ ചെടി, പരക്കെ, നിലം മൂടി നിൽക്കുന്ന അലങ്കാരച്ചെടി ആയി ഉപയോഗിക്കാറുണ്ട്. കേരളത്തിൽ കാണപ്പെടുന്ന ചെറുസൂര്യകാന്തിയുമായി വളരെ സാദൃശ്യമുള്ള ഈ ചെടിയെ തീരകാന്തി, കമ്മൽ ചെടി എന്നും വിളിക്കാറുണ്ട്.

മുപ്പത് സെ.മീ. വരെ ഉയരം വെക്കുന്ന ഈ സസ്യം നിലത്ത് പരവതാനി പോലെയാണ് വളരുക. വട്ടത്തിലുള്ള തണ്ടുകളോട് കൂടിയ സസ്യത്തിന്റെ 4 - 9 സെ.മി. നീളമുള്ളതും 2 - 5 സെ.മീ. വീതിയുള്ളതുമായ ഇലകൾ കട്ടിയുള്ളതും രോമമുള്ളതുമായിരിക്കും. ഇലകളുടെ അരികുകൾ കയറ്റിറക്കങ്ങൾ ഉള്ളതാവാം. ഇലകളുടെ മുകൾഭാഗം കടും പച്ചനിറവും താഴ്‌ഭാഗം ഇളംപച്ചനിറത്തിലുമായിരിക്കും. കടുംമഞ്ഞ നിറത്തിലുള്ള പൂവുകൾ മൂന്ന് തൊട്ട് പതിനഞ്ച് സെ.മീ. വരെ വലിപ്പമുള്ള തണ്ടിലാണ് ഉണ്ടാവുക. പൂവ് നേരെയാണ് നിൽക്കുക. 6 - 15 മി.മീ. നീളമുള്ള 8 മുതൽ 13 വരെ ഇതളുകളാണ് പൂവിലുണ്ടാവുക. പൂവിന്റെ നടുവിലായിട്ടാണ് കുഴലുകളിൽ വിത്തുകൾ വിന്യസിച്ചിരിക്കുക. വിത്തുകൾക്ക് സാധാരണ പ്രത്യുത്പാദനശേഷി ഉണ്ടാകില്ല. പുതിയ ചെടികൾ തണ്ടിൽ നിന്നും പൊട്ടിമുളക്കാറാണ് പതിവ്
. ഇതിനായി തണ്ടുകൾ വേർപിരിയുന്ന ഭാഗത്ത് വേരുകൾ ഉണ്ടാകാറുണ്ട്. മരങ്ങളിൽ 70 സെ.മീ. വരെ ഉയരത്തിലും മറ്റ് ചെറു ചെടികൾക്ക് മുകളിലൂടെയും പടർന്ന് പിടിച്ച് വളരാറുണ്ട്.
വിവിധ ആവാസവ്യവസ്ഥകളിൽ ജീവിക്കാനുള്ള ശേഷി ഈ സസ്യത്തിനുണ്ട്. എന്നിരുന്നാലും താഴ്ന്ന പ്രദേശങ്ങളിലെ ആർദ്രതയും നീർവാർച്ചയുമുള്ള മണ്ണിൽ സൂര്യപ്രകാശം നന്നായി ലഭിക്കുന്ന സ്ഥലത്താണ് സസ്യം നന്നായി വളരുക.

സാധാരണയായി കൃഷിയിടങ്ങളിൽ കളയായി കാണപ്പെടുന്നു. വഴിയരികിലും നഗരങ്ങളിലും കാണുന്നുണ്ട്. തോടുകൾക്കും കനാലുകൾക്കുമരികിലും കണ്ടൽവനങ്ങൾക്കതിർത്തിയിൽ തീരദേശചെടിയായും കാണാറുണ്ട്.

ഐ.യു.സി.എൻ. തയ്യാറാക്കിയ "ലോകത്തിലെ നൂറ് അധിനിവേശ സ്പീഷീസുകളുടെ പട്ടിക"യിൽ സിംഗപ്പൂർ ഡെയ്സി ഉൾപ്പെട്ടിട്ടുണ്ട്. അലങ്കാരച്ചെടിയായി ഉദ്യാനങ്ങളിൽ ഉപയോഗിക്കുന്നത് വഴിയാണ് പ്രധാനമായും പടരുന്നത്. ഉദ്യാനങ്ങളിലെ പാഴ്‌വസ്തുക്കളോടൊപ്പം പിന്നീട് മറ്റ് സമീപസ്ഥ പ്രദേശങ്ങളിലേക്കും പടരുന്നു. വിത്തുവഴിയല്ലാത്ത വംശവർദ്ധനവായതിനാൽ ഇത് അധികരിച്ച തോതിലാണ് നടക്കുക. ഒരിക്കൽ പടർന്ന് പിടിച്ചാൽ പിന്നെ മറ്റ് സസ്യങ്ങളുടെ സ്വാഭാവിക വളർച്ചയെ തടസ്സപ്പെടുത്താൻ ശേഷിയുള്ളത്ര കട്ടിയുള്ള ഒരു പരവതാനി പോലെയാണ് വളരുക. ഈ സസ്യം ഇപ്പോഴും ഒരു അലങ്കാരസസ്യമായി കണക്കാക്കുന്നതിനാൽ ഈ പ്രക്രിയ ഇപ്പഴും നടന്നുകൊണ്ടിരിക്കുന്നു.

ശാന്തസമുദ്ര ദ്വീപുകൾ, ഹോങ്‌കോങ്, ദക്ഷിണാഫ്രിക്ക, ഓസ്ട്രേലിയ, ഇൻഡോനേഷ്യ, ശ്രീലങ്ക എന്നിവിടങ്ങളിലെല്ലാം ഈ സസ്യം അധിനിവേശസസ്യമായി കണക്കാക്കുന്നു. കേരളത്തിലും അധിനിവേശസസ്യമായി അറിയപ്പെടുന്നുണ്ട്.


</doc>
<doc id="324324" url="https://ml.wikipedia.org/wiki?curid=324324" title="കണ്ണശ്ശൻ">
കണ്ണശ്ശൻ

പതിനഞ്ചാം നൂറ്റാണ്ടിൽ കേരളത്തിൽ ജീവിച്ചിരുന്ന മൂന്ന് മലയാളകവികളെ ഒന്നിച്ച് സൂചിപ്പിക്കുന്ന സംജ്ഞ. നിരണംകവികൾ എന്നും പറയാറുണ്ട്.


</doc>
<doc id="324325" url="https://ml.wikipedia.org/wiki?curid=324325" title="ഗുരുവായൂർ ഏകാദശി">
ഗുരുവായൂർ ഏകാദശി

ഗുരുവായൂർ ക്ഷേത്രത്തിലെ പ്രധാനപ്പെട്ട ആട്ടവിശേഷങ്ങളിലൊന്നാണ് വൃശ്ചിമാസത്തിലെ വെളുത്ത ഏകാദശി ദിവസം ആചരിച്ചുവരുന്ന ഗുരുവായൂർ ഏകാദശി. ഗുരുവായൂരിലെ പ്രതിഷ്ഠാദിനമായാണ് ഇത് കണക്കാക്കിവരുന്നത്. 

വൈകുണ്ഠനാഥനാൽ തന്നെ നിർമ്മിയ്ക്കപ്പെട്ടതും, ബ്രഹ്മാവ്, സുതപസ്സ്, കശ്യപൻ, വസുദേവർ എന്നിങ്ങനെ പോയി ഒടുവിൽ ശ്രീകൃഷ്ണഭഗവാന്റെ തന്നെയും പൂജയേറ്റുവാങ്ങിയതുമായ പാതാളാഞ്ജനനിർമ്മിതമായ വിഷ്ണുവിഗ്രഹം, ദേവഗുരുവായ ബൃഹസ്പതിയും വായുദേവനും ചേർന്ന് പ്രതിഷ്ഠ നടത്തിയത് വൃശ്ചികമാസത്തിലെ വെളുത്ത ഏകാദശിനാളിലാണെന്ന് വിശ്വസിയ്ക്കപ്പെടുന്നു. കുരുക്ഷേത്ര യുദ്ധത്തിനിടയിൽ പ്രിയപ്പെട്ടവരെ ശത്രുപക്ഷത്ത് കണ്ട് തേർതട്ടിൽ തളർന്നിരുന്ന അർജ്ജുനന് ശ്രീകൃഷ്ണൻ ഗീത ഉപദേശിച്ചുകൊടുത്തതും ഈ ദിവസമാണെന്ന് വിശ്വസിച്ചുവരുന്നു. അതിനാൽ, ഗീതാദിനമായും ഇത് ആചരിയ്ക്കപ്പെടുന്നു. കേരളത്തിൽ സ്വന്തമായി ഏകാദശി ആഘോഷങ്ങളുള്ള അപൂർവ്വം വൈഷ്ണവക്ഷേത്രങ്ങളിലൊന്നാണ് ഗുരുവായൂർ ക്ഷേത്രം. 


</doc>
<doc id="324328" url="https://ml.wikipedia.org/wiki?curid=324328" title="കാസ് പീഠഭൂമി">
കാസ് പീഠഭൂമി

മഹാരാഷ്ട്രയിലെ സത്താര നഗരത്തിൽ നിന്ന് 24 കിലോമീറ്റർ അകലെ പശ്ചിമഘട്ട മലനിരകൾക്കു സമീപം സ്ഥിതിചെയ്യുന്ന പീഠഭൂമിയാണ് കാസ് പീഠഭൂമി (മറാഠി : कास पठार). ഏതാണ്ട് 10 ചതുരശ്ര കിലോമീറ്റർ വിസ്തൃതിയിൽ പരന്നുകിടക്കുന്ന ഈ പീഠഭൂമിക്ക് സമുദ്രനിരപ്പിൽ നിന്നും 1200 മീറ്റർ ഉയരമുണ്ട്. അത്യപൂർവ്വമായ സസ്യ-ജന്തുജാലങ്ങൾ വസിക്കുന്ന പ്രദേശമാണിത്. ഈ പീഠഭൂമിയിൽ കാണപ്പെടുന്ന "കാസ" ("Elaecarpus glandulosus") എന്ന മരത്തിന്റെ പേരിൽ നിന്നാണ് 'കാസ് പീഠഭൂമി' എന്ന പേര് ലഭിച്ചത്. ഓർക്കിഡുകൾ, കാർവി തുടങ്ങി 850-ലധികം പുഷ്പ സസ്യങ്ങൾ വളരുന്ന ഈ പീഠഭൂമിയെ "മഹാരാഷ്ട്രയിലെ പൂക്കളുടെ താഴ്‌വര" എന്നും വിശേഷിപ്പിക്കാറുണ്ട്. 2012-ൽ യുനെസ്‌കോ ഈ പ്രദേശത്തെ ലോക പൈതൃക സ്ഥാനങ്ങളിലൊന്നായി പ്രഖ്യാപിച്ചു. 
ഇന്ത്യയുടെ പടിഞ്ഞാറേ തീരത്തിനു സമാന്തരമായി കിടക്കുന്ന പർവ്വതനിരയാണ് പശ്ചിമഘട്ടം. ഏകദേശം 60,000 ചതുരശ്ര കിലോമീറ്ററിലധികം വിസ്തൃതിയിൽ പരന്നുകിടക്കുന്ന ഈ മലനിരകളിൽ അത്യപൂർവ്വമായ സസ്യങ്ങളും ജന്തുക്കളും കാണപ്പെടുന്നു. മഹാരാഷ്ട്രയിൽ ഈ പർവ്വതനിരകളെ 'സഹ്യാദ്രി' എന്നും വിളിക്കാറുണ്ട്. സത്താര നഗരത്തിൽ നിന്നും 24 കിലോമീറ്റർ അകലെ പശ്ചിമ ഘട്ടത്തിന്റെ സമീപത്താണ് കാസ് പീഠഭൂമി സ്ഥിതിചെയ്യുന്നത്.

താരതമ്യേന പരന്ന പ്രതലവും സമീപത്തുള്ള സമതലങ്ങൾ, ജലാശയങ്ങൾ എന്നിവയെക്കാൾ ഉയരവുമുള്ള ഭൂവിഭാഗമാണ് പീഠഭൂമി. മറ്റു പ്രദേശങ്ങളുമായി താരതമ്യം ചെയ്യുമ്പോൾ 'പീഠം' പോലെ ഉയർന്നുനിൽക്കുന്നതുകൊണ്ടാണ് ഇതിന് ഈ പേരു ലഭിച്ചത്. ചെങ്കുത്തായ ചരിവുകളോടുകൂടിയ വശങ്ങളും പരന്ന മുകൾപ്പരപ്പുമാണ് പീഠഭൂമികളുടെ സവിശേഷത. അഗ്നിപർവ്വത സ്ഫോടനങ്ങളുടെ ഫലമായി പുറത്തുവരുന്ന ശിലാദ്രവം തണുത്തുറഞ്ഞാണ് പീഠഭൂമികൾ രൂപംകൊള്ളുന്നത്. ഇതുകൂടാതെ കാലാവസ്ഥാ വ്യതിയാനം, പർവ്വതങ്ങളിലെ മഞ്ഞ് ഉരുകൽ, വന നശീകരണം, മണ്ണൊലിപ്പ് തുടങ്ങിയ പ്രകൃതി പ്രതിഭാസങ്ങളും പീഠഭൂമികൾ രൂപംകൊള്ളുന്നതിനു കാരണമാകാറുണ്ട്.

കുറ്റിച്ചെടികളും പുൽവർഗ്ഗ സസ്യങ്ങളും നൂറ്റിയൻപതിലധികം വ്യത്യസ്തയിനം പൂക്കളും കൊണ്ടു സമ്പന്നമാണ് കാസ് പീഠഭൂമി. ഓർക്കിഡുകൾ, കാർവി തുടങ്ങിയ സപുഷ്പികൾ മുതൽ ഡ്രോസെറ പോലുള്ള മാംസഭോജി സസ്യങ്ങൾ വരെ ഇവിടെ കാണപ്പെടുന്നു. ആഗസ്റ്റ് മുതൽ ഒക്ടോബർ വരെയുള്ള മാസങ്ങളിലാണ് ഇവിടുത്തെ സസ്യങ്ങൾ പൂവണിയുന്നത്. ആ സമയങ്ങളിൽ 'പൂക്കളുടെ താഴ്‌വര' എന്നാണ് ഈ പ്രദേശത്തെ വിശേഷിപ്പിക്കുന്നത്. മനോഹരമായ ഈ കാഴ്ച കാണുവാനായി നിരവധി സഞ്ചാരികൾ ഇവിടെയെത്താറുണ്ട്. ഇവിടുത്തെ ആവാസവ്യവസ്ഥയുടെ സംരക്ഷണത്തിന്റെ ഭാഗമായി ഒരു ദിവസം പരമാവധി 2000 പേരെ മാത്രമേ പ്രവേശിക്കാൻ അനുവദിക്കുകയുള്ളൂ. ഓൺലൈൻ രജിസ്ട്രഷൻ ചെയ്തവർക്കാണ് പ്രവേശനം ലഭിക്കുക.

ജൈവ വൈവിധ്യം കൊണ്ടു സമ്പന്നമാണ് കാസ് പീഠഭൂമി. പീഠഭൂമിയുടെ സിംഹഭാഗവും സംരക്ഷിത വനങ്ങളാണ്. ഇവിടെ നിന്നും ഒട്ടേറെ പുതിയ സസ്യങ്ങളെ കണ്ടെത്തിയിട്ടുണ്ട്. പുഷ്പ്പിക്കുന്ന സസ്യങ്ങളുടെ 850-ലധികം സ്പീഷീസുകൾ ഇവിടെ കാണപ്പെടുന്നു. 624 ഇനം സസ്യങ്ങൾ വംശനാശ ഭീഷണിയുടെ വക്കിലാണ്. ഇവയിൽ തന്നെ 39-ഓളം ഇനം സസ്യങ്ങൾ കാസ് പീഠഭൂമിയിൽ മാത്രം കാണപ്പെടുന്നവയാണ്. പീഠഭൂമിക്കു ചുറ്റും ധാരാളം കുറ്റിച്ചെടികളും മരങ്ങളുമുണ്ട്‌. കറുത്തശിലകൾ ധാരാളം കാണപ്പെടുന്ന പ്രദേശമാണിത്‌.

കാസ് പീഠഭൂമിയിൽ കാണപ്പെടുന്ന പുഷ്പസസ്യങ്ങളുടെ പട്ടിക. (ശാസ്ത്രനാമം ഇംഗ്ലീഷിൽ തന്നെ നൽകിയിരിക്കുന്നു.)

കാസ് പീഠഭൂമിയുടെ ദക്ഷിണഭാഗത്ത് കാസ് തടാകം സ്ഥിതിചെയ്യുന്നു. തടാകത്തിനു ചുറ്റും നിബിഡ വനങ്ങളുണ്ട്. സജ്ജങ്ങാദ് കോട്ടയ്ക്കും കാൻഹെർ ഡാമിനും ഇടയിൽ സ്ഥിതിചെയ്യുന്ന ഈ തടാകം സഹ്യാദ്രി മലനിരകൾക്കിടയിൽ ഒരു കിണ്ണം വച്ചിരിക്കുന്നതു പോലെയാണ് കാണപ്പെടുന്നത്. സത്താരയിലെ ജനങ്ങൾ ജലത്തിനുവേണ്ടി പ്രധാനമായും ഈ തടാകത്തെയാണ് ആശ്രയിക്കുന്നത്. കാസ് തടാകത്തിനു തെക്കുഭാഗത്ത് 30 കിലോമീറ്റർ അകലെയായി കൊയ്നാ വന്യജീവി സങ്കേതം സ്ഥിതിചെയ്യുന്നു. കാസ് പീഠഭൂമിക്കു ചുറ്റും ഗുഹകൾ, ക്ഷേത്രങ്ങൾ, ഉല്ലാസയാത്രയ്ക്കു പറ്റിയ സ്ഥലങ്ങൾ, ബോട്ടിൽ സഞ്ചരിക്കാവുന്ന സ്ഥലങ്ങൾ എന്നിവയെല്ലാമുണ്ട് . ഇന്ത്യയിലെ ഏറ്റവും ഉയരമുള്ള വെള്ളച്ചാട്ടങ്ങളിലൊന്നായ വജ്രൈ വെള്ളച്ചാട്ടവും കാസ് പീഠഭൂമിയുടെ സമീപത്താണ് സ്ഥിതിചെയ്യുന്നത്.

കാസ് പീഠഭൂമിയിൽ എത്തിച്ചേരുവാൻ രണ്ടു മാർഗ്ഗങ്ങളുണ്ട്. സത്താരയിൽ നിന്നു നേരിട്ട് റോഡു വഴി എത്തുന്നതാണ് ഒന്നാമത്തെ മാർഗ്ഗം. മഹാബലേശ്വറിനെയും പഞ്ചാഗ്നിയെയും ബന്ധിപ്പിക്കുന്ന ലിങ്ക് റോഡു വഴി തപോലയിൽ നിന്നും എത്തിച്ചേരുന്നതാണ് രണ്ടാമത്തെ മാർഗ്ഗം. തപോലയിലും മഹാബലേശ്വറിലും സഞ്ചാരികൾക്കു വിശ്രമിക്കാനുള്ള സൗകര്യങ്ങൾ ലഭ്യമാണ്.




</doc>
<doc id="324341" url="https://ml.wikipedia.org/wiki?curid=324341" title="കാഠ്മണ്ഡു ദർബാർ സ്ക്വൊയർ">
കാഠ്മണ്ഡു ദർബാർ സ്ക്വൊയർ

യുനെസ്കോയുടെ പൈതൃക സ്ഥാനം ലഭിച്ച നേപ്പാളിൽ സ്ഥിതിചെയ്യുന്ന കാഠ്മണ്ഡു താഴ്വരയിലെ മൂന്ന് ദർബാർ സ്ക്വൊയറുകളിൽ ഒന്നാണ്   കാഠ്മണ്ഡു ദർബാർ സ്ക്വൊയർ (നേപ്പാളി ഭാഷ: वसन्तपुर दरवार क्षेत्र, "Basantapur Darbar Kshetra")ഇത് കാഠ്മണ്ഡുകിംങ്ഡത്തിലെ റോയൽ പാലസ്സിന് മുമ്പിലായി സ്ഥിതിചെയ്യുന്നു.

ഇവിടത്തെ പല പ്രധാന നഗരങ്ങളും 2015 ഏപ്രിൽ 25 -ലെ നേപ്പാൾ ഭൂമികുലുക്കത്തിൽ നശിക്കപ്പെട്ടു.വളരഅത്ഭുതപരമായ കലാവൈഭവങ്ങൾ നി‍റഞ്ഞ മരപ്പണികളാലും, നൂറ്റാണ്ടുകളിലെ പുതിയ രീതിശാസ്ത്രത്തോടുകൂടിയ ശിൽപ്പികളുടെ ശിൽപ്പങ്ങളാലും ദർബാർ സ്ക്വൊയർ മൂടപ്പെട്ടിരിക്കുന്നു.ഇവിടത്തെ റോയൽ പാലസ് ആദ്യം ദറ്റാറയ സ്ക്വൊയറിലായിരുന്നു ഉണ്ടായിരുന്നത്, പിന്നീടത് ദർബാർ സ്ക്വൊയറിലേക്ക് മാറ്റി. 

ഈ നഗരം മുഴുവൻ ഭരിച്ചിരുന്ന, മാള , ഷാഹ് രാജാക്കന്മാരുടെ കൊട്ടാരം അടങ്ങുന്ന സ്ഥലമാണ് ദർബാർ സ്ക്വൊയർ.ഈ പ്രദേശത്തേയുമുൾപ്പെടുത്തിയിട്ടുള്ള ചതുരം ചതുർഭുജരീതിയിലാണ്,അവിടെ ക്ഷേത്രങ്ങളും, മുറ്റവുമുണ്ട്. ഇത്,രാമന്റെ കുരങ്ങുഭക്തനായ ഹനുമാനിനെ പ്രതിഷ്ടയായി വച്ചിരിക്കുന്ന, ഹനുമാൻ ദോക്ക ദർബാർ സ്ക്വൊയർ എന്നറിയപ്പെടുന്നു.പാലസ്സിന്റെ മുമ്പറത്തിലായി ഈ ചതുരം സ്ഥിതിചെയ്യുന്നു.

മൂന്നാം നൂറ്റാണ്ടിൽ ലിച്ചാവി രാജാവിന്റെ ഭരണകാലത്തിന് ശേഷമായിരുന്നു റോയൽ പാലസ്സ് നിർമ്മിക്കപ്പെട്ടത്. അവിടെയുണ്ടായിരുന്നു കൊട്ടാരങ്ങളുടേയും, ക്ഷേത്രങ്ങളുടേയും മാതൃകയിൽ കെട്ടിടങ്ങളുടെ നിർമ്മാണം ആവർത്തിച്ചെന്നല്ലാതെ ആ കാലത്തുനിന്ന് ഒന്ന് അവശേഷിച്ചില്ല.പുരാതന എഴുത്തുകളിൽ, ഗുണാപോ, ഗുപോ എന്നീ പേരുകളായാണ് ആ പാലസ്സുകളെ ചതുരത്തിനുള്ളിൽ വിളിച്ചതെന്ന് പറയുന്നു,10 -ാം നൂറ്റാണ്ടിൽ ഭരിച്ചിരുന്ന ഗുണകമദേവ് എന്ന രാജാവാണ് ആ പാലസ്സുകളെ നിർമ്മിച്ചതെന്ന് കരുതപ്പെടുന്നു.രറ്റ്ന മാള രാജാവിന്റെ (1484–1520) ഭരണത്തിൽ നിന്ന് സ്വതന്ത്രനായ കാഠ്മണ്ഡു നഗര ചതുരത്തിലെ പാലസ്സുകളെല്ലാം മാള രാജാവിന്റേതായി.1769-ൽ പ്രിത്ത്വി നാരായൺ ഷാഹ് കാഠ്മണ്ഡു താഴ്വരയ്ക്കുനേരെ ആക്രമണം നടത്തിയപ്പോൾ, ദർബാർ സ്ക്വൊയറിൽ തന്റെ പാലസ്സ് നിർമ്മിക്കുകയുണ്ടായി.1896-ൽ നാരായൺ ഹിറ്റി പാലസ്സിലേക്ക് ഷാഹ് ചക്രവർത്തി പരമ്പര മാറും വരെ അവർ അവിടം ഭരിച്ചുകൊണ്ടിരുന്നു.

1975-ലെ ബീരേന്ദ്ര ബിർ ബിക്ക്രം ഷാഹ് , 2001-ലെ ഗ്യാനേന്ദ്ര ബിർ ബിക്ക്രം ഷാഹ് എന്നീ രാജാക്കന്മാർക്കായുള്ള രാജകീയപരമായ വേദികളുടെ പ്രധാനം ഇടം തന്നെയാണ് ഇപ്പോഴും ഈ ചതുരം.

എന്നാൽ കാഠ്മണ്ഡു ദർബാർ സ്ക്വൊയറിന്റെ തുടക്കത്തേക്കുറിച്ചുള്ള ചരിത്രം എവിടേയും ലിഖിതമല്ല, ഇവിടത്തെ കൊട്ടാരങ്ങൾ നിർമ്മിച്ചതായി കരുതപ്പെടുന്നത് ശങ്ക്രദേവ് രാജാവാണ്. ,സ്വതന്ത്ര കാഠ്മണ്ഡു നഗരത്തിന്റെ ആദ്യത്തെ രാജാവ് എന്ന നിലക്ക്, 1501- ൽ നിർമ്മിക്കുപ്പെട്ട പാലസ്സിന് കിഴക്കേഭാഗത്തുള്ള തലേരു ക്ഷേത്രം നിർമ്മിച്ചത് രത്ന മാളയാണ്.


</doc>
<doc id="324346" url="https://ml.wikipedia.org/wiki?curid=324346" title="1921ലെ മംഗോളിയൻ വിപ്ലവം">
1921ലെ മംഗോളിയൻ വിപ്ലവം

സോവിയേറ്റ് റെഡ് ആർമിയുടെ സഹായത്തോടെ മംഗോളിയയിൽ മംഗോളിയൻ വിപ്ലവകാരികൾ റഷ്യൻ വൈറ്റ് ഗാർഡുകളെ രാജ്യത്തിന്‌ പുറത്താക്കിയ രാഷ്ട്രീയ സൈനിക പ്രക്ഷോഭമാണ്‌ 1921ലെ മംഗോളിയൻ വിപ്ലവം.1924ൽ മംഗോളിയൻ പീപ്പിൾസ് റിപ്പബ്ലിക്ക് അവിടെ സ്ഥാപിക്കപ്പെട്ടു.എന്നാൽ 1990 വരെ മംഗോളിയൻ പീപ്പിൾസ് റിപ്പബ്ലിക്ക് സോവിയേറ്റ് യൂണിയന്റെ നിരീക്ഷക രാജ്യമായിരുന്നു.ഈ പ്രക്ഷോഭത്തോടെ മംഗോളിയയുടെ മേലിലുള്ള ചൈനയുടെ അധീശ്വത്വം അവസാനിക്കപ്പെട്ടു.1919 മുതൽ മംഗോളിയ നിലവിൽ വന്നു.ഈ വിപ്ലവത്തിനെ പീപ്പിൾസ്സ് റവലൂഷൻ ഓഫ് 1921 എന്നും പീപ്പിൾസ് റവലൂഷൻ () എന്നും ഇത് അറിയപ്പെട്ടു.
1911ൽ ചൈനയിൽ പ്രക്ഷോഭം പൊട്ടിപുറപ്പെട്ടു.ഒന്നിനു പുറകെ ഒന്നായി ഓറോ പ്രവശ്യകളും ഖിങ്ങ്(Quing) സർക്കാരിൽ നിന്ന് സ്വാതന്ത്യം പ്രഖ്യാപിച്ചു.1911ൽ മംഗോളിയയുടെ പുറത്തേ സ്ഥലം സ്വാതന്ദ്ര്യം പ്രഖ്യാപിച്ചു.ഖുതുക്തുവിന്റെ കീഴിൽ മതാധിഷ്ഠിത ഭരണം ആരംഭിച്ചു.ഡിസംബർ 29ന്‌ അദ്ദേഹം ബോഗ്ദ് ഖാൻ(ചക്രവർത്തി,Great khan)ആയി അവയം പ്രഖ്യാപിച്ചു .1911 മുതൽ 1919 വരെ ബോഗ്ദ് ഖാൻ കാലഘട്ടമായിരുന്നു.ബുദ്ധിസ്റ്റ് മത ആചാരങ്ങളുടെ ഒരു സങ്കലനമായിരുന്നു പുതിയ മംഗോളിയൻ സർക്കാർ.

സംസ്ഥാന സർക്കാരിന്റെ അധീനതയിലാണെങ്കിലും ബോഗ്ദ് ഖാന്റെ നിയമ സഭകായിരുന്നു കൂടുതൽ അധികാരങ്ങളും.മംഗോളിയൻ റഷ്യൻ ചരിത്ര രേഖകളിൽ മംഗോളിയൻ സമൂഹം ഈ ഭരണത്തിൽ സംതൃപ്തരായിരുന്നെങ്കിലും വിഭിന്ന കാഴ്ച്ചപ്പാടുകൾ രാഷ്ട്രത്തിന്റെ വികസനത്തിനെ പറ്റി പുലർത്തി പോയിരുന്നു.

റഷ്യൻ വിപ്ലവത്തിനു ശേഷം ബോൾഷെവിക സംഘം മംഗോളിയയിലേക്ക് കടന്ന് വന്നു.ഈ സമയത്ത് ചൈന മംഗോളിയയിൽ അധിനിവേശം നടത്തി ഏകാധിപത്യം അവസാനിപ്പിക്കാൻ മന്ത്രിമാരിൽ നിന്ന് ഒപ്പിട്ടു വാങ്ങി, ബോഗ്ദ് ഖാനെ പുറത്താക്കി.

1919ൽ കുറച്ച് മംഗോളിയക്കാർ ചേർന്ന് കൗൺസുലാർ ഹില്ല എന്നൊരു സംഘടനയും കിഴക്കൻ ഉർഗ എന്ന സംഘടനയും രൂപീകരിച്ചു. രൂപീകരിച്ചു.ഇവർ സ്വതന്ത്ര മംഗോളിയക്ക് ആവശ്യം ഉന്നയിച്ചു.

ബോൾഷെവിക് അനുകൂലികളായ ചിലർ കൌൻസുലർ ഹിൽ ഗ്രൂപ്പിന്റെ പ്രവർത്തനങ്ങൾ മനസ്സിലാക്കാൻ സോവിയേറ്റ് ഭരണകൂടം മംഗോലിയയിലേക്ക് ആളെ അയക്കുകയും തിരിച്ചെതിയ അവർ സ്ഥിതി ഗതികൾ വിശദമാക്കി.സോവിയേറ്റ് സർക്കാർ മംഗോളിയൻ തോഴിലാളികൾക്ക് സഹായം വാഗ്ദാനം നൽകി.ഇതോടെ ചൈനയുടെ ഒരു സംഘവുമായി സോവിയേറ്റിന്റെ ഒരു സംഘവുമായി യുദ്ധം നടക്കുകയും അതിൽ സോവിയേറ്റ് വിജയിക്കുകയും ചെയ്തു.


</doc>
<doc id="324348" url="https://ml.wikipedia.org/wiki?curid=324348" title="വിയറ്റ്നാമീസ് ഭാഷ">
വിയറ്റ്നാമീസ് ഭാഷ

വിയറ്റ്നാമിന്റെ വടക്ക് രൂപം കൊണ്ട ഓസ്ട്രോ-ഏഷ്യാറ്റിക് ഭാഷയാണ്‌ വിയറ്റ്നാമീസ്' () .വിയറ്റ്നാമിന്റെ ദേശീയ ഭാഷയും ഔദ്യോഗിക ഭാഷയുമാണ്‌ വിയറ്റ്നാമീസ് ഭാഷ.വിയറ്റ്നാമീസ് ജനതയുടെ (കിൻഹ്(kinh)) മാത്ര്ഭാഷയാണ്‌ വിയറ്റ്നാമീസ്.വിയറ്റ്നാമീസ് ജനതയുടെ കുടിയേറ്റങ്ങളുടെയും സംസ്ക്കാരങ്ങളുടെയും ഫലമായി ലോകത്തിന്റെ വിവിധ സ്ഥലങ്ങളിൽ വിയറ്റ്നാമീസ് ഭാഷ സംസാരിക്കുനാവർ ഇന്ന് ഉണ്ട്.വിയറ്റ്നാമീസിൽ ഏറ്റവും ക്ലൂടുതൽ ആളുകൾ സംസാരിക്കുന്ന ഒന്നാമത്തെയൊ രണ്ടാമത്തെയോ ഭാഷയാണ്‌ ഇന്ന് വിയറ്റ്നാമീസ്.കിഴക്ക്,തെക്ക്-കിഴക്ക് ഏഷ്യ,വടക്കൻ അമേരിക്ക,ഓസ്ട്രേലിയ,പടിഞ്ഞാറൻ യൂറോപ്പ് എന്നിവിടങ്ങളിൽ വിയറ്റ്നാമീസ് ഭാഷ സംസാരിക്കുന്ന ധാരാളം ആളുകൾ ഇന്ന് ഉണ്ട്.ചെക്ക് റിപ്പബ്ലിക്കിലും വിയറ്റ്നാമീസ് ന്യൂനപക്ഷ ഭാഷയാണ്‌.

ഓസ്ട്രോ-ഏഷ്യാറ്റിക് ഭാഷകളിൽ ഏറ്റവും കൂടുതൽ ആളുകൾ സംസാരിക്കുന്ന ഭാഷകളിൽ ഒന്നാണ്‌ ഇത്.ചൈനീസ് ഭാഷയിൽ നിന്നാണ്‌ വിയറ്റ്നാമീസ് പദങ്ങൾ കടമെടുത്തിരിക്കുന്നത്.ചൈനീസ് അക്ഷരങ്ങളുടെ പുതുക്കിയ രൂപമായ ചൂ നോമാണ്‌ നാട്ടുഭാഷയുടെ ഉച്ചാരണത്തിന്‌ ഉപയോഗിക്കുന്നത്.വിയറ്റ്നാമീസ് ഭാഷ ഇന്ന് ചില ലാറ്റിൻ അക്ഷരങ്ങളും ശബ്ദവും ഉപയോഗിക്കുന്നുണ്ട്.

ദേശീയ ഭാഷയായി വിയറ്റ്നാം വിയറ്റ്നാ​‍ീസ് ഉപയോഗിക്കുന്നു.ചൈനയിലെ ഗുങ്ങ്സി (Guangxi) പ്രവശ്യയുടെയും ഔദ്യോഗിക ഭാഷയാണ്‌ വിയറ്റ്നാമീസ്.അയൽരാജ്യമായ കംബോഡിയയിലും ലാവോസിലും വിയറ്റ്നാമീസ് ഉപയോഗിക്കുന്നു.അമേരിക്കൻ ഐക്യനാടുകളിൽ 1.5 മില്യൻ ജനങ്ങൾ വിയറ്റ്നാമീസ് ഭാഷ സംസാരിക്കുന്നു.അവിടെ ഏറ്റവും കൂടുതൽ ആളുകൾ സംസാരിക്കുന്ന ഭാഷകളിൽ ആറിൽ ഒന്നാണ്‌ വിയറ്റ്നാമീസ്.ടെക്സെസിൽ ഏറ്റവും കൂടുതൽ ആളുകൾ സംസാരിക്കുന മൂന്നാമത്തെ ഭാഷയും അർകൻസസിലും ലൊയൂസിയനയിലും നാലാമത്തെതും കാലിഫോർണിയയിൽ അഞ്ചാമത്തേയും ഓസ്ട്രേലിയയിൽ ഏഴാമത്തെ ഭാഷയുമാണ്‌ വിയറ്റ്നാമീസ്.ഫ്രാൻസിൽ ഏറ്റവും കൂടുതൽ ആളൂകൾ സംസാരിക്കുന്ന ഏഷയ്ൻ ഭാഷയും ഏറ്റവും കൂടുതൽ ആളുകൾ സംസാരിക്കുന്ന എട്ടാമത്തെ വിദേശ ഭാഷയാണ്‌ വിയറ്റ്നാമീസ്

പത്തൊൻപതാം നൂറ്റാണ്ടിന്റെ അവസാനം വരെ ചൈനീസ് അടിസ്ഥാനമാക്കി രണ്ട് രീതികളാണ്‌ വിയറ്റ്നാമീസിൽ ഉണ്ടായിരുന്നത്.സർക്കാർ ബിസ്നസ്സിലും സ്കോളർഷിപ്പിലും ഓദ്യോഗിക സാഹിത്യങ്ങളിലും എല്ലാ ഓദ്യോഗിക രചനകളിലും ചൈനീസാണ്‌ ഉപയോഗിച്ചിരുന്നത്.ചൂ നോം ഉപയോഗിച്ചാണ്‌ വിയറ്റ്നാമീസ് നാടോടി സാഹിത്യങ്ങൾ എഴുതിയിരുന്നത്
.പതിനേഴാം നൂറ്റാണ്ടിലെ ക്രിസ്ത്യൻ മിഷ്ണറിമാരുടെ ഫലമായി വിയറ്റ്നാമീസ് ലിപി കാലക്രമത്തിൽ ക്രിസ്ത്യൻ എഴുത്ത് രൂപത്തിൽ വിപുലമാവുകയും സാധാരണ ജനങ്ങളിൽ പ്രശസ്തമാവുകയും ചെയ്തു.


</doc>
<doc id="324349" url="https://ml.wikipedia.org/wiki?curid=324349" title="ജോർജ്ജ് ടൗൺ, പെനങ്">
ജോർജ്ജ് ടൗൺ, പെനങ്

മലേഷ്യയിലെ പെനങ്ങ് സംസ്ഥാനത്തിന്റെ ഏറ്റവും വലിയ നഗരവും തലസ്ഥാനവുമാണ്‌ ജോർജ്ജ് ടൗൺ.വടക്ക്-കിഴക്ക് പെനങ്ങ് ദ്വീപ് ജില്ലയിലെ തലസ്ഥാനം കൂടിയാണ്‌ ജോർജ്ജ് ടൗൺ.ബ്രിട്ടണിന്റെ ജോർജ്ജ് രണ്ടാമൻ രാജാവിന്റെ ബഹുമാനാർഥമാണ്‌ പെനങ്ങ് ദ്വീപിന്റെ വടക്ക്-കിഴക്ക് മൂലയിലെ ഈ സ്ഥലത്തിന്‌ ജോർജ്ജ് ടൗൺ എന്ന് നൽകിയത്.മെട്രോപൊളിറ്റൻ നഗരമായ ഈ നഗരത്തിൽ 510996 ജനങ്ങൾ വസിക്കുന്നുണ്ട്.ജെലുടോങ്ങ്,സുങ്ങൈ പിനങ്ങ്,സുങ്ങൈ നിബോങ്ങ്,ഗെലൂഗോർ,എയർ ഇറ്റം,ടഞ്ഞുങ്ങ് ബുങ്ങഹ്,ടഞ്ഞുങ്ങ് ടോകോങ്ങ് എന്നിവ ചേർത്താൽ ജനസംഖ്യ 2.5 മില്യൺ ഉണ്ടാകും.ഇതാണ്‌ മലേഹ്സ്യയുടെ ഏറ്റവും വലിയ രണ്ടാമത്തെ മെട്രോപൊളിറ്റൻ പ്രദേശവും വടക്കൻ മെട്രോപോലിസിൽ ഏറ്റവും വലിയ നഗരവുമാണ്‌ ജോർജ്ജ് ടൗണ്‌.1957ൽ എലിസമ്പത്ത് രാജ്ഞി ഈ നഗരത്തിന്‌ സ്വത്തവകാശം നൽകി.2015ൽ ജോർജ്ജ് ടൗൺ ഉൽപ്പെടുന്ന പെനങ്ങ് ദ്വീപിന്‌ നഗര പദവി ലഭിച്ചു.

യുനെസ്ക്കോയുടെ ലോക പൈതൃക കേന്ദ്രങ്ങളിൽ ഒന്നാണ്‌ ജോർജ്ജ് ടൗണിനകത്തെ നഗരം.പെനങ്ങ്,സിംഗപ്പൂർ,മലാക്കയും ചൈനീസ് ചായകടകളും പഞ്ച പാദ വഴികളും വിവിധ മതക്കാർക്കുള്ള ആരാധനാലയങ്ങൾ എന്നിവ ബ്രിട്ടീഷ് കോളനിയായിരുന്ന സമയത്താണ്‌ നിർമ്മിച്ചിരുന്നത്.കിഴക്കൻ തെക്ക്കിഴക്കൻ ഏഷയുടെ ഭാഗത്ത് കാണാൻ സാധിക്കാത്ത ഒരുപോലെയുള്ള ശില്പ്പകലയും സംസ്ക്കാര നഗരപ്രദേശങ്ങളും കാരണം യുനെസ്ക്കോ പൈതൃക പട്ടികയിൽ ഉൽപ്പെടുത്തി.ചൈനീസ് മലയ് ഭാഷയിലും ഖിയയോഷി ഷിയിലും ജോർജ്ജ് ടൗണിനെ താജുങ്ങ്(The cape) എന്നാണറിയപ്പെടുന്നത്.ഈ മലയ് വാക്ക് പഴയ പട്ടണമായ താജൂങ്ങ് പെനഗ(Cape Penaigre) എന്നതിൽ നിന്നാണ്‌ രൂപം കൊണ്ടത്.

1786ൽ ഓഗസ്റ്റ് 11ന്‌ൾ മലയ് സംസ്ഥാനത്ത് ബ്രിട്ടീഷ് ഈസ്റ്റ് ഇന്ത്യൻ കമ്പനിയുടെ ഒരു വ്യാപാരിയായ ക്യാപ്ടൻ ഫ്രാൻസിസ് ലൈറ്റാണ്‌ ഈ നഗരം സ്ഥാപിക്കുന്നത്.പെനങ്ങ് ദ്വീപിലെ കെഡഹ്(Kedah) സുൽത്താനിൽ നിന്നാണ്‌ അദ്ദേഹം ഈ സ്ഥലം സ്വന്തമാക്കിയത്.ദ്വീപിന്റെ വടക്ക്-കിഴക്ക് മൂലയിൽ അദ്ദേഹം കോൺവാലീസ് ഫോർട്ട് പണികഴിപ്പിച്ചു.ഈ ചരിത്ര വാണിജ്യ നഗരം ബാങ്കിങ്ങ് കപ്പൽ തുറമുഖ ഇറക്കുമതി കയറ്റുമതി പ്രവർത്തനങ്ങളിൽ പ്രശസ്തമാണ്‌ 2008 ജൂലൈയിൽ ലോക പൈത്രക കേന്ദ്രങ്ങളിൽ ഒന്നായി ഇത് തിരഞ്ഞെടുത്തു.2015ൽ പെനങ്ങ് ദ്വീപ് മുഴുവനായി മലേഷ്യൻ സർക്കാർ നഗരപദവി നൽകി. 

കോപ്പെൻ കാലാവസ്ഥ വർഗീകരണ പ്രകാരം ട്രോപ്പിക്കൽ റെയിൻ ഫോറസ്റ്റ് കാലാവസ്ഥയാൺ ജോർജ്ജ് ടൗണിൽ.ശരാശരി ഉയർന്ന് താപനില 31 ഡിഗ്രീ സെൽഷ്യസ് കുറഞ്ഞ താപനില 24 ഡിഗ്രീ സെൽഷ്യസ്.



</doc>
<doc id="324363" url="https://ml.wikipedia.org/wiki?curid=324363" title="മുടവന്തേരി പനാടത്തായ">
മുടവന്തേരി പനാടത്തായ

കോയിക്കോട്‌ ജില്ലയിലെ പ്രമുഖ വ്യാപാര കേന്ദ്രങ്ങളായ നാദാപുരത്തിന്റെ കിലോ മീറ്റർ ചുറ്റളവിൽ സ്ഥിതി ചെയ്യുന്ന ഒരു കൊച്ചു ഗ്രാമമാണു മുടവന്തേരി ,പനാടത്തായ..
ഈ കൊച്ചു ഗ്രാമത്തിൽ ഹിന്ദു ,മുസ്ലിം,കൊറച്ചാണെങ്കിലും കൃസ്ത്യൻ ,എന്നീ മതക്കാർ നല്ല യോജിപ്പോടെ ഐക്യത്തോടെ സന്തോഷത്തോടെ ജീവിക്കുന്ന സ്ഥലമാണു മുടവന്തേരി ഗ്രാമം..
ചെറിയ തരത്തിൽ രാഷ്ട്രീയ അരക്ഷിതാവസ്ഥ പല കാല ഘട്ടങ്ങളിൽജ്ം ആയിട്ട്‌ ഉണ്ടായെങ്കിലും എല്ലാം ദിവസങ്ങള കൊണ്ട്‌ തീരുന്നു ..വീണ്ട്ജ്ം സമാദാനവും സാഹോദര്യവും നിലവിൽ വരുന്നു എന്നത്‌ തന്നെ മുടവന്തേരിയെ പറ്റി വെത്യസ്ഥമായ ഒരു കാര്യം ആണു

</doc>
<doc id="324366" url="https://ml.wikipedia.org/wiki?curid=324366" title="ഐരാവതേശ്വര ക്ഷേത്രം">
ഐരാവതേശ്വര ക്ഷേത്രം

തമിഴ്നാട്ടിലെ കുംഭകോണത്തിനു സമീപം ദാരാസുരത്ത് സ്ഥിതിചെയ്യുന്ന പ്രസിദ്ധമായ ഹൈന്ദവ ക്ഷേത്രമാണ് ഐരാവതേശ്വര ക്ഷേത്രം (തമിഴ് : ஐராவதேஸ்வரர் கோயில்). 'ഐരാവതേശ്വരൻ' എന്നും അറിയപ്പെടുന്ന ശിവനെയാണ് ഇവിടെ ആരാധിക്കുന്നത്. 12-ആം നൂറ്റാണ്ടിൽ രാജരാജ ചോളൻ രണ്ടാമന്റെ കാലത്താണ് (1143-1173) ക്ഷേത്രത്തിന്റെ നിർമ്മാണം നടന്നത്. ക്ഷേത്രത്തിന്റെ നിർമ്മാണത്തിനായി ദ്രാവിഡ വാസ്തുവിദ്യാ ശൈലിയാണ് സ്വീകരിച്ചിരിക്കുന്നത്. ഐരാവതേശ്വര ക്ഷേത്രം, ബൃഹദീശ്വര ക്ഷേത്രം (തഞ്ചാവൂർ), ഗംഗൈകൊണ്ടചോളീശ്വര ക്ഷേത്രം (ഗംഗൈകൊണ്ടചോളപുരം) എന്നീ മൂന്ന് ക്ഷേത്രങ്ങളെയും ചേർത്ത് 'ചോഴ മഹാക്ഷേത്രങ്ങൾ' എന്നുവിളിക്കാറുണ്ട്. 1987-ൽ യുനെസ്‌കോ ഐരാവതേശ്വര ക്ഷേത്രത്തെ ലോക പൈതൃക സ്ഥാനങ്ങളിൽ ഒന്നായി പ്രഖ്യാപിച്ചു.

ഹൈന്ദവ ദേവനായ ശിവനാണ് ഈ ക്ഷേത്രത്തിലെ പ്രധാന പ്രതിഷ്ഠ. 'ഐരാവതേശ്വരൻ' എന്ന പേരിലാണ് ശിവനെ ഇവിടെ ആരാധിക്കുന്നത്. ഹിന്ദു 
പുരാണങ്ങളിൽ പരാമർശിക്കുന്ന വെളുത്ത നിറത്തിലുള്ള ഒരു ആനയാണ് ഐരാവതം. ദുർവാസാവ് മഹർഷിയുടെ ശാപത്തെത്തുടർന്ന് ഐരാവതത്തിന് വെളുപ്പ് നിറം നഷ്ടപ്പെട്ടു. നിറം തിരിച്ചുകിട്ടുന്നതിനു വേണ്ടി ഐരാവതം ഈ സ്ഥലത്തു വച്ച് ശിവനെ തപസ്സു ചെയ്തു. ശിവന്റെ നിർദ്ദേശപ്രകാരം ഇവിടുത്തെ കുളത്തിൽ ഇറങ്ങിയ ഐരാവതത്തിന് വെളുപ്പ് നിറം തിരികെ ലഭിച്ചു എന്നാണ് കഥ. ഐരാവതത്തിന്റെ ദുഃഖം അകറ്റിയതിനാൽ ശിവനെ 'ഐരാവതേശ്വരൻ' എന്നും വിളിക്കുന്നു. മരണത്തിന്റെ ദേവൻ എന്നറിയപ്പെടുന്ന യമനും ഇവിടെ വച്ച് ശിവനെ തപസ്സു ചെയ്തിരുന്നു. 'ശരീരം മുഴുവൻ ചുട്ടുപൊള്ളട്ടെ' എന്ന മുനിശാപത്തിൽ നിന്ന് മുക്തി ലഭിക്കുന്നതിനു വേണ്ടിയായിരുന്നു യമന്റെ തപസ്സ്. ഇവിടുത്തെ കുളത്തിൽ കുളിച്ചു കയറിയ യമദേവന് ശാപമോക്ഷം ലഭിച്ചുവെന്നാണ് വിശ്വാസം. അതിനാൽ ഈ കുളത്തിനെ "യമതീർത്ഥം" എന്നും വിളിക്കാറുണ്ട്.

ഐരാവതേശ്വര ക്ഷേത്രത്തിന്റെ വടക്കു ഭാഗത്ത് പെരിയ നായകി അമ്മൻ കോവിൽ സ്ഥിതിചെയ്യുന്നു. ഈ ക്ഷേത്രം ഐരാവതേശ്വര ക്ഷേത്രത്തിൽ നിന്ന് ഒറ്റപ്പെട്ടു കാണപ്പെടുന്നു. ശിവന്റെ പത്നിയായ പാർവ്വതി ദേവിയാണ് ഇവിടുത്തെ പ്രതിഷ്ഠ.




</doc>
<doc id="324373" url="https://ml.wikipedia.org/wiki?curid=324373" title="മീൻ‌കോരി">
മീൻ‌കോരി

മീൻകോരിയ്ക്ക് Indian skimmer, Indian scissors-bill എന്നൊക്കെ ആംഗലത്തിൽ പേരുണ്ട്. ശാസ്ത്രീയ നാമം "Rynchops albicollis" എന്നാണ്. ഇവയെ മുമ്പ് Indian scissors-bill എന്നു വിളിച്ചിരുന്നു. skimmer കുടുംബത്തിലെ മൂന്നു പക്ഷികളിൽ ഒന്നാണിത്.
മീനുകളാണ് പ്രധാന ഭക്ഷണം. ഇവയുടെ കൊക്കിന്റെ മുകൾ ഭാഗം ചെറുതും താഴെ ഭാഗം വലുതും വളയുന്നതുമാണ്. വെള്ളത്തിനു മീതെ പറന്ന് കീഴ്കൊക്കുകൊണ്ട് കോരിയാണ് ഇരപിടിക്കുന്നത്. കൂട്ടമായി സന്ധ്യക്കാണ് ഇര തേടുന്നത്.

തല കറുപ്പ്, കൊക്ക് ഓറഞ്ച്, വെള്ള ശരീരം, നീണ്ട ചിറകുകൾ. കൊക്കിന്റെ അറ്റം ഓറഞ്ചു നിറം.
40-43 സെ.മീ നീളം, 108 സെ. മീ. ചിറകു വിരിപ്പ്. 
ശരീരത്തിന്റെ മുകൾഭാഗം നല്ല കറുപ്പ്, അടിവശം വെളുപ്പ്. തല കറുപ്പും നെറ്റി വെളുപ്പും. വെള്ള നിറത്തിൽ കൂർത്ത അറ്റമുള്ള ചിറകുകൾ. നീളം കുറഞ്ഞ ഫോർക്കു പോലുള്ള വെളുത്ത് മദ്ധ്യഭാഗം കറുത്ത വാലുണ്ട്. കാലുകൾക്ക് ചുവപ്പു നിറം. കുഞ്ഞുങ്ങളുടെ കൊക്കുകൾ സാധാരണ പോലെയാണ്. വലുതാവും തോറും കൊക്ക് വലുതാവുന്നു. 

വലിയ പുഴകളുടെ, തടാകത്തിന്റെ, കടത്തീരത്തിനടുത്തുള്ള കൃഷിയിടങ്ങളിൽ കാണുന്നു. ശുദ്ധജലാശയങ്ങൾക്കടുത്ത്, പ്രത്യേകിച്ച് പ്രജനന കാലത്ത് കാണുന്നു.
പുഴകൾക്കരികിലെ മണൽക്കൂനകളിലൊ ദ്വീപുകളിലൊ കൂട്ടമമായി കൂട് വയ്ക്കുന്നു. പാകിസ്താനിൽ സിന്ധു നദിക്കടുത്തും ഉത്തര-മദ്ധ്യ ഇന്ത്യയിൽ ഗംഗാ നദിക്കരയിലും കാണുന്നു.
ബംഗ്ളാദേശ് , മ്യാൻമാർ എന്നിവിടങ്ങളിലും കാണുന്നു. മുമ്പ് ലാവോസ്, കമ്പോഡിയ, വിയറ്റ്നാം എന്നിവിടങ്ങളിൽ ഉണ്ടായിരുന്നു. അപൂർവമായി നേപ്പാൾ, ഒമാൻ എന്നിവിടങ്ങളിൽ കാണുന്നു. 

മാർച്ച് മുതൽ മെയ് മാസം വരെയാണ് പ്രജനന കാലം. നിലത്ത് ഉണ്ടാക്കുന്ന കൊച്ചു കുഴിയാണ് കൂട്. 40 എണ്ണം വരെയുള്ള കൂട്ടങ്ങളായാണ് കൂട് ഉണ്ടാക്കുന്നത്. മറ്റു പക്ഷികളുടെ കൂടിന്നടുത്തും കൂട് ഉണ്ടാക്കാറുണ്ട്. തുറന്ന സ്ഥലത്താണ് കൂട് ഉണ്ടാക്കുന്നത്. വെള്ള അല്ലെങ്കിൽ മങ്ങിയ തവിട്ടു നിറത്തിൽ പുള്ളികളൊ വരകളൊ ഉള്ള മുട്ടകൾ ഇടുന്നു. 
3-5 മുട്ടകളിടുന്നു. ദിവസത്തിന്റെ ചൂടുള്ള സമയത്ത് കൂട്ടിൽ നിന്ന് അകന്നു നിൽക്കുന്ന പക്ഷി തണുപ്പുള്ളപ്പോൾ അടയിരിക്കുന്നു. അടയിരിക്കുന്ന പക്ഷികൾ മുട്ടകൾക്ക് ആദ്രത കിട്ടുന്നതിന് തുവലുകൾ നനച്ചാണ് അടയിരിക്കുന്നത്. 



</doc>
<doc id="324377" url="https://ml.wikipedia.org/wiki?curid=324377" title="കരിങ്കിളി">
കരിങ്കിളി

കരിങ്കിളിയുടെ ഇംഗ്ലീഷിലെ പേര് Indian blackbird എന്നാണ്. ശസ്ത്രീയ നാമം"Turdus simillimus" എന്നാണ്. ഇന്ത്യയിലും ശ്രീലങ്കയിലും കാണുന്നു. 
19 – 20 സെ.മീ. നീളമുണ്ട്.കണ്ണിന്റെ ചുറ്റും വീതിയുള്ള വളയമുണ്ട്.

ഇവയ്ക്ക് "T. m. nigropileus", "T. m. spencei" , "T. m. bourdilloni', "T. m. kinnisii" എന്നീ ഉപ വിഭാഗങ്ങളുണ്ട്.


</doc>
<doc id="324381" url="https://ml.wikipedia.org/wiki?curid=324381" title="ഭൗതികശാസ്ത്രത്തിനുള്ള നോബൽ സമ്മാനം">
ഭൗതികശാസ്ത്രത്തിനുള്ള നോബൽ സമ്മാനം

ആൽഫ്രഡ് നോബൽ ഏർപ്പെടുത്തിയ അഞ്ച് നോബൽ സമ്മാനങ്ങളിലൊന്നാണ് ഭൗതികശാസ്ത്രത്തിനുള്ള നോബൽ സമ്മാനം ("ഇംഗ്ലീഷ്: Nobel Prize in Physics, സ്വീഡിഷ്: Nobelpriset i fysik"). ഭൗതികശാസ്ത്രത്തിന് നൽകിയ ഏറ്റവും മികച്ച സംഭാവനകൾക്ക് റോയൽ സ്വീഡിഷ് അക്കാദമി ഓഫ് സയൻസസ് എല്ലാ വർഷവും ഈ പുരസ്കാരം നൽകുന്നു.

നോബൽ ഫൗണ്ടേഷന്റെ പേരിൽ റോയൽ സ്വീഡിഷ് അക്കാഡമി ഓഫ് സയൻസസ് നൽകുന്ന ഈ പുരസ്കാരത്തിന്റെ ജേതാവിനെ തീരുമാനിക്കുന്നത് ഭൗതികശാസ്ത്രത്തിനായുള്ള നോബൽ കമ്മിറ്റിയാണ്. അക്കാഡമി തിരഞ്ഞെടുക്കുന്ന അഞ്ചു പേരാണ് ഈ കമ്മിറ്റിയിലുള്ളത്. 1901 മുതൽ നോബലിന്റെ മരണവാർഷികദിനമായ ഡിസംബർ 10-ന് സ്റ്റോക്ക്‌ഹോമിൽ വച്ചാണ് ഈ അവാർഡ് നൽകുന്നത്.
ഭൗതികശാസ്ത്രത്തിനുള്ള നോബൽ സമ്മാനം നേടിയവരുടെ പട്ടിക.


</doc>
<doc id="324384" url="https://ml.wikipedia.org/wiki?curid=324384" title="ലെസ്സർ സന്റ ദ്വീപ് സമൂഹം">
ലെസ്സർ സന്റ ദ്വീപ് സമൂഹം

തെക്കുകിഴക്കൻ ഏഷ്യയുടെ സമുദ്രത്തീരത്തു, ഓസ്‌ട്രേലിയയുടെ വടക്കു വശത്തായി സ്ഥിതിച്ചെയ്യുന്ന ദ്വീപ് സമുഹമാണ് ലെസ്സർ സന്റെ ദ്വീപുകൾ അഥവാ നുസാ തെങ്കാര ("തെക്കുകിഴക്കൻ ദ്വീപുകൾ") എന്ന് അറിയപ്പെടുന്നത്. 

ലെസ്സർ സന്റ് ദ്വീപുകളും, ഗ്രേറ്റർ സന്റ ദ്വീപുകളും ചേർന്നതാണ് സന്റ് ദ്വീപുകൾ എന്നറിയപ്പെടുന്നത്. തെക്കുകിഴക്കേ ഏഷ്യയ്ക്കും ആസ്‌ട്രേലിയയ്ക്കും നടുവിലായുള്ള മലയ് ദ്വീപസമൂഹത്തിലാണ് ഇവയുടെ സ്ഥാനം. ഈ ദ്വീപുകൾ അഗ്നിപ്പർവ്വത മേഖലയാണ്. 

പ്രധാന ലെസ്സർ സന്റ് ദ്വീപുകൾ (പടിഞ്ഞാറ് നിന്ന് കിഴക്കോട്ട് എന്ന ക്രമത്തിൽ) ബാലി, ലൊംബോക്, സുംബാവ, ഫ്‌ലോറസ്, സുംബ, തിമോർ, അലോർ, ആർക്കിപിലാഗോ, ഭരത് ദയ ദ്വീപ്, ടനിമ്പാർ ദ്വീപുകൾ എന്നിവയാണ്.

മലയ് ദ്വീപസമൂഹത്തിലെ ഒരുകൂട്ടം വലിയ ദ്വീപുകളാണ് ഗ്രേറ്റർ സന്റ ദ്വീപുകൾ.ഇവ മിക്കവയും ഇന്നത്തെ ഇന്തോനേഷ്യയുടെ ഭാഗമാണ്.കൂട്ടത്തിലെ ചെറിയ ദ്വീപായ ജാവയിലാണ് ഏറ്റവും കൂടുതൽ ജനസംഖ്യ; പടിഞ്ഞാറൻ വശത്ത് മലേഷ്യയിൽ നിന്ന് മലാക്കാ കടലിടുക്കിന് കുറുകെയായി ആണ് സുമാത്രയുടെ സ്ഥാനം; കലിമന്തം എന്ന് വിളിക്കപ്പെടുന്ന ഇന്തോനേഷ്യൻ മേഖലയായ വിശാല ബോർണിയോയും ഏതാണ്ട് Y ആകൃതിയിലുള്ള സുലവേസിയും(മുൻപ് സെലെബസ്) കിഴക്കൻ ഭാഗത്താണ്.ചില നിർവചനങ്ങൾ അനുസരിച്ച് ജാവയും സുമാത്രയും ബോർണിയോയും മാത്രമാണ് വലിയ സുന്ദ ദ്വീപുകളിൽ ഉൾപ്പെട്ടിരിക്കുന്നത്.

For an early english language account see - ' Account of the Sunda Islands and Japan : discourse of the Hon. T.S. Raffles. "pp. [190]-198 ; From the" Quarterly journal of science articles", vol. 2 (1817) or" Journal of science and the arts", Vol. 2 (1817)"


</doc>
<doc id="324391" url="https://ml.wikipedia.org/wiki?curid=324391" title="സഖാലിൻ ദ്വീപ്‌">
സഖാലിൻ ദ്വീപ്‌

റഷ്യയിലെ ഏറ്റവും വലിയ ദ്വീപാണ് സഖാലിൻ ദ്വീപ്‌. വടക്കൻ പസഫിക് മഹാസമുദ്രത്തിൽ ആണ് ഇത് സ്ഥിതിച്ചെയ്യുന്നത്. വലിപ്പത്തിൽ ജപ്പാൻ എന്ന രാജ്യത്തിന്റെ അഞ്ചിലൊന്ന് വരും സഖാലിൻ. ജപ്പാന്റെ വടക്കും റഷ്യയുടെ കിഴക്കൻ തീരത്തുമായാണ് സഖാലിന്റെ സ്ഥാനം. 

ഈ ദ്വീപിന്റെ ഭരണ നിർവഹണം നടത്തുന്നത് റഷ്യൻ ഭരണ ഘടനാ പ്രകാരമുള്ള സ്വയം ഭരണ സംവിധാനമായ ഒബ്ലാസ്റ്റ് ആണ്. ദ്വീപിലെ ഏറ്റവും വലിയ നഗരവും ഭരണകേന്ദ്രവും യുഴ്‌നോ സഖലിൻസ്‌ക് ആണ്. 

2010ലെ ജനസംഖ്യാ സെൻസസ് പ്രകാരം 497,973ആണ് ഇവിടത്തെ ജനസംഖ്യ. പഴയ സോവിയറ്റ് യൂനിയന്റെ വിവിധ ഭാഗങ്ങളിൽ നിന്നുള്ള ജനങ്ങളാണ് ഇവിടെ വസിക്കുന്നത്. റഷ്യൻ ആദിവാസി വിഭാഗമായ നിവ്ക് വിഭാഗങ്ങളാണ് ഇവിടത്തെ വലിയ ജനസമൂഹം. കൊറിയൻ ആദിവാസികളാണ് രണ്ടാമത്. ജപ്പാനിലെ ആദിവാസി ഗോത്രമായ ഐനു എന്നിവരുടെയും ആവാസ കേന്ദ്രമാണീ ദ്വീപ്. ഉക്രെയിൻ, താതാർസ്, ബെലാറൂശ്യൻസ് എന്നിവരും ഇവിടെ വസിക്കുന്നുണ്ട്. 

19, 20നൂറ്റാണ്ടുകളിൽ സഖാലിൻ ദ്വീപിന്റെ നിയന്ത്രണത്തിന് വേണ്ടി റഷ്യയും ജപ്പാനും തമ്മിൽ വലിയ തർക്കങ്ങൾ നിലനിന്നിരുന്നു. ജപ്പാന്റെ നിയന്ത്രണത്തിലായിരുന്ന ദ്വീപ് രണ്ടാം ലോക മഹായുദ്ധത്തിന് ഒടുവിൽ റഷ്യ പിടിച്ചെടുത്തു. 1949ഓടെ ഇവിടത്തെ ഐനു ഗോത്രങ്ങൾ ജപ്പാനിലെ എറ്റവും വലിയ രണ്ടാമത്തെ ദ്വീപായ ഹൊക്കൈഡൊ വിലേക്ക് താമസം മാറ്റി. .

ദ്വീപിന്റെ നിയമന്ത്രണ കാര്യത്തിൽ സോവിയറ്റ് യൂനിയനും ജപ്പാനും തമ്മിലുണ്ടായിരുന്ന നിഷ്പക്ഷതാ ഉടമ്പടി ഉപേക്ഷിച്ചതിനെ തുടർന്ന് 1945 ഓഗസ്റ്റ് 11ന് സോവിയറ്റ് യൂനിയൻ തെക്കൻ സഖാലിനിൽ ആക്രമണം ആരംഭിച്ചു. ദിവസങ്ങൾക്ക് ശേഷം ജപ്പാൻ കീഴടങ്ങി. ഓഗസ്റ്റ് 21 വരെ നീണ്ടു നിന്ന യുദ്ധത്തിൽ നിരവധി പേർ കൊല്ലപ്പെട്ടു. ശേഷിച്ച ജപ്പാനീസ് സൈന്യം വെടി നിർത്തൽ കരാറിന് സമ്മതിച്ചു. 1945 ഓഗസ്റ്റ് 25ന് സോവിയറ്റ് യൂനിയൻ, തോയോ ഹാറ തലസ്ഥാനമാക്കി അധിനിവേശം സ്ഥാപിച്ചു. 

1944 വരെ തെക്കൻ സഖാലിയനിൽ 400,000 ജാപ്പനീസ്, കൊറിയൻ ജനങ്ങൾ താമസിച്ചിരുന്നു. യുദ്ധത്തിന്റെ അവസാന നാളുകളിൽ ഇവരിൽ 100,000 ത്തോളം പേർ ജപ്പാനിലേക്ക് കുടിയേറി, ശേഷിക്കുന്ന 300,000 ഓളം പേർ പിന്നീടും നിവവധി വർഷങ്ങൾ അവിടെ താമസിച്ചു. 

റഷ്യയിലെ ഏറ്റവും വലിയ ദ്വീപായ സഖാലിന് 948 കിലോമീറ്റർ (589 മൈൽ) നീളവും ചില സ്ഥലങ്ങളിൽ 25 മുതൽ 170 കിലോമീറ്റർ (16 മുതൽ 106 മൈൽ ) വീതിയുമുണ്ട്. മൊത്തം 72,492 ചതുരശ്ര കിലോ മീറ്റർ (27,989 ചതുരശ്ര മൈൽ) പ്രദേശമാണ് ദ്വീപിന്റെ വിസ്തൃതി.
ദ്വീപിന്റെ പർവ്വതശാസ്ത്ര, ഭൂമിശാസ്ത്ര ഘടന സംബന്ധിച്ച വിവരങ്ങൾ അപൂർണമാണ്. പുരാതന അഗ്നിപർവതമായ സഖാലിൻ ദ്വീപ് ആർക്കിൽ നിന്ന് ഉയർന്നുവന്നതാണെന്നാണ് ഒരു സിദ്ധാന്തം. . സഖാലിൻ ദ്വീപിന്റെ ഏകദേശം മൂന്നിൽ ഒരു ഭാഗവും മലനിരകളാണ്.
രണ്ടു മലകൾ വടക്ക് നിന്ന് തെക്കോട്ട് എത്തുന്ന രീതിയിൽ സമാന്തരമായി സ്ഥിതിചെയ്യുന്നുണ്ട്.

സഖാലിൻ ഉൾനാടൻ ഗതാഗതത്തിന്റെ 30 ശതമാനവും റെയിൽവേയാണ്. റഷ്യൻ റെയിൽവേയുടെ 17 ഉപസ്ഥാപനങ്ങളിൽ ഒന്നായ സഖാലിൻ റെയിൽവേയാണ് ഇതിന്റെ ചുമതല നിർവ്വഹിക്കുന്നത്. ദ്വീപിന്റെ വടക്കൻ നഗരമായ നോഗ്ലിക്കി മുതൽ തെക്കൻ നഗരമായ കൊർസക്കോവ് വരെ സഖാലിൻ റെയിൽവേ സർവ്വീസ് നടത്തുന്നുണ്ട്. സഖാലിനും റഷ്യക്കുമിടയിൽ വനിനോ, കോൽമ്‌സ്‌ക് പ്രദേശങ്ങളെ ബന്ധിപ്പിച്ച് കൊണ്ടും സഖാലിൻ റെയിൽവേ സർവ്വീസ് നടത്തുന്നുണ്ട്.
റഷ്യൻ തലസ്ഥാനമായ മോസ്‌കോക്ക് പുറമെ ഖബറോവ്‌സ്‌ക്, വ്‌ല്യാഡിവാസ്‌ടോക് എന്നീ പ്രധാന നഗരങ്ങളുമായി ബന്ധിപ്പിച്ച് സഖാലിനിൽ നിന്ന് വിമാന സർവ്വീസ് നടത്തുന്നുണ്ട്. സഖാലിൻ ദ്വീപിലെ യൂഴ്‌നോസഖാലിൻസ്‌ക് വിമാനത്താവളത്തിൽ നിന്ന് ജപ്പാനിലെ ഹക്കോഡാറ്റ്, ദക്ഷിണ കൊറിയയിലെ സോൾ, ബുസാൻ എന്നിവിടങ്ങളിലേക്കും പതിവായി വിമാന സർവ്വീസ് നടത്തുന്നുണ്ട്. ജപ്പാനിലെ ടോക്ക്യോ, നിഗാട്ട, സപ്പോറോ, ചൈനയിലെ ശാങ്ഹാൾ, ദലിയൻ, ഹർബിൻ എന്നിവിടങ്ങളിലേക്ക് ചാർട്ടർ വിമാനങ്ങളും സർവ്വീസ് നടത്തുന്നുണ്ട്.


</doc>
<doc id="324395" url="https://ml.wikipedia.org/wiki?curid=324395" title="കുശാന വംശം">
കുശാന വംശം

കുശാന വംശം സ്ഥാപിച്ചത് എ.ഡി ഒന്നാം നൂറ്റാണ്ടിൽ കാഡ്ഫിസസ് ഒന്നാമനാണ്.എ.ഡി 78 മുതൽ 120 വരെ ഭരിച്ച കനിഷ്കനാണ് ഈ രാജവംശത്തിലെ എറ്റവും പ്രഗൽഭനും ജന പ്രിയനുമായിരുന്ന രാജാവ്.പുരുഷ പുരം(ഇപ്പോഴത്തെ പെഷവാർ)തലസ്ഥാനമാക്കിയ ഇദ്ദേഹം അഫ്ഗാനിസ്ഥാൻ ബാക്ട്രിയ എന്നിവടങ്ങളിലേക്ക് സാമ്രാജ്യം പ്യാപിപ്പിച്ചു.ഇന്ത്യക്കുള്ളിൽ പഞ്ചാബ്,കശ്മീർ,സിന്ധ്,ഉത്തർ പ്രദേശ് എന്നിവടിങ്ങളിലെല്ലാം ഇദ്ദേഹം ആധിപത്യം വ്യാപിപ്പിച്ചു.കനിഷ്കൻ പുരുഷ പുരത്തും തക്ഷ ശിലയിലും മധുരയിലും നിർമിച്ച കെട്ടിടത്തിന്റെ അവശിഷ്ടങ്ങൾ ഇപ്പോഴും കാണാം.കശ്മീരിൽ അദ്ദേഹം കനിശ്ക പുരം എന്ന ഒരു നഗരവും സ്ഥാപിച്ചു.അദ്ദേഹത്തിന്റെ കൊട്ടാരത്തിൽ ധാരാളം കവികളും ബുദ്ധ പണ്ഡിതൻമാരും ഉണ്ടായിരുന്നു.വസു മിത്രൻ,അശ്വ ഘോഷൻ,നാഗാർജുനൻ എന്നിവരും ആയുർ വേദാജാര്യനായ ചരകനും അവരിൽ പ്രധാനികളായിരുന്നു.സുപ്രസിദ്ധ വൈദ്യ പണ്ഡിതനായിരുന്ന സുശ്രുതനും നാട്യ ശാസ്ത്രത്തിന്റെ കർത്താവായ ഭരതനും ജീവിച്ചിരുന്നത് ഇക്കാലത്താണ്.ഇന്ത്യൻ കലാ രൂപങ്ങളുടെയും യവന(ഗ്രീക്ക്) കലകളുടെയും സംയോജനമായ ഗാന്ധാര കലാ രൂപത്തിന് തുടക്കമിട്ടത് കനിഷ്കനാണ്.

മാതൃഭൂമി ഇയർ ബുക്ക്-2013

</doc>
<doc id="324402" url="https://ml.wikipedia.org/wiki?curid=324402" title="ബാജി റൗത്ത്">
ബാജി റൗത്ത്

ഇന്ത്യൻ സ്വാതന്ത്ര്യസമര ചരിത്രത്തിലെ ഏറ്റവും പ്രായം കുറഞ്ഞ രക്തസാക്ഷി(12വയസ്സ്).

രാത്രിയിൽ 'ബ്രാഹ്മണി നദി' കടക്കുവാൻ എത്തിയ ബ്രിട്ടീഷ്പോലീസിനോട് തോണി ഇറക്കില്ലെന്നു ധൈര്യപൂർവം പറഞ്ഞ ബാജി റൗത്തിനെ വെടിവെച്ചുകൊല്ലുകയായിരുന്നു.
ജനനം- 5 ഒക്ടോബർ 1926, നിലകന്തപുർ , ധെങ്കനാൽ , ഓടിഷ 
മരണം- 11 ഒക്ടോബർ 1938, നിലകന്തപുർ , ധെങ്കനാൽ

</doc>
<doc id="324427" url="https://ml.wikipedia.org/wiki?curid=324427" title="ബാൽപാണ്ടി">
ബാൽപാണ്ടി

ദക്ഷിണേന്ത്യയിലെ പ്രശസ്ത പക്ഷി സങ്കേതമായ കൂന്തംകുളത്ത് പക്ഷികളുടെ സംരക്ഷണം തന്റെ ജന്മനിയോഗമായി കരുതി പ്രവർത്തിക്കുന്നു. തമിഴ് നാട്ടിലെ മൂലക്കരപ്പട്ടിക്കു സമീപം ചുടലമുത്തു തേവരുടെയും ഷണ്മുഖ വടിവേലുവിന്റെയും പതിനാല് മക്കളിൽ ഏറ്റവും ഇളയവനാണ് ബാൽപാണ്ടി. ലക്ഷക്കണക്കിന് ദേശാടനപ്പറവകളാണ് ആഹാര സമ്പാദനത്തിും പ്രജനനത്തിനുമായി അവിടെ എത്തിച്ചേരുന്നത്.

പക്ഷി സങ്കേതത്തിൽ ബാൽപാണ്ടിയും ഭാര്യ വള്ളിത്തായിയും ആയിരത്തോളം വൃക്ഷങ്ങൾ നട്ടുപിടിപ്പിച്ചിട്ടുണ്ട്. കൂടുതകർന്നു വീഴുന്ന പക്ഷിക്കുഞ്ഞുങ്ങളെ പോറ്റുകയാണ് മറ്റൊരു പ്രധാന ജോലി. പക്ഷി സംരക്ഷണത്തിന്റെ ഭാഗമായി ഗ്രാമത്തിലെ സന്താനകൃഷ്ണൻ കോവിലിൽ പൊങ്കാലയ്ക്കും തിരുവിഴയ്ക്കും ഉച്ചഭാഷിണിയോ വെടിക്കെട്ടോ ഇല്ല.

ദേശീയവും അന്തർദേശീയവുമായ 42 പുരസ്ക്കാരങ്ങൾ. ലൈഫ് ഫോർഡ്സ് എന്ന പേരിൽ സുരേഷ് ഇളമൺ ബാൽ പാണ്ടിയെക്കുറിച്ച് ഡോക്യുമെന്ററി ചെയ്തിട്ടുണ്ട്.


</doc>
<doc id="324430" url="https://ml.wikipedia.org/wiki?curid=324430" title="സെവർനയ സെംല്യ">
സെവർനയ സെംല്യ

റഷ്യയിലെ ഒരു ദ്വീപ് സമൂഹമാണ് സെവർനയ സെംല്യ. അതിശൈത്യമുള്ള ഈ ദ്വീപ് സമൂഹം ഭൂമിയുടെ വടക്കേ ദ്രുവത്തിലാണ് സ്ഥിതിച്ചെയ്യുന്നത്. തൈമിർ ഉപദ്വീപിൽ സൈബീരയയുടെ ഭാഗമാണ് ഈ ദ്വീപ്. ഈ ദ്വീപ് സമൂഹമാണ് ആർട്ടിക്ക് മഹാസമുദ്രത്തിന്റെ രണ്ടു പ്രാന്ത സമുദ്രങ്ങളെ വേർത്തിരിക്കുന്നത്. ദ്വീപിന്റെ പടിഞ്ഞാറ് കര കടലും(kara Sea) കിഴക്ക് ലാപ്‌ടേവ് കടലും (Laptev Sea).

സെവർനയ സെംല്യ ദ്വീപ്‌സമൂഹത്തെ ആദ്യമായി പുറം ലോകമറിയുന്നത് 1913ലാണ്. 1930-32ലാണ് രേഖാമൂലം അടയാളപ്പെടുത്തുന്നത്. ഭൂമിയിൽ അവസാനമായി കണ്ടെത്തിയ ദ്വീപ്‌സമൂഹമാണ് ഇത് . ഇവ രാഷ്ട്രീയപരമായി റഷ്യയുടെ ക്രസ്‌നോയ്‌സ്‌ക് ക്രായി പ്രവിശ്യയുടെ ഭാഗമാണ്. പക്ഷേ ജനവാസമില്ലാത്ത ഈ പ്രദേശം ആർട്ടിക് അടിവാരമായി ഒഴിഞ്ഞു കിടക്കുകയാണ്.

ഒക്ടോബർ റെവല്യൂഷൻ ദ്വീപ്, ബോൾഷവിക് ദ്വീപ്, കോംസോമോളെറ്റ്‌സ് ദ്വീപ്, പൈനീർ ദ്വീപ് എന്നീ നാലു പ്രധാന ദ്വീപുകൾ ചേർന്നതാണ് സെവർനയ സെംല്യ.

ഒക്ടോബർ റെവല്യൂഷൻ ദ്വീപ്, ബോൾഷവിക് ദ്വീപ് എന്നിവയെ വേർത്തിരിക്കുന്നത് 104 കിലോമീറ്റർ നീളവും ഏകദേശം 55 കീലോമീറ്ററോളം വീതിയുമു്ള്ള വിൽകിറ്റ്‌സ്‌കി കടലിടുക്കാണ്. 

നാലു പ്രധാന ദ്വീപുകൾക്ക് പുറമെ 70ഓളം ചെറു ദ്വീപുകളടങ്ങിയ ഈ ദ്വീപ് സമൂഹം ഏകദേശം 37,000 സ്‌ക്വയർ കിലോമീറ്ററ് വ്യാപിച്ചുകിടക്കുന്നു.

സെവർനയ സെംല്യ ദ്വീപ് സമൂഹത്തിലെ ഏറ്റവും വലിയ ദ്വീപ് ഒക്ടോബർ റെവല്യൂഷൻ ദ്വീപാണ്. 14,170 സ്‌ക്വയർ കിലോമീറ്റർ (5,470 സ്‌ക്വയർ മൈൽ) പ്രദേശമാണ്  ഒക്ടോബർ റെവല്യൂഷൻ ദ്വീപിനുള്ളത്. വലിപ്പത്തിൽ ലോകത്ത് 56ആം സ്ഥാനമാണ് ഒക്ടോബർ റെവല്യൂഷൻ ദ്വീപിന്.

ദ്വീപ് സമൂഹത്തിലെ ഏറ്റവും തെക്ക് വശത്ത് സ്ഥിതിചെയ്യുന്ന ബോൾഷെവിക് ദ്വീപാണ് വലിപ്പത്തിൽ രണ്ടാമത്. 11,312 സ്‌ക്വയർ കിലോമീറ്റർ (4,370 സ്‌ക്വയർ മൈൽ) ആണ് ഇതിന്റെ വിസ്തൃതി. മലനിരകൾ നിറഞ്ഞ ഈ ദ്വീപിന്റെ 30 ശതമാനത്തോളം ഇടതൂർന്ന എസുകൾ മൂടിക്കിടക്കുകയാണ്.

സെവർനയ സെംല്യ ദ്വീപ് സമൂഹത്തിലെ ഏറ്റവും വടക്ക് സ്ഥിതിചെയ്യുന്ന കോസ്‌മോലെറ്റ്‌സ് ദ്വീപാണ് വലിപ്പത്തിൽ മൂന്നാമത്. വലിപ്പത്തിൽ ലോകത്തിൽ 82ആം സ്ഥാനമാണിതിന്. ഈ ദ്വീപിന്റെ ഏറ്റവും വടക്ക് വശത്തെ ആർട്ടിക് മുനമ്പ് എന്നാണ് അറിയപ്പെടുന്നത്. ഇവിടെ നിന്നാണ് പല ആർട്ടിക്ക് സാഹസിക യാത്രികരും യാത്ര ആരംഭിക്കൽ.

9,006 സ്‌ക്വയർ കിലോമീറ്റർ (3,477 സ്‌ക്വയർ മൈൽ) ആണ് ഇതിന്റെ വിസ്തൃതി. മലനിരകൾ നിറഞ്ഞ ഈ ദ്വീപിന്റെ 65 ശതമാനത്തോളം ഇടതൂർന്ന എസുകൾ മൂടിക്കിടക്കുകയാണ്. ഇതിന്റെ ഉയരം 780 മീറ്റർ ( 2,559 അടി) ആണ്. റഷ്യയിലെ ഏറ്റവും വലിയ ഐസ് മുനമ്പാണ്  കോസ്‌മോലെറ്റ്‌സ് ദ്വീപ്. കോംസോമോൽ എന്ന കമ്മ്യൂണിസ്റ്റ് യുവജന സംഘടന അംഗങ്ങളുടെ ബഹുമാനാർത്ഥമാണ് ഇതിന് കോസ്‌മോലെറ്റ്‌സ് എന്ന പേര് നൽകിയത്. 1930-32ൽ ജോർജി ഉഷാകോവ്, നിക്കോല ഉർന്ത്‌സേവ് എന്നീ പര്യവേഷക സംഘമാണ് ഈ പ്രദേശത്ത് പര്യവേഷണം നടത്തി ഇതിന് കോസ്‌മോലെറ്റ്‌സ്  എന്ന പേര് നൽകിയത്. 

സെവർനയ സെംല്യ ദ്വീപ് സമൂഹത്തിലെ ഏറ്റവും പടിഞ്ഞാറ് സ്ഥിതിചെയ്യുന്ന് ദ്വീപാണ് പൈനീർ. 1,527 സ്‌ക്വയർ കിലോമീറ്റർ (590സ്‌ക്വയർ മൈൽ) ആണ് ഇതിന്റെ വിസ്തൃതി.

സെവർനയ സെംല്യ പര്യവേഷണം ഇതിവൃത്തമാക്കി സോവ്യറ്റ് യൂനിയൻ എഴുത്തുകാരനായിരുന്ന വ്യനിയാമിൻ അലക്‌സാണ്ട്രോവിക് കാവെറിൻ 1938നും 1994നുമിടക്ക് എഴുതിയ നോവലാണ് ദി ടു ക്യാപ്‌ററ്യൻസ്.


</doc>
<doc id="324431" url="https://ml.wikipedia.org/wiki?curid=324431" title="പൻഹല കോട്ട">
പൻഹല കോട്ട

പൻഹൽഗാദ്,പഹല്ല,പനല്ല(ഇവയെ സര്പ്പങ്ങളുടെ വീട് എന്ന് തർജമ ചെയ്യാം) എന്നും കൂടി അറിയപ്പെടുന്ന കോട്ടയാണ് പൻഹല കോട്ട.മഹാരാഷ്ട്രയിലെ കോലാപ്പൂരിന് 20കിലോമീറ്റർ വടക്ക് പടിഞ്ഞാറാണ് പൻഹല കോട്ട സ്ഥിതി ചെയ്യുന്നത്.ബിജാപ്പൂരിൽ നിന്നും തീര പ്പ്രദേശങ്ങളിലേക്കുള്ള സഹ്യാദ്രിയിലൂടെ കടന്നു പോകുന്ന പ്രധാന കച്ചവട മാർഗ്ഗത്തിലാണ് ഈ കോട്ട തന്ത്രപ്രധാനമായി സ്ഥിതി ചെയ്യുന്നത്..അതുകൊണ്ടുതന്നെ മറാത്തികളും മുഗളുകളും ബ്രിട്ടീഷ് ഈസ്റ്റ്‌ ഇന്ത്യക്കമ്പനിയും പങ്കെടുത്ത ഡക്കാനിലെ പല യുദ്ധങ്ങൾക്കും വേദിയായിട്ടുണ്ട്.പൻഹല കോട്ടയുടെ മിക്ക ഭാഗങ്ങളും ഇന്നും അവശേഷിക്കുന്നു.
ക്രിസ്ത്തുവിനുശേഷം 1178നും 1209നും ഇടയ്ക്കാണ് പൻഹല കോട്ട പണിതത്.1484ൽ പൻഹല കോട്ട ബിജാപ്പൂരിന്റെ കീഴിൽ വന്നു.നൂറുകണക്കിന് വർഷങ്ങൾ കൊണ്ട് അവർ കോട്ട വലിയ തോതിൽ വികസിപ്പിച്ചെടുത്തു.1659ൽ ബിജാപ്പൂരിന്റെ ജനറൽ അഫ്സുൽ ഖാനിന്റെ മരണശേഷം പൻഹല കോട്ട ശിവജി മഹാരാജ് പിടിച്ചെടുത്തു..അദ്ദേഹത്തിന്റെ കൈയ്യിൽ നിന്നും ബിജാപ്പൂരിന്റെ ആദിൽ ഷാ രണ്ടാമൻ(1656-1972) പൻഹല കോട്ട വീണ്ടും പിടിച്ചെടുത്തു.അദ്ദേഹത്തിനും അത് നിലനിർത്താനായില്ല.ശിവജി മഹാരാജ് പൻഹല കോട്ട വീണ്ടും പിടിച്ചെടുത്തു.ശിവജി മഹാരാജിന്റെ മകനായ സംഭാജി അച്ഛനെതിരെ തിരിഞ്ഞതിനാൽ പൻഹല കോട്ടയിൽ തടവിലാക്കപ്പെട്ടു.ഇദ്ദേഹം പിന്നീട് ഈ കോട്ട പിടിച്ചെടുത്തു രാജാവായി..പിന്നീട് പൻഹല കോട്ട മുഗളന്മാരുടെ കയ്യിലായി. 
ഡെക്കാനിലെ ഏറ്റവും വലിയ കോട്ടകളിൽ ഒന്നാണ് പതിനാല് കിലോമീറ്റർ അഥവാ ഒന്പത് മൈൽ ചുറ്റളവുള്ള പൻഹല കോട്ട.സഹ്യാദ്രിയിൽ നിർമ്മിക്കപ്പെട്ട പൻഹല കോട്ടയ്ക്ക് 110 നിരീക്ഷണ ഗോപുരങ്ങളുള്ള പൻഹല കോട്ട സമുദ്രനിരപ്പിൽ നിന്നും 845 മീറ്റർ(2,772 അടി) ഉയരത്തിലാണ്.സഹ്യാദ്രിയിൽ നിർമ്മിക്കപ്പെട്ട ഈ കോട്ട ചുറ്റുപാടിനെക്കാൾ 400ഓളം മീറ്റർ ഉയരത്തിലാണ്.പൻഹല കോട്ടയുടെ അടിയിൽ നിന്നും പുറത്തേക്ക് പല തുരങ്കങ്ങളും ഉണ്ട്.ഇവയിൽ ഒന്നിന് എതാണ്ട് ഒരു കിലോമീറ്റർ ഓളം നീളമുണ്ട്.പൻഹല കോട്ടയിലെ കുറെ സ്മാരകങ്ങൾ ശ്രദ്ധാർഹമായി ആർക്കിയോളജിക്കൽ സർവേ ഓഫ് ഇന്ത്യ പരിഗണിച്ചിട്ടുണ്ട്.


</doc>
<doc id="324444" url="https://ml.wikipedia.org/wiki?curid=324444" title="സുബാരഹ്">
സുബാരഹ്

ഖത്തറിന്റെ വടക്ക്-പടിഞ്ഞാറൻ കടൽ തീരത്തെ ഉപദ്വീപിലെ മദീനത് അഷ് ഷമാൽ മുൻസിപ്പാലിറ്റിയിലെ ഒരു ജില്ലയാണ്‌ സുബാരഹ്().ഈ ജില്ലയെ അൽ സുബാരഹ് എന്നും അസ് സുബാരഹ് എന്നും വിളിക്കാറുണ്ട്.ഖത്തറിന്റെ തലസ്ഥാനമായ ദോഹയിൽ നിന്ന് 105 കിലോമീറ്റർ ദൂരം ഇവിടേക്ക് ഉണ്ട്.18ആം നൂറ്റാണ്ടിന്റെ മധ്യത്തിൽ കുവൈറ്റിൽ നിന്ന് വന്ന ആശാരികളാണ്‌ ഇവിടം സ്ഥാപിച്ചത് .
.2013ൽ ഇവിടം യുണെസ്ക്കോ പൈതൃക കേന്ദ്രമായി പ്രഖ്യാപിച്ചു.

ആഗോള വ്യവസായ കേന്ദ്രങ്ങളും പേൾ മൽസ്യബന്ധനങ്ങളും ഇവിടെ നടക്കുന്നുണ്ട്.ഹോർമൂസ് ഇടുക്കിന്റേയും പടിഞ്ഞാറൻ പേർഷ്യൻ ഗൾഫിന്റേയു മാർഗ്ഗം മധ്യേയാന്‌ ഈ സ്ഥലം.18-19 നൂറ്റാണ്ടിലെ ഏറ്റവും വിപുലവും സംരക്ഷിതവുമായ സ്ഥലങ്ങളിൽ ഒന്നാണ്‌ ഇത്.പേർഷ്യൻ ഗൾഫിലെ മറ്റ് ഏത് പ്രദേശത്തേക്കാളും ചുറ്റുവട്ടങ്ങളും നാഗരിക നിർമ്മിതികളും സംരക്ഷിക്കുന്ന പ്രദേശമാണ്‌ ഇത്.20ആം നൂറ്റാണ്ടിൽ ഗൾഫിൽ എണ്ണയും ഗ്യാസും കണ്ടുപിടിക്കുന്നതിനു മുൻപുള്ള സമ്പത്തിക സാമൂഹിക നഗരസംവിധാനത്തേ പറ്റിയുള്ള ഒരു കാഴ്ച്ച ഇവിടം നൽകുന്നു.

ഖത്തറിന്റെ ഏറ്റവും പരമാർഥമായ പൈതൃകസ്ഥാനമാണ്‌ സുബാരഹ്.400 ഏക്കരിൽ വിസ്തൃതമായ പ്രദേശമാണ്‌ ഇത്.കോട്ടകെട്ടി സംരക്ഷിക്കപ്പെട്ട പട്ടണവും അതിനകത്ത് മതിലും,തുറമുഖവും രണ്ട് മുഖമുള്ള ചുവരുമ്മുരൈർ കോട്ടയും സുബാരഹ് കോട്ടയും അതിനകത്ത് കാണാൻ സാധിക്കും

സുബാരഹ് എന്ന അറബിക് വാക്കിന്റെ അർഥം മണൽകുന്ന് എന്നാണ്‌.ധാരാളം മണലും ചെറിയ കുന്നുകളും ഉള്ളതിനാലാകാം ഈ പേര്‌ വന്നത്.ഇസ്ലാമിക കാല ഘട്ടത്തിനു മുൻപ് വടക്കൻ ഖത്തറിൽ വാണിജയും വ്യവസായവും വൻ തോതിൽ നടന്നിരുന്നു.സുബാരഹിനും ഉമ്മ് അൽ-മാ മധ്യേയുള്ള തീര പ്രദേശത്ത് ആളുകൾ താമസം തുടങ്ങിയിരുന്നു .

1627 സെപ്റ്റംബറിനും 1628 ഏപ്രിലിനും മധ്യേ പോർച്ചുഗീസ് നാവികനായ ഡി.ഗോൺകാലോ ഡ സിൽവൈറ ചെറിയ ഗ്രാമങ്ങൾ സൃഷ്ടിച്ചു.സമീപ പ്രദേശങ്ങളിൽ നിന്ന് ആളുകൾ ഇവിടെ കുടിയേറാൻ തുടങ്ങുകയുംസുബാരഹ് വലുതാകാൻ തുടങ്ങുകയും ചെയ്തു .

ഖത്തർ മ്യൂസിയം അതോറിറ്റിയും ഉദ്യോഗസ്ഥരും രണ്ട് ഖനനം നടത്തി.ആദ്യതേത് 1980ലും രണ്ടാമത്തേത് 2002ലും. രണ്ട് ഖനനത്തിലും രണ്ടാമത്തേതാണ്‌ കൂടുതൽ വിസ്തരിച്ചുള്ള ഖനനം നടന്നത്.ഹാംബുർഗ് സർവകലാശാല ഒരു സംഘത്തെ ഇവിടേക്ക് അയക്കുകയും സുബാരഹിലെ വിവരങ്ങൾ 3Dരൂപത്തിൽ സൂക്ഷിക്കുകയും ചെയ്തു.


</doc>
<doc id="324445" url="https://ml.wikipedia.org/wiki?curid=324445" title="വിഗൻ">
വിഗൻ

ഫിലിപ്പൈൻസിലെ ല്ലോകോസ്സൂർ പ്രവശ്യയുടെ തൽസ്ഥാനമായ ഫോർത്ത് ക്ലാസ് നഗരമാണ്‌ വിഗൻ(; ).സൗത്ത് ചൈന കടലിന്‌ അഭിമുഖമായി സ്ഥിതി ചെയ്യുന്ന ഏറ്റവും വലിയ ദ്വീപായ ലൂസോണിന്റെ പടിഞ്ഞാറൻ തീരത്താണ്‌ ഇത് സ്ഥിതി ചെയ്യുന്നത്.

2010 ഫിലിപ്പൈൻസ് സെൻസസ്സ് പ്രകാരം ഇവിടെ ആകെയുള്ള ജനങ്ങളുടെ എണ്ണം 49,747 ആണ്‌.
ഫിലിപ്പൈൻസിൽ അവശേഷിക്കുന്ന കേട് പറ്റാത്ത് ഹിസ്പാനിക്(Hispanic)(സ്പയിനുമായി ബന്ധമുള്ള) പട്ടണങ്ങളിൽ ഒന്നാണ്‌ ഇത്.യൂറോപ്യൻ കോളനിക്കാലത്തെ നിർമ്മിതികളും രൂപകല്പനയും ഫിലിപൈൻസിന്റെ തനത് ശില്പശൈലിയും കൊത്ത് കല്ലിൽ തീർത്ത തെരുവുകളും ഇതിനെ ലോക പൈതൃക കേന്ദ്രങ്ങളിൽ ഒന്നാകാൻ കാരണമായി.പുതിയ ഏഴ് അത്ഭുത നഗരങ്ങളിൽ ബെയ്റൂട്ട്,ദോഹ,ഡർബൻ,ഹവാന,കോലാലംപൂർ,ലാ പാസ് എന്നിവയോടൊപ്പം ഒന്നാണ്‌.

മുൻ ആറാമത്തെ ഫിലിപ്പൈൻസ് പ്രസിഡന്റ് എല്പിഡിയോ ജനിച്ചത് വിഗനിലാണ്‌.ഫിലിപ്പൈൻസിലെ രണ്ട് യുനെസ്ക്കോ പൈതൃക നഗരങ്ങളിൽ ഒന്നാണ്‌ ഇത്.

ഫിലിപ്പൈൻസിലെ ഏറ്റവും വലിയ ദ്വീപായ ലൂസോണിന്റെ വടക്കേ ഭാഗത്താണ്‌ ഇത് സ്ഥി ചെയ്യുന്നത്.ല്ലോകോസ് സൂരിന്റെ തൽസ്ഥാനമായി ഇത് പ്രവർത്തിച്ചിട്ടുണ്ട്.സ്പാനിഷ് കോളനിയാകുന്നതിനു മുൻപ് ഫിലിപ്പൈൻസിന്റെ രാഷ്ട്രീയ വ്യവസായ കേന്ദ്രമായിരുന്നു ഇത്.

മനിലയിൽ നിന്ന് 407 കിലോമീറ്റർ ദൂരവും,ലൗഗ് നഗരത്തിൽ നിന്ന് 82 കിലോമീറ്റർ ദൂരവും സാൻ ഫെർനാൻഡൊയിൽ നിന്ന് 138 കിലോമീറ്റർ ദൂരയുമായാണ്‌ ഇത് സ്ഥിതി ചെയ്യുന്നത്.

പ്രധാനമായും അഞ്ച് ഇനത്തിൽപ്പെട്ട മണ്ണിനങ്ങൾ ഇവിടെ കാണപ്പെടുന്നു.
ബാന്റയ് ലോം,ഉമിങ്ങൻ സാൻഡി,സാൻ മാനുവൽ ക്ലേ ലോം,ബാന്റോഗ് ക്ലേ,ബീച്ച് മണ്ണിനം എന്നിവയാണ്‌ ഇവിടെ കാണപ്പെടുന്ന മണ്ണിനങ്ങൾ

പ്രകൃതിയിലും മനുഷ്യ നിർമ്മിതമായ വസ്തുക്കളിലും വ്യത്യസ്തമായ പരിസ്ഥിതി ഘടനയാണ്‌ ഇവിടെയുള്ളത്.പ്രധാനമായും രണ്ട് നദികളാണ്‌ ഇവിടെ കാണുന്നത്.ഗോവന്തെസ് നദിയും മെസ്റ്റിസോ നദിയും.ഇവയുടെ പോഷക നദികളാണ്‌ സ്റ്റയിലെ പങ്ങഡ നദി,കൗആയനിലെ കൗആയൻ നദി,ബാന്റയിലെ ബുക്വിഗ് നദി,സാൻ വിൻസെന്റിലെ ബാന്റൌയ് നദി എന്നിവ.

എന്നാൽ മറ്റ് മുൻസിപ്പാലിറ്റികൾ ഉയരം കൂടിയ പർവതത്താൽ വ്യത്യസ്തമാണ്‌.നഗരത്തിന്റെ പടിഞ്ഞാറൻ വശം സൗത്ത് ചൈന കടൽ തീരമാണ്‌.


</doc>
<doc id="324454" url="https://ml.wikipedia.org/wiki?curid=324454" title="ന്യൂ സൈബീരിയൻ ദ്വീപ് സമൂഹം">
ന്യൂ സൈബീരിയൻ ദ്വീപ് സമൂഹം

റഷ്യയുടെ ഏറ്റവും വടക്കേ അറ്റത്ത്, കിഴക്കൻ സൈബീരിയയുടെ വടക്കൻ തീരത്ത് ലാപ്ട്യൂവ് കടലിനും കിഴക്കൻ സൈബീരിയൻ കടലിനു മിടക്ക് സ്ഥിതിച്ചെയ്യുന്ന ദ്വീപ് സമൂഹമാണ് ന്യൂ സൈബീരിയൻ ദ്വീപ് സമൂഹം.

പ്രമുഖ റഷ്യൻ നാവികനും, സമുദ്രസഞ്ചാരിയും വ്യാപാരിയുമായ യക്കോവ് പെർമ്യകോവ് ആണ് ഈ ദ്വീപ് സംബന്ധിച്ച ആദ്യ വാർത്ത പുറം ലോകത്തെത്തിച്ചത്. 18ാം നൂറ്റാണ്ടിന്റെ തുടക്കത്തിൽ 1712ലാണ് ഈ ദ്വീപിനെ കുറിച്ചുള്ള വിവരങ്ങൾ ലഭ്യമായത്. 
യാക്കോവ് സന്നിക്കോവ്, മാററ്വി ഗെഡൻഷ്ട്രം എന്നിവർ ഭൂപടം വരക്കുന്നതിനായി 1809-10ൽ ന്യൂ സൈബീരിയൻ ദ്വീപിൽ പര്യവേഷണം നടത്തിയിരുന്നു. ഇവർ ഇവിടെ ഒരു പുതിയ ദ്വീപ് കണ്ടെത്തിയതായി റിപ്പോർട്ട് ചെയ്തിരുന്നു. ഈ ദ്വീപ് സമൂഹത്തിലെ പ്രധാന ദ്വീപായ കോടെൽനി ദ്വീപിന്റെ വടക്ക് വശത്തായാണ് ഇത് കണ്ടെത്തിയത്. 1811മുതൽ ഇത് സന്നിക്കോവ് ലാൻഡ് എന്നാണ് അറിയപ്പെടുന്നത്. . 1886ൽ റഷ്യൻ ഭൗമ ശാസ്ത്രജ്ഞനായ എഡ്വാഡ് ടോൾ എന്നയാളും ഇത്തരത്തിൽ ഒരു ദ്വീപ് കണ്ടിരുന്നതായി വ്യക്തമാക്കുന്നുണ്ട്.
വളരെ പ്രധാനപ്പെട്ടതും രസകരവുമായവയാണ് ഗ്രേറ്റ് ലിയാകോവ്‌സ്‌കി ദ്വീപിൽ നിന്നും ഇദ്ദേഹം കണ്ടെത്തിയത്. നല്ല ഭദ്രമായ അസ്ഥികൾ, ആനക്കൊമ്പ്, ഒരിനം ഇളം കൽക്കരി, മരം, 40 മീറ്റർ (130 അടി) ഉയരമുള്ള മരം വരെ ഇവിടെ നിന്ന് കണ്ടെത്തിയിരുന്നു. 
മാമത്തുകളും നിയാണ്ടർത്താൽ മനുഷ്യരുമെല്ലാം ജീവിച്ചിരുന്ന അതിപുരാതന കാലഘട്ടമായ പ്ലീസ്‌റ്റോസീൻ കാലഘട്ടത്തെ അവശിഷ്ടങ്ങൾ എന്നിവയും ഇവിടെ നിന്ന് കണ്ടെത്തിയിരുന്നു. 200,000 വർഷത്തിൽ അധികം പഴക്കമുള്ളവയായിരുന്നു ഇവ. 

ഏകദേശം 29,000 ചതുരശ്ര കിലോ മീറ്ററാണ് ന്യൂസൈബീരിയൻ ദ്വീപ് സമൂഹത്തിന്റെ വിസ്തൃതി. ഇവയിൽ 11,700 ചതുരശ്ര കിലോ മീറ്റർ പരന്നുകിടക്കുന്ന കോടെൽനി ദ്വീപാണ് ഏറ്റവും വലുത്. ഫെഡ്വെസ്‌കി ദ്വീപ് ( 5300 ച.കി.മി), കോടെൻലി ദ്വീപും ഫെഡ്വെസ്‌കി ദ്വീപും ബന്ധപ്പെട്ടാണ് കിടക്കുന്നത്. ഇടക്കിടെ കടൽ ഇവയെ വെള്ളത്തിൽ ആഴ്ത്തും. ബംങ്കെ ദ്വീപ് ( 6200 ച.കി.മി), ഇതിന്റെ വടക്കുപടിഞ്ഞാർ തീരത്ത് രണ്ടു ചെറിയ ദ്വീപുകൾ ഉണ്ട്. 
ശെലന്യാകോവ് ദ്വീപും മതർ ദ്വീപും. ഇവ രണ്ടും കൂടി ഏകദേശം അഞ്ച് കിലോമീറ്റർ വരും.

നനോസ്‌നി ദ്വീപ് - ന്യൂ സൈബീരിയൻ ദ്വീപ് സമൂഹത്തിലെ ഏറ്റവും വടക്ക് ഇംഗ്ലീഷിലെ 'സി' ആകൃതിയിൽ സ്ഥിതിച്ചെയ്യുന്ന ഈ ദ്വീപിന് 4 കിലോ മീറ്റർ നീളമുണ്ട്.
നൊവായ സിബിർ (6200 ച.കി.മി)
ബെൽകോസ്‌കി ദ്വീപ് ( 500 ച.കി.മി)
ലിയാകോവ്‌സ്‌കി ദ്വീപുകൾ (6095 ച.കി.മി) സൈബീരയയുടെ ഏറ്റവും അടുത്തായാണ് ഇത് സ്ഥിതിചെയ്യുന്നത്.
ഗ്രേറ്റ് ലിയാകോവ്‌സ്‌കി ദ്വീപ് (4200 ച.കി.മി)
ലിറ്റിൽ ലിയാകോവ്‌സ്‌കി ദ്വീപ് ( 1325 ച.കി.മി)
സ്റ്റോൾബൊവോയ് ദ്വീപ് ( 170 ച.കി.മി)
സെമ്യോനോവ്‌സ്‌കി ദ്വീപ് ( ഇപ്പോൾ കടലിനടിയിലാണ് )
ഡി ലോങ് ദ്വീപുകൾ (228 ച.കി.മി) നൊവായ സിബിർ ദ്വീപിന്റെ വടക്കുകിഴക്കാണ് ഇതിന്റെ സ്ഥാനം.
ജിയാനെറ്റെ ദ്വീപ്, ഹെന്റിറ്റ ദ്വീപ്, ബെന്നെറ്റ് ദ്വീപ്, വികിസ്‌കി ദ്വീപ്, സൊക്കോവ് ദ്വീപ് എന്നിവയാണ് മറ്റു പ്രധാന ദ്വീപുകൾ. 
ന്യൂ സൈബീരിയൻ ദ്വീപുകളിൽ താഴ്ന്നാണ് കിടക്കുന്നത്. ഇതിൽ ഏറ്റവും ഉയർന്നു നിൽക്കുന്ന ദ്വീപ് കോടെൽനി ദ്വീപാണ്. ഇവിടത്തെ മലകാറ്റിൻ ടാസ് മൗണ്ട് എന്നറിയപ്പെടുന്ന പ്രദേശമാണ് ഏറ്റവും ഉയരം. 374 മീറ്ററാണ് ഇതിന്റെ ഉയരം.



</doc>
<doc id="324462" url="https://ml.wikipedia.org/wiki?curid=324462" title="പുള്ളിച്ചോരക്കാലി">
പുള്ളിച്ചോരക്കാലി

പുള്ളീ ചോരക്കാലിയുടെ ആംഗലത്തിലെ പേര് spotted redshank എന്നാണ്. ശാസ്ത്രീയ നാമം "Tringa erythropus" എന്നാകുന്നു. തീരപ്രദേശത്തു കാണുന്ന പക്ഷിയാണ്. ദേശാടന പക്ഷിയാണ്. 1764ൽ ജർമ്മൻ ജന്തുശാസ്ത്രജ്ഞനായിരുന്ന ശ്രീ പീറ്റർ സൈമൺ പല്ലാസ് (Peter Simon Pallas)ആണ് ഈ പക്ഷിയെ ആദ്യമായി പരാമർശിച്ചത്. 
ആർടിക് പ്രദേശങ്ങളിലും ഉത്തര സ്കാൻഡിനേവിയയിലും ഉത്തര ഏഷ്യയിലും പ്രജനനം നടത്തുന്നു. മെഡന്ററേനിയൻ പ്രദേശങ്ങളിലേക്കും ബ്രിട്ടീഷ് ദ്വീപിലെ തെക്കു ഭാഗത്തേക്കും ഫ്രാൻസ്, ആഫ്രിക്കയിലെ ഉഷ്ണമേഖല പ്രദേശങ്ങളിലേക്കും ദേശാടനം നടത്തുന്നു. അപൂർവമായി ആസ്ട്രേലിയ യിലും, ഉത്തരഅമേരിക്കയിലും കാണുന്നു.

ഈ പക്ഷിക്ക് 29 മുതൽ 31 വരെ സെന്റ്റീ മീറ്റർ നീളമുണ്ട്. ചിറകു വിരിപ്പ് 61മുതൽ67 വരെ സെന്റി . മീറ്റർ ഉം തൂക്കം 121 മുതൽ 205 വരെ ഗ്രാമും ആണ്. പ്രജനന കാലത്ത് മുഴുവൻ കറുപ്പാണ്. പ്രജനന കാലത്ത് കാലിന്റെ നിറം ചാര നിറമാകും. പിന്നീട് ഉള്ള കാലത്ത് മങ്ങിയ നിറമാണ്. കൊക്കും ചുവപ്പു നിറമാണ്. നനുത്ത വരകളുള്ള മങ്ങിയ അടിവശം ഉണ്ട്. 

ചെറിയ അകശേരുകികളാണ് പ്രധാന ഭക്ഷണം

നിലത്ത് ചുരണ്ടി ഉണ്ടാക്കുന്ന കൂട്ടിൽ 4 മുട്ടകളിടും. 



</doc>
<doc id="324478" url="https://ml.wikipedia.org/wiki?curid=324478" title="1960-ലെ യു-2 സംഭവം">
1960-ലെ യു-2 സംഭവം

അമേരിക്കയും സോവിയറ്റ് യൂണിയനും തമ്മിൽ ഉണ്ടായ ഒരു പ്രതിസന്ധിയാണ് യു 2 ചാര വിമാന സംഭവം എന്നറിയപ്പെടുന്നത്. അമേരിക്കയുടെ അത്യുന്നതിയിൽ പറന്നു ഫോട്ടോകളെടുക്കാൻ ശേഷിയുള്ള ചാരവിമാനമായിരുന്നു യു 2 ചാരവിമാനം. രഹസ്യമായി അമേരിക്ക ഈ വിമാനങ്ങളെ സോവിയറ്റ് യൂണിയന് മുകളിൽ പരത്താൻ ആരംഭിച്ചു. അത്രയും ഉയരത്തിൽ പറക്കുന്ന വിമാനത്തെ തകർക്കാൻ ശേഷിയുള്ള മിസൈൽ സോവിയറ്റ് യൂണിയൻ അന്ന് വികസിപ്പിചെടുത്തിരുന്നില്ല. 1960 മേയ് 1ന് പരത്തിയ വിമാനം എഞ്ചിനിൽ ഓക്സിജന്റെ അളവ് കുറഞ്ഞതിനെ തുടർന്ന് പറക്കുന്ന ഉയരം അൽപം കുറച്ചതോടെ സോവിയറ്റ് യൂണിയൻ മിസൈൽ ഉപയോഗിച്ച് തകർക്കുകയും പൈലറ്റിനെ തടവിൽ പിടിക്കുകയും വിമാനത്തിലെ ചാര ഉപകരണങ്ങളെ കണ്ടെടുക്കുകയും ചെയ്തു. ഇതോടെ സോവിയറ്റ് - അമേരിക്കൻ രാജ്യങ്ങൾ തമ്മിൽ പ്രതിസന്ധിയാരംഭിച്ചു.


</doc>
<doc id="324481" url="https://ml.wikipedia.org/wiki?curid=324481" title="കാരകും മരുഭൂമി">
കാരകും മരുഭൂമി

മധ്യേഷ്യയിലുള്ള ഒരു മരുഭൂമിയാണ് കാരകും മരുഭൂമി (തുർക്ക്മെൻ : Garagum)
തുർക്മെൻ ഭാഷയിൽ 'കറുത്ത മണ്ണ്' എന്നാണ് ഈ പേരിന്റെ അർത്ഥം. തുർക്ക്മെനിസ്ഥാന്റെ ആകെ വിസ്തൃതിയുടെ എഴുപതു ശതമാനത്തോളം ഭാഗവും ഈ മരുഭൂമിയാണ് . 3,50,000 ചതുരശ്ര കിലോമീറ്ററാണ് മരുഭൂമിയുടെ വിസ്തീർണ്ണം. ജനസാന്ദ്രത വളരെ കുറഞ്ഞ പ്രദേശമാണിത് (6.5 ച.കി.മീ.ന് ഒരാൾ). വർഷത്തിൽ 70 മുതൽ 150 മില്ലിമീറ്റർ വരെയാണ് മഴയുടെ ലഭ്യത. അരാൽ കടലിനു സമീപത്ത് കസാക്കിസ്ഥാനിൽ സ്ഥിതിചെയ്യുന്ന മറ്റൊരു മരുഭൂമിയാണ് അരാൽ കാരകും മരുഭൂമി.

കാരകും മരുഭൂമി പല പേരുകളിൽ അറിയപ്പെടുന്നു. 

തുർക്ക്മെനിസ്ഥാന്റെ പകുതിയിലധികം ഭാഗത്തായി വ്യാപിച്ചിരിക്കുന്ന കാരകും മരുഭൂമി കാസ്പിയൻ കടലിനു കിഴക്കായും അരാൽ കടലിനു വടക്കായും അമു ദര്യ നദിയുടെയും കൈസിൽ കും മരുഭൂമിയുടെയും വടക്കുകിഴക്കായും സ്ഥിതിചെയ്യുന്നു. അരാൽ കടലിനോടു ചേർന്നു കാണപ്പെടുന്ന മറ്റൊരു മരുഭൂമിയാണ് അരാൽ കാരകും. കടലിലെ ജലനിരപ്പ് കുറഞ്ഞതിന്റെ ഫലമായി രൂപംകൊണ്ട അരാൽ കാരകും മരുഭൂമിക്ക് 15440 ചതുരശ്ര കിലോമീറ്റർ വിസ്തൃതിയുണ്ട്. സോവിയറ്റ് യൂണിയൻ ഇവിടെ ധാരാളം ജലസേചന കനാലുകൾ നിർമ്മിച്ചിരുന്നു. വൻ തോതിലുള്ള നിർമ്മാണ പ്രവർത്തനങ്ങളാണ് കടലിലെ ജലനിരപ്പ് കുറച്ചത്. അരാൽ കടൽ ഉത്തര ദിശയിൽ വികസിക്കുകയും ദക്ഷിണ ദിശയിൽ ചുരുങ്ങുകയും ചെയ്യുന്നതിനാൽ മരുഭൂമിയുടെ വലിപ്പം വർദ്ധിച്ചുകൊണ്ടിരിക്കുകയാണ്.

കാരകും മരുഭൂമിയുടെ വടക്കു ഭാഗത്ത് സരിക്കാമിഷ് ബേസിൻ (Sarykamysh Basin),കിഴക്കു ഭാഗത്ത് അമു ദര്യ, തെക്കു കിഴക്കു ഭാഗത്ത് ഗരാബിൽ അപ്‌ലാൻഡ്സ് (Garabil uplands), ബഡ്കിസ് സ്റ്റെപ്പി മേഖല, (Badkhyz steppe region), തെക്കുഭാഗത്ത് കോപ്പെറ്റ്-ഡാഗ് പർവ്വത നിരകൾ (Kopet-Dag Mountains), പടിഞ്ഞാറ് ഭാഗത്ത് ഉസ്ബോയ് നദി (Uzboy river) എന്നിവ സ്ഥിതിചെയ്യുന്നു. മരുഭൂമിയ്ക്കു സമീപം ട്രാൻസ് കാസ്പിയൻ റെയിൽവേ കടന്നുപോകുന്നുണ്ട്‌.

താരതമ്യേന ചൂടു കൂടിയ കാലാവസ്ഥയാണ് ഇവിടെ അനുഭവപ്പെടുന്നത്. വേനൽക്കാലത്ത് 34 ഡിഗ്രി സെൽഷ്യസ് വരെയും ശൈത്യകാലത്ത് മൈനസ് 20 ഡിഗ്രി സെൽഷ്യസ് വരെയുമാണ് ഇവിടുത്തെ താപനില. മധ്യേഷ്യയിലെ ഏറ്റവും ചൂടു കൂടിയ മരുഭൂമിയാണിത്. കുറഞ്ഞ അളവിലാണ് മഴ പെയ്യുന്നത്. വർഷത്തിൽ 70-150 മില്ലിമീറ്റർ മഴയാണ് ഇവിടെ ലഭിക്കുന്നത്.

ഹിന്ദുക്കുഷ് മലനിരകളിൽ നിന്ന് ഉത്ഭവിക്കുന്ന മർഘബ് (Marghab), തേജൻ (Tejan) എന്നീ നദികൾ കാരകും മരുഭൂമിയിലൂടെ കടന്നുപോകുന്നു. ഈ നദീ തീരങ്ങളിൽ പ്രധാനമായും പരുത്തിയാണ് കൃഷി ചെയ്യുന്നത്. മരുഭൂമിയുടെ മധ്യ ഭാഗത്ത് ആൾട്ടിൻ അസൈർ (Altyn Asyr) എന്ന കൃത്രിമ തടാകം സ്ഥിതിചെയ്യുന്നു.
ലോകത്തിലെ ഏറ്റവും നീളം കൂടിയ ജലസേചന കനാലുകളിൽ ഒന്നായ കാരകും കനാൽ ഈ മരുഭൂമിയിലൂടെയാണ് കടന്നു പോകുന്നത്. 1954-ലാണ് ഈ കനാൽ നിർമ്മിച്ചത്. ഇതിന്റെ നീളം 1375 കിലോമീറ്ററാണ്. വർഷം തോറും 13 മുതൽ 20 വരെ ക്യുബിക് കിലോമീറ്റർ ജലമാണ് ഇതിലൂടെ കടന്നു പോകുന്നത്. കനാലിൽ ഉണ്ടായ ചോർച്ചയുടെ ഫലമായി ചെറിയ തടാകങ്ങളും കുളങ്ങളും ഇവിടെ രൂപംകൊണ്ടിട്ടുണ്ട്. ഇവ മണലിന്റെ ലവണാംശം വർദ്ധിപ്പിച്ചിരിക്കുന്നു.

ക്ഷാര സ്വഭാവമുള്ള 
ധാതുക്കളുടെ വൻ നിക്ഷേപമാണ് ഇവിടെയുള്ളത്. ഏറെ വർഷങ്ങൾക്കു മുമ്പ് അമുദര്യാ നദി കാരകും മരുഭൂമിയിലൂടെ ഒഴുകിയപ്പോൾ വലിയ അളവിൽ മണലും ചെളിയും അടിഞ്ഞുകൂടി. ഇതോടൊപ്പം ധാരാളം ധാതുക്കളും ഇവിടെ നിക്ഷേപിക്കപ്പെട്ടു. ധാതു-നിക്ഷേപമുള്ള ധാരാളം ചതുപ്പുനിലങ്ങൾ ഇവിടെ കാണാൻ സാധിക്കും. ഈ മരുഭൂമിയിലെ ദർവാസാ ഗ്യാസ് ക്രെയ്റ്റർ എന്ന ഭാഗത്ത് പ്രകൃതി വാതകത്തിന്റെയും എണ്ണയുടെയും വൻ നിക്ഷേപമുണ്ട്.

കാരകും മരുഭൂമിയുടെ മധ്യഭാഗത്ത് ദേർവേസ് എന്ന സ്ഥലത്തുള്ള ഒരു ഗർത്തമാണ് ദേർവേസ് ഗ്യാസ് ക്രേറ്റർ. ലോകത്തിലെ ഏറ്റവും വലിയ പ്രകൃതിവാതക ശേഖരമാണിത്. മീഥെയ്ൻ പോലുള്ള പ്രകൃതിവാതകങ്ങളുടെ ജ്വലനം മൂലം എപ്പോഴും എരിഞ്ഞുകൊണ്ടിരിക്കുന്ന ഗർത്തമാണിത്. 69 മീറ്റർ വ്യാസവും 30 മീറ്റർ ആഴവുമുളള ഈ ഗർത്തത്തിൽ നിന്ന് ഉയർന്നു പൊങ്ങുന്ന തീജ്വാലകൾ കണ്ടു ഭയന്ന പ്രദേശ വാസികളാണ് ഇതിനെ "നരകത്തിന്റെ കവാടം" (Door to Hell) എന്നു വിളിച്ചത്. 1971-ൽ റഷ്യൻ പര്യവേഷകർ എണ്ണപ്പാടമാണെന്നു കരുതി ഈ പ്രദേശം കുഴിച്ചു നോക്കിയപ്പോഴാണ് ഗർത്തം രൂപംകൊണ്ടത്. ഗർത്തത്തിൽ നിന്നും പുറത്തേക്കു പ്രവഹിച്ചു കൊണ്ടിരുന്ന വിഷ വാതകങ്ങൾ ദർവേസയിലെ ജനങ്ങളെ ദോഷകരമായി ബാധിക്കുമെന്ന് മനസ്സിലാക്കിയ ഗവേഷകർ ഇതു കത്തിച്ചുകളയാൻ തീരുമാനിച്ചു. കുറച്ചു ദിവസങ്ങൾക്കുള്ളിൽ വാതകം മുഴുവൻ കത്തിത്തീരുമെന്നാണ് അവർ കരുതിയിരുന്നത്. എന്നാൽ കത്തിച്ചു തുടങ്ങിയ നാൾ മുതൽ ഗർത്തം എരിഞ്ഞു കൊണ്ടേയിരിക്കുകയാണ്. നാൽപ്പതു വർഷങ്ങൾ കഴിഞ്ഞിട്ടും തീ അണഞ്ഞിട്ടില്ല. തീജ്വാലകൾ രാത്രിയിൽ ഒരുക്കുന്ന മനോഹരമായ ദൃശ്യം കാണുവാൻ നിരവധി സഞ്ചാരികളാണ് ഇവിടെയെത്തുന്നത്.

കാരകും മരുഭൂമിയിലെ ജനസാന്ദ്രത വളരെ കുറവാണ്. 6.5 ചതുരശ്ര കിലോമീറ്റർ പ്രദേശത്ത് ഒരാൾ എന്ന അനുപാതത്തിലാണ് ജനസാന്ദ്രത. 
സസ്യങ്ങളും മറ്റു ജന്തുക്കളും കുറവാണ്. ചെറിയ പുല്ലുകളും കുറ്റിച്ചെടികളും മരങ്ങളും കാണപ്പെടുന്നു. ഒട്ടകങ്ങൾ, ആടുകൾ, ചെമ്മരിയാടുകൾ എന്നിവയാണ് പ്രധാന മൃഗങ്ങൾ. മരുഭൂമിയുടെ കിഴക്കു പടിഞ്ഞാറ് ദിശയിൽ വീശുന്ന പൊടിക്കാറ്റിൽ കീടനാശിനികളുടെ അംശം കലർന്നിരിക്കുന്നു. അന്റാർട്ടിക്കയിലെ പെൻഗ്വിനുകളുടെ രക്തത്തിൽ ഇവ കണ്ടെത്തിയിട്ടുണ്ട്. കൂടാതെ ഗ്രീൻലാൻഡിലെയും നോർവെയിലെയും വനാന്തരങ്ങളിലും ഇവിടുത്തെ പൊടി പടലങ്ങളുടെ സാന്നിദ്ധ്യം തിരിച്ചറിഞ്ഞിട്ടുണ്ട്.



</doc>
<doc id="324485" url="https://ml.wikipedia.org/wiki?curid=324485" title="ക്യാറ്റ്‍വുമൺ">
ക്യാറ്റ്‍വുമൺ

ഡി.സി കോമിക്സ് കൃതികളിലെ ഒരു കഥാപാത്രമാണ് ക്യാറ്റ്‍വുമൺ അഥവാ സെലീന കൈൽ. ബാറ്റ്മാൻ, ബാറ്റ്മാൻ അനുബന്ധ കോമിക്കുകളിലെ വില്ലൻ കഥാപാത്രമായാണ് ക്യാറ്റ്‍വുമൺ പ്രത്യക്ഷപ്പെടാറുള്ളത്. എന്നാൽ പിന്നീട് വില്ലനു പകരം ഒരു ആന്റി-ഹീറോ ആയും ക്യാറ്റ്‍വുമൺ ചിത്രീകരിക്കപ്പെട്ടിട്ടുണ്ട്.


</doc>
<doc id="324486" url="https://ml.wikipedia.org/wiki?curid=324486" title="അറബിക് കാലിഗ്രാഫി">
അറബിക് കാലിഗ്രാഫി

അറബി അക്ഷരങ്ങൾ കൊണ്ടുള്ള കലയാണ് അറബി കാലിഗ്രാഫി. ഖുർആൻ പകർത്തി എഴുതുന്നതിലൂടെ ഈ കലാരൂപം വികാസം കൊള്ളുകയായിരുന്നു. വാക്കുകളും വാക്യങ്ങളും ഉൾകൊള്ളുന്ന ആശയങ്ങളെ ചിത്രത്തിലൂടെ ആവിഷ്‌കരിക്കുന്ന രീതിയിലേക്ക് ഇത് വളർന്നു വികസിച്ചിട്ടുണ്ട്. ആധുനിക ചിത്രകലയിലെ മിക്ക സങ്കേതങ്ങളും കാലിഗ്രാഫിയിലൂടെ പ്രകടമാക്കാൻ സാധിക്കുന്ന തരത്തിലേക്ക് കാലിഗ്രാഫി വളർന്നു എന്നത് ഇതിന്റെ സർഗമൂല്യത്തെ അടയാളപ്പെടുത്തുന്നു.


</doc>
<doc id="324497" url="https://ml.wikipedia.org/wiki?curid=324497" title="സമത്വ മുന്നേറ്റ യാത്ര">
സമത്വ മുന്നേറ്റ യാത്ര

നായാടി മുതൽ നമ്പൂതിരി വരെയുള്ള ഹിന്ദുസമുദായങ്ങളുടെ ഏകീകരണത്തിലൂടെ ഒരു രാഷ്ട്രീയപാർട്ടി രൂപീകരിക്കുക എന്ന ലക്ഷ്യം മുൻനിർത്ത് എസ്.എൻ.ഡി.പി. യോഗത്തിന്റെ നേതൃത്വത്തിൽ, അതിന്റെ ജനറൽ സെക്രട്ടറി വെള്ളാപ്പള്ളി നടേശൻ നയിക്കുന്ന രാഷ്ട്രീയ യാത്രയാണ് സമത്വ മുന്നേറ്റ യാത്ര. കേരളം മുഴുവൻ സഞ്ചരിക്കുന്ന ഈ യാത്ര 2015 നവംബർ 23-ന് കാസർഗോഡ് ജില്ലയിൽ നിന്ന് ആരംഭിച്ച് 2015 ഡിസംബർ 5-ന് തിരുവനന്തപുരത്ത് അവസാനിച്ചു. 

23 നവംബർ 2015-ന് കാസർഗോഡ് ജില്ലയിലെ മധൂർ മദനന്തേശ്വര സിദ്ധിവിനായക ക്ഷേത്രത്തിൽ ഭദ്രദീപം കൊളുത്തി യാത്ര ആരംഭിച്ചു. ഉദ്ഘാടനചടങ്ങിൽ വെള്ളാപ്പള്ളി നടേശനൊപ്പം അദ്ദേഹത്തിന്റെ ഭാര്യ പ്രീതി നടേശൻ, മകൻ തുഷാർ വെള്ളാപ്പള്ളി എന്നിവരും ഉണ്ടായിരുന്നു. ബിജെപി നേതാവ് വി മുരളീധരനും ഉദ്ഘാടന ചടങ്ങിൽ പങ്കാളിയായി. 

2015 ഡിസംബർ 5-ന് തിരുവനന്തപുരം ശംഖുമുഖം കടപ്പുറത്ത് സമാപിച്ചു.

"ഭാരത് ധർമ്മ ജന സേന" എന്ന രാഷ്ട്രീയ പാർട്ടിയുടെ പ്രഖ്യാപനം സമാപനസമ്മേളണത്തിൽ വെച്ച് നടന്നു. സമ്മേളനത്തിൽ കടും ചുവപ്പും വെള്ളയും നിറത്തിലുള്ള പാർട്ടി കൊടിയും വെള്ളാപ്പള്ളി അവതരിപ്പിച്ചു. 'ഭാരത് ധർമ്മ ജന സേന' യുടെ ചിഹ്നം കൂപ്പുകൈ ആയിരിക്കുമെന്നും അദ്ദേഹം പ്രഖ്യാപിച്ചു. 


</doc>
<doc id="324503" url="https://ml.wikipedia.org/wiki?curid=324503" title="ഉബ്സുനുർ ഹോളോ">
ഉബ്സുനുർ ഹോളോ

സാംസ്കാരികമായ പൈതൃകത്തിന്റെ പേരിലാണ് ഉബ്സുനുർ ഹോളോ പ്രശസ്തമായത്,ഒപ്പം ഇതാണ് മദ്ധ്യേഷയിലെ ഏറ്റവും പ്രധാനപ്പെട്ട ഇടം, കാരണം ഈ ഇടത്തിന്റെ വായിച്ചെടുത്തു പൂർത്തിയാകാത്ത പുരാവസ്തുശാസ്ത്രവും, പ്രധാനമായി മദ്ധ്യകാലഘട്ടത്തേയും, ബുദ്ധ ക്ഷേത്രങ്ങളുടേയും,അവശിഷ്ടങ്ങളായ ശവകല്ലറകളായ മൺകോട്ടകളും, കല്ലുകളിലെ കൊത്തുപണികളും, കല്ല് ശിൽപ്പങ്ങളും,  മാണ്. 20,000 ശവകല്ലറകളായ മൺകോട്ടകളവിടെയുണ്ട്, അതിലെ പലതും എജിപ്ഷ്യൻ പിരമിഡുകളേക്കാളും കാലപ്പഴക്കം വന്നവയാണ്.

1995-ലാണ് ലോക പൈതൃകസ്ഥാനത്തിനായി ഉബ്സുനുർ ഹോളോ -യോ മദ്ധ്യേഷ്യയിലെ ഏറ്റവും വലിയ സമഗ്രമായ നീർമറി പ്രദേശമായി നോമിനേറ്റ് ചെയ്തത്.മദ്ധ്യേഷ്യയിൽ, സ്കിത്ത്യൻസ്, ടർക്ക്സ, ഹൻസ് തുടങ്ങിയ നാടോടി സമുഹങ്ങളിൽ നിന്ന് 40,000 പുരാവസ്തു ഇടങ്ങൾ കണ്ടെത്തിയിട്ടുണ്ട്. 

ഉബ്സുനുർ ഗർത്തം മങ്കോളിയയുടേയും, റഷ്യയുടേയും അതിരിൽ 10,000 കിലോമീറ്റർ സ്കൊയർ വലിപ്പത്തിൽ വ്യാപിച്ചുകിടക്കുന്നു.കൂടാതെ ഇത് വ്യത്യസ്തമായ കാലാവസ്ഥകളടങ്ങുന്ന ഒരു ഇടമാണ്, ഇവിടെ വ്യത്യസ്ത ഇടങ്ങളിലായി, ഗ്ലേഷ്യറുകളും ആൽപ്പൈൻ തുന്ദ്ര, സബ് ആൽപ്പൈൻ മിഡോവ്സ്, ടൈഗ എന്നീ കാലവസ്ഥകൾ കാണപ്പെടുന്നു.

സൈബിരിയയിലേയും, മദ്ധ്യേഷയിലുമായയുള്ള ഉബ്സുനുറിന്റെ സ്ഥാനമടങ്ങുന്ന ഭുപ്രദേശത്തെ ഫ്ലോറയും, ഫോണയും, ഉയർന്ന ജൈവവൈവിധ്യമുള്ള ഇടമാണ്.ഈ മലനിരകളിലും, തുന്ദ്ര പ്രദേശത്തുമായി സൈബീരിയൻ റോ മാനും, ആൽറ്റൈ സ്നോകോക്കും ആണ് അധിവസിക്കുന്നത്.അപകടകാരിയല്ലാത്ത ഹിമകരടിയും ഇവിടെയുണ്ട്.ടൈഗ പ്രദേശത്ത് കാസ്പിൻ റെഡ് ഡിയർ,ലിന്ക്സ്, വുൾവെറിൻ എന്നിവ ജീവിക്കുന്നു.359തരത്തിലുള്ള പക്ഷിജാലങ്ങൾ ഇവിടെയുണ്ട്, അതുകൊണ്ടുന്നെ ഈ ഉബ്സുനുർ ഗർത്തം സംരക്ഷിക്കപ്പെട്ട ഒരിടമാണ്.പല പ്രാചീന ജന്തുജീവജാലങ്ങളുടേയും, നാശം ഇവിടെയാണെന്നതിന്റെ തെളിവുകളും കണ്ടെത്തിയിട്ടുണ്ട്.


</doc>
<doc id="324504" url="https://ml.wikipedia.org/wiki?curid=324504" title="മരേഷ">
മരേഷ

ഇസ്രയേലിന്റെ തെക്ക് താഴ്ന്ന പ്രദേശത്തെ പൗരാണിക നഗരമാണ്‌ ടെൽ മരേഷ()മരീസ(ماريسا the Arabized form), .ബ്രിട്ടീഷ് പുരാവസ്തു ശാസ്ത്രജ്ഞനായ ബ്ലിസ്സും മകലിസ്റ്റെറുമാണ്‌ ഇവിടെ ആദ്യമായി ഖനനം നടത്തിയത്.പലസ്തീൻ എക്സ്സ്പ്ലൊറേഷൻ ഫണ്ടാണ്‌ ഇത് നടതിയത്.ഇസ്താംബുൾ ആർക്കിയോളജി മ്യൂസിയത്തിലാണ്‌ ഭൂരിഭാഗം ഇവിടെ നിന്ന് കിട്ടിയ സാധനങ്ങൾ സൂക്ഷിച്ചിട്ടുള്ളത്.ബെറ്റ് ഗുവ്രിൻ-മരേഷ ദേശീയ പാർക്കിന്റെ ഭാഗമായി ഇവിടെ സംരക്ഷിക്കുന്നു.യുനെസ്ക്കോ ഇവിടം ലോക പൈതൃക കേന്ദ്രമായി തീരഞ്ഞെടുത്തു.

ഇരുമ്പ് യുഗം മുതൽ ഹെല്ലെനിസ്റ്റിക് കാലഘട്ടം വരെ ജുദഹിലെ നഗരങ്ങളിൽ ഒന്നായിരുന്നു മെരേഷ ആദ്യ കാലഘട്ടത്തിൽ.പ്രാചീന ഇസ്രലിറ്റെസ് ഇവിടം പിടിച്ചെടുത്തു.ജൊഷുവ(Joshua) പുസ്തകത്തിൽ പറയുന്നു.ബുക്ക് ഓഫ് ക്രോണിക്കിൽസ് റെഹോബോയം രാജാവിന്റെ കോട്ട്കെട്ടിയതിനെ പറ്റി പരാമർശിക്കുന്നു .ബി.സി ആറാം നൂറ്റാണ്ടിൽ സെഡെകിയഹിന്റെ വിപ്ലവം ബാബിലോണിയൻ രാജാവായ നെബുക്ക്ദ് നെസ്സാർ രണ്ടാമനെതിരെ നടത്തുകയുംജൂദിയൻ രാജഭരണം പിടിച്ചടക്കുകയും ചെയ്തു.ധാരാളം നിവാസികളെ പുറത്താക്കുകയും ചെയ്തു.ഇങ്ങനെ മരേഷ അവസാനിക്കുകയും ജൂദ നഗരമാവുകയും ചെയ്തു.
ഈ സംഭവങ്ങൾക്ക് ശേഷം തെക്ക് താമസിച്ചിരുന്ന ഡെഡ്(Dead) കടൽ നിവാസികളായ എഡോമിറ്റെസ് പേർഷ്യൻ ഭരണത്തിൻ നിന്നും ഇവിടെക്ക് കുടിയേറി.അങ്ങനെ ഹെല്ലെനിസ്റ്റിക് രാജാക്കന്മാർ ഈ പ്രദേശം ഭരിക്കാൻ തുടങ്ങി(6-1 ബി.സി വരെ) മെരേഷ ഇതിന്റെ ചെറിയ ഒരു ഭാഗമായൈ ഇഡുമിയ.എഡോമിറ്റെസ് നഗരത്തിലെ പ്രധാന നഗരമായി മരേഷ ഉയർന്ന് വന്നു.ഈ സമയം അലക്സാണ്ടർ ഇവിടം കീഴടക്കി.വിരമിച്ച് ഗ്രീക്ക്-പടയാളികൾ ഇവിടം താമസിക്കാൻ ആരംഭിച്ചു.മരേഷ ഹെല്ലെനിസ്റ്റിക് നഗരമായി ഗ്രീകുകാർ നിറഞ്ഞു.സിഡൊണിയന്മാരും നബറ്റയിയൻസ് ഈ സംസ്ക്കാരത്തിന്റെ ഭാഗമായി ജീവിച്ചു..




</doc>
<doc id="324506" url="https://ml.wikipedia.org/wiki?curid=324506" title="സൂസ">
സൂസ

ഇറാനിലെ പാർഥിയ സാമ്രാജ്യത്തിന്റെയും,സെലിയൂസിഡ്,ആദ്യ പേർഷ്യൻ സാമ്രാജ്യം,ഇലമിറ്റെ എന്നിവിടങ്ങളിലെ പുരാതന നഗരമാണ്‌ സൂസ(; ഷൂഷ്; Hebrew ,ഷൂഷാൻ Σοῦσα ; , ഷുഷ്
.പുരാതന നിയർ ഈസ്റ്റിലെ ഏറ്റവും പ്രധാനപ്പെട്ട നഗരങ്ങളിൽ ഒന്നാണ്‌ ഇത്.സാഗ്രോസ് മലനിരകൾക്ക് താഴെ സ്ഥിതി ചെയ്യുന്നത്.ടൈഗ്രീസ് നദിക്ക് 250കിലോ മീറ്റർ കിഴക്കും കർഖേഹ് ഡെസ് നദികൾക്ക് മധ്യത്തിലുമാണ്‌ ഇത് സ്ഥിതി ചെയ്യുന്നത്.2015ൽ ഇവിടം യുനെസ്ക്കോ പൈതൃക കേന്ദ്രമായി തിരഞ്ഞെടുത്തു.

ആധുനിക ഇറാനിയൻ പട്ടണമായ ഷൂഷ് സ്ഥിതി ചെയ്യുന്നത് പുരാതന സൂസ പ്രദേശത്താണ്‌.ഇറനിലെ ഖുസെസ്താൻ പ്രവിശ്യയിലെ ഷൂഷ് രാജ്യത്തിന്റെ ഭരണ തൽസ്ഥാനമാണ്‌ ഷൂഷ്.2005ൽ ഇവിടത്തെ ജനസംഖ്യ 64,960 ആയിരുന്നു

പുരാതന നിയർ ഈസ്റ്റിലെ ഏറ്റവും പ്രധാനപ്പെട്ട നഗരങ്ങളിൽ ഒന്നാണ്‌ സൂസ.ചരിത്ര രചനകളിൽ വളരെ പുരാതന സുമേറിയൻ രേഖകളിൽ സൂസ പരാമർശിക്കപ്പെടുന്നു. എന്മെർക്കർ ആൻഡ് ദ ലോഡ് ഓഫ് അറാറ്റ(Enmerkar and the Lord of Aratta) ഇതിന്‌ ഒരു ഉദാഹരണമാണ്‌.ഹീബ്രൂ ബൈബിളിൽ സൂസയെ ഷൂഷാൻ എന്ന് പരാമർശിക്കുന്നു.നെഹെമിയൻ(Nehemiah) ,ഡാനിയൽ എന്നിവയിൽ ഓരോ തവണയും ഈ പ്രദേശത്തെ പരാമർശിക്കുന്നു.ധാരാളം പണ്ഡിതന്മാർ സ്റ്റാർ ഓഫ് ഡേവിഡിന്റെ ഒരു സ്ഥാനമായി പരിഗണിക്കുന്നു.ബുക്ക് ഓഫ് ജൂബിലീസിലും സൂസയെ പരാമർശിക്കുന്നു.

1836ൽ ഹെന്രി റവ്ലിൻസണും 1851ൽ എ.എച്ച്..ലയർഡും ഈ സ്ഥലത്തെ പറ്റി വിശദമായി പഠിച്ചു.വില്യം ലോഫ്റ്റുസ് മികച്ച രീതിയിൽ ഖനനം നടത്തുകയും ഈ സ്ഥലം സൂസയാണെന്ന് തിരിച്ചറിയുകയും ചെയ്തു.

ജാക്ക്വസ് ഡി മോർഗൻ 1897 മുതൽ 1911 വരെ ഇവിടെ വലിയ രീതിയിൽ ഖനം നടത്തി.ഇതിന്റെ തുടർച്ചയായി റൊണാൾഡ് ഡി മെക്ക്വെനെം 1914 ഒന്നാം ലോക യുദ്ധ കാലം വരെ പഠനങ്ങൾ നടത്തി.മെക്ക്വെനെമിന്റെ നേതൃത്വത്തിൽ ഫ്രഞ്ച് യുദ്ധത്തിനു ശേഷം പ്രവർത്തനങ്ങൾ തുടരുകയു രണ്ടാം ലോകയുദ്ധ കാലം വരെ നീണ്ട് നിൽക്കുകയും ചെയ്തു

.1946 മുതൽ റോമൻ ഘ്രിഷ്മന്റെ നേതൃത്വത്തിൽ ഖനനം പുനരാരംഭിച്ചു.1970കളിൽ ജീൻ പെരറ്റിന്റെ നേതൃത്വത്തിൽ ഖനനം തുടർന്നു.



</doc>
<doc id="324510" url="https://ml.wikipedia.org/wiki?curid=324510" title="ഇസ്ലാമിക് റിപ്പബ്ലിക് ഓഫ് ഇറാൻ റെയിൽവേയ്സ്">
ഇസ്ലാമിക് റിപ്പബ്ലിക് ഓഫ് ഇറാൻ റെയിൽവേയ്സ്

ഇറാൻ സർക്കാരിന്റെ ഉടമസ്ഥതയിലുള്ള പൊതുമേഖല സ്ഥാപനമാണ് ഇസ്ലാമിക് റിപ്പബ്ലിക് ഓഫ് ഇറാൻ റെയിൽവേയ്സ് (Persian: شركت راه آهن جمهوری اسلامی ایران).

1887-ൽ നാസിർ അൽ-ദിൻ ഷായുടെ കാലത്ത് തെക്കൻ ടെഹ്രാനിൽ കുതിരകൾ വലിക്കുന്ന മീറ്ററ് ഗേജ് റെയിൽവേ ഉണ്ടായിരുന്നു. പിന്നീട് ഇത് ആവിയന്ത്രമാക്കി. 8.7 കി.മീ ദൂരമുണ്ടായിരുന്ന ഈ പാത 1952-ൽ നിർത്തലാക്കി. 




</doc>
<doc id="324520" url="https://ml.wikipedia.org/wiki?curid=324520" title="ബസിലിക്ക ഓഫ് അവർ ലേഡി ഓഫ് ഗ്രേസസ്">
ബസിലിക്ക ഓഫ് അവർ ലേഡി ഓഫ് ഗ്രേസസ്

ഉത്തർ പ്രദേശിലെ മീററ്റ് ജില്ലയിലെ സർധന നഗരത്തിൽ സ്ഥിതിചെയ്യുന്ന റോമൻ കത്തോലിക്ക ദേവാലയമാണ് വിശുദ്ധ കന്യാമറിയത്തിന്റെ ബസിലിക്ക എന്നറിയപ്പെടുന്ന ബസിലിക്ക ഓഫ് അവർ ലേഡി ഓഫ് ഗ്രേസസ് (ഇംഗ്ലീഷ്: Basilica of Our Lady of Graces ). 

ചർച്ചുകളുടെ ചർച്ച് എന്നറിയപ്പെടുന്ന ഈ ക്രസ്തീയ ദേവാലയത്തിലെ പ്രതിഷ്ഠ വിശുദ്ധ കന്യാമറിയമാണ്.18-19ആം നൂറ്റാണ്ടിൽ സർധനയുടെ ഭരണാധികാരിയായിരുന്ന ബീഗം സമ്‌റുവാണ് ഈ ദേവാലയം പണിതത്.ഇന്ത്യയിലെ ഏക കത്തോലിക്കാ ഭരണാധികാരിയായാണ് ബീഗം സമ്‌റു അറിയപ്പെടുന്നത്.
ഉത്തരേന്ത്യയിലെ ഏറ്റവും വലിയ ക്രിസ്ത്യൻ ദേവലയമാണ് ബസിലിക്ക ഓഫ് അവർ ലേഡി ഓഫ് ഗ്രേസസ്.
1778ൽ ഭർത്താവിന്റെ മരണത്തെ തുടർന്ന സർധാന പ്രദേശത്തിന്റൈ ഭരണാധികാരം പൈതൃകമായി ലഭിച്ച ബീഗം സമ്‌റു, അവിടെ കന്യാ മറിയത്തിനെ ആരാധിക്കാനായി ഒരു കൃസ്ത്യൻ പള്ളി നിർമ്മിക്കാൻ തീരുമാനിക്കുകയായിരുന്നു. അക്കാലത്തെ വൻ തുകയായ നാലു ലക്ഷം രൂപ ചെലവയിച്ചാണ് ചർച്ച് നിർമ്മിച്ചത്. ഉയർന്ന കൽപ്പണിക്കാർക്ക് പ്രതിദിനം 25 രൂപക്ക് തുല്യമായ കൂലിയാണ് നൽകിയിരുന്നത്. ബസിലിക്ക സ്ഥിതിചെയ്യുന്നത് രണ്ടു വൻ തടാകങ്ങൾക്ക് സമീപമാണ്. ഇതിലെ ചെളികൾ നീക്കം ചെയ്താണ് കെട്ടിട നിർമ്മാണത്തിനുളള സാധനങ്ങൾ എത്തിച്ചത്. 
ബസിലിക്കയുടെ നിർമ്മാണ വർഷത്തെ കുറിച്ച് ചരിത്രക്കാരൻമാരിക്കിടയിൽ രണ്ട് അഭിപ്രായമുണ്ട്. പ്രമുഖ ചരിത്രകാരൻ കെ എം മുൻഷിയുടെ അഭിപ്രായത്തിൽ 1809ലാണ് ഇതിന്റെ നിർമ്മാണം ആരംഭിച്ചത്. ഈ അഭിപ്രായത്തോടാണ് പലരും യോജിക്കുന്നത്. കാരണം ബസിലിക്കയുടെ പ്രധാന വാതിലിൽ ലാറ്റിൻ ലിഖിതത്തിൽ 1822ൽ ബസിലിക്കയിൽ ആരാധനക്കുള്ള പ്രതിഷ്ഠ വെച്ചതായി കൊത്തിവെക്കപ്പെട്ടിട്ടുണ്ട്. എന്നാൽ, ഫാദർ ഗീകന്റെ പഠനത്തിൽ 1820ലാണ് നിർമ്മാണം ആരംഭിച്ചത് . 

സർധാനയെ റോമൻ കത്തോലിക്കാ സഭയുടെ സ്വതന്ത്ര അധികാരമുള്ള ഒരു പ്രദേശമാക്കണമെന്ന് ബീഗം സമ്‌റു, പോപ് ഗ്രിഗോറി XVI നോട് അപേക്ഷിച്ചു. ഗ്രിഗറി പതിനാറാമൻ ടിബറ്റ്ഹിന്ദുസ്ഥാൻ അപ്പസ്‌തോലിക് വികാരിയത്തിൽ (റോമൻ കത്തോലിക്കാ സഭയുടെ അധികാര പരിധിയിൽ വരുന്ന പ്രദേശം
) നിന്നും സർധാന അപ്പസ്‌തോലിക് വികാരിയത്ത് സ്ഥാപിച്ചു. അപ്പസ്‌തോലിക് വികാരി ആയി ബിഷപ് ജൂലിയസ് സീസർ സ്‌കോട്ടിയെ നിയമിച്ചു. സർധാന കത്തീഡ്രൽ ആയിരുന്ന ഈ ചർച്ചിന്റെ അപ്പോസ്തലിക് വികാരി ജൂലിയസ് സീസർ സ്‌കോട്ടി മാത്രമായിരുന്നു. കലാക്രമേണ, സർധാന അപ്പോസ്തലിക് വികാരിയത്തിനെ ആഗ്ര അപ്പോസ്തലിക് വികാരയത്തുമായി ലയിപ്പിച്ചു. 

ഇറ്റലിക്കാരനായ ആന്റോണിയോ റെഗെലിനി എന്ന ആളാണ് ചർച്ചിന്റെ വാസ്തുശിൽപി. റോമിലെ വത്തിക്കാൻ സിറ്റിയിൽ സ്ഥിതിചെയ്യുന്ന പത്രോസിന്റെ നാമധേയത്തിലുള്ള സെന്റ് പീറ്റേഴ്‌സ് ബസിലിക്കയുടെ അടിസ്ഥാനത്തിലാണ് നിർമ്മാണം. ഇന്ത്യൻ വാസ്തുവിദ്യയുടെയും പ്രമുഖ ഇറ്റാലിയൻ വാസ്തു ശിൽപി ആൻഡ്രിയ പല്ലാഡിയോയുടെ വാസ്തു ശിൽപ്പവും ചേർത്താണ് ചർച്ച് നിർമ്മിച്ചിരിക്കുന്നത്. 11 വർഷം കൊണ്ടാണ് ആന്റോണിയോ റെഗെലിനി ചർച്ചിന്റെ നിർമ്മാണം പൂർത്തിയാക്കിയത്.

1961 ഡിസംബർ 13ന് ജോൺ ഇരുപത്തിമൂന്നാമൻ മാർപാപ്പയാണ് ഈ ചർച്ചിന് മൈനർ ബസിലിക്ക പദവി നൽകി ഉയർത്താൻ തീരുമാനിച്ചത്. ചരിത്ര പ്രസിദ്ധവും മനോഹരവുമായ ചർച്ചുകൾക്ക് അപൂർവ്വമായി ലഭിക്കുന്ന പദവിയാണ് ഇത്. ഇന്ത്യയിലെ 19 മൈനർ ബസിലിക്കകളിൽ ഒന്നായ ഈ ചർച്ച് ഉത്തരേന്ത്യയിലെ ഏക മൈനർ ബസിലിക്കയാണ് 

ഒരു ഇസ്്‌ലാമിക കുടുംബത്തിൽ ജനിച്ച ബീഗം സമ്‌റുവിന്റെ വീട് ഡൽഹിയിലെ ചാന്ദ്‌നി ചൗക്കിലാണ്. ഇലക്ട്രിക്കൽ സാധനങ്ങൾ ലഭ്യമാകുന്ന ഭഗീരത് പാലസിന് സമീപം ഇപ്പോൾ ബാങ്കായി മാറിയിട്ടുണ്ട് ഈ കെട്ടിടം. ഇസ്ലാമിക രീതിയിൽ ബീഗം സമ്‌റു പണികഴിപ്പിച്ച ഒരു കൊട്ടാരം ഹരിയാനയിലെ ഗുഡ്ഗാവിൽ 2008വരെ നിലനിന്നിരുന്നു. പിന്നീട് ക്രമേണ കൈയേറ്റത്തിന് ഇരയായി അപ്രത്യക്ഷമാവുകയായിരുന്നു.

- ബസിലിക്കയുടെ ഔദ്യോഗിക വെബ്‌സൈറ്റ്‌

</doc>
<doc id="324524" url="https://ml.wikipedia.org/wiki?curid=324524" title="ഇത്സുകുഷീമ ക്ഷേത്രം">
ഇത്സുകുഷീമ ക്ഷേത്രം

ജപ്പാനിലെ ഹിരോഷിമ പ്രവിശ്യയിലുള്ള ഇത്സുകുഷീമ ദ്വീപിൽ സ്ഥിതിചെയ്യുന്ന ഒരു ഷിന്റോ ക്ഷേത്രമാണ് ഇത്സുകുഷീമ ക്ഷേത്രം (Japanese: 厳島神社 "Itsukushima-jinja"). ഇവിടത്തെ ഒഴുകുന്ന ടോറി ഗേറ്റ് ആണ് ഏറ്റവും പ്രസിദ്ധം. ഒരു യുനെസ്കൊ ലോകപൈതൃക കേന്ദ്രം കൂടിയാണ് ഈ ക്ഷേത്ര സമുച്ചയം. ഇവിടത്തെ പല നിർമ്മിതൈകളും ജപ്പാനിന്റെ "നാഷണൽ ട്രെഷർസ്" പട്ടികയിൽ ഉൾപ്പെടുത്തിയിട്ടുണ്ട്. ചരിത്രത്തിൽ നിരവധി തവണ ഈ ക്ഷേത്രം നശിപ്പിക്കപ്പെട്ടിട്ടുണ്ട്. 6-ആം നൂറ്റാണ്ടിലാണ് ഇവിടെ ആദ്യമായി ക്ഷേത്രം പണികഴിപ്പിച്ചത് എന്ന് കരുതപ്പെടുന്നു. നാം ഇന്നുകാണുന്ന ക്ഷേത്രം 16-ആം നൂറ്റാണ്ടിന്റ്വ് മധ്യത്തിൽ പണിതതാണ്. ഉൾക്കടലിൽ തൂണുകൾ ആഴ്ത്തിവെച്ച് അതിന്മേലാണ് ക്ഷേത്രം പണിതീർത്തിരിക്കുന്നത്. അതിനാൽ തന്നെ ഇത് ജലപരപ്പിൽ ഒഴുകുന്നപോലെ പ്രതീതമാകുന്നു.

ഇവിടത്തെ റ്റോറി ഗേറ്റ് വിനോദസഞ്ചാരികളുടെ ഒരു പ്രധാന ആകർഷണമാണ്. പരമ്പരാഗത ശൈലിയിൽ പണിതീർത്ത കവാടങ്ങളാണ് റ്റോറി("Torii") എന്നറിയപ്പെടുന്നത്. 1875ലാണ് നാം ഇന്നു കാണുന്ന കവാടം പണിതീർത്തത്. 16 മീറ്ററാണ് ഇതിന്റെ ഉയരം. കേടുപാടുകടെ അതിജീവിക്കുന്ന കർപ്പൂര മരത്തിന്റെ തടിയാണ് ഇതിന്റെ നിർമ്മാണത്തിൽ ഉപയോഗിച്ചിരിക്കുന്നത്. വേലിയേറ്റ സമയത്ത് ഇത് വെള്ളത്താൽ ചുറ്റപെടുന്നു. ഈ സമയത്ത് ഈ കവാടം ജലത്തിൽ പൊങ്ങികിടക്കുന്നപോലെയാണ് കാണപ്പെടുന്നത്. വേലിയിറക്ക സമയത്ത് വെള്ളം പൂർണമായും പിൻ വാങ്ങുകയും, കവാടത്തിന്റ് അടിത്തട്ട് വരെ കാൽനടയായി ചെന്നെത്താൻ സാധിക്കുന്നതുമാണ്.

ഷിന്റോ മതവിശ്വാസപ്രകാരം, സമുദ്രത്തിന്റെയും, കൊടുങ്കാറ്റിന്റെയും ദേവനായ സുസ്സാനൊ മിക്കൊത്തൊ-യുടെ(Susano-o no Mikoto) മൂന്ന് പുത്രിമാരും, സൂര്യദേവതയായ [[]Amaterasu| അമെത്തരാസുവിന്റെ] സഹോദരനുമാണ് ഈ ക്ഷേത്രത്തിലെ പ്രധാന ആരാധനാമൂർത്തികൾ.
[[Image:Itsukushima Shinto Shrine.jpg|center|700px|thumb|റ്റോറിയിൽനിന്നുള്ള ദൃശ്യം]]


[[Category:ജപ്പാനിലെ ലോകപൈതൃകകേന്ദ്രങ്ങൾ]]
[[Category:ജപ്പാനിലെ കവാടങ്ങൾ]]
[[വർഗ്ഗം:6-ആം നൂറ്റാണ്ടിലെ ആരാധനാലയങ്ങൾ]]
[[വർഗ്ഗം:ജപ്പാനിലെ ക്ഷേത്രങ്ങൾ]]

</doc>
<doc id="324525" url="https://ml.wikipedia.org/wiki?curid=324525" title="മുൾവാലൻ സ്കുവ">
മുൾവാലൻ സ്കുവ

മുൾവാലൻ സ്കുവ എന്ന കടൽ പക്ഷിയ്ക്ക് ആംഗലത്തിൽparasitic jaeger, Arctic skua ,parasitic skua എന്നൊക്കെ പേരുകളുണ്ട്. ശാസ്ത്രീയ നാമം "Stercorarius parasiticus" എന്നാണ്.

ഇവ യൂറേഷ്യയുടെ വടക്ക്, ഉത്തര അമേരിക്ക, ഉത്തര സ്കോട്ട്ലാന്റ് എന്നിവിടങ്ങലിൽ പ്രജനനം ചെയ്യുന്നു. തുണ്ട്രയിൽ ഒലീവ്-തവിട്ടു നിറത്തിൽ 4 മുട്ടകൾ ഇടുന്നു. 

ഇവ കരണ്ടു തിന്നുന്ന ജീവികൾ, ചര്രിയ പക്ഷികൾ, പ്രാണികൾ എന്നിവയെ ഭക്ഷിക്കുന്നു. മറ്റു കടല്പക്ഷികൾ പിടിക്കുന്ന ഇരകളെ കട്ടെടുക്കുകയും ചെയ്യുന്നു. 

3 വ്യത്യസ്ത നിറഭേദങ്ങളിൽ കാണുന്നുണ്ട്. 41 – 48 സെ. മീ. നീളവും, 107 – 125 സെ. മീ. ചിറകു വിരിപ്പും 300-650 ഗ്രാം തൂക്കവും ഉണ്ട്. തയും കഴുത്തും മഞ്ഞ കലർന്ന വെള്ള നിറം.കറുത്ത ഉച്ചി. മാലിന്റെ നടു ഭാഗം പുറത്തേക്കു ഉന്തി നിൽക്കുന്നു. 




</doc>
<doc id="324528" url="https://ml.wikipedia.org/wiki?curid=324528" title="ദൌളാധർ എക്സ്പ്രസ്സ്‌">
ദൌളാധർ എക്സ്പ്രസ്സ്‌

ഇന്ത്യയുടെ തലസ്ഥാനമായ ഡൽഹി മുതൽ പഞ്ചാബിലെ പതൻകോട്ട് വരെ സർവീസ് നടത്തുന്ന ഇന്ത്യൻ റെയിൽവേയുടെ ട്രെയിനാണ് ട്രെയിൻ നമ്പർ 14035 / 14036 ദൌളാധർ എക്സ്പ്രസ്സ്‌. ഉത്തരേന്ത്യയിലാണ് ഈ ട്രെയിനിൻറെ സഞ്ചാര പാത. ഡൽഹിയിൽനിന്നും പഞ്ചാബിലേക്കുള്ള യാത്രക്കാരും പഞ്ചാബിൽനിന്നും ഡൽഹിയിലേക്കുള്ള യാത്രക്കാരും വളരെയധികം ഉപയോഗിക്കുന്ന ട്രെയിനാണ് ദൌളാധർ എക്സ്പ്രസ്സ്‌.
ട്രെയിൻ നമ്പർ 14035 ദൌളാധർ എക്സ്പ്രസ്സ്‌ ഡൽഹി മുതൽ പതൻകോട്ട് വരെ ആഴ്ച്ചയിൽ 3 ദിവസം (തിങ്കൾ, ബുദ്ധൻ, വെള്ളി) സർവീസ് നടത്തുന്നു.

ട്രെയിൻ നമ്പർ 14035 ദൌളാധർ എക്സ്പ്രസ്സിനു ഡൽഹിക്കു ശേഷം ഡൽഹി കിഷൻഗൻജ് (2 മിനിറ്റ്), ശകുർബസ്തി (2 മിനിറ്റ്), ബഹദൂർഗർ (2 മിനിറ്റ്), രോഹ്തക് ജങ്ഷൻ (2 മിനിറ്റ്), ജിന്ദ് ജങ്ഷൻ (3 മിനിറ്റ്), നർവാന ജങ്ഷൻ (2 മിനിറ്റ്), ജഖൽ ജങ്ഷൻ (2 മിനിറ്റ്), ലെഹറ ഗാഗ (2 മിനിറ്റ്), സുനം (2 മിനിറ്റ്), സംഗ്രൂർ (2 മിനിറ്റ്), ധുരി ജങ്ഷൻ (10 മിനിറ്റ്), മലർകോട്ല (2 മിനിറ്റ്), ലുധിയാന ജങ്ഷൻ (10 മിനിറ്റ്), ജലന്ദർ കന്റ് (5 മിനിറ്റ്), ടണ്ട ഉർമർ (2 മിനിറ്റ്), ദാസുയ (2 മിനിറ്റ്), മുകേരിയൻ (2 മിനിറ്റ്), പതൻക്കോട്ട് എന്നീ സ്റ്റോപ്പുകളാണ് ഉള്ളത്.

ട്രെയിൻ നമ്പർ 14036 ദൌളാധർ എക്സ്പ്രസ്സ്‌ പതൻകോട്ട് മുതൽ ഡൽഹി വരെ ആഴ്ച്ചയിൽ 3 ദിവസം (ചൊവ്വ, വ്യാഴം, ശനി) സർവീസ് നടത്തുന്നു.

ട്രെയിൻ നമ്പർ 14036 ദൌളാധർ എക്സ്പ്രസ്സിനു പതൻകോട്ടിനു ശേഷം മുകേരിയൻ (2 മിനിറ്റ്), ദാസുയ (2 മിനിറ്റ്), ടണ്ട ഉർമർ (2 മിനിറ്റ്), ജലന്ദർ കന്റ് (5 മിനിറ്റ്), ലുധിയാന ജങ്ഷൻ (10 മിനിറ്റ്), മലർകോട്ല (2 മിനിറ്റ്), ധുരി ജങ്ഷൻ (10 മിനിറ്റ്), സംഗ്രൂർ (2 മിനിറ്റ്), സുനം (2 മിനിറ്റ്), ലെഹറ ഗാഗ (2 മിനിറ്റ്), ജഖൽ ജങ്ഷൻ (3 മിനിറ്റ്), നർവാന ജങ്ഷൻ (2 മിനിറ്റ്), ജിന്ദ് ജങ്ഷൻ (5 മിനിറ്റ്), രോഹ്ടക് ജങ്ഷൻ (5 മിനിറ്റ്), ബഹദൂർഗർ (2 മിനിറ്റ്), നന്ഗ്ലോയ് (2 മിനിറ്റ്), ശകുർബസ്തി (2 മിനിറ്റ്), ഡൽഹി കിഷൻഗൻജ് (2 മിനിറ്റ്), ഡൽഹി എന്നീ സ്റ്റോപ്പുകളാണ് ഉള്ളത്.


</doc>
<doc id="324529" url="https://ml.wikipedia.org/wiki?curid=324529" title="ഡേവിസ് കപ്പ്">
ഡേവിസ് കപ്പ്

പുരുഷ വിഭാഗം ടെന്നീസിന് അന്തരാഷാട്ര തലത്തിൽ നൽകുന്ന കപ്പ് ആണ് ഡേവിസ് കപ്പ് എന്നറിയപ്പെടുന്നത്. അന്താരാഷ്ട്ര 
ടെന്നീസ് ഫെഡറേഷൻ ആണ് ഇത് നടത്തുന്നത്.പരാജയപ്പട്ടവർ പുറത്താകുന്ന തരത്തിലുള്ള കനോക്ക് ഔട്ട് ഫോർമാറ്റിലാണ് രാജ്യങ്ങൾ തമ്മിൽ ഈ അന്താരാഷ്ട്ര കപ്പിന് വേണ്ടിയുള്ള മത്സരം നടക്കുന്നത്.1900 ൽ ബ്രിട്ടണും അമേരിക്കയും തമ്മിലാണ് ഈ മത്സരം തുടങ്ങിയത്. 2015 വരെയുള്ള കണക്ക് പ്രകാരം 125 രാജ്യങ്ങൾ ഡേവിസ് കപ്പ് മത്സരത്തിൽ പങ്കെടുത്തു.


</doc>
<doc id="324537" url="https://ml.wikipedia.org/wiki?curid=324537" title="ചമ്പനീർ-പാവഗഢ് പുരാവസ്തു പാർക്ക്">
ചമ്പനീർ-പാവഗഢ് പുരാവസ്തു പാർക്ക്

ഗുജറാത്തിലെ പഞ്ചമഹൽ ജില്ലയിൽ സ്ഥാപിതമായ ഒരു പുരാവസ്തു ഉദ്യാനമാണ് ചമ്പനീർ-പാവഗഢ് പുരാവസ്തു പാർക്ക്. യുനെസ്‌കോയുടെ ലോക പൈതൃക പട്ടികയിൽ ഇടം നേടിയിട്ടുള്ള ഈ പാർക്ക് ഗുജറാത്തിലെ ചരിത്രനഗരമായ ചാമ്പനീർ നഗരത്തിലാണ്. ഗുജറാത്ത് ഭരണാധികാരയായിരുന്ന സുൽത്താൻ മഹ്മൂദ് ബെഗഡയാണ് ചാമ്പനീർ സ്ഥാപിച്ചത്.
കോട്ടകളും പുരാതന കെട്ടിടങ്ങളും അടങ്ങുന്ന ഈ ലോകപൈതൃക ഉദ്യോനം സ്ഥിതിചെയ്യുന്നത് പാവഗഢ് മലനിരകളിലാണ്. ഇത് പിന്നീട് ചാമ്പനീർ പട്ടണം വരെ നീട്ടുകയായിരുന്നു.

കോട്ടകളും കൊട്ടാരങ്ങളും പുരാതന കെട്ടിടങ്ങളും അടങ്ങുന്ന ഈ ലോകപൈതൃക ഉദ്യോനം സ്ഥിതിചെയ്യുന്നത് പാവഗഢ് മലനിരകളിലാണ്. ഇത് പിന്നീട് ചാമ്പനീർ പട്ടണം വരെ നീട്ടുകയായിരുന്നു. തമ്ര യുഗത്തിലെ (കോപ്പർ-ചെമ്പു യുഗം) സ്ഥലങ്ങൾ പോലുള്ള പുരാവസ്തു, ചരിത്ര,സാംസ്‌കാരിക പൈതൃക സ്മാരകങ്ങൾ നിറഞ്ഞ ഈ പ്രദേശം 16ആം നൂറ്റാണ്ടിലെ ഗുജറാത്തിന്റെ തലസ്ഥാന നഗരമായിരുന്നു. 
8ആം നൂറ്റാണ്ട് മുതൽ 14ാം നൂറ്റാണ്ടു വരെയുള്ള 
കൊട്ടാരങ്ങൾ, പ്രവേശന കവാടങ്ങൾ, പുരാതന കമാനങ്ങൾ, മസ്ജിദുകൾ, ശവകുടീരങ്ങൾ. ക്ഷേത്രങ്ങൾ, പാർപ്പിട യോഗ്യമായ കെട്ടിടസമുച്ഛയങ്ങൾ, കാർഷിക ഘടനകളായ കിണറുകൾ, ജലസംഭരണികൾ എന്നിവയാണ് ഇവിടത്തെ ആകർഷണം. 

പാവഗഢ് മലയുടെ 800 മീറ്റർ ഉയരത്തിൽ സ്ഥിതിചെയ്യുന്ന പ്രധാന ഹിന്ദു ക്ഷേത്രമാണ് കൽക മാതാ ക്ഷേത്രം. വർഷം മുഴുവൻ നിരവധി തീർത്ഥാടകരാണ് ഈ ക്ഷേത്രത്തിൻ സന്ദർശനം നടത്തുന്നത്. 

15ആം നൂറ്റാണ്ടിന്റെ തുടക്കം മുതൽ 16ആം നൂറ്റാണ്ടു വരെയുള്ള ഹിന്ദു മുസ്്‌ലിം സംസ്‌കാരങ്ങളുടെയും വാസ്തുവിദ്യയുടേയും സംക്രമണം ഇവിടെ രേഖപ്പെടുത്തിവെച്ചിട്ടുണ്ട്. മുഖൾ കാലഘട്ടത്തിന് മുൻപുള്ള ഈ നഗരം ഇന്നും വലിയ മാറ്റങ്ങൾ കൂടാതെ നിലനിൽക്കുന്നുണ്ട്. 2004ലാണ് ഈ ചരിത്ര സമാരക ഉദ്യാനം യുനെസ്‌കോയുടെ ലോക പൈതൃക പട്ടിക സ്ഥാനംനേടിയത്.
1803ൽ ബ്രിട്ടീഷ് ഭരണകാലത്ത് ഇവിടെ വെറും 500 പേർ മാത്രമാണ് വസിച്ചിരുന്നതെന്നാണ് രേഖപ്പെടുത്തപ്പെട്ടിട്ടുള്ളത്. നശിച്ച് കൊണ്ടിരുന്ന ഈ നഗരത്തെ ബ്രിട്ടീഷുകാർ പിന്നീട് പരുത്തിയുടെ വലിയ കയറ്റുമതി കേന്ദ്രമാക്കി മാറ്റുകയായിരുന്നു. 

മസ്ജിദുകൾ, ക്ഷേത്രങ്ങൾ, ധാന്യപ്പുര, ശവകുടീരങ്ങൾ, കിണറുകൾ, മതിലുകൾ, മട്ടുപ്പാവുകൾ തുടങ്ങി വ്യത്യസ്ത തരത്തിലുള്ള 11 നിർമ്മാണങ്ങളാണ് ചാമ്പനീർ-പാവഗഢിൽ ഉള്ളത്. സ്മാരകങ്ങൾ അധികവും പാവഗഢ് മലക്ക് ചുറ്റുമായാണ് സ്ഥിതിചെയ്യുന്നത്. ഹെറിറ്റേജ് ട്രസ്റ്റ് ഓഫ് ബറോഡയുടെ കണക്കുപ്രകാരം 114 സ്മാരകങ്ങളാണ് ഈ പ്രദേശത്തുള്ളത്. ഇവയിൽ 39എണ്ണം മാത്രമാണ് ആർക്കിയോളജിക്കൽ സർവേ ഓഫ് ഇന്ത്യ പരിപാലിക്കുന്നത്. 


</doc>
<doc id="324554" url="https://ml.wikipedia.org/wiki?curid=324554" title="ആംസ്ട്രോങ്ങ് പരിധി">
ആംസ്ട്രോങ്ങ് പരിധി

37 ° സി (98.6 ° F): മിക്കപ്പോഴും ആംസ്ട്രോങ്ങിന്റെ വരി വിളിക്കപ്പെടും ആംസ്ട്രോങ് പരിധി, വെള്ളം മനുഷ്യ ശരീരത്തിന്റെ സാധാരണ താപനില തിളച്ചു എന്ന് (0.0618 അന്തരീക്ഷം അല്ലെങ്കിൽ 6.3 kPa (1.9 inHg)) അതിനാൽ കുറഞ്ഞ ഒരു അന്തരീക്ഷമർദ്ദം ഉളവാക്കുന്നു എന്ന് ഉയരത്തിൽ ആണ് . ഇത് Randolph ഫീൽഡ് ടെക്സസിലെ 1947 ൽ ബഹിരാകാശ മെഡിസിനിൽ അമേരിക്കൻ എയർഫോഴ്സ് വകുപ്പ് സ്ഥാപിച്ച ഹാരി ജോർജ് ആംസ്ട്രോങ്, പേരിലാണ്. പഴയത് മനുഷ്യർ ഏത് അപ്പുറം ഉയരത്തിൽ പദം [കുറിപ്പ് 1] ആംസ്ട്രോങ് ഈ പ്രതിഭാസം തിരിച്ചറിയാൻ ആദ്യമായി നിലനിൽക്കാൻ കഴിയില്ല ഒരു unpressurized ചുറ്റുപാടുകളിൽ. [1] ഭൂമിയുടെ, ഉയരത്തിൽ വിവിധ 18.900 നും 19.350 മീറ്റർ (62,000 ഉം 63.500 കാൽ, അല്ലെങ്കിൽ ഏകദേശം 12 മൈൽ (10 എൻഎംഐ)) തമ്മിലുള്ള എന്ന് റിപ്പോർട്ട് ചെയ്യപ്പെട്ടിട്ടുണ്ട്.

</doc>
<doc id="324563" url="https://ml.wikipedia.org/wiki?curid=324563" title="യാക്കുഷീമ">
യാക്കുഷീമ

ജപ്പാനിലെ കാഗോഷീമാ പ്രിഫെക്ചറിലെ ഒരു ദ്വീപാണ് യാക്കുഷീമ . ഒസൂമി ദ്വീപുകളുടെ ഗണത്തിൽ പെടുന്ന ഒന്നാണ് ഇത്. 504.88 km² വിസ്തൃതിയുള്ള ഈ ദ്വീപിൽ 13,178ത്തോളം ആളുകൾ അധിവസിക്കുന്നു. കാഗോഷീമയിൽനിന്നും ജലമാർഗ്ഗം ഈ ദ്വീപിൽ എത്തിച്ചേരാൻ സാധിക്കും. വായുമാർഗ്ഗം യാക്കുഷീമ വിമാനത്താവളത്തിലും എത്താം. യുനെസ്കോയുടെ ഒരു ലോകപൈതൃകകേന്ദ്രം കൂടിയാണ് ഈ ദ്വീപ്.


</doc>
<doc id="324575" url="https://ml.wikipedia.org/wiki?curid=324575" title="ശുഭാനന്ദഗുരു">
ശുഭാനന്ദഗുരു

ഇരുപതാം നൂറ്റാണ്ടിന്റെ തുടക്കത്തിൽ കേരളത്തിലെ കീഴാളജനങ്ങളുടെ ഇടയിൽ പ്രത്യേകിച്ച് ഇടയിൽ പ്രത്യേകിച്ച് സാംബവ സമുദായത്തിൽ നവോത്ഥാന പാത വെട്ടിത്തുറന്നവരിൽ പ്രമുഖനായിരുന്നു ശുഭാനന്ദഗുരു (1882-1950). ചെങ്ങന്നൂരിനടുത്ത് ബുധനൂർ ഗ്രാമത്തിൽ ഇട്ട്യാതി- കൊച്ചുനീലി ദമ്പതികളുടെ മകനായി 1882 ഏപ്രിൽ 28 (1057 മേടം 17) ന് ജനിച്ച പാപ്പൻകുട്ടിയാണ് പിന്നീട് ശുഭാനന്ദഗുരു എന്ന പേരിൽ പ്രസിദ്ധനായത്.

ഏറ്റവും പിന്നോക്കമായ സാംബവ സമുദായത്തിൽ ജനിച്ച അദ്ദേഹത്തിന്, അതികഠിനമായ ദാരിദ്ര്യപീഡക്ക് പുറമേ അന്ന് കൊടികുത്തി വാണിരുന്ന സവർണ മേധാവിത്വത്തിന്റെ ക്രൂരതയും അനുഭവിക്കേണ്ടി വന്നു.പന്ത്രണ്ടാം വയസ്സിൽ അമ്മയുടെ മരണത്തിനു ശേഷം പാപ്പൻകുട്ടി ദേശാടനത്തിന് പോയി. തന്റെ യാത്രയിൽ കണ്ട കാഴ്ചകളും അനുഭവങ്ങളും പാപ്പൻകുട്ടിയിൽ വലിയ മാറ്റങ്ങളുണ്ടായി. പിന്നോക്ക സമുദായക്കാരുടെ അടിമത്ത സമാനമായ ജീവിതം അദ്ദേഹത്തെ വേദനിപ്പിച്ചു. ആത്മീയതയിൽ ഊന്നിയ സാമൂഹിക വിപ്ലവത്തിനു വേണ്ടി പ്രവർത്തിക്കാൻ പാപ്പൻകുട്ടി തീരുമാനിച്ചു. 1918 ൽ ചെന്നിത്തലയിൽ വച്ച് അദ്ദേഹം കഷായമുടുത്ത് ശുഭാനന്ദൻ എന്ന പേരു സ്വീകരിച്ചു.ആ വർഷം തന്നെ ചെറുകോൽ ഗ്രാമത്തിൽ ഒരു ആശ്രമവും ആരംഭിച്ചു.'ഒരു ജാതി, ഒരു മതം, ഒരു ദൈവം മനുഷ്യന്' എന്ന ശ്രീനാരായണ ഗുരുവിന്റെ സന്ദേശമാണ് ശുഭാനന്ദഗുരുവും സ്വീകരിച്ചത്. ശ്രീനാരായണ ഗുരുവിന്റെ അനുഗ്രഹാശിസ്സുകളോടെ തന്റെ ആശയ പ്രചാരണത്തിനായി 1926 ൽ അദ്ദേഹം ആത്മബോധോദയ സംഘം എന്ന സംഘടന രൂപീകരിച്ചു.

തന്റെ അനുയായികളുടെ ഇടയിലുണ്ടായിരുന്ന അനാചാരങ്ങളും അന്ധവിശ്വാസങ്ങളും ശുഭാനന്ദഗുരു ശക്തമായി എതിർത്തു. 1934 ജനുവരി 19ന് മാവേലിക്കരയ്ക്ക് അടുത്തുള്ള തട്ടാരമ്പലത്തു വെച്ച് ശുഭാനന്ദഗുരുവിന്റെ നേതൃത്വത്തിൽ മഹാത്മാഗാന്ധിയെ സ്വീകരിച്ചു. സന്ദർശന വേളയിൽ ഗാന്ധിജി ആത്മബോധോദയ സംഘത്തിന് ഇരുപത്തഞ്ച് രൂപ സംഭാവന ചെയ്യുകപോലും ഉണ്ടായി. 1935 നവംബർ 10 ന് ക്ഷേത്രപ്രവേശന വിളംബരം പുറപ്പെടുവിക്കണമെന്ന് ആവശ്യപ്പെട്ടുകൊണ്ട് ഗുരുവിന്റെ നേതൃത്വത്തിൽ 101 അനുയായികൾ തിരുവനന്തപുരത്തേക്ക് പദയാത്ര നടത്തുകയും മഹാരാജവിന് നിവേദനം സമർപ്പിക്കുകയും ചെയ്തു. 1950 ജൂലൈ 29 ന് 69 ാം വയസ്സിൽ ശുഭാനന്ദ ഗുരുദേവൻ സമാധിയായി. ഭൗതികശരീരം മാവേലിക്കര കൊട്ടാർക്കാവ് ആശ്രമത്തിൽ സംസ്കരിച്ചു.

ശുഭാനന്ദഗുരുവിന്റെ സമഗ്രമായ ജീവചരിത്രം അദ്ദേഹത്തിന്റെ ശിഷ്യനായ നീലകണ്ഠ തീർത്ഥരും കവിയായ മുതുകുളം ശ്രീധരനും (സംസ്‌കൃത കാവ്യം) രചിച്ചിട്ടുണ്ട്. കൂടാതെ ഗുരുവിന്റെ അപൂർണമായ ആത്മകഥ സശ്രദ്ധം ശേഖരിച്ചെടുത്ത് അഡ്വക്കേറ്റ് കരുനാഗപ്പള്ളി പി. കെ. പ്രസാദ് പ്രസിദ്ധീകരിച്ചിട്ടുണ്ട്.



</doc>
<doc id="324577" url="https://ml.wikipedia.org/wiki?curid=324577" title="ബാൽബെക്ക്">
ബാൽബെക്ക്

ലെബനന്റെ ബെഖാ താഴ്വരയിൽ ലിറ്റനി നദിയുടെ കിഴക്ക് ആന്റി ലെബനൻ താഴ്വരയിലുള്ള കുന്നിലുള്ള ഒരു പട്ടണമാണ്‌ ബാൽബെക്ക്() ,ബാ‘അൽബെക്ക്,ബാൽബെക്/ബാൽബേക്ക് , ബൽബെക്ക് .ബൈറൂട്ടിൽ നിന്ന് വടക്ക് കിഴക്കായി 85 കിലോമീറ്റർ(53 മൈൽ) ദൂരവും ഡമാസ്ക്കസ്സിന്റെ വടക്ക് 75 കിലോമീറ്റർ (47 മൈൽ)ദൂരവും ഇവിടേക്ക് ഉണ്ട്.ഹെസ്ബൊല്ലഹ് പ്രസ്ഥാനത്തിന്റെ ശക്തമായ സാനിധ്യമുള്ള ഈ പ്രദേശത്ത് ഷിയ മുസ്ലീങ്ങളാണ്‌ കൂടുതൽ.ബാൽബെക്ക് ഇന്റെർനാഷണൽ ഫെസ്റ്റിവൽ ഇവിടെ വർഷം തോറും നടക്കുന്നു.

പൗരാണിക കാലം മുതൽ തന്നെ ഗ്രീക്ക് ,റോമൻ ബന്ധങ്ങൾ ഇവിടെയുണ്ട്.ഹെലിയോപോളിസ് എന്നാണ്‌ ഇത് അറിയപ്പെടുന്നത്.ലബനിൽ ഏറ്റവും നന്നായി സംരക്ഷിക്കപ്പെടുന്ന റോമൻ നിർമ്മിതികളിൽ ഒന്നാണ്‌ ഇവിടം.അവയിൽ റോമൻ സാമ്രാജ്യത്തിന്റെ ഏറ്റവും വലിയ ക്ഷേത്രവും ഉൽപ്പെടുന്നു.ജൂപ്പിറ്റർ,വീനസ്,ബെക്ഖുസ് എന്നീ ദെവന്മാരും കാനാനിറ്റെസ് ദേവന്മാരായ ഹദാദും അറ്റർഗറ്റിസും മറ്റ് യുവദേവന്മാരും ഇവിടെ ആരാധിക്കുന്നു.ഇവിടങ്ങളിലെ മാതൃകകളിലും രൂപ രേഖകളിലും പ്രാദേശിക സ്വാധീനം വലുതാണ്‌.ഇവ ക്ലാസിക് റോമൻ മാതൃകയാണ്‌ സ്വീകരിച്ചിരിക്കുന്നത്.
ടെൽ ബാൽബക്കിന്റെ മുകളറ്റം വടക്കൻ ബേഖാ താഴ്വരയുടെ കിഴക്കാണ്‌ (), .ഇവിടങ്ങളിലെ തെളിവുകൾ വച്ച് ഏകദേശം 9000 വർഷങ്ങളുടെ തുടർച്ചയായ ജീവിതം ഇവിടെ നടക്കുന്നുണ്ട്.ഈ സ്ഥലം മതപരമായോ,വാണിജ്യപരമായോ എന്തെങ്കിലും വലിയ പ്രതേകതയൊ ഇല്ലായിരുന്നതിനാൽ.ഈജിപ്ഷ്യൻ അസ്സീറിയൻ രേഖകളിൽ ഈ സ്ഥലത്തെ പരാമർശിക്കുന്നില്ല.അല്ലെങ്കിൽ മറ്റൊരു പേരിലാകാം പരാമർക്കിക്കുന്നത് .ജൂപിറ്റർ ദേവന്റെ ക്ഷേത്രം ചിലപ്പോൾ ആദ്യകാല ആരാധനയുടെ തെളിവാണ്‌.ഇസ്ലാമിക ഗ്രന്ഥങ്ങൾ അനുസരിച്ച് ഈ ക്ഷേത്ര സമുച്ചയം സോളമന്റെ കൊട്ടാരമാണ്‌.ദ്ജിന്ന്(Djinn) ആണ്‌ ഇത് നിർമ്മിച്ചത്.ഷേബ രജ്ഞിക്ക് വിവാഹ സമ്മാനമായാണ്‌ ഇത് നൽകിയത്.കാലക്രമത്തിൽ ഇവിടെ അലക്സാണ്ടർ ആക്രമിക്കുകയും ഗ്രീക്കുകാർ സ്വന്തമാക്കുകയും ചെയ്തു.മധ്യകാലഘട്ടത്തിൽ ഇവിടം മുസ്ലീം ഭരണാധികാരികൾ സ്വന്തമാക്കി.ഇന്ന് ഇത് ലബനന്റെ ഭാഗമാണ്‌.



</doc>
<doc id="324578" url="https://ml.wikipedia.org/wiki?curid=324578" title="മക്ലി ഹിൽ">
മക്ലി ഹിൽ

ലോകത്തിലെ ഏറ്റവും വലിയ ശവക്കല്ലറകളിൽ ഒന്നാണ്‌ മക്ലി ഹിൽ.എട്ട് കിലോമീറ്റർ ചുറ്റളവിൽ ഇത് സ്ഥിതി ചെയ്യുന്നു.കറാച്ചിയിൽ നിന്ന് ഏകദേശം 98 കിലോ മീറ്റർ ദൂരത്തിലുള്ള ഈ സ്ഥലത്ത്.ഏകദേശം 125,000 പ്രാദേശിക ഭരണാധികാരികളുടെ ശവക്കല്ലറകളുണ്ട്‌.ഇവയോടൊപ്പം സൂഫി സന്യാസികളുടെയും മറ്റുള്ളവരുടെയും ശവക്കല്ലറ ഇവിടെ കാണാ.പതിനേഴാം നൂറ്റാനട് വരെ സിന്ധിന്റെ തലസ്ഥാനമായിരുന്ന തട്ട(Thatta)യുടെ അതിർത്തി പ്രദേശമാണ്‌ ഇവിടം.ഇന്നത്തെ പാകിസ്താനിലെ തെക്ക്-കിഴക്കൻ പ്രവശ്യയിലാണ്‌ ഇന്ന് ഈ സ്ഥലം.1981ൽ തട്ടയിലെ ചരിത്ര സ്മാരകങ്ങളുടെ കീഴിൽ ഈ സ്ഥലം ലോക പൈതൃക കേന്ദ്രമായി തിരഞ്ഞെടുത്തു .

14ആം നൂറ്റാണ്ടിൽ ആരാധനാലയത്തിനു ചുറ്റുമുള്ള സെമിതേരിയായി കരുതുന്നു.മറ്റ് പുസ്തകങ്ങളിൽ മക്ലി ഒരു ആരാധനസ്ഥലമാണെന്നും അവിടെയുള്ള സന്യാസികളുടെയും,പണ്ഡിതന്മാരുടെയും ശവക്കല്ലറയാണ്‌ന്നും കരുതുന്നു.പ്രാദേശിക ഭരണാധികാരിയായ ഷെയിക്ക് ഹമ്മദ് ജമാലി മറ്റൊരു ഭരണാധികാരിയായ ജാം തമചിയുടെയും സന്യാസിയായ പിർ മുഹമ്മദിന്റെയും ശവക്കല്ലറയും ഇവിടെ ഉണ്ടെന്ന് കരുതുന്നു.

സെമിത്തേരിയിലുള്ള ശവക്കല്ലറയും ശവക്കുഴികളും സാമൂഹികവും രാഷ്ട്രീയവുമായ സിന്ധിന്റെ ചരിത്രത്തെ രേഖപ്പെടുത്തുന്നു.കൂടുതൽ കെട്ടിടങ്ങളും ചരല്ക്കല്ലുകൾ ഉപയോഗിച്ച് നിർമ്മിചവയാണ്‌.മറ്റ് കെട്ടിടങ്ങൾ മിനുസമുള്ള കല്ലുകൾ ഉപയോഗിച്ച് നിർമ്മിച്ചിരിക്കുന്നു.

അത്യാകർഷകമായ രാജ സ്മാരക മണ്ഡപങ്ങൾ പ്രധാനമായും രണ്ട് വിഭാഗത്തില്പ്പെടുന്നു.സമ്മ(samma)(1352-1520),ടർഖാൻ(1556-1592).നാല്‌ ചരിത്ര കാലഘട്ടത്തിലെ നിർമ്മാണ്‌ ശൈലികൾ സമ്മ,അർഘൂൻ,ടർഖാൻ,മുഗൾ എന്നിവയാണ്‌.



</doc>
<doc id="324579" url="https://ml.wikipedia.org/wiki?curid=324579" title="മെർവ്">
മെർവ്

തുർക്കിമെനിസ്ഥാനിലെ ഇന്നത്തെ മേരിക്കടുത്ത്, ചരിത്ര പട്ടു പാതയിൽ, മധ്യേഷ്യയിലെ പ്രധാനപ്പെട്ട മരുപ്പച്ച നഗരമാണ്‌ മെർവ് (Merw)(, . പഴയ ആക്കീമെനിഡ് ഏകാധിപത്യ മാർജീയാനയെന്നും അലക്സാണ്ട്രിയ എന്നും മാർജിയാനയിലെ അന്റിയോക്കിയ () എന്നും ഇത് അറിയപ്പെട്ടു.

ഈ പ്രദേശത്ത് നിന്ന് പല സ്ഥലങ്ങളും പുറത്തായി.സംസ്ക്കാര രാഷ്ട്രീയ ബന്ധങ്ങളുടെ കൈമാറ്റത്തിന്‌ ഈ പ്രദേശം വളരെ സഹായിച്ചിട്ടുണ്ട്.12ആം നൂറ്റാണ്ടിലെ ഏറ്റവും വലിയ നഗരമായിരുന്നു ഇത്entury..ഈ പ്രാച്ചീന നഗരത്തെ യുനെസ്ക്കോ ലോക പൈതൃക കേന്ദ്രങ്ങളിൽ ഉൽപ്പെടുത്തി.

ചരിത്രാതീത കാലം മുതൽക്കെയുള്ള തെളിവുകൾ മെർവിൽ നിന്ന് ലഭിച്ചിട്ടുണ്ട്.ബാക്ട്രീയ-മർജിയന ആർക്കിയോളജിക്കൽ കോപ്ലസിന്റെ ഭാഗമാണ്‌ മെർ നഗരം.സെന്ത്-അവസ്ഥയിൽ ബെൽക്കിനോപ്പം മൗറു എന്ന് മെർവിനെ പരാമർശിക്കുന്നു.അഹൂര മസ്ഥ സൃഷ്ടിച്ച 16 മികച്ച സ്ഥലങ്ങളിൽ ഒന്നായ മൗറു മെർവാണ്‌.

അക്കീഡിയൻ സാമ്രാജ്യം വിപുലീകരിക്കാൻ സമയത്ത് ആറാം നൂറ്റാണ്ടിലാണ്‌ ഈ നഗരം ആദ്യമായി സ്ഥാപിക്കുന്നത്.സൈറസ് മഹാനാണ്‌ ഇത് സ്ഥാപിച്ചത്.അലക്സാണ്ടർ ചക്രവർത്ത് ഈ സ്ഥലം സന്ദർശിക്കുകയും ഈ നഗരത്തിന്‌ അലക്സാണ്ട്രിയ എന്ന് നാമം നൽകുകയും ചെയ്തു.അലക്സാണ്ടറിന്റെ കാല ശേഷം മാർജിയന പ്രവിശ്യ,സെല്യൂസിഡ്,ബാക്ട്രിയൻ,പാർഥിയൻ സസ്സാനിഡ് നഗരങ്ങളുടെ തലസ്ഥാനമായിരുന്നു ഇത്.
സെലെക്യൂഡ് ഭരണാധികാരിയായ അന്റിയോകുസ് സോറ്റെർ ഈ നഗരം പുനർ നിർമ്മിക്കുകയും വിപുലീകരിക്കുകയും ചെയ്തു.ആ സമയം ഈ നഗരം ഗ്യായു ഗാല എന്നാണറിയപ്പെട്ടിരുന്നു.ഇസ്ലാം ആധിപത്യത്തിനു മുൻപ് ഇതൊരു ബുദ്ധമതത്തിന്റെ പ്രധാന കേന്ദ്രമായിരുന്നു .നൂറ്റാണ്ടുകളോളം ധാരളം ബുദ്ധമത ക്ഷേത്രത്തിൽ ബുദ്ധ ധർമ്മം ഉപദേശിച്ചിരുന്നു.
അതിനു ശേഷം സസ്സനിദ് അർദഷിർ ഒന്നാമൻ (220-240 എ.ഡി​‍ാമെർവ് ഏറ്റെടുക്കുകയും നാല്‌ നൂറ്റാണ്ടുകളോളം സസ്സാനിയൻ ഭരണം നീണ്ട് നിന്നു.ചരിത്ര രേഖകൾ പ്രകാരം ഇവിടെ നിന്നാണ്‌ നാണയങ്ങൾ പുറത്തിറങ്ങിയിരുന്നത്



</doc>
<doc id="324582" url="https://ml.wikipedia.org/wiki?curid=324582" title="പോമരൈൻ മുൾവാലൻ കടൽക്കാക്ക">
പോമരൈൻ മുൾവാലൻ കടൽക്കാക്ക

പോമറെയിൻ മുൾവാലൻ സ്കുവയ്ക്ക് ഇംഗ്ലീഷിൽ pomarine skua, pomatorhine skua, pomarine jaeger എന്നു പേരുകളുണ്ട്"Stercorarius pomarinus" എന്നാണ് ശാസ്ത്രീയ നാമം. ദേശാടന പക്ഷിയാണ്.

പക്ഷിക്ക് 46- 67 സെ.മീ. നീളം, 110 – 138 സെ.മീ. കിറകു വിരിപ്പ്, 540 -920 ഗ്രം തൂക്കം തടിച്ച, വീതികൂടിയ ചിറകുള്ളപക്ഷിയാണ്. 
തലയും കഴുത്തും മഞ്ഞകലർന്ന വെള്ള , കറുത്ത ഉച്ചി. ചിറകിൽ വെള്ള നിറം. വാലിന്റെ നടുവിലെ രണ്ടു തൂവലുകൾക്ക് നീളം കൂടുതൽ.

നിലത്തുണ്ടാക്കുന്ന കുഴിയിൽ പുല്ലു് ഉള്ളിൽ വെച്ചിട്ടിള്ള കൂട്ടിൽ 2 – 3 മുട്ടകളിടും. 
മത്സ്യം, ചീഞ്ഞളിഞ്ഞ മാംസം, വ്ഹെറിയ പക്ഷികൾ, കർണ്ടു തിന്നുന്ന ജീവികൾ എന്നിവയാണ് ഭക്ഷണം. 
<br style="clear:both">

Cited by 



</doc>
<doc id="324586" url="https://ml.wikipedia.org/wiki?curid=324586" title="ചെമ്പുവാലൻ പാറക്കിളി">
ചെമ്പുവാലൻ പാറക്കിളി

റൂഫസ് ടെയിൽഡ് റോക്ക് ത്രഷ് എന്ന് ആംഗലേയത്തിൽ അറിയപ്പെടുന്ന ചെമ്പുവാലൻ പാറക്കിളിയുടെ ശാസ്ത്രീയ നാമം മോണ്ടിക്കോള സാക്സാടൈലിസ് "(Monticola saxatilis)" എന്നാണ്.മുമ്പ് Rock thrush എന്നാണ് വിളിച്ചിരുന്നത്. സമുദ്ര നിരപ്പിൽ നിന്നും 1500 മീറ്ററിനും 4500 മീറ്ററിനും മദ്ധ്യേയുള്ള പാറകൾ നിറഞ്ഞ ചരൽക്കുന്നുകളിലും ജീർണ്ണിച്ച കോട്ടകൾക്ക് സമീപവും മലമ്പ്രദേശത്തെ തുറസ്സായ പറമ്പുകളിലുമാണ് ഇവയെ കാണാനാവുക.

യൂറോപ്പിന്റെ മദ്ധ്യഭാഗത്തേയും തെക്കു ഭാഗത്തേയും രാജ്യങ്ങളിലും വടക്കു കിഴക്കൻ ആഫ്രിക്കൻ രാജ്യങ്ങളിലും വടക്കു പടിഞ്ഞാറൻ ഏഷ്യൻ രാജ്യങ്ങളിലും കാണപ്പെടുന്ന ഈ പക്ഷിയെ ഇന്ത്യൻ ഉപഭൂഖണ്ഡത്തിൽ സാധാരണ കാണാറില്ല.

17 മുതൽ 20 സെന്റി മീറ്റർ വരെ നീളമുള്ള ഈ പക്ഷികൾക്ക് ഏകദേശം 37 മുതൽ 70 ഗ്രാം വരെ തൂക്കമുണ്ടാകും. ആൺ കിളികളുടെ തല ചാരം പുരണ്ട നീല നിറമുള്ളവയാണ്. ശരീരത്തിന്റെ താഴ്ഭാഗവും പുറത്തെ വാൽ ചിറകുകളും ഓറഞ്ച് നിറമുള്ളവയാണ്. ചിറകുകൾക്ക് കടും തവിട്ടു നിറവും മുതുകിൽ വെളുത്ത ഒരു അടയാളവും ഉണ്ടാകും. പെൺകിളികൾക്കും പ്രായപൂർത്തിയെത്താത്ത ആൺ കിളികൾക്കും ഉപരിഭാഗമെല്ലാം നരച്ച തവിട്ട് നിറത്തിലെ ചെതുമ്പലടയാളങ്ങളോടു കൂടിയതും ശരീരത്തിന്റെ താഴ്ഭാഗം ഇളം തവിട്ടുനിറത്തിലെ ചെതുമ്പലടയാളങ്ങളോടു കൂടിയതുമാണ്. പുറം വാൽച്ചിറകുകൾ ആൺകിളിയെപ്പോലെ തന്നെ ഓറഞ്ച് നിറത്തിലാണ് കാണുന്നത്. .

ചെറുപ്രാണികളും പുൽച്ചാടികളും മണ്ണിരകളും പുഴുക്കളും ലാർവകളും ഒക്കെയാണ് ഇവയുടെ പ്രധാന ആഹാരം. ശൈത്യകാലത്ത് ചെറുപഴങ്ങളും പുൽവിത്തുകളും ഇവ ആഹാരമാക്കാറുണ്ട്. ഉയരമുള്ള പാറയ്ക്ക് മുകളിലോ കെട്ടിടാവശിഷ്ടങ്ങളിലോ നിവർന്നിരുന്നു ചുറ്റും വീക്ഷിക്കുകയും ഏതെങ്കിലും ചെറുപ്രാണി കണ്ണിൽ പെടുമ്പോൾ പെട്ടെന്ന് പറന്നുചെന്ന് കൊത്തിയെടുത്തു തിരിച്ചുവരികയുമാണ് പൊതുവായ ഇര തേടൽ സ്വഭാവം. ഇടയ്ക്കിടെ വാൽച്ചിറകുകൾ തുറന്നു കുടയുകയും കുമ്പിടുന്നതു പോലെ തല താഴ്ത്തുകയും ചെയ്യാറുണ്ട്.

പാറകളിലെ പൊത്തുകളിലും ചുവരുകളിലുമാണ് ചെമ്പുവാലൻ പാറക്കിളി കൂടൊരുക്കുന്നത്. ഒരു പ്രജനനകാലത്ത് സാധാരണ 5 മുതൽ 6 മുട്ടകൾ വരെ ഇടുന്നു. 12 മുതൽ 15 ദിവസം വരെയാണ് അടയിരിക്കൽ കാലം. മുട്ട വിരിഞ്ഞെത്തുന്ന കുഞ്ഞുങ്ങൾ 15 മുതൽ 18 ദിവസങ്ങൾക്കുള്ളിൽ പറക്കാറാകും. രണ്ടാഴ്ചക്കാലത്തോളം മുതിർന്ന പക്ഷികളുടെ സംരക്ഷണയിൽ സ്വയം ഇരതേടുന്ന പക്ഷികൾ പിന്നീട് സ്വതന്ത്രമായി വളരുന്നു.



</doc>
<doc id="324602" url="https://ml.wikipedia.org/wiki?curid=324602" title="ദർഭംഗ എക്സ്പ്രസ്സ്‌">
ദർഭംഗ എക്സ്പ്രസ്സ്‌

മഹാരാഷ്ട്രയിലെ പൂനെ ജങ്ഷൻ മുതൽ ബിഹാറിലെ ദർഭംഗ ജങ്ഷൻ വരെ സർവീസ് നടത്തുന്ന ഇന്ത്യൻ റെയിൽവേയുടെ ട്രെയിനാണ് ട്രെയിൻ നമ്പർ 11033 / 11034 ദർഭംഗ എക്സ്പ്രസ്സ്‌.


ഭാരത സർക്കാരിൻറെ ഉടമസ്ഥതയിലുള്ള പൊതുമേഖല സ്ഥാപനമാണ് ഇന്ത്യൻ റെയിൽവേ. ലോകത്തിലെ തന്നെ ഏറ്റവും തിരക്കേറിയതും വലുതുമായ തീവണ്ടിപ്പാതാശൃംഖലകളിലൊന്നാണ് ഇന്ത്യൻ റെയിൽവേയുടേത്, ഏകദേശം 5000 കോടി‍ യാത്രക്കാരും, 650 ദശലക്ഷം ടൺ ചരക്കും ഓരോ വർഷവും ഇന്ത്യൻ റെയിൽപ്പാതകളിലൂടെ നീങ്ങുന്നുണ്ട്. അതുമാത്രമല്ല 16 ലക്ഷത്തിൽ കൂടുതൽ പേർക്ക് തൊഴിൽ നൽകുന്ന ഒരു സ്ഥാപനവും കൂടിയാണ് ഇന്ത്യൻ റെയിൽവേ. ഇന്ത്യയിലെ തീവണ്ടി ഗതാഗത മേഖല ഇന്ത്യൻ റെയിൽവേയുടെ കുത്തകയാ‍ണെന്നു പറയാം. ഇന്ത്യൻ റെയിൽവേയിലെ മൊത്തം തീവണ്ടിപ്പാതയുടെ നീളം 63,940 കിലോമീറ്ററോളം വരും.

ഇന്ത്യയിൽ ആദ്യമായി തീവണ്ടി ഗതാഗതം ആരംഭിച്ചത് 1853-ലാണ്.

1844-ൽ ഇന്ത്യയുടെ ഗവർണർ ജനറൽ ആയിരുന്ന ലോർഡ് ഹാർഡിങ്ങ് ഇന്ത്യയിൽ തീവണ്ടി ഗതാഗതം ആരംഭിക്കാൻ സ്വകാര്യ സംരംഭകരെ അനുവദിച്ചു. ഈ തീരുമാനത്തിൻറെ ഫലമായി ഇംഗ്ലണ്ടിലുള്ള നിരവധി നിക്ഷേപകർ പണം മുടക്കാൻ തയ്യാറായി മുന്നോട്ടു വന്നു. ഇതേത്തുടർന്നാണ് ഇന്ത്യയിൽ തീവണ്ടി ഗതാഗതം എന്ന അക്കാലത്തെ ഏറ്റവും പുതുമയുള്ള ഗതാഗത സംവിധാനത്തിന് തുടക്കമിടുന്നത്. 1851 ഡിസംബർ 12-ആം തീയതിയാണ് ഇന്ത്യയിൽ ആദ്യമായി തീവണ്ടി ഓടിയത്. റൂർക്കിയിലേക്കുള്ള നിർമ്മാണ വസ്തുക്കൾ കൊണ്ടുപോകാൻ വേണ്ടിയായിരുന്നു ഇത്. ഒന്നര വർഷത്തിനു ശേഷം 1853 ഏപ്രിൽ 16-ആം തീയതി ഇന്ത്യയിലെ ആദ്യത്തെ യാത്രാ തീവണ്ടി ഓടിത്തുടങ്ങി. അങ്ങനെ ഇംഗ്ലണ്ടിൽ തീവണ്ടി ആദ്യമായി ഓടിയതിനു ശേഷം വെറും 28 വർഷം കൊണ്ടുതന്നെ അത് ഇന്ത്യയിലെത്തി. ലോർഡ് ഫാക്ൿലാന്റ് എന്ന 2-4-0 എഞ്ചിനാണ് ഈ തീവണ്ടിയിൽ ഘടിപ്പിച്ചിരുന്നത്. ബോറിബന്ദർ, ബോംബെ, താനെ എന്നീ സ്ഥലങ്ങളിലൂടെയാണ് ഈ തീവണ്ടി ഓടിയത്. ഏകദേശം 34 കിലോമീറ്റർ ദൂരം ആയിരുന്നു യാത്രാദൂരം. സാഹിബ്, സിന്ധ്, സുൽത്താൻ എന്നിങ്ങനെയായിരുന്നു അന്ന് ഉപയോഗിച്ച തീവണ്ടി എഞ്ചിനുകളുടെ പേരുകൾ. ഏതാണ്ട് ഒരു വർഷത്തിനു ശേഷം കൽക്കത്തയിലും തീവണ്ടി ഗതാഗതം ആരംഭിച്ചു. 1854 ഓഗസ്റ്റ് 15-ന് ഹൗറയിൽ നിന്ന് ഹൂഗ്ലിയിലേക്ക് യാത്രാവണ്ടി ഓടാൻ തുടങ്ങി. 1856-ൽ മദ്രാസ് റെയിൽ‌വേ കമ്പനി മദ്രാസിലും ആദ്യത്തെ തീവണ്ടിപ്പാത തുറന്നു. ഇത് റോയപുരം മുതൽ ചിന്നാമപ്പേട്ട വരെ ആയിരുന്നു. റോയപുരത്തുനിന്നാണ് മദിരാശിയിൽ നിന്നുള്ള എല്ലാ വണ്ടികളും ആദ്യകാലത്ത് പുറപ്പെട്ടിരുന്നത്. 1873-ലാണ് മദിരാശിയിലെ സെൻട്രൽ സ്റ്റേഷൻ നിർമ്മിക്കുന്നത്. ആർക്കോട്ട് നവാബ് സ്വർണ്ണക്കൈക്കോട്ടു കൊണ്ട് മണ്ണ് കോരിയിട്ടുകൊണ്ടാണ് റോയപ്പേട്ട സ്റ്റേഷൻറെ നിർമ്മാണോദ്ഘാടനം നടത്തിയത് എന്നാണ് കഥ.

ട്രെയിൻ നമ്പർ 11033 ദർഭംഗ എക്സ്പ്രസ്സ്‌ പൂനെ ജങ്ഷൻ മുതൽ ദർഭംഗ ജങ്ഷൻ വരെ ആഴ്ച്ചയിൽ ഒരു ദിവസം (ബുദ്ധൻ) സർവീസ് നടത്തുന്നു. 
ട്രെയിൻ നമ്പർ 11033 ദർഭംഗ എക്സ്പ്രസ്സിനു പൂനെ ജങ്ഷനു ശേഷം ദൌണ്ട് ജങ്ഷൻ (15 മിനിറ്റ്), അഹമദ്നഗർ (3 മിനിറ്റ്), ബെലപുർ (2 മിനിറ്റ്), കൊപർഗാവ് (2 മിനിറ്റ്), മന്മാദ് ജങ്ഷൻ (5 മിനിറ്റ്), ഭുസവൽ ജങ്ഷൻ (10 മിനിറ്റ്), ഖണ്ട്വ (5 മിനിറ്റ്), ഇടാർസി ജങ്ഷൻ (10 മിനിറ്റ്), പിപരിയ (2 മിനിറ്റ്), നർസിംഗ്പൂർ (2 മിനിറ്റ്), ജബൽപൂർ (10 മിനിറ്റ്), കത്നി (5 മിനിറ്റ്), സത്ന (10 മിനിറ്റ്), അലഹബാദ്‌ ജങ്ഷൻ (30 മിനിറ്റ്), അലഹബാദ്‌ സിറ്റി (2 മിനിറ്റ്), ഗ്യൻപൂർ റോഡ്‌ (2 മിനിറ്റ്), മന്ദുവദി (5 മിനിറ്റ്), വാരണാസി ജങ്ഷൻ (15 മിനിറ്റ്), വാരണാസി സിറ്റി (2 മിനിറ്റ്), ആൻരിഹാർ ജങ്ഷൻ (5 മിനിറ്റ്), ഘാസിപൂർ സിറ്റി (5 മിനിറ്റ്), ബല്ലിയ (5 മിനിറ്റ്), ചപ്പ്ര (10 മിനിറ്റ്), സോൻപൂർ ജങ്ഷൻ (5 മിനിറ്റ്), ഹാജിപൂർ ജങ്ഷൻ (2 മിനിറ്റ്), മസാഫർപ്പൂർ ജങ്ഷൻ (5 മിനിറ്റ്), സമസ്തിപ്പൂർ ജങ്ഷൻ (20 മിനിറ്റ്), ലഹേറിയ സറയ് (2 മിനിറ്റ്), ദർഭംഗ ജങ്ഷൻ എന്നീ സ്റ്റോപ്പുകളാണ് ഉള്ളത്.

ട്രെയിൻ നമ്പർ 11034 ദർഭംഗ പൂനെ എക്സ്പ്രസ്സ്‌ ദർഭംഗ ജങ്ഷൻ മുതൽ പൂനെ ജങ്ഷൻ വരെ ആഴ്ച്ചയിൽ ഒരു ദിവസം (വെള്ളി) സർവീസ് നടത്തുന്നു. 

ട്രെയിൻ നമ്പർ 11034 ദർഭംഗ പൂനെ എക്സ്പ്രസ്സിനു ദർഭംഗ ജങ്ഷനു ശേഷം ലഹേറിയ സറയ് (2 മിനിറ്റ്), സമസ്തിപ്പൂർ ജങ്ഷൻ (21 മിനിറ്റ്), മസാഫർപ്പൂർ ജങ്ഷൻ (5 മിനിറ്റ്), ഹാജിപൂർ ജങ്ഷൻ (1 മിനിറ്റ്), സോൻപൂർ ജങ്ഷൻ (5 മിനിറ്റ്), ചപ്പ്ര (10 മിനിറ്റ്), ബല്ലിയ (5 മിനിറ്റ്), ഘാസിപൂർ സിറ്റി (5 മിനിറ്റ്), ആൻരിഹാർ ജങ്ഷൻ (5 മിനിറ്റ്), വാരണാസി സിറ്റി (1 മിനിറ്റ്), വാരണാസി ജങ്ഷൻ (15 മിനിറ്റ്), മന്ദുവദി (1 മിനിറ്റ്), ഗ്യൻപൂർ റോഡ്‌ (1 മിനിറ്റ്), അലഹബാദ്‌ സിറ്റി (2 മിനിറ്റ്), അലഹബാദ്‌ ജങ്ഷൻ (28 മിനിറ്റ്), സത്ന (10 മിനിറ്റ്), കത്നി (5 മിനിറ്റ്), ജബൽപൂർ (10 മിനിറ്റ്), നർസിംഗ്പൂർ (2 മിനിറ്റ്), പിപരിയ (2 മിനിറ്റ്), ഇടാർസി ജങ്ഷൻ (15 മിനിറ്റ്), ഖണ്ട്വ (5 മിനിറ്റ്), ഭുസവൽ ജങ്ഷൻ (10 മിനിറ്റ്), മന്മാദ് ജങ്ഷൻ (5 മിനിറ്റ്), കൊപർഗാവ് (1 മിനിറ്റ്), ബെലപുർ (1 മിനിറ്റ്), അഹമദ്നഗർ (3 മിനിറ്റ്), ദൌണ്ട് ജങ്ഷൻ (15 മിനിറ്റ്), പൂനെ ജങ്ഷൻ എന്നീ സ്റ്റോപ്പുകളാണ് ഉള്ളത്.


</doc>
<doc id="324623" url="https://ml.wikipedia.org/wiki?curid=324623" title="ഫിലിപ്പീൻസിലെ മതം">
ഫിലിപ്പീൻസിലെ മതം

സ്പെയിൻകാരുടെ സാംസ്കാരിക സ്വാധീനത്തിൻറെ ഫലമായി ഫിലിപ്പീൻസിൽ ഭൂരിപക്ഷ മതവിഭാഗമായുള്ളത് ക്രിസ്തീയരാണ്. ഏഷ്യയിൽ ഭൂരിപക്ഷം ജനങ്ങൾ കത്തോലിക്ക ക്രൈസ്തവരായുള്ള രണ്ട് രാജ്യങ്ങളിൽ ഒന്നാണ് ഫിലിപ്പീൻസ്. പോർച്ചുഗീസുകാരുടെ കോളനിയായിരുന്ന തിമൂർ ആണ് മറ്റൊരു സമാനമായ രാജ്യം. ജനസംഖ്യയിലെ 90 ശതമാനം പേരും ക്രൈസ്തവരാണ്.ഇതിൽ തന്നെ 80.6% പേരും റോമൻ കത്തോലിക്കാ വിശ്വാസക്കാരാണ്.ഉദ്ദേശം 5.5% പേർ ( Nontrinitarian church)വിഭാഗക്കാരാണ്. ഭരണപരമായി മതേതരത്വമുള്ള രാജ്യം കൂടിയാണ്.

രാജ്യത്തിൻറെ മതപരായ സർവെ പ്രകാരം രാജ്യത്ത് ഏകദേശം 5% മുസ്ലിംങ്ങളാണ്.രാജ്യത്തെ രണ്ടാമത്തെ പ്രമുഖ മതം ഇതാണ്.അതെസമയം ഫിലിപ്പിനോ മുസ്ലിം നാഷണൽ കമ്മീഷൻറെ കണക്ക് പ്രകാരം (National Commission of Muslim Filipinos- NCMF) ഏകദേശം 11% ജനത മുസ്ലിം മതവിഭാഗക്കാരാണെന്ന വാദമുണ്ട്. 

ബംഗ്സമോറോ എന്നറിയപ്പെടുന്ന മിൻഡാനാഒ,പാലാവാൻ,സുലുഅർക്കിപ്പിലാഗോ എന്നീ പ്രദേശങ്ങളിലാണ് മുസ്ലിങ്ങളിലധികപേരും ജീവിക്കുന്നത്.
അഹമ്മദീയ മുസ്ലിങ്ങളും രാജ്യത്തുണ്ട്. 


</doc>
<doc id="324625" url="https://ml.wikipedia.org/wiki?curid=324625" title="സയ്ന്റ് ഗയാനെ ചർച്ച്">
സയ്ന്റ് ഗയാനെ ചർച്ച്

അർമേനിയയിലെ വഘർഷപതിലെ(Etchmiadzin) ക്രിസ്ത്യൻ പള്ളിയാണ്‌ സയ്ന്റ് ഗയാനെ ചർച്ച്(.എത്ക്മിയദ്സിൻ കത്തീഡ്രൽ ഇവിടെ നിന്നും നടന്ന് പൊകുന്ന ദൂരത്താണ്‌.എ.ഡി 630ൽ എസ്ര 1 മൻ നിർമ്മിച്ചതാണ്‌ ഈ പള്ളി.1652ൽ ഈ പള്ളിയുടെ മേൽതട്ടും സ്തൂപ് ഗോപുരങ്ങളും പുതുക്കി പണിതത്തിനു ശേഷം കാര്യമായ മാറ്റങ്ങൾ നടത്തിയിട്ടില്ല.

301ൽ അർമേനിയയിലെ റ്റിറിഡെറ്റ്സ് 3 (ടിരിദറ്റെസ് 3)നാൽ രക്തസാക്ഷ്യം വഹിച്ച കന്യാസ്റ്റ്രീ മഠത്തിലെ അധ്യക്ഷയായ കന്യാസ്ത്രിയുടെ നാമമാണ്‌ ഈ പള്ളിക്ക് നൽകിയത് .
2000ൽ വഘർഷപതിലെ (Vagharshapat) മറ്റ് ചരിത്ര പള്ളികളുടെ കൂടെ യുനെസ്ക്കോയുടെ ലോക പൈതൃക കേന്ദ്രമായി തിരഞ്ഞെടുത്തു

അർമേനിയനിൽ നിന്ന് ക്രിസ്തീയ വിശ്വാസതിലെത്തുകയും രക്തസാക്ഷ്യം വഹിച്ച വ്യതിയായിരുന്ന് സെയ്ന്റ് ഗയാനെ.അഞ്ചാം നൂറ്റാണ്ടിൽ ജീവിച്ചിരുന്ന അർമേനിയൻ ചരിത്രകാരനായിരുന്ന അഗതൻജെലോസ് ഗയാനെ പറ്റി എഴുതിയിട്ടുണ്ട്.വളരെ ചെറുപ്പവും സുന്ദരിയുമായിരുന്ന റോമൻ ക്രിസ്ത്യൻ മഠാധ്യക്ഷ്യായിരുന്ന് ഹ്രിപ്സിമെ.റോമൻ ചക്രവർത്തിയായിരുന്ന ഡിയോക്ലെറ്റിയൻ ഇവരെ നിർബന്ധപൂർവം വിവാഹം കഴിക്കുകയും ചെയ്തു.അവരും ഗയാനെയും മറ്റ് കന്യാസ്ത്രീകളും റ്റ്യ്റന്റ് സാമ്രാജ്യത്തിൽ നിന്ന് അർമേനിയയിലേക്ക് പാലായനം ചെയ്തു.ഡിയോക്ലെറ്റിയനിൽ നിന്ന് അർമേനിയൻ രാജാവായ ട്രഡറ്റ്ന്‌ ഹ്രിപ്സിമെനിന്റെ സൗന്ദര്യത്തെ വർണിച്ച് ഒരു കത്ത് ലഭിച്ചു.ട്രഡന്റ് ഒളിച്ച് കഴിയുകയായിരുന്ന കന്യാസ്ത്രീകളെ കണ്ട്പിടിക്കുകയും ആദ്യം ഹ്രിപ്സിമിയോടും പിന്നീട് ഗയാനിയോടും പ്രണയം തോന്നി.ഹ്രിപ്സിമിയെ ക്രൂരപീഡനങ്ങൾക്ക് ശേഷം രക്തസാക്ഷിയായി.ആ സ്ഥലത്ത് സെയ്ന്റ് ഹ്രിപ്സിമി ചർച്ചു നിർമ്മിച്ചു.അതുപോലെ ഗയാനിയും ക്രൂരമായ പീഡനങ്ങൾക്ക് ശേഷം രക്തസാഷിയായി ആ സ്ഥലത്താണ്‌ ഈ പള്ളി സ്ഥാപിച്ചിരിക്കുന്നത്.ബാക്കിയുണ്ടായിരുന്ന് മുപ്പത്തി എട്ട് കന്യാസ്ത്രീകളും ഷോഘകതിൽ രക്തസാക്ഷിയായി.ട്രഡറ്റ് രാജാവ് പിന്നീട് ക്രിസ്ത്യാനിയായി മാറി രാജ്യത്തിന്റെ ഔദ്യോഗിക മതമായി ക്രിസ്തു മതത്തെ പ്രഖ്യാപിച്ചു.



</doc>
<doc id="324626" url="https://ml.wikipedia.org/wiki?curid=324626" title="ബാംബോറെ">
ബാംബോറെ

പാകിസ്താനിലെ സിന്ധിൽ സ്ഥിതി ചെയ്യുന്ന ബി.സി ഒന്നാം നൂറ്റാണ്ടിലെ പ്രാചീന നഗരമാണ്‌ ബാംബോറെ() .കറാച്ചിക്ക് കിഴക്ക് എൻ-5ദേശീയ പാതയിലാണ്‌ ഇത് സ്ഥിതി ചെയ്യുന്നത്.സൈതോ-പാർഥിയൻ കാലഘട്ടത്തിനു ശേഷം 8 മുതൽ 13 നൂറ്റാണ്ടു വരെ മുസ്ലീങ്ങളുടെ നിയന്ത്രണത്തിലായിരുന്ന് ഈ പ്രദേശം പിന്നീട് ഉപേഷിക്കപെടുകയുണ്ടായി.ഏറ്റവും പഴക്കമുള്ള മുസ്ലീം പള്ളികളിൽ ഒന്നായ ഇ.ഡി 727ൽ നിമ്മിച്ച് പള്ളി ഇവിടെ സംരക്ഷിച്ചിരിക്കുന്നു .2004ൽ ആർക്കിയോളാജിക്കൽ ഡിപ്പാർട്ട്മെന്റും പാകിസ്താൻ മ്യൂസിയം അധികാരികളും ലോക പൈതൃക കേന്ദ്രമാക്കാൻ അപേക്ഷ നല്കുകയും അത് യുനെസ്ക്കോ അംഗീകരിക്കുകയും ചെയ്ത്.

ബാംബോറെ സ്ഥലത്തിന്റെ പ്രാധാന്യം കണക്കിലെടുത്ത് 2014 ഏപ്രിൽ 23ന്‌ സിന്ധ് സർക്കാർ തട്ട,ബാദിൻ,സുജാവാൽ പ്രദേശങ്ങൾ ഉല്പ്പെടുന്ന് സ്ഥലം ബാൻബോറെ ഡിവിഷനായി പ്രഖ്യാപിച്ചു

പാകിസ്താനിലെ സിന്ധിന്റെ തട്ട ജില്ലയിൽ കറാച്ചിയിൽ നിന്ന് 65കിലോമീറ്റർ(40 മൈൽ)ദൂരെയാണ്‌ ബാൻബോറെസ്ഥിതി ചെയ്യുന്നത്.ഘാറൊ ക്രീകിന്റെ വടക്കാണ്‌ ബാൻബോറെ,ധാബേജി ഘാറോ എന്നീ സ്ഥലങ്ങൾക്ക് മധ്യേ എൻ-4 ദേശീയ പാതയിലാണ്‌ ഇവിടം.

ബാൻബോറെ നഗരത്തിന്റെ ചരിത്രം ബി.സി ഒന്നാം നൂറ്റണ്ട് മുതൽ എ.ഡി 13ആ നൂറ്റാണ്ട് വരെയാണ്‌.ആർക്കിയോളജിക്കൽ രേഖ പ്രകാരം പ്രധാനമായും ഈ സ്ഥലത്തിന്‌ മൂന്ന് കാലഘട്ടമുണ്ട്.സിന്ധോ-പാർഥിയൻ(ബി.സി ഒന്നാം നൂറ്റാണ്ട് മുതൽ എ.ഡി രണ്ടാം നൂറ്റാണ്ട് വരെ ),ഹിന്ദു-ബുദ്ധിസ്റ്റ്(രണ്ടാം നൂറ്റാണ്ട് മുതൽ എ.ഡി എട്ടാം നൂറ്റാണ്ട് വരെ)ആദ്യക്കാല ഇസ്ലാമിക കാലം(എട്ടാം നൂറ്റാണ്ട് മുതൽ പതിമൂന്നാം നൂറ്റാണ്ട് വരെ).പതിമൂന്നാം നൂറ്റാണ്ടിനു ശേഷം ഇൻഡസ്സിലെ മാറ്റങ്ങളൊടൊപ്പം കാലക്രമേണ ഈ സ്ഥലം വിജനമായി.

ബാംബോറെ ബാർബാരി/ബാർബരികൻ എന്ന് അറിയപ്പെട്ടിരുന്നു പറയുന്നെങ്കിലും ചരിത്രപരമായി ഈ രണ്ട് നഗരങ്ങളും ഒന്നാണന്ന് തെളിയിക്കപ്പെട്ടിട്ടില്ല.


</doc>
<doc id="324627" url="https://ml.wikipedia.org/wiki?curid=324627" title="മിനറെറ്റ് ഓഫ് ജാം">
മിനറെറ്റ് ഓഫ് ജാം

അഫ്ഗാനിസ്ഥാന്റെ കിഴക്ക് ഭാഗത്ത് സ്ഥിതി ചെയ്യുന്ന യുനെസ്ക്കോ പൈതൃക കേന്ദ്രങ്ങളിൽ ഒന്നാണ്‌ മിനറെറ്റ് ഓഫ് ജാം. ഘോർ പ്രവശ്യയിൽ ഷഹ്രക് ജില്ലയിൽ ആർക്കും എളുപ്പം എത്താനാകാത്ത ഒറ്റപ്പെട്ട സ്ഥലത്താണ് ഇത് സ്ഥിതിചെയ്യുന്നത്. ഇതിനരികിലൂടെ ഹരി നദി ഒഴുകുന്നു .62 മീറ്റർ (203അടി) ഉയരമുള്ള മിനറെറ്റ് 1190ൽ ചുടുകട്ടയും,കുമ്മായ ചാന്തും ,മിനുസമേറിയ ടെയ്‌ലുകൾ കൊണ്ടും നിർമ്മിച്ചിരിക്കുന്നു. കുഫികും നഷി കൈയെഴുത്തു ശാസ്ത്രവും,ക്ഷേത്ര ഗണിത ഘടനയും ഖുറാനിൽ നിന്ന് പകർത്തിയവയാണ്‌. ലോക പൈതൃകങ്ങളിൽ അപകടമായ അവസ്ഥയിലാണ്‌ ഇന്ന് മിനററ്റ്. ദ്രവീകരണവും ശരിക്കും സംരക്ഷിക്കാത്തതിനാൽ 2014ൽ ബിബിസി ഈ സ്തൂപം പെട്ടെന്ന് തന്നെ നിലംപൊത്തുമെന്ന് റിപ്പോർട്ട് ചെയ്തു. 2013ൽ ലോക പൈതൃകകേന്ദ്രങ്ങളിൽ ഒന്നായി ഇത് തിരഞ്ഞെടുത്തു.

അഷ്ടഭുജ ആകൃതിയിൽ തറയും ചുറ്റും ഇരിപ്പിടങ്ങളും രണ്ട് തടി കൊണ്ട് നിർമ്മിച്ച ബാൽക്കണിയും മുകളിൽ റാന്തലുമായ സ്ഥലമാണ്‌ അവിടം. ഘാസിയിൽ മൗസൂദ് 3 നിർമ്മിച്ച മിനാരത്തിനോട് വളരെ വലിയ സാമ്യതകൾ ഇതിന്‌ ഉണ്ട്. ഡെൽഹിയിലെ കുത്തബ്മിനാറിൽ നിന്ന് നേരിട്ട് പ്രചോദനം കൊണ്ടാണ്‌ ഇത് നിർമ്മിച്ചതെന്ന് പറയപ്പെടുന്നു. ഡൽഹിയിലെ കുത്തബ് മിനാർ കഴിഞ്ഞാൽ ചുടുകല്ല് കൊണ്ട് നിർമ്മിച്ച സ്തൂപങ്ങളിൽ രണ്ടാമത്തെ സ്ഥാനം ഇതിനുണ്ട്.

ഇന്ന് വെള്ളപ്പൊക്കവും മണ്ണൊലിപ്പും ഹരി,ജാം നദികളുടെ വളരെ അടുത്ത സ്ഥാനവും ഇതിന്റെ നിലനില്പ്പ് അപകടത്തിലാക്കി.
2002ൽ ഇവിടം സന്ദർശിച്ച ബ്രിട്ടീഷ് പര്യവേഷകനും പാർലമെന്റ് അംഗവുമായ റോറി സ്റ്റെവാർട്ട് ഇവിടെ കള്ളക്കടത്തുകാരും അനധികൃത ഖനനക്കാരും ഈ മിനാരത്തിന്റെ പ്രദേശങ്ങളിൽ കൂടുതൽ പ്രശ്നങ്ങൾ സൃഷ്ടിക്കുന്നതായി റിപ്പോർട്ട് ചെയ്തു



</doc>
<doc id="324666" url="https://ml.wikipedia.org/wiki?curid=324666" title="ചെറിയ ആള">
ചെറിയ ആള

ചെറിയ ആള യുടെ ആംഗലത്തിലെ പേര് little tern എന്നാണ്. ശാസ്ത്രീയ നാമം"Sternula albifrons" , "Sterna albifrons" എന്നൊക്കെയാണ്. 
യ്യൂറോപ്പിലേയുമാഷ്യ്യിലേയും ഉഷണ മേഖല.മിതശീതോഷ്ണ മേഖലയിലെ കടൽ തിരങ്ങളിലും ഉൾനാടൻ ജലാശയങ്ങളുടെ പരിസരങ്ങളിലും പ്രജനനം നടത്തുന്നു.തണുപ്പുകാലത്ത് മിതശീതോഷ്ണ –ഉഷ്ണ മേഖല പ്രഡേസങ്ങളിലെ സമുദ്രങ്ങളിലേക്ക് ഡേശാടനം ചെയ്യുന്നു. 
ഇവ കൂട്ടമായി കൂട് വെക്കുന്നു. ചരലുകൾക്കിടയിലാണ് കൂട്. 2 -4 മുട്ടകളിടും. 
ഊളയിട്ടാണ് മത്സ്യം പിടിക്കുന്നത്. പൂവൻ പിടികുന്ന മത്സ്യം പിടയ്ക്ക് നൽകുന്നത് ഇണയെ ആകർഷിക്കുന്നതിന്റെ ഭാഗമാണ്.
21 – 25 സെ. മീ. നീളവും , 41 – 47 സെ. മീ. ചിറകു വിരിപ്പും ഉണ്ട് കറുത്ത അറ്റമുള്ള കൂർത്ത മഞ്ഞ കൊക്കാണ് ഉള്ളത്. കാലുകളും മഞ്ഞയാണ്. 




</doc>
<doc id="324668" url="https://ml.wikipedia.org/wiki?curid=324668" title="ഗരുഡൻ ചാരക്കാളി">
ഗരുഡൻ ചാരക്കാളി

ഗരുഡൻ ചാരക്കാളിയ്ക്ക് ആംഗല ഭാഷയിൽ "Malabar starling , Blyth’s starling , Malabar white-headed starling"' എന്നൊക്കെയാണ് പേര്. ശാസ്ത്രീയ നാമം. "Sturnia malabaricus blythii" അഥവാ "Sturnia blythii" എന്നാണ്.മൈനയുടെ വർഗ്ഗത്തിൽ പെടുന്നു. ഇന്ത്യയിലെ സ്തിര വാസിയാണ് ഭാഗികമായി ദേശാറ്റന പക്ഷിയും. കാറ്റുകളിലും കൂടുതൽ മരങ്ങൾ ഉള്ളിടത്തും കാണുന്നു. ചാരത്തലച്ചിക്കാളി (Chestnut-tailed Starling)യുടെ ഉപവിഭാഗമായി ഈ പക്ഷിയെ മുമ്പ് കണക്കാക്കിയിരുന്നു.

നീളം 20 സെ. മി. ആണ്. മുകൾ വശം ചാര നിറം..ടിവശവും വാലിന്റെ അടിവശവും ചെമ്പിച്ച നിറം. കഴുത്തും തലയും അലുമിനിയത്തിന്റെ നിറം. ചിറകിലെ വലിയ തൂവലുകൾ കറുപ്പാണ്.പൂവനേയും പിടയേയും തിരിച്ചറിയുകയില്ല. കൊക്കിന്റെ അട്ടം മഞ്ഞ, അതിനു പിന്നിൽ പച്ച, നെറ്റിയുടെ അടുത്ത് മഞ്ഞ. അങ്ങനെ കൊക്കിന് മൂന്നു നിറം. 
മിശ്രഭുക്കാണ്. തേൻ, പ്രാണികൾ, പഴങ്ങൾ എന്നിവ കഴിക്കുന്നു.
മരപ്പൊത്തിലൊ ചുവരുകളുടെ വിള്ളലുകളിലൊ കൂട് ഉണ്ടാക്കുന്നു. പുല്ലുകളും നാരുകളും കൊണ്ടാണ് കൂട് ഉണ്ടാക്കുന്നത്. നീലനിറത്തിൽ 3 -5 മുട്ടകളിടുന്നു. പൂവനും പിടയും കുഞ്ഞുങ്ങളെ വളർത്തുന്നു. 



</doc>
<doc id="324681" url="https://ml.wikipedia.org/wiki?curid=324681" title="ചിത്തോർഗഢ് കോട്ട">
ചിത്തോർഗഢ് കോട്ട

ഇന്ത്യയിലെ രാജസ്ഥാനിൽ സ്ഥിതിചെയ്യുന്ന ഒരു കോട്ടയാണ് ചിറ്റൂർഗഢ് കോട്ട (ഹിന്ദി/രാജസ്ഥാനി: ചിത്തൗഡ് ദുർഗ്). യുനെസ്‌കോയുടെ ലോക പൈതൃക പട്ടികയിൽ സ്ഥാനം പിടിച്ച ഇത് ഇന്ത്യയിലെ വലിയ കോട്ടകളിൽ ഒന്നാണ്. ചിറ്റൂർ എന്ന പേരിലാണ് ഈ കോട്ട അറിയപ്പെടുന്നത്. രജ്പുത് ഭരണകാലത്തെ രാജസ്ഥാന്റെ ദക്ഷിണ മധ്യ പ്രദേഷത്തുണ്ടായിരുന്ന മേവാഡ് പ്രവിശ്യയുടെ തലസ്ഥാനമായിരുന്നു. തുടക്കത്തിൽ ചിത്താരി രജ്പുത്തിലെ പ്രധാന രാജവംശമായ സൂര്യവംശ ഗോത്രങ്ങളായ ഗുഹിലോത്ത് ഗോത്രവും പിന്നീട് സിസോദിയകളുമാണ് ഇവിടെ ഭരണം നിർവ്വഹിച്ചിരുന്നത്. 
ഏഴാം നൂറ്റാണ്ട് മുതൽ1567ൽ അക്ബർ ചക്രവർത്തി ഈ പ്രദേശം കീഴടക്കുന്നത് വരെ ഈ ഗോത്രങ്ങളാണ് ഇവിടെ ഭരണം നടത്തിയിരുന്നത്. 1568ലാണ് പൂർണമായും രജ്പുത്തുകൾക്ക് ഇതിന്റെ നിയന്ത്രണം നഷ്ടമായത്.
രാജസ്ഥാനിലെ ബിറാക് നദിയുടെ ഓരത്തായി 180 മീറ്റർ (590.6 അടി) ഉയരത്തിൽ 691.9 ഏക്കർ പരന്നുകിടക്കുന്ന മലയിലാണ് ഈ ചരിത്ര സ്മാരകം. കവാടങ്ങൾ, ക്ഷേത്രങ്ങൾ, രണ്ടു പ്രധാന സ്മാരക ഗോപുരങ്ങൾ എന്നിവ അടങ്ങിയതാണ് കോട്ട. 

15, 16 നൂറ്റാണ്ടുകൾക്കിടയിൽ ഈ കോട്ട മൂന്നു തവണ ആക്രമിക്കപ്പെട്ടിട്ടുണ്ട്. 1303ൽ അലാവുദ്ദീൻ ഖിൽജി, റാണ രത്തൻ സിങ്ങിനെ പരാജയപ്പെടുത്തിയ സമയത്താണ് ആദ്യ ആക്രമണം. 1533ൽ ഗുജറാത്ത് സുൽത്താൻ ആയിരുന്ന ബഹദുർ ഷാ, ബിക്രംജിത്ത് സിങ്ങിനെ പരാജയപ്പെടുത്തിയ സമയത്തും കോട്ടക്ക് കേടുപാടുകൾ പറ്റി. പിന്നീട് 1567ൽ മഹാറാണാ ഉദയ് സിങ് രണ്ടാമനെ അക്ബർ ചക്രവർത്തി പരാജയപ്പെടുത്തിയ സമയത്തും കോട്ടക്ക് നേരെ ആക്രമണം നടന്നു. 
1303ൽ അലാവുദ്ദീൻ ഖിൽജി നടത്തിയ പടയോട്ടത്തിൽ റാണാ രത്തൻ സിങ്ങിന്റെ ഭാര്യ റാണി പത്മിനി കൊല്ലപ്പെട്ടിരുന്നു. പിന്നീട് 1537ൽ സിസോദിയ ഭരണാധികാരിയായിരുന്ന റാണാ സങ്കയുടെ ഭാര്യ രാജ്ഞി റാണി കർണാവതിയും കൊല്ലപ്പെട്ടു.


</doc>
<doc id="324682" url="https://ml.wikipedia.org/wiki?curid=324682" title="അമ്മാർ ഇബ്നു യാസിർ">
അമ്മാർ ഇബ്നു യാസിർ

ഒരു പ്രമുഖ സ്വഹാബിയും നബിയുടെ അടുത്ത കൂട്ടുകാരനുമായിരുന്നു അമ്മാർ ഇബ്നു യാസിർ (, )  ഇസ്‌ലാമികചരിത്രത്തിൽ അദ്ദേഹത്തിന്റെ കുടുംബം യാസിർ കുടുംബം എന്നറിയപ്പെടുന്നു . അലിയുടെ പക്ഷത്ത് നിന്ന് പോരാടിയ അദ്ദേഹം സിഫ്ഫീൻ യുദ്ധത്തിൽ മരണപ്പെട്ടു

ബനൂ മഖ്സൂം ഗോത്രത്തിൽ 570-ൽ ജനനം. യെമനിലെ ഖഹ്താൻ ഗോത്രത്തിൽ നിന്നും മക്കയിൽ താമസമാക്കിയ യാസിർ ബിൻ ആമിർ, മക്കയിലെ അടിമസ്ത്രീയായിരുന്ന 
സുമയ്യയെ വിവാഹം കഴിച്ചു. ഇവരുടെ മകനായ അമ്മാർ, മാതാപിതാക്കളോടൊപ്പം അബൂഹുദൈഫയുടെ അടിമകളായിരുന്നു. അബൂഹുദൈഫയുടെ മരണത്തോടെ അബൂജഹലിന്റെ കീഴിലായിരുന്നു ഇവർ. മുഹമ്മദ് നബിയെ അടുത്തറിയുന്ന അമ്മാർ ആദ്യകാല വിശ്വാസികളിൽ തന്നെഉൾപ്പെടുന്നു

<references>


</doc>
<doc id="324693" url="https://ml.wikipedia.org/wiki?curid=324693" title="ചുവപ്പ് ചത്വരം">
ചുവപ്പ് ചത്വരം

റഷ്യയിലെ മോസ്കോ നഗരത്തിലുള്ള ഒരു ചത്വരമാണ് ചുവപ്പ് ചത്വരം (Russian: Красная площадь, tr. Krásnaya plóshchaď; IPA: [ˈkrasnəjə ˈploɕːətʲ]). മോസ്കോ ക്രെംലിനും റോയൽ സിറ്റാഡെല്ലിനും കിറ്റായ്-ഗോറോഡ് എന്ന പുരാതന ചന്തക്കും മദ്ധ്യേയാണ് ചുവപ്പ് ചത്വരം സ്ഥിതി ചെയ്യുന്നത്. മോസ്കോ നഗരത്തിന്റെ മദ്ധ്യ ഭാഗമായി ചുവപ്പ് ചത്വരം പരിഗണിക്കപ്പെടുന്നു. ഈ ചത്വരത്തിൽ നിന്നും തുടങ്ങുന്ന മോസ്കോയിലെ പ്രധാന വീഥികൾ റഷ്യയുടെ മറ്റു ഭാഗങ്ങളിലേക്ക് പോകുന്ന പ്രധാന പാതകളുമായി ബന്ധിപ്പിക്കപ്പെട്ടിരിക്കുന്നു. അതുകൊണ്ട് ചുവപ്പ് ചത്വരത്തിൽ നിന്നും തുടങ്ങുന്ന പാതകൾ റഷ്യയിലെ മറ്റ് പ്രധാന നഗരങ്ങളുമായി ബന്ധപ്പെടുന്നു.
റഷ്യൻ വാക്കായ красная (ക്രസ്നയ), അതായത് ചുവപ്പ്, എന്ന പേര് സെന്റ് ബേസിൽ കത്തീഡ്രല്ലിനും ലൊബ്നോ മെസ്റ്റോക്കും ക്രെംലിന്റെ സ്പാസ്സകി ടവറിനും ഇടയിലുള്ള ഒരു ചെറിയ പ്രദേശത്തിന് നൽകപ്പെട്ടിരുന്നു. പിന്നീട് സാർ അലെക്സി മിഖായ്ലോവിച്ച് ഈ പേര് ചത്വരത്തിനു മുഴുവനും നൽകി. പൊസാർ അഥവാ കത്തിക്കരിഞ്ഞ സ്ഥലം എന്നായിരുന്നു ഈ പ്രദേശത്തിന്റെ മുൻപത്തെ പേര്. ഈ സ്ഥലം ചതുരമാക്കാനായി ചുറ്റുമുള്ള കുറേ സ്ഥലം കത്തിച്ചു ചാമ്പലാക്കിയതുകൊണ്ടാണ് പൊസാർ എന്ന പേര് വന്നത്. പുരാതന റഷ്യൻ നഗരങ്ങളായ സുസാഡെൽ, യെലെറ്റ്സ്, പെരെസ്ലാവൽ-സലേസ്സകി എന്നിവയുടെയെല്ലാം പ്രധാന ചത്വരത്തിന് ക്രസ്നയ പ്ലോഷ്ചാഡ് എന്നായിരുന്നു പേര്.
ചുവപ്പ് ചത്വരത്തിന്റെ ചുറ്റുമുള്ള എല്ലാ കെട്ടിടങ്ങളും ഒരു തരത്തിലല്ലെങ്കിൽ മറ്റൊരു തരത്തിൽ പ്രധാനപ്പെട്ടവയാണ്. ഉദാഹരണത്തിന് ലെനിന്റെ മുസോളിയം, ഇവിടെയാണ് സോവിയറ്റ് യൂണിയന്റെ സ്ഥാപകനായ വ്ലാഡിമിർ ഇൽയിച്ച് ലെനിന്റെ ശരീരം എംബാം ചെയ്ത് സൂക്ഷിച്ചിരിക്കുന്നത്. സെന്റ് ബേസിൽ കത്തീഡ്രല്ലും ക്രെംലിനും എല്ലാം ചുവപ്പ് ചത്വരത്തിന് ചുറ്റുമായി സ്ഥിതി ചെയ്യുന്നു. 
കിഴക്കു ഭാഗത്തായി കസാൻ കത്തീഡ്രല്ലും ജി.യു.എം. ഡിപ്പാർട്ട്മെന്റ് സ്റ്റോറും സ്ഥിതി ചെയ്യുന്നു. വടക്കു ഭാഗത്തായി സ്റ്റേറ്റ് ചരിത്ര മ്യൂസിയം സ്ഥിതി ചെയ്യുന്നു. വടക്കു പടിഞ്ഞാറേ ഭാഗത്തായി ഇബെറിയൻ ഗേറ്റും ചാപ്പലും പുനർ നിർമ്മിച്ചിട്ടുണ്ട്.

13-ാം നൂറ്റാണ്ടു മുതലുള്ള റഷ്യൻ ചരിത്രത്തിലെ അവിഭാജ്യ ഘടകമായതുകൊണ്ട് ക്രെംലിനും ചുവപ്പ് ചത്വരവും യുനെസ്കോ ലോക പൈതൃക സ്ഥാനമായി 1990 ൽ ഉൾപ്പെടുത്തി. 


</doc>
<doc id="324696" url="https://ml.wikipedia.org/wiki?curid=324696" title="എന്റെ പുഴ">
എന്റെ പുഴ

കേരളത്തിലെ പുഴകളെ കുറിച്ച് ഏഷ്യാനെറ്റ് ന്യൂസ് സംഘടിപ്പിപ്പിച്ച പ്രത്യേക പരിപാടിയാണ് എന്റെ പുഴ . എഴുത്തുകാരായ എം ടി വാസുദേവൻ നായർ, ഒ എൻ വി, ബാലചന്ദ്രൻ ചുള്ളിക്കാട്, സുഗതകുമാരി, ഗായകരായ കെ എസ് ചിത്ര, ശ്രീവത്സൻ ജെ മേനോൻ


</doc>
<doc id="324702" url="https://ml.wikipedia.org/wiki?curid=324702" title="അലക്സാണ്ടർ പൂന്തോട്ടം">
അലക്സാണ്ടർ പൂന്തോട്ടം

റഷ്യയിലെ ആദ്യത്തെ പൊതു പാർക്കുകളിലൊന്നാണ് അലക്സാണ്ടർ പൂന്തോട്ടം (Russian: Александровский сад) . 865മീറ്റർ (2,838 അടി) നീളത്തിൽ ക്രെംലിൻ മതിലിനോട് ചേർന്ന് ഈ പൂന്തോട്ടം വ്യാപിച്ചുകിടക്കുന്നു. മോസ്കോ മനേജ് കെട്ടിടത്തിനും ക്രെംലിനും ഇടയിലായാണ് അലക്സാണ്ടർ പൂന്തോട്ടം സ്ഥിതിചെയ്യുന്നത്. ഇത് മൂന്ന് വ്യത്യസ്ത പൂന്തോട്ടങ്ങൾ കൂടിച്ചേർന്നതാണ്.
നാപോളോണിക് യുദ്ധങ്ങൾക്ക് ശേഷം സാർ അലക്സാണ്ടർ ഒന്നാമൻ ആർക്കിടെക്റ്റ് ഒസിപ് ബോവിനോട് ഫ്രെഞ്ച് കാർ നശിപ്പിച്ച നഗരത്തിന്റെ വിവിധ ഭാഗങ്ങൾ പുനർ നിർമ്മിക്കാൻ ആവശ്യപ്പെട്ടു. നെഗ്ലിന്നയ നദിയുടെ തീരത്ത് ബോവ് പുതിയ പൂന്തോട്ടത്തിന്റെ രൂപരേഖ 1819-1923 ൽ ഉണ്ടാക്കി. പിന്നീട് നദിയെ ഭൂമിക്കടിയിലൂടെ തിരിച്ചുവിട്ടു.

പ്രവേശനകവാടത്തിൽ തന്നെ ഒരു അജ്ഞാതനായ പട്ടാളക്കാരന്റെ ശവകുടീരവും ലെനിൻഗ്രാന്റിലെ ഫീൽഡ് ഓഫ് മാർസിൽ നിന്നും കൊണ്ടുവന്ന കെടാവിളക്കും സ്ഥിതിചെയ്യുന്നു. 1967 ൽ നിർമ്മിച്ച ഈ ശവകുടീരത്തിൽ ഗ്രേറ്റ് പേട്രിയോട്ടിക് യുദ്ധത്തിൽ ലെനിൻ ഗ്രാഡ്സ്ക്കോ ഷോസ്സിലെ 41-ാം കിലോമീറ്റർ മാർക്കിൽ മരിച്ചുവീണ യോദ്ധാവിന്റെ ശരീരം അടക്കം ചെയ്തിരിക്കുന്നു. നെപ്പോളിയനെതിരേ റഷ്യക്കാർ നേടിയ വിജയത്തിന്റെ കഥകൾ പറയുന്ന തരത്തിലാണ് ഈ പൂന്തോട്ടത്തിന്റെ പച്ചിരുമ്പ് ഗേറ്റുകൾ രൂപകൽപ്പന ചെയ്തിരിക്കുന്നത്. ഇതിന്റെ കല്ലുകളെല്ലാം ഫ്രെഞ്ച് അധിനിവേശത്തിൽ തകർക്കപ്പെട്ട കെട്ടിടങ്ങളുടെ അവശിഷ്ടങ്ങളിൽ നിന്നും കണ്ടെടുത്തതാണ്.

റോമനോവ് രാജവംശത്തിന്റെ ടെർസെന്ററി ആഘോഷങ്ങൾക്ക് ശേഷം 10 ജൂലായ് 1914 ൽ ഇവിടത്തെ ഗ്രോട്ടോക്ക് മുന്നിൽ ഒരു കീർത്തിസ്തംഭം നിർമ്മിച്ചിട്ടുണ്ട്. ഫിൻലാന്റിൽ നിന്നും കൊണ്ടുവന്ന ഗ്രാനൈറ്റ് കൊണ്ടാണ് ഈ കീർത്തിസ്തംഭം നിർമ്മിച്ചിട്ടുള്ളത്. ഇവയിൽ റൊമനോവ് രാജവംശത്തിലെ എല്ലാ സാർ മാരുടെയും പേര് ആലേഖനം ചെയ്തിരിക്കുന്നു.

ഈ പൂന്തോട്ടത്തിന്റെ വടക്ക് ഭാഗം മനേജ് ചത്വരത്തിലെ വലിയ ഭൂഗർഭ ഷോപ്പിംഗ് കോംപ്ലക്സിന്റെ വളരെ അടുത്താണ്.

മോസ്കോ ക്രെംലിനിലെ കുടാഫ്യ കെട്ടിടമാണ് മദ്ധ്യപൂന്തോട്ടത്തിലെ പ്രധാന ആകർഷണം. മോസ്കോ മെട്രോയുടെ എതിർവശത്തുനിന്ന ഈ പൂന്തോട്ടത്തിലേക്ക് നേരിട്ടുള്ള ഒരു പ്രവേശനകവാടമുണ്ട്.

താഴത്തെ പൂന്തോട്ടം ബൊറോവിട്സ്കയ മാളികയിലേക്കുള്ള റോഡുവരെ നീണ്ടുകിടക്കുന്നു. 1823 ലാണ് ഈ പൂന്തോട്ടം നിർമ്മിച്ചത്. ക്രെംലിനിലേക്കുള്ള വാഹനപ്രവേശന കവാടം ഇവിടെയാണ്.


</doc>
<doc id="324703" url="https://ml.wikipedia.org/wiki?curid=324703" title="ഫിലിപ്പിനോ ഭാഷ">
ഫിലിപ്പിനോ ഭാഷ

ഫിലിപ്പീൻസിലെ ദേശീയഭാഷയാണ് ഫിലിപ്പിനോ.( Filipino ; "Pilipino" "വൈക്കാങ്ങ് ഫിലിപ്പിനൊ") ഇംഗ്ലീഷിനോടൊപ്പം ആ രാജ്യത്തിലെ ഔദ്യോഗികഭാഷയുമാണ് ഫിലിപ്പിനോ. ടാഗലോഗ് ഭാഷയുടെ മാനകരൂപവുമാണ് ഈ ഭാഷ. ആസ്ട്രോനേഷ്യൻ ഭാഷാഗോത്രത്തിൽപ്പെടുന്ന ഈ ഭാഷ ഫിലിപ്പൈൻസിൽ വ്യാപകമായി സംസാരിക്കപ്പെടുന്നു. 2007-ലെ കണക്കുകൾ പ്രകാരം ടാഗലോഗ് പ്രഥമഭാഷയായി 2.8 കോടി ജനങ്ങൾ സംസാരിക്കുന്നു എങ്കിലും ഫിലിപ്പിനോ 4.5 കോടി ആളുകൾ രണ്ടാം ഭാഷയായി സംസാരിക്കുന്നു. 
ഫിലിപ്പൈൻസിലെ 185 ഭാഷകളിൽ ഒന്നാണ് ഫിലിപ്പിനൊ. 

"കോമിസൊൻ സ വൈകാങ് ഫിലിപ്പിനൊ" (കമ്മീഷൻ ഓൺ ദ് ഫിലിപ്പിനോ ലാംഗ്വേജ് "Commission on the Filipino Language" അഥവാ കെ.ഡബ്ലു.എഫ്) നിർവചനപ്രകാരം "തലസ്ഥാനമായ മനില നഗരപ്രദേശത്തേയും നാഷനൽ കാപിറ്റൽ റീജിയണിലെയും ആളുകൾ തദ്ദേശീയമായി സംസാരിക്കുകയും എഴുതുകയും ചെയ്യുന്ന ഭാഷ" എന്നാണ് ഇതിനെ നിർവചിച്ചിട്ടുള്ളത്. 

പതിനാറാം നൂറ്റാണ്ടിൽ സ്പെയിൻകാരുടെ ആഗമനസമയത്ത് ഫിലിപ്പൈൻസ് ദ്വീപസമൂഹങ്ങളിൽ ഒരു പൊതു ഭാഷ ഇല്ലായിരുന്നു. അന്നത്തെ പൊതു സംസാരഭാഷകൾ കപാമ്പാങ്കൻ, ഇലോകാനൊ, വിസായൻ എന്നിവയായിരുന്നു. പെദ്രോ ദെ സാൻ ബ്യൂയെനവെഞ്ചുറ എന്ന ഫ്രാൻസിസ്കൻ സംന്യാസിയായിരുന്നു 1613-ൽ ടാഗലോഗ് ഭാഷയിലെ ആദ്യ നിഘണ്ടു "വൊകാബുലറിയോ ഡി ലാ ലെങ്ക്വാ ടാഗാല" ( "Vocabulario de la Lengua Tagala")എഴുതിയത്, "ഫിലിപ്പിനോ അച്ചടിയുടെ പിതാവ്" എന്ന് വിശേഷിപ്പിക്കപ്പെടുന്ന തോമാസ് പിൻപിൻ ആണ് ഇത് പ്രസിധീകരിച്ചത്. പതിനെട്ടാം നൂറ്റാണ്ടിന്റെ തുടക്കത്തിൽ ഇതേ പേരിലുള്ള മറ്റൊരു നിഘണ്ടു ചെക്ക് യേശൂയി (Jesuit) പാതിരിയായ പാബ്ലോ ക്ലൈൻ നിർമ്മിക്കുകയുണ്ടായി. ടാഗലോഗ് വശമുണ്ടായിരുന്ന ക്ലൈൻ ആ ഭാഷ പല ഗ്രന്ഥങ്ങളും രചിക്കാൻ ഉപയോഗിച്ചു.

1936 നവംബർ 13ന് ഫിലിപ്പൈൻസ് ഗവണ്മെന്റിന്റെ കോമൺവെൽത്ത് ആക്റ്റ് 184, നിലവിലുണ്ടായിരുന്ന പ്രാദേശികഭാഷകൾ അപഗ്രഥനം നടത്തി ഒരു ദേശീയഭാഷയുടെ അടിത്തറയുണ്ടാക്കുകയെന്നതായിരുന്ന ലക്ഷ്യത്തോടെ നാഷനൽ ലാംഗ്വേജ് ഇൻസ്റ്റിറ്റ്യീട്ടിന്റെ രൂപീകരണത്തിന് ഹേതുവായി. 1937 ഡിസംബർ 13-ന്, ഫിലിപ്പൈൻസ് പ്രസിഡന്റ് മാനുവേൽ ക്വിസോൺ ടാഗലോഗ് അടിസ്ഥാമായാണ് ദേശീയഭാഷ നിർമ്മിക്കേണ്ടതെന്ന് ഉത്തരവ് പുറപ്പെടുവിച്ചു.

ഇന്റർനാഷണൽ ഓർഗനൈസേഷൻ ഫോർ സ്റ്റാൻഡേർഡൈസേഷനിലെ (ISO) ഭാഷാ രെജിസ്റ്റ്രിയിൽ 2004 സെപ്തംബർ 21-ന് ഫിലിപ്പിനൊ 639-2 code "fil" ആയി റജിസ്റ്റർ ചെയ്യപ്പെട്ടു. 


</doc>
<doc id="324726" url="https://ml.wikipedia.org/wiki?curid=324726" title="കോളേജ് ഓഫ് അപ്ലൈഡ് സയൻസ്, ഐ. എച്. ആർ. ഡി.കോളേജ്">
കോളേജ് ഓഫ് അപ്ലൈഡ് സയൻസ്, ഐ. എച്. ആർ. ഡി.കോളേജ്

കോഴിക്കോട് സർവ്വകലാശാലക്ക് കീഴിലുള്ള ഒരു കോളേജാണ് കോളേജ് ഓഫ് അപ്ലൈഡ് സയൻസ്, ഐ. എച്. ആർ. ഡി.കോളേജ്.


</doc>
<doc id="324730" url="https://ml.wikipedia.org/wiki?curid=324730" title="ചാലക്കുടി താലൂക്ക്">
ചാലക്കുടി താലൂക്ക്

കേരളത്തിലെ തൃശ്ശൂർ ജില്ലയിലെ ആറു താലൂക്കുകളിൽ ഒന്നാണ് ചാലക്കുടി താലൂക്ക്. ചാലക്കുടി ആണ് ഈ താലൂക്കിന്റെ ആസ്ഥാനം. ചാവക്കാട്, കൊടുങ്ങല്ലൂർ, തലപ്പിള്ളി, തൃശ്ശൂർ, മുകുന്ദപുരം എന്നിവയാണ് ജില്ലയിലെ മറ്റു താലൂക്കുകൾ. ആറു താലൂക്കുകളിൽ ഏറ്റവും അവസാനം രൂപം കൊണ്ട താലൂക്കാണ് ചാലക്കുടി. 2013 മാർച്ചിലാണ് ഈ താലൂക്ക് രൂപം കൊണ്ടത്. അതിനുമുമ്പ് മുകുന്ദപുരം താലൂക്കിന്റെ ഭാഗമായിരുന്നു ചാലക്കുടി താലൂക്ക്. 
ഒരുകാലത്ത് ഇന്നത്തെ ചാലക്കുടിയിൽ ഒരുപാട് വേദപഠനശാലകൾ ഉണ്ടായിരുന്നുവെന്നും അതിനാൽ അവ കൂടിയിരുന്ന സ്ഥലം 'ശാലൈക്കൂടി' എന്നറിയപ്പെട്ടുവെന്നും പിന്നീട് 'ശാലൈക്കൂടി' ലോപിച്ചാണ് ചാലക്കുടി ആയതെന്നുമാണ് കഥ. കൊച്ചി രാജ്യത്തിന്റെ ഭാഗമായിരുന്ന മുകുന്ദപുരം താലൂക്കിന്റെ ഭാഗമായിരുന്നു ചാലക്കുടി. സംസ്ഥാനത്തെ ഏറ്റവും വലിയ താലൂക്കുകളിലൊന്നായിരുന്നു മുകുന്ദപുരം താലൂക്ക്. 57 വില്ലേജുകളും 26 ഗ്രാമപഞ്ചായത്തുകളും രണ്ട് നഗരസഭകളുമുണ്ടായിരുന്ന ഈ താലൂക്കിന്റെ അസാമാന്യ വലിപ്പം പലർക്കും വിലങ്ങുതടിയായി. താലൂക്കിന്റെ കിഴക്കേ അറ്റത്ത് കിടക്കുന്ന മലക്കപ്പാറ മുതൽ താലൂക്ക് ആസ്ഥാനമായ ഇരിഞ്ഞാലക്കുട വരെ 100 കിലോമീറ്ററോളം സഞ്ചരിയ്ക്കേണ്ടതുണ്ടായിരുന്നു. 1950-കളിൽ കേരളപ്പിറവിയ്ക്ക് മുമ്പുതന്നെ താലൂക്ക് വിഭജിയ്ക്കാൻ ആവശ്യങ്ങൾ ഉയർന്നിരുന്നുവെങ്കിലും അവയെല്ലാം വൃഥാവിലായി. കടുത്ത പ്രക്ഷോഭങ്ങൾ തന്നെ ഇതിനായി നടന്നിരുന്നു. ഒടുവിൽ 2013 മാർച്ചിൽ മുകുന്ദപുരം വിഭജിച്ച് ചാലക്കുടി താലൂക്ക് രൂപവത്കരിയ്ക്കാൻ ഉത്തരവായി. ഏറെ ആഹ്ലാദത്തോടെയാണ് ഈ വാർത്ത ചാലക്കുടിക്കാർ കേട്ടത്.

ചാലക്കുടി താലൂക്കിൽ നിലവിലുള്ളത് ഒരു നഗരസഭയും (ചാലക്കുടി) 13 ഗ്രാമപഞ്ചായത്തുകളുമാണ്. 675.52 ചതുരശ്ര കിലോമീറ്റർ വിസ്തീർണമുള്ള ഈ താലൂക്കിലെ ജനസംഖ്യ 39567 ആണ്. സാക്ഷരത 86 ശതമാനവും സ്ത്രീ പുരുഷ അനുപാതം 1000:1032ഉം ആണ്. മുകുന്ദപുരം താലൂക്കിന്റെ പകുതിയിലധികം ഭാഗവും ചാലക്കുടി താലൂക്കിന്റെ വരവോടെ നഷ്ടമായി. 

ജൈവവൈവിധ്യത്തിന്റെ കാര്യത്തിൽ മുന്നിട്ടുനിൽക്കുന്ന താലൂക്കാണിത്. സംസ്ഥാനത്തെ ഏറ്റവും വലിയ നദികളിലൊന്നായ ചാലക്കുടിപ്പുഴയുടെ നല്ലൊരു ഭാഗവും കടന്നുപോകുന്നത് ഈ താലൂക്കിലൂടെയാണ്. രാജ്യത്തെത്തന്നെ ഏറ്റവുമധികം ജൈവവൈവിധ്യം നിറഞ്ഞ പ്രദേശമാണ് ചാലക്കുടിപ്പുഴയുടെ കരകൾ. അത്യപൂർവമായ നിരവധി മത്സ്യങ്ങൾ ഈ പുഴയിൽ കണ്ടെത്തിയിട്ടുണ്ട്.. ഈ പുഴയിൽ കണ്ടെത്തിയ 104 ഇനങ്ങളിൽ 5 എണ്ണം 1997-ൽ നടത്തിയ സർവ്വേയിൽ കണ്ടെത്തിയതും, ശാസ്ത്രലോകത്തിനു തന്നെ പുതിയതുമാണ്. കരിംകഴുത്തൻ മഞ്ഞക്കൂരി (Horabagrus nigricollaris), നെടും കൽനക്കി (Travancoria elongata), മോഡോൻ (Osteochilus longidorsalis),[19] ഗാറ സുരേന്ദ്രനാഥിനീയ്(Garra surendranathinii), സളാരിയാസ് റെറ്റികുലേറ്റസ് (Salarias reticulatus) എന്നീ മത്സ്യങ്ങൾ ലോകത്തിൽ ഇവിടെ മാത്രമേ കാണപ്പെടുന്നുള്ളൂ. പൊരിങ്ങൽ അണക്കെട്ടിനു മുകളിൽ കാരപ്പാറ കൈവഴിയിൽ മാത്രം 32 ഇനങ്ങളാണുള്ളത്. അണകെട്ടിയ കൈവഴികളിൽ ഈ മത്സ്യങ്ങളില്ല എന്നതും സർവ്വേ വ്യക്തമാക്കുന്നു. പുഴയോരക്കാടുകളും തുരുത്തുകളും (Riparian forests) അങ്ങിയ ആവാസവ്യവസ്ഥ ഈ പുഴയിൽ മാത്രമേ കേരളത്തിൽ ഇന്ന് ബാക്കിയുള്ളൂ. പല കൈവഴികളിലും അണകെട്ടിയതിനാൽ വെള്ളം ഒഴുകാതെ പുഴയോരവനങ്ങളുടെ സ്വാഭാവികത നഷ്ടപ്പെട്ടുകൊണ്ടിരിക്കുന്നു. കടുവ, പുള്ളിപുലി, കാട്ടുപോത്ത്, ആന, സിംഹവാലൻ കുരങ്ങ്, കരിങ്കുരങ്ങ്, മലയണ്ണാൻ, മലമുഴക്കി വേഴാമ്പൽ, മീൻ പരുന്ത് മുതലായ വലിയ ജീവികൾ മുതൽ ചെറിയ ജീവികൾ വരെ ഈ കാടിന്റെ പ്രത്യേകതയാണ്. വംശനാശം സംഭവിച്ചു എന്നു കരുതിയ ചൂരലാമയെ (Cochin Forest Cane Turtle) 70 കൊല്ലത്തിനുശേഷം 1982-ൽ കണ്ടെത്തിയതും വാഴച്ചാൽ മേഖലയിൽ നിന്നാണ്. കേരളത്തിൽ കാണപ്പെടുന്ന നാലുതരം വേഴാമ്പലുകളേയും ഈ കാടുകളിൽ കാണാൻ കഴിയും. താലൂക്കിന്റെ കിഴക്കേ അറ്റത്ത് കിടക്കുന്ന മലക്കപ്പാറ പ്രദേശത്ത് 2010-ൽ പുലിയിറങ്ങി വൻ നാശം വിതച്ചിരുന്നു. പടിഞ്ഞാറേ അറ്റം വലിയ പാടശേഖരങ്ങൾ നിറഞ്ഞ സമതലങ്ങളാണ്. ചാലക്കുടിപ്പുഴയുടെ വടക്കേക്കരയിൽ നിന്നാണ് പ്രസിദ്ധമായ കോൾപ്പാടങ്ങൾ തുടങ്ങുന്നത്. മാളയ്ക്കടുത്ത് വൈന്തലയിൽ നദിയുടെ വഴിവിട്ട സഞ്ചാരം ഒരു ഓക്സ്ബോ തടാകം ഉണ്ടാക്കുന്നുണ്ട്.

അതേ സമയം, മനുഷ്യന്റെ അനാവശ്യമായ ഇടപെടലുകൾ ജൈവവൈവിധ്യത്തെ ഇല്ലാതാക്കുന്നുണ്ട്. അനാവശ്യമായ ചില പാടം നികത്തലുകളും മറ്റും കാരണം ഒരുപാട് ബുദ്ധിമുട്ടുകൾ കർഷകർ നേരിടുന്നു. ചാലക്കുടിപ്പുഴയിൽ നടക്കുന്ന മലിനീകരണവും മണൽവാരലും തദ്ദേശസ്വയംഭരണസ്ഥാപനങ്ങളുടെ മൗനാനുമതിയോടെയാണെന്ന് ആക്ഷേപമുണ്ട്. പുഴ കയ്യേറി പലരും വില്ലകൾ നിർമ്മിച്ചത് വിവാദമായിരുന്നു. ചാലക്കുടിയ്ക്കടുത്തുള്ള കാതിക്കൂടത്ത് നീറ്റ ജെലാറ്റിൻ കമ്പനി നടത്തുന്ന മലിനീകരണത്തിനെതിരെ നടന്ന സമരം ശ്രദ്ധേയമായിരുന്നു. തുടരെത്തുടരെ അണക്കെട്ടുകൾ നിർമ്മിച്ചത് നദിയിലെ ഒഴുക്ക് കുറച്ചിട്ടുണ്ട്.

കിഴക്ക് - തമിഴ്നാട്ടിലെ വാൽപ്പാറ താലൂക്ക് 
വടക്ക് - മുകുന്ദപുരം, തൃശ്ശൂർ, പാലക്കാട് ജില്ലയിലെ ആലത്തൂർ, ചിറ്റൂർ താലൂക്കുകൾ 
പടിഞ്ഞാറ് - മുകുന്ദപുരം താലൂക്ക് 
തെക്ക് - എറണാകുളം ജില്ലയിലെ ആലുവ, കോതമംഗലം താലൂക്കുകൾ


</doc>
<doc id="324737" url="https://ml.wikipedia.org/wiki?curid=324737" title="ഇ 311 പാത">
ഇ 311 പാത

ഐക്യ അറബ് എമിറേറ്റിലെ ഒരു പ്രധാന പാതയാണ് ഇ 311 (അറബിക്കിൽ شارع ﺇ ٣١١). ജബൽ അലി ഫ്രീ സോൺ മുതൽ റാസൽ ഖൈമ എമിറേറ്റ് വരെ ഇത് ബന്ധിപ്പിക്കുന്നു. ആദ്യ കാലങ്ങളിൽ ഇത് എമിറേറ്റ്സ് പാത എന്നാണറിയപ്പെട്ടിരുന്നത്. രണ്ടായിരത്തി പതിമൂന്നിൽ ഷെയ്ക് മുഹമ്മദ് ബിൻ സെയ്ദ് പാത എന്നാക്കി മാറ്റി.


</doc>
<doc id="324746" url="https://ml.wikipedia.org/wiki?curid=324746" title="എഡ്വേർഡ് മായ">
എഡ്വേർഡ് മായ

എഡ്വേർഡ് മായ (ശരിയായ നാമം എഡ്വേർഡ് മരിയൻ ല്ലിഎ) പ്രശസ്തമായ റോമാനിയൻ ദീജെയും ഗായകനും സംഗീത സംവിധയകനും ആണ് 1986 ജൂൺ 29ന് റൊമാനിയയിലെ ബുക്കാറെസ്റ്റ്ൽ ജനനം

2006-ൽ മായ പ്രശസ്തരായ റോമാനിയൻ കലാകാരന്മാരായ അക്ക്സെനറ്റ്, വിക ജിഗുലിന, മിഹായ് ട്രൈസ്ടരിഉ തുടങ്ങിയവര്കോപ്പം പ്രവർത്തിച്ചു ഒരു അഭിമുഖത്തിൽ അദേഹം പറഞ്ഞു ആവിടെനിനാണ് അദേഹത്തിന്റെ കരിയറിന്റെ തുടക്കം
2009ൽ അദേഹം തൻറെ ആദ്യ ഗാനം ആയ "സ്ടെരെഒ ലവ്" നിർമിച്ചു റോമാനിയൻ ചാർട്ടിൽ രണ്ടാമതെത്തിയ അ ഗാനം ലോകം മുഴുവൻ ഹിറ്റായ്‌.

മെയ്‌ 13 2011ൽ അദേഹം തൻറെ രണ്ടാമത്തെ ഗാനമായ "ദിസ്‌ ഈസ്‌ മൈ ലൈഫ്" പുറത്തിറക്കി തൻറെ കരിയരിനും മറ്റുള്ള കലാകാരന്മാർക്ക് അവസരം ലഭിക്കാൻ വേണ്ടി അദേഹം മായവിൻ റെക്കോർഡ്സ് എന്ന ലേബലും തുടങ്ങി.

അ വർഷത്തെ ക്രിസ്മസിന് മായ തൻറെ മൂനാമത്തെ ഗാനമായ "ടെസേര്റ്റ് റൈൻ" പുറത്തിരകി അദേഹത്തിന്റെ നാലാമത്തെ ഗാനമായ "മോണോ ഇൻ ലവ്" നവംബർ 29 2012ൽ പുറത്തിരകി


</doc>
<doc id="324753" url="https://ml.wikipedia.org/wiki?curid=324753" title="ഒക നദി">
ഒക നദി

മദ്ധ്യ റഷ്യയിലൂടെ ഒഴുകുന്ന ഒരു നദിയാണ് ഒക(റഷ്യൻ: Ока́, IPA: [ɐˈka]). വോൾഗ നദിയിൽ ലയിക്കുന്ന ഏറ്റവും വലിയ നദിയാണിത്. ഒര്യോൽ, തുല, കലുഗ, മോസ്കോ, റ്യസൻ, വ്ലാദിമിൿ, നിസ്സനി നോവ്ഗോറോഡ് എന്നീ പ്രദേശങ്ങളിലൂടെയാണ് ഒക നദി ഒഴുകുന്നത്. പ്രഭവകേന്ദ്രത്തിനടുത്തുള്ള കലുഗ നഗരം മുതൽ താഴേക്ക് ഈ നദിയുടെ ഭൂരിഭാഗവും ജലയാത്രചെയ്യാൻ പറ്റുന്നതരത്തിലാണ്. ഏതാണ്ട് 1500 കിലോമീറ്ററിനുമുകളിൽ നീളമുണ്ട് ഈ നദിക്ക്. റഷ്യയുടെ തലസ്ഥാനമായ മോസ്കോ നഗരം ഒക നദിയിൽ ചെന്ന് ചേരുന്ന മോസ്ക്വ നദിയുടെ കരയിലാണുള്ളത്.
ലാറ്റിൻ വാക്കായ അക്വ, പഴയ ജർമ്മൻ വാക്കായ അഹ, ഗോഥിക് വാക്കായ അഹ്വ എന്നിവയുമായി നദിയുടെ പേരിന് ബന്ധമുണ്ടെന്ന് മാക്സ് വാസ്മെർ പറയുന്നു. ഈ വാക്കിനെല്ലാം അർത്ഥം ജലം അല്ലെങ്കിൽ നദി എന്നാണ്. ബാൾട്ടിക് ഭാഷകളിൽനിന്നാണ് ഈ പേര് വന്നതെന്നാണ് ഒലെഗ് ട്രുബചേവ് പറയുന്നത്. സ്ലേവുകൾ വരുന്നതിന് മുൻപ് ബാൾടിക് ഗോത്രവർഗ്ഗക്കാരായ ഗാലിന്ത്യൻസ് ഒക സമതലത്തിന്റെ പടിഞ്ഞാറേഭാഗത്താണ് താമസിച്ചിരുന്നത്.
ഒക നദിയുടെ കരയിൽ അനേകം ചരിത്രപ്രധാനമായ സ്ഥലങ്ങളും കെട്ടിടങ്ങളുമുണ്ട്. മുറോമിന്റെ മദ്ധ്യകാല മൊണാസ്ട്രികൾ, കസിമോവിന്റെ മോസ്കുകൾ, കൊളൊമ്നയുടെയും സെർപുഖൊവിന്റെയും കോട്ടകളും ക്രെംലിനുകളും, സെർഗി യെസെനിന്റെയും വസിലി പൊളെനോവിന്റെയും ഓർമ്മ കെട്ടിടങ്ങൾ, പഴയ റ്യസന്റെ അവശേഷിപ്പുകൾ കുഴിച്ചെടുത്ത് സ്ഥലങ്ങൾ, ഒക ഷുഖൊവ് കെട്ടിടം തുടങ്ങിയവ ഒക നദിക്കരയിൽ സ്ഥിതിചെയ്യുന്നു. 

പ്രിയോക്സോ-ടെറസ്നൈ ബയോസ്ഫിയർ റിസർവ്വ് ഒക നദിക്കരയിൽ പുഷ്ചിനോ നഗത്തിന്റെ എതിർവശത്തായി സ്ഥിതിചെയ്യുന്നു.
ഉഗ്ര, സിസഡ്ര, ഉപ, പ്രൊട്വ, നറ, മോസ്ക്വ, പ്ര, ഒസ്യൊടർ, പ്രൊന്യ, പറ, മോക്ഷ, ട്യോഷ, ക്ലൈസ്മ എന്നിവയാണ് ഒക നദിയിൽ ലയിക്കുന്ന പ്രധാന നദികൾ.
ഒര്യോൾ, ബെൽയോവ്, ചെകലിൻ, കലുഗ, അലെക്സിൻ, ടറുസ, സെർപുഖോവ്,സ്റ്റുപ്പിനോ, കഷിറ, പ്രൊട്വിനൊ, പുഷ്ചിനൊ, കൊളൊമ്ന, റ്യസൻ, കസിമോവ്, മുറോം, പാവ്ലൊവോ, നവഷിനോ, ഗോർബടോവ്, സെർഷിൻസ്ക്, നിസ്നി നോവ്ഗോർഡ് എന്നിവയാണ് ഒക നദീതീരത്ത് സ്ഥിതിചെയ്യുന്ന പ്രധാന പട്ടണങ്ങൾ
ഒന്നാം പോളിഷ് തദേയൂസ് കൊഷിയുസകൊ ഇൻഫന്ററി ഡിവിഷന്റെ വളരെ പ്രചാരമുള്ള ഒരു പാട്ടിന്റെ തലക്കെട്ടായും പ്രധാന പ്രതിപാദ്യവിഷയമായും ഒക നദി മാറിയിട്ടുണ്ട്.


</doc>
<doc id="324757" url="https://ml.wikipedia.org/wiki?curid=324757" title="മാക്ടൻ">
മാക്ടൻ

ഫിലിപ്പൈൻസിൽ സ്ഥിതി ചെയ്യുന്ന ജനസാന്ദ്രത കൂടിയ ഒരു ദ്വീപ് ആണ് മാക്ടൻ . ഇത് സെബു പ്രവിശ്യയിലാണ് ഉള്ളത് . ഈ ദ്വീപിനെ ലാപു-ലാപു നഗരം , കോർഡോവ മുനിസിപ്പാലിറ്റി എന്നിങ്ങനെ രണ്ടായി വിഭജിച്ചിരിക്കുന്നു. ഈ ദ്വീപിനെ സെബു ദ്വീപുമായി ബന്ധിപ്പിക്കുന്ന രണ്ടു പാലങ്ങൾ ഉണ്ട്. അവ മാർസെലോ ഫെർനാൻ പാലം,മാക്ടൻ-മാൻടോയ് പാലം എന്നിങ്ങനെ അറിയപ്പെടുന്നു. 65 ചതുരശ്ര കിലോമീറ്റർ വിസ്താരമുള്ള ഈ ദ്വീപിൽ ഏകദേശം 430,000 പേർ അധിവസിക്കുന്നു. ഈ ദ്വീപിൽ മാക്ടൻ-സെബു അന്തർദേശീയ വിമാനത്താവളം സ്ഥിതി ചെയ്യുന്നു.

പതിനാറാം നൂറ്റാണ്ടിൽ സ്പെയിൻ കോളനി ആക്കുന്നതിനും മുൻപേ തന്നെ ഈ ദ്വീപിൽ സജീവമായ ജനവാസം ഉണ്ടായിരുന്നു. പോർച്ചുഗീസ് നാവികനായ മഗല്ലൻ 1521 ൽ ഇവിടെ എത്തി. അദ്ദേഹം ഇവിടെ വച്ച് തദ്ദേശീയരായിട്ട് ഉണ്ടായ ഒരു യുദ്ധത്തിൽ കൊല്ലപ്പെട്ടു. 

1730 ഓടെ കാത്തലിക് അഗസ്റ്റിനിയൻ സന്യാസ സഭ ഇവിടെ ഒപോൺ എന്ന പേരിൽ നഗരം ഉണ്ടാക്കി. അതാണ്‌ പിന്നീട് ലാപു-ലാപു എന്ന് അറിയപ്പെട്ടത്. 

വിമാനത്താവളത്തിനു പുറമേ ഈ ദ്വീപിൽ അനേകം വ്യവസായ ശാലകളും ഉണ്ട്. ഫിലിപ്പീൻസ് ലെ മികച്ച വ്യവസായ സ്ഥാപനങ്ങളിൽ പലതും ഈ ദ്വീപിലാണ്. മാക്ടൻ എക്സ്പോർട്ട്‌ പ്രോസസ്സിംഗ് സോൺ (MEPZ) എന്ന നികുതി രഹിത മേഖലയിൽ മുപ്പത്തി അഞ്ചോളം വ്യവസായ സ്ഥാപനങ്ങൾ ഉണ്ട്. അവയിൽ പകുതിയും ജാപ്പനീസ് ഉടമസ്ഥതയിലുള്ളതാന്. ഈ മേഖല 1979 ലാണ് ആരംഭിച്ചത്.

സെബു പ്രവിശ്യയിലെ പ്രധാന വിനോദ സഞ്ചാര കേന്ദ്രമാണ് ഇവിടം. ഇത് ഒരു പവിഴദ്വീപ്‌ ആണ്. ഇവിടെ ഡൈവിങ്,സ്നോർക്കെലിംഗ്,ഐലൻഡ് ഹോപ്പിംഗ്,ജെറ്റ് സ്കീയിംഗ്,ഉല്ലാസ കപ്പൽയാത്രകൾ തുടങ്ങിയവയ്ക്ക് ഉള്ള സൗകര്യം ഉണ്ട്. ഇവിടെ ഉള്ള പ്രധാന ആകർഷണം ആണ് മാക്ടൻ ഐലൻഡ് അക്വേറിയം 


</doc>
<doc id="324759" url="https://ml.wikipedia.org/wiki?curid=324759" title="ആറ്റം (പുസ്തകം)">
ആറ്റം (പുസ്തകം)

ഭൗതിക ശാസ്ത്രഞ്ജർ വൂൾഫ്ഗാങ് ഡാംദ്യോടേർ എന്നിവർ ചേർന്നെഴുതി 2010 ല് പ്രസിദ്ധീകരിച്ച ഒരു ശാസ്ത്ര പുസ്തകമാണ് അണു (മഹത്തായ രൂപകൽപന /പദ്ധതി).


</doc>
<doc id="324782" url="https://ml.wikipedia.org/wiki?curid=324782" title="വിവാഹം ഇന്ത്യയിൽ">
വിവാഹം ഇന്ത്യയിൽ

പ്രായപൂർത്തിയായ പുരുഷനും സ്ത്രീക്കും സമൂഹത്തിന്റേയും അവരുടെ ബന്ധു ജനങ്ങളുടേയും അനുവാദത്തോടെ ഒന്നിച്ചു ജീവിക്കാനുള്ള ചടങ്ങാണ്‌ വിവാഹം. ഇന്ത്യയിൽ വിവിധ മതക്കാർക്ക് വ്യത്യസ്ത ആചാരങ്ങളോടെയാണ് വിവാഹം നടക്കുന്നത്.
ശൈശവ വിവാഹ നിരോധന നിയമം,2006 പ്രകാരം വിവാഹ സമയത്ത് വരന് 21 വയസ്സും വധുവിന് 18 വയസ്സും പൂർത്തിയായിരിക്കണം.



</doc>
<doc id="324789" url="https://ml.wikipedia.org/wiki?curid=324789" title="പാകിസ്താൻ റെയിൽവേ">
പാകിസ്താൻ റെയിൽവേ

പാകിസ്താൻ സർക്കാരിന്റെ ഉടമസ്ഥതയിലുള്ള പൊതുമേഖലാ സ്ഥാപനമാണ് പാകിസ്താൻ റെയിൽവേ. 1947 മുതൽ 1974 വരെ ഇത് പാകിസ്താൻ വെസ്റ്റേൺ റെയിൽവേ എന്നാണറിയപ്പെട്ടിരുന്നത്. 1886-ൽ ലാഹോർ ആസ്ഥാനമാക്കി ഇത് സ്ഥാപിക്കപ്പെട്ടു. ഏതാണ്ട് 7791 കി.മീ ദൂരത്തിലായി വിപുലമായ തീവണ്ടി ശൃംഖല പാകിസ്താൻ റെയിൽവേയ്ക്ക് ഉണ്ട്. 


</doc>
<doc id="324790" url="https://ml.wikipedia.org/wiki?curid=324790" title="കിഴക്കൻ തിമൂറിലെ മതം">
കിഴക്കൻ തിമൂറിലെ മതം

തെക്കുകിഴക്കേ ഏഷ്യയിലെ ഒരു രാജ്യമാണ് ഈസ്റ്റ് ടിമോർ.ക്രിസ്തുമതത്തിലെ കാത്തോലിക്ക ചർച്ച് വിഭാഗക്കാരാണ് കിഴക്കൻ തിമൂറിലെ പ്രധാന മത വിശ്വാസികൾ.

2005 ലെ ലോക ബാങ്കിൻറെ കണക്ക് പ്രകാരം ജനസംഖ്യയിലെ 98 ശതമാനം പേരും കാത്തോലിക്ക മത വിശ്വാസികളാണ്.ഒരു ശതമാനം പ്രൊട്ടസ്റ്റുകാരും ഒരു ശതമാനം മുസ്ലിങ്ങളുമാണ് ഇവിടെയുള്ളത്.എന്നിരിക്കെ അധികപേരും അചേതനവസ്തുക്കളിലും പ്രകൃതിയുടെ പ്രതിഭാസങ്ങളിലും ജീവനുണ്ടെന്ന അനിമിസ രീതിയിലുള്ള വിശ്വാസക്കാരാണ്. മതവിശ്വാസത്തിനപ്പുറം സാംസ്കാരികമായ സ്വാധീനഫലമാണിത്. . 1999 സപ്തംബറിന് ശേഷമാണ് മുസ്ലിങ്ങളുടെയും പ്രൊട്ടസ്റ്റുകാരുടെയും എണ്ണത്തിൽ കുറവ് വന്നത്.

ക്രിസ്ത്രീയ ആചാര്യ നേതാവായ പോപ്പിൻറെ നിയന്ത്രണത്തിലുള്ള റോമൻ കത്തോലിക്കാ പള്ളിയുടെ ഭാഗമായിട്ടാണ് കിഴക്കൻ തിമൂറിലെയും കത്തോലിക്കമതം നിലകൊള്ളുന്നത്. ഉദ്ദേശം 900,000 നു മുകളിൽ കത്തോലിക്കക്കാർ കിഴക്കൻ തിമൂറിലുണ്ടെന്നാണ് കണക്ക്.

കിഴക്കൻ തിമൂറിലെ ഏറ്റവും ചെറിയ ന്യൂനപക്ഷമാണ് മുസ്ലിങ്ങൾ.യുഎസ് സേറ്റേറ്റ് വകുപ്പിൻറെ കണക്ക് പ്രകാരം 1% ആണ് മുസ്ലിം ജനസംഖ്യ.അതസമയെ കിഴക്കേ തിമൂറിൻറെ ആദ്യ പ്രധാനമന്ത്രിയായ മാരി അൽക്കാട്ടിരി സുന്നി മുസ്ലിം ആണ്.


</doc>
<doc id="324802" url="https://ml.wikipedia.org/wiki?curid=324802" title="കുംഭല്ഗഡ്">
കുംഭല്ഗഡ്

രാജസ്ഥാനിലെ രാജ്‌സമന്ദ് ജില്ലയിൽ ആരവല്ലി കുന്നുകളുടെ പടിഞ്ഞാറ് സ്ഥിതിചെയ്യുന്ന കോട്ടയാണ് കുംഭല്ഗഡ് ഫോർട്ട്‌.
യുനെസ്‌കോയുടെ ലോക പൈതൃക പട്ടികയിൽ ഇടം നേടിയിട്ടുണ്ട്. 15ആം നൂറ്റാണ്ടിൽ രാജസ്ഥാനിലെ മേവാർ(മേവാഡ്) പ്രവിശ്യയുടെ ഭരണാധികാരിയായിരുന്ന റാണ കുംഭ എന്ന കുംഭകർണ സിങ് ആണ് പണികഴിപ്പിച്ചത്. മേവാർ ചക്രവർത്തിയായിരുന്ന മഹാറാണ പ്രതാപിന്റെ ജന്മ സ്ഥലം കൂടിയാണ് കുംഭൽ ഗഡ്. 19ആം നൂറ്റാണ്ടുവരെ കോട്ട അതിന്റെ എല്ലാ പ്രതാപത്തോടെയും നിലനിന്നു. 
38 കിലോ മീറ്റർ നീളത്തിൽ വ്യാപിച്ച് കിടക്കുന്ന കുംഭൽ ഗഡ് കോട്ട മതിൽ ചൈനയിലെ വൻമതിലിന് ശേഷം ഏറ്റവും നീളമുള്ള രണ്ടാമത്തെ മതിലായാണ് പരിഗണിക്കപ്പെടുന്നത്.
കോട്ട ഇപ്പോൾ എല്ലാ ദിവസവും വൈകുന്നേരങ്ങളിൽ ഏതാനും സമയം പൊതുജനങ്ങൾക്ക് സന്ദർശനാർത്ഥം തുറന്നു കൊടുക്കുന്നുണ്ട്. ചിത്തോർഗഢ് കോട്ടക്ക് ശേഷം മേവാറിലെ പ്രധാനപ്പെട്ട ഒരു കോട്ടയാണിത്. ഉദയ്പൂരിന്റെ വടക്കുപടിഞ്ഞാറായി റോഡുമാർഗ്ഗം 82 കിലോമീറ്റർ സഞ്ചരിച്ചാൽ കുംഭൽഗഡിൽ എത്തിച്ചേരാം.
2013ൽ കമ്പോഡിയയുടെ തലസ്ഥാനമായ നോം പെന്നിൽ നടന്ന യുനെസ്‌കോയുടെ ലോക പൈതൃക കമ്മിറ്റിയുടെ 37ആം സമ്മേളനത്തിൽ രാജസ്ഥാനിലെ മറ്റു അഞ്ചു മല കോട്ടകൾക്കൊപ്പമാണ് കുംഭൽഗഡ് കോട്ടയും ലോക പൈതൃക സ്ഥലമായി പ്രഖ്യാപിക്കപ്പെട്ടത്.

സിസോഡിയ രജപുത്ര ഭരണാധികാരിയായിരുന്ന കുംഭയുടെ ഭരണകാലത്താണ് ഈ കോട്ട പണികഴിപ്പിച്ചത്. 
അക്കാലത്തെ പ്രശസ്ത വാസ്തുശിൽപയായിരുന്ന മദൻ ആണ് ഇന്ന് കാണുന്ന രൂപത്തിൽ കോട്ട വികസിപ്പിച്ചത്. രാജസ്ഥാനിലെ രന്താംബോർ മുതൽ മധ്യപ്രദേശിലെ ഗോളിയോർ വരെ പരന്നു കിടക്കുന്ന പ്രദേശമായിരുന്നു റാണ കുംഭയുടെ മേവാർ സാമ്രാജ്യം. റാണ കുംഭന്റെ ഭരണാധിപത്യത്തിൽ 84 കോട്ടകൾ ഉണ്ടായിരുന്നു. അവയിൽ 32 എണ്ണത്തിന്റെ രൂപകൽപ്പനയും നിർവഹിച്ച്ത് കുംഭൻ തന്നെയായിരുന്നു. ഇവയിൽ ഏറ്റവും വലിയത് കുംഭൽഗഡ് കോട്ടതന്നെയാണ്. 
പുരാതന ഇന്ത്യയിലെ രാജഭരണ പ്രദേശങ്ങളായിരുന്ന മേവാർ (മേവാഡ്), മാർവാർ (മാർവാഡ്) എന്നിവയെ വേർത്തിരിച്ചിരുന്നത് കുംഭൽഗഡ് കോട്ടയായിരുന്നു. യുദ്ധം പോലേയുള്ള അപകട സമയങ്ങളിൽ മേവാർ ഭരണാധികാരികൾ ഒളിത്താവളമായി ഈ കോട്ട ഉപയോഗിച്ചിരുന്നു.
മുഗൾ ചക്രവർത്തി അക്‌ബർ, ആംബെർ രാജാവായിരുന്ന രാജാ മാൻ സിങ്, മാർവാർ രാജാവായിരുന്ന രാജാ ഉദയ് സിങ്, ഗുജറാത്തിലെ മിർസാ എന്നിവർ സംയുക്തമായി നടത്തിയ ആക്രമണം വരെ കോട്ട അപരാജിതമായി തുടർന്നു. ആക്രമണത്തോടെ കുടിവെള്ള കുറവ് മൂലമായിരുന്നു പരാജയം നേരിട്ടത്. ഗുജറാത്ത് ഭരണാധികാരിയായിരുന്ന അഹമ്മദ് ഷാ 1457ൽ കോട്ടയ്ക്ക് നേരെ ആക്രമണം നടത്തിയെങ്കിലും കോട്ട പിടിച്ചെടുക്കാനായില്ല. കോട്ടയെ സംരക്ഷിച്ച് നിർത്തുന്ന ഒരു ദൈവ പ്രതിഷ്ഠ കോട്ടക്ക് അകത്തു ഉണ്ടായിരുന്നു വെന്നും ഷായുടെ ആക്രമണത്തിൽ ആ ക്ഷേത്രം തകർന്നുവെന്നുമാണ് വിശ്വാസം.
1458-59ലും 1467ലും ഖിൽജി രാജാവായിരുന്ന മഹ്മൂദ് ഖിൽജിയുടെ സൈന്യവും കോട്ടക്ക് നേരെ ആക്രമണം നടത്തിയെങ്കിലും അതും വിഫലമാവുകയായിരുന്നു.
ആരവല്ലി മലം പ്രദേശത്ത് സമുദ്ര നിരപ്പിൽ നിന്നും 1,100 മീറ്റർ(3600 അടി) ഉയരത്തിൽ മലമുകളിൽ ആണ് ഈ കോട്ട നിർമ്മിച്ചിരിക്കുന്നത്. 36 കിലോമീറ്റർ (22 മൈൽ) നീണ്ടു കിടക്കുന്ന ഒരു കൂറ്റൻ മതിലിനാൽ ചുറ്റപ്പെട്ടു കിടക്കുകയാണ് കോട്ട. ചൈനയിലെ വൻ മതിലിന് ശേഷം ലോകത്തെ ഏറ്റവും നീളം കൂടിയ മതിലാണ് ഇത്..
കോട്ടയുടെ മുൻവശത്തുള്ള മതിലിന് 15 അടി കനമുണ്ട്. ശക്തമായ ഏഴു കവാടങ്ങളുണ്ട്. കോട്ടക്കുള്ളിൽ 300പുരാതന ജൈന ക്ഷേത്രങ്ങൾ അടക്കം 360ൽ അധികം ക്ഷേത്രങ്ങളുണ്ട്.


</doc>
<doc id="324808" url="https://ml.wikipedia.org/wiki?curid=324808" title="ഓൾഡ‍് ഗോവ">
ഓൾഡ‍് ഗോവ

ഇന്ത്യയിലെ ഗോവ സംസ്ഥാനത്തിലെ വടക്കേ ഗോവ ജില്ലയിൽ സ്ഥിതിചെയ്യുന്ന ചരിത്രപ്രധാനമായ ഒരു നഗരമാണ് പഴയ ഗോവ. 15-ാം നൂറ്റാണ്ടിൽ ബീജാപൂർ സുൽത്താന്മാരാണ് ഈ നഗരം പണികഴിപ്പിച്ചത്. 16-ാം നൂറ്റാണ്ടുമുതൽ 18-ാം നൂറ്റാണ്ടിന്റ അന്ത്യത്തിൽ പ്ലേഗ് ബാധമൂലം നഗരം ഉപേക്ഷിക്കുന്നതുവരെ പോർച്ചുഗീസ് ഇന്ത്യയുടെ തലസ്ഥാനമായിരുന്നു ഈ നഗരം. പോർച്ചുഗീസുകാർ വിവിധ ഭൂഖണ്ഡങ്ങളിൽ കച്ചവടം നടത്തിയിരുന്ന കാലത്ത് ഏതാണ്ട് 2,00,000 പേർ ഈ നഗരത്തിൽ താമസിച്ചിരുന്നു. ഈ നഗരത്തിന്റെ അവശിഷ്ടങ്ങളെ യുനെസ്കോ ലോകപൈതൃക പദ്ധതിയിൽ പെടുത്തിയിട്ടുണ്ട്. ഗോവയുടെ തലസ്ഥാനമായ പനാജിയിൽ നിന്ന് 10 കിലോമീറ്റർ കിഴക്കായാണ് ഓൾഡ് ഗോവ നഗരാവശിഷ്ടങ്ങൾ സ്ഥിതിചെയ്യുന്നത്.
വിശുദ്ധനായ ഡോർ ഹോയിനിയാചി റോട്ടിയുടെ സ്മരണാർത്ഥം 1960കളിൽ പുറത്തിറക്കിയ ഒരു കൊങ്ങിണി മാസികയുടെ വിലാസത്തിലാണ് ഓൾഡ് ഗോവ എന്ന പേര് ആദ്യം ഉപയോഗിച്ചത്. ഓൾഡ് ഗോവ എന്ന സ്ഥലം പ്രചാരത്തിലില്ലാതിരുന്നതിനാൽ അയച്ച കത്തുകളെല്ലാം അയച്ചയാൾക്ക് തന്നെ തിരിച്ചുവന്നതായി മാസികയുടെ ദീർഘകാല എഡിറ്ററും പ്രശസ്ത ഗോവൻ ചരിത്രകാരനുമായ പരേതനായ പഡ്രേ മൊറെനോ ഡിസൂസ എസ്ജെ രേഖപ്പെടുത്തിയിട്ടുണ്ട്.

വില്ലേജിലെയും പഞ്ചായത്തിലെയും രേഖകളിൽ ഈ നഗരത്തിന്റെ പേര് സെ-ഓൾഡ് ഗോവ എന്നാണെങ്കിലും തപാലാപ്പീസിലും ആർക്കിയോളജിക്കൽ സർവ്വേ ഓഫ് ഇന്ത്യയും വെല്ഹ ഗോവ എന്നപേരാണുപയോഗിക്കുന്നത്.
പതിനഞ്ചാം നൂറ്റാണ്ടിൽ മണ്ഡോവി നദിയുടെ തീരത്ത് ഒരു ചെറിയ് തുറമുഖമായാണ് ബീജാപ്പൂർ സുല്ത്താന്മാർ ഈ നഗരം സ്ഥാപിച്ചത്. കുറച്ചകലെ തെക്കുഭാഗത്ത് സ്ഥിതിചെയ്യുന്ന ഗോവപുരി എന്ന തുറമുഖത്തിന് പകരമായാണ് ഈ തുറമുഖം ഉണ്ടാക്കിയത്. ഗോവപുരി കഡംബ രാജാക്കന്മാരും വിജയനഗര രാജാക്കന്മാരും ഉപയോഗിച്ചിരുന്നു. ആദിൽ ഷാഹിയുടെ ഭരണകാലത്ത് ഓൾഡ് ഗോവ ബീജാപ്പൂരിന്റെ രണ്ടാം തലസ്ഥാനമായിരുന്നു. ഷാഹിയുടെ കൊട്ടാരവും മോസ്ക്കുകളും അമ്പലങ്ങളും ഈ നഗരത്തിലായിരുന്നു സ്ഥിതിചെയ്തിരുന്നത്. പിന്നീട് ഈ നഗരം പോർച്ചുഗീസുകാർ പിടിച്ചെടുത്തു. 1510 മുതൽ ഇവിടം പോർച്ചുഗീസ് ഇന്ത്യയുടെ ഭരണസിരാകേന്ദ്രമായിരുന്നു. 1759ൽ വൈസ്രോയിയുടെ വസതി ഇവിടെനിന്നും ഭാവി തലസ്ഥാനമായ പഞ്ജിമിലേക്ക് മാറ്റി.

വിവിധ കോൺഗ്രിഗേഷനുകളിൽ നിന്നുള്ള പള്ളികൾ ഓൾഡ്ഗോവയിലുണ്ട്. ഗോവ ആർച്ച് ബിഷപ്പിന്റെ ഇരിപ്പിടമായ സേ കത്തീഡ്രൽ, സെന്റ് ഫ്രാൻസിസ് അസ്സീസ്സിയുടെ പള്ളി, എസ്. കെറ്റാനുയുടെ പള്ളി, സെന്റ് ഫ്രാൻസിസ് സേവ്യറിന്റെ തിരുശേഷിപ്പ് സൂക്ഷിച്ചിരിക്കുന്ന ബസലിക്ക ബോം ജീസസ് എന്നിവ അവയിൽ പ്രധാനപ്പെട്ടവയാണ്.


</doc>
<doc id="324823" url="https://ml.wikipedia.org/wiki?curid=324823" title="പിച്ചാവരം">
പിച്ചാവരം

പിച്ചാവരം തമിഴ്നാടിന്റെ കിഴക്കുവശത്തുള്ള കടലൂർ ജില്ലയിലുള്ള പട്ടണമാണ്. 1100 ഏക്കറിൽ പടർന്നു കിടക്കുന്ന കണ്ടൽ കാടുകളുടെ തുരുത്താണ് പിച്ചാവരം. ലോകത്തിലെ ഏറ്റവും വലിയ കണ്ടൽക്കാടായ പശ്ചിമ ബംഗാളിലെ സുന്ദർബൻ കഴിഞ്ഞാൽ രണ്ടാമത്തെ ഏറ്റവും വലിയ കണ്ടൽക്കാട് പിച്ചാവരത്തിലേതാണ്. ആയിരക്കണക്കിന് പക്ഷികളുടെ വിഹാരകേന്ദ്രം കൂടിയാണ് പിച്ചാവരം. നവംബർ മുതൽ ഫെബ്രുവരി വരെയുള്ള ദേശടന പക്ഷികൾ ഇവിടെ എത്തുന്നത്.


</doc>
<doc id="324840" url="https://ml.wikipedia.org/wiki?curid=324840" title="ചരക്കു സേവന നികുതി (ഇന്ത്യ)">
ചരക്കു സേവന നികുതി (ഇന്ത്യ)

ഇന്ത്യയിൽ നടപ്പാക്കുന്ന ഏറ്റവും വലിയ നികുതി പരിഷ്കാരമാണ് ചരക്കുസേവന നികുതി. ഇന്ത്യ അതിന്റെ സങ്കീർണ്ണമായ നികുതി വ്യവസ്ഥയ്ക്കു പ്രസിദ്ധമാണ്. ഇതുകാരണം നവീന സംരംഭകർക്കും, അന്തർസംസ്ഥാന കച്ചവടക്കാർക്കും പിന്തുടരാൻ പ്രയാസമുണ്ടാക്കുന്നു. ഉപയോക്താക്കൾക്കിടയിലെ നികുതിവ്യവസ്ഥ സുതാര്യമല്ലാത്തതു കുറച്ചുപേർ നികുതിവ്യവസ്ഥയ്ക്കു പുറത്തു നിൽക്കുവാനും, സാധനങ്ങളുടെ വിലവർദ്ധിക്കുവാനും കാരണമാകുന്നു. ഇതിനെല്ലാമുള്ള പരിഹാരം എന്നനിലയിലാണ് ചരക്കുസേവനനികുതി വന്നത്.

ദേശീയ, സംസ്‌ഥാന തലങ്ങളിലായി രണ്ടായിരത്തോളം പരോക്ഷനികുതികളാണു നിലവിലുള്ളത്. ഇവയ്‌ക്കെല്ലാം പകരമായി ഏർപ്പെടുത്തുന്ന ഏകീകൃതവും സംയോജിതവുമായ നികുതിയാണു ഗുഡ്സ് ആൻഡ് സർവീസസ് ടാക്സ് (ജിഎസ്‌ടി). ഉൽപന്നത്തിന്റെ അടിസ്‌ഥാന വിലയിന്മേൽ എക്‌സൈസ് തീരുവയുണ്ട്. അടിസ്‌ഥാനവിലയും എക്‌സൈസ് തീരുവയും ചേർന്ന തുകയിന്മേൽ കേന്ദ്ര വിൽപനനികുതികൂടിയുണ്ട്. ഇതെല്ലാം ചേർന്ന മൊത്തവിലയിന്മേൽ സംസ്‌ഥാനം വക മൂല്യവർധന നികുതി (വാറ്റ്) പുറമെയാണ്. ഈ കൂട്ടുനികുതികൾക്കെല്ലാം പകരമായാണു ജിഎസ്‌ടി എന്ന ഒറ്റ നികുതി. 2017 മേയ് 18 ന് കൂടിയ ജിഎസ്ടി കൗൺസിൽ യോഗത്തിൽ 98 അധ്യായങ്ങളിലായി 1211 ഇനങ്ങളുടെ ജിഎസ്ടി നികുതി നിരക്ക് നിശ്ചയിച്ചത് പ്രസിദ്ധപ്പെടുത്തിക്കഴിഞ്ഞിരുന്നു.

സാധനസാമഗ്രികളുടെ ഉപയോഗം ആസ്പദമാക്കി ഓരോ പ്രദേശത്തെ ആശ്രയിച്ചിട്ടുള്ള നികുതിയാണ് ഗുഡ്സ് ആൻഡ് സർവീസസ് ടാക്സ് എന്ന ചരക്കുസേവന നികുതി. ഇവയുടെ നിർമ്മാണം മുതൽ ഉപഭോഗം വരെയുള്ള ഘട്ടത്തിൽ ചുമത്തപ്പെടുകയും ഓരോ ഘട്ടത്തിലും അടച്ച നികുതി കുറവു ചെയ്തു അടക്കാവുന്ന നികുതിയാണിത്. ഓരോ ഘട്ടത്തിലും ഉണ്ടാകുന്ന മൂല്യ വർധനത്തിനു മാത്രമുള്ള നികുതിയിൽ, നികുതിയുടെ ഭാരം അന്തിമ ഉപയോക്താവിനു മാത്രമായിരിക്കും എന്നുണ്ട്. കേന്ദ്ര സർക്കാർ കേന്ദ്ര ജിഎസ്ടിയും സംസ്ഥാന സർക്കാർ സ്റ്റേറ്റ് ജിഎസ്ടിയുമാണ് പ്രധാനമായി ഈ നികുതിയുടെ വകഭേദങ്ങൾ. നിലവിലെ അവസ്ഥ പ്രകാരമുള്ള നികുതികളുടെ മേൽ നികുതി എന്നതിന്റെ ദൂഷ്യ ഫലങ്ങൾ ഒഴിവാക്കാനാവുന്നു എന്നൊരു പ്രത്യേകതയുണ്ട്. നിലവിലുള്ള പല ഉൽപ്പന്നങ്ങളുടെ വിതരണവും കൂടുതൽ മത്സര ക്ഷമമാകും. രാജ്യത്തിന്റെ സാമ്പത്തിക വളർച്ച മെച്ചപ്പെടുകയും കേന്ദ്രത്തിന്റെയും സംസ്ഥാനങ്ങളുടേയും വരുമാനം വർധിക്കുകയും ചെയ്യുന്നു. സുതാര്യ സ്വഭാവമുള്ള നികുതിയായതിനാൽ നടപ്പിലാക്കാനും വളരെ എളുപ്പമാണ് എന്നൊരു മേന്മയും ഉണ്ട്. ചരക്കുകളും സേവനങ്ങളും വിതരണം ചെയ്യുന്ന, നികുതി വിധേയനായ ആളിനാണ് ജിഎസ്ടിയിൽ നികുതി അടയ്ക്കാൻ ബാദ്ധ്യതയുള്ളത്.

എച്ച്എസ്എൻ (Harmonised System Nomenclature) കോഡുപയോഗിച്ചാണ് ഈ നികുതി തരംതിരിക്കുന്നത്. ഒന്നരക്കോടിക്ക് മുകളിൽ അഞ്ചുകോടിക്ക് താഴെ ടേണോവർ ഉള്ളവർ രണ്ടക്ക കോഡും അഞ്ചുകോടിക്ക് മുകളിൽ ടേണോവർ ഉള്ളവർ നാലക്ക കോഡും ഉപയോഗിക്കണം. ഒന്നരകോടിയിൽ താഴെ ടേണോവർ ഉള്ളവർ എച്ച്എസ്എൻ കോഡ് ഇൻവോയിസിൽ കാണിക്കണമെന്നില്ല. സേവനങ്ങൾ സർവീസസ് അക്കൗണ്ടിങ് കോഡ് പ്രകാരം ഉറപ്പു ചെയ്യണം. 0, 5%, 12%, 18%, 28% എന്നിങ്ങനെയാണ് ഉൽപന്നങ്ങൾക്ക് ജിഎസ്ടി നിരക്ക്. 12 സംസ്ഥാനങ്ങൾ സംസ്ഥാന ജിഎസ്ടി നിയമവും (എസ്ജിഎസ്ടി) പാസാക്കിക്കഴിഞ്ഞിരുന്നു. തെലങ്കാന, ബിഹാർ, രാജസ്ഥാൻ, ജാർഖണ്ഡ്, ഛത്തീസ്ഗഡ്, ഉത്തരാഖണ്ഡ്, മധ്യപ്രദേശ്, ഹരിയാന, ഗുജറാത്ത്, ഒഡീഷ, അസം, അരുണാചൽ പ്രദേശ് എന്നീ സംസ്ഥാനങ്ങളാണവ.

1993ൽ നികുതി വ്യവസ്ഥയിൽ പരിഷ്കാരം ആവശ്യമാണെന്ന നികുതി വിദഗ്ദ്ധൻ രാജൻ ചെല്ലയ്യയുടെ നിർദ്ദേശത്തിനനുസരിച്ചാണ് ജിഎസ്ടിക്ക് തുടക്കമാകുന്നത്. 2003ൽ വാജ്പേയ് സർക്കാർ തുടർനടപടികൾക്കു തുടക്കം കുറിച്ചു. 2010 ഏപ്രിൽ ഒന്നിന് നിലവിൽ വരുമെന്ന് മന്ത്രി പി.ചിദംബരം പ്രഖ്യാപിച്ചെങ്കിലും നടപടികൾ നീണ്ടു. 2013ൽ പതിനഞ്ചാം ലോക്സഭ പിരിച്ചുവിട്ടതോടെ ജിഎസ്ടി ബിൽ ലാപ്സായി. തുടർന്ന് 2014ൽ ഭരണഘടനാ ഭേദഗതിയോടെ ബിൽ വീണ്ടും ലോക്സഭയിൽ അവതരിപ്പിച്ചു. 2015ൽ ലോക്സഭയും 2016ൽ രാജ്യസഭയും പാസാക്കിയതോടെ ബിൽ പാസായി. 2017 ജൂലൈ ഒന്നിന് ഔദ്യോഗികമായി ജിഎസ്ടി നിയമം നിലവിൽ വന്നു.

‘ഒരു ഉൽപന്നം, ഒരു നിരക്ക്’ എന്നതായിരിക്കും ജിഎസ്‌ടി നിലവിൽ വരുമ്പോഴുണ്ടാകുന്ന നേട്ടം. രാജ്യമാകെ ഒറ്റ കമ്പോളമായി മാറും. ‘ഒരു രാജ്യം, ഒരേയൊരു നികുതി’ എന്നതാണു ജിഎസ്‌ടിയുടെ അടിസ്‌ഥാന തത്ത്വമെങ്കിലും ഇന്ത്യയിൽ ഈ തത്ത്വം അതേപടി പാലിച്ചല്ല പരിഷ്‌കാരം നടപ്പാക്കുന്നത്. ഉൽപന്നങ്ങളെ തരംതിരിച്ച് ആറു നിരക്കുകളാണുണ്ടാകുക: 0.25% മുതൽ 28% വരെ. നേരത്തേ 5, 12, 18, 28 എന്നിങ്ങനെ നാലു നിരക്കുകൾ മാത്രമേ നിശ്‌ചയിച്ചിരുന്നുള്ളൂ. എന്നാൽ അസംസ്‌കൃത വജ്രത്തിനു 0.25 ശതമാനവും സ്വർണത്തിനു മൂന്നു ശതമാനവും നികുതി നിശ്‌ചയിക്കപ്പെട്ടതോടെയാണു നിരക്കുകളുടെ എണ്ണം ആറിലേക്ക് ഉയർന്നത്. 
കേന്ദ്രധനമന്ത്രിയും (ചെയർമാൻ), സംസ്ഥാനങ്ങളിലെ ധന, നികുതി മന്ത്രിമാരുമാണ് ജി എസ് ടിയുടെ കൗൺസിലിലുള്ളത്. കേന്ദ്രവും സംസ്ഥാനങ്ങളും തദ്ദേശസ്ഥാപനങ്ങളും ചുമത്തുന്ന ഏതൊക്കെ നികുതികളും സെസുകളും സർചാർജുകളുമാണ് ജിഎസ്ടിയിൽ ലയിപ്പിക്കേണ്ടതെന്നു ഈ ജിഎസ്ടി കൗൺസിലാണു ശുപാർശ നൽകുന്നത്. ചരക്കുസേവന നികുതി ചുമത്തേണ്ടതും ഒഴിവാക്കേണ്ടതും ഏതൊക്കെ സാധനങ്ങൾക്കും സേവനങ്ങൾക്കുമാണ് എന്നതിനെക്കുറിച്ചും കൗൺസിൽ ശുപാർശ നൽകുന്നു. സംസ്ഥാനങ്ങൾ തമ്മിലും കേന്ദ്രവും സംസ്ഥാനങ്ങളും തമ്മിലും ജിഎസ്ടി സംബന്ധിച്ചു പൊരുത്തക്കേടുകൾ ഇല്ലെന്നു ഉറപ്പുവരുത്തൽ ഇവരുടെ കടമയാവുന്നു.

ജിഎസ്ടി യോഗത്തിൽ ഹാജരായി വോട്ടു ചെയ്യുന്ന അംഗങ്ങളുടെ നാലിൽ മൂന്നു വോട്ടിങ് ശക്തിയുടെ ഭൂരിപക്ഷത്തിലാണു ഇത്തരം തീരുമാനമെടുക്കുന്നത്. കേന്ദ്ര സർക്കാരിന്റെ വോട്ടിങ് ശക്തി പോൾ ചെയ്ത വോട്ടിന്റെ മൂന്നിൽ ഒന്നും സംസ്ഥാന സർക്കാരിന്റെ മൊത്തം വോട്ടുകളുടെ മൂല്യം പോൾ ചെയ്ത വോട്ടിന്റെ മൂന്നിൽ രണ്ടും ആണ്. ജിഎസ്ടി കൗൺസിലിന്റെ യോഗത്തിനാവശ്യമായ കോറം ആകെയുള്ള അംഗങ്ങളുടെ പകുതിയാണ് എന്നുമുണ്ട്.

വാർഷിക വിറ്റുവരവ് 20 ലക്ഷം രൂപയിൽ താഴെയാണെങ്കിൽ ജിഎസ്‌ടി റജിസ്‌ട്രേഷൻ ആവശ്യമില്ല. ജിഎസ്‌ടി നിയമപ്രകാരം നികുതി ഒഴിവുള്ള ഉൽപന്നങ്ങളും സേവനങ്ങളും ലഭ്യമാക്കുന്നവർക്കും റജിസ്‌ട്രേഷൻ വേണ്ട. കാർഷികോൽപന്നങ്ങളുടെ വിതരണത്തിൽ ഏർപ്പെട്ടിട്ടുള്ള കർഷകർക്കും റജിസ്‌ട്രേഷൻ നിഷ്‌കർഷിക്കുന്നില്ല. ഒരു സംസ്‌ഥാനത്തെ മാത്രം വിൽപനയല്ല ദേശീയതലത്തിലുള്ള വിൽപനയാണു വിറ്റുവരവു നിർണയത്തിന് അടിസ്‌ഥാനം. അഖിലേന്ത്യാ അടിസ്ഥാനത്തിലാണു മൊത്തം ടേണോവർ കണക്കാക്കുന്നത്. വടക്കുകിഴക്കൻ സംസ്ഥാനങ്ങൾക്കും സിക്കിമിനും ഈ പരിധി പത്തുലക്ഷംരൂപയാണ്. ടേണോവറിന്റെ അടിസ്ഥാനത്തിൽ നികുതിയൊഴിവിന് അർഹതയുള്ളവർക്ക് ഇൻപുട്ട് ടാക്സ് ക്രൈഡിറ്റ് എടുക്കുകയും നികുതിയടയ്ക്കാൻ ഓപ്ഷൻ എടുക്കുകയും ചെയ്യാം. മൊത്തം വാർഷിക ടേണോവറിന്റെ അടിസ്ഥാനത്തിൽ നികുതി ഇളവ് എടുക്കുന്നതിനു റിവേഴ്സ് ചാർജിൽ നികുതി അടയ്ക്കുന്നവരും അന്തർ സംസ്ഥാന സപ്ലൈ നടത്തുന്നവരും അർഹരല്ല.

വാറ്റ്, ക്രയ നികുതി, പ്രവേശന നികുതി, തദ്ദേശ സ്‌ഥാപന നികുതി, വിനോദ നികുതി, ആഡംബര നികുതി തുടങ്ങിയ സംസ്‌ഥാന നികുതികളും കേന്ദ്ര എക്‌സൈസ് നികുതി, അഡീഷനൽ എക്‌സൈസ് നികുതി, കേന്ദ്ര വിൽപന നികുതി, അഡീഷനൽ കസ്‌റ്റംസ് ഡ്യൂട്ടി തുടങ്ങിയ കേന്ദ്ര നികുതികളും ജിഎസ്‌ടിയിൽ ലയിക്കുകയാണ്. കേന്ദ്ര എക്സൈസ് ഡ്യൂട്ടി, കേന്ദ്ര എക്സൈസ് ഡ്യൂട്ടി (മരുന്ന്, ശൗചാലയ നിർമ്മിതി), അഡീഷണൽ എക്സൈസ് ഡ്യൂട്ടി, അഡീഷണൽ എക്സൈസ് ഡ്യൂട്ടി (തുണിത്തരങ്ങൾ), സ്പെഷ്യൽ അഡീഷണൽ ഡ്യൂട്ടി (എസ്എഡി), സേവന നികുതി, സാധനങ്ങളുടേയും സേവനങ്ങളുടേയും വിതരണവുമായി ബന്ധപ്പെട്ട കേന്ദ്ര സർചാർജുകളും സെസ്സുകളും ഇതിൽ പെടുന്നു. ഇതൊക്കെ കേന്ദ്ര നികുതിയിൽ പെട്ടവയാണ്, ഇതുപോളെ തന്നെ സംസ്ഥാൻ നികുതികളും ചരക്കുസേവന നികുതിയിൽ ലയിക്കുന്നു.
സ്റ്റേറ്റ് വാറ്റ്, ആഡംബര നികുതി, പരസ്യനികുതി, പർചേസ് നികുതി, ലോട്ടറി നികുതി, കേന്ദ്ര വിൽപ്പന നികുതി, എല്ലാത്തരത്തിലുമുള്ള പ്രവേശന നികുതികൾ, വിനോദ നികുതി (തദേശ സ്ഥാപനങ്ങൾ ചുമത്തുന്നത് ഒഴികെയുള്ളവ), സംസ്ഥാന സർചാർജുകൾ തുടങ്ങിയ സംസ്ഥാന നികുതികൾ ചരക്കുസേവന നികുതിയിൽ ലയിക്കുന്നു. പുകയില ഉൽപ്പന്നങ്ങൾ ഈ നികുതിക്ക് വിധേയമായിരിക്കും. 

എക്‌സൈസ് നികുതി, സ്‌റ്റാംപ് നികുതി, തൊഴിൽ നികുതി, വാഹന നികുതി, ഏതാനും പെട്രോളിയം ഉൽപന്നങ്ങളുടെ വിൽപന നികുതി തുടങ്ങിയ സംസ്‌ഥാന നികുതികൾ ജിഎസ്‌ടിയിൽ ലയിക്കുന്നതല്ല. കേന്ദ്ര നികുതികളായ കസ്‌റ്റംസ് തീരുവ, ഗവേഷണ, വികസന സെസ് എന്നിവയും ജിഎസ്‌ടിയിൽ ലയിക്കുകയില്ല. ഈ ഉൽപ്പന്നങ്ങൾക്ക് ഇപ്പോൾ നിലവിലുള്ള നികുതി വ്യവസ്ഥ (വാറ്റ്, സെൻട്രൽ എക്സൈസ്) ഇനിയും തുടരും.

ചരക്കു സേവന നികുതി മേഖലയിലെ അഴിമതി ഇല്ലാതാക്കുന്നതിനും കേന്ദ്ര സംസ്ഥാന സർക്കാരുകൾ തമ്മിലുള്ള നികുതി സമന്വയിപ്പിച്ച് ഒരു ദേശീയ സെയിൽസ് ടാക്‌സ് കൊണ്ടുവരുന്നതിനുമാണ് ജി.എസ്.ടി നടപ്പാക്കുന്നത്. 27 ശതമാനം നികുതിയാണ് സർക്കാരിന്റെ പരിഗണനയിലുള്ളത്. രാജ്യന്തര തലത്തിൽ 16 ശതമാനമായിരിക്കേയാണ് ഇന്ത്യയിൽ 27 ശതമാനം പരിഗണിക്കുന്നത്. അന്തസ്സംസ്ഥാന ക്രയവിക്രയങ്ങൾക്കായി ഐ.ജി.എസ്.ടി. (integrated goods and service tax) എന്ന തത്ത്വത്തെ ആധാരമാക്കിയുള്ള നികുതി, സംവിധാനം നടപ്പാക്കാനുള്ള നിർദ്ദേശം അംഗീകരിക്കപ്പെട്ടിട്ടുണ്ട്. ഈ സംവിധാനത്തിൽ എല്ലാ അന്തർ-സംസ്ഥാന ക്രയവിക്രയങ്ങളിലും കേന്ദ്ര സർക്കാർ ഐ.ജി.എസ്.ടി. പിരിക്കും.

ഭരണഘടനയിൽ ഭേദഗതിവരുത്തി പുതിയ നികുതിഘടന ഏർപ്പെടുത്താൻ ശുപാർശ ചെയ്യുന്നതാണ് പത്ത് ഭേദഗതി നിർദ്ദേശങ്ങൾ അടങ്ങുന്ന ചരക്ക് സേവന നികുതി ബില്ല്. 122ാം ഭരണഘടന ഭേദഗതിബില്ലാണിത്. ജി.എസ്.ടി. നിലവിൽ വരുന്നതോടെ വാറ്റ്/വില്പന നികുതി, വിനോദനികുതി, ആഡംബര നികുതി, ലോട്ടറി, ചൂതുകളി, വാതുവയ്ക്കൽ തുടങ്ങിയവയിന്മേലുള്ള നികുതികൾ, സംസ്ഥാനങ്ങൾ ചുമത്തുന്ന സെസ്സുകൾ, സർച്ചാർജ്ജുകൾ, ഒക്‌ട്രോയി(നഗരചുങ്കം) എന്നിവ ഇല്ലാതാകും. 

മെയ് 5നു ബിൽ ലോക്‌സഭയിൽ പാസായി. തൃണമൂൽ കോൺഗ്രസ്, ബിജു ജനതാദൾ, ആർ.എസ്.എന്നീ കക്ഷികൾ ബില്ലിനെ പിന്തുണച്ചപ്പോൾ കോൺഗ്രസ് വോട്ടെടുപ്പിൽ നിന്ന് വിട്ടുനിന്നു.





</doc>
<doc id="324842" url="https://ml.wikipedia.org/wiki?curid=324842" title="മൻസബ്ദാർ">
മൻസബ്ദാർ

മുഗൾ ചക്രവർത്തിയായിരുന്ന അക്‌ബർ 1595നും1596നും ഇടയിൽ നടപ്പാക്കിയ ഒരു ഭരണ വ്യവസ്ഥയാണ്‌ മൻസബ്‌ദാരി സമ്പ്രദായം. "മൻസബ്" എന്ന അറബി വാക്കിന് "പദവി" എന്നാണ് അർത്ഥം.ഈ വ്യവസ്ഥ ഓരോ ഗവണ്മെന്റ് ഉദ്യോഗസ്ഥന്റെയും പദവി തിരിച്ചറിയാനായിരുന്നു. ഓരോ ഉയർന്ന സൈനിക-സൈനികേതര ഉദ്യോഗസ്ഥനും ഒരു "മൻസബും" അതിന്റെ ഭാഗമായി പത്തിന്റെ ഗുണിതമായ ഒരു സംഖ്യയും നല്കിയിരുന്നു. ഇതിനെ അടിസ്ഥാനമാക്കിയായിരുന്നു ഉദ്യോഗസ്ഥരുടെ വേതനം നിശ്ചയിച്ചിരുന്നത്. ഉയർന്ന മൻസബുകൾ മുഗൾ സാമ്രാജ്യത്തിന്റെ മേൽകോയ്മ അംഗീകരിച്ച ഭരണാധികാരികൾക്കായിരുന്നു നല്കിയിരുന്നത്.

മൻസബ്‍ദാരി സമ്പ്രദായം സൈനിക-സൈനികേതര വകുപ്പുകൾക്ക് പൊതുവായിരുന്നു.മൻസബ്‍ദാരി സമ്പ്രദായം ഉദ്ഭവിച്ചത് മംഗോളിയയിലാണെന്ന് കരുതപ്പെടുന്നു. അൿബറിന്റെ മുന്ഗാമികളായിരുന്ന ബാബറുടെയും ഹുമയൂണിന്റെയും കാലഘട്ടത്തിലും ഈ വ്യവസ്ഥ നിലനിന്നിരുന്നു. അൿബർ ഇതിന് പല മാറ്റങ്ങളും വരുത്തി പരിഷ്ക്കരിക്കുകയാണ് ചെയ്തത്.

ഒരു ഉദ്യോഗസ്ഥന്റെ മൻസബ് ഇവ സൂചിപിക്കുന്നു

(1) ഉദ്യോഗസ്ഥന്റെ വേതനം

(2) ഉദ്യോഗസ്ഥന്റെ പദവി

(3) ഉദ്യോഗസ്ഥന്റെ കീഴിൽ നിലനിർത്തേണ്ട പടയാളികളുടെയും ആനകൾ, കുതിരകൾ തുടങ്ങിയവയുടെയും എണ്ണം 

പദവി സംഖ്യ ആയിരമോ അതിൽ താഴെയോ ഉള്ള ഉദ്യോഗസ്ഥരെ "അമീർ" എന്നും ആയിരത്തിനുമേൽ ഉള്ളവരെ "മഹാനായ അമീർ" എന്നും വിളിച്ചിരുന്നു. പദവി സംഖ്യ അയ്യായിരത്തിന് മുകളിൽ ഉള്ളവർക്ക് "അമീർമാരുടെ അമീർ" എന്ന സ്ഥാനവും നൽകിയിരുന്നു.

സാറ്റും സവാറും

തന്റെ ഭരണത്തിന്റെ അവസാന കാലത്ത് സാറ്റ്, സവാർ എന്ന പദവികളും മൻസബ്‍ദാരിയിൽ അൿബർ ഉൾപ്പെടുത്തി. ഇവയെക്കുറിച്ചു പല വീക്ഷണങ്ങളും ഉണ്ട്.



</doc>
<doc id="324847" url="https://ml.wikipedia.org/wiki?curid=324847" title="രൺഥംഭോർ കോട്ട">
രൺഥംഭോർ കോട്ട

രാജസ്ഥാനിലെ സവായ് മധേപൂർ ജില്ലയിലെ രൺഥംഭോർ ദേശീയോദ്യാനത്തിനകത്ത് സ്ഥിതിചെയ്യുന്ന ഒരു കോട്ടയാണ് രൺഥംഭോർ കോട്ട ( (Hindi:रणथम्भोर).
ഇന്ത്യ സ്വതന്ത്രമാവുന്നത് വരെ ജയ്പൂർ മഹാരാജാക്കൻമാരുടെ നായാട്ടുകേന്ദ്രമായിരുന്നു രൺഥംഭോർ പാർക്ക് (രൺഥംഭോർ ദേശീയോദ്യാനം).
രാജസ്ഥാനിലെ മുഖ്യ ആകർഷണ കേന്ദ്രമായ ഈ കോട്ട നിരവധി ചരിത്രപരമായ സംഭവവികാസങ്ങളുടെ ശേഷിപ്പാണ്. ചൗഹാൻ രാജവംശത്തിലെ ഹമ്മിർ ദേവിന്റെ ധീരോദാത്തമായ ചരിത്രവും മത്വത്തിലുമാണ് ഈ കോട്ട അറിയപ്പെടുന്നത്.
2013ൽ കമ്പോഡിയയുടെ തലസ്ഥാനമായ നോം പെന്നിൽ നടന്ന യുനെസ്‌കോയുടെ ലോക പൈതൃക കമ്മിറ്റിയുടെ 37ആം സമ്മേളനത്തിൽ രാജസ്ഥാനിലെ മറ്റു അഞ്ചു മല കോട്ടകൾക്കൊപ്പമാണ് രൺഥംഭോർ കോട്ടയും ലോക പൈതൃക സ്ഥലമായി പ്രഖ്യാപിക്കച്ചത്.
ആദ്യ കാലത്ത് രണസ്തംഭ (രണസ്തംഭപുര) എന്നായിരുന്നു ഇതിന്റെ പേര്. 12ആം നൂറ്റാണ്ടിൽ ചൗഹാൻ രാജവംശത്തിലെ പൃഥിരാജ് ഒന്നാമന്റെ ഭരണകാലത്ത് 
ജൈനമതവുമായി ബന്ധപ്പെട്ടതായിരുന്നു ഈ കോട്ട.12ആം നൂറ്റാണ്ടിൽ ജിവിച്ചിരുന്ന സിദ്ധസെനാസുരി ജൈന മത പണ്ഡിതൻ ഈ സ്ഥലം ജൈനൻമാരുട വിശുദ്ധ തീർത്ഥ പട്ടികയിൽ ഉൾപ്പെടുത്തിയിട്ടുണ്ട്. മുഗൾ കാലഘട്ടത്തിൽ കോട്ടക്കുള്ളിൽ മല്ലിനാഥ ക്ഷേത്രം നിർമിച്ചു .
944ൽ നാഗിൽ ജാട്ടുകളാണ് രൺഥംഭോർ കോട്ട നിർമ്മിച്ചത്. 700 അടി ചുറ്റളവിൽ പരന്ന പ്രതലത്തിൽ തന്ത്രപരമായ സ്ഥാനത്താണ് നാഗിലുകൾ കോട്ട നിർമ്മിച്ചത്. നാഗവംശി (നാഗവംശം അഥവാ സർപ്പജാതി) പരമ്പരയിൽ പെട്ടയാളുകളാണ് നാഗിലുകൾ. 
രാജ സജ്‌രാജ് വീർ സിങ് നാഗിൽ (എ.ഡി 880ൽ ജനനം,935ൽ മരണം) ആയിരുന്നു ഈ കോട്ടയുടെ ആദ്യ ഭരണാധികാരി. നാഗിൽ വംശത്തിലെ ഏറ്റവും പ്രധാനപ്പെട്ട ഭരണാധികാരിയും ഇദ്ദേഹമായിരുന്നു. തന്റെ രാജ്യം സംരക്ഷിക്കുന്നതിനായി 20,000ആയിരം ഭടൻമാരും 10,000 കുതിരപ്പടയും ഉൾപ്പെട്ട ചെറിയ ഒരു സൈന്യവും ഇദ്ദേഹത്തിനുണ്ടായിരുന്നു. കോട്ടയുടെയും തന്റെ സാമ്രാജ്യത്തിന്റേയും പ്രതിരോധത്തിനായി ഈ പ്രദേശത്ത് അനുയോജ്യമായ അടിസ്ഥാന സൗകര്യങ്ങൾ അദ്ദേഹം ഒരുക്കിയിരുന്നു. 
ബി.സി മൂന്നാം നൂറ്റാണ്ടിൽ മൗര്യ രാജാവായിരുന്ന അശോകന്റെ ഭരണ കാലയളവിൽ ഇവിടെ ബുദ്ധന്റെ ഭർഹൂത് സതൂപം സ്ഥാപിച്ചു. അശോകന്റെ കാലയളവിൽ നാഗിൽ ഗോത്രങ്ങൾ ബുദ്ധമതം സ്വീകരിച്ചു.
1192ൽ മുഹമ്മദ് ഗോറി, രാജ്‌പുത് വംശത്തിലെ രാജാവായിരുന്നു പൃഥ്വിരാജ് ചൗഹാൻ പരാജയപ്പെടുത്തിയതോടെ പൃഥിരാജിന്റെ മകനായ ഗോവിന്ദ രാജയുടെ നേതൃത്വത്തിലായി.
ഡൽഹി സുൽത്താനായിരുന്ന ഇൽതുമിഷ് 1226ൽ രൺഥംഭോർ പിടിച്ചടക്ക്. പിന്നീട്, 1236 ഇൽത്തുമിഷിന്റെ മരണ ശേഷം ചൗഹാൻ രാജവംശം ഇത് തിരിച്ചുപിടിച്ചു.

മേവാർ ഭരണാധികാരികളായിരുന്ന റാണ ഹാമിർ സിങ് (1326-1364),റാണ കുംഭ (1433-1468) എന്നിവരുടെ ഭരണകാലത്ത് കോട്ട ആക്രമിക്കപ്പെടുകയും പിടിച്ചെടുക്കയും ചെയ്തു. റാണ കുംഭന്റെ പിൻഗാമിയായിരുന്ന റാണ ഉദയ് സിങ് (1468-1473) കോട്ട രാജസ്ഥാനിലെ ബുന്ദി, കോട്ട പ്രദേശങ്ങൾ ഭരിച്ചിരുന്ന ചൗഹാൻ സമുദായത്തിലെ രജ്പുത്ത് ഭരണാധികാരികളായ ഹഡാകൾക്ക് കൈമാറി.
1532 മുതൽ 1535 വരെ ഗുജറാത്തിലെ സുൽത്താനായിരുന്ന ബഹദുർ ഷായുടെ നിയന്ത്രണത്തിലായിരുന്ന രൺഥംഭൂർ കോട്ട. 1569ൽ മുഗൾ ചക്രവർത്തി അക്ബർ കോട്ട പിടിച്ചെടുത്തു. 17ആം നൂറ്റാണ്ടിൽ ജയ്പൂർ മഹാരാജാക്കളായിരുന്ന കുശ്‌വാഹ രാജവംശത്തിന്റെ കൈകളിലെത്തി. 1949ൽ ജയ്പൂർ ഇന്ത്യയുടെ ഭാഗമായി. 1950ൽ രാജസ്ഥാൻ സംസ്ഥാനത്തിന്റെ ഭാഗമായി.
12, 13 നൂറ്റാണ്ടുകളിൽ നിർമ്മിച്ചതെന്ന് കരുതപ്പെടുന്ന മൂന്ന് ഹൈന്ദവ ക്ഷേത്രങ്ങൾ കോട്ടക്കുള്ളിൽ സ്ഥിതിചെയ്യുന്നുണ്ട്. രാജസ്ഥാനിലെ ചുവന്ന കരൗലി കല്ലിൽ നിർമ്മിച്ച ഗണേഷ, ശിവ, രാംലാലാജി ക്ഷേത്രങ്ങളാണ് ഇവ. ജൈനമതത്തിലെ അഞ്ചാമത്തെ തീർത്ഥങ്കരനായ സുമതിനാഥൻന്റെ പേരിലും മൂന്നാമത്തെ ജൈന തീർഥങ്കരനായ സംഭവനാഥ്ന്റെ പേരിലുമുള്ള രണ്ടു ജൈന ക്ഷേത്രങ്ങളും കോട്ടക്കുള്ളിൽ സ്ഥിതിചെയ്യുന്നുണ്ട്.


</doc>
<doc id="324858" url="https://ml.wikipedia.org/wiki?curid=324858" title="മിറി, മലേഷ്യ">
മിറി, മലേഷ്യ

മലേഷ്യയിലെ സരവകിന്റെ വടക്ക്-കിഴക്കുള്ള കടൽതീര നഗരമാണ്‌ മിറി (Jawi: ; ) .ബ്രൂണെയ് അതിർത്തിയുടെ അടത്ത് ബോർണിയോ ദ്വീപിലാണ്‌. ഈ പ്രദേശം.ഈ നഗരത്തിനു ചുറ്റും 997.43 സ്ക്വയർ കിലോമീറ്റർ(385.11സ്ക്വയർ മൈൽ) ചുറ്റിയാണ്‌ ഈ നഗരം കിടക്കുന്നത്.

കുചിങ്ങിൽ നിന്ന് വടക്ക്-കിഴക്ക് 798 കിലോമീറ്റർ(496 മൈൽ) ദൂരയും കോട്ട കിനബാലു(Kota kinabalu)വിൽ നിന്ന് തെക്ക് പടിഞ്ഞാറ്‌ 329 കിലോമീറ്റർ (204 മൈൽ)ദൂരയുമാണ്‌ മിറി സ്ഥിതി ചെയ്യുന്നത്.സരവകിലെ ഏറ്റവും വലിയ രണ്ടാമത്ത് നഗരമാണ്‌ മിറി .ഇവിടത്തെ ജനസംഖ്യ 234,541 ആണ്‌.മിറി ഡിവിഷനിലെ മിറി ജില്ലയിലെ തലസ്ഥാനം കൂടിയാണ്‌ ഈ നഗരം.
മിറി നഗരത്തിന്റെ സ്ഥാപനത്തിനു മുൻപ് മരുദി(Marudi)യായിരുന്നുസരവകിലെ വടക്ക് ഭാഗത്തെ ഭരണ തലസ്ഥാനം.1910ലാണ്‌ മിറി സ്ഥാപിതമാകുന്നത്.റോയൽ ഡച്ച് ഷെൽ ഇവിടെ ആദ്യമായി ആ വർഷം എണ്ണക്കിണർ കുഴിച്ചെടുത്തു.എണ്ണ കണ്ടുപിടുത്തത്തോടെ മിറി പെട്ടെന്ന് വികസിക്കുകയും മിറി പട്ടണമാവുകയും ചെയ്തു.1929ൽ സരവകിന്റെ വടക്ക് ഭാഗത്തിന്റെ ഭരണ തലസ്ഥാനമായി മാറി.രണ്ടാം ലോകയുദ്ധ കാലത്ത്മിറിയിലെ എണ്ണ പാടങ്ങൾ ബ്രൂകെ സർക്കാർ നശിപ്പിച്ചു.യുദ്ധത്തിനു ശേഷവും നഗരത്തിന്റെ പ്രധാന സാംമ്പത്തിക സ്രോതസ്സ് പെട്രോളിയം വ്യവസായമായിരുന്നു.1950കളോടെ എണ്ണ ഖനനം മിറിയിൽ നിന്ന് ദൂരെ സ്ഥലത്തേക്ക് മാറ്റി.എന്നാലും 1989ലും 2011ലും പുതിയ എണ്ണപ്പാടങ്ങൾ കണ്ടെത്തിയിട്ടുണ്ട്.1974ൽ മലേഷ്യൻ എണ്ണ ഗ്യാസ് കമ്പനിയായ പെട്രോനാസ് മിറി ഭാഗത്തേക്ക് എണ്ണ ഖനനത്തിനു മുന്നോട്ട് വന്നു.2005ൽ മിറി മലേഷയയിലെ പത്താമത് നഗരമായി പ്രഖ്യാപിച്ചു.

ഗുനുങ്ങ് മുലു ദേശീയ ഉദ്യാനത്തിലെക്കും ലോഗൻ ബുനുട്ട് ദേശീയ പാർക്കിലേക്കുംലാംബിർ ഹിൽസ് ദേശീയ ഉദ്യാനത്തിലേക്കും നിയഹ് ദേശീയ ഉദ്യാനത്തിലേക്കും മിറി-സിബുതി കോറൽ രീഫ് ദേശീയ ഉദ്യാനം({Miri-Sibuti Coral Reef National Park}). എന്നിവിടങ്ങളിലേക്കുള്ള പ്രധാന ടൂറിസ്റ്റ് കവാടമാണ്‌ മിറി.സരവക് ചേബറിനകത്തുള്ള ഗുനുങ്ങ് മുലു ദേശീയ ഉദ്യാനം എക്കോ ടൂറിസ്റ്റുകളുടെ പ്രധാന കേന്ദ്രമാണ്‌.മലേഷ്യൻ പെട്രോളിയം വ്യവസായത്തിന്റെ ജന്മദേശമണ്‌ മിറി.തടി കച്ചവടവും എണ്ണ പനയും ടൂറിസവും ഈ നഗരത്തിന്റെ പ്രധാൻ വ്യവസായങ്ങളാണ്‌. 



</doc>
<doc id="324859" url="https://ml.wikipedia.org/wiki?curid=324859" title="ഇന്ദുലാൽ കനയ്യാലാൽ യാഗ്നിക്">
ഇന്ദുലാൽ കനയ്യാലാൽ യാഗ്നിക്

ഇന്ത്യൻ സ്വാതന്ത്ര്യ സമര സേനാനിയാണ്‌ ഇന്ദുലാൽ കനൈയ്യാലാൽ യാഗ്നിക്() (ഫെബ്രുവരി 22 , 1892 – ജൂലൈ 17, 1972).അലി ഇന്ത്യ കിസാൻ സഭയുടെ നേതാവ്, മഹാഗുജറാത്ത്പ്രസ്ഥാനത്തിന്റെ നേതാവ്, ഗുജറാത്തിന്‌ പ്രത്യേക സംസ്ഥാന പദവിക്ക് നേതൃത്വം നൽകിയാൾ എന്നീ നിലയിൽ ഇദ്ദേഹം പ്രശസ്തനാണ്‌.1956 ഓഗസ്റ്റ് 8ന്‌ ഗുജറാത്ത് സംസ്ഥാനം നിലവിൽ വന്നു ഇദ്ദേഹത്തെ ഇന്ദു ചാച്ച എന്ന് വിളിക്കുന്നു..ഇദ്ദേഹം സിനിമാ നിർമാതാവുംഎഴുത്തുകാരനും കൂടിയാണ്‌.

ഗുജറാത്തിലെ ഖേഡായിലെ നദിയദ്ലെ ഝാഗഡിയയിലാണ്‌ ഇദ്ദേഹം ജനിക്കുന്നത് .ഇദ്ദേഹം പഠിച്ചു കൊണ്ടിരിക്കുമ്പോൾ ഇദ്ദേഹത്തിന്റെ അചഛൻ മരിച്ചു.നദിയദിൽ നിന്ന് പ്രഥമിക,ദ്വീത് വിദ്യാഭ്യാസം ഇദ്ദേഹം പൂർത്തിയാക്കി.അതിനു ശേഷം 1906ൽ ഇദ്ദേഹം മെട്രിക്കുലേഷൻ പാസായി.അതിനു ശേഷം അഹമ്മ്ദാബാദിലെ ഗുജറാത്ത് കോളേജിൽ ചേർന്നു.ഇന്റർമീഡിയേറ്റ് പരീഷ കഴിഞ്ഞതിനു ശേഷം അദ്ദേഹം ബോബെയിലെ സെന്റ് സേവിയർസ് കോളേജിൽ ബീ.എ പാസായി.1912ൽ അദ്ദേഹം L.L.B. പരീക്ഷ പാസായി.

കോളേജ് കാലഘട്ടത്തിൽ ആനി ബസന്റിന്റ് സ്വാധീനം ചെലുത്തി.1915ൽ ജമ്നാദാസ് ദ്വാരകദാസ്,ഷങ്കെർലാൽ ബാങ്കർ എന്നിവരോടൊപ്പം യംഗ് ഇന്ത്യ എന്ന് ഇംഗീഷ് മാഗസിൻ ബോംബെയിൽ നിന്ന് ആരംഭിച്ചു.അതേ വർഷം ഗുജറാത്തി മാസികയായ നവ്ജീവൻ ആനെ സത്യ ആരംഭിച്ചു.1919 വരെ യാഗ്നിക് അതിന്റെ എഡിറ്ററായിരുന്നു.അതിനു ശേഷം അദ്ദേഹം അത് ഗാന്ധിജിക്ക് കൈ മാറി.യാർവാഡാ ജയിൽ വച്ച് ഗാന്ധിജിയുടെ ആത്മകഥയുടെ ആദ്യത്തെ 30 അദ്യായങ്ങൾ കൃട്ടെഴുതി.1917ൽ അദ്ദേഹം സെവ്ന്റ് ഓഫ് ഇന്ത്യയിൽ ചേർന്നു.ഹോം റൂൾ പ്രസ്ഥാനത്തിലും അദ്ദേഹം ചേർന്നിരുന്നു.1918ൽ ഗാന്ധിജി നയിച്ച ഖേഡ സത്യാഗ്രഹത്തിനും അദ്ദേഹം പങ്കെടുത്തു.1921ൽ ഗുജറാത്ത് പ്രദേശ് കോൺഗ്രസ്സ് കമ്മറ്റിയുടെ സെക്രട്ടറിയായി.1922ൽ ഗുജറാത്തി മാസികയായ യുഗധർമ്മം ആരംഭിച്ചു.1923-ഏപ്രിൽ മുതൽ 1924 മാർച്ച് വരെ ബ്രിട്ടീഷുകാർ ഇദ്ദേഹത്തെ കാരാഗ്രഹത്തിൽ അടച്ചു. 1942ൽ അഖില ഹിന്ദ് കിസാൻ സഭ സ്ഥാപിച്ചു.1943ൽ ഇദ്ദേഹം ഗുജറാത്തി ദിനപത്രമായ നൂതൻ ഗുജറാത്ത് ആരംഭിച്ചു.

1957ൽ ബോബെ സംസ്ഥാനത്തിന്റെ ഭാഗമായ അഹമ്മദാബാദ് നിയമസഭ തിരഞ്ഞെടുപ്പിലൂടെ രണ്ടാം ലോകസഭയിലേക്ക് തിരഞ്ഞെടുക്കപ്പെട്ടു.1962-1972 കാലഘട്ടത്തിൽ മൂന്ന്,നാല്‌,അഞ്ച് ലോക് സഭകളിലും ഇതേ മണ്ഡലത്തിൽ നിന്ന് ഇദ്ദേഹം തിരഞ്ഞെടുക്കപ്പെട്ടു.


</doc>
<doc id="324860" url="https://ml.wikipedia.org/wiki?curid=324860" title="ബഹ്റിൻ പീർലിങ്ങ് ട്രൈൽ">
ബഹ്റിൻ പീർലിങ്ങ് ട്രൈൽ

ബഹ്റിനിലെ മുഹറഖ് ദ്വീപിൽ സ്ഥിതി ചെയ്യുന്ന 3.5 കിലോമീറ്റർ നീളമുള്ള ട്രെയിലാണ്‌ ബഹ്റിൻ പീർലിങ്ങ് ട്രൈൽ(Bahrain pearling trail).ബഹ്റിൻ ചരിത്രത്തിൽ 1930 വരെ ഇവിടം കടലിൽ ചാടി മുത്തുകൾ പെറുക്കുന്നവരാണ്‌ ഇവിടെ താമസിച്ചിരുന്നത്.ജപ്പാനിൽ മുത്തുകൾ സംസ്ക്കരിച്ച് തുടങ്ങിയത്തോടെ ബഹ്രിനിലെ ഈ പ്രദേശത്തെ കച്ചവടം അവസാനിച്ചു .2000 ബീ.സി മുതല്ക്കെ തന്നെ ബഹ്റിനിൽ ഈ വ്യവസായം നിലനിന്നിരുന്നു.ഇതിന്റെ പാതയോരത്ത് 17 കെട്ടിടങ്ങൾ മുർഹറഖിലുണ്ട് .ഇതിനടുത്ത കടലിൽ മൂന്ന് ഓയിസ്റ്റർ ബെഡുകൾ ഉണ്ട്.മുഹറഖിന്റെ തെക്കേയറ്റത്ത് ബു മാഹിർ കോട്ടയും തീരത്തിന്റെ ഒരു വശവും നില നില്ക്കുന്നു.ഈ ട്രൈൽ 2012 ജൂൺ 30 ന്‌ യുനെസ്ക്കോ ലോക പൈതൃക പദവി നൽകി.ബഹറിനിലെ ബഹ്രിൻ കോട്ടയ്ക്ക് ശേഷം ലോക പൈതൃക പദവി ലഭിക്കുന്ന രണ്ടാമത്ത് പ്രദേശമാണ്‌ ഇത്.

യുനെസ്ക്കോ ഇവിടെ ദ്വീപിന്റെ സമ്പദ് വ്യവസ്ഥ ഇവിടത്തെ പേളിങ്ങിലാണെന്ന് പറയുന്നു.ഇന്റർനാഷണൽ മീഡിയ ഈ സ്ഥലത്തെ ബഹ്റിൻ പീർലിങ്ങ് ട്രൈൽ എന്നാണ്‌ പരാമർശിക്കുന്നത്

2000 ബി.സി.യിൽ അറീസിയൻ പുസ്തകത്തിലാണ്‌ ആദ്യമായി ബഹ്റിനിലെ ഇവിടത്തെ മുത്ത് വാരലിനെ പരാമർശിക്കുന്നത്.ബഹ്റിൻ(ടൈലോസ് എന്നാണ്‌ ഗ്രീക്ക് നാമം)നെ പറ്റി പ്ലീനി ,ധാരാളം മുത്തുകളുള്ള പ്രശ്തമായ പ്രദേശമാണെന്ന് രേഖപ്പെടുത്തി .ഈ സ്ഥലത്തെ മുത്തുവാരലിന്റെ സുവർണ്ണ കാലഘട്ടം 1850നും 1930നുമിടക്കാണ്‌ .ഡയമെൻഡിനേക്കാൾ വിലയുള്ള വസ്തുവായിരുന്നു അന്ന് മുത്ത്.ജാക്ക്വെസ് കാർട്ടീർ പോലുള്ള ധാരാളം ജൂലറിക്കാർ ഇവിടേക്ക് ആകർഷിക്കുന്നു.1930ന്റെ അവസാനത്തോടെ 30,000 മുത്തു വാരുന്ന മുങ്ങൽ വിദഗ്ദർ ഇവിടെയുണ്ടായിരുന്നു.1932ൽ എണ്ണ കണ്ടുപിടിക്കുന്നതിനു മുൻപ് മുത്തു വാരലായിരുന്ന് ബഹ്റിന്റെ പ്രധാന തൊഴിൽ.പേളിങ്ങ് വ്യവസായത്തിന്റെ തകർച്ചക്ക് ശേഷം മുത്ത് വാരുന്നവർ പുതിയ എണ്ണ വ്യവസായത്തിലേക്ക് മാറി.ഇന്ന് മുത്ത് വാരൽ ഈ രാജ്യത്ത് നിരോധിച്ചിരിക്കുന്നു. Few pearl divers remain today.



</doc>
<doc id="324861" url="https://ml.wikipedia.org/wiki?curid=324861" title="സെസ്ഷൂ ടോയോ">
സെസ്ഷൂ ടോയോ

മധ്യകാല മുറൊമചി കാലഘട്ടത്തിൽ ജപ്പാനിൽ ജീവിച്ചിരുന്ന ഇങ്ക് ,വാഷ് പെയിന്റിങ്ങിലെ അതി വിദഗ്ദനായ ചിത്രകാരനായിരുന്നു “‘സെസ്ഷൂ ടോയോ”’((1420 26 August 1506).ഒഡ ടോയോ,ടോയോ,ഉൻകോകു,ബികൈസയി എന്നീ പേരിലും അദ്ദേഹം അറിയപ്പെട്ടിരുന്നു.സാമുറായി ഒഡ കുടുമ്പത്തിലാണ്‌ അദ്ദേഹം ജനിച്ചത്.വളർന്നതിനു ശേഷം റിൻസായി സെൻ ബുദ്ധിസ്റ്റ് പുരോഹിതനായി മാറി.കുട്ടിക്കാലത്ത് തന്നെ അദ്ദേഹം ചിത്രകലയി പ്രാഗല്ഭ്യം തെളിയിച്ചു.കാലക്രമേണ എക്കാലത്തേയും മികച്ച കലാകാരന്മാരിൽ ഒരാളായി ഈ ജപ്പാൻ കലാകാരൻ മാറി.ചൈനയിലും ജപ്പാനിലും ഏറ്റവും പ്രശസ്തനായ ചിത്രകാരനായി അദ്ദേഹം മാറി.

ടെൻഷൊ ഷൂബൂണിന്റെ കീഴിൽ അദ്ദേഹം ചിത്ര രചന അഭ്യസിച്ചിരുന്നു.സെഷൂനെ ചൈനീസ് സോംഗ് രാജവംശത്തിന്റെ ചിത്രങ്ങൾ ഇദ്ദേഹത്തെ സ്വധീനിച്ചിരുന്നു.1468-9 കാലത്തിൽ മിങ്ങ് ചൈനയിലേക്ക് ഇദ്ദേഹം സഞ്ചരിക്കുകയും അവിടെ അദ്ദേഹത്തിന്റെ കഴിവുകൾ പെട്ടെന്ന് തിരിച്ചറിയുകയും മികച്ച ചിത്രകാരനായി അംഗീകരിക്കുകയും ചെയ്തു.തിരിച്ച് ജപ്പാനിലേക്ക് തിരിക്കും മുൻപ് അദ്ദേഹം സ്വന്തമായി ഒരു സ്റ്റുഡിയോയും ധാരാളം അനുയായികളെയും സൃഷ്ടിച്ചിരുന്നു.ഇന്നും അദ്ദേഹം വരച്ച ഉങ്കോകു-റിൻ വിദ്യാലയം അഥവ സെസ്ഷുവിന്റെ വിദ്യാലയം വളരെ പ്രശസ്തമാണ്‌.ധാരാളം ചിത്രങ്ങൾ അദ്ദേഹത്തിന്റെ ഒപ്പുകളോടും സീലോടും കണ്ടെടുത്തിട്ടുണ്ടെങ്ങിലും വളരെ കുറച്ച് ചിത്രങ്ങൾ മാത്രമേ അത് സെസ്ഷൂവിന്റെതാണെന്ന് പണ്ഡിതന്മാർ അംഗീകരിച്ചിട്ടുള്ളു.അദ്ദേഹത്തിന്റെ ഏറ്റവും പ്രശസ്തമായ ചിത്രമാണ്‌ ലോഗ് ലാൻഡ്സ്കേപ്പ് സ്ക്രോൾ(山水長巻, "Sansui chōkan").

ഇന്നതെ ഒകയാമ പ്രെഫെക്ച്ചുറിന്റെ പടിഞ്ഞാറൻ ഭാഗത്ത്,ബിറ്റ്ചൂ പ്രവശ്യയിൽ അക്കഹാമയിലാണ്‌ സെസ്ഷൂ ജനിച്ചത്.അദ്ദേഹത്തിന്റെ കുടുമ്പ നാമം ഓഡ.എന്നാൽ ഇദ്ദേഹത്തിന്റെ യഥാർത്ഥ നാമം അറിയില്ല.1431ൽ ഇദ്ദേഹം ടോയോ എന്ന നാമം സ്വീകരിച്ചു.സോജയിലെ സെൻ ക്ഷേത്രത്തിൽ ഹോഫുകു-ജിയിൽ അദ്ദേഹം പ്രവേശനം നേടി.പതിനേഴാം നൂറ്റാണ്ടിൽ കാനൊ ഐനോയുടെ ഹിസ്റ്റൊറി ഓഫ് ജപ്പാനീസ് പെയിന്റിങ്ങ്(ഹൊഞ്ചൊഗഷി)(History of Japanese Painting(Honchogashi))യിൽ അദ്ദേഹത്തിനെ പറ്റി കഥകളുണ്ട്. സെന്നിലെ പഠനത്തിൽ വലിയ താല്പര്യമൊന്നും അദ്ദേഹം കാണിച്ചിരുന്നില്ല.കൂടുതൽ സമയവും ചിത്രത്തിൽ ചായം പൂശുന്നതിലാണ്‌ അദ്ദേഹം ശ്രദ്ധിച്ചിരുന്നത്.സെസ്ഷുവിനെ ഒരിക്കൽ ഏതോ തെറ്റിന്‌ ശിക്ഷിക്കപ്പെട്ട് ക്ഷേത്രത്തിന്റെ ചുവരിൽ കെട്ടിയിട്ടു.കുറച്ച് കഴിഞ്ഞപ്പോൾ അവിടത്തെ പൂജാരി അവിടേക്ക് വരികയും പെട്ടെന്ന് ഞെട്ടുകയും ചെയ്തു അദ്ദേഹം നോകിയപ്പോൾ സെസ്ഷൂവിന്റെ കാലിനു താഴെ ഒരു എലി.എന്നാൽ അടുത്ത് വന്ന് നോകിയപ്പോൾ അത് സെസ്ഷൂ വരച്ച ചിത്രമയിരുന്ന്. ഈ കഥ വളരെ പ്രശസ്തമാണ്‌.

സെസ്ഷൂവിന്റെ ഒപ്പുകളോടെ ധാരാളം ചിത്രങ്ങൾ കണ്ടെത്തിയിട്ടുണ്ടെങ്ങിലും മിക്കവയും അദ്ദേഹത്തിന്റെ ശിഷ്യന്മാരുടെതുമ്മറ്റ് ചിത്രകാരന്മാരുടേതുമാണ്‌.ഹസെഗവ ടോഹകു തുടങ്ങിയ ശിഷ്യന്മാരുടെ ചിത്രങ്ങളും ഇങ്ങനെ കിട്ടിയതിലുണ്ട്.ധാരാളം ചിത്രകാരന്മാർക്ക് സുക്ക്ൾ ഓഫ് സെസ്ഷൂ പ്രചോദനമായിട്ടുണ്ട്.



</doc>
<doc id="324915" url="https://ml.wikipedia.org/wiki?curid=324915" title="കമ്മാരൻ നമ്പ്യാർ എന്ന അയാസ്‌ ഖാൻ">
കമ്മാരൻ നമ്പ്യാർ എന്ന അയാസ്‌ ഖാൻ

ശൈഖ് മുഹമ്മദ് അയാസ് ഖാൻ ( ഹയാത് സാഹെബ് ).

മൈസൂർ ഭരണാധിപനായിരുന്ന ഹൈദർ അലി, 1766 -ൽ മലബാറിലേക്ക് വന്നപ്പോൾ മൈസൂരിലേക്ക് ആദ്ദേഹത്തിന്റെ കൂടെ പോയ ചിറക്കൽ ( ഇപ്പോൾ കണ്ണൂർ ജില്ലയിൽ ഉൾപ്പെടുന്ന ) കോവിലകത്തെ ഒരു രാജകുമാരനായിരുന്നു കമ്മാരൻ നമ്പ്യാർ എന്ന അയാസ്‌ ഖാൻ.
ഇദ്ദേഹത്തെ "കുമാരൻ നമ്പ്യാർ" , "വളളുവ കമ്മാരൻ" തുടങ്ങിയ നാമങ്ങളിലും ചരിത്ര രേഖകൾ പരിചയപ്പെടുത്തിയത്‌ കാണാം. ഏതായാലും ഈ കുമാരൻ നമ്പ്യാർ പിന്നീട്‌ ഇസ്‌ലാം മതം സ്വീകരിക്കുകയും തന്റെ പേര് മുഹമ്മദ് അയാസ് ഖാൻ എന്നാക്കി മാറ്റുകയും ഉണ്ടായി.
ഹൈദർ അലി , അയാസിനെ ദത്തെടുക്കുകയും , തന്റെ സ്വന്തം പുത്രനായ ടിപ്പുവിന് നൽകി വന്നിരുന്ന അതേ പരിഗണനയും സ്നേഹവും വാത്സല്യവും നൽകിയതിനു പുറമേ, പ്രഗൽഭരായ ഫ്രഞ്ച്‌ ഓഫീസർമാരുടെ കീഴിൽ അയോധന കലകളിലും യുദ്ദ , രാഷ്ട്രമീമാംസകളിലും ഉന്നത വിദ്യാഭ്യാസവും അയാസ് ഖാനും നൽകി.

അയാസ്‌ ഖാൻ മുതിർന്നപ്പോൾ , ഹൈദരലി അദ്ദേഹത്തിന് "ശൈഖ്‌" പദവി നൽകി ആയ്യായിരം പടയുടെ അധിപനായി നിയമിക്കുകയും വിവിധ സ്ഥാനമാനങ്ങൾ നൽകി ആദരിക്കുകയും ചെയ്തു. പിന്നീട്‌ ആറായിരം പടയുടെ അധിപനാക്കി ഉയർത്തിയ അയാസിന് നിരവധി ജാഗീറുകളും ഹൈദരലി സമ്മാനിക്കുകയുണ്ടായി.

ഹൈദരലിയുടെ കീഴിൽ തന്നെ നിരവധി ഉയർന്ന സ്ഥാനമാനങ്ങൾ കരസ്തമാക്കിയ അയാസിനെ ഹൈദരിലെ തന്റെ രാജ്യത്തിന്റെ തന്ത്രപ്രദാനമായ ബിദനൂർ കോട്ടയുടെ അധിപനായും , പിന്നീട്‌ ബിദനൂർ സൂബ ( സംസ്ഥാനം ) യുടെ ഗവർണ്ണറായി ( സുബേദാർ / നവാബ് ) നിയമിക്കുകയും ചെയ്തു.
ടിപ്പു ഉൾപ്പെടെയുളളവർ അദ്ദേഹത്തെ വളരെയേറെ ബഹുമാനത്തോടെ "ഹയാത് സാഹെബ്" എന്നാണ് അഭിസംബോധനം ചെയ്തിരുന്നത്‌. അതിന് കാരണം ഹൈദർ അയാസിനെ അത്രക്കധികം ഇഷ്ടപ്പെട്ടിരുന്നു / വിശ്വസിച്ചിരുന്നു എന്നതാണ്.

1779 -ൽ ചിത്രദുർഗ കീഴടക്കിയ ശേഷം ഹൈദർ അവിടം മുഹമ്മദ് അയാസ് ഖാന്റെ സേനയ്ക്ക് കീഴിലാണ് നിലനിർത്തിയത്.
ഒരിക്കൽ ആയോധന പരിശീലത്തിൽ ഏർപ്പെട്ടിരുന്ന അയാസിനെ നോക്കി ഹൈദരലി , "നീ അവനെ കണ്ടു പഠിക്കണമെന്ന്" പറഞ്ഞതായി ഒരു കഥ പ്രചാരത്തിലുണ്ട്‌. എന്നാൽ ഇതു സംബന്ധിച്ച രേഖകളൊന്നും ഇതു വരേയും ലഭ്യമായിട്ടില്ല. ഈ കഥ വെച്ചാണ് ടിപ്പുവും അയാസും ഹൈദറിന്റെ മരണ ശേഷം ശത്രുതയിലായിരുന്നു എന്ന് പ്രചരിപ്പിക്കപ്പെടുന്നത്‌. എന്നാൽ ഹൈദരലിയുടെ കാല ശേഷവും അയാസ്‌ ടിപ്പുവിന്റെ കീഴിൽ തന്നെ സുബേദാറായി കുറച്ച്‌ കാലം പ്രവർത്തിച്ചിരുന്നതായി ചരിത്ര രേഖകൾ വ്യക്തമാക്കുന്നു.
ടിപ്പുവിന്റെ ഏറ്റവും വലിയ ട്രഷറികളിൽ ഒന്ന് നിലനിന്നിരുന്ന ബിദനൂർ കോട്ട കീഴടക്കാൻ ബ്രിട്ടിഷ് പക്ഷത്തേക്ക് കൂറുമാറി അവരെ സഹായിച്ചിട്ടും , ആ കോട്ട ടിപ്പു തിരികെ പിടിച്ചെടുത്തപ്പോൾ ബ്രിട്ടീഷുകാരോടൊപ്പം അയാസ്‌ ഖാനും മാപ്പു നൽകി, അദ്ദേഹത്തെ അവരോടൊപ്പം പോകാൻ അനുവദിക്കുകയാണ് ടിപ്പു ചെയ്തത്‌.

( ബിദനൂറിനെ സ്വതന്ത്ര സ്റ്റേറ്റാക്കി നിർത്താമെന്നും , അവിടുത്തെ ഭരണാധികാരിയാക്കി അയാസ്‌ ഖാനെ വാഴിക്കാമെന്നും , ബിദനൂർ ട്രഷറിയിലുളള വിലമതിക്കാനാവാത്ത മൈസൂരിന്റെ സമ്പത്തിൽ നിന്ന് വലിയൊരു ഭാഗം അദ്ദേഹത്തിന് നൽകാമെന്നും ഉറപ്പ്‌ നൽകിയാണ് അയാസിനെ ബ്രിട്ടീഷുകാർ തങ്ങളുടെ പക്ഷത്തേക്കടുപ്പിച്ചതെന്നും പറയപ്പെടുന്നു ).

പിന്നീട് അയാസ്‌ ഖാൻ ബോംബെയിൽ ബ്രിട്ടീഷുകാരിൽ നിന്ന് അടുത്തൂൺ ( പെൻഷൻ ) പറ്റി ജീവിത കാലം മുഴുവൻ ചെലവഴിക്കുകയാണുണ്ടായത്‌.
പിന്നീടുളള അദ്ദേഹത്തിന്റെ ജീവിതം അടയാളപ്പെടുത്തുന്ന രേഖകളൊന്നും ലഭ്യമല്ല.

</doc>
<doc id="324917" url="https://ml.wikipedia.org/wiki?curid=324917" title="കോളേജ് ഓഫ് അപ്ലൈഡ് സയൻസ് , കോഴിക്കോട്">
കോളേജ് ഓഫ് അപ്ലൈഡ് സയൻസ് , കോഴിക്കോട്

സംസ്ഥാന സർക്കാരിന്റെ സ്വയംഭരണ സ്ഥാപനമായ ഐ.എച്.ആർ.ഡിയുടെ ആഭിമുഖ്യത്തിൽ 1993ൽ സ്ഥാപിച്ചതാണ് കോളേജ് ഓഫ് അപ്ലൈഡ് സയൻസ്, കോഴിക്കോട്. വിവര സാങ്കേതിക വിദ്യയിലും ഇലക്ട്രോണിക്സിലും ബിരുദ കോർസുകളുമായി തുടങ്ങിയ കോളേജിൽ നിലവിൽ കംപുട്ടർ സയൻസ്, ഇലക്ട്രോണിക്സ്‌, ബി.സി.എ, ബി.കോം, ബി.എ, M. Sc. ( Computer Science), Msc. (Electronics), M.C.A, M.com എന്നീ കോർസുകൾ നടത്തപ്പെടുന്നു. കോഴിക്കോട് ബാലൻ. കെ. നായർ റോഡിൽ ആണ് ഈ കലാലയം .


</doc>
<doc id="324919" url="https://ml.wikipedia.org/wiki?curid=324919" title="ഗ്വൈലിൻ">
ഗ്വൈലിൻ

ചൈനയിലെ ഗുവാങ്ക്സി പ്രവിശ്യയിലെ ഒരു പുരാതന നഗരമാണ് ഗ്വൈലിൻ (桂林, Guilin). "ഓസ്മാന്തസ് മരങ്ങളുടെ കാട്" എന്നാണ് ഈ പേരിനർത്ഥം. 47,47,963 ആണ് ജനസംഖ്യ. പ്രകൃതിഭംഗിക്ക് പ്രശസ്തമായ ഗ്വൈലിനിലേക്ക് വിമാന, തീവണ്ടി സർവീസുകൾ ലഭ്യമാണ്. 'ഗ്വൈലിനിലെ പ്രകൃതിഭംഗി സ്വർഗ്ഗത്തിനുകീഴിൽ ഏറ്റവും സുന്ദരമാണെന്ന്' ചൈനയിൽ ഒരു പഴമൊഴിയുണ്ട്.

ബി. സി. 314-ഇൽത്തന്നെ ഇന്നത്തെ ഗ്വൈലിന്റെ സ്ഥാനത്ത് ഒരു ഗ്രാമം ഉണ്ടായിരുന്നു. ബി. സി. 111-ഇൽ ശി ആൻ പ്രവിഷ്യ സ്ഥാപിക്കപ്പെട്ടു. ക്രിസ്തുവർഷം 507-ൽ ഗ്വൈഷൗ എന്ന് പുനർനാമകരണം ചെയ്തു. ടാങ്ങ്, സോങ്ങ് രാജവംശങ്ങളുടെ കാലത്ത് ഒരു നഗരമായി വളർന്നു. കനാലുകൾ കുഴിക്കപ്പെടുകയും ഒരു പട്ടാള ബാരക്ക് നിർമ്മിക്കപെടുകയും ചെയ്തു. 1940-ഇലാണ് ഗ്വൈലിന് ഇന്നത്തെ പേർ ലഭിച്ചത്. 1981-ഇൽ സ്റ്റേറ്റ് കൗൺസിൽ ഗ്വൈലിന്റെ സാംസ്കാരിക/ചരിത്ര പ്രാധാന്യമുള്ള നിർമ്മിതികളും പ്രകൃതിഭംഗിയും സംരക്ഷിക്കണമെന്ന് തീരുമാനിച്ചു.

ആകെ 27809 ചതുരശ്രകിലോമീറ്റർ വിസ്തീരണമുള്ള നഗരത്തെ ലീ നദി രണ്ടായി മുറിക്കുന്നു. ക്ഷാരസ്വഭാവമുള്ള മണ്ണാണ് ഇവിടുത്തേത്. വസന്തവും വേനൽക്കാലവും മഴ അധികമായി ലഭിക്കുന്നു. ശിശിരം വരണ്ടതാണ്. ശീതകാലം നീളം കുറഞ്ഞതും അധികം തണുപ്പില്ലാത്തതുമാണ്. വർഷം 1900 മില്ലീമീറ്റർ മഴ ലഭിക്കുന്നു. ഏപ്രിൽ മുതൽ ജൂൺ വരെയാണ് മഴ കൂടുതലായി പെയ്യുന്നത്.
ആളോഹരി ജീ. ഡീ. പി. ¥19435 ആണ് (2009). 659 ചൈനീസ് നഗരങ്ങളിൽ 125-ആമതാണിത്. മരുന്നുകൾ, ടയറുകൾ, വളം, സിൽക്ക്, സുഗന്ധദ്രവ്യങ്ങൾ, വീഞ്ഞ്, ചായ എന്നിവയാണ് പ്രധാന ഉത്പന്നങ്ങൾ. ഒരു താപോർജ നിലയവും, സിമന്റ് ഫാക്റ്ററിയും, ചെറിയ തുണിമില്ലുകളും മാത്രമുണ്ടായിരുന്ന ഗ്വൈലിനിൽ ഇലക്റ്റ്രോണിക്സ്, ബസ്സ് നിർമ്മാണ ശാലകളും, വിനോദസഞ്ചാര കേന്ദ്രങ്ങളും ഇപ്പോഴുണ്ട്.
അന്തർദേശീയ വിമാനത്താവളവും അതിവേഗ തീവണ്ടിപാതയും ഗ്വൈലിൻ നഗരത്തിനുണ്ട്. 28 ഡിസംബർ 2014-ൽ നിർമ്മിക്കപ്പെട്ട അതിവേഗ തീവണ്ടിപാത ഗുവാങ്ങ്ഷൗ, ശാങ്ഹായ്, ബെയ്ജിങ് നഗരങ്ങളുമായി ബന്ധിപ്പിക്കുന്നു.

നോർമ്മൽ, മെഡിക്കൽ, ടെക്നോളജിക്കൽ എന്നിങ്ങനെ മൂന്ന് സർവകലാശാലകളും, ഇലക്ട്രോണിക്ക് ടെക്നോളജി, ഏറോസ്പേസ് ടെക്നോളജി എന്നിവയ്ക്ക് പ്രത്യേക സർവകലാശാലകളുമുണ്ട്.



</doc>
<doc id="324942" url="https://ml.wikipedia.org/wiki?curid=324942" title="മാനം">
മാനം

ഒരു വ്യവസ്ഥയിലുള്ള(system) ഒരു ബിന്ദുവിനെ നിർവചിക്കാനുള്ള ഏറ്റവും കുറച്ചു നിർദ്ദേശാങ്കങ്ങളുടെ എണ്ണമാണ് മാനം എന്നതുകൊണ്ട്‌ ഉദ്ദേശിക്കുന്നത്.

ഉദാഹരണം :ഒരു രേഖയ്ക്ക് ഉള്ള മാനം ഒന്നാണ് , കാരണം അതിലെ ഒരു ബിന്ദുവിനെ സൂചിപ്പിക്കാൻ കേവലം ഒരു നിർദ്ദേശാങ്കം മതി.ഒരു പരന്ന പ്രതലതിനുള്ളത് രണ്ടാണ് .നാം കാണുന്ന എല്ലാ വസ്തുക്കൾക്കുമുള്ളത് മൂന്നാണ് കാരണം അവയ്ക്കെല്ലാം നീളവും വീതിയും ഉയരവുമുണ്ട്.


</doc>
<doc id="324946" url="https://ml.wikipedia.org/wiki?curid=324946" title="ഹിരോഷിമാ പീസ് മെമ്മോറിയൽ">
ഹിരോഷിമാ പീസ് മെമ്മോറിയൽ

ജപ്പാനിലെ ഹിരോഷിമാ പീസ് മെമ്മോറിയൽ പാർക്കിൽ സ്ഥിതിചെയ്യുന്ന ഒരു സ്മാരകമാണ് ഹിരോഷിമാ ശാന്തിസ്മാരകം അഥവാ ഹിരോഷിമാ പീസ് മെമ്മോറിയൽ (Hiroshima Peace Memorial) . 1945 ഓഗസ്റ്റ് 6-ന് ഹിരോഷിമയിൽ വച്ച്, മനുഷ്യ സമൂഹത്തിനു നേരെ ആദ്യമായി ആറ്റംബോംബ് പ്രയോഗിച്ചതിനെത്തുടർന്ന് ഏകദേശം ഒന്നര ലക്ഷത്തോളം പേർ കൊല്ലപ്പെട്ടിരുന്നു. ഇവരുടെ ഓർമ്മയ്ക്കായി നിർമ്മിച്ചതാണ് ഈ സ്മാരകം. അണുവിസ്ഫോടനത്തെ അതിജീവിച്ച ഹിരോഷിമാ പ്രീഫെക്ചുറൽ ഇൻഡസ്ട്രിയൽ പ്രൊമോഷൻ ഹാൾ എന്ന കെട്ടിടത്തെയാണ് ശാന്തിസ്മാരകമാക്കി മാറ്റിയത്. ആണവായുധങ്ങൾ സൃഷ്ടിക്കുന്ന ഭീകരാന്തരീക്ഷത്തെ ഓർമ്മിപ്പിക്കുന്ന ഈ കെട്ടിടം സമാധാനത്തിന്റെ പ്രതീകമായും നിലകൊള്ളുന്നു. 1996-ൽ യുനെസ്‌കോ ഇതിനെ ലോക പൈതൃക സ്ഥാനങ്ങളിലൊന്നായി പ്രഖ്യാപിച്ചു.

ജെൻബകു ഡോം, അറ്റോമിക് ബോംബ് ഡോം, എ-ബോംബ് ഡോം (), ഹിരോഷിമ ഹെയ്‌വ കിനൻഹി () എന്നീ പേരുകളിൽ ഈ ശാന്തിസ്മാരകം അറിയപ്പെടുന്നു.

ചെക് റിപ്പബ്ലിക്കൻ വാസ്തുശില്പിയായ ജാൻ ലെറ്റ്സൽ (Jan Letsel) രൂപകല്പന ചെയ്ത ഈ കെട്ടിടത്തിന്റെ ആദ്യകാല പേര് പ്രോഡക്ട് എക്സിബിഷൻ ഹാൾ എന്നായിരുന്നു. 1915-ൽ പണി പൂർത്തിയായതിനു ശേഷം ഹിരോഷിമാ പ്രീഫെക്ചുറൽ കൊമേഴ്ഷ്യൽ എക്സിബിഷൻ ഹാൾ എന്ന് പേരു മാറ്റി. അതേ വർഷം ഓഗസ്റ്റിൽ തന്നെ ഇത് ജനങ്ങൾക്കായി തുറന്നുകൊടുത്തു. 1921-ൽ ഹിരോഷിമാ പ്രീഫെക്ചുറൽ പ്രോഡക്ട്സ് എക്സിബിഷൻ ഹാൾ എന്നും 1933-ൽ ഹിരോഷിമാ പ്രീഫെക്ചുറൽ ഇൻഡസ്ട്രിയൽ പ്രൊമോഷൻ ഹാൾ എന്നും പുനഃനാമകരണം ചെയ്തു. കലാ പ്രദർശനങ്ങളും വിദ്യാഭ്യാസ പ്രദർശനങ്ങളും നടത്തുന്നതിനു വേണ്ടിയാണ് കെട്ടിടം ഉപയോഗിച്ചിരുന്നത്.

1945 ഓഗസ്റ്റ് 6-ന് ഹിരോഷിമയിൽ ആറ്റംബോംബ് പതിച്ചപ്പോൾ കെട്ടിടത്തിന്റെ പല ഭാഗങ്ങൾക്കും കേടുപാടുകൾ സംഭവിച്ചുവെങ്കിലും പൂർണ്ണമായും നശിച്ചിരുന്നില്ല. അണുവായുധ ശക്തിയെ അതിജീവിച്ചതിനാൽ ഈ കെട്ടിടത്തെ ജെൻബകു ഡോം (ആറ്റംബോംബ് ഡോം) എന്നും വിളിക്കാറുണ്ട്. കെട്ടിടത്തിന്റെ മുകളിൽ അർദ്ധ വൃത്താകൃതിൽ ലോഹം കൊണ്ടുള്ള ഒരു നിർമ്മിതിയുണ്ട്. ഇതിനെയാണ് 'ഡോം' എന്നു വിളിക്കുന്നത്.

കെട്ടിടം നശിപ്പിച്ചു കളയണമെന്നും സംരക്ഷിക്കണമെന്നും അഭിപ്രായങ്ങളുണ്ടായിരുന്നു. സമാധാനത്തിന്റെ പ്രതീകമായി കെട്ടിടം നിലനിർത്തണമെന്നായിരുന്നു ബഹുജനാഭിപ്രായം. 1950-നും 1964-നുമിടയ്ക്കുള്ള കാലഘട്ടത്തിൽ കെട്ടിടത്തിനു ചുറ്റും മനോഹരമായ ഉദ്യാനം നിർമ്മിച്ചു. ഈ ഉദ്യാനത്തെ ഹിരോഷിമാ പീസ് മെമ്മോറിയൽ പാർക്ക് എന്നാണ് വിളിക്കുന്നത്. 1966-ൽ ഹിരോഷിമാ സിറ്റി കൗൺസിൽ ജെൻബകു ഡോമിന്റെ സംരക്ഷണം ഏറ്റെടുക്കുകയും ഹിരോഷിമാ പീസ് മെമ്മോറിയൽ എന്ന പേര് ഔദ്യോഗികമായി നൽകുകയും ചെയ്തു. പാർക്കിലെ മുഖ്യാകർഷണമായ ഈ കെട്ടിടം കാണുവാൻ നിരവധി സഞ്ചാരികളാണ് ഇവിടെയെത്തുന്നത്.
1945 ഓഗസ്റ്റ് 6-ന് രാവിലെ 8.15-ന് ഹിരോഷിമയിൽ വച്ചാണ് ആദ്യമായി മനുഷ്യർക്കു നേരെ ആറ്റംബോംബ് ആക്രമണം നടന്നത്. രണ്ടാം ലോക മഹായുദ്ധകാലത്ത് ജപ്പാനെ പരാജയപ്പെടുത്തുന്നതിനായി അമേരിക്ക കണ്ടെത്തിയ അവസാന മാർഗ്ഗമായിരുന്നു അണുവായുധ പ്രയോഗം. 1945 ജൂലൈ 25-ന് അമേരിക്കൻ വ്യോമസേനയുടെ പസഫിക് മേഖലാ കമാൻഡർ ജനറലായ കാൾ സ്പാർട്സിന് ജപ്പാനിലെ രണ്ടു നഗരങ്ങളിൽ ആറ്റംബോംബ് പ്രയോഗിക്കാനുള്ള നിർദ്ദേശം ലഭിക്കുകയായിരുന്നു. 40,000-ത്തോളം ജാപ്പനീസ് സൈനികർ ഉൾപ്പെടുന്ന സെക്കൻഡ് ജനറൽ ആർമിയുടെ ആസ്ഥാന മന്ദിരം സ്ഥിതിചെയ്യുന്ന ഹിരോഷിമാ നഗരത്തെയാണ് ആദ്യം തിരഞ്ഞെടുത്തത്. അമേരിക്കൻ വ്യോമസേനയുടെ ബി-29 ബോംബർ വിമാനമായ എനോല ഗേ (Enola Gay)യിൽ നിന്നാണ് ബോംബ് പ്രയോഗിച്ചത്. ലിറ്റിൽ ബോയി എന്നായിരുന്നു ബോംബിന്റെ പേര്. യുറേനിയം 235 ഐസോടോപ്പിനെ ലെഡ് കൊണ്ട് ആവരണം ചെയ്തു നിർമ്മിച്ച ഈ ബോംബിന് 12,500 ടൺ ടി.എൻ.ടി.യുടെ പ്രഹരശേഷിയുണ്ടായിരുന്നു. ഹിരോഷിമ നഗരത്തെ ഏതാണ്ട് പൂർണ്ണമായും നശിപ്പിച്ചു കളഞ്ഞ സ്ഫോടനത്തിൽ 1,40,000-ത്തോളം പേരാണ് ദാരുണമായി കൊല്ലപ്പെട്ടത്. ഹിരോഷിമയിലെ Aioi Bridge-നെ ലക്ഷ്യമാക്കി നീങ്ങിയ ബോംബ് 240 മീറ്റർ അകലെ ജെൻബകു ഡോമിനു സമീപം ഷിമാ ആശുപത്രിയിൽ നേരിട്ടു പതിക്കുകയായിരുന്നു. ആശുപത്രിയിൽ ഉണ്ടായിരുന്നവർ തൽക്ഷണം മരിച്ചു. ജെൻബകു ഡോമിന് ചെറിയ കേടുപാടുകൾ മാത്രമാണ് സംഭവിച്ചത്.

യുദ്ധത്തിനു ശേഷം ജെൻബകു ഡോമിന്റെ നാശം തുടർന്നുകൊണ്ടേയിരുന്നു. 1966-ൽ ഹിരോഷിമാ സിറ്റി കൗൺസിൽ ഇതിന്റെ സംരക്ഷണം ഏറ്റെടുത്തു. ഹിരോഷിമയിലെ മേയർ ആയിരുന്ന ഷിൻസോ ഹമായ് (1905-1968) ഇതിനെ സംരക്ഷിക്കുന്നതിനു വേണ്ടി ധനം സമാഹരിച്ചു. 1967-ൽ സംരക്ഷണ പ്രവർത്തനങ്ങൾ പൂർത്തിയായി. 1989-നും 1990-നുമിടയ്ക്ക് ചില അറ്റകുറ്റപ്പണികളും നടന്നു. 1945 ഓഗസ്റ്റ് 6-ന് ജെൻബകു ഡോം എങ്ങനെയായിരുന്നുവോ അങ്ങനെ തന്നെയാണ് ഇപ്പോഴും നിലനിൽക്കുന്നത്. 1996 ഡിസംബറിൽ യുനെസ്‌കോ ജെൻബകു ഡോമിനെ ലോക പൈതൃക സ്ഥാനങ്ങളിലൊന്നായി പ്രഖ്യാപിച്ചു.



</doc>
<doc id="324948" url="https://ml.wikipedia.org/wiki?curid=324948" title="അരാൽക്കം">
അരാൽക്കം

ഉസ്ബെക്കിസ്ഥാനിലും, ഖസാഖ്സ്ഥാനിലുമായി  കിടക്കുന്ന അരാൽ കടലിന്റെ അവശേഷ കണ്ണിയായ ഈ മരുഭൂമി വടക്ക് കിഴക്ക് ഭാഗത്തായി സ്ഥിതിചെയ്യുന്നു.



</doc>
<doc id="324952" url="https://ml.wikipedia.org/wiki?curid=324952" title="സിയാൻ">
സിയാൻ

ചൈനയിലെ നാല് മഹത്തായ തലസ്ഥാനങ്ങളിൽ ഏറ്റവും പഴക്കമേറിയതും സിൽക്ക് റൂട്ടിന്റെ ഉദ്ഭവസ്ഥാനവുമാണ് സിയാൻ അഥവാ ചാങ്ങാൻ(西安, Xi'an, Sian or Chang'an). ഇന്ന് ശാൻസി പ്രവിശ്യയുടെ തലസ്ഥാനവും വടക്കുപടിഞ്ഞാറൻ ചൈനയുടെ സാംസ്കാരിക-വ്യാവസായിക-വിദ്യാഭ്യാസ കേന്ദ്രവുമാണ് സിയാൻ. 2010-ലെ കണക്കുകൾ പ്രകാരം 55,66,711 പേർ സിയാൻ നഗരത്തിലും മറ്റൊരു മുപ്പതുലക്ഷം പേർ സമീപപ്രദേശങ്ങളിലും താമസിക്കുന്നു.

西安 എന്ന വാക്കിന്റെ അർത്ഥം "പടിഞ്ഞാറൻ സമാധാനം" എന്നാണ്. ഴൗ രാജവംശത്തിന്റെ കാലത്ത് ഈ നഗരത്തിന്റെ പടിഞ്ഞാറു പകുതിയുടെ പേര് ഫെങ് എന്നും നദിയുടെ മറുകരയിലുള്ള കിഴക്കൻ പകുതിയുടെ പേര് ഹാഓ എന്നുമായിരുന്നു. ഹാൻ രാജവംശത്തിന്റെ കാലത്ത് (ബീ. സി. 206 - ക്രിസ്തുവർഷം 220) ചാങ്ങാൻ ("അക്ഷരമായ സമാധാനം") എന്നും സിജിങ്ങ് (西京, "പടിഞ്ഞാറൻ തലസ്ഥാനം") എന്നും അറിയപ്പെട്ടു. പിന്നീട് പലപ്പോഴായി ഡാക്സിയാൻ (大興), ഫെങ്-യുവാൻ (奉元), ആൻക്സി (安西), ജിങ്ഴാഓ (京兆) എന്നീ പേരുകളാൽ അറിയപ്പെട്ടു. 1369-ലാണ് സിയാൻ എന്ന പേര് ഉപയോഗിക്കപ്പെട്ടു തുടങ്ങിയത്.
അഞ്ചുലക്ഷം വർഷം പഴക്കമുള്ള ഒരു മനുഷ്യശരീരവും, ആറായിരത്തി അഞ്ഞൂറ് വർഷം പഴക്കമുള്ള ഒരു ഗ്രാമത്തിന്റെ അവശിഷ്ടങ്ങളും നഗരത്തിനടുത്തായി കണ്ടുപിടിക്കപ്പെട്ടിട്ടുണ്ട്. ബീ. സി. പതിനൊന്നാം നൂറ്റാണ്ടോടെയാണ് സിയാൻ ചൈനയുടെ ഭരണകേന്ദ്രമായത്. എന്നാൽ ബീ. സി. 770-ൽ തലസ്ഥാനം കിഴക്കുദേശത്തേക്കു നീക്കി. 221-ൽ കിൻ രാജവംശം സിയാൻ കേന്ദ്രമാക്കി ഭരണം ആരംഭിച്ചു. 200 ബീ. സി. യിൽ ലിയു ബാങ് ചക്രവർത്തിക്കുവേണ്ടി ലോകത്തിൽ ഇന്നേവരെ നിർമ്മിക്കപ്പെട്ടിട്ടുള്ളതിലൽ വച്ച് ഏറ്റവും വലിയ കൊട്ടാരമായ വെയ്യാങ്ങ് കൊട്ടാരം (未央宮) പണിതു. 4.8 ചതുരശ്രകിലോമീറ്റർ വലിപ്പമുണ്ടായിരുന്ന ഈ കൊട്ടാരം ടാംഗ് ഭരണകാലത്ത് നശിപ്പിക്കപ്പെട്ടു. ഏഴാം നൂറ്റാണ്ടിൽ ഹുയേൻ സാങ് ഇന്ത്യയിൽനിന്നും കൊണ്ടുവന്ന ഗ്രന്ഥങ്ങൾ സൂക്ഷിക്കാനും വിവർത്തനം ചെയ്യുവാനുമായി രണ്ട് പഗോഡകൾ നിർമ്മിക്കപ്പെട്ടു. 904-ൽ സിയാൻ നിവാസികൾക്ക് നഗരത്തിൽനിന്നും പലായനം ചെയ്യേണ്ടിവന്നു. 1949-ൽ കുമിന്താങ് സേനയെ തോൽപ്പിച്ച് കമ്മ്യൂണിസ്റ്റ് പട്ടാളം നഗരം പിടിച്ചെടുത്തു.

ഏട്ട് നദികൾ സൃഷ്ടിച്ച ഒരു സമതലത്തിലാണ് സിയാൻ നഗരം സ്ഥിതിചെയ്യുനത്. സമുദ്രനിരപ്പിൽനിന്നുമുള്ള ഉയരം 400 മീറ്റരും വാർഷിക മഴയളവ് 553 മില്ലീമീറ്റരുമാണ്. വേനൽക്കാലം നനഞ്ഞതും ചൂടുള്ളതും, ശീതകാലം വളരെ തണുത്തതുമായിരിക്കും. ശരാശരി താപനില 13.7°C. 

കാൽനട, ഇലക്ട്രിക് സൈക്കിൾ, ബസ്, കാർ എന്നിവയാണ് പ്രധാന ഗതാഗത മാർഗ്ഗങ്ങൾ. ആറു പാതകളുള്ള മെട്രോയുമുണ്ട്. ടാക്സികൾ കൂടുതലും പ്രകൃതിവാതകമാണ് ഉപയോഗിക്കുന്നത്. ആറ് തീവണ്ടിനിലയങ്ങളും അന്താരാഷ്ട്ര വിമാനത്താവളവും ലഭ്യമാണ്.

ലാവോ സേയും കുങ് ഫൂ സൂവും രൂപം നൽകിയ ചൈനയുടെ പരമ്പരാഗത വിശ്വാസങ്ങളാണ് മിക്കവരും പിന്തുടരുന്നത്. ബുദ്ധമതവും സാധാരണമാണ്. 635-ൽ ക്രിസ്തുമതവും ഇസ്ലാമും പ്രചരിച്ചു തുടങ്ങി. ഇന്ന് അൻപതിനായിരത്തോളം മുസ്ലിങ്ങൾ സിയാനിലുണ്ട്. 

സിയാൻ ജിയാവോടോങ് സർവകലാശാല, ചാങ്ങാൻ സർവകലാശാല, വടക്കുപടിഞ്ഞാറൻ സർവകലാശാല, വടക്കുപടിഞ്ഞാറൻ രാഷ്ട്രീയ-നിയമ സർവകലാശാല, സംഗീത സർവകലാശാല തുടങ്ങി നിരവധി വിദ്യാഭ്യാസ കേന്ദ്രങ്ങൾ ഈ നഗരത്തിലുണ്ട്.


</doc>
<doc id="324960" url="https://ml.wikipedia.org/wiki?curid=324960" title="ഷാർലറ്റ് റാമ്പ്ലിംഗ്">
ഷാർലറ്റ് റാമ്പ്ലിംഗ്

ടെസ്സ ഷാർലറ്റ് റാമ്പ്ലിംഗ് (ജനനം 5 ഫെബ്രുവരി 1945) ഒരു ഇംഗ്ലീഷ് നടിയും മോഡലും ഗായികയുമാണ്. യൂറോപ്യൻ ആർട്ട്ഹൌസ് വിഭാഗത്തിൽ ഇംഗ്ലീഷ്, ഫ്രഞ്ച്, ഇറ്റാലിയൻ സിനിമകളിലെ അഭിനയത്തിലൂടെയാണ് അവർ കൂടുതലായി അറിയപ്പെടുന്നത്. സ്വിംഗിംഗ് സിക്സ്റ്റീസിന്റെ (60 കളുടെ മദ്ധ്യംവരെ യു.കെ.യിൽ നടന്നിരുന്ന യുവ സാംസ്കാരിക വിപ്ലവം) യുവ ഐക്കൺ ആയിരുന്ന അവർ മോഡലിംഗിലൂടെ രംഗപ്രവേശനം നടത്തുകയും പിന്നീട് ഒരു ഫാഷൻ ഐക്കണും കാവ്യപ്രതിഭയുമായി അറിയപ്പെടുകയും ചെയ്തു.

1966 ൽ ലിൻ റെഡ്ഗ്രേവിനോടൊപ്പം ജോർജി ഗേൾ എന്ന ചിത്രത്തിൽ മെറിഡിത്തിൻറെ വേഷത്തിൽ അഭിനയിക്കുവാൻ അവർ തെരഞ്ഞെടുക്കപ്പെട്ടിരുന്നു. താമസിയാതെ ഫ്രഞ്ച്, ഇറ്റാലിയൻ ആർട്ട്ഹൌസ് ചിത്രങ്ങളിൽ പ്രവർത്തിച്ചു. ഇക്കാലത്ത് അഭിനയിച്ച പ്രധാന ചിത്രങ്ങളിൽ, ലുചിനോ വിസ്കോണ്ടിയുടെ ദ ഡാംന്ഡ് (1969), ലിലിയാന കാവാനിയുടെ 'ദി നൈറ്റ് പോർട്ടർ' (1974) എന്നിവ ഉൾപ്പെട്ടിരുന്നു. സാർഡോസ് (1974), യുപ്പി ഡൂ (1974), ഫെയർവെൽ, മൈ ലൗലി (1975), വുഡി അലനോടൊപ്പം അഭിനയിച്ച സ്റ്റാർഡസ്റ്റ് മെമ്മറീസ് (1980), പോൾ ന്യൂമാനോടൊപ്പം അഭിനയിച്ച ദ വിർഡിക്റ്റ് (1982), ലോംഗ് ലൈവ് ലൈഫ് (1984), മാക്സ്, മോൺ അമോർ (1986), എയ്ഞ്ചൽ ഹാർട്ട് (1987), ദ വിങ്ങ്സ് ഓഫ് ദി ഡോവ് (1997) എന്നിവയിലൂടെ അവർക്കു താരപരിവേഷം ലഭിച്ചു. 2002 ൽ കാബറെ ശൈലിയിൽ റിക്കോർഡ് ചെയ്ത് 'ആസ് എ വുമൺ' എന്ന പേരിൽ ചെയ്ത ഒരു ആൽബം അവർ പുറത്തിറക്കിയിരുന്നു.

2000 ത്തിൽ ഫ്രഞ്ച് സംവിധായകൻ ഫ്രാങ്കോയിസ് ഓസോണിന്റെ അണ്ടർ ദി സാൻഡ് (2000), സ്വിമ്മിംഗ് പൂൾ (2003), ഏഞ്ചൽ (2007) എന്നീ ചിത്രങ്ങളിൽ അഭിനയിച്ചു. ടെലിവിഷനിൽ ഡക്സ്റ്റർ എന്ന പരമ്പരയിലെ എവ്ലിൻ വോഗൽ എന്ന കഥാപാത്രത്തിലൂടെ അറിയപ്പെട്ടു. 2012 ൽ ഒരു പ്രൈംടൈം എമ്മി അവാർഡിനും ഒരു സ്ക്രീൻ ആക്ടേഴ്സ് ഗിൽഡ് അവാർഡിനും നാമനിർദ്ദേശം ചെയ്യപ്പെട്ടു. റെസ്റ്റ്ലെസ് എന്ന പരമ്പരയിലെ അഭിനയത്തിനാണ് ഈ രണ്ടു നാമനിർദ്ദേശങ്ങളും ലഭിച്ചത്. മറ്റു ടെലിവിഷൻ വേഷങ്ങളിൽ ബ്രോഡ് ചർച്ച്, ലണ്ടൻ സ്പൈ എന്നിവ ഉൾപ്പെടുന്നു. ഇതിൽ രണ്ടാമത്തേതിന് ഒരു ഗോൾഡൻ ഗ്ലോബ് അവാർഡിന് നാമനിർദ്ദേശം ചെയ്യപ്പെട്ടു. 2015 ലെ "45 യേർസ്" എന്ന ചിത്രത്തിലെ അവരുടെ പ്രകടനത്തിനു മികച്ച നടിക്കുള്ള ബെർലിൻ ഫിലിം ഫെസ്റ്റിവെൽ അവാർഡ്, മികച്ച നടിക്കുള്ള യൂറോപ്യൻ ഫിലിം അവാർഡ്, മികച്ച നടിക്കുള്ള അക്കാദമി അവാർഡിന് എന്നിവയ്ക്കു നാമനിർദ്ദേശം ചെയ്യപ്പെട്ടിരുന്നു. 2017 ൽ നടന്ന 74-ാമത് വെനീസ് ഇന്റർനാഷണൽ ഫിലിം ഫെസ്റ്റിവലിൽ മികച്ച നടിക്കുള്ള വോൾപി കപ്പ് അവാർഡ് നേടുകയുണ്ടായി. നാല് തവണ സീസർ അവാർഡ് നാമനിർദ്ദേശം ലഭിച്ചിരുന്ന ഷാർലറ്റ്, 2001 ൽ ഒരു ഓണററി സീസർ അവാർഡും, 2002 ൽ ഫ്രാൻസിന്റെ ലിജിയൻ ഓഫ് ഓണറും കരസ്ഥമാക്കിയിരുന്നു. 2000 ൽ കലാപരമായ സംഭാവനകൾക്ക് അവർ OBE നേടുകയും 2015 ൽ യൂറോപ്യൻ ഫിലിം അവാർഡ്സിൽനിന്ന് ലൈഫ് ടൈം അച്ചീവ്മെൻറ് അവാർഡ് നേടുകയും ചെയ്കതു. 2015-ൽ, അവർ ഫ്രഞ്ച് ഭാഷയിൽ "ക്വി ജെ സൂയിസ്" ("Who I Am)" എന്ന പേരിൽ തൻറെ ആത്മകഥ പുറത്തിറക്കിയിരുന്നു"." പിന്നീട് 2017 മാർച്ചിൽ പ്രസിദ്ധീകരിക്കാനായി ഇതിൻറെ ഒരു ഇംഗ്ലീഷ് പരിഭാഷയ്ക്കായി ജോലി ചെയ്തിരുന്നു.

ഒളിമ്പിക് സ്വർണ്ണ മെഡൽ ജേതാവും, ബ്രിട്ടീഷ് ആർമി ഓഫീസറുമായിരുന്ന ഗോഡ്ഫ്രെ റാമ്പ്ലിംഗ് (1909-2009), ചിത്രകാരിയായിരുന്ന ഇസബെൽ ആനി (1918-2001) എന്നിവരുടെ മകളായി എസ്സെക്സിലെ സ്റ്റർമർ എന്ന സ്ഥലത്ത അവർ ജനിച്ചു. 1964-ൽ ബ്രിട്ടനിലേയ്ക്ക് മടങ്ങിയെത്തിയതിനുമുൻപ്, ജിബ്രാൾട്ടർ, ഫ്രാൻസ്, സ്പെയിൻ എന്നിവിടങ്ങളിലായാണ് അവർ തൻറെ ബാല്യകാലം ചെലവഴിച്ചത്. വെഴ്സായില്ലെസ്സിലെ അക്കാഡമിയെ ജീന്നെ ഡി'ആർക്കിലും ഇംഗ്ലണ്ടിലെ ഹെർട്ഫോർഡ്ഷയറിലെ ബുഷിയിലുള്ള ബോർഡിംഗ് സ്കൂളായ സെന്റ് ഹിൽഡാസ് സ്കൂളിലുമായി വിദ്യാഭ്യാസം ചെയ്തു. അവരുടെ ഒരേയൊരു സഹോദരി സാറ 1966-ൽ 23-ആമത്തെ വയസ്സിൽ ആത്മഹത്യ ചെയ്തിരുന്നു. അവരും സാറായും തമ്മിൽ വളരെ അടുത്ത ആത്മബന്ധമായിരുന്നു ഉണ്ടായിരുന്നത്. കൗമാര കാലത്ത് രണ്ടുപേരും ഒരുമിച്ച ഒരു ക്യാബറേയിൽ അഭിനയിച്ചിരുന്നു.



</doc>
<doc id="324963" url="https://ml.wikipedia.org/wiki?curid=324963" title="ശാന്തകൻ">
ശാന്തകൻ

മലേഷ്യയിലെ ബോർണിയ തീരത്തിന്റെ വടക്ക്-കിഴക്കിൽ സ്ഥിതി ചെയ്യുന്ന പട്ടണമാണ്‌ ശാന്തകൻ(, Jawi: , ) .പല സമയങ്ങളിലും എലോപുറ എന്ന് അറിയപ്പെട്ടിരുന്ന സ്ഥലമാണ്‌ ഇത്.സബഹിലെ കോട്ട കിനബാലു നഗരം കഴിഞ്ഞാൽ ഏറ്റവും വലിയ രണ്ടാമത്തെ രണ്ടാമത്തെ നഗരമാണ്‌ ഇത്.ശാന്തകൻ ഡിവിഷന്റെ ഭരണ തലസ്ഥാനവും മുൻപത്തെ തലസ്ഥാനവുമായിരുന്ന ബ്രിട്ടീഷ് നോർത്ത് ബോർനിയൊ യുടെ കിഴക്കൻ തീരത്താണ്‌ ഈ പട്ടണം.157,330ൽ പരം ജനങ്ങൾ ഈ പട്ടണത്തിൽ താമസ്സിക്കുന്നുണ്ട് .മുൻസിപ്പൽ പ്രദേശം കൂടി കണക്കാക്കിയാൽ ജനസംഖ്യ ഏകദേശം 396290 ഓളം വരും.
ശാന്തകൻ സ്ഥാപിക്കുന്നത് വരെ സുലു ദ്വീപ് സമൂഹത്തിന്റെ സാമ്പത്തിക മേധാവിത്വത്തിനായി സ്പെയിനും സുലു സുൽത്താനേറ്റും അവകാശവാദം ഉന്നയിച്ചിരുന്നു.1878ൽ സുൽത്താനേറ്റ് വടക്ക്-കിഴക്കൻ ബോർണിയോ ആസ്ട്രിയോ-ഹംഗേറിയൻ ഉടമ്പടി പ്രകാരം ഈ പ്രദേശം ബ്രിട്ടീഷ് കോളനിയായി മാറി.1885ലെ മാഡ്രിഡ് പ്രോട്ടോക്കോൾ പ്രകാരം ബ്രിട്ടീഷ്,സ്പെയിൻ,ജർമ്മനി എന്നിവർ ഒപ്പുവച്ചു.ഇതോടെ സുലു ദ്വീപ സമൂഹത്തിന്റെ മേലുള്ള സ്പാനിഷ്ൺറ്റെ പരമധികാരം ഉറപ്പിച്ചു.വടക്കൻ ബോർണിയോയിലെ ബ്രിട്ടീഷ് ബന്ധത്തിൽ സ്പെയ്നും ഇടപ്പെട്ടില്ല .

1879ൽ ബ്രിട്ടീഷ് നോർത്ത് ബോർണിയ കമ്പനി ശാന്തകനിൽ കമ്പനി സ്ഥാപിച്ചു.നോർത്ത് ബോർണിയയിലെ ഭരണ കേന്ദ്രമായി വാണിജ്യ വ്യവസായത്തിന്‌ മുന്നേറ്റം കുറിച്ചു.ബ്രിട്ട്ഷുകാർ ചൈനയിൽ ബ്രിട്ടീഷ് ഹോങ്ങ് കോങ്ങിലേക്ക് കുടിയേറ്റത്തെ പ്രോൽസാഹിപ്പിച്ചു.ഇത് ശാന്തകനിലെ സാമ്പത്തിക വളർച്ചക്ക് കാരണമായി.ഈ ഉയർച്ച ജപ്പാനീസ് സേന ഇവിടെ കൈയ്യടക്കുന്നതു വരെ തുടർന്നു.രണ്ടാം ലോകയുദ്ധ കാലത്ത് ,1944ൽ തുടർച്ചയായ ബോബിങ്ങ് കാരണം ഈ പട്ടണം പൂർണമായി നശിപ്പിക്കപ്പെട്ടു.സാമ്പത്തികമില്ലാത്തതിനാൽ പുനർനിർമ്മാണം നടന്നില്ല.ഈ പ്രദേശത്തിന്റെ അധികാരം നോർത്ത് ബോർണിയ ക്രോൺ കോളനി സർക്കാരിന്‌ നൽകി.അനന്തരമായി,നോർത്ത് ബോർണിയയുടെ ഭരണ തലസ്ഥാനം ജെസ്സെൽട്ടണിലേക്ക് മാറ്റി.1948-1955 കാലഘട്ടത്തിൽ കോളനി ഓഫീസ് പുനർനിർമ്മിക്കാനും വികസിപ്പിക്കാനും പദ്ധതിയിട്ടു.ക്രൗൺ കോളനി സർക്കാർ മൽസ്യ ബന്ധന വ്യവസായത്തിനെ വികസിപ്പിച്ചു.ഇന്ന്,ശാന്തകനിൽ തെക്കേ ഫിലിപ്പൈൻസിൽ നിന്ന് അനധികൃത കുടിയേറ്റങ്ങൾ നടക്കുന്നുണ്ട്.

എണ്ണ,പുകയില,കാപ്പി,തടി,ചൾരി എന്നിവ കയറ്റുമതി ചെയ്യുന്ന പ്രധാന തുറമുഖമാണ്‌ ശാന്തകൻ.മൽസ്യ ബന്ധനം,കപ്പൽ നിർമ്മാണം,പരിസ്ഥിതി ടൂറിസം,ഉല്പാദനം എന്നിവയിലൂടെയും ധാരാളം പണം ഇവിടേക്ക് ലഭിക്കുന്നുണ്ട്.

ശാന്തകനിലെ പ്രധാന ടൂറിസ്റ്റ് കേന്ദ്രങ്ങളാണ്‌ ശാന്തകൻ ഹെറിറ്റേജ് മ്യൂസിയം,ശാന്തകൻ കൾച്ചർ ഫെസ്റ്റിവൽ,ശാന്തകൻ വാർ മെമ്മോറിയൽ,സെപിലോക് ഉറാങ്ങ് ഊട്ടാൻ സാങ്ങ്ച്വറി(Sepilok Orang utan sanctury),ടർട്ടൈൽ ഐലൻഡ് നാഷണൽ പാർക്ക്,ഗോമന്റോങ്ങ് ഗുഹകൾ എന്നിവയും സഞ്ചാരികളെ ആകർഷിക്കുന്നു.



</doc>
<doc id="324964" url="https://ml.wikipedia.org/wiki?curid=324964" title="വിജയനഗര">
വിജയനഗര

ഉത്തര കർണാടകയിലെ ബെല്ലാരി ജില്ലയിലെ ഒരു പൈതൃക കേന്ദ്രം ആണ് വിജയ നഗര. ദക്ഷിണേന്ത്യ മുഴുവൻ വ്യാപിച്ചു കിടന്നിരുന്ന വിജയനഗര സാമ്രാജ്യത്തിന്റെ തലസ്ഥാനം ആയിരുന്നു ഇവിടം. ഹംപി എന്ന പേരിലാണ് ഇപ്പോൾ ഈ സ്ഥലം അറിയപ്പെടുന്നത്.

1500കളിൽ വിജയ നഗരയിൽ ഏതാണ്ട് 500,000 പേർ താമസക്കാരായി ഉണ്ടായിരുന്നു.അതായത് ജനസംഖ്യയിൽ പരിസിനെക്കാൾ മൂന്നിരട്ടി വലുതും ബെയ്ജിങ്ങിന്റെ തൊട്ടു താഴെ സ്ഥിതി ചെയ്തിരുന്നതുമായ ഒരു പ്രദേശം ആയിരുന്നു ഇവിടം. വിജയനഗരത്തിന്റെ അവശിഷ്ടങ്ങൾ ഇപ്പോൾ ലോക പൈതൃക പട്ടികയിൽ ഇടം പിടിച്ച ഇന്ത്യയിലെ അപൂർവ്വം സ്ഥലങ്ങളിൽ ഒന്നാണ്.

നഗരത്തിന്റെ സിംഹഭാഗവും സ്ഥിതി ചെയ്യുന്നത് തുംഗഭദ്ര നദിയുടെ തെക്കുഭാഗത്താണ്. വിരുപാക്ഷ ക്ഷേത്ര സമുച്ചയത്തിനോട്‌ ചുറ്റിപറ്റി ആണ് ഹംപിയിലെ ഈ നഗരത്തിന്റെ കിടപ്പ്. രാമായണത്തിൽ പ്രതിപാദിക്കുന്ന വാനരാജ്യമായ കിഷ്കിന്ധ അടക്കം പരിസര പ്രദേശങ്ങളിൽ ഒരുപാട് തീർഥാടനകേന്ദ്രങ്ങളും സ്ഥിതി ചെയ്യുന്നുണ്ട്. ചരിത്ര പ്രധാനമായ ഹനുമാൻ ക്ഷേത്രം (ഹനുമാന്റെ മാതാവായ അഞ്ജന, അഞ്ജനയുടെ ഭർത്താവ് കേസരി, ശബരി എന്നിവരുടെ ഗുഹാ വീട്), പമ്പസരോവർ എന്നറിയപ്പെടുന്ന വിശുദ്ധ കുളം എന്നിവ ഈ വാനരാജ്യത്താണ് സ്ഥിതിചെയ്യുന്നത്. രാമായണ പുരാണത്തിലെ വാനര (കുരങ്ങ്) രാജാവായിരുന്ന സുഗ്രീവന്റെ ഗുഹാ വീടായാണ് ഇത് അറിയപ്പെടുന്നത്. 
ബാലിയുടെ അനുജനായ സുഗ്രീവനാണ് ബാലിക്കു ശേഷം വാനര രാജ്യമായ കിഷ്‌കിന്ധ ഭരിച്ചത്. സൂര്യഭഗവാന്റെ പുത്രനായിരുന്ന ഹനുമാനാണ് സീതയെ വീണ്ടെടുക്കുന്നതിന് രാവണനെതിരെ യുദ്ധം ചെയ്യാൻ രാമനെ സഹായിച്ചത്.

വിജയ (വിജയം), നഗര (നഗരം) - വിജയ നഗരം (The City of Victory) എന്ന വാക്കിൽ നിന്നാണ് വിജയ നഗര എന്നു പേരു വന്നത്. 
തെക്കേ ഇന്ത്യയിലെ ഡെക്കാൻ പ്രദേശത്ത് 14,15,16 നൂറ്റാണ്ടുകളിലായി നിലനിന്നിരുന്ന വിജയനഗര സാമ്രാജ്യത്തിന്റെ തലസ്ഥാന നഗരിയായിരുന്നു വിജയ നഗര.
അന്നത്തെ ചരിത്ര നഗരത്തിന്റെ ശേഷിപ്പുകൾ പരന്നുകിടക്കുന്ന ഹംപി ഇന്ന് യുണെസ്‌കോയുടെ ലോക പൈതൃക കേന്ദ്രങ്ങളിൽ ഉൾപ്പെട്ടിട്ടുണ്ട്.

വിജയനഗരത്തെപ്പറ്റി 1336-ൽ എഴുതപ്പെട്ട ശിലാലിഖിതങ്ങളിൽ പരാമർശമുണ്ട്കർണാടകയിലെ ഹംപിയിലും പരിസര പ്രദേശങ്ങളിലുമായാണ് നഗരിയുടെ ചരിത്രാവശിഷ്ടങ്ങൾ നിലനിൽക്കുന്നത്.
1378-ൽ നഗരി ഏറെ അഭിവൃദ്ധിയുള്ളതായിരുന്നുവെന്ന്‌ ഫെരിഷ്ത പറയുന്നു. തുംഗഭദ്രാതീരത്ത് ഹേമകുണ്ഡ മലനിരകളാൽ ചുറ്റപ്പെട്ടു കിടക്കുന്ന നഗരിയുടെ ചുറ്റളവ് അറുപതു മൈലാണെന്ന് 1420-21-ൽ വിജയനഗരം സന്ദർശിച്ച കോണ്ടിയും ഇരുപത്തിനാലു മൈലാണെന്ന് ഫ്രഡറിക്കും രേഖപ്പെടുത്തുന്നു. 
1440-കളിലെത്തിയ അബ്ദുർ റസാഖ് സമർഖണ്ഡി യാണ് നഗരത്തെ കുറിച്ച് വളരെ അധികം വിശദാംശങ്ങൾ നൽകുന്നത്.
നഗരത്തിനു ചുറ്റും ഏഴു കൽ മതിലുകൾ ഉണ്ട്. ഏഴാം കോട്ടക്കകത്താണ് രാജകൊട്ടാര സമുച്ചയം. ഒന്നാം കോട്ടയുടെ തെക്കും വടക്കുളള വാതിലുകൾ തമ്മിലുളള ദൂരം രണ്ടു പർസാങ് (ഏട്ടുമൈൽ) ആണ്.ഒന്നും രണ്ടും മൂന്നും കോട്ടമതിലുകൾക്കിടയിലുളള സ്ഥലങ്ങളിൽ കൃഷിയും വീടും തോട്ടങ്ങളുമുണ്ട്. മൂന്നുമുതൽ ഏഴുവരേയുളള കോട്ടമതിലുകൾക്കിടയിൽ കടകളും ബാസാറുകളു വസതികളുമുണ്ട്. ഏഴാം മതിലിനകത്ത് രാജകൊട്ടാരത്തിനു ചുറ്റുമായി സ്വർണവും രത്നങ്ങളും വിൽക്കുന്ന നാലു വലിയ മാർക്കറ്റുകളുണ്ട്. റോസാപ്പൂക്കൾ സുലഭമായിരുന്നു.





</doc>
<doc id="324965" url="https://ml.wikipedia.org/wiki?curid=324965" title="ഷിനാൻ ജില്ല">
ഷിനാൻ ജില്ല

ഷാങ്ങ്ഡോങ്ങിലെ ഖിങ്ങ്ഡ്വോവിലെ ഒരു പട്ടണ ജില്ലയാണ്‌ ഷിനാൻ ജില്ല(.ഏകദേശം 30.01 സ്ക്വയർ കിലോ മീറ്റർ വിസ്തൃതിയിൽ (7,420 ഏക്കർ:11.59 സ്ക്വയർ മൈൽ) വ്യാപിച്ചാണ്‌ ഈ പട്ടണം കിടക്കുന്നത്.2007ലെ കണക്ക് പ്രകാരം ഏകദേശം 527000 ജനങ്ങൾ ഇവിടെ താമസിക്കുന്നുണ്ട്.

തീര ദേശ കുന്നുകളായ ഭൂപ്രദേശത്താണ്‌ ഷിനാൻ ജില്ല സ്ഥിതി ചെയ്യുന്നത്.മൺസൂണ്‌ കാലാവസ്ഥയാണ്‌ ഇവിടെയുള്ളത്.ഈർപ്പമേറിയ വായുവും,ധരാളം മഴയും,നാല്‌ വ്യത്യസ്ത കാലാവസ്ഥയും ഇവിടെയുണ്ട്.ഇരുപതാം നൂറ്റാണ്ടിലെ ജർമ്മൻ ആർക്കിടക്ച്ചറിലുള്ള അപൂർവം മലേഷ്യൻ നഗരങ്ങളിൽ ഒന്നാണ്‌ ഇത്.

പത്തൊമ്പതാം നൂറ്റാണ്ടിന്റെ മധ്യത്തോടെ യൂറോപ്യന്മാർ ചൈനയുമായി നിർബന്ധപൂർവം വ്യാപാരത്തിൽ ഏർപ്പെടുവാൻ പ്രേരിപ്പിച്ചു.1898ൽ ചൈനയിൽ നിന്ന് കിയൗത്സ്ചൌ കടലിടുക്ക് കീഴടക്കി.അതിനു ശേഷം ഈ നഗരത്തെ മൽസ്യ ഗ്രാമമായി വളർത്തി.ഖിങ്ങ്ദോയുടെ ഭാഗമായി നിർമ്മിച്ച ഈ ഭാഗം ഇന്ന് ഷിനാൻ ജില്ലയായി അറിയപ്പെടുന്നു.

ഷിനാൻ ഇന്ന് രാഷ്ട്രീയ,സാമ്പത്തിക,വ്യവസായ രംഗങ്ങളുടെ കേന്ദ്രമാണ്‌.ഫോർച്യൂൺ 500 കമ്പനികളുടെ എണ്ണം ഉയർന്നുകൊണ്ടീക്കുന്നു.നഗര കേന്ദ്രീകരണം പ്രദേശങ്ങളെ വിഭഗിച്ചും നടത്തിയിരിക്കുന്നു.അവയിൽ തുറമുഖങ്ങൾ,സെവനങ്ങളും ഉപകരണങ്ങളും എത്തിക്കാനുള്ള സ്ഥലങ്ങൾ ,ടൂറിസം മേഖലകൾ,സോഫ്റ്റ്‌വേർ ഐ.ടി.രംഗങ്ങൾ,മുത്ത കച്ചവട സ്ഥലങ്ങൾ സാമ്പത്തിക പ്രദേശങ്ങൾ എന്നിങ്ങനെ ഭാഗിച്ചിരിക്കുന്നു.

ഖിങ്ങ്ദോ ഇന്റർനാഷണൽ സെയിലിങ്ങ് സെന്റെറിന്റെ() സ്ഥിതി ചെയ്യുന്നത് ഷിനാൻ ജില്ലയിലാണ്‌.2008ൽ സമ്മർ ഒളിമ്പിക്സ് നടത്താനായി നിർമ്മിച്ചതാണ്‌ ലോകോത്തര നിലവാരമുള്ള മറീന (ജല മൽസരത്തിനു ഉപ്യോഗിക്കുന്ന കടൽ പ്രദേശം).ഈ സ്ഥലം ഒളിമ്പിക്സിനും പാരാഒളിമ്പിക്സിനും നീന്തൽ മൽസരങ്ങൾക്ക് ഇവിടം ഉപയോഗിച്ചു.2005 മുതൽ ക്ലിപ്പർ റൗണ്ട് ദി വേൾഡ് യാക്ക് റേസിന്റെ വേദിയുടെ ഒരു ഭാഗം ഇവിടെയാണ്‌ നടക്കുന്നത്.

മൂന്നിലധികം ടൂരിസ്റ്റ് ക്വാർടേഴ്സുകൾ സ്ഥിതി ചെയ്യുന്നു.കടലോര ദൃശ്യങ്ങളും ബിച്ചും അവിടെ നിന്നാൽ കാണാം.




</doc>
<doc id="324973" url="https://ml.wikipedia.org/wiki?curid=324973" title="എ.എം.എൽ.പി.സ്കൂൾ,പയമ്പാലശ്ശേരി">
എ.എം.എൽ.പി.സ്കൂൾ,പയമ്പാലശ്ശേരി

സാമുഹ്യ പ്രവർത്തകനും നവോത്ഥാന പ്രവർത്തകനുമായ കെ.വി.വീരൻ ഹാജി അഥവാ കറുത്തേടത്ത് വീരൻ ഹാജി ആണ് ഈ സ്കൂൾ സ്ഥാപിച്ചത്.1997ഇൽ അദ്ദേഹത്തിന്റെ നിര്യാണത്തെ തുടർന്ന് അദ്ദേഹത്തിന്റെ മകൻ ഡോ:യു. സി അബ്ദുൽ ജലീൽ സ്കൂളിന്റെ മാനേജർ സ്ഥാനം എറ്റെടുത്തു.

വിദ്യാഭ്യാസപരമായി വളരെ പിന്നോക്കം നിന്നിരുന്ന പുല്ലോറമ്മൽ എന്ന അവികസിതമായിരുന്ന പ്രദേശത്തെ ധാരാളം പേർ ഈ വിദ്യാലയത്തിലൂടെ പ്രാഥമിക വിദ്യാഭ്യാസം നേടുകയുണ്ടായി. 
തുടങ്ങി ഒരുപാട് എന്ജിനീരിംഗ് ബിരുധധാരികളും അധ്യാപകരെയും വാർത്തെടുത്ത കോഴിക്കോട് ജില്ലയിലെ മികച്ച സ്കൂൽ ആണ് ഇത്.


</doc>
<doc id="324974" url="https://ml.wikipedia.org/wiki?curid=324974" title="ജോഷ് ഹേസ‌ൽവുഡ്">
ജോഷ് ഹേസ‌ൽവുഡ്

ഓസ്ട്രേലിയയ്ക്കുവേണ്ടി അന്താരാഷ്ട്ര ക്രിക്കറ്റിൽ കളിക്കുന്ന താരമാണ് ജോഷ് റെജിനാൾഡ് ഹേസ‌ൽവുഡ് എന്ന ജോഷ് ഹേസ‌ൽവുഡ്.ഒരു വലംകൈയൻ പേസ് ബൗളർ ആണ് അദ്ദേഹം.2010ൽ,തന്റെ പത്തൊൻപതാം വയസ്സിൽ ഇംഗ്ലണ്ടിനെതിരെനടന്ന ഏകദിന മൽസരത്തിലൂടെ ആഭ്യന്തര ക്രിക്കറ്റിൽ അരങ്ങേറിയ ഹേസ‌ൽവുഡ് ഓസ്ട്രേലിയയ്ക്കുവേണ്ടി ഏകദിനക്രിക്കറ്റിൽ അരങ്ങേറുന്ന ഏറ്റവും പ്രായംകുറഞ്ഞ താരമായിരുന്നു.2008ലെ അണ്ടർ 19 ലോകകപ്പ്,2015 ക്രിക്കറ്റ് ലോകകപ്പ് എന്നീ ടൂർണ്ണമെന്റുകളിലും അദ്ദേഹം പങ്കെടുത്തിട്ടുണ്ട്.2014ൽ ഇന്ത്യക്കെതിരായ പരമ്പരയിലൂടെ ടെസ്റ്റ് ക്രിക്കറ്റിൽ അരങ്ങേറിയ ഹേസൽവുഡ് ആദ്യമൽസരത്തിൽതന്നെ അഞ്ചുവിക്കറ്റ് നേട്ടം കൈവരിച്ചിട്ടുണ്ട്.2015ലെ ട്രാൻസ് ടാസ്മാൻ ട്രോഫിക്കിടെ അഡലെയ്ഡ് ഓവലിൽ നടന്ന ആദ്യ പകൽ-രാത്രി ടെസ്റ്റ് മൽസരത്തിൽ 70 റൺസ് വഴങ്ങി 6 വിക്കറ്റ് വീഴ്ത്തിയതാണ് അദ്ദേഹത്തിന്റെ കരിയറിലെ ഏറ്റവും മികച്ച പ്രകടനം
.പ്രാദേശിക ക്രിക്കറ്റിൽ സിഡ്നി സിക്സേഴ്സ് ടീമിനുവേണ്ടിയാണദ്ദേഹം കളിക്കുന്നത്.


</doc>
<doc id="324991" url="https://ml.wikipedia.org/wiki?curid=324991" title="ഖോ ഖോ">
ഖോ ഖോ

പന്ത്രണ്ട് പേരടങ്ങുന്ന ടീം കളിക്കുന്ന ഒരു കളിയാണ് ഖോ ഖോ.ഒന്പത് പേർമാത്രമാണ് കളിക്കളത്തിലുണ്ടാവുക.എതിർ ടീമിലെ അംഗങ്ങളെ തൊടുന്ന കബഡിപോലുള്ള ഒരു കളിയാണിത്.ഇന്ത്യയിലെ പ്രശസ്തമായ പരമ്പരാഗതമായ കളികളിലൊന്നാണിത്.ദക്ഷിണാഫ്രിക്കയിലും ഈ കളി നിലവിലുണ്ട്.

1987 ൽ ഇന്ത്യയിലെ കൊൽക്കത്തയിൽ നടന്ന സാഫ് ഗെയിംസ് സമയത്താണ് എഷ്യൻ ഖോ ഖോ ഫെഡറേഷൻ സ്ഥാപിതമായത്.ഇന്ത്യ, ബംഗ്ലാദേശ്,പാകിസ്താൻ,ശ്രീലങ്ക,നേപ്പാൾ,മാലിദ്വീപുകൾ എന്നിവയായിരുന്നു അംഗങ്ങൾ.1996 ൽ കൊൽക്കത്തയിലാണ് ആദ്യ ഏഷ്യൻ ചാമ്പ്യൻഷിപ്പ് നടന്നത്.ബംഗ്ലാദേശിലെ ധാക്കയിലായിരുന്നു രണ്ടാമത്തെ ചാമ്പ്യൻഷിപ്പ് നടന്നത്.1996ൽ.ഇന്ത്യ, ബംഗ്ലാദേശ്,പാകിസ്താൻ,ശ്രീലങ്ക,നേപ്പാൾ,തായ് ലൻറ്,ജപ്പാൻ എന്നീ രാജ്യങ്ങളാണ് മത്സരത്തിൽ പങ്കെടുത്തത്.



</doc>
<doc id="324992" url="https://ml.wikipedia.org/wiki?curid=324992" title="വ്യാഘ്രപാദൻ">
വ്യാഘ്രപാദൻ

ഭാരത മഹര്ഷി പരമ്പരയിൽ പെട്ട ഒരു മഹര്ഷി ശ്രേഷ്ഠൻ ആണ് വ്യാഘ്രപാദ മഹർഷി.
വ്യാഘ്രപാദ മഹർഷിക്ക്‌ പാർവ്വതീസമേദനായി ശ്രീ പരമേശ്വരൻ ദർശനം നൽകിയതിനെ അനുസ്‌മരിച്ച്‌ നടക്കുന്ന പ്രസിദ്ധമായ വൈക്കത്തഷ്ടമി. 
വൃശ്ചിക മാസത്തിലെ കൃഷ്ണ പക്ഷത്തിലെ അഷ്ടമിനാളിൽ കൊണ്ടാടുന്ന വൈക്കത്തഷ്ടമി കേരളത്തിലെ ഏറ്റവും പ്രാധാന്യമുള്ള ഉത്സവങ്ങളിൽ ഒന്നാണ്.
മഹർഷിക്ക്‌ ദർശനം നൽകിയ സ്‌ഥലം വ്യാഘ്രപാദത്തറ എന്നാണ്‌ അറിയപ്പെടുന്നത്‌.


</doc>
<doc id="324994" url="https://ml.wikipedia.org/wiki?curid=324994" title="ഭൂട്ടാന്റെ ചരിത്രം">
ഭൂട്ടാന്റെ ചരിത്രം

ഭൂട്ടാന്റെ പ്രാചീന ചരിത്രം പുരാണങ്ങളിൽ നിന്നാണ്‌ മനസ്സിലാക്കുന്നത്. അതുകൊണ്ടു തന്നെ അത് അജ്ഞാതവുമാണ്‌. 2000 ബി.സി മുൻപ് തന്നെ ഭൂട്ടാന്റെ തെളിവുകൾ ലഭിച്ചിട്ടുണ്ട്. ഏഴാം നൂറ്റാണ്ട് ബി.സിയിൽ കൂച്-ബേഹർ രാജാക്കന്മാരും സംഗൽദിപ് രാജാക്കന്മാരും ഇവിടം ഭരിച്ചിരുന്നു. എന്നാൽ ഒൻപതാം നൂറ്റാണ്ടിലുണ്ടായിരുന്ന ടിബറ്റൻ ബുദ്ധിസത്തിന്റെ ആരംഭത്തെ പറ്റി തെളിവുകൾ ലഭ്യമല്ല. അക്കാലത്ത് ടിബറ്റിൽ നിന്ന് ധാരാളം സന്ന്യാസികൾ ഭൂട്ടാനിലേക്ക് പലായനത്തിന്‌ നിർബന്ധിതരായി. ദ്രുക്പ കഗ്യുപ(Druka Kagyupa) വിദ്യാലയം പന്ത്രണ്ടാം നൂറ്റാണ്ടിൽ സ്ഥാപിതമായി. ഇന്ന് ഭൂട്ടാനിൽ ഏറ്റവുമധികം ആളുകൾ ബുദ്ധമതക്കാരാണ്‌. ഈ രാജ്യത്തിന്റെ രാഷ്ട്രീയത്തിന്‌ മതത്തിന്റെ ചരിത്രവുമായി അഭേദ്യമായ ബന്ധമുണ്ട്. ധാരാളം മത വിദ്യാലയങ്ങൾക്കും മഠങ്ങൾക്കും ഇത്തരം ബന്ധങ്ങളുണ്ട്.

മറ്റ് രാജ്യങ്ങളുടെ ചരിത്രത്തിൽ നിന്ന് വളരെ വ്യത്യസ്ത അപൂർവം രാജ്യങ്ങളിൽ ഒന്നാണു ഭൂട്ടാൻ. ഈ രാജ്യത്തെ ആരും കീഴടക്കിയിട്ടില്ല, ആരെയും കീഴടക്കിയിട്ടില്ല, രാജ്യത്തിനു പുറത്ത് നിന്ന് ആരും ഭരിച്ചിട്ടില്ല. കാമരൂപ രാജവംശത്തിന്റെ കാലഘട്ടത്തിലും ടിബറ്റൻ കാലഘട്ടത്തിലും 7, 9 നൂറ്റാണ്ടുകളിൽ ചൂതാട്ടം നടക്കാറുണ്ടായിരുന്നുവെന്ന് പറയുന്നെങ്കിലും തെളിവ് ലഭ്യമല്ല. ചരിത്ര രേഖ പരിശോധിച്ചാൽ ഒരു കാര്യം വ്യക്തമാകും. ഈ രാജ്യം എപ്പോഴും അവരുടെ അതിർത്തി സംരക്ഷിച്ചിരുന്നു
ഗവനഗ് നാംഗ്യാൽ(Ngawanag Namgyal) 1616ലാണ്‌ ഈ രാജ്യത്തെ ഏകീകരിക്കുന്നത്. പടിഞ്ഞാറൻ ടിബറ്റിലെ ലാമയായിരുന്ന അദ്ദേഹം ഷബ്ദ്രുങ്ങ് റിമ്പോച്ചെ (Zhabdrung RinpOche) എന്നറിയപ്പെടുന്നു. ഇദ്ദേഹം മൂന്ന് ടിബറ്റൻ ആക്രമണങ്ങളെ കീഴടക്കി. ഭരണ നിയമം കൊണ്ട് വരികയും ട്സ ഇങ്ങ്(Tsa Yig) ക്രോഡീകരിക്കുകയും മതാധിഷ്ഠിത വിദ്യാഭ്യാസം നല്കുകയും ആഭ്യന്തര ഭരണ വ്യവസ്ഥ കൊണ്ടുവന്ന് പുരോഹിത ഭരണം ആരംഭിക്കുകയും ചെയ്തു. അദ്ദേഹത്തിന്റെ മരണത്തിനു ശേഷം ആഭ്യന്തരയുദ്ധത്തിനു തുടക്കം കുറിക്കുകയും ഷബ്ദ്രുങ്ങ് ഭരണം 200 വർഷം കൊണ്ട് അവസാനിക്കുകയും ചെയ്തു. 1885ൽ ഉഗ്യെൻ വാങ്ങ്ചൂക് (Ugyen Wangchuck) അധികാരത്തിലെത്തുകയും ഇന്ത്യയിൽ ബ്രിട്ടിഷുകാരുമായി സഹകരിക്കുകയും ചെയ്തു.

1907ൽ ഉഗ്യെൻ വാങ്ങ്ചൂക് ഭൂട്ടാന്റെ പാരമ്പര്യ കിരീടാവകാശിയായി. രണ്ടാം ലോകയുദ്ധത്തിനു ശേഷം ഭൂട്ടാൻ പതുക്കെ പുതിയ പദ്ധതികൾ ആരംഭിച്ചു. നാഷണൽ അസംബ്ലി, റോയൽ ഭൂട്ടാനീസ് ആർമി, റോയൽ കോർട്ട് ഓഫ് ജസ്റ്റിസ് എന്നിവ രൂപീകരിച്ചു. പുതിയ ഭരണ ഘടന രൂപീകരിച്ചു. 1971ൽ ഐക്യരാഷ്ട്ര സഭയിൽ അംഗത്വം നേടി. 



</doc>
<doc id="324996" url="https://ml.wikipedia.org/wiki?curid=324996" title="പൊരിച്ച ഐസ്ക്രീം">
പൊരിച്ച ഐസ്ക്രീം

ഐസ്ക്രീം ബ്രഡ്ഡ് പൊടിയിൽ പൊതിഞ്ഞ് പെട്ടെന്ന് എണ്ണയിലിട്ട് പൊരിച്ചെടുത്ത് ഉണ്ടാക്കുന്ന ഡെസെർട്ടാണ് പൊരിച്ച ഐസ്ക്രിം. തണുത്ത് ഐസ്ക്രീമിന്റെ ചുറ്റും ബ്രഡ്ഡിന്റെ ഒരു പൊരിഞ്ഞ കവചമുണ്ടായിരിക്കും. അതുകൊണ്ട് ഇതിന്റെ പുറം ചൂടായിരിക്കുമെങ്കിലും അകത്തുള്ള ഐസ്ക്രീം തണുത്തുതന്നെയിരിക്കും.

എന്നാണ് ഈ ഡെസെർട്ട് കണ്ടുപിടിച്ചത് എന്നതിനെ സംബന്ധിച്ച് വ്യത്യസ്ത വിവരണങ്ങൾ നിലനിൽക്കുന്നുണ്ട്. ഐസ്ക്രീം സൺഡേ അവതരിപ്പിച്ച 1893 ലെ ചിക്കാഗോ വേൾഡ് ഫെയറിലാണ് ഇത് ആദ്യമായി അവതരിപ്പിച്ചതെന്ന് ഒരു വാദം. 1894 ലെ ഒരു ഫിലാഡെൽഫിയൻ കമ്പനിയാണ് ഇത് കണ്ടുപിടിച്ചത് എന്ന് മറ്റൊരു വാദം. 1960 കളിൽ ജപ്പാനിലെ ടെംമ്പുറ റസ്റ്റോറന്റുകളാണ് ഇത് കണ്ടുപിടിച്ചത് എന്ന് മൂന്നാമതൊരുവാദം.


</doc>
<doc id="325002" url="https://ml.wikipedia.org/wiki?curid=325002" title="മ്യാന്മാറിന്റെ ചരിത്രം">
മ്യാന്മാറിന്റെ ചരിത്രം

മ്യാന്മാറിനെ ബർമ്മ എന്നും അറിയപ്പെടുന്നു.മ്യാന്മറിന്റെ ചരിത്രം മനുഷ്യന്‌ സ്ഥിര താമസം തുടങ്ങിയതു മുതലുള്ള കാലഘട്ടം മുതൽ തന്നെ തുടങ്ങുന്നു.13000 വർഷം മുതലുള്ള ചരിത്രം അതിൽ വരുന്നു.ഇറ്റവും പഴക്കമുള്ള രേഖയായി കരുതുന്നത് ടിബറ്റോ-ബർമാൻ സംസാരിക്കുന്ന ജനങ്ങൾ പ്യു നഗര സംസ്ഥാനത്ത് താമസിക്കുന്ന, പ്യായ്ക്ക് തെക്കുള്ളവർ തേർവാഡ ബുദ്ധിസം സ്വീകരിച്ചിരുന്നു എന്നതാണ്‌.

മ്യാന്മാറിലെ ഒരു വിഭാഗം ജനങ്ങളാണ്‌ ബാമർ .ഒൻപതാം നൂറ്റാണ്ടിൽ ഇരവാഡി താഴ്വരയിലേക്ക് ബാമർ ജനങ്ങൾ പ്രവേശിച്ചു).ഇവർ പഗാൻ രാജവംശം സ്ഥാപിച്ചു (1044-1287) .ഇരാവാഡി താഴ്വരയിലും പ്രാന്തപ്രദേശത്തും ആദ്യമായണ്‌ ഒരു സ്ഥലത്ത് ജനങ്ങൾ ഏകീകരിക്കുന്നത്.ബർമ്മീസ് ഭാഷയും ബാമർ സംസ്ക്കാരവും പതുക്കെ ഈ കാലഘട്ടത്തിൽ പ്യൂ സംസ്ക്കാരത്തിനു ബദലായി മാറി.1287ൽ ആദ്യമായി മംഗോൾ ആക്രമണത്തിന്‌ ബർമ്മ വേദിയായി.

ധാരാളം ചെറു രാജ വംശങ്ങൾ ഇവിടെയുണ്ടായിരുന്നു.അവ(Ava) രാജവംശം ,ഹാന്താവാഡ്ഡി രാജ വംശം മ്രൗക് യൂരാജ വംശം ഷാൻ സംസ്ഥാനം എന്നിവയായിരുന്നു അതിൽ പ്രധാനം.ഈ സ്ഥത്തിലെ മേധാവിത്തത്തിനായി ഇവർ പരസ്പ്പരം പൊരുതി കൊണ്ടിരുന്നു.

പതിനാറാം നൂറ്റാണ്ടിൽ രണ്ടാം പകുതിയിൽ ടൗങ്ങൂ (Taungoo) രാജവംശം രാജ്യത്തെ ഏകീകരിച്ചു.വളരെ കുറച്ച് കാലത്തിനുള്ളിൽ തെക്ക്-കിഴക്കൻ ഏഷ്യയിലെ ഏറ്റവും വലിയ സാമ്രാജ്യം സ്ഥാപിച്ചു.പിന്നീട് ടൗങ്ങൂ രാജാക്കന്മർ ഭരണ സൗകര്യ്ത്തിനും സാമ്പത്തിക നിലനിൽപ്പിനും വേണ്ടി പല സ്ഥാപനങ്ങളും നിർമ്മിച്ചു.പതിനേഴാം നൂറ്റാണ്ടിലും പതിനെട്ടാം നൂറ്റാണ്ടിന്റെ ആദ്യകാലങ്ങളിലും രാജ്യം സമാധാനപൂർണ്ണവും ഐശ്വര്യപ്രധമായിരുന്നു.പതിനെട്ടാം നൂറ്റാണ്ടിന്റെ രണ്ടാം പകുതിയിൽ കൊൻബൗങ്ങ് രാജവംശം(1752-1885) അധികാരത്തിലേറി. ടൗങ്ങു രാജ്യത്തെ പുനർ നിർമ്മികുകയും കേന്ദ്രീകൃത ഭരണ സംവിധാനമുണ്ടാക്കി.ഏഷ്യയിലെ ഏറ്റവും സാക്ഷരതയുള്ള സംസ്ഥാനങ്ങളിൽ ഒന്നായി ബർമ്മ മാറി. ഈ രാജ വംശം അയൽ രാജ്യങ്ങളുമായി യുദ്ധത്തിലേർപ്പെട്ടു ആംഗ്ലോ-ബർമ്മീസ് യുദ്ധങ്ങൾ(1824-85) ബ്രിട്ടീഷ് കോളനി ഭരണത്തിനു വഴി തെളി
ച്ചു.

ബ്രിട്ടീഷ് ഭരണ കാലത്തിൽ സാമൂഹിക,സാമ്പത്തിക,സാംസ്ക്കാരിക ,ഭരണ തലങ്ങളിൽ വലിയ മാറ്റങ്ങൾ സൃഷ്ടിച്ചു.ബ്രിട്ടീഷ് ഭരണ കാലത്തിൽ ബർമ്മയിൽ ആഭ്യന്തര യുദ്ധങ്ങൾ തുടർന്നു.ചരിത്രത്തിലെ ഏറ്റവും നീളമേറിയ ആഭ്യന്തര യുദ്ധങ്ങൾ നടന്ന ഒരു രാജ്യമണ്‌ മ്യാന്മാർ.1948ൽ ഈ രാജ്യം സ്വാതന്ത്യമായി.1962 മുതൽ 2010 വരെ സൈനിക ഭരണമായിരുന്നതിനാൽ ലോകത്തിലെ തന്നെ ഏറ്റവും അവികസിത രാജ്യങ്ങളിൽ ഒന്നാണ്‌ ഈത്ത്.



</doc>
<doc id="325006" url="https://ml.wikipedia.org/wiki?curid=325006" title="ചൈനയിലെ അതിവേഗ റെയിൽ ഗതാഗതം">
ചൈനയിലെ അതിവേഗ റെയിൽ ഗതാഗതം

മണിക്കൂറിൽ 200 കിലോമീറ്ററിലേറെ വേഗത്തിലോടുന്ന തീവണ്ടികളെയാണ് അതിവേഗ റെയിൽ ഗതാഗതം എന്ന് പറയുന്നത്. ലോകത്തിലെ ഏറ്റവും വലിയ അതിവേഗ റെയിൽ ഗതാഗത ശൃംഘല ചൈനയിലാണ്. 16,000-ലേറെ കിലോമീറ്റർ പാതയാണ് 2014-ലെ കണക്കുകളനുസരിച്ച് നിർമ്മിക്കപ്പെട്ടിട്ടുള്ളത്. മറ്റൊരു 16,775 കിലോമീറ്റർ നിർമ്മാണഘട്ടത്തിലാണ്. 2007 ഏപ്രിലിൽ തുറന്നശേഷം ഉപയോക്താക്കളുടെ എണ്ണം ദിവസത്തിൽ രണ്ടുലക്ഷത്തിൽനിന്നും 2014-ൽ ഇരുപത്തിയഞ്ച് ലക്ഷത്തിലേക്ക് ഉയർന്നു. 2011-ൽ ഒരു അപകടത്തെത്തുടർന്ന് നിർമ്മാണത്തിന്റെ വേഗത കുറഞ്ഞുവെങ്കിലും വീണ്ടും ഉയർന്നുകഴിഞ്ഞു. സുരക്ഷയും ഉയർന്ന റ്റിക്കറ്റുനിരക്കും പാരിസ്ഥിതിക ആഘാതവും അതിവേഗ റെയിൽ നേരിടുന്ന വെല്ലുവിളികളാണ്. ആദ്യ തീവണ്ടികൾ ആൽസ്റ്റോം, സീമൻസ്, ബോംബാർഡിയർ, കവാസാക്കി തുടങ്ങിയ കമ്പനികളാണ് നിർമ്മിച്ചത്. എന്നാൽ ഇപ്പോൾ ചൈനീസ് എഞ്ചിനിയർമാർ സ്വന്തമായി തീവണ്ടികൾ രൂപകൽപ്പന ചെയ്ത് നിർമ്മിച്ചുകഴിഞ്ഞു.

1990-ലാണ് അതിവേഗ ഗതാഗതത്തെക്കുറിച്ച് റെയിൽവേ മന്ത്രാലയം ചിന്തിച്ചു തുടങ്ങിയത്. ബെയ്ജിങ് - ശാങ്ഹായ് പാതയാണ് ആദ്യം പരിഗണിക്കപ്പെട്ടത്. 1993 മുതൽ 2004 വരെയുള്ള കാലയളവിൽ വൈദ്യുതവത്ക്കരണവും പാത ഇരട്ടിപ്പിക്കലും വഴി തീവണ്ടികളുടെ ശരാശരി വേഗത മണിക്കൂറിൽ 48 കിലോമീറ്ററിൽനിന്നും 160 കിലോമീറ്ററിലെത്തിച്ചിരുന്നു. ഇതിനുപുറമേ വേഗം കൂടിയ സീ. ആർ. എച്ച്. തീവണ്ടികൾ ഉപയോഗിക്കുകയും ചെയ്തു. എന്നാൽ പുതിയ തീവണ്ടികൾ മുന്നിലുള്ള വേഗം കുറഞ്ഞ തീവണ്ടികൾക്കായി കാത്തുനിൽക്കേണ്ടിവന്നു.

ആദ്യ അതിവേഗതീവണ്ടികൾ ബോംബാർഡിയർ കമ്പനിയുടെ 'റെജീന' എന്ന മോഡലിൽനിന്നുമാണ് വികസിപ്പിച്ചത്(സീ. ആർ. എച്ച്. 1A). ഇവ 2006-ൽ ഓടിത്തുടങ്ങി. സീമൻസിന്റെ 'ഐസ്-3' മോഡൽ ഉപയോഗിച്ചുണ്ടാക്കിയ സീ. ആർ. എച്ച്. 3 ആണ് ഏറ്റവും പുതിയ വർഗ്ഗം. ഇവയ്ക്ക് മണിക്കൂറിൽ 350 കിലോമീറ്റർ വേഗത്തിൽ സഞ്ചരിക്കാൻ കഴിയും.

2011 ജൂലൈ 23-ന് രണ്ട് തീവണ്ടികൾ കൂട്ടിയിടിച്ച് 40 പേർ മരിച്ചു. തുടർന്ന് തീവണ്ടികളുടെ വേഗത മണിക്കൂറിൽ 350-ൽനിന്നും 300 കിലോമീറ്റർ ആയി കുറച്ചു. എന്നാൽ 2012-നുശേഷം നിർമ്മാണം വേഗതയ്യോടെത്തന്നെ തുടരുന്നു. 2013-ൽ പാതകളുടെ ആകെ നീളം 10,000 കിലോമീറ്റർ കടന്നു.

തീവണ്ടിപാത നിർമ്മാണം വഴി അനേകംപേർക്ക് ജോലി ലഭിക്കുമെന്നതും വിമാനങ്ങൾ പരിസ്ഥിതിക്കുണ്ടാക്കുന്ന നാശം തടയാമെന്നതും വൻനഗരങ്ങളിൽനിന്നും ജനങ്ങൾ അയൽനഗരങ്ങളിലേക്ക് താമസം മാറ്റുമെന്നതുമാണ് അതിവേഗ ഗതാഗത ശൃംഘലയുടെ ഗുണങ്ങളായി ചൈനീസ് സർക്കാർ എടുത്തുപറയുന്നത്.



</doc>
<doc id="325011" url="https://ml.wikipedia.org/wiki?curid=325011" title="മല്ലകാമ്പ">
മല്ലകാമ്പ

ഇന്ത്യയിലെ പരമ്പരാഗതമായ കളികളിലൊന്നാണ് മല്ലകാമ്പ.കുത്തനെയുള്ള ഒരു കയറിൻറെയോ തൂണിൻറെയോ മുകളിൽ നിന്നുള്ള അഭ്യാസപ്രകടനമാണിത്. കളിക്കളത്തിലുപയോഗിക്കുന്ന ചാടാനുപയോഗിക്കുന്ന ദണ്ഡിനെയും ഈ വാക്കുകൊണ്ട് വിവക്ഷിക്കാറുണ്ട്.
മൽപ്പിടുത്തക്കാരൻ എന്ന് അർത്ഥം വരുന്ന മല്ല എന്ന വാക്കും ദണ്ഡ് എന്നർഥമുള്ള കാമ്പ എന്ന പദവും ലോപിച്ചാണ് മല്ലകാമ്പ എന്ന പദമുണ്ടായത്.ഇംഗ്ലീഷിൽ ഇതിനെ പോൾ ജിംനാസ്റ്റിക് എന്നാണ് അറിയപ്പെടുന്നത്..ഇന്ത്യൻ സംസ്ഥാനമായ മധ്യപ്രദേശിൽ ഈ കളിയെ 2013 ഏപ്രിൽ 9ന് സംസ്ഥാനത്തിൻറെ ഔദ്യോഗിക കായിക ഇനമായി പ്രഖ്യാപിച്ചു
എഡി 1135 ലെ മാനസോല്ലാസ എന്ന കൃതിയിലെ സോമശേവര ചാലൂക്യ എന്ന ഭാഗത്താണ് ചരിത്രപരമായി ഈ കളിയെ കുറിച്ച് ആദ്യമായി പ്രതിബാധിക്കുന്നത്.ഗുസ്തിപിടിത്തക്കാർക്ക് ഒരു പരിശീലനം എന്ന നിലക്കാണ് യഥാർത്ഥത്തിൽ തുടങ്ങിയിരുന്നത്.മധ്യകാലത്ത് മഹാരാഷ്ട്രയിലും ഹൈദരാബാദിലും ഈ കളി നടന്നിരുന്നത്രെ.ബാലംബട്ട്ഡാഡ ദിയോദർ 18ാം നൂറ്റാണ്ടിൽ ഇതെ കുറിച്ച് രേഖപ്പെടുത്തുന്നത് വരെ ഈ കളി പുറം ലോകത്തിന് പ്രദർശിപ്പിക്കാത്ത അവസ്ഥയിലായിരുന്നു 



</doc>
<doc id="325013" url="https://ml.wikipedia.org/wiki?curid=325013" title="മംഗോളിയൻ ഭാഷ">
മംഗോളിയൻ ഭാഷ

മംഗോളിയയിലെ ഔദ്യോഗിക ഭാഷയാണ്‌ മംഗോളിയൻ ഭാഷ .മംഗോളിക് ഭാഷ കുടുമ്പത്തിലെ ഏറ്റവും വലിയ ഭാഷയാണ്‌ മംഗോളിയൻ ഭാഷ.5.7 മില്യൺ ജനങ്ങൾ ഈ ഭാഷ സംസാരിക്കുന്നുണ്ട്.മംഗോളിയയിലെ ഭൂരിഭാഗം ജനങ്ങളുടെ സംസാര ഭാഷയാണ്‌ മംഗോളിയൻ ഭാഷ.മംഗോളിയയിൽ ഖൽഖ പ്രദേശത്ത് ഇവ എഴുതുന്നത് സിറിലിക് രീതിയാണ്‌.മംഗോളിയയുടെ ഉൾവശത്തെ ജനങ്ങൾ പാർമ്പര്യ മംഗോളിയൻ സ്ക്രിപ്റ്റ് ഉപയോഗിക്കുന്നു .

ആധുനിക മംഗോളിയൻ രൂപപ്പെട്ടത് 13,14 നൂറ്റാണ്ടുകളിലെ മധ്യ മംഗോളിൽ നിന്നാണ്‌.ഈ പരിണാമത്തിൽ നീളമേറിയ സ്വരാക്ഷരങ്ങൾ രൂപപ്പെട്ടു.വാക്യ ഘടൻ പുരനർനിർമ്മിക്കപ്പെട്ടു. ഖിതൻ ഭാഷയുമായി വളരെ അടുത്ത ബന്ധമാണ്‌ മംഗോളിയ ഭാഷക്ക് ഉള്ളത്.ടർക്കിക്,മംഗോളിക്,ടങ്ങുസിക്,കൊറിയൻ,ജപ്പോണിക് ഭാഷ് ഉൽപ്പെടുന്ന ഏഷ്യൻ ഭാഷ മേഖലയിലാണ്‌ ഈ ഭാഷ.പതിമൂന്നാം നൂറ്റാണ്ടിൽ രൂപപ്പെട്ടതാണെങ്കിലും ഖിതനും സിയൻബയി ജനങ്ങൾ സംസാരിക്കുന്ന ഭാഷകൾക്ക് മുൻപുണ്ടായിരുന്ന ഭാഷയിൽ നിന്ന് മംഗോളിക് രൂപപ്പെട്ടതാകാം.

മംഗോലിക് ഗ്രാമറിന്‌ വിവിധ വ്യത്യാസങ്ങൾ കാണപ്പെടുന്നു.ഖാൽഖ,ഓർഡോസ്,ഖോർചിൻ,ചഖർ എന്നിങ്ങനെയായി ഇവയെ കണക്കാക്കുന്നു .കൂടുതൽ ആളുകളും ചഖർ ഭാഷ രീതിയാൺ കൃത്യമായ രൂപ ഘടനയും ഏഴുത്ത് ശൈലിയും കാണുന്നത്.എന്നാൽ ഇവയിൽ നിന്ന് വളരെ വൈരുദ്ധ്യമാണ്‌ ഖോർചിൻ.

പഴയ തുർക്കി,സംസ്കൃതം,പേർഷ്യൻ,അറബിക്,ടിബറ്റൻ ഭാഷകളിൽ നിന്ന് ധാരാളം വാക്കുകൾ മംഗോളിയൻ ഭാഷ കടം കൊണ്ടിട്ടുണ്ട് .അടുത്ത കാലത്തായി റഷ്യനിലിൽ നിന്നും ഇംഗ്ലീഷിൽ നിന്നും ചൈനീസിൽ നിന്നും(കൂടുതലും മംഗോളിയക്കകത്ത്) കൂടുതൽ വാക്കുകൾ കടമെടുത്തു. 

2010ലെ കണക്ക് അനുസരിച്ച് 2.8 മില്ല്യൺ ജനങ്ങൾ മംഗോളിയയിൽ മംഗോലിയയ ഭാഷ സംസാരിക്കുന്നുണ്ട് .2005 കണക്ക് അനുസരിച്ച് ചൈനയിൽ 5.8 മില്ല്യൺ ജനങ്ങൾ മംഗോളിയൻ ഭാഷ സംസാരിക്കുന്നുണ്ട് .എന്നൽ ചൈനയിലെ കൃത്യമായി എത്ര പേർ മംഗോളിയൻ ഭാഷ സംസാരിക്കുന്നുണ്ട് എന്ന്തിന്‌ കണക്കില്ല.ചൈനയിൽ മംഗോളിയ ഭാഷ സംസാരിക്കുന്നവരുടെ എണ്ണം കുറഞ്ഞും കൂടിയും കഴിഞ്ഞ നൂറ്‌ വർഷത്തിൽ മാറി കൊണ്ടിരിക്കുന്നു.ഖിങ്ങ് കാലഘട്ടത്തിൽ ഈ ഭാഷ ക്ഷയിച്ചു വരികയും 1947 മുതൽ 1965 കാലഘട്ടത്തിൽ വീടും മംഗോളിയൻ ഭാഷ സംസാരിക്കുന്നവരുടെ ആളുകൾ എണ്ണം കൂടുകയും ചെയ്തു..എന്നാൽ 1966 മുതൽ 1976 കാലഘട്ടത്തിൽ വീണ്ടും തകർച്ച നേരിട്ടു.1977 മുതൽ 1992 വരെയുള്ള കാലഘട്ടത്തിൽ വീട്ടും ഉണർവ് അനുഭവെപ്പെടുകയും ചെയ്തു.1995 മുതൽ 2012 കാലഘട്ടത്തിൽ മൂന്നാമത്തെ തകർച്ച നേരിടുകയും ചെയ്തു.അനേകം ഭാഷകൾ ഉള്ള മംഗോളിയയിൽ തനന്ത് മംഗോൾ ഭാഷ പ്രതിസന്ധി നേരിടുന്നില്ല.മംഗോൾ-ചൈനീസ് ദമ്പതികളുടെ കുട്ടികൾ മംഗോൾ പാരമ്പര്യമാണ്‌ തുടരുന്നത്. 



</doc>
<doc id="325017" url="https://ml.wikipedia.org/wiki?curid=325017" title="ചാങ്ചൻ">
ചാങ്ചൻ

വടക്കുകിഴക്കൻ ചൈനയിലെ ജിലിൻ പ്രവിഷ്യയുടെ തലസ്ഥാനവും ഏറ്റവും വലിയ നഗരവുമാണ് ചാങ്ചൻ (长春, Changchun). 2010-ൽ പട്ടണത്തിന്റെ ജനസംഖ്യ 38,15,270ഉം അതിനു പുറമെ ചുറ്റുപ്രദേശങ്ങളുടേത് ഏതാണ്ട് ഇരുപത്തിയെട്ട് ലക്ഷവും ആയിരുന്നു. ചാങ്ചൻ എന്ന പേരിന്റെ അർത്ഥം 'നീണ്ട വസന്തം' എന്നാണ്. കാർ നിർമ്മാണം കേന്ദ്രീകരിച്ചുള്ള ഒരു വ്യാവസായിക കേന്ദ്രം കൂടിയാണ് ഈ നഗരം.

ക്രിസ്തുവർഷം 1800-ൽ ജിയാകിങ് ചക്രവർത്തിയുടെ കൽപ്പന പ്രകാരം ഒരു കച്ചവട കേന്ദ്രമായി ചാങ്ചൻ സ്ഥാപിക്കപ്പെട്ടു. റഷ്യയിൽ നിന്നും ചൈനയിലേയ്ക്കുള്ള തീവണ്ടിപ്പാതയുടെ വഴിയിലായിരുന്നു ഈ സ്ഥലം. റഷ്യ - ജപ്പാൻ യുദ്ധത്തിൽ ജപ്പാൻ ചാങ്ചനു വടക്കുള്ള പ്രദേശങ്ങൾ സ്വന്തമാക്കി. ഈ പട്ടണത്തിന്റെ പ്രാധാന്യം മനസ്സിലാക്കിയ ജപ്പാൻകാർ ചാങ്ചനെ ഒരു പ്രധാന നഗരമായി വളർത്തി. രണ്ടാം ലോകമഹായുദ്ധകാലത്ത് ജപ്പാന്റെ കീഴിൽ മഞ്ചുക്വോ എന്ന 'കളിപ്പാവ' രാജ്യത്തിന്റെ തലസ്ഥാനവുമാക്കി. ഈ കാലഘട്ടത്തിൽ യുദ്ധത്തിനുപുറമേ നിർബന്ധിത പട്ടാളസേവനം പോലുള്ള നിരവധി ക്രൂരതകൾ ജാപ്പനീസ് സേന പ്രദേശവാസികളുടെ മേൽ അടിച്ചേൽപ്പിക്കുകയുമുണ്ടായി. 1945-ൽ നഗരം സോവിയറ്റ് സേന പിടിച്ചെടുത്തു. 1946-ൽ കുമിന്താങ് പട്ടാളം നഗരം സ്വന്തമാക്കി. 1948-ൽ നീണ്ട യുദ്ധത്തിനുശേഷം കമ്മ്യൂണിസ്റ്റുകാർ ചാങ്ചൻ കീഴടക്കി. ഒന്നരലക്ഷത്തിനും മൂന്നുലക്ഷത്തിനുമിടയിൽ ആളുകളാണ് (നഗരവാസികളിൽ എൺപതു ശതമാനം വരെ) ഈ യുദ്ധത്തിൽ മരിച്ചത്. ഈ യുദ്ധത്തെക്കുറിച്ച് സംസാരിക്കുന്നത് ഇന്നും ചൈനയിൽ നിരോധിതമാണ്.

വടക്കുകിഴക്കൻ സമതലങ്ങളുടെ നടുവിലാണ് 20,571 ചതുരശ്ര കിലോമീറ്റർ വിസ്തീരണമുള്ള ചാങ്ചൻ പട്ടണം. സമുദ്രനിരപ്പിൽനിന്നും 250 മുതൽ 350 മീറ്റർ വരെയാണ് നഗരത്തിന്റെ ഉയരം. യിറ്റോങ് എന്ന ചെറുനദി നഗരത്തിനുകുറുകേ ഒഴുകുന്നു. നീണ്ട്, തണുത്ത, വരണ്ട, ശക്തമായ കാറ്റോടുകൂടിയ ശീതകാലവും നീളംകുറഞ്ഞ, വരണ്ട, കാറ്റോടുകൂടിയ വസന്തവും ശിശിരവും, കനത്ത മഴയോടുകൂടിയ വേനൽക്കാലവുമാണ് ഇവിടുത്തെ കാലാവസ്ഥ.

ആളോഹരി ജീ. ഡീ. പി. 2012-ൽ ¥58,691 ആയിരുന്നു. കാറുകൾ, കാർഷികയന്ത്രങ്ങൾ, മരുന്നുകൾ, കെട്ടിട നിർമ്മാണവസ്തുക്കൾ, ഊർജ്ജം എന്നിവയാണ് പ്രധാന കയറ്റുമതികൾ. 

മൂന്നു തീവണ്ടി നിലയങ്ങളും, അതിവേഗ റെയിൽ ഗതാഗത സൗകര്യവും, ബസ്സ്, ട്രാം, മെട്രോ തീവണ്ടികളും ചാങ്ചനിലുണ്ട്. കാറുകൾ സാധാരണമാണ്. സൈക്കിളുകൾ മറ്റ് ചൈനീസ് നഗരങ്ങളുമയി താരതമ്യം ചെയ്യുമ്പൊൾ കുറവാണ്. രണ്ട് വിമാനത്താവളങ്ങളുമുണ്ട്.

ജിലിൻ യൂണിവേർസിറ്റി, നോർത്തീസ്റ്റ് നോർമ്മൽ യൂണിവേർസിറ്റി, ചാങ്ചൻ നോർമ്മൽ യൂണിവേർസിറ്റി, ചാങ്ചൻ യൂണിവേർസിറ്റി, ചാങ്ചൻ യൂണിവേർസിറ്റി ഓഫ് സയൻസ് ആൻഡ് ടെക്നോളജി തുടങ്ങി നിരവധി വിദ്യാഭ്യാസ സ്ഥാപനങ്ങൾ ഈ നഗരത്തിലുണ്ട്. ജിലിൻ യൂണിവേർസിറ്റിയിൽ 60000-ത്തോളം വിദ്യാർത്ഥികൾ പഠിക്കുന്നു.


</doc>
<doc id="325022" url="https://ml.wikipedia.org/wiki?curid=325022" title="ബദൈൻ ജരാൻ മരുഭൂമി">
ബദൈൻ ജരാൻ മരുഭൂമി

ബദൈൻ ജരാൻ മരുഭൂമി () ചൈന ഗാൻസു, നിങ്സിയ, മംഗോളിയായുടെ അന്തർഭാഗം എന്നീ പ്രവിശ്യകളിൽ പരന്നുകിടക്കുന്ന ഒരു മരുഭൂമിയാണ്. 49000 ചതുരശ്ര കിലോമീറ്റർ(19000 ചതുരശ്ര മൈൽ) വിസ്തൃതിയുള്ളതാണിത്. വലിപ്പത്തിൽ ഇത് ചൈനയിലെ മൂന്നാമത്തെ വലിയ മരുഭൂമിയാണ്. 

ഭൂമിയിലെ മരുഭൂമികളിൽ ഏറ്റവും വലിയ പൊക്കമുള്ള മണൽകൂമ്പാരങ്ങളിൽ ചിലത് ഇവിടെയുണ്ട്. ഇവയിൽ ചിലതിന് 500 മീറ്ററിനും മുകളിലാണു പൊക്കം. എന്നാൽ മിക്കതിനും 200 മീറ്ററിനു മുകലിൽ ഉയരം വരും. ലോകത്തെ ഇത്തരം മണൽക്കൂമ്പാരങ്ങളിൽ മൂന്നാമത്തേതാണ് ഇവിടത്തെ ഏറ്റവും വലിയ മണൽക്കൂമ്പാരം. 

ഈ മണൽക്കൂമ്പാരങ്ങൾക്കിടയിൽ ഉറവകളോടുകൂടിയ 100 കണക്കിനു തടാകങ്ങൾ സ്ഥിതിചെയ്യുന്നു. ഇവയിൽ ചിലവ ശുദ്ധജലം നിറഞ്ഞതും മറ്റുള്ളവ ഉപ്പുതടാകങ്ങളുമാണ്. ഈ തടാകങ്ങളുടെ സാന്നിദ്ധ്യമാണ് ഈ മരുഭൂമിക്ക് ഈ പേരു നൽകിയത്. മംഗോളിയനിൽ "വിചിത്രമായ തടാകങ്ങൾ" എന്നാണി പേരിനർഥം. ഇവയെ രുവോ ഷുയി (ശക്തി കുറഞ്ഞ ജലം എന്നർഥം) എന്ന ഒരു നദി കുറുകെ കടന്നുപോകുന്നു. ഇത് ഈ മരുഭൂമിയിൽ ഒരു അലൂവിയൽ പീഠഭൂമി രൂപപ്പെടുത്തിയിരിക്കുന്നു.

49000 ചതുരശ്ര കിലോമീറ്റർ വിസ്തൃതിയുള്ള ബദൈൻ ജരാൻ മരുഭൂമി, മംഗോളിയൻ സ്വയംഭരണ പ്രദേശത്തിന്റെ തെക്കു മധ്യഭാഗവും ഗാൻസു പ്രവിശ്യയുടെ ഉത്തരഭാഗവും ചേർന്നതാണ്. സമുദ്രനിരപ്പിൽനിന്നും 1200 മീറ്റർ ഉയരത്തിൽ അൽക്സ പീഠഭൂമിയിൽ കിടക്കുന്ന ഈ മരുഭൂമി, ഗോബി മരുഭൂമിയുടെ ഭാഗമായാണു കണക്കാക്കിവരുന്നത്. ഉത്തരഭാഗത്ത് ഗോബി മരുഭൂമിയാണ് അതിര്. കിഴക്ക് ഉലാൻ ബഹ് മരുഭൂമിയെ വേർതിരിക്കുന്ന ലാങ്ങ് കൊടുമുടിയും ആകുന്നു. 

ബദൈൻ ജരാൻ മരുഭൂമി അതിലെ ചിതറിക്കിടക്കുന്ന വർണ്ണോജ്വലമായ അനേകം തടാകങ്ങൾക്കു പ്രസിദ്ധമാണ്. 140 തടാകങ്ങൾ ഇവിടെയുണ്ട്. മിക്കതും തെക്കുഭാഗത്താണു സ്ഥിതിചെയ്യുന്നത്. വലിയ മണൽക്കൂമ്പാരങ്ങൾക്കിടയിലെ താഴ്വാരങ്ങളിൽ ഇവയെ കാണാനാകും. ഇവിടെക്കൂടെ സഞ്ചരിക്കുന്ന നൊമാഡുകൾ കൊണ്ടുനടക്കുന്ന ഒട്ടകങ്ങൾക്കും ചെമ്മരിയാടിൻ കൂട്ടങ്ങൾക്കും കുതിരകൾക്കും ഇവ ദാഹജലം നൽകുന്നു. ഇവയ്ക്കു ചുറ്റുപാടുമായി പച്ചപ്പും കാണാനുണ്ട്. 

വർഷം മുഴുവൻ ഈ തടാകങ്ങളിൽ ചിലവയുടെ നിറം മാറിവരുന്നതു കാണാനാകും. ഇവയിൽ വസിക്കുന്ന ആൽഗകളും കൊഞ്ചുവർഗ്ഗങ്ങളും ചില ധാതുക്കളുടെ രൂപീകരണവും ഈ നിറം മാറ്റങ്ങൾക്കു കാരണമാകുന്നു. ഉപ്പുനിക്ഷേപങ്ങളും ഇവിടെ കാണാനാകും.
ബദൈൻ ജരാൻ മരുഭൂമിയിൽ ഒരു അപൂർവ്വ പ്രതിഭാസം കാണാം. പാട്ടുപാടുന്ന മണൽക്കൂമ്പാരങ്ങൾ ആണിത്. ഒരു മിനുട്ടോളം നീണ്ടുനിൽക്കുന്ന വലിയ ശബ്ദം ഇവിടത്തെ പ്രത്യേകതയാണ്. ഇതിന്റെ കാരണം സങ്കീർണ്ണമാണ്. 

ബദൈൻ ജരാൻ മരുഭൂമിയിൽ ചെറുതും വലുതുമായ നൂരുകണക്കിനു മണൽക്കുന്നുകളുണ്ട്. വലിയ കുന്നുകൾ മിക്കതും ശരാശരി 400 മീറ്റർ ഉയരമുള്ളവയാണ്. ബാകിയുള്ളവ 200 മീറ്ററിനടുത്താണു പൊക്കം. ഇവയിൽ ബിലുടു കൊടുമുടിയാണ് ഏറ്റവും പ്രസിദ്ധം. ഇതിന് അതിന്റെ പാദത്തിൽനിന്നും 500 മീറ്റർ ഉയരമുണ്ട്. ഇതാണ് ഏഷ്യയിലെ ഏറ്റവും ഉയരമുള്ള മണൽക്കൂന. ഇതാണ് ലോകത്തെ മൂന്നാമത്തെ ഏറ്റവും ഉയരമുള്ള മണൽക്കൂനയും. മറ്റു ചെറിയ മണൽക്കൂനകളേക്കാൾ സ്ഥിരമായി നിലനിൽക്കുന്നതാണ് ഇത്. 

വലിയവ ഇതുപൊലെ നിലനിൽക്കുമെങ്കിലും ചെറിയവ കാറ്റിനനുസൃതമായി സ്ഥാനം മാറിക്കൊണ്ടിരിക്കും. 
വിനോദസഞ്ചാരികൾ ഇഷ്ടപ്പെടുന്ന ഒരു വിനോദ കേന്ദ്രമാണ് ബദൈൻ ജരാൻ മരുഭൂമി. 



</doc>
<doc id="325024" url="https://ml.wikipedia.org/wiki?curid=325024" title="കൊറിയയുടെ ചരിത്രം">
കൊറിയയുടെ ചരിത്രം

കൊറിയൻ ഉപദ്വീപിന്റെ തുടക്കം ലോവർ പാലിയോലിതിക് കാലഘട്ടം മുതൽ തുടങ്ങുന്നു.ഏറ്റവും പഴക്കമുള്ള കൊറിയൻ മൺകലത്തിനു 8000 ബീ.സി ക്കടുത്ത് പഴക്കമുണ്ട്.നിയോലിതിക്ക് കാലഘട്ടം ആരംഭിക്കുന്ന 6000ബി.സിയിലും വെങ്കലയുഗം(800 ബി.സി) , ഇരുമ്പ് യുഗം (400 ബി.സി) എന്നീ കാല ഘട്ടത്തിലെ കൊറിയൻ മൺകലങ്ങളും ലഭിച്ചിട്ടുണ്ട്.

പുരാണ കാലമനുസരിച്ച് 2333 ബി.സിയിൽ ഗോജോസിയോൻ(ഓൾഡ് ജോസിയോൺ)രാജ വംശം വടക്കൻ കൊറിയയിലും മാഞ്ചൂറിയയിലും സ്ഥാപിതമായി.ഗീജ ജോസെയോൺ(Gija Joseon) ബി.സി പന്ത്രണ്ടാം നൂറ്റാണ്ടിൽ സ്ഥാപിച്ചതായും കരുതുന്നു എന്നാൽ ആധുനിക കാലത്തിൽ തർക്ക വിഷയമാണ്‌.ചരിത്ര രേഖ പ്രകാരം ഗോജോസിയോൺ തന്റെ സാമ്രാജ്യം സ്ഥാപിക്കുന്നത് ഏഴാം നൂറ്റാണ്ടിലാണ്‌.ബി.സി മൂന്നാം നൂറ്റാണ്ടിൽ തെക്കേ കൊറിയയിൽ ജിൻ സംസ്ഥാനം രൂപം കൊണ്ടു.ബി.സി രണ്ടാം നൂറ്റാണ്ടിൽ ഗിജജോസിയോയെ മാറ്റി വിമാൻ ജോസിയോ അധികാരത്തിലെത്തി.ബി.സി ആ നൂറ്റാണ്ടിന്റെ അവസാനത്തിൽ ഹാൻ ചൈന യോട് തോറ്റു.അതിന്റെ ഫലമായി ഗോജോസിയോൻ ഭരണം അവസാനിക്കുകയും.ഇരുമ്പ് യുഗത്തിന്റെ അവസാനത്തിൽ പ്രോടൊ-ത്രീ രാജവംശം അധികാരത്തിൽ വന്നു.

ഒന്നാം നൂറ്റാണ്ട് മുതൽ ഗോഗുര്യെയോ,ബേക്ജെ,സില്ല എന്നീ രാജ വംശങ്ങൾ ഉപദ്വീപിന്റേയും മഞ്ചൂറിയയുടേയും അധികാരത്തിലിരുന്നു.ഇവരെ മൂന്ന് രാജവംശം( ത്രീ കിങ്ങ്ഡം)(57 ബി.സി-668 എ.ഡി) എന്ന് വിളിച്ചിരുന്നു.ഇവർ 676ലെ സില്ല ഏകീകരണം വരെ ഭരണം തുടർന്നു.698ൽ ഡേ ജോ-യിയങ്ങ്(Dae Jo-yeong) ബാൽഹെ ഗോഗുര്യെയോ ഭൂപ്രദേശം സ്വന്തമാക്കി.അവർ വടക്ക് കിഴക്ക് സംസ്ഥാനകാലഘട്ടം വരെ തുടർന്നു(698-926).ഒൻപതാം നൂറ്റാണ്ടിൽ സില്ല ല്ലേറ്റർ ത്രീ കിങ്ങ്ഡമായി (Later Three Kingdoms) (892-936) മാറി.അതിന്റെ അവസാനം വാങ്ങ് ഗിയോൻ രാജ്യത്തെ ഏകീകരിക്കുകയും ഗോര്യെയോ രാജ വംശം സ്ഥാപിക്കുകയും ചെയ്തു .ഗോര്യെയോ കാലഘട്ടത്തിൽ നിയമസംഹിതയുണ്ടാക്കി.ആഭ്യന്തര ഭരണ വ്യവസ്ഥയുണ്ടായി.ബുദ്ധിസം വ്യാപിച്ചു.13ആം നൂറ്റാണ്ടിൽ മംഗോൾ വംശം രാജ്യത്തെ ആക്രമിച്ച് അരക്ഷിതവസ്ഥ സൃഷ്ടിച്ചു.പതിനാലം നൂറ്റാണ്ടിന്റെ മധ്യത്തോടെ യുവാൻ രാജവംശം നശിച്ചു.

പതിനാറം നൂറ്റാണ്ടിൽ ജോസെയോൺ രാജവംശത്തിനു ശക്തി ക്ഷയിച്ചു.ചൈനയുമായി സ്ഖ്യത്തിൽ കൊറീയ ട്ടു.
മധ്യകാലത്തിനു ശേഷം ചൈന ഈ പ്രദേശം അധീനതയിലാക്കി.ജപ്പാൻ ചൈനയെ തോൾപ്പിച്ചതോടെ കൊറിയൻ സാമ്രാജ്യം രൂപപ്പെട്ടു(1897-1910).എന്നാൽ ഈ രാജ്യം പെട്ടെന്ന് റഷ്യയുടെ അധീനതയിലായി.ജപ്പാൻ റഷ്യയെ പരാജയപ്പെടുത്തി പ്രൊറ്റെക്റ്റൊരറ്റെ സന്ദ്ധിയിൽ ഒപ്പു വയ്പ്പിച്ചു .1910ൽ ജപ്പാൻ കൊറിയൻ സാമ്രാജ്യം പിടിച്ച്ടുത്തു.അതോടെ സന്ദ്ധികൾ നിലനില്ക്കാതായി.

1919ൽ മാർച്ച് ഒന്ന് പ്രസ്ഥാനം അഹിംസാത്മക സമരം കൊറിയ നയിച്ചു.1945ൽ ജപ്പാൻ തോറ്റതോടെ ചൈനയെ സോവിയേറ്റ് യൂണിയനും അമേരിക്കയും പങ്കിട്ടു.പിന്നീട് ഇവ തെക്ക് -വടക്ക് കൊറിയകളായി.




</doc>
<doc id="325028" url="https://ml.wikipedia.org/wiki?curid=325028" title="ജപ്പാന്റെ ചരിത്രം">
ജപ്പാന്റെ ചരിത്രം

ചരിത്രാതീത കാലം മുതൽ തന്നെ ജപ്പാനീസ് ഉപദ്വീപിൽ ജനവാസം തുടങ്ങിയിരുന്നു.ജോമൊൻ കാലഘട്ടത്തിൽ കോഡ് മാർക്ക് ചെയ്ത മൺകുടങ്ങൾ ലഭിച്ചിരുന്നു.ബി.സി ഒന്നാം മില്ല്യേനത്തിൽ ഏഷ്യാ ഭൂഖണ്ഡത്തിൽ മാറ്റങ്ങൾ ജപ്പാനിലും വന്ന് തുടങ്ങി.ജപ്പാന്റെ ആദ്യ ചരിത്ര രേഖയായി കരുതുന്നത് ഒന്നാം നൂറ്റാണ്ടിലെ ചൈനീസ് പുസ്തകമായ ഹാൻ(Book of Han) ആണ്‌.

മൂന്നാം നൂറ്റാണ്ടിനും എട്ടാം നൂറ്റാണ്ടിനുമിടയിൽ കേന്ദ്രീകൃത സാമ്രാജ്യത്തിനു കീഴിൽ ധാരാളം രാജ വംശങ്ങളും നാടു വാഴികളും ഏകീകരിച്ചു.ഈ സമയത്ത് ഇമ്പീരിയൽ രാജവംശം ജപ്പാനിൽ സ്ഥാപിതമാകുന്നത് .794ൽ ഹൈൻ-ക്യോ(ഇന്നത്തെ ക്യോട്ടോ) തലസ്ഥാനമാക്കി ഇമ്പീരിയൽ രാജവംശം ഭരണം നടത്തി.ഹൈൻ കാലഘട്ടം 1185 വരെ തുടർന്നു.ജപ്പാനീസ് സംസ്കാരത്തിന്റെ സുവർണ്ണ കാലഘട്ടമായി ഇത് അറിയപ്പെടുന്നു..ജപ്പാനീസ് മത വിശ്വാസം ആ സമയത്തും അതിനു ശേഷവും ബുദ്ധിസവുമായി ഇടകലർന്നാണ്‌ ജീവിക്കുന്നത്.ബുദ്ധിസം കൊറിയ വഴിയാണ്‌ ജപ്പാനിലെത്തിയത്. ജപ്പാനിലെ മത ആചാരങ്ങളെ ഷിന്റോ എന്നറിയപ്പെടുന്നു.
നൂറ്റാണ്ടുകൾക്ക് ശേഷം സാമ്രാജ്യംത്തിന്റെ ശക്തി ക്ഷയിക്കുകയും ഇമ്പീരിയൽ കോടതി ഇല്ലാതാവുകയും സാമുറായി വീരന്മാരുടെ കീഴിൽ സൈനിക ഭരണം വരികയും ചെയ്തു.മീനമോട്ടോ വംശത്തിന്റെ കീഴിൽ മീനമോട്ടോ നോ യോറിടോമോ, ജെൻപൈ(Genpei) യുദ്ധത്തിൽ (1180-85) വിജയിക്കുകയും ചെയ്തു.അതിനുശേഷം യോറിട്ടോമോ കമകുറ തലസ്ഥാനമാക്കി ഷോഗുൺ നാമത്തിൽ ഭരണം തുടർന്നു.1274ലെയും 1281ലെയും രണ്ട് മംഗോൾ ആക്രമങ്ങളിലും പിടിച്ചു നിന്ന കമകുറ രാജവംശം പിടിച്ചു നിന്നു.എന്നാൽ 1333ലെ എതിരാളികൾ വിജയം നേടി.മുറുമാചി കാലഘട്ടത്തിൽ പ്രാദേശിക ഭൂപ്രഭുക്കന്മാർ ഡൈമ്യോ എന്ന പേരിൽ അധികാരത്തിൽ വന്നു .ഇതോടെ ജപ്പാൻ ആഭ്യന്തര യുദ്ധത്തിലേക്ക് വഴുതി വീണു.

പതിനാറാം നൂറ്റാണ്ടിന്റെ അവസാനത്തിൽ ജപ്പാൻ ഡൈമ്യൂ ഒഡ നൊബൂനഗ(Oda Nobunaga)യുടെയും അദ്ദേഹത്തിന്റെ പിൻഗാമിയായ ടോയോടോമി ഹിദേയോഷിയുടെയും കീഴിൽ ഏകീകരിക്കപ്പെട്ടു.1598ൽ ഹിദേയോഷി അന്തരിച്ചു.അതിനുശേഷം ടോകുഗവ ലേയസുവിനെ ഷോഗൂൺ ചക്രവർത്തിയായി നിയമിച്ചു.ടോകുഗവ രാജവംശം ഈഡോ(ഇന്നത്തെ ടോക്യോ) കേന്ദ്രമായാണ്‌ ഭരിച്ചിരുന്നത്.സമാധാനപൂർണ്ണവും ഐശ്വര്യപ്രദമായ ഈ കാലഘട്ടത്തെ ഈഡൊ കാലഘട്ടമെന്ന് അറിയപ്പെടുന്നു.ടൊകുഗവ രാജവംശം കടുത്ത് നിയമങ്ങൾ നടപ്പിലാക്കി.പുറം രാജ്യവുമായുള്ള എല്ലാ ബന്ധങ്ങളും നിർത്തലാക്കി.അമേരിക്കൻ കടന്നു കയറ്റത്തിനു ശേഷം ഈ രാജവംശം തകരുകയും പട്ടാള ഭരണം നിലവിൽ വരികയും ചെയ്തു.രണ്ടാം ലോകയുദ്ധ കാലത്ത് ജർമ്മനിയോട് നിന്ന സമയത്ത് ഹിറോഷിമയിലും നാഗസാക്കിയിലും അമേരിക്ക ബോംബ് വർഷിച്ചു.



</doc>
<doc id="325029" url="https://ml.wikipedia.org/wiki?curid=325029" title="സിലമ്പം">
സിലമ്പം

കേരളത്തിലെ കളരിപയറ്റിന് സമാനമായി തമിഴ്നാട്ടിൽ വികസിച്ചുവന്ന ഒരു ആയോധന കലയാണ് സിലമ്പം.തമിഴ്നാടിന് പുറമെ ശ്രീലങ്ക,മലേഷ്യ എന്നിവിടങ്ങളിലും ഈ ആയോധന കല പരിശീലിക്കുന്നു.ശ്രീലങ്കയിലെ അംഗംപോര എന്ന ആയുധകലയുമായും ഇതിന് സാമ്യതയുണ്ട്.

കുന്ന് എന്ന് അർത്ഥം വരുന്ന തമിഴ് വാക്കായ സിലം എന്ന വാക്കിൽ നിന്നാണ് ഈ പദം ഉരുത്തിരുഞ്ഞുവന്നത്.കന്നടാ വാക്ക് ആയ ബാംബു എന്നതിൽ നിന്നാണത്രെ "bamboo" എന്ന ഇംഗ്ലീഷ് പദവും രൂപപ്പെട്ടത്. നിലവിൽ കേരളത്തിൻറെ ഭാഗമായ കുറുഞ്ഞി കുന്നുകളിലെ പ്രത്യേക ഇനമായ മുളയെയായിരുന്നു ഈ പദംകൊണ്ട് വിശേഷിപ്പിച്ചിരുന്നത്.വടികൊണ്ടുള്ള അടികൂടലിനെ സിലമ്പട്ടം എന്ന് പിൽക്കാലത്ത് വിളിക്കപ്പെട്ടതിനെ പിന്നിലും ഈ വാക്കുകളുടെ രൂപീകരണമാണ്.
വിവിധ തരത്തിലുള്ള സിലമ്പം ഉണ്ടെങ്കിലും നില്ലൈകലൈക്കി എന്ന ഇനമാണ് പ്രചുരപ്രചാരം നേടിയിട്ടുള്ളത്.മലേഷ്യയിലും ഇതാണ് പ്രശസ്തമായിട്ടുള്ളത്.ഇതിലെ ഓരോ സ്റ്റൈലും പിടി, അംഗവിന്യാസം,വടിയുടെ നീളം എന്നീ കാര്യങ്ങളിൽ വേർപ്പെട്ട് കിടക്കുന്നു. വിവിധ ആവശ്യങ്ങൾക്ക് വേണ്ടിയാണ് സിലമ്പം നടത്തിയിരുന്നത്. യുദ്ധം (போர்ச் சிலம்பம் "por silambam") പ്രദർശനം (அலங்காரச் சிலம்பம் "alangara silambam"). ആശാനനെ അഭിമൂഖീകരിക്കൽ(ஆசான்) തുടങ്ങി സാഹചര്യങ്ങളിലും ഇത് അവതരിപ്പിക്കപ്പട്ടിട്ടുണ്ടാകും.

നിലവിൽ ഏതാണ്ട് 18 വിവിധ രീതികളാണ് സിലമ്പം പരിശീലനത്തിനുള്ളത്.അവ താഴെപ്പറയുന്നു

̈ കൊമ്പേരി മൂക്കൻ തുടങ്ങിയവ

കളരിപ്പയറ്റ്


</doc>
<doc id="325030" url="https://ml.wikipedia.org/wiki?curid=325030" title="ഇസ്രയേലിന്റെ ചരിത്രം">
ഇസ്രയേലിന്റെ ചരിത്രം

ഇസ്രയേലിന്റെ ചരിത്രം ജൂതന്മാർ ഇസ്രയേലിലെത്തിയതിനെ തുടങ്ങുന്നു.അതിനോടൊപ്പം തന്നെ ആധുനിക ഇസ്രയേലിന്റെ ചരിത്രവും പ്രാധാന്യമുണ്ട്.ആധുനിക ഇസ്രയേലിന്റെ സ്ഥാനം വെസ്റ്റ് ബങ്കിന്റെ സ്ഥലം ഒഴികെ പ്രാചീന ഇസ്രയേലിന്റെ രാജവംശത്തിന്റേയും ജൂദ രാജ വംശത്തിന്റെയും സ്ഥലത്താണ്‌.ഹിബ്രു ഭാഷയുടെ ജന്മസ്ഥലവും അബ്രാഹാമിക് മതങ്ങളുടെ ആരംഭസ്ഥലവും ഇവിടെ തന്നെയാണ്‌.ജൂതന്മാരുടെയും ക്രിസ്ത്യാനികളുടെയും ഇസ്ലാമതത്തിന്റെയും ഡ്രുസെ(ഡ്രുശെ),ബഹ ഐ ഫൈയ്ത്ത്(Baha'i Faith) എന്നിവരുടെ പുണ്യസ്ഥലമാണിവിടെ.

മൂന്നാം നൂറ്റാണ്ട് വരെ മറ്റ് വിശ്വാസക്കാരും വിവിധ സാമ്രാജ്യക്കാരും വരുന്നതു വരെ ജൂതന്മാരുടെ സ്വന്തംസ്ഥലമായിരുന്ന് ഇസ്രയേൽ ഭൂമി .മൂന്നാം നൂറ്റാണ്ടിനു ശേഷം ക്രിതുമതക്കാർ കൂടുതലായി അതിനു ശേഷം ഏഴാം നൂറ്റാണ്ടോടു കൂടി മുസ്ലീം ഭരണാധികാരികൾ ഈ സ്ഥലം പിടിച്ചടക്കുകയും ഇരുപതാം നൂറ്റാണ്ടിന്റെ മധ്യകാലഘട്ടം വരെ ഇവിടെ ഭരിക്കുകയും ചെയ്തു.1096 മുതൽ 1291 വരെ കാലഘട്ടത്തിൽ ക്രിസ്ത്യൻ ഇസ്ലാം മതക്കാർ തമ്മിൽ രാജ്യാവകാശത്തെ ചൊല്ലി യുദ്ധമുണ്ടായി.അതിന്റെ അവസാനം സിറിയൻ പ്രവശ്യയിരുന്ന ക്രുസദെസ്(crusades) മേമലൂക്ക് സുൽത്താനേറ്റ് ആദ്യം സ്വന്തമാക്കി പീന്നീട് ഈ പ്രദേശം ഓട്ടോമാൻ സാമ്രാജ്യം കീഴടക്കി.1917ൽ ബ്രിട്ടീഷുകാർ ഈ സ്ഥലം ഓട്ടോമൻ സാമ്രാജ്യത്തിൽ നിന്ന് സ്വന്തമാക്കി.

പത്തൊമ്പതാം നൂറ്റാണ്ടിന്റെ അവസാനത്തിൽ സിയോണിസം വളർച്ച പ്രാപിച്ചു.ഒന്നം ലോക മഹായുദ്ധത്തിൽ ബാൽഫോർ പ്രഖ്യാപനത്തിലൂടെ(Balfour Declaration) സിറിയ സ്വതമാക്കി.അതിനുശേഷം മാൻദത്തെ ഓഫ് പലസ്തീൻ(Mandate of Palastine) രൂപീകരിച്ചു.അതോടെ ആലിയാഹ്(ഇസ്രയേൽ ഭൂമിയിലേക്ക് ജൂതന്മാരുടെ തിരിച്ചു വരവ്) വർദ്ധിച്ചു.ഇത് അറബ്-ജൂത പ്രശ്നങ്ങൾക്ക് കാരണമായി.അറബികളും ജൂത ദേശീയ പ്രസ്ഥാനങ്ങളും തമ്മിൽ ഏറ്റുമുട്ടലുകളുണ്ടായി.യൂറോപ്പിൽ നിന്നും മുസ്ലീം രാജ്യങ്ങളിൽ നിന്നും കൂട്ടത്തോടെ ജൂതന്മാർ ഇസ്രയേൽ ഭൂമിയിലേക്ക് തിരിച്ചുവരികയും 1948ൽ ഇസ്രയേൽ സ്വതന്ത്ര രാജ്യമായി പ്രഖ്യാപിച്ചു.ഇസ്രയേലിൽ നിന്നും അറബികളെ പുറത്താക്കി.ഇതിനെ തുടർന്ന് അറബ്-ഇസ്രയേൽ തമ്മിൽ കടുത്ത യുദ്ധമുണ്ടായി.ലോകത്തിലെ 42% ജൂതന്മാരും ഇസ്രയേലിലാണ്‌ ഇന്ന് ജീവിക്കുന്നത്.ലോകത്തിലെ തന്നെ ഏറ്റവും വലിയ ജൂത സമൂഹമാണ്‌ ഇന്ന് ഇസ്രയേൽ.

1970 മുതൽ അമേരിക്ക ഇസ്രയേലിന്റെ പ്രധാന സഖ്യ കക്ഷിയാണ്‌.1979 ൽ ഈജിപ്തും-ഇസ്രയേലും തമ്മിൽ സബാധാന കരാറിൽ ഒപ്പു വച്ചു.1993ൽ ഇസ്രയേൽ പലസ്തീൻ ലിബറേഷൻ ഓർഗനൈസേഷനുമായി ഓസ്ലോ കരാറിൽ ഒപ്പ്വച്ചു.1994ൽ ഇസ്രയേൽ-ജോർദാൻ സമാധാന കരാറിൽ ഒപ്പ് വച്ചു.ഇസ്രയേലും പാലസ്തീനുമായി നിരന്തരം പ്രശ്നങ്ങൾ ഉണ്ടായി കൊണ്ടിരിക്കുന്നുണ്ട്.

ഇസ്രയേൽ ആദ്യം സോഷ്യലിസ്റ്റ് സാമ്പത്തിക വ്യവസ്ഥയാണ്‌ സ്വീകരിച്ചിരുന്നത്.1970കളിൽ സോഷ്യൽ ഡെമോക്രറ്റിക് പാർട്ടിയാണ്‌ ഇസ്രയേലിൽ മേധാവിത്തമുണ്ടായിരുന്നത്.ഇന്ന് ക്യാപിറ്റൈസത്തിന്റെ പാതയിലാണ്‌ ഇസ്രയേൽ.



</doc>
<doc id="325035" url="https://ml.wikipedia.org/wiki?curid=325035" title="ഇറാഖിന്റെ ചരിത്രം">
ഇറാഖിന്റെ ചരിത്രം

ആധുനിക രാജ്യമായ ഇറാഖിന്റെ അതിർത്തി നിർണ്ണയിച്ചത് 1920ലാണ്‌.ഈ രാജ്യം ലോവർ മെസോപൊട്ടാമിയ(ചരിത്രത്തിൽ ബാബിലോണിയ എന്നും അറിയപ്പെടുന്നു.)യിലാണ്‌.എന്നാൽ ഇവയോടൊപ്പം മെസോപൊട്ടാമിയയുടെ മുകൾ ഭാഗവും(ഇറാഖി കുർദിസ്ഥാൻ) സിറിയൻ മരുഭൂമിയും അറേബ്യൻ മരുഭൂമിയും ഉൽപ്പെടുന്നു.
ആധുനിക രാജ്യമായ ഇറാഖിന്റെ അതിർത്തി നിർണ്ണയിച്ചത് 1920ലാണ്‌.ഈ രാജ്യം ലോവർ മെസോപൊട്ടാമിയ(ചരിത്രത്തിൽ ബാബിലോണിയ എന്നും അറിയപ്പെടുന്നു.)യിലാണ്‌.എന്നാൽ ഇവയോടൊപ്പം മെസോപൊട്ടാമിയയുടെ മുകൾ ഭാഗവും(ഇറാഖി കുർദിസ്ഥാൻ) സിറിയൻ മരുഭൂമിയും അറേബ്യൻ മരുഭൂമിയും ഉൽപ്പെടുന്നു.

നിയോലിതിക്(ഉബൈദ് കാലഘട്ടം) കാലഘട്ടത്തിൽ രൂപപ്പെട്ട മേസോപൊട്ടൊമിയ ചരിത്രത്തിലെ തന്നെ ഏറ്റാവും പഴക്കം ചെന്ന സംസ്ക്കാരങ്ങളുടെ ഭാഗമാണ്‌.അതിൽ പ്രധാനപ്പെട്ട്ത്,പ്രച്ചീന നിയർ ഈസ്റ്റ് രൂപപ്പെടുന്നത് വെങ്കല യുഗത്തിലും ഇരുമ്പ് യുഗത്തിലുമാണ്‌(സുമേറിയൻ,അക്കീഡിയൻ,ബാബിലോണിയൻ,അസ്സീറിയൻ).നിയോ ബാബിലോണിയൻ സാമ്രാജ്യത്തിന്റെ പതനനത്തിനു ശേഷം പേർഷ്യൻ,ഗ്രീക്ക് ഭരണാധികാരികളാണ്‌ ഇവിടം ഭരിച്ചത്.മൂന്നാം നൂറ്റാണ്ടിൽ ഒരിക്കൽ കൂടി പേർഷ്യൻ(സെസ്സാനിഡ്) ഭരണത്തിൻ കീഴിൽ മെസോപൊട്ടൊമിയ വന്നു.ആദ്യകാല മനുഷ്യരുടെ ഭാഗത്ത് അറബികൾ ഇവിടെക്ക് വന്നു.ഈ സമയത്താണ്‌ ഈ പ്രദേശത്തിനു അൽ ഇറാഖ് എന്ന് പേര്‌ മാറിയത്.ഇസ്ലാമിക കീഴടക്കലുകൾക്ക് ശേഷം സസ്സാനിഡ് സാമ്രാജ്യം തകർന്നു.അതിനു ശേഷം ഏഴാം നൂറ്റാണ്ടിൽ റഷിദുൻ ഖിലാഫത്തിന്റെ ഭരണം ആരംഭിച്ചു.ഒൻപതാം നൂറ്റാണ്ടിൽ ഇസ്ലാമിക് ഗോൾഡൻ ഏജിൽ അബ്ബാസിഡ് ഖിലാഭത്തിന്റെ കീഴിൽ ബാഗ്ദാദായിരുന്നു കേന്ദ്രം.ബാഗ്ദാദിന്റെ പെട്ടെന്നുള്ള വളർച്ച പത്താം നൂറ്റണ്ടിൽ ബുവയ്ഹിദ് സെല്ജുഖ് ആക്രമണങ്ങളോടെ ഇല്ലാതായി.1258ൽ മംഗോൾ ആക്രമണം വരെ ഇതിന്റെ പ്രാധാന്യം പോയിരുന്നില്ല
.അതിനുശേഷം ഇറാഖ് ടുർക്കോ-മംഗോൾ ലിഖാനറ്റെന്റെ പ്രവശ്യയായി മാറി.കാലക്രമേണ ഈ സ്ഥലത്തിന്റെ പ്രാധാന്യം നഷ്ടമായി.ലിഖാനെറ്റിന്റെ ശിഥിലീകരണത്തിനു ശേഷം ഇറാഖ് ജലൈരിദുകളും കര കോയൂൻലു എന്നിവർ ഭരിച്ചു.പതിനാറം നൂറ്റാണ്ടിൽ ഓട്ടോമൻ ഭരണം വരുന്നതു വരെ ആ ഭരണം തുടർന്നു.ഇടക്കിടെ ഇറാനിയൻ ഭരണാധികരികളായ സഫവിദ് ,മേമലൂക്ക് ഭരണം പിടിച്ചിരുന്നു.
ഒട്ടോമൻ ഭരണം ഒന്നാം ലോകയുദ്ധത്തിനു ശേഷം അവസാനിച്ചു.ഇറാഖ് ബ്രിട്ടീഷുകാരുടെ അധികാരത്തിലായി.1933 ഇറാഖ് രാജവംശം സ്ഥാപിതമായി.1958ൽ ഒരു അട്ടിമറിയിലൂടെ റിപ്പബ്ലിക്കായി.ഇതിനു നേതൃത്വം നൽകിയ സദാം ഹുസൈൻ 1979 മുതൽ 2003 വരെ ഭരിച്ചു.ഈ കാലഘട്ടത്തിലാണ്‌ ഇറാൻ-ഇറാഖ് യുദ്ധവും ഗൾഫ് യുദ്ധവും നടക്കുന്നത്.2003ൽ യൂ.എസ് ഇറാഖിൽ അധിനിവേശം നടത്തി.അതിനുശേഷം ആഭ്യന്തര യുദ്ധം ആരംഭിച്ചു.2011ൽ ഇറാഖിൽ നിന്ന് യൂ.എസ് സേന പിന്വലിഞ്ഞു.2015ൽ ഇറാഖ് വിഭജിക്കപ്പെട്ടു.പടിഞ്ഞാറൻ വശം ഇസ്ലാമിക് സ്റ്റേറ്റ് സ്വന്തമാക്കി




</doc>
<doc id="325036" url="https://ml.wikipedia.org/wiki?curid=325036" title="യിഞ്ചുവാൻ">
യിഞ്ചുവാൻ

ചൈനയിലെ നിൻഗ്സിയ സ്വയംഭരണാധികര പ്രദേശത്തിന്റെ തലസ്ഥാനവും ഏറ്റവും വലിയ നഗരവും, ചരിത്രത്തിലെ പടിഞ്ഞാറൻ സിയാ സാമ്രാജ്യത്തിന്റെ തലസ്ഥാനവും ആണ് യിഞ്ചുവാൻ (Yinchuan). ഇരുപതു ലക്ഷം ജനസംഖ്യയുള്ള ഈ നഗരത്തിന്റെ പേരിനർത്ഥം 'വെള്ളി നദി' എന്നാണ്. നഗരത്തിനു നടുവിലൂടെ ഒഴുകുന്ന മഞ്ഞ നദി(黃河, Huánghé)യിൽനിന്നുമാണ് ഈ പേരിന്റെ ഉത്ഭവം. താരതമ്യേനെ വരണ്ട പടിഞ്ഞാറൻ ചൈനയിൽ, പ്രകൃതിഭംഗിയും കൃഷിക്ക് അനുയോജ്യമായ സാഹചര്യങ്ങളും ഒത്തുചേരുന്നത് ഈ പട്ടണത്തിന്റെ വളർച്ചയ്ക്ക് സഹായിക്കുന്നു.

ബീ. സീ. ഒന്നാം നൂറ്റാണ്ടിൽ ഫുപിങ് എന്ന ഗ്രാമമായിരുന്നു. പിന്നീട് ഹുവൈയുവാൻ എന്ന് പേർ മാറ്റി. 907-ൽ ടാങ് രാജവംശം അവസാനിച്ചപ്പോൾ റ്റാംഗുട്ട് എന്ന വംശജർ യിഞ്ചുവാൻ കേന്ദ്രമാക്കി ഒരു സാമ്രാജ്യമുണ്ടാക്കി. സി സിയ എന്ന ഈ രാജ്യം മംഗോൾ നേതാവായ ചിങ്ഗിസ് ഖാൻ 1227-ൽ പിടിച്ചെടുത്തു. യിഞ്ചുവാൻ കൊള്ളയടിക്കുകയും ഒട്ടേറെ നഗരവാസികളെ കൊല്ലുകയും അടിമകളാക്കുകയും ചെയ്തു. തുടർന്നുവന്ന മിങ്, കിങ് കാലഘട്ടങ്ങളിൽ നിൻഗ്സിയ പ്രവിശ്യയുടെ ഭാഗമായി തുടർന്നു. 1958-ൽ നിൻഗ്സിയ സ്വയംഭരണാധികര പ്രദേശത്തിന്റെ തലസ്ഥാനമായി. 1993 ജൂലൈ ഇരുപത്തി മൂന്നാം തിയതി വിമാനത്താവളത്തിൽനിന്നും ഉയരവേ ഒരു വിമാനം തകർന്നുവീണ് അൻപത്തി ഒൻപത് പേർ മരിച്ചു.

നിൻഗ്സിയ സമതലത്തിന്റെ നടുവിലായി, ഹെലാൻ പർവ്വതങ്ങളുടെ കിഴക്കായി, സ്ഥിതിചെയ്യുന്നു. സമുദ്രനിരപ്പിൽനിന്നുമുള്ള ഉയരം 1,100 മീറ്ററാണ്. കാലാവസ്ഥ തണുത്ത മരുഭൂമിയിലേതിന് സമാനമാണ്. ഒരു വർഷം ലഭിക്കുന്ന മഴ 186 മില്ലീമീറ്റർ മാത്രമാണ്. ശരാശരി താപനില 9 °C ആണ്. ശരാശരി മാസ താപനില ജനുവരിയിൽ −7.9 °Cഉം ജൂലൈയിൽ 23.5 °Cഉമാണ്. 

ഒരു ഭരണ - കച്ചവട കേന്ദ്രമെന്ന രീതിയിൽ പ്രധാനിയായിരുന്ന യിഞ്ചുവാൻ ഇപ്പോൾ ഒരു കൽക്കരി ഖനന കേന്ദ്രം കൂടിയാണ്. വ്യവസായങ്ങൾ കുറവാണ്. എന്നാൽ ഭക്ഷ്യവിളകളുടേയും മൃഗങ്ങളുടേയും എണ്ണയുടേയും വൻകിട കച്ചവട കേന്ദ്രമാണ്. ചൈനയുടെ കിഴക്കൻ നഗരങ്ങളും പടിഞ്ഞാറൻ പ്രദേശങ്ങളും തമ്മിലുള്ള കച്ചവടപാതയിലുമാണ്. ആളോഹരി ജീ. ഡീ. പി. ¥31,436 ആണ്.

തീവണ്ടി നിലയവും, വിമാനത്താവളവും (യിഞ്ചുവാൻ ഹെഡോങ് വിമാനത്താവളം) ഉണ്ട്. മഞ്ഞ നദിയിൽ ഹെങ്ചെങ്ങിലായി തുറമുഖവുമുണ്ട്. (1950 വരെ ഈ നദിയായിരുന്നു പ്രധാന ഗതാഗത മാർഗ്ഗം.) സി സിയ രാജാക്കന്മാരുടെ ശവകുടീരങ്ങൾ - ഒൻപത് രാജാക്കന്മാരുടേയും മറ്റ് 253 വ്യക്ത്തികളുടേയും - സഞ്ചാരികളെ ആകർഷിക്കുന്നു.


</doc>
<doc id="325039" url="https://ml.wikipedia.org/wiki?curid=325039" title="ഹിരോഷിമാ പീസ് മെമ്മോറിയൽ പാർക്ക്">
ഹിരോഷിമാ പീസ് മെമ്മോറിയൽ പാർക്ക്

ജപ്പാനിലെ ഹിരോഷിമയിൽ സ്ഥിതിചെയ്യുന്ന ഒരു ഉദ്യാനമാണ് ഹിരോഷിമാ ശാന്തിസ്മാരക ഉദ്യാനം അഥവാ ഹിരോഷിമാ പീസ് മെമ്മോറിയൽ പാർക്ക് (). 1945 ഓഗസ്റ്റ് 6-ന് ഹിരോഷിമയിൽ ആദ്യമായി അണുബോംബ് പ്രയോഗിച്ചതിനെത്തുടർന്ന് മരണമടഞ്ഞ 1,40,000-ത്തോളം ആളുകളുടെ ഓർമ്മയ്ക്കായാണ് ഉദ്യാനം നിർമ്മിച്ചിരിക്കുന്നത്. ആണവായുധങ്ങൾ സൃഷ്ടിക്കുന്ന ഭീകരാന്തരീക്ഷത്തെ ഓർമ്മിപ്പിക്കുന്ന ഈ ഉദ്യാനം സമാധാനത്തിന്റെ പ്രതീകമായി നിലകൊള്ളുന്നു. 

ഏറെ വർഷങ്ങൾക്കു മുമ്പ് അനേകം വ്യാപാര കേന്ദ്രങ്ങളും ജനവാസ കേന്ദ്രങ്ങളും ഉണ്ടായിരുന്ന ഈ പ്രദേശം അണുവിസ്ഫോടനത്തെ തുടർന്ന് തരിശു നിലമായി മാറി. അണുബോംബ് വീണ അതേ സ്ഥലത്തു തന്നെയാണ് ഉദ്യാനം നിർമ്മിച്ചിരിക്കുന്നത്. ജാപ്പനീസ് വാസ്തുശില്പിയായ കെൻസോ ടാംഗെയാണ് ഉദ്യാനം രൂപകല്പന ചെയ്തത്. സമാധാന സന്ദേശങ്ങൾ പ്രചരിപ്പിക്കുന്ന നിരവധി സ്മാരകങ്ങളും മ്യൂസിയങ്ങളും പഠനകേന്ദ്രങ്ങളുമാണ് ഇവിടെയുള്ളത്. വർഷം തോറും ലക്ഷക്കണക്കിനാളുകൾ ഉദ്യാനം സന്ദർശിക്കുവാനെത്തുന്നു. എല്ലാ വർഷവും ഓഗസ്റ്റ് 6-ന് ഹിരോഷിമാ ദിനത്തിൽ ഇവിടെ ചില പ്രത്യേക പരിപാടികൾ നടക്കാറുണ്ട്.

1945 ഓഗസ്റ്റ് 6-ന് രാവിലെ 8.15-ന് ഹിരോഷിമയിൽ വച്ച് മനുഷ്യർക്കു നേരെ ആദ്യമായി ആറ്റംബോംബ് ആക്രമണം നടന്നു. രണ്ടാം ലോക മഹായുദ്ധകാലത്ത് ജപ്പാനെ പരാജയപ്പെടുത്തുന്നതിനായി അമേരിക്ക കണ്ടെത്തിയ അവസാന മാർഗ്ഗമായിരുന്നു അണുവായുധ പ്രയോഗം. 1945 ജൂലൈ 25-ന് അമേരിക്കൻ വ്യോമസേനയുടെ പസഫിക് മേഖലാ കമാൻഡർ ജനറലായ കാൾ സ്പാർട്സിന് ജപ്പാനിലെ രണ്ടു നഗരങ്ങളിൽ ആറ്റംബോംബ് പ്രയോഗിക്കാനുള്ള നിർദ്ദേശം ലഭിക്കുകയായിരുന്നു. 40,000-ത്തോളം ജാപ്പനീസ് സൈനികർ പ്രവർത്തിക്കുന്ന സെക്കൻഡ് ജനറൽ ആർമിയുടെ ആസ്ഥാന മന്ദിരം സ്ഥിതിചെയ്യുന്ന ഹിരോഷിമാ നഗരത്തെയാണ് ബോംബിടാനായി ആദ്യം തിരഞ്ഞെടുത്തത്. അമേരിക്കൻ വ്യോമസേനയുടെ ബി-29 ബോംബർ വിമാനമായ എനോല ഗേ (Enola Gay)യിൽ നിന്നാണ് ബോംബ് പ്രയോഗിച്ചത്. ലിറ്റിൽ ബോയി എന്നായിരുന്നു ബോംബിന്റെ പേര്. യുറേനിയം 235 ഐസോടോപ്പിനെ ലെഡ് കൊണ്ട് ആവരണം ചെയ്തു നിർമ്മിച്ച ഈ ബോംബിന് 12,500 ടൺ ടി.എൻ.ടി.യുടെ പ്രഹരശേഷിയുണ്ടായിരുന്നു. ഹിരോഷിമ നഗരത്തെ ഏതാണ്ട് പൂർണ്ണമായും നശിപ്പിച്ചു കളഞ്ഞ സ്ഫോടനത്തിൽ 1,40,000-ത്തോളം പേരാണ് ദാരുണമായി കൊല്ലപ്പെട്ടത്. യുദ്ധത്തിനുശേഷം 1950 മുതൽ 1964 വരെയുള്ള വർഷങ്ങളിലാണ് ശാന്തിസ്മാരക ഉദ്യാനത്തിന്റെ നിർമ്മാണം നടന്നത്.

ഹിരോഷിമയിലെ അണുബോംബ് പ്രയോഗത്തെ അതിജീവിച്ച ഹിരോഷിമാ പ്രീഫെക്ചുറൽ ഇൻഡസ്ട്രിയൽ പ്രൊമോഷൻ ഹാൾ എന്ന കെട്ടിടത്തെ ഹിരോഷിമാ ശാന്തിസ്മാരകം (പീസ് മെമ്മോറിയൽ) എന്ന പേരിൽ സംരക്ഷിച്ചുവരുന്നു. അണുവായുധ പ്രയോഗത്തിൽ നിന്നുണ്ടാകുന്ന നാശനഷ്ടങ്ങളെ പ്രതിനിധീകരിക്കുന്ന ഈ കെട്ടിടത്തെ സമാധാനത്തിന്റെ പ്രതീകമായും കണക്കാക്കുന്നു. ഇവിടെ വരുന്ന സന്ദർശകർ ഇതിനെ ഒരു പവിത്രസ്ഥാനമായാണ് കരുതുന്നത്. 1996 ഡിസംബർ 7-ന് ഈ സ്മാരകത്തെ യുനെസ്‌കോയുടെ ലോക പൈതൃക സ്ഥാനങ്ങളുടെ പട്ടികയിൽ ഉൾപ്പെടുത്തി.

അണുബോംബ് പ്രഹരത്തിനിരയായ കുട്ടികൾക്കു വേണ്ടി ഉദ്യാനത്തിൽ നിർമ്മിച്ചിരിക്കുന്ന സ്മാരകമാണ് ചിൽഡ്രൻസ് പീസ് മോണ്യുമെന്റ് (കുട്ടികളുടെ ശാന്തിസ്മാരകം). കടലാസുകൊണ്ട് ഉണ്ടാക്കിയ ഒരു കൊക്കിനെ കൈയ്യിൽ വച്ചുകൊണ്ടു നിൽക്കുന്ന പെൺകുട്ടിയുടെ പ്രതിമയാണ് ഇവിടുത്തെ പ്രധാന ആകർഷണം. സഡാകോ സസാക്കി എന്ന പെൺകുട്ടിയുടെ യഥാർത്ഥ ജീവിതകഥയെ ആസ്പദമാക്കിയാണ് പ്രതിമ നിർമ്മിച്ചിരിക്കുന്നത്. സ്ഫോടനത്തിനു ശേഷമുണ്ടായ അണുവികിരണമേറ്റാണ് സസാക്കി മരിച്ചത്. കടലാസുകൊണ്ട് ആയിരം കൊക്കുകളെ ഉണ്ടാക്കിയാൽ മരണത്തിൽ നിന്ന് രക്ഷപ്പെടാൻ കഴിയുമെന്ന് അവൾ വിശ്വസിച്ചിരുന്നു. ഈ കടലാസു കൊക്കുകളെ 'സഡാകോ കൊക്കുകൾ' എന്നാണ് വിളിക്കുന്നത്. സ്മാരകം സന്ദർശിക്കാനെത്തുന്ന കുട്ടികൾ പ്രതിമയ്ക്കു സമീപം സഡാകോ കൊക്കുകൾ തയ്യാറാക്കി വയ്ക്കാറുണ്ട്.

അണുബോംബ് പ്രയോഗത്തിനിരയായ മറ്റൊരു കെട്ടിടമാണ് റെസ്റ്റ് ഹൗസ്. 1929-ൽ നിർമ്മിച്ച ഈ കെട്ടിടം ഇന്ധന ശേഖരണത്തിനും വിതരണത്തിനും വേണ്ടിയാണ് ഉപയോഗിച്ചിരുന്നത്. സ്ഫോടനം നടന്നപ്പോൾ കെട്ടിടത്തിലെ ഇന്ധനശേഖരം മുഴുവൻ കത്തിനശിച്ചു. കെട്ടിടത്തിന്റെ കോൺക്രീറ്റു കൊണ്ടു നിർമ്മിതമായ അടിത്തറ മാത്രമാണ് നശിക്കാതെ നിന്നത്. ഈ അടിത്തറയെ അതേപടി സംരക്ഷിച്ചുവരുന്നു. ഇപ്പോൾ ഇതിനു മുകളിലായി പുതിയ കെട്ടിടം നിർമ്മിച്ചിട്ടുണ്ട്‌. ഹിരോഷിമാ മുൻസിപ്പൽ ഗവൺമെന്റിനാണ് ഇതിന്റെ സംരക്ഷണച്ചുമതല.
ഉദ്യാനത്തിലെ പ്രധാനപ്പെട്ട മ്യൂസിയമാണ് ഹിരോഷിമാ ശാന്തിസ്മാരക മ്യൂസിയം. ഈ മ്യൂസിയം ഹിരോഷിമയിലെ അണുബോംബ് പ്രയോഗത്തെപ്പറ്റിയുള്ള വിശദാംശങ്ങൾ നൽകുന്നു. ബോംബുകളെക്കുറിച്ചും അവയുടെ പ്രയോഗം മൂലമുണ്ടാകുന്ന പ്രശ്നങ്ങളെക്കുറിച്ചും ബോധവൽക്കരണം നൽകുന്ന ചിത്രങ്ങളും ഇവിടെ പ്രദർശിപ്പിച്ചിട്ടുണ്ട്.

ഹിരോഷിമാ ശാന്തിസ്മാരക മ്യൂസിയത്തിന്റെ പടിഞ്ഞാറ് വശത്തായി ഹിരോഷിമാ ഇന്റർനാഷണൽ കോൺഫെറൻസ് സെന്റർ സ്ഥിതിചെയ്യുന്നു.

അണുബോംബ് പ്രയോഗത്തിൽ കൊല്ലപ്പെട്ടവരുടെ ഓർമ്മയ്ക്കായി ജാപ്പനീസ് സർക്കാർ ഇവിടെ നിർമ്മിച്ച കെട്ടിടമാണ് ഹിരോഷിമാ നാഷണൽ പീസ് മെമ്മോറിയൽ ഹാൾ. കൊല്ലപ്പെട്ടവരുടെ വിവരങ്ങൾ പ്രദർശിപ്പിച്ചിരിക്കുന്ന ഭാഗമാണ് പ്രധാന ആകർഷണം. ഇതുകൂടാതെ സെമിനാർ റൂം, ഹാൾ ഓഫ് റിമെമ്പ്രൻസ്, ഗ്രന്ഥശാലകൾ എന്നിവയുമുണ്ട്‌. കൊല്ലപ്പെട്ടവരുടെ ഓർമ്മയ്ക്കായി 1,40,000 ടൈലുകൾ കൊണ്ടു നിർമ്മിച്ചതാണ് ഹാൾ ഓഫ് റിമെമ്പ്രൻസ്.

ഉദ്യാനത്തിന്റെ മധ്യഭാഗത്തുള്ള ഒരു സ്മാരകമാണ് മെമ്മോറിയൽ സെനോടഫ്. സ്ഫോടനത്തിൽ കൊല്ലപ്പെട്ടവരുടെ പേരുകൾ ഇവിടെ ആലേഖനം ചെയ്തിട്ടുണ്ട്. 1952 ഓഗസ്റ്റ് 6-നാണ് ഇതു നിർമ്മിച്ചത്. ഇവിടെ ജാപ്പനീസ് ഭാഷയിൽ "安らかに眠って下さい 過ちは 繰返しませぬから" എന്നു രേഖപ്പെടുത്തിയിട്ടുണ്ട്. "ഇവിടെയുള്ള എല്ലാ ആത്മാക്കളും സമാധാനത്തോടെ വിശ്രമിക്കട്ടെ... നമ്മൾ ഈ തെറ്റ് ഇനി ആവർത്തിക്കുകയില്ല..." എന്നാണ് ഈ വാചകത്തിന്റെ അർത്ഥം.

അണുബോംബ് പ്രയോഗത്തിനിരയായവരുടെ ഓർമ്മയ്ക്കായി ഇവിടെ ഒരു ദീപം കെടാതെ സൂക്ഷിച്ചിട്ടുണ്ട്. 1964 മുതൽ ഈ സമാധാന ജ്യോതി അണയാതെ കത്തിക്കൊണ്ടിരിക്കുകയാണ്. ഭൂമിയിലുള്ള എല്ലാ അണുവായുധങ്ങളും നീക്കം ചെയ്യുന്നതു വരെയും ദീപം കെടാതെ സൂക്ഷിക്കാനാണ് തീരുമാനിച്ചിരിക്കുന്നത്.

ഹിരോഷിമാ ശാന്തിസ്മാരക ഉദ്യാനത്തിൽ മൂന്ന് ബെല്ലുകളുണ്ട്. ഇതിലെ ചെറിയ മണി പീസ് മെമ്മോറിയൽ ചടങ്ങിൽ മാത്രമേ മുഴക്കുകയുള്ളൂ. ഹിരോഷിമാ ശാന്തിസ്മാരക മ്യൂസിയത്തിന്റെ കിഴക്കുവശത്താണ് ഈ മണിയുള്ളത്. കുട്ടികളുടെ ശാന്തിസ്മാരകത്തിനു സമീപമുള്ള മണിയാണ് സഞ്ചാരികളുടെ ശ്രദ്ധയാകർഷിക്കുന്നത്. ലോക സമാധാനത്തിനു വേണ്ടി ഇവിടുത്തെ മണി എപ്പോഴും മുഴങ്ങിക്കൊണ്ടേയിരിക്കുന്നു. 1964-ൽ നിർമ്മിച്ച ഈ മണിയുടെ ഉപരിതലത്തിൽ ലോക ഭൂപടം ആലേഖനം ചെയ്തിരിക്കുന്നു. ഇതു കൂടാതെ "സ്വയം നിങ്ങളെ അറിയുക" എന്ന വാചകം ജാപ്പനീസ്, ഗ്രീക്ക്, സംസ്കൃതം തുടങ്ങി ഭാഷകളിൽ രേഖപ്പെടുത്തിയിട്ടുണ്ട്.

സ്ഫോടനത്തിൽ കൊല്ലപ്പെട്ട 70,000-ത്തോളം പേരുടെ ചിതാഭസ്മം അടക്കം ചെയ്തിരിക്കുന്ന പുൽമേടാണ് അറ്റോമിക് ബോംബ് മെമ്മോറിയൽ മൗണ്ട്.

ഹിരോഷിമയിലും നാഗസാക്കിയിലും അണുവായുധ പ്രഹരത്തിൽ കൊല്ലപ്പെട്ട കൊറിയൻ വംശജർക്കായി പ്രത്യേകം തയ്യാറാക്കിയിരിക്കുന്ന സ്മാരകമാണിത്. ഏതാണ്ട് 45,000-ത്തോളം കൊറിയൻ വംശജരാണ് കൊല്ലപ്പെടുകയോ അണുവികിരണമേൽക്കുകയോ ചെയ്തത്. സ്മാരകത്തിൽ കൊറിയൻ ദേശീയ ചിഹ്നങ്ങൾ രേഖപ്പെടുത്തിയിട്ടുണ്ട്.

2005-ൽ നിർമ്മിച്ച ഈ സ്മാരകത്തിന് സവിശേഷമായ പത്തു വാതിലുകളുണ്ട്. ഓരോ വാതിലിനും 9 മീറ്റർ ഉയരവും 2.6 മീറ്റർ വീതിയുമുണ്ട്. ഇവയിൽ "സമാധാനം" എന്ന വാക്ക് 49 ഭാഷകളിൽ ആലേഖനം ചെയ്തിരിക്കുന്നു. ഇതിലെ ഒമ്പതു കവാടങ്ങൾ നരകത്തിലെ ഒമ്പതു വലയങ്ങളെ സൂചിപ്പിക്കുന്നു. അണുവായുധ പ്രഹരമേറ്റ് നരകമായിത്തീർന്ന ഹിരോഷിമയെയാണ് പത്താമത്തെ വാതിൽ പ്രതിനിധീകരിക്കുന്നത്. 

സ്ഫോടനത്തിൽ കൊല്ലപ്പെട്ട പതിനായിരത്തോളം വിദ്യാർത്ഥികളുടെ ഓർമ്മയ്ക്കായി 1967 മേയിൽ നിർമ്മിച്ച സ്മാരകമാണിത്. അഞ്ച് നിലകളുള്ള ഈ കെട്ടിടത്തിന് 12 മീറ്റർ ഉയരമുണ്ട്. സമാധാനത്തിന്റെ പ്രതീകമായ വെള്ളരിപ്രാവുകളെ ഇവിടെ വളർത്തുന്നു.

ഉദ്യാനത്തിലെ മറ്റു സ്മാരകങ്ങൾ. (ചില പേരുകൾ ഇംഗ്ലീഷിൽ തന്നെ നൽകിയിരിക്കുന്നു)

എല്ലാവർഷവും ഓഗസ്റ്റ് 6-ന് ഇവിടെ പ്രത്യേക പരിപാടികൾ നടക്കാറുണ്ട്. ഹിരോഷിമാ പീസ് മെമ്മോറിയൽ സെറിമണി (ഓർമ്മ പുതുക്കൽ ചടങ്ങ്) ആണ് പ്രധാന പരിപാടി. ഈ ദിവസം ദുരന്തത്തിന്റെ സ്മരണ പുതുക്കുകയും ലോക സമാധാനത്തിനു വേണ്ടിയുള്ള പ്രാർത്ഥനകൾ നടത്തുകയും ചെയ്യുന്നു. 1945 ഓഗസ്റ്റ് 6-ന് രാവിലെ 8:15-നായിരുന്നു ഹിരോഷിമയിൽ അണുബോംബ് പതിച്ചത്. അതിനാൽ ഈ ദിവസം രാവിലെ 8:15-ന് ഒരു മിനിറ്റ് നേരം മൗനാചരണം നടത്തുന്നു.
സ്ഫോടനത്തിൽ കൊല്ലപ്പെട്ടവരുടെ ആത്മശാന്തിക്കായി സമാധാന സന്ദേശങ്ങൾ രേഖപ്പെടുത്തിയ റാന്തൽ വിളക്കുകൾ (ലാന്റേൺ) മോട്ടോയസു നദിയിലേക്ക് ഒഴുക്കിവിടുന്ന ചടങ്ങാണിത്.

എല്ലാവർഷവും മേയ് മാസം ഉദ്യാനത്തിൽ വച്ച് പുഷ്പോത്സവം (ഹിരോഷിമാ ഫ്ലവർ ഫെസ്റ്റിവൽ) നടത്താറുണ്ട്. മഞ്ഞുകാലത്ത് ഹിരോഷിമാ ഡ്രീമിനേഷൻ എന്ന പരിപാടിയും സംഘടിപ്പിക്കാറുണ്ട്.




</doc>
<doc id="325043" url="https://ml.wikipedia.org/wiki?curid=325043" title="ഇന്തോനേഷ്യയുടെ ചരിത്രം">
ഇന്തോനേഷ്യയുടെ ചരിത്രം

ഇന്തോനേഷ്യയുടെ ചരിത്രത്തെ അതിന്റെ ഭൂമിശാസ്ത്രം പ്രകൃതി വിഭവങ്ങൾ, കുടിയേറ്റങ്ങൾ, ബന്ധങ്ങൾ, യുദ്ധങ്ങൾ, കീഴടക്കലുകൾ, വ്യാപാരം, സാമ്പത്തികം, രാഷ്ട്രീയം എന്നിവയുമായി ബന്ധപ്പെട്ടു കിടക്കുന്നു. തെക്ക്-കിഴക്ക് ഏഷ്യയിൽ വ്യാപിച്ച് കിടക്കുന്ന 17,508 ദ്വീപുകളുടെ ഒരു കൂട്ടമാണ്‌ ഇന്തോനേഷ്യ. കടൽ തീരത്തിന്റെ സാന്നിദ്ധ്യം ദ്വീപുകളും അന്താരാഷ്ട്ര രാജ്യങ്ങളും തമ്മിലുള്ള ബന്ധങ്ങൾക്ക് കൂടുതൽ ശക്തി പകർന്നു. ഇന്തോനേഷ്യയിലെ ജനങ്ങൾ സംസ്ക്കാരം, പാരമ്പര്യം, ഭാഷ എന്നിവയുടെ ഒരു സമന്വയമാണ്‌. ഈ ദ്വീപുകളുടെ ഭൂഘടനയും കാലാവസ്ഥയും ഇവിടത്തെ കൃഷി, വ്യാപാരം, സംസ്ഥാന രൂപീകരണം എന്നിവയിൽ വലിയ സ്വാധീനം ചെലുത്തിയിട്ടുണ്ട്. ഇരുപതാം നൂറ്റാണ്ടിൽ ഡച്ച് ഈസ്റ്റ് ഇൻഡീസിന്റെ അതിർത്തി പ്രദേശങ്ങളാണ്‌ ഇന്തോനേഷ്യയുടെ അതിർത്തിയായി കണക്കാക്കുന്നത്.

ഇവിടെ നിന്ന് കണ്ടെത്തിയിട്ടുള്ള ഹോമോ ഇറക്റ്റസിന്റെ അസ്ഥികൂട(ജാവാ മനുഷ്യന്റെ അസ്ഥികൾ)ത്തിൽ നിന്ന് ,ഇവിടെ 1.5 മില്ല്യൺ വർഷങ്ങൾക്ക് മുൻപ് തന്നെ ജനവാസമുണ്ടായിരുന്നതാ കണക്കാക്കുന്നു.ഇവിടെയുള്ള ജനങ്ങളിൽ കൂടുതലും ഓസ്ട്രോനേഷ്യൻ ജനങ്ങളാണ്‌. 
ബി.സി.2000 വർഷങ്ങൾക്ക് മുൻപ് തന്നെ തായ്‌വാനിൽ നിന്ന് ആളുകൾ ഇവിടേക്ക് കുടിയേറിയിരുന്നു. ഏഴാം നൂറ്റാണ്ട് കാലത്തെ ശ്രീവിജയ നാവിക രാജവംശത്തിന്റെ സാന്നിദ്ധ്യത്താൽ ഇവിടെ ഹിന്ദു-ബുദ്ധിസ്റ്റ് സ്വാധീനം പ്രകടമാണ്‌.ശൈലേന്ദ്ര ബുദ്ധൈസ്റ്റ് രാജവംശവും മതരം(Mataram) ഹിന്ദു രാജവംശവും ജാവ തീരത്ത് ഭരിക്കുകയും പിന്നീട് ക്ഷയിക്കുകയും ചെയ്തു. അവസാനത്തെ പ്രബല ഹിന്ദു രാജവംശം പതിമൂന്നാം നൂറ്റാണ്ടിലെ മജപഹിത് ആയിരുന്നു. അതിനുശേഷം മുസ്ലീം രാജവംശങ്ങൾ ഈ സ്ഥലങ്ങൾ ഭരിച്ചു. പതിനാറാം നൂറ്റാണ്ടു് ആയതോടെ മുസ്ലീം മതം ജാവയിലും സുമാത്രയിലും വ്യാപിക്കുകയും പ്രധാന മതമാവുകയും ചെയ്തു. മിക്ക സ്ഥലങ്ങളിലും ഇസ്ലാം മതം വ്യാപിക്കുകയും മറ്റ് മതങ്ങളുടെ സംസ്ക്കാരവുമായി കലരുകയും ചെയ്തു.

പതിനാറാം നൂറ്റാണ്ടിൽ യൂറോപ്യന്മാർ മലൂകുയിൽ എത്തുകയും ഡച്ച് ഈസ്റ്റ് ഇന്ത്യാ കമ്പനി സ്ഥാപിക്കുകയും ചെയ്തു. 1800ൽ നെതർലാൻഡ് സർക്കാർ അധികാരത്തിൽ വരികയും ഡച്ച് ഈസ്റ്റ് ഇൻഡീസിന്റെ അധീനതയിലാവുകയും ചെയ്തു. ഇരുപതാം നൂറ്റാണ്ടിന്റെ ആദ്യത്തിൽ ഡച്ചുകാർ അതിർത്തികൾ വിപുലമാക്കി. രണ്ടാം ലോകയുദ്ധ കാലത്ത് ജപ്പാൻ ഈ പ്രദേശം ഈ സ്ഥലം കീഴടക്കി.ജപ്പാന്റെ പതനത്തോടേ സുകർണ്ണയുടെ നേതൃത്വത്തിൽ സ്വാതന്ത്ര്യം പ്രഖ്യാപിക്കുകയും സുകർണ്ണൊ പ്രസിഡന്റാവുകയും ചെയ്തു.




</doc>
<doc id="325059" url="https://ml.wikipedia.org/wiki?curid=325059" title="കിസിൽ കും">
കിസിൽ കും

കിസിൽ കും അല്ലെങ്കിൽ ക്വിസിൽക്വും ലോകത്തിലെ പതിനാറാമത്തെ വലിയ മരുഭൂമിയാണ്. ടർക്കിക് ഭാഷയിൽ ഇതിന്റെ പേരിന്റെ അർഥം "ചുവന്ന മണൽ" എന്നാണ്. മദ്ധ്യേഷ്യയിലെ ദവോബ് എന്ന പ്രദേശത്തിൽ അമു ദാരിയ, സിർ ദാരിയ എന്നീ നദികൾക്കിടയിൽ സ്ഥിതിചെയ്യുന്നു. ഈ പ്രദേശം ചരിത്രപരമായി ട്രാൻസോക്സാനിയ അല്ലെങ്കിൽ സോഗ്ദിയാന എന്ന് അറിയപ്പെട്ടു. ഇപ്പോൾ ഈ മരുഭൂമി കസാഖ്സ്ഥാൻ, ഉസ്ബെക്കിസ്ഥാൻ, ഭാഗികമായി തുർക്‌മെനിസ്ഥാൻ എന്നിവിടങ്ങളിലായി വ്യാപിച്ചുകിടക്കുന്നു. ഇത് 298,000 km2 (115,000 sq mi) വിസ്തൃതിയുള്ളതാണ്.

സമുദ്രനിരപ്പിൽ നിന്ന് 300 മീറ്റർ വരെ ഉയരമുള്ള പ്രദേശമാണിത്. താഴ്വാരങ്ങളും ഉയർന്ന പ്രദേശങ്ങളും നിറഞ്ഞ മരുഭൂമിയാണിത്. മിക്ക പ്രദേശങ്ങളിലും മണൽക്കൂനകൾ നിറഞ്ഞിരിക്കുന്നു. ചിലയിടങ്ങളിൽ മരുപ്പച്ചകളും കാണാനാകും. ഇവയിലും ഇതിലൂടെ ഒഴുകുന്ന നദികളുടെ തീരങ്ങളിലും കൃഷിഭൂമികളുണ്ട്. മേയ് മുതൽ സെപ്റ്റംബർ വരെയുള്ള വേനൽക്കാലത്ത് താപനില അതിയായി വർദ്ധിക്കും. ഉൾപ്രദേശത്തുള്ള ഒരു പട്ടണമായ കെർക്കി അമു ദാര്യാ നദിയുടെ തീരത്തു സ്ഥിതി ചെയ്യുന്നു. ഇവിടെ 1983 ജൂലൈയിൽ ഉയർന്ന താപനില അനുഭവപ്പെട്ടു.

റഷ്യൻ ആമ(Testudo horsfieldii) , 5.2 അടിയോളം വലിപ്പമുള്ള വളരെ വലിയ മരുഭൂമിവാസിയായ പല്ലി (Varanus griseus) , സൈഗ അന്റിലോപ്പ് (Saiga tatarica) എന്നിവയെ ഇവിടെ കാണാനാകും. 

1971ൽ സ്ഥാപിക്കപ്പെട്ട ബുഖാറ പ്രവിശ്യയിലെ കിസിൽ കും പ്രകൃതിസംരക്ഷണ പ്രദേശം ഇവിടെയുണ്ട്. 101,000 km2 (39,000 sq mi) ആണ് ഇതിന്റെ വിസ്തീർണ്ണം. അമു ദാര്യ നദിയുടെ വൃഷ്ടിപ്രദേശത്താണീ പ്രകൃതിസംരക്ഷണപ്രദേശം സ്ഥിതി ചെയ്യുന്നത്. ബുഖാറ മാൻ(Cervus elaphus) ,കാട്ടുപന്നി(Sus scrofa), Common Pheasant (Phasianus colchicus), സ്വർണ്ണപ്പരുന്ത് (Aquila chrysaetus) എന്നിവ ഇവിടെയുണ്ട്. ജെയ്രാൻ എന്ന മറ്റൊരു നേചർ റിസർവ്വും ഇവിടെയുണ്ട്.

ഇവിടത്തെ പാറകളിൽ അനേകം തരം ഫോസ്സിലുകൾ കാണാനുണ്ട്. 
ഇവിടെ വസിക്കുന്ന ജനത കിസിൽ കുമിലെ വലിയ പ്രദേശങ്ങൾ തങ്ങളുടെ കന്നുകാലികളെ മേയ്ക്കാൻ ഉപയോഗിക്കുന്നു. 

കിസിൽ കും സ്വർണ്ണം, യുറേനിയം, ചെമ്പ്, അലൂമിനിയം, വെള്ളി, പ്രകൃതിവാതകം, എണ്ണ എന്നിവയാൽ സമ്പുഷ്ടമാണ്. 


</doc>
<doc id="325080" url="https://ml.wikipedia.org/wiki?curid=325080" title="ലോപ് മരുഭൂമി">
ലോപ് മരുഭൂമി

ലോപ് മരുഭൂമി ചൈനയിലെ സ്വയംഭരണപ്രദേശമായ സിൻ ജിയാങ്ങ് ഉയ്ഗൂർ ൽ കിടക്കുന്ന മരുഭൂമിയാണിത്. 



</doc>
<doc id="325096" url="https://ml.wikipedia.org/wiki?curid=325096" title="ജന്തുപൂജ">
ജന്തുപൂജ

ജന്തുക്കൾക്ക് ദൈവികമായ അമാനുഷിക ശക്തിയുണ്ടെന്ന് വിശ്വസിച്ച്, അവയെ ആരാധിക്കുന്ന രീതിക്കാണു ജന്തുപൂജ എന്ന് വിവക്ഷിക്കപ്പെടുന്നത്. ഇതിനു ഇംഗ്ലീഷിൽ "ടോട്ടെമിസം" (Totemism) എന്നറിയപ്പെടുന്നു. മാനവസംസ്കാരത്തിന്റെ ആദ്യഘട്ടങ്ങളിൽ, ഭയവും ഭയജന്യമായ ഭക്തിയുമായിരുന്നു മനുഷ്യനുണ്ടായിരുന്ന രണ്ടു മുഖ്യവികാരങ്ങൾ. ഓരോ ജന്തുവിന്റേയും രൂപവും, ശബ്ദവും, മറ്റു ചേഷ്ടകളും മനുഷ്യരിലുണ്ടാക്കിയ വികാരങ്ങൾക്കനുസരിച്ച് അവയോട് ഭയമോ സ്നേഹമോ മനുഷ്യന്നു തോന്നി. അതിന്റെ അടിസ്ഥാനത്തിൽ അവയെ ആരാധിക്കാനും തുടങ്ങി. 
ധാരാളം ജന്തുക്കളെ മനുഷ്യർ ആരാധിക്കാറുണ്ടായിരുന്നെങ്കിലും സർപ്പവും പശുവുമാണു ലോകത്തെമ്പാടുമായി ഏറ്റവുമധികം ആരാധിക്കപ്പെടുന്നത്. പ്രാകൃതമനുഷ്യനെസംബന്ധിച്ചിടത്തോളം ഒരു നിശ്ചിതവർഗ്ഗത്തിൽപ്പെട്ട ജീവികളുമായുള്ള നിരന്തരസമ്പർക്കം, ആ വർഗ്ഗത്തോടുള്ള പ്രത്യേകമായൊരു അഭിനിവേശമുണർത്തിയെന്നത് സ്വാഭാവികം മാത്രമാണു. കാലം കഴിയുമ്പോൾ ജനങ്ങൾക്ക് ഇത്തരം കാര്യങ്ങളിലുള്ള വിശ്വാസം നശിക്കുകയാണു പതിവ്. പല പുരാതന ജനസമൂഹങ്ങളിലും സാങ്കല്പിക ജീവികളുടെ വിഗ്രഹങ്ങളെ പൂജിക്കുന്ന രീതി നിലനിന്നിരുന്നു. ആനയുടെ കാൽ, ദംഷ്ട്രങ്ങൾ, കാളച്ചെവി തുടങ്ങിയവ പല്ലവശില്പങ്ങളിൽ കാണാം. പുരാതന ഈജിപ്തിലെ ജനങ്ങൾ"എപ്പിസ് കാളയെ" ഒരു ദിവ്യമൃഗമായാണു സങ്കല്പിക്കപ്പെട്ടിരുന്നത്. "പോസിഡോൻ , ഹിപ്പിയസ്, ഡയോനിസസ്" മുതലായ ഗ്രീക്ക് ദേവതകൾക്ക് ജന്തുഭാവങ്ങളും ജന്തുപ്രതിരൂപകങ്ങളും ഉണ്ടായിരുന്നു. ചൈനയിലെ ഷാങ് വംശത്തിന്റെ കാലത്ത് കരടിയുടെ രൂപത്തിലുള്ള യു ദേവതയുടേയും, മൂങ്ങയുടെ രൂപത്തിലുള്ള റ്റ്സുൻ ദേവതയുടെയും വിഗ്രഹങ്ങൾ ആരാധിച്ചിരുന്നു. അങ്കോർവത്, ഭാർഹത് തുടങ്ങിയ സ്ഥലങ്ങളിൽനിന്ന് വരാഹമൂർത്തിയുടേയും മറ്റും വിഗ്രഹങ്ങൾ കണ്ടുകിട്ടിയിട്ടുണ്ട്.

ഇന്ത്യയുടെ അടിസ്ഥാന വീക്ഷണങ്ങളിലൊന്നായ അഹിംസാസിദ്ധാന്തവുമായി യോജിച്ചുപോകുന്നതാണു് ഇവിടത്തെ ജന്തുപൂജാ സമ്പ്രദായം.
ഇന്ത്യയിലെ പല ജനവിഭാഗങ്ങളും ജന്തുപൂജ ചെയ്യുന്നവരാണു്. ജന്തുലോകത്തെ ആദരിക്കുന്ന ഹിന്ദുക്കൾ പൊതുവെ സസ്യഭുക്കുകളാണു്. വൈദികകാലത്തെ ആര്യന്മാർ മൃഗങ്ങളെ ആരാധിച്ചിരുന്നതായി കാണുന്നില്ല; എങ്കിലും പുരാണങ്ങളിൽ ജന്തുപൂജ പരാമർശിക്കപ്പെട്ടിട്ടുള്ളതായി കാണാം. രാമായണം, മഹാഭാരതം എന്നിവയിൽ പക്ഷിമൃഗാദികളെ ആരാധനാപാത്രങ്ങളായി ചിത്രീകരിച്ചിട്ടുണ്ട്. ദശാവതാരങ്ങളിൽ "മത്സ്യം, കൂർമ്മം, വരാഹം, നരസിംഹം," എന്നിവ ഈശ്വരന്റെ പദവിയിൽ തന്നെ ആരാധിക്കപ്പെടുന്നുണ്ട്. ഗണപതിയുടെ വാഹനമായ "എലി" ഉത്തരേന്ത്യയിൽ ആദരിക്കപ്പെടുന്നു. ഇന്ദ്രന്റെ വാഹനമായ ആനയെ (ഐരാവതം ) ഇന്ത്യക്കാർ ആദരിക്കുന്നു. 

ശ്രീരാമന്റെ ഭൃത്യനായിരുന്ന ഹനുമാൻ ഹിന്ദുക്കൾക്ക് ആരാധനക്കർഹനാണു്. ശിവന്റെ വാഹനമായ കാളയെയും ആരാധിക്കാറുണ്ട്. ശിവപ്രസാദത്തിനായി കാളയെ തൊഴുക, തലോടുക എന്നിവ പുണ്യകർമ്മമായി അനുഷ്ടിക്കുന്നു. പശുവും, ബ്രാഹ്മണനും ഒരേദിവസം സൃഷ്ടിക്കപ്പെട്ടുവെന്ന് ഹിന്ദുക്കൾ വിശ്വസിക്കുന്നു. പശുവിൻ "ചാണകം, ഗോമൂത്രം, പാൽ, തൈരു, നെയ്യ്" ഇവ ചേർന്ന പഞ്ചഗവ്യം ആത്മശുദ്ധിപ്രദമാണത്രെ. ജന്മാഷ്ടമിനാളിൽ പശുക്കളെയും, കാളകളെയും ആടയാഭരണങ്ങൾ ചാർത്തി എഴുന്നള്ളിച്ചു കൊണ്ടുനടക്കുക മധുരയിലെ ഉത്സവത്തിന്റെ ഭാഗമാണു്. തമിഴ്‌നാട്ടിൽ മാട്ടുപ്പൊങ്കൽ കന്നുകാലികളുടെ ഉത്സവമാണു്.

ഹിന്ദുക്കൾ പൊതുവെ പാമ്പിനെ ഇഷ്ടപ്പെടുന്നവരാണു. ഭൂമിയെ വഹിക്കുന്ന വാസുകിയും, മഹാവിഷ്ണുവിന്റെ ശയ്യയായ അനന്തനും ശിവന്റെ ഇഷ്ടാഭരണങ്ങളും സർപ്പങ്ങളാണു. ബംഗാളിൽ സർപ്പദേവതയായ മാനസാദേവിക്ക് ക്ഷേത്രവും ആരാധനയുമുണ്ട്. ശ്രാവണമാസത്തിലെ അഞ്ചാംദിവസം നാഗപഞ്ചമിയായി ആഘോഷിച്ചുവരുന്നു. നിലം ഉഴുമ്പോൾ പാമ്പിനോ പാമ്പിൻ വർഗ്ഗത്തില്പെട്ട ഞാഞ്ഞൂലിനോ അപായം സംഭവിച്ചേക്കുമെന്ന ഭയത്താൽ നാഗപഞ്ചമി ദിവസം നിലം ഉഴുകയോ കിളയ്ക്കുകയോ ചെയ്യരുതെന്ന് ബംഗാളിലെ ഹിന്ദുക്കൾ നിർബന്ധിക്കുന്നു. ആസ്സാം, നാഗാലാന്റ് എന്നിവിടങ്ങളിലും സർപ്പം ആരാധിക്കപ്പെടുന്നു. ദക്ഷിണേന്ത്യയിൽ സർപ്പാരാധന സർവ്വസാധാരണമാണു.

മഹാവിഷ്ണുവിന്റെ വാഹനമായ ഗരുഡൻ, ശിവന്റെ കാള, സുബ്രഹ്മണ്യന്റെ മയിൽ, ബ്രഹ്മാവിന്റെ അരയന്നം ,ഗണപതിയുടെ എലി, സതിയുടെ പുനർജ്ജന്മമായ കുയിൽ, സരസ്വതിയ്ക്കു പ്രിയപ്പെട്ട തത്ത എന്നിവയ്ക്കു പുറമെ, സീതയെ കട്ടുകൊണ്ടുപോയ രാവണനോടു പോരാടിയ ജടായുവും, പിതൃക്കൾക്കായുള്ള ബലിപിണ്ഢം കൊത്തുന്ന കാക്കയും ഇന്ത്യക്കാരുടെ കണ്ണിൽ പുണ്യജീവികളാണു. ഭാരതീയ ജോതിഷപ്രകാരം, ഓരോ വ്യക്തിയും ജനിക്കുന്ന നാളിന്റെ സവിശേഷതയ്ക്കനുസരിച്ച്, അയാൾക്ക് ചില ജീവികളോടും, സസ്യങ്ങളോടും പ്രത്യേകമായ ബന്ധമുണ്ട്. ആ ജീവികളോടും, വൃക്ഷങ്ങളോടുമുള്ള അയാളുടെ സമീപനം, ആരാധനാപൂർണ്ണമായിരിക്കണമെന്നും നിഷ്കർഷിക്കപ്പെടുന്നു. പക്ഷിശാസ്ത്രം, ഗൗളിശാസ്ത്രം എന്നിവയുടെ പേരിൽ,തത്ത, പല്ലി എന്നീ ജീവികൾക്ക് ദിവ്യത്വം കല്പിച്ചുവരുന്നു.

കേരളത്തിലെ ജന്തുപൂജാക്രമങ്ങളിൽ പ്രാധാന്യം സർപ്പാരാധനയ്കാണു.കുണ്ഡലിനിയുടെ പ്രതീകമാണു സർപ്പമെന്നു വിശ്വസിക്കപ്പെടുന്നു. പഴയ തറവാടുകളിലെല്ലാം സർപ്പക്കാവുകൾ കാണാം. സർപ്പങ്ങളുടെ പ്രസാദം ആയുരാരോഗ്യസൗഭാഗ്യങ്ങളെ നിയന്ത്രിക്കുന്നതായി ചിലർ വിശ്വസിക്കുന്നു.കൊച്ചിയിലെ പാമ്പിന്മേക്കാട് നാഗാരാധനക്കു പ്രസിദ്ധിനേടിയ ഒരു ഇല്ലമാണു. കൊല്ലം ജില്ലയിലെ ഉത്സവങ്ങളോടനുബന്ധിച്ചുള്ള കുതിരയെടുപ്പും, തെക്കെ മലബാറിലെ കാള-കുതിര വേലകളും, മലപ്പുറം ജില്ലയിലെ കളിയാട്ടുമുക്കിലെ വേലയും അതാതു മൃഗത്തോടുള്ള ആരാധനാപൂർണ്ണമായ മനോഭാവത്തിന്റെ പ്രകടനമായി കണക്കാക്കാം. ഓച്ചിറയിലും നാഗരാജാവിന്റേയും, നാഗയക്ഷിയുടെയും വിഗ്രഹങ്ങൾ ആരാധിക്കപ്പെടാറുണ്ട്. മദ്ധ്യകേരളത്തിലെ ഭദ്രകാളീക്ഷേത്രങ്ങളിൽ ഉത്സവങ്ങളോടനുബന്ധിച്ച് നടത്തുന്ന വഴിപാടായ ഗരുഡൻ തൂക്കം പരുന്തിന്റെ നേർക്കുള്ള ആരാധനാ മനോഭാവം വ്യക്തമാക്കുന്നു. കൃഷ്ണപ്പരുന്തിനെ കാണുമ്പോൾ തൊഴുന്ന പതിവും ഇപ്പോഴും ചിലർ ആരാധനാപൂർവ്വം ചെയ്യുന്നു.


</doc>
<doc id="325115" url="https://ml.wikipedia.org/wiki?curid=325115" title="കാട്ടു കടന്നൽ (പുസ്തകം)">
കാട്ടു കടന്നൽ (പുസ്തകം)

ഐറിഷ് എഴുത്തുകാരിയായ എഥൽ ലിലിയൻ വോയ്നിച്ചിന്റെ പ്രസിദ്ധമായ ഗാഡ് ഫ്ലൈ എന്ന നോവലിനെ പി. ഗോവിന്ദപിള്ള മലയാളത്തിലേക്ക് പരിഭാഷപ്പെറ്റുത്തിയതാണ് ഈ കൃതി. സോവിയറ്റ് യൂണിയനിലും ചൈനയിലുമായി ഒരു കോടിയോളം കോപ്പികൾ വിറ്റഴിഞ്ഞ ഒരു പുസ്തകമാണ് ഈ കൃതി. വളരെയധികം നാടകങ്ങൾക്കും ഓപ്പറെകൾക്കും ആധാരമായിട്ടുണ്ട്. ഇതിനെ കഥാകൃത്തിന്റെ മാസ്റ്റർ പീസായി കണക്കാക്കുന്നു.


</doc>
<doc id="325116" url="https://ml.wikipedia.org/wiki?curid=325116" title="ചാത്തങ്ങോട്ടുപുറം">
ചാത്തങ്ങോട്ടുപുറം

മലപ്പുറം ജില്ലയിലെ വണ്ടൂർ നിയമസഭാ മണ്ഡലത്തിലെ പോരൂർ ഗ്രാമപഞ്ചായത്തിലെ ഒരു പ്രദേശമാണ് ചാത്തങ്ങോട്ടുപുറം. ശാസ്താവങ്ങോട്ടുപുറം എന്ന പേരാണ് പിന്നീട് ചാത്തങ്ങോട്ടുപുറം എന്ന പേരിൽ അറിയപ്പെട്ടതായി കരുതുന്നത്. ഇവിടെ നടക്കുന്ന താലപ്പൊലി ഉത്സവം പഞ്ചായത്തിലെ പോരൂർ പഞ്ചായത്തിലെ ആരാധനാലയങ്ങളുമായി ബന്ധപ്പെട്ട പ്രധാന ആഘോഷമാണ്. ചാത്തങ്ങോട്ടുപുറം എന്ന പേരിൽ പോസ്റ്റ് ഓഫീസ് നിലവിലുണ്ട്.എന്നാൽ ഈ ഓഫീസ് സ്ഥിതി ചെയ്യുന്നത് ഇതെ പഞ്ചായത്തിലെ മേലണ്ണത്താണ്.



</doc>
<doc id="325119" url="https://ml.wikipedia.org/wiki?curid=325119" title="ഫാത്തിമ മെർനീസി">
ഫാത്തിമ മെർനീസി

ഇസ്‌ലാമിക പണ്ഡിതയും സോഷ്യോളജിസ്റ്റുമായിരുന്നു മൊറോക്കൊയിൽ ജനിച്ച ഫാത്തിമ മെർനീസി (1940 – 30 നവം: 2015). പരമ്പരാഗത ഇസ്‌ലാമിനേയും പുരോഗമന സ്ത്രീപക്ഷവാദത്തേയും സമഞ്ജസിപ്പിയ്ക്കുന്ന ബൗദ്ധിക സംഭാവനകളിലൂടെയാണ് മെർനീസി ശ്രദ്ധയാകർഷിച്ചത്. പാരീസിലെ സോർബൺ സർവ്വകലാശാലയിൽ നിന്നും രാഷ്ട്രമീമാംസയിൽ ബിരുദം നേടിയ മെർനീസി 1974ൽ കെന്റുക്കിയിലെ ബ്രാൻഡിസ് സർവ്വകലാശാലയിൽ നിന്നും സോഷ്യോളജിയിൽ ഡോക്ടറേറ്റ് കരസ്ഥമാക്കി. തുടർന്ന് മൊറോക്കോയിലേക്ക് തിരിച്ചു വന്ന മെർനീസി റബാറ്റിലെ മുഹമ്മദ് അഞ്ചാമൻ സർവ്വകലാശാലയിൽ മെത്തഡോളജി, ഫാമിലി സോഷ്യോളജി എന്നീ വിഷയങ്ങളിൽ പ്രൊഫസറായി പ്രവർത്തിച്ചു.

സ്ത്രീകളുടെ അവകാശങ്ങൾക്ക് വേണ്ടി പ്രവർത്തിച്ചിരുന്ന മെർനീസിയുടെ ഇസ്‌ലാം, സ്ത്രീ എന്നീ വിഷയങ്ങളിലുള്ള കൃതികൾ ശ്രദ്ധേയമായി. ‘ബിയോണ്ട് ദി വെയ്ൽ’, ‘ദി വെയിൽ ആന്റ് ദി മേൽ എലൈറ്റ്’, ‘ഇസ്‌ലാം ആന്റ് ഡമോക്രസി’, തുടങ്ങിയ കൃതികൾ ഫാത്തിമ മെർനീസിയുടേതായുണ്ട്.


edited by Mernissi:


</doc>
<doc id="325139" url="https://ml.wikipedia.org/wiki?curid=325139" title="ഇന്തോനേഷ്യയിലെ പട്ടണങ്ങളുടെ പട്ടിക">
ഇന്തോനേഷ്യയിലെ പട്ടണങ്ങളുടെ പട്ടിക

ഇത് ഇന്തോനേഷ്യയിലെ ഔദ്യോഗികമായംഗീകരിച്ച പട്ടണങ്ങളുടെ പേരുകളാണ്. 


</doc>
<doc id="325157" url="https://ml.wikipedia.org/wiki?curid=325157" title="സാബരി ഖാൻ">
സാബരി ഖാൻ

സാരംഗി വാദകനായിരുന്നു സാബരി ഖാൻ(21 മേയ് 1927 - 1 ഡിസംബർ 2015). പദ്മഭൂഷൺ ജേതാവായ ഉസ്താദ് സാബരി ഖാൻ സൈനിയ ഖരാന ശൈലിവാദകനാണ്. അമേരിക്കയിലും യൂറോപ്പിലും സാരംഗിയെ പരിചയപ്പെടുത്തിയതിൽ പ്രധാന പങ്കുവഹിച്ചു. 
1927-ൽ ഉത്തർപ്രദേശിലെ മൊറാദാബാദിലാണ് ജനനം. വിവിധ രാജ്യങ്ങളിൽ പരിപാടി അവതരിപ്പിച്ചിട്ടുണ്ട്. വാഷിങ്ടൺ സർവകലാശാലയിലെ വിസിറ്റിങ് പ്രൊഫസറാവാൻ ക്ഷണം ലഭിച്ചിരുന്നു.


</doc>
<doc id="325183" url="https://ml.wikipedia.org/wiki?curid=325183" title="എറിക് ഹെർമൻ">
എറിക് ഹെർമൻ

അമേരിക്കയിലെ പസഫിക് നോർത്ത്വെസ്റ്റിൽനിന്നുള്ള സംഗീതജ്ഞനാണ് എറിക് ഹെർമൻ (), മുഴുവൻ പേര്: എറിക് ഹെർമൻ എൻഡ്രെസ് (). കുട്ടികൾക്കായുള്ള ഗാനങ്ങളുടെ നിർമ്മാണവും പ്രകടനുമാണ് ഇദ്ദേഹത്തിൻ്റെ മേഖല. യൂറ്റ്യൂബിൽ ഏറെ പ്രശസ്തമായ ആയ ദ എലിഫൻ്റ് സോങ് (), ബ്ലാക്ക്ബേഡ്, ബ്ലൂബേഡ് ആൻഡ് റെഡ്ബേഡ് (), ദേർ ഈസ് എ മോൺസ്റ്റർ ഇൻ മൈ ഹൗസ് () തുടങ്ങിയവ എറിക് ഹെർമൻ്റെ പ്രശസ്തമായ പാട്ടുകളിലുൾപ്പെടുന്നു.

നീല ഷർട്ട്, മഞ്ഞ പാൻ്റ്സ്, മഞ്ഞ നിറത്തിലുള്ള ടൈ എന്നിവയാണ് പാടുമ്പോഴുള്ള എറിക് ഹെർമന്റെ വേഷം. ഈ വേഷത്തിൽത്തന്നെയുള്ള കാർട്ടൂണിൽ ആനിമേഷൻ വീഡിയോകളിലും അദ്ദേഹം പ്രത്യക്ഷപ്പെടുന്നു.


</doc>
<doc id="325186" url="https://ml.wikipedia.org/wiki?curid=325186" title="ചിൽഡ്രൻസ് സോങ്സ്">
ചിൽഡ്രൻസ് സോങ്സ്

1983-ൽ തരംഗിണി സ്റ്റുഡിയോ, കാസറ്റ് രൂപത്തിൽ പുറത്തിറക്കിയ കുട്ടികൾക്കുള്ള പാട്ടുകളുടെ സമാഹാരമാണ് Children's Songs (). ആലപ്പി രംഗനാഥിൻ്റെ സംഗീതസംവിധാനത്തിൽ ബിച്ചു തിരുമല രചിച്ച ഈ സമാഹാരത്തിലെ പാട്ടുകൾ പാടിയിരിക്കുന്നത് യേശുദാസ്, ചിത്ര, ഗീതു എന്നിവരാണ്. ഓരോ പാട്ടുകളും കുട്ടികൾക്കായുള്ള പ്രശസ്തമായ നാടോടിക്കഥകളുടെ ഗാനാവിഷ്കാരമാണ്. യേശുദാസിൻ്റെ ശബ്ദത്തിൽത്തന്നെയുള്ള ആമുഖത്തോടെയാണ് ഓരോ പാട്ടുകളും ആരംഭിക്കുന്നത്. 
സൈഡ് എ
സൈഡ് ബി
1989-ൽ ചിൽഡ്രൻ സോങ്സിൻ്റെ രണ്ടാം ഭാഗവും തരംഗിണി പുറത്തിറക്കിയിരുന്നു. ഈ ഭാഗത്തിലെ പാട്ടുകൾ യേശുദാസും പി. സുശീലയുമാണ് പാടിയിരിക്കുന്നത്.



</doc>
<doc id="325188" url="https://ml.wikipedia.org/wiki?curid=325188" title="കടവൂർ, എറണാകുളം">
കടവൂർ, എറണാകുളം

എറണാകുളം ജില്ലയിലെ കോതമംഗലം താലൂക്കിൽ കോതമംഗലം ബ്ളോക്കിൽ പൈങ്ങോട്ടൂർ ഗ്രാമപഞ്ചായത്ത് പരിധിയിൽ വരുന്ന ഒരു ഗ്രാമം ആണ്  കടവൂർ. 


</doc>
<doc id="325210" url="https://ml.wikipedia.org/wiki?curid=325210" title="തിരുവണ്ണാമലൈയിലെ ഗതാഗതം">
തിരുവണ്ണാമലൈയിലെ ഗതാഗതം

തമിഴ്നാട്ടിലെ തിരുവണ്ണാമലൈ നഗരത്തിൽ വിപുലമായ ഗതാഗത സൗകര്യങ്ങൾ ലഭ്യമാണ്. തമിഴ്നാട്ടിലൂടെ കടന്നു പോകുന്ന റോഡ് ശൃംഖലയിലെ ഒരു പ്രധാന കണ്ണിയാണ് തിരുവണ്ണാമലൈ നഗരം. ചെന്നൈ, വെല്ലൂർ, തിരുച്ചി, തിരുപ്പൂർ, സേലം, തഞ്ചാവൂർ, കോയമ്പത്തൂർ, ഷിമോഗ, കാഞ്ചിപുരം എന്നീ വൻ നഗരങ്ങളെ ബന്ധിപ്പിക്കുന്ന വിപുലമായ റോഡ് ശൃംഖലയാണ് ഇവിടെയുള്ളത്. ബെംഗളൂരു, ഹൈദരാബാദ്, തിരുപ്പതി, പോണ്ടിച്ചേരി, മാംഗ്ലൂർ എന്നീ നഗരങ്ങളെ തിരുവണ്ണാമലൈ നഗരവുമായി ബന്ധിപ്പിക്കുന്ന റോഡുകളും ഇവിടെയുണ്ട്‌. വ്യോമഗതാഗതത്തിന് വെല്ലൂർ വിമാനത്താവളം, ചെന്നൈ അന്താരാഷ്ട്രവിമാനത്താവളം, തിരുച്ചിറപ്പള്ളി വിമാനത്താവളം എന്നിവയുണ്ട്.


</doc>
<doc id="325213" url="https://ml.wikipedia.org/wiki?curid=325213" title="തിരുവണ്ണാമലൈ ടൗൺ റെയിൽവേ സ്റ്റേഷൻ">
തിരുവണ്ണാമലൈ ടൗൺ റെയിൽവേ സ്റ്റേഷൻ

തമിഴ്നാട്ടിലെ തിരുവണ്ണാമലൈ നഗരത്തിലുള്ള പ്രധാന റെയിൽവേ സ്റ്റേഷനാണ് തിരുവണ്ണാമലൈ ടൗൺ റെയിൽവേ സ്റ്റേഷൻ (തമിഴ് : திருவண்ணாமலை நகரம் தொடருந்து நிலையம). TNM എന്നാണ് സ്റ്റേഷന്റെ കോഡ്. ഇന്ത്യൻ റെയിൽവേ ശൃംഖലയിൽ തിരുച്ചിറപ്പള്ളിയെയും കാട്പാടിയെയും ബന്ധിപ്പിക്കുന്ന സ്റ്റേഷനാണിത്.


</doc>
<doc id="325249" url="https://ml.wikipedia.org/wiki?curid=325249" title="കോട്ടയ്ക്കൽ മധു">
കോട്ടയ്ക്കൽ മധു

കഥകളി ഗായകനായ കോട്ടയ്ക്കൽ മധു (ജ:ഒക്ടോബർ 26, 1968) പാലക്കാട് ജില്ലയിലെ കോങ്ങാടാണ് ജനിച്ചത്. ഗോവിന്ദൻ നായരും സത്യഭാമയും ആണ് മാതാപിതാക്കൾ. മധു കഥകളി അരങ്ങുപാട്ടിലും, പദക്കച്ചേരികളിലും പങ്കെടുത്തുവരുന്നു.

ഏഴാം തരത്തിൽ പഠിക്കുമ്പോൾ തന്നെ കോട്ടയ്ക്കൽ പി.എസ്. വി നാട്യസംഘത്തിൽ ചേർന്ന മധുവിന്റെ ആദ്യകാല ഗുരുക്കന്മാർ കലാമണ്ഡലം ഉണ്ണികൃഷ്ണക്കുറുപ്പും കലാമണ്ഡലം നീലകണ്ഠൻ നമ്പീശനുമായിരുന്നു. 1977 മുതൽ 1978 വരെ കർണ്ണാടക സംഗീതത്തിൽ പരമേശ്വരയ്യരുടെ ശിക്ഷണവും മധുവിനു ലഭിച്ചിരുന്നു.പി.എസ്.വിയിലെ പഠനത്തിനു ശേഷം പാലനാട് ദിവാകരൻ, ഹൈദരാലി,ശങ്കരൻ എമ്പ്രാന്തിരി, ഹരിദാസ് എന്നിവരോടൊപ്പം ആട്ടവേദികളിൽ പാടിത്തുടങ്ങി.

1990 ൽ പി.എസ്.വിയിൽ തന്നെ കഥകളി വായ്പാട്ട്അദ്ധ്യാപകനായി ചേർന്ന മധു സൗന്ദര്യലഹരി പരിഭാഷ,ഗീതാജ്ഞലി,ഇടശ്ശേരിയുടെ പൂതപ്പാട്ട്, അന്തിത്തിരി എന്നിവ ആട്ടവേദികൾക്കായി ചിട്ടപ്പെടുത്തിയിട്ടുണ്ട്. കൂടാതെ നിരവധി ജൂഗൽബന്ദി-ഫ്യൂഷൻ പരിപാടികളുമായും മധു സഹകരിച്ചു.

ചലച്ചിത്രരംഗത്ത് ആനന്ദഭൈരവി എന്നചിത്രത്തിലും ഷാജി .എൻ .കരുണിന്റെ വാനപ്രസ്ഥത്തിലും മധു പാടിയിട്ടുണ്ട്.

<nowiki>*</nowiki>ഞങ്ങാട്ടിരി പുരസ്കാരം

<nowiki>*</nowiki>കെ.വി. കൊച്ചനിയൻ പുരസ്കാരം

<nowiki>*</nowiki>കലാമണ്ഡലം ഹൈദരാലി അവാർഡ്


</doc>
<doc id="325281" url="https://ml.wikipedia.org/wiki?curid=325281" title="പാസിയാനിഡേ">
പാസിയാനിഡേ

ഇതൊരു വലിയ കുടുംബമാണ്. പലപ്പോഴും പാസിയാനിനെ(Phasianinae), പെഡിസിനെ(Perdicinae)എന്നീ രണ്ട് ഉപകുടുംബമായി പിരിയുന്നുണ്ട്. അമേരിക്കൻ ഓർണത്തോളജിസ്റ്റ് യൂണിയൻ ടെട്രാഓനിഡെ (Tetraonidae) , നുമിനിഡെ(Numididae), മേലിഗ്രിഡിഡെ Meleagrididae യും ഇതിന്റെ ഉപകുടുംബമായി കണക്കാക്കുന്നുണ്ട്. 

‘’’ഗാളിഫോംസിന്റെ’’(Galliformes )നിരയിലെഏറ്റവും വലിയ കുടുംബമാണ് ‘’’ പാസിയാനിനെ’’’. ഇതിൽ 150 കുടുംബങ്ങളുണ്ട്. ഇതിൽ കാടകളും കാട്ടു കോഴികളും മുള്ളൻകോഴികളും മയിലും പെടുന്നു. Turkeys and grouse have also been recognized as having their origins in the pheasant and partridge like birds.

1990ന്റെ ആദ്യകാലം വരെ ഇവ രണ്ടു കുടുബത്തിലായിരുന്നു. മോളിക്കുലർ ഫൈലൊ ജെനെറ്റിക്സ്(Molecular phylogenetics) ഇവ ഇരു കുടുബമാണെന്ന് ഉറപ്പിച്ചു For example, some partridges (genus "Perdix") are more closely affiliated to pheasants, whereas Old World quails and partridges from the genus "Alectoris" are closer to junglefowls.

3കോടി വർഷങ്ങൾക്ക് മുമ്പുള്ള ഫോസിലാണ് രേഖപ്പെടുത്തിയിട്ടുള്ളത്.

പേസിനിഡെയുടെ ഉപകുടുബത്തിന്റെ ഒരു താൽക്കാലിക പട്ടിക ഇതായിരുന്നു. :

ഇവ നിലത്തു സഞ്ചരിക്കുന്നവയാണ്. 43 ഗ്രാം മുതൽ 6 കി. ഗ്രാം വരെ തൂകമുള്ളവയ്യാണ്. നീളത്തിന്റെ കാര്യത്തിലും വലിയ വൈവിധ്യം കാണിക്കുന്ന കുടുംബമാണ്. 12.5 സെ. മീ. മുതൽ 3മീ. വരെ നീളമുള്ളവ യുണ്ട്. 
ലിംഗവ്യതാസം കാണുന്ന ഒരു കുടുബമാണ്. പൂവൻ പിടയേക്കാൾ വലുതാണ്.പൊതുവെ തടിച്ച ഇവയുടെ ചിറകുകൾ വീതിയുഌഅതാണ്. നല്ല ബലമുള്ള കാലുകൾ ഉണ്ട്. പ ഇനങ്ങൾക്കും കുതിനഖമുണ്ട്. മണ്ണുമാന്തി ഇരതേടുന്നവയിലാണ് കുതി നഖം കാണുന്നത്. നീളം കുറഞ്ഞ ബലമുള്ള കൊക്കുകളാണ്. പൂഅവന് നല്ല ആകർഷകമായ നിറമുണ്ട്.പതിനും ശിഖ മുതലായ ആഭരണങ്ങളുണ്ട്
മിക്ക യൂറോപ്യൻ രാജ്യങ്ങളിലും ഏഷ്യയിലും (ഏറ്റവും വടക്കെ അറ്റം ഒഴിച്ച് ) ആഫ്രിക്കയിലും (മരുഭൂമി ഒഴികെ) പൂർവ ആസ്ത്രേലിയയിലും കാണുന്നു. മുമ്പ്ന്യൂസിലന്റിലും കണ്ടിരുന്നു. ഈ കുടുംബത്തിലെ ഏറ്റവും വൈവിദ്ധ്യമുള്ള ഇനങ്ങൾ തെക്കു-കിഴക്കൻ ഏഷ്യയിലും ആഫ്രിക്കയിലുമാണ്. 

മിക്ക കുടുംബാംഗങ്ങളും ഒരേസ്ഥലത്ത് ജീവിക്കുന്നവയും സ്ഥിരവാസികളുമാണ്. പല ഇനങ്ങളും വളർത്താൻ കൊണ്ടു പോയി ആ ദേശവാസികളായവയാണ്. ചില കാടകൾ ദേശാടനം നടത്തുന്നവയാണ്.

വിവിധ ഇനം തീറ്റ കഴിക്കുന്നവയാണ് ഈ ഇനങ്ങൾ. പൂർണ്ണ സസ്യഭുക്കു കളിൽ, വിത്തുകളും ഇലകളും പഴങ്ങളും കിഴങ്ങുകളും വേരുകളുംകഴിക്കുന്നവയും ചെറിയ ജീവികളേയും പ്രാണികളേയും ഇഴജന്തുളേയും കഴിക്കുന്നവയാണ്. മിക്ക ഇനങ്ങളുടേയും കുഞ്ഞുങ്ങൾ പ്രാണികളെ കഴിക്കുന്നു.

കാടകളിൽ മിക്കവയ്ക്കും ഒറെ ഇണ തന്നെആയിരിക്കുംപ്പോൾ കാട്ടു കോഴികളിൽ ചിലവയ്ക്ക് പല ഇണകളും കാണാറുണ്ട്.മിക്കവ്യും കൂട് നിലത്താണ് ഉണ്ടാക്കുന്നത്. എന്നാൽ ട്രോഗൊപാനിന്റെ കൂട് അല്പം ഉയരത്തിലായിരിക്കും. 18മുട്ടകൾ വരെ ഇടുന്നവയുണ്ട്,7-12 വരെയാണ് സാധാരണ .അവസാനത്തെ 14-30 ദിവസം പിടകളാണ് അടയിരിക്കുന്നത്..
തെക്കു കിഴക്കൻ ഏഷ്യയിലെ നാടൻകോഴികൾ ചുവന്ന കാട്ടുകോഴിയെ ഇണക്കിയതാണ്. മനുഷ്യന്റെ ഇടപെടലുകൾ കൊണ്ട് പല ഇനങ്ങളുടേയും നിലനില്പ് ഭീഷണിയിലാണ്



</doc>
<doc id="325283" url="https://ml.wikipedia.org/wiki?curid=325283" title="ടിപ്പു സുൽത്താൻ നായന്മാരെ ശ്രീരംഗപട്ടണത്ത് ബന്ധനത്തിലാക്കിയത്">
ടിപ്പു സുൽത്താൻ നായന്മാരെ ശ്രീരംഗപട്ടണത്ത് ബന്ധനത്തിലാക്കിയത്

1786 മുതൽ 1789 വരെ മലബാറിലെ നായർ ഹിന്ദുക്കളെ മൈസൂർ രാജ്യത്തിന്റെ ഭരണാധികാരിയായിരുന്ന ടിപ്പു സുൽത്താന്റെ കീഴിൽ മുസ്ലീം സമുദായക്കാർ ബന്ധനത്തിൽ ആക്കിയ കാര്യത്തെയാണ് ടിപ്പു സുൽത്താൻ നായന്മാരെ ശ്രീരംഗപട്ടണത്ത് ബന്ധനത്തിലാക്കിയത് (Captivity of Nairs at Seringapatam) എന്ന പ്രയോഗം കൊണ്ട് വിവക്ഷിക്കുന്നത്. നായന്മാരെ ക്രൂരമായി പീഡിപ്പിക്കുകയും വധിക്കുകയും നിർബന്ധിതമായി ഇസ്ലാമിലേക്ക് മതപരിവർത്തനം നടത്തുകയും ചെയ്തിരുന്നു. അതിയായ ഹിന്ദുമത വിശ്വാസവും അവരുടെ ദാമ്പത്യരീതികളുമാണ് പൈശാചികമായ രീതിയിൽ നായന്മാർ പീഡനങ്ങൾ ഏൽക്കാനുണ്ടായ കാരണങ്ങൾ. മൂന്നാം ആംഗ്ലോ-മൈസൂർ യുദ്ധത്തിൽ തിരുവിതാംകൂറിൽ നിന്നുമുള്ള നായർപട ഈസ്റ്റ് ഇന്ത്യ കമ്പനിയുടെ സഹായത്തോടെ ടിപ്പുവിനെ തോൽപ്പിച്ചതിനു ശേഷമാണ് ഈ ബന്ധനം അവസാനിച്ചത്. സ്ത്രീകളും കുട്ടികളുമടക്കം ഏതാണ്ട് 30000 നായന്മാരെ തടവറയിൽ അടച്ചതിൽ ജീവനോടെ മലബാറിലേക്ക് വരാൻ കഴിഞ്ഞത് ആയിരത്തിൽത്താഴെ ആൾക്കാർക്ക് മാത്രമാണ്.

നായർ രാജാക്കാന്മാരായിരുന്നു ചിറക്കൽ, കടത്തനാട്, കോട്ടയം (മലബാർ), കുറങ്ങോട്, എന്നീ വടക്കേ മലബാർ ഇടങ്ങളിൽ ഭരണം നടത്തിയിരുന്നത്. കണ്ണൂരിലെ മാപ്പിള ഭരണാധികാരി ചിറക്കലിനോട് സഖ്യത്തിലും ആയിരുന്നു. തെക്കേ മലബാർ ആവട്ടെ സാമൂതിരിയുടെയും കൊച്ചി രാജാവിന്റെയും ഭരണത്തിൽ ആയിരുന്നു.

മൈസൂർ ഭരണാധികാരിയായിരുന്ന ഹൈദരാലി 1766-1793 കാലഘട്ടത്തിൽ മലബാർ കീഴടക്കാൻ എത്തിയപ്പോൾ നാട്ടുകാരായ നായന്മാരിൽ നിന്നും കടുത്ത എതിർപ്പ് നേരിടേണ്ടിവന്നു. 1766 -ൽ പാലക്കാട്ടേക്കും മലബാറിലേക്കും പടനയിച്ച ഹൈദർ, 1767 -ൽ താമരശ്ശേരി ചുരം വഴിയും മലബാറിൽ എത്തുകയുണ്ടായി. നായർ സമുദായാംഗങ്ങളുടെ ജാതിഭ്രാന്ത് മനസ്സിലാക്കിയ ഹൈദർ അതുതന്നെ മതംമാറ്റത്തിനു സഹായകമായ രീതിയിൽ മാറ്റിയെടുത്തു. ആദ്യമായി നായന്മാർ ജാതിമൂലം അനുഭവിച്ചുവന്നിരുന്ന എല്ലാ ആനുകൂല്യങ്ങളും നിർത്തലാക്കി, നായന്മാരെ പരവർ സമുദായത്തിനു തുല്യമാക്കി. നായന്മാർ ആയുധം കൊണ്ടുനടക്കുന്നത് വിലക്കി. കൂടാതെ ആരെങ്കിലും ഇസ്ലാമിലേക്കു പരിവർത്തനം ചെയ്യുന്ന പക്ഷം ഈ ആനുകൂല്യങ്ങൾ പുനഃസ്ഥാപിക്കുമെന്നും അറിയിച്ചു. ഈ കാരണത്താൽ കുറച്ചു നായന്മാരും താഴ്ന്ന ജാതിക്കാരിൽ വളരെപ്പേരും ഇസ്ലാമിലേക്ക് പരിവർത്തനം ചെയ്തു. അങ്ങനെ മലബാർ ഗ്രാമങ്ങളിൽ ആദ്യമായി ഇസ്ലാം മതവിശ്വാസികൾ ഉണ്ടായി.ഇങ്ങനെ അപമാനിതരായ നായർ സമുദായക്കാർ ഹൈദറിനെതിരെ പടയൊരുക്കം നടത്തി. ഹൈദറിന്റെ ഒറ്റപ്പെട്ടു നിന്ന കാര്യാലയങ്ങളും സംഭരണശാലകളും ആയുധപ്പുരകളും ആക്രമിക്കുകയും തീവയ്ക്കുകയും നശിപ്പിക്കുകയും ചെയ്തു.

1766 -ൽ ഹൈദർ മലബാർ ആക്രമിച്ചപ്പോൾ ചിറക്കലിൽ നിന്നും തടവുകാരനായിപ്പിടിച്ച ഒരു നായർ സമുദായക്കാരനായിരുന്നു അയാസ് ഖാൻ. ഒരു മുസൽമാൻ ആയിത്തീർന്ന അയാളെ പുതുതായി പരിവർത്തനം ചെയ്ത മുസൽമാന്മാരുടെ പടയിൽ ചേർത്തു. ഹൈദറിന്റെ സ്നേഹം സമ്പാദിച്ച അയാൾ 1779 -ൽ ചിത്രദുർഗയുടെയും 1789 -ൽ ബെഡ്+നൂരിന്റെയും ഗവർണർ ആയി മാറി. വശത്താക്കാൻ ബ്രിട്ടീഷുകാർ ശ്രമിച്ചുവെങ്കിലും വഴങ്ങാതെ നിന്ന അയാസ് ഖാൻ ഹൈദറിന്റെ മരണശേഷം ബ്രിട്ടീഷുകാരോട് ചേർന്ന് ബെഡ്നൂർ അവർക്ക് കൈമാറി.

ബേക്കൽ ഗവർണ്ണറയിരുന്ന ബുദ്രുസ് സമൻ ഖാന് 1785 -ൽ എഴുതിയ കത്തിൽ ടിപ്പു നായന്മാരെ നിർബന്ധിതമായി മതംമാറ്റുന്നതിന് അംഗീകാരം നൽകിക്കൊണ്ട് ഇങ്ങനെ പറയുന്നുണ്ട്:

അതേ വർഷം മെയ് മാസത്തിൽ കോഴിക്കോട്ടേ പോലീസ് ഓഫീസറായ അർഷദ് അലി ബെയ്‌ഗിന് അയച്ച കത്തിൽ എതിർത്തുനിൽക്കുന്ന നായന്മാരെ എങ്ങനെ നേരിടണം എന്നു നിർദ്ദേശം നൽകുന്നുണ്ട്. 

1788 -ൽ ടിപ്പു മലബാറിലെ നായന്മാർക്കായി പുറപ്പെടുവിച്ച വിളംബരപ്രകാരം പുതിയ സാമുദായിക പരിഷ്കരണങ്ങൾ ഇവയാണ്: 

ഈ വിളംബരം വ്യാപകമായ പ്രതിഷേധങ്ങൾക്ക് ഇടയാക്കി, അതു വളർന്ന് ഒരു കലാപത്തോളം എത്തി. ഇസ്ലാമില്ക്ക് നിർബന്ധിത മതംമാറ്റത്തിനു വിധേയമാക്കപ്പെടുമെന്നു ഭയന്ന് 30000 ബ്രാഹ്മണർ തിരുവിതാംകൂരിലേക്ക് നാടുവിട്ടു. കോട്ടയം രാജാവും കടത്തനാട് രാജാവും ഈസ്റ്റ് ഇന്ത്യ കമ്പനിയോട് സംരക്ഷണം ആവശ്യപ്പെട്ടു. 1788 -ൽ സാമൂതിരിയെ ആക്രമിച്ച ടിപ്പു മഞ്ചേരിയിലെ കരണവപ്പാടിനെ പിടികൂടി. രവി വർമ്മയും മറ്റു പടിഞ്ഞാറേ കോവിലകത്തെ യുവരാജാക്കന്മാരും കോഴിക്കോട്ടെ നായർപ്പടയാളികളും കൂടി ഈ ആക്രമണത്തെ നേരിട്ടു. ടിപ്പു തന്റെ ഫ്രഞ്ച് കമാണ്ടറായ എം ലാലിയുടെ നേതൃത്വത്തിൽ 6000 പേരടങ്ങുന്ന ഒരു പടയെ അയച്ചെങ്കിലും രവി വർമ്മയെ തോൽപ്പിക്കാനായില്ല.

1789 -ൽ ടിപ്പു സിദ്ധേശ്വരം വഴി ഗുലാം അലിയെയും ഗജി ഖാനെയും ദർവേദിൽ ഖാനെയും പടയോടും കൂടി കുടകിലേക്ക് അയച്ചു. അവിടെ അവർ ധാന്യങ്ങളും ആണുങ്ങളെയും പെണ്ണുങ്ങളെയും കുട്ടികളെയും അടിമകളാക്കുകയും പിടിച്ചെടുത്ത വീടുകൾ കത്തിക്കുകയും ചെയ്തു. ബാഗമണ്ഡലം ക്ഷേത്രം കത്തിച്ചു. മലബാറിലേക്ക് വന്ന ഗുലാം അലിഉക്കെതിരെ കൂർഗിൽ ആക്രമണം ഉണ്ടായി. എന്നാൽ മലബാറിൽ എത്താൻ കഴിഞ്ഞ ഗുലാം അലി പയ്യാവൂർ ആക്രമിക്കുകയും ക്ഷേത്രം കത്തിക്കുകയും ചെയ്തു.

അതേ വർഷം കോഴിക്കോട്ടെ പ്രശ്നക്കാരായ നായന്മാരെ അമർച്ച ചെയ്യാൻ പുറപ്പെട്ട ടിപ്പു മറ്റൊരു ലഹള കൂർഗിൽ പൊട്ടിപ്പുറപ്പെട്ടതറിഞ്ഞ് ബുർഹാൻ ഉദ് ദിനിന്റെയും സയ്യെദ് ഹമീദിന്റെയും നേതൃത്വത്തിൽ ഒരു സേനയെ അങ്ങോട്ടു വിട്ടു. താമരശ്ശേരി ചുരം വഴി ടിപ്പു മലബാറിൽ എത്തി. അവിടെ ഒരു മരക്കോട്ടയും ചെക്ക്പോസ്റ്റും ഉണ്ടാക്കിയ ടിപ്പു ഗഫാർ എന്ന ഉദ്യോഗസ്ഥനെ അവിടെ നിർത്തി നാട്ടുകാരെ ഇസ്ലാമിലെക്ക് മാറ്റൻ നിർദ്ദേശം നൽകി.

തന്റെ വിളംബരം നടപ്പിലാക്കാൻ ടിപ്പു മലബാറിൽ തന്നെ തങ്ങി. 'തിരിച്ചറിയാൻ കഴിയാത്ത എല്ലാവരെയും കത്തിക്കാനും എവിടെ ഒളിച്ചാലും പിന്നലെ ചെന്നു പിടികൂടി ഏതു കുൽസിതമാർഗ്ഗമുപയോഗിച്ചു പോലും എല്ലാത്തിനെയും മുസൽമാന്മാരാക്കാനും നിർദ്ദേശം നൽകി.' തലശ്ശേരിലേക്ക് ഓടി രക്ഷപ്പെടാൻ ശ്രമിച്ച ചിറക്കൽ രാജാവ് പിടിക്കപ്പെടും എന്നു മനസ്സിലായപ്പോൾ ആത്മഹത്യ ചെയ്തു. വലിച്ചിഴച്ചു കൊണ്ടു പോയി അദ്ദേഹത്റ്റിന്റെ ശവശരീരം ഒരു മരത്തിൽ തൂക്കിയിടുകയാണ് ഉണ്ടായത്. 
കടത്തനാടുള്ള ഏതാണ്ട് 2000 നായർ പടയാളികൾ കുറ്റിപ്പുറം കോട്ടയിൽ ഏതാനും ആഴ്ച്ച ടിപ്പുവിന്റെ വലിയ സേനയോട് കീഴടങ്ങാൻ കൂട്ടാക്കാതെ നിലയുറപ്പിച്ചു. പക്ഷേ പട്ടിണിയാൽ അവർ മരിച്ചുതുടങ്ങിയപ്പോൾ ടിപ്പു കോട്ടയിൽ പ്രവേശിച്ചു. സ്വമനസാലെ ഇസ്ലാമിലേക്ക് മാറുകയാണെങ്കിൽ കൊല്ലാതിരിക്കാം, അല്ലെങ്കിൽ നിർബന്ധിതമായി പരിവർത്തനം ചെയ്തു നാടുകടത്തപ്പെടും എന്ന നിർബന്ധത്തിനു വഴങ്ങി എല്ലാവരും, മറ്റു നിർവാഹമില്ലാതെ ഇസ്ലാമിലേക്ക് പരിവർത്തനം ചെയ്തു. മതംമാറ്റച്ചടങ്ങിനു ശേഷം സ്ത്രീപുരുഷന്മാർ അടക്കം കീഴടങ്ങിയ എല്ലാവരെക്കൊണ്ടും തങ്ങളുടെ വിശ്വാസം വിലക്കിയ പശുമാംസം നിർബന്ധപൂർവ്വം തീറ്റിക്കുകയുണ്ടായി. പണവും അധികാരവും ഉള്ള രാജാക്കന്മാർ തിരുവിതാംകൂറിലേക്ക് രക്ഷപ്പെട്ടു. ധർമ്മരാജാവ് അവർക്ക് അവിടെ അഭയം നൽകുകയും ചെയ്തു, എന്നാൽ പാവപ്പെട്ട നായന്മാർ കാടുകളിലേക്ക് ഓടിയൊളിക്കേണ്ടി വരികയും അവിടെയിരുന്ന് കടന്നുകയറി വരുന്ന മൈസൂർ സൈന്യത്തിനു നെരെ ഒളിയുദ്ധം നടത്തുകയും ചെയ്തു. നായർവേട്ടയ്ക്ക് കൃത്യമായ പദ്ധതി തയ്യാറാക്കിയശേഷം കണ്ണൂരിലേക്കു പോയ ടിപ്പു ആലി രാജയുടെ മകളുമായി തന്റെ മകന്റെ വിവാഹം ആഘോഷിച്ചശേഷം ചൗഘട്ട് തീരത്തുകൂടി തന്റെ സേനയുമായി മാർച്ച് ചെയ്തു. നാട്ടിലെ ഭരണകാര്യങ്ങൾ കാര്യക്ഷമമായി ചെയ്യാൻ ഏർപ്പാടാക്കിയ ശേഷം ടിപ്പു കോയമ്പത്തൂർക്ക് പോയി. നാട്ടുകാരെ ഭയപ്പെടുത്തി അടിമകളാക്കി നിർത്താൻ പോന്ന ഒരു സേനയെ ഇവിടെ നിലനിർത്തിയിട്ടാണ് ടിപ്പു പോയത്.




</doc>
<doc id="325290" url="https://ml.wikipedia.org/wiki?curid=325290" title="പാലക്കാട് താലൂക്ക്">
പാലക്കാട് താലൂക്ക്

കേരളശ്ശേരി,കൊടുംബ,മങ്കര,മുണ്ടൂർ എന്നീ ഗ്രാമങ്ങൾ ഉല്പ്പെട്ട പാലക്കാട് താലൂക്ക്.പാലക്കാട് ജില്ലയിലെ ആറ്‌ താലൂക്കിൽ ഒന്നാണ്‌ പാലക്കാട് താലൂക്ക്.

പാലക്കാട് താലൂക്കിലെ ഒരു ഗ്രാമമാണ്‌ കേരളശ്ശേരി.മധ്യകേരളത്തിന്റെ ഭാഗമായണ്‌ ഇത് സ്ഥിതി ചെയുന്നത്.പാലക്കാട് ജില്ലയുടെ തലസ്ഥാനത്ത്‌ നിന്നും പടിഞ്ഞാറോട്ട് 21 കിലോമീറ്റർ മാറിയാണ്‌ ഇത് സ്ഥിതി ചെയ്യുന്നത്.കേരള തലസ്ഥാനമായ തിരുവനന്തപുരത്ത് നിന്നും 311കിലോമീറ്റർ ദൂരം ഇവിടേയ്ക്ക് ഉണ്ട്.


കല്ലൂർ(4കി.മീ),മങ്കര(4കി.മീ),മണ്ണൂർ(5 കി.മീ),കടമ്പഴിപുരം(8കി.മീ)ലക്കിഡിപേരൂ​‍ൂർ(8കി.മീ).

മങ്കര റയില്വേ സ്റ്റേഷൻ ,പാരിൽ റയില്വേ,പാലക്കാട് റയില്വേ സ്റ്റേഷൻ(18 കി.മീ)

പാലക്കാട് താലൂക്കിലെ ഒരു ഗ്രാമമാണ്‌ കൊടുംബ.പാലക്കാട് ജില്ലാ തലസ്ഥാനത്ത് നിന്നും 7 കിലോമീറ്റർ തെക്കായാണ്‌ ഇത് സ്ഥിതി ചെയ്യുന്നത്.പാലക്കാട് നിന്നും 4 കിലോമീറ്റർ ദൂരവും ഇവിടേക്ക് ഉണ്ട്.

കാഞ്ഞിരംകുന്നം കന്നംകുളം മുല്ലേരി പാറ റോഡ് ബി.പി.എൽ എൻ.എച്ച് ചെമ്മട്ടിയപാടം എലുക്കട് കണ്ടംക്കോട് പോളി ടെക്നിക് ജഗ്ഷൻ തെസ്രാക് ചക്കിങ്ങല്പാലം അലൂർ ചിറപടം കല്ലിങ്ങൽ കാരക്കോട് ഒളശ്ശെരീ പറ കോളനി പാറ ക്വറി റോഡ് കരിങ്ങറപുള്ളി 

ഗാന്ധിനഗർ കോളനി(3കി.മീ),ശ്രീ രംഗം ഗാർഡൻസ്(3 കി.മീ),കാനറ ബാങ്ക് കോളനി(3 കി.മീ) മനപുള്ളിക്കാവ്(3കി.മീ)കല്മണ്ഡപം(3കി.മീ) എന്നിവ സമീപ ഗ്രാമങ്ങളാണ്‌.

പാലക്കട് ടൗൺ റയില്വേ സ്റ്റേഷൻ,പുദുനഗരം റയില്വേ സ്റ്റേഷൻ,പാലാക്കാട് റയില്വേ സ്റ്റേഷൻ (9 കി.മീ)
വയൽ പ്രദേശവും,തെങ്ങിൻ തോപ്പുകളും,അടയ്ക്ക മരങ്ങളും ഇവിടെ കൂടുതൽ കാണപ്പെടുന്നു.ഇവിടെ താമസിക്കുന്നവർ നെയ്തുക്കാരായ മുധലിയാർമാരാണ്‌.പത്ത് ദിവസം നീണ്ട് നില്ക്കുന്ന മകരമാസത്തിലെ രഥോൽസവം പ്രശസ്തമാണ്‌.എട്ട്,ഒൻപത് ദിവസങ്ങളീലെ ഉൽസവം വളരെ പ്രധാനപ്പെട്ടതാണ്‌.

പാലാക്കാട് താലൂകിലെ ഒരു ഗ്രാമമാണ്‌ മങ്കര.പാലക്കാട് ജില്ലാ ആസ്ഥാനത്ത് നിന്നും 17 കി.മീപടിഞ്ഞാറായാണ്‌ ഇത് സ്ഥിതി ചെയ്യുന്നത്.

കല്ലുർ കന്നമ്പരിയരം മിലാടുമ്പാറ ത്രുപ്പങ്കുന്നു ബാരതകാട് മാങ്കുരിശ്ശി പറയങ്കാട് കോളനി അതിർകട് 

കേരളശ്ശേരി(4കി.മീ) ,മണ്ണൂർ(5 കി.മീ),ലക്കിഡിപേരൂർ(7 കി മീ),കോങ്ങാട്(7 കി.മീ),മുണ്ടൂർ(8 കി.മീ)

മങ്കരൈ റയില്വേ സ്റ്റേഷൻ,പാരിൽ റയില്വേ സ്റ്റേഷൻ പാലക്കാട് റയില്വേ സ്റ്റേഷൻ(15 കി.മീ)

പാലക്കാട് താലൂക്കിലെ ഒരു ഗ്രാമമാണ്‌ മുണ്ടൂർ.പാലക്കാട് ജില്ലാ ആസ്ഥാനത്ത് നിന്നും 12 കിലോമീറ്റർ പടിഞ്ഞാറായാണ്‌ ഇത് സ്ഥിതി ചെയ്യുന്നത്.പാലക്കാട് നിന്നും 15 കിലോമീറ്റർ ദൂരം.

കഞ്ഞികുളം , കയരംകൊട് തറ, കുറ്റങ്കാട് ,നാരഗസേറി ഈസ്റ്റ് , ഒടുവങ്കാട് കോളനി , ഒടുവങ്കാട് വായനശാല പൂടന്നൂർ വായനശാല വെളിക്കട്, കണക്കുപറമ്പ് മുണ്ടൂർ കൂറ്റുപാത പോതങ്കൊട് ഇരുവാലങ്കട് ഇഴക്കട് ഈസ്റ്റ് കൂട്ടപുര പന്നിയമ്പടം പൂടന്നൂർ സത്രംകവ് 

കല്ലൂർ(7 കി.മീ),മങ്കര(8 കി.മീറ്റർ),റയില്വേ കോളനി(9 കി.മീ)പുതുപെരിയാരം(9 കി.മീ),കേരളശ്ശേരി(9 കി.മീ)

പാരിൽ റയില്വേസ്റ്റേഷൻ,പാലക്കാട് റയില്വേ സ്റ്റേഷൻ




</doc>
<doc id="325291" url="https://ml.wikipedia.org/wiki?curid=325291" title="സൈലം">
സൈലം

ട്രക്കിയോഫൈറ്റ് സസ്യങ്ങളിൽ കാണപ്പെടുന്ന ഒരു സംവഹന കലയാണ് സൈലം (ഇംഗ്ലീഷ് : Xylem). വിവിധതരം കോശങ്ങൾ ഉൾപ്പെടുന്ന സങ്കീർണ ഘടനയാണ് ഇതിനുള്ളത്. സസ്യത്തിന്റെ എല്ലാ ഭാഗത്തും ഇവ കാണപ്പെടുന്നു. ഗ്രീക്ക് ഭാഷയിൽ തടി എന്നർത്ഥം വരുന്ന 'സൈലോൺ' (ξύλον) എന്ന പദത്തിൽ നിന്നാണ് ഈ കലകൾക്ക് 'സൈലം' എന്ന പേരു ലഭിച്ചത്.

നീളമുള്ള കോശങ്ങൾ ചേർന്നാണ് സൈലം രൂപപ്പെട്ടിരിക്കുന്നത്. ഈ കോശങ്ങൾ ഒന്നോടൊന്നു ചേർന്ന് കുഴലുകൾ പോലെ കാണപ്പെടുന്നു. ഇവയെ വെസലുകൾ, ട്രക്കീഡുകൾ എന്നിങ്ങനെ രണ്ടായി തിരിച്ചിട്ടുണ്ട്. വെസലുകൾക്ക് ട്രക്കീടുകളെ അപേക്ഷിച്ച് വ്യാസം കൂടുതലാണ്. വളർച്ചയെത്തിയ വെസലുകളും ട്രക്കീടുകളും പിന്നീട് മൃതകോശങ്ങളായിത്തീരുന്നു.

വേരു വലിച്ചെടുക്കുന്ന ജലവും 
ലവണങ്ങളും ഇലകളിലെത്തിക്കുക എന്നതാണ് സൈലം കുഴലുകളുടെ പ്രധാന ധർമ്മം. ലിഗ്നിൻ എന്ന പദാർത്ഥം അടിഞ്ഞു കൂടുന്നതിലൂടെ സൈലത്തിലെ കോശങ്ങൾ ഉറപ്പുള്ളതായിത്തീരുന്നു. ഇത് സസ്യഭാഗങ്ങൾക്ക് ഉറപ്പും കാഠിന്യവും നൽകുന്നു. സസ്യഭാഗങ്ങളെ താങ്ങിനിർത്തുക എന്ന ധർമ്മവും സൈലം നിർവ്വഹിക്കുന്നു. സൈലത്തെ കൂടാതെ സസ്യങ്ങളിൽ കാണപ്പെടുന്ന മറ്റൊരു സംവഹന കലയാണ് ഫ്ലോയം.



</doc>
<doc id="325294" url="https://ml.wikipedia.org/wiki?curid=325294" title="പനങ്കയം">
പനങ്കയം

നിലംബുർ ഗൂടല്ലുർ റോഡിൽ പലുണ്ടയിൽ നിന്നും ഒനബത് കിലോമീറ്റർ അകലെ സ്ഥിതി ചെയയുന്നു.പോത്തുക്കൽ പഞ്ചായത്തിൽ സ്ഥിതിചെയ്യുന്ന ഒരു കൊച്ചു ഗ്രാമം


</doc>
<doc id="325302" url="https://ml.wikipedia.org/wiki?curid=325302" title="ഹരിമുരളീരവം">
ഹരിമുരളീരവം

1997-ൽ പുറത്തിറങ്ങിയ ആറാം തമ്പുരാൻ എന്ന ചലച്ചിത്രത്തിലെ സുപ്രസിദ്ധമായ ഗാനമാണ് ഹരിമുരളീരവം. രവീന്ദ്രൻ സംഗീതസംവിധാനം നിർവഹിച്ച ഈ പാട്ടിൻ്റെ വരികൾ എഴുതിയത് ഗിരീഷ് പുത്തഞ്ചേരിയും പാടിയത് യേശുദാസുമാണ്. സിന്ധുഭൈരവി രാഗത്തിലാണ് ഇത് ചിട്ടപ്പെടുത്തിയിരിക്കുന്നതെങ്കിലും കഥാസന്ദർഭോചിതമായി ഹിന്ദുസ്ഥാനി ഭാവവും കൂട്ടിച്ചേർത്തിട്ടുണ്ട്. മോഹൻലാൽ അവതരിപ്പിക്കുന്ന ജഗന്നാഥൻ എന്ന കഥാപാത്രമാണ് സിനിമയിൽ ഈ പാട്ട് ആലപിക്കുന്നത്. ജഗന്നാഥൻ്റെ സംഗീതപാടവം പ്രദർശിപ്പിക്കുകയും പൂർവജീവിതത്തിലെ രംഗങ്ങൾ അവതരിപ്പിക്കുകയുമാണ് സിനിമയിൽ ഈ പാട്ടിൻ്റെ ലക്ഷ്യം.

ആറാം തമ്പുരാനിലെ പാട്ടുകൾക്ക് യേശുദാസിന് 1997-ലെ സംസ്ഥാന ചലച്ചിത്ര അവാർഡ് ലഭിച്ചിരുന്നു. യേശുദാസിനെതിരെയുള്ള വിമർശകരുടെ വായടപ്പിക്കുന്നതിനാണ് സങ്കീർണമായ ഈ പാട്ട് ചിട്ടപ്പെടുത്തിയതെന്ന് രവീന്ദ്രൻ അഭിപ്രായപ്പെട്ടിട്ടുണ്ട്.
താരസ്ഥായിയിലും മന്ദ്രസ്ഥായിയിലും യേശുദാസിന്റെ മികച്ച ശബ്ദനിയന്ത്രണം പ്രയോജനപ്പെടുത്തിയ ഗാനങ്ങളിലൊന്നായി വിലയിരുത്തുന്നു.

ഈ പാട്ടിനുപുറമേ, പാട്ടിൻ്റെ ആലാപത്തിനും പല്ലവിക്കുമിടയിലായി സിനിമയിൽ മോഹൻലാൽ പറയുന്ന സംഭാഷണവും വളരെ പ്രശസ്തമായിരുന്നു. "സഫറോം കാ സിന്ദഗി ജോ കഭീ കഥം നഹീ ഹോ ജാത്തീ ഹേ" (യാത്രകളുടെ ജീവിതം അത് ഒരിക്കലും അവസാനിക്കുന്നില്ല) എന്നവസാനിക്കുന്ന ഈ സംഭാഷണഭാഗം മോഹൻലാലിനെ അനുകരിക്കാനായി മിമിക്രിക്കാർ ഏറെ ഉപയോഗപ്പെടുത്തിപ്പോരുന്നു.



</doc>
<doc id="325307" url="https://ml.wikipedia.org/wiki?curid=325307" title="മണ്ണാർക്കാട് താലൂക്ക്">
മണ്ണാർക്കാട് താലൂക്ക്

പാലക്കാട് ജില്ലയിലെ ആറ്‌ താലൂകിൽ ഒന്നാണ്‌ മണ്ണാർക്കാട്.അലനല്ലൂർ,കല്ലമല,കാരക്കുറിശ്ശി,തിരുവിഴാംക്കുന്ന് എന്നി ഗ്രാമങ്ങൾ ഉല്പ്പെടുന്നതാണ്‌ മണ്ണാർക്കാട് താലൂക്ക്.

പാലക്കാട് ജില്ലയിലെ മണ്ണാർക്കാട് താലൂക്കിലെ ഒരു ഗ്രാമമാണ്‌ അലനല്ലൂർ.2011 സെൻസെസ്സ് പ്രകാരം ഇവിടെ 627603 ജനങ്ങൾ താമസ്സിക്കുന്നുണ്ട്.പാലക്കാട് ജില്ലാ തലസ്ഥാനത്ത് നിന്നും 53 കിലോമീറ്റർ ദൂരം ഇവിടെ നിന്നും ഉണ്ട്.മണ്ണാർക്കാട് നിന്നും 20 കിലോമീറ്റർ ദൂരവും.തലസ്ഥാനമായ തിരുവനന്തപുരത്ത് നിന്നും 340 കിലോമീറ്റർ ദൂരവും ഇവിടെയ്ക്ക് ഉണ്ട്.

അലനല്ലൂർ ഗ്രാമത്തിന്റെ സമീപ ഗ്രാമമാണ്‌ കുമരമ്പുതുർ 16 കിലോമീറ്റർ ദൂരമുണ്ട്.


പെരിന്തല്മണ്ണ,മലപ്പുറം,ഒറ്റപ്പാലം,ഷൊർണ്ണൂർ എന്നിവ അലനല്ലൂരിൽ നിന്നുള്ള ഏറ്റവും അടുത്തുള്ള നഗരങ്ങളാണ്‌.

മേലത്തൂർ റയില്വേ സ്റ്റേഷൻ,പട്ടിക്കാട് റയില്വേ സ്റ്റേഷൻ അലനല്ലൂരിൽ നിന്നും വളരെ അടുത്താണ്‌.പാലക്കാട് റയില്വേ സ്റ്റേഷനിൽ നിന്നും 49 കിലോമീറ്റർ ദൂരം ഇവിടേയ്ക്ക് ഉണ്ട്.

2011 സെൻസെസ്സ് അനുസരിച്ച് കല്ലമല ഗ്രാമത്തിൽ 627614 ജനങ്ങൾ താമസിക്കുന്നുണ്ട്.മണ്ണാർക്കാടാണ്‌ ഏറ്റവും അടുത്തുള്ള ഗ്രാമം.

പടവയൽ
പുദൂർ
അഗളി
കൊട്ടതറ
ഷോളയൂർ
പലക്കായം
മണ്ണാർകാട് 
പൊട്ടശ്ശേരി
തച്ചമ്പര
കരിംബ

മണ്ണാർക്കാട് താലൂക്കിലെ ഒരു ഗ്രാമമാണ്‌ കാരക്കുറിശ്ശി.പാലക്കാട് ജില്ല തലസ്ഥനത്ത് നിന്നും 27 കിലോമീറ്റർ ദൂരം ഇവിടേയ്ക്ക് ഉണ്ട്.മണ്ണാർക്കാട് നിന്നും 9 കിലോമീറ്റർ ദൂരവും ഇവിടെയ്ക്ക് ഉണ്ട്.തലസ്ഥാനത്ത് നിന്നും 323 കിലോമീറ്റർ ദൂരവും ഇവിടെയ്ക്ക് ഉണ്ട്.

കരിംബ(5 കി.മീ),ശ്രീക്രിഷ്ണപുരം(8കി.മീ),കോങ്ങാട് (8 കി.മീ),മണ്ണാർക്കാട് (9 കി.മീ),കരിമ്പുഴ(9 കി.മീ)

ഒറ്റപ്പാലം,പാലക്കാട്,ഷൊർണ്ണൂർ,പെരിന്തല്മണ്ണ എന്നിവ കാരകുറിശ്ശി ഗ്രാമത്തിന്റെ സമീപ പട്ടണങ്ങളാണ്‌.

പത്ത് കിലോമീറ്റർ ചുറ്റളവിൽ ഒരു റയില്വേ സ്റ്റേഷനും കാരക്കുറിശ്ശിക്കടുത്ത് ഇല്ല.പാലക്കാട് റയില്വേ സ്റ്റേഷൻ 24 കിലോമീറ്റർ ദൂരെയാണ്‌.

മണ്ണാർക്കാട് താലൂക്കിലെ ഒരു കൊച്ചു ഗ്രാമമാണ്‌ തിരുവിഴാംകുന്ന്.കൊട്ടൊപ്പാടം പഞ്ചായത്തിന്റെ അകത്താണ്‌ ഈ ഗ്രാമം

ഒറ്റപ്പാലം,പെരിന്തല്മണ്ണ,പാലക്കാട്,ഷൊർണ്ണൂർ എന്നിവയാണ്‌ സമീപ പട്ടണങ്ങൾ.

തിരുവിഴാംകുന്നിനു സമീപം 10 കിലോമീറ്റർ ചുറ്റളവിൽ റയില്വേ മാർഗങ്ങളില്ല.പാലക്കാട് റയില്വേ സ്റ്റേഷൻ 32 കിലോമീറ്റർ അകലെയാണ്‌.


കെടിഎം ==സ്കൂളുകൾ==മണ്ണാർക്കാട് 


</doc>
<doc id="325308" url="https://ml.wikipedia.org/wiki?curid=325308" title="ചിറ്റൂർ താലൂക്ക്">
ചിറ്റൂർ താലൂക്ക്

പാലക്കാട് ജില്ലയിലെ ഒരു താലൂക്കാണ്‌ ചിറ്റൂർ താലൂക്ക്. അട്ടയമ്പതി, എരുതേൻപതി, കംബിളിചുങ്ങം, കൊഴിഞ്ഞാമ്പാറ, മീനാക്ഷിപുരം, നല്ലേപ്പിള്ളി എന്നിവ ഈ താലൂക്കിലെ ഗ്രാമങ്ങളാണ്‌. വടക്ക് പാലക്കാട്, കിഴക്ക് തമിഴ്നാട്ടിലെ കോയമ്പത്തൂർ ജില്ലയിലെ പൊള്ളാച്ചി താലൂക്ക്, തെക്ക് തൃശ്ശൂർ ജില്ലയിലെ ചാലക്കുടി താലൂക്ക് (പക്ഷേ, നേരിട്ട് വഴിയില്ല), പടിഞ്ഞാറ് ആലത്തൂർ താലൂക്ക് എന്നിവയാണ് അതിർത്തികൾ. കൊല്ലങ്കോട്, നെമ്മാറ, മുതലമട, പുതുനഗരം തുടങ്ങിയ സ്ഥലങ്ങളും ഈ താലൂക്കിലാണ്.

പാലക്കാട് ജില്ലയിലെ ചിറ്റൂർ താലൂക്കിലെ ഒരു ചെറിയ ഗ്രാമമാണ്‌ അട്ടയമ്പതി.വടകരപതി പഞ്ചായത്തിന്‌ കീഴിലാണ്‌ ഈ ഗ്രാമം.പാലക്കാട് ജില്ല തലസ്ഥനത്ത് നിന്നും 25 കിലോമീറ്റർ ദൂരെയാണ്‌ ഈ ഗ്രാമം.ചിറ്റൂരിൽ നിന്നും 15 കിലോമീറ്ററും തലസ്ഥാനത്ത് നിന്നും 296 കിലോമീറ്റർ ദൂരെയാണ്‌ ഈ ഗ്രാമം.

ചിറ്റൂർ-തത്തമംഗലം,പാലക്കാട്,പൊള്ളാച്ചി,കോയമ്പത്തൂർ എന്നിവ ഈ ഗ്രാമത്തിന്റെ സമീപ പട്ടണങ്ങളാണ്‌.

വാളയാർ റയില്വേ സ്റ്റേഷൻ ഈ ഗ്രാമത്തിന്റെ അരികിലാണ്‌.പാലക്കാട് റയില്വേ സ്റ്റേഷനിൽ നിന്ന് 25 കിലോമീറ്റർ ദൂരെയാണ്‌ ഈ ഗ്രാമം .

ചിറ്റൂർ താലൂക്കിലെ ഒരു നഗരമാണ്‌ ചിറ്റൂർ നഗരം.പാലക്കാട് ജില്ലാ തലസ്ഥാനത്ത് നിന്നും കിഴക്കോട്ട് 17 കിലോമീറ്റർ മാറിയാണ്‌ ഈ ഗ്രാമം സ്ഥിതി ചെയ്യുന്നത്.

ഇലപ്പുള്ളി(7 കി.മീ), പെരുമാട്ടി (7 കി.മീ),നല്ലേപ്പിള്ളി(7 കി.മീ), നൈതല(8 കി.മീ), പെരുവെമ്പ് (9 കി.മീ) എന്നിവ സമീപ ഗ്രാമങ്ങളാണ്‌.

ചിറ്റൂർ-തത്തമംഗലം, പാലക്കാട്, പൊള്ളാച്ചി, കോയമ്പത്തൂർ എന്നിവ സമീപ നഗരങ്ങളാണ്‌.

പുതുനഗരം റയിൽവേ സ്റ്റേഷൻ ചിറ്റൂർ നഗരത്തിന്‌ അടുത്താണ്‌. പാലക്കാട് റയിൽവേ സ്റ്റേഷനിൽ നിന്ന് 18 കിലോമീറ്റർ അകലെയാണ്‌ ചിറ്റൂർ.

ചിറ്റൂർ താലൂക്കിലെ ഒരു ഗ്രാമമാണ്‌ എരുതേൻപതി. എരുതേൻപതി പഞ്ചായത്തിലാണ്‌ എരുതേൻപതി. പാലക്കാട് ജില്ല ആസ്ഥാനത്ത് നിന്നും 28 കിലോമീറ്റർ ദൂരെയാണ്‌ ഈ ഗ്രാമം.

കൊഴിഞ്ഞമ്പാര(4 കി.മീ), അത്തിക്കോട്(6 കിലോമീറ്റർ), നൈതല(7 കി.മീ), നല്ലേപ്പിള്ളി(9.കി.മീ), എലപ്പുള്ളി(12കി.മീ)

എരുതേൻപതിയിൽ നിന്ന് 10 കിലോമീറ്റർ ചുറ്റളവിൽ റയിൽവേ സ്റ്റേഷനില്ല.പാലക്കാട് റയിൽവേ സ്റ്റേഷൻ 28 കിലോമീറ്റർ ദൂരെയാണ്‌.

ചിറ്റൂർ താലൂക്കിലെ ഒരു ഗ്രാമമാണ്‌ കംബിളിചുങ്ങം. പാലക്കാട് ജില്ലയിലെ ആസ്ഥാനത്ത് നിന്നും 18 കിലോമീറ്റർ ദൂരെയാണ്‌ ഈ ഗ്രാമം.

കഞ്ചിക്കോട് റയിൽവേ സ്റ്റേഷന്‌ അടുത്താണ്‌ ഈ ഗ്രാമം.പാലക്കാട് റയിൽവേ സ്റ്റേഷനിൽ നിന്നും 19 കിലോമീറ്റർ ദൂരം ഇവിടേയ്ക്ക് ഉണ്ട്.

ചിറ്റൂർ താലൂക്കിലെ ഒരു ഗ്രാമമാണ്‌ കൊഴിഞ്ഞമ്പാറ.പാലക്കാട് ജില്ലാ ആസ്ഥാനത്ത് നിന്നും 22 കിലോമീറ്റർ ദൂരെയാണ്‌ ഈഗ്രാമം സ്ഥിതി ചെയ്യുന്നത്.

വടകരപ്പതി(3 കി.മീ), നൈതല(3 കി.മീ), എരുതേൻപതി(4 കി.മീ), നല്ലേപ്പിള്ളി(5 കി.മീ), എലപ്പുള്ളി(8 കി.മീ) എന്നിവ സമീപ ഗ്രാമങ്ങളാണ്‌.

കൊഴിഞ്ഞാമ്പാറയിൽ നിന്ന് 10 കിലോമീറ്റർ ചുറ്റളവിൽ റയിൽവേ സ്റ്റേഷനുകൾ ഇല്ല.പാലക്കാട് റയിൽവേ സ്റ്റേഷൻ 24 കിലോമീറ്റർ ദൂരെയാണ്‌.

ചിറ്റൂർ താലൂക്കിലെ ഒരു ചെറിയ ഗ്രാമമാണ്‌ മീനാക്ഷിപുരം. പാലക്കാട് ജില്ലാ ആസ്ഥാനത്ത് നിന്നും 34 കിലോമീറ്റർ ദൂരെയണ്‌ ഈ ഗ്രാമം.
പെരുമട്ടി(10 കി.മീ), അട്ടയമ്പതി(11 കി.മീ), എരുതേൻപതി(14 കി.മീ), കൊഴിഞ്ഞാമ്പാറ(15 കി.മീ), അത്തിക്കോട്(16 കി.മീ) എന്നിവ സമീപ ഗ്രാമങ്ങളാണ്‌.

മീനക്ഷിപുരത്ത് നിന്നും 10 കിലോമീറ്റർ ചുറ്റളവിൽ റയില്വേയില്ല.പാലക്കാട് റയില്വേ സ്റ്റേഷൻ 34 കിലോമീറ്റർ ദൂരെയാണ്‌.

ചിറ്റൂർ താലൂക്കിലെ ഒരു ഗ്രാമമാണ്‌ നല്ലേപ്പിള്ളി.പാലക്കാട് ജില്ല ആസ്ഥാനത്ത് നിന്നും 18 കിലോമിറ്റർ അകലെയാണ്‌ ഈ ഗ്രാമം.

എലപ്പുള്ളി(2 കി.മീ),അതികോട്(3 കി.മീ),കൊഴിഞ്ഞമ്പാറ(5 കി.മീ),വടകരപതി(7 കി.മീ),ചിറ്റൂർ(7 കി.മീ) എന്നിവ ഈ ഗ്രാമത്തിന്റെ സമീപ ഗ്രാമങ്ങളാണ്‌.

കഞ്ചിക്കോട് റയില്വേ സ്റ്റേഷനു സമീപമാണ്‌ ഈ ഗ്രാമം.പാലക്കാട് റയില്വേ സ്റ്റേഷനിൽ നിന്നും 19 കിലോമീറ്റർ അകലെയാണ്‌ ഈഗ്രാമം




</doc>
<doc id="325315" url="https://ml.wikipedia.org/wiki?curid=325315" title="ക്വാണ്ടം ഗുരുത്വാകർഷണം">
ക്വാണ്ടം ഗുരുത്വാകർഷണം

അധുനിക ശാസ്ത്രത്തിൽ വലിയ സ്വാധീനം ഉണ്ടാകുന്ന ഒരു വിഷയം ആണ് ക്വാണ്ടം ഗുരുത്വാകർഷണം. പ്രപഞ്ചത്തിന്റെ
ഉൽപത്തി മുതൽ അവസാനം വരെയുള്ള നമ്മുടെ നീണ്ട കാലത്തെ സംശയങ്ങൾക്ക് മറുപടി തരാൻ ഈ മേഖലയിൽ ഊന്നിയ തുടർപഠനങ്ങൾക്ക് സാധിച്ചേക്കാം. കുടുതൽ അറിയും തോറും അത്ഭുതം ഉളവാക്കുന്ന ഒരു വിഷയമാണിത്. ശാസ്ത്രിയമായി പറയുകയാണങ്കിൽ ഒരു ആറ്റത്തിനുള്ളിലെ ഇലക്ട്രോണിനു ദിശപാതയിൽ ഉണ്ടാകുന്ന വ്യത്യാസം ആണ് അല്ലെങ്കിൽ അതിന്റെ ഫലമായി ഉണ്ടാകുന്ന പ്രതിഭാസം ആണ് ക്വാണ്ടം ഗുരുത്വാകർഷണം എന്ന് പറയാം.

ഇവിടെ ഈ ചിത്രത്തിൽ അറ്റത്തിന്റെ ന്യൂട്രോണിനു ചുറ്റുമായി കറങ്ങുന്ന K, L, M എന്നി ഷെല്ലുകളിലെ ഇലക്ട്രോണിലെ M ഷെല്ലിലെ ഇലക്ട്രോൺ സ്ഥാനംമാറി L ലേക്ക് വരുന്നത് കാണാം ഇങ്ങനെ ഇലക്ട്രോണിനു സ്ഥാനമാറ്റം ഉണ്ടാക്കാൻ ഒരു ചെറിയ തോതിൽ ഉള്ള വൈദുതിതരംഗം അല്ലെങ്കിൽ ഒരു ചെറിയ പ്രകാശതരംഗം ആയാലും മതി.

</doc>
<doc id="325318" url="https://ml.wikipedia.org/wiki?curid=325318" title="പവമാന സുതുഡു പട്ടു">
പവമാന സുതുഡു പട്ടു

ത്യാഗരാജർ രചിച്ച ഒരു കർണ്ണാടകസംഗീതകൃതിയാണ് "പവമാന സുതുഡു പട്ടു." സൗരാഷ്ട്രം രാഗത്തിലുള്ള ഈ തെലുങ്ക് കീർത്തനം ആദിതാളത്തിലാണു ചിട്ടപ്പെടുത്തിയിട്ടുള്ളത്. മംഗളസ്തോത്രമായതിനാൽ ആ പേരിലാണു കൂടുതലും അറിയപ്പെടുന്നത്. 

നീ നാമ രൂപമുലകു നിത്യ ജയ മഗളം<br>
പവമാന സുതുഡു പട്ടു പാദാരവിന്ദമുലകു (നീ) <br>
പങ്കജാക്ഷി നെലകൊന്ന അങ്ഗ യുഗമുനകു (നീ) <br>
നവ മുക്താ ഹാരമുലു നടിയിഞ്ചേയുരമുനകു (നീ) <br>
നളിനാരി കേരു ചിരു നവ്വു ഗല മോമുനകു (നീ) <br>
പ്രഹ്ലാദ നാരദാദി ഭക്തുലു പൊഗഡുചുണ്ഡേ (നീ) <br>
രാജീവ നയന ത്യാഗരാജ വിനുതമൈന (നീ) <br>



</doc>
<doc id="325319" url="https://ml.wikipedia.org/wiki?curid=325319" title="പലുകേ ബംഗാരമായെനാ">
പലുകേ ബംഗാരമായെനാ

ഭദ്രാചലരാമദാസു രചിച്ച ഒരു കർണ്ണാടകസംഗീതകൃതിയാണു പലുകേ ബംഗാരമായെനാ. തെലുങ്ക് രചനയായ ഇത് ആദിതാളത്തിൽ ആനന്ദഭൈരവിയിലാണു ചിട്ടപ്പെടുത്തിയിരിക്കുന്നത്. ശങ്കരാഭരണം എന്ന ചിത്രത്തിനുവേണ്ടി ഈ കീർത്തനം വാണീജയറാം ആലപിച്ചിട്ടുണ്ട്.

പലുകേ ബംഗാരമായെനാ, കോദണ്ഡപാണി പലുകേ ബംഗാരമായെനാ <br>
പലുകേ ബംഗാരമായെ പിലചിനാ പലുകവേമി <br>
കലലോ നീ നാമസ്മരണ മരുവ ചക്കനി തംഡ്രീ <br>
എംത വേഡിനഗാനി സുംതൈന ദയരാദു <br>
പംതമു സേയ നേനെംതടിവാഡനു തംഡ്രീ <br>
ഇരവുഗ ഇസുകലോന പൊരലിന ഉഡുത ഭക്തികി <br>
കരുണിംചി ബ്രോചിതിവനി നെര നമ്മിതിനി തംഡ്രീ <br>
രാതി നാതിഗ ചേസി ഭൂതലമുന <br>
പ്രഖ്യാതി ചെംദിതിവനി പ്രീതിതോ നമ്മിതി തംഡ്രീ <br>
ശരണാഗതത്രാണ ബിരുദാംകിതുഡവുകാദാ <br>
കരുണിംചു ഭദ്രാചല വരരാമദാസ പോഷ <br>

ഡോ. എം. ബാലമുരളീകൃഷ്ണ ആലപിക്കുന്നു


</doc>
<doc id="325327" url="https://ml.wikipedia.org/wiki?curid=325327" title="ചിറ്റാരിക്കൽ">
ചിറ്റാരിക്കൽ

ഇന്ത്യയിൽ, കേരളത്തിലെ ഒരു ജില്ലയായ കാസർകോടുള്ള ഒരു ചെറിയ പട്ടണമാണ്‌ ചിറ്റാരിക്കൽ.

പെരുംബട്ട തേജസ്വിനി നദീ ജെട്ടിയും ചെറുപുഴയും പുളിങ്ങോ(pulingome) മും തമ്മിൽ ബന്ധിപ്പിക്കുന്ന മലയോര പാതയോരമാണ്‌ ഈ ഗ്രാമം.തീരദേശ പട്ടണമായ നീലേശ്വരത്തിനേയും പശ്ചിമ ഘട്ടത്തിനേയും തമ്മിൽ ബന്ധിപ്പിക്കുന്ന പ്രധാന സ്ഥലങ്ങളിൽ ഒന്നാണ്‌ ഇത്.വനങ്ങളാൽ ചുറ്റപ്പെട്ട ഈ പ്രദേശം ആദ്യകാല കൃഷി രീതിയായ “പൊനംകൃഷി”യും കുരുമുളക് കൃഷിയും ചെയ്യുന്നു.കാട്ടിൽ ഉദ്പാദിപ്പിക്കുന്ന കുരുമുളകും മറ്റും തീരദേശത്തേക്ക് കൊണ്ട് പോകാൻ ഈ സ്ഥലമാണ്‌ ഉപയോഗിക്കുന്നത്.

ചിറ്റേരി എന്ന വാക്ക് കൊണ്ട് അർഥമാക്കുന്നതെന്തെന്നാൽ കാർഷിക വസ്തുക്കളുടെ ,പ്രതേകിച്ചും അരിയുടെ കലവറ എന്നും,കൽ എന്നാൽ പ്രതേകം സ്ഥലമെന്നുമാണ്‌.ഈ സ്ഥലം മദ്രാസ് പ്രവശ്യയുടെ ആസ്ഥാനമായ മാംഗ്ലൂരിൻ കീഴിൽ, ദഖിന(ഡഖിന) കന്നട ജില്ലയുടെ ഭാഗമായിരുന്നു.

സ്വതന്ത്യത്തിനു ശേഷം ഭാഷാ അടിസ്ഥാനത്തിൽ സംസ്ഥാന രൂപീകരണ സമയത്ത് ഈ പ്രദേശം കേരളത്തിലെ കണ്ണൂർ ജില്ലയുടെ ഭാഗമാവുകയും പിന്നീട് കാസർകോട് ജില്ലയുടെ ഭാഗമാവുകയും ചെയ്തു.സ്വതന്ത്യാനന്തരം കേരളത്തിന്റെ തെക്കൻ ജില്ലകളിൽ നിന്നും (പ്രതേകിച്ചും കോട്ടയം ജില്ലയിൽ നിന്നും)കാലക്രമേണ കുടിയേറ്റങ്ങൾ ഉണ്ടായി.കുറഞ്ഞ വിലയ്ക്ക് കൃഷി ഭൂമി ലഭിക്കുന്നതായിരുന്നു അതിനുള്ള കാരണം.വർഷങ്ങൾ കഴിയും തോറും കൃഷി രീതി മാറുകയും റബർ കൃഷി വ്യാപകമാവുകയും ചെയ്തു.തിരുവിതാംക്കൂർ ഭാഗത്ത് നിന്നും ഈ സമയത്ത് കുടിയേറ്റങ്ങൾ വർദ്ധിച്ചു.അങ്ങനെ വർഷങ്ങൾ കൂടും തോറും ഈ പ്രദേശം ആകെമൊത്തവും സമ്പത്തിക വളർച്ചക്ക് സാക്ഷിയായി.ഇന്ന് ആധുനിക സജ്ജീകരണങ്ങളായ റോഡ്,വൈദ്യുതി,വിദ്യാഭ്യാസ സ്ഥാപനങ്ങൾ,ആശുപത്രികൾ എന്നിവ ഈ പ്രദേശത്ത് ഉണ്ട്.

തെക്കൻ ജില്ലകളായ കോട്ടയത്തും ഇടുക്കിയിൽ നിന്നും ക്രിസ്ത്യൻ കർഷകരുടെ കുടിയേറ്റത്തോടെയാണ്‌ ചിറ്റരിക്കൽ വികസനം വർദ്ധിച്ചത്.ഈ കുടിയേറ്റത്തെയാണ്‌ മലബാർ കുടിയേറ്റം എന്ന് പറയുന്നത്.1950,1970 കാലഘട്ടത്തിലായിരുന്നു മലബാർ കുടിയേറ്റം.1949 ജൂൺ 30ന്‌ ആരംഭിച്ച സെന്റ് തോമസ് ലോവർ പ്രൈമറി സ്കൂളാണ്‌ ചിറ്റരിക്കലിലെ ആദ്യ വിദ്യാഭ്യാസ സ്ഥാപനം.1960 ജൂലൈ 4 ന്‌ ഇത് ഹൈസ്ക്കൂളായി മാറി.ഇന്ന് ചിറ്റരിക്കലിലെ രണ്ട് പ്രശസ്തമായ വിദ്യാഭ്യാസ സ്ഥാപനങ്ങളാണ്‌ സെന്റ് മേരീസ് ഇംഗ്ലീഷ് മീഡിയം ഹൈസ്ക്കൂളും സെന്റ് തോമസ് ഹയർ സെക്കണ്ടറി സ്കൂളും.ഇവിടെയുള്ള പ്രധാനപ്പെട്ട ആശുപത്രിയാണ്‌ ഇലവുങ്കൽ ഹോസ്പ്പിറ്റൽ.ചിറ്റരിക്കലിലെ പ്രധാന ആരാധനാലയങ്ങളാണ്‌ സെന്റ് തോമസ് ഫൊറൻസ്‌ ചർച്ചും ശിവക്ഷേത്രവും.കാർഷികവുമായി ചുറ്റപ്പെട്ട സ്ഥലമാണ്‌ ചിറ്റരിക്കൽ.റബർ,നാളികേരം എന്നിവയാണ്‌ പ്രധാൻ കാർഷിക വിളകൾ.

കാസർകോട്(68 കി.മീ)
കാഞ്ഞങ്ങാട്(42 കി.മീ)
പയ്യന്നൂർ(40 കി.മീ)
നീലേശ്വരം(33 കി.മീ)
വെള്ളരികുണ്ട്(20 കി.മീ)
ചെറുപുഴ(10 കി.മീ)
ചവറഗിരി(10 കി.മീ)
തയ്യേനി(8 കി.മീ)
മലൊം(9 കി.മീ)
പുളിങ്ങൊമെ(8 കി.മീ)
പാലവയൽ(7 കി.മീ)
അതിരുമാവെ(4.5 കി മീ) 


ഈ നഗരത്തിന്‌ റയിൽവേയുമായി ബന്ധമില്ല.കാഞ്ഞങ്ങാട്,നീലേശ്വരം,ചെറുപുഴ എന്നീ പട്ടണത്തിൽ നിന്നും ബസ്സുകൾ സുലഭമാണ്‌.ഏറ്റവും അടുത്തുള്ള റയിൽവേ സ്റ്റേഷൻ നീലേശ്വ്വരമാണ്‌.ഏറ്റവും അടുത്തുള്ള എയർപ്പോർട്ടുകൾ മാംഗ്ലൂരിൽ നിന്നും കണ്ണൂരിൽ നിന്നുമാണ്‌.

2001 സെൻസെസ്സ് പ്രകാരം ചിറ്റരിക്കലിലെ ജനസംഖ്യ 14278 ആണ്‌.7000 ആണുങ്ങളും 7278 പെണ്ണുങ്ങളും ഇതിൽ ഉല്പ്പെടുന്നു.


</doc>
<doc id="325328" url="https://ml.wikipedia.org/wiki?curid=325328" title="ഹോസ്ദുർഗ്ഗ് താലൂക്ക്">
ഹോസ്ദുർഗ്ഗ് താലൂക്ക്

കേരളത്തിലെ കാസർകോട് ജില്ലയിലെ നാല് താലൂക്കുകളിൽ ഒന്നാണ്‌ ഹോസ്ദുർഗ്ഗ് താലൂക്ക്. മറ്റു താലൂക്കുകളാണ് കാസർഗോഡ് താലൂക്ക്, വെള്ളരിക്കുണ്ട് താലൂക്ക്, മഞ്ചേശ്വരം താലൂക്ക് മുതലായവ. ഹോസ്ദുർഗ്ഗ് താലൂക്കിന്റെ വടക്ക് ഭാഗം കാസർകോട് താലൂക്കും തെക്ക് കണ്ണൂർ ജില്ലയും കിഴക്ക് വെള്ളരിക്കുണ്ട് താലൂക്കും പടിഞ്ഞാറ്‌ അറബി കടലുമാണ്‌. ഹോസ്ദുർഗ്ഗ് താലൂക്കിന്റെ ആകെ വിസ്തൃതി 900.3 കിലോമീറ്റർ സ്ക്വയറാണ്‌ (90030 ഹെക്ടർ). ഈ താലൂക്കിനെ രണ്ടായി വിഭജിച്ചിരിക്കുന്നു. ഫിർകസ് (Firkas)(ഹോസ്ദുർഗ്ഗും നീലേശ്വരവും).കാഞ്ഞങ്ങാടും നീലേശ്വരവും ഈ താലൂക്കിനകത്തെ രണ്ട് മുൻസിപ്പാലിറ്റികളാണ്‌. ഹോസ്ദുർഗ്ഗ് കാഞ്ഞങ്ങാട് പട്ടണത്തിന്റെ തെക്കായി സ്ഥിതി ചെയ്യുന്നു. പിന്നീട് ഇത് താലൂക്ക് ആസ്ഥാനകേന്ദ്രമായി പ്രവർത്തിക്കുന്നു. മറ്റ് പ്രധാന സ്ഥലങ്ങളായ തൃക്കരിപ്പൂർ,ചെറുവത്തൂർ, ചിറ്റാരിക്കൽ, ബേക്കൽ കോട്ട എന്നിവ ഈ താലൂക്കിലാണ്‌.
ഹോസ്ദുർഗ്ഗ് എന്ന് വാക്ക് വന്നത് കന്നഡയിൽ നിന്നാണ്‌ പുതിയ (ഹോസ്) കോട്ട (ദുർഗ്ഗ്) എന്നാണ്‌ ഈ വാക്കിനർഥം.

2001 സെൻസെസ്സ് പ്രകാരം ഹോസ്ദുർഗ്ഗിലെ ആകെ ജനസംഖ്യ 4,49,595 ആണ്‌. 2,17,083 ആണുങ്ങളും 232,512 പെണ്ണുങ്ങളും ഇതിൽ ഉൾപ്പെടുന്നു. 85.82% ആണ്‌ ഇവിടത്തെ സാക്ഷരത. ഇത് ദേശീയ ശരാശരിയേക്കാൾ കൂടുതലാണ്‌. ഹോസ്ദുർഗ്ഗ് താലൂക്കിലെ ജനസംഖ്യയുടെ 12.42% പേരും0-6 വയസ്സിനിടയിൽ പ്രായമുള്ളവരാണ്‌. മലയാളമാണ്‌ ഇവിടത്തെ പ്രാദേശിക ഭാഷയും ഭരണഭാഷയും

കേരളത്തിലെ കാസർഗോഡ് ജില്ലയിൽ സ്ഥിതി ചെയ്യുന്ന കോട്ടയാണ് ബേക്കൽ കോട്ട. കേരളത്തിലെ വലിയ കോട്ടയും ഏഷ്യയിലെ ഒരു പ്രധാന കോട്ടയും ആണിത്.
അറബിക്കടലിന്റെ തിരത്തായി 35 ഏക്കറിൽ പരന്നു കിടക്കുന്ന ഈ കോട്ട പതിനേഴാം നൂറ്റാണ്ടിന്റെ മദ്ധ്യത്തിൽ പണികഴിപ്പിച്ചതാണ്. ഈ കോട്ട നിർമ്മിച്ചിരിക്കുന്നത് ചെങ്കല്ലുകൊണ്ടാണ്. കുംബ്ലയിലെ ഇക്കേരി നായ്ക്കന്മാർ എന്നുമറിയപ്പെടുന്ന ബദിനൂർ നായ്ക്കന്മാരിലെ ശിവപ്പ നായ്ക്ക് 1650-ൽ (1645-നും 1660-നും ഇടയ്ക്ക്) ഈ കോട്ട നിർമ്മിച്ചു എന്നാണ് പൊതുവെ കരുതപ്പെടുന്നത്.

മാന്തോപ്പ് മൈതാനിയിൽ 1915-ലാണ് ഹോസ്ദുർഗ്ഗ് താലൂക്ക് ഓഫീസ് കെട്ടിടം നിർമ്മിച്ചത്. മലബാർ ബ്രിട്ടീഷ് പ്രവിശ്യയുടെ ഭാഗമായിരുന്ന കാലത്താണ് ഹോസ്ദുർഗ്ഗ് താലൂക്ക് ഓഫീസിന്റെ നിർമ്മാണം. സ്വാതന്ത്ര്യസമര ചരിത്രത്തിന്റെ ഓർമ്മകൾ വിളിച്ചോതുന്നതും ഒട്ടനവധി ചരിത്ര സംഭവങ്ങൾക്ക് സാക്ഷിയായി നിലകൊളളുന്ന ഈ കെട്ടിടം ജില്ലയുടെ സാമൂഹ്യ-സാംസ്‌ക്കാരിക ചരിത്രത്തിന്റെ പ്രതീകമാണ്. 

താലൂക്കിന്റെ 12-ഓളം സർക്കാർ ഓഫീസകുൾ മിനി സിവിൽ സ്റ്റേഷനിലാണ് പ്രവർത്തിക്കുന്നത്. ഹോസ്ദുർഗ്ഗ് താലൂക്ക് ഓഫീസ്, താലൂക്ക് സപ്ലൈ ഓഫീസ്, ഹിന്ദുമത ധർമ്മസ്ഥാപന വകുപ്പ്, ഡ്രഗ് ഇൻസ്‌പെക്ടർ ഓഫീസ് , എ.ആർ.ഒ, താലൂക്ക് ഇൻഡസ്ട്രീസ് ഓഫീസ്, ജോയിന്റ് ആർടിഒ ഓഫീസ്, ഹോസ്ദുർഗ്ഗ് ജില്ലാ വിദ്യാഭ്യാസ ഓഫീസ്, താലൂക്ക് സ്റ്റാറ്റിസ്റ്റിക്കൽ ഓഫീസ്, ഹോസ്ദൂർഗ്ഗ് എംപ്ലോയ്‌മെന്റ് എക്‌സചേഞ്ച് ഓഫീസ്, അസിസ്റ്റന്റ് ലേബർ ഓഫീസ്, സോയിൽ കൺസർവേഷൻ ഓഫീസ്, എന്നീ ഓഫീസുകളാണ് മിനി സിവിൽ സ്റ്റേഷനിൽ പ്രവർത്തിക്കുന്നത്.



നൂറ്റാണ്ട് പഴക്കമുള്ള ബീരിച്ചേരി ജുമാ മസ്ജിദ് ചരിത്ര പ്രസിദ്ധമാണ്. മതസൗഹാർദ്ദത്തിന് പേരുകേട്ട ജുമാമസ്ജിദിലെ നാലു ശുഹദാ മഖാമിൽ നാനാജാതി മതസ്ഥർ സന്ദർശനത്തിനായി എത്താറുണ്ട് എന്നത് ഏറെ വിശേഷതയുള്ളതാണ്.

ഉദുമ, അജാനൂർ, ബളാൽ, കള്ളാർ, കോടോം ബേളൂർ, മടിക്കൈ, പള്ളിക്കര, പനത്തടി, പുല്ലൂർ പെരിയ,കയ്യൂർ -ചീമേനി എന്നീ ഗ്രാമപഞ്ചായത്തുകൾ ഹോസ്ദുർഗ് താലൂക്കിൽ ഉൾപ്പെടുന്നു.


</doc>
<doc id="325331" url="https://ml.wikipedia.org/wiki?curid=325331" title="കൊച്ചി കോട്ട">
കൊച്ചി കോട്ട

ഇന്ത്യയിൽ യൂറോപ്യന്മാർ ആദ്യം നിർമ്മിച്ച കോട്ടയാണ്‌ കൊച്ചി കോട്ട.മാനുവൽ കോട്ട എന്നാണ്‌ പോർച്ചുഗീസുകാർ ഇതിനെ വിളിച്ചിരുന്നത്. കൊച്ചി-സാമൂതിരി യുദ്ധത്തിൽ കൊച്ചി രാജാവിനു യുദ്ധപരാജയം നേരിടേണ്ടി വന്നിട്ടുണ്ടെങ്കിലും, പോർച്ചുഗീസ് സൈന്യാധിപൻ അൽ ബൂക്കർക്കിന്റെ നേതൃത്വത്തിലുള്ള സേനയുടെ മുമ്പിൽ സാമൂതിരിയുടെ സൈന്യത്തിനു കീഴടങ്ങേണ്ടി വന്നു. ഇടപ്പള്ളി, വൈപ്പിൻ എന്നിവിടങ്ങളിൽ നടന്ന യുദ്ധങ്ങളിൽ സാമൂതിരിയുടെ സൈന്യത്തിനു വൻനാശം നേരിട്ടു. സാമൂതിരിയേയും ഇടപ്പള്ളി രാജാവിനേയും പരാജയപ്പെടുത്താൻ കഴിഞ്ഞതിൽ കൊച്ചി രാജാവിനും വലിയ സംതൃപ്തി തോന്നി. ഈ സന്ദർഭം ഉപയോഗിച്ച് പോർച്ചുഗീസുകാർ കൊച്ചി പട്ടണത്തിൽ ഒരു കോട്ട പണിയുവാൻ രാജാവിന്റെ അനുമതി തേടി. രാജാവ് സ്വന്തം ചിലവിൽ ആ കോട്ട പണിയിച്ചു കൊടുക്കാൻ തയ്യാറായി. അന്നത്തെ പോർച്ചുഗീസ് രാജാവിന്റെ നാമധേയം നൽകിയ കോട്ട ഇമ്മാനുവൽ കോട്ട എന്നറിയപ്പെടുന്നു. ഇന്ത്യയിലെ യൂറോപ്യന്മാടെ ആദ്യത്തെ കോട്ടയാണിത് . ഈ കോട്ടയുടെ അവശിഷ്ടങ്ങൾ പോലും ഇന്നില്ല.1503ൽ പണികഴിപ്പിച്ച ഇമ്മാനുവൽ കോട്ട 1538 ൽ പുതുക്കിപ്പണിയുകയുണ്ടായി.


</doc>
<doc id="325334" url="https://ml.wikipedia.org/wiki?curid=325334" title="എങ്കക്കാട്">
എങ്കക്കാട്

തൃശ്ശൂർ ജില്ലയിലെ തലപ്പിള്ളി താലൂക്കിലെ വടക്കാഞ്ചേരി നഗരസഭയിലെ ഒരു സുപ്രധാന പ്രദേശമാണ് എങ്കക്കാട്. വടക്കാഞ്ചേരിയിൽ നിന്നും [[വാഴാനി അണക്കെട്ട്|വാഴാനി അണക്കെട്ടിലേക്ക്] ]പോകുന്ന വഴിയിലാണ് എങ്കക്കാട് സ്ഥിതിചെയ്യുന്നത്. മൂന്ന് ഭാഗവും ഇപ്പോൾ രണ്ടു ഭാഗവും വയലും കിഴക്കു വനപ്രദേശവും മങ്കരകുന്നുകളുമാണ് ഈ ഗ്രാമത്തിന്റെ അതിർത്തി ഇന്നിപ്പോൾ പടിഞ്ഞാറു ഭാഗം പൂർണമായി നികതപ്പെട്ടിരിക്കുന്നു.[[ഒടുവിൽ കുഞ്ഞിക്കൃഷ്ണമേനോൻ]], നടൻ [[ഒടുവിൽ ഉണ്ണികൃഷ്ണൻ]], ചലച്ചിത്ര സംവിധായകൻ [[ഭരതൻ (സംവിധായകൻ)|ഭരതൻ]] എന്നിവരുടെ നാടാണ് എങ്കക്കാട്. രുധിര മഹാകാളി കാവ് എന്ന [[ഉത്രാളിക്കാവ്]] ഈ പ്രദേശത്താണ്. സിനിമാ സംവിധായകനായ സിദ്ധാർത്ഥ് ഭരതൻ, നടി [[കെപിഎസി ലളിത|കെ പി എ സി ലളിത]] എന്നിവരും എങ്കക്കാട് നിവാസികളാണ്. മച്ചാട് ഫോറസ്റ്റ് റേഞ്ചിന്റെയും വടക്കാഞ്ചേരി ഫോറസ്റ്റ് റേഞ്ചിന്റെയും ഓഫീസുകൾ വടക്കാഞ്ചേരി നഗരസഭയുടെ പൊതു ശ്മശാനം, 110 കെ വി സബ്സ്റ്റേഷൻതുടങ്ങിയവ സ്ഥിതിചെയ്യുന്നത് എങ്കക്കാട് പ്രദേശത്താണ്. ഉത്രാളിക്കാവ് പൂരം കൂടാതെ എങ്കക്കാട് ഗ്രാമപ്രദേശത്ത് പാലയ്ക്കൽ അമ്പലത്തിൽ വിഷുദിനത്തിൽ പൂരം നടക്കാറുണ്ട്. കൂടാതെ ജനുവരി പതിനൊന്നാം തീയതി മട പതി അയ്യപ്പക്ഷേത്രത്തിൽ വിളക്ക് മഹോത്സവം നടക്കാറുണ്ട്. 
108 ശിവാലയങ്ങളിൽ ഒന്നായ വീരാണിമംഗലം ശിവക്ഷേത്രം ഈ പ്രദേശത്താണ് ഈ ക്ഷേത്രത്തെ വീരാണിമംഗലം നരസിംഹമൂർത്തി ക്ഷേത്രം എന്നും അറിയപ്പെടുന്നു
കൂടാതെഒരു മുരുകൻ ക്ഷേത്രവും 2 അയ്യപ്പ ക്ഷേത്രങ്ങളും Kodalani കാവ്, പാലയ്ക്കൽ അമ്മ ക്ഷേത്രം, തുടങ്ങി അനേകം സ്വകാര്യ ഹൈന്ദവ ആരാധന കേന്ദ്രങ്ങളും ഇവിടെ സ്ഥിതിചെയ്യുന്നു. ഒരു ജുമാ മസ്ജിദും ഒന്നിലധികം നമസ്കാര പള്ളികളും ഇവിടെയുണ്ട്.
ഈ പ്രദേശത്ത് ക്രിസ്ത്യൻ ജനവിഭാഗം വളരെ കുറവാണെങ്കിലും ഓർത്തഡോക്സ് സഭയുടെ ഒരു ആരാധനാലയവും സെമിത്തേരിയും ഈ പ്രദേശത്ത് സ്ഥിതിചെയ്യുന്നു. റോമൻ കാത്തലിക്ക് വിഭാഗത്തിന്റെ വേളാങ്കണ്ണി മാതാവിനെ പ്രതിഷ്ഠിച്ച ഒരു കൊച്ചു പള്ളിയും ഈ പ്രദേശത്തുണ്ട്,

പൂര കമ്മറ്റി ആപ്പീസ്


[[വർഗ്ഗം:തൃശ്ശൂർ ജില്ലയിലെ ഗ്രാമങ്ങൾ]]
സുബ്രമണ്യൻ കോവിൽ, കുടലാണി ക്കാവ്
പാലയ്ക്കൽ ഭഗവതി ക്ഷേത്രം, ദേശ വിളക്ക് ആഘോഷിക്കുന്ന മഠപതി അയ്യപ്പക്ഷേത്രം
,പണ്ടാരത്തിൽ അയ്യപ്പൻ കാവ്

</doc>
<doc id="325346" url="https://ml.wikipedia.org/wiki?curid=325346" title="വൊഡയാർ രാജകുടുംബം">
വൊഡയാർ രാജകുടുംബം

മൈസൂർ രാജ്യം 1399 മുതൽ 1761 വരെയും പിന്നീട് 1799 മുതൽ 1947 വരെയും ഭരിച്ചിരുന്ന ഒരു ഹിന്ദു രാജകുടുംബമാണ് വൊഡയാർ രാജകുടുംബം(Wadiyar dynasty). (Wadiyar, Wodeyer,Odeyer എന്നെല്ലാം എഴുതാറുണ്ട്). ബ്രിട്ടീഷുകാരിൽ നിന്നും ഇന്ത്യ സ്വാതന്ത്ര്യം പ്രാപിച്ചപ്പോൾ മൈസൂർ രാജ്യം ഇന്ത്യൻ യൂണിയനിൽ ലയിച്ചു. കന്നഡയിൽ വാഡിയാർ എന്നതിന്റെ അർത്ഥം "കർത്താവ്" അല്ലെങ്കിൽ "കർത്തൃത്വം" എന്നാണ്. രാജവംശത്തിന്റെ രാജകുടുംബാംഗങ്ങളെ പരാമർശിക്കുമ്പോൾ ചരിത്രപരമായ രേഖകൾ "വോഡാർ" എന്ന പദമാണ് ഉപയോഗിക്കുന്നത്. "W" നിശ്ശബ്ദമാണ് (വൊഡയർ അല്ലെങ്കിൽ ഒഡേയർ എന്നും). ഒഡയർ എന്നതിനുള്ള വ്യത്യാസമായിക്കൂടി ഇത് ഉപയോഗിക്കപ്പെടുന്നു.

കർണാടകയിൽ വന്നുചേർന്ന ദ്വാരകയിലെ യാദവന്മാരുമായി ബന്ധപ്പെട്ട് വൊഡയാർസിന്റെ ഉത്ഭവം കാണാം. 600 വർഷത്തോളം യാദവന്മാർ ഈ പ്രദേശത്ത് ഭരിച്ചു. 1399 ൽ യാദുരയ്യ വൊഡയാർ ആണ് ഈ രാജവംശം സ്ഥാപിച്ചത്. 1423 വരെ മൈസൂരിനെ വിജയനഗര സാമ്രാജ്യത്തിന്റെ അധീനതയിൽ ഭരിച്ചു. യാദൂരയ്യ വൊഡയാറിന് ശേഷം മൈസൂർ രാജാവായ വാഡിയാർ ഭരണാധികാരികൾ അധികാരമേറ്റു. ഈ കാലഘട്ടത്തിൽ വിജയനഗര സാമ്രാജ്യത്തിന്റെ ഭാഗമായിരുന്നു ഈ രാജ്യം. 1565 ൽ വിജയനഗര സാമ്രാജ്യത്തിന്റെ പതനത്തിനു ശേഷം, മൈസൂർ രാജ്യം സ്വതന്ത്രമാകുകയും തുടർന്ന് 1799 വരെ നിലനിൽക്കുകയും ചെയ്തു.

കൃഷ്ണരാജ വാഡിയാർ മൂന്നാമന്റെ (1799-1868) ഭരണകാലത്ത് ഈ പ്രദേശം ബ്രിട്ടീഷ് സാമ്രാജ്യത്തിന്റെ നിയന്ത്രണത്തിലായി. അദ്ദേഹത്തിന്റെ പിൻഗാമികൾ തങ്ങളുടെ രാജകീയ നാമം വൊഡയാർ മാറ്റുകയും ബഹദൂർ എന്ന സ്ഥാനപ്പേര് മാറ്റുകയും ചെയ്തു. ഔദ്യോഗികമായി രാജവംശത്തിലെ അവസാന രണ്ടുരാജാക്കന്മാർ കൃഷ്ണരാജ വൊഡയാർ നാലാമനും ജയചമരാജേന്ദ്ര വൊഡയാറും ആയിരുന്നു എന്നു പറയാം.


</doc>
<doc id="325349" url="https://ml.wikipedia.org/wiki?curid=325349" title="ചിറക്കൽ രാജ്യം">
ചിറക്കൽ രാജ്യം

കോലത്തുനാട് രാജവംശത്തിൽ പള്ളി വിഭാഗത്തിലെ കോലത്തിരി ഭരിച്ചിരുന്ന വടക്കെ മലബാറിലെ ഒരു നാട്ടുരാജ്യമായിരുന്നു ചിറക്കൽ (Chirakkal).



</doc>
<doc id="325366" url="https://ml.wikipedia.org/wiki?curid=325366" title="ഹൈദറും ടിപ്പുവും കുടകരെ ശ്രീരംഗപട്ടണത്ത് തടവിലാക്കിയത്">
ഹൈദറും ടിപ്പുവും കുടകരെ ശ്രീരംഗപട്ടണത്ത് തടവിലാക്കിയത്

മൈസൂർ രാജാവായിരുന്ന ടിപ്പു സുൽത്താൻ കുടകിലെ ഹിന്ദുക്കളെ 1780 -ൽ മൈസൂർ രാജ്യത്തിനെതിരെ നടന്ന കലഹങ്ങളെ അടിച്ചമർത്താനായി പിടികൂടി തടവിൽ ഇട്ടതിനെയാണ് പ്രധാനമായി ഹൈദറും ടിപ്പുവും കുടകരെ ശ്രീരംഗപട്ടണത്ത് തടവിലാക്കിയത്(Captivity of Kodavas at Seringapatam) എന്നതുകൊണ്ട് വിവക്ഷിക്കുന്നത്. ഇങ്ങനെ പിടികൂടിയവരെ ബലമായി നാടുകടത്തുകയോ മതപരിവർത്തനം നടത്തുകയോ കൊന്നുകളയുകയോ ആണ് ചെയ്തത്. പല സ്രോതസ്സുകളിലും ഇങ്ങനെ പീഡിപ്പിക്കവരുടെ എണ്ണം പലതായാണ് കാണുന്നത്. പുങ്ങനൂറിയുടെ കണക്കിൽ 500 പേർ മാത്രമുള്ളപ്പോൾ ബി എൽ റൈസിന്റെ റിപ്പോർട്ടിൽ ഇത് 85000 ആണ്. മൂന്നാം ആംഗ്ലോ-മൈസൂർ യുദ്ധകാലത്ത് (1789-1792) ഈ തടവിൽ നിന്നും 5000 ആണുങ്ങളും അവരുടെ കുടുംബമടക്കം ആകെ 12000 -ഓളം ആൾക്കാർ രക്ഷപ്പെട്ട് കുടകിലേക്ക് തിരിച്ചെത്തി.

മൈസൂർ രാജ്യത്തിന്റെ ഭരണാധികാരിയും ടിപ്പുവിന്റെ പിതാവുമായ ഹൈദറിന്റെ കുടക് പിടിച്ചടക്കൽ 3 മാസവും 8 ദിവസവും നീണ്ടുനിന്നു. കുടകിലെ കോട്ട 1765 -ൽ ഉപേക്ഷിച്ച് അവിടത്തെ രാജാവ് മലബാറിലേക്ക് നാടുവിട്ടിരുന്നു. കുടക് പിടിച്ചെടുത്ത ഹൈദർ കുടകിന്റെ തലസ്ഥനമായ മടിക്കേരിയിൽ തന്റെ സൈന്യത്തെ നിലനിർത്തി. രാജാവിനു കീഴിലുണ്ടായിരുന്ന 12 മാടമ്പിമാരെ തന്റെ ആൾക്കാരാക്കിമാറ്റി അവരിൽ നിന്നും കരവും പിരിച്ച് ഹൈദർ ശ്രീരംഗപട്ടണത്തേക്ക് മടങ്ങി.

അപ്രതീക്ഷിതമായി ഹൈദർ അലി കൂർഗിൽ കടന്നുകയറിയപ്പോൾ കുറെ കുടകർ നിറയെ മരം നിറഞ്ഞ ഒരു മലയിൽ ഒളിക്കുകയും ഹൈദറിന്റെ സേന അവരെ കാണതെ കടന്നുപോകുകയും ചെയ്തു. തന്റെ മുന്നിൽ എത്തിക്കുന്ന ഓരോ കുടകന്റെ തലയ്ക്കും അഞ്ചു രൂപ വച്ച് ഹൈദർ പ്രതിഫലം വാഗ്ദാനം ചെയ്തു. കുറച്ചുസമയത്തിനുള്ളിൽത്തന്നെ സൈനികർ 700 തലകൾ എത്തിച്ചപ്പോളാണ് ഹൈദർ ആ കൂട്ടക്കുരുതി നിർത്തിയത്.

ഹൊരമലെയിലെ ദേവപ്പ രാജയ്ക്കെതിരെ തന്റെ മരുമകനായ അപ്പാജി രാജയ്ക്കു വേണ്ടി ലിങ്കരാജയുടെ ക്ഷണപ്രകാരം 1773 -ൽ ഹൈദർ പിന്നെയും കൂർഗിൽ എത്തി. കൂർഗ് രാജാവായിരുന്ന ദേവപ്പ രാജ 1774 -ൽ കലാപമുണ്ടാക്കി ചിത്രദുർഗയ്ക്കും ഐകേരിക്കും മധ്യേയുള്ള ബസവപട്ടണത്തേയ്ക്ക് രക്ഷപ്പെട്ടു. എന്നാൽ അയാളെ പിന്തുടർന്നു പിടിച്ച് ശ്രീരംഗപട്ടണത്തിൽ തടവിലാക്കി. കുടകു പിടിച്ചെടുത്ത ഹൈദർ രാജ്യം അപ്പാജി രാജയ്ക്ക് നൽകി, അയാളെ കുടകുരാജാവ് എന്ന സ്ഥാനപ്പേരും നൽകി അയാളിൽ നിന്നും വാർഷിക നികുതി ഈടാക്കി അവിടെ ഒരു കമാണ്ടറിന്റെ നേതൃത്വത്തിൽ ഒരു സേനയേയും നിലനിർത്തി. 1776 -ൽ അപ്പാജി രാജ മരിച്ചപ്പോൾ അയാളുടെ അമ്മാവനായ ലിങ്കരാജ രാജാവായി.

1780 -ൽ ലിങ്കരാജ മരിക്കുമ്പോൾ അയാളുടെ മക്കൾ തീരെ ചെറുതായിരുന്നു. മൂത്ത ആൾ ദൊഡ്ഡ വീര രാജേന്ദ്ര ആയിരുന്നു. ചെറിയ കുട്ടികൾ ആയിരുന്നതിനാൽ ഹൈദർ അവരുടെ സംരക്ഷണം ഏറ്റെടുക്കുകയും കൂർഗിന്റെ ഭരണാധിപസ്ഥാനം പൂർണ്ണമായി സ്വയം ഏറ്റെടുക്കുകയും ചെയ്തു. മുൻരാജാവിന്റെ മക്കളെ രാജാവാക്കാതെ ഹൈദർ ഒരു പുരോഹിതനായ സുബ്ബരാസയ്യയെ ഭരണമേൽപ്പിച്ചു. ഇതിൽ രോഷം കൊണ്ട കുടകുകാർ 1782 -ൽ കലാപം ഉണ്ടാക്കി. ഹൈദർ രാജകുമാരന്മാരെ മടിക്കേരിയിൽ നിന്നും ഹസ്സനിലെ ഗോരുരുവിലേക്കു മാറ്റി.




</doc>
<doc id="325369" url="https://ml.wikipedia.org/wiki?curid=325369" title="ജയന്റ് റോബോട്ട്">
ജയന്റ് റോബോട്ട്

മിത്സുതേരു യോക്കോഹോമ ജാപ്പനീസ് ഭാഷയിൽ സൃഷ്ടിച്ച സയൻസ് ഫിക്ഷൻ ടെലിവിഷൻ പരമ്പരയാണ് ജയൻ്റ് റോബോ
Giant Robo, or (ジャイアントロボ Jaianto Robo). 26 ഭാഗങ്ങളിലുള്ള ഈ പരമ്പര തോയി കമ്പനിയാണ് നിർമ്മിച്ചത്. 1967 ഒക്ടോബർ 11 മുതൽ 1968 എപ്രിൽ 1 വരെ NET ചാനലിൽ പ്രക്ഷേപണം ചെയ്തു. ഈ പരമ്പരയുടെ ഇംഗ്ലീഷിൽ മൊഴിമാറ്റം ചെയ്ത പതിപ്പ് "ജോണി സോക്കോ ആൻഡ് ഹിസ് ഫ്ലൈയിങ് റോബോട്ട്" എന്ന പേരിൽ പുറത്തിറങ്ങി. ഈ ഇംഗ്ലീഷ് പതിപ്പ്, ദൂരദർശൻ ഇന്ത്യയിലും പ്രക്ഷേപണം ചെയ്തിരുന്നു.



</doc>
<doc id="325409" url="https://ml.wikipedia.org/wiki?curid=325409" title="ലണ്ടൻ പാലം">
ലണ്ടൻ പാലം

തേംസ് നദിക്ക് കുറുകേ സൗത്താർക്ക് പ്രവിശ്യയും സിറ്റി ഓഫ് ലണ്ടൻ പ്രവിശ്യയും തമ്മിൽ ബന്ധിപ്പിക്കുന്ന പാലമാണ് ലണ്ടൻ പാലം. ഈ രണ്ട് സ്ഥലങ്ങൾ തമ്മിൽ ബന്ധിപ്പിക്കുന്ന എല്ലാ പാലങ്ങൾക്കും ലണ്ടൻ പാലം എന്ന് നാമകരണം ചെയ്തിട്ടുണ്ടെങ്കിലും, ഇപ്പോൾ നിലവിലുള്ള ഗതാഗതയോഗ്യമായ ഒരേയൊരു ലണ്ടൻ പാലം 1974 നിർമ്മിച്ചതാണ്. 600 കൊല്ലം പഴക്കമുള്ള കല്ലുകൊണ്ട് നിർമ്മിച്ച 19 നൂറ്റാണ്ടിലെ പാലത്തിനു പകരമായാണ് ഇപ്പോഴുള്ള ലണ്ടൻ പാലം നിലകൊള്ളുന്നത്. സ്റ്റീലും കോൺക്രീറ്റും കൊണ്ടാണ് ഇപ്പോഴത്തെ ലണ്ടൻ പാലം പണികഴിപ്പിച്ചിട്ടുള്ളത്.

ലണ്ടൻ പൂളിന്റെ പടിഞ്ഞാറേ അറ്റത്താണ് ലണ്ടൻ പാലം നിലകൊള്ളുന്നത്. 1979-ൽ പുട്നി പാലം പണികഴിപ്പിക്കുന്നതിനു മുൻപേ കിങ്സ്റ്റൺ-അപ്പോൺ-തേംസിനു ശേഷമുള്ള ഒരേയൊരു റോഡ് പാലം ലണ്ടൻ ബ്രിഡ്ജായിരുന്നു. "ലണ്ടൻ ബ്രിഡ്ജ് നിലം പൊത്തുന്നു ("ലണ്ടൻ ബ്രിഡ്ജ് ഈസ് ഫാളിങ് ഡൗൺ") എന്ന നഴ്സറി ഗാനം വളരെ പ്രസിദ്ധിയർജ്ജിച്ചതാണ്. ഇന്നത്തെ ലണ്ടൻ പാലം ബ്രിഡ്ജ് ഹൗസ് എസ്റ്റേറ്റിന്റെ മേൽനോട്ടത്തിലാണ്. ഇത് ലണ്ടൻ കോർപ്പറേഷന്റെ കീഴിലുള്ള സംഘടനയാണ്. പാലത്തിനു മീതെയുള്ള എ-3 റോഡ് ഗ്രേറ്റർ ലണ്ടൻ അഥോറിറ്റിയുടെ കീഴിലാണ്.

ആധുനിക ലണ്ടൻ പാലം രൂപകല്പന ചെയ്തത് ലോർഡ് ഹോൾഫോർഡ് എന്ന വാസ്തുശില്പിയും, മോട്ട്, ഹേ, ആന്റർസൺ എന്നീ എഞ്ചിനിയർമാരുമാണ്. 1967 മുതൽ 1972 വരെ ജോൺ മൗലെം ആന്റ് കോ എന്ന കോണ്ട്രാക്ടർമാരാണ് നിർമ്മാണത്തിനു മേൽനോട്ടം വഹിച്ചത്. 17 മാർച്ച് 1973-നാണ് പാലം എലിസബത്ത് രാജ്ഞി പൊതുജനത്തിനായി തുറന്നു കൊടുത്തത്. പാലത്തിന്റെ നിർമ്മാണത്തിനു ചെലവായത് 4 മില്ല്യൻ പൗണ്ടാണ്. 1984-ൽ ബ്രിട്ടീഷ് പോർക്കപ്പലായ എച്ച്.എം.എസ് ജുപ്പിറ്റർ ലണ്ടൻ പാലത്തിലിടിച്ചു.ഇതെത്തുടർന്ന് പാലത്തിനു ക്ഷതം സംഭവിച്ചു. 2004 മുതൽ ലണ്ടൻ പാലം ചുവന്ന വൈദ്യുത ദീപങ്ങൾ കൊണ്ട് അലങ്കരിച്ചു വരുന്നു. 2009-ൽ പഴയ ലണ്ടൻ പാലത്തിന്റെ 800-മത് വാർഷികത്തിന് ലോർഡ് മേയറും പരിവാരങ്ങളും ഒരു കൂട്ടം ചെമ്മരിയാടുകളെ പാലത്തിലൂടെ മേയ്ക്കുകയുണ്ടായി.


</doc>
<doc id="325412" url="https://ml.wikipedia.org/wiki?curid=325412" title="ചിക്കൻ നഗ്ഗറ്റ്">
ചിക്കൻ നഗ്ഗറ്റ്

എല്ലുകൾ നീക്കം ചെയ്ത കോഴിയിറച്ചിയോ ഇറച്ചി സ്ലറിയോ പ്രത്യേക രൂപത്തിൽ മുറിച്ച്, മാവു പുരട്ടി വറുത്തോ, വേവിച്ചോ ഉണ്ടാക്കുന്ന വിഭവമാണ് ചിക്കൻ നഗ്ഗറ്റ്. ഫാസ്റ്റ് ഫുഡ് കേന്ദ്രങ്ങളിൽ സുലഭമായി ലഭിക്കുന്ന വിഭവമാണിത്. 1950-ൽ റോബർട്ട് സി. ബേക്കർ എന്ന കോർണെൽ യൂണിവേഴ്സിറ്റിയിലെ ഭക്ഷണശാസ്ത്ര പ്രൊഫസറാണ് ചിക്കൻ നഗ്ഗറ്റിന്റെ ഉപജ്ഞാതാവ്. ബേക്കറുടെ കണ്ടുപിടുത്തത്തിന്റെ ഫലമായി ചിക്കൻ നഗ്ഗറ്റ് ഏതു രൂപത്തിലും ഉണ്ടാക്കാനാവുമെന്നായി. 

1980-ൽ മെക്-ഡൊണൾഡ്സ് ചിക്കൻ നഗ്ഗറ്റ് മെക്-ഡൊണൾഡ്സിന്റെ മെനുവിൽ സ്ഥാനം പിടിച്ചു. ചില ഫാസ്റ്റ് ഫുഡ് റെസ്റ്ററണ്ടുകളിൽ കോഴിയിറച്ചിക്ക് പകരം പച്ചക്കറികൾ കൊണ്ടുള്ള നഗ്ഗറ്റുകളും ലഭ്യമാണ്. മക്-ഡൊണൾഡ്സ് ബീൻസുകൊണ്ട് നിർമ്മിച്ച വെജിറ്റേറിയൻ ഗാർഡൻ നഗ്ഗറ്റും സ്വീഡിഷ് ഫാസ്റ്റ് ഫുഡ് റെസ്റ്ററന്റായ മാക്സ് ഹാംബർഗറെ വിൽക്കുന്ന ഫളാഫെൽ നഗ്ഗറ്റുകളും പ്രശസ്തമാണ്.

ലോകത്തിലെ ഏറ്റവും വലിയ നഗ്ഗറ്റ് നിർമ്മിച്ചത് എമ്പയർ കോഷറാണ്. ഇതിന് 3.25 ഫീറ്റ് നീളവും 2 ഫീറ്റ് വീതിയും, 23.2 കിലോ ഭാരവുമുണ്ടായിരുന്നു. 2013-ൽ ന്യൂ ജെഴ്സിയിലെ കോഷർഫെസ്റ്റിലാണ് ഈ നഗ്ഗറ്റ് അവതരിപ്പിച്ചത്.


</doc>
<doc id="325414" url="https://ml.wikipedia.org/wiki?curid=325414" title="കശ്മിരി പരവതാനി">
കശ്മിരി പരവതാനി

കശ്മിരികൾ കൈ കൊണ്ട് നെയ്തുണ്ടാക്കുന്ന പരവതാനിയാണ് കശ്മിരി പരവതാനി. പൂക്കളുടെ ഡിസൈനുകളാണ് സാഥാരണഗതിയിൽ പരവതാനിയിൽ ആലേഖനം ചെയ്യാറുള്ളത്. കമ്പിളി, പട്ട് എന്നിവകൊണ്ടാണ് കശ്മിരി പരവതാനികൾ നെയ്തെടുക്കുന്നത്. അപൂർവ്വമായി പട്ടിന്റെയും കമ്പിളിയുടെയും സങ്കരമുപയോഗിച്ചും കശ്മിരി പരവതാനി നിർമ്മിക്കുന്നു. പല തരം വർണ്ണങ്ങളിലും, ഡിസൈനുകളിലും, വലിപ്പത്തിലും കശ്മിരി കാർപ്പെറ്റുകൾ ലഭ്യമാണ്. കശ്മിരി പരവതാനികളുടെ പ്രധാന വില്പനകേന്ദ്രം ശ്രീനഗറാണെങ്കിലും, കശ്മിരിലെ ഗ്രാമങ്ങളിലും പരവതാനികൾ നിർമ്മിക്കുന്നുണ്ട്. ലോകോത്തര നിലവാരമുള്ള ഈ പരവതാനികൾ അന്താരാഷ്ട്ര മാർക്കെറ്റിൽ ലഭ്യമാണ്. ചെറിയ വലിപ്പത്തിലുള്ള പരവതാനികൾക്കാണ് പ്രചാരമെങ്കിലും ഉപയോക്താവിന്റെ ആവശ്യത്തിനനുസരിച്ച് വലിയ പരവതാനികളും നിർമ്മിച്ചു കൊടുക്കാറുണ്ട്. വലിയവ നിർമ്മിക്കുന്നതിന്റെ ബുദ്ധിമുട്ടും, വിലക്കൂടുതലും പരിഗണിച്ചാണ് ഇത്തരം പരവതാനികൾ അത്ര സുലഭമല്ലാത്തത്.


</doc>
<doc id="325417" url="https://ml.wikipedia.org/wiki?curid=325417" title="മൺസൂൺ മലബാർ">
മൺസൂൺ മലബാർ

കാപ്പിക്കുരുകളെ സംസ്കരിക്കുന്ന ഒരു പ്രക്രിയയാണ് മൺസൂൺ മലബാർ. വിളവെടുത്ത ഉടനെ കാപ്പിക്കുരുകൾ മൺസൂൺ മഴയും കാറ്റും കൊള്ളുന്നവിധം പുറത്തുവയ്ക്കുന്നു. മൂന്നു മുതൽ നാലുവരെ മാസങ്ങൾ ഇങ്ങനെ സൂക്ഷിക്കുമ്പോൾ കാപ്പിക്കുരുകൾ വീർക്കുകയും, അമ്ലാംശം നഷ്ടപ്പെടുകയും ചെയ്യുന്നു. ഈ പ്രക്രിയയ്ക്കു ശേഷം കാപ്പിക്കുരുകളുടെ നിറവും, മണവും, രുചിയും മാറുന്നു. മലബാർ തീരങ്ങളിൽ മാത്രം ചെയ്യുന്ന ഈ പ്രക്രിയ ജ്യോഗ്രഫിക്കൽ ഇന്റിക്കേഷൻ ഓഫ് ഗുഡ്സ് ആക്റ്റ് പ്രകാരം സംരക്ഷിതമാണ്. കേരളത്തിലെയും, കർണ്ണാടകത്തിലെയും തീരപ്രദേശങ്ങളിലാണ് മൺസൂൺ മലബാർ കാപ്പിക്കുരുകൾ നിർമ്മിക്കുന്നത്.

ബ്രിട്ടിഷുകാർ ഇന്ത്യ ഭരിച്ചിരുന്ന കാലത്ത് മലബാറിൽ നിന്നും കാപ്പിക്കുരുകൾ യൂറോപ്പിലേക്ക് കപ്പൽ മാർഗ്ഗം കയറ്റിയയച്ചിരുന്നു. മാസങ്ങളോളം നീണ്ടുനിൽക്കുന്ന കപ്പൽ യാത്രയിലുടനീളം കാറ്റും മഴയും നനഞ്ഞ കാപ്പിക്കുരുകൾ പഴുക്കുകയും, അവയിൽ നിന്ന് ഉല്പാദിപ്പിക്കുന്ന കാപ്പിപ്പൊടിക്ക് രുചിവ്യത്യാസം ഉണ്ടാവുകയും ചെയ്തു. യൂറോപ്പിൽ ഇത്തരം കാപ്പിക്ക് വലിയ പ്രചാരം ലഭിച്ചതോടു കൂടിയാണ് മൺസൂൺ മലബാർ എന്ന സംസ്കരണ രീതി ഉണ്ടായത്. 
മൺസൂൺ മലബാർ അറബിക്ക, മൺസൂൺ മലബാർ റോബസ്റ്റ എന്നീ വകഭേദങ്ങളുണ്ട്. 
കാപ്പിക്കുരുകൾ പറിച്ച ഉടനെ വെയിലത്ത് വച്ച് ഉണക്കുന്നു. ഉണങ്ങിയ കുരുകൾ 'എ' എന്നും 'എഎ' എന്നും രണ്ട് ഗ്രേഡുകളായി തരം തിരിക്കുന്നു. മൺസൂൺ വരെ ഇവ സൂക്ഷിച്ചു വയ്ക്കുന്നു. ജൂൺ-സപ്റ്റംബർ സമയത്ത് തിരഞ്ഞെടുത്ത കാപ്പിക്കുരുകൾ മൺസൂൺ കാറ്റ് കൊള്ളത്തക്കവിധം വായുസഞ്ചാരമുള്ള വെയർഹൗസുകളിൽ വയ്ക്കുന്നു. 12 മുതൽ 16 ആഴ്ചകൾ വരെ സൂക്ഷ്മമായി പരിപാലിച്ചാൽ ഇവ വണ്ണം വയ്ക്കുകയും, ഇളം സ്വർണ്ണവർണ്ണത്തിലാവുകയും ചെയ്യുന്നു. ഇത്തരം കാപ്പിക്കുരുകൾ വീണ്ടും പരിശോധിച്ച ശേഷം മികച്ചതു മാത്രം തിരഞ്ഞെടുക്കുന്നു. ഇവയാണ് മൺസൂൺ മലബാർ കാപ്പിക്കുരുകളായി കമ്പോളത്തിലെത്തുന്നത്.


</doc>
<doc id="325427" url="https://ml.wikipedia.org/wiki?curid=325427" title="ക്വീൻസ് പാർക്ക് ഓവൽ">
ക്വീൻസ് പാർക്ക് ഓവൽ

ട്രിനിഡാഡ് ടൊബാഗോയുടെ തലസ്ഥാനമായ പോർട്ട് ഓഫ് സ്പെയ്നിൽ സ്ഥിതി ചെയ്യുന്ന ഒരു സ്പോർട്സ് സ്റ്റേഡിയമാണ് ക്വീൻസ് പാർക്ക് ഓവൽ.ക്വീൻസ് പാർക്ക് ക്രിക്കറ്റ് ക്ലബിന്റെ ഉടമസ്ഥതയിലുള്ള ഈ സ്റ്റേഡിയം നിലവിൽ വെസ്റ്റ് ഇൻഡീസിലെ ഏറ്റവും ശേഷിയുള്ള സ്റ്റേഡിയമാണ്.18000 പേരേ ഒരേ സമയം ഈ സ്റ്റേഡിയത്തിൽ ഉൾക്കൊള്ളാവുന്നതാണ്.ഏറ്റവുമധികം ടെസ്റ്റ് മൽസരങ്ങൾക്ക് ആതിഥേയത്വം വഹിച്ച കരീബിയൻ സ്റ്റേഡിയവും ക്വീൻസ് പാർക്ക് ഓവലാണ്.2007 ക്രിക്കറ്റ് ലോകകപ്പ്,2010 ട്വന്റി20 ലോകകപ്പ് എന്നീ ടൂർണ്ണമെന്റുകൾക്കും ഈ സ്റ്റേഡിയം വേദിയായിട്ടുണ്ട്.ആഭ്യന്തര ക്രിക്കറ്റ് ടൂർണമെന്റായ കരീബിയൻ പ്രീമിയർ ലീഗിൽ ട്രിനിഡാഡ് ടൊബാഗോ റെഡ് സ്റ്റീൽ ടീമിന്റെ ഹോം ഗ്രൗണ്ടാണിത്.



</doc>
<doc id="325429" url="https://ml.wikipedia.org/wiki?curid=325429" title="റോസ് ബൗൾ ക്രിക്കറ്റ് ഗ്രൗണ്ട്">
റോസ് ബൗൾ ക്രിക്കറ്റ് ഗ്രൗണ്ട്

ഇംഗ്ലണ്ടിലെ സതാമ്പ്ടണിൽ സ്ഥിതി ചെയ്യുന്ന ഒരു ക്രിക്കറ്റ് സ്റ്റേഡിയമാണ് റോസ് ബൗൾ. പ്രാദേശികതലത്തിൽ എജയിസ് ബൗൾ എന്നാണ് ഈ സ്റ്റേഡിയം അറിയപ്പെടുന്നത്. സതാമ്പ്ടണിലെ അന്താരാഷ്ട്ര ക്രിക്കറ്റ് ഗ്രൗണ്ടായിരുന്ന കൗണ്ടി ഗ്രൗണ്ട് ഉപയോഗശൂന്യമായതിനെത്തുടർന്ന് 2001ലാണ് റോസ് ബൗൾ ക്രിക്കറ്റ് ഗ്രൗണ്ട് സ്ഥാപിതമായത്. ദക്ഷിണാഫ്രിക്കയും സിംബാബ്‌വെയും തമ്മിൽ 2003 ജൂലൈയിൽ നടന്ന ഏകദിന മത്സരമാണ് റോസ് ബൗൾ ക്രിക്കറ്റ് ഗ്രൗണ്ടിൽ ആദ്യമായി അരങ്ങേറിയ അന്താരാഷ്ട്ര ക്രിക്കറ്റ് മൽസരം. ആദ്യകാലങ്ങളിൽ ഏകദിന, ട്വന്റി20 മൽസരങ്ങൾക്ക് മാത്രമായി പരിഗണിക്കപ്പെട്ടിരുന്ന റോസ് ബൗൾ സ്റ്റേഡിയത്തിന് വളരെ വൈകി മാത്രമാണ് ടെസ്റ്റ് മൽസരങ്ങൾക്ക് ആതിഥേയത്വം വഹിക്കുവാനുള്ള പദവി അന്താരാഷ്ട്ര ക്രിക്കറ്റ് സമിതി അൽകിയത്. 2009ൽ ടെസ്റ്റ് മൽസരങ്ങൾക്കുകൂടി വേദിയാകുവാൻ വേണ്ടി റോസ്ബൗൾ സ്റ്റേഡിയം പുതുക്കിപ്പണിതു. 2011ൽ ഇംഗ്ലണ്ടും ശ്രീലങ്കയും തമ്മിൽ നടന്ന മൽസരമാണ് ഇവിടെ നടന്ന ആദ്യ രാജ്യാന്തര ടെസ്റ്റ് മൽസരം.20,000 പേരേ ഒരേസമയം ഉൾക്കൊള്ളാൻ സ്റ്റേഡിയത്തിനു കഴിയും.ഹാംഷെയർ കൗണ്ടി ക്രിക്കറ്റ് ക്ലബിന്റെ ഹോം ഗ്രൗണ്ടാണ് റോസ് ബൗൾ.2004 ചാമ്പ്യൻസ് ട്രോഫി ടൂർണ്ണമെന്റിന് ഈ സ്റ്റേഡിയം വേദിയായിട്ടുണ്ട്.അന്താരാഷ്ട്ര ട്വന്റി 20 ക്രിക്കറ്റിലെ ഏറ്റവും ഉയർന്ന വ്യക്തിഗത സ്കോർ നേട്ടം ഈ ഗ്രൗണ്ടിൽ വെച്ചാണ് നടന്നത്.2013ൽ ഇംഗ്ലണ്ടിനെതിരെഇവിടെ നടന്ന ട്വന്റി 20 മൽസരത്തിൽ ഓസ്ട്രേലിയയുടെ ആരോൺ ഫിഞ്ച് ആണ് ഈ നേട്ടം കൈവരിച്ചത്.



</doc>
<doc id="325433" url="https://ml.wikipedia.org/wiki?curid=325433" title="കണ്ണവം ശങ്കരൻ നമ്പ്യാർ">
കണ്ണവം ശങ്കരൻ നമ്പ്യാർ

പഴശ്ശിരാജാവിന്റെ പ്രധാനമന്ത്രി (സർവ്വാധികാര്യകർ) ആയിരുന്നു കണ്ണവം ശങ്കരൻ നമ്പ്യാർ(Kannavath Sankaran Nambiar). (ജീവിതകാലം (ഏതാണ്ട്)1760 മുതൽ 1801 നവമ്പർ 27 വരെ).

400 ചതുരശ്രമൈൽ വിസ്തൃതിയുള്ള കണ്ണവം എന്ന ഗ്രാമം മുഴുവൻ ഉടമസ്ഥതയിലുള്ള ഒരു കുടുംബമായിരുന്നു കണ്ണവത്ത്. ആ വീട്ടുപേർ അങ്ങനെ ആ സ്ഥലത്തിന്റെ പേർ ആയി. ഒരു കാലത്ത് വടക്കേ മലബാറിലെ ഏറ്റവും സമ്പന്നമായ ജന്മികുടുംബമായിരുന്ന കണ്ണവത്ത് പഴശ്ശിരാജാവിന്റെ കുടിയാന്മാരായിരുന്നു. ഈ ജന്മിഗൃഹത്തിലാണ് കണ്ണവത്ത് ശങ്കരൻ നമ്പ്യാർ ജനിച്ചത്.

വളരെ ചെറുതായിരിക്കുമ്പോൾത്തന്നെ കോട്ടയം രാജ്യത്തിൽ നിന്നും മൈസൂരുകാരെ തുരത്തുന്നതിന് പഴശ്ശിയുടെ യുദ്ധങ്ങളിൽ ശങ്കരൻ നമ്പ്യാർ പങ്കെടുത്തിരുന്നു. അയാളുടെ ധൈര്യത്തിലും ദൃഢനിശ്ചയത്തിലും ആത്മാർത്ഥതയിലും ഭരണകാര്യത്തിലും നയതന്ത്രത്തിലുമെല്ലാം ആകൃഷ്ടനായ പഴശ്ശിരാജാവ് ശങ്കരൻ നമ്പ്യാരെ തന്റെ പ്രധാനമന്ത്രിയാക്കി. പഴശ്ശിയുടെ പ്രധാനകേന്ദ്രങ്ങളിൽ ഒന്നായിരുന്ന തൊടീക്കളം ശങ്കരൻ നമ്പ്യാരുടെ പ്രവർത്തനമണ്ഡലത്തിന്റെ കേന്ദ്രം ആയിരുന്നു. തൊടീക്കളവും ചുറ്റുപാടുമെല്ലാം മലകളും മരങ്ങളും നിറഞ്ഞതും പഴശ്ശിയുടെ യുദ്ധങ്ങളിൽ മൈസൂരുകാർക്കെതിരെയും ബ്രിട്ടീഷുകാർക്കെതിരെയും പോരാടാൻ മുന്നിൽ നിന്ന കുറിച്യസമുദായത്തിൽപ്പെട്ടവർ ജീവിച്ചിരുന്ന ഇടവുമായിരുന്നു.

ബ്രിട്ടീഷുകാരുമായുള്ള ആദ്യയുദ്ധത്തിൽ കൈതെരി അമ്പുവിനൊപ്പം ശങ്കരൻ നമ്പ്യാരും ബ്രിട്ടീഷുകാരെ തടുത്തുനിർത്തുന്നതിൽ ഒരു പ്രധാനപങ്ക് വഹിക്കുകയുണ്ടായി. തൊടീക്കളം ക്ഷേത്രത്തിൽ സ്ഥാനം ഉറപ്പിച്ച് 1797 -ൽ ബ്രീട്ടീഷുകാർക്കെതിരെ പോരാടിയ ആൾക്കാരിൽ ശങ്കരൻ നമ്പ്യാരും ഉണ്ടായിരുന്നു. ഈ പോരാട്ടത്തിൽ ബ്രിട്ടീഷുകാർക്ക് വലിയ നഷ്ടമുണ്ടായി. മുതിർന്ന നേതാക്കളായ ക്യാപ്റ്റൻ ബാച്ചിലറും ക്യാപ്റ്റൻ വില്യം ബ്രൗണും കൊല്ലപ്പെടുകയുമുണ്ടായി.

1800 ജൂണിൽ ബ്രിട്ടീഷുകാരോടുള്ള രണ്ടാമത്തെ യുദ്ധത്തിലും ശങ്കരൻ നമ്പ്യാർ പ്രാധാനപങ്കുവഹിക്കുകയുണ്ടായി. അദ്ദേഹം സുഹൃത്തുകളോടൊപ്പം വലിയൊരു സംഘം പോരാളികളെ ഒരുമിപ്പിച്ചു ബ്രിട്ടീഷുകാർക്കെതിരെ പോരാടി. 1801 ആഗസ്റ്റ് 4 -ആം തിയതി ബ്രിട്ടിഷുകാർ ശങ്കരൻ നമ്പ്യാരെ നിയമഭ്രഷ്ടനാക്കുകയും വധശിക്ഷയ്ക്കു വിധിക്കുകയും ചെയ്തു. ശങ്കരൻ നമ്യാരും കൂട്ടാളികളും കൂടി പഴശ്ശിരാജാവിനെ പിടികൂടാതെ രക്ഷിക്കുകയും തെക്കെ മലബാറിലെ അത്തൻ ഗുരിക്കളോട് സഖ്യത്തിലാവുകയും ബ്രിട്ടീഷുകാർക്ക് കൂടുതൽ തലവേദന ഉണ്ടാക്കുന്ന പോരാട്ടങ്ങൾ നടത്തുകയും ചെയ്തു.

1801 നവമ്പർ 27 -ന് തന്റെ 24 വയസ്സുള്ള മകനോടും കുറച്ചു കൂട്ടാളികളോടും കൂടി കുറ്റ്യാടിയിൽ താവളമടിക്കുമ്പോൾ ഒരു ബ്രാഹ്മണൻ ശങ്കരൻ നമ്പ്യാരെ ബ്രിട്ടീഷുകാർക്ക് ഒറ്റിക്കൊടുത്തു. ആ രാത്രിയിൽത്തന്നെ ബ്രിട്ടീഷുകാർ എല്ലാവരെയും പിടിച്ച് കണ്ണവത്ത് കൊണ്ടുവരികയും രാത്രി തന്നെ തൂക്കിക്കൊല്ലുകയും ചെയ്തു. തങ്ങളുടെ നേതാവിന്റെയും കൂട്ടാളികളുടെയും മൃതദേഹങ്ങൾ തൂങ്ങിക്കിടക്കുന്ന കാഴ്ച്ച കണ്ടാണ് കണ്ണവത്തെ ആൾക്കാർ പിറ്റേന്ന് ഉറക്കമുണർന്നത്. ഈയിടെയാണ് എല്ലാവരെയും തൂക്കിക്കൊന്ന ആ മരം കാലം ചെന്നു വീണത്. എന്നാൽ ഇന്നും ആ മരത്തിനു ചുറ്റുമുള്ള ഒരേക്കർ സ്ഥലം കുരുതിക്കളം എന്ന പേരിൽ തുറസ്സായിത്തന്നെ ഇട്ടിട്ടുണ്ട്..

തൂക്കിക്കൊല്ലുന്നതിനു തൊട്ടുമുന്നെ പോലും അദ്ദേഹം വളരെ ശാന്തനായിരുന്നുവത്രേ. പഴശ്ശിയുടെ ഒളിത്താവളം കാട്ടിക്കൊടുക്കുന്ന പക്ഷം മാപ്പുനൽകാമെന്നുള്ള ബ്രിട്ടീഷുകാരുടെ വാഗ്ദാനം അദ്ദേഹം നിരസിച്ചു. ബ്രിട്ടീഷുകാർ നൽകുന്നതേക്കാൾ വലിയ സമ്മാനം തനിക്ക് സ്വർഗ്ഗത്തിൽ കിട്ടുമെന്നും പറഞ്ഞ് സ്വന്തം തന്നെയാണത്രേ അദ്ദേഹം കൊലക്കയർ തന്റെ കഴുത്തിലേക്ക് ഇട്ടത്. പഴശ്ശിയെക്കുറിച്ചുള്ള വിവരങ്ങൾ നൽകിയാൽ മോചിപ്പിക്കാം എന്ന വഗ്ദാനം കൂടെ ഉണ്ടായിരുന്ന എല്ലാവരും നിരസിക്കുകയായിരുന്നു. അതിനാൽ എല്ലാവരെയും അന്നു രാത്രി തന്നെ കഴുവിലേറ്റുകയായിരുന്നു.


</doc>
<doc id="325436" url="https://ml.wikipedia.org/wiki?curid=325436" title="പഴയംവീടൻ ചന്തു">
പഴയംവീടൻ ചന്തു

പഴശ്ശിരാജാവിന്റെ ഒരു ജനറൽ ആയിരുന്നു പഴയംവീടൻ ചന്തു (Pazhayamviden Chandu). ഇയാൾ ഒറ്റിക്കൊടുത്തതോടെയാണ് ബ്രിട്ടീഷുകാരുമായുള്ള യുദ്ധത്തിൽ പഴശ്ശി തോൽക്കാനും കൊല്ലപ്പെടാനും ഇടയായത്.

ഒരു പാവപ്പെട്ട കുടുംബത്തിൽ ജനിച്ചുവളർന്ന ചന്തു പട്ടിണികൊണ്ട് ചെറുപ്പത്തിൽത്തന്നെ പഴശ്ശിയുടെ പരിവാരത്തിൽ ചേർന്നു. അവന്റെ കഴിവിലും ധൈര്യത്തിലും ആകൃഷ്ടനായ പഴശ്ശി സ്വന്തം മകനെപ്പോലെയാണ് ചന്തുവിനെ സ്നേഹിച്ചത്. യുദ്ധകാര്യങ്ങളിലും ഭരണത്തിലും ഏറ്റവും നല്ല ശിക്ഷണം നൽകി പഴശ്ശി ചന്തുവിനെ ഒരു മന്ത്രിയാക്കി. സാധാരണക്കാരനായി ജനിച്ച ചന്തുവിനെ പഴശ്ശി ഒരു പ്രഭുസ്ഥാനത്തേക്ക് ഉയർത്തി. പഴയവീട് എന്നു പേരുള്ള ഒരു നമ്പ്യാർ കുടുംബത്തോട് ചന്തുവിനെ ദത്തെടുക്കാൻ പഴശ്ശി ആവശ്യപ്പെട്ടു. അങ്ങനെ ചന്തു പഴയംവീട്ടിൽ ചന്തു നമ്പ്യാർ ആയി.

പ്രസിദ്ധനായ കൈതേരി അമ്പുവിന്റെ സഹോദരിയായ ഉണ്ണിയമ്മയെ പഴശ്ശിരാജ ചന്തുവിന് വിവാഹം ചെയ്തുകൊടുത്തു. ചന്തുവിന്റെ തനിനിറം മനസ്സിലായതിനാലാവണം അമ്പുവിന് ഈ ബന്ധത്തിനോട് അത്ര താത്പര്യമില്ലായിരുന്നു. പഴശ്ശിരാജാവിനോട് എതിരുപറയാൻ ആവാത്തതിനാൽ അമ്പുവിനു സമ്മതിക്കേണ്ടി വന്നു.

മൈസൂർ സേനയോട് പഴശ്ശിക്കൊപ്പം നിന്ന് ധീരമായി ചന്തു പോരാടി. അക്കാലത്ത് കേരളത്തിലെ ഏറ്റവും കഴിവുള്ള പോരാളിയായിരുന്നത്രേ ചന്തു. 

1793 -ൽ പഴശ്ശിരാജാവിനോട് ഇടഞ്ഞ് പരസ്യമായിത്തന്നെ പഴശ്ശിയുടെ ശത്രുവും അമ്മാവനും ആയ വീരവർമ്മയോടൊപ്പവും പിന്നീട് ഈസ്റ്റ് ഇന്ത്യ കമ്പനിക്കൊപ്പവും ചന്തു ചേർന്നു. ശത്രുരാജ്യത്തിന്റെ നീക്കം പഴശ്ശിയെ അറിയിച്ചുകൊണ്ടിരുന്ന ഒരു ചാരനായിരുന്നു ചന്തു. വെല്ലസ്ലിയോടുപോലും അടുപ്പം സൂക്ഷിച്ചിരുന്നയാളായിരുന്നത്രെ ചന്തു. as "Pye Vittil Chandoo".

പഴശ്ശിരാജാവിന്റെ യുദ്ധതന്ത്രങ്ങളെപ്പറ്റി ചന്തു 1805 -ൽ ബ്രിട്ടീഷുകാർക്ക് ഒറ്റിക്കൊടുത്തതാണത്രേ പഴശ്ശിയുടെ തോൽവിക്കും പിന്നീടുണ്ടായ ചെറുത്തുനിൽപ്പുകൾക്കും അന്ത്യ കുറിച്ചത്. തന്റെ മരണത്തിനു മുൻപ് ഇക്കാര്ര്യം പഴശ്ശിയെപ്പോലും അത്ഭുതപ്പെറ്റുത്തിയിരുന്നു. പണത്തിനു വേണ്ടിയായിരുന്നത്രേ ചന്തു പഴശ്ശിയെ ഒറ്റിക്കൊടുത്തത്.

ദുർഗ്രഹമായ ചുറ്റുപാടുകളിലാണ് ചന്തു മരിച്ചത്. പ്രതികാരമായി പഴശ്ശിയുടെ ആൾക്കാർ തന്നെയാവണം ചന്തുവിനെ കൊന്നത്. അയാളെക്കൊണ്ടുള്ള ആവശ്യം കഴിഞ്ഞതിനാലും 12 വർഷത്തോളം പഴശ്ശിക്കു വേണ്ടി ചാരപ്പണി ചെയ്തതിന്റെയും ശിക്ഷയായി ബ്രിട്ടീഷുകാർ തന്നെയാണ് ചന്തുവിനെ വധിച്ചത് എന്നാണ് മറ്റൊരു വാദം.

പഴശ്ശിരാജ (ചലച്ചിത്രം)


</doc>
<doc id="325471" url="https://ml.wikipedia.org/wiki?curid=325471" title="യു.എൻ. കാലാവസ്ഥ ഉച്ചകോടി 2015">
യു.എൻ. കാലാവസ്ഥ ഉച്ചകോടി 2015

കാർബൺ ബഹിർഗമനം കുറയ്ക്കുന്നതിനും ആഗോളതാപനത്തിന്റെ വേഗം കുറയ്ക്കുന്നതിനുമായി 2015 നവംബർ 30ന് പാരീസിലാണ് ലോക കാലാവസ്ഥാ ഉച്ചകോടി നടന്നത്. പാരീസിലെ ബോർഷെയിൽ ചേർന്ന സമ്മേളനത്തിൽ 196 രാജ്യങ്ങളുടെ പ്രതിനിധികളാണ് പങ്കെടുത്തത്. ഐക്യരാഷ്ട്രസഭയുടെ ആഭിമുഖ്യത്തിൽ, സിഒപി 21 അഥവാ 21–ാം കോൺഫറൻസ് ഓഫ് പാർട്ടീസ് എന്നാണ് ഈ സമ്മേളനം അറിയപ്പെടുന്നത്.



</doc>
<doc id="325478" url="https://ml.wikipedia.org/wiki?curid=325478" title="മിന്നൽ പരമേശ്വരൻ പിള്ള">
മിന്നൽ പരമേശ്വരൻ പിള്ള

സൈക്കിളിൽ റോന്തുചുറ്റി റൗഡികളുടെ ഇടയിലും സംഘർഷമേഖലകളിലും മിന്നൽ വേഗത്തിൽ പ്രത്യക്ഷപ്പെട്ട് പ്രശ്‌ന പരിഹാരമുണ്ടാക്കിയ ശ്രദ്ധേയനായ പൊലീസ് ഉദ്യോഗസ്ഥനായിരുന്നു എൻ. പരമശിവൻ നായർ എന്ന മിന്നൽ പരമേശ്വരൻ പിള്ള. പോലിസിലെ പോയ കാലത്തെ ത്രസിപ്പിച്ച പേരായിരുന്നു ‘മിന്നൽ’ എന്ന പരമേശ്വരൻ പിള്ള. ഒരു കാലത്ത് സാമാന്യജനത്തിന്റെ കണ്ണിൽ ഇതിഹാസ കഥാപാത്രമായിരുന്നു മിന്നൽ. കള്ളന്മാരുടെയും റൗഡികളുടെയും പേടി സ്വപ്നവും സത്യസന്ധതക്കും ധൈര്യത്തിനും പേരു കേട്ട പൊലീസുകാരനനുമായിരുന്നു മിന്നൽ പരമേശ്വരൻ പിള്ള. ഒരേ സമയം 
പല സ്ഥലത്ത് പ്രത്യക്ഷപ്പെടാനുള്ള സിദ്ധിയുണ്ടെന്ന് ജനസംസാരം ഉണ്ടായിരുന്നു. അങ്ങനെ പൊലീസ് ഓഫിസറായ എൻ. പരമശിവൻ നായർ നാട്ടുകാർക്ക് മിന്നൽ പരമേശ്വരൻ പിള്ളയായി.

അരാജകത്വത്തിനും നിയമ ലംഘകർക്കും എതിരെ മാത്രമായിരുന്നു മിന്നലിൻെറ ഓരോ പ്രവൃത്തിയും. ലോക്കപ്പ് മർദ്ദനങ്ങളോ കൊടിയ ക്രൂരതകളോ മിന്നൽ പരമേശ്വരൻ പിള്ള ഒരിക്കലും കേസ് അന്വേഷണത്തിന് അവലംബിച്ചിരുന്നില്ല. മനശാസ്ത്ര തലത്തിലും ശാസ്ത്രീയവുമായ മാർഗങ്ങളിലൂടെയുമായിരുന്നു അദ്ദേഹം മുന്നോട്ട് പോയിരുന്നത്. പൊലീസിനു കൈകാര്യം ചെയ്യാൻ ബുദ്ധിമുട്ടുള്ള സ്ഥലങ്ങളിലൊക്കെയും മിന്നലിനെ ഉന്നതോദ്യോഗസ്ഥർ നിർദ്ദേശിച്ചു. സത്യസന്ധനും കുറ്റാന്വേഷണ രംഗത്തെ ഏറ്റവും മിടുക്കനുമായ അദ്ദേഹം തിരുവിതാംകൂർ, കൊച്ചി പോലീസ്, കേരള പോലീസ് എന്നിവയിൽ പ്രവർത്തിച്ച ജീവിച്ചിരിക്കുന്നതിൽ ഏക വ്യക്തി എന്ന ബഹുമതിക്കും ഉടമയായിരുന്നു. കമ്മീഷണർ ആയി ഉയർന്നപ്പോഴും സൈക്കിൾ യാത്രയാണ്‌ അദ്ദേഹം നടത്തിയിരുന്നത്.ഏ.കെ.ജിയെയും ഇ.എം.എസിനെയും ഒക്കെ ഇഷ്ടപ്പെട്ട വ്യക്തിയായിരുന്നു അദ്ദേഹം .

അനവധി കുറ്റവാളികളെ മുട്ടുകുത്തിച്ച ചരിത്രമാണ് മിന്നൽ പരമേശ്വരൻ പിള്ളക്കുള്ളത്. ചവറയിൽ 1950 ൽ എസ്.ഐ ആയിരുന്ന കാലത്ത് ആ പ്രദേശത്തെ പ്രധാന കുറ്റവാളി ആനപാച്ചൻ എന്ന റൗഡിയായിരുന്നു. പല പോലീസ് ഉദ്യോഗസ്ഥർ വിചാരിച്ചിട്ടും മുട്ടുകുത്തിക്കാൻ കഴിയാതിരുന്ന പാച്ചനെ തെരുവിൽ ഒറ്റയടിക്ക് വീഴ്ത്തിയായിരുന്നു പരമേശ്വരൻ പിള്ളയുടെ അരങ്ങേറ്റം. പിന്നീട് ആനപാച്ചൻ അന്നത്തെ വക്കീൽ മളളൂർ ഗോവിന്ദപിള്ളയെ കൊണ്ട് പരമേശ്വരൻ പിള്ളക്കെതിരെ മർദനത്തിന് കേസ് കൊടുത്തെങ്കിലും കേസ് തോറ്റുപോയി.

കാഞ്ഞിരപ്പള്ളിയിൽ എസ്. ഐ ആയി ചാർജെടുത്ത പരമേശ്വരൻ പിള്ള ‘കാട്ടുകോഴി ചാക്കോ’ എന്ന റൗഡിയെ നടുറോഡിൽ അടിച്ചൊതുക്കി പേരെടുത്തു.
ആറ്റുകാൽ പൊങ്കാല നടക്കുമ്പോൾ സ്ത്രീകൾക്കെതിരെ നടന്ന ചില അതിക്രമങ്ങൾ ശ്രദ്ധയിൽ പെട്ട പരമേശ്വരൻപിള്ള ക്ഷേത്രത്തിൽ പൊങ്കാല നടക്കുമ്പോൾ പുരുഷൻമാർക്ക് പ്രവേശനം നിഷേധിക്കണമെന്ന് ക്ഷേത്രകമ്മിറ്റിക്ക് കർശന നിർദ്ദേശം നൽകി. 1954 ലെ ഈ നിർദ്ദേശത്തെ തുടർന്നാണ് "സ്ത്രീകളുടെ ശബരിമല" എന്ന വിശേഷണം ആറ്റുകാൽ ക്ഷേത്രത്തിന് ലഭിച്ചതെന്നും ആത്മകഥയിൽ പറയുന്നതായി ആത്മകഥ എഴുതാൻ സഹായിച്ച ശിവദാസ് പറയുന്നു.

പരമേശ്വരൻപിള്ളയ്ക്ക് ‘മിന്നൽ’ എന്ന പട്ടം നൽകിയത് കോട്ടയം കളക്ടറായിരുന്ന ഗോവിന്ദമേനോനായിരുന്നു. അന്ന് കസബ സ്റ്റേഷനിൽ എസ്.ഐ യായിരുന്ന പരമേശ്വരൻപിള്ള ഊടുവഴികളിൽ കൂടി സൈക്കിളിൽ മിന്നൽ വേഗത്തിൽ എത്തി കുറ്റവാളികളെ പിടികൂടുക പതിവാക്കി.

ധീരനും ധർമ്മിഷ്ഠനുമായ മിന്നലിൻെറ കണ്ണ് നനയിച്ച ഒരു കേസ് അന്വേഷണം മിന്നൽ പരമേശ്വരൻ പിള്ളയുടെ ആത്മകഥയിലുണ്ട്. കൊല്ലം ജില്ലയിൽ ചാർജെടുത്തപ്പോൾ പ്രദേശത്തെ ഒരു റൗഡിയെ വിളിച്ച് വരുത്തി. നല്ല ആകാരസൗഷ്ടവും 25 വയസിന് താഴെ പ്രായവുമുള്ള യുവാവിനെ മിന്നൽ പരമേശ്വരൻ പിള്ള ഉപദേശിച്ച് വിടുകയാണുണ്ടായത്. ഉപദേശം ഫലിക്കുകയും യുവാവ് റൗഡിസം ഉപേക്ഷിക്കുകയും ചെയ്തു. റൗഡിസം പ്രധാന വരുമാനമായിരുന്ന യുവാവ് ഇതുമൂലം പട്ടിണിയിലുമായി. ദിവസങ്ങളോളം പട്ടിണി കിടന്ന് മടുത്ത യുവാവ് അടുത്തുള്ള ഒരു ജൻമിയെ കണ്ട് സഹായം അഭ്യർത്ഥിച്ചെങ്കിലും ജൻമി ഇയ്യാളെ മർദിക്കുകയായിരുന്നു. യുവാവ് ആകട്ടെ ജൻമിയുടെ മകനെ കുത്തിവീഴ്ത്തിയാണ് പ്രതികാരം ചെയ്തത്. ഈ സംഭവത്തിൽ കേസ് അന്വേഷണം നടത്തിയ ‘മിന്നൽ’ യുവാവിനോട് അനുകമ്പ ഉണ്ടായിരുന്നെങ്കിലും കേസ് അന്വേഷണത്തിൽ അണുകിട വ്യതിചലിച്ചില്ല. തുടർന്ന് പ്രതിയെ കോടതി തൂക്കിക്കൊല്ലാൻ വിധിച്ചു.ആ സംഭവത്തിൽ ഏറെ വിഷമമുണ്ടായിരുന്നു മിന്നൽ പരമേശ്വരൻ പിള്ളക്ക്. അതുപോലെ തിരുവനന്തപുരം ജനറൽ ആശുപത്രിയിൽ പാവപ്പെട്ട രോഗികൾക്ക് മരുന്ന് വാങ്ങാൻ തൻെറ ശമ്പളത്തിൽ നിന്ന് നല്ലൊരു പങ്ക് സംഭാവന ചെയ്തിരുന്നു.

അക്രമികൾക്കുനേരെ മിന്നൽ പിണർപോലെ പാഞ്ഞെത്തി തലസ്ഥാനത്തെ കുറ്റവാളികളെ വിറപ്പിച്ചിരുന്ന പോലീസ് ഇൻസ്‌പെക്ടർ മിന്നൽ പരമേശ്വരൻ നായർ, ജോലിത്തിരക്കുകൾക്കിടയിലും വീട്ടിലെത്തിയാൽ, വീടിനു പിന്നിലെ തൊഴുത്തിൽ പശുക്കൾക്കൊപ്പം കൂടും. രാത്രി എത്ര വൈകിയെത്തിയാലും തൊഴുത്തിലെത്തി പശുക്കളെ ഓമനിക്കുന്ന അച്ഛൻ, മകൾ മീരയ്ക്ക് എന്നും ആരാധനാപാത്രമായിരുന്നു. അച്ഛനിൽ നിന്നാണ് മീര വളർത്തുമൃഗങ്ങളുമായുള്ള ചങ്ങാത്തം കടംകൊണ്ടത്.
ലോകത്തിലെ ഏറ്റവും ചെറിയ പശുക്കളെ(വെച്ചൂർ പശു) വളർത്തുന്നതിൽ പ്രശസ്തയാണ്‌ ഇന്ന് മീര.

തൻെറ ആത്മകഥ പൂർത്തിയാക്കിയ ശേഷമാണ് 2013 സെപ്റ്റംബറിൽ (17/18), 97 ാം വയസിൽ അദ്ദേഹം ജീവിതത്തിൽ നിന്നും മടങ്ങിയത്. തിരുവനന്തപുരം സ്വദേശിയും ഗാനരചയിതാവുമായ ശിവദാസ് തുടർച്ചയായ മൂന്നരവർഷം കൊണ്ടാണ് മിന്നലിൻെറ ആത്മകഥ കേട്ടെഴുതിയത്. എന്നാൽ പുസ്തകം പുറത്തിറങ്ങുന്നതിന് മുമ്പെയായി അദ്ദേഹം അന്തരിച്ചു. 1500 പേജുള്ള കയ്യെഴുത്ത് പ്രതിയുടെ അവസാന മിനുക്ക് പണി നടന്നുകൊണ്ടിരിക്കെയാണ്‌ അദ്ദേഹത്തിന്റെ വിയോഗം സംഭവിച്ചത്. സർവീസ് ജീവിതത്തിലെ ഉദ്വേഗജനകമായ ഏടുകൾ, സംസ്ഥാനപോലീസിന്റെയും കേരളസമൂഹത്തിന്റെയും പരിണാമകാലങ്ങളെ മിന്നൽക്കഥകൾ എന്ന ഈ പുസ്തകത്തിൽ തെളിഞ്ഞു കാണാം. പ്രസാധകർ : ഡി സി ബുക്സ്.

ഗണേശോൽസവം ട്രസ്റ്റ്‌ സംഘടിപ്പിച്ച മികച്ച സാമൂഹിക സേവകനുള്ള പുരസ്കാരമാണ് മിന്നൽ പരമേശ്വരൻ അവാർഡ്‌.


</doc>
<doc id="325483" url="https://ml.wikipedia.org/wiki?curid=325483" title="സ്റ്റുവർട്ട് ബ്രോഡ്">
സ്റ്റുവർട്ട് ബ്രോഡ്

ഇംഗ്ലണ്ടിനു വേണ്ടി അന്താരാഷ്ട്ര ക്രിക്കറ്റ് മൽസരങ്ങൾ കളിക്കുന്ന താരമാണ് സ്റ്റുവർട്ട് ക്രിസ്റ്റഫർ ജോൺ ബ്രോഡ് എന്ന സ്റ്റുവർട്ട് ബ്രോഡ് (ജനനം24 ജൂൺ, 1986). ഒരു വലംകൈയൻ ഫാസ്റ്റ് ബൗളറും ഇടംകൈയൻ ബാറ്റ്സ്മാനുമാണദ്ദേഹം. 2006 ഓഗസ്റ്റിൽ പാകിസ്താനെതിരെ നടന്ന ഏകദിന ക്രിക്കറ്റ് മൽസരത്തിലൂടെ രാജ്യാന്തര ക്രിക്കറ്റിൽ അരങ്ങേറിയ ബ്രോഡ് ഇന്ന് ഇംഗ്ലണ്ട് ടീമിലെ ഒരവിഭാജ്യ ഘടകമാണ്. ഇംഗ്ലണ്ട് ടീമിന്റെ ബൗളിംഗിന്റെ നെടുംതൂണായി അറിയപ്പെടുന്ന അദ്ദേഹം ടെസ്റ്റ് ക്രിക്കറ്റിൽ രണ്ടുതവണ പത്ത് വിക്കറ്റ് നേട്ടം കൈവരിച്ചിട്ടുണ്ട്. ഇംഗ്ലണ്ടിനായി ടെസ്റ്റ് ക്രിക്കറ്റിൽ നാലാമത് ഏറ്റവുമധികം വിക്കറ്റുകൾ നേറ്റിയ ബൗളറും ബ്രോഡാണ്. 2007, 2011, 2015 ഏകദിന ക്രിക്കറ്റ് ലോകകപ്പുകൾ,2009, 2013 ചാമ്പ്യൻസ് ട്രോഫി, 2007 മുതൽ 2014 വരെയുള്ള ട്വന്റി20 ലോകകപ്പുകൾ എന്നീ രാജ്യാന്തര ടൂർണ്ണമെന്റുകളിലും ബ്രോഡ് ഇംഗ്ലണ്ട് ടീമിന്റെ ഭാഗമായിട്ടുണ്ട്. 2007 ട്വന്റി20 ലോകകപ്പിൽ ബ്രോഡിനെതിരെ ഒരോവറിലെ ആറു പന്തുകളിലും ഇന്ത്യയുടെ യുവരാജ് സിങ് സിക്സറുകൾ പായിച്ചത് രാജ്യാന്തരതലത്തിൽ ശ്രദ്ധേയമായിരുന്നു. ഏറെക്കാലം ഇംഗ്ലണ്ട് ക്രിക്കറ്റ് ടീമിന്റെ ട്വന്റി20 ക്രിക്കറ്റിലെ നായകനായും അദ്ദേഹം പ്രവർത്തിച്ചിട്ടുണ്ട്. ആഭ്യന്തരക്രിക്കറ്റിൽ ലെയ്സ്റ്റർഷെയർ, നോട്ടിങ്ഹാംഷെയർ എന്നീ ടീമുകൾക്ക് വേണ്ടിയാണ് അദ്ദേഹം കളിക്കുന്നത്.



</doc>
<doc id="325499" url="https://ml.wikipedia.org/wiki?curid=325499" title="ഒപ്ടിക്കൽ ഡിസ്ക് ഓതറിംഗ്">
ഒപ്ടിക്കൽ ഡിസ്ക് ഓതറിംഗ്

ശരിയായ ലോജിക്കൽ വോള്യം ഫോർമാറ്റിൽ വീഡിയോ, ഓഡിയോ അല്ലെങ്കിൽ മറ്റ് വിവരങ്ങൾ ഒരു സി.ഡി.യിലോ ഡി.വി.ഡി.യിലോ (ബ്ലൂ റേ ഡിസ്ക് ഉൾപ്പെടെ) 
പകർത്തുന്നതു ഒപ്ടിക്കൽ ഡിസ്ക് ഓതറിംഗ് എന്ന് അറിയപ്പെടുന്നു


</doc>
<doc id="325500" url="https://ml.wikipedia.org/wiki?curid=325500" title="ഡാർവിൻ (നഗരം)">
ഡാർവിൻ (നഗരം)

ഓസ്ട്രേലിയയിലെ ഒരു പ്രധാന നഗരവും ഓസ്ട്രേലിയയിലെ വടക്കൻ പ്രവിശ്യയുടെ തലസ്ഥാനവുമാണ് ഡാർവിൻ. രാജ്യത്തിന്റെ വടക്കേ അറ്റത്ത് തിമൂർ കടലിന്റെ തീരത്തായാണ് ഈ നഗരം സ്ഥിതി ചെയ്യുന്നത്. ദക്ഷിണപൂർവേഷ്യയുമായി ചേർന്നുകിടക്കുന്നതിനാൽ ഏഷ്യയുടെ കവാടം എന്നാണ് ഡാർവിൻ ഓസ്ട്രേലിയയിൽ പൊതുവെ അറിയപ്പെടുന്നത്. പാർമേസ്റ്റൺ എന്നായിരുന്നു നഗരത്തിന്റെ പഴയപേർ. 1839ൽ ചാൾസ് ഡാർവിനെയും വഹിച്ചുകൊണ്ടുള്ള എച്ച്.എം.എസ് ബീഗിൾ കപ്പൽ ഈ തുറമുഖത്തെത്തുകയുണ്ടായി. ചാൾസ് ഡാർവിനോടുള്ള ആദരസൂചകമായാണ് നഗരത്തിനു ആ പേർ ലഭിച്ചത്. ഓസ്ട്രേലിയയിലെ ആധുനികനഗരങ്ങളിലൊന്നായാണ് ഡാർവിൻ അറിയപ്പെടുന്നത്. തദ്ദേശീയർക്കുപുറമെ ചൈന, ന്യൂസിലൻഡ്, അയർലണ്ട്, ഇന്തോനേഷ്യ, കിഴക്കൻ ടിമോർ എന്നീ രാജ്യങ്ങളിൽനിന്നുള്ളവരും ഇവിടെ താമസിക്കുന്നു. ഔദ്യോഗിക കണക്കുകൾ അനുസരിച്ച് 1,36,245 ആണ് ഡാർവിനിലെ ജനസംഖ്യ. ക്രിസ്തുമതമാണ് ഇവിടുത്തെ പ്രധാനമതം. ഇംഗ്ലീഷിനുപുറമെ ഇറ്റാലിയൻ,ഗ്രീക്ക്,ചൈനീസ് ഭാഷകളും ഇവിടുത്തുകാർ സംസാരിച്ചുപോരുന്നു. രാജ്യത്തെ പ്രധാന വിനോദസഞ്ചാരകേന്ദ്രങ്ങളിലൊന്നായ ഡാർവിനിൽ പ്രതിവർഷം ലക്ഷക്കണക്കിനു ടൂറിസ്റ്റുകളാണ് എത്താറുള്ളത്. ഓസ്ട്രേലിയയിലെ മറ്റു പ്രധാന നഗരങ്ങളുമായി ദേശീയപാത വഴി ബന്ധപ്പെട്ടിരിക്കുന്ന ഡാർവിനിൽ ഒരു രാജ്യാന്തര വിമാനത്താവളവുമുണ്ട്



</doc>
<doc id="325508" url="https://ml.wikipedia.org/wiki?curid=325508" title="പള്ളൂർ ഏമാൻ">
പള്ളൂർ ഏമാൻ

വയനാട്ടിലുണ്ടായിരുന്ന ഒരു നായർ ജന്മിയായിരുന്നു പള്ളൂർ എമാൻ (Pallur Eman) (മരണം 1820). പഴശ്ശിരാജാവും ഈസ്റ്റ് ഇന്ത്യ കമ്പനിയുമായി നടന്ന കോട്ടയം യുദ്ധങ്ങളിൽ (1793-1806) ഇദ്ദേഹം പങ്കെടുത്തിരുന്നു.

1799 -ൽ ഏമാൻ ബ്രിട്ടീഷുകാർക്കുവേണ്ടി പോരാടി. 1802 -ൽ തന്റെ രാജാവായ പഴശ്ശിക്കുവേണ്ടി ഒരു ഇരട്ട ചാരനായി അയാൾ.

വളരെ സമർത്ഥനായ ഒരാൾ ആയാണ് ബ്രിട്ടീഷുകാർ ഏമാനെ കണ്ടത്. വർഷത്തിൽ 200 രൂപ ശമ്പളത്തിന് 1799 -ൽ അയാൾ ബ്രിട്ടീഷുകാരുടെ ഉപദേശകൻ ആയി പ്രവർത്തിച്ചിരുന്നു. ആർതർ വെല്ലസ്ലിയോടൊപ്പം പ്രവർത്തിച്ചിരുന്ന ഏമാന്റെ സഹായത്തോടെ ബ്രിട്ടീഷുകാർക്ക് 1801 -ൽ പേരിയ പിടിച്ചെടുക്കാൻ കഴിഞ്ഞു. അതിനാൽത്തന്നെ 1801 ലും 1802 ലും പഴശ്ശിക്ക് വളരെ ബുദ്ധിമുട്ട് ഉണ്ടാക്കാൻ കഴിഞ്ഞു. ഒരിക്കൽ തന്റെ വിശ്വസ്തനായിരുന്ന പഴയംവീടൻ ചന്തു പഴശ്ശിയെ ബ്രിട്ടീഷുകാർക്ക് ഒറ്റിക്കൊടുത്തു. ബ്രിട്ടീഷുകാർ പിന്തുടർന്നപ്പോൾ പഴശ്ശിക്ക് നിൽക്കക്കള്ളിയില്ലാതെ ആസ്ഥാനങ്ങൾ പലതവണ മാറ്റേണ്ടി വന്നു. എന്നാൽ ഇക്കാലത്ത് ഏമാൻ പഴശ്ശിയെ സഹായിക്കാൻ ഒരു ഇരട്ടചാരന്റെ പണിയായിരുന്നു ചെയ്തത്. 1805 -ൽ അറസ്റ്റ് ചെയ്യുന്നതുവരെ ഏമാന്റെ മൂത്ത സഹോദരൻ പള്ളൂർ രയരപ്പൻ നായരും പഴശ്ശിയെ പിന്തുണച്ചിരുന്നു.

1802 -ൽ പനമരം കോട്ട ബ്രിട്ടീഷുകാർ പിടിച്ചെടുത്തപ്പോൾ ഏമാന്റെ ഇരട്ട ചാരപ്പണിയെപ്പറ്റി മനസ്സിലാവുകയും അയാൾ രക്ഷപ്പെട്ട് പഴശ്ശിയുടെ കൂടെ കൂടുകയും ചെയ്തു. വ്രിട്ടീഷുകാർ ഏമാനെ പിടികൂടുന്നവർക്ക് 1000 പണം ഇനാം പ്രഖ്യാപിക്കുകയും ചെയ്തു. മുല്ലുകുരുമ്പ എന്ന സൈനികഗോത്രക്കാരോട് പഴശ്ശിയെ പിന്തുണക്കാൻ ഏമാൻ പ്രേരിപ്പിച്ചു.

1802 മാർച്ച് 23 -ആം തിയതി ഏമാനും സംഘവും താമരശ്ശേരി ചുരത്തിലൂടെ ചെന്ന് കോഴിക്കോട് സബ്-ജയിൽ ആക്രമിച്ചു. 250 -ഓളം ജയിൽ കാവൽക്കാരെ പിടിക്കുകയോ വധിക്കുകയോ ചെയ്തു. ആയുധങ്ങളും പടക്കോപ്പുകളും കൈക്കലാക്കി. മോചിതരായ പല തടവുകാരും ഏമാനൊപ്പം ചേർന്നു. മലബാർ കളക്ടറായ മക്‌ലോഡ് രാജിവച്ചു. പിന്നീടും ഏമാൻ ബ്രിട്ടീഷുകാരോട് പോരാട്ടം തുടർന്നു. 1805 -ൽ പഴശ്ശിരാജാവ് കൊല്ലപ്പെട്ടതിനു ശേഷം അദ്ദേഹത്തിന്റെ അനന്തരവൻ സ്ഥാനമേറ്റു. 1806 -ൽ ബ്രിട്ടീഷുകാർ ഏമാനെ പിടികൂടി.

ശ്രീരംഗപട്ടണത്ത് നടന്ന വിചാരണക്കൊടുവിൽ ഏമാനെ വധശിക്ഷയ്ക്ക് വിധിച്ചു. പിന്നീട് ആ ശിക്ഷ ജീവപര്യന്തമാക്കി മാറ്റി. ഏതാണ്ട് 1807 -ൽ ഏമാനെയും സഹോദരനേയും പെനാംഗ് ദ്വീപിലേക്ക് നാടുകടത്തി. ഏമാൻ ഒഴികെ റ ചില തടവുകാരെ 1819 -ൽ മോചിപ്പിച്ചു. നാട്ടിലേക്ക് വിട്ടാൽ അയാൾ വീണ്ടും പ്രശ്നങ്ങൾ ഉണ്ടാക്കുമെന്ന് ബ്രിട്ടീഷുകാർക്ക് തോന്നി. 1820 -ൽ പെനാംഗ് ദ്വീപിൽത്തന്നെ വച്ച് ഏമാൻ മരണമടഞ്ഞു.




</doc>
<doc id="325518" url="https://ml.wikipedia.org/wiki?curid=325518" title="കാലിക്കോ">
കാലിക്കോ

കോഴിക്കോട് ഉൽഭവിച്ച ഒരുതരം തുണിത്തരമാണ് കാലിക്കോ. ബ്ലീച്ച് ചെയ്യാത്ത, പരുക്കനായ, കട്ടി കൂടിയ തുണിത്തരമാണിത്. കോഴിക്കോട്ടെ ചാലിയ ജാതിവ്യവസ്ഥയിൽ പെടുന്ന നെയ്ത്തുകാരായിരുന്നു പ്രധാനമായും കാലിക്കോ തുണികൾ നിർമ്മിച്ചിരുന്നത്. കോഴിക്കോടിന് 'കാലിക്കറ്റ്' എന്ന പേർ ലഭിക്കുവാനുള്ള കാരണം 'കാലിക്കോ' തുണികൾ ഇവിടെനിന്നും കയറ്റിയയയ്ക്കുന്നതുകൊണ്ടാണ്. പല വർണ്ണങ്ങളിൽ പ്രിന്റ് ചെയ്ത കാലിക്കോ തുണിത്തരങ്ങൾ യൂറോപ്പിൽ പ്രസിദ്ധമായിരുന്നു. ബ്രിട്ടീഷുകാരായിരുന്നു കാലിക്കോയുടെ പ്രധാന ഉപഭോക്താക്കൾ.

12-ാം നൂറ്റാണ്ടിൽ ജീവിച്ചിരുന്ന ഹേമചന്ദ്രന്റെ കാവ്യങ്ങളിൽ താമരമുദ്രകളാൽ അലങ്കൃതമായ കാലിക്കോയെപ്പറ്റി പരാമർശമുണ്ട്. 15-ാം നൂറ്റാണ്ടു മുതൽ അറബി വ്യാപാരികൾ വഴി കാലിക്കോ ഈജിപ്തിലെത്തി. 17-ാം നൂറ്റാണ്ടു മുതലാണ് യൂറോപ്പിൽ കാലിക്കോ പ്രചാരത്തിലായത്. കമ്പിളിയും പട്ടും വാങ്ങാൻ സാമ്പത്തികശേഷിയില്ലാത്തവർക്ക് വിലകുറഞ്ഞ കാലിക്കോ ഒരാശ്വാസമായി. വ്യാവസായിക വിപ്ലവം വന്നതോടെ, ഇന്ത്യൻ നിർമ്മിത കാലിക്കോ ബ്രിട്ടണിൽ നിരോധിക്കുകയും, പരുത്തി ഇന്ത്യയിൽ നിന്ന് കൊണ്ടുവന്ന് ബ്രിട്ടീഷ് ഫാക്ടറികളിൽ സംസ്കരിച്ച് കാലിക്കോ മാതൃകയിലുള്ള തുണിത്തരങ്ങൾ നിർമ്മിക്കാൻ ആരംഭിക്കുകയും ചെയ്തു. ഇന്ത്യൻ കാലിക്കോ ഉത്പ്പന്നങ്ങൾ നിരോധിച്ചുകൊണ്ടുള്ള കാലിക്കോ നിയമം( കാലിക്കോ ആക്ടു് )ബ്രിട്ടണിൽ സർക്കാർ നടപ്പിലാക്കിയിരുന്നു.തടവുകാരെ ജയിലറയ്ക്ക് പുറത്തിറക്കുമ്പോൾ കാലിക്കോ കൊണ്ട് നിർമ്മിതമായ മുഖം മൂടി അണിയിക്കുന്നത് ഓസ്ത്രേലിയയിൽ പ്രചാരത്തിലുണ്ടായിരുന്ന ആചാരമാണ്.

ചെറിയ പൂക്കളുടെ ആകൃതിയിലുള്ള പ്രിന്റുകളാണ് കാലിക്കോവിന്റെ പ്രത്യേകത. വലിയ തടിക്കഷ്ണങ്ങളിൽ ചിത്രങ്ങൾ ആലേഖനം ചെയ്ത്, നിറം പിടിപ്പിച്ച് തുണിയിൽ അച്ചടിക്കലായിരുന്നു പഴയ രീതി. പിന്നീട് ആലിസാരിൻ എന്ന രാസവസ്തു ഉപയോഗിച്ച് ബ്ലോക്ക് പ്രിന്റിങ് ചെയ്തുതുടങ്ങി. ചെറിയ പൂക്കളുടെ പ്രിന്റുകളുള്ള എല്ലാ വസ്ത്രങ്ങളും പിൽക്കാലത്ത് 'കാലിക്കോ പ്രിന്റിങ്'എന്ന് അറിയപ്പെട്ടു തുടങ്ങി.


</doc>
<doc id="325524" url="https://ml.wikipedia.org/wiki?curid=325524" title="മലബാർ കുടിയേറ്റം">
മലബാർ കുടിയേറ്റം

ഇരുപതാം നൂറ്റാണ്ടിൽ തിരുവതാംകൂർ ഭാഗത്തു നിന്ന് മലബാർ മേഖലയിലേക്ക് സുറിയാനി കൃസ്ത്യാനികൾ നടത്തിയ കുടിയേറ്റത്തെയാണ് മലബാർ കുടിയേറ്റം എന്ന് വിശേഷിപ്പിക്കുന്നത്.' 1920-കളിൽ തുടങ്ങിയ ഈ കുടിയേറ്റം 1980-കൾ വരെയും ഉണ്ടായിരുന്നു. ഈ കുടിയേറ്റത്തിന്റെ ഭാഗമായി മലബാർ മേഖലയിലെ കൃസ്ത്യാനികളുടെ എണ്ണം 1931 നെ അപേക്ഷിച്ച് 1971-ൽ പതിനഞ്ച് മടങ്ങായി മാറി.

സ്വതന്ത്രപൂർവ്വ ഇന്ത്യയിൽ മദ്രാസ് പ്രവിശ്യയ്ക്കു കീഴിലായിരുന്നു മലബാർ. ഇരുപതാം നൂറ്റാണ്ടിൽ മധ്യ തിരുവതാംകൂറിലെ ജനസംഖ്യ അധികരിക്കുകയും, എന്നാൽ കൃഷിഭൂമിയുടെ വിസ്താരം കൂടുതലില്ലാതെ തുടരുകയും ചെയ്തു. മലബാർ മേഖലയിലുള്ള സ്ഥലങ്ങളിലെ കൃഷിസാധ്യത മനസ്സിലാക്കി പലരും ഇവിടങ്ങളിലേക്ക് കുടിയേറിപ്പാർത്തു. പ്രാദേശിക ജന്മികളുടെയും, രാജാക്കന്മാരുടെയും കയ്യിൽ നിന്ന് സ്ഥലം വാങ്ങി തോട്ടങ്ങൾ നിർമ്മിച്ചു. ഇത്തരത്തിൽ അഭിവൃദ്ധി നേടിയ കർഷകരുടെ അനുഭവങ്ങളിൽ നിന്ന് ഊർജ്ജം ഉൾക്കൊണ്ട് കൂടുതൽ ആളുകൾ മലബാറിലേക്കെത്തി. 1950 ആയപ്പോഴേക്കും കുടിയേറ്റം അതിന്റെ പാരമ്യത്തിലെത്തിയിരുന്നു.

കുടിയേറ്റക്കാരിൽ ഭൂരിഭാഗവും സുറിയാനി കൃസ്ത്യൻ സമുദായത്തിൽ പെട്ടവരായിരുന്നു. ഇന്നത്തെ പാല, കരുനാഗപ്പള്ളി, ചങ്ങനാശേരി, രാമപുരം എന്നീ സ്ഥലങ്ങളിൽ നിന്നും അനേകമാളുകൾ മലബാറിലേക്ക് കുടിയേറിയിട്ടുണ്ട്. എറണാകുളം, ഇടുക്കി ജില്ലകളിലെ മലമ്പ്രദേശങ്ങളിൽ നിന്നുള്ളവരും ധാരാളമായി മലബാറിലേക്കെത്തി. കുടിയേറിയവരിൽ ന്യൂനപക്ഷം ഹിന്ദുക്കളും, മുസ്ലീങ്ങളുമുണ്ടായിരുന്നു. ഈ കുടിയേറ്റത്തോടെ മലബാറിലെ പല മലനിരകളിലും ചെറു പട്ടണങ്ങളും, ഗ്രാമങ്ങളും ഉണ്ടായി.

കണ്ണൂർ ജില്ലയിലെ ചെറുപുഴ,ചെമ്പേരി,കുടിയാൻമല,ആലക്കോട്,ഇരിട്ടി . വയനാട് ജില്ലയിലെ പുൽപ്പള്ളി, മാനന്തവാടി, .മലപ്പുറം ജില്ലയിലെ നിലമ്പൂർ കരുവാരകുണ്ട്, പെരിന്തൽമണ്ണ , .പാലക്കാട്ടെ മണ്ണാർക്കാട്, വടക്കാഞ്ചേരി. കോഴിക്കോട്ടെ തൊട്ടിൽപ്പാലം, തിരുവമ്പാടി, കൂരാച്ചുണ്ട് കോടഞ്ചേരി, എന്നീ സ്ഥലങ്ങളിൽ തെക്കൻ ജില്ലകളിൽ നിന്നും കുടിയേറി വന്നവർ അനേകമുണ്ട്.


</doc>
<doc id="325528" url="https://ml.wikipedia.org/wiki?curid=325528" title="തലശ്ശേരി ബിരിയാണി">
തലശ്ശേരി ബിരിയാണി

കൈമ അല്ലെങ്കിൽ ജീരകശാല അരി കൊണ്ട് ഉണ്ടാക്കുന്ന ബിരിയാണിയാണ് തലശ്ശേരി ബിരിയാണി. Thalassery biryani () ഈ അരി നെയ്യിൽ വറുത്തശേഷം മസാലക്കൂട്ടുകളും കോഴിയിറച്ചിയുമിട്ട് ""ദം"" ചെയ്‌തെടുക്കുന്നു എന്നതാണ് തലശ്ശേരി ബിരിയാണിയുടെ പ്രത്യേകത.



</doc>
<doc id="325531" url="https://ml.wikipedia.org/wiki?curid=325531" title="അനാർക്കലി (2015- ലെ ചലച്ചിത്രം)">
അനാർക്കലി (2015- ലെ ചലച്ചിത്രം)

തിരക്കഥാകൃത്തായ സച്ചി ആദ്യമായി സംവിധാനം ചെയ്ത് 2015 ൽ പുറത്തിറങ്ങിയ മലയാള ചലച്ചിത്രമാണ് അനാർക്കലി.പൃഥ്വിരാജ് കേന്ദ്രകഥാപാത്രത്തെ അവതരിപ്പിക്കുന്ന ഈ ചിത്രം നിർമ്മിച്ചിരിക്കുന്നത് രാജീവ് നായർ ആണ്.ബിജു മേനോൻ,കബീർ ബേദി,പ്രിയാൽ ഗോർ, മിയ ജോർജ്ജ് തുടങ്ങിയവരും പ്രധാന കഥാപാത്രങ്ങളെ അവതരിപ്പിക്കുന്നു.വിദ്യാസാഗർ ആണ് ഈ ചിത്രത്തിന്റെ സംഗീതസംവിധാനം നിർവഹിച്ചിരിക്കുന്നത്.കൊച്ചിയിലും ലക്ഷദ്വീപിലെ ബങ്കാരം,അഗത്തി എന്നീ ദ്വീപുകളിലുമായാണ് അനാർക്കലി ചിത്രീകരിച്ചത്.ശന്തനു എന്ന നീന്തൽ പരിശീലകന്റെ വേഷമാണ് ചിത്രത്തിൽ പൃഥ്വിരാജിന്.2015 നവംബർ 13നു തിയറ്ററുകളിലെത്തിയ അനാർക്കലിക്ക് അനുകൂലമായ പ്രേക്ഷകപ്രതികരണമാണ് ലഭിച്ചത്.


രാജീവ് നായർ,മനോജ് എന്നിവർ രചിച്ചിരിക്കുന്ന അനാർക്കലിയിലെ ഗാനങ്ങൾക്ക് വിദ്യാസാഗർ ആണ് സംഗീതസംവിധാനം നിർവഹിച്ചിരിക്കുന്നത്.



</doc>
<doc id="325556" url="https://ml.wikipedia.org/wiki?curid=325556" title="പുറത്തൂർ">
പുറത്തൂർ

കേരളത്തിൽ മലപ്പുറം ജില്ലയിലുള്ള ഒരു ഗ്രാമമാണ് പുറത്തൂർ (ഇംഗ്ലീഷ് : Purathur). ജില്ലാ ആസ്ഥാനത്തു നിന്ന് 36 കിലോമീറ്റർ തെക്കുഭാഗത്താണ് ഈ ഗ്രാമം സ്ഥിതിചെയ്യുന്നത്. പുറത്തൂർ ഗ്രാമപഞ്ചായത്തിനു കീഴിലുള്ള ഒരു വാർഡ് കൂടിയാണിത്.

ആരുടെയും ഭരണ നിയന്ത്രണങ്ങളോ മേൽക്കോയ്മയോ ഇല്ലാതെ ഒറ്റപ്പെട്ടു കിടന്നിരുന്ന ഒരു ദരിദ്ര ഗ്രാമമായിരുന്നു പുറത്തൂർ. അതിനാൽ തന്നെ പുറത്തുള്ള ഒരു ഊര് എന്ന നിലയിലാണ് ഈ ഗ്രാമം അറിയപ്പെട്ടിരുന്നത്. ഈ പ്രയോഗമാണ് പിന്നീട് പുറത്തൂർ എന്ന പേരായി മാറിയത്. വർഷങ്ങൾക്കു മുമ്പ് വെട്ടത്തു രാജാക്കൻമാർ ഭരിച്ചിരുന്ന ഒരു പ്രദേശമായിരുന്നു ഇത്. ഇതിന്റെ തലസ്ഥാനം മുട്ടനൂർ ആയിരുന്നുവെന്നും അനുമാനിക്കുന്നു.

പുറത്തൂർ ഗ്രാമത്തിൽ ധാരാളം നെൽപ്പാടങ്ങളും തെങ്ങിൻ തോപ്പുകളും കാണപ്പെടുന്നു. ഗ്രാമത്തിന്റെ പടിഞ്ഞാറ് ഭാഗത്തായി അറബിക്കടൽ സ്ഥിതിചെയ്യുന്നു. ഭാരതപ്പുഴയുടെ കൈവഴികളിലൊന്നായ തിരൂർ-പൊന്നാനിപ്പുഴയും ഈ ഭാഗത്തു കൂടി കടന്നുപോകുന്നു.

'ആധുനിക മലയാള ഭാഷയുടെ പിതാവ്' എന്നറിയപ്പെടുന്ന തുഞ്ചത്തെഴുത്തച്ഛന്റെ ജന്മനാടായ തിരൂറിൽ നിന്ന് 12 കിലോമീറ്റർ അകലെയാണ് പുറത്തൂർ ഗ്രാമം. മഹാകവി വള്ളത്തോളിന്റെയും കുറ്റിപ്പുറത്ത് കേശവൻ നായരുടെയും ജന്മസ്ഥലമായ ചേന്നര എന്ന ഗ്രാമവും പുറത്തൂരിനു സമീപമാണ് സ്ഥിതിചെയ്യുന്നത്.

ഈ ഗ്രാമത്തിലെ പ്രധാന ഹൈന്ദവ ആരാധനാലയമാണ് പുറത്തൂർ ഭയങ്കാവ് ക്ഷേത്രം. എഴുന്നൂറ് വർഷങ്ങൾക്കു മുമ്പ് വെട്ടത്തു രാജാക്കൻമാർ നിർമ്മിച്ചതാണ് ഈ ക്ഷേത്രം. ഈ ക്ഷേത്രത്തിൽ എല്ലാ വർഷവും മൂന്ന് ഉത്സവങ്ങൾ നടക്കാറുണ്ട്. ജാതി-മതഭേദമന്യേ എല്ലാ ഗ്രാമവാസികളും ഈ ഉത്സവങ്ങളിൽ പങ്കെടുക്കുന്നു. ക്ഷേത്രത്തിനടുത്തായി ചില മുസ്ലീം പള്ളികളുമുണ്ട്. ഈ പ്രദേശത്തെ മതസൗഹാർദ്ദമാണ് ഇതു സൂചിപ്പിക്കുന്നത്.

2011-ലെ സെൻസസ് അനുസരിച്ച് ഈ ഗ്രാമത്തിലെ ജനസംഖ്യ 31915 ആണ്. ഇതിൽ 15062 പുരുഷൻമാരും 16853 സ്ത്രീകളും ഉൾപ്പെടുന്നു. ആറു വയസ്സിനു താഴെയുള്ള കുട്ടികളുടെയെണ്ണം 4290 ആണ്. ഇത് ആകെ ജനസംഖ്യയുടെ 13.44 ശതമാനത്തോളം വരും. 1000 പുരുഷൻമാർക്ക് 1119 സ്ത്രീകൾ എന്നതാണ് ഇവിടുത്തെ സ്ത്രീ-പുരുഷാനുപാതം. സംസ്ഥാനത്തെ മൊത്തം സ്ത്രീ-പുരുഷാനുപാത നിരക്കിനെക്കാൾ (1084) വളരെ കൂടുതലാണിത്. കുട്ടികളുടെ ലിംഗാനുപാതത്തിലും ഇങ്ങനെ തന്നെയാണുള്ളത്. സംസ്ഥാനത്ത് കുട്ടികളുടെ ലിംഗാനുപാതത്തിന്റെ ശരാശരി 964 ആയിരിക്കുമ്പോൾ ഈ ഗ്രാമത്തിലെ ശരാശരി 1008 എന്ന ഉയർന്ന നിലയിലാണുള്ളത്.

ഭരണസൗകര്യത്തിനായി പുറത്തൂർ ഗ്രാമപഞ്ചായത്തിനെ 19 വാർഡുകളായി തിരിച്ചിട്ടുണ്ട്. അവയുടെ പട്ടിക താഴെ നൽകിയിരിക്കുന്നു.


കിഴക്ക് - തൃപ്രങ്ങോട് , പൊന്നാനി.<br>
പടിഞ്ഞാറ് - അറബിക്കടൽ.<br>
തെക്ക് - പൊന്നാനി മുൻസിപ്പാലിറ്റി.<br>
വടക്ക് - മംഗലം ,തൃപ്രങ്ങോട് .

അടുത്തുള്ള സ്ഥലങ്ങൾ;

തീരുർ 12 km



</doc>
<doc id="325567" url="https://ml.wikipedia.org/wiki?curid=325567" title="ട്വന്ടി-ട്വന്ടി:ഒരു കോർപറേറ്റ് രാഷ്ട്രീയപരീക്ഷണം">
ട്വന്ടി-ട്വന്ടി:ഒരു കോർപറേറ്റ് രാഷ്ട്രീയപരീക്ഷണം

2015ൽ നടന്ന കേരള ത്രിതല പഞ്ചായത്ത് തിരഞ്ഞെടുപ്പിൽ എറണാകുളം ജില്ലയിലെ കിഴക്കമ്പലം പഞ്ചായത്തിൽ 19 ൽ 17 വാർഡും നേടി വിജയിച്ചത് ട്വന്ടി-ട്വന്ടി എന്ന ഒരു സ്വതന്ത്ര സംരംഭമാണ്.

കമ്പനി നിയമത്തിന്റെ(companies act) പുതിയ ഭേദഗതി അനുസരിച്ച് 1000 കോടിയിലധികം വിറ്റ് വരവോ 5൦൦ കോടി രൂപ അറ്റാദായമോ 5 കോടിയിലധികം ലാഭമോ ഉള്ള കമ്പനികൾ തങ്ങളുടെ ലാഭത്തിന്റെ 2% കോർപറേറ്റ് സാമൂഹ്യ ഉത്തരവാദിത്ത നിർവഹണത്തിനായി(Corporate Social Responsibility-CSR) ചെലവഴിക്കണം. ഈ തുക ചെലവഴിക്കേണ്ടത് സ്ഥാപനം പ്രവർത്തിക്കുന്ന സ്ഥലത്തും അതിന്റെ പരിസരത്തുമാകണം.2014 ഫെബ്രുവരിയിൽ കേന്ദ്ര സർക്കാർ പ്രസിദ്ധീകരിച്ച ചട്ടങ്ങൾ അനുസരിച്ച് കമ്പനിക്കു വേണമെങ്കിൽ നേരിട്ടുതന്നെ ഈ പണം ചെലവഴിക്കാം. എന്നാൽ അത് കമ്പനിയുടെ സാധാരണ പ്രവർത്തനത്തിന്റെ ഭാഗമോ, കമ്പനി ജീവനക്കാർക്ക് നേട്ടം ഉണ്ടാക്കുന്ന പദ്ധതികളിലോ ആകാൻ പാടില്ല. അല്ലെങ്കിൽ കമ്പനികൾക്ക് ട്രസ്റ്റ്‌ അഥവാ ചാരിറ്റബിൾ സൊസൈറ്റിയോ രൂപീകരിച്ചു ഈ പണം ചെലവഴിക്കാം. 

എറണാകുളം ജില്ലയിലെ കിഴക്കമ്പലം പഞ്ചായത്തിൽ 1968ൽ പ്രവർത്തനമാരംഭിച്ച കിറ്റെക്സ്‌ കമ്പനിയുടെ കോർപറേറ്റ് സാമൂഹ്യ ഉത്തരവാദിത്ത നിർവഹണത്തിനായി 2013ൽ ചാരിറ്റബിൾ സൊസൈറ്റി ആക്റ്റ്(Charitable societies act) പ്രകാരം രജിസ്റ്റർ ചെയ്ത സംരംഭമാണ് 20-20.

നാട്ടുകാരുടെ പ്രശ്നങ്ങൾക്കും ദുരിതങ്ങൾക്കും പരിഹാരങ്ങൾ കണ്ടെതിക്കൊണ്ട് തുടങ്ങിയ ഈ പ്രസ്ഥാനം 2015ലെ പഞ്ചായത്ത് തിരഞ്ഞെടുപ്പിൽ മത്സരിക്കുകയും 19ൽ 17 സീറ്റുകളും നേടി അധികാരത്തിലെത്തുകയും ചെയ്തു.

1968ൽ ശ്രീ.എം.സി.ജേക്കബിന്റെ നേതൃത്വത്തിൽ വെറും 8 ജോലിക്കാരുമായി എറണാകുളം ജില്ലയിലെ കിഴക്കമ്പലം പഞ്ചായത്തിൽ തുടങ്ങിയതാണ്‌ അന്ന അലുമിനിയം കമ്പനി. 1970കളുടെ തുടക്കത്തിൽ വസ്ത്രവ്യാപാര മേഖലയിലേക്കും അവർ കടന്നു. കേരള സർക്കാരിന്റെ ഒരു തൊഴിൽ ദായക പദ്ധതിയുടെ കീഴിൽ 400 ലൂമുകൾ വീതമുള്ള 10 യൂണിറ്റുകളായി അവർ കിറ്റെക്സ്‌ കമ്പനി സ്ഥാപിച്ചു. പിന്നീടിങ്ങോട്ട് തിരിഞ്ഞു നോക്കേണ്ടി വന്നിട്ടില്ലാത്ത അവരുടെ ഇപ്പോഴത്തെ പ്രതിവർഷ ലാഭം 500 കോടി രൂപയാണ്.

ട്രേഡ് യൂണിയനുകളുടെ സാനിധ്യമില്ലാത്ത കേരളത്തിലെ ഏക കമ്പനി, കേരളത്തിലെ ഏറ്റവും വലിയ സ്വകാര്യ മേഖലാ തൊഴിൽ ദാതാക്കളിൽ ഒന്നാണ്.

കോൺഗ്രസ് പാർടിയുടെ നേതൃത്വത്തിലുള്ള ഭരണ സമിതിയാണ് 2015നു മുമ്പ് കിഴക്കമ്പലം പഞ്ചായത്ത് ഭരിച്ചിരുന്നത്. 2012ൽ ഒരു പ്രവർത്തനസമിതി കമ്പനിക്കെതിരെ [[സംസ്ഥാന മലിനീകരണ നിയന്ത്രണ ബോർഡിനു പരാതി നൽകി. ഇത് കാരണം കമ്പനിയുടെ പ്രവർത്തനാനുമതി(license) പുതുക്കാൻ പഞ്ചായത്ത് അധികാരികൾ വിസമ്മതിച്ചു. കമ്പനിയുടെ ബ്ലീച്ചിംഗ്(bleaching) യൂണിറ്റുകളിൽ നിന്ന് പുറത്തുവിടുന്ന മാലിന്യങ്ങൾ പരിസ്ഥിതിക്ക് ദോഷകരമാണ്‌ എന്നായിരുന്നു പരാതി. എന്നാൽ, പിന്നീടു [[കേരള ഹൈക്കോടതി]] പരിശോധിച്ച സാമ്പിളുകളിലും, കോടതി നിയമിച്ച വിദഗ്ദ്ധസമിതിയുടെ പരിശോധനയിലും, കമ്പനി പുറത്തുവിടുന്ന മാലിന്യങ്ങൾ നിലവിലുള്ള പാരിസ്ഥിതിക നിയമങ്ങൾ ലംഘിക്കുന്നതല്ല എന്ന് കണ്ടെത്തി. എന്നിട്ടും പഞ്ചായത്ത് ലൈസെൻസ് പുതുക്കി നൽകിയില്ല. അവസാനം, കോടതിയുടെ അന്ത്യശാസനം കാരണം ലൈസെൻസ് പുതുക്കി കിട്ടിയെങ്കിലും ദേശീയ ഗ്രീൻ ട്രൈബ്യൂണൽ കേസ് നടക്കുകയാണ്. പരിസരത്തെ പട്ടികജാതി കോളനിയിൽ ഒരു പൊതുകിണർ കുഴിക്കുവാനുള്ള കമ്പനിയുടെ ശ്രമവും നിയമതിന്റെ നൂലാമാലകൾ പറഞ്ഞു പഞ്ചായത്ത് അധികാരികൾ അനുവദിച്ചില്ല.

2013ൽ കമ്പനിയുടെ മാനേജിംഗ് ഡയറക്ടർ ശ്രീ.സാബു എം ജേക്കബ്‌ പ്രസിഡണ്ടായും അദ്ദേഹത്തിന്റെ സഹോദരൻ ശ്രീ.ബോബൻ ജേക്കബ്‌(സഹോദര സ്ഥാപനങ്ങളായ അന്ന-സാറാസ് കമ്പനിയുടെ എം.ഡി) ചെയർമാനായും ട്വൻറി ട്വൻറി എന്ന ചാരിറ്റബിൾ സൊസൈറ്റി രൂപീകരിച്ചു..

2015ലെ പഞ്ചായത്ത് തിരഞ്ഞെടുപ്പിൽ 19ൽ 17 സീറ്റുകളും ട്വൻറി ട്വൻറി നേടി. മാമ്പഴം ആയിരുന്നു മിക്ക സ്ഥാനാർഥികളുടെയും ചിഹ്നം. ശേഷിക്കുന്ന 2 സീറ്റുകളിൽ ഒന്ന് വീതം [[SDPI]]യും മുസ്ലീം ലീഗും([[IUML]]- Indian Union Muslim League) നേടി. തിരഞ്ഞെടുപ്പിനെ ശേഷം ശ്രീ. കെ വി ജേക്കബ്‌ പ്രസിഡണ്ടായും ശ്രീമതി.ജിൻസി അജി വൈസ് പ്രസിഡണ്ടും ആയിട്ടുള്ള ഭരണസമിതി അധികാരത്തിലേറി.

പല തലങ്ങളിലായി 4800ഓളം പേരാണ് ഈ സംരംഭത്തിനായി ജോലിചെയ്യുന്നത്. തങ്ങളുടെ ജീവനക്കാരെ ഉപയോഗിച്ച് നടത്തിയ സർവേക്ക് ശേഷം ട്വൻറി ട്വൻറി, പഞ്ചായത്തിലെ 8600 കുടുംബങ്ങൾക്കായി 4 തരത്തിലുള്ള 7620 കാർഡുകൾ നൽകി. ആളുകളുടെ സാമൂഹ്യ-സാമ്പത്തിക സ്ഥിതി വിലയിരുത്തിയാണ് അവർക്ക് 4 തരത്തിലുള്ള കാർഡുകൾ നൽകിയത്.

സമീപത്തുള്ള പട്ടികജാതി കോളനിയിലെ അന്തേവാസികൾക്ക് സൌജന്യ വൈദ്യുതി കണക്ഷൻ നൽകുക, ശൌചാലയം,പൊതുകിണർ,പൊതു പൈപ്പ് തുടങ്ങിയവ നിർമിച്ചു നൽകുക തുടങ്ങിയ പ്രവർത്തനങ്ങളാണ് അവർ ആദ്യം നടത്തിയത്. രോഗികൾക്ക് സൌജന്യ ആംബുലൻസ് സേവനം, പ്രാഥമിക ആരോഗ്യ കേന്ദ്രത്തിലെ രോഗികൾക്ക് സൌജന്യ ഭക്ഷണം, നിർധനർക്ക് വിവാഹങ്ങൾ,സർജറി മുതലായ ചികിത്സകൾക്കും അവർ ധനസഹായം നൽകി. കർഷകർക്കും സഹായങ്ങൾ ചെയ്തുകൊടുത്തു. ട്വൻറി ട്വൻറി കാർഡ് ഉടമകൾക്ക് കുറഞ്ഞ നിരക്കിൽ നിത്യോപയോഗ സാധനങ്ങൾ വാങ്ങാനായി 5 ദിന ചന്തയും സംഘടിപ്പിച്ചു.

2013 മുതൽ 2015 വരെയുള്ള കണക്കനുസരിച്ച് വികസന പ്രവർത്തനങ്ങൾക്ക് വേണ്ടി കമ്പനി 2 കോടിയോളം രൂപ ചെലവഴിച്ചിട്ടുണ്ട്. പ്രസ്തുത കാലയളവിലെ കമ്പനിയുടെ സി.എസ്‌.ആർ. ആയ 1.60 കോടി രൂപയേക്കാൾ കൂടുതലാണ് ഈ തുക. ബാക്കി 40 ലക്ഷം രൂപയുടെ ഒരു പങ്ക് വേറേ 2 സ്ഥാപനങ്ങളാണ് വഹിച്ചിരിക്കുന്നത്. പല വികസൻ പ്രവർത്തനങ്ങൾക്കും പഞ്ചായത്തിന്റെ അനുമതിയും മറ്റു നിയമങ്ങളും തടസ്സമായി നിന്നപ്പോൾ അവർ രാഷ്ട്രീയത്തിലേക്ക് കടക്കാൻ തീരുമാനിച്ചു. അങ്ങനെ, കേരള ചരിത്രത്തിൽ ആദ്യമായി ഒരു കോർപറേറ്റ് കമ്പനി ഒരു പഞ്ചായത്തിന്റെ ഭരണം കൈക്കലാക്കി.
തുടക്കത്തിൽ കോൺഗ്രസ് ഒഴികെയുള്ള എല്ലാ രാഷ്ട്രീയ പാർട്ടികളും ട്വൻറി ട്വൻറിയെ പിന്തുനചെങ്കിലും തങ്ങളുടെ രാഷ്ട്രീയ താത്പര്യങ്ങൾ വെളിപ്പെടുത്തിയതോടെ പല പാർടികളും അവർക്കെതിരായി. [[SNDP]] യോഗത്തിന്റെയും പല പട്ടികജാതി വിഭാഗങ്ങളുടെയും പിന്തുണ അവർക്ക് ലഭിച്ചു. സൌജന്യ സേവനങ്ങളുടെ ബലത്തിൽ വമ്പിച്ച ജനപിന്തുണയും അവർക്ക് ലഭിച്ചു. കമ്പനി നടത്തുന്ന പരിസ്ഥിതിമലിനീകരണവും മറ്റും മറയ്ക്കാനുള്ള ശ്രമമാണ് ട്വൻറി ട്വൻറി എന്നും ഒരഭിപ്രായമുണ്ട്.

കമ്പനി നിയമത്തിലെ ചട്ടം 4(7)ൽ പറഞ്ഞിരിക്കുന്നത് സി.എസ്‌.ആർ നുള്ള തുക രാഷ്ട്രീയ പാർടികൾക്ക് പ്രത്യക്ഷമോ പരോക്ഷമോ ആയി നൽകുന്ന സംഭാവന ആകരുതെന്നാണ് നിഷ്കര്ഷിചിട്ടുള്ളത്. അതായത്, സി.എസ്‌.ആർ നു പിന്നിൽ രാഷ്ട്രീയ ഉദ്ദേശ്യങ്ങൾ പാടില്ല എന്നതാണ് സർക്കാർ നയം.

സൌജന്യ സേവനങ്ങൾ നൽകി ജനങ്ങളെ തങ്ങളുടെ വരുതിയിലാക്കിയത്തിനു ശേഷം തങ്ങളുടെ അജണ്ട ജനങ്ങളിൽ അടിച്ചേൽപ്പിക്കുന്ന 'ചങ്ങാത മുതലാളിതമായി' ഇതിനെ കാണുന്നവരുണ്ട്. കോർപറേറ്റ് കമ്പനികൾ നാട് ഭരിക്കുന്നത്‌ ജനാധിപത്യ പ്രക്രിയയ്ക്ക് യോജിച്ചതല്ല എന്നും വിമർശകർ പറയുന്നു.

പുതിയ രാഷ്ട്രീയ പാര്ട്ടിക്കായുള്ള അപേക്ഷ ട്വൻറി ട്വൻറി നൽകിക്കഴിഞ്ഞു. സമീപ പഞ്ചായത്തുകളിലേക്കും, ഒരു നിയമസഭാ നിയോജക മണ്ഡലത്തിലേക്കും കൂടി തങ്ങളുടെ പ്രവർത്തനങ്ങൾ വികസിപ്പിക്കാൻ അവർ ശ്രമിക്കുന്നു എന്ന് അഭ്യൂഹങ്ങൾ പരക്കുന്നുണ്ട്. രാഷ്ട്രീയമോഹങ്ങൾ ഉള്ള പല കോർപറേറ്റ് കമ്പനികളും കിഴക്കമ്പലത്ത വന്ൻ 'ട്വൻറി ട്വൻറി മോഡൽ' പഠിക്കുകയും ചെയ്യുന്നുണ്ട്.

ജനങ്ങൾക്ക്‌ ഗുനമുള്ളതെന്തും ജനാധിപത്യത്തിൽ സാധൂകരിക്കപ്പെടും. ഈ രാഷ്ട്രീയ പരീക്ഷണത്തിന്റെ ഭാവി ഇനി കണ്ടറിയാം.

1.ദേശാഭിമാനി എഡിറ്റോറിയൽ ,2015 ഡിസംബർ 4

</doc>
<doc id="325573" url="https://ml.wikipedia.org/wiki?curid=325573" title="ചാർലി">
ചാർലി

2015 ൽ പുറത്തിങ്ങിയ മലയാള ചലച്ചിത്രമാണ് ചാർലി. മാർട്ടിൻ പ്രക്കാട്ട് സംവിധാനവും സഹ നിർമ്മാണവും ചെയ്യുന്ന ഈ സിനിമയിൽ ദുൽഖർ സൽമാൻ,പാർവ്വതി മേനോൻ,അപർണ ഗോപിനാഥ്, എന്നിവർ പ്രധാന കഥാപാത്രങ്ങളായി അഭിനയിക്കുന്നു. ഫൈന്റിങ് സിനിമയുടെ ബാനറിൽ ഷെബിൻ ബക്കർ, ജോജു ജോർജ് എന്നിവർ നിർമ്മിക്കുന്ന ഈ സിനിമയിൽ സംഗീതം സംവിധാനം ചെയ്തത് ഗോപി സുന്ദറും വരികളെഴുതിയത് റഫീക്ക് അഹമ്മദും ആണ്. ജോമോൻ ടി ജോൺ ആണ് ഈ സിനിമയുടെ ഛായാഗ്രഹണം നിർവഹിച്ചത്. 2015 
ഡിസംബർ 24ന് ചാർലി പ്രദർശനത്തിനെത്തി. പ്രേക്ഷകരിൽ നിന്നും നിരൂപകരിൽ നിന്നും അനുകൂലമായ പ്രതികരണമാണ് ഈ ചലച്ചിത്രത്തിനു ലഭിച്ചത്. 46ആമത് സംസ്ഥാന ചലച്ചിത്ര പുരസ്കാരങ്ങളിൽ മികച്ച നടൻ, മികച്ച നടി, മികച്ച സംവിധായകൻ, മികച്ച ഛായാഗ്രാഹകൻ എന്നിവയുൾപ്പടെ 8 അവാർഡുകൾ ചാർലി സ്വന്തമാക്കി. 
തന്നിഷ്ടപ്രകാരം ജീവിക്കണമെന്നാഗ്രഹിക്കുന്ന പെൺകുട്ടിയാണ് ടെസ്സ (പാർവതി).വീട്ടുകാർ അവളെ കല്യാണം കഴിച്ച് അയക്കാൻ ശ്രമിക്കുമ്പോൾ അതിന് വകവെക്കാതെ അവൾ വീട് വിട്ടിറങ്ങുന്നു.അവളുടെ സുഹൃത്തിൻറെ സഹായത്തോടെ നഗരത്തിൽ ഒരു മുറി വാടകക്കെടുക്കുന്നു. ആ മുറി നേരത്തെ ചാർളി (ദുൽഖർ സൽമാൻ) ഉപയോഗിച്ചതായിരുന്നു.നാടകീയമായി ഊരുചുറ്റുന്നയാളാണയാൾ.തുടക്കത്തിൽ ആ റൂം ടെസ്സക്ക് ഇഷ്ടമായില്ലെങ്കിൽ ആ മുറി വൃത്തിയാക്കുന്നതിനിടെ ചാർളിയുടെ ഒരു ചിത്രം അവിടെ നിന്ന് ലഭിക്കുന്നു.അതവളുടെ ഉത്കണ്ഠ വർദ്ദിപ്പിക്കുന്നു.ന്യൂ ഇയറിൻറെ രാത്രിയിൽ ചാർളിയുടെ മുറിയിൽ മോഷ്ടാവ് കയറിയതുമായ വരകളും ആ ചിത്രത്തിലുണ്ട്.പിന്നീട് ആ കള്ളനെ പിന്തുടർന്ന ചാർളി ഒരു വീട്ടിൽ മോഷ്ടിക്കാൻ കയറുന്നു.അതിനിടെ ആ വീട്ടിൽ ആത്മഹത്യ ചെയ്യുന്ന സ്ത്രീയെയാണ് ഓടിളക്കി കിടക്കാൻ നോക്കുമ്പോൾ അവർ കാണുന്നത്.
പിന്നീട് ചാർളിയെ അന്വേഷിച്ചുള്ള യാത്രകളാണ് ടെസ്സ നടത്തുന്നത്.ഒടുവിൽ തൃശ്ശൂർ പൂരത്തിന്റെ പശ്ചാത്തലത്തിൽ ചാർളിയെ ടെസ്സ കാണുന്നതോടെയാണ് സിനിമ അവസാനിക്കുന്നത്.

2015 മെയ് മാസം 25-ന് ഇടുക്കിയിൽ വച്ച് ചാർലിയുടെ ചിത്രീകരണം ആരംഭിച്ചു. ഈ സിനിമയിലെ നായകന്റെ രൂപം ഒരു പുതിയ പരീക്ഷണം ആണെന്നാണ് സംവിധായകൻ അഭിപ്രായപ്പെട്ടത്. കൊച്ചി, മൂന്നാർ, ഗുജറാത്ത് എന്നിവിടങ്ങളിൽ വച്ച് ചിത്രീകരിച്ച ചാർലി 2015 സെപ്റ്റംബറിൽ പൂർത്തിയായി. 2015 ജൂൺ 15-ന് സിനിമയുടെ ആദ്യ പോസ്റ്റർ പുറത്തിറങ്ങി.

റഫീക്ക് അഹമ്മദ് എഴുതിയ ആറു പാട്ടുകൾക്ക് ഗോപി സുന്ദറാണ് ഈണം നൽകിയത്. 2015 ഡിസംബർ 7-ന് പാട്ടുകൾ റിലീസ് ചെയ്തു. 






</doc>
<doc id="325590" url="https://ml.wikipedia.org/wiki?curid=325590" title="മമ്പാട്">
മമ്പാട്

മലപ്പുറം ജില്ലയിലെ വണ്ടൂർ താലൂക്കിൽ സ്ഥിതി ചെയ്യുന്ന ഒരു സ്ഥലമാണ് മമ്പാട്. വണ്ടൂർ നിയോജക മണ്ഡലത്തിന് കീഴിൽ വരുന്ന ഈ സ്ഥലത്തേക്ക് ജില്ലാ ആസ്ഥാനത്ത് നിന്നും 33 കിലോമീറ്റർ ദൂരമാണുള്ളത്. എം.ഇ.എസ് കോളേജ് ഉൾപ്പെടെ നിരവധി വിദ്യാഭ്യാസ സ്ഥാപനങ്ങൾ ഇവിടെ പ്രവർത്തിക്കുന്നു.

1962 ജനുവരി ഒന്നിനാണ് മമ്പാട് ഗ്രാമപഞ്ചായത്ത് ഔദ്യോഗികമായി നിലവിൽ വന്നത്.
വില്യം ലോഗൻ ഒരു നൂറ്റാണ്ടു മുമ്പെഴുതിയ, “മലബാർ മാനുവൽ” എന്ന ചരിത്രഗ്രന്ഥത്തിലെ 9-ാം പേജിൽ, ജലസമൃദ്ധമായ ചാലിയാറിന്റെ കരയിൽ കിടക്കുന്ന മമ്പാടിനെപ്പറ്റി, ഏത് കടുത്ത വരൾച്ചയിലും ഒട്ടകമുതുകിന്റെ തണലിൽ വിശ്രമിക്കുന്ന പ്രദേശമെന്ന് വിശേഷിപ്പിക്കുന്നു. പ്രസിദ്ധ ഉരുനിർമ്മാണ കേന്ദ്രമായ ബേപ്പൂർ തുറമുഖത്തേക്കും ഏഷ്യയിലെ ഏറ്റവും വലിയ മരവ്യവസായ കേന്ദ്രമായ കല്ലായിയിലേക്കും ആവശ്യമായ മേൽത്തരം മരത്തടികൾ മമ്പാട് നിന്ന് എത്തിച്ചിരുന്നു.മമ്പാടിന്റെ ജലാതിർത്തിയിലുണ്ടായിരുന്ന കുഴിക്കയം എന്ന സ്ഥലത്തു വച്ചായിരുന്നു നിലമ്പൂർ വനങ്ങളിലെ മരങ്ങളും വനസമ്പത്തുകളും അളന്ന് തിട്ടപ്പെടുത്തുകയും ചാപ്പയടിക്കലെന്ന ഔദ്യോഗിക മുദ്ര വെച്ചിരുന്നുത്.

മത സൌഹാർദ്ദ രംഗത്ത് മികച്ച മാതൃകകളും ചരിത്രത്തിൽ കാണാം. മമ്പാട്ടെ ആദ്യമുസ്ലിം പള്ളിയുടെ ചരിത്രം ഇതിനുദാഹരണമാണ്. ടിപ്പുസുൽത്താന്റെ പടയോട്ടകാലത്ത് ഇവിടെയുള്ള മുസ്ളീങ്ങൾക്ക് ഒരു പ്രാർത്ഥനാലയത്തിനുള്ള സ്ഥലം അനുവദിക്കണമെന്ന ആവശ്യവുമായി ഒരു ദൌത്യസംഘം ടിപ്പുവിനെ സമീപിച്ചു. അദ്ദേഹം പള്ളിക്കാവശ്യമായ സ്ഥലം നിർണ്ണയിച്ചു നൽകുന്നതിനുവേണ്ടി പ്രസിദ്ധമായ നിലമ്പൂർ കോവിലകം വലിയ തമ്പുരാന് ഒരു ഔദ്യേഗിക കത്ത് നൽകുകയാണുണ്ടായത്. പടയോട്ടം കഴിഞ്ഞ് താൻ തിരിച്ചുപോയാലും പ്രസ്തുത പള്ളിയുടെ സുരക്ഷിതത്വം ഉറപ്പുവരുത്തുന്നതിനുള്ള ടിപ്പുവിന്റെ ദീർഘവീക്ഷണമായിരുന്നു ഈ കത്ത് നൽകിയതിന്റെ പിന്നിൽ. കോവിലകം വലിയ തമ്പുരാന്റെ നിർദ്ദേശമനുസരിച്ച് മമ്പാട് അങ്ങാടിക്ക് സമീപം പുഴവക്കിനോട് ചേർന്ന സ്ഥലം മുസ്ളീങ്ങൾക്കു നൽകുകയും ചെറുപള്ളി എന്നറിയപ്പെടുന്ന പ്രാർത്ഥനാലയം നിർമ്മിക്കപ്പെടുകയും ചെയ്തു. മമ്പുറം തങ്ങളുടെ കുടുംബത്തിൽ പെട്ട സെയ്യിദ് സീതി തങ്ങളുടെ ഖബറിടം ഇവിടെയാണ്.അക്കാലത്ത് നിലമ്പൂർകോവിലകം, നടുവത്ത് മന എന്നിവയുടെ സംരക്ഷണത്തിന് ഈ ഗ്രാമത്തിലെ മുസ്ളീങ്ങൾ തന്ന മുന്നിട്ടിറങ്ങി എന്ന വസ്തുത പ്രത്യേകം എടുത്തുപറയേണ്ടതാണ്. 

ദേശീയ പ്രസ്ഥാനത്തിന്റെയും ഇന്ത്യൻ നാഷണൽ കോൺഗ്രസ്സിന്റെയും പ്രവർത്തനങ്ങൾ ഇവിടെ സജീവമായിരുന്നു.വാഗൺ ട്രാജഡിയിൽ രക്തസാക്ഷിത്വം വരിച്ച 35 പേരിൽ ഒരാൾ മമ്പാട്ടുകാരനായ കൂലിവേല ചെയ്തു ജീവിച്ചിരുന്ന ഇല്ലിക്കൽ ഹൈദ്രു എന്ന വ്യക്തിയായിരുന്നു. 

മമ്പാടിൻറെ സാസ്കാരിക ചരിത്രം ശ്രദ്ധേയമാണ്. ഗോളശാസ്ത്രത്തിൽ അഗ്രഗണ്യനായിരുന്ന ഖാസിയാരത്ത് പൂക്കോയതങ്ങൾ, പണ്ഡിതനായ കെ.പി.കെ.തങ്ങൾ, സങ്കീർണ്ണമായ മനശ്ശാസ്ത്രവിഷയങ്ങൾ ലളിതമായ മലയാളത്തിൽ വാരികകളിലൂടെ ഖണ്ഡശ്ശ: പ്രസിദ്ധീകരിച്ചിരുന്ന പി.കുഞ്ഞാലൻ (പി.കെ.മമ്പാട്), പൊതുനാടക കലാരംഗത്തു പ്രത്യക്ഷപ്പെട്ട കേരളത്തിലെ ആദ്യത്തെ മുസ്ളീം വനിതയായ നിലമ്പൂർ ആയിഷ ജനിച്ചത് മമ്പാടായിരുന്നു.1959-ൽ സ്ഥാപിതമായ മമ്പാട് യൂത്ത്സ് അസോസിയേഷൻ ലൈബ്രറി ആന്റ് വായനശാലയാണ് മമ്പാട്ടെ ആദ്യത്തെ ഗ്രന്ഥശാല. മാപ്പിളകലകൾ സജീവമായിരുന്ന നാടുകൂടിയാരുന്നു മമ്പാട്. 


നെല്ലാണ് പ്രധാന കാർഷിക വിള. കുന്നുകൾക്കിടയിൽ പരന്നുകിടക്കുന്ന സമതലങ്ങളിലാണ് നെല്ല് കൃഷി ചെയ്യുന്നത്. നെൽകൃഷി കഴിച്ചുള്ള ബാക്കി മിക്കവാറും സ്ഥലങ്ങളിലും കശുമാവ് കൃഷി ചെയ്തുപോന്നു. തെങ്ങ്, വാഴ, കപ്പ തുടങ്ങിയവയും ഇവിടെ കൃഷി ചെയ്തു വരുന്നു. ഇതുകൂടാതെ കുന്നിൻചെരിവുകളിൽ റബ്ബർ, കശുമാവ് എന്നിവയുടെ കൃഷിയാണ് കൂടുതലുള്ളത്.




</doc>
<doc id="325594" url="https://ml.wikipedia.org/wiki?curid=325594" title="കാരക്കുന്ന്">
കാരക്കുന്ന്

മലപ്പുറം ജില്ലയിലെ ഏറനാട് താലൂക്കിൽ ത്രിക്കലങ്കോട് പഞ്ചായത്തിൽ സ്ഥിതി ചെയ്യുന്ന ഒരു സ്ഥലമാണ് കാരക്കുന്ന്. മഞ്ചേരി നിയോജക മണ്ഡലത്തിന് കീഴിൽ വരുന്ന കാരക്കുന്ന് സാംസ്കാരിക ധന്യവും പഴമയുടെ ചരിത്രം വിളിച്ചോതുന്ന സ്ഥലവുമാണ്‌.


</doc>
<doc id="325595" url="https://ml.wikipedia.org/wiki?curid=325595" title="പത്തപ്പിരിയം">
പത്തപ്പിരിയം

മലപ്പുറം ജില്ലയിലെ ഏറനാട് താലൂക്കിൽ സ്ഥിതി ചെയ്യുന്ന ഒരു ഗ്രാമമാണ് പത്തപ്പിരിയം.കോഴിക്കോട് ഗൂഡല്ലൂ൪ സ൦സ്ഥാന പാതയിൽ മഞ്ചേരിയിൽ നിന്ന് 10കി.മി ദൂരത്തു൦ എടവണ്ണയിൽ നിന്ന് 3കി.മി ദൂരത്തു൦ ആയി സ്ഥിതി ചെയ്യുന്ന. എടവണ്ണ പഞ്ചായത്തിൽ എടവണ്ണ കഴിഞ്ഞാൽ രണ്ടാമത്തെ വലിയ ടൌണാണ് പത്തപ്പിരിയ൦. എടവണ്ണയിൽ നിന്ന് പത്തപ്പിരിയത്തേക്കുള്ള 3കി.മി സംസ്ഥാന പാതയിലെ റോഡ് ലോകനിലവാര൦ പുല൪ത്തുന്ന രീതിയിൽ പി കെ ബഷീർ എ൦ എൽ എ നവീകരിച്ചിട്ടുണ്ട്. 

ഏറനാട് നിയോജക മണ്ഡലത്തിൽ വരുന്ന ഈ പ്രദേശം മതസൗഹാർദ്ദത്തിന് പേരുകേട്ട സ്ഥലമാണ്.ഏറനാട് എ൦ എൽ എ പി കെ ബഷീർ പത്തപ്പിരിയ൦ സ്വദേശിയാണ്. എഴുത്ത്കാരൻ എം ഐ തങ്ങൾ , മുജാഹിദ് പണ്ഡിതൻ എ പി അബ്ദുൽ ഖാദർ മൌലവി എന്നിവർ ഈ പ്രദേശത്ത്കാരാണ്,

ഭക്ത പ്രിയം ലോപിച്ചതാണ് പത്തപ്പിരിയം എന്ന് കരുതുന്നു . ഏറനാടിന്റെ രാഷ്ട്രീയ വിദ്യഭ്യാസ രംഗത്ത് ശ്രദ്ധേയമായ സംഭാവകൾ അർപ്പിച്ച പെരൂൽ അഹമദ് സാഹിബ് ഈ പ്രദേശത്ത് കാരനായിരുന്നു.

മുസ്ലിം നവോഥാന രംഗത്ത് മുന്നിൽ നടന്ന പ്രദേശമാണ്.



</doc>
<doc id="325596" url="https://ml.wikipedia.org/wiki?curid=325596" title="കോഴിക്കോടൻ ഹൽവ">
കോഴിക്കോടൻ ഹൽവ

കേരളത്തിൽ പ്രസിദ്ധമായ ഒരുതരം ഹൽവയാണ് കോഴിക്കോടൻ ഹൽവ. മൈദയും പഞ്ചസാരയുമാണ് പരമ്പരാഗതമായി ഈ മധുരപലഹാരത്തിന്റെ പ്രധാന ചേരുവകൾ. ഇപ്പോൾ അരിമാവ്, ശർക്കര തുടങ്ങിയവ ചേര്ത്തും ഉണ്ടാക്കാറുണ്ട്. ഇത്തരത്തിവിള്ള ഹൽവ വേഗം കേടുവരുമെന്നതിനാൽ മൈദ ചേര്ത്തു തന്നെയാണ് കൂടുതലും ഹൽവ തയ്യാറാക്കാറുള്ളത്. കൊപ്ര, കശുവണ്ടി, ബദാം തുടങ്ങിയവ ചേര്ത്തും ഇളനീർ തുടങ്ങിയ രുചികളും വിവിധ നിറങ്ങളും ചേര്ത്തും ഹൽവയ്ക്ക് വ്യത്യസ്തത വരുത്താറുണ്ട്. കോഴിക്കോട് കൂടുതലായി ഉണ്ടാക്കിയിരുന്നത് കൊണ്ടാണ് ഇതിന് ഈ പേര് ലഭിച്ചത്

കശുവണ്ടി ചേര്ത്ത ചുവന്ന ഹൽവ ഉണ്ടാക്കുന്ന വിധമാണ് ഇവിടെ പറയുന്നത്. ഹൽവ ഉണ്ടാക്കുന്നതിന് മൂന്നു ദിവസം മുന്നേ മൈദ വെള്ളത്തിൽ കലക്കിയെടുക്കണം. മാവ് കട്ടകെട്ടാതെ കലങ്ങുന്നതിനു വേണ്ടി ആദ്യം കുറച്ചു വെള്ളം ചേര്ത്ത് നന്നായി കഴച്ചിട്ടു വേണം വെള്ളത്തിൽ കലക്കാൻ. പിന്നീടിത് അരിപ്പ ഉപയോഗിച്ച് അരിച്ചെടുക്കണം. മൈദ മാവ് അരിച്ച് കിട്ടുന്ന പാൽ 3 ദിവസം അനക്കാതെ വെച്ചിരുന്നാൽ കട്ടിയാകും. അതിനു ശേഷമാണ് ഹൽവ ഉണ്ടാക്കാനായി ഉപയോഗിക്കേണ്ടത്.

മൈദ പാലാക്കിയത് - 8 കിലോ
വെള്ളം - 5 ലിറ്റർ
പഞ്ചസാര - 20 കിലോ
വെളിച്ചെണ്ണ - 30 കിലോ
കശുവണ്ടി - 3 കിലോ
ചുവന്ന ആർ കെ ജി നെയ്യ് - 3 കിലോ 

ഏകദേശം 140 ഡിഗ്രി ചൂടുള്ള അടുപ്പിലാണ് ഹൽവ തയ്യാറാക്കുന്നത്. ആദ്യം പഞ്ചസാര വെളളത്തിൽ അലിയിച്ചെടുക്കുക.. പിന്നീട് ഇതിലേക്ക് നെയ്യ് ചേർക്കുക.. ഈ മിശ്രിതത്തിലേക്ക് നേരത്തെ തയ്യാറാക്കി വെച്ച മൈദയുടെ പാൽ ഒഴിക്കുക. വെളിച്ചെണ്ണയും പഞ്ചസാരയും ചേർത്ത ശേഷം ഏകദേശം 20 മിനിറ്റോളം നിര്ത്താതെ ഇളക്കിക്കൊണ്ടേയിരിക്കുക. പാകമായിക്കൊണ്ടിരിക്കുന്ന ഹൽവയിലേക്ക് ശുവണ്ടി കൂടി ചേർത്ത ശേഷം അടുപ്പിൽ നിന്ന് ഇറക്കിവെയ്ക്കുക . പാത്രത്തിൽ ബാക്കി വരുന്ന എണ്ണ കോരിക്കളഞ്ഞ ശേഷം ഹൽവ നെയ്പുരട്ടിയ ട്രേയിലേക്ക് മാറ്റുക. അഗ്രഭാഗം വീതി കൂടിയതും പരന്നതുമായ തടി കൊണ്ടുള്ള ഉപകരണം കൊണ്ട് പലവട്ടം മർദ്ദമേൽപ്പിച്ച് ഹൽവയുടെ ആകൃതിയും അളവും കൃത്യമാക്കുക.


</doc>
<doc id="325597" url="https://ml.wikipedia.org/wiki?curid=325597" title="പരപ്പ">
പരപ്പ

കാസർഗോഡ് ജില്ലയിലെ ഒരു മലയോര പ്രദേശമാണ് പരപ്പ.


</doc>
<doc id="325611" url="https://ml.wikipedia.org/wiki?curid=325611" title="നീലനീക്കം">
നീലനീക്കം

ഒരു വിദ്യുത്കാന്തിക പ്രസരണത്തിന്റെ തരംഗദൈർഘ്യത്തിൽ കുറവുണ്ടാകുന്നതിനെ (അനുസൃതമായി ആവൃത്തിയിൽ ഉയർച്ചയുണ്ടായി) നീലനീക്കം അഥവാ ബ്ലൂഷിഫ്റ്റ് എന്നു പറയുന്നു. ചുവപ്പുനീക്കം എന്ന പ്രതിഭാസത്തിനു നേർവിപരീതമാണിത്. കണങ്ങളുടെ ഭാരം വർദ്ധി ക്കുന്നതിനനുസരിച്ച് ഉത്സർജിക്കുന്ന പ്രകാശകണങ്ങളുടെ ഊർജ്ജനിലയും വർധിക്കും. ഇങ്ങനെ തരംഗദൈർഘ്യത്തിൽ വ്യത്യാസമുണ്ടായി സ്പെക്ട്രത്തിലെ നീലയ്ക്കടുത്തേക്ക് നീങ്ങും. 
ഡോപ്ലർ നീലനീക്കം, ഡോപ്ലർ പ്രഭാവം മൂലം സംഭവിക്കുന്നതാണ്. ഒരു പ്രകാശസ്രോതസ്സിന്റെ യഥാർത്ഥവർണ്ണം (ആവൃത്തി) ഒരു വീക്ഷകനു കാണപ്പെടുന്നതു് ആ സ്രോതസ്സിന്റെ ആപേക്ഷികപ്രവേഗത്തിനനുസരിച്ച് വ്യത്യാസപ്പെടാം. നിരീക്ഷകനു നേരേ വരുന്ന വസ്തുവിൽ നിന്നും ഉത്സർജിക്കുന്ന പ്രസരണം നീലനീക്കത്തിനു വിധേയമാകും. ആൻഡ്രോമിഡ നക്ഷത്രസമൂഹം ഒരുദാഹരണമാണ്.


</doc>
<doc id="325617" url="https://ml.wikipedia.org/wiki?curid=325617" title="ദെൻപസാർ">
ദെൻപസാർ

ദെൻപസാർ ബാലിയുടെ തലസ്ഥാനമാണ്. ബാലി ദ്വീപിൽ സ്ഥിതിചെയ്യുന്ന ഈ പ്രദേശം, ലോകം മുഴുവൻ അറിയപ്പെടുന്ന പ്രധാന വിനോദസഞ്ചാരകേന്ദ്രമാണ്. 

വിനോദസഞ്ചാരവുമായി ബന്ധപ്പെട്ട് ബാലിയിലെ ഏറ്റവും വളർച്ചയുള്ള വാണിജ്യകേന്ദ്രമാണിത്. 2012 ലെ ജനസംഖ്യ കണക്കുപ്രകാരം ഇവിടത്തെ ജനസംഖ്യ 834,881 ആകുന്നു. ചുറ്റുപാടുമുള്ള മെട്രോപൊളിറ്റൻ ഭാഗത്ത് 2 മില്ല്യൻ ആളുകളേയുള്ളു. 
ബാലിനീസ് ഭാഷയിൽ "ദെൻ" എന്നാൽ വടക്ക് എന്നും "പസാർ" എന്നാൽ ബസാർ അല്ലെങ്കിൽ ചന്ത എന്നുമാണ് അർത്ഥം. ഇവിടെ ഉത്തര ഭാഗത്ത് കുംബസാരി ചന്ത സ്ഥിതിചെയ്യുന്നുണ്ട്. പഴയ കാലത്തെ വലിയ വാണിജ്യ കച്ചവടകേന്ദ്രത്തിനു ചുറ്റുപാടുമായി രൂപപ്പെട്ടതാകാം ഈ പ്രദേശം എന്നു കരുതുന്നു. 
ദെൻപസാർ ബദുങ് രാജവംശത്തിന്റെ തലസ്ഥാനമായിരുന്നു. 1906ൽ ഡച്ചുകാർ രാജകൊട്ടാരം ആക്രമിക്കുകയും കൊള്ളയടിക്കുകയും ചെയ്തു. അന്ന് ഡച്ചുകാർക്ക് കീഴടങ്ങാതെ ബാലി രാജാവും ആയിരക്കണക്കിനു ബാലിക്കാരും ആത്മഹത്യ ചെയ്തതിന്റെ സ്മാരകമായി ബാലി ചത്വരത്തിൽ ഒരു പ്രതിമ കാണാൻ കഴിയും. 
1958ൽ ദെൻപസാർ ബാലി പ്രവിശ്യയിലെ സർക്കരിന്റെ സ്ഥാനമായി. തുടർന്ന് ദെൻപസാർ വിനോദസഞ്ചാരകെന്ദ്രമായി ഭൗതികവും വാണിജ്യപരവും സാമൂഹ്യവും സാംസ്കാരികവുമായ വളർച്ച പ്രാപിച്ചു. വിദ്യാഭ്യാസം വ്യവസായം വിനോദസഞ്ചാരം എന്നിവയുടെ കേന്ദ്രമായി മാറുകയും ചെയ്തു. 

ആദ്യം ഒന്നിച്ചുനിന്ന ദെൻപസാറും ബന്ദുങും 1992 ജനുവരി 15നു വേർതിരിഞ്ഞ് ദെൻപസാർ സ്വയംഭരണപ്രദേശമായി മാറി. 
2009 നവംബർ 16നു ബന്ദുങിന്റെ തലസ്ഥാനം ദെൻപസാറിൽനിന്നും നീക്കി മങ്കുപുര ആക്കി മാറ്റി.
127.78 km² ആണ് ദെൻപസാറിന്റെ വിസ്തീർണ്ണം. ഇത് ബാലിയുടെ 2.18% വരും. നെൽക്കൃഷിയാണു കൂടുതൽ. 

ബദുങ് നദി ബെനോവ ഉൾക്കടലിൽ പതിക്കും മുൻപ് ദെൻപസാറിനെ രണ്ടായി മുറിക്കുന്നു. 
വരണ്ട ഈർപ്പം നിറഞ്ഞ ഉഷ്ണകാലാവസ്ഥയാണ്. 
2010ലെ കണക്കു പ്രകാരം 788,445 ആണു ജനസംഖ്യ. 2012ൽ 834,881 ആയി ഇതു മാറി. 
68.4% ഹിന്ദുക്കൾ ഇവിടെയുണ്ട്. ഇസ്ലാം ആണ് വലിയ ന്യൂനപക്ഷം. ക്രിസ്തുമതക്കാരും ബുദ്ധമതക്കാരും കൺഫ്യൂഷ്യൻ മതക്കാരുമാണ് മറ്റുള്ളവർ. 
നഗരം 4 ജില്ലകളായും ജില്ലകളെ 43 ഉപജില്ലകളായും 209 ഗ്രാമങ്ങളായും തിരിച്ചിരിക്കുന്നു. 
ദെൻപസാറിൽ പ്രമുഖമായ അനേകം സർവ്വകലാശാലകളുണ്ട്. അവയിൽ ചിലവ:
ഹിന്ദു ആചാരങ്ങൾ ഇന്നും വലിയ സ്വാധീനം ചെലുത്തുന്നു. 
ദെൻപസാർ പുരാതനമായ പല കാഴച്ചകളുടെയും കേന്ദ്രമാണ്.
ബാലി മ്യൂസിയം ബാലിയുടെ കലയും സംസ്കാരവും കാണിച്ചുതരുന്നു. 


</doc>
<doc id="325618" url="https://ml.wikipedia.org/wiki?curid=325618" title="ജി.എം.യു.പി.സ്കൂൾ, ആരാമ്പ്രം">
ജി.എം.യു.പി.സ്കൂൾ, ആരാമ്പ്രം

മടവൂർ ഗ്രാമപഞ്ചായത്തിലെ എക സർക്കാർ യു.പി സ്കൂൾ ആണ് ജി.എം.യു.പി ആരാമ്പ്രം. വിദ്യാഭ്യാസപരമായി ഏറ്റവും പിന്നോക്കം നിന്നിരുന്ന ഒരു പ്രദേശമായ ആരാമ്പ്രത്ത് സ്ഥാപിക്കപ്പെട്ട ഈ വിദ്യാലയത്തിനു മുക്കാൽ നൂറ്റാണ്ടിന്റെ പാരമ്പര്യമുണ്ട്.
1927ൽ ഒരു എലിമെന്ററി സ്കൂൾ ആയി ആണ് ഈ സ്ഥാപനം ആരംഭിച്ചത്. മുക്കത്ത് തറുവയി ഹാജിയുടെ കടയിലായിരുന്നു വിദ്യാലയം ആദ്യം തുടങ്ങിയത്. ശ്രീധരൻ നായരയിരുന്നു ആദ്യത്തെ ഹെഡ്മാസ്റ്റർ. പുറായിൽ സെയ്തൂട്ടി മകൻ അയമ്മദ് കുട്ടിയാണ് ആദ്യ വിദ്യാർത്ഥി. വട്ടകണ്ടത്തിൽ മമ്മി എന്ന വിദ്യഭ്യാസ തല്പരൻ തന്റെ സ്ഥലത്ത് നിർമ്മിച്ച് കൊടുത്ത കെട്ടിടത്തിലാണ് പിന്നീട് ഒന്നു മുതൽ നാലു വരെ ക്ലാസുകൾ 75 വർഷം പ്രവർത്തിച്ചത്.

തദ്ദേശവാസികൾ വിദ്യാഭ്യാസ രംഗത്ത് കൂടുതൽ താത്പര്യം കാണിച്ചതിന്റെ ഫലമായി എം.കെ അബുഹാജി പ്രസിഡന്റും മുക്കത്ത് അബു സെക്രട്ടറിയുമായി സ്കൂൾ അപ്ഗ്രേഡിംഗ് കമ്മറ്റി രൂപീകരിച്ചു. അങ്ങാടിക്കടുത്ത് 79 സെന്റ് സ്ഥലം വാങ്ങി സർക്കാരിനെ ഏല്പിക്കുകയും 1982ൽ ഈ വിദ്യാലയം യു.പി സ്കൂൾ അപ്ഗ്രേഡ് ചെയ്യപ്പെടുകയും ചെയ്തു. ഒരു വയൽ പ്രദേശമായത് കൊണ്ട് ഷെഡ് നിർമ്മിക്കലും നിലനിർത്തലും ഒരു പ്രശ്നം തന്നെ ആയിരുന്നു. അത് പരിഹരിക്കാൻ മുൻ പി.ടി.എ പ്രസിഡന്റുമാരായിരുന്ന മൺ മറഞ്ഞ എ.പി മമ്മിക്കുട്ടി, എം.കെ ഇസ്മായിൽ എന്നിവരുടെ സേവനങ്ങൾ എടുത്തു പറയേണ്ടതാണ്.

പഠനരംഗത്ത് ഉന്നത നിലവാരം പുലർത്തുന്ന ഈ വിദ്യാലയം പഠ്യേതര രംഗത്തും മുൻപന്തിയിലാണ്. സബ് ജില്ല ശാസ്ത്ര, ഗണിത ശാസ്ത്ര മേളകളിൽ ആറ് വർഷമായി ഓവറോൾ ചാമ്പ്യൻഷിപ്പ് ഈ വിദ്യാലയം കുത്തകയാക്കിയിരിക്കുന്നു. 2003 ലെ USS പരീക്ഷയിൽ രണ്ടും, പത്തും റാങ്കും, 2010ലെ USS ൽ പതിനൊന്നാം റാങ്കും ഈ വിദ്യാലയത്ത്ന്റെ.

750ലധികം കുട്ടികളും 27അധ്യാപകരുമുള്ള ഈ വിദ്യാലയത്തിന്റെ ഇപ്പോഴത്തെ ഹെഡ്മാസ്റ്റർ യു.ഷറഫുദ്ധീൻ മാസ്റ്ററാണ്.
ഈ വിദ്യാലയത്തിന്റെ ഭരണസാരഥ്യം ഭംഗിയായി നിർവ്വഹിചു പിരിഞ്ഞ എല്ല അധ്യാപകരുടെയും സേവനങ്ങൾ വളരെ വിലപ്പെട്ടതാണ്
1985ൽ അന്നത്തെ എം.എൽ.എ, പി വി മുഹമ്മദ് സാഹിബിന്റെ ശ്രമഫലമായി വെള്ളപ്പൊക്ക ദുരിതാശ്വാസ പദ്ധതിയില്പെടുത്തി നിർമ്മിച്ച സെമി പെർമെനന്റ് കെട്ടിടം, പിന്നീട് കേന്ദ്ര സർക്കാരിന്റെ ഓ.ബി.ബി സ്കീമിൽ പെടുത്തി നിർമ്മിച്ച കെട്ടിടം,നേഷണൽ സേവിംഗ്സ് സ്കീം പദ്ധതിയിൽ പെടുത്തി നിർമ്മിച്ച ഒരു ക്ലാസ്റൂം കെട്ടിടം ഇവയാണ് ആദ്യഘട്ടത്തിലെ കെട്ടിടങ്ങൾ.കോഴിക്കോട് ജില്ലാപഞ്ചായത്ത് നിർമ്മിച്ച ഏഴ് ക്ലാസ് മുറികളുള്ള രണ്ട് നില കോൺക്രീറ്റ് കെട്ടിടത്തിൽ, വാടക കെട്ടിടത്തിൽ,വാടക കെട്ടിട ഉടമകൾ രണ്ട് ക്ലാസ് മുറികളും മടവൂർ ഗ്രാമപഞ്ചായത്ത് ഒരു ക്ലാസ്സ് മുറിയും നിർമ്മിച്ചു തന്നു. 2003-2003 പദ്ധതിയിൽ ഉൾപ്പെടുത്തി SSA ഫണ്ട് ഉപയോഗിച്ച് നിർമ്മിച്ച നാല് ക്ലാസ് മുറികൾ അടങ്ങിയ കെട്ടിടം ഓല ഷെഡുകളിൽ നിന്നും സ്കൂളിന്റെ മോചനം നേടി കഴിഞ്ഞു. SSA ഫണ്ട് ഉപയോഗിച്ച് യൂറിനൽ ഷെഡും കുടിവെള്ളപദ്ധതിയും ഉണ്ടാക്കി കഴിഞ്ഞു. കെ മുരളീധരൻ എം പിയുടെ ഫണ്ടിൽ നിന്നും ഗ്രൗണ്ട് മണ്ണിട്ട് നികത്തുന്നതിന് 2 ലക്ഷം രൂപയും ബ്ലോക്ക് പഞ്ചായത്തിൽ നിന്നും ചുറ്റുമതിൽ കെട്ടാനായി 50000 രൂപ ലഭിക്കുകയും ചെയ്തിട്ടുണ്ട്.

താൽകാലിക ഷെഡ്ഡിൽ പ്രവർത്തിക്കുന്ന ക്ലാസ് മുറികളും,ഫർണിച്ചറുകളുടെ കുറവും,തേപ്പ് പൂർത്തിയാകാത്ത പഴയ O.B.B കെട്ടിടവും എല്ലാം നാമമാത്രമായി 

കോഴിക്കോട് നിന്നും NH 212 വഴി 19 കി.മി വന്ന് പടനിലത്ത് നിന്ന് ഇടത്തോട്ട് തിരിഞ്ഞ് 1 കി.മി


</doc>
<doc id="325622" url="https://ml.wikipedia.org/wiki?curid=325622" title="കാലിക്കോ നിയമം">
കാലിക്കോ നിയമം

വസ്ത്രങ്ങളുടെ ഇറക്കുമതി നിരോധിച്ചുകൊണ്ട് ബ്രിട്ടണിൽ സർക്കാർ നടപ്പിലാക്കിയ നിയമമാണ് കാലിക്കോ നിയമം (1690–1721) അഥവാ കാലിക്കോ ആക്ട്. ഇന്ത്യയിൽ നിന്നുള്ള പരുത്തി വസ്ത്രങ്ങൾ ഇറക്കുമതി നിരോധനവുമായി ബന്ധപ്പെട്ട സുപ്രധാനമായ നിയമമായിരുന്നു ഇത്.കാലിക്കോ വസ്ത്രങ്ങൾക്ക് ഇംഗ്ലണ്ടിൽ പ്രിയമേറുകയും ഇംഗ്ലീഷ് ഈസ്റ്റ് ഇന്ത്യാ കമ്പനി ഈ വസ്ത്രങ്ങൾ വൻതോതിൽ ഇറക്കുമതി ചെയ്യാനും ആരംഭിച്ചതോടെ പ്രാദേശിക കമ്പനികളുമായുള്ള കിടമത്സരത്തിന് ഇത് കാരണമായി. 1690 – 1720 കളിൽ ഇംഗ്ലണ്ടിലെ ദേശീയ രാഷ്ട്രീയത്തിൽ ചർച്ചക്ക് കാരണമായ പ്രശ്നമായി ഇത് മാറി.അഭ്യന്തര വസ്ത്ര വ്യാപാരം തകർച്ച നേരിടാനും ചൈനയിലെയും ഇന്ത്യയിലെയും വസ്ത്രങ്ങളുടെ നിർബാധമായ ഇറക്കുമതി വർദ്ദിക്കുകയും ചെയ്തു. ഇംഗ്ലീഷ് ഈസ്റ്റ് ഇന്ത്യാ കമ്പനിയുടെ ഈ ഇറക്കുമതി വ്യാപാരം അഭ്യന്തര വ്യാപാരത്തിന് ഭീഷണിയായെന്ന് മനസ്സിലാക്കിയ പാർലമെൻറ് ഒടുവിൽ 1721 ൽ കാലിക്കോ നിയമം പാസ്സാക്കുകയായിരുന്നു. 1790 കളിൽ 30 മില്യൺ പൗണ്ട് പരുത്തി വസ്ത്രങ്ങൾ ഇന്ത്യയിൽ നിന്നാണ് ഇംഗ്ലണ്ടിലേക്ക് ഇറക്കുമതി ചെയ്തിരുന്നത്.

1. Woodruff Smith, Consumption and the Making of Respectability, 1600–1800


</doc>
<doc id="325639" url="https://ml.wikipedia.org/wiki?curid=325639" title="മധ്യകാല മലബാർ">
മധ്യകാല മലബാർ

മഹോദയപുരം പെരുമാക്കൻമാരുടെ പതനം സ്വരൂപങ്ങളുടെയും നാടുവാഴികളുടെയും വളർച്ചക്ക് നാന്ദി കുറിച്ചു.ഓരോ പ്രദേശത്തെയും നിയന്ത്രിച്ചിരുന്നത് അവിടുത്തെ സ്വരൂപമായിരുന്നു.കൂട്ടു കുടുംബം നിലനിന്നിരുന്ന പ്രദേശമാണ് പിന്നെ സ്വരൂപമായി മാറിയത്.കുറേ ഊരുകൾ ചേർന്നതായിരുന്നു നാട്.നാട് ഭരിച്ചിരുന്ന നാടുവാഴിക്ക് വ്യാപകമായ അധികാരങ്ങൾ ഉണ്ടായിരുന്നു.കോലത്തു നാട്,കോഴിക്കോട്(നെടിയിരുപ്പ്),വേണാട് എന്നിവയായിരുന്നു പെരുമാക്കൻമാരുടെ പതനശേഷം സ്വതന്ത്രമായ പ്രധാന നാടുകൾ.
കോലത്തു നാട് കോരപ്പുഴ മുതൽ കാസർഗോഡ് വരെ വ്യാപിച്ചിരുന്നു.പുരാതന കാലത്തെ ഏഴിമലയാണ് പിൽക്കാലത്ത് കോലത്തുനാടായി രൂപപ്പെട്ടത്.ഇവിടുത്തെ ഭരണത്തെക്കുറിച്ച് അതുലന്റെ മൂഷക വംശത്തിൽ പ്രതിപാദിക്കുന്നുണ്ട്.1446 മുതൽ 1478 വരെ കോലത്തുനാട് ഭരിച്ചിരുന്ന ഉദയവർമ്മന്റെ സംരക്ഷണത്തിലാണ് ചെറുശ്ശേരി കൃഷ്ണഗാഥ രചിച്ചത്.
പുതുതായി സ്വതന്ത്രമായ നാടുകളിൽ കൂടുതൽ പ്രതാപമുണ്ടായിരുന്നത് സാമൂതിരി ഭരിച്ചിരുന്ന നെടിയിരുപ്പിനാണ്.12-ആം നൂറ്റാണ്ടിലാണ് നെടിയിരിപ്പുകാർ പോർളാതിരിയെ തോൽപ്പിച്ച് കോഴിക്കോട് കീഴടക്കിയത്.അതോടു കൂടി ഇവർ തളിക്ഷേത്രത്തിന്റെ ട്രസ്റ്റി ആയിത്തീർന്നു.ആസ്ഥാനം കോഴിക്കോട്ടേക്ക് മാറ്റുകയും ചെയ്തു.ഒരു പ്രസിദ്ധ കച്ചവട കേന്ദ്രമായി കോഴിക്കോട് വളർന്നു.കോഴിക്കോടിന്റെ വളർച്ചയിൽ അറബികളുടെയും പ്രാദേശിക മുസ്ലിംകളുടെയും പങ്ക് എടുത്ത് പറയേണ്ടതാണ്.പന്തലായനി കൊല്ലത്തിന്റെ പ്രാധാന്യം മനസ്സിലാക്കിയ സാമൂതിരി അവിടെ പിടിച്ചെടുത്തതോടുകൂടി കോഴിക്കോട് ശക്തവും സമ്പന്നവുമായി മാറി.പിന്നീട് മാമാങ്കോത്സവത്തിന്റെ രക്ഷാപുരുഷസ്ഥാനവും സാമൂതിരിക്ക് ലഭിച്ചു.
കോഴിക്കോട് തളി ക്ഷേത്രത്തിൽ വർഷംതോറും സാമൂതിരിയുടെ നേതൃത്വത്തിൽ മത്സരബുദ്ധ്യാ നടത്തപ്പെട്ടിരുന്ന വിദ്വൽസദസ്സാണ് രേവതി പട്ടത്താനം അഥവാ ഭട്ടസ്ഥാനം.ഇത് നടത്തിയിരുന്നത് തളി ക്ഷേത്രത്തിൽ വെച്ചായിരുന്നതു കൊണ്ട് ഇതിനെ തളി പട്ടത്താനം എന്നും വിളിക്കുന്നു.
കോഴിക്കോട് സാമൂതിരിയുടെ കിരീടധാരണവുമായി ബന്ധപ്പെട്ട് നടത്തിയിരുന്ന ചടങ്ങിനെ അരിയിട്ടു വാഴ്ച എന്ന് വിളിക്കുന്നു.മദ്ധ്യകാലകേരളത്തിൽ ഇത് വളരെ വിപുലമായി പ്രാധാന്യത്തോടെ നടത്തിയിരുന്നു.തീപ്പെട്ട സാമൂതിരിയുടെ അടിയന്തരത്തിന് തിരുവന്തളി എന്നാണ് പറയുക.
കോഴിക്കോട് സാമൂതിരിയായിരുന്ന മാനവിക്രമന്റെ സദസ്സിൽ ഉണ്ടായിരുന്ന പതിനെട്ട് സംസ്കൃത പണ്ഡിതന്മാരും മലയാളത്തിൽ മാത്രം കവിതയെഴുതിയതു കൊണ്ട് പൂർണ്ണപദവിക്ക് അർഹനല്ലാതിരുന്ന പുനം നമ്പൂതിരിയും ചേർന്നതാണ് പതിനെട്ടരക്കവികൾ.
ക്ഷേത്രപരിസരങ്ങളിൽ മഹാഭാരത കഥ വ്യാഖ്യാനം ചെയ്ത് പൊതുജനങ്ങളെ കേൾപ്പിക്കുന്ന സമ്പ്രദായം നിലനിന്നിരുന്നു.സംസ്കൃത പണ്ഡിതൻമാരായിരുന്ന മാവാതെ പട്ടൻമാർ(മഹാ ഭാരത പട്ടൻമാർ)ആയിരുന്നു ഇത് ചെയ്തിരുന്നത്.
മദ്ധ്യകാല കേരളത്തിൽ ക്ഷേത്രങ്ങളോടനുബന്ധിച്ച് പ്രവർത്തിച്ചിരുന്ന വേദാധ്യായത്തിനുള്ള വിദ്യാഭ്യാസശാലകളായിരുന്നു ശാലകൾ.കാന്തള്ളൂർശാല,മൂഴിക്കുളംശാല,എന്നിവയായിരുന്നു പ്രധാന ശാലകൾ.ഇവക്കു പുറമെ ശുകപുരംശാല,തിരുനെല്ലിശാല,കൊട്ടാരക്കരശാല എന്നിവയെക്കുറിച്ചും രേഖകളിൽ പരാമർശമുണ്ട്.ദക്ഷിണനളന്ദ എന്നു പ്രസിദ്ധമായിരുന്നത് കാന്തള്ളൂർ ശാലയായിരുന്നു.
മാതൃഭൂമി ഇയർബുക്ക് 2013


</doc>
<doc id="325668" url="https://ml.wikipedia.org/wiki?curid=325668" title="പാത്രക്കടവ് വെള്ളച്ചാട്ടം">
പാത്രക്കടവ് വെള്ളച്ചാട്ടം

പാലക്കാട് ജില്ലയിലെ സൈലൻറ് വാലി സംരക്ഷിത വനമേഖലയിൽ സ്ഥിതിചെയ്യുന്ന പ്രസിദ്ധമായ വെള്ളച്ചാട്ടമാണ് പാത്രക്കടവ് വെള്ളച്ചാട്ടം. ധാരാളം സന്ദർശകർ എത്തിച്ചേരുന്ന ഈ വെള്ളച്ചാട്ടം മനോഹരമായ പ്രകൃതിഭംഗിയാൽ ശ്രദ്ധേയമാണ്. പാത്രക്കടവ് കുരുതിച്ചാലിൽ ആണ് ഈ വെള്ളച്ചാട്ടം സ്ഥിതി ചെയ്യുന്നത്.

ഇവിടെ നടക്കുന്ന ജലവൈദ്യുത പദ്ധതിയുമായി ബന്ധപ്പെട്ട് പരിസ്ഥിതി സംഘടനകളുടെ സമരങ്ങൾ ഇവിടെ സജീവമായിരുന്നു. വനം വകുപ്പും പദ്ധതിക്കെതിരെ രംഗത്ത് വന്നിരുന്നു.. 
പാത്രക്കടവിൽ ഇക്കോ ടൂറിസം പദ്ധതി നടപ്പിലാക്കാനാണ് സർക്കാർ ഉദ്ദേശിക്കുന്നത്. പരിസ്ഥിതിക്ക് ദോഷകരമല്ലാത്ത രീതിയിലും സൈലൻറ്വാലിയുടെ പ്രകൃതിരമണീയത സന്ദർശകർക്ക് അനുഭവിക്കാൻ കഴിയുന്ന വിധത്തിലാണ് പദ്ധതി വിഭാവനം ചെയ്യുന്നത്. 


</doc>
<doc id="325672" url="https://ml.wikipedia.org/wiki?curid=325672" title="തുവ്വൂർ">
തുവ്വൂർ

മലപ്പുറം ജില്ലയിലെ നിലമ്പൂർ താലൂക്കിലുള്ള ഒരു ഗ്രാമമാണ് തുവ്വൂർ. ജില്ലാ ആസ്ഥാനത്തു നിന്ന് 30 കിലോമീറ്റർ കിഴക്കു ഭാഗത്താണ് ഈ പ്രദേശം സ്ഥിതിചെയ്യുന്നത്. വണ്ടൂർ ബ്ലോക്ക് പരിധിയിൽ വരുന്ന തുവ്വൂർ പഞ്ചായത്തിൻറെ ആസ്ഥാനവും ഇവിടെയാണ്. 1962-ൽ തുവ്വൂർ പഞ്ചായത്ത് രൂപീകരിച്ചു.പഴയ വള്ളുവനാട് താലൂക്കിലെ തുവയൂർ എന്ന സ്ഥലമാണ് തുവ്വൂർ ആയി മാറിയതെന്നാണ് പറയപ്പെടുന്നത്.

ചരിത്രപ്രാധാന്യമുള്ള മലപ്പുറം ജില്ലയിലെ ഒര പ്രദേശമാണ് തുവ്വൂർ. ടിപ്പു സുൽത്താന്റെ കാലഘട്ടത്തിലാണ് പഞ്ചായത്തിലെ ആദ്യകാല റോഡുകൾ നിർമ്മിച്ചതെന്ന് പറയപ്പെടുന്നു. പഞ്ചായത്തിലൂടെ കടന്നുപോകുന്ന സംസ്ഥാനപാത 39 ആണ് ഇവിടുത്തെ പ്രധാന റോഡ്. ഗ്രാമത്തിലൂടെ റയിൽവേ പാതയും കടന്നു പോകുന്നുണ്ട്. മൂന്നര കിലോമീറ്റർ ദൈർഘ്യമുള്ള ഷൊർണ്ണൂർ-നിലമ്പൂർ റെയിൽപ്പാതയാണ് ഇവിടെയുള്ളത്. പഞ്ചായത്തിന്റെ തെക്ക്-വടക്ക് അതിരുകളെ ബന്ധിപ്പിച്ചുകൊണ്ട് 9 കിലോമീറ്റർ ദൈർഘ്യമുള്ള ടിപ്പുസുൽത്താൻ റോഡ് കടന്നുപോകുന്നു.




</doc>
<doc id="325679" url="https://ml.wikipedia.org/wiki?curid=325679" title="സുഖഭൂമി">
സുഖഭൂമി

സുഖഭൂമി ഇന്തോനേഷ്യയിലെ പടിഞ്ഞാറൻ ജാവയിലെ ഗിദെ പർവ്വതത്തിന്റെ അടിവാരത്തിൽ സുഖഭൂമി എന്നറിയപ്പെടുന്ന റീജൻസിക്ക് അകത്തു സ്ഥിതിചെയ്യുന്നു. രാജ്യ തലസ്ഥാനമായ ജക്കാർത്തയ്ക്ക് ഏതാണ്ട് 80 കിലോമീറ്റർ തെക്കാണിതു കിടക്കുന്നത്. 600 മീറ്റർ (2000 അടി) ഉയരത്തിൽ കിടക്കുന്ന ഈ പട്ടണം ഒരു ഹിൽ സ്റ്റേഷൻ ആണ്. റബരുല്പാദനം ആണ് ഇവിടുത്തെ പ്രധാന വ്യവസായം. ഈ പ്രദേശം ജനനിബിഡമാണ്. 48.15 ചതുരശ്രകിലോമീറ്റർ ആണ് ഈ പട്ടണത്തിന്റെ വിസ്തീർണ്ണം. 2010ലെ സെൻസസ് പ്രകാരം 300,359 ആണു ജനസംഖ്യ. (2014ലെ ജനസംഖ്യ 321,205 ആകുന്നു) 
സുഖഭൂമി 7 ജില്ലകൾ (kecamatan) ആയി തിരിച്ചിരിക്കുന്നു. 
ഡച്ച് അധിനിവേശകാലത്ത് സുഖഭൂമി അവരുടെ പോലീസ് ആക്കാദമിയുടെ ആസ്ഥാനമായിരുന്നു. 
ഇവിടെയുള്ള 804ലെ പഴയ ജാവാനീസ് ഭാഷയിലുള്ള സുഖഭൂമി ആലേഖനങ്ങൾ ചരിത്രപ്രസിദ്ധമാണ്.


</doc>
<doc id="325680" url="https://ml.wikipedia.org/wiki?curid=325680" title="ജയപുര">
ജയപുര

ജയപുര (Indonesian: Kota Jayapura) ഇന്തോനേഷ്യയിലെ പാപുവ പ്രവിശ്യയുടെ തലസ്ഥാനമാണ്. ന്യൂ ഗിനിയ ദ്വീപിലാണ് ഇതു സ്ഥിതിചെയ്യുന്നത്. യോസ് സുദർശോ ഉൽക്കടലിനടുത്താണിതു സ്ഥിതിചെയ്യുന്നത്. ഈ സ്ഥലത്തിനു 935.92 ചതുരശ്ര കിലോമീറ്റർ വിസ്തൃതിയുണ്ട്. ഇതിന്റെ കിഴക്കുഭാഗത്താണ് പാപുവ ന്യൂ ഗിനിയ രാജ്യം കിടക്കുന്നത്. ഉത്തര ഭാഗത്ത് പസിഫിക് സമുദ്രം കിടക്കുന്നു. 2014ലെ സെൻസസ് അനുസരിച്ച് 315,872 ആണു ജനസംഖ്യ. 
ഈ പട്ടണത്തിനു 5 കെക്കാമതാൻ (ജില്ലകൾ) ഉണ്ട്. 
ജയപുര സംസ്കൃതത്തിൽ നിന്നുമുണ്ടായതാണ്. വിജയത്തിന്റെ പട്ടണം എന്നർത്ഥം. നെതർലാന്റിനെതിരായി ഇന്തോനേഷ്യൻ സമരനായകനായ സുഹാർത്തോ വിജയിച്ചതിന്റെ സ്മാരകമായാണ് അദ്ദേഹം ഈ പട്ടണത്തിനു ജയപുര എന്നു പേരിട്ടത്. ഓപ്പറേഷൻ ത്രികോറ എന്നാണീ സമരത്തിനു പേരിട്ടിരുന്നത്. 14 ആഗസ്റ്റ് 1962 മുതൽ 15 ആഗസ്റ്റ് 1962 വരെയാണീ യുദ്ധം നടന്നത്. 
മലകളും നിബിഡവനങ്ങളും നിറഞ്ഞ ഇവിടെ 30% പ്രദേശത്തേ ജനവാസമുള്ളൂ. വനം സംരക്ഷിതപ്രദേശമാണ്. ശരാശരി താപനില 29 °C-31.8 °C ആകുന്നു. 


</doc>
<doc id="325681" url="https://ml.wikipedia.org/wiki?curid=325681" title="പെരുമണ്ണാൻ">
പെരുമണ്ണാൻ

കേരളം,തമിഴ്നാട്,കർണാടകം എന്നീ സംസ്ഥാനങ്ങളിലുള്ള ഒരു സമുദായമാണ് പെരുമണ്ണാൻ. ഇവർ വണ്ണാൻ, മണ്ണാൻ, പെരുവണ്ണാൻ എന്നീ പേരുകളിലും അറിയപ്പെടുന്നു. 

വണ്ണാൻ, മണ്ണാൻ, പെരുവണ്ണാൻ, പെരുമണ്ണാൻ എന്നീ ജാതിനാമങ്ങളിൽ അറിയപ്പെടുന്നവർ പരമ്പരാഗതമായി തുന്നൽപ്പണി, നാട്ടുവൈദ്യം, മന്ത്രവാദം, തെയ്യംതിറ,തിറയാട്ടം എന്നീ കുലത്തൊഴിലുകളിൽ ഏർപ്പെട്ടിരുന്നവരും അയിത്തജാതിയിൽ പെട്ടിരുന്നവരുമാണു്. ഈ സമുദായത്തിൽപ്പെട്ട സ്ത്രീകൾ തിയ്യസമുദായത്തിൽ പെട്ടവർക്കും മുസ്ലിങ്ങൾക്കും അലക്കുതൊഴിൽ നിർവ്വഹിച്ചുവന്നവരും മേൽജാതിക്കാരുടെ വീടുകളിൽ മരണം, പ്രസവം, ഋതുസ്നാനം എന്നിവ സംഭവിക്കുമ്പോൾ അതുമായി ബന്ധപ്പെട്ട പുല ആചരിക്കുന്നവർക്കു് മാറ്റു് നല്കി വന്നവരുമാണു്. മലബാർ മേഖലയിൽ വണ്ണാൻ, മണ്ണാൻ, പെരുവണ്ണാൻ, പെരുമണ്ണാൻ എന്നീ ജാതിനാമങ്ങളിൽ അറിയപ്പെടുന്നവരുടെ സാമുദായികമായ ആചാരാനുഷ്ഠാനങ്ങളിലും കുലത്തൊഴിലുകളിലും വ്യത്യാസങ്ങളില്ല. സമുദായാചാരപ്രകാരമുള്ള വിവാഹബന്ധത്തിൽ അവർ പരസ്പരം ഏർപ്പെടുന്നു. പരസ്പരം രക്തബന്ധമുള്ളവരും ആണു്. ഒരേ കുടുംബത്തിൽ ഒരേ മാതാപിതാക്കളുടെ സന്താനങ്ങൾ മേല്പറഞ്ഞ വ്യത്യസ്ത ജാതിനാമങ്ങളിൽ അറിയപ്പെടുന്നു. ഒരേ വ്യക്തി തന്നെ പല സന്ദർഭങ്ങളിലും ഈ നാലു സമുദായപ്പേരുകളും മാറി മാറി ഉപയോഗിച്ചു വന്നിട്ടുണ്ടു്.

ഇവർക്കു് ബ്രാഹ്മണരോ മറ്റുയർന്ന ജാതിക്കാരോ പൂജ ചെയ്യുന്ന ഹിന്ദുക്ഷേത്രങ്ങളിൽ പ്രവേശനമുണ്ടായിരുന്നില്ല. പൊതുകിണറുകളിൽ നിന്നു് വെള്ളമെടുക്കാനോ, പൊതുകുളങ്ങൾ ഉപയോഗിക്കാനോ അനുവാദമുണ്ടായിരുന്നില്ല. ഉയർന്ന ജാതിക്കാരുമായി ആഹാരം പങ്കു വച്ചിരുന്നില്ല. ഉത്സവവേളകളോടനുബന്ധിച്ചു് നടത്തുന്ന സദ്യകളിൽ മറ്റു സമുദായക്കാരോടൊപ്പം ഭക്ഷണം കഴിക്കാൻ അനുവാദമുണ്ടായിരുന്നില്ല. ഉയർന്ന സമുദായക്കാർ അഭിമുഖമായി വരുമ്പോൾ തീണ്ടാപ്പാടു് അകലം പാലിച്ചു് വഴി കൊടുക്കേണ്ടതായി വന്നിരുന്നു. ഇവർ പട്ടികജാതിക്കാരായ മറ്റു സമുദായക്കാരോടും ഇസ്ലാം മതം സ്വീകരിച്ചവരോടും സഹവർത്തിത്വം പുലർത്തുന്നു. തെയ്യത്തിന്റെ വേഷം കെട്ടിക്കഴിഞ്ഞാൽ ഉയർന്ന സമുദായക്കാർ ആദരവോടെ വീക്ഷിക്കുമെങ്കിലും വേഷമഴിച്ചു വച്ചാൽ കേവലം അയിത്തക്കാരനായ വണ്ണാൻ തന്നെയായി മാറും, തീണ്ടാപ്പാടു് അകലം പാലിക്കും.

അധികാരത്തിന്റെ ഉന്നത ശ്രേണികളായ ഐ എ എസ്, ഐ പി എസ്, ഐ എഫ് എസ് തുടങ്ങിയ ആൾ ഇന്ത്യാ സർവ്വീസുകളിലേക്കു് ഈ സമുദായത്തിലെ അംഗങ്ങൾ കടന്നെത്തിയിട്ടില്ല.

തെക്കൻ കർണ്ണാടകത്തിൽ ഭൂതവും, വടക്കേ മലബാറിൽ തെയ്യവും , തെക്കേ മലബാറിൽ തിറയാട്ടവും, പൂതനും കെട്ടാൻ പാരമ്പര്യമായി അവകാശമുള്ള ഒരു വിഭാഗമാണു് ഇവർ. ഭഗവതി, ഭദ്രകാളി, ഭൂതം, നാഗം, യക്ഷഗന്ധർവൻ, പുലിദൈവങ്ങൾ, വീരന്മാർ തുടങ്ങി വിവിധ തരത്തിലുള്ള തെയ്യങ്ങൾ അവർ കെട്ടിയാടാറുണ്ടു്. ദുർമൃതിയടഞ്ഞ മനുഷ്യരുടെയും മൺമറഞ്ഞ പൂർവികരുടെയും വീരവനിതകളുടെയും വീരപുരുഷന്മാരുടെയും സങ്കല്പങ്ങളിലുള്ള തെയ്യങ്ങളിൽ ഭൂരിഭാഗവും വണ്ണാന്മാരാണ് കെട്ടുന്നത്. ദേവതകളെ പുരസ്കരിച്ചുള്ള തോറ്റംപാട്ടുകളും ഇവർക്കിടയിൽ സമൃദ്ധമായുണ്ട്.തെക്കൻ മലബാറില് കാവുകളിൽ തിറയാട്ടം നടത്തുന്നതിനുളള പരമ്പരാഗത അവകാശം ലഭിച്ചിരിക്കുന്നത് പെരുമണ്ണാൻ സമുദായത്തിനാണ്. തുന്നൽവേല, പാരമ്പര്യവൈദ്യം (പ്രത്യേകിച്ചും ബാലചികിത്സ), എന്നിവയും അവരുടെ കുലത്തൊഴിലുകളാണ്. അകനാൾ നീക്ക്, കെന്ത്രോൻപാട്ട് (ഗന്ധർവൻ പാട്ട്), കുറുന്തിനിപ്പാട്ട്,പോലിച്ചുപാട്ട്, ഇറയക്കളി, പക്ഷിപീഡ നീക്ക്, മറ്റു മാന്ത്രികബലികർമങ്ങൾ എന്നിവയിലും വണ്ണാന്മാർ ഏർപ്പെട്ടുവന്നിരുന്നു

പെരുവണ്ണാൻ, പെരുമണ്ണാൻ എന്നിവ യഥാക്രമം വണ്ണാന്റെയും മണ്ണാന്റെയും ആചാരപ്പേരുകളാണു്. മലബാർ മേഖലയിൽ പ്രധാനപ്പെട്ട വസൂരിമാല, വിഷ്ണുമൂർത്തി, (തീചാമുണ്ഡി), വലിയ ഭഗവതി, പുതിയഭഗവതി തുടങ്ങിയ പ്രധാന തെയ്യക്കോലങ്ങൾ കെട്ടുന്നവരിൽ പ്രഗല്ഭരായ വണ്ണാന്മാർക്കു് നാട്ടുരാജാക്കന്മാരും നാട്ടുപ്രമാണിമാരും പെരുവണ്ണാൻ പട്ടം നല്കി വന്നിരുന്നു. ആചാരപ്പെടൽ എന്നാണു് ഈ ചടങ്ങിനു പറഞ്ഞു വരുന്നതു്. കാസർഗോഡ്, കണ്ണൂർ ജില്ലകളിൽ ഇപ്പോഴും ഈ സമ്പ്രദായം നിലവിലുണ്ടു്. തെയ്യംതിറ കെട്ടുന്ന മറ്റൊരു സമുദായക്കാർക്കും പെരുവണ്ണാൻ പട്ടം നല്കാറില്ല. പെരുവണ്ണാൻ പട്ടം കിട്ടിയവരേയും അവരുടെ കുടുംബാംഗങ്ങളേയും പൊതുജനങ്ങൾ പെരുവണ്ണാൻ എന്നു വിളിച്ചുവന്നു. ഈ ആചാരപ്പേരുകൾ ജാതിപ്പേരായും അംഗീകരിക്കപ്പെട്ടു. കൂടാതെ പട്ടും വളയും കൊടുത്ത് ആചാരപ്പെടുത്തുന്ന ചടങ്ങും ഇതോടൊപ്പം നടക്കാറുണ്ട്.അത്തരം ആചാരസ്ഥാനം കിട്ടിയ പെരുവണ്ണാന്മാർ ആ വള വലിയ അഭിമാനത്തോടെ സദാസമയവും കൈയിൽ അണിയും. ഇപ്പോൾ നാട്ടുകാവുകളിലെ അധികാരികൾ ഇത്തരം സ്ഥാനം കൊടുത്ത് ആദരിക്കാറുണ്ടു്. ,

 ശ്രീകണ്ഠേശ്വരത്തിന്റെ ശബ്ദതാരാവലി നിഘണ്ടുവിൽ (1923) പെരുവണ്ണാൻ എന്നതിന്നു് പെരുമണ്ണാൻ എന്നർത്ഥം നല്കിയിരിക്കുന്നു. മലയാളഭാഷയിൽ ആദ്യമായുണ്ടായ ഗുണ്ടർട്ട് നിഘണ്ടുവിൽ വണ്ണാൻ=A lower washerman & a tailor എന്നു് അർത്ഥം നല്കിയിരിക്കുന്നു. പെരുവണ്ണാൻ മന്ത്രവാദം ചെയ്യുന്ന വ്യക്തിയായും അതിന്റെ സ്ത്രീലിംഗ പദം പെരുമണ്ണാത്തി എന്നും നല്കിയിരിക്കുന്നു. 

 1930കളിലും '60കളിലും ഈ നാലു സമുദായപ്പേരുകളിലും അറിയപ്പെടുന്നവരെ ഉൾപ്പെടുത്തിക്കൊണ്ടു് കേരള പെരുവണ്ണാൻ സംഘം എന്ന പേരിൽ സമുദായസംഘടന രൂപീകരിക്കപ്പെട്ടു. സമുദായാംഗങ്ങളുടെ ഉദ്ധാരണവും സമുദായപ്പേരുകളുടെ ഏകീകരണവും സംഘടനയുടെ ലക്ഷ്യങ്ങളായിരുന്നു. മലബാർ മേഖലയിലെ മണ്ണാൻ, വണ്ണാൻ, പെരുമണ്ണാൻ എന്നീ സമുദായപ്പേരുകൾ 1976ലെ പട്ടികജാതി ലിസ്റ്റിൽ ഉൾപ്പെടുത്തി; പര്യായപദമായ പെരുവണ്ണാൻ ഉൾപ്പെടുത്തപ്പെട്ടില്ല. അതു് ഒ ഇ സി പട്ടികയിൽ അവശേഷിച്ചു. ഇതുകാരണം ഒരേ സമുദായത്തിന്നു് സംവരണവിഷയത്തിൽ രണ്ടു നില നിലവിൽ വന്നു. സങ്കീർണ്ണമായ ജാതി സർട്ടിഫിക്കറ്റ് പ്രശ്നങ്ങൾക്കും സംവരണക്കാര്യത്തിലുള്ള വിവേചനത്തിനും ഇതു് വഴിയൊരുക്കി. മുഖ്യധാരാരാഷ്ട്രീയകക്ഷികൾ ഏറ്റെടുക്കാതിരുന്ന ഈ പ്രശ്നം മുഖ്യമായും പരിഹരിക്കുവാൻ വേണ്ടി 2004ൽ സ്ഥാപിക്കപ്പെട്ട മണ്ണാൻ വണ്ണാൻ സമുദായസംഘം എന്നു പേരായ സംഘടന ഇവരുടെ ഇടയിൽ പ്രവർത്തിച്ചു വരുന്നു. നിലവിൽ ഈ സംഘടനയുടെ പ്രസിഡണ്ടും സെക്രട്ടറിയും യഥാക്രമം എൻ അശോകൻ (നെടുമ്പാല നന്മണ്ട), ഒ കെ വിശ്വനാഥൻ (വെള്ളച്ചാൽ മക്രേരി) എന്നിവരാണു്.

</doc>
<doc id="325682" url="https://ml.wikipedia.org/wiki?curid=325682" title="ജംബി പട്ടണം">
ജംബി പട്ടണം

ജംബി ഇന്തോനേഷ്യയിലെ ജംബി പ്രവിശ്യയുടെ തലസ്ഥാനം. ഇത് സുമാത്ര ദ്വീപിലാണു സ്ഥിതിചെയ്യുന്നത്. ബതാങ് ഹരി നദിയിലെ ഇവിടുത്തെ തുറമുഖം പ്രസിദ്ധമാണ്. ഇത് ഒരു എണ്ണ സമ്പുഷ്ടപ്രദേശമാണ്. റബറാണു പ്രധാന വ്യാവസായികോൽപ്പന്നം. ശ്രീവിജയസാമ്രാജ്യത്തിന്റെ അവശിഷ്ടങ്ങൾ കിടക്കുന്ന മുവാറോ ജംബി 26 കിലോമീറ്റർ അകലെക്കിടക്കുന്നു. 


</doc>
<doc id="325699" url="https://ml.wikipedia.org/wiki?curid=325699" title="തേക്കൊട്ട">
തേക്കൊട്ട

തേക്കൊട്ട അഥവാ തേക്കുകൊട്ട എന്നത് കേരളത്തിൽ കൃഷി ആവശ്യത്തിനും മറ്റുമായ് കർഷകർ വെള്ളം കോരി തേകുന്നതിനുള്ള കൊട്ട ആണ് .പുതിയ കാർഷിക സാമഗ്രികളുടെ കടന്നു വരവിൽ മണ്മറഞ്ഞു പോയ ഒന്നാണിത്.
ചെറിയ കുളങ്ങൾ തേകി വെള്ളം വറ്റിക്കാനും തേക്കുകൊട്ട ധാരാളം ഉപയോഗിച്ചിരുന്നു. ഇതിന്റെ മുകൾവശം ദീർഘവൃത്താകൃതിയിലായിരിക്കും. താഴേക്ക് അത് ചുരുങ്ങിവരും. കൊട്ടയുടെ വായിലും അടിയിലും ഓരോ കയർ കെട്ടും. ഇവയെ യഥാക്രമം വാക്കയറെന്നും അടിക്കയറെന്നും വിളിക്കും. കൊട്ടയിൽ വെള്ളം നിറക്കുമ്പോൾ വാക്കയർ വലിച്ച്പിടിച്ച് അടിക്കയർ അയച്ചുവിടും . ഈ സമയത്ത് കൊട്ട ഒരുവശത്തേക്ക് ചരിയുകയും അതിൽ വെള്ളം നിറയുകയും ചെയ്യും. പിന്നീട് വാക്കയർ അയച്ച് കൊട്ട ഉയർത്തുന്നു. കൊട്ട തറനിരപ്പിന് സമാന്തരമാവുമ്പോൾ അടിക്കയർ വലിച്ചുമുറുക്കുകയും വാക്കയർ അയച്ചിടുകയും ചെയ്യുന്നു. അതോടെ കൊട്ട ഒരുവശത്തേക്ക് ചെരിയുകയും വെള്ളം പുറത്തേക്കൊഴുകുകയും ചെയ്യും. .


</doc>
<doc id="325701" url="https://ml.wikipedia.org/wiki?curid=325701" title="മുസ്‌രീസിലൂടെ">
മുസ്‌രീസിലൂടെ

ലോകത്തിലെ ആദ്യത്തെ ഓഗ്മെന്റ് റിയാലിറ്റി യാത്രാവിവരണ പുസ്തകമാണ് മുസ്‌രീസിലൂടെ. ഇതുവരെ പുറത്തിറങ്ങിയതിൽ ഇന്ത്യയിൽ ആദ്യത്തേതും ലോകത്തിൽ ആറാമത്തേതുമായ ഓഗ്മെന്റ് റിയാലിറ്റി പുസ്തകവും ഇതു തന്നെയാണ്. നിരക്ഷരൻ എന്ന തൂലികാനാമത്തിൽ അറിയപ്പെടുന്ന മനോജ് രവീന്ദ്രനാണ് ഈ പുസ്തകം എഴുതിയത്. 2015 ഡിസംബർ 11ന് തൃശ്ശൂർ കേരള സാഹിത്യ അക്കാദമി ഹാളിലാണ് ഈ പുസ്തകത്തിന്റെ ഔപചാരിക പ്രകാശനകർമ്മം നടന്നത്.


</doc>
<doc id="325703" url="https://ml.wikipedia.org/wiki?curid=325703" title="പാണത്തൂർ‌">
പാണത്തൂർ‌

കാസർഗോഡ് ജില്ലയിലെ പനത്തടി പഞ്ചായത്തിലെ ഒരു ചെറിയ മലയോര പട്ടണമാണു് പാണത്തൂർ. ചന്ദ്രഗിരിപ്പുഴ പാണത്തൂരിലൂടെ കടന്നുപോകുന്നു. കാസർഗോഡ് ജില്ലയിലെ വിനോദസഞ്ചാരകേന്ദ്രമായ റാണിപുരം പാണത്തൂരിലാണു്. കർണ്ണാടക അതിർത്തിക്കടുത്താണു് പാണത്തൂർ സ്ഥിതിചെയ്യുന്നത്.


</doc>
<doc id="325708" url="https://ml.wikipedia.org/wiki?curid=325708" title="ധോണി വെള്ളച്ചാട്ടം">
ധോണി വെള്ളച്ചാട്ടം

പാലക്കാട് ജില്ലയിലെ ധോണിയിലെ സംരക്ഷിത വനമേഖലക്കുള്ളിലാണ് "ധോണി വെള്ളച്ചാട്ടം" സ്ഥിതി ചെയ്യുന്നത്. അടിവാരത്ത് നിന്നും 3 കിലോമീറ്റർ മലകയറി വേണം വെള്ളച്ചാട്ടത്തിലെത്താൻ. വെള്ളച്ചാട്ടത്തിനടുത്തായി ഉപേക്ഷിക്കപ്പെട്ട ഒരു ബംഗ്ലാവുണ്ട്. ഈ പ്രദേശത്തുള്ള ഓറഞ്ച്, ഏലം കൃഷികളുടെ മേൽനോട്ടത്തിനായി 1850-കളിൽ ബ്രിട്ടീഷുകാർ നിർമിച്ചതാണീ ബംഗ്ലാവ്. സെപ്റ്റംബർ ഒക്ടോബർ മാസങ്ങളിലാണു് വെള്ളച്ചാട്ടം നല്ലരീതിയിൽ ഉണ്ടാവാറുള്ളൂ.



</doc>
<doc id="325709" url="https://ml.wikipedia.org/wiki?curid=325709" title="തിരുനാവായ തീവണ്ടി നിലയം">
തിരുനാവായ തീവണ്ടി നിലയം

മലപ്പുറം ജില്ലയിൽ തിരുനാവായ പഞ്ചായത്തിലെ എടക്കുളം എന്ന സ്ഥലത്തു സ്ഥിതിചെയ്യുന്ന തീവണ്ടി നിലയമാണ് തിരുനാവായ തീവണ്ടി നിലയം (കോഡ് - TUA). മുമ്പ് എടക്കുളം തീവണ്ടി നിലയം എന്ന പേരിലാണ് ഇത് അറിയപ്പെട്ടിരുന്നത്. ദക്ഷിണ റെയിൽവേയുടെ പാലക്കാട് ഡിവിഷനിലാണ് ഈ നിലയം ഉൾപ്പെടുന്നത്. കേരളത്തിലെ റെയിൽ ഗതാഗത ശൃംഖലയിൽ തിരൂർ, കുറ്റിപ്പുറം എന്നീ തീവണ്ടി നിലയങ്ങളെ തമ്മിൽ ബന്ധിപ്പിക്കുന്ന നിലയമാണിത്.

മലപ്പുറം ജില്ലയിലെ തിരൂറിൽ നിന്ന് എട്ടു കിലോമീറ്റർ തെക്കുഭാഗത്ത് സ്ഥിതിചെയ്യുന്ന ഒരു പ്രശസ്തമായ സ്ഥലമാണ് തിരുനാവായ. നിളാ നദിയുടെ തീരത്തുള്ള ഈ സ്ഥലത്തു വച്ചാണ് ചരിത്രപ്രസിദ്ധമാർന്ന മാമാങ്കം നടന്നിരുന്നത്. 

തിരുനാവായ ഗ്രാമപഞ്ചായത്തിലുള്ള എടക്കുളം എന്ന സ്ഥലത്ത് തിരുനാവായ തീവണ്ടി നിലയം സ്ഥിതിചെയ്യുന്നു. ഏറെ വർഷങ്ങൾക്കു മുമ്പ് പഞ്ചായത്തിലെ ഏറ്റവും വലിയ വ്യാപാര കേന്ദ്രമായിരുന്നു എടക്കുളം. സ്വാതന്ത്ര്യസമരകാലത്ത് നടന്ന മലബാർ കലാപത്തിൽ (1921) ഒരു പ്രധാന പങ്കുവഹിച്ച പ്രദേശമാണിത്. സമരാനുകൂലികളെ ബ്രിട്ടീഷ് പട്ടാളക്കാർ ജയിലിലടച്ചതും ഈ സ്ഥലത്തുവച്ചാണ്.

തിരൂർ റെയിൽവേ സ്റ്റേഷനും കുറ്റിപ്പുറം സ്റ്റേഷനും ഇടയിലാണ് തിരുനാവായ റെയിൽവേ സ്റ്റേഷൻ സ്ഥിതിചെയ്യുന്നത്. ഇതിന് സമുദ്രനിരപ്പിൽ നിന്ന് ആറു മീറ്റർ ഉയരമുണ്ട്‌. വൈദ്യുതീകരിച്ച ട്രാക്കുകളോടൊപ്പം രണ്ടു പ്ലാറ്റ്ഫോമുകളാണ് ഇവിടെയുള്ളത്. പതിനാലോളം തീവണ്ടികൾ ഇവിടെ നിർത്തുന്നുണ്ട്. ഇവയിൽ മിക്കതും പാസഞ്ചർ ട്രെയിനുകളാണ്. ഇവിടെ നിന്ന് രണ്ടു കിലോമീറ്റർ അകലെയുള്ള തിരുനാവായ നാവാമുകുന്ദക്ഷേത്രം സന്ദർശിക്കാനെത്തുന്നവർക്ക് ഏറെ സഹായകമാണ് ഈ റെയിൽവേ സ്റ്റേഷൻ.
തിരുനാവായ റെയിൽവേ സ്റ്റേഷനിൽ നിർത്തുന്ന തീവണ്ടികൾ.

തിരുനാവായ തീവണ്ടി നിലയത്തിനു സമീപമുള്ള റെയിൽവേ സ്റ്റേഷനുകൾ.

തീവണ്ടി നിലയത്തിനടുത്തുള്ള വിമാനത്താവളങ്ങൾ.


</doc>
<doc id="325710" url="https://ml.wikipedia.org/wiki?curid=325710" title="ബ്രിട്ടീഷ് മലബാർ">
ബ്രിട്ടീഷ് മലബാർ

ആദ്യ കാലങ്ങളിൽ ബോംബെ പ്രസിഡൻസിയുടെ അധികാര പരിധിക്കുള്ളിലായിരുന്നു മലബാർ പ്രദേശം.1800-ൽ മലബാർ പ്രദേശത്തെ മദ്രാസ് പ്രസിഡൻസിക്കു കീഴിലാക്കി.മലബാറിനെ ഒരു ജില്ല ആക്കിത്തീർത്തു.ബ്രിട്ടീഷ് ബരണത്തിനു കീഴിൽ മലബാറിന് കേന്ദ്രീകൃത ഭരണരീതിയും പുരോഗതിയും കൈവന്നു.മലബാറിൽ ബ്രിട്ടീഷുകാർ കൊണ്ടുവന്ന നീതിനിർവഹണ പരിഷ്കാരങ്ങൾ ജനശ്രദ്ധയാകർഷിച്ചു.മലബാറിനെ രണ്ടു മേഖലയാക്കിത്തീർക്കുകയും ഓരോ സൂപ്രണ്ടിന്റെ കീഴിലാക്കുകയും ചെയ്തു.1802-ൽ കോൺവാലീസ് നടപ്പാക്കിയ നിയമമനുസരിച്ച് ജുഡീഷ്യലും എക്സിക്ക്യൂട്ടീവുമായ അധികാരങ്ങൾ വേർതിരിക്കപ്പെട്ടു.കോടതികൾ ആരംഭിച്ചു.ബ്രിട്ടീഷ് ഭരണത്തിൻ കീഴിൽ ജില്ലയിലെ ഗതാഗത സൗകര്യം വൻ പുരോഗതി നേടി.1861-നും 1907-നും ഇടയിൽ ജില്ലയിലെ തെക്കേയറ്റം മുതൽ വടക്കേയറ്റം വരെ തീവണ്ടിപ്പാത നീണ്ടു.മലബാറിലെ വ്യാവസായിക രംഗം അഭിവൃതിപ്പെട്ടു.വൻകിട തോട്ടങ്ങൾ അവിടവിടെ സ്ഥാപിതമായി.1797-ൽ ഈസ്റ്റിന്ത്യാ കമ്പനി കണ്ണൂരിലെ അഞ്ചരക്കണ്ടിയിൽ സുഗന്ധസസ്യങ്ങളുടെ ഒരു തോട്ടമുണ്ടാക്കി.തോട്ടത്തിൽ പരീക്ഷണാർത്ഥം കാപ്പി,കറുവ,കുരുമുളക്,ജാതി തുടങ്ങിയവ കൃഷി ചെയ്തു.
മലബാറിലെ വിദ്യാഭ്യാസ പുരോഗതിക്ക് തുടക്കം കുറിച്ചത് ബാസൽ മിഷനാണ്.അവർ ഇംഗ്ലീഷ് വിദ്യാഭ്യാസം പ്രചരിപ്പിച്ചു.ബാസൽ മിഷന്റെ ആഭിമുഖ്യത്തിൽ 1862-ൽ സ്ഥാപിതമായ ബ്രണ്ണൻ സ്കൂൾ പിന്നെ ബ്രണ്ണൻ കോളേജായി മാറി.മലബാർ ക്രിസ്റ്റൻ കോളേജ്,പാലക്കാട് വിക്ടോറിയ കോളേജ്,സാമൂതിരിയുടെ കോളജ്(ഇന്നത്തെ ഗുരുവായൂരപ്പൻ കോളേജ്) എന്നിവക്കെല്ലാം തുടക്കം കുറിച്ചത് ബ്രിട്ടീഷ് ഭരണകാലത്താണ്.1865-ലെ നഗര പരിഷ്കരണ നിയമമനുസരിച്ച് തലശ്ശേരി,കണ്ണൂർ,കോഴിക്കോട്,പാലക്കാട് പട്ടണങ്ങളെ മുനിസിപ്പാലിറ്റികളാക്കി.
ദക്ഷിണേന്ത്യയിൽ ആധിപത്യം സ്ഥാപിക്കുക എന്ന ലക്ഷ്യത്തോടെ പതിനെട്ടാം നൂറ്റാണ്ടിന്റെ ഉത്തരാർധത്തിൽ ഹൈദരലിയുടേയും ടിപ്പുസുൽത്താന്റെയും നേതൃത്വത്തിലാണ് മൈസൂർ ആക്രമണങ്ങൾ നടന്നത്.1757-ൽ പാലക്കാട് രാജാവിന്റെ വകയായിരുന്ന നടുവട്ടം സാമൂതിരി പിടിച്ചെടുത്തപ്പോൾ പാലക്കാട് രാജാവായിരുന്ന കോമു അച്ഛന്റെ അഭ്യർത്ഥന മാനിച്ച് കേരളത്തിലെത്തി സാമൂതിരിയുടെ സൈന്യത്തെ തുരത്തിയതോടെയാണ് മൈസൂർ ആക്രമണകാരികളുടെ ജൈത്രയാത്ര ആരംഭിക്കുന്നത്.തുടർന്ന് അവർ കോലത്തു നാടും ചിറക്കലും കോട്ടയവും കീഴടക്കി.അധികം താമസിയാതെ സാമൂതിരിക്കും അടിയറവു പറയേണ്ടി വന്നു.പിടിച്ചെടുത്ത പ്രദേശങ്ങളിൽ മലയാളക്കരക്കു പരിചയമില്ലാത്ത വിധം നീതിയുടെയും സമാധാനത്തിന്റെയും പുതിയൊരു അന്തരീക്ഷം സൃഷ്ടിച്ചെടുത്തു. അക്കാലത്ത് മൈസൂർ സൈന്യം കൊച്ചിയെ ലക്ഷ്യം വച്ച് നീങ്ങുകയും കൊച്ചി രാജാവ് ഹൈദരലിയുമായി സഖ്യമുണ്ടാക്കുകയും ചെയ്തു.എന്നാൽ അധിക നാാൾ കഴിയുന്നതിനു മുമ്പ് ഇംഗ്ലീഷ് സൈന്യം ഉത്തര മലബാർ മുഴുവൻ മൈസൂർ ആധിപത്യത്തിൽ നിന്ന് സ്വതന്ത്രമാക്കുകയും അവിടത്തെ പഴയ ഭരണാധികാരികൾക്ക് അധികാരം തിരിച്ചു കൊടുക്കുകയും ചെയ്തു.മലബാറിൽ വീണ്ടും ആധിപത്യം സ്ഥാപിക്കാൻ ഹൈദരലി തന്റെ മകനായ ടിപ്പു സുൽത്താനെ നിയോഗിച്ചു.1782-ൽ ഹൈദരലി അന്തരിച്ചു.

രണ്ടാം-ആംഗ്ലോ മൈസൂർ യുദ്ധത്തിനു ശേഷം മലബാർ വീണ്ടും മൈസൂരിന്റെ കൈകളിലായി.എന്നാൽ മലബാറിലെ മൈസൂർ വിരുദ്ധ കലാപങ്ങളുടെ ഫലമായി ടിപ്പു മലബാറിന്റെ ഭരണം നേരിട്ടേറ്റെടുത്തു.നാനാജാതി മത വിഭാഗങ്ങൾക്കിടയിൽ ഐക്യവും സമാധാനവും കെട്ടിപ്പടുക്കാൻ ടിപ്പു ആവതു ശ്രമിച്ചു.1789-ൽ ടിപ്പു സൈന്യം തിരുവിതാംകൂർ ആക്രമിച്ചെങ്കിലും ആ രാജ്യത്തെ തോൽപ്പിക്കാൻ കഴിഞ്ഞില്ല.എന്നാൽ 1790-ൽ മൈസൂർ സൈന്യം ചില മുന്നേറ്റങ്ങൾ നടത്തി.ടിപ്പുവിന്റെ തിരുവിതാംകൂർ ആക്രമണം അറിഞ്ഞ ബ്രിട്ടീഷികാർ തിരുവിതാംകൂറിലേക്ക് ബ്രിട്ടീഷ് പട്ടാളത്തെ അയക്കുകയും മൈസൂർ ആക്രമിക്കുകയും ചെയ്തു.അതിനാൽ സ്വന്തം രാജ്യത്തെ രക്ഷിക്കാൻ ടിപ്പു അങ്ങോട്ടു പോയി.ശ്രീരംഗ പട്ടണം യുദ്ധത്തിൽ ടിപ്പു ബ്രിട്ടീഷുകാരോട് തോൽക്കുകയും ഉടമ്പടിയനുസരിച്ച് മലബാർ ഔപചാരികമായി ബ്രിട്ടീഷുകാർക്ക് ലഭിക്കുകയും ചെയ്തു.1799-ൽ ബ്രിട്ടീഷ് സൈന്യത്തിന്റെ വെടിയേറ്റ് ടിപ്പു സുൽത്താൻ രാജ്യത്തിനു വേണ്ടി വീരമൃത്യു വരിച്ചു.

മാതൃഭൂമി ഇയർബുക്ക് 2013


</doc>
<doc id="325718" url="https://ml.wikipedia.org/wiki?curid=325718" title="നിയാൻഡർതാൽ മനുഷ്യൻ">
നിയാൻഡർതാൽ മനുഷ്യൻ

ജർമമനിയിലെ നിയാൻഡർതാൽ താഴ്വരയിൽ നിന്നും 1856-ൽ നിയാൻഡർതാൽ മനുഷ്യന്റെ ആദ്യ ഫോസിൽ കണ്ടെടുത്തു. 50000 മുതൽ 30000 വർഷം വരെ ജീവിച്ചിരുന്നതായി കണക്കാക്കപ്പെടുന്നു. നായാടാനും നായാടിക്കിട്ടിയ ജീവികളെ കീറിമുറിക്കാനും സഹായകമായ തരത്തിലുള്ള ആയുധങ്ങളും തീയും ഉപയോഗിച്ചിരുന്നതായി കണ്ടെത്തിയിട്ടുണ്ട്. ആധുനിക മനുഷ്യനും നിയാൻഡർതാൽ മനുഷ്യനും 50000 വർഷങ്ങൾക്ക് മുമ്പുതന്നെ വഴിപിരിഞ്ഞതായി ഡി. എൻ. എ പഠനങ്ങൾ സൂചിപ്പിക്കുന്നു.

</doc>
<doc id="325720" url="https://ml.wikipedia.org/wiki?curid=325720" title="തലശ്ശേരി ഉപരോധം">
തലശ്ശേരി ഉപരോധം

മൈസൂർ രാജ്യത്ത്ന്റെ അധീനതയിലായിരുന്ന കോഴിക്കോട് പ്രൊവിൻസിലെ സൈനിക തലവനായിരുന്ന സർദാർ അലി തലശ്ശേരിയിലെ ബ്രിട്ടീഷ് പട്ടാളത്താവളം1782 -ൽ 18 മാസത്തോളം ഉപരോധിക്കുകയുണ്ടായി. ഇതാണ് തലശ്ശേരി ഉപരോധം (Siege of Tellicherry) എന്ന പേരിൽ അറിയപ്പെടുന്നത്. ബ്രിട്ടീഷുകാരെ കരവഴിയും കടൽവഴിയും തടഞ്ഞ ഈ ഉപരോധം രണ്ടാം ആംഗ്ലോ-മൈസൂർ യുദ്ധകാലത്താണ് നടന്നത്. 

മേജർ അബിങ്‌ടണിന്റെ നേതൃത്വത്തിലുള്ള സേന ബോംബെയിൽ നിന്നെത്തി മൈസൂർ സേനയെ പരാജയപ്പെടുത്തുന്നതു വരെ ഈ ഉപരോധം തുടർന്നു. അതിനുശേഷം അബിങ്‌ടൺ തെക്കോട്ടുചെന്നു കോഴിക്കോടും പിടിച്ചെടുത്തു. ഹൈദർ അലി കയ്യടക്കിവച്ച പ്രദേശങ്ങൾ നഷ്ടപ്പെടലാണ് ഈ ഉപരോധത്തിന്റെ അവസാനം ഉണ്ടായത്. എന്നാലും പിന്നീട് ഇതേ സ്ഥലങ്ങൾ ടിപ്പു സുൽത്താൻ തിരികെപ്പിടിക്കുകയുണ്ടായി.

1705 -ൽ കോലത്തിരിയിൽ നിന്നും കിട്ടിയ തലശ്ശേരി ഈസ്റ്റ് ഇന്ത്യ കമ്പനിയുടെ നിയന്ത്രണത്തിൽ ഒരു വലിയ നഗരവും തുറമുഖവുമായി മാറി. ബ്രിട്ടീഷുകാരുടെ കൊടിയ ശത്രുവായ ഹൈദർ തെക്കേ ഇന്ത്യ മുഴുവൻ കൈപ്പിടിയിലാക്കാൻ രണ്ടാമതും ബ്രിട്ടീഷുകരോടു യുദ്ധം ചെയ്യാനെത്തി. 1774 മുതൽ തുടർച്ചയായി ഹൈദറിന്റെ സൈന്യത്തിന്റെ പിടിയിലായിരുന്ന തലശ്ശേരി എപ്പോഴും പലവിധലഹളകളാൽ മുഖരിതമായിരുന്നു. എതിരാളികൾക്ക് ആയുധവും പടക്കോപ്പുകളും നൽകുന്നതിനാൽ ബ്രിട്ടീഷുകാരോട് ഹൈദറിനു കടുത്ത എതിർപ്പായിരുന്നു. കൂടാതെ ബ്രിട്ടീഷുകാരുടെ പ്രധാന നാവികകേന്ദ്രം ആയിരുന്ന തലശ്ശേരി ഹൈദർ പിടിക്കുന്ന പക്ഷം ബ്രിട്ടീഷുകാർക്ക് അത് കനത്ത തിരിച്ചടിയും ആകുമായിരുന്നു. തെക്കേ ഇന്ത്യയിൽ നിന്നും ബ്രിട്ടീഷുകാരെ തുരത്താനും നാട്ടുകാർക്കും നാട്ടുരാജാക്കന്മാർക്കും ബ്രിട്ടൻ ആയുധങ്ങളും പടക്കോപ്പുകളും നൽകുന്നതും തടയാനും ബ്രിട്ടീഷ് നാവികസേനയെ തകർക്കാനുമായി തലശ്ശേരി പിടിച്ചടക്കാൻ ഹൈദർ തീരുമാനിച്ചു.

അങ്ങനെ 1778 -ൽ തന്റെ ആശ്രിതനായ ചിറക്കലിലെ രാജാവായ രാമവർമ്മരാജയോട് തലശ്ശേരി ഉപരോധിക്കാൻ ഹൈദർ ആവശ്യപ്പെട്ടു. എന്നാൽ ഹൈദറിന്റെ എതിരാളിയും അന്ന് ബ്രിട്ടീഷുകാരോട് ഒപ്പവും ആയിരുന്ന പഴശ്ശിരാജാവ് കളത്തിലിറങ്ങുകയും ഉപരോധിച്ചവർക്ക് സാധനവും സാമഗ്രികളും എത്തുന്നത് തടയുകയും അവരെ പിന്മാറാൻ നിർബന്ധിതരാക്കുകയും ചെയ്തു.

എന്നാൽ 1779 -ൽ 2500 പേർ അടങ്ങുന്ന മൈസൂർ സേനയുടെ പിന്തുണയോടെ 4000 അംഗങ്ങളുള്ള ചിറക്കൽ സേന പഴശ്ശിയുടെ സൈന്യത്തെ തോൽപ്പിക്കുകയും ബ്രിട്ടീഷുകാരോട് ആഭിമുഖ്യമുണ്ടായിരുന്ന അയൽരാജ്യമായ കടത്താനാട് ആക്രമിച്ച് കീഴ്പെടുത്തി അവിടെ ഒരു പാവരാജാവിനെ വാഴിക്കുകയും എപ്പോൾ വേണമെങ്കിലും ഹൈദറിന് പ്രാപ്യമാകുന്ന രീതിയിൽ അവിടുള്ള 2000 സൈനികരെ ലഭിക്കുന്നതിനും വഴിയൊരുക്കി.

പിന്നെയും 1779 -ൽ ഈ വലിയ സേന തലശ്ശേരിയിൽ ഉപരോധം തുടർന്നപ്പോൾ ഭക്ഷണവും ആൾക്കാരുമില്ലാതെ പിടിച്ചുനിൽക്കാനാവാത്ത അവസ്ഥ ബ്രിട്ടീഷുകാർ നേരിട്ടപ്പോൾ പഴശ്ശിരാജാവ് തന്റെ മിച്ചമുള്ള ധാന്യം മുഴുവനും 1000 ആൾക്കാരെയും തലശ്ശേരി കോട്ടയിലേക്ക് അയച്ചു. ആകെ ബുദ്ധിമുട്ടിലായ ഇംഗ്ലീഷുകാർക്ക് ഇത് വലിയ ആശ്വാസമായി. തുടക്കത്തിൽ തലശ്ശേരിയിൽ ആകെ രണ്ടു ബറ്റാലിയൺ മാത്രമേ ബ്രിട്ടീഷുകാർക്ക് ഉണ്ടായിരുന്നുള്ളൂ. താമസിയാതെ കൂടുതൽ പടയും ആയുധങ്ങളും ബ്രിട്ടീഷുകാർക്ക് എത്തിച്ചേർന്നു. 

1782 വരെ മൈസൂരിന്റെ ഓരോ ആക്രമണവും ബ്രിട്ടീഷുകാരും പഴശിസൈന്യവും കൂടി മാസങ്ങളോളം തടഞ്ഞു നിർത്തി. പഴശ്ശിരാജാവ് മുന്നോട്ടുവച്ച ഒരു നിർദ്ദേശം അനുസരിച്ച് ഉപരോധിക്കുന്നവരെ രണ്ടായിത്തിരിഞ്ഞ് ഒരേസമയം മുന്നിൽനിന്നും പിന്നിൽ നിന്നും ആക്രമിക്കാൻ ബ്രിട്ടീഷുകാർ തീരുമാനിച്ചു. 1782 -ൽ ബ്രിട്ടീഷുകാർ ഉപരോധം നടത്തുന്നവരെ ആക്രമിച്ചതിനോടൊപ്പം 1000 പേർ അടങ്ങുന്ന പഴശ്ശിരാജാവിന്റെ സേന പിന്നിലൂടെയും ആക്രമണം നടത്തി. പിടിച്ചുനിൽക്കാനാകാതെ പിന്തിരിയേണ്ടിവന്ന മൈസൂർ സേനയിലെ ധാരാളം പേരെ തടവിലാക്കുകയും ചെയ്തു. കാര്യമായി പരിക്കേറ്റ സർദാർ ഖാൻ പിടിയിലാവുകയും തടവിൽ വച്ച് മരണമടയുകയും ചെയ്തു. ഈ തകർച്ച മുതലെടുത്ത് മലബാറിലെങ്ങും മൈസൂർ സേനയ്ക്കെതിരെ കലാപങ്ങൾ ഉണ്ടാവുകയും കുറച്ചുനാളുകളേക്കാണെങ്കിൽപ്പോലും മൈസൂർ ഭരണത്തിൽനിന്നും മോചിതരാവുകയും ചെയ്തു.


ആംഗ്ഗ്ലോ-മൈസൂർ യുദ്ധങ്ങൾ



</doc>
<doc id="325728" url="https://ml.wikipedia.org/wiki?curid=325728" title="കമ്പ്യൂട്ടർ ശാസ്ത്രജ്ഞരുടെ പട്ടിക">
കമ്പ്യൂട്ടർ ശാസ്ത്രജ്ഞരുടെ പട്ടിക

കമ്പ്യൂട്ടർ ശാസ്ത്രജ്ഞരുടെ പട്ടിക



</doc>
<doc id="325739" url="https://ml.wikipedia.org/wiki?curid=325739" title="ബോംബിസിഡെ">
ബോംബിസിഡെ

ഒരു നിശാശലഭ കുടുംബമാണ് ബോംബിസിഡെ.പ്രധാനമായും ഏഷ്യൻ രാജ്യങ്ങളിൽ കണ്ടുവരുന്നു.പട്ടുനൂൽ നിർമ്മാണത്തിനുപയോഗിക്കുന്ന ബോംബിക്സ് മോറി (Bombyx mori (Linnaeus)) ഈ കുടുംബത്തിൽപ്പെടുന്നു.


</doc>
<doc id="325744" url="https://ml.wikipedia.org/wiki?curid=325744" title="ലൈമാൻട്രിഡെ">
ലൈമാൻട്രിഡെ

എറിബിഡെ കുടുംബത്തിൽപെടുന്ന ഒരു നിശാശലഭ ഉപകുടുംബമാണ് ലൈമാൻട്രിഡെ.ഇതിലെ അംഗങ്ങൾ ടസ്സോക്ക് നിശാശലഭങ്ങൾ എന്നും അറിയപ്പെടുന്നു.


</doc>
<doc id="325748" url="https://ml.wikipedia.org/wiki?curid=325748" title="സൈക്കിഡെ">
സൈക്കിഡെ

ഒരു നിശാശലഭ കുടുംബമാണ് സൈക്കിഡെ അഥവാ സഞ്ചിപ്പുഴു നിശാശലഭങ്ങൾ.മുട്ടയിൽ നിന്നും പുറത്തു വന്നയുടൻ തന്നെ പട്ടുനൂലുകൊണ്ട് ഒരു കവചം ഉണ്ടാക്കി അതിനുള്ളിൽ ലാർവദശ മുഴുവനും കഴിച്ചു കൂട്ടുന്നു.


</doc>
<doc id="325762" url="https://ml.wikipedia.org/wiki?curid=325762" title="സ്വാമി അയ്യപ്പൻ (ചലച്ചിത്രം)">
സ്വാമി അയ്യപ്പൻ (ചലച്ചിത്രം)

മെരിലാന്റിന്റെ ബാനറിൽ പി. സുബ്രഹ്മണ്യം സംവിധാനം ചെയ്ത് 1975-ൽ പുറത്തിറങ്ങിയ മലയാളചലച്ചിത്രമാണ് സ്വാമി അയ്യപ്പൻ. ശബരിമല അയ്യപ്പൻ എന്ന ഹൈന്ദവ ആരാധനാമൂർത്തിയുടെ കഥ പറയുന്ന ഈ ചിത്രത്തിന്റെ നിർമ്മാണവും പി. സുബ്രഹ്മണ്യമാണ് നിർവഹിച്ചിരിക്കുന്നത്. ജെമിനി ഗണേശൻ, തിക്കുറിശ്ശി സുകുമാരൻ നായർ, മാസ്റ്റർ രഘു തുടങ്ങിയവരാണ് ചിത്രത്തിലെ പ്രധാന അഭിനേതാക്കൾ. മലയാളത്തിലും തമിഴിലും റിലീസ് ചെയ്ത ഈ ചിത്രത്തിന് ആ വർഷത്തെ കേരളസംസ്ഥാന ചലച്ചിത്രപുരസ്കാരത്തിൽ നാല് പുരസ്കാരങ്ങൾ ലഭിച്ചു. 1975-ലെ ബോക്സ്‌ ഓഫീസ് വിജയ ചിത്രമായിരുന്നു സ്വാമി അയ്യപ്പൻ.



</doc>
<doc id="325764" url="https://ml.wikipedia.org/wiki?curid=325764" title="ഹേമ ഉപാധ്യായ">
ഹേമ ഉപാധ്യായ

ഭാരതീയയായ ചിത്രകാരിയായിരുന്നു ഹേമ ഉപാധ്യായ. 
ഗുജറാത്ത് ലളിതകലാ അക്കാദമിയുടേയും കേന്ദ്ര ലളിതകലാ അക്കാദമിയുടേതുമടക്കം നിരവധി പുരസ്‌കാരങ്ങൾ നേടിയിട്ടുള്ള ചിത്രകാരിയാണ് ഹേമ ഉപാധ്യായ. റോമിലെ മാക്രോ മ്യൂസിയത്തിൽ അടക്കം നിരവധി രാജ്യാന്തര എക്‌സിബിഷനുകളിൽ അവരുടെ ചിത്രങ്ങൾ പ്രദർശിപ്പിച്ചിട്ടുണ്ട്. 
2015 ൽ മുംബൈയിലെ ധനൂക്കർ വാഡി പ്രദേശത്തെ ഒരു സെമിത്തേരിക്ക് സമീപമുള്ള അഴുക്കുചാലിൽ ഹേമയും അവരുടെ അഭിഭാഷകൻ ഹരീഷ് ബംബാനിയും കൊല്ലപ്പെട്ട നിലയിൽ കാണപ്പെട്ടു.




</doc>
<doc id="325777" url="https://ml.wikipedia.org/wiki?curid=325777" title="എൻ. പ്രശാന്ത്">
എൻ. പ്രശാന്ത്

കോഴിക്കോട് ജില്ലയുടെ മുൻ കളക്ടർ ആയിരുന്നു എൻ പ്രശാന്ത് (N Prasanth I.A.S) സാധാരണ ഒരു ജില്ല കളക്ടർ എന്നതിൽ നിന്നും മാറി പലവിധത്തിലുള്ള ജനോപകാരപ്രദമായ നൂതന പരിപാടികളും നടപ്പിലാക്കി ഇദ്ദേഹം ശ്രദ്ധേയത നേടിയിട്ടുണ്ട്. റോഡുകളിലെ കുഴിയടയ്ക്കാൻ സ്പോൺസർമാരെ തേടുന്ന "നമുക്ക് നിരത്താം നമ്മുടെ നിരത്ത്" എന്ന പദ്ധതിയും വിശക്കുന്നവർക്കു ഭക്ഷണം നൽകാനുള്ള പദ്ധതിയായ ഓപ്പറേഷൻ സുലൈമാനിയും വിദ്യാർത്ഥികളുടേ യാത്രാസൗകര്യം വർദ്ധിപ്പിക്കാനുള്ള സവാരി ഗിരിഗിരിയും യാത്രക്കാർക്ക് അവരുടെ ഏറ്റവും അടുത്തുള്ള ഓട്ടോ റിക്ഷ കണ്ടുപിടിക്കുന്നതിനുള്ള ഒരു ആൻഡ്രോയ്ഡ് ആപ്ലിക്കേഷൻ ആയ "എയ് ഓട്ടൊ"യും പൊതുനിരത്തിൽ മൂത്രമൊഴിക്കുന്നവരുടെ ചിത്രം ഏടുത്ത് കളക്ടർക്ക് അയച്ചുകൊടുക്കുന്ന പരിപാടിയായ "ത്രിമൂത്രി ഫോട്ടോ കണ്ടസ്റ്റും", കോഴിക്കോടിനെപ്പറ്റി അറിയേണ്ടതെല്ലാം ഉൾപ്പെടുത്തി കോഴിപീഡിയ എന്ന വിജ്ഞാനകോശപദ്ധതിയും എടുത്തു പറയേണ്ട കാര്യങ്ങളാണ്. സോഷ്യൽ മീഡിയയിലും സജീവസാന്നിധ്യമായ ഇദ്ദേഹത്തെ പൊതുജനങ്ങൾ സ്നേഹത്തോടെ "കളക്ടർ ബ്രൊ" എന്നു വിളിക്കുന്നു.

നമുക്ക് നിരത്താം നമ്മുടെ നിരത്ത് എന്നത് പൊതുജനങ്ങളുടെ സഹകരണത്തോടെ റോഡുകളിലെ കേടുപാടുകൾ തീർക്കുന്ന ഒരു പദ്ധതിയാണ്. 48 മണിക്കൂർ ആയിട്ടും നന്നാക്കാതെ കിടക്കുന്ന റോഡുകളായിരിക്കും ഈ രീതിയിൽ നന്നാക്കുക. റോഡിലെ കുഴികൾ അടയ്ക്കാൻ പണം നൽകുന്ന ആളിന്റെയോ സ്ഥാപനത്തിന്റെയോ പേരും പരസ്യവും റോഡു നന്നാക്കുന്ന വാഹനത്തിൽ മുകളിൽ പിടിപ്പിച്ചിട്ടുള്ള ഒരു വലിയ സ്ക്രീനിൽ പ്രദർശിപ്പിക്കും. ഈ പദ്ധതിക്ക് വലിയ പ്രതികരണമാണ് കിട്ടിയത്. 

ഭക്ഷണം ആവശ്യമുള്ളവർക്ക് വില്ലേജ് ഓഫീസിലും താലൂക്ക് ഓഫീസിലും നിന്നും ലഭിക്കുന്ന ഭക്ഷണ കൂപ്പണുമായി തെരഞ്ഞെടുത്ത ഹോട്ടലുകളിൽ നിന്നും സൗജന്യമായി ഭക്ഷണം ലഭ്യമാക്കുന്ന ഒരു പരിപാടിയാണ് ഇത്. 

സ്കൂൾ കുട്ടികളുടെ സ്കൂളിലേക്കും തിരിച്ചും ഉള്ള യാത്ര സുരക്ഷിതമാക്കുക എന്ന ലക്ഷ്യ മുന്നിൽക്കണ്ടുകൊണ്ട് നടപ്പിലാക്കുന്ന പദ്ധതിയാണ് സവാരിഗിരിഗിരി.

കോഴിക്കോടിനെപ്പറ്റി അറിയേണ്ടതെല്ലാം ഉൾപ്പെടുത്തി ഉണ്ടാക്കുന്ന വിജ്ഞാനകോശസ്വഭാവമുള്ള ഒരു നവീനസംരംഭമാണ് കോഴിപീഡിയ. കോഴിക്കോടിനെപ്പറ്റി ജനങ്ങൾക്കറിയുന്നതും പുതിയ കാര്യങ്ങളും ഇതിൽ പങ്കുവെയ്ക്കാം. കോഴിക്കോടിനെപ്പറ്റി ജനങ്ങൾക്ക് അറിയാവുന്ന കാര്യങ്ങളും പുതുതായി കണ്ടുപിടിക്കുന്ന കാര്യങ്ങളും എല്ലാവരുമായി പങ്കു വെക്കാൻ ഒരു വേദി എന്നതാണ് കോഴിപീഡിയയുടെ അടിസ്ഥാന ആശയം. ആധുനിക സാങ്കേതിക വിദ്യയുടെ സഹായത്തോടെ ശേഖരിക്കുന്ന വിവരങ്ങൾ ക്രോഡീകരിക്കും. തുടർന്ന് വികസന പദ്ധതികളുടെ ആസൂത്രണം മുതൽ അവശ്യവിവരങ്ങളുടെ പൊതുലഭ്യത, ടൂറിസം, പ്രകൃതി സംരക്ഷണം, അങ്ങനെ അങ്ങനെ പലതിലും കോഴിപീഡിയ വിവരങ്ങൾ ഉപയോഗപ്പെടുത്തുക എന്നതാണ് ജില്ലാ ഭരണകൂടം ഉദ്ദേശിക്കുന്നത്. വികസനപദ്ധതികളുടെ ആസൂത്രണം മുതൽ അവശ്യവിഭവങ്ങളുടെ പൊതുലഭ്യത, ടൂറിസം, പ്രകൃതിസംരക്ഷണം തുടങ്ങി എല്ലാവരും ശേഖരിക്കുന്ന വിവരങ്ങളെല്ലാം കൈമാറാനുള്ള ഒരു വേദിയായി ആണ് ഈ പദ്ധതി വിഭാവനം ചെയ്യപ്പെട്ടിട്ടുള്ളത്.



</doc>
<doc id="325780" url="https://ml.wikipedia.org/wiki?curid=325780" title="ഓപ്പറേഷൻ സുലൈമാനി">
ഓപ്പറേഷൻ സുലൈമാനി

കോഴിക്കോടു നഗരത്തിലെ ഭരണാധികാരികളും കേരള ഹോട്ടൽ ആന്റ് റസ്റ്റോറന്റ് അസ്സൊസിയേഷനും ചേർന്ന് നഗരത്തിൽ ഭക്ഷണം പാഴാക്കുന്നതിനെതിരെയും വിശക്കുന്നവർക്ക് ഭക്ഷണം നൽകുന്നതിനുമായി തയ്യാറാക്കിയ ഒരു പദ്ധതിയാണ് ഓപ്പറേഷൻ സുലൈമാനി (Operation Sulaimani)


</doc>
<doc id="325802" url="https://ml.wikipedia.org/wiki?curid=325802" title="സെറോഡെർമ">
സെറോഡെർമ

സെറോഡെർമ (Xeroderma) അഥവാ സെറോഡെർമിയ എന്നത് വരണ്ട ചർമ്മം എന്നതിന്റെ ഗ്രീക്ക് വാക്കാണ്. ഇൻറെഗുമെന്ററി സിസ്റ്റവുമായി ബന്ധപ്പെട്ട ഒരു അവസ്ഥയാണ് സെറോഡെർമ. എമോലിയെന്റുകളും മോയിസ്ച്ചറൈസറുകളും ഉപയോഗിച്ചു മിക്ക സെറോഡെർമയും സുരക്ഷിതമായി ചികിത്സിക്കാം. കാലുകളിൽ, കൈകളിൽ, കൈ വിരലുകളിൽ, വയറിൻറെ വശങ്ങളിൽ, തുടകളിൽ എന്നിവടങ്ങളിലാണ് സാധാരണയായി സെറോഡെർമ കണ്ടുവരുന്നത്. പുറം ചർമം പൊളിഞ്ഞു വരിക, ചൊറിച്ചിൽ, ചർമം വിണ്ടുകീറൽ എന്നിവയാണ് സെറോഡെർമയുമായി ബന്ധപ്പെട്ടു സ്വതവേ കാണാറുള്ള രോഗലക്ഷണങ്ങൾ.

ജീവികളിലെ പ്രധാന അംഗവ്യൂഹങ്ങളിൽ ഒന്നാണ് ചർമ്മം അഥവാ തൊലി. ശരീത്തിനു കെട്ടുറപ്പു നല്കുവാനും ശരീത്തിന്റെ ശീതോഷ്ണനില കാത്തു സൂക്ഷിക്കുവാനും ചർമ്മം സഹായിക്കുന്നു. മുഖ്യ വിസർജനാവയവം വൃക്കയാണെങ്കിലും വെള്ളം, ലവണം, സെബം എന്നീ വിസർജന വസ്തുക്കളെയും പുറം തള്ളുവാൻ കെല്പുള്ള ഒരാവരണമാണ് ചർമം. ചർമ്മഗ്രന്ഥികൾ (സ്വേദം സൃഷ്ടിക്കുന്നവ ഉൾപ്പെടെ), തൂവൽ, രോമം, കൊമ്പ്, നഖങ്ങൾ എന്നിവയെല്ലാം ചർമത്തിൻറെ അവാന്തരാവയവങ്ങളാണ്. ശീതോഷ്ണനില കാത്തു സൂക്ഷിക്കേണ്ടതിൻറെ ആവശ്യകത കുറയുന്നതോടെ രോമം നഷ്ടപ്പെടാനുള്ള പ്രവണത ചർമത്തിന് ഉണ്ട്.

മനുഷ്യശരീരത്തിൽ കാണപ്പെടുന്ന, ശരീരത്തിനു നിറം നൽകുന്ന തവിട്ടുനിറത്തിലുള്ള വസ്തുവാണ് മെലാനിൻ. മെലാനിൻ കൂടുംതോറും ത്വക്കിന് കറുപ്പു നിറം കൂടും. മെലാനിൻ സൂര്യപ്രകാശത്തിലെ അൾട്രാവയലറ്റ് കിരണങ്ങൾ ശരീരത്തിനുണ്ടാക്കാവുന്ന ദോഷങ്ങളിൽനിന്ന് പരിരക്ഷിക്കുന്നു.

സെറോഡെർമ വളരെ സാധാരണഗതിയിൽ കാണപ്പെടുന്ന ഒരു അവസ്ഥയാണ്. തണുപ്പ് കാലത്താണ് കൂടുതലായി സെറോഡെർമ കാണപ്പെടുന്നത്. തണുപ്പ് കാലത്ത് പുറത്തുള്ള തണുത്ത വായുവും അകത്തുള്ള ചൂടു വായുവും ചേർന്നു കുറഞ്ഞ ഊഷ്മാവ് അവസ്ഥ ഉണ്ടാക്കും. ചർമത്തിൽനിന്നും മോയിസ്ച്ചർ നഷ്ടപ്പെടാൻ ഇതു കാരണമാകും. അങ്ങനെ ചർമം പൊളിഞ്ഞു വരുകയും വിണ്ടുകീറുകയും ചെയ്യും. ഇടയ്ക്കിടെ കുളിക്കുന്നതും കൈകൾ കഴുകുന്നതും സെറോഡെർമയ്ക്കു കാരണമാകാം, പ്രത്യേകിച്ചും നിലവാരം കുറഞ്ഞ സോപ്പുകൾ ഉപയോഗിക്കുമ്പോൾ. വിറ്റാമിൻ എ, വിറ്റാമിൻ ഡി, സിസ്റ്റമിക് ഇൽനസ്, കടുത്ത സൂര്യതാപം ഏൽക്കൽ, ചില മരുന്നുകളുടെ റിയാക്ഷൻ ഇന്നിവയും സെറോഡെർമയ്ക്കു കാരണമാകാറുണ്ട്. കോളിൻ ഇൻഹിബിറ്റർ കാരണവും സെറോഡെർമ ഉണ്ടാകാം. വാഷിംഗ്‌ പൌഡർ, ഡിഷ്‌വാഷിംഗ് ലിക്വിഡ് മുതലായ ഡിറ്റർജന്റുകളും സെറോഡെർമയ്ക്കു കാരണമാകാം.

1800-കളിലെ അവസാന കാലത്ത് ജർമൻ ഫാർമസിസ്റ്റുകൾ നിവിയ സ്കിൻ ക്രീം വികസിപ്പിച്ചെടുത്ത ശേഷം ലോകമെമ്പാടുമുള്ള വിവിധ മാർക്കറ്റുകളിൽ വിവിധ തരം മോയിസ്ച്ചറൈസറുകൾ വന്നിട്ടുണ്ട്. ഇന്ന് വെജിറ്റബിൾ ഓയിലുകൾ / ബട്ടറുകൾ, പെട്രോളിയം ഓയിലുകൾ / ജെല്ലികൾ, ലനോലിൻ മുതലായ വിവിധ ഉത്പന്നങ്ങൾ കൊണ്ട് നിർമിച്ച വിവധ തരം ക്രീമുകളും ലോഷനുകളും സുലഭമാണ്. മുൻകരുതൽ എന്ന രീതിയിലും അത്തരം ഉത്പന്നങ്ങൾ (സാധാരണയായി രണ്ടു ദിവസത്തിൽ ഒരിക്കൽ) രോഗലക്ഷണമുള്ള ഭാഗത്ത് പുരട്ടാവുന്നതാണ്. അതിനു ശേഷം ചർമത്തിൽ പതിയെ തട്ടിക്കൊണ്ട് ആ ഭാഗത്തെ ഉണക്കണം, ചർമത്തിലുള്ള നാച്ചുറൽ ലിപിഡുകൾ നഷ്ടപ്പെടാതിരിക്കാനാണ് ഇങ്ങനെ ചെയ്യുന്നത്.

എമോലിയന്റുകളോ ചർമ ലോഷനുകളോ ക്രീമുകളോ രോഗബാധയുള്ള ഭാഗത്ത് സ്ഥിരമായി (സാധാരണയായി എല്ലാ ദിവസങ്ങളിലും) പുരട്ടിയാൽ സെറോഡെർമയിൽനിന്നും മുക്തമാകുന്നതായി കാണപ്പെട്ടിട്ടുണ്ട്. പ്രത്യേകിച്ചും പെട്രോലാറ്റം, വെജിറ്റബിൾ ഓയിലുകൾ / ബട്ടറുകൾ, മിനറൽ ഓയിലുകൾ തുടങ്ങിയ ഉയർന്ന രീതിയിൽ മോയിസ്ച്ചർ നഷ്ടം തടയുന്ന ഇവയുടെ ഉപയോഗം മികച്ച രീതിയിലുള്ള ഫലങ്ങൾ നൽകിയിട്ടുണ്ട്.


</doc>
<doc id="325803" url="https://ml.wikipedia.org/wiki?curid=325803" title="ജയൻ വർമ">
ജയൻ വർമ

ഇൻഡ്യയിൽ ജനിച്ചു വളർന്ന ഒരു ബേസ് ഗിറ്റാറിസ്റ്റ് ആണ് ജയൻ വർമ എന്നറിപ്പെടുന്ന ജയകുമാർ കേരളവർമ്മ 1961 ൽ കേരളത്തിലെ എറണാകുളം ജില്ലയിൽ ജനിച്ച ഇദ്ദേഹം 1981ൽ ആണു സംഗീത ലോകത്തേക്ക് പ്രവേശിച്ചത്. മൃദംഗം, തബല എന്നീ ഉപകരണ വായിക്കുന്ന രീതിയിൽ ബേസ് ഗിറ്റാർ വായിക്കുന്ന രീതിയാണു ഇദ്ദേഹത്തെ ശ്രദ്ധേയനാക്കിയത്. ഈ രീതിയിലുള്ള വായനാ ശൈലിയെ ഇൻഡ്യൻ സ്ലാപ് ബേസ് എന്നു പിന്നീട് അറിയപ്പെട്ടു.



</doc>
<doc id="325840" url="https://ml.wikipedia.org/wiki?curid=325840" title="റൗൾ സുറീറ്റ">
റൗൾ സുറീറ്റ

സ്പാനിഷ് ഭാഷയിലെഴുതുന്ന ചിലിയൻ കവിയാണ് റൗൾ സുറീറ്റ. 1989ൽ പാബ്ലോ നെരൂദയുടെ പേരിലുള്ള സമഗ്രസംഭാവനക്കുള്ള കവിതാ പുരസ്‌ക്കാരം ലഭിച്ചു. 
ചിലിയിൽ ജനറൽ അഗസ്‌തോ പിനോഷെയുടെ സ്വേച്ഛാധിപത്യ ഭരണത്തിനെതിരെ നടന്ന കലാ-രാഷ്ട്രീയ പ്രവർത്തനങ്ങളിൽ സുറീറ്റ പങ്കെടുത്തിരുന്നു. 1979ൽ ഇതിനായി കലാ-സാംസ്‌കാരിക പ്രവർത്തക സംഘം രൂപീകരിച്ചു പ്രവർത്തിച്ചു. 
സുറീററ മുൻ ചിലി പ്രസിഡന്റ് സാൽവദോർ അലെൻഡെയുടെ അടുത്ത അനുയായിയായിരുന്നു. 1973 സെപ്റ്റംബറിൽ ചിലിയിലെ അലെൻഡെയുടെ ജനാധിപത്യസർക്കാർ പട്ടാളനീക്കത്തിലൂടെ അട്ടിമറിക്കപ്പെട്ടപ്പോൾ സുറീത അറസ്റ്റ് ചെയ്യപ്പെടുകയും പീഡിപ്പിക്കപ്പെടുകയും ആയിരത്തോളം പേർക്കൊപ്പം ഒരു കപ്പലിൽ തടവിലാക്കപ്പെടുകയും ചെയ്തിരുന്നു. അദ്ദേഹത്തിന്റെ കവിതാസാമാഹാരമായ പർഗേറ്ററിയോ പിടിച്ചെടുത്ത പട്ടാളഉദ്യോഗസ്ഥൻ അത് വിധ്വംസകസാഹിത്യമാണെന്ന് പ്രഖ്യാപിച്ച് അവ കടലിലെറിഞ്ഞു.

ഓഗസ്‌തോ പിനോഷെയുടെ സ്വേച്ഛാധിപത്വത്തിനെതിരെ കലാകാന്മാരുടെ സംഘടനയായ കലെക്റ്റിവോ ദ ആഷിയോൺ ദ ആർട്ട (സിഎഡിഎ) എന്ന സംഘടന രൂപീകരിച്ച സുറീത ആസിഡുപയോഗിച്ച് തന്റെ കണ്ണ് നശിപ്പിക്കാൻ ശ്രമിച്ചും പ്രതിഷേധിച്ചിരുന്നു. 1982ൽ സുറീത എഴുതിയ ആന്റിപരാസിയോ എന്ന കവിതയുടെ 15 വരികൾ ന്യൂയോർക് നഗരത്തിലെ ആകാശത്തിൽ വിമാനപ്പുകയിലൂടെ എഴുതപ്പെട്ടിരുന്നു. 1993ലെ നി പെന നി മിസാദോ എന്ന കവിത ചിലെയിലെ അറ്റക്കാമ മരുഭൂമിയിലെ മണലിലും എഴുതപ്പെട്ടു.

കൊച്ചി-മുസിരിസ് ബിനാലെ 2016 ൽ "സീ ഓഫ് പെയിൻ" എന്ന ഇൻസ്റ്റളേഷൻ അവതരിപ്പിച്ചിരുന്നു. മെഡിറ്ററേനിയൻ കടൽതീരത്ത് മരിച്ച സിറിയൻ അഭയാർഥി രണ്ടരവയസുകാരനായ ഐലാൻ കുർദിയോടൊപ്പം മരിച്ച അഞ്ചുവയസുകാരൻ സഹോദരൻ ഗാലിബ് കുർദിക്ക് സമർപ്പിച്ചതാണ് സുറീതയുടെ സൃഷ്ടി. ഞാനവന്റെ അച്ഛനല്ല, പക്ഷേ ഗാലിബ് കുർദി എന്റെ മകനാണ് എന്നാണ് ഗാലിബിനെക്കുറിച്ചു സുറീതയുടെ അനുസ്മരിച്ചത്. കടൽവെള്ളം കെട്ടിനിർത്തിയ മുറിയിലെ ചുവരിലെഴുതിയ തുടർച്ചകളില്ലാത്ത ചോദ്യങ്ങളുടെ പരമ്പരയായ കവിതയാണ് ഇരകൾക്കായുള്ള സുറീതയുടെ സമർപ്പണം.




</doc>
<doc id="325842" url="https://ml.wikipedia.org/wiki?curid=325842" title="പുരളിമല">
പുരളിമല

കണ്ണൂർ ജില്ലയിലെ മട്ടന്നൂർ പട്ടണത്തിനടുത്ത് സ്ഥിതിചെയ്യുന്ന ചരിത്രപ്രാധാന്യമുള്ള മലനിരയാണ് പുരളിമല. മാലൂർ, തില്ലങ്കേരി, പേരാവൂർ, മുഴക്കുന്ന്‌ എന്നീ പഞ്ചായത്തുകളിലായി ഈ മലനിര വ്യാപിച്ചു കിടക്കുന്നു. ഏതാണ്ട്‌ 15 ചതുരശ്ര കിലോമീറ്റർ വിസ്‌തൃതിയിൽ വ്യാപിച്ചു കിടക്കുന്ന ഈ മലനിര പലതരം വൃക്ഷങ്ങളാലും സസ്യലദാതികളാലും കൊച്ചരുവികളാലും സമ്പന്നമാണ്. മലനിരയുടെ ഭൂരിഭാഗവും സ്‌ഥിതിചെയ്യുന്നത്‌ മാലൂർ പഞ്ചായത്തിലാണ്‌. പശ്‌ചിമഘട്ടമലനിരകളുടെ തുടർച്ചയാണ്‌ പുരളിമല. ഇവിടെ നിന്ന്‌ നോക്കിയാൽ അറബിക്കടലിന്റെ സൗന്ദര്യം ആസ്വദിക്കാനാവുമെന്ന്‌ പഴമക്കാർ പറയുന്നു. പുരളിമലനിര
സമുദ്രനിരപ്പിൽ നിന്ന് 1800 മുതൽ മൂവായിരത്തോളം അടി ഉയരത്തിൽ സ്ഥിതിചെയ്യുന്നു.

പുരളിമലയിൽ പഴശ്ശിരാജ അവസാന കാലഘട്ടത്തിൽ ഏതാനും പടയാളികളോടൊത്തു കഴിഞ്ഞിരുന്നു. ബ്രിട്ടീഷ് പട്ടാളം പുരളിമല വളഞ്ഞപ്പോൾ രക്ഷയില്ലാതെ പഴശി വയനാട്ടിലേക്ക് രക്ഷപ്പെട്ടു എന്നാണ് ചരിത്രരേഖകൾ പറയുന്നത്. പുരളിമലയിൽ ചിത്രവട്ടം എന്ന സ്‌ഥലമാണ്‌ ഏറ്റവും ഉയർന്നഭാഗം. ഇവിടെ ജില്ലാ പൊലീസിന്റെ വയർലെസ്സ്‌ സേ്‌റ്റഷൻ സ്‌ഥിതി ചെയ്യുന്നുണ്ട്. ഇവിടെയാണ് കണ്ണൂർ അന്താരാഷ്‌ട്ര വിമാനത്താവളത്തിന്റെ സിഗ്നൽ സേ്‌റ്റഷൻ സ്‌ഥാപിക്കുന്നത്.
ഹരിശ്ചന്ദ്ര കോട്ട, കോട്ടക്കുളം, മയിലാടുംപാറ ഗുഹ, പുരളിമല മുത്തപ്പൻ മടപ്പുര, ചിത്രപീഠം, പെരിങ്ങാനം മടപ്പുര എന്നിവ ഈ മലനിരയിൽ സ്ഥിതി ചെയ്യുന്നു.
ഈ മല പേരാവൂർ പഞ്ചായത്തിന്റെ മധ്യഭാഗത്തു നിന്ന് ആരംഭിച്ച് മാലൂർ, മുഴക്കുന്ന്, തില്ലങ്കേരി പഞ്ചായത്തുകളുടെ അതിർത്തിയിലൂടെ പടിഞ്ഞാറോട്ടു പഴശ്ശി വരെ വ്യാപിച്ചു കിടക്കുന്നു. പ്രകൃതിരമണീയവും ഫലഭൂയിഷ്ഠവുമായ ഈ മലയുടെ നെറുകയിൽ വേനൽക്കാലത്തുപോലും വറ്റാത്ത നീരുറവകളുണ്ട്. പഴശ്ശിരാജാക്കന്മാരുടെ പ്രധാനക്ഷേത്രമായ മുഴക്കുന്നിലെ മൃദംഗശൈലേശ്വരിക്ഷേത്രം, മാലൂർപടി ക്ഷേത്രം മുതലായ പൗരാണിക ക്ഷേത്രങ്ങൾ, ഹരിശ്ചന്ദ്ര കോട്ട തുടങ്ങിയവ ഇവിടുത്തെ പ്രധാന ആകർഷണങ്ങളാണ്. സമീപ സ്ഥലങ്ങളുടെ കാലാവസ്ഥ നിർണയിക്കുന്നതിൽ പ്രധാന ഘടകമാണ് ഈ മലനിര. 
വിവിധയിനം ഔഷധ സസ്യങ്ങളാൽ സമ്പന്നമാണ് ഈ മലനിരകൾ. ഇവിടുത്തെ ഹരിശ്ചന്ദ്രക്കോട്ടയും ശിവലിംഗവും പുരളിമലയ്ക്ക് ചരിത്രത്തിൽ ഇടം നൽകുന്നു. ഹരിശ്ചന്ദ്രക്കോട്ട ടിപ്പുവിന്റെ പടയോട്ട കാലത്ത് ഒളിയുദ്ധത്തിനായി പഴശ്ശിരാജ ഉപയോഗിച്ചിരുന്നതായി ചരിത്ര രേഖകൾ.

പുരളിമലയുമായി ബന്ധപ്പെട്ട് നിരവധി ഐതിഹ്യങ്ങൾ ഉണ്ട്. അവയിലൊന്ന്
ഹനുമാൻ മൃതസഞ്ജീവനിയുമായി പോയപ്പോൾ ഒരു തരി മണ്ണ് അടർന്നു വീണു രൂപപ്പെട്ടതെന്നാണ്. 
മറ്റൊരു ഐതിഹ്യം, വിഷ്‌ണുസംഭവനായ മുത്തപ്പൻ പുരളിമലയിൽ വെച്ച് ശിവരൂപമായ ചെറിയമുത്തപ്പനുമായി ചേർന്നെന്നും കോളിമരത്തിന്റെ വേരുകൾ പടർന്ന്‌ ചിതൽപ്പുറ്റുമൂടിയനിലയിൽ തപോനിദ്രയിലായിരുന്ന ശിവരൂപത്തെ വില്ലുകൊണ്ടു തട്ടിയുണർത്തി സന്തതസഹചാരിയാക്കിയെന്നും, പിന്നീട് മുത്തപ്പൻമാർ ചന്ദ്രഗിരിപ്പുഴ മുതൽ കോരപ്പുഴ വരെയും കുടകു മല മുതൽ ‘കടലോടുകണ്ണാപുരം’ വരെയുമുള്ള പ്രദേശങ്ങൾ പിടിച്ചടക്കി പുരളിമല ചിത്രപീഠം കേന്ദ്രമാക്കി ‘നാടുവാഴിയും നാട്ടുസ്വാമിയായി’ വാണരുളിയെന്നതുമാണ്. മുത്തപ്പന്റെ ആരൂഢ സ്ഥാനങ്ങളിലൊന്നായി പുരളിമലമഠപ്പുരയെ കണക്കാക്കുന്നു.

മുത്തപ്പന്റെ ആരൂഢസ്ഥാനമായ പുരളിമലയുടെ താഴ്വരയിൽ നിരവധി തെയ്യക്കാവുകൾ ഉണ്ട്. ഗുണ്ടിക, പിണ്ടാരിക്കൽ, കളരിക്കൽ, അരിച്ചൽ, പുണിയാനം,ആത്തിലേരി എന്നിവയാണ് അവയിൽ ചിലത്. വർഷം തോറും ഒട്ടനവധി തെയ്യക്കോലങ്ങൾ ഇവിടെ കെട്ടിയാടുന്നു.

കണ്ണൂർ ജില്ലയിലെ വിനോദസഞ്ചാര ഭൂപടത്തിൽ പ്രധാന ആകർഷണ കേന്ദങ്ങളിൽ ഒന്നായി ഇടംപിടിച്ച പുരളിമലയിലെ വിനോദസഞ്ചാര സാധ്യതകൾ തിരിച്ചറിഞ്ഞ് വിനോദസഞ്ചാരത്തിന് ഉതകുന്ന രീതിയിലുള്ള വികസന പദ്ധതികൾ ആസൂത്രണം ചെയ്തിട്ടുണ്ട്.
ജില്ലാ ആസ്ഥാനമായ കണ്ണൂർ നഗരത്തിൽ നിന്നും 40 കിലോമീറ്ററും തലശ്ശേരിയിൽ നിന്ന് 30 കിലോമീറ്ററും ദൂരമുണ്ട്. ഏറ്റവും അടുത്തുള്ള റെയിൽവേ സ്റ്റേഷൻ തലശ്ശേരിയാണ്. കോഴിക്കോട് അന്താരാഷ്ട്രവിമാനത്താവളമാണ് അടുത്ത വിമാനത്താവളം.


</doc>
<doc id="325856" url="https://ml.wikipedia.org/wiki?curid=325856" title="ചെന്നൈ രാജധാനി എക്സ്പ്രസ്സ്‌">
ചെന്നൈ രാജധാനി എക്സ്പ്രസ്സ്‌

ചെന്നൈയേയും ന്യൂഡൽഹിയേയും തമ്മിൽ ബന്ധിപ്പിക്കുന്ന പ്രധാനപ്പെട്ട ട്രെയിനുകളിൽ ഒന്നാണ് ട്രെയിൻ നമ്പർ 12433 / 12434 ചെന്നൈ രാജധാനി എക്സ്പ്രസ്സ്‌. 1993-ൽ ആരംഭിച്ച ഈ ട്രെയിൻ ചെന്നൈയിൽനിന്നും ഡൽഹിയിൽനിന്നും ആഴ്ച്ചയിൽ രണ്ടു തവണ സർവീസ് നടത്തുന്നു. ഗ്രാൻഡ്‌ ട്രങ്ക് എക്സ്പ്രസ്സ്‌, തമിഴ്നാട്‌ എക്സ്പ്രസ്സ്‌ എന്നിവയ്ക്കു പുറമേ ചെന്നൈ ഡൽഹി യാത്രയ്ക്കു ഉതകുന്നതാണ് ഈ ട്രെയിൻ. ചെന്നൈ രാജധാനി എക്സ്പ്രസ്സ്‌ യാത്രാദൂരമായ 2176 കിലോമീറ്റർ 28 മണിക്കൂർ 10 മിനിറ്റുകൾക്കൊണ്ട് പൂർത്തിയാക്കുന്നു. തമിഴ്നാട്‌ എക്സ്പ്രസ്സ്‌ 33 മണിക്കൂറുകൾക്കൊണ്ടും ഗ്രാൻഡ്‌ ട്രങ്ക് എക്സ്പ്രസ്സ്‌ 35 മണിക്കൂറുകൾക്കൊണ്ടുമാണ് ഈ ദൂരം സഞ്ചരിക്കുന്നത്. 

ഭാരത സർക്കാരിൻറെ ഉടമസ്ഥതയിലുള്ള പൊതുമേഖല സ്ഥാപനമാണ് ഇന്ത്യൻ റെയിൽവേ. ലോകത്തിലെ തന്നെ ഏറ്റവും തിരക്കേറിയതും വലുതുമായ തീവണ്ടിപ്പാതാശൃംഖലകളിലൊന്നാണ് ഇന്ത്യൻ റെയിൽവേയുടേത്, ഏകദേശം 5000 കോടി‍ യാത്രക്കാരും, 650 ദശലക്ഷം ടൺ ചരക്കും ഓരോ വർഷവും ഇന്ത്യൻ റെയിൽപ്പാതകളിലൂടെ നീങ്ങുന്നുണ്ട്. അതുമാത്രമല്ല 16 ലക്ഷത്തിൽ കൂടുതൽ പേർക്ക് തൊഴിൽ നൽകുന്ന ഒരു സ്ഥാപനവും കൂടിയാണ് ഇന്ത്യൻ റെയിൽവേ. ഇന്ത്യയിലെ തീവണ്ടി ഗതാഗത മേഖല ഇന്ത്യൻ റെയിൽവേയുടെ കുത്തകയാ‍ണെന്നു പറയാം. ഇന്ത്യൻ റെയിൽവേയിലെ മൊത്തം തീവണ്ടിപ്പാതയുടെ നീളം 63,940 കിലോമീറ്ററോളം വരും.

ഇന്ത്യയിൽ ആദ്യമായി തീവണ്ടി ഗതാഗതം ആരംഭിച്ചത് 1853-ലാണ് .

1844-ൽ ഇന്ത്യയുടെ ഗവർണർ ജനറൽ ആയിരുന്ന ലോർഡ് ഹാർഡിങ്ങ് ഇന്ത്യയിൽ തീവണ്ടി ഗതാഗതം ആരംഭിക്കാൻ സ്വകാര്യ സംരംഭകരെ അനുവദിച്ചു. ഈ തീരുമാനത്തിൻറെ ഫലമായി ഇംഗ്ലണ്ടിലുള്ള നിരവധി നിക്ഷേപകർ പണം മുടക്കാൻ തയ്യാറായി മുന്നോട്ടു വന്നു. ഇതേത്തുടർന്നാണ് ഇന്ത്യയിൽ തീവണ്ടി ഗതാഗതം എന്ന അക്കാലത്തെ ഏറ്റവും പുതുമയുള്ള ഗതാഗത സംവിധാനത്തിന് തുടക്കമിടുന്നത്. 1851 ഡിസംബർ 12-ആം തീയതിയാണ് ഇന്ത്യയിൽ ആദ്യമായി തീവണ്ടി ഓടിയത്. റൂർക്കിയിലേക്കുള്ള നിർമ്മാണ വസ്തുക്കൾ കൊണ്ടുപോകാൻ വേണ്ടിയായിരുന്നു ഇത്. ഒന്നര വർഷത്തിനു ശേഷം 1853 ഏപ്രിൽ 16-ആം തീയതി ഇന്ത്യയിലെ ആദ്യത്തെ യാത്രാ തീവണ്ടി ഓടിത്തുടങ്ങി. അങ്ങനെ ഇംഗ്ലണ്ടിൽ തീവണ്ടി ആദ്യമായി ഓടിയതിനു ശേഷം വെറും 28 വർഷം കൊണ്ടുതന്നെ അത് ഇന്ത്യയിലെത്തി. ലോർഡ് ഫാക്ൿലാന്റ് എന്ന 2-4-0 എഞ്ചിനാണ് ഈ തീവണ്ടിയിൽ ഘടിപ്പിച്ചിരുന്നത്. ബോറിബന്ദർ, ബോംബെ, താനെ എന്നീ സ്ഥലങ്ങളിലൂടെയാണ് ഈ തീവണ്ടി ഓടിയത്. ഏകദേശം 34 കിലോമീറ്റർ ദൂരം ആയിരുന്നു യാത്രാദൂരം. സാഹിബ്, സിന്ധ്, സുൽത്താൻ എന്നിങ്ങനെയായിരുന്നു അന്ന് ഉപയോഗിച്ച തീവണ്ടി എഞ്ചിനുകളുടെ പേരുകൾ. ഏതാണ്ട് ഒരു വർഷത്തിനു ശേഷം കൽക്കത്തയിലും തീവണ്ടി ഗതാഗതം ആരംഭിച്ചു. 1854 ഓഗസ്റ്റ് 15-ന് ഹൗറയിൽ നിന്ന് ഹൂഗ്ലിയിലേക്ക് യാത്രാവണ്ടി ഓടാൻ തുടങ്ങി. 1856-ൽ മദ്രാസ് റെയിൽ‌വേ കമ്പനി മദ്രാസിലും ആദ്യത്തെ തീവണ്ടിപ്പാത തുറന്നു. ഇത് റോയപുരം മുതൽ ചിന്നാമപ്പേട്ട വരെ ആയിരുന്നു. റോയപുരത്തുനിന്നാണ് മദിരാശിയിൽ നിന്നുള്ള എല്ലാ വണ്ടികളും ആദ്യകാലത്ത് പുറപ്പെട്ടിരുന്നത്. 1873-ലാണ് മദിരാശിയിലെ സെൻട്രൽ സ്റ്റേഷൻ നിർമ്മിക്കുന്നത്. ആർക്കോട്ട് നവാബ് സ്വർണ്ണക്കൈക്കോട്ടു കൊണ്ട് മണ്ണ് കോരിയിട്ടുകൊണ്ടാണ് റോയപ്പേട്ട സ്റ്റേഷൻറെ നിർമ്മാണോദ്ഘാടനം നടത്തിയത് എന്നാണ് കഥ. 

ട്രെയിൻ നമ്പർ 12433 രാജധാനി എക്സ്പ്രസ്സ്‌ ആഴ്ച്ചയിൽ രണ്ട് ദിവസങ്ങളിൽ (വെള്ളി, ഞായർ) ചെന്നൈ സെൻട്രലിൽനിന്നും ഇന്ത്യൻ സമയം 06:10-നു പുറപ്പെട്ടു അടുത്ത ദിവസം ഇന്ത്യൻ സമയം 10:25-നു നിസാമുദ്ദീനിൽ എത്തിച്ചേരുന്നു. 

ട്രെയിൻ നമ്പർ 12433 രാജധാനി എക്സ്പ്രസ്സിനു ചെന്നൈ സെൻട്രൽ കഴിഞ്ഞാൽ വിജയവാഡ ജങ്ഷൻ (10 മിനിറ്റ്), വാറങ്കൽ (1 മിനിറ്റ്), നാഗ്പൂർ (10 മിനിറ്റ്), ഭോപാൽ ജങ്ഷൻ (10 മിനിറ്റ്), ജാൻസി ജങ്ഷൻ (5 മിനിറ്റ്), ഗ്വാളിയോർ (2 മിനിറ്റ്), ആഗ്ര കാന്റ്റ് (2 മിനിറ്റ്), നിസാമുദ്ദീൻ എന്നീ സ്റ്റോപ്പുകളാണ് ഉള്ളത്.

ട്രെയിൻ നമ്പർ 12434 ചെന്നൈ രാജധാനി എക്സ്പ്രസ്സ്‌ ആഴ്ച്ചയിൽ രണ്ട് ദിവസങ്ങളിൽ (ബുധൻ, വെള്ളി) നിസാമുദ്ദീനിൽനിന്നും ഇന്ത്യൻ സമയം 15:55-നു പുറപ്പെട്ടു അടുത്ത ദിവസം ഇന്ത്യൻ സമയം 20:15-നു ചെന്നൈ സെൻട്രലിൽ എത്തിച്ചേരുന്നു. 

ട്രെയിൻ നമ്പർ 12434 ചെന്നൈ രാജധാനി എക്സ്പ്രസ്സിനു നിസാമുദ്ദീൻ കഴിഞ്ഞാൽ ആഗ്ര കാന്റ്റ് (2 മിനിറ്റ്), ഗ്വാളിയോർ (2 മിനിറ്റ്), ജാൻസി ജങ്ഷൻ (5 മിനിറ്റ്), ഭോപാൽ ജങ്ഷൻ (4 മിനിറ്റ്), നാഗ്പൂർ (10 മിനിറ്റ്), വാറങ്കൽ (1 മിനിറ്റ്), വിജയവാഡ ജങ്ഷൻ (10 മിനിറ്റ്), ചെന്നൈ സെൻട്രൽ എന്നീ സ്റ്റോപ്പുകളാണ് ഉള്ളത്.



</doc>
<doc id="325859" url="https://ml.wikipedia.org/wiki?curid=325859" title="ഇൻഡോർ തുരന്തോ എക്സ്പ്രസ്സ്‌">
ഇൻഡോർ തുരന്തോ എക്സ്പ്രസ്സ്‌

മുംബൈ സെൻട്രലിനും ഇൻഡോറിനും ഇടയിൽ സർവീസ് നടത്തുന്ന ഇന്ത്യൻ റെയിൽവേയുടെ സൂപ്പർഫാസ്റ്റ് തുരന്തോ എക്സ്പ്രസ്സ് ട്രെയിനാണ് ഇൻഡോർ തുരന്തോ എക്സ്പ്രസ്സ്‌. ട്രെയിൻ നമ്പർ 12227 മുംബൈ സെൻട്രലിൽനിന്നും ഇൻഡോർ ജങ്ഷൻ വരെയും, ട്രെയിൻ നമ്പർ 12278 ഇൻഡോർ ജങ്ഷൻ മുതൽ മുംബൈ സെൻട്രൽ വരെയും സർവീസ് നടത്തുന്നു.

ഇന്ത്യയിലെ പ്രധാന നഗരങ്ങളെ കൂട്ടിയിണക്കി സർവീസ് നടത്തുന്ന അത്യാധുനിക സൗകര്യങ്ങളോടുകൂടിയ അതിവേഗ നോൺ സ്റ്റോപ്പ് ട്രെയിൻ ആണ് തുരന്തോ എക്സ്പ്രസ്. മണിക്കൂറിൽ 130 കിലോമീറ്റർ ആണ് ഈ തീവണ്ടിയുടെ ശരാശരി വേഗത. സംസ്ഥാന തലസ്ഥാനങ്ങളെയും മെട്രോ നഗരങ്ങളെയും ബന്ധിപ്പിച്ച് അമ്പതോളം തുരന്തോ എക്സ്പ്രസ് ട്രെയിനുകൾ ഇപ്പോൾ സർവീസ് നടത്തുന്നുണ്ട്.

പൂർണ്ണമായും സ്റ്റെയിൻലെസ്സ് സ്റ്റീൽ ഉപയോഗിച്ച് കപൂർത്തല കോച്ച് ഫാക്ടറിയിലാണ് തുരന്തോയുടെ കോച്ചുകൾ നിർമ്മിച്ചിരിക്കുന്നത്. അത്യാധുനിക സൗകര്യങ്ങളാണ് കോച്ചുകളിൽ ഒരുക്കിയിട്ടുള്ളത്.

സാധരണഗതിയിൽ ഒരു എക്‌സിക്യൂട്ടിവ് എ.സി. കോച്ചും ഏഴ് എ.സി. ചെയർ കാർ കോച്ചുകളുമുൾപ്പെടെ പത്തു കോച്ചുകളാണ് ട്രെയിനിലുണ്ടാവുക. ഈ ട്രെയിനിൽ മൊത്തം 515 പേർക്ക് യാത്ര ചെയ്യാനാകും.

അഞ്ഞൂറുകിലോമീറ്ററിലേറെ സഞ്ചരിക്കുന്ന തുരന്തോ എക്സ്പ്രസിന് യാത്രയ്ക്കിടയിൽ ടെക്നിക്കൽ സ്റ്റോപ്പുകൾ ഉണ്ടാവും. എന്നാൽ യാത്രക്കാർക്ക് ടിക്കറ്റെടുത്ത് കയറാനുമിറങ്ങാനും കഴിയുന്ന തരത്തിലുള്ള കൊമേഴ്സ്യൽ സ്റ്റോപ്പുകൾ ഉണ്ടാവുകയില്ല.

ട്രെയിൻ നമ്പർ 12227 ഇൻഡോർ തുരന്തോ എക്സ്പ്രസ്സ്‌ ആഴ്ച്ചയിൽ രണ്ട് ദിവസങ്ങളിൽ (വ്യാഴം, ശനി) ഇന്ത്യൻ സമയം 23:15-നു മുംബൈ സെൻട്രലിൽനിന്നും പുറപ്പെട്ടു അടുത്ത ദിവസം ഇന്ത്യൻ സമയം 11:15-നു ഇൻഡോർ ജങ്ഷനിൽ എത്തിച്ചേരുന്നു. 

മുംബൈ സെൻട്രലിനും ഇൻഡോർ ജന്ഷനുമിടയിൽ ഇൻഡോർ തുരന്തോ എക്സ്പ്രസ്സിനു മറ്റു സ്റ്റോപ്പുകൾ ഒന്നുംതന്നെ ഇല്ല.

ട്രെയിൻ നമ്പർ 12228 മുംബൈ തുരന്തോ എക്സ്പ്രസ്സ്‌ ആഴ്ച്ചയിൽ രണ്ട് ദിവസങ്ങളിൽ (വെള്ളി, ഞായർ) ഇന്ത്യൻ സമയം 23:00-നു ഇൻഡോർ ജങ്ഷനിൽനിന്നും പുറപ്പെട്ടു അടുത്ത ദിവസം ഇന്ത്യൻ സമയം 11:50-നു മുംബൈ സെൻട്രലിൽ എത്തിച്ചേരുന്നു. 
ഇൻഡോർ ജങ്ഷനിനും മുംബൈ സെൻട്രലിനും ഇടയിൽ മുംബൈ തുരന്തോ എക്സ്പ്രസ്സിനു മറ്റു സ്റ്റോപ്പുകൾ ഒന്നുംതന്നെ ഇല്ല.



</doc>
<doc id="325868" url="https://ml.wikipedia.org/wiki?curid=325868" title="പുളിങ്ങോം">
പുളിങ്ങോം

കണ്ണൂർ ജില്ലയിലെ ചെറുപുഴ പഞ്ചായത്തിലെ ഒരു ഗ്രാമമാണ് പുളിങ്ങോം. പയ്യന്നൂരിൽ നിന്നും കിഴക്ക് ഭാഗത്തായി 36 കിലോ മീറ്റർ അകലെ സ്ഥിതി ചെയ്യുന്നു. ജില്ലാ ആസ്ഥാനമായ കണ്ണൂർ നഗരത്തിൽ നിന്നും ഇവിടേക്ക് 76 കിലോ മീറ്റർ ദൂരമുണ്ട്. കേരള-കർണാടക അതിർത്തി പ്രദേശമായ ഈ ഗ്രാമം പശ്ചിമഘട്ടത്തിനും കർണാടക വനപ്രദേശത്തിനുമിടയിൽ സ്ഥിതി ചെയ്യുന്നു.

അടുത്ത ഗ്രാമമായ പാളവയലിലേക്ക് പോകുന്ന വഴിയിലെ പുഴയോരത്ത് ഉണ്ടായിരുന്ന ഒരു വലിയ പുളിമരവുമായി ബന്ധപ്പെട്ടാണ് ഈ ഗ്രാമത്തിന് പുളിങ്ങോം എന്ന പേര് കിട്ടിയിരിക്കുന്നത്. 
സംഘകാല ഘട്ടത്തിൽ പുളിങ്ങോം ഏഴിമല ആസ്ഥാനമായ മൂഷക വംശ ഭരണത്തിന് കീഴിലായിരുന്നു. പിന്നീട് ചിറക്കൽ രാജവംശത്തിന്റെ കീഴിലുള്ള കോലത്തുനാടിന്റെ ഭാഗമായി.


</doc>
<doc id="325876" url="https://ml.wikipedia.org/wiki?curid=325876" title="ഹെൻട്രി വാൾടർ ബേറ്റ്സ്">
ഹെൻട്രി വാൾടർ ബേറ്റ്സ്

ഹെൻട്രി വാൾടർ ബേറ്റ്സ് FRS FLS, FGS (8 February 1825 ലസസ്റ്ററിൽ ജനിച്ചു. – 16 February 1892 ലണ്ടനിൽ നരിച്ചു) ഇംഗ്ലണ്ടുകാരനായ പ്രകൃതിശാസ്ത്രജ്ഞനായിരുന്നു. പര്യവേഷകനുമായിരുന്നു അദ്ദേഹം. ജന്തുക്കളിൽ കാണപ്പെടുന്ന ശബ്ദ രൂപാനുകരണം ആദ്യമായി പഠിച്ച ശാസ്ത്രജ്ഞന്മാരിലൊരാളാണ്. 1848ൽ ആൽഫ്രഡ് വാലസ്സിന്റെകൂടെ ആമസോൺ മഴക്കാടുകളിൽ പര്യവേക്ഷണം നടത്തി. 1852ൽ വാലസ്സ് തിരികെ വന്നു. പക്ഷെ, അദ്ദേഹത്തിന്റെ ശേഖരിച്ച സ്പെസിമനുകൾ കപ്പൽ കത്തിപ്പോയതിനാൽ നഷ്ടമായി. 1859ൽ 11 വർഷങ്ങൾക്കു ശേഷം ബേറ്റ്സ് ഒറ്റയ്ക്ക് തിരികെ വന്നപ്പോൾ 14,712 സ്പീഷീസുകളുടെ ശേഖരങ്ങളാണ് അദ്ദേഹം അയച്ചത്. അതിൽ 8000 എണ്ണം ശാസ്ത്രത്തിനുതന്നെ പുതുതായിരുന്നു. അദ്ദേഹം തന്റെ The Naturalist on the River Amazons എന്ന ഗ്രന്ഥത്തിൽ തന്റെ കണ്ടുപിടിത്തങ്ങളെപ്പറ്റി എഴുതിയിട്ടുണ്ട്. 
ബേറ്റ്സ്' ലസസ്റ്ററിലെ ഒരു മധ്യവർഗ്ഗ കുടുംബത്തിലാണ് ജനിച്ചത്. വാലസിനെപ്പോലെയും റ്റി. എച്ച്. ഹക്സിലിയെപ്പോലെയും ഹെർബെർറ്റ് സ്പെൻസെറെപ്പോലെയും അദ്ദേഹത്തിന്റെ 13ആം വയസ്സുവരെ സാധാരണ വിദ്യാഭ്യാസമാണു ലഭിച്ചത്. പിന്നെ അദ്ദേഹം Mechanics' Instituteൽ ചേർന്നു. അവിറ്റെയൊരു വായനശാലയുണ്ടായിരുന്നു. ചാൺ വുഡ് വനത്തിൽനിന്നും പ്രാണികളെ ശേഖരിക്കുകയായിരുന്നു അദ്ദേഹത്തിന്റെ ഹോബി. 1843ൽ അദ്ദേഹം Zoologist എന്ന ജേർണലിൽ വണ്ടുകളെപ്പറ്റി ഒരു പ്രബന്ധം പ്രസിദ്ധീകരിച്ചു. 

ബേറ്റ്സ് ലെയ്സെസ്റ്റർ കോളേഗിയറ്റ് സ്കൂളിൽ പഠിപ്പിക്കുകയാരുന്ന വാലസ്സുമായി സൗഹൃദത്തിലായി. വാലസ്സും സസ്യങ്ങളിൽ വളരെ താല്പര്യം ഉള്ള ആളായിരുന്നു. ബേറ്റ്സിനെ പ്പോലെയുള്ള താല്പര്യങ്ങൾ തന്നെയായിരുന്നു വാലസിനും. അദ്ദേഹവും ബേറ്റ്സും ഡാർവിനും ഹക്സിലിയും ഇഷ്ടപ്പെട്ട പുസ്തകങ്ങൾതന്നെ വായിച്ചു. മാൽത്തൂസിന്റെ ജനസംഖ്യയെപ്പറ്റിയുള്ള പുസ്തകവും ധാതുശാസ്ത്രത്തിൽ ഹട്ടനും ലയലും രചിച്ച പുസ്തകവും ഡാർവിന്റെ ബീഗിളിലെ യാത്രയും അദ്ദേഹം ഇഷ്ടപ്പെട്ടു. 
1847ൽ വല്ലാസും ബേറ്റ്സും ആമസോണിലേയ്ക്കു പര്യവേഷണം നടത്താനായി ആലോചിച്ചു. യാത്രയ്ക്കുള്ള പണം യാത്രാസമയം ലഭിക്കുന്ന സ്പെസിമെൻസ് ലണ്ടനിലേയ്ക്ക് അയച്ചുകൊടുക്കുന്നതിൽനിന്നും കണ്ടെത്താമെന്നു ധാരണയായി. അവിടെ ഒരു ഏജന്റ് ഇവ ഒരു കമ്മിഷനെടുത്ത് വിൽക്കും. ബേറ്റ്സിനോടു വലാസ് എഴുതിയ ഒരു കത്തിൽ പറഞ്ഞപ്രകാരം ജീവിവർഗ്ഗങ്ങളുടെ ഉൽഭവത്തെപ്പറ്റിയുള്ള പ്രശ്നം പരിഹരിക്കാനുള്ള തെളിവുകൾ ലഭ്യമാക്കുകയെന്നതാണ് ഈ യാത്രയുടെ ലക്ഷ്യം. 
1863ൽ അദ്ദേഹം സാറാ ആൻ മേസണെ വിവാഹം കഴിച്ചു. റോയൽ ജ്യോഗ്രഫി സൊസൈറ്റിയുടെ അസ്സിസ്റ്റന്റ് സെക്രട്ടറിയായി പ്രവർത്തിച്ചിട്ടുണ്ട്. അദ്ദേഹം താൻ ശേഖരിച്ച പല ശേഖരങ്ങൾ വിൽക്കുകയും അവയിൽ പ്രാണികളെപറ്റി മാത്രം പഠനം തുടരുകയും ചെയ്തു. 

അദ്ദേഹം 1892ൽ ബ്രോങ്കൈറ്റിസ് (എംഫിസിമ)ബാധിച്ച് മരിച്ചു. ഇന്ന് നാചുറൽ ഹിസ്റ്ററി മ്യൂസിയത്തിലാണ് അദ്ദേഹത്തിന്റെ ഭൂരിപക്ഷം ശേഖരങ്ങളും സൂക്ഷിച്ചിരിക്കുന്നത്. 


</doc>
<doc id="325877" url="https://ml.wikipedia.org/wiki?curid=325877" title="പാട്രിക് ബെയ്റ്റ്സൺ">
പാട്രിക് ബെയ്റ്റ്സൺ

പാട്രിക് ബെയ്റ്റ്സൺ എന്ന സർ പോൾ പാട്രിക് ഗോർഡൺ ബെയ്റ്റ്സൺ FRS (born 31 March 1938) ഇംഗ്ലിഷുകരനായ ജീവശാസ്ത്രജ്ഞനും ശാസ്ത്രഎഴുത്തുകാരനും ആണ്. സൂളൊജിക്കൽ സൊസൈറ്റിയുടെ പ്രസിഡന്റാണ്.

Patrick Bateson - website Edge.org


</doc>
<doc id="325878" url="https://ml.wikipedia.org/wiki?curid=325878" title="ചെറുകോട്">
ചെറുകോട്

കേരളത്തിൽ മലപ്പുറം ജില്ലയിലെ നിലമ്പൂർ താലൂക്ക് പരിധിയിലെ പഞ്ചായത്തിലുൾപ്പെട്ട പ്രദേശമാണ് ചെറുകോട്. പോരൂർ ഗ്രാമപഞ്ചായത്തിൻറെ ആസ്ഥാനമാണ് ഈ പ്രദേശം. പഞ്ചായത്ത് ഓഫീസ്,വില്ലേജ് ഓഫീസ്,പ്രാഥമികാരോഗ്യ കേന്ദ്രം തുടങ്ങിയ സർക്കാർ സ്ഥാപനങ്ങൾ ഇവിടെയാണ് നിലകൊള്ളുന്നത്. കൂടാതെ സർക്കാർ ഹയർസെക്കണ്ടറി സ്കൂൾ, വില്ലേജ് എക്സ്റ്റൻഷൻ ഓഫീസ് തുടങ്ങിയവയും ഇതിലുൾപ്പെടുന്നു. മൈസൂരുവിൽ നിന്നും നിലമ്പൂർ വഴി പെരിന്തൽമണ്ണ-തൃശ്ശൂരിലേക്കുള്ള കേരള സംസ്ഥാന പാത കടന്നുപോകുന്ന ചെറിയ അങ്ങാടി കൂടിയാണ് ചെറുകോട്. ഇവിടെ നിന്നും പടിഞ്ഞാറോട്ട് പോകുന്ന റോഡ് ഇടത്തോട്ട് തിരിഞ്ഞ് ചാത്തങ്ങോട്ടുപുറം വഴി മഞ്ചേരിയിലെത്തിച്ചേരാം . കിഴക്കോട്ട് പോകുന്ന റോഡ് കാളികാവിലേക്കും എത്തിച്ചേരാനാകും. വടക്ക് ഭാഗത്തേക്ക് പോകുന്ന റോഡ് വണ്ടൂർ ഭാഗത്തേക്കും തെക്ക് ഭാഗത്തേക്കുള്ള റോഡ് പാണ്ടിക്കാട്- പെരിന്തൽമണ്ണ ഭാഗത്തേക്കുമുള്ളതാകുന്നു. 2010-ലെ ഗ്രാമപഞ്ചായത്ത് തിരഞ്ഞെടുപ്പിൽ വിജയിച്ച യുഡിഎഫിലെ കെ.കെ. വിജയരാജനായിരുന്നു ഇവിടെ വാർഡ് അംഗമായിരുന്നത്. 2015-ലെ തിരഞ്ഞെടുപ്പിൽ വിജയിച്ച ജുൽഫീനയാണ് നിലവിലെ വാർഡ് മെമ്പർ 


</doc>
<doc id="325879" url="https://ml.wikipedia.org/wiki?curid=325879" title="നിലമ്പൂർ പാട്ടുത്സവം">
നിലമ്പൂർ പാട്ടുത്സവം

കേരളത്തിൽ മലപ്പുറം ജില്ലയിലെ നിലമ്പൂരിൽ വർഷം തോറും നടന്നുവരുന്ന ഒരു ഉത്സവമാണ് നിലമ്പൂർ പാട്ടുത്സവം. നിലമ്പൂർ വേട്ടക്കൊരുമകൻ ക്ഷേത്രത്തിലാണ് പാട്ടുത്സവം നടക്കാറുള്ളത്. നിലമ്പൂർ പാട്ട് എന്ന പേരിലാണ് ഇത് കൂടുതൽ പ്രശസ്തമായിട്ടുള്ളത്.ക്ഷേത്ര ഉത്സവത്തോടനുബന്ധിച്ചാണ് നഗര സഭ ഇത്തരമൊരു പരിപാടി നടത്താറുള്ളത്.

നിലമ്പൂർ വേട്ടക്കൊരുമകൻക്ഷേത്രത്തിന്റെ മൂലസ്ഥാനം ഗൂഡല്ലൂർ നമ്പാലക്കോട് പ്രദേശത്തെ വനവാസികളും ഗ്രാമീണരും ആരാധന നടത്തിയിരുന്ന ക്ഷേത്രമാണത്രെ.ക്ഷേത്രത്തിലെ പരമഭക്തനായ ഒരു കോവിലകം അംഗത്തിന് വാർദ്ധക്യത്തിൽ ഗൂഡല്ലൂർ എത്തി ദർശനം സാധിക്കാതെ വന്നപ്പോൾ ഭക്തന്റെ ആഗ്രഹപ്രകാരം ഭഗവാനെ നിലമ്പൂരിൽ കൊണ്ടുവന്ന് കുടിയിരുത്തി എന്നാണ് ഐതിഹ്യം. 


</doc>
<doc id="325890" url="https://ml.wikipedia.org/wiki?curid=325890" title="പാഡ്രുവാഡോ ഉടമ്പടി">
പാഡ്രുവാഡോ ഉടമ്പടി

പരമാധികാരം റോമിലെ മാർപാപ്പയ്ക്കു തന്നെയായിരുന്നെങ്കിലും, സഭയുടെ ഭരണാധികാരം അഥവാ മെത്രാന്മരെ നിയോഗിക്കലും മറ്റും പോർട്ടുഗീസ് രാജാവിന് വിട്ടു കൊടുത്തുകൊണ്ട് ഒരു ഉടമ്പടി നിലവിൽ വന്നു, ഇതാണ് പാഡ്രുവാഡോ ഉടമ്പടി.


</doc>
<doc id="325895" url="https://ml.wikipedia.org/wiki?curid=325895" title="വെള്ളരിക്കുണ്ട്">
വെള്ളരിക്കുണ്ട്

കാസർഗോഡ് ജില്ലയിലെ ഒരു ചെറു പട്ടണമാണ്‌ വെള്ളരിക്കുണ്ട്. നീലേശ്വരം-കൊന്നക്കാട് റോഡിൽ നീലേശ്വരത്തിനും മാലോമിനുമിടയിൽ സ്ഥിതി ചെയ്യുന്നു. വെള്ളരിക്കുണ്ട് ആസ്ഥാനമായി ഈസ്റ്റ് എളേരി, വെസ്റ്റ് എളേരി, കിനാനൂർ, കരിന്തളം, കോടോം-ബേളൂർ, കള്ളാർ, പനത്തടി, ബളാൽ എന്നീ പഞ്ചായത്തുകളെ ഉൾപ്പെടുത്തി പുതിയ താലൂക്ക് രൂപീകരിച്ചിട്ടുണ്ട്. നേരത്തെ ഹോസ്ദുർഗ്ഗ് താലൂക്കിന്റെ ഭാഗമായിരുന്നു. ഈ പട്ടണം ബളാൽ പഞ്ചായത്തിലെ ഒരു പ്രധാന വാണിജ്യ കേന്ദ്രമാണ്. മലബാർ കുടിയേറ്റത്തെ തുടർന്നാണ് വെള്ളരിക്കുണ്ടും സമീപ പ്രദേശങ്ങളും ജനനിബിഢമായത്. ഭീമനടി സംരക്ഷിത വനം ഈ പട്ടണത്തിനടുത്ത് സ്ഥിതി ചെയ്യുന്നു. കാസർഗോഡ് ജില്ലയിലെ വികസിച്ചു കൊണ്ടിരിക്കുന്ന മലയോര പട്ടണങ്ങളിൽ ഒന്നാണ് വെള്ളരിക്കുണ്ട്.

പേരിനു പിന്നിലെ ചരിത്രം
പഴയ കാലത്ത് വെള്ളരികൾ ധാരാളമായി വിളഞ്ഞിരുന്ന കുന്നുകൾക്കിടയിലുള്ള താഴ്ന്ന ഭൂപ്രദേശം എന്നതുകൊണ്ട് ഈ പ്രദേശം വെള്ളരിക്കുണ്ട് (കുണ്ട് - കുഴി, താഴ്ന്ന പ്രതലം എന്നർത്ഥം) എന്ന പേരിൽ അറിയപ്പെട്ടു.

മലയാളമാണ് പ്രധാന ഭാഷയെങ്കിലും വളരെ ചെറിയ തോതിൽ
തുളു, കന്നട, മറാത്ത എന്നീ ഭാഷകൾ സംസാരിക്കുന്നവരുണ്ട്. കുടിയേറ്റത്തോടെ മലബാർ-തിരുവിതാംകൂർ സങ്കലനവും സാംസ്കാരിക രംഗത്തുണ്ടായി. ചില ആചാരാനുഷ്ഠാനങ്ങളിലും ഭക്ഷണക്രമങ്ങളിലും കർണ്ണാടക സ്വാധീനമുണ്ട്.



</doc>
<doc id="325900" url="https://ml.wikipedia.org/wiki?curid=325900" title="കൊന്നക്കാട്">
കൊന്നക്കാട്

കാസർഗോഡ് ജില്ലയിലെ മാലോത്ത് വില്ലേജിൽ പെട്ട ഒരു മലയോര പ്രദേശമാണ് കൊന്നക്കാട്. മാലോമിൽ നിന്നും 3 കിലോ മീറ്റർ അകലെയാണ് ഈ പ്രദേശം. വനമേഖലയിൽ ഉൾപ്പെടുന്ന ഈ പ്രദേശം വിനോദസഞ്ചാര കേന്ദ്രമാണ്. ബളാൽ പഞ്ചായത്തിൽപെട്ട ഇവിടുത്തെ പ്രധാന ആകർഷണം "കേരളത്തിലെ കുടക്" എന്നറിയപ്പെടുന്ന കൊട്ടഞ്ചേരി മലയാണ്. പശ്‌ചിമഘട്ടമലനിരകളുടെ ഭാഗമായ ഈ മല റാണിപുരം വന്യജീവി സങ്കേതത്തിൽ ഉൾപ്പെടുന്നു. കാവേരി നദിയുടെ ഉത്ഭവസ്ഥാനമായ തലക്കാവേരി മല ഇവിടെ നിന്നും 14 കിലോമീറ്റർ അകലെ ബ്രഹ്മഗിരി മലനിരകളിൽ സ്ഥിതി ചെയ്യുന്നു. "ഗ്രേറ്റർ തലക്കാവേരി ദേശീയോദ്യാനം", നിർദ്ദിഷ്ട "റാണിപുരം ദേശീയോദ്യാനം" എന്നിവ കൊന്നക്കാടിനടുത്താണ്. നീലേശ്വരവും കാഞ്ഞങ്ങാടുമാണ് ഏറ്റവും അടുത്തുള്ള നഗരങ്ങൾ. നീലേശ്വരമാണ് ഏറ്റവും അടുത്തുള്ള റെയിൽവേ സ്റ്റേഷൻ.


</doc>
