<doc id="157049" url="https://ml.wikipedia.org/wiki?curid=157049" title="അളകനന്ദ നദി">
അളകനന്ദ നദി

ഗംഗയുടെ ഒരു പ്രധാന ശാഖയായ ഉത്തര ഭാരത്തിലെ ഒരു നദിയാണ് അളകനന്ദ. ഗംഗാനദിയുടെ പ്രധാന ശാഖകളായ ഭാഗീരഥിയും, അളകനന്ദയും ഉത്തരാഞ്ചലിലെ ദേവപ്രയാഗിൽ വെച്ച് സംഗമിക്കുന്നു. ഇന്ന് ഈ സംഗമസ്ഥനം ഗംഗോത്രി എന്നറിയപ്പെടുന്നു. അതിനാൽ ഗംഗയുടെ ഉത്ഭവം ഇവിടെയാണന്നു കരുതാം. ഹൈന്ദവപുരാണങ്ങളിൽ പലതിലും പരാമർശിച്ചിട്ടുള്ള പുണ്യനദിയാണ് അളകനന്ദ.

ത്രിവിക്രമനായ ഭഗവാൻ വാമനനായി വലതുകാൽകൊണ്ട്‌ ഭൂമി മുഴുവൻ അളന്നതിനുശേഷം സ്വർഗ്ഗമളക്കാൻ തന്റെ ഇടതുകാൽ ഉയർത്തി. ഭഗവാന്റെ പാദം സത്യലോകത്തിലെത്തിയപ്പൊൾ ബ്രഹ്മാവ് തന്റെ കമണ്ഡലുവിനാൽ പാദം കഴുകി. പാദതീർത്ഥമാണ് സൂര്യപഥത്തിനേയും ചന്ദ്രപഥത്തിനേയും തഴുകി, മേരുപർവ്വത മുകളിലുളള ബ്രഹ്മനഗരത്തിലെത്തി. അവിടെനിന്നും നാലായി പിരിഞ്ഞ് നാലുദിക്കുകളിലേക്ക്‌ പ്രവഹിക്കുന്നു. ആ നദികൾ (സീത, ചക്ഷു, ഭദ്ര, അളകനന്ദ). സീത കിഴക്കോട്ടും, ചക്ഷു പടിഞ്ഞാറോട്ടും, ഭദ്ര വടക്കോട്ടും, അളകനന്ദ തെക്കോട്ടും ഒഴുകുന്നതായി വിശ്വസിക്കുന്നു. ഈ നദിയിൽ മുങ്ങുന്നവർക്ക്‌ വൈദിക പൂജാദികൾ കൊണ്ടുളള ഫലം ലഭിക്കുന്നു വിശ്വസിക്കുന്നു. അഷ്ടദിക്പാലകരിൽ വടക്കുദിക്കിനു നാഥനായ കുബേരന്റെ രാജധാനിയായ അളകാപുരി അളകനന്ദയുടെ തീരത്ത് സ്ഥിതിചെയ്യുന്നുവെന്നാണ് പുരാണ സങ്കല്പം

ഹിമാലയത്തിലെ നന്ദാദേവി കൊടുമുടിയിൽ നിന്നുള്ള ഹിമനദിയിൽ നിന്നും അളകനന്ദ ഉത്ഭവിക്കുന്നു. ഉത്തരാഞ്ചലിലെ ഗഢ്വാൾ ജില്ലയുടെ വടക്കരികിലൂടെ ഒഴുകി ടഹരി ഗഢ്വാൾ ജില്ലയിൽ പ്രവേശിക്കുന്ന ഈ നദി ദേവപ്രയാഗ് എന്ന സ്ഥലത്തുവച്ച് വലതുഭാഗത്തുനിന്നും ഒഴുകിയെത്തുന്ന ഭാഗീരഥി നദിയുമായി ഒത്തുചേർന്ന് ഗംഗാനദിക്കു രൂപംനല്കുന്നു.

ഗംഗ രൂപം കൊള്ളുന്നത് ഭാഗിരഥിയും അളകനന്ദയും ചേർന്നാണ്. കൈമേട് പർവതത്തിന്റെ (6,856 മീ.) ചരിവുകളിൽ നിന്നും ഉത്ഭവിക്കുന്ന ധൗളി, സരസ്വതി എന്നീ ചെറുനദികൾ ഗംഗോത്രി - കേദാർനാഥ്, ബദരീനാഥ് ഈ പർവതശിഖരങ്ങളുടെ കിഴക്കുവശത്തുവച്ച് ഒന്നുചേർന്നാണ് അളകനന്ദയായിത്തീരുന്നത്. ഭാഗീരഥിയുമായി ചേരുന്നതിനുമുൻപ് മാപിന്ദർ, നന്ദാകിനി, മന്ദാകിനി എന്നീ ചെറുനദികൾ അളകനന്ദയിൽ ലയിക്കുന്നു. ഈ നദികളുടെ സംഗമസ്ഥാനങ്ങൾ യഥാക്രമം കർണപ്രയാഗ്, നന്ദപ്രയാഗ്, രുദ്രപ്രയാഗ് എന്നീ പേരുകളിൽ അറിയപ്പെടുന്ന പുണ്യതീർഥങ്ങളാണ്. കേദാരനാഥം ഹൈന്ദവതീർഥാടനപ്രാധാന്യമുള്ള സ്ഥലമാണ്.
ഗംഗയുടെ ഒരു പ്രധാന ശാഖ. ഹിമാലയത്തിൽനിന്ന് ഉദ്ഭവിച്ച് ഉത്തരാഞ്ചലിലെ ഗഢ്വാൾ ജില്ലയുടെ വടക്കരികിലൂടെ ഒഴുകി ടഹരി ഗഢ്വാൾ ജില്ലയിൽ പ്രവേശിക്കുന്ന ഈ നദി ദേവപ്രയാഗ് എന്ന സ്ഥലത്തുവച്ച് വലതുഭാഗത്തുനിന്നും ഒഴുകിയെത്തുന്ന ഭാഗീരഥിയുമായി ഒത്തുചേർന്ന് ഗംഗാനദിക്കു രൂപംനല്കുന്നു. അളകനന്ദയെ ഭാരതത്തിലെ വിശുദ്ധ നദികളിലൊന്നായി ഹിന്ദുക്കൾ പരിഗണിക്കുന്നു. കൈമേട് പർവതത്തിന്റെ (6,856 മീ.) ചരിവുകളിൽ നിന്നുദ്ഭവിക്കുന്ന ധൗളി, സരസ്വതി എന്നീ ചെറുനദികൾ ഗംഗോത്രി - കേദാർനാഥ്, ബദരീനാഥ് ഈ പർവത ശിഖരങ്ങളുടെ കിഴക്കുവശത്തുവച്ച് ഒന്നുചേർന്നാണ് അളകനന്ദയായിത്തീരുന്നത്. ഭാഗീരഥിയുമായി ചേരുന്നതിനുമുൻപ് മാപിന്ദർ, നന്ദാകിനി, മന്ദാകിനി എന്നീ ചെറുനദികൾ അളകനന്ദയിൽ ലയിക്കുന്നു. ഈ നദികളുടെ സംഗമസ്ഥാനങ്ങൾ യഥാക്രമം കർണപ്രയാഗ്, നന്ദപ്രയാഗ്, രുദ്രപ്രയാഗ് എന്നീ പേരുകളിൽ അറിയപ്പെടുന്ന പുണ്യതീർഥങ്ങളാണ്. കേദാരനാഥം തീർഥാടനപ്രാധാന്യമുള്ള സ്ഥലമാണ്.

ബദരീനാഥിന് അല്പം മുകളിൽ അളകനന്ദ അഞ്ചോ ആറോ മീ. വീതിയിൽ അഗാധമായ ചാലിലൂടെ കുത്തിയൊഴുകുന്ന ഒരു ചെറുനദി മാത്രമാണ്. ഇതിനും മുകളിലേക്കുള്ള നദീമാർഗ്ഗം മഞ്ഞിനടിയിൽ മൂടിക്കിടക്കുന്നു. ദേവപ്രയാഗിലെത്തുമ്പോൾ നദീമാർഗ്ഗത്തിന്റെ വീതി 45-50 മീ. ആയി വർധിക്കുന്നു. അളകനന്ദയുടെ തീരത്താണ് ശ്രീനഗർ നഗരം സ്ഥിതിചെയ്യുന്നത്.

അളകനന്ദയും ഭാഗിരഥിയു കൂടിചേരുന്ന നദിസംഗമസ്ഥാനം.


</doc>
<doc id="157052" url="https://ml.wikipedia.org/wiki?curid=157052" title="അബ്ദുൾകരീം ഖാൻ">
അബ്ദുൾകരീം ഖാൻ

ഭാരതത്തിലെ പ്രസിദ്ധനായ ഹിന്ദുസ്ഥാനി സംഗീതജ്ഞനായിരുന്നു അബ്ദുൾകരീം ഖാൻ(1856 - 1917) സഹരൻപൂരിലെ കിരണാഗ്രാമത്തിലെ സംഗീത പാരമ്പര്യമുള്ള ഒരു കുടുംബത്തിൽ 1856-ൽ ഉസ്താദ് കുലേഖാന്റെ മകനായി ഇദ്ദേഹം ജനിച്ചു. വിശിഷ്ട സംഗീതത്തിന്റെ ഉടമകളായ ഗുലാം അലി - ഗുലാം മൗല എന്നീ സഹോദരന്മാർ അദ്ദേഹത്തിന്റെ പൂർവ്വീകരിൽപ്പെടുന്നു. കരീം ഖാന്റെ പിതാവ് കാലെഖാൻ ഗുലാം അലിയുടെ പൗത്രനായിരുന്നു. ആറാമത്തെ വയസ്സിൽതന്നെ മുത്തച്ഛന്റെയും അച്ഛന്റെയും കീഴിൽ സംഗീതം പഠിക്കാൻ തുടങ്ങി. ശബ്ദമാധുരിയിലും നാദവ്യാപ്തിയിലും മുന്തിയ ഒന്നായിരുന്നു അബ്ദുൽകരീമിന്റെ ശാരീരം. വായ്പ്പാട്ടു കൂടാതെ സാരംഗി, ബീൻ, സിതാർ, തബല എന്നിവയിലും പ്രാഗല്ഭ്യം നേടി. സാരംഗി വാദകനായി ജീവിതം ആരംഭിച്ച അദ്ദേഹം സാരംഗി വാദകർക്ക് പൊതുവിൽ താഴ്ന്ന പദവിയേയുള്ളൂ എന്നു മനസ്സിലാക്കി വായ്പാട്ടിലേക്ക് മാറുകയായിരുന്നു.

ഖയാൽ എന്ന സംഗീതപ്രസ്ഥാനം പ്രയോഗിക്കുന്നതിൽ പ്രത്യേകമായ പാടവം ഇദ്ദേഹത്തിന് സമ്പാദിക്കുവാൻ കഴിഞ്ഞു. ഇതിൽ ഒരു പ്രത്യേക പ്രസ്ഥാനംതന്നെ ഇദ്ദേഹം അവതരിപ്പിച്ചു. 'തരാനാ' പ്രസ്ഥാനം എന്ന പേരിൽ അത് ഇന്നും നിലനിന്നുവരുന്നു. ബറോഡയിൽ ഏറെക്കാലം ഇദ്ദേഹം ആസ്ഥാനവിദ്വാനായിരുന്നു. പിന്നീട് പൂനയിൽ സ്വന്തം പരിശ്രമത്തിൽ ആര്യ സംഗീത വിദ്യാകേന്ദ്രം സ്ഥാപിച്ചു. ഭീംസെൻ ജോഷി, ബഹറേബുവ, സരസ്വതീറാനേ തുടങ്ങിയ പല ഗായകരും ഇദ്ദേഹത്തിന്റെ ശിഷ്യരാണ്.

ദക്ഷിണേന്ത്യയിൽ പല പ്രാവശ്യം സംഗീതക്കച്ചേരികൾ നടത്തിയിട്ടുണ്ട്. പ്രസിദ്ധസംഗീതവിദുഷിയായ വീണാധനമ്മാളുടെ വായനയിൽ ഇദ്ദേഹത്തിനു വലിയ മതിപ്പുണ്ടായിരുന്നു. 1917-ൽ അബ്ദുൽ കരിം ഖാൻ നിര്യാതനായി.



</doc>
<doc id="157053" url="https://ml.wikipedia.org/wiki?curid=157053" title="പവിഴവള്ളി">
പവിഴവള്ളി

വളരെ വേഗം പടർന്നുകയറുന്ന ഒരു വള്ളിച്ചെടിയാണ് പവിഴവള്ളി (Coral Vine). .കടലപ്പൂവ് എന്നും പേരുണ്ട്. പിങ്ക് നിറത്തിൽ ആകർഷകമായ പൂവുകളാണ് ഈ ചെടിക്കുള്ളത്. കേരളത്തിൽ ഒരു അലങ്കാരമെന്ന നിലയ്ക്ക് കൊണ്ടുവന്ന ഈ ചെടി ഇന്ന് ജൈവാധിനിവേശം നടത്തുന്ന ചെടികളിലൊന്നായി മാറിയിരിക്കുന്നു. 13 മീറ്ററോളം ഉയരത്തിൽ പടർന്നുകയറാനുള്ള കഴിവ് ഈ വള്ളിച്ചെടിക്കുണ്ട്. തേനീച്ചകൾ ധാരാളമായി ഈ ചെടിയുടെ പൂവിൽ നിന്നും തേൻശേഖരിക്കാറുണ്ട്. ഹൃദയാകൃതിയിൽ ഇരുണ്ട പച്ചനിറത്തിലുള്ള ഇലയാണ് ചെടിക്കുള്ളത്. മെക്സിക്കൊ ആണ് ഈ ചെടിയുടെ ജന്മദേശം. വിത്തുകളിലൂടെയും വളളിയുടെ മണ്ണിൽ തൊടുന്ന ഭാഗങ്ങളിൽ നിന്നും പുതിയ ചെടിയുണ്ടാകും. 



</doc>
<doc id="157054" url="https://ml.wikipedia.org/wiki?curid=157054" title="ജോൺ കാൽവിൻ">
ജോൺ കാൽവിൻ

പതിനാറാം നൂറ്റാണ്ടിൽ പാശ്ചാത്യക്രിസ്തീയതയിൽ നടന്ന നവീകരണത്തിന്റെ നേതാക്കളിൽ ഒരാളായ ഫ്രെഞ്ച് ദൈവശാസ്ത്രജ്ഞനും പാസ്റ്ററുമായിരുന്നു ജോൺ കാൽവിൻ (ജനനം: 10 ജൂലൈ 1509; മരണം: 27 മേയ് 1564). നവോത്ഥാനപാരമ്പര്യത്തിൽ ഒരു മാനവീയ അഭിഭാഷകനായി പരിശീലനം നേടിയ അദ്ദേഹം, 1530-നടുത്ത കാലത്ത് കത്തോലിക്കാസഭയുമായി തെറ്റിപ്പിരിഞ്ഞു. ക്രിസ്തീയദൈവശാസ്ത്രത്തിൽ പിൽക്കാലത്ത് കാൽവിൻവാദം(Calvinism) എന്നറിയപ്പെട്ട പക്ഷത്തിന്റെ വികാസത്തിൽ ഏറ്റവും പ്രധാനപങ്ക് കാൽവിന്റേതായിരുന്നു. ലത്തീൻ, ഫ്രെഞ്ച് ഭാഷകളിൽ സമർത്ഥനായ ഒരെഴുത്തുകാരനായിരുന്ന കാൽവിൻ ക്രിസ്തീയ ചിന്തയെ ആഴത്തിൽ സ്വാധീനിച്ച ഒട്ടേറെ ലേഖനങ്ങളുടേയും വേദപുസ്തകവ്യാഖ്യാനങ്ങളുടേയും പേരിലും "ക്രിസ്തുധർമ്മത്തിന്റെ നിയമങ്ങൾ" ('ഇൻസ്റ്റിട്യൂട്ടുകൾ') എന്ന മുഖ്യരചനയുടേയും പേരിലും അറിയപ്പെടുന്നു. 

വടക്കൻ ഫ്രാൻസിൽ പിക്കാർഡി പ്രവിശ്യയിലെ നൊയോണിൽ ജനിച്ച കാൽവിന്റെ നവീകരണപ്രവർത്തനങ്ങൾ സ്വിറ്റ്സർലൻഡിലെ ജനീവ നഗരം കേന്ദ്രമാക്കിയായിരുന്നു. ജനീവയിൽ ഔദ്യോഗികപദവികളോ പൗരത്വമോ ഇല്ലാതെ കഴിഞ്ഞിട്ടും, നിയമദാതാവും മാർഗ്ഗദർശിയും എന്ന നിലയിൽ ഏറെക്കാലം അദ്ദേഹം ആ നഗരത്തിന്റെ ഭാഗധേയങ്ങളെ നിയന്ത്രിച്ചു. പ്രൊട്ടസ്റ്റന്റ് ക്രിസ്തീയതയെ ഒരു ആഗോളധർമ്മമാക്കി മാറ്റുന്നതിൽ പ്രധാനപങ്കുവഹിച്ച കാൽവിൻ ആധുനികലോകത്തിന്റെ ചരിത്രത്തെ ഏറ്റവുമേറെ സ്വാധീനിച്ച വ്യക്തികളിൽ ഒരാളായി വിലയിരുത്തപ്പെടുന്നു. 

നൊയോൺ നഗരത്തിലെ മെത്രാന്റെ സെക്രട്ടറിയായിരുന്ന ജെരാൾഡ് ഷോവിന്റേയും ജീൻ ലെ ഫ്രാങ്കിന്റെയും മൂന്ന് ആണ്മക്കളിൽ മൂത്തവനായിട്ടാണ് കാൽവിൻ ജനിച്ചത്. ബാലപ്രായത്തിൽ അമ്മ മരിച്ചതിനെ തുടർന്ന് പിതാവ് വീണ്ടും വിവാഹം ചെയ്തു. മകനെ പുരോഹിതനാക്കാൻ തീരുമാനിച്ച പിതാവ്, അതിനു ചേരുന്ന വിദ്യാഭ്യാസമാണ് ഏർപ്പാടു ചെയ്തത്. 12-ആം വയസ്സിൽ മെത്രാന്റെ കീഴിൽ ഗുമസ്തനായി ജോലി ചെയ്യാൻ അവസരം കിട്ടിയ കാൽവിന്റെ തലമുടി അന്നു തന്നെ പൗരോഹിത്യത്തിലേക്കുള്ള സമർപ്പണത്തിന്റെ സൂചനയായി പറ്റെ വെട്ടി. ബാലപ്രായം കഴിഞ്ഞപ്പോൾ, ഒരു സമ്പന്നകുടുംബത്തിന്റെ ഔദാര്യത്തിൽ അദ്ദേഹത്തിന് പാരിസ് സർവകലാശാലയിൽ പഠിക്കാൻ അവസരം കിട്ടി. ലത്തീനിലെ പഠനപദ്ധതി പൂർത്തിയാക്കിയ ശേഷം അദ്ദേഹം സർവകലാശാലയിലെ മൊണ്ടേയ്ഗു കോളേജിൽ തത്ത്വചിന്ത പഠിക്കാൻ തുടങ്ങിയെങ്കിലും പൗരോഹിത്യത്തേക്കാൾ വരുമാനമുള്ള തൊഴിൽ അഭിഭാഷകവൃത്തി ആണെന്നു തിരിച്ചറിഞ്ഞ പിതാവ്, 1528-ൽ മകനെ നിയമപഠനത്തിനയക്കാൻ തീരുമാനിച്ചു. അങ്ങനെ പാരിസിലെ പഠനം അവസാനിപ്പിച്ച കാൽവിൻ ആദ്യം ഓർലിയൻസ് സർവകലാശാലയിലും തുടർന്ന് 18 മാസക്കാലാം ബോർജസ് സർവകലാശാലയിലും നിയമം പഠിച്ചു. ബോർജസിലെ പഠനത്തിനിടെയാണ് അദ്ദേഹം, പുതിയനിയമത്തെ കൂടുതൽ അറിയാൻ ആവശ്യമായ ഗ്രീക്കു ഭാഷ പഠിച്ചത്. 

ഇക്കാലത്തു തന്നെ അദ്ദേഹം ആത്മീയമായ ഒരു പരിവർത്തനാനുഭവത്തിലൂടെ കടന്നുപോയതായും പറയപ്പെടുന്നു. ബൈബിളിലൂടെ ദൈവം തന്നോടു സംസാരിച്ചതായുള്ള കാൽവിന്റെ ബോദ്ധ്യമൊഴിച്ച് ഈ അനുഭവത്തിന്റെ സ്വഭാവത്തെക്കുറിച്ച് മറ്റൊന്നും വ്യക്തമല്ല. ഈ അനുഭവം അദ്ദേഹത്തിന്റെ പിൽക്കാലജീവിതത്തേയും ചിന്തയേയും സ്വാധീനിച്ചു.

1532-ൽ നിയമബിരുദം നേടിയ കാൽവിൻ അതേവർഷം തന്റെ ആദ്യരചന പ്രസിദ്ധീകരിച്ചു. സ്റ്റോയിക്ക് ചിന്തകനായ സെനെക്കായുടെ "ദയയെക്കുറിച്ച്" (De Clementia) എന്ന കൃതിയുടെ വ്യാഖ്യാനമായിരുന്നു അത്.

അക്കാലത്ത് പാരിസിലെത്തിയ കാൽവിൻ അവിടത്തെ സർവകലാശാലയിലെ അദ്ധ്യാപകരിൽ മാനവീയവാദികളായ നവീകർത്താക്കളും യാഥാസ്ഥിതികരും തമ്മിലുള്ള തർക്കത്തിൽ പങ്കുചേർന്നു. നവീകരണവാദിയും കാൽവിന്റെ സുഹൃത്തുമായ നിക്കോളാസ് കോപ് സർവകലാശാലയുടെ റെക്ടറായി തെരഞ്ഞെടുക്കപ്പെട്ടു. 1533 നവംബർ 1-ആം തിയതി കോപ് നടത്തിയ അരങ്ങേറ്റ പ്രഭാഷണം കത്തോലിക്കാസഭയിൽ പരിവർത്തനത്തിന്റെ ആവശ്യകതയെക്കുറിച്ചായിരുന്നു. ആ പ്രസംഗം രചിച്ചത് കാൽവിൻ ആയിരുന്നെന്ന വാദത്തിനു തെളിവില്ലെങ്കിലും അതിലെ ആശയങ്ങളോട് കാൽവിനു യോജിപ്പായിരുന്നു. പ്രസംഗം പാഷണ്ഡത നിറഞ്ഞതാണെന്ന ആരോപണത്തെ തുടർന്ന് കോപ്പിന് ഒളിവിൽ പോകേണ്ടി വന്നു. ആദ്യം ഫ്രാൻസിൽ തന്നെ പലയിടങ്ങളിലായി ഒളിച്ചു കഴിഞ്ഞ അദ്ദേഹത്തിന്, 1534-ൽ നവീകരണവാദികൾക്കെതിരെ വ്യാപകമായ അക്രമം പൊട്ടിപ്പുറപ്പെട്ടതിനെ തുടർന്ന് സ്വിറ്റ്സർലൻഡിലെ ബേസൽ നഗരത്തിലേക്കു പലായനം ചെയ്യേണ്ടി വന്നു. 1535-ൽ കാൽവിൻ കോപ്പിനെ പിന്തുടർന്നു ബേസലിലെത്തി. 

"ക്രിസ്തുധർമ്മത്തിന്റെ നിയമങ്ങൾ" ('ഇൻസ്റ്റിട്യൂട്ടുകൾ') എന്ന വിഖ്യാതരചന കാൽവിൻ എഴുതി പ്രസിദ്ധീകരിച്ചത് ബേസലിൽ കഴിയുന്ന കാലത്താണ്. "മതനവീകരണത്തിന്റെ സാഹിത്യത്തിൽ ഏറ്റവും വാചാലവും, തീക്ഷ്ണവും, സ്വച്ഛവും, യുക്തിസഹവും, ജനപ്രീയവും, ഭയങ്കരവും ആയതെന്ന്" വിശേഷിക്കപ്പെട്ട ഈ കൃതി പൂർത്തിയാക്കുമ്പോൾ കാൽവിൻ 26 വയസ്സുള്ള യുവാവായിരുന്നു. പ്രൊട്ടസ്റ്റന്റ് വീക്ഷണം അനുസരിച്ചുള്ള ക്രിസ്തീയവിശ്വാസത്തിന്റെ അന്നേവരെ പ്രത്യക്ഷപ്പെട്ടിട്ടുള്ളതിൽ ഏറ്റവും ക്രമീകൃതവും സമഗ്രവുമായ അവതരണമായിരുന്നു ആ കൃതി. ദൈവികസാർവഭൗമികതയുടെ കീഴിൽ അരങ്ങേറുന്ന പ്രപഞ്ചനാടകത്തിലെ സൃഷ്ടി-പതന-പരിത്രാണനങ്ങളുടെ സമഗ്രചിത്രമാണ് കാൽവിൻ അതിൽ വരച്ചുകാട്ടിയത്. അതിന്റെ ആദ്യത്തെ രണ്ടു പതിപ്പുകൾ ലത്തീൻ ഭാഷയിലായിരുന്നു. ആദ്യപതിപ്പിന്റെ സമർപ്പണം ഫ്രാൻസിലെ ഫ്രാൻസിസ് ഒന്നാമൻ രാജാവിനായിരുന്നു. 1541-ൽ പ്രസിദ്ധീകരിക്കപ്പെട്ട ഫ്രെഞ്ച് പരിഭാഷ വലിയ കോളിളക്കമുണ്ടാക്കി. പാരീസിൽ പാർലമെന്റ് അതു നിരോധിച്ചു. ഇരുഭാഷകളിലുമുള്ള അതിന്റെ പ്രതികൾ അഗ്നിക്കിരയാക്കപ്പെട്ടു. തന്റെ ജീവിതകാലം മുഴുവൻ കാൽവിൻ 'ഇൻസ്റ്റിട്യൂട്ടുകൾ' പരിഷ്കൃതവും വിപുലീകൃതവുമായ പുതിയ പതിപ്പുകളിൽ പ്രസിദ്ധീകരിക്കുന്നതു തുടർന്നു. അന്തിമരൂപത്തിൽ അതിൽ 1118 പുറങ്ങൾ ഉണ്ടായിരുന്നു.

അതേവർഷം സ്വിറ്റ്സർലൻഡിലെ നവീകൃതസഭയിലെ സുവിശേഷപ്രചാരകനായിരുന്ന വില്യം ഫാരെൽ കാൽവിനെ ജെനീവയിലെ സഭയുടെ നവീകരണത്തിനു ചുമതലെപ്പെടുത്തി. എങ്കിലും നഗരത്തിലെ ജീവിതത്തിൽ വിപ്ലവകരമായ മാറ്റം വരുത്തുകയെന്ന ലക്ഷ്യത്തോടു കൂടി അദ്ദേഹം മുന്നോട്ടു വച്ച പദ്ധതിയോടുള്ള എതിർപ്പ് ഒടുവിൽ ജനീവയിൽ നിന്നുള്ള കാൽവിന്റേയും ഫാരെലിന്റേയും നാടുകടത്തലിൽ കലാശിച്ചു. തുടർന്ന്, ജർമ്മനിയിൽ സ്ട്രാസ്ബർഗിലെ നവീകർത്താവ് മാർട്ടിൻ ബൂസറുടെ ക്ഷണം സ്വീകരിച്ച് അവിടെയെത്തിയ കാൽവിൻ ഫ്രാൻസിൽ നിന്നുള്ള അഭയാർത്ഥികളുടെ സമൂഹത്തിന്റെ ആത്മീയനേതാവായി. ഇക്കാലത്ത്, വിശ്വാസികളുടെ സമൂഹത്തിൽ നിന്നു ലഭിച്ചിരുന്ന അല്പവരുമാനത്തിൽ ഞെരുങ്ങിയ കാൽവിന് സ്വന്തം ഗ്രന്ഥശേഖരം വിൽക്കുകയും വാടകക്കാരായി വിദ്യാർത്ഥികളെ ഒപ്പം താമസിപ്പിക്കുകയും മറ്റും ചെയ്യേണ്ടി വന്നു. അദ്ദേഹം വിവാഹത്തെക്കുറിച്ചാലോചിച്ചതും ഇക്കാലത്താണ്. വധുവിനെ കണ്ടെത്താൻ സുഹൃത്തുക്കളോടാവശ്യപ്പെട്ട കാൽവിൻ തന്റെ വ്യവസ്ഥകൾ ഇങ്ങനെ വ്യക്തമാക്കി:-

ഏറെ അന്വേഷണങ്ങൾക്കൊടുവിൽ 1540-ൽ കാൽവിൻ, കുറേ മക്കളുടെ അമ്മയും വിധവയും ആയിരുന്ന "ഇദെലെത്തെ ദെ ബൂറെ" എന്നെ ദരിദ്രസ്ത്രീയെ വിവാഹം കഴിച്ചു. അവർക്കു പിറന്ന ഏകസന്താനം ശൈശവത്തിൽ മരിച്ചു. 1549-ൽ 'ഇദെലെത്തെ'-യുടെ മരണം കാൽവിനെ ദുഖവിവശനാക്കി. അവശേഷിച്ച 15 വർഷക്കാലത്തെ ജീവിതത്തിൽ അദ്ദേഹം പിന്നെ വിവാഹം കഴിച്ചില്ല.

സ്ട്രാസ്ബർഗ്ഗിലായിരിക്കുമ്പോഴും ജനീവയിലെ നവീകരണശ്രമങ്ങൾക്കുള്ള പിന്തുണ കാൽവിൻ തുടർന്നിരുന്നു. ക്രമേണ അവിടെ കാര്യങ്ങൾ അദ്ദേഹത്തിന് അനുകൂലമായി മാറി. നവീകർത്താക്കൾ നാടുകടത്തപ്പെട്ടതിനെ തുടർന്ന് നഗരത്തിന്റെ ഭരണം പിടിച്ചെടുക്കാൻ നേരത്തേ അവിടെ നിന്നു പുറത്താക്കപ്പെട്ടിരുന്ന പുരോഹിതനേതൃത്വത്തിന്റെ ശ്രമം നഗരസഭയെ ഭയപ്പെടുത്തി. കാൽവിനും ഫാരെലിനും പകരം നിയമിക്കപ്പെട്ട പാസ്റ്റർമാർ മതപ്രഘോഷണത്തിലും പൊതുസദാചാരപരിപാലനത്തിലും പരാജയമായിരുന്നു. നഗരത്തിൽ നിയമരാഹിത്യവും അസാന്മാർഗികതയും വ്യാപിച്ചിരുന്നു. ഈ സാഹചര്യത്തിൽ കാൽവിനെ ബഹിഷ്കരിച്ചുകൊണ്ടുള്ള ഉത്തരവ് പിൻവലിച്ച നഗരസഭ, ജനീവയിലെ ക്രിസ്തീയസമൂഹത്തെ നയിക്കാൻ അദ്ദേഹത്തെ വീണ്ടും ക്ഷണിച്ചു. പഴയ അനുഭവങ്ങളുടെ ഓർമ്മയിൽ, ക്ഷണം സ്വീകരിക്കാൻ കാൽവിൻ മടിച്ചു. "ലോകത്തിൽ മറ്റൊരിടത്തേയും ഞാൻ ഇത്രയധികം ഭയപ്പെടുന്നില്ല" എന്ന് അദ്ദേഹം പറഞ്ഞു. അതിനാൽ കാൽവിൻ 1541-ൽ ജനീവയിൽ മടങ്ങിയെത്തിയത് സന്ദർശകനായാണ്. എന്നാൽ അവിടെ കിട്ടിയ ക്ഷമാപണങ്ങളുടേയും സ്വീകരണങ്ങളുടെയും ബഹുമതികളുടേയും ബാഹുല്യം അദ്ദേഹത്തിന്റെ മനസ്സു മാറ്റി. സന്ദർശകനായെത്തിയ കാൽവിൻ ജീവിതാന്ത്യം വരെ ജനീവയിൽ കഴിഞ്ഞു. 

ക്രമേണ അദ്ദേഹം, ഔദ്യോഗികപദവികൾ ഒന്നുമില്ലാതെയാണെങ്കിലും ജനീവയിലെ ഏറ്റവും അധികാരമുള്ള വ്യക്തിയായി മാറി. തന്റെ അധികാരത്തിനു കടിഞ്ഞാണിടാൻ ശ്രമിച്ച പ്രമുഖന്മാരുടെ എതിർപ്പിനെ അവഗണിച്ച്, സഭാ ഭരണത്തിലും ആരാധനാമുറയിലും സദാചാരനിഷ്ഠകളിലും അദ്ദേഹം വ്യാപകമായ പരിഷ്കാരങ്ങൾ വരുത്തി. വ്യക്തിപരവും സാമൂഹ്യവുമായ ജീവിതങ്ങൾ, ക്രിസ്തീയതയ്ക്ക് താൻ നൽകിയ കർക്കശഭാഷ്യമനുസരിച്ച് ചിട്ടപ്പെടുത്തപ്പെട്ട ദൈവനഗരമായി ജനീവയെ രൂപപ്പെടുത്താനാണ് അദ്ദേഹം തുനിഞ്ഞത്. ഈ ശ്രമത്തിൽ, വാക്കും വസ്ത്രവും ശീലങ്ങളും ഉൾപ്പെടെ, ജീവിതത്തിന്റെ എല്ലാ മേഖലകളും നിയന്ത്രണവിധേയമായി.

ക്രിസ്തീയവിശ്വാസങ്ങളുമായി ചേർന്നു പോകാത്ത പാഷണ്ഡതയായി കാൽവിൻ കരുതിയ അത്രിത്വവാദം ഉൾപ്പെടെയുള്ള ആശയങ്ങൾ പുലർത്തിയിരുന്ന മൈക്കൽ സെർവെറ്റസ് എന്ന സ്പെയിൻകാരൻ ജനീവയിൽ എത്തിയത് ഇക്കാലത്തായിരുന്നു. അദ്ദേഹത്തിനു ജനീവയിലുണ്ടായ അനുഭവം, കാൽവിൻ നടപ്പാക്കിയ വ്യവസ്ഥിതിയുടെ കാർക്കശ്യത്തെ ഉദാഹരിക്കുന്നു. കാൽവിൻ അപലപിച്ച സെർവറ്റസിനെ ജനീവയിലെ നഗരസഭ വിചാരണയ്ക്കു ശേഷം, ജനീവാത്തടാകത്തെ അഭിമുഖീകരിച്ചു നിൽക്കുന്ന ചാമ്പെൽ കുന്നിൽ, മെല്ലെ കത്തുന്ന തീയിൽ എരിച്ചു കൊന്നു.

വിശ്വാസത്തിന്റേയും സദാചാരത്തിന്റേയും മേഖലകളിൽ കർക്കശമായ നിലപാടുകൾ സ്വീകരിച്ച കാൽവിൻ സാമ്പത്തികനയത്തിൽ ഉദാരത കാട്ടി. പലിശ വാങ്ങുന്നതിനെതിരെ മദ്ധ്യകാല ക്രിസ്തീയത ഏർപ്പെടുത്തിയിരുന്ന വിലക്ക് അദ്ദേഹം പിൻവലിച്ചു. ഇത് വ്യാപാരത്തെ സഹായിച്ച് സമ്പദ്ഘടനയുടെ വികാസത്തിനു വഴിതെളിച്ചു. കച്ചവടവിഭാഗങ്ങൾക്ക് കാൽവിൻവാദം സ്വീകാര്യമാക്കുന്നതിൽ ഈ നയം ഉപകരിച്ചു. കാൽവിൻ ജനാധിപത്യവാദി ആയിരുന്നില്ലെങ്കിലും, പാസ്റ്റർമാരേയും ആത്മീയാധികാരികളേയും വിശ്വാസികളുടെ സമൂഹം തെരഞ്ഞെടുക്കുകയെന്ന നയമാണ് അദ്ദേഹത്തിന്റെ കീഴിൽ ജനീവ പിന്തുടർന്നിരുന്നത്. ഇത് ആ നഗരത്തിലും, കാൽവിൽവാദത്തിന്റെ സ്വാധീനത്തിൽ വന്ന മറ്റു നാടുകളിലും ജനാധിപത്യത്തിന്റെ വളർച്ചയെ സഹായിച്ചു. യൂറോപ്പിലൊട്ടാകെയുള്ള പ്രൊട്ടസ്റ്റന്റുകൾ മാതൃകയായി കണക്കാക്കിയ തീർത്ഥഭൂമി ആയിത്തീർന്നു കാൽവിന്റെ ജനീവ. ഇതര നാടുകളിൽ പീഡിപ്പിക്കപ്പെട്ടിരുന്ന നവീകരണവാദികൾക്ക് ആ നഗരം അഭയകേന്ദ്രമായി. ഈ അഭയാർത്ഥികളുടെ പിന്തുണ, നഗരസഭയിലേക്കു നടന്ന തെരഞ്ഞെടുപ്പിൽ, പ്രതിയോഗികളെ പുറത്താക്കുന്നതിൽ കാൽവിൻ പക്ഷത്തെ സഹായിച്ചു. കാൽവിൻവാദത്തിന്റെ മുദ്ര ഏറ്റുവാങ്ങിയാണ് ഈ അന്യദേശക്കാർ പിന്നീട് അവരുടെ നാടുകളിലേക്കു മടങ്ങിയത്. ഫ്രാൻസിലും, നെഥർലാൻഡ്സിലും, ജർമ്മനിയിലും, ഇംഗ്ലണ്ടിലും, സ്കോട്ട്‌ലണ്ടിലും, അവിടങ്ങളിൽ നിന്ന് ഒടുവിൽ അമേരിക്കയിലെ ന്യൂ ഇംഗ്ലണ്ട് സംസ്ഥാനങ്ങളിലും, കാൽവിനീയ ക്രിസ്തീയതയുടെ വ്യാപനത്തിന് ഇതു വഴിയൊരുക്കി.

ഒട്ടേറെ താർക്കിക, പക്ഷസ്ഥാപന രചനകളിൽ അവിശ്രമം മുഴുകിയ കാൽവിനെ അവ വിവാദപുരുഷനാക്കി. അസഹിഷ്ണുവും പരുക്കൻ സ്വഭാവക്കാരനും ആയി അറിയപ്പെട്ടെങ്കിലും, ഫിലിപ്പ് മെലാഞ്ഛ്തണേയും, ഹിൻറിച്ച് ബുള്ളിഞ്ഞറേയും പോലുള്ള ഇതരപക്ഷനവീകർത്താക്കളുമായി അദ്ദേഹം സൗഹാർദ്ദപൂർവം കത്തിടപാടുകൾ നടത്തി. "ക്രിസ്തുധർമ്മത്തിന്റെ നിയമങ്ങൾ" എന്ന വിഖ്യാതരചനയ്ക്കു പുറമേ കാൽവിൻ ബൈബിളിലെ മിക്കവാറും പുസ്തകങ്ങൾക്കും വ്യാഖ്യാനങ്ങളും, ദൈവശാസ്ത്രനിബന്ധങ്ങളും വിശ്വാസപ്രഘോഷണങ്ങളും എഴുതി. ആഴ്ചമുഴുവൻ അദ്ദേഹം ജനീവയിൽ പ്രഭാഷണങ്ങൾ നടത്തി. 

തന്റെ അന്തിമവർഷങ്ങൾ കാൽവിൻ ചെലവഴിച്ചത് ജനീവയിലും, യൂറോപ്പിൽ പൊതുവേയും, നവീകരണാശയങ്ങൾ പ്രചരിപ്പിക്കുന്നതിലാണ്. ലളിതമായി ജീവിച്ച അദ്ദേഹം തന്റെ വ്യക്തിത്വത്തിന്റേയും അനുയായികളുടെ വിശ്വസ്തതയുടേയും ബലത്തിൽ ജനീവയുടെ മേലുള്ള അധികാരം നിലനിർത്തി. കാലക്രമേണ അവിടെ അദ്ദേഹത്തിന്റെ നില കൂടുതൽ ഭദ്രമായി. അദ്ദേഹത്തിനു നേരിടേണ്ടി വന്ന ബലഹീനതകൾ ശാരീരികമായിരുന്നു. തലവേദന, കാസരോഗം, ഉദരരോഗങ്ങൾ, മൂത്രാശയരോഗങ്ങൾ, സന്ധിവാതം എന്നിവയെല്ലാം അദ്ദേഹത്തെ ദുർബ്ബലനാക്കി. ശ്വാസകോശത്തിൽ നിന്നുള്ള രക്തശ്രാവമായിരുന്നു മറ്റൊരു പ്രശ്നം. മിക്കവാറും ശയ്യാലവംബിയായി കഴിയേണ്ടി വന്നെപ്പോഴും, അദ്ദേഹം പഠനവും പ്രഭാഷണങ്ങളും തുടർന്നു. 1564 ഏപ്രിൽ 25-നു എഴുതിയ മരണപത്രത്തിൽ കാൽവിൻ, സ്വർഗ്ഗസമ്മാനത്തിലേക്കുള്ള തന്റെ തെരെഞ്ഞെടുപ്പിൽ തികഞ്ഞ വിശ്വാസം പ്രകടിപ്പിച്ചു. ജനീവയിലെ ഭരണസമിതിയംഗങ്ങളായ സഹപ്രവർത്തകർ സന്ദർശിക്കാനെത്തിയപ്പോൾ കാൽവിൻ അവരോട്, താൻ നടത്തിയിട്ടുള്ള രോഷപ്രകടനങ്ങൾക്കു മാപ്പു ചോദിക്കുകയും കലർപ്പില്ലാത്ത വിശ്വാസത്തിൽ ഉറച്ചുനിൽക്കാൻ ആവശ്യപ്പെടുകയും ചെയ്തു. 1564 മേയ് 27-നു അദ്ദേഹം മരിച്ചു.

ക്രിസ്തീയചിന്തയിൽ ഹിപ്പോയിലെ അഗസ്റ്റിന്റെ പാരമ്പര്യം പിന്തുടർന്ന കാൽവിൻ, രക്ഷാ-ശിക്ഷകളുടെ വഴിയിൽ മനുഷ്യാത്മാക്കളുടെ ഗതി, തന്റെ നിരുപാധികമായ പരമാധികാരം അനുസരിച്ചുള്ള ദൈവത്തിന്റെ 'മുൻനിശ്ചയത്തെ' (predestination) ആശ്രയിച്ചിരിക്കുന്നുവെന്നു വാദിച്ചു. "കാൽവിൻവാദം" എന്നറിയപ്പെടുന്ന ദൈവശാസ്ത്രപക്ഷത്തിന്റെ കാതൽ കാൽവിന്റെ രചനകളിലും പ്രഭാഷണങ്ങളിലും അടങ്ങിയിരുന്ന ഈ വാദമാണ്.

നിസ്സാരനും ഹീനപാപിയുമായ മനുഷ്യന്റെ സത്പ്രവൃത്തികളൊന്നും സ്വർഗ്ഗസമ്മാനം നേടാൻ പര്യാപ്തമല്ലെന്നു കാൽവിൻ കരുതി. ദൈവത്തിന്റെ നീതി പാപത്താൽ കളങ്കപ്പെട്ട മുഴുവൻ മനുഷ്യവർഗ്ഗത്തിന്റേയും നാശമാണ് ആവശ്യപ്പെടുന്നത്. എങ്കിലും അവന്റെ കരുണ, ചുരുക്കം ചിലരെ രക്ഷയ്ക്കും നിത്യസമ്മാനത്തിനുമായി തെരഞ്ഞെടുത്തിരിക്കുന്നു. അപ്രകാരം തെരഞ്ഞെടുക്കപ്പെട്ടവർക്ക് അവൻ, ക്രിസ്തുവിലൂടെയുള്ള രക്ഷയിൽ വിശ്വാസം നൽകുന്നു. അർഹതയുടെ അടിസ്ഥാനത്തിലല്ലാതെ ദൈവം, ചുരുക്കം ചിലരെ നിത്യസമ്മാനത്തിനും അവശേഷിക്കുന്നവരെ നിത്യശിക്ഷയ്ക്കുമായി അനാദിയിലേ തെരഞ്ഞെടുത്തിരിക്കുന്നു. തെരഞ്ഞെടുക്കപ്പെട്ടവരുടെ രക്ഷ ദൈവത്തിന്റെ കരുണയേയും, അഭിശപ്തരുടെ ശിക്ഷ അവന്റെ നീതിയേയും പ്രഘോഷിക്കുന്നു. ആദിമാതാപിതാക്കളുടെ പതനം പോലും ദൈവികജ്ഞാനത്താൽ പൂർവനിശ്ചിതമായിരുന്നു എന്നു കാൽവിൻ കരുതി. 

പൂർവനിശ്ചിതമായ രക്ഷാ-ശിക്ഷകളെക്കുറിച്ചുള്ള ഈ വാദം യുക്തിയ്ക്ക് അറപ്പുളവാക്കുന്നതാണെന്നു സമ്മതിക്കുന്ന കാൽവിൻ, ദൈവികരഹസ്യങ്ങൾ ചുഴിഞ്ഞറിയാമെന്ന മനുഷ്യന്റെ മോഹവും യുക്തിസഹമല്ലെന്നു ചൂണ്ടിക്കാട്ടുന്നു. മനുഷ്യരുടെ തെറ്റുകളും അനീതികളും ദൈവത്താൽ പൂർവനിശ്ചിതമാണെങ്കിലും, ദൈവം അവയിൽ കുറ്റക്കാരനല്ല. കുറ്റം മനുഷ്യന്റേതു മാത്രമാണ്. ഈ വാദത്തിന്റെ വൈരുദ്ധ്യം പരിഹരിക്കാൻ കാൽവിൻ തുനിഞ്ഞില്ല. ഇതു ബൈബിളിലെ ദൈവവെളിപാടിനനുസൃതമാണെന്നു കരുതിയ അദ്ദേഹം, മനുഷ്യർ അതിനെ വിനയപൂർവം അംഗീകരിക്കുകയാണു വെണ്ടതെന്നു വാദിച്ചു. ദൈവത്തിന്റെ നിസ്സീമമായ മഹിമയെ എടുത്തുകാട്ടുന്ന കാൽവിൻവാദം, ദൈവപ്രതാപത്തിനു മുൻപിൽ മനുഷ്യന്റെ അതിനിസ്സരതയിലേക്കും പാപപങ്കിലവും ഹീനവുമായ മനുഷ്യാവസ്ഥയിലേക്കും വിരൽചൂണ്ടുന്നു. നീചകൃമിയായ മനുഷ്യന്, എണ്ണിയാലൊടുങ്ങാത്ത താരാപഥങ്ങളെ നിയന്ത്രിക്കുന്ന ദൈവജ്ഞാനത്തെ മനസ്സിലാക്കാനാവില്ല. രക്ഷാ-ശിക്ഷകളുടെ ഈ വിധിതീർപ്പ് ഭയാനകമാണെങ്കിലും അതു ദൈവമഹത്ത്വത്തിനായി സംഭവിക്കുന്നുവെന്ന് അദ്ദേഹം കരുതി.

കാൽവിന്റെ വ്യക്തിത്വത്തിന്റേയും അദ്ദേഹത്തിന്റെ പ്രബോധനങ്ങളിൽ നിന്നു പിറന്ന കാൽവിൻവാദത്തിന്റേയും അസാധാരണത, ഏറെ വൈവിദ്ധ്യം നിറഞ്ഞ പ്രതികരണങ്ങൾ ഉളവാക്കിയിട്ടുണ്ട്. പത്തൊൻപതാം നൂറ്റാണ്ടിലെ ബ്രിട്ടീഷ് ബാപ്റ്റിസ്റ്റ് വേദപ്രചാരകൻ ചാൾസ് സ്പർജന്റെ ഈ വിലയിരുത്തൽ ആരാധനാഭാവം നിറഞ്ഞതാണ്:- 

സംസ്കാരത്തിന്റെ കഥ എന്ന ചരിത്രപരമ്പരയുടെ ഭാഗമായി മതനവീകരണത്തെക്കുറിച്ചുള്ള ബൃഹദ്‌വാല്യത്തിൽ വിഖ്യാതചരിത്രകാരനായ വിൽ ഡുറാന്റ് നടത്തുന്ന നിരീക്ഷണം ഇതിനു നേർവിപരീതമാണ്. രക്ഷാ-വിനാശങ്ങളുടെ മുൻനിശ്ചയത്തേയും ഭൂരിപക്ഷം മനുഷ്യരേയും കാത്തിരിക്കുന്ന നരകവിധിയേയും കുറിച്ചുള്ള കാൽവിന്റെ നിലപാടുകൾ, അദ്ദേഹത്തിന്റെ പിന്മുറക്കാരായ കാൽവിൻവാദികൾ തന്നെ പിൽക്കാലങ്ങളിൽ മയപ്പെടുത്തിയ കാര്യം ചൂണ്ടിക്കാട്ടിയ ശേഷം ഡുറാന്റ് ഇങ്ങനെ എഴുതുന്നു:- 
പ്രൊട്ടസ്റ്റന്റ് നവീകർത്താവെന്ന നിലയിൽ ലൂഥർ തെളിച്ച വഴി പിന്തുടർന്നെങ്കിലും ലൂഥറിനേയും അതിലംഘിക്കുന്നതാണ് കാൽവിന്റെ സ്വാധീനം എന്നു പറയാം. മാർപ്പാപ്പയുടെ നേതൃത്വത്തിലുള്ള റോമിന്റെ ശാസനത്തിനെതിരെ ലൂഥർ ഉയർത്തിയ കലാപം വലിയരളവു വരെ ജർമ്മൻ ദേശീയതയുടെ പ്രകടനമായിരുന്നു. മതനവീകർത്താവെന്നതിനൊപ്പം ജർമ്മൻ ദേശീയവാദി കൂടി ആയിരുന്നു ലൂഥർ. ഈ പ്രത്യേകത, ലൂഥറുടെ നവീകരണത്തെ ട്യൂട്ടൻ ജനവർഗ്ഗങ്ങൾക്കിടയിൽ ഒതുക്കി നിർത്തി. കാൽവിനെ ഈ പരിമിതി തീണ്ടിയില്ല. ഫ്രാൻസിനെ സ്നേഹിച്ചിരുന്നെങ്കിലും അദ്ദേഹം ഒരു ഫ്രെഞ്ചു ദേശീയവാദി ആയിരുന്നില്ല. ദേശീയതയുടെ പരിമിതികൾ ഇല്ലാതിരുന്ന അദ്ദേഹത്തിന്റെ നവീകരണപ്രസ്ഥാനം ദേശാന്തരങ്ങളിൽ പ്രചരിച്ചതോടെയാണ് പ്രോട്ടസ്റ്റന്റ് ക്രിസ്തീയത ഒരു ആഗോളധർമ്മമായത്. തങ്ങളുടെ വിശ്വാസത്തിന്റെ സ്പഷ്ടീകർത്താക്കളിൽ മുഖ്യനായി കാൽവിനെ കണക്കാക്കുന്ന നവീകൃത, പ്രിസ്ബിറ്റേറിയൻ സഭകൾ ഇന്നു ലോകം മുഴുവൻ വ്യാപിച്ചിരിക്കുന്നു.

കാൽവിന്റെ ജനീവയിൽ കുട്ടികൾക്ക് മാമ്മോദീസയിൽ നൽകാവുന്ന പേരുകളും നിയന്ത്രിക്കപ്പെട്ടിരുന്നു. നഗരത്തിലെ ഒരു ക്ഷുരകൻ തനിക്കു ജനിച്ച കുഞ്ഞിനെ മമ്മോദീസാ മുക്കാൻ കൊണ്ടുപോയ കഥ പ്രസിദ്ധമാണ്. ജനീവയിൽ ഏറെ പ്രചാരത്തിലിരുന്ന 'ക്ലാദ്' (Claude) എന്ന പേര് കുട്ടിയ്ക്കു നൽകാൻ അയാൾ ആഗ്രഹിച്ചു. എങ്കിലും അത് അംഗീകരിക്കപ്പെട്ടില്ല. പകരം 'അബ്രാഹാം' എന്ന പേരാണ് അധികാരികൾ നിർദ്ദേശിച്ചത്. അതിഷ്ടപ്പെടാതിരുന്ന ക്ഷുരകൻ പാതിരിമാരിൽ നിന്ന് കുഞ്ഞിനെ പിടിച്ചുവാങ്ങി വീട്ടിൽ പോയി. ഈ ധിക്കാരത്തിന് അയാൾക്ക് 4 ദിവസത്തെ ജയിൽ ശിക്ഷ ലഭിച്ചു.

 "The most eloquent, fervent, lucid, logical, influential, and terrible work in all the literature of the religious revolution."


</doc>
<doc id="157055" url="https://ml.wikipedia.org/wiki?curid=157055" title="ആർ. രാജേഷ്">
ആർ. രാജേഷ്

ആലപ്പുഴ ജില്ലയിൽ ചെങ്ങന്നൂർ താലൂക്കിലെ കൊല്ലകടവ് സ്വദേശിയാണ് ആർ. രാജേഷ്. സി.പി.ഐ.(എം) അംഗമാണ്. ബിഷപ്പ് മൂർ കോളജ്, മാവേലിക്കര നങ്ങ്യാർകുളങ്ങര ടി.കെ.എം.എം. എന്നീകോളേജുകളിലാണ് പഠനം പൂർത്തിയാക്കിയത്. എം.എസ്സ്.സി ബിരുദധാരിയാണ് ഇപ്പോഴത്തെ നിയമസഭയിൽ ആലപ്പുഴ ജില്ലയിലെ മാവേലിക്കരയിൽ നിന്നുള്ള അംഗമാണ് ആർ.രാജേഷ്. 

എസ്.എഫ്.ഐ ആലപ്പുഴ ജില്ലാകമ്മറ്റിയുടെ മുൻ അധ്യക്ഷനും ഡി.വൈ.എഫ്.ഐ സംസ്ഥാന കമ്മറ്റി അംഗവുമാണ്


</doc>
<doc id="157057" url="https://ml.wikipedia.org/wiki?curid=157057" title="കല്ലിശേരി">
കല്ലിശേരി

ആലപ്പുഴ ജില്ലയിലെ ചെങ്ങന്നൂർ താലൂക്കിലെ, തിരുവൻവണ്ടൂർ വില്ലേജിൽ സ്ഥിതിചെയ്യുന്ന ഒരു പ്രദേശമാണ് കല്ലിശേരി. തിരുവല്ലക്കും ചെങ്ങന്നൂരിനുമിടയിലാണ് ഈ പ്രദേശം സ്ഥിതിചെയ്യുന്നത്. വാണിജ്യപരമായി വളരെയധികം പ്രാധാന്യമുള്ള സ്ഥലമാണ് ഇത്. ഇവിടുത്തെ ജനങ്ങളിൽ ഭൂരിഭാഗവും ഹൈന്ദവരാണ്, ചെറിയൊരു ശതമാനം സുറിയാനി ക്രിസ്ത്യാനികളും ഇവിടെയുണ്ട്. 1580ൽ പണികഴിപ്പിച്ച സെന്റ് മേരീസ് ക്നാനായ വലിയപള്ളി കല്ലിശേരിയിലാണ് സ്ഥിതി ചെയ്യുന്നത്. മാരാമൺ കൺവൻഷന്റെ ചരിത്രത്തിൽ സുപ്രധാനമായ "കടവിൽ മാളികയും" കല്ലിശേരിയിലാണ് സ്ഥിതിചെയ്യുന്നത്. ഗതാഗതത്തിനായി ജനങ്ങൾ കൂടുതലായി ആശ്രയിക്കുന്നത് ബസുകളെയും, റെയിൽ ഗതാഗതത്തെയുമാണ്. ഈ പ്രദേശത്തിന്റെ സമീപത്തുള്ള നഗരങ്ങൾ ചെങ്ങന്നൂരും, തിരുവല്ലയുമാണ്. ഏറ്റവും അടുത്തുള്ള റയിൽവേ സ്റ്റേഷൻ ചെങ്ങന്നൂരാണ് സ്ഥിതി ചെയ്യുന്നത്. 


</doc>
<doc id="157060" url="https://ml.wikipedia.org/wiki?curid=157060" title="അന്താരാഷ്ട്ര വാണിജ്യ സംഘടനകൾ">
അന്താരാഷ്ട്ര വാണിജ്യ സംഘടനകൾ

വ്യാപാരം, വാണിജ്യം, ഗതാഗതം, കൃഷി എന്നിവയുടെ വികസനത്തിനുവേണ്ടി അന്താരാഷ്ട്രതലത്തിൽ സംവിധാനം ചെയ്തിട്ടുള്ള സർക്കാരിതര സംഘടനകളാണ് അന്താരാഷ്ട്ര വാണിജ്യ സംഘടനകൾ (International Trade Organizations). 1851-ൽ ലണ്ടനിൽ നടന്ന പ്രദർശനത്തോടെയാണ് വാണിജ്യസംഘടനകളുടെ തുടക്കംകുറിച്ചത്. അന്യരാഷ്ട്രങ്ങളുമായി സഹകരിച്ചു പ്രവർത്തിക്കുന്നതു കൊണ്ടുള്ള നേട്ടങ്ങളും അന്താരാഷ്ട്രക്കരാറുകൾ ഉണ്ടാക്കേണ്ടതിന്റെ ആവശ്യകതയും ബോധ്യമായതോടെയാണ് ഇത്തരം സംഘടനകൾ രൂപവത്കരിക്കാൻ തുടങ്ങിയത്. ഈ പ്രദർശനത്തിന്റെ ഫലമായി "ഇൻർനാഷനൽ യൂണിയൻ ഫോർ ദി പ്രൊട്ടക്ഷൻ ഒഫ് ഇൻഡസ്ട്രിയൽ പ്രോപ്പർട്ടി" (1883), "ബേൺ കോപ്പിറൈറ്റ് കൺവൻഷൻ ആൻഡ് യൂണിയൻ" (1886) എന്നിവ രൂപംകൊണ്ടു. ഈ സംഘടനകളുടെ ശക്തി പിൽക്കാലത്ത് വളരെ വർധിച്ചു.

ഗവൺമെന്റുകളുടെ പങ്കാളിത്തമുള്ള അന്താരാഷ്ട്രസംഘടനകളുടെ ആവിർഭാവത്തോടെ ഗവൺമെന്റുകളെ സഹായിക്കുന്നതിനും ഉപദേശിക്കുന്നതിനും വേണ്ടി സർക്കാരിതരസംഘടനകളും പുരോഗമിച്ചു. അന്താരാഷ്ട്ര തൊഴിൽ സംഘടനയുടെ പ്രവർത്തനഫലമായാണ് "ഇന്റർനാഷനൽ അസോസിയേഷൻ ഒഫ് എംപ്ലോയേഴ്സ്" ഉണ്ടായത്. വാണിജ്യം, വ്യവസായം എന്നിവയിൽ ഏകീകരണം സാധ്യമാക്കുന്നതിന് "ഇന്റർനാഷണൽ ഓർഗനൈസേഷൻ ഫോർ സ്റ്റാൻഡാർഡൈസേഷൻ" രൂപംകൊണ്ടു.

വർഷംതോറും സമ്മേളനങ്ങൾ നടത്തി തീരുമാനങ്ങളെടുത്ത് പ്രവർത്തനം ആസൂത്രണംചെയ്യുന്ന അനവധി സംഘടനകളുണ്ട്. ചില സംഘടനകൾക്ക് ദേശീയാടിസ്ഥാനത്തിൽ കാര്യാലയങ്ങളും ഓരോ വിഭാഗത്തിന്റെ പ്രവർത്തനങ്ങൾക്കുവേണ്ടി പ്രത്യേക "ഉപസമിതി"കളും ഉണ്ട്. അംഗങ്ങളുടെ മേൽ സ്വാധീനംചെലുത്തി നിർണായകങ്ങളായ തീരുമാനങ്ങളെടുപ്പിക്കാൻ ശക്തമായ സംഘടനകളും ഇന്ന് വളരെയുണ്ട്. ഇത്തരം സംഘടനകളിലെ അംഗങ്ങൾ വ്യക്തികളല്ല; രാഷ്ട്രങ്ങളാണ്. "ഇന്റർനാഷനൽ ഇൻസ്റ്റിറ്റ്യൂഷൻ ഒഫ് റെഫ്രിജറേഷൻ", "ഇന്റർനാഷണൽ ഫെഡറേഷൻ ഫോർ ഹൌസിങ് ആൻഡ് ടൌൺപ്ലാനിങ്" എന്നിവ ഉദാഹരണങ്ങളാണ്.

അഭിപ്രായവിനിയമനത്തിനും സാംഖ്യികവിവരങ്ങൾ ശേഖരിക്കുന്നതിനും യോജിച്ചുള്ള പഠന-ഗവേഷണങ്ങൾ നടത്തുന്നതിനും അന്താരാഷ്ട്രവാണിജ്യം സുകരമാക്കുന്നതിന് അളവുകളും തൂക്കങ്ങളും ഏകീകരിക്കുന്നതിനും ഗവൺമെന്റുകളുടെമേൽ സമ്മർദങ്ങൾ ചെലുത്തുന്നതിനും ഇത്തരം സംഘടനകളുടെ പ്രവർത്തനം അനിവാര്യമാണ്.

അന്താരാഷ്ട്രവാണിജ്യസംഘടനകളിൽ ഏറ്റവും പ്രധാനപ്പെട്ട ഒന്നാണ് "അന്താരാഷ്ട്ര വാണിജ്യ മണ്ഡലം" (International Chamber of Commerce). 1869-ൽ തുടങ്ങിയെങ്കിലും ഇതിന്റെ പ്രവർത്തനങ്ങൾ ആഗോളാടിസ്ഥാനത്തിൽ വിപുലമാക്കിയത് 1920 മുതൽക്കാണ്. "അംഗത്വം നേടിയിട്ടുള്ള രാഷ്ട്രങ്ങളുടെ സാമ്പത്തികശക്തിയുടെ ഒരു വൻസഖ്യം" എന്നാണ് അന്താരാഷ്ട്ര വാണിജ്യ മണ്ഡലത്തെ വിശേഷിപ്പിച്ചിട്ടുള്ളത്.

"കമ്മിഷൻ ഫോർ ഏഷ്യൻ ആൻഡ് ഫാർ ഈസ്റ്റേൺ അഫയേഴ്സ്" എന്ന ഒരു പ്രാദേശികസമിതി ഈ മണ്ഡലത്തിന്റെ കീഴിൽ പ്രവർത്തിക്കുന്നുണ്ട്. രണ്ടു വർഷത്തിലൊരിക്കൽ സമ്മേളിക്കാറുള്ള "കോൺഗ്രസ്" ആണ് മണ്ഡലത്തിന്റെ പ്രധാന ഭരണസമിതി. ഒരു സ്ഥിരകൌൺസിലും കൌൺസിൽ തിരഞ്ഞെടുക്കുന്ന ഒരു എക്സിക്യൂട്ടീവ് കമ്മിറ്റിയുമുണ്ട്. സാമ്പത്തിക-ആർഥികനയം; ഉത്പാദനം, വിതരണം, പരസ്യം; ഗതാഗതവും വാർത്താവിനിമയവും; നിയമവും വാണിജ്യനടപടികളും എന്നിങ്ങനെ നാലു വകുപ്പുകളുടെ ഭരണനിർവഹണത്തിന് 40-ഓളം കമ്മിഷനുകളും സമിതികളും പ്രവർത്തിക്കുന്നു. ഇവ കൂടാതെ ഒരു കേന്ദ്രവാർത്താ ഓഫീസുമുണ്ട്. രണ്ടു യുദ്ധങ്ങളുടെ ഇടയ്ക്കുള്ള കാലത്തെ ഗവൺമെന്റുനയങ്ങളുടെമേൽ കനത്ത സ്വാധീനത ചെലുത്തിയ ഈ വാണിജ്യമണ്ഡലം അന്താരാഷ്ട്ര നാണയ നിധിയുടെയും ലോകബാങ്കിന്റെയും സ്ഥാപനത്തിന് വളരെ സഹായിച്ചിട്ടുണ്ട്.

അന്താരാഷ്ട്ര വാണിജ്യ മണ്ഡലത്തിന്റെ പ്രവർത്തനങ്ങളോടു സാദൃശ്യമുള്ള ഒരു സംഘടനയാണ് "അന്താരാഷ്ട്ര സഹകരണ സഖ്യം" (International Co operative Alliance). ബ്രിട്ടിഷ് "സഹകരണ കോൺഗ്രസ്സും" ഫ്രഞ്ചു "സഹകരണ കോൺഗ്രസ്സും" 1880കളിൽ സമ്മേളിച്ചതിന്റെ ഫലമായാണ് 1895-ൽ സഹകരണസഖ്യങ്ങളുടെ അന്താരാഷ്ട്രസ്ഥാപനമായ അന്താരാഷ്ട്ര സഹകരണ സഖ്യം രൂപംകൊണ്ടത്.

എല്ലാവിധ സഹകരണസംഘങ്ങളുടെയും സാർവദേശീയ പ്രതിനിധിയാകുകയും സഹകരണതത്ത്വങ്ങളും സഹകരണസമ്പ്രദായങ്ങളും ലോകമൊട്ടുക്ക് പ്രചരിപ്പിക്കുകയുമാണ് ഈ സഖ്യത്തിന്റെ ഉദ്ദേശ്യം. മൂന്നുവർഷത്തിലൊരിക്കൽ സമ്മേളിക്കാറുള്ള ഒരു "കോൺഗ്രസ്സാ"ണ് ഈ സഖ്യത്തിന്റെ ഭരണസമിതി. 1960-ൽ നടന്ന ലാസേൻ സമ്മേളനത്തിൽവച്ച് അന്താരാഷ്ട്ര സഹകരണ വാണിജ്യം, തൊഴിലാളികളുടെ ഉടമസ്ഥതയിലുള്ള ഉത്പാദനം, അച്ചടിവ്യവസായം, വിദ്യാഭ്യാസം, പാർപ്പിടം എന്നിവയെക്കുറിച്ചുള്ള നയങ്ങൾ രൂപവത്കരിച്ചു. അവികസിതരാഷ്ട്രങ്ങളെ സഹായിക്കുന്നതിനുവേണ്ടി ഈ സഹകരണസഖ്യത്തിന്റെ ആഭിമുഖ്യത്തിൽ 1954-ൽ ഒരു വികസനനിധി (Development Fund) സ്ഥാപിക്കപ്പെട്ടു.

ഇതുപോലെ ആഗോളവ്യാപ്തിയുള്ള സംഘടനകളാണ് 
ഉത്പാദനവ്യവസായങ്ങളിലും അനവധി അന്താരാഷ്ട്ര പ്രാധാന്യമുള്ള സംഘടനകളുണ്ട്. 
വിദ്യുത്ച്ഛക്തി, കൽക്കരി, മറ്റ് ഇന്ധനങ്ങൾ എന്നിവയെപ്പറ്റി ഗവേഷണം നടത്തുകയും ഇവയെ അടിസ്ഥാനമാക്കി അന്താരാഷ്ട്ര സമ്മേളനങ്ങൾക്കുള്ള വേദിയായി പ്രവർത്തിക്കുകയും ചെയ്യുന്ന സംഘടനയാണ് 
എന്നീ സംഘടനകൾ വേൾഡ് പവർ കോൺഫറൻസിനോട് സാദൃശ്യമുള്ളവയാണ്.
തുണിത്തരങ്ങളുടെ പഠനത്തിനും ഗവേഷണത്തിനും അനവധി അന്താരാഷ്ട്രസംഘടനകളുണ്ട്. 
വ്യവസായങ്ങൾക്ക് ധനസഹായം നല്കുന്നതിനും മറ്റുമായി ചില സ്ഥാപനങ്ങൾ നിലവിലുണ്ട്. 
വാർത്താവിനിമയത്തിന് അന്താരാഷ്ട്രാടിസ്ഥാനത്തിൽ ചില സർക്കാരിതരസ്ഥാപനങ്ങളുണ്ട്. 
വിവിധരാജ്യങ്ങളിലെ റേഡിയോബന്ധങ്ങൾ സമന്വയിപ്പിക്കുന്നതിന് 
റയിൽവേയുടെ സംവിധാനത്തിലും വികസനത്തിലും ശ്രദ്ധിക്കുന്ന സംഘടനകളാണ് 
കപ്പൽഗതാഗത-വികസനത്തിനും ഗവേഷണത്തിനും ഇതുപോലെ സമിതികളുണ്ട്. 
കപ്പൽ ജോലിക്കാരുടെ വേതനം, തൊഴിൽ നിലവാരങ്ങൾ എന്നിവ ശ്രദ്ധിക്കുന്ന സംഘടനയാണ് 
ടൂറിസത്തിന്റെ പ്രാധാന്യം വർധിച്ചതോടെ ആഗോളാടിസ്ഥാനത്തിൽ പ്രവർത്തിക്കുന്ന സ്ഥാപനങ്ങൾ നിലവിൽവന്നു. 
എന്നിവ റോഡുഗതാഗതം അഭിവൃദ്ധിപ്പെടുത്തുന്നതിനുള്ള സംഘടനകളാണ്.
വിമാനഗതാഗതം ത്വരിതപ്പെടുത്തുന്നതിനുള്ള സംഘടനകളാണ് 
കാർഷികവികസനത്തിനുവേണ്ടിയും ചില സംഘടനകൾ രൂപംകൊണ്ടിട്ടുണ്ട്. 1905-ൽ സ്ഥാപിച്ച 
ഇതിന്റെ പ്രവർത്തനങ്ങൾ പിന്നീട് ഭക്ഷ്യകാർഷിക സംഘടന ഏറ്റെടുത്തു. ചില പ്രത്യേക ഉത്പന്നങ്ങളുടെ വികസനത്തിനുവേണ്ടിയും സംഘടനകൾ സ്ഥാപിച്ചിട്ടുണ്ട്.
എൻജിനീയറിങ് വ്യവസായങ്ങളുടെ വികാസം ലക്ഷ്യമാക്കി ചില സംഘടനകൾ പ്രവർത്തിക്കുന്നുണ്ട്. 
എന്നിവ ഇതിനുള്ള സംഘടനകളാണ്. ഇവയെക്കൂടാതെ
അന്താരാഷ്ട്ര തൊഴിൽ സംഘടനയുടെ അംഗീകാരമുള്ള 
തുടങ്ങിയ സംഘടനകളും അന്താരാഷ്ട്ര വാണിജ്യരംഗത്ത് സജീവമാണ്. വിവിധ തലങ്ങളിൽ പ്രവർത്തിക്കുന്ന വാണിജ്യസംഘടനകളെ ഏകോപിപ്പിക്കുന്ന പ്രവർത്തനമാണ് "ഫെഡറേഷൻ ഒഫ് ഇന്റർനാഷനൽ ട്രേഡ് അസോസിയേഷൻസ്" (എഫ്.ഐ.ടി.എ.) നിർവഹിക്കുന്നത്.

ഈ വാണിജ്യസംഘടനകൾ ഇന്ന് ലോകവ്യാപാരസംഘടനയുമായി സഹകരിച്ചു പ്രവർത്തിക്കുന്നു. അന്താരാഷ്ട്ര വാണിജ്യ സംഘടനകൾക്ക് ഐക്യരാഷ്ട്രസഭയുടെ അംഗീകാരമുള്ളതിനാൽ, ഇവയുടെ നിർദ്ദേശങ്ങൾക്ക് ലോകവ്യാപാരസംഘടനയുടെ നയരൂപീകരണത്തിൽ ഗണ്യമായ സ്വാധീനം ചെലുത്താൻ കഴിയുന്നുണ്ട്.




</doc>
<doc id="157061" url="https://ml.wikipedia.org/wiki?curid=157061" title="വരയൻ വാൾവാലൻ">
വരയൻ വാൾവാലൻ

പശ്ചിമഘട്ടത്തിലെ നിത്യഹരിതവനങ്ങളിൽ ധാരാളമായി കണ്ടുവരുന്ന ഒരു ചിത്രശലഭമാണ് വരയൻ വാൾവാലൻ ("Graphium antiphates"). 

കറുപ്പ്, ഓറഞ്ച്, പച്ച, വെള്ള തുടങ്ങിയ നിറങ്ങൾ ഇവയുടെ ദേഹത്ത് മനോഹരമായി കൂടിച്ചേർന്നിരിക്കുന്നു. ചിറകുകൾ മടക്കിയാൽ പച്ചകലർന്ന മഞ്ഞനിറത്തിലുള്ള വരകളും മധ്യഭാഗത്ത് മഞ്ഞനിറത്തിലുമുള്ള വരകളും കാണാം. പിൻചിറകിലെ നീണ്ട വാൽ ഈ ശലഭത്തിന്റെ പ്രത്യേകതയാണ്. പറക്കുമ്പോൾ ഈ വാൽ എടുത്ത് കാണിക്കാറില്ല. ഇവ കൂട്ടത്തോടെ മണ്ണിൽ വന്നിരിയ്ക്കാറുണ്ട്. അപ്പോഴാണ് ഇരപിടിയന്മാർ അവയെ പിടികൂടുന്നത്. അപൂർവ്വമായി പൂക്കളും ഇവ സന്ദർശിക്കാറുണ്ട്.ഈ ശലഭത്തിന്റെ ലാർവകൾക്ക് ആദ്യം വെള്ളനിറമായിരിയ്ക്കും. ക്രമേണ അവയുടെ നിറം മഞ്ഞയായി മാറും. വരയൻ വാൾശലഭത്തിന്റെ പ്യൂപ്പയുടെ സവിശേഷത അവ ഒരു നാട കെട്ടിയത് പോലെയാണ് കാണപ്പെടുക എന്നതാണ്. ചില പ്രദേശങ്ങളിൽ ഇവയെ വരയൻ വിറവാലൻ എന്ന പേരിലും അറിയപ്പെടുന്നു.

ഇവയുടെ ലാർവകൾ ആഹരിക്കുന്ന ഭക്ഷണസസ്യങ്ങളിലൊന്ന് കാരപ്പൂമരമാണ്. 


</doc>
<doc id="157065" url="https://ml.wikipedia.org/wiki?curid=157065" title="നാട്ടുകോമാളി">
നാട്ടുകോമാളി

ഇന്ത്യയിൽ കണ്ടിട്ടുള്ളതിൽ വച്ച് Lycaenids or Blues ഫാമിലിയിൽ പെട്ട ഏറ്റവും ചെറിയ ശലഭമാണ് നാട്ടുകോമാളി("Castalius rosimon"). 

ശ്രീലങ്ക, ഇന്ത്യ, മ്യാന്മർ; ടെനസ്സെറിം, ഇൻഡോനേഷ്യ എന്നിവിടങ്ങളിൽ ഇവയെ കണ്ടുവരുന്നു.

വെള്ളയിൽ കറുത്തപുള്ളികളോടുകൂടിയതാണ് ഇതിന്റെ ശരീരം.

നിലത്തോടു ചേർന്ന് വളരെ പതുക്കെയാണ് ഇവ പറക്കുക. ഇടക്കിടക്ക് പുൽത്തുമ്പുകളിലും ഇലകളിലും മറ്റും വിശ്രമിച്ച ശേഷം കുറച്ചു പറക്കുന്ന രീതിയാണ് ഇവക്കുള്ളത്. ചെറിയ കുറ്റിക്കാടുകളിലും തുറന്ന പ്രദേശങ്ങളിലും ഇവയെ കാണാം. വർഷക്കാലങ്ങളിൽ ഇവയുടെ ശരീരം കൂടുതൽ മനോഹരമാകും..


</doc>
<doc id="157067" url="https://ml.wikipedia.org/wiki?curid=157067" title="സ്വം">
സ്വം

ഷാജി എൻ. കരുൺ സംവിധാനം ചെയ്ത് 1994-ൽ പുറത്തിറങ്ങിയ മലയാളചലച്ചിത്രമാണ്‌ സ്വം (My Own). അശ്വനി, കലാമണ്ഡലം ഹരിദാസ്, മുല്ലനേഴി, വെൺമണി വിഷ്ണു എന്നിവർ പ്രധാന കഥാപാത്രങ്ങളെ അവതരിപ്പിച്ചിരിക്കുന്നു. ചിത്രത്തിന്റെ സംഗീതം നിർവഹിച്ചിരിക്കുന്നത് ഐസക്ക് തോമസ് കൊട്ടുകാപ്പള്ളിയും, കെ. രാഘവനും ചേർന്നാണ്. 1994-ലെ കാൻസ് അന്താരാഷ്ട്ര ചലച്ചിത്രമേളയിൽ പ്രദർശിപ്പിക്കപ്പെട്ട ചിത്രം ഏറ്റവും മികച്ച ചിത്രത്തിനുള്ള Palme d'Or (ഗോൾഡൻ പാം) പുരസ്ക്കാരത്തിന് നാമനിർദ്ദേശം ചെയ്യപ്പെട്ടു. കാൻസ് ചലച്ചിത്രമേളയുടെ മൽസര വിഭാഗത്തിലേക്ക് പരിഗണിക്കപ്പെട്ടിട്ടുള്ള ഏക മലയാളചലച്ചിത്രമാണ് "സ്വം". മികച്ച ഛായാഗ്രഹണത്തിന് ഉൾപ്പെടെ ആ വർഷത്തെ മൂന്ന് സംസ്ഥാന ചലച്ചിത്ര പുരസ്ക്കാരങ്ങളും ചിത്രം നേടുകയുണ്ടായി.





</doc>
<doc id="157069" url="https://ml.wikipedia.org/wiki?curid=157069" title="കരിയില ശലഭം">
കരിയില ശലഭം

സാധാരണയായ ഒരു ശലഭമാണ് കരിയില ശലഭം (Common Evening Brown). താഴ്ന്നു പറക്കുന്നസ്വഭാവക്കാരനാണ്. ഇവയ്ക്ക് വെയിൽ ഇഷ്ടമല്ലാത്തതിനാൽ പ്രഭാതത്തിലും വൈകുന്നേരങ്ങളിലും മാത്രമാണ് സാധാരണ പ്രത്യക്ഷപ്പെടാറുള്ളത്. കരിയിലയുടെ നിറമായതിനാൽ ചമ്മലയിൽ വന്നിരിക്കുമ്പോൾ കണ്ടു പിടിക്കാൻ പ്രയാസമാണ്. ഇതിന്റെ ചിറകുകളുടെ അടിഭാഗത്തെ ഡിസൈൻ പല ശലഭങ്ങളിലും വ്യതാസപ്പെട്ടു കണ്ടിട്ടുണ്ട്.ചിറകരികുകളുടെ ആകൃതി പ്രത്യേകതയുള്ളതാണ്. രാത്രി കാലങ്ങളിൽ നിശാശലഭങ്ങളോടൊപ്പം വീടുകളിലെ ബൾബിനു ചുറ്റും പാറി നടക്കുന്നത് സാധാരണ കാണാവുന്നതാണ്.


</doc>
<doc id="157077" url="https://ml.wikipedia.org/wiki?curid=157077" title="സുബ്രഹ്മണ്യം ഷേണായി">
സുബ്രഹ്മണ്യം ഷേണായി

വടക്കേ മലബാറിലെ ഒരു പ്രമുഖ സ്വാതന്ത്ര്യസമര സേനാനിയും കമ്മ്യൂണിസ്റ്റു് പാർട്ടി പ്രവർത്തകനുമായിരുന്നു സുബ്രഹ്മണ്യം ഷേണായി. ഇപ്പോഴത്തെ കണ്ണൂർ ജില്ലയിലെ പയ്യന്നൂരിലായിരുന്നു അദ്ദേഹം ജീവിച്ചിരുന്നതു്

ജനനം - 1913 മെയ് 5.

1928-ൽ പയ്യന്നൂരിൽ നടന്ന നാലാം കേരള രാഷ്ട്രീയ സമ്മേളനത്തിൽ ഏറ്റവും പ്രായം കുറഞ്ഞ സേവകനായിരുന്നു സുബ്രഹ്മണ്യം ഷേണായി. 1935-ൽ വടക്കൻ കേരളത്തെ പ്രതിനിധീകരിച്ചു് കെ.പി.സി.സി. അംഗമായി തെരഞ്ഞെടുക്കപ്പെട്ടു. ആധുനിക കേരള ശില്പികളായ എ.കെ.ജി, കൃഷ്ണപിള്ള, ഇ.എം.എസു് എന്നിവരുടെ സ്വാധീനത്താൽ അദ്ദേഹം ഒരു കമ്മ്യൂണിസ്റ്റു് പ്രവർത്തകനും തൊഴിലാളി സംഘാടകനുമായിമാറി.

രണ്ടു തവണ പയ്യന്നൂർ നിയമസഭാമണ്ഡലത്തെ പ്രതിനിധീകരിച്ച് കേരളാ നിയമസഭാഗംമായി പ്രവർത്തിച്ചിരുന്നു

2006-ൽ അന്തരിച്ചു


</doc>
<doc id="157079" url="https://ml.wikipedia.org/wiki?curid=157079" title="അക്കു അക്ബർ">
അക്കു അക്ബർ

മലയാളം ചലച്ചിത്ര ലോകത്തെ ഒരു സംവിധായകനാണ് അക്ബർ ജോസ് എന്നും അറിയപ്പെടുന്ന അക്കു അക്ബർ.

2009-ൽ വെറുതേ ഒരു ഭാര്യ എന്ന ചലച്ചിത്രം ഗംഭീര വിജയം നേടിയതോടെയാണ് അക്കു അക്ബർ പ്രശസ്തനായത്. 2007-ൽ പുറത്തിറങ്ങിയ ബോളിവുഡ് ചലച്ചിത്രം "ഗൗരി: ദ അൺബോൺ" എന്ന സിനിമയാണ് അക്കുവിന്റെ ആദ്യ ചലച്ചിത്രം. ഈ ചലച്ചിത്രം പിന്നെ കാണാ കണ്മണി എന്ന പേരിൽ അക്കു തന്നെ 2009-ൽ മലയാളത്തിൽ ചിത്രീകരിച്ചു.




</doc>
<doc id="157080" url="https://ml.wikipedia.org/wiki?curid=157080" title="വി.എം. വിനു">
വി.എം. വിനു

ഒരു മലയാളം ചലച്ചിത്രസംവിധായകനാണ് വി.എം. വിനു.

നോവലിസ്റ്റും നാടകകാരനുമായ വിനയന്റെ മകനായി കോഴിക്കോടാണ് വിനുവിന്റെ ജനനം. സ്കൂളിൽ പഠിക്കുമ്പോൾ തന്നെ റേഡിയോ നാടകങ്ങളിൽ വിനു അഭിനയിച്ചിരുന്നു. കോഴിക്കോട് സർവ്വകലാശാലയിൽ നിന്ന് ബി.എ. ഡിഗ്രി എടുത്തതിനു ശേഷം വിനു കോഴിക്കോട് സർവ്വകലാശാലയുടെ കീഴിൽ തന്നെ സ്കൂൾ ഓഫ് ഡ്രാമയിൽ നിന്ന് BTA-ഉം എടുത്തു. സ്കൂളിലും കോളേജിലും വച്ച് പല തവണ മികച്ച നടനും സംവിധായകനുമുള്ള പുരക്സാരങ്ങൾ വിനു കരസ്ഥമാക്കിയിട്ടുണ്ട്.

കോളേജ് പഠനത്തിനുശേഷം സംവിധാനസഹായിയായി വിനു തന്റെ ചലച്ചിത്രജീവിതം തുടങ്ങി. സംവിധാന സഹായിയായി 7 സിനിമകളിലും അസ്സോസിയേറ്റ് സംവിധായകനായി 8 സിനിമകളും വിനു ചെയ്തു. രാജസേനന്റെ 'ഒരേ തൂവൽ പക്ഷികൾ', ശിവന്റെ 'അഭയം', വിജി തമ്പിയുടെ സൂര്യമാനസം എന്നിവ അവയിൽ ചിലതാണ്. സ്വന്തമായി വിനു 13 സിനിമകൾ ഇതു വരെ സംവിധാനം ചെയ്തിട്ടുണ്ട്.



</doc>
<doc id="157081" url="https://ml.wikipedia.org/wiki?curid=157081" title="ടി.കെ. ചന്തൻ">
ടി.കെ. ചന്തൻ

വടക്കേ മലബാറിലെ ഒരു പ്രധാന കർഷക തൊഴിലാളി സംഘാടകനായിരുന്നു ടി. കെ. ചന്തൻ..

ഞാണങ്കൈ രാമന്റെയും ചിരുതയുടെയും മകനായി 1921 ഒക്ടോബർ 20-ന് ആണ് ടി.കെ. ചന്തൻ ജനിച്ചത്.കാസർഗോഡു് ജില്ലയിൽ ചെറുവത്തൂരിനടുത്തുള്ള തിമിരിയായിരുന്നു അദ്ദേഹത്തിന്റെ ജന്മദേശം. ചീമേനിയിൽ നടന്ന തോൽ വിറക് സമരത്തിനു് സുബ്രഹ്മണ്യൻ തിരുമുമ്പിനോടൊപ്പം നേതൃത്വം നൽകിയതു് ടി. കെ. ചന്തൻ ആയിരുന്നു.1946-ൽ കരിവെള്ളൂരിൽ നെല്ല് പിടിച്ചെടുക്കൽ സമരത്തിൽ പങ്കെടുത്തതിനെ തുടർന്ന് 1948 വരെ വെല്ലൂർ ജയിലിലലടച്ചു.. ചീമേനി, തിമിരി, കൊടക്കാടു് എന്നിവിടങ്ങളിൽ കർഷകസംഘവും, കമ്മ്യൂണിസ്റ്റു് പാർട്ടിയും കെട്ടിപടുക്കുന്നതിൽ പ്രധാന പങ്കു വഹിച്ചു. 

1964-ൽ കമ്മ്യൂണിസ്റ്റു് പാർട്ടി പിളർന്നപ്പോൾ മാർക്സിസ്റ്റു് പാർട്ടിയോടൊപ്പം നിലകൊണ്ടു. കേരളത്തിലെ നാലാം നിയമസഭയിൽ, കാസർഗോഡ് ജില്ലയിലെ നീലേശ്വരം ദ്വയാംഗ മണ്ഡലത്തിൽ 1973 ജനുവരി 23ന് നടന്ന ഉപതെരെഞ്ഞെടുപ്പിൽ സി.പി.ഐ.(എം) സ്ഥാനാർത്ഥിയായി മൽസരിച്ച് ജയിച്ചിരുന്നു..കയ്യൂർ ചീമേനി ഗ്രാമപഞ്ചായത്തിന്റെ മുൻ പ്രസിഡണ്ടായിരുന്നു.. സി.പി.ഐ.(എം) കാസർഗോഡ് ജില്ലാക്കമ്മിറ്റി അംഗമായിരുന്നു. 

1989 മാർച്ച് 23-ന് അന്തരിച്ചു.


</doc>
<doc id="157092" url="https://ml.wikipedia.org/wiki?curid=157092" title="പുനരധിവാസം">
പുനരധിവാസം

വി.കെ. പ്രകാശ് സംവിധാനം ചെയ്ത് 2000-ൽ പുറത്തിറങ്ങിയ മലയാളചലച്ചിത്രമാണ്‌ പുനരധിവാസം (Rehabilitation). മികച്ച കഥക്കും, ഗാനരചനക്കും, നവാഗത സംവിധായകനും ഉള്ള കേരളസംസ്ഥാന ചലച്ചിത്രപുരസ്കാരം നേടിയ ചിത്രം മികച്ച മലയാളചലച്ചിത്രത്തിനുള്ള ദേശീയപുരസ്കാരത്തിനും അർഹമായി.

ഗിരീഷ് പുത്തഞ്ചേരി ഗാനരചന നിർവഹിച്ചിരിക്കുന്ന ചിത്രത്തിൽ ശിവമണിയും ലൂയിസ് ബാങ്ക്സും സംഗീതം നൽകിയിരിക്കുന്നു. ഈ ചിത്രത്തിലെ കനകമുന്തിരികൾ എന്നു തുടങ്ങുന്ന ഗാനം ഏറെ ജനപ്രിയമാണ്.




</doc>
<doc id="157097" url="https://ml.wikipedia.org/wiki?curid=157097" title="വെബ് നിറങ്ങൾ">
വെബ് നിറങ്ങൾ

വെബ് താളുകൾ രൂപകല്പന ചെയ്യാനുപയോഗിക്കുന്ന നിറങ്ങളാണ് വെബ് നിറങ്ങൾ. ആർ.ജി.ബി. ത്രിസ്വരപാദങ്ങളെ (RGB triplet) ഹെക്സാഡെസിമൽ അഥവാ ഷോഡശസംഖ്യാസമ്പ്രദായത്തിലേക്ക് മാറ്റിയാണ് നിറങ്ങളെ എഴുതുന്നത്, ഇതിന് ഹെക്സ് ത്രിപാദസരം(hex triplet) എന്നു പറയും. 

ഓരോ നിറത്തിനും ഓരോ ഷോഡശസംഖ്യാ കോഡ് ഉണ്ടാവും. കളർ കോഡുകൾ # (ഹാഷ് - hash) ലാണ് തുടങ്ങുന്നത്. ഉദാഹരണത്തിന് : #000000 - കറുപ്പ് നിറം, #ffffff - വെളുപ്പ് നിറം. ചില നിറങ്ങളെ വ്യക്തമാക്കുവാൻ അവയുടെ സാധാരണ ഇംഗ്ലീഷ് നാമങ്ങളും ഉപയോഗിക്കാം.

നിറങ്ങളെ പ്രതിനിധീകരിക്കുവാൻ വേണ്ടി, എച്.റ്റി.എം.എൽ., സി.എസ്.എസ്., എസ്.വി.ജി. കൂടാതെ ഫോട്ടോഷോപ്പ് പോലുള്ള മറ്റ് സോഫ്റ്റ്‌വെയർ ആപ്ലിക്കേഷനുകൾ എന്നിവയിൽ ഉപയോഗിക്കുന്ന ആറ് അക്കങ്ങളുള്ള, മൂന്നു ബൈറ്റ് വലിപ്പമുള്ള ഷോഡശസംഖ്യാസമ്പ്രദായത്തിലുള്ള അക്കങ്ങളെയാണ് ഹെക്സാഡെസിമൽ ത്രിപാദസരം അഥവാ ഹെക്സാഡെസിമൽ ട്രിപ്‌ലെറ്റ് (hexadecimal triplet) എന്നു വിളിക്കുന്നത്. 


</doc>
<doc id="157101" url="https://ml.wikipedia.org/wiki?curid=157101" title="ശിങ്കാരിമേളം">
ശിങ്കാരിമേളം

കേരളത്തിൽ പ്രചാരമുള്ള ഒരു ചെണ്ടമേളമാണ് ശിങ്കാരിമേളം. മറ്റു മേളങ്ങളെപ്പോലെ ശാസ്ത്രീയപരിവേഷമില്ലെങ്കിലും ഉൽസവങ്ങൾ, സ്വീകരണങ്ങൾ, ഘോഷയാത്രകൾ, പരസ്യം എന്നിവയിൽ വ്യാപകമായി കണ്ടുവരുന്നു. ചെണ്ടയുടെ ഇടന്തലക്കും വലന്തലക്കും പുറമേ, ഇലത്താളവുമാണ് ഈ മേളത്തിലുപയോഗിക്കുന്ന വാദ്യോപകരണങ്ങൾ. ദ്രുതതാളത്തിൽ വാദ്യോപകരണങ്ങൾ വായിക്കുന്നതിനോടൊപ്പം, മേളക്കാർ പല രീതികളിൽ അണിനിരന്നും, ചെറിയ ചുവടുകൾ വച്ചും, കാണികളെ രസിപ്പിക്കുന്നു. 
മേളം അവതരിപ്പിക്കുന്നതിന് കുറഞ്ഞത്, മൂന്നുപേരെങ്കിലും ആവശ്യമാണ്. ഒമ്പതോ പതിനഞ്ചോ ഇരുപത്തിയൊന്നോ പേരടങ്ങുന്ന സംഘങ്ങളായാണ് ശിങ്കാരിമേളം അവതരിപ്പിക്കപ്പെടുന്നത്. ഇടന്തലക്കാർ മുൻപിലും, തൊട്ടുപിന്നിൽ ഇലത്താളക്കാരും ഏറ്റവും പിന്നിലായി വലന്തലക്കാരും അണിനിരക്കുന്നു.

വടക്കൻ കേരളത്തിൽ പ്രചാരമുള്ള ചെട്ടിക്കൊട്ട് എന്ന വാദ്യകലയിൽ നിന്നാണ് ശിങ്കാരിമേളം ഉരുത്തിരിഞ്ഞതെന്ന് പറയപ്പെടുന്നു.

മറ്റു ചെണ്ടമേളങ്ങളിലാവശ്യമായതും ദീർഘമായ സാധനകൊണ്ട് സ്വായത്തമാക്കുന്നതുമായ ഉരുട്ടൽ പോലെയുള്ള വാദനരീതികൾ ആവശ്യമില്ലാത്തതിനാൽ വളരെപ്പെട്ടെന്ന് അഭ്യസിക്കാവുന്ന ഒരു ചെണ്ടമേളമാണ് ശിങ്കാരിമേളം.

ഓരോ സംഘങ്ങളും മനോധർമ്മപരമായി ആവിഷ്കരിച്ചെടുക്കുന്ന പല മേളങ്ങൾ ശിങ്കാരിമേളത്തിലുണ്ട്. പൊതുവേ പഞ്ചാരി താളത്തിലാണ് ഈ മേളങ്ങൾ ചിട്ടപ്പെടുത്തിയിട്ടുണ്ടാകുക. ചെമ്പട താളത്തിലുള്ള മേളങ്ങളും അപൂർവ്വമായി കണ്ടു വരുന്നു. എന്നാൽ ചമ്പ, അടന്ത എന്നീ താളങ്ങൾ ഇതിൽ ഉപയോഗിക്കാറീല്ല. ഒരേ പരിപാടിയിൽത്തന്നെ ഇത്തരം ഒന്നിലധികം മേളങ്ങൾ അവതരിപ്പിക്കപ്പെടാറുണ്ട്.

മറ്റു ചെണ്ടമേളങ്ങളിലെപ്പോലെ താളത്തിന് കൃത്യമായ കാലനിയമങ്ങൾ ശിങ്കാരിമേളത്തിലില്ല. ഒറ്റയടിക്ക് മറ്റൊരു കാലത്തിലേക്ക് പ്രവേശിക്കുന്ന സ്വഭാവവുമില്ല. മറിച്ച് ഒരു പ്രത്യേക കാലത്തിൽ ആരംഭിച്ച്, പ്രമാണക്കാരന്റെ നിർദ്ദേശമനുസരിച്ച് ക്രമേണ താളം മുറൂകുകയാണ് ചെയ്യുക.

മിക്കവാറൂം മേളങ്ങളും ഒരേ താളത്തിലുള്ള രണ്ടു ഘട്ടങ്ങളാക്കിയായിരിക്കും ചിട്ടപ്പെടുത്തിയിരിക്കുന്നത് (മൂന്നു ഘട്ടങ്ങളുള്ള മേളങ്ങളുമുണ്ട്). ആദ്യഘട്ടത്തിൽ ഇടന്തലച്ചെണ്ടക്കായിരിക്കും പ്രാമുഖ്യം കൂടുതലുണ്ടാകു. ഈ ഘട്ടത്തിൽ വലന്തലയും, ഇലത്താളവും പശ്ചാത്തലമെന്ന പോലെ ഇടന്തലയെ പിന്തുണക്കുന്നു. രണ്ടാം ഘട്ടത്തിൽ വലന്തലയും ഇലത്താളവും ഇടന്തലയെ നിഷ്പ്രഭമാക്കുന്ന തരത്തിൽ വായിക്കുന്നു. ഒന്നാംഘട്ടത്തെ അപേക്ഷിച്ച് രണ്ടാംഘട്ടം ഹ്രസ്വമായിരിക്കും. പലവട്ടം ഇരു ഘട്ടങ്ങളിലേക്കും മാറിയതിനു ശേഷം താളം വളരെ ദ്രുതമാക്കി, രണ്ടാം ഘട്ടത്തിൽ കൊട്ടിയവസാനിപ്പിക്കുകയാണ് ചെയ്യുക.

ഒരേ താളത്തിലുള്ള മിക്ക മേളങ്ങൾക്കും ഇടന്തലയുടെയും ഇലത്താളത്തിന്റേയും വാദനശൈലി ഒരുപോലെയായിരിക്കും. വലന്തലയുടെ വാദനശൈലിയിലുള്ള മാറ്റമനുസരിച്ചാണ് മേളങ്ങൾ വ്യത്യാസപ്പെടുന്നത്. അതുകൊണ്ട് മേളമാരംഭിക്കുന്ന പ്രമാണക്കാരൻ വലന്തലയുടെ വായ്ത്താരി ഇടന്തലച്ചെണ്ടയിൽക്കൊട്ടിയായിരിക്കും ഏതുമേളമാണ് കൊട്ടേണ്ടതെന്ന് മറ്റുള്ളവർക്ക് നിർദ്ദേശം നൽകുന്നത്.

ഇടന്തലക്കാരുടെ നിരയിൽ (മുൻനിരയിൽ) മദ്ധ്യത്തിലായായിരിക്കും പ്രമാണക്കാരൻ നിലയുറപ്പിച്ചിരിക്കുക. പ്രമാണക്കാരൻ ചെണ്ടയിൽ പ്രത്യേകരീതിയിൽ കൊട്ടിയാണ് ഘട്ടം മാറുന്നതിന് സഹമേളക്കാർക്ക് നിർദ്ദേശം നൽകുന്നത്.



</doc>
<doc id="157102" url="https://ml.wikipedia.org/wiki?curid=157102" title="ഇഞ്ച">
ഇഞ്ച

ഒരു ഔഷധസസ്യയിനമാണ് ഇഞ്ച . വടക്കൻകേരളത്തിൽ ഇത് ചെടങ്ങ എന്നും അറിയപ്പെടുന്നു. സംസ്കൃതത്തിൽ നികുഞ്ചിക എന്നും പറയുന്നു. മിക്ക ഏഷ്യൻ രാജ്യങ്ങളിലും വെളുത്ത ഇഞ്ച അല്ലെങ്കിൽ പാലിഞ്ച എന്നറിയപ്പെടുന്ന ഈ ചെടി കാണാറുണ്ട്. വളരെ വലിപ്പം വയ്ക്കുന്ന ഈ വള്ളിച്ചെടി മരങ്ങളുടെ തലപ്പത്തോളം വളരുന്നവയാണ്. ബഹുവർഷിയായ ഇഞ്ച വരണ്ട ഇലപൊഴിയുന്ന മധ്യരേഖാവനങ്ങളിലും വനങ്ങളുടെ ഓരങ്ങളിലും സമതലങ്ങളിലും എല്ലാം കാണാറുണ്ട്.

വലിയ വൃക്ഷങ്ങളിൽ പടർന്നു വളരുന്ന ഒരു ചെടിയാണ്.


തൊലി, പൂക്കൾ
ആന്റി ബാക്റ്റീരിയലാണ്. ത്വക് രോഗങ്ങൾക്ക് പറ്റിയ മരുന്നാണ്.


</doc>
<doc id="157110" url="https://ml.wikipedia.org/wiki?curid=157110" title="സുരേഷ് പീറ്റേഴ്സ്">
സുരേഷ് പീറ്റേഴ്സ്

തെന്നിന്ത്യൻ സിനിമാ ലോകത്തെ അറിയപ്പെടുന്ന ഒരു സംഗീതസംവിധായകനാണ് സുരേഷ് പീറ്റേഴ്സ്. അറിയപ്പെടുന്ന ഒരു ഗായകൻ കൂടിയാണ് സുരേഷ്. മലയാളം സിനിമയായ പഞ്ചാബി ഹൗസ് ആണ് സുരേഷ് പീറ്റേഴ്സ് സംഗീതസംവിധാനം ചെയ്ത ആദ്യ മലയാള സിനിമ.

മിന്നൽ, ഓവിയം, എങ്കിരുന്തോ എന്നീ മൂന്ന് തമിഴ് സംഗീത ആൽബങ്ങളും സുരേഷിന്റേതായുണ്ട്.



</doc>
<doc id="157118" url="https://ml.wikipedia.org/wiki?curid=157118" title="ബേണി ഇഗ്നേഷ്യസ്">
ബേണി ഇഗ്നേഷ്യസ്

മലയാളം ചലച്ചിത്രങ്ങളിലെ സംഗീതസംവിധായകരായ രണ്ടു പേരാണ് ബേണിയും ഇഗ്നേഷ്യസും. തേന്മാവിൻ കൊമ്പത്ത്, ചന്ദ്രലേഖ, കൊട്ടാരം വീട്ടിലെ അപ്പൂട്ടൻ, കല്യാണരാമൻ, കാര്യസ്ഥൻ എന്നിവയാണ് ഇവരുടെ പ്രശസ്ത സിനിമകൾ.

തേന്മാവിൻ കൊമ്പത്തിലെ ഗാനങ്ങൾക്ക് ഇവർക്ക് 1994-ലെ മികച്ച സംഗീതത്തിനുള്ള കേരളസംസ്ഥാന ചലച്ചിത്രം പുരസ്കാരം ലഭിച്ചു.


</doc>
<doc id="157119" url="https://ml.wikipedia.org/wiki?curid=157119" title="അന്താരാഷ്ട്ര വികസന ഏജൻസി">
അന്താരാഷ്ട്ര വികസന ഏജൻസി

വിദേശരാഷ്ട്രങ്ങൾക്ക് സാമ്പത്തികസഹായം നൽകുന്നതിന് യു.എസ്. ഏർപ്പെടുത്തിയ ഏജൻസിയാണ് അന്താരാഷ്ട്ര വികസന ഏജൻസി (Agency for International Development). യു.എസ്സിലെ സ്റ്റേറ്റ് ഡിപ്പാർട്ടുമെന്റിന്റെ നിയന്ത്രണത്തിലാണ് ഈ ഏജൻസി പ്രവർത്തിക്കുന്നത്.

യു.എസ്. സഹായം പ്രധാനമായും നൽകിവന്നിരുന്ന അന്താരാഷ്ട്ര സഹകരണ അഡ്മിനിസ്ട്രേഷൻ (International Co-operation Agency ); വികസനവായ്പാഫണ്ട് (Development Loan Fund ); യു.എസ്. കയറ്റുമതി-ഇറക്കുമതി ബാങ്ക് (Expport-Import Bank of Washington) എന്നീ സംഘടനകളുടെ പ്രവർത്തനങ്ങൾ കാര്യക്ഷമമായി സംയോജിപ്പിക്കണമെന്ന് വ്യവസ്ഥ ചെയ്യുന്ന 1961 സെപ്റ്റമ്പറിലെ "വിദേശസഹായനിയമം" അനുസരിച്ച് 1961 നവംബർ 3-ന് വാഷിങ്ടൺ നഗരം ആസ്ഥാനമാക്കി അന്താരാഷ്ട്ര വികസന ഏജൻസി സ്ഥാപിച്ചു. യു.എസ്. നൽകുന്ന സൈനികേതരമായ വായ്പയും സഹായധനവും ഉൾപ്പെട്ട സാമ്പത്തികസഹായത്തിന്റെ ഭൂരിഭാഗവും ഈ ഏജൻസിയാണ് കൈകാര്യം ചെയ്യുന്നത്. പതിനായിരത്തിലേറെയാളുകൾ പണിയെടുക്കുന്ന ഈ ഏജൻസി നൂറിൽപ്പരം രാഷ്ട്രങ്ങൾക്കായി വികസനസഹായം വിതരണം ചെയ്യുന്നു.

ഏജൻസിയുടെ ഭരണം ഒരു പ്രധാന ഉദ്യോഗസ്ഥനിൽ നിക്ഷിപ്തമായിരിക്കുന്നു. വികസന വായ്പാസമിതി, വികസന ഗവേഷണവിഭാഗം, ചരക്ക്-സഹായഓഫീസ്, പ്രോഗ്രാം പുനഃപരിശോധന സമീകരണവിഭാഗം, അന്താരാഷ്ട്ര വികസന സംഘടനാവിഭാഗം, വാർത്തയ്ക്കും പ്രതിനിധിസഭയ്ക്കും വേണ്ടിയുളള സമ്പർക്കസമിതി എന്നിവ ഏജൻസിയുടെ പ്രധാന ഘടകങ്ങളാണ്.

ഏജൻസി സഹായം നൽകുന്ന രാജ്യങ്ങളിൽ പ്രത്യേകം മിഷൻ ഓഫീസുകളുണ്ട്. യു.എസ്. സ്ഥാനപതിയും മിഷൻ ഡയറക്ടറും ഏജൻസി പ്രവർത്തനങ്ങളുടെ മേൽനോട്ടം വഹിക്കുന്നു. ഈ ഏജൻസി ഇന്ത്യയ്ക്ക് വായ്പയും സഹായധനവും നൽകുന്നുണ്ട്.

ഈ ഏജൻസിയുടെ ഇന്ത്യയിലെ പ്രവർത്തനങ്ങൾ താഴെപ്പറയുന്നവയാണ്.



</doc>
<doc id="157120" url="https://ml.wikipedia.org/wiki?curid=157120" title="മദർ ആൻഡ്‌ സൺ (റഷ്യൻചലച്ചിത്രം)">
മദർ ആൻഡ്‌ സൺ (റഷ്യൻചലച്ചിത്രം)

അലക്സാണ്ടർ സക്കുറോവ് സംവിധാനം ചെയ്ത 1997-ലെ റഷ്യൻ ചലച്ചിത്രമാണ് മദർ ആൻഡ്‌ സൺ (Russian: Мать и сын, Mat i syn). അമ്മയും മകനും തമ്മിലുള്ള ബന്ധം വിശകലനം ചെയ്യുന്ന ഈ ചിത്രത്തിലൂടെയാണ് സുഖറോവ് അന്തർദേശീയ ശ്രദ്ധയാകർഷിക്കുന്നത്. മാനുഷിക ബന്ധങ്ങളിലെ അർഥതലങ്ങൾ തേടുന്ന ചലച്ചിത്ര ത്രയത്തിലെ ആദ്യ ചിത്രമാണിത്. ഈ ത്രയത്തിലെ രണ്ടാമത് ചിത്രം ഫാദർ ആൻഡ് സൺ 2003-ൽ പുറത്തിറങ്ങുകയും മൂന്നാമത് ചിത്രം ടു ബ്രദേർഴ്സ് ആൻഡ് എ സിസ്റ്റർ നിർമ്മാണ ഘട്ടത്തിലുമാണ്. 

രോഗശയ്യയിലായ അമ്മയും അമ്മയെ പരിചരിക്കുന്ന മകനും തമ്മിലുള്ള ഗാഢബന്ധമാണ് ചിത്രത്തിന്റെ ഇതിവൂത്തം. ഒരു റഷ്യൻ ഭൂപ്രദേശത്ത് ഒറ്റപ്പെട്ട വീട്ടിൽ വസിക്കുന്ന അമ്മയും മകനും മാത്രമാണ് ചിത്രത്തിലെ കഥാപാത്രങ്ങൾ. റഷ്യൻ ഗ്രാമപ്രദേശങ്ങൾ മനോഹരമായി ചിത്രീകരിച്ചിരിക്കുന്ന ഈ ചിത്രത്തിൽ പ്രകൃതിയും ഒരു പ്രധാന കഥാപാത്രമാണ്.

ഏറെ പ്രത്യേകതകൾ നിറഞ്ഞതാണ് ചിത്രത്തിലെ ഛായാഗ്രഹണം. വിവിധതരം ലെൻസുകൾ, പെയ്ന്റ് ചെയ്ത് ഗ്ലാസുകൾ, കണ്ണാടികൾ, എന്നിവ ഉപയോഗിച്ച് പ്രകൃതിയുടെ തനതായ ശബ്ദങ്ങൾ സമന്വയിപ്പിച്ച് അവിസ്മരണീയമായ ദൃശ്യങ്ങൾ ഒരിക്കിയിരിക്കുന്നു. 

Best Directing -
Best Photography - A. Fedorov
Best Design - V. Zelinskaya
Best Sound Design - V. Persov



</doc>
<doc id="157133" url="https://ml.wikipedia.org/wiki?curid=157133" title="അലക്സാണ്ടർ സക്കുറോവ്">
അലക്സാണ്ടർ സക്കുറോവ്

അലക്സാണ്ടർ നിക്കോല്യവിച്ച് സുഖറോവ് (Russian: Алекса́ндр Никола́евич Соку́ров) അന്തർദേശീയ തലത്തിൽ പ്രശസ്തനായ ഒരു റഷ്യൻ ചലച്ചിത്ര സംവിധായകനാണ്. 1951-ൽ റഷ്യൻ സൈബീരിയയിൽ ജനനം. 1979-ൽ VKIG ഫിലിം സ്കൂളിൽനിന്ന് ബിരുദം നേടി. കാൻസ്, ബെർലിൻ ചലച്ചിത്ര മേളകളിലുൾപ്പെടെ ഒട്ടേറേ അന്തർദേശീയ പുരസ്ക്കരങ്ങൾ നേടിയിട്ടുണ്ട്. ഇരുപതോളം ഡോക്യുമെന്ററികളും സംവിധാനം ചെയ്തിട്ടുണ്ട്. 

അലക്സാണ്ടർ സുഖറോവ് സംവിധാനം ചെയ്ത് പ്രധാനപ്പെട്ട ചലച്ചിത്രങ്ങൾ 




</doc>
<doc id="157136" url="https://ml.wikipedia.org/wiki?curid=157136" title="ദ മിറർ (ഇറാനിയൻ ചലച്ചിത്രം)">
ദ മിറർ (ഇറാനിയൻ ചലച്ചിത്രം)

1997 ൽ ജാഫർ പനാഹി സംവിധാനം ചെയ്ത് പുറത്തിറങ്ങിയ ഇറാനിയൻ സിനിമയാണ് ദ മിറർ. സ്കൂളിൽ നിന്നും തന്റെ വീട്ടിലേക്ക് പോകാനായി വഴിയറിയാതെ അലയുന്ന ഒന്നാം ക്ലാസ്സുകാരിയായ ഒരു പെൺകുട്ടിയെക്കുറിച്ചാണണ് ഈ സിനിമ. 

സ്കൂളിൽ നിന്നും വീട്ടിലേക്ക് പോകുവാനായി റോഡരികിൽ കാത്തുനിന്നു മുഷിയുകയാണ് അഞ്ചു വയസ്സുകാരി മിന എന്ന പെൺകുട്ടി. അവളുടെ അമ്മ ഇതുവരെയും അവളെ കൂട്ടാൻ വന്നില്ല. പൊട്ടി പ്ലാസ്റ്റർ ഇട്ടിരിക്കുകയാണു മിനയുടെ ഒരു കൈ.അവൾക്ക് വീടിനടുത്തേക്ക് പോകുന്ന ബസ്സ് കണ്ടാൽ മനസ്സിലാകും എന്നു പറഞ്ഞപ്പോൾ ഒരു പരിചയക്കാരനൊപ്പം ടീച്ചർ അവളെ അയക്കുന്നു. പക്ഷേ ബസ്സ് സ്റ്റോപ്പ് എത്തും മുമ്പേ അവളുടെ ബസ്സ് കണ്ട് അവളതിലേക്ക് ഓടികയറുന്നു. പക്ഷേ തിരിച്ച് പോകുന്ന ബസ്സിലാണവൾ കയറിയത്. ബസ്സിൽ സീറ്റു കിട്ടിയെങ്കിലും അവൾക്കത് നഷ്ടമായി. ബസ്സിലെ സംസാരങ്ങൾ ശ്രദ്ധിച്ച് യാത്ര അവസാന സ്റ്റോപ്പിലെത്തി. മിനക്ക് മനസ്സിലായി തനിക്കിറങ്ങേണ്ട ഇടമല്ല അതെന്ന്. അവൾ സങ്കടത്തിലായി. ഡ്രൈവർ അവളെ വേറോരു ബസ്സിൽ കയറ്റി തിരിച്ചയക്കുന്നു. ബസ്സിൽ വെച്ച് പെട്ടെന്നാണ് മിന പ്രേക്ഷകർക്ക് നേരെ നോക്കുന്നത്. ക്യാമറക്ക് നേരെ നോക്കരുത് എന്ന് സംവിധായകൻ പറയുന്നു. താൻ ഈ സിനിമയിൽ അഭിനയിക്കുന്നില്ല എന്നു പറഞ്ഞുകൊണ്ട് മിന തന്റെ കൈയിലെ പ്ലാസ്റ്റർ വലിച്ചുമാറ്റി സ്കാർഫ് അഴിച്ച് കളഞ്ഞ് ബസ്സിൽ നിന്നും ഇറങ്ങി പോകുന്നു. തുടർന്ന് അവൾ സിനിമാ സംഘത്തോട് പിണങ്ങി തന്റെ വീട്ടിലേക്ക് നടക്കുന്നു. പക്ഷേ യഥാർത്ഥത്തിൽ അവൾക്ക് അവളുടെ വീട് അറിയില്ല. ടെഹ്രാനിലെ തിരക്കുള്ള തെരുവുകളിലൂടെ അവൾ നടക്കുമ്പോൾ സിനിമയും യാഥാർത്യവും പരസ്പര പ്രതിബിംബങ്ങളാകുന്നു.



</doc>
<doc id="157137" url="https://ml.wikipedia.org/wiki?curid=157137" title="അന്താരാഷ്ട്ര വികസന സമിതി">
അന്താരാഷ്ട്ര വികസന സമിതി

അല്പവികസിതരാഷ്ട്രങ്ങൾക്കു സാമ്പത്തികസഹായം നൽകുന്നതിനുവേണ്ടി സ്ഥാപിച്ചിട്ടുള്ള ഒരു യു.എൻ.സംഘടനയാണ് അന്താരാഷ്ട്ര വികസന സമിതി (International Development Association). അന്താരാഷ്ട്ര പുനർനിർമ്മാണ വികസന ബാങ്കിന്റെ (ലോകബാങ്ക്) ഒരു കൂട്ടുസ്ഥാപനമെന്ന നിലയിൽ 1960 സെപ്റ്റമ്പറിൽ ഈ സംഘടന രൂപംകൊണ്ടു. മൂലധനം ഫലപ്രദമായി ഉപയോഗിക്കാൻ കഴിവുള്ള അല്പവികസിതരാഷ്ട്രങ്ങളെയാണ് ഈ സംഘടന സഹായിക്കുന്നത്. ലോകബാങ്കിന്റെ തത്ത്വങ്ങൾ അനുകരിച്ചുകൊണ്ട് ഈ സംഘടനയും പ്രോജക്ടുകൾ വിലയിരുത്തുകയും വായ്പകൾക്കു വേണ്ട കൂടിയാലോചന നടത്തുകയും ചെയ്യുന്നു. ഈ സംഘടനയുടെ പ്രവർത്തനപരിധി ലോകബാങ്കിന്റേതിനെക്കാൾ വിപുലമാണ്. ഉദാ. വിദ്യാഭ്യാസസംബന്ധമായുള്ള പ്രോജക്ടുകൾക്കും ഇത് സാമ്പത്തികസഹായം നൽകുന്നുണ്ട്. ഈ വായ്പകൾക്ക് പലിശ അടയ്ക്കേണ്ടതില്ല. എന്നാൽ 0.75 ശ.മാ. നിരക്കിൽ ഒരു ഇടപാടുകൂലി വസൂലാക്കാറുണ്ട്. അതുകൊണ്ട് തന്നെ ഈ സംഘടനയെ ലോകബാങ്കിന്റെ മൃദുവായ്പാ ജാലകം (Softloan window) എന്ന് വിളിക്കുന്നു. ലോകബാങ്കിലെ എല്ലാ അംഗങ്ങൾക്കും ഈ സംഘടനയിൽ അംഗത്വം നേടാവുന്നതാണ്. ഏഷ്യ, ആഫ്രിക്ക, മധ്യപൌരസ്ത്യദേശം, ലാറ്റിൻ അമേരിക്ക എന്നിവിടങ്ങളിലെ രാഷ്ട്രങ്ങൾക്ക് ഈ സംഘടന സാമ്പത്തികസഹായം നൽകുന്നു. ഈ സംഘടനയുടെ ആസ്ഥാനം വാഷിങ്ടൺ ഡി.സി.യാണ്.


</doc>
<doc id="157138" url="https://ml.wikipedia.org/wiki?curid=157138" title="ജാഫർ പനാഹി">
ജാഫർ പനാഹി

ഇറാനിയൻ സിനിമയിലെ നവതരംഗ പ്രസ്ഥാനത്തിൽ അഗ്രഗണ്യനായ സംവിധായകൻ. 1960 ജൂലായ് 11 നു ജനനം. ലോകമെമ്പാടുമുള്ള സിനിമാ നിരൂപകരും ആസ്വാദകരും വളരെ ഗൗരവത്തോടെയാണു ഇദ്ദേഹത്തിന്റെ സിനിമകളെ സമീപിക്കുന്നത്. ഇറാനിയൻ സിനിമയെ ലോക ശ്രദ്ധയിൽ കൊണ്ടു വരുന്നതിലും ലോക സിനിമയിൽ മുൻപന്തിയിൽ പ്രതിഷ്ടിച്ചതിൽ മുഖ്യ പങ്കാളി. നിരവധി പുരസ്കാരങ്ങൾ ഇദ്ദെഹത്തിനു ലഭിച്ചിട്ടുണ്ട്.
2010 ഡിസംബർ 20 മുതൽ അദ്ദേഹം ജയിലിലാണ് ഉള്ളത്. ആറു വർഷത്തെ തടവു ശിക്ഷയും 20 വർഷത്തേക്ക് സിനിമ സംവിധാനം ചെയ്യാനോ തിരക്കഥയെഴുതാനോ രാജ്യത്തേയോ വിദേശത്തെയോ പത്രക്കാരുമായി സിനിമാ സംബന്ധിയായ യാതൊരുവിധ അഭിമുഖങ്ങളോ ചെയ്യാൻ അനുവാദമില്ല. കൂടാതെ രാജ്യത്തിനു പുറത്ത് പോകാനും അനുവാദം നിഷേധിച്ചിരിക്കുകയാണ് ഇറാനിലെ സർക്കാർ. ഇദ്ദേഹത്തിന്റെ സിനിമകൾ സ്വതന്ത്ര ചിന്തകൾ വളർത്തുന്നതാണു ഗവൺമെന്റിനെ ചൊടിപ്പിച്ചിരിക്കുന്നത്.




</doc>
<doc id="157139" url="https://ml.wikipedia.org/wiki?curid=157139" title="സാവിത്രി">
സാവിത്രി

മഹാഭാരതത്തിൽ പരാമർശിച്ചിട്ടുള്ള ഒരു കഥാപാത്രമാണ് സാവിത്രി. പതിവ്രതമാരിൽ ഏറ്റവും ഔന്നത്യം ഉള്ളവളായി പുരാണങ്ങൾ ഘോഷിക്കുന്ന സ്ത്രീരത്നം. "സത്യാവാന്റെ പത്നി". അല്പായുസ്സായിരുന്ന സത്യവാന് ദീർഘായുസ്സ് നൽകാൻ യമധർമ്മനോട് വാഗ്വാദം നടത്തുകയും അതിൽ വിജയിക്കുകയും ചെയ്തു സാവിത്രി. സാവിത്രിയുടെ പാതിവ്രത്യം മൂലം തന്റെ ഭർത്താവിനു ആയുസ്സും രാജ്യവും വീണ്ടുകിട്ടിയ കഥ, മാർക്കണ്ഡേയ മഹർഷി യുധിഷ്ഠിരനു പറഞ്ഞുകൊടുക്കുന്നുണ്ട്, ഇത് മാഹാഭാരതത്തിൽ വിശദമായി വർണ്ണിച്ചിരിക്കുന്നു.

മാദ്രരാജ്യത്തിലെ രാജാവായിരുന്ന ആശ്വപതിക്കും പത്നി മാലതിക്കും ജനിച്ച ഏകപുത്രിയാണ് "സാവിത്രി". സൂര്യഭഗവാന്റെ അനുഗ്രഹത്താലാണ് സന്താനങ്ങളില്ലായിരുന്ന അശ്വപതിക്കു സാവിത്രി ജനിക്കുന്നത്.

സ്വാലരാജാവായിരുന്ന ദ്യൂമസേനനന്റെ ഏക പുത്രനായിരുന്നു സത്യവാൻ. വാർദ്ധക്യം ബാധിച്ച ദ്യൂമസേനനു വളരെ പെട്ടെന്നുതന്നെ തന്റെ കാഴ്ച നഷ്ടപ്പെട്ടു. ഇത് മനസ്സിലാക്കിയ ശത്രുക്കൾ അദ്ദേഹത്തെ രാജ്യത്തുനിന്നും ബഹിഷ്കൃതനാക്കി. അദ്ദേഹം പത്നിയോടും ഏകമകൻ സത്യവാനോടുകൂടി വനത്തിൽ അഭയം പ്രാപിച്ച് അവിടെ ആശ്രമം കെട്ടി താമസിച്ചു. ഒരിക്കൽ വിറകു ശേഖരിക്കാൻ പോയ സത്യവാനെ വനത്തിൽവെച്ചു സാവിത്രി കാണുകയും പരിചയപ്പെടുകയും തുടർന്ന് അവർ പ്രേമത്തിലാകുകയും ചെയ്തു.. ഇതറിഞ്ഞ് നാരദർ സത്യവാന്റെ അല്പായുസ്സിനെപറ്റി സാവിത്രിയെ ധരിപ്പിച്ചു. പക്ഷേ സാവിത്രി അത് ചെവിക്കൊള്ളാതെ സത്യവാനെ തന്നെ വിവാഹം ചെയ്തു. വിവാഹശേഷം ഒരു വർഷം മാത്രം ആയുസ്സുണ്ടായിരുന്ന സത്യവാനോടൊപ്പം സാവിത്രി കാട്ടിലെ അദ്ദേഹത്തിന്റെ ആശ്രമത്തിൽ താമസമാക്കി.

ആയുസ്സവസാനിക്കാറായ സത്യവാനെ വിവാഹം ചെയ്തശേഷം സാവിത്രി നിത്യവും ദേവി പരാശക്തിയേയും ഭഗവാൻ ശിവനേയും മുടങ്ങാതെ മൂന്നു സന്ധ്യനേരങ്ങളിലും പ്രാർത്ഥിച്ചുപോന്നു. സാവിത്രിയ്ക്കുമാത്രമേ അദ്ദേഹത്തിന്റെ അല്പായുസ്സിനെ പറ്റി അറിവുണ്ടായിരുന്നുള്ളു. സത്യവാൻ മരിക്കുന്ന അന്ന് പതിവില്ലാതെ സാവിത്രിയും അദ്ദേഹത്തോടൊപ്പം വിറകുശേഖരിക്കാൻ പോയി. വിറകു ശേഖരിക്കുന്നതിനിടയിൽ, സാവിത്രിയുടെ മടിയിൽ തലവച്ചു വിശ്രമിക്കുകയായിരുന്ന സത്യവാന്റെ ജീവൻ കൊണ്ടുപോകാൻ കാലൻ തന്നെ എത്തി. പോത്തിൻ മുകളിലേറി കയ്യിൽ ചുരുട്ടിപ്പിടിച്ച കാലപാശവുമായി വന്ന യമധർമ്മൻ സത്യവാന്റെ ആത്മാവിനെയും കൊണ്ട് പോകുമ്പോൾ സാവിത്രി തടഞ്ഞു, ഇതെന്റെ കാണപ്പെട്ട ദൈവമാണ്, കൊണ്ടുപോകുന്നുവെങ്കിൽ എന്നെയും കൂടി കൊണ്ടുപോകണം എന്ന് ശഠിച്ചു. അവളെ മറികടന്ന് സത്യവാന്റെ ജീവനുമായി യാത്ര തുടർന്ന യമദേവനെ സാവിത്രിയും അനുധാവനം ചെയ്യാൻ തുടങ്ങി.

ആയുസ്സെത്തിയവരുടെ ആത്മാവിനു മാത്രം യാത്രചെയ്യാവുന്ന ദൂരങ്ങളിലെത്തിയിട്ടും പിന്മാറാത്ത സാവിത്രിയുടെ ധൈര്യം മനസ്സിലാക്കിയ യമൻ പലതവണ അവളെ മടങ്ങിപ്പോകുവാൻ നിർബന്ധിച്ചെങ്കിലും;”ഇല്ല ഭഗവാനെ എനിക്കു പോകാനാവില്ല. എന്റെ പ്രാണനാഥൻ രാജ്യം ഭരിച്ച രാജാവിന്റെ പുത്രനാണ്. അദ്ദേഹമാണെങ്കിൽ കണ്ണുകാണാൻ വയ്യാതെ കാട്ടിലുള്ള ആ ഗ്രാമത്തിൽ ജീവിക്കുന്നു. മകനില്ലെങ്കിൽ അദ്ദേഹവും പത്‌നിയും ആത്മഹത്യ ചെയ്യേണ്ടിവരും”. എന്നും പറഞ്ഞ് സാവിത്രി അദ്ദെഹത്തിന്റെ കൂടെത്തന്നെ കൂടി. അവളുടെ യാത്രമുടക്കുവാനായി യമൻ സാവിത്രിക്ക് ഒരു വരം കൊടുത്തു. സത്യവാന്റെ പിതാവിനു കാഴ്ചശക്തി തിരിച്ചു കിട്ടും. അതിനുശേഷവും യമധർമനോടൊപ്പം യാത്ര തുടർന്ന സാവിത്രിയോട് അദ്ദേഹം മടങ്ങിപോകുവാൻ ആവശ്യപ്പെട്ടു. "ഇല്ല ഭഗവാനെ എനിക്ക് പോകാനാവില്ല. എന്റെ പ്രാണനാഥൻ രാജ്യം ഭരിച്ച രാജാവിന്റെ പുത്രനാണ്. അദ്ദേഹത്തിന്റെ രാജ്യം ഇപ്പോൾ ശത്രുക്കൾ കൈവശപ്പെടുത്തിയിരിക്കുന്നു. വാർദ്ധക്യം വന്ന ആ മാതാപിതാക്കളെ കാട്ടിലെ ആശ്രമത്തിൽ ഇനി ആരു തുണക്കും എനിക്ക് സത്യവാന്റെ ജീവൻ തിരിച്ചു കിട്ടിയേ മതിയാകൂ". എന്നും പറഞ്ഞ് സാവിത്രി പിന്നെയും അദ്ദേഹത്തെ അനുഗമിച്ചു. അപ്പോൾ. രണ്ടാമതൊരു വരം കൂടി ധർമദേവൻ അവൾക്കു നൽകി. നഷ്ടപ്പെട്ടുപോയ രാജ്യം സത്യവാന്റെ പിതാവിനു തിരിച്ചു കിട്ടും.

എന്നിട്ടും യമധർമ്മനെ സാവിത്രി അനുധാവനം ചെയ്തുകൊണ്ടേയിരുന്നു. തന്റെ കൂടെ യാത്ര തുടരുന്ന സാവിത്രിയോട് മടങ്ങിപോകുവാൻ വീണ്ടും യമൻ ആവശ്യപ്പെട്ടു; "ആയുസ് തീരാറാകുമ്പോഴേ ഇങ്ങനെ ഇവിടം വരെയൊക്കെ നടന്നെത്താൻ തോന്നുകയുള്ളു, ഭവതിയുടെ ആയുസ്സ് ഇനിയും അറ്റിട്ടില്ല. അതുകൊണ്ട് ഇപ്പോൾ ഭവതി മടങ്ങിപ്പോവുക." "ഇല്ല ഭഗവാനെ എനിക്ക് പോകാനാവില്ല. രാജ്യം തിരിച്ചു കിട്ടിയതുകൊണ്ട് ഒരു പ്രയോജനവുമില്ല, എന്റെ ഭർതൃപിതാവിന് പ്രായം അധികമായിരിക്കുന്നു. വംശം നിലനിർത്താൻ എനിക്കാണെങ്കിൽ മക്കൾ ജനിച്ചിട്ടുമില്ല". സാവിത്രി പ്രതിവചിച്ചു. അപ്പോൾ മൂന്നാമതൊരു വരംകൂടി അവൾക്ക് കൊടുത്ത് യമനവളെ അനുഗ്രഹിച്ചു. നിനക്ക് 100 പുത്രന്മാരുണ്ടാവട്ടെ, അങ്ങനെ സ്വാലരാജാവായ ദ്യൂമസേനന്റെ വംശം തുടർന്നും നിലനിൽക്കട്ടെ. പക്ഷേ അതിനുശേഷവും യമധർമ്മന്റെ പുറകേയുള്ള തന്റെ യാത്രസാവിത്രി തുടർന്നു. എന്താ ഇനിയും മടങ്ങിപ്പോകാത്തത് എന്നു ചോദിച്ച മരണദേവനോട് സാവിത്രി പറഞ്ഞു, "ഭഗവാനെ, എനിക്ക് 100 കുഞ്ഞുങ്ങൾ ജനിക്കണമെങ്കിൽ ഭർത്താവ് ഒപ്പമുണ്ടായിരിക്കണം. ഒരു പതിവ്രതയ്ക്കു കുഞ്ഞുണ്ടാകാൻ വേറെ ഒരു വഴിയുമില്ല. ഭർത്താവ് എന്റെ കാണപ്പെട്ട ദൈവമാണ്."
സാവിത്രിയുടെ ബുദ്ധിസാമർത്ഥ്യത്തിൽ സന്തുഷ്ടനായ യമദേവൻ അപ്പോൾ കാലപാശത്തിൽനിന്ന് സത്യവാന്റെ ആത്മാവിനെ സാവിത്രിക്കായി മോചിപ്പിച്ചുകൊടുത്തു.


</doc>
<doc id="157143" url="https://ml.wikipedia.org/wiki?curid=157143" title="ദ വൈറ്റ് ബലൂൺ">
ദ വൈറ്റ് ബലൂൺ

1995 ൽ പുറത്തിറങ്ങിയ ഇറാനിയൻ ചലച്ചിത്രം ആണ് ദ വൈറ്റ് ബലൂൺ (.ജാഫർ പനാഹി ആണ് ഈ സിനിമയുടെ സംവിധായകൻ. ഒരു കഥാചിത്ര സംവിധായകൻ എന്ന നിലയിൽ അദ്ദേഹത്തെ ശ്രദ്ധേയനാക്കിയത് ഈ സിനിമയാണ്. നിരൂപക ശ്രദ്ധയും ലോകവ്യാപകമായ അഭിനന്ദനങ്ങളും ഈ സിനിമ അദ്ദേഹത്തിനു സമ്മനിച്ചു. 1995 ലെ കാൻ ചലച്ചിത്രമേളയിൽ കാമറ ഡി ഓർ (Prix de la Camera d'Or) പുരസ്കാരം ഈ സിനിമക്ക് ലഭിച്ചു. ഗാർഡിയൻ പത്രം എക്കാലത്തേയും മികച്ച അൻപതു കുടുംബ ചിത്രങ്ങളിൽ ഒന്നായി ഈ സിനിമയെ തിരഞ്ഞെടുത്തു.

പുതുവർഷാഘോഷങ്ങൾക്കായി വീട്ടിലെ മീൻ പാത്രത്തിലേക്ക് ഒരു സ്വർണ്ണ മീനിനെ വാങ്ങാൻ ആഗ്രഹിക്കുന്ന ഒരു പെൺകുട്ടിയുടെ കഥയാണിത്. ഏഴു വയസ്സുകാരിയായ റസിയയും അവളുടെ അമ്മയും നവവത്സരപ്പിറവിയുടെ തലേന്ന് തെഹ്റാൻ നഗരത്തിലെ മാർക്കറ്റിൽ ഷോപ്പിംഗ് നടത്തുകയായിരുന്നു. അവൾക്ക് ഇഷ്ടപ്പെട്ട സ്വർണമത്സ്യത്തെ അമ്മ വാങ്ങിച്ചുകൊടുക്കുന്നില്ല. പിന്നീട് പണം കിട്ടിയെങ്കിലും അതു വാങ്ങാനുള്ള നെട്ടോട്ടത്തിനിടയിൽ പണം നഷ്ടപ്പെടുന്നു. അത് തിരഞ്ഞുള്ള ഓട്ടമായി പിന്നെ.




</doc>
<doc id="157145" url="https://ml.wikipedia.org/wiki?curid=157145" title="അന്താരാഷ്ട്ര വിദ്യാഭ്യാസം">
അന്താരാഷ്ട്ര വിദ്യാഭ്യാസം

രാഷ്ട്രങ്ങൾ തമ്മിൽ പരസ്പരബഹുമാനവും ധാരണയും വളർത്തുന്നതിന് സഹായകമായ വിദ്യാഭ്യാസസത്തെ അന്താരാഷ്ട്ര വിദ്യാഭ്യാസം എന്നു പറയുന്നു. അന്താരാഷ്ട്ര സംഘടനയായ ഐക്യരാഷ്ട്രസമിതിയുടെ ഒരു ഉപസമിതിയായ യുനെസ്കോയുടെ ഏറ്റവും പ്രധാനമായ പരിപാടികളിൽ ഒന്നാണിത്. ലക്ഷ്യബോധത്തോടെ ആസൂത്രണം ചെയ്യപ്പെടുന്ന ഒരു വിദ്യാഭ്യാസ പദ്ധതിക്കു മാത്രമേ ഈ കൃത്യം നിർവഹിക്കുവാൻ സാധ്യമാകുകയുള്ളു. കുട്ടികൾ സ്വന്തം രാജ്യത്തോടു സ്നേഹവും കൂറുമുള്ള പൌരന്മാരായി വളരുന്നതോടൊപ്പം തന്നെ ലോകപൌരന്മാരായിത്തീരാനുള്ള പരിശീലനവും വിദ്യാഭ്യാസം മുഖേന ആർജിക്കേണ്ടതാണ്. പാഠ്യപദ്ധതിയിൽ ഇതിന് ഉതകുന്ന വിജ്ഞാനാംശങ്ങൾ അതതു വിഷയങ്ങളിൽ ഉൾപ്പെടുത്തണം. ഇന്നു മിക്കരാജ്യങ്ങളിലെയും വിദ്യാലയങ്ങളിൽ ചരിത്രം, ഭൂമിശാസ്ത്രം മുതലായ സാമൂഹികപാഠങ്ങളുടെ പരിധിയിൽ അന്താരാഷ്ട്രബോധം വളർത്താൻ ഉപകരിക്കുന്ന പല സംഗതികളും ഉൾക്കൊള്ളിച്ചിട്ടുണ്ട്. അവയിൽ പ്രധാനം താഴെപറയുന്ന മൂന്നു വിജ്ഞാനമേഖലകളെ കേന്ദ്രീകരിച്ചുള്ളവയാണ്. 

മറ്റു രാഷ്ട്രങ്ങളോടും ജനതകളോടും സഹിഷ്ണുതാമനോഭാവം ഉണ്ടാക്കുകയാണ് അന്താരാഷ്ട്ര വിദ്യാഭ്യാസത്തിന്റെ ആദ്യത്തെ ലക്ഷ്യം. പാഠ്യപദ്ധതിയിൽ തദനുസരണമായ പല വിഷയങ്ങളും ഉൾപ്പെടുത്തിയാലും അവ പഠിപ്പിക്കുന്ന അധ്യാപകരെ ആശ്രയിച്ചാണ് ആ പരിപാടിയുടെ ജയാപജയങ്ങൾ നിലകൊള്ളുന്നത്. ജപ്പാന്റെയോ റഷ്യയുടെയോ മറ്റോ ഭൂമിശാസ്ത്രമോ ചരിത്രമോ പഠിപ്പിക്കുന്ന ഒരു അധ്യാപകന് ആ രാഷ്ട്രങ്ങളിലെ ജീവിതരീതി, ആചാരമര്യാദകൾ, വസ്ത്രധാരണം മുതലായവയോട് ഒരു അനുഭാവവും വിശാലസമീപനവും ഇല്ലെങ്കിൽ അധ്യേതാക്കളിൽ അവയെക്കുറിച്ച് അവജ്ഞയും പുച്ഛവും ജനിക്കുവാൻ ഇടയുണ്ട്. ആയതിനാൽ അന്താരാഷ്ട്ര വിഷയങ്ങളോടുള്ള അധ്യാപകന്റെ മനോഭാവം അന്താരാഷ്ട്ര വിദ്യാഭ്യാസത്തിന്റെ വിജയത്തിന് അവശ്യം ആവശ്യമായ ഒരു ഘടകമാണ്. ലോകത്തിന്റെ ഏതെങ്കിലും ഒരു ഭാഗത്ത് ഭൂകമ്പമോ വെള്ളപ്പൊക്കമോ മൂലമുണ്ടാകുന്ന മനുഷ്യദുരിതങ്ങളിൽ സ്വന്തം ജനതയ്ക്കും രാഷ്ട്രത്തിനും സംഭവിക്കുന്ന കെടുതികളിലെന്നപോലെ സഹതാപം ഉണ്ടാകത്തക്കവണ്ണം അധ്യേതാക്കളുടെ മാനസികനിലവാരം ഉയർത്തുവാൻ അത്തരം അധ്യാപകർക്കേ സാധ്യമാകയുള്ളു. കലയുടെയും ശാസ്ത്രത്തിന്റെയും നേട്ടങ്ങൾ ഒരു രാജ്യത്തിന്റെയോ ഒരു ജനവിഭാഗത്തിന്റെയോ മാത്രമല്ല എന്നും അവയെല്ലാം മനുഷ്യവർഗത്തിനു മുഴുവൻ അവകാശപ്പെട്ടവയാണെന്നുമുള്ള ബോധം അന്താരാഷ്ട്രവിദ്യാഭ്യാസത്തിലൂടെ കുട്ടികളിൽ വളർത്തുവാനും അത്തരം അധ്യാപകരുടെ സേവനം ഒഴിച്ചുകൂടാത്തതാണ്.

ലോകത്തിലെ ഇളം തലമുറയ്ക്ക്, ലോകരാഷ്ട്രങ്ങളെക്കുറിച്ചുള്ള അറിവു വർധിപ്പിക്കുകയാണെങ്കിൽ മാത്രമേ ഓരോ ലോകപ്രശ്നത്തെയും മുൻവിധികളും വിദ്വേഷങ്ങളും കൂടാതെ അവലോകനം ചെയ്യാൻ സാധിക്കൂ. അന്താരാഷ്ട്ര സഹകരണം വഴി മാത്രമേ ആഗോള പ്രശ്നങ്ങൾ പരിഹരിച്ച് ലോകസമാധാനം ഉറപ്പുവരുത്താൻ പറ്റുകയുള്ളു എന്ന ബോധം കുട്ടികൾക്ക് ഉണ്ടാകണമെങ്കിൽ മനുഷ്യാവകാശങ്ങളെപ്പറ്റിയും സാമൂഹികവും ധാർമികവുമായ തലങ്ങളിൽ മനുഷ്യന്റെ കർത്തവ്യങ്ങളെപ്പറ്റിയും അവർ വിശാലമായി ചിന്തിക്കുവാൻ പരിശീലിക്കണം. അന്താരാഷ്ട്ര വിദ്യാഭ്യാസത്തിന്റെ ശ്രദ്ധ ആ വഴിക്കാണ് തിരിഞ്ഞിട്ടുള്ളത്. അധ്യാപകരെയും വിദ്യാർഥികളെയും കായികാഭ്യാസികളെയും, പുസ്തകങ്ങളെയും രാഷ്ട്രങ്ങൾ തമ്മിൽ കൈമാറുക, അവികസിത രാജ്യങ്ങളിലേക്ക് സാങ്കേതിക വിദഗ്ദ്ധന്മാരെ അയയ്ക്കുക, ഓരോ രാഷ്ട്രവും മറ്റു രാഷ്ട്രങ്ങളുടെ സ്വാതന്ത്ര്യദിനം മുതലായവ കൊണ്ടാടുക, അന്യജനങ്ങളുടെ ആചാരങ്ങൾ, വസ്ത്രധാരണം, ഭാഷ എന്നിവയെപ്പറ്റി പഠിക്കുക എന്നിങ്ങനെ പല കാര്യങ്ങളും അന്താരാഷ്ട്ര വിദ്യാഭ്യാസ പദ്ധതിയുടെ ഭാഗമായി യുനെസ്കോ അംഗീകരിക്കുകയും പ്രചരിപ്പിക്കുകയും ചെയ്യുന്നുണ്ട്. ലോകത്തെ സ്കൂളുകളിലും ക്ലാസുകളിലും കൊണ്ടുവരുവാൻ സഹായിക്കുന്ന ഡൽഹിയിലെ അന്താരാഷ്ട്ര വിദ്യാഭ്യാസകേന്ദ്രത്തെപോലുള്ള സ്ഥാപനങ്ങൾ അന്താരാഷ്ട്ര വിദ്യാഭ്യാസത്തിന്റെ ഉദ്ദേശ്യങ്ങളെ യഥായോഗ്യം നിറവേറ്റുന്നതിന് പര്യാപ്തമായിരിക്കും.

ഏകലോകം എന്നത് അന്താരാഷ്ട്ര വിദ്യാഭ്യാസത്തിന്റെ ഏറ്റവും മഹനീയമായ ഒരു ആദർശമാണ്. അതിനുവേണ്ടി എസ്പെരാന്റോ (ഡോ. ലുഡ്വിഗ് സാമെൻ ഹോഫ് 1887-ൽ ആവിഷ്കരിച്ച ആഗോളഭാഷ)യെ ലോകഭാഷയായി അംഗീകരിക്കുവാൻ യുനെസ്കോ 1954-ൽ ലോകരാഷ്ട്രങ്ങളോട് അഭ്യർഥിച്ചിരുന്നു. പിന്നീട് എസ്പരാന്റോയ്ക്ക് ലഭിച്ച പ്രചാരം കണക്കിലെടുത്ത് 1985-ലും അതിന്റെ സാധ്യതകളെയും പ്രാധാന്യത്തെയും കുറിച്ച് പ്രഖ്യാപിക്കുന്ന ഒരു പ്രമേയം യുനെസ്കോ പാസ്സാക്കുകയുണ്ടായി. ആധുനികയുഗത്തിൽ അന്താരാഷ്ട്ര വിദ്യാഭ്യാസത്തിന്റെ പ്രസക്തി വർധിച്ചിരിക്കുന്നു. കാലോചിതമായ പരിഷ്കാരങ്ങളിലൂടെ ലോകരാഷ്ട്രങ്ങൾ അന്താരാഷ്ട്രവിദ്യാഭ്യാസം ശക്തിപ്പെടുത്തുകയും ആഗോള സമാധാനത്തിന് ഉതകുന്ന രീതിയിൽ പാഠ്യപദ്ധതി ചിട്ടപ്പെടുത്തുകയും വേണമെന്ന ചിന്താഗതി ഉടലെടുത്തിട്ടുണ്ട്.



</doc>
<doc id="157146" url="https://ml.wikipedia.org/wiki?curid=157146" title="ഷാഫി">
ഷാഫി

മലയാളചലച്ചിത്രരംഗത്തെ ഒരു സംവിധായകനാണ് ഷാഫി എന്ന് പേരിൽ അറിയപ്പെടുന്ന റഷീദ് എം ച്ച്. സംവിധാനജോഡികളായ റാഫി മെക്കാർട്ടിനിലെ റാഫിയുടെ സഹോദരൻ കൂടിയാണ് ഷാഫി. മറ്റൊരു സംവിധായക ജോഡിയായ സിദ്ദിഖ്-ലാൽ ലെ സിദ്ദീഖ്അമ്മാവനാണ്. 2001ൽ വൺമാൻഷോ എന്ന ചിത്രത്തിലൂടെ സംവിധായകനായി


</doc>
<doc id="157151" url="https://ml.wikipedia.org/wiki?curid=157151" title="സേവനാവകാശ നിയമം">
സേവനാവകാശ നിയമം

വിവരാവകാശ നിയമത്തിന്റെ മാതൃകയിൽ സേവനം പൗരന്റെ അവകാശമാക്കുന്ന ഇന്ത്യയിലെ നിയമമാണ് സേവനാവകാശ നിയമം (Right to Service Act).
സർക്കാർ വകുപ്പുകളും തദ്ദേശസ്വയംഭരണ വകുപ്പുകളും നടത്തുന്ന എല്ലാവിധ സേവനങ്ങളും ജനങ്ങളുടെ അവകാശമാണെന്ന് പ്രഖ്യാപിക്കുന്ന നിയമമാണ് ഇത്. 
വില്ലേജ് ഓഫീസുകളിലെ എല്ലാ സേവനങ്ങളും സാമൂഹ്യ സുരക്ഷാ സേവനങ്ങൾ, പാസ്‌പോർട്ട് വെരിഫിക്കേഷൻ തുടങ്ങി ഒരുവിധപ്പെട്ട കാര്യങ്ങളൊക്കെ ഇതിന്റെ പരിധിയിൽ വരും. സേവനങ്ങൾക്കായി സാധാരണക്കാർ സർക്കാർ ആഫീസുകളിൽ കയറിയിറങ്ങേണ്ടി വരുന്ന അവസ്ഥയ്ക്ക് ഒരു പരിഹാരം കൂടിയാണ് സേവനാവകാശ നിയമം. ഈ നിയമം അനുശാസിക്കുന്നതനുസരിച്ച്, സർക്കാർ സേവനങ്ങൾ സമയബന്ധിതമായി നൽകാത്തവർക്കു പിഴ അടക്കമുള്ള ശിക്ഷകൾ ഏറ്റുവാങ്ങേണ്ടി വരും. ഇൻഡ്യയിൽ മധ്യപ്രദേശ്‌, മഹാരാഷ്ട്ര, ബീഹാർ, ജാർഖണ്ഡ്, പഞ്ചാബ്, കേരളം എന്നീ സംസ്ഥാനങ്ങളിൽ സേവനാവകാശ നിയമം നടപ്പാക്കിയിട്ടുണ്ട്‌. വിവരാവകാശ നിയമം പോലെ സേവനാവകാശ നിയമവും ജനങ്ങളുടെ അവകാശവും ഭരണസുതാര്യതയും ഉറപ്പുവരുത്തുന്നു. ആയതിനാൽ സേവനാവകാശ നിയമത്തെ ജനാധിപത്യ വ്യവസ്ഥിതിയിലെ ഏറ്റവും ശക്തമായ നിയമങ്ങളിൽ ഒന്നായിട്ടാണ് വിലയിരുത്തപ്പെടുന്നത്.

കേരള സംസ്ഥാന സേവനാവകാശ നിയമം 2012, 2012 നവംബർ ഒന്നാം തിയ്യതി പ്രബല്യത്തിൽ വന്നു. ഈ നിയമ പ്രകാരം നിശ്ചിത സമയപരിധിക്കുള്ളിൽ പൊതുജനങ്ങൾക്ക് സേവനങ്ങൾ ഉറപ്പുവരുത്തുന്നു. ജനന, വരുമാന സർട്ടിഫിക്കറ്റുകൾ മുതൽ പെൻഷൻ വരെ ഓരോ സേവനത്തിനും സമയപരിധി നിശ്ചയിക്കുന്ന സമ്പ്രദായമാണ് ഇതിൽ ശ്രദ്ദേയം. ഈ നിയമം നടപ്പിലാക്കാൻ ഒരു നിയുക്ത ഉദ്യോഗസ്ഥനും രണ്ട് അപ്പലേറ്റ്‌ അതോറിറ്റിയുണ്ടാവും. പൗരന്മാർക്കു സേവനം നൽകുന്നതിനാണ്‌ ഇവ പ്രഥമ പരിഗണന നൽകുന്നത്‌. നിയമം ലംഘിക്കുന്നവർക്ക് 500 മുതൽ 5000 രൂപ വരെ പിഴശിക്ഷ നൽകാൻ സേവനാവകാശ നിയമത്തിൽ വ്യവസ്ഥയുണ്ടാകും.

സേവനം എന്നത് ഈ നിയമത്തിന്റെ 2-)0 വകുപ്പിൽ നിർവ്വചിച്ചിട്ടുണ്ട്. സേവനം എന്നാൽ, തൽസമയം പ്രാബല്യത്തിരിക്കുന്ന ഏതെങ്കിലും നിയമത്തിലെ വ്യവസ്ഥകൾ പ്രകാരമോ അതാത് സമയം സർക്കാർ പുറപ്പെടുവിക്കുന്ന ഉത്തരവുകൾ പ്രകാരമോ ഏതെങ്കിലും സർക്കാർ വകുപ്പോ അതിനു കീഴിലോ അല്ലെങ്കിൽ ഏതെങ്കിലും തദ്ദേശ സ്വയം ഭരണ സ്ഥാപനമോ അല്ലെങ്കിൽ ഒരു സംസ്ഥാന പൊതുമേഖലാ സ്ഥാപനമോ അല്ലെങ്കിൽ ഒരു നിയമാധിഷ്ടിത നികായമോ ജനങ്ങൾക്ക് പ്രധാനം ചെയ്യേണ്ടതായ 3-)0 വകുപ്പിൽ വിജ്ഞാപനം ചെയ്യപ്പെടാവുന്ന ഏത്ര്ങ്കിലും സേവനമാണ് . സേവനാവകാശം എന്നാൽ നിശ്ചിത സമയപരിധിക്കുള്ളിൽ ഒരു സേവനം ലഭിക്കുന്നതിന് അരഹതയുള്ള ഒരാൾക്കുള്ള അവകാശമാണ്.

ഒരാളിൽ നിന്നും സേവനത്തിനു വേണ്ടിയുള്ള അപേക്ഷ ലഭിച്ചാൽ നിയുക്ത ഉദ്യോഗസ്ഥൻ ആ സേവനം നൽകുകയോ അല്ലെങ്കിൽ നിശ്ചിത സമയത്തിനുള്ളിൽ ആ അപേക്ഷ നിരസിക്കുകയോ ചെയ്യേണ്ടതാണ്. ഇപ്രകാരം അപേക്ഷ നിരസിക്കുമ്പോൾ അദ്ദേഹം അതിനുള്ള കാരണങ്ങൾ രേഖാമൂലം വിവരിക്കേണ്ടതാണ്. കൂടാതെ അപേക്ഷിക്കുന്ന ആൾക്ക് നിർബന്ധമായും റസീപ്റ്റ് നൽകേണ്ടതുമാണ്. അപേക്ഷ തീർപ്പാക്കാൻ എന്തെങ്കിലും രേഖകൾ ആവശ്യമാണെങ്കിൽ അക്കാര്യം ഉദ്യോഗസ്ഥൻ (ഫോം നമ്പർ -1) രേഖപ്പെടുത്തേണ്ടതാണ്. അപേക്ഷ ലഭിച്ച തിയതി മുതൽ നിശ്ചിത സമയ പരിധി ആരംഭിക്കുന്നതാണ്. അപേക്ഷകൻ രേഖകൾ ഹാജരാക്കാനുണ്ടെങ്കിൽ രേഖകൾ ഹാജരാക്കിയ തിയതി മുതല്ക്കാകും സമയ പരിധി തുടങ്ങുക. കാലാവധി കണക്കാക്കുമ്പോൾ പൊതു അവധി കൂട്ടുവാൻ പാടില്ല. നിശ്ചിത സമയപരിധിക്കുള്ളിൽ സേവനം ലഭ്യമാക്കിയില്ലെങ്കിലോ അല്ലെങ്കിൽ അപേക്ഷ നിരസിക്കപ്പെട്ടതോ ആയ ഒരാൾക്ക് ഒന്നാം അപ്പീൽ അധികാരി മുമ്പാകെ അപേക്ഷ നിരസിച്ച അല്ലെങ്കിൽ നിശ്ചിത സമയ പരിധി അവസാനിച്ച് 30 ദിവസത്തിനുള്ളിൽ അപ്പീൽ സമർപ്പിക്കാവുന്നതാണ്. എന്നാൽ നിശ്ചിത സമയത്തിനുള്ളിൽ അപ്പീൽ ബോധിപ്പിക്കുവാൻ കഴിയാത്തതിന് അപ്പീൽ വാദിക്ക് മതിയായ കാരണമുണ്ടെങ്കിൽ ആ അധികാരിക്ക് 30 ദിവസത്തിനു ശേഷമുള്ള അപേക്ഷയും സ്വീകരിക്കാവുന്നതാണ്. ഒന്നാം അപ്പീൽ അധികാരിക്ക് നിയുക്ത ഉദ്യോഗസ്ഥനോട് നിശ്ചിത കാലയളവിനുള്ളിൽ സേവനം നൽകാൻ കൽപ്പിക്കുകയോ അല്ലെങ്കിൽ അപ്പീൽ തള്ളുകയോ ചെയ്യാവുന്നതാണ്. ഒന്നാം അപ്പീൽ അധികാരിയുടെ തീരുമാനം സങ്കടകരമായ ആൾക്ക് ഒന്നാം അപ്പീൽ അധികാരിയുടെ തീരുമാനത്തിന്റെ തിയ്യതി മുതൽ 60 ദിവസത്തിനുള്ളിൽ രണ്ടാം അപ്പീൽ അധികാരെ മുമ്പാകെ അപ്പീൽ ബോധിപ്പിക്കാവുന്നതാണ്. എന്നാൽ സമയപരിധിക്കുള്ളിൽ അപ്പീൽ ഫയലാക്കുവാൻ സാധിക്കാത്തതിന് മതിയായ കാരണം ബോധിപ്പിക്കുകയാണെങ്കിൽ അവധിക്ക് ശേഷവും അപ്പീൽ സ്വീകരിക്കുന്നതാണ്. രണ്ടാം അപ്പീൽ അധികാരിക്ക് നിയുക്ത ഉദ്യോഗസ്ഥനോട് ഒരു നിശ്ചിത കാലയളവിൽ സേവനം ലഭ്യമാക്കുവാൻ നിർദ്ദീശിക്കുകയോ അല്ലെങ്കിൽ അപ്പീൽ നിരസിക്കുകയോ ചെയ്യാവുന്നതാണ്. എന്നാൽ സമയപരിധിക്കുള്ളിൽ സേവനം ലഭ്യമാക്കുന്നതിൽ നിയുക്ത ഉദ്യോഗസ്ഥൻ വീഴ്ച വരുത്തുകയാണെങ്കിൽ ആ ഉദ്യോഗസ്ഥനെതിരെ 8-)0 വകുപ്പിൽ വ്യവസ്ഥ ചെയ്തിരിക്കുന്ന ശിക്ഷ ചുമത്താവുന്നതാണ്. മതിയായതും യുക്തിസഹമായ കാരണങ്ങളില്ലാതെ സേവനം നൽകുന്നതിൽ നിയുക്ത ഉദ്യോഗസ്ഥൻ വീഴ്ച വരുത്തിയാൽ രണ്ടാം അപ്പീൽ അധികാരിക്ക് രേഖാമൂലമുള്ള ഒരു ഉത്തരവു വഴി കാരണങ്ങൾ വിവരിച്ചു കൊണ്ട് നിയുക്ത ഉദ്യോഗസ്ഥനുമേൽ 500 രൂപയിൽ കുറയാത്തതും 5000/- രൂപയിൽ കൂടാത്തതുമായ ഒരു പിഴ ചുമത്താവുന്നതാണ്.നിയുക്ത ഉദ്യോഗസ്ഥൻ സേവനം നൽകുന്നതിൽ കാലതാമസം വരുത്തിയാൽ ഇപ്രകരം താമസം വരുത്തിയ ഓരോ ദിവസത്തിനും 250/- രൂപ നിരക്കിൽ പരമാവധി 5000/- രൂപ വരെ പിഴ ഈടാക്കാവുന്നതാണ്.


14 സേവനങ്ങൾ സംബന്ധിച്ച അവകാശങ്ങളിലാണ് പൊതുജനങ്ങൾക്ക് ഉറപ്പു നൽകുന്നത്.
സേവനങ്ങൾ ലഭ്യമാക്കേണ്ട സമയപരിധി ഗസറ്റിൽ വിജ്ഞാപനം ചെയ്യുകയും, ഈ സമയത്തിനകം സേവനം ലഭിക്കാതിരിക്കുകയോ അപേക്ഷ നിരസിക്കപ്പെടുകയോ ചെയ്താൽ 30 ദിവസത്തിനകം അപ്പീൽ ഫയൽ ചെയ്യുകയും ആവാം. മതിയായ കാരണമുണ്ടെന്ന് ഒന്നാം അപ്പീൽ അധികാരിക്കു ബോധ്യപ്പെട്ടാൽ 30 ദിവസം കഴിഞ്ഞും അപ്പീൽ സ്വീകരിക്കാം. ഒന്നാം അപ്പീൽ നിരസിക്കപ്പെട്ടാൽ രണ്ടാം അപ്പീൽ നൽകാനും വ്യവസ്ഥയുണ്ട്. ഇത് അപ്പീൽ നിരസിച്ച് 60 ദിവസത്തിനകം ആയിരിക്കണം. സേവനം നൽകുന്നതിൽ വീഴ്ച വരുത്തുന്ന ഉദ്യോഗസ്ഥർ നിയമപ്രകാരമുള്ള പിഴ നൽകേണ്ടി വരും.




</doc>
<doc id="157155" url="https://ml.wikipedia.org/wiki?curid=157155" title="ഭൃഗു">
ഭൃഗു

ഹിന്ദുമത വിശ്വാസ പ്രകാരം പത്തു പ്രജാപതികളിലൊരാളാണ് ഭൃഗുമഹർഷി. സൃഷ്ടികർമ്മത്തിനായി തന്നെ സഹായിക്കുവാൻ ബ്രഹ്മാവ് സൃഷ്ടിച്ച പത്ത് ദേവന്മാരാണ് ആണ് പ്രജാപതികൾ എന്നറിയപ്പെട്ടത്. ബ്രഹ്മപുത്രൻ; അസുരഗുരുവായ ശുക്രാചാര്യരുടെ പിതാവാണ് ഭൃഗുമുനി.

ജീവിതാവസാനത്തിൽ ഈ ലോകത്തിൽ നിന്നു പ്രയാണം ചെയ്തു യാതൊന്നിലാണോ ഒടുവിൽ വിലയം പ്രാപിക്കുന്നത്, അതാണ് ബ്രഹ്മം എന്നു വരുണൻ ഭൃഗു മഹർഷിക്ക് ഉപദേശം നൽകി. വരുണൻ ഉപദേശം ലഭിച്ച കിട്ടിയതിനുശേഷം ആ തത്ത്വം സാക്ഷാത്കരിക്കുന്നതിനുവേണ്ടി തപസ്സുചെയ്ത് 'അന്നം' ആണ് ബ്രഹ്മമെന്നു മനസ്സിലാക്കി വരുണനെ സമീപിച്ചു. ബ്രഹ്മത്തിന്റെ സ്ഥൂലരൂപം മാത്രമാണ് അന്നം എന്നു വിശദീകരിച്ചു വരുണൻ. വീണ്ടും തപസ്സ് ചെയ്ത് പ്രാണനാണ് ബ്രഹ്മമെന്നു മനസ്സിലാക്കിയ ഭൃഗുവിനെ വീണ്ടും തപസ്സുചെയ്യാൻ വരുണൻ ഉപദേശിച്ചു. തൽഫലമായി മനസാണ് ബ്രഹ്മമെന്നും, വീണ്ടും വിജ്ഞാനമാണ് ബ്രഹ്മമെന്നും, അവസാനം ആനന്ദമാണ് ബ്രഹ്മമെന്നും ഭൃഗു കണ്ടെത്തി. ആനന്ദമാണ് ബ്രഹ്മമെന്ന പരമതത്ത്വം എന്നു സാക്ഷാത്കരിച്ച ഭൃഗുവിൽ വരുണൻ സന്തുഷ്ടനായി എന്ന് തൈത്തിരിയോപനിഷത്തിൽ പറയുന്നു. ബ്രഹ്മതത്വാഭിന്നവുമായ ആനന്ദത്തെ ആസ്പദമാക്കിയാണ് ഈശ്വരനെ സച്ചിദാനന്ദസ്വരൂപനെന്നും മറ്റും ലക്ഷണപൂർവകം വർണ്ണിച്ചിട്ടുള്ളത്. 

സതിദേവിയുടെ ജീവത്യാഗത്തിനു കാരണമായ ദക്ഷയാഗം നടത്തിയത് പ്രധാന പുരോഹിതനായ ഭൃഗുമുനിയുടെ നേതൃത്വത്തിലാണ്. സതിദേവിയുടെ ജീവത്യാഗം കണ്ട് കോപിഷ്ഠരായ ദേവിയുടെ കൂടെപ്പോയ ശിവഗണങ്ങളെ യാഗശാലയിൽ നിന്നും ഓടിക്കാൻ ഭൃഗുമഹർഷിയാണ് യോഗാഗ്നിയിൽ നിന്നും ഋഭു എന്ന സത്വത്തെ സൃഷ്ടിച്ചത്. ആയിരം കൈകളും മൂന്നുകണ്ണുകളും ഭീകര ദംഷ്ട്രകളും ഉള്ള ഒരു ഭീകര സത്വമായിരുന്നു അത്.

വീരഭദ്രന്റേയും ഭദ്രകാളിയുടെയും നേതൃത്വത്തിൽ എത്തിയ ഭൂതഗണങ്ങൾ ഭീകരസത്വത്തെ നശിപ്പിക്കുകയും ഭൃഗു മഹർഷിയെ ഉപദ്രവിക്കുകയും ചെയ്തു. മണിമാൻ എന്ന ശിവഭൃത്യൻ ഭൃഗുവിനെ യാഗശാലയിലെ ഒരു തൂണിൽ ബന്ധിച്ചു. വീരഭദ്രൻ ഭൃഗുവിന്റെ മീശയും താടിരോമങ്ങളും ബലമായി പറിച്ചെടുത്തുവെന്നും ദേവിഭാഗവതം പറയുന്നു. ഇതോടെ ഭൃഗുമഹർഷിയുടെ അഹങ്കാരം ശമിച്ചുവത്രെ. 


</doc>
<doc id="157156" url="https://ml.wikipedia.org/wiki?curid=157156" title="പഞ്ചുരുളി">
പഞ്ചുരുളി

പന്നിയുടെ രൂപത്തിൽ ഉള്ള ഒരു തെയ്യമാണു പഞ്ചുരുളി . രൌദ്രഭാവവും ശാന്തതയും ഒരുപോലെ പ്രകടിപ്പിക്കുന്ന ഒരു മൂർത്തിയാണ് ഇത് .

ശാന്തരൂപത്തിലാണ് തുടങ്ങുന്നത്. പിന്നീട് രൌദ്രഭാവം കൈകൊണ്ട് നൃത്തം ചെയ്യും. നൃത്തത്തിന്റെ പാരമ്യത്തിൽ ഭക്തരുടെ നേരെ ഓടി അടുക്കും. വാല്യക്കാർ തടസ്സം നിൽക്കുമ്പോൾ അലറി ബഹളം വയ്ക്കുകയും മുടികൊണ്ട് അടിക്കുകയും ചെയ്യും. പിന്നീട് ശാന്തമായിരുന്ന് ഭക്തർക്ക് അനുഗ്രഹം കൊടുക്കും. 

ചില കാവുകളിൽ പ്രതീകാത്മകമായി മൃഗബലി നടത്താറുണ്ട്. 

പഞ്ചുരുളിയുടെ മുഖത്തെഴുത്തിനെ ‘’‘രുദ്രമിനുക്ക്’‘’ എന്നാണ് പറയുക.

മലയൻ, വേലൻ, മാവിലൻ, കോപ്പാള, പമ്പത്താർ ജാതിക്കാരാണ് ഈ തെയ്യം കെട്ടുന്നതു്. 

സുംഭാസുരനേയും നിസുംഭാസുരനേയും നിഗ്രഹിക്കാനായി ദേവി അവതരിച്ചപ്പോൾ, സഹായത്തിനായി മഹാദേവന്റെ ഹോമകുണ്ഡത്തിൽ നിന്നും ഉയർന്നു വന്ന ഏഴുദേവിമാരിൽ പ്രധാനിയാണ്, വരാഹി. വരാഹി സങ്കൽ‌പ്പത്തിലുള്ള തെയ്യമാണ്, പഞ്ചുരുളി.

മാർച്ചമയം - മാറുംമുല

മുഖത്തെഴുത്ത് - കുറ്റിശംഖും പ്രാക്കും

തിരുമുടി - പുറത്തട്ട്മുടി


</doc>
<doc id="157160" url="https://ml.wikipedia.org/wiki?curid=157160" title="ആൽബട്രോസ് ശലഭം">
ആൽബട്രോസ് ശലഭം

പീത-ശ്വേത ചിത്രശലഭ കുടുംബത്തിൽപ്പെട്ട പൂമ്പാറ്റ. കേരളത്തിൽ പശ്ചിമഘട്ടത്തിലുള്ള മലനിരകളിലും സമീപസ്ഥമായ കുറ്റിക്കാടുകളിലും അരുവിയോരങ്ങളിലും മഞ്ഞുകാലത്തിന്റെ ആരംഭത്തോടെ ധാരാളമായി കാണപ്പെടുന്നു. കേരളത്തിലെ ദേശാടനം നടത്തുന്ന ചിത്രശലഭങ്ങളിൽ മുഖ്യഇനം. ആറളം വന്യജീവിസങ്കേതത്തിൽ നവംബർ തൊട്ട് ഫിബ്രവരി വരെയുള്ള മാസങ്ങളിൽ ആയിരക്കണക്കിന് ആൽബട്രോസ് ചിത്രശലഭങ്ങളാണ് ദേശാടനത്തിൽ ഏർപ്പെട്ടിരിക്കുന്നതായി നിരീക്ഷിക്കപ്പെട്ടിരിക്കുന്നത്
കറുത്ത ചെറുപൊട്ടുകളുള്ള ഇളം നീലനിറത്തിലുള്ളതാണ് ലാർവകൾ.അവയുടെ തലയ്ക്ക് മഞ്ഞനിറമാണ്.പ്യൂപ്പയുടെ നിറം മഞ്ഞയാണ്. പ്യൂപ്പയുടെ ശരീരത്തിൽ ധാരാളം കറുത്തപൊട്ടുകളുണ്ട്. അസ്ഥിമരത്തിന്റെ ഇലകളിൽ ഇവ മുട്ടയിടാറുണ്ട്. ഇവയുടേ ഒരു ഭക്ഷണസസ്യം മലംപൈൻ ആണ്.



</doc>
<doc id="157161" url="https://ml.wikipedia.org/wiki?curid=157161" title="ഏകവീരൻ">
ഏകവീരൻ

ചന്ദ്രവംശ രാജാവായ ശതജിത്തിന്റെ വളർത്തു പുത്രനാണ് ഏകവീരൻ. യയാതിയുടെ വംശപരമ്പരയിലാണ് പിതാവായ ശതജിത്തിന്റെ ജനനം. മക്കളില്ലാതിരുന്ന ശതജിത്തിനു ലക്ഷ്മി-വിഷ്ണുമാർ നൽകിയ പുത്രനായി ഭാഗവതത്തിൽ പറയുന്നു. രേവന്തൻ ഉച്ചെശ്രവസ്സ് എന്ന കുതിരപ്പുറത്ത് ഏറി മഹാവിഷ്ണുവിന്റെ ദർശനത്തിനായി വൈകുണ്ഠത്തിൽ എത്തി. ഉച്ചൈശ്രവസ്സിനെ കണ്ട് ലക്ഷ്മീദേവി അല്പനേരം കണ്ണിമ മാറ്റാതെ നോക്കി നിന്നു. ഇതുകണ്ട മഹാവിഷ്ണു കുപിതനാവുകയും കുതിരയായി പിറക്കാൻ ലക്ഷ്മിയെ ശപിക്കുകയും ചെയ്തു. ലക്ഷ്മിദേവിയ്ക്കൊപ്പം ഭഗവാൻ വിഷ്ണുവും കുതിരയായി ജനിക്കുകയും അവരിൽ ഒരു പത്രനുണ്ടാവുകയും ചെയ്തു. ആ പുത്രനാണ് ഏകവീരൻ. അവനെ സന്താനങ്ങളില്ലാതിരുന്ന ശതജിത്തിനു നൽകി. അതിനാൽ ഈശ്വരാംശമുള്ള വ്യക്തിയാണ്‌ ഇദ്ദേഹത്തെ കരുതുന്നു.


</doc>
<doc id="157166" url="https://ml.wikipedia.org/wiki?curid=157166" title="ചോണൻ പൂമ്പാറ്റ">
ചോണൻ പൂമ്പാറ്റ

ഏഷ്യയിൽ കാണപ്പെടുന്ന ഒരു ചിത്രശലഭമാണ് ചോണൻ പൂമ്പാറ്റ ("Zesius chrysomallus").

ചോണൻ ഉറുമ്പുകളുമായി ചങ്ങാത്തത്തിൽ ഏർപ്പെട്ടിരിക്കുന്നത് കൊണ്ടാണ് ഇവയ്ക്ക് ഈ പേര് കിട്ടിയത്.

മഴ കൂടുതലുള്ള മലമ്പ്രദേശങ്ങളാണ് ഇവയുടെ താവളങ്ങൾ. ചോണനുറുമ്പിൻ കൂടുള്ള ചെടികളിലാണ് ഇവ മുട്ടയിടുന്നത്. പേര, വേങ്ങ, പൂമരുത് തുടങ്ങിയ മരങ്ങളാണ് ഇവ മുട്ടയിടാനായി തിരെഞ്ഞെടുക്കുന്നത്.
മഞ്ഞപ്പാവിട്ട(Indian mulberry) ചെടിയിലും മുട്ടയിടുന്നതായി കണ്ടിട്ടുണ്ട്.

ആൺ പൂമ്പാറ്റകൾ ചിറകുവിരിച്ചാൽ നേർത്ത ചുവപ്പുനിറവും പെൺശലഭത്തിന് നീലനിറവുമായിരിക്കും. 


</doc>
<doc id="157179" url="https://ml.wikipedia.org/wiki?curid=157179" title="ആർ.ജി.ബി. നിറവ്യവസ്ഥ">
ആർ.ജി.ബി. നിറവ്യവസ്ഥ

ചുവപ്പ്, പച്ച, നീല എന്നീ നിറങ്ങളിലുള്ള പ്രകാശം വ്യത്യസ്ത അളവുകളിലും കടുപ്പത്തിലും മിശ്രണം ചെയ്ത് മറ്റനവധി നിറങ്ങളെ സൃഷ്ടിക്കുന്ന രീതിക്കാണ് ആർ.ജി.ബി. നിറ വ്യവസ്ഥ (RGB Color Model) എന്നു പറയുന്നത്. ചുവപ്പ് (Red), പച്ച (Green), നീല (Blue) എന്നീ പ്രാഥമികവർണ്ണങ്ങളുടെ ആംഗലേയ നാമത്തിന്റെ ആദ്യാക്ഷരങ്ങളെടുത്താണ് ആർ.ജി.ബി എന്ന ചുരുക്കരൂപം.

ചുവപ്പ്, പച്ച, നീല എന്നീ മൂന്നു നിറങ്ങളിലുള്ള വെളിച്ചബീമുകൾ സൂപ്പർഇമ്പോസ് ചെയ്താൽ, എല്ലാ നിറങ്ങളും സൃഷ്ടിക്കാൻ എന്നതാണ് ആർ ജി ബി കളർ സ്കീമിന്റെ തത്ത്വം. ഓരോ വെളിച്ചബീമുകളുടെ തീവ്രത മാറ്റിയാണ് ഇതു സാധ്യമാക്കുന്നത്. എല്ലാ വെളിച്ച ബീമുകളുടേയും തീവ്രത പൂജ്യം ആയിരുന്നാൽ കറുപ്പും, എല്ലാ വെളിച്ച ബീമുകളുടേയും തീവ്രത ഏറ്റവും കൂടുതൽ ആയിരുന്നാൽ വെളുപ്പും ലഭിക്കുന്നു. ചുവപ്പു വെളിച്ച ബീമിന്റെ തീവ്രത ഏറ്റവും കൂടുതലും, പച്ച, നീല എന്നീ വെളിച്ച ബീമുകളുടെ തീവ്രത പൂജ്യവും ആയിരുന്നാൽ ചുവപ്പുനിറം ലഭിക്കും. ഇങ്ങനെ ഉണ്ടാക്കുന്ന നിറങ്ങളെ, അവയിലടങ്ങിയിരിക്കുന്ന ചുവപ്പ്, പച്ച, നീല വെളിച്ച ബീമുകളുടെ തീവ്രത ഉപയോഗിച്ച് സൂചിപ്പിക്കാം. ഇതിനെ ആർ ജി ബി ട്രിപ്‌ലെറ്റ് എന്നു വിളിക്കുന്നു. ഉദാഹരണത്തിന്, (100%, 0%, 0%) എന്നത് ചുവപ്പു നിറത്തെ സൂചിപ്പിക്കുന്ന ആർ ജി ബി ട്രിപ്‌ലെറ്റാൺ. ഇതിനെ ഹെക്‌സാഡെസിമൽ നമ്പർ ഉപയോഗിച്ചു (FF,00,00) എന്നും, അല്ലെങ്കിൽ #FF0000 എന്നും സൂചിപ്പിക്കാറുണ്ട്. ഇവിടെ FF എന്നത്, ഒരു നിറത്തിന്റെ ഏറ്റവും കൂടിയ തീവ്രതയേയും, 00 എന്നത് ഒരു നിറത്തിന്റെ ഏറ്റവും കുറഞ്ഞ തീവ്രതയേയും സൂചിപ്പിക്കുന്നു. പച്ചയുടെ ആർ ജി ബി കോഡ് #00FF00 എന്നും നീലയുടെ ആർ ജി ബി കോഡ് #0000FF എന്നുമാണ്. #000000 എന്നത്, കറുപ്പു നിറത്തെയും, #FFFFFF എന്നത് വെളുപ്പിനെയും സൂചിപ്പിക്കുന്നു.

ആർ.ജി.ബി. നിറവ്യവസ്ഥയിൽ ഓരോ നിറവും ഘടക നിറങ്ങളുടെ സങ്കലനത്തിലൂടെയാണ് ഉണ്ടാകുന്നത്. ഉദാഹരണത്തിന് പച്ചയും ചുവപ്പും നീലയും പ്രകാശ രശ്മികൾ കൂടിച്ചേർന്ന് വെള്ള പ്രകാശ രശ്മി ഉണ്ടാകുന്നു.



</doc>
<doc id="157189" url="https://ml.wikipedia.org/wiki?curid=157189" title="അന്താരാഷ്ട്ര വിദ്യാഭ്യാസ വർഷം-1971">
അന്താരാഷ്ട്ര വിദ്യാഭ്യാസ വർഷം-1971

യു.എൻ. പൊതുസമിതിയുടെ തീരുമാനം അനുസരിച്ച് 1970-ൽ ലോകമൊട്ടാകെ ആഘോഷിക്കപ്പെട്ട വിദ്യാഭ്യാസവർഷമാണ് അന്താരാഷ്ട്ര വിദ്യാഭ്യാസ വർഷം-1971 (International Education Year). സമൂഹത്തിന്റെ വളർച്ചയിൽ വിദ്യാഭ്യാസത്തിനുള്ള പങ്ക് ലോകജനതയെ ബോധ്യപ്പെടുത്തുകയും അന്തർദേശീയ സഹകരണവും സമാധാനവും ശക്തിപ്പെടുത്തുവാൻ വിദ്യാഭ്യാസത്തെ ഒരു ഉപകരണമാക്കിത്തീർക്കുകയും ചെയ്യുകയായിരുന്നു ഈ വർഷാചരണത്തിന്റെ മുഖ്യലക്ഷ്യം.

മുഖ്യമായി നാല് ആശയങ്ങളെ കേന്ദ്രീകരിച്ചുകൊണ്ടാണ് അന്താരാഷ്ട്രവിദ്യാഭ്യാസ വർഷം ആചരിച്ചത്. 

ലോകത്തിലെ മിക്കരാജ്യങ്ങളിലും നിലവിലിരിക്കുന്ന അനാരോഗ്യം, ദാരിദ്ര്യം, അജ്ഞത എന്നീ ദോഷങ്ങൾ നിർമാർജ്ജനം ചെയ്യത്തക്കവിധം വിദ്യാഭ്യാസക്രമങ്ങൾ ആസൂത്രണം ചെയ്യുവാൻ പ്രേരകമായ ചർച്ചകൾ വർഷാചരണ പരിപാടിയിൽ വ്യാപകമായ തോതിൽ സംഘടിപ്പിച്ചിരുന്നു. വിദ്യാഭ്യാസപരമായി പിന്നോക്കം നിൽക്കുന്ന സമുദായങ്ങളുടെ നിലവാരം മെച്ചപ്പെടുത്താനും പെൺകുട്ടികളുടെ വിദ്യാഭ്യാസം പുരോഗമിപ്പിക്കാനും വേണ്ട പരിപാടികൾ ഈ ദശകത്തിലെ വിദ്യാഭ്യാസ യത്നങ്ങളുടെ പ്രധാനഭാഗമായി അംഗീകരിക്കപ്പെട്ടു. നല്ല ഗ്രന്ഥങ്ങളുടെ വിലകുറഞ്ഞ പതിപ്പിന്റെ പ്രസിദ്ധീകരണം, ശാസ്ത്രസാങ്കേതികവിഷയങ്ങളുടെ ബോധനിലവാരം ഉയർത്തൽ, റേഡിയോ, ടെലിവിഷൻ‍, കംപ്യൂട്ടർ മുതലായ ആധുനിക ദൃശ്യ ശ്രാവ്യ മാധ്യമങ്ങൾ ഉപയോഗിച്ചുള്ള വിദ്യാഭ്യാസം ഇവയൊക്കെയാണ് ഈ ദശകത്തിൽ പ്രാവർത്തികമാക്കാൻ ഉദ്ദേശിച്ചിരുന്ന മറ്റു ചില പരിപാടികൾ. ചുരുക്കത്തിൽ സാക്ഷരത സാർവത്രികമാക്കുന്നതിനും കഴിവ്, താത്പര്യം, അഭിരുചി എന്നിവയ്ക്കനുസരണമായി എല്ലാ കുട്ടികൾക്കും വിദ്യാഭ്യാസത്തിൽ തുല്യാവകാശം തേടുന്നതിനും സഹായകമായ സാഹചര്യങ്ങൾ സൃഷ്ടിക്കുകയെന്നതാണ് എഴുപതുകളിലെ വിദ്യാഭ്യാസത്തിന്റെ മുഖ്യകർത്തവ്യമായി അന്താരാഷ്ട്ര വിദ്യാഭ്യാസ വർഷ പരിപാടികളിൽ ചൂണ്ടിക്കാണിക്കപ്പെട്ടിരുന്നത്.

ഇന്ത്യയിൽ സർവകലാശാലകൾ‍, മറ്റു ഉന്നത വിദ്യാഭ്യാസ അതോറിറ്റികൾ, വിദ്യാഭ്യാസ സാംസ്കാരിക സംഘടനകൾ ആദിയായവയുടെ ആഭിമുഖ്യത്തിൽ അന്താരാഷ്ട്ര വിദ്യാഭ്യാസ വർഷവും 1970 ജൂലൈ 18-ന് അന്താരാഷ്ട്ര വിദ്യാഭ്യാസദിനവും സമുചിതമായി ആഘോഷിക്കപ്പെട്ടു.



</doc>
<doc id="157201" url="https://ml.wikipedia.org/wiki?curid=157201" title="നളകൂബരൻ">
നളകൂബരൻ

അഷ്ടദിക്പാലകരിൽ ഉത്തര ദിക്കിനു നാഥനായ കുബേരന്റെ മൂത്തപുത്രനാണ് നളകൂബരൻ. കുബേരന്റെ രണ്ടാമത്തെ പുത്രനാണ് മണിഗ്രീവൻ. സുന്ദരന്മാരായ യക്ഷന്മാരായിരുന്നു ഇരുവരും. നാരദമുനിയുടെ ശാപത്താൽ വൃക്ഷങ്ങളായിമാറിയ ഇവരെ രണ്ടുപേരെയും ഭഗവാൻ മഹാവിഷ്ണു ദ്വാപരയുഗത്തിൽ ശ്രീകൃഷ്ണനായി പിറന്ന് മോക്ഷം നൽകിയതായി ഭാഗവതത്തിൽ പറയുന്നു.

ഒരിക്കൽ ഇരുവരും മദ്യംകഴിക്കുകയും തങ്ങളുടെ പത്നിമാരുമൊന്നിച്ച് നഗ്നരായി ഹിമാലയത്തിനടുത്ത് ഗംഗാനദിയിൽ മദനക്രീഡകൾ ചെയ്തു കുളിച്ചുരസിക്കുകയായിരുന്നു. കൈലാസനാഥനെ ദർശിക്കാനായി വന്ന നാരദർ ഇതുകാണുകയും അത്യന്തം കോപാകുലനായ അദ്ദേഹം രണ്ടു സഹോദരന്മാരേയും ശപിച്ചു. “നഗ്നരായി പുണ്യഗംഗയിൽ സ്നാനം ചെയ്യുന്നതു പാപകരമാണ്, അതിലും വിശേഷിച്ച് നഗ്നരായി രതിക്രീഢകളാടി വിഹരിക്കുന്നത് അതിലേറെ പാപകരം. മദ്യമദംകൊണ്ടു ധർമ്മവും മനുഷ്യത്വവും മറന്ന് ബോധമില്ലാതെ പെരുമാറിയ നിങ്ങൾ ബുദ്ധിയും ബോധവും ചേതനയുമില്ലാത്ത മരുതമരങ്ങളായിത്തീരട്ടെ എന്നു ശപിച്ചു. മുനിശാപം ഏറ്റതോടുകൂടി കുബേരപുത്രന്മാർ നാരദരുടെ ശാപമോക്ഷത്തിനായി അപേക്ഷിച്ചു. ദ്വാപരയുഗത്തിൽ ഭഗവാൻ വിഷ്ണു വസുദേവാത്മജനായി ജനിച്ച് നിങ്ങൾക്ക് ശാപമോക്ഷം നൽകുമെന്ന് അരുളികടന്നു പോയി.

കൃഷ്ണൻ ശിശുവായിരിക്കുന്ന അവസരത്തിൽ അമ്പാടിയിൽ വെച്ച് ഒരിക്കൽ യശോദര കണ്ണനെ കുരുത്തകേടുകാണിച്ചതുകൊണ്ട് ഉരലിൽ കെട്ടിയിട്ടു. അല്പം കഴിഞ്ഞ് കണ്ണൻ ആ ഉരലും വലിച്ചോണ്ട് അതുവഴിയെല്ലാം നടന്നു. നളകൂബര-മണിഗ്രീവന്മാർ മരുതമരങ്ങളായി നിൽക്കുന്നതുവഴി കൊണ്ടുപോയി ആ മരങ്ങൾ ഉരലുകൊണ്ട് മറിച്ചിടുകയും അങ്ങനെ കുബേരപുത്രന്മാർക്ക് മോക്ഷം കിട്ടുകയും ചെയ്തു. കൃഷ്ണനു നാലുവയസ്സു പ്രായമുള്ളപ്പോഴാണു നളകൂബരമണിഗ്രീവന്മാർക്ക് ശാപമോക്ഷം നൽകുന്നത്.

ത്രേതായുഗത്തിൽ നളകൂബരൻ രാവണനെ ശപിച്ചതായി വാല്മീകി രാമയണത്തിൽ ആദികാണ്ഡത്തിൽ പറയുന്നുണ്ട്.


</doc>
<doc id="157207" url="https://ml.wikipedia.org/wiki?curid=157207" title="ദി കളർ ഓഫ് പാരഡൈസ്">
ദി കളർ ഓഫ് പാരഡൈസ്

മജീദ് മജീദി സംവിധാനം ചെയ്ത് 1999-ൽ പുറത്തിറങ്ങിയ ഇറാനിയൻ ചലച്ചിത്രമാണ് ദി കളർ ഓഫ് പാരഡൈസ് (Persian: رنگ خدا, Rang-e Khodā, literally The Color of God). മുഹമദ് എന്ന അന്ധ ബാലന്റെ കഥ പറയുന്ന ചിത്രം മജീദിയുടെ ഏറ്റവും മികച്ച സൃഷ്ടികളിലൊന്നായി വിലയിരുത്തപ്പെടുന്നു. 

അന്ധനായ മുഹമദ് എന്ന എട്ടു വയസ്സുകാരൻ തെഹ്രാനിലെ ഒരു അന്ധവിദ്യാലയത്തിൽ പഠിക്കുന്നു. വേനലവധിക്ക് മറ്റുകട്ടികളെല്ലാം അവരവരുടെ വീടുകളിൽ പോയപ്പോൾ പിതാവിന്റെ വരവും കാത്തുനിർക്കുകയാണ് അവൻ. അന്ധനായ മകൻ ഒരു ബാദ്ധ്യതയായി കണക്കാക്കുന്ന അവന്റെ പിതാവാകട്ടെ വളരെ വൈകിയാണ് എത്തുന്നത്. അവധികാലത്ത് മുഹമദിനെ സ്കൂളിൽ തന്നെ പാർപ്പിക്കുവാൻ അയാൾ അധികൃതരോട് ആവശ്യപ്പെടുന്നു. അത് സാധ്യമല്ലെന്നറിഞ്ഞ അയാൾ തന്റെ മകനെയും കൊണ്ട് ഗ്രാമത്തിലേക്ക് തിരിക്കുന്നു. വിഭാര്യനായ അയാൾ വീണ്ടും വിവാഹിതനാകുവാനുള്ള ഒരുക്കത്തിലാണ്. എന്നാൽ അന്ധനായ മകൻ മൂലം ആ വിഹാഹത്തിൽനിന്ന് അവർ പിൻമാറുമോ എന്ന ആശങ്കയിലാണ് അയാൾ. 

സഹോദരിമാരും മുത്തശ്ശിയും അവന്റെ മടങ്ങിവരവിൽ അത്യധികം സന്തോഷിക്കുന്നു. ആഹ്ലാദകരമായ അവന്റെ അവധികാലം മനോഹരമായി സംവിധായകൻ ദൃശ്യവൽക്കരിക്കുന്നു, എന്നാൽ പിതാവ് അവനെ അന്ധനായ ഒരു ആശാരിക്കടുത്തേക്ക് കൊണ്ടുപോകുകയും ജോലിക്കായി അവിടെ നിർത്തുകയുമാണ് ചെയ്യുന്നത്. കൊച്ചുമകനെ കാണാതെ മുത്തശ്ശിക്ക് അസുഖം മൂർച്ഛിക്കുകയും തുടർന്ന് ഏറെകഴിയുംമുൻപ് അവർ മരണപ്പെടുകയും ചെയ്യുന്നു. അത് മോശം ലക്ഷണമായി കണ്ട് വധുവിന്റെ വീട്ടുകാർ വിവാഹത്തിൽനിന്നും പിൻമാറുന്നു. നിരാശനായ അയാൾ മകനെ വീട്ടിലേക്ക് തിരിച്ചുകൊണ്ടുവരുവാൻ തയ്യാറാകുന്നു. എന്നാൽ വഴിക്ക് വച്ച് പാലംതകർന്ന് മുഹമദ് നദിയിൽ വീണ് ഒഴുക്കിൽ പെടുന്നു. ഒരു നിമിഷം സ്വാർത്ഥനായ അയാൾ നിസംഗതനായി നോക്കിനിന്ന ശേഷം മകനെ രക്ഷിക്കുവാൻ നന്ദിയിലേക്ക് ചാടുന്നു. കടൽക്കരയിൽ കിടക്കുന്ന മുഹമദിനേയും പിതാവിനേയുമാണ് അടുത്ത രംഗത്ത് നമ്മൾ കാണുന്നത്. നിശ്ചലമായ അവന്റെ ശരീരം ചേർത്തുപിടിച്ചുകൊണ്ട് അയാൾ വിതുമ്പുന്നു. ചെറുതായി ചലിക്കുന്ന മുഹമദിന്റെ കൈവിരലുകളുടെ കാഴ്ചയിലാണ് ചിത്രം അവസാനിക്കുന്നത്.




</doc>
<doc id="157215" url="https://ml.wikipedia.org/wiki?curid=157215" title="കൈമൾതുരുത്ത് ജുമാ മസ്ജിദ്">
കൈമൾതുരുത്ത് ജുമാ മസ്ജിദ്

എറണാകുളം ജില്ലയിലെ വടക്കൻ പറവൂരിലെ പ്രശസ്തമായ മുസ്ലിം പള്ളിയാണു കൈമൾതുരുത്ത് ജുമാ മസ്ജിദ്..പറവൂർ പട്ടണത്തിന്റെ കിഴക്കു ഭാഗത്തുള്ള മാട്ടുപുറം എന്ന സ്ഥലത്താണു ഈ ജുമാ മസ്ജിദ്.പറവൂരിൽ നിന്നും പറവൂർ-മാട്ടുപുറം റോഡിലൂടെ ഏകദേശം മൂന്നു കിലോ മീറ്റർ സഞ്ചരിച്ചാൽ ഈ പള്ളിയിലെത്താം. ഈ പള്ളിക്കു തൊട്ടു പുറകിലായി മദ്രസയും പ്രവർത്തിക്കുന്നു. 

 () 21:26, 31 ഡിസംബർ 2011 (UTC)

</doc>
<doc id="157226" url="https://ml.wikipedia.org/wiki?curid=157226" title="അമ്പത്തിയാറ് (ചീട്ടുകളി)">
അമ്പത്തിയാറ് (ചീട്ടുകളി)

ഗുലാൻ പരിശ് അഥവാ തുറുപ്പുകളി വിഭാഗത്തിൽപ്പെട്ട ഒരു ചീട്ടുകളിയാണ് അമ്പത്തിയാറ്. ആറോ എട്ടോ പേർ രണ്ടു സംഘങ്ങളായാണ് സാധാരണ അമ്പത്തിയാറ് കളിക്കുന്നത്. രണ്ടു പെട്ടി ചീട്ടുകളിൽ നിന്നും J, 9, A, 10, K, Q എന്നീ ചീട്ടുകൾ മാത്രമെടുത്താണ് അമ്പത്തിയാറ് കളിക്കുന്നത് ആകെ 48 ചീട്ടുകൾ കാണും. ചീട്ടുകളുടെ ആകെ വില 56 ആണെന്നതാണ് ഈ പേരു വരാൻ കാരണം.

രഹസ്യമായി തുറുപ്പ് നിശ്ചയിക്കുന്ന സാധാരണ അമ്പത്തിയാറിനു പുറമേ, പരസ്യമായി തുറുപ്പ് പ്രഖ്യാപിക്കുന്ന സപ്പോർട്ട് എന്ന ഒരു വകഭേദവും ഈ കളിക്കുണ്ട്.

താഴെക്കാണിച്ചിരിക്കുന്ന ചീട്ടുകൾ രണ്ടു വീതം നാലു ചിഹ്നങ്ങളിലുമായി കളിക്കാനെടുക്കുന്നു. അതുകൊണ്ട് രണ്ടു പെട്ടി ചീട്ടുകൾ ആവശ്യമുണ്ടാകും. ഒരേ ചിഹ്നത്തിന്റെ ഒരേ ചീട്ടുതന്നെ ഒരു കളിയിലിറങ്ങുകയാണെങ്കിൽ ക്രമത്തിൽ ആദ്യത്തെ ചീട്ടിട്ടയാൾക്കായിരിക്കും മുൻതൂക്കം.

പങ്കാളികൾ ഒന്നിടവിട്ട് വട്ടത്തിലിരുന്നാണ് കളിയാരംഭിക്കുന്നത്. നാലു ചീട്ടുകൾ വീതമായി എല്ലാ ചീട്ടുകളും ഇട്ടുകഴിഞ്ഞതിനു ശേഷമാണ് ലേലമാരംഭിക്കുന്നത്. എട്ടു ചീട്ടുകളാണ് ഒരാൾക്ക് ലഭിക്കുക. കൈവിളിക്കാരന്റെ കുറഞ്ഞ വിളി 28 ആണ്. 40 ആണ് ഈ കളിയിലെ ഓണേഴ്സ്. ആദ്യവട്ടവിളിക്കുശേഷം 40 മുതൽ രണ്ടാമതും ലേലം വിളിക്കാം. 

ഗുലാൻ പരിശിലെ മറ്റു കളികളിലെന്ന പോലെ ലേലം വിളിച്ച് നിശ്ചയിക്കുന്നയത്രയും പോയിന്റുകൾ കളിച്ച് നേടുക എന്നതാണ് വിജയലക്ഷ്യം. വിളിച്ചയാൾ രഹസ്യമായാണ് തുറുപ്പ് കമിഴ്ത്തുന്നത്.

സപ്പോർട്ട് കളിയിൽ ലേലം വിളിക്ക് മാത്രം മാറ്റമുണ്ട്. കൈവിളിക്കാരൻ ലേലം വിളിക്കുന്നതിനൊപ്പം, ഏത് ചിഹ്നമാണ് തുറുപ്പാക്കുന്നതെന്ന് പ്രഖ്യാപിക്കും. ഗുലാൻ പരിശിലെ സാധാരണ ലേലംവിളി പോലെത്തന്നെ എതിരാളിക്ക് തുറുപ്പ് പ്രഖ്യാപിച്ച് ഉയർന്ന വിളി വിളിക്കാം. പങ്കാളി വിളിച്ച അതേ ചിഹ്നത്തിന്റെ ചീട്ടുകൾ കൈവശമുള്ളയാൾക്ക് അതേ ചിഹ്നത്തിൽ പ്ലസ് എന്നു പറഞ്ഞ് നിശ്ചിതയെണ്ണം ഉയർത്തി വിളിക്കാവുന്നതാണ്. 

ഇങ്ങനെ ലേലം വിളി കഴിയുമ്പോൾ മറ്റു കളിക്കാരുടെ കൈവശമുള്ള ചീട്ടുകളുടെ ഏകദേശധാരണ എല്ലാ കളിക്കാർക്കും വന്നു ചേരും. അതുകൊണ്ട്, കളിക്കാരുടെ ഓർമ്മശക്തിക്കും കൗശലത്തിനും ഈ കളിയിൽ കൂടുതൽ പ്രാധാന്യം ലഭിക്കുന്നു.



</doc>
<doc id="157240" url="https://ml.wikipedia.org/wiki?curid=157240" title="ലമേറ്റാ ശിലാക്രമം">
ലമേറ്റാ ശിലാക്രമം

ഇന്ത്യയിൽ ഗുജറാത്ത്‌ , മധ്യപ്രദേശ് ,മഹാരാഷ്ട്ര തുടങ്ങിയ സ്ഥലങ്ങളിൽ കാണുന്ന ഒരു ശിലാക്രമം ആണ് ലമേറ്റാ ശിലാക്രമം. ഇത് അന്ത്യ ക്രിറ്റേഷ്യസ്‌ കാലത്ത് നിന്നും ഉള്ള ശിലാക്രമം ആണ്.

അനവധി ദിനോസർ ഫോസ്സിലുകൾ ഇവയിൽ നിന്നും കണ്ടു കിട്ടിയിട്ടുണ്ട്. പലതും നോമെൻ ദുബിയം ആണെങ്കിലും ഏറെ തിരിച്ചറിയപ്പെടുന്ന ഫോസ്സിലുകൾ ഇവ സംഭാവന ചെയ്തിട്ടുണ്ട്. ഇവയിൽ ചിലതാണ് 
ലമേറ്റസോറസ്,
ഇൻഡോസോറസ്,
ബ്രാക്കിപോഡോസോറസ്,
രാജാസോറസ്‌. 


</doc>
<doc id="157245" url="https://ml.wikipedia.org/wiki?curid=157245" title="വിശ്രവസ്സ്">
വിശ്രവസ്സ്

ബ്രഹ്മാവിന്റെ പുത്രനും പ്രജാപതിമാരിൽ ഒരാളായ പുലസ്ത്യമഹർഷിയുടെ പുത്രനാണ്‌ വിശ്രവസ്സ്‌. വിശ്രവസ്സിന്റെ പുത്രന്മാരാണ് വൈശ്രവണൻ എന്നറിയപ്പെട്ട കുബേരൻ, ലങ്കാധിപതിയായ രാവണൻ, കുംഭകർണ്ണൻ, വിഭീഷണൻ. വിശ്രവസ്സിനു ശൂർപ്പണഖ എന്നൊരു പുത്രിയും കൈകസി എന്ന രാക്ഷസിയിലുണ്ടായി. വാല്മീകിരാമായണം ഉത്തരകാണ്ഡത്തിൽ രാക്ഷസോല്പത്തിയിൽ വിശ്രവസ്സിന്റേയും കൈകസിയുടേയും കഥകൾ വിശദമായി ഉൾക്കൊള്ളിച്ചിട്ടുണ്ട്. 

ബ്രഹ്മപുത്രനായ പുലസ്ത്യമഹർഷി ഹിമാലയത്തിൽ അളകനന്ദയുടെ തീരത്ത് തപസ്സുചെയ്യുന്നവസരത്തിൽ യക്ഷ-കിന്നര-ഗന്ധർവ വനിതകൾ നിത്യവും അളകനന്ദ നദിയിൽ വരികയും അവരുടെ ബഹളങ്ങളിൽ തനിക്ക് തപസ്സുചെയ്യുന്നതിനു ബുദ്ധിമുട്ടായപ്പോൾ അദ്ദേഹം, ഇനിമേലിൽ ഇവിടെ വരുന്ന സ്ത്രീകൾ ഗർഭിണികളാവട്ടെ എന്നു ശപിക്കുകയും ചെയ്തു. ഇതൊന്നുമറിയാതെ ഒരിക്കൽ തൃണവിന്ദുവെന്ന രാജാവിന്റെ പുത്രിയായ മാലിനി അവിടെ ആശ്രമപരിസരത്തുവരികയും അവൾ ഗർഭിണി ആകുകയും ചെയ്തു. ഇതറിഞ്ഞ് തൃണവിന്ദു മകളേയും കൂട്ടി പുലസ്ത്യനെ സമീപിച്ച് കാര്യങ്ങൾ ധരിപ്പിച്ചു. നിഷ്കളങ്കയായ ആ പെൺകുട്ടിയെ പുലസ്ത്യമഹർഷി വിവാഹം കഴിക്കുകയും ചെയ്തു. മാലിനിയിൽ പുലസ്ത്യനു ജനിച്ച ആ പുത്രനാണ് വിശ്രവസ്സ്. വിശ്രവസ്സും അച്ഛനെപ്പോലെ തപസ്സു ചെയ്ത് മഹർഷിയായി.

വിശ്രവസ്സ്‌ മഹർഷി ആദ്യം വിവാഹം കഴിച്ചത്‌ ഭരദ്വാജമഹർഷിയുടെ മകളായ ദേവവർണിനി എന്ന ഇളബിളയെ ആയിരുന്നു. അതിലുണ്ടായ മകനാണ്‌ വൈശ്രവണൻ അഥവാ കുബേരൻ. ബ്രഹ്മാവിന്റെ വരപ്രസാദത്താൽ പുഷ്പകവിമാനം ലഭിച്ചു. കൂടാതെ ധനാധിപതിയായി അഷ്ടദിക് പാലകസ്ഥാനവും ബ്രഹ്മദേവനാൽ ലഭിച്ചു. രാക്ഷസർ ഉപേക്ഷിച്ച ലങ്കാനഗരിയിൽ സർവ്വാഢംഭരത്തോടെ വസിക്കുവാൻ അച്ഛനായ വിശ്രവസ്സ് മഹർഷി അനുഗ്രഹിക്കുകയും ചെയ്തു.

വിശ്രവസ്സിന്റെ രണ്ടാമത്തെ പത്നിയാണ് കൈകസി. രാക്ഷസരാജാവായ സുമാലിക്കു പത്തുപുത്രന്മാരും നാലുപുത്രികളും ഉണ്ടായി. ഏറ്റവും ഇളയവളയായിരുന്നു കൈകസി. കൈകസിയിൽ വിശ്രവസ്സിനു ജനിച്ചവരാണ് രാവണാദികൾ. 


</doc>
<doc id="157247" url="https://ml.wikipedia.org/wiki?curid=157247" title="ദി ലോസ്റ്റ്‌ വേൾഡ്: ജുറാസ്സിക്‌ പാർക്ക്‌">
ദി ലോസ്റ്റ്‌ വേൾഡ്: ജുറാസ്സിക്‌ പാർക്ക്‌

1997-ൽ പുറത്തിറങ്ങിയ ഒരു സയൻസ്-ഫിക്ഷൻ ത്രില്ലെർ ഇംഗ്ലീഷ് ചലച്ചിത്രമാണ് ദി ലോസ്റ്റ്‌ വേൾഡ്: ജുറാസ്സിക്‌ പാർക്ക്‌. സ്റ്റീവൻ സ്പിൽബർഗ്ഗ് സംവിധാനം ചെയ്ത ചലച്ചിത്രമാണ് ഇത് .
മൈക്കൽ ക്രൈറ്റൺ എഴുതിയ ദി ലോസ്റ്റ്‌ വേൾഡ് എന്ന നോവലിനെ ആസ്പദമാക്കി ആണ് ഈ ചലച്ചിത്രം. 

ജുറാസ്സിക്‌ പാർക്ക്‌ പരമ്പരയിലെ രണ്ടാമത്തെ ചലച്ചിത്രം ആണ് ഇത് .



</doc>
<doc id="157249" url="https://ml.wikipedia.org/wiki?curid=157249" title="ഒപ്പോർട്ടോ">
ഒപ്പോർട്ടോ

പോർച്ചുഗലിലെ ഒരു നഗരമാണ് ഒപ്പോർട്ടോ അഥവാ പോർട്ടോ (പോർച്ചുഗീസ്: Porto). യൂറോപ്പിലെ അധികം അറിയപ്പെടാത്തതും ആകർഷകവുമായ ഈ നഗരം യുനെസ്കോയുടെ ലോക പൈതൃക നഗരങ്ങളിലൊന്നാണ്. 1996 - ലാണ് ഈ നഗരം ലോക പൈതൃക സ്ഥാനം നേടിയത്. ഇവിടുത്തെ തുറമുഖവും ഒപ്പോർട്ടോ എന്നാണ് അറിയപ്പെടുന്നത്. തുറമുഖത്തിനു സമീപം നൂറ്റാണ്ടുകളായി ബ്രിട്ടീഷ് കപ്പൽ ജീവനക്കാർ വസിക്കുന്നു. വീഞ്ഞ് ഉൽപാദനം വിപണനം എന്നിവ ഇവിടുത്തെ ഒരു തൊഴിലാണ്. പോർച്ചുഗലിലെ പ്രധാന നദിയായ ഡൗറോ നദി ഒപ്പോർട്ടോയിൽവച്ചാണ് അറ്റ്ലാന്റിക് സമുദ്രത്തിൽ പതിക്കുന്നത്. ശില്പഭംഗിയുള്ള ദേവാലയങ്ങളും മദ്ധ്യകാല ഭവനങ്ങളും ഇവിടുത്തെ കാഴ്ചകളാണ്. 



</doc>
<doc id="157253" url="https://ml.wikipedia.org/wiki?curid=157253" title="ദി ലോസ്റ്റ്‌ വേൾഡ് (നോവൽ)">
ദി ലോസ്റ്റ്‌ വേൾഡ് (നോവൽ)

ജോൺ മൈക്കൽ ക്രൈറ്റൺ 1995-ൽ എഴുതിയ ഒരു സയൻസ്-ഫിക്ഷൻ നോവൽ ആണ് ദി ലോസ്റ്റ്‌ വേൾഡ്.

ഈ നോവലിനെ അടിസ്ഥാനമാക്കി 1997-ൽ സ്റ്റീവൻ സ്പിൽബർഗ്ഗ് "" എന്ന ചലച്ചിത്രം സംവിധാനം ചെയ്യുകയുണ്ടായി.



</doc>
<doc id="157258" url="https://ml.wikipedia.org/wiki?curid=157258" title="തീച്ചിറകൻ">
തീച്ചിറകൻ

നിംഫാലിഡെ ശലഭ കുടുംബത്തിൽപ്പെട്ട ഒരു ചിത്രശലഭമാണ് തീച്ചിറകൻ ("Acraea terpsicore"). ഇന്ത്യാ ഉപഭൂഖണ്ഡങ്ങളിൽ മാത്രമാണ് ഈ ചിത്രശലഭം കാണപ്പെടുന്നത്. 

തുറസ്സായ സ്ഥലങ്ങളിലും പാതയോരങ്ങളിലും കാണപ്പെടുന്നു. ചിറകുകൾക്ക് തീജ്വാലയുടെ നിറമാണ് ഉള്ളത്. അതിനിടയിൽ കറുത്ത പൊട്ടുകൾ ഉണ്ട്. പിൻ ചിറകിന്റെ അഗ്രഭാഗത്തുള്ള കറുത്ത പട്ടയിൽ വെളുത്തവൃത്താകൃതിയുള്ള പൊട്ടുകൾ കാണപ്പെടുന്നു. തുറസ്സായ സ്ഥലങ്ങളിലും പാതയോരങ്ങളിലും കാണപ്പെടുന്നു. മഴ കഴിഞ്ഞുള്ള മാസങ്ങളിലാണ് ഇവ കൂടുതലായി കാണപ്പെടുന്നത്. അധികം ഉയരത്തിൽ പറക്കാത്ത പൂമ്പാറ്റകളാണ് ഇവ. ശരീരത്തിൽ നിന്നും മഞ്ഞനിറമുള്ള ദുർഗന്ധം നിറഞ്ഞ ദ്രാവകം പുറപ്പെടുവിക്കുന്നതിനാൽ പക്ഷികളും മറ്റും ഇവയെ ഒഴിവാക്കുകയാണ് ചെയ്യാറ്. പൂന്തേനാണ് ഇഷ്ടവിഭവം. കാട്ടുപൂവരശ്, മുരിക്ക്, പാഷൻഫ്രുട്ട് എന്നിവയിലാണ് സാധാരണ മുട്ടയിടുന്നത്. ഇരുപത് മുതൽ നൂറ് വരെ മുട്ടകൾ കൂട്ടമായി ഇടാറുണ്ട്. ചോക്ലേറ്റ് നിറമുള്ള ലാർവ്വകളിൽ ചുവപ്പുമുത്തുകളുണ്ടാകും. പൂമ്പാറ്റകളെപ്പോലെ ലാർവ്വകളേയും ശത്രുക്കൾ ഉപേക്ഷിക്കുകയാണ് പതിവ്. ഇവയും ഒരു തരം ദുർഗന്ധമുള്ള ദ്രാവകം പുറപ്പെടുവിക്കാറുണ്ട്.


</doc>
<doc id="157265" url="https://ml.wikipedia.org/wiki?curid=157265" title="റഷ്യൻ ആർക്ക്">
റഷ്യൻ ആർക്ക്

അലക്സാണ്ടർ സക്കുറോവ് സംവിധാനം ചെയ്ത് 2002-ൽ പുറത്തിറങ്ങിയ റഷ്യൻ ചലച്ചിത്രമാണ് "റഷ്യൻ ആർക്ക്" (Russian: Русский ковчег Transliteration: Russkij Kovcheg). 96 മിനിറ്റ് ദൈർഘ്യമുള്ള ചിത്രം ഒറ്റ ഷോട്ടിൽ സ്റ്റെഡിക്യാം ഉപയോഗിച്ചാണ് നിർമ്മിച്ചിരിക്കുന്നത്. 2002-ലെ കാൻസ് അന്താരഷ്ട ചലച്ചിത്രമേലയിൽ പ്രദർശിപ്പിക്കപ്പെട്ട ചിത്രം Palme d'Or പുരസ്ക്കരത്തിന് നോമിനേറ്റ് ചെയ്യപ്പെടുകയും ചെയ്തു. 

ആദ്യമായി ഒറ്റ ഷോട്ടിൽ പൂർത്തീകരിച്ച മുഴുനീള ചലച്ചിത്രമാണിത്. ചിത്രം തുടങ്ങുന്നതുമുതൽ അവസാനിക്കും വരെ 96 മിനിറ്റ് കട്ടുകളില്ലാതെ ഏഡിറ്റ് ചെയ്യാത്ത ഒരൊറ്റ ഫൂട്ടേജാണ്. ആദ്യ രണ്ട് ശ്രമങ്ങൾ പരാജയപ്പെട്ട ശേഷം മൂന്നാമത്തെ ശ്രമത്തിലാണ് ചിത്രം പൂർത്തീകരിക്കുവാനായത്. റഷ്യയുടെ മുന്നൂറ് വർഷത്തെ ചരിത്രം, സാഹിത്യം, കല, രാഷ്ടീയം, യൂറോപ്യൻ ശൈലികളുടെ സ്വാധീനവും അനുകരണവും, എന്നിങ്ങനെ പല വിഷയങ്ങൾ ചർച്ചചെയ്യുന്ന ചിത്രം ഡോക്യുമെന്ററി സ്വഭാവമുള്ളതാണ്. മുഖ്യകഥാപാത്രമായ അവതാരകന്റെ ശബ്ദം മാത്രമാണ് ചിത്രത്തിലുള്ളത്. അവതാരകന്റെ കാഴ്ച (point-of-view of an unseen narrator) എന്ന രീതിയിലുള്ള സങ്കേതമാണ് ചിത്രത്തിലുടനീളം ഉപയോഗിച്ചിരിക്കുന്നത്. ഹെർമിറ്റെജ് മ്യൂസിയത്തിലെ 33 മുറികളിലായി 2000-ത്തോളം നടീ നടൻന്മാന്മാരേയും മൂന്ന് വാദ്യവൃന്ദങ്ങളേയും ഉപയോഗിച്ചാണ് ചിത്രം പൂർത്തിയാക്കിയത്. സോണി HDW-F900 ക്യാമറ ഉപയോഗിച്ച് അൺകമ്പ്രസ്ട് ഡിജിറ്റൽ ഫോർമാറ്റിലാണ് ചിത്രം ചിത്രീകരിച്ചത്.




</doc>
<doc id="157269" url="https://ml.wikipedia.org/wiki?curid=157269" title="ടസ്കലൂസ">
ടസ്കലൂസ

അമേരിക്കൻ ഐക്യനാടുകളിലെ ഒരു സംസ്ഥാനമായ അലബാമയുടെ പശ്ചിമ ഭാഗത്തുള്ള ഒരു നഗരമാണ് ടസ്കലൂസ (Tuscaloosa ) . ടസ്കലൂസ കൗണ്ടിയുടെ ആസ്ഥാനവുമാണ് ഈ നഗരം. ബിർമിങ്ഹാമിന് 96 കി. മീ. തെക്ക് പടിഞ്ഞാറ് മാറി 'ബ്ലാക് വാറിയർ' നദിക്കരയിൽ സ്ഥിതിചെയ്യുന്നു. 1540-ൽ ഹെർനാന്റോ ദ സോട്ടോവിന്റെ പര്യവേക്ഷക സംഘത്തോടേറ്റു മുട്ടി കൊല്ലപ്പെട്ട ടസ്കലൂസ (കറുത്ത പോരാളി) എന്ന ചോക്തവ് ഇന്ത്യൻ സേനാനിയുടെ പേരിൽ നിന്നാണ് നഗര-കൌണ്ടി നാമധേയങ്ങൾ നിഷ്പന്നമായതെന്നു വിശ്വസിക്കപ്പെടുന്നു. ജനസംഖ്യ: 93,215 (2009 -ൽ).

ഒരു പ്രമുഖ വ്യാവസായിക-വിദ്യാഭ്യാസ കേന്ദ്രമാണ് ഈ നഗരം. വാർപ്പിരുമ്പു കൊണ്ടുള്ള പൈപ്പുകൾ, പേപ്പർ, റബർ ടയറുകൾ, രാസവസ്തുക്കൾ, തടി, പരുത്തിക്കുരു എന്നിവ ഇവിടത്തെ മുഖ്യവ്യാവസായികോത്പ്പന്നങ്ങളിൽപ്പെടുന്നു. 

ഒരു നദീ തുറമുഖനഗരം കൂടിയാണ് ടസ്കലൂസ. 1831-ൽ സ്ഥാപിതമായ അലബാമ സർവകലാശാലയുടെയും, യു. എസിലെ പ്രെസ്ബൈറ്റേറിയൻ പള്ളിയുടെ കീഴിലുള്ള സ്റ്റിൽമൻ കോളജ് എന്ന കലാസ്ഥാപനത്തിന്റെയും ആസ്ഥാനവും ഈ നഗരമാണ്. 1829-ൽ പണിതീർത്ത ഗോർഗസ് മന്ദിരം, 1827-ൽ നിർമിച്ച ഓൾഡ് ടാവേൺ എന്നിവ ഉൾപ്പെടെ ആകർഷകങ്ങളായ നിരവധി പുരാതനമന്ദിരങ്ങൾ ഈ നഗരത്തിലുണ്ട്. അലബാമ സർവകലാശാലയിൽ ഒരു ആർട്ട് മ്യൂസിയവും ഒരു നാച്വറൽ ഹിസ്റ്ററി മ്യൂസിയവും പ്രവർത്തിക്കുന്നു.

യു. എസ്. ഭരണകൂടത്തിന്റെ അനുമതിയോടെ ക്രീക് ഇന്ത്യരാണ് ഇവിടെ ഒരു നഗരം സ്ഥാപിച്ചത് (1809). എന്നാൽ നാലുവർഷത്തിനുശേഷം നഗരം തീവച്ചു നശിപ്പിക്കപ്പെട്ടതിനെ തുടർന്ന് ഇവർ പടിഞ്ഞാറോട്ടു പലായനം ചെയ്യാൻ നിർബന്ധിതരായി. 1816-ൽ ദക്ഷിണ കാരലീനയിൽ നിന്നും വന്ന വെള്ളക്കാർ ഇവിടെ ആധിപത്യമുറപ്പിച്ചു. 1819-ലാണ് ഇത് അമേരിക്കൻ യൂണിയനിൽ ലയിച്ചത്. 1826-1846 വരെ സംസ്ഥാന തലസ്ഥാനമായിരുന്നു ഈ നഗരം. ഇക്കാലത്താണ് ഈ നഗരം നിർണായകമാംവിധം പുരോഗതി പ്രാപിച്ചത്. 

അമേരിക്കൻ ആഭ്യന്തരയുദ്ധത്തിന്റെ അവസാന നാളുകളിൽ ടസ്കലൂസ നഗരത്തിലൂടെ കടന്നുപോയ ഫെഡറൽ സേന ഇവിടത്തെ സർവകലാശാലാ മന്ദിരങ്ങളും വ്യാവസായിക സ്ഥാപനങ്ങളും തീവച്ചു നശിപ്പിക്കുകയുണ്ടായി. കമ്മീഷൻ മാതൃകയിലുള്ള ഒരു ഭരണസംവിധാനമാണ് ഈ നഗരത്തിൽ നിലവിലുള്ളത്.


</doc>
<doc id="157272" url="https://ml.wikipedia.org/wiki?curid=157272" title="ആൻഡ്രി സ്വ്യാഗിൻസാവ്">
ആൻഡ്രി സ്വ്യാഗിൻസാവ്

ആൻഡ്രി സ്വ്യാഗിൻസാവ് (Russian: Андре́й Петро́вич Звя́гинцев) റഷ്യൻ ചലച്ചിത്ര സംവിധായകനും നടനുമാണ്. 
1964-ൽ സൈബീരിയയിൽ ജനനം. 1984-ൽ Novosibirsk ഡ്രാമാ സ്ക്കൂളിൽനിന്നും അഭിനയത്തിൽ ബിരുദം നേടി. നാടക നടനായും ടെലിവിഷൻ പരമ്പര സംവിധായകനുമായി ജോലിനോക്കിയതിനു ശേഷം 2003-ൽ ആദ്യ ചലച്ചിത്രം ദി റിട്ടേൺ പുറത്തിറങ്ങി. അന്താരാഷ്ട്ര തലത്തിൽ ഏറെ പ്രശംസ പിടിച്ചുപറ്റിയ ചിത്രം വെനീസ് ചലച്ചിത്രമേളയിൽ ഗോൽഡൻ ലയൺ പുരസ്ക്കരം നേടി. 2007-ൽ രണ്ടാമത്തെ ചിത്രം ദി ബാനിഷ്മെന്റ് പുറത്തിറങ്ങി. 2007-ലെ കാൻസ് അന്താരാഷ്ട്ര ചലച്ചിത്രമേളയിൽ Palme d'Or പുരസ്ക്കാരത്തിന് നാമനിർദ്ദേശം ചെയ്യപ്പെട്ടു. 2011-ൽ പൂറത്തിറങ്ങിയ എലേന മൂന്നാമത് ചലചിത്രമാണ്. 2011-ലെ കാൻസ് അന്താരാഷ്ട്ര ചലച്ചിത്രമേളയിൽ Un Certain Regard വിഭാഗത്തിൽ പ്രദർശിപ്പിച്ച ചിത്രം ജൂറിയുടെ പ്രത്യേക പുരസ്ക്കരത്തിന് അർഹമായി.



</doc>
<doc id="157284" url="https://ml.wikipedia.org/wiki?curid=157284" title="മടിക്കൈ നെല്ലെടുപ്പ് സമരം">
മടിക്കൈ നെല്ലെടുപ്പ് സമരം

1948-ൽ കാസർകോട് താലൂക്കിലും മലബാറിലും ഭക്ഷ്യക്ഷാമം പടർന്നുപിടിച്ച കാലത്തു്, ജന്മിമാരുടെ നെല്ല് പൂഴ്ത്തിവയ്പിനെതിരായി നടന്ന ഒരു കർഷകസമരമാണു് മടിക്കൈ നെല്ലെടുപ്പ് സമരം.

ജന്മിമാരിൽനിന്ന് നെല്ലെടുത്ത് വിതരണം ചെയ്യുവാനായി കർഷകസംഘം പ്രവർത്തകർ കക്കോത്തായരുടെ ഇല്ലത്തുചെന്ന് പത്തായത്തിലുള്ള നെല്ലളക്കാൻ ആവശ്യപ്പെട്ടു. കെ മാധവൻ, മടിക്കൈ കുഞ്ഞിക്കണ്ണൻ, പി അമ്പുനായർ എന്നിവരായിരുന്നു സമരത്തിനു് നേതൃത്വം നൽകിയതു്. മിച്ചമുള്ള നെല്ല് അവിടെവച്ചുതന്നെ റേഷൻ വിലയ്ക്ക് വിതരണം ചെയ്തു. തുടർന്നു് പൊലീസ് മടിക്കൈ കുഞ്ഞിക്കണ്ണനെ അറസ്റ്റുചെയ്തു. കെ ആർ കുഞ്ഞിക്കണ്ണൻ, കെ എം കുഞ്ഞിക്കണ്ണൻ എന്നിവരുടെ നേതൃത്വത്തിൽ നൂറുകണക്കിന് കർഷകർ മടിക്കൈ കുഞ്ഞിക്കണ്ണനെ മോചിപ്പിക്കാനാവശ്യപ്പെടുകയും പൊലീസ് അദ്ദേഹത്തെ വിട്ടയക്കുകയും ചെയ്തു.


</doc>
<doc id="157286" url="https://ml.wikipedia.org/wiki?curid=157286" title="പ്രേതശലഭം">
പ്രേതശലഭം

പ്രേതശലഭത്തിന്റെ ചിറകിന്റെ വെളുത്ത മുകൾഭാഗം രാത്രിയിൽ മിന്നിത്തിളങ്ങി ഒരു അദൃശ്യചരടിൽ ഊഞ്ഞാലാടുന്ന പ്രതീതി ജനിപ്പിക്കുന്നു. തന്മൂലമാണ് ഇതിന് പ്രേതശലഭം എന്ന പേരു ലഭിച്ചത്. 

ആൺശലഭം പെൺശലഭത്തെക്കാൾ ചെറുതാണ്. ചിറകിന്റെ തിളക്കവും ശരീരത്തിന്റെ ഗന്ധവുംമൂലം പെൺശലഭങ്ങൾ ആകർഷിക്കപ്പെടുന്നു.


</doc>
<doc id="157294" url="https://ml.wikipedia.org/wiki?curid=157294" title="തൂവൽശലഭം">
തൂവൽശലഭം

ഇവയുടെ ചിറകുകൾ തൂവൽപോലെ വിഭജിക്കപ്പെട്ടിരിക്കുന്നതിനാൽ ഇവയെ തൂവൽശലഭം എന്ന് വിളിക്കുന്നു. പ്രധാനപ്പെട്ട ചില ഇനങ്ങൾ ഓക്സിറ്റൈലസ് പെരിസ്കാലിഡാക്റ്റൈലിസ്, പ്ളാറ്റിവ്റ്റിലിയ ജീനോഡക്റ്റൈല എന്നിവയാണ്. ലോകത്തിന്റെ പല ഭാഗങ്ങളിലായി ഏകദേശം 600 സ്പീഷിസുകൾ ഉള്ളതായി കണക്കാക്കപ്പെടുന്നു.


</doc>
<doc id="157296" url="https://ml.wikipedia.org/wiki?curid=157296" title="ആടുശലഭം">
ആടുശലഭം

ഇവയുടെ ലാർവയുടെ ശക്തിയേറിയ ഗന്ധംമൂലമാണ് ആടുശലഭം എന്ന പേരു ലഭിച്ചത്. കോസസ് കോസസ് സ്പീഷീസിന്റെ ഒരിനമാണിത്. പകൽസമയം മരപ്പൊത്തുകളിൽ കഴിയുന്ന ഇവയുടെ ആഹാരം. തടിയുടെ ഭാഗങ്ങൾ, ബീറ്റുറൂട്ട് എന്നിവയാണ്.


</doc>
<doc id="157300" url="https://ml.wikipedia.org/wiki?curid=157300" title="കോഡ്ലിങ് ശലഭം">
കോഡ്ലിങ് ശലഭം

ആപ്പിൾ തിന്നുനശിപ്പിക്കുന്ന നിശാശലഭങ്ങളാണിവ. ആപ്പിൾകീടം (Apple pest) എന്നും ഇവ അറിയപ്പെടുന്നു. ലോകമെമ്പാടുമുള്ള ആപ്പിൾത്തോട്ടങ്ങളിലാണ് ഇവ കാണപ്പെടുന്നത്. ഇരുണ്ട തവിട്ടുനിറമുള്ള ഇവയ്ക്കു ആകർഷകമായ രൂപമാണുള്ളത്.


</doc>
<doc id="157301" url="https://ml.wikipedia.org/wiki?curid=157301" title="വിഷ്ണുമംഗലം വിളക്കൊയ്ത്ത് സമരം">
വിഷ്ണുമംഗലം വിളക്കൊയ്ത്ത് സമരം

കർഷകസംഘത്തിന്റെ പ്രശസ്തിയും സ്വാധീനവും കാസർകോട് താലൂക്കിലും മലബാറിലും ഏറെ വർദ്ധിപ്പിച്ച സമരമായിരുന്നു വിഷ്ണുമംഗലം വിളക്കൊയ്ത്ത് സമരം. 

വിഷ്ണുമംഗലം ക്ഷേത്രസമീപത്തെ വയലിൽ കൃഷിചെയ്തിരുന്ന ദേവസ്വത്തിന്റെ കുടിയാനായിരുന്നു വീണച്ചേരിയിലെ ചന്തൻകുഞ്ഞി. അക്കാലത്തു് ക്ഷേത്ര ഊരാളന്മാരായ എരട്ടിത്തായരും, പട്ടറോടത്തായരും തമ്മിലുള്ള അവകാശ തർക്കത്തെ സംബന്ധിച്ച് കേസ് വിചാരണയ്ക്ക് വന്നപ്പോൾ പട്ടറോടത്തായരെ സഹായിച്ചിരുന്ന ചന്തൻകുഞ്ഞിയെ ഒഴിപ്പിക്കാൻ, പുല്ലൂരിലെ അന്നത്തെ പ്രബല രാഷ്ട്രീയ പാർട്ടിയായിരുന്ന പി.എസ്.പി യുടെ സഹായത്തോടെ എരട്ടിത്തായരുടെ കാര്യസ്ഥൻ ശ്രമിച്ചു. വയൽ ഒഴിഞ്ഞുകൊടുക്കുവാൻ ചന്തൻകുഞ്ഞിക്ക് നോട്ടീസ് നൽകി. ഈ സന്ദർഭത്തിൽ കമ്മ്യൂണിസ്റ്റു് പാർട്ടിയും, കർഷകസംഘവും ഇതിൽ ഇടപെട്ടു. 

കർഷകസംഘത്തിന്റെ നേതാക്കളായ കെ മാധവൻ, പി ചാത്തു, സി കേളുനായർ, വി രാമൻ തുടങ്ങിയവരുടെ നേതൃത്വത്തിൽ സ്ത്രീകളും പുരുഷന്മാരുമടങ്ങുന്ന കർഷകസംഘം പ്രവർത്തകർ വെള്ളിക്കോത്ത് നിന്ന് ജാഥയായി വിഷ്ണുമംഗലത്തെത്തി വയലിൽ വിത്തുവിതച്ചു. വിത്തുവിതച്ചത് മുതൽ വിളകൊയ്യുന്നതുവരെ വയലരികിൽ പന്തൽകെട്ടി കർഷകസംഘം പ്രവർത്തകർ കാവൽനിന്നു. നെല്ല് വിളഞ്ഞുകൊയ്യാറായപ്പോൾ സംഘത്തിന്റെ നേതൃത്വത്തിൽ വിളകൊയ്യാൻ തീരുമാനിച്ചു.

'ചന്തൻകുഞ്ഞി ഇട്ട വിള, ചന്തൻകുഞ്ഞി കൊയ്തെടുക്കും' എന്ന മുദ്രാവാക്യം വിളിച്ചുകൊണ്ട് ജാഥയായിച്ചെന്ന് വിളകൊയ്തു. കൊയ്തെടുത്ത നെല്ലിൻകറ്റകൾ വീണച്ചേരിയിലെ ചന്തൻകുഞ്ഞിയുടെ വീട്ടിലെത്തിച്ചു. തുടർന്ന് ചന്തൻകുഞ്ഞി, അമ്പുഞ്ഞി എന്നിവരുടെ പേരിൽ ജന്മി കേസു് കൊടുത്തു. കേസിൽ കൃഷിക്കാർക്കനുകൂലമായ വിധിയാണുണ്ടായത്.


</doc>
<doc id="157303" url="https://ml.wikipedia.org/wiki?curid=157303" title="സ്ഫിങ്സ് നിശാശലഭങ്ങൾ">
സ്ഫിങ്സ് നിശാശലഭങ്ങൾ

Sphinginae കുടുംബത്തിൽപ്പെട്ട ഒരിനം നിശാശലഭങ്ങളാണ് സ്ഫിങ്സ് നിശാശലഭങ്ങൾ. (Hawk-moth). ഇവയെ ശല്യപ്പെടുത്തുമ്പോൾ ഈജിപ്തിലെ സ്ഫിങ്സുകളെപ്പോലെ കാണപ്പെടുന്നതുകൊണ്ടാകാം ആദ്യകാല ശാസ്ത്രജ്ഞർ ഇതിനെ സ്ഫിങ്സ് എന്നു വിളിച്ചത്. 

പ്രാണികളിൽവച്ച് ഏറ്റവും വേഗത്തിൽ പറക്കുന്ന, താരതമ്യേന വലിപ്പവും വണ്ണവുമുള്ള ശരീരത്തോടുകൂടിയ ഈ നിശാശലഭങ്ങൾ ലോകം മുഴുവൻ കാണപ്പെടുന്നു. ആകെയുള്ള 900 സ്പീഷീസുകളിൽ 23 എണ്ണം യൂറോപ്പിലും മറ്റെല്ലാം ഉഷ്ണമേഖലാ പ്രദേശത്തുമാണ് കാണപ്പെടുന്നത്. ചില വനങ്ങളിൽ കഴുകൻ ശലഭം (Hawk moths) എന്നും ഇവ അറിയപ്പെടുന്നു. വലിയ കണ്ണുകളും നീളംകൂടിയ പ്രോബോസിസും ഇതിന്റെ പ്രത്യേകതയാണ്. രാത്രിയിൽ വിടരുന്ന പൂക്കളിൽ നിന്നാണ് ഇവ തേൻനുകരുന്നത്. ഈ സമയം ചിറകുകൾ വിറപ്പിച്ചുകൊണ്ട് പൂക്കൾക്കുചുറ്റും പറക്കുക സ്വാഭാവികമാണ്.

വിശ്രമാവസ്ഥയിൽ സ്ഫിങ്സ് ശലഭങ്ങളുടെ ശരീരോഷ്മാവ് വളരെ കുറവായതിനാൽ ഇവയ്ക്ക് പൊടുന്നനെ പറക്കാൻ കഴിയില്ല. പറക്കുന്നതിനുമുൻപ് ഒരു മിനിട്ടോളം ചിറകുകൾ വിറപ്പിച്ച് ഇവ ശരീരത്തിന്റെ ആന്തരിക ഊഷ്മാവു വർധിപ്പിക്കുന്നു. ശക്തിയേറിയ പറക്കൽ ഇവയുടെ കുടിയേറ്റ സ്വഭാവത്തെയാണ് സൂചിപ്പിക്കുന്നത്.

മഞ്ഞകലർന്ന ചുവപ്പുനിറമുള്ള ഇവയുടെ ചിറകുകൾക്ക് വലിപ്പം കൂടുതലാണ്. രണ്ടു വശത്തേക്കും നീണ്ടുകിടക്കുന്ന ആന്റിനകളാണ് മറ്റൊരു പ്രത്യേകത.

ഹെർസി കോൺവോൾവുലി (Herse convolvuli) എന്നാണ് ഇതിന്റെ ശാസ്ത്രനാമം. കറുപ്പും വെളുപ്പും കലർന്ന ചാരനിറം, വളരെ നീണ്ട പ്രോബോസിസ് എന്നിവയാണ് മറ്റു പ്രത്യേകതകൾ. ഏഷ്യ, ആഫ്രിക്ക, യൂറോപ്പ്, ആസ്റ്റ്രേലിയ എന്നിവിടങ്ങളിൽ കാണപ്പെടുന്ന ഇവ ദീർഘദൂര സഞ്ചാരികളാണ്. ഇവ ആഫ്രിക്കയിൽനിന്നും ആൽപ്സ് പർവതം കടന്ന് ഇംഗ്ളണ്ടിൽ എത്തിച്ചേരുന്നതായി രേഖപ്പെടുത്തിയിട്ടുണ്ട്.

അക്കെറോൺഷ്യ അട്രോപ്സ് (Acherontia atrops), ഹെമാറിസ് ഫ്യൂസിഫോർമിസ് (Hermaris fuciformis), ഹെമാറിസ് റ്റിറ്റിയസ് (H.Tityus), ലോത്തോ പോപ്പുലി (Laothoe populi), മൈമസ് റ്റിലിയക് (Mimas tiliac), സ്ഫിങ്സ് ലിഗുസ്ട്രി (Sphinx ligustri) എന്നിവയാണ് ഇതര ഇനങ്ങൾ.


</doc>
<doc id="157307" url="https://ml.wikipedia.org/wiki?curid=157307" title="കെ. മാധവൻ">
കെ. മാധവൻ

വടക്കേ മലബാറിലെ പ്രമുഖ സ്വാതന്ത്ര്യസമരസേനാനിയും, കർഷകസംഘം നേതാവുമായിരുന്നു കെ മാധവൻ (ജനനം:1915 ഓഗസ്റ്റ് 26 - ചരമം 2016 സപ്തംബർ 25). ഉപ്പുസത്യാഗ്രഹത്തിലും ഗുരുവായൂർ സത്യാഗ്രഹത്തിലും പങ്കെടുത്തവരിൽ ജീവിച്ചിരിക്കുന്ന പ്രമുഖ വ്യക്തിയാണു് കെ.മാധവൻ.

കാഞ്ഞങ്ങാട്ടെ പ്രമുഖ ജന്മി കുടുംബമായ ഏച്ചിക്കാനം തറവാട്ടിൽ എ.സി.രാമൻ നായരുടെയും കൊഴുമ്മൽ ഉണ്ണാങ്ങ അമ്മയുടെയും മകനായി 1915 ആഗസ്ത് 26-നാണ് കെ. മാധവൻ ജനിച്ചതു്. ആദ്യം ഗാന്ധിയനും പിന്നീട് കമ്യൂണിസ്റ്റുകാരനുമായിരുന്നതുകൊണ്ട് ഗാന്ധിയൻ കമ്യുണിസ്റ്റെന്ന് അറിയപ്പെടുന്നു. 25 സെപ്റ്റംബർ 2016 ന് തന്റെ 102-ആം വയസിൽ മരണപ്പെട്ടു.

തളിപ്പറമ്പ് മുത്തേടത്ത് ഹൈസ്‌കൂൾ, നീലേശ്വരം രാജാസ് ഹൈസ്‌കൂൾ, വെള്ളിക്കോത്ത് വിജ്ഞാനദായിനി ദേശീയ വിദ്യാലയം എന്നിവിടങ്ങളിലായിരുന്നു പഠനം. എറണാകുളം കോളേജിൽ നിന്ന് ഹിന്ദി വിശാരദ് പാസായി.

ദേശീയപ്രസ്ഥാന സമരപോരാളികളായ എ.സി.കണ്ണൻ നായരുടെയും വിദ്വാൻ പി.കേളുനായരുടെയും കെ.ടി.കുഞ്ഞിരാമൻ നമ്പ്യാരുടേയും പ്രവർത്തനങ്ങളിൽ ആകൃഷ്ടനായി 12-ആം വയസ്സിൽത്തന്നെ സമരരംഗത്തെത്തി. സൈമൻ കമ്മീഷൻ ബഹിഷ്‌കരണം, മദ്യവർജ്ജനം തുടങ്ങിയ പ്രക്ഷോഭങ്ങളിൽ പങ്കെടുത്തു. 13-ആം വയസിൽ പയ്യന്നൂരിൽ 1928-ൽ നെഹ്രുവിന്റെ അധ്യക്ഷതയിൽ നടന്ന നാലാം കോൺഗ്രസ് സമ്മേളനത്തിൽ വോളന്റിയറായി പ്രവർത്തിച്ചു. 1928 മെയ് 26,27 തിയതികളിൽ പയ്യന്നൂര് നടന്ന സംസ്ഥാന കോൺഗ്രസ്സ് സമ്മേളനത്തിൽ പങ്കെടുത്തു. 1930-ൽ കെ.കേളപ്പന്റെ നേതൃത്വത്തിൽ കോഴിക്കോട്ടുനിന്ന് പയ്യന്നൂരിലേക്ക് പുറപ്പെട്ട ഉപ്പുസത്യാഗ്രഹജാഥയിൽ അംഗമായി. 1931-ൽ ഗുരുവായൂർ സത്യാഗ്രഹസമരത്തിലും വോളന്റിയറായി. കയ്യൂർ സമരം നടക്കുമ്പോൾ കമ്യൂണിസ്റ്റ് പാർട്ടി കാസർകോട് താലൂക്ക് സെക്രട്ടറിയായിരുന്നു. 1930 ആഗസ്ത് 20 ന് കല്ലായി മദ്യഷോപ്പ് പിക്കറ്റിങ്ങിനിടെ ആറസ്റ്റുചെയ്യപ്പെട്ട് 15-ആം വയസിൽ ആറ് മാസം ജയിൽ ശിക്ഷ അനുഭവിച്ചു.

കാസർകോട്-മലബാർ സംയോജനം, കാസർകോട്-മലബാർ സമ്മേളനം, ഐക്യകേരള പ്രക്ഷോഭം എന്നീ സമരങ്ങളുടെ മുന്നണിപ്പോരാളിയായിരുന്നു. കാസർകോടൻ ഗ്രാമങ്ങളിൽ കർഷകസംഘം രൂപവത്കരിക്കുന്നതിനും കമ്യൂണിസ്റ്റ് പ്രസ്ഥാനം വളർത്തുന്നതിനും നേതൃപരമായ പങ്ക് വഹിച്ചു.

ജന്മിത്വ-നാടുവാഴിത്വത്തിനെതിരെ നടന്ന പ്രക്ഷോഭങ്ങൾക്ക് നേതൃത്വം നല്കി. മടിക്കൈ വിളകൊയ്ത്ത് സമരം, രാവണേശ്വരം നെല്ലെടുപ്പ് സമരം എന്നിവയ്ക്കും നേതൃത്വം നൽകി. കണ്ണൂർ സെൻട്രൽ ജയിലിലും വെല്ലൂർ, കടല്ലൂർ ജയിലിലും വിവിധ ഘട്ടങ്ങളിലായി ശിക്ഷയനുഭവിച്ചു.

ഇന്ത്യൻ നാഷണൽ കോൺഗ്രസ്സിലും, കോൺഗ്രസ് സോഷ്യലിസ്റ്റ് പാർട്ടിയിലും പ്രവർത്തിച്ചു. 1939-ൽ കമ്മ്യൂണിസ്റ്റ് പാർട്ടിയിൽ അംഗമായി. 1964-ൽ കമ്മ്യൂണിസ്റ്റ് പാർട്ടി പിളർന്നപ്പോൾ അദ്ദേഹം സി പി ഐ-നോടൊപ്പം നിലകൊണ്ടെങ്കിലും വർഷങ്ങൾക്കു് ശേഷം ഏതാനും പേരോടൊപ്പം മാർക്സിസ്റ്റ് പാർട്ടിയുമായി സഹകരിച്ചു പ്രവർത്തിക്കുകയും. അതിലംഗമാവുകയും ചെയ്തു. 1987-ൽ ഇ.എം.എസ്.ന് തുറന്ന കത്തെഴുതികൊണ്ട് സി.പി.എമ്മുമായുള്ള ബന്ധവും അവസാനിപ്പിച്ചു.

കോട്ടച്ചേരി സഹകരണ സ്റ്റോർ, മഹാകവി പി. സ്മാരകസമിതി, മഹാകവി കുട്ടമത്ത് സ്മാരകട്രസ്റ്റ്, വിദ്വാൻ പി. കേളുനായർ സ്മാരക ട്രസ്റ്റ് തുടങ്ങി പല സഹകരണ - സാംസ്‌കാരിക - സാമൂഹിക പ്രസ്ഥാനങ്ങൾക്കെല്ലാം കെ.മാധവൻ നേതൃത്വം ബഹിച്ചിട്ടുണ്ട്.




1953 മാർച്ച് നാലിന് കെ.മാധവൻ വിവാഹിതനായി. ഭാര്യ: കോടോത്ത് മീനാക്ഷിയമ്മ. മക്കൾ: ഇന്ദിര, അഡ്വ. സേതുമാധവൻ, ആശാലത, ഡോ. അജയകുമാർ.


</doc>
<doc id="157310" url="https://ml.wikipedia.org/wiki?curid=157310" title="ആഷിഖ് അബു">
ആഷിഖ് അബു

മലയാള ചലച്ചിത്ര മേഖലയിലെ പ്രമുഖ സംവിധായകനാണ് ആഷിഖ് അബു. പരസ്യനിർമ്മാതാവായി കലാജീവിതം തുടങ്ങിയ ഇദ്ദേഹം ദീർഘകാലം പ്രശസ്ത സംവിധായകൻ കമലിന്റെ സംവിധാന സഹായിയായി പ്രവർത്തിച്ചിട്ടുണ്ട്. 2009 ൽ ഡാഡികൂൾ എന്ന ചിത്രത്തിലൂടെയാണ് സംവിധായകനാകുന്നത്. 2011 ൽ പുറത്തിറങ്ങിയ സാൾട്ട് ആൻഡ് പെപ്പർ, 2012 ലെ 22 ഫീമെയിൽ കോട്ടയം എന്നീ സിനിമകൾ പ്രമേയത്തിലെ വ്യത്യസ്തത കൊണ്ടും അവതരണത്തിലെ പുതുമകൊണ്ടും ജനശ്രദ്ധയാകാർഷിക്കാൻ സാധിച്ചു. ഈ സിനിമകൾ ആ വർഷത്തെ മികച്ച വാണിജ്യ വിജയം സ്വന്തമാക്കിയ സിനിമകൾ കൂടിയായി. ഇത്‌ അദ്ദേഹത്തെ മുൻനിര സംവിധായകരുടെ പട്ടികയിലെത്തിച്ചു. സംവിധാനം കൂടാതെ സിനിമ നിർമാതാവ്, വിതരണക്കാരൻ, അഭിനേതാവ് എന്നീ നിലകളിലും പ്രവർത്തിക്കുന്നു.

സി. എം. അബുവിന്റെയും ജമീലയുടെയും മകനായി 1978 ഏപ്രിൽ 12 ന് എറണാകുളം ഇടപ്പള്ളിയിൽ ജനിച്ച ആഷിഖ് അബു, കൊച്ചിയിലെ എസ്. ആർ. വി ഹൈ സ്കൂളിൽ നിന്ന് പ്രാഥമിക വിദ്യാഭ്യാസം പൂർത്തിയാക്കി. തുടർന്ന് എറണാകുളം മഹാരാജാസ് കോളേജിൽ ഉപരിപഠനത്തിനായി ചേർന്നു. അവിടെവെച്ച് വിദ്യാർത്ഥി രാഷ്ട്രീയത്തിൽ സജീവമായ ഇദ്ദേഹം വിദ്യാർത്ഥി സംഘടന അധ്യക്ഷനായും പ്രതിനിധിയായും തിരഞ്ഞെടുക്കപ്പെട്ടിട്ടുണ്ട്. കൂടാതെ സംവിധായകൻ അമൽ നീരദിനെ പോലെയുള്ള മുതിർന്ന വിദ്യാർഥികളുമായുള്ള ബന്ധം ഇദ്ദേഹത്തിന്റെ സിനിമയിലേക്കുള്ള വരവിന് പ്രചോദനമായി.

പരസ്യ നിർമാതാവായി തന്റെ കലാജീവിതം ആരംഭിച്ച ഇദേഹം പപ്പായ മീഡിയ ഡിസെയ്ൻ പ്രൈ. ലി. എന്ന പേരിൽ ഒരു പരസ്യ നിർമ്മാണ സ്ഥാപനത്തിന്റെ മേധാവി കൂടിയാണ് ആഷിഖ് അബു. കേരളത്തിലെ പ്രശസ്തമായ വാണിജ്യസ്ഥാപനങ്ങളുടെയും ഉൽപ്പന്നങ്ങളുടെയും പരസ്യങ്ങൾ ഈ സ്ഥാപനം കൈകാര്യം ചെയ്തിട്ടുണ്ട് (ഉദാ: കല്യാൽ ജ്വല്ലേഴ്‌സ്, മീഡിയ വണ് ടി. വി, ലുലു ഹൈപ്പർമാർക്കെറ്റ്, ...). പ്രശസ്ത സംവിധായകൻ കമലിന്റെ സഹ സംവിധായകണയാണ് സിനിമപ്രവർത്തനം ആരംഭിക്കുന്നത്. ഇതിനുശേഷമാണ് സ്വതന്ത്ര സിനിമ സംവിധായകനാകുന്നത്.സാമൂഹ മാധ്യമങ്ങളിൽ സജീവ സാന്നിധ്യമായ ഇദ്ദേഹം രാഷ്ട്രീയ സാമൂഹ്യ വിഷയങ്ങളിലെ തന്റെ നിലപാടുകൾ പ്രകടിപ്പിക്കുന്ന അപൂർവം കലാകാരന്മാരിലൊരാളാണ്.

2013 നവംബർ 1 ന് അഭിനേത്രിയും, നർത്തകിയുമായ റിമ കല്ലിങ്കലിനെ തന്റെ ജീവിത പങ്കാളിയായി സ്വീകരിച്ചു. കാക്കനാട് റെജിസ്ട്രാർ ഓഫീസിൽ വച്ച് ലളിതമായായിരുന്നു വിവാഹം. വിവാഹത്തിന്റെ പേരിൽ നടക്കുന്ന ധൂർത്തൊഴിവാക്കാനാണ്‌ രണ്ടു പേരും ഇത്തരത്തിൽ തീരുമാനിച്ചത്.

2009 മുതൽ തുടങ്ങുന്ന സിനിമാജീവിതത്തിൽ കൂടുതലും വിജയങ്ങളുടേതായിരുന്നു. ആദ്യ ചിത്രമായ ഡാഡികൂൾ സാമ്പത്തിക വിജയം നേടിയിരുന്നു. പിന്നീട് പുറത്തിറങ്ങിയ ചിത്രങ്ങൾ വ്യത്യസ്തങ്ങളായ പ്രമേയങ്ങൾ കൊണ്ടും അവതരണത്തിലെ പുതുമകൊണ്ടും പ്രേക്ഷകപ്രീതി നേടാൻ കഴിഞ്ഞു. തന്റെ ഒരു ചിത്രം മറ്റൊന്നിന്റെ അനുകരണം ആകരുതെന്നു നിർബന്ധമുള്ളതായി പല അഭിമുഖങ്ങളിലും പറഞ്ഞിട്ടുണ്ട്. ആഷിഖിന്റെ സിനിമകളുടെ മറ്റൊരു പ്രത്യേകതയായി പറയാവുന്നത് ശക്തമായ സ്ത്രീ കഥാപാത്രങ്ങലാണ്. പലതും ഒരു സ്ത്രീ പക്ഷ സിനിമകളായി നിരൂപകർ വിലയിരുത്തുന്നു (ഉദാ: മായാനദി, 22 ഫീമെയിൽ കോട്ടയം). ശ്യാം പുഷ്കരൻ, ദിലീഷ് നായർ എന്നിവരും ചേർന്നാണ് കൂടുതൽ ചിത്രങ്ങൾ സംവിധാനം ചെയ്തിരിക്കുന്നത്.

2012-ൽ ഡ്രീം മിൽ സിനിമാസ് ആൻഡ് എന്റർടൈന്മെന്റ് പ്രൈ. ലി. എന്ന പേരിൽ സിനിമ നിർമാണ കമ്പനി ആരംഭിച്ചു. 2017 ൽ ദിലീഷ് പോത്തൻ സംവിധാനം ചെയ്ത മഹേഷിന്റെ പ്രതികാരം ആണ് ആദ്യ നിർമാണ സംരംഭം. വൻ ജനപ്രീതി നേടിയ ഈ സിനിമ പല പുരസ്കാരങ്ങളും കരസ്ഥമാക്കി. ഈ. മ.യൗ. ആണ് അവസാനം നിർമിച്ച സിനിമ.

ഭാര്യ റിമ കല്ലിങ്കലും ചേർന്ന് "അതെന്റെ ഹൃദയമായിരുന്നു : പ്രണയമൊഴികൾ" എന്ന പേരിൽ പുസ്തകം എഴുതിയിട്ടുണ്ട്. കേരളപ്പിറവിയുടെ അറുപതാം വർഷികത്തോടനുബബന്ധിച്ച് കേരള ജനത വർഷങ്ങളായി നെഞ്ചിലേറ്റിയ ചൊല്ലുകളാണ് ഇതിൽ ഉൾകൊള്ളിച്ചിരിക്കുന്നത്. വൈക്കം മുഹമ്മദ് ബഷീറിന്റെ പ്രേമലേഖനം എന്ന ചെറുകഥയിലെ ഒരു വാക്യമാണ് ഇതിനു തലകെട്ടായി നൽകിയിരിക്കുന്നത്. ജൂലായ്-2017 ന് ഡി.സി. ബുക്ക്സ് ആണ് പ്രസിദ്ധീകരിച്ചിരിക്കുന്നത്.(ISBN-9788126475476)


</doc>
<doc id="157312" url="https://ml.wikipedia.org/wiki?curid=157312" title="പി. ചാത്തു">
പി. ചാത്തു

വടക്കേ മലബാറിലെ ഒരു ആദ്യകാല കമ്മ്യൂണിസ്റ്റു് പ്രവർത്തകനും കർഷകസംഘം നേതാവുമായിരുന്നു പി ചാത്തു.

ചെറുപ്പകാലത്തുതന്നെ വായനശാല പ്രവർത്തനങ്ങളിൽ ആകൃഷ്ടനായ പി. ചാത്തു ക്രമേണ, സ്വാതന്ത്ര്യസമരപ്രസ്ഥാനവുമായി അടുത്തു. അങ്ങനെ കാഞ്ഞങ്ങാടും പരിസരത്തുമുള്ള കർഷകരുടെ പ്രശ്നങ്ങളിൽ ഇടപെട്ടു തുടങ്ങിയ അദ്ദേഹം 1939-ൽ കർഷകസംഘം പ്രവർത്തകനും, 1942-ൽ കമ്മ്യൂണ്സ്റ്റു് പാർട്ടി അംഗവുമായി. ഹോസ്‌ദുർഗ്ഗ് താലൂക്കിൽ കർഷകസംഘവും, കമ്മ്യൂണ്സ്റ്റു് പാർട്ടിയും കെട്ടിപടുക്കുന്നതിൽ അഹോരാത്രം പ്രയത്നിച്ചു. പഴയ കാസർഗോഡ് താലൂക്കിൽ കർഷകപ്രക്ഷോഭങ്ങൾക്കു് ശക്തിയേകിയ സമ്മേളനങ്ങളിലൊന്നായ ആലയി സമ്മേളനത്തിനു് നേതൃത്വം നൽകിയവരിൽ പി.ചാത്തുവുമുണ്ടായിരുന്നു.1946-രണ്ടാംലോകമഹായുദ്ധത്തിന്റെ ഫലമായി മലബാറിലുണ്ടായ ഭക്ഷ്യക്ഷാമകാലത്തു്, പഴയ കാസർഗോഡ് താലൂക്കിലെ ഏറെ കർഷക സമരങ്ങൾക്കു് നേതൃത്വം നൽകി. രാവണീശ്വരം നെല്ലെടുപ്പ് സമരം ആസുത്രണം ചെയ്യുന്നതിൽ സജീവ പങ്കാളിയായിരുന്നു. 1948-ൽ വടക്കേ മലബാറിലെ കർഷകസമരങ്ങളെ തുടർന്നു് വെല്ലൂർ ജയിലിലടച്ചു.. കാഞ്ഞങ്ങാടു് പ്രദേശത്തു് ആദ്യമായി കമ്മ്യൂണിസ്റ്റു് പാർട്ടിയുടെ ഒരു സെൽ രൂപീകരിച്ചതു് 1946-ൽ തെരുവത്തു് ആയിരുന്നു. ആ സെല്ലിന്റെ സെക്രട്ടറി പി. ചാത്തു ആയിരുന്നു.

മലബാർ കുടിയായ്മ നിയമാനുസൃതം മര്യാദാപാട്ടം നിശ്ചയിക്കുന്നതിനായി ഹോസ്ദുർഗ് താലൂക്കിൽ സർക്കാർ പാട്ടക്കോടതി സ്ഥാപിച്ചിരുന്നു. കുടിയാന്മാരുടെ അവകാശങ്ങൾ സംരക്ഷിക്കാനും, വാരം പാട്ടം എന്നിവ നിശ്ചയിച്ചുകിട്ടാനും കുടിയാൻമാർക്കു് വേണ്ടി ഈ കോടതിയിൽ വാദിച്ചതു് പി. ചാത്തുവും, ഉദുമയിലെ കെ എ സാലിഹുമായിരുന്നു. കമ്മ്യുണിസ്റ്റ് പാർട്ടി നേതാക്കളും പ്രവർത്തകരും ജനങ്ങളുടെ വക്കിലൻമാരായി വാദിക്കുന്നതിനു് ഈ സംഭവം സാക്ഷ്യമായി..
1964-ൽ ചൈനാചാരനെന്ന മുദ്രകുത്തി പോലീസു് കമ്മ്യൂണിസ്റ്റുകാരെ വേട്ടയാടിയതിന്റെ ഭാഗമായി പി ചാത്തുവിനേയും അറസ്റ്റു്ചെയ്തു് ഒന്നര വർഷക്കാലം കണ്ണൂർ ജയിലിലടച്ചു. ജയിലിലെ നീതിനിഷേധത്തിനെതിരെ 17 ദിവസം നീണ്ടുനിന്ന നിരാഹാരസമരം നടത്തി. ജയിലിലെ ജീവിതം അദ്ദേഹത്തിനു് ധാരാളം കമ്മ്യൂണിസ്റ്റ് നേതാക്കളുമായി ആത്മബന്ധമുണ്ടാക്കിക്കൊടുത്തു. 

1964-ൽ കമ്മ്യൂണിസ്റ്റ് പാർട്ടി പിളരുന്ന കാലത്ത് പാർട്ടിയുടെ കാഞ്ഞങ്ങാട് സെക്രട്ടറിയായിരുന്നു. പാർട്ടി പിളർന്നപ്പോൾ സി.പി.ഐ(എം)-നോടൊപ്പം നിന്നു. ദീർഘകാലം കാലം സി.പി.ഐ(എം) കാഞ്ഞങ്ങാട് ഏരിയ സെക്രട്ടറിയും, കാസർകോട് ജില്ലാ, അവിഭക്ത കണ്ണൂർ ജില്ലാ കമ്മിറ്റി അംഗവുമായിരുന്നു.

1922-ൽ ഒരു നെയ്ത്തു തൊഴിലാളി കുടുംബത്തിലാണു് പി. ചാത്തു ജനിച്ചതു്.എട്ടു സഹോദരങ്ങളിൽ അദ്ദേഹം പ്രായംകൊണ്ടു് നാലാമനായിരുന്നു. ഒരു യാഥാസ്ഥിതിക കുടുംബമായിരുന്നു അദ്ദേഹത്തിന്റേതെങ്കിലും കാഞ്ഞങ്ങാടു് പ്രദേശത്തു് കർഷകസംഘവും, നെയ്ത്തു്, ബീഡി തൊഴിലാളി സംഘടനകളും, കമ്മ്യൂണിസ്റ്റ് പാർട്ടിയും വളർത്തുന്നതിൽ അദ്ദേഹവും, അദ്ദേഹത്തിന്റെ സഹോദരങ്ങളായിരുന്ന കുഞ്ഞപ്പ മാസ്റ്ററും, രാമനും നല്ല പങ്കുവഹിച്ചിട്ടുണ്ടു്. 1960-ൽ പി. ചാത്തു അടുത്തിലയിലെ കെ വി നാരായണിയെ വിവാഹം കഴിച്ചു. അന്നു് അദ്ദേഹത്തിന്റെ സമുദായത്തിൽ നിലനിന്നിരുന്ന അന്ധവിശ്വാസാധിഷ്ഠിതമായ ആചാരങ്ങളെ വെല്ലുവിളിച്ചുകൊണ്ടായിരുന്നു ആ വിവാഹം നടത്തിയതു്. ഇതേ തുടർന്നു് അദ്ദേഹത്തേയും, ആ വിവാഹത്തോടു് സഹകരിച്ച സമുദായാംഗങ്ങളെല്ലാവരേയും സമുദായമേധാവികൾ ഭൃഷ്ട് കൽപ്പിച്ചു പുറത്താക്കി. 1997 ഫെബ്രുവരി 11-നു് അന്തരിച്ചു.


</doc>
<doc id="157322" url="https://ml.wikipedia.org/wiki?curid=157322" title="ഒ. ഭരതൻ">
ഒ. ഭരതൻ

കണ്ണൂരിലെ പ്രമുഖ കമ്യൂണിസ്റ് നേതാവും തൊഴിലാളി യൂണിയൻ പ്രവർത്തകനുമായിരുന്നു ഒ. ഭരതൻ. 

1954ൽ കമ്യൂണിസ്റ്റ് പാർട്ടി അംഗമായി. 1964ൽ കമ്യൂണിസ്റ്റ് പാർട്ടി പിളർന്നപ്പോൾ സിപിഎമ്മിനൊപ്പം നിന്നു. കേരളത്തിൽ സിഐടിയു രൂപീകൃതമായതു മുതൽ 1998 വരെ അദ്ദേഹം അതിന്റെ സെക്രട്ടറിയായി പ്രവർത്തിച്ചു. പിന്നീടു് അദ്ദേഹം സജീവരാഷ്ട്രീയത്തിൽ നിന്നും പിൻവലിഞ്ഞു.

കേരള നിയമസഭയിലും ലോക്സഭയിലും ഒ ഭരതൻ അംഗമായിരുന്നിട്ടുണ്ട്. 1996ൽ വടകരയിൽ നിന്നാണ് അദ്ദേഹം വിജയിച്ചു് ലോക്സഭയിലെത്തിയത്. 

ഏഴാം കേരള നിയമസഭയിൽ തൃക്കരിപ്പൂർ നിന്നും എട്ടും ഒൻപതും നിയമസഭകളിൽ എടക്കാടുനിന്നും ഇദ്ദേഹം തിരഞ്ഞെടുക്കപ്പെട്ടിരുന്നു. 


</doc>
<doc id="157323" url="https://ml.wikipedia.org/wiki?curid=157323" title="ദി റിട്ടേൺ (റഷ്യൻചലച്ചിത്രം)">
ദി റിട്ടേൺ (റഷ്യൻചലച്ചിത്രം)

ആൻഡ്രി സ്വ്യാഗിൻസാവ്‎ സംവിധാനം ചെയ്ത് 2003-ൽ പുറത്തിറങ്ങിയ ഒരു റഷ്യൻ ചലച്ചിത്രമാണ് ദി റിട്ടേൺ (Russian: Возвращение, Vozvrashcheniye). ഇവാൻ, ആൻഡ്രി എന്നീ സഹോദരങ്ങൾക്കിടയിലേക്ക് പന്ത്രണ്ട് വർഷങ്ങൾക്ക് ശേഷം മടങ്ങിയെത്തുന്ന പിതാവും, അപരിചിതനായ പിതാവിനൊപ്പം അവർ വിനോദയാത്രക്ക് പുറപ്പെടുന്നതും, തുടർന്നുണ്ടാകുന്ന സംഭവവികാസങ്ങളുമാണ് ചിത്രത്തിന്റെ ഇതിവൃത്തം. അന്താരാഷ്ട തലത്തിൽ ഏറെ ശ്രദ്ധിക്കപ്പെട്ട ചിത്രം 2003-ലെ വെനീസ് ചലച്ചിത്രമേളയിൽ ഗോൾഡൻ ലയൻ പുരസ്ക്കാരത്തിന് അർഹമായി. 




</doc>
<doc id="157327" url="https://ml.wikipedia.org/wiki?curid=157327" title="ഇൻഡക്ഷൻ കുക്കർ">
ഇൻഡക്ഷൻ കുക്കർ

വൈദ്യുതി ഉപയോഗിച്ച് പ്രവർത്തിപ്പിക്കാവുന്ന അടുപ്പാണ് ഇൻഡക്ഷൻ കുക്കർ(Induction Cooker). വൈദ്യുത-കാന്തിക തരംഗങ്ങളുപയോഗിച്ചാണ് ഇത് പ്രവർത്തിക്കുന്നത്. ചൂട് നേരിട്ട് അടുപ്പത്ത് വെച്ച വസ്തുവിലേക്ക് പ്രവഹിക്കുന്നു എന്നതാണ് ഇതിന്റെ പ്രത്യേകത.

ഒരു ചാലകത്തിന്റെ അടുത്തുള്ള വിദ്യുത്കാന്തിക ദോലനങ്ങൾ പ്രസ്തുത ചാലകത്തിലേക്ക് വൈദ്യുതി പകർന്നു (induce) നൽകുന്നു എന്നതാണ് ഇൻഡക്ഷൻ കുക്കറിന്റെ അടിസ്ഥാന തത്ത്വം. വൈദ്യുതോർജ്ജം സംബന്ധിച്ച് നൂറ്റാണ്ടുകൾക്ക് മുമ്പ് മനുഷ്യൻ കണ്ടെത്തിയ ഈ തത്ത്വമാണ് പുതു തലമുറ പാചക യന്ത്രമായ ഈ കുക്കറിൽ ഉപയോഗിക്കുന്നതെന്നത് കൌതുകകരമാണ്. ഇലക്ട്രോണിക്സിന്റെ വികാസത്തിന്റെ ഭാഗമായി അർദ്ധചാലകങ്ങളുടെ നിർമ്മിതി കൈവരിച്ച മുന്നേറ്റമാണ് ഇന്ന് ഈ കുക്കറിന്റെ വ്യാപനത്തിനു കാരണമായത്. വളരെ കട്ടികൂടിയ ഒരു ചാലകത്തിൽ ചെലുത്തപ്പെടുന്ന കാന്തിക ദോലനം, ഉയർന്ന അളവിലുള്ള “എഡ്ഡി കരണ്ട്” സൃഷ്ടിക്കുകയും, ചാലകത്തിന്റെ കുറഞ്ഞ രോധം, ഹിസ്റ്റെരിസിസ് എന്നിവ മൂലം ഉയർന്ന നിരക്കിൽ താപോർജ്ജം പുറപ്പെടുവിക്കുകയും ചെയ്യുന്നു. ഒരു നിയന്ത്രണ യൂണിറ്റിനാൽ നിയന്ത്രിതമായ ഒരു ഓസിലേറ്ററാണ് ഇതിന്റെ അടിസ്ഥാന ഘടകം. ഉയർന്ന ആവൃത്തി തരംഗങ്ങൾ പുറത്തുവിടുന്ന ഈ ഘട്ടത്തിൽ നിന്നു ലഭിക്കുന്ന തരംഗങ്ങൾ അനുയോജ്യമായ രീതിയിൽ മോഡുലേറ്റ് ചെയ്യപ്പെട്ട്, ,കാന്തിക തരംഗങ്ങൾ സൃഷ്ടിക്കാൻ പര്യാപതമായ ഒരു കമ്പിച്ചുറ്റിലേക്ക് നയിക്കപ്പെടുന്നു. ഇപ്രകാരം കമ്പിച്ചുറ്റിലെത്തുന്ന വൈദ്യതകാന്തിക ദോലനങ്ങൾ പ്രസരിപ്പിക്കുന്ന ഊർജ്ജം പാത്രത്തിലെത്തുകയും മേലെ സൂചിപ്പിച്ച പ്രകാരം പാത്രത്തെ ചൂടാക്കുകയും ചെയ്യുന്നു. ഈ കമ്പിച്ചുറ്റുകളുടെ വ്യാസത്തിനനുസരിച്ചുള്ള പാത്രങ്ങൾ ഉപയോഗിക്കുക എന്നത് ക്ഷമതയുമായും ഉപകരണത്തിന്റെ ആയുസ്സുമായും ബന്ധപ്പെട്ടുകിടക്കുന്നു. 



</doc>
<doc id="157328" url="https://ml.wikipedia.org/wiki?curid=157328" title="പാട്യം ഗോപാലൻ">
പാട്യം ഗോപാലൻ

കണ്ണൂർ ജില്ലയിലെ പ്രമുഖ കമ്മ്യൂണിസ്റ്റു് നേതാവായിരുന്നു പാട്യം ഗോപാലൻ. 

26-ആം വയസ്സിൽ 1965-ൽ വി ആർ കൃഷ്ണയ്യരെ തോല്പിച്ചു് തലശ്ശേരി മണ്ഡലത്തിൽ നിന്നും നിയമസഭയിലേക്കു് തിരഞ്ഞെടുക്കപ്പെട്ടു. തലശ്ശേരി നിയമസഭാമണ്ഡലത്തിന്റെ പ്രതിനിധിയായിരുന്നപ്പോഴാണ് ഇദ്ദേഹം അന്തരിച്ചത്. 


</doc>
<doc id="157329" url="https://ml.wikipedia.org/wiki?curid=157329" title="പി.വി. കുഞ്ഞിക്കണ്ണൻ">
പി.വി. കുഞ്ഞിക്കണ്ണൻ

കേരളത്തിലെ ഒരു കമ്മ്യൂണിസ്റ്റു് നേതാവും, ഇടതുപക്ഷ ജനാധിപത്യ മുന്നണിയുടെ കൺവീനറുമായിരുന്നു പി. വി. കുഞ്ഞിക്കണ്ണൻ. 1982-'87-ൽ കൂത്തുപറമ്പു് നിയോജകമണ്ഡലത്തിൽ നിന്നും നിയമസഭയിലേക്കു് തെരഞ്ഞെടുക്കപ്പെട്ടു. 1987-ൽ ഇദ്ദേഹം സജീവ രാഷ്ട്രീയത്തിൽ നിന്നും പിന്മാറി.


</doc>
<doc id="157333" url="https://ml.wikipedia.org/wiki?curid=157333" title="ആറ്റിങ്ങൽ നഗരസഭ">
ആറ്റിങ്ങൽ നഗരസഭ

കേരളത്തിലെ തിരുവനന്തപുരം ജില്ലയിലെ ചിറയിൻകീഴ് താലൂക്കിൽ സ്ഥിതി ചെയ്യുന്ന ഒരു മുനിസിപ്പാലിറ്റിയാണ് ആറ്റിങ്ങൽ. കേരളത്തിലെ പഴയ നാട്ടുരാജ്യങ്ങളിൽ ഒന്നായിരുന്നു ആറ്റിങ്ങൽ സ്വരൂപം. തിരുവിതാംകൂർ രാജകുടുംബവുമായി അഭേദ്യബന്ധമുണ്ടായിരുന്നു ഈ നാട്ടുരാജ്യത്തിന്. അനിഴംതിരുനാൾ മാർത്താണ്ഡവർമ്മ ആറ്റിങ്ങൽ കൊട്ടാരത്തിലാണ് ജനിച്ചത് . സുദീർഘമായ സ്ത്രീ-ഭരണ സാരഥ്യം ആറ്റിങ്ങൽ രാജ്യത്തിന്റെ മാത്രം പ്രത്യേകതയാണ്. ആറ്റിങ്ങൽ റാണിമാർ അന്ന് താമസിച്ചിരുന്നത് ശ്രീപാദം കൊട്ടാരത്തിലായിരുന്നു. 1922-ലാണ് നഗരസഭ സ്ഥാപിതമായത്, കേരളത്തിൽ സംസ്ഥാന രൂപീകരണത്തിനു മുൻപുതന്നെ ആറ്റിങ്ങൽ നഗരസഭ നിലവിൽ വന്നിരുന്നു.

ആറ്റിങ്ങൽ എന്നപേർ 14-ആം നൂറ്റാണ്ടിനുശേഷം ഉള്ള ചരിത്രത്താളുകളിൽ മാത്രമേ കാണുന്നുള്ളു. അതിനു മുൻപ് ഈ പ്രദേശം ചിറ്റാരിൻകരദേശം എന്നാണ് അറിയപ്പെട്ടിരുന്നത്. ആറ്റിങ്ങലിൽ തെക്കും വടക്കുമായി രണ്ടു നദികളാൽ (വാമനപുരം നദി, മാമം നദി) ചുറ്റപ്പെട്ടുകിടക്കുന്നു. ഈ നദികളുടെ തീരത്തുള്ള കര, പ്രദേശം എന്നർത്തത്തിൽ ചിറ്റാറ്റിൻകരദേശം എന്നറിയപ്പെട്ടിരുന്നു.
ആറ്റിങ്ങൽ ചരിത്രം എന്നാൽ തിരുവിതാംകൂറിന്റെ ചരിത്രം; തിരുവിതാംകൂർ അമ്മ മഹാറാണിക്ക് താമസിക്കാൻ മഹാരാജാവ് അനുവദിച്ചു കൊടുത്ത കൊട്ടാരമാണ് ഇന്നും നിലവിലുള്ള ശ്രീപാദം കൊട്ടാരം. അവർക്കുവേണ്ട ചെലവുകൾക്ക് കരപിരിക്കാനും മറ്റും പൂർണ്ണാധികാരത്തോടെ കുറച്ചു പ്രദേശങ്ങളും വിട്ടു കൊടുത്തിരുന്നു. ഈ പ്രദേശങ്ങൾ ചേർത്താണ് ആറ്റിങ്ങൽ സ്വരൂപം ഉണ്ടാക്കിയത്. 1706 (കൊല്ലവർഷം 881)-ൽ ജനിച്ച അനിഴം തിരുനാൾ മാർത്താണ്ഡവർമ്മ തുടങ്ങീ തിരുവിതാംകൂറിലെ പല മഹാരാജാക്കന്മാർക്കും ജന്മം നൽകിയത് ഇവിടുത്തെ കൊട്ടാരത്തിലായിരുന്നു. . തിരുവിതാംകൂറിൽ രാജാക്കന്മാർ അധികാരസ്ഥനങ്ങളിൽ ഇല്ലാത്തപ്പോൾ എല്ലാം ആറ്റിങ്ങൽ റാണിമാരായിരുന്നു ഭരണത്തിനു നേതൃത്വം നൽകിയിരുന്നത്. ബ്രിട്ടീഷുകാർ, പോർച്ചുഗീസുകാർ, ഡച്ചുകാർ തുടങ്ങി ഭാരതത്തിൽ എത്തിയ ഒട്ടുമിക്ക യൂറോപ്യൻ ശക്തികൾക്കും സഹായ സഹകരണങ്ങൾ വെച്ചു നീട്ടാൻ ആറ്റിങ്ങൾ സ്വരൂപം മുൻപന്തിയിലായി അതിലൂടെ ആറ്റിങ്ങൽ എന്ന പേരു ചരിത്ര പുസ്തകങ്ങളിൽ രേഖപ്പെടുത്തി ലോകപ്രസിദ്ധിയാർജ്ജിക്കാൻ സാധിച്ചു. 

തിരുവിതാംകൂറിൽ ഇംഗ്ലീഷ് ഈസ്റ്റ് ഇന്ത്യാ കമ്പനിക്ക് എതിരെ നടന്ന ആദ്യത്തെ സംഘടിത പ്രക്ഷോഭമായിരുന്നു ആറ്റിങ്ങൽ കലാപം. ഇത് നടന്നത് 1721-ലാണ്. ആറ്റിങ്ങൽ റാണിയുടെ അനുവാദത്തോടെ അഞ്ചുതെങ്ങിൽ 1697-ൽ കോട്ടപണിതു. ഇത് അവർക്ക് ദാനമായികൊടുത്ത പ്രദേശത്തായിരുന്നു എന്നുള്ളത് അന്നത്തെ പ്രഭുക്കന്മാർക്കും തദ്ദേശവാസികൾക്കും അപ്രീതിക്കു കാരണമായി. 
ഇംഗ്ലീഷുകാർ നിർമ്മിച്ച കോട്ടയിൽ മേധാവിയായി എത്തിയ ഗിഫോർട്ടിന്റെ ധാർഷ്ട്യമാണ് കലാപത്തിന് കാരണമായി ചരിത്രം പറയുന്നത്. അഞ്ചുതെങ്ങിൽ ബ്രിട്ടീഷുകാർ കോട്ട നിർമ്മിച്ചതിനുശേഷം ആറ്റിങ്ങൽ റാണിക്ക് എല്ലാവർഷവും ഇംഗ്ലീഷുകാർ അഞ്ചുതെങ്ങ് കോട്ടയിൽ നിന്ന് വിലപ്പെട്ട സമ്മാനം കൊടുത്തയയ്ക്കുക പതിവുണ്ടായിരുന്നു.

1721-ൽ സമ്മാനവുമായി 140 ഇംഗ്ലീഷുകാരുടെ സംഘം അഞ്ചുതെങ്ങിൽ നിന്നും ആറ്റിങ്ങൽ കൊട്ടാരത്തിലേക്ക് പുറപ്പെട്ടു. പക്ഷേ അവിടെ ഭരണം നടത്തിയിരുന്ന പ്രഭുക്കന്മാരായ പിള്ളമാർ, തങ്ങൾ വഴി സമ്മാനം റാണിയ്ക്ക് നല്കിയാൽ മതിയെന്ന് നിർദ്ദേശിച്ചെങ്കിലും ബ്രിട്ടിഷുമേധാവിയായിരുന്ന ഗിഫോർട്ട് ഇതംഗീരകരിക്കാൻ തയ്യാറായില്ല. പിള്ളമാരുടെ സഹായത്തോടെ പ്രക്ഷോപകർ ഇംഗ്ലീഷ് സംഘത്തെ ആക്രമിച്ച് ഏവരേയും കൊലപ്പെടുത്തി. അതിനുശേഷം അഞ്ചുതെങ്ങ കോട്ട വളഞ്ഞു, കോട്ട അവരുടെ നിയന്ത്രണത്തിൻ കീഴിലാക്കി. ആറുമാസത്തോളം ബ്രിട്ടീഷുകാർക്കെതിരായി ഈ ഉപരോധം തുടർന്നുപോന്നു. പക്ഷേ ബ്രിട്ടീഷുകാർ മലബാറിലെ തലശ്ശേരിയിൽ നിന്നും കൂടുതൽ ഇംഗ്ലീഷ് പട്ടാളം എത്തിക്കുകയും തുടർന്ന് കലാപത്തെ അടിച്ചമർത്തുകയും ചെയ്തു. ഇംഗ്ലീഷ് മേധാവിത്വത്തിനെതിരെ ആദ്യ സമരമായിരുന്നു ഇതെങ്കിലും, കൂടുതൽ അധികാരം ഉറപ്പിക്കാനുള്ള കരാറുകൾ നേടിയെടുക്കാൻ ഈ കലാപം ഈസ്റ്റ് ഇന്ത്യാ കമ്പനിക്ക് സഹായകമായി മാറിയെന്നാണ് ചരിത്രത്തിന്റെ വിനോദം. ഈ കലാപം ആറ്റിങ്ങൽ റാണിയുടെ അറിവോടു കൂടിയാണ് നടന്നതെന്ന് ഒരുവിഭാഗം ചരിത്രകാരന്മാർക്ക് വേറിട്ട അഭിപ്രായം ഉണ്ട്. ഇത എന്തായാലും ഗിഫോർട്ടിനെ തദ്ദേശവാസികൾ വെറുത്തിരുന്നു എന്ന കാര്യത്തിൽ എല്ലാ ചരിത്രകാരന്മാരും ഒന്നിക്കുന്നു.

ഭൂപ്രകൃതി അനുസരിച്ച് ചെരിവുകൾ, ചതിപ്പുകൾ, നദിതീരങ്ങൾ , വയൽ, സമതലങ്ങൾ, ചെറുകുന്നുകൾ എന്നിങ്ങനെ തരംതിരിക്കാം. വെട്ടുകല്ല്, കണിമൺ കലർന്ന പശിമരാശി മണ്ണ്, മണൽ എറിയ പശിമരാശി മണ്ണ് ഇതൊക്കെയാണ് ഇവിടുത്തെ പ്രധാന മണ്ണിനങ്ങൾ. ആറ്റിങ്ങൽ
സമുദ്ര നിരപ്പിൽ നിന്ന് 23 മീറ്റർ (75 അടി) ഉയരത്തിൽ സ്ഥിതിചെയ്യുന്നു.



</doc>
<doc id="157335" url="https://ml.wikipedia.org/wiki?curid=157335" title="ടി. സുബ്രഹ്മണ്യൻ തിരുമുമ്പ്">
ടി. സുബ്രഹ്മണ്യൻ തിരുമുമ്പ്

കേരളത്തിലെ ആദ്യകാല കമ്മ്യൂണിസ്റ്റു് നേതാക്കളിലൊരാളും കവിയും സ്വാതന്ത്രസമരസേനാനിയുമായിരുന്നു താഴേക്കാട്ടു തിമിരിമനയിൽ സുബ്രഹ്മണ്യൻ തിരുമുമ്പ് എന്ന ടി. എസ്. തിരുമുമ്പ്(ജ. 12 ജൂൺ 1906 -മ. 29 നവംബർ 1984). ഉപ്പു സത്യാഗ്രഹത്തിലും ഗുരുവായൂർ സത്യാഗ്രഹത്തിലും പങ്കെടുത്തിരുന്നു. കർഷക സംഘം നേതാവായിരുന്നു. ബ്രാഹ്മണനാടുവാഴി കുടുംബത്തിലാണ് ജനിച്ചതെങ്കിലും അതിന്റെ കെട്ടുപാടുകൾക്കിടയിൽ ആഴ്ന്നു പോകാതെ ദേശീയപ്രസ്ഥാനത്തിലേക്ക് വളരെ വേഗം ആകർഷിക്കപ്പെട്ടു.

കോൺഗ്രസ്സിലൂടെ രാഷ്ട്രീയപ്രവേശനം നടത്തി. കേളപ്പന്റെ നേതൃത്വത്തിൽ പയ്യന്നൂരെത്തിയ ജാഥക്കു വേണ്ടി പാട്ടെഴുതി. നിയമലംഘനപ്രസ്ഥാനത്തിൽ പങ്കെടുത്ത് ജയിലിലടക്കപ്പെട്ടു. ജയിലിൽ പോയതോടുകൂടി ബന്ധുക്കൾ അദ്ദേഹത്തെ സമുദായത്തിൽ നിന്നും പുറത്താക്കി. ഗുരുവായൂർ സത്യാഗ്രഹത്തിൽ പങ്കെടുത്തു. രണ്ടാം ലോകമഹായുദ്ധത്തോടനുബന്ധിച്ച് പാർട്ടിക്ക് നിരോധനം വന്നപ്പോൾ തിരുമുമ്പ് അറസ്റ്റിലായി. 1948 ലെ പാർട്ടിയുടെ രണ്ടാം കോൺഗ്രസ്സോടുകൂടി തിരുമുമ്പ് പാർട്ടിയിൽ നിന്നും വിടപറഞ്ഞു. ഇ.എം.എസ്സ് തിരുമുമ്പിനെ പാടുന്ന പടവാൾ എന്നു വിശേഷിപ്പിച്ചിട്ടുണ്ട്. രാഷ്ട്രീയം വിട്ട് ഭക്തിയിലേക്ക് തിരിച്ചുവന്ന തിരുമുമ്പ് 1984 ൽ 78-ആം വയസ്സിൽ അന്തരിച്ചു.

കണ്ണൂർ ജില്ലയിലെ പയ്യന്നൂരിനടുത്തുള്ള ചെറുവത്തൂരിൽ, താഴേക്കാട്ടു മനയിൽ കൊ.വ. 1081 ഇടവം 30 (1906 ജൂൺ 12) ന് ജനിച്ചു. പിതാവ് വൈക്കത്തുകാരൻ സുബ്രഹ്മണ്യൻ നമ്പൂതിരി, മാതാവ് പാപ്പിയമ്മ. അമ്മാവനിൽ നിന്ന് സംസ്കൃതവും കാവ്യശാസ്ത്രാദികളും പഠിച്ചു. പയ്യന്നൂർ ഹൈസ്കൂളിലെ വിദ്യാഭ്യാസത്തിനു ശേഷം രാഷ്ട്രീയത്തിൽ പ്രവേശിച്ചു. ഉപരിപഠനത്തിന് മംഗലാപുരത്തോ, കോഴിക്കോടോ പോവാൻ താൽപര്യമുണ്ടായിരുന്നുവെങ്കിലും അമ്മാവന്മാരുടെ നിസ്സഹകരണം മൂലം അതിനു സാധിച്ചില്ല. കമ്മ്യൂണിസ്റ്റ് സഹയാത്രികയും സ്വാതന്ത്ര്യസമരസേനാനിയുമായിരുന്നപി.സി കാർത്യായനിക്കുട്ടിയമ്മയാണു് ഭാര്യ.മക്കൾ,മക്കൾ, ഭാരതിക്കുട്ടി, വേണുഗോപാലൻ,പൂർണ്ണചന്ദ്രൻ, പ്രസന്നകുമാരി, സുധാകരൻ, ലതാകുമാരി.വേണുഗോപാലിന്റെ മക്കളാണു്.വിജുവേണുഗോപാൽ എന്ന വിജുനമ്പ്യാർ(ഇപ്പോൾ സാഹിത്യരംഗത്ത് സജീവം)വൃന്ദാഗോപിനാഥ്

ലാലാലജ്പത് റായിക്ക് മർദ്ദനമേറ്റ സംഭവവും, പയ്യന്നൂരിൽ നടന്ന കോൺഗ്രസ്സ് സമ്മേളനവും തിരുമുമ്പിന്റെ ദേശഭക്തി ആളിക്കത്തിച്ചു. യതീന്ദ്രദാസിന്റെ രക്തസാക്ഷിത്വം തന്നെ വികാരതരളിതനാക്കി എന്ന് തിരുമുമ്പ് പിന്നീട് രേഖപ്പെടുത്തുകയുണ്ടായി. അദ്ദേഹം പതുക്കെ, കോൺഗ്രസ്സിന്റെ പ്രവർത്തനങ്ങളിൽ പങ്കെടുക്കാൻ തുടങ്ങി.

ഭൂപ്രഭുക്കന്മാരായിരുന്ന താഴെക്കാട്ട് മനയിൽ നിന്നാണ് മലബാർ കർഷക വിമോചന പ്രസ്ഥാന രംഗത്തേക്ക് ടി.സുബ്രഹ്മണ്യൻ തിരുമുമ്പ് പ്രവേശിച്ചത്. മനയിലെ തന്നെ ഉണ്ണികൃഷ്ണൻ തിരുമുമ്പ്, ഹരിഹരൻ തിരുമുമ്പ് എന്നിവരും കർഷക പ്രസ്ഥാനത്തിൽ വളരെ സജീവമായി പ്രവർത്തിച്ചിരുന്നു. 1923 മുതൽ ജീവിതകാലം മുഴുവനും രാഷ്ട്രീയപ്രവർത്തനങ്ങൾക്കായി ഉഴിഞ്ഞുവച്ചു. ഉപ്പു സത്യാഗ്രഹം, ഗുരുവായൂർ ക്ഷേത്രപ്രവേശന സത്യഗ്രഹം, സവർണജാഥ, മലബാർ സംയോജന പ്രക്ഷോഭണം എന്നിവയിൽ പങ്കെടുത്തു. കോഴിക്കോട് നിന്ന് കെ. കേളപ്പന്റെ നേതൃത്വത്തിൽ ഉപ്പുസത്യാഗ്രഹത്തിന് പോയ സംഘത്തിൽ ഉണ്ടായിരുന്നു. ഈ ജാഥയിൽ ആലപിച്ചതു തിരുമുമ്പ് രചിച്ച ദേശീയ ഗാനങ്ങളായിരുന്നു. നിയമലംഘന പ്രസ്ഥാനത്തിൽ പങ്കെടുത്ത് ജയിലിലായി. ജയിൽവാസകാലത്ത് ധാരാളം ദേശീയ നേതാക്കളുമായി പരിചയപ്പെട്ടു. ഗാന്ധി-ഇർവിൻ സന്ധി പ്രകാരം തടവുകാരെ മോചിപ്പിച്ചപ്പോൾ തിരുമുമ്പും ജയിൽ മോചിതനായി.

ജയിൽവാസം അനുഭവിച്ചതുകാരണം തിരുമുമ്പിനേയും സഹോദരനേയും മനയിൽ നിന്നും പുറത്താക്കി. ഒരു ചെറിയ പുര വാടകക്കെടുത്ത് തദ്ദേശീയരായ കുട്ടികളെ ഇംഗ്ലീഷ് ഭാഷ പഠിപ്പിക്കുവാൻ തുടങ്ങി. ഈ സമയത്താണ് ഗുരുവായൂർ സത്യാഗ്രഹത്തെക്കുറിച്ചാലോചിക്കാൻ കെ.പി.സി.സി കൂടുന്നത്, അതിൽ പങ്കെടുക്കാൻ കേളപ്പന്റെ ക്ഷണം ലഭിച്ചു. സമരത്തിന്റെ മുന്നോടിയായി കണ്ണൂരിൽ നിന്നും ഗുരുവായൂരിലേക്ക് ഒരു ജാഥ നയിക്കാൻ കേളപ്പൻ തിരുമുമ്പിനോട് ആവശ്യപ്പെട്ടു. 1931 ഒക്ടോബർ 21-ന് ഗുരുവായൂർ സത്യാഗ്രഹത്തിനായിട്ടുള്ള ജാഥയെ നയിച്ചത് തിരുമുമ്പായിരുന്നു. ജാഥ ഗുരുവായൂരിലെത്തിയ പിറ്റേന്നു മുതൽ സത്യാഗ്രഹം ആരംഭിച്ചു. ഒരു ദിവസം സത്യാഗ്രഹപന്തലിൽ നിന്നും മടങ്ങുന്ന വഴി പോലീസ് അറസ്റ്റ് ചെയ്തു. മുൻപെങ്ങോ എഴുതിയ ഒരു കവിതയുടെ പേരിലായിരുന്നു അറസ്റ്റ്. രണ്ടാഴ്ചത്തെ റിമാൻഡിനു കോടതി വിധിച്ചുവെങ്കിലും, ഈ അറസ്റ്റിനെതിരേ രാജ്യവാപകമായ പ്രക്ഷോഭങ്ങൾ അരങ്ങേറി. പക്ഷേ വിധി തിരുമുമ്പിനെതിരായിരുന്നു. അദ്ദേഹത്തെ ജയിലിലടച്ചു. ജയിലിൽ നിന്നും സ്വഭവനത്തിലേക്കു പോകാതെ ഗുരുവായൂരിലേക്കാണ് അദ്ദേഹം പോയത്. അപ്പോഴേക്കും ഗാന്ധിജിയുടെ നിർദ്ദേശപ്രകാരം സത്യാഗ്രഹം അവസാനിപ്പിച്ചിരുന്നു, എന്നാൽ ക്ഷേത്രപ്രവേശനത്തിനനകൂലമായി പൊതുജനാഭിപ്രായം സ്വരൂപിക്കുന്നതിനായി സംഘടിപ്പിച്ച കാൽനട ജാഥയുടെ അമരത്ത് തിരുമുമ്പായിരുന്നു.
വിവാഹശേഷം രാഷ്ട്രീയത്തിൽ നിന്നും മാറിനിന്നെങ്കിലും, പിന്നീട് സജീവമായി രംഗത്തെത്തുകയായിരുന്നു. അക്കാലത്താണ് കോൺഗ്രസ്സ് സോഷ്യലിസ്റ്റ് പാർട്ടി മലബാറിൽ വേരുറപ്പിക്കുന്നത്. തന്റെ പാത ഇതു തന്നെയാണെന്ന് തിരുമുമ്പ് ഉടൻ തിരിച്ചറിഞ്ഞു. വി.എ.കുഞ്ഞമ്പുവിന്റെ നേതൃത്വത്തിൽ രൂപംകൊണ്ട അഭിനവ ഭാരത് യുവസംഘത്തിൽ അംഗമായി. ബക്കളത്തും, കോഴിക്കോട്ടും നടന്ന കോൺഗ്രസ്സ് സമ്മേളനത്തിൽ പങ്കെടുത്തു. 1939 ൽ രണ്ടാം ലോകമഹായുദ്ധം തുടങ്ങിയപ്പോൾ യുദ്ധവിരുദ്ധ പ്രസംഗങ്ങൾ നടത്തി എന്ന കുറ്റം ചാർത്തി പോലീസ് അറസ്റ്റ് ചെയ്തു. കണ്ണൂർ ജയിലിലും, ബെല്ലാരി ജയിലിലുമായിരുന്നു തടവുവാസം. പാർട്ടിയുടെ നിരോധനം നീങ്ങിയപ്പോൾ 1948 വരെ മുഴുവൻ സമയ കമ്മ്യൂണിസ്റ്റുകാരനായി പ്രവർത്തിച്ചു. പാർട്ടിക്കു പണം പിരിക്കുവാൻ വേണ്ടി സിലോണിലേക്കു സന്ദർശനം നടത്തി. 

വടക്കേ മലബാറിൽ കമ്യൂണിസ്റ്റു പാർട്ടിയുടെ നേതൃത്വത്തിൽ നടന്ന കർഷകസമരങ്ങൾക്കു പ്രേരകശക്തിയായത് തിരുമുമ്പാണ്. പല കാലങ്ങളിലായി ഏഴ് കൊല്ലക്കാലം രാഷ്ട്രീയത്തടവുകാരനായി. അനാചാരങ്ങളോടും അനീതികളോടും ഇദ്ദേഹം നിർദയം പ്രതികരിച്ചു. സ്വാതന്ത്യലബ്ധിക്കു ശേഷം (1948 മുതൽ) രാഷ്ട്രീയ രംഗങ്ങളിൽ നിന്നു പിന്മാറി കുടുംബകാര്യങ്ങളിലേക്കും ആധ്യാത്മികതയിലേക്കും ശ്രദ്ധതിരിച്ചു. നിരന്തരമായ ദേവ്യുപാസനയും പുരാണപാരായണവും ആണ് ഇദ്ദേഹത്തെ തികഞ്ഞ ഭക്തനാക്കി മാറ്റിയത്.

പത്ത് വയസ്സു മുതൽ ശ്ലോകങ്ങൾ എഴുതിത്തുടങ്ങിയ തിരുമുമ്പ് പതിമൂന്നാമത്തെ വയസ്സിൽ ഏഴ് സർഗങ്ങളുള്ള മാർക്കണ്ഡേയ പുരാണം എന്ന കാവ്യം രചിച്ചു. പതിനാലാമത്തെ വയസ്സിൽ രചിച്ച ശ്രീകരൻ ആണ് ആദ്യത്തെ പ്രസിദ്ധീകൃത കൃതി. യുവഭാരതത്തിൽ പ്രസിദ്ധീകരിച്ച 'ധർമ പരീക്ഷണം' എന്ന കവിത ജയിൽശിക്ഷ നേടിക്കൊടുത്തെങ്കിലും ഗാന്ധിജിയുടെ അഭിനന്ദനത്തിന് ഇദ്ദേഹത്തെ അർഹനാക്കി. തുടർന്ന് വികാസം, വന്ദേമാതരം, നവോത്ഥാനം, സത്യകാഹളം, ഭാരതി, പൂരക്കളിപ്പാട്ടുകൾ എന്നിവ രചിച്ചു. സുബ്രഹ്മണ്യ ഭാരതിയുടെ ദേശഭക്തിഗാനങ്ങളുടെ പരിഭാഷയാണ് വന്ദേമാതരം. കിരാതാർജുനീയത്തിന്റെ കർത്താവായ ഭാരവിയുടെ കഥയാണ് ഭാരവിയിൽ പ്രതിപാദിച്ചിരിക്കുന്നത്. രാഷ്ട്രീയപ്രചാരണോദ്ദേശ്യത്തോടെ രചിച്ച കവിതകളാണ് വികാസത്തിലും സത്യകാഹളത്തിലും ഉള്ളവ. വികാസത്തിലെ 'സംഘടിക്കുവിൻ' എന്ന ദേശാഭിമാന കവിതയിൽ ആർഷ സംസ്കാരത്തോടുള്ള ആദരവ് പ്രകടമായി കാണാം. ഇവയ്ക്കു പുറമേ പ്രകടമായ രാഷ്ട്രീയസ്വഭാവമുള്ള പൂരക്കളിപ്പാട്ടുകൾ, കോൽക്കളിപ്പാട്ടുകൾ, കൈകൊട്ടിക്കളിപ്പാട്ടുകൾ എന്നിവയും രചിച്ചിട്ടുണ്ട്. മേൽപറഞ്ഞവയ്ക്കു പുറമേ ശ്രീദേവിഭാഗവതം, ശ്രീശങ്കര ദിഗ്വിജയം, ദേവീമാഹാത്മ്യം, ശ്രീമദ് ഭാഗവതം മുതലായവ മലയാളത്തിലേക്കു പരിഭാഷപ്പെടുത്തിയിട്ടുമുണ്ട്.
പന്ത്രണ്ടു സ്കന്ധങ്ങളിലായി 318 അധ്യായങ്ങളും 18000 ശ്ലോകങ്ങളുമുള്ള ശ്രീദേവീഭാഗവതം കേവലം 10 മാസം കൊണ്ടാണ് വൃത്താനുവൃത്തമായി പരിഭാഷപ്പെടുത്തിയത്. മൂലശ്ലോകങ്ങളുടെ ആശയങ്ങൾക്ക് കോട്ടം തട്ടാതെയും ആവശ്യമായിടത്ത് കൂടുതൽ മിഴിവു നല്കിയുമാണ് പരിഭാഷ നിർവഹിച്ചിരുന്നത്. പരിഭാഷയുടെ ആദ്യപതിപ്പ് 1961-ലും രണ്ടാമത്തെ പതിപ്പ് 1970-ലും പ്രസിദ്ധം ചെയ്യപ്പെട്ടു.

ഉപ്പു സത്യാഗ്രഹ സമയത്ത് അറസ്റ്റു ചെയ്യപ്പെട്ട തിരുമുമ്പ് ജയിലിൽ വച്ച് 'കഴിഞ്ഞ ധർമ്മ യുദ്ധത്തിന്റെ നിരീക്ഷണം' എന്ന പേരിൽ ഒരു കവിത എഴുതിയിരുന്നു. അത് ജയിൽ ശിക്ഷ കഴിഞ്ഞ് പുറത്തു വന്നയുടനെ ടി.ആർ. കൃഷ്ണസ്വാമിഅയ്യരുടെ 'യുവഭാരതം' വാരികയിൽ പ്രസിദ്ധീകരിച്ചു. ഈ കവിതയിൽ രാജ്യദ്രോഹ കുറ്റമുണ്ടെന്ന് കണ്ടെത്തിയ സർക്കാർ തിരുമുമ്പിനെയും പത്രാധിപരെയും പ്രിന്റർ നാരായണൻ നായരെയും അറസ്റ്റ് ചെയ്തു. പത്രങ്ങൾ ഈ കേസ് പ്രമാദമായി ആഘോഷിച്ചു. യു. ഗോപാലമേനോനായിരുന്നു തിരുമുമ്പിന്റെ വക്കീൽ. 
ഈ വരികളിലെ "തിണ്ടാടി" എന്ന പദമാണ് ബ്രിട്ടീഷുകാരെ പ്രകോപിപ്പിച്ചത്. 
തിരുമുമ്പിനെതിരേ വിദേശ ഭരണാധികാരികൾ തട്ടിപ്പടച്ചുണ്ടാക്കിയ 'കവിതക്കേസിൽ' അദ്ദേഹത്തിനു വേണ്ടി സാക്ഷി പറഞ്ഞത് മഹാകവി കുട്ടമ്മത്തായിരുന്നു.

2011 ഏപ്രിൽ മാസത്തിൽ കേരളത്തിൽ നിയമസഭാ തെരെഞ്ഞെടുപ്പ് പ്രചാരണത്തിനിടെ അപ്പോഴത്തെ മുഖ്യമന്ത്രി ആയിരുന്ന വി.എസ്. അച്യുതാനന്ദൻ തിരുമുമ്പിന്റെ കവിത ഉദ്ധരിച്ചിരുന്നു.


</doc>
<doc id="157339" url="https://ml.wikipedia.org/wiki?curid=157339" title="കെ.പി.ആർ. ഗോപാലൻ">
കെ.പി.ആർ. ഗോപാലൻ

വടക്കേമലബാറിലെ ഒരു പ്രമുഖ സ്വാതന്ത്ര്യസമരസേനാനിയും, കമ്മ്യൂണിസ്റ്റു് നേതാവുമായിരുന്നു കെ.പി.ആർ ഗോപാലൻ. ഒന്നാം കേരള നിയമസഭയിൽ മാടായി നിയോജകമണ്ഡലത്തെ (സി.പി.ഐ.) ഇദ്ദേഹം നിയമ സഭയിൽ പ്രതിനിധീകരിച്ചു. മൂന്നാം കേരള നിയമസഭയിൽ തലശ്ശേരിയിൽ നിന്നാണ് സി.പി.എം. പ്രതിനിധിയായി ഗോപാലൻ കേരള നിയമസഭയിലേക്കെത്തിയത്.

1940-ലെ മൊറാഴ സമരത്തെ തുടർന്നു് ബ്രിട്ടീഷു് ഭരണകൂടം തൂക്കിക്കൊല്ലാൻ വിധിച്ചു. ഗാന്ധിജിയടക്കം ഇടപെട്ടതിനെ തുടർന്നു് ശിക്ഷ ഒഴിവാക്കി. 1937-ൽ രൂപംകൊണ്ട അഖില മലബാർ കർഷക സഘത്തിന്റെ പ്രധാന സംഘാടകനായിരുന്നു. മലബാർ ജില്ലാ ബോർഡംഗം (1939), കെ.പി.സി.സി. അംഗം (1937-40), 1946 മുതൽ സി.പി.ഐ. സംസ്ഥാന അംഗം, എന്നീ നിലകളിലും ഇദ്ദേഹം പ്രവർത്തിച്ചു. 1948-51 വരെ ജയിൽ വാസം അനുഭവിച്ചിട്ടുണ്ട്. കേളപ്പനൊപ്പം ഉപ്പുസത്യാഗ്രഹത്തിലും പങ്കെടുത്ത ഗോപാലൻ കോൺഗ്രസ്സ് സോഷ്യലിസ്റ്റ് പാർട്ടിയുടെ രൂപീകരണത്തിൽ പ്രധാന പങ്ക് വഹിച്ചിരുന്നു. 1964-67 കാലഘട്ടത്തിൽ ദേശാഭിമാനിയുടെ മാനേജിംഗ് എഡിറ്ററായിരുന്നു.

1909 ജൂൺ ഒന്നിന് കണ്ണൂരിലെ കല്യാശ്ശേരിയിലാണ് കുന്നത്ത് പുതിയവീട്ടിൽ രാമപുരത്ത് ഗോപാലൻ എന്ന കെ.പി.ആർ.ഗോപാലൻ ജനിച്ചത്. പിതാവ് ഏറമ്പാല രയരപ്പൻ നായർ, മാതാവ് കുന്നത്ത് പുതിയവീട്ടിൽ പാട്ടിയമ്മ. കല്യാശ്ശേരി ഹയർ എലിമെന്ററി സ്കൂളിലായിരുന്നു പ്രാഥമിക വിദ്യാഭ്യാസം. രജിസ്ട്രേഷൻ വകുപ്പിൽ ഗുമസ്തനായിട്ടായിരുന്നു ആദ്യ ഉദ്യോഗം.

കല്യാശ്ശേരി ഹയർ എലിമെന്ററി സ്കൂളിൽ പഠിക്കാൻ വന്ന ഒരു ഹരിജൻ ബാലനെ സവർണ്ണർ ചേർന്ന് തല്ലിയോടിച്ചു. ഈ ബാലനെ തിരികെ സ്കൂളിൽ പ്രവേശിപ്പിക്കുവാൻ വേണ്ടി വലിയൊരു പ്രക്ഷോഭം തന്നെ നടക്കുകയുണ്ടായി. ഗോപാലൻ പൊതുരംഗത്തേക്ക് പ്രവേശിക്കുന്നത് ഈ പ്രക്ഷോഭത്തിൽ പങ്കെടുത്തുകൊണ്ടാണ്. ഗാന്ധിജിയുടെ മലബാർ സന്ദർശനവും, പയ്യന്നൂരിൽ നടന്ന കോൺഗ്രസ്സിന്റെ സമ്മേളനവും ഗോപാലനെ ദേശീയപ്രസ്ഥാനത്തിലേക്ക് കൂടുതൽ അടുപ്പിച്ചു.

കോൺഗ്രസ്സിന്റെ ലഖ്നൗ സമ്മേളനപ്രകാരം സ്വാതന്ത്ര്യദിനമായി പ്രഖ്യാപിക്കപ്പെട്ട 1930 ജനുവരി 26ന് കല്യാശ്ശേരിയിൽ ഗോപാലന്റെ നേതൃത്വത്തിൽ പതാക ഉയർത്തുകയുണ്ടായി. കല്യാശ്ശേരിയിൽ പോലീസിന്റെ നിരോധനഉത്തരവു ലംഘിച്ച് പൊതുസമ്മേളനം നടത്തി അറസ്റ്റിലായി. ജയിലിൽ നിന്നും പുറത്തു വന്ന ഉടനെ കോഴിക്കോട്ട് എത്തി നിയമലംഘനപ്രസ്ഥാനത്തിൽ ചേർന്നു. വീണ്ടും ജയിൽവാസമനുഷ്ഠിക്കേണ്ടി വന്നു. ജയിലിൽവെച്ചു പരിചയപ്പെട്ട ദേശീയവിപ്ലവകാരികളുമായുള്ള സഹവാസം സ്വാതന്ത്ര്യ ലബ്ധിക്കായി കോൺഗ്രസ്സ് പിന്തുടരുന്നതിൽ നിന്നും വ്യത്യസ്തമായ മറ്റൊരു മാർഗ്ഗത്തെക്കുറിച്ച് മറ്റു പലരേയും പോലെ ഗോപാലനും ചിന്തിക്കാൻ തുടങ്ങി.

കേരളത്തിൽ കോൺഗ്രസ്സ് സോഷ്യലിസ്റ്റ് പാർട്ടി നിലവിൽ വന്നപ്പോൾ അതിൽ അംഗമായി ചേർന്നു. അതിനു മുമ്പ് സമാനചിന്താഗതി വച്ചു പുലർത്തിയിരുന്നു ഒന്നു രണ്ട് സംഘടനകളിലും ഗോപാലൻ പ്രവർത്തിച്ചിരുന്നു. എ.കെ.ഗോപാലന്റെ നേതൃത്വത്തിൽ മദിരാശിയിലേക്കു പോയ പട്ടിണിജാഥയുടെ സംഘാടകരിൽ പ്രമുഖനായിരുന്നു കെ.പി.ആർ.ഗോപാലൻ. ബക്കളത്ത് നടന്ന പത്താം രാഷ്ട്രീയസമ്മേളനത്തിന്റെ ആദ്യാവസനാക്കരനായിരുന്നു ഗോപാലൻ. ഇതിനു മുമ്പ് കർഷകരെ ജന്മിമാരുടെ ചൂഷണത്തിൽ നിന്നും മോചിപ്പിക്കാനായി രൂപംകൊണ്ട കൊളച്ചേരി കർഷകസംഘത്തിന്റെ പ്രവർത്തകനായിരുന്നു. കൊളച്ചേരി കർഷകസംഘം പിന്നീട് അഖില മലബാർ സംഘമായി വളർന്നപ്പോഴും അതിന്റെ മുൻ നിരയിൽ ഗോപാലനുണ്ടായിരുന്നു.

കേരളത്തിൽ കമ്മ്യൂണിസ്റ്റ് പാർട്ടി രൂപീകൃതമായ പാറപ്പുറം സമ്മേളനത്തിൽ കെ.പി.ആറും പങ്കെടുത്തിരുന്നു. കമ്മ്യൂണിസ്റ്റ് പാർട്ടി രൂപംകൊണ്ടതിനു തൊട്ടുപുറകേ പാർട്ടിയുടെ നേതൃത്വത്തിൽ സംഘടിപ്പിച്ച പ്രതിഷേധ ദിനത്തെ പോലീസ് സായുധമായി തന്നെ നേരിട്ടു. മട്ടന്നൂരും, മൊറാഴയിലും വെടിവെപ്പുണ്ടായി. മൊറാഴയിൽ പോലീസ് ഇൻസ്പെക്ടറായിരുന്ന കുട്ടികൃഷ്ണമേനോൻ മരണമടഞ്ഞു. കേസ് ചാർജ്ജ് ചെയ്യപ്പെട്ട 33 പ്രതികളിൽ ഒന്നാം പ്രതി കെ.പി.ആർ ഗോപാലനായിരുന്നു. ഒളിവിൽ കഴിഞ്ഞുവെങ്കിലും ഏതാനും മാസങ്ങൾക്കകം പോലീസ് പിടിയിലായി. സെഷൻസ് കോടതി ഏഴു വർഷം തടവിനുശിക്ഷിച്ചെങ്കിലും, സർക്കാരിന്റെ അപ്പീലിന്മേൽ ഹൈക്കോടതി വധശിക്ഷയാക്കി ഉയർത്തി. നെഹ്രുവിനേപ്പോലുള്ള ദേശീയ നേതാക്കൾ വരെ ഇടപെട്ടു, പിന്നീട് വധശിക്ഷ കഠിനതടവാക്കി മാറ്റുകയും, 1946 ൽ അദ്ദേഹം ജയിൽ മോചിതനാവുകയും ചെയ്തു.

ഒന്നാമത്തെ പൊതുതിരഞ്ഞെടുപ്പിൽ മാടായി നിയോജകമണ്ഡലത്തിൽ നിന്നും വിജയിച്ചു നിയമസഭയിലെത്തി. 1967 ൽ തലശ്ശേരി മണ്ഡലത്തെ പ്രതിനിധീകരിച്ച് വീണ്ടും നിയമസഭയിലെത്തി. 1964 ൽ പാർട്ടി പിളർന്നപ്പോൾ സി.പി.ഐ.എമ്മിന്റെയൊപ്പം നിന്നു. ദേശാഭിമാനി നേതൃത്വം സി.പി.ഐ(എം) ഏറ്റെടുത്തപ്പോൾ അതിന്റെ മാനേജിംഗ് എഡിറ്ററായി പ്രവർത്തിച്ചു. 1968 ൽ പാർട്ടി വിട്ട് വിവിധ കമ്മ്യൂണിസ്റ്റ് പാർട്ടികൾ രൂപീകരിച്ചു. ഈ സമയത്ത് ജനകോടി എന്നൊരു വാരിക ആരംഭിക്കുകയുണ്ടായി. ജീവിതാവസാനം വരേയും കമ്മ്യൂണിസ്റ്റായി തന്നെ ജീവിച്ചു. ഭാര്യ വയക്കര പടന്നക്കോട്ട് കോമളവല്ലി. 1997 ഓഗസ്റ്റ് 5 ന് കെ.പി.ആർ.ഗോപാലൻ അന്തരിച്ചു.


</doc>
<doc id="157341" url="https://ml.wikipedia.org/wiki?curid=157341" title="വിഷ്ണു ഭാരതീയൻ">
വിഷ്ണു ഭാരതീയൻ

വടക്കേമലബാറിലെ ഒരു പ്രമുഖ സ്വാതന്ത്ര്യസമരസേനാനിയും, കമ്മ്യൂണിസ്റ്റു് നേതാവുമായിരുന്നു വിഷ്ണു ഭാരതീയൻ. 1892 സെപ്റ്റംബറിലാണ് (1067 ചിങ്ങം 23)ന് കണ്ണൂർ ജില്ലയിൽ തളിപ്പറമ്പ് താലൂക്കിലെ കൊളച്ചേരി പഞ്ചായത്തിൽ നണിയൂർ എന്ന ഗ്രാമത്തിലാണ് ആണ്ട്യംവള്ളി ഈശ്വരൻ നമ്പീശന്റെ മകനായി വിഷ്ണുഭാരതീയൻ ജനിച്ചത്. ഫലഭൂയിഷ്ഠമായ മുപ്പത്താറു പറമ്പുകൾ ഉണ്ടായിരുന്ന ജന്മി കുടുംബത്തിലായിരുന്നു ജനനം.
വിഷ്ണു നമ്പീശൻ എന്ന് യഥാർത്ഥ പേര്. 1930 ലെ ഉപ്പുനിയമലംഘനത്തിനു ആറുമാസത്തെ കഠിനതടവ്അനുഭവിച്ചു. 1931 ൽ ലണ്ടനിൽ നിന്നും വട്ടമേശ സമ്മേളനം കഴിഞ്ഞു വന്ന ഗാന്ധിജിയെ ബോംബെയിൽ വെച്ച് അറസ്റ്റ്‌ ചെയ്തതിൽ പ്രതിഷേധിച്ചു കണ്ണൂർ വിളക്കുംതറ മൈതാനത്ത് ചേർന്നയോഗത്തിൽ പ്രസംഗിച്ചു അറസ്റ്റ് ചെയ്യപ്പെട്ടപ്പോൾ പേർപറയാൻ പറഞ്ഞപ്പോൾ കോടതിയോട്‌ എന്റെ പേര് " ഭാരതീയൻ " എന്നാണ് എന്ന് പറഞ്ഞു. അപ്പോൾ ഞങ്ങളൊന്നും ഭാരതീയൻ അല്ലെ എന്ന് ജഡ്ജി തിരിച്ചു ചോദിച്ചപ്പോൾ വിഷ്ണു ഭാരതീയൻ ഉറക്കെ വിളിച്ചു പറഞ്ഞു. അല്ല നിങ്ങൾ ഭാരതീയൻ അല്ല ബ്രിട്ടീഷു സർക്കാറിനു വിടുവേല ചെയ്യുന്ന നിങ്ങളൊന്നും ഭാരതീയരല്ല, ഇന്ത്യയുടെ സ്വാതന്ത്ര്യത്തിനു വേണ്ടി സമരം ചെയ്യുന്ന ഞാനാണ് ഭാരതീയൻ . നിങ്ങൾ ബ്രിട്ടീഷ്‌ കാരന്റെ അടിമ മാത്രമാണ്. അന്ന് മുതൽ വിഷ്ണു നമ്പീശൻ ഭാരതീയൻ എന്നപെരിൽ അറിയപ്പെടാൻ തുടങ്ങി.കൂടെ അറസ്റ്റ് ചെയ്യപ്പെട്ട കടയപ്രത്ത് കുഞ്ഞപ്പ നമ്പ്യാർ കേരളീയൻ എന്ന് തന്റെ പേർ പറഞ്ഞു. 1940 ൽ കെ.പി.ആർ. ഗോപാലൻ വധശിക്ഷയ്ക്കു വിധിക്കപ്പെട്ട മൊറാഴ കർഷകസമരത്തിലെ ഒന്നാം പ്രതി വിഷ്ണുഭാരതീയനാണ്. 
കർഷക സംഘത്തിന്റെ പ്രധാന സംഘാടകനായിരുന്നു. 1935-ൽ കേരളത്തിലെ ആദ്യ കർഷകസംഘത്തിനു രൂപം നൽകിയത് വിഷ്ണുഭാരതീയന്റെ നേതൃത്വത്തിലായിരുന്നു. അന്നത്തെ ചിറക്കൽ താലൂക്കിലെ കൊളച്ചേരി അംശത്തിലാണ് ജന്മിത്തത്തിന് എതിരായി കേരളത്തിൽ ആദ്യമായി കർഷകർ സംഘടിച്ച് കർഷക സംഘം രൂപീകരിച്ചത്. ജന്മിയായിരുന്ന കരുമാരത്ത് നമ്പൂതിരിപ്പാട് തദ്ദേശവാസികളുടെ നെല്ലും മറ്റു വസ്തുവകകളും കൊള്ളയടിക്കുന്നതിനെതിരെയും അനധികൃമായ ലെവി പിരിക്കുന്നതിനെതിരെയുമാണ് വിഷ്ണുഭാരതീയന്റെ നേതൃത്വത്തിൽ നണിയൂരിൽ സംഘടിച്ചത്. അദ്ദേഹത്തിന്റെ വീട്ടിൽ 28 പേർ മാത്രം പങ്കെടുത്ത ആ യോഗത്തിൽ വച്ച് അനധികൃതമായ ലെവി പിരിക്കുന്നത് നിർത്തലാക്കുന്നതിനായി പ്രവർത്തിക്കാനും കൂലി അളക്കാനായി പാടങ്ങളിൽ കൃത്യമായ അളവുപകരണങ്ങൾ ഉപയോഗിക്കുവാൻ ജന്മിയോട് ആവശ്യപ്പെടാനും ഇവർ തീരുമാനിച്ചു. ഇതിനായി 11 അംഗ പ്രവർത്തകസമിതി രൂപീകരിക്കുകയും വിഷ്ണുഭാരതീയനെ അതിന്റെ പ്രസിഡണ്ടും കേരളീയനെ സെക്രട്ടറിയുമാക്കി കൊളച്ചേരി സംഘം എന്നൊരു സംഘടന രൂപീകരിക്കുകയും ചെയ്തു. ഇതേത്തുടർന്ന് ചിറക്കൽ അംശത്തിനു കിഴിലുണ്ടായിരുന്ന എള്ളെരിഞ്ഞി, ബ്ലാത്തൂർ, ഊരത്തൂർ, പയ്യാവൂർ, കുറ്റൂർ, കുയിലൂർ, കരിവെള്ളൂർ എന്നിവിടങ്ങളിലും സംഘം നിലവിൽ വന്നു. . 1937 ൽ പറശിനിക്കടവിൽ വച്ച് നടന്ന കർഷക സമ്മേളനത്തിൽ എ.കെ.ജിയുടെയും കെ.പി.ഗോപാലന്റെയും വിഷ്ണുഭാരതീയന്റെയും സാന്നിധ്യത്തിൽ അഖില മലബാർ കർഷക സംഘം രൂപം കൊണ്ടു. 1981 ൽ അന്തരിച്ചു.
മഴയത്ത് ചോർന്നൊലിക്കുന്ന ഭാരതീയ മന്ദിരം എന്ന വീടിനകത്ത് സ്വന്തം ഉടുമുണ്ടുകൊണ്ട് ഭാര്യയുടെയും മക്കളുടെയും ശീതം മാറ്റാൻ പാടുപെട്ടതായി ഡയറിക്കുറിപ്പുകളിൽ എഴുതപ്പെട്ടിട്ടുണ്ട്..ദാരിദ്ര്യവും,രോഗങ്ങളും,കഷ്ടപ്പാടും നിറഞ്ഞതായിരുന്നു അദ്ദേഹത്തിന്റെ അവസാന കാലത്തെ ജീവിതം .മതിയായ ചികിത്സ നൽകാൻ പണമില്ലാത്തതിനാൽ മകളെ മരണത്തിനു വിട്ടു കൊടുക്കേണ്ടി വന്ന,മക്കളുടെ പട്ടിണി മാറ്റാൻ ഗതിയില്ലാതെ നിന്നപ്പോഴും ലജ്ജമൂലം കടം ചോദിക്കാൻ അറച്ചു നിന്ന ഒരു പിതാവിന്റെ നിസ്സഹായാവസ്ഥ അദ്ദേഹത്തിന്റെ ഡയറിക്കുറിപ്പുകളിൽ കാണാം .വിഷ്ണു ഭാരതീയൻ തൻറെ ആത്മകഥ അടിമകൾ എങ്ങനെ ഉടമകൾ ആയി എന്ന പേരിൽ എഴുതി പ്രഭാത്‌ ബുക്ക്‌ ഹൌസ് പ്രസിദ്ധീകരിച്ചിട്ടുണ്ട്.കൊളച്ചേരിയുടെ കവി ശ്രീ.ശങ്കര വർമ്മയാണ് അതിൻറെ കൈഎഴുത്ത് പ്രതി തയ്യാറാക്കിയത്

അദ്ദേഹത്തിന്റെ ഡയറിക്കുറിപ്പുകൾ ജീവിതത്തിലെ ദാരിദ്യത്തിന്റെ കാഠിന്യം വിളിച്ചോതുന്നവയാണ്.
"1960 നവംബർ 3
1138 തുലാം 18
പുറത്തിറങ്ങാറില്ല കാരണം രണ്ട്.
ഒന്ന്,കണ്ണിനു നല്ല സുഖം ഇല്ല.
രണ്ട്,വസ്ത്രധാരണവും വളരെ പരിമിതമാക്കേണ്ടുന്ന ഘട്ടമാണ്.
വലിയതും ചെറിയതുമായ ഒരു മുണ്ട്.ഞാൻ പുറത്തു പോകുമ്പോൾ അത് എടുക്കും.വന്നാൽ ഭാര്യ ഉടുക്കും.പുറത്തുപോയ അവസരത്തിൽ ഭാര്യ കുളിച്ചാൽ ഈറനുമായി എന്റെ പ്രത്യാഗമനം വരെ ഉള്ളിൽ ഇരിക്കും.”
പട്ടിണി കാരണം ആത്മഹത്യയെ കുറിച്ചു ചിന്തിച്ച വിഷ്ണുഭാരതീയനു നേരെ ഉറ്റ സുഹൃത്തും സന്തത സഹചാരിയുമായ കെ പി ആർ ഗോപാലൻ പൊട്ടിത്തെറിച്ചതായി ഓർമ്മക്കുറിപ്പുകളിൽ പറയുന്നുണ്ട്.

http://kharaaksharangal.blogspot.in/2012/05/blog-post.html


</doc>
<doc id="157342" url="https://ml.wikipedia.org/wiki?curid=157342" title="കെ.പി. ഗോപാലൻ">
കെ.പി. ഗോപാലൻ

ആദ്യകാല കമ്മ്യൂണിസ്റ്റ് നേതാക്കളിലൊരാളും കർഷക സംഘത്തിന്റെ പ്രധാന സംഘാടകനുമായിരുന്നു കെ.പി.ഗോപാലൻ. ഇ.എം.എസിന്റെ നേതൃത്വത്തിൽ രൂപികരിച്ച 1957-ലെ ആദ്യ കേരള മന്ത്രിസഭയിൽ വ്യവസായ വകുപ്പു് മന്ത്രിയായിരുന്നു. 1951-56 കാലഘട്ടത്തിൽ മദ്രാസ് അസംബ്ലിയിലും കെ.പി. ഗോപാലൻ അംഗമായിരുന്നു. കണ്ണൂർ നിയോജകമണ്ഡലത്തിൽ നിന്നുമാണ് ഇദ്ദേഹം കേരളനിയമസഭയിലെത്തിയത്.

തീരെ ചെറിയപ്രായത്തിൽ തന്നെ ദേശീയപ്രസ്ഥാനങ്ങളുമായി ബന്ധപ്പെട്ടിരുന്നു. മിശ്രഭോജനത്തിൽ പങ്കെടുത്തു. കോൺഗ്രസ്സ് പാർട്ടിയിലൂടെ രാഷ്ട്രീയത്തിൽ വന്നു. ഉപ്പു സത്യാഗ്രഹത്തിൽ പങ്കെടുത്ത് അറസ്റ്റ് വരിച്ചു. കോൺഗ്രസ്സ് സോഷ്യലിസ്റ്റ് പാർട്ടിയിലൂടെ കമ്മ്യൂണിസത്തിലേക്കെത്തി. വടക്കൻ മലബാർ ജില്ലാ കോൺഗ്രസ് കമ്മിറ്റി സെക്രട്ടറി, കേരള ട്രേഡ് യൂണിയൻ കോൺഗ്രസ് പ്രസിഡന്റ്; ഓൾ ഇന്ത്യ മോട്ടോർ വർക്കേഴ്സ് വൈസ് പ്രസിഡന്റ്, മദ്രാസ് നിയമസഭയിലെ പ്രതിപക്ഷ ഉപനേതാവ് എന്നീ നിലകളിലും പ്രവർത്തിച്ചിരുന്നു. നിരവധി തൊഴിലാളി സംഘടനകളുടെ അമരക്കാരനായിരുന്നു കെ.പി.ഗോപാലൻ. പാർട്ടി പിളർന്നപ്പോൾ സി.പി.ഐ. പക്ഷത്തായിരുന്നുവെങ്കിലും പിന്നീട് സി.പി.ഐ.എമ്മിലേക്ക് എത്തിച്ചേർന്നു. 1977 ഏപ്രിൽ 20 ന് അന്തരിച്ചു.

1908 ൽ കണ്ണൂർ ജില്ലയിലെ പുതിയാപ്പറമ്പിൽ ആണ് ഗോപുട്ടി എന്നു വിളിക്കപ്പെടുന്ന കെ.പി.ഗോപാലൻ ജനിച്ചത്. മാങ്കിൽ കണ്ണനും, കൊറ്റിയത്ത് കല്യാണിയുമായിരുന്നു മാതാപിതാക്കൾ. ചിറക്കൽ രാജാസ് ഹൈസ്കൂളിലും, കണ്ണൂർ മുനിസിപ്പൽ ഹൈസ്കൂളിലുമായിരുന്നു സ്കൂൾ വിദ്യാഭ്യാസം. സ്കൂൾ വിദ്യാർത്ഥിയായിരിക്കുമ്പോൾ തന്നെ പൊതുപ്രവർത്തനങ്ങളിൽ താൽപര്യം പ്രകടിപ്പിച്ചിരുന്നു. ജാതി-മത ചിന്തകൾക്കെതിരായ സമരങ്ങളിൽ മുന്നിൽ തന്നെ നിന്നു. മിശ്രഭോജനത്തിൽ പങ്കെടുത്തു. മകനെ വലിയൊരു ഉദ്യോഗസ്ഥനാക്കണമെന്ന മാതാപിതാക്കളുടെ ആഗ്രഹത്തിനു എതിരായി ഗോപാലൻ നേരെ രാഷ്ട്രീയത്തിലേക്കെടുത്തു ചാടുകയായിരുന്നു. കോൺഗ്രസ്സിൽ ചേർന്ന് വളരെ പെട്ടെന്ന് കണ്ണൂർ ടൗൺ കമ്മിറ്റി പ്രസിഡന്റായി. കെ.കേളപ്പന്റെ നേതൃത്വത്തിൽ നടന്ന ഉപ്പു സത്യാഗ്രഹജാഥയിൽ പങ്കെടുത്ത് ആദ്യമായി അറസ്റ്റു വരിച്ചു.

ബല്ലാരി ജയിലിൽവെച്ച് ദേശീയ നേതാക്കളുമായി ബന്ധപ്പെടാൻ ഇടയായി. അവരിൽ നിന്നും സോഷ്യലിസ്റ്റ് ആശയങ്ങൾ മനസ്സിലാക്കി. കോൺഗ്രസ്സിന്റെ വഴി തെറ്റായതാണെന്ന് ബോധ്യപ്പെട്ടു. കണ്ണൂരിൽ രൂപംകൊണ്ട് കാസർഗോഡ് ചിറയ്ക്കൽ താലൂക്കുകളിൽ നിലവിലിരുന്ന അഭിനവ ഭാരത് യുവസംഘത്തിന്റെ സജീവപ്രവർത്തകനായി. ദേശീയവിപ്ലവചിന്ത മനസ്സിലേറ്റിക്കൊണ്ടു നടന്ന ഒരുപറ്റം യുവാക്കളായിരുന്നു ഇതിൽ. എ.കെ.ഗോപാലന്റെ നേതൃത്വത്തിൽ പട്ടിണി ജാഥ മദിരാശിയിലേക്കു പുറപ്പെട്ടപ്പോൾ അതിന് ഐക്യദാർഢ്യം പ്രകടിപ്പിച്ച് കെ.പി.ഗോപാലന്റെ നേതൃത്വത്തിൽ ഒരു ജാഥ ചിറക്കൽ താലൂക്കിൽ നടത്തി. 1940 ൽ കെ.പി.സി.സി സെക്രട്ടറിയായി. പത്തുവർഷത്തോളം എ.ഐ.സി.സി അംഗമായിരുന്നു.

1935 മുതൽ ട്രേഡ് യൂണിയൻ പ്രസ്ഥാനത്തായിരുന്നു കെ.പി.പ്രവർത്തിച്ചിരുന്നത്. കണ്ണൂരിലെ നെയ്ത്ത് തൊഴിലാളികളെ സംഘടിപ്പിക്കാൻ കെ.പി.ഗോപാലനും, പാമ്പൻ മാധവനും ശ്രമിച്ചുവെങ്കിലും പരാജയപ്പെട്ടു. ഫറോക്കിലെ ഓട്ടുതൊഴിലാളികളുടെ പണിമുടക്കിൽ പി.കൃഷ്ണപിള്ളയോടൊപ്പം സജീവമായി പങ്കെടുത്തു. 1942 ൽ രൂപംകൊണ്ട ചിറക്കൽ താലൂക്ക് നെയ്ത്ത് തൊഴിലാളി യൂണിയന്റെ പ്രസിഡന്റായി തിരഞ്ഞെടുക്കപ്പെട്ടു. 1946 ൽ ഉച്ചഭക്ഷത്തിനുവേണ്ടി നാലുപൈസക്കായി നടത്തിയ കഞ്ഞിസമരത്തിന്റെ മുൻനിരനേതാവ് കെ.പി.ഗോപാലനായിരുന്നു. 1945 ൽ ടിമ്പർ തൊഴിലാളികളെ സംഘടിപ്പിക്കാൻ എ.കുഞ്ഞമ്പുവിനോടൊപ്പം പരിശ്രമിച്ചു. കോൺഗ്രസ്സ് സോഷ്യലിസ്റ്റ് പാർട്ടി രൂപീകരിച്ചപ്പോൾ അതിൽ ചേർന്നു പ്രവർത്തിച്ചു. കോൺഗ്രസ്സ് സോഷ്യലിസ്റ്റ് പാർട്ടിയിലെ ഇടതു ചിന്താഗതിക്കാർ ചേർന്ന് ഒന്നടങ്കം കമ്മ്യൂണിസ്റ്റ് പാർട്ടിയിലേക്ക് ചേർന്ന പാറപ്പുറം സമ്മേളനത്തിൽ പങ്കെടുത്ത് കെ.പി.ഗോപാലനും കമ്മ്യൂണിസ്റ്റായി.

1949 ൽ പാർട്ടിനിരോധിച്ചപ്പോൾ ഒളിവിൽ പോയെങ്കിലും പിന്നീട് പോലീസ് അറസ്റ്റ് ചെയ്തു. 1952 ൽ ജയിൽമോചിതനായി. 1957 ലെ പൊതുതിരഞ്ഞെടുപ്പിൽ എടക്കാട് നിയോജകമണ്ഡലത്തിൽ നിന്നും നിയമസഭയിലെത്തി. ഇം.എം.എസ്സിന്റെ നേതൃത്വത്തിലുള്ള നിയമസഭയിൽ വ്യവസായവകുപ്പു മന്ത്രിയായി ചുമതലയേറ്റു. കമ്മ്യൂണിസ്റ്റ് സർക്കാർ പിരിച്ചുവിട്ടപ്പോൾ പ്രവർത്തനമേഖല കണ്ണൂരിലേക്കുമാറ്റുകയും, അവിടെ പാർട്ടി നേതൃത്വത്തിൽ തുടങ്ങിയ ജനമുന്നണി എന്ന സായാഹ്നദിനപത്രത്തിന്റെ നേതൃത്വം ഏറ്റെടുക്കുകയും ചെയ്തു.

1964 ൽ പാർട്ടി പിളർന്നപ്പോൾ സി.പി.ഐ.യിൽ ഉറച്ചുനിന്നെങ്കിലും, അദ്ദേഹത്തിന്റെ അഭിപ്രായത്തിൽ സി.പി.ഐ.യുടെ നിലപാടുകൾ ശരിയല്ലെന്ന് ബോധ്യപ്പെട്ടതിനാൽ സി.പി.ഐ.എമ്മിൽ ചേരുകയും ചെയ്തു. 1968 ൽ കേരള നിയമസഭയിലേക്കു മത്സരിച്ചെങ്കിലും പരാജയപ്പെട്ടു. 1977 ഏപ്രിൽ 20 ന് കെ.പി.ഗോപാലൻ അന്തരിച്ചു.


</doc>
<doc id="157345" url="https://ml.wikipedia.org/wiki?curid=157345" title="സുഭാഷിണി അലി">
സുഭാഷിണി അലി

ഇന്ത്യയിൽ നിന്നുള്ള ഒരു രാഷ്ട്രീയ പ്രവർത്തകയും, മുൻ അഭിനേത്രിയും, സി.പി.ഐ.എം. പോളിറ്റ്ബ്യൂറോ അംഗവുമാണ് സുഭാഷിണി അലി. കാൺപൂരിലെ തൊഴിലാളിസംഘടനാ പ്രവർത്തകയാണു് സുഭാഷിണി അലി. ക്യാപ്റ്റൻ ലക്ഷ്മിയുടെ മകളായ ഇവർ നിലവിൽ സി.പി.ഐ.(എം) കേന്ദ്രകമ്മിറ്റി അംഗമാണു്. കാൺപൂരിൽ നിന്നും ലോക്സഭയിലേക്കു് തിരഞ്ഞെടുക്കപ്പെട്ടിട്ടുണ്ടു്. അഖിലേന്ത്യ ജനാധിപത്യ മഹിള അസോസിയേഷന്റെ പ്രസിഡണ്ട് കൂടിയാണ് ഇവർ.

ഡോക്ടറായ പ്രേം സൈഗാളിന്റേയും, ക്യാപ്റ്റൻ ലക്ഷ്മി സൈഗാളിന്റേയും മകളായാണ് സുഭാഷിണി ജനിച്ചത്. വെൽഹാം ഗേൾസ് ഹൈസ്കൂളിലായിരുന്നു പ്രാഥമിക വിദ്യാഭ്യാസം. സിനിമാ സംവിധായകനായ മുസ്സാഫർ അലിയെ അവർ വിവാഹം ചെയ്തു. ഇവർ പിന്നീട് വിവാഹമോചിതരായി. സിനിമാ സംവിധായകനായ ഷാദ് അലി മകനാണ് .

തൊഴിലാളി യൂണിയൻ രംഗത്തു പ്രവർത്തനം ആരംഭിച്ച സുഭാഷിണി, 1989 ലെ പൊതു തിരഞ്ഞെടുപ്പിൽ കാൺപൂർ മണ്ഡലത്തിൽ നിന്നു തന്റെ തൊട്ടടുത്ത എതിർ സ്ഥാനാർത്ഥിയായ ബി.ജെ.പിയിലെ ക്യാപ്റ്റൻ ജഗദ്വീത് സിങ് ദ്രോണയെ 56,587 വോട്ടുകളുടെ ഭൂരിപക്ഷത്തിൽ പരാജയപ്പെടുത്തി. 1996 ലെ പൊതു തിരഞ്ഞെടുപ്പിൽ കാൺപൂർ മണ്ഡലത്തിൽ സുഭാഷിണി ജഗദ്വീത് സിങ്ങിനോട് 151090 വോട്ടുകളുടെ ഭൂരിപക്ഷത്തിൽ പരാജയപ്പെട്ടു.

2015 ൽ സി.പി.ഐ. (എം) പോളിറ്റ് ബ്യൂറോയിലേക്കു തിരഞ്ഞെടുക്കപ്പെട്ടു. ബൃന്ദാ കാരാട്ടിനു ശേഷം പോളിറ്റ് ബ്യൂറോയിലെത്തുന്ന രണ്ടാമത്തെ വനിത കൂടിയാണ് സുഭാഷിണി അലി.
1981 ൽ പുറത്തിറങ്ങിയ ഉമ്രാവോ ജാൻ എന്ന സിനിമയുടെ വസ്ത്രാലങ്കാരം നിർവ്വഹിച്ചത് സുഭാഷിണി ആയിരുന്നു. അവരുടെ ഭർത്താവ് മുസ്സാഫർ അലി ആയിരുന്നു ഈ ചിത്രത്തിന്റെ സംവിധായകൻ. 2001 ൽ പുറത്തിറങ്ങിയ അശോക എന്ന ചിത്രത്തിൽ അശോക മൗര്യന്റെ അമ്മയുടെ വേഷത്തിൽ അഭിനയിച്ചു.


</doc>
<doc id="157349" url="https://ml.wikipedia.org/wiki?curid=157349" title="നെടുമങ്ങാട് നഗരസഭ">
നെടുമങ്ങാട് നഗരസഭ

കേരളത്തിലെ തിരുവനന്തപുരം ജില്ലയിലെ നെടുമങ്ങാട് താലൂക്കിൽ സ്ഥിതി ചെയ്യുന്ന ഒരു മുനിസിപ്പാലിറ്റിയാണ് നെടുമങ്ങാട്. തിരുവനന്തപുരത്തുനിന്നും 18 കി.മി. ദൂരെ വടക്കു-കിഴക്കായി നെടുമങ്ങാട് പട്ടണം സ്ഥിതിചെയ്യുന്നു. കുരുമുളക്‌, റബ്ബർ തുടങ്ങീയ മലഞ്ചരക്കുകളും, പച്ചക്കറികയ്യുടേയും പ്രധാന വിപണന കേന്ദ്രം കൂടിയാണ് നെടുമങ്ങാട് പട്ടണം. ഇളയിടത്ത് സ്വരൂപം ഭരണ സൗകര്യത്തിനായി നെടുമങ്ങാട്ട് ഒരു കൊട്ടാരം നിർമ്മിച്ചിരുന്നു, അതാണ് ഇന്നത്തെ കോയിക്കൽ കൊട്ടാരം 


</doc>
<doc id="157352" url="https://ml.wikipedia.org/wiki?curid=157352" title="വിഷ്ണുമൂർത്തി തെയ്യം (ചാമുണ്ഡി തെയ്യം)">
വിഷ്ണുമൂർത്തി തെയ്യം (ചാമുണ്ഡി തെയ്യം)

നാട്ടുജന്മിയാണ് കുറുവാടൻ കുറുപ്പ്. കുറുപ്പിന്റെ പശുക്കളെ മേച്ചിരുന്നതും പാൽ കറന്നു കൊടുത്തിരുന്നതും തിയ്യനായ കണ്ണനായിരുന്നു. ദൈവഭക്തി മൂത്ത കണ്ണൻ കുറുപ്പിന്റെ ദൈവത്തറയിൽ ഒരു കുപ്പി പാൽ അഭിഷേകം ചെയ്തു. ഇതറിഞ്ഞ കുറുപ്പ് ദേഷ്യം കൊണ്ട് കലിതുള്ളി. പേടിച്ച കണ്ണൻ നാടുവിട്ടു. നാടുവിട്ട കണ്ണൻ മംഗലാപുരത്തെ വിഷ്ണുഭക്തയായ ഒരു മുത്തശ്ശിയുടെ അടുത്ത് അഭയം തേടി. ക്രമേണ കണ്ണനും വിഷ്ണു ഭക്തനായി. 

കുറുപ്പ് എല്ലാം മറന്നിട്ടുണ്ടാവുമെന്നു കരുതിയ കണ്ണൻ നാട്ടിൽ തിരിച്ചെത്തി. കണ്ണൻ വയലിലെ കുളത്തിൽ കുളിച്ചുകൊണ്ടിരിക്കുമ്പോൾ കുറുപ്പും നായന്മാരും പട്ടാളക്കാരോടു കൂടിച്ചെന്ന് കണ്ണന്റെ കഴുത്തു വെട്ടി. വാൾ ആകാശത്തേക്ക് പറന്നു പോയി. കുളത്തിലെ വെള്ളം ചുവപ്പായി. കുറുപ്പിന്റെ വീട്ടിൽ അനർഥങ്ങൾ കണ്ടു തുടങ്ങിയപ്പോൾ കണിയാനെ വരുത്തി പ്രശ്നം വച്ചു. തിയ്യനായ കണ്ണന് ദൈവകൃപയും ചൈതന്യവും ഉണ്ടായിരുന്നെന്നും കണ്ണനെ തെയ്യമായി കെട്ടിയാടണമെന്നും പ്രശ്നത്തിൽ കണ്ടു. ഈ തെയ്യം വിഷ്ണൂമൂർത്തി അല്ലെങ്കിൽ ചാമുണ്ടി എന്നു അറിയുന്നു.

ആദ്യമായി വിഷ്ണുമൂർത്തി തെയ്യം കെട്ടിയത് പാലായി പെരെപ്പേൻ എന്ന മലയനാണ് എന്നാണ് വിശ്വാസം. വിഷ്ണുമൂർത്തിയെ ചിലയിടത്ത് ഒറ്റക്കോലമെന്നും പറയും.
കണ്ണിൽ മഷി എഴുതും. പിന്നെ മഞ്ഞൾപൊടി മുഖത്തു പുരട്ടും. തലയിൽ വെള്ളകെട്ടും. തലതൊട്ടു നിതംബം വരെ കിടക്കാവുന്ന് ചുവന്ന പട്ടുണ്ടാവും. അതിന്മേൽ തലപ്പാളി വച്ച് മുക്കളിൽ കാട്ടുചെത്തിപ്പൂവുകൊണ്ട് തലത്തണ്ട കെട്ടും.രണ്ടു കൈത്തണ്ടയിലും മുരിക്കിൽ തീർത്ത മിനുക്കും മുത്തുകളും പതിച്ചിട്ടുള്ള വളകൾ ഉണ്ടാവും.കാലിൽ ചിലമ്പും.

മാർച്ചമയം - കൊരലാരം, മാറിൽ ശ്രീവത്സം, ഒട

മുഖത്തെഴുത്ത് - കോഴിപുഷ്പം

തിരുമുടി - തലമല്ലികയ്ക്ക് മുഖളിലായി കിരീടം


</doc>
<doc id="157355" url="https://ml.wikipedia.org/wiki?curid=157355" title="നെയ്യാറ്റിൻകര നഗരസഭ">
നെയ്യാറ്റിൻകര നഗരസഭ

കേരളത്തിലെ തിരുവനന്തപുരം ജില്ലയിലെ നെയ്യാറ്റിൻകര താലൂക്കിൽ സ്ഥിതി ചെയ്യുന്ന ഒരു മുനിസിപ്പാലിറ്റിയാണ് നെയ്യാറ്റിൻകര. 

ദക്ഷിണ കേരളത്തിലെ പ്രധാന നദിയായ നെയ്യാർ നദിയുടെ തീരത്തുള്ള പട്ടണമായതിനാൽ നെയ്യാറ്റിൻകര എന്ന പേർ ലഭിച്ചു.

എട്ടുവീട്ടിൽ പിള്ളമാരുടെ ആക്രമണത്തിൽ നിന്നും രക്ഷനേടാൻ സഹായകമായ അമ്മച്ചിപ്ലാവിന്റെ അടുത്തായി ശ്രീകൃഷ്ണക്ഷേത്രം നിർമ്മിച്ചത് മാർത്താണ്ഡവർമ്മ മഹാരാജാവാണ്. നെയ്യാറ്റിൻ കര ശ്രീകൃഷ്ണസ്വാമിക്ഷേത്രം ഇന്ന് കേരളത്തിലെ പ്രമുഖ ക്ഷേത്രങ്ങളിലൊന്നാണ്. അമ്മച്ചിപ്ലാവ് ക്ഷേത്രപരിസരത്ത് ഇന്ന് സംരക്ഷിത സ്മാരകമായി നിലകൊള്ളുന്നുണ്ട്. 1723-ൽ തിരുവിതാംകൂർ രാജാവ് രാജരാമവർമ്മയുടെ കാലത്ത് അന്നത്തെ ഇളമ്മുറ തമ്പുരാനായിരുന്ന അനിഴം തിരുനാൾ മാർത്താണ്ഡവർമ്മ നെയ്യാറ്റിൻകരയിൽ വെച്ചായിരുന്നു ഇംഗ്ലീഷ്‌ ഈസ്റ്റ്‌ ഇന്ത്യാ കമ്പനിയുമായി ഉടമ്പടിയിൽ ഏർപ്പെട്ടതായി ശങ്കുണ്ണിമേനോൻ തിരുവിതാംകൂർ ചരിത്രത്തിൽ പറയുന്നുണ്ട്. .

എട്ടുവീട്ടിൽ പിള്ളമാരിൽനിന്ന് ആക്രമണ ഉണ്ടായിരുന്ന കാലത്ത് ഒരിക്കൽ നെയ്യാറ്റിൻകരയിൽവെച്ച് മാർത്താണ്ഡവർമ്മയെ ശത്രുക്കൾ വളയുകയും, അവരിൽ നിന്നും രക്ഷപ്പെടുന്നതിന്, ഉള്ളു പൊള്ളയായ ഒരു പ്ലാവിന്റെ പൊത്തിനുള്ളിൽ കയറി മറഞ്ഞിരിക്കുകയുണ്ടായി. അവരിൽ നിന്നും രക്ഷപെടുന്നതിനായി ഈ പ്ലാവ് ചൂണ്ടിക്കാണിച്ചുകൊടുത്തത് അപ്പോൾ അതുവഴി വന്ന ഒരു കൊച്ചു കുട്ടിയായിരുന്നുവത്രെ. മാതാവ് ഉദരത്തിൽ കുഞ്ഞിനെ സംരക്ഷിക്കുന്നതുപോലെ ആ പ്ലാവ് അദ്ദേഹത്തെ രക്ഷിച്ചു. (അതിനുശേഷം പൊള്ളയായ പ്ലാവിനെ അമ്മച്ചിപ്ലാവ് എന്നു പുതുവായി വിളിച്ചുപോന്നു). ബാലകനായി വന്ന് തന്നെ രക്ഷിച്ച കൊച്ചുകുട്ടി ശ്രീകൃഷ്ണൻ തന്നെയാണെന്ന് ഉറച്ചു വിശ്വസിച്ച മാർത്താണ്ഡ വർമ്മ തിരുവിതാംകൂർ ഭരണാധികാരിയായശേഷം തന്നെ രക്ഷിച്ച അമ്മച്ചിപ്ലാവിനു സമീപത്തായി 1757-ൽ ശ്രീകൃഷ്ണക്ഷേത്രം നിർമ്മിച്ചു.


</doc>
<doc id="157359" url="https://ml.wikipedia.org/wiki?curid=157359" title="കാരണവർ തെയ്യം">
കാരണവർ തെയ്യം

വണ്ണാന്മാർ കെട്ടുന്ന ഒരു തെയ്യമാണ് കാരണവർ തെയ്യം.

മുഖത്ത് ചായില്യവും മനയോലയും. ദേഹത്ത് മഞ്ഞൾ. കിരീടവും വാളും പരിചയും ഉണ്ടാകും.

പൊതുക്ഷേത്രങ്ങളിലും തറവാടുകളിലും കുടുംബക്ഷേത്രങ്ങളിലുമാണ് തെയ്യം നടക്കാറ്. പ്രധാനമായി തെയ്യം നടക്കുന്ന ചില സ്ഥലങ്ങളും സമയവും താഴെ കൊടുത്തിരിക്കുന്നു. 

പാനൂരിൽ പല സ്ഥലങ്ങളിലും കാരണവർ തെയ്യം നടക്കാറുണ്ട്.



</doc>
<doc id="157360" url="https://ml.wikipedia.org/wiki?curid=157360" title="മരാക്കേഷ്">
മരാക്കേഷ്

മൊറോക്കയുടെ ചരിത്രത്തിൽ മുൻകാല ഇമ്പീരിയൽ പട്ടണങ്ങളിലെ ഏറ്റവും പ്രധാനപ്പെട്ടതും ചുവപ്പു നഗരം എന്നറിയപ്പെടുന്നതുമായ ഒരു മൊറോക്കൻ നഗരമാണ് മരാക്കേഷ് (ബെർബർ: Murakuc, അറബിക്: مراكش‎ Murrākuš, പ്രാദേശിക ഉച്ചാരണം: Mərrakəš). മഞ്ഞ്പുതുച്ചുകിടക്കുന്ന അറ്റ്ലസ് മലനിരകളുടെ താഴ്വാരത്തിനു സമീപം നിലകൊള്ളുന്ന മരാക്കേഷ്-തെൻസിഫ്റ്റ് അൽ ഹൂസിന്റെ തലസ്ഥാന നഗരികൂടിയായ മരാക്കേഷ് പട്ടണം, മൊറോക്കോയിലെ ഏറ്റവും വലിയ രണ്ടാമത്തെ നഗരവുമാണ്.

മറ്റു പല ഉത്തരാഫ്രിക്കൻ പട്ടണങ്ങളേയും പോലെ ആധുനികവും പുരാതനവുമായ നഗരസ്വഭാവങ്ങൾ നിലനിൽക്കുന്ന നഗരമാണ് മരക്കേഷ്. ഒരു ലക്ഷത്തി എഴുപതിനായിരമാണ് ഇവിടുത്തെ ആകെ ജനസംഖ്യ. മെനാറ ഇന്റർനാഷണൽ വിമാനത്താവളവും കസബ്ലാങ്കയേയും വടക്കൻ പ്രദേശങ്ങളേയും ബന്ധിപ്പിക്കുന്ന റയിൽ ഗതാഗതവും ഇവിടെയുണ്ട്.

ആഫ്രിക്കയിലേയും ലോകത്തിലെ തന്നെയും ഏറ്റവും തിരക്കേറിയ ചത്വരമായ "ജിമ അൽ ഫന" ചത്വരവും മൊറോക്കോയിലെ ഏറ്റവും പുരാതനമായ വിപണികേന്ദ്രവും (സൂക്ക്) മരാക്കേഷിലാണ്.. കായികാഭ്യാസികളും ,കഥപറയുന്നവരും,പാനീയ വില്പനക്കാരും നർത്തകരും സംഗീതജ്ഞരും സജീവമാകുന്ന നഗരമാണിത്. രാത്രിയോടെ ചത്വരത്തിൽ തുറന്നു പ്രവർത്തിക്കുന്ന ഭോജനശാലകൾ നഗരത്തെ കൂടുതൽ തിരക്കുള്ള സ്ഥലമാക്കുന്നു.


</doc>
<doc id="157362" url="https://ml.wikipedia.org/wiki?curid=157362" title="ഭഗവതി തെയ്യം">
ഭഗവതി തെയ്യം

പോതി എന്നും അറിയപ്പെടുന്നതും ഈ തെയ്യമാണ്.
കണ്ണിൽ മഷി, മുഖത്തും ദേഹത്തും മനയോലയും ചായില്യവും ചാലിച്ചത്. നെറ്റിയിൽ മൂന്ന് വരക്കുറി.ചെവിതൊട്ട് താടിവരെ മൂന്ന് കുറി. തലയിൽ വെള്ള കെട്ടും. അതിനു മുകളിൽ തലപ്പാളി. അതിനു മുകളിൽ പോതിപ്പട്ടം. രണ്ടുകൈയിലും മുരിക്കിൽ തീർത്ത നാലുകൈവളകൾ. അരയിൽ ചുവന്ന പട്ട്. കാലിൽ ചിലമ്പ്..

ഭഗവതി തെയ്യത്തിനു് പല വകഭേദങ്ങളുണ്ട്.


</doc>
<doc id="157367" url="https://ml.wikipedia.org/wiki?curid=157367" title="സർപ്പശലഭം">
സർപ്പശലഭം

ലോകത്തിലെ വലിയ നിശാശലഭങ്ങളിൽ ഒന്നാണ് അറ്റ്‌ലസ് ശലഭം അഥവാ സർപ്പശലഭം (Atlas Moth) . നേരത്തെ അറ്റ്ലസ് ശലഭത്തിന്റെ ഉപവർഗമായി കണക്കാക്കിയിരുന്ന "Attacus taprobanis" ആണ് ദക്ഷിണ ഇന്ത്യയിലും ശ്രീലങ്കയിലും കാണപ്പെടുന്നത്.

ചിറകുകളുടെ വിസ്താരത്താൽ ഇതാണ് ലോകത്തെ ഏറ്റവും വലിയ നിശാശലഭം എന്നു കരുതിയിരുന്നു. എന്നാൽ സമീപകാലപഠനങ്ങൾ പ്രകാരം ന്യൂ ഗിനിയിലെയും വടക്കേ ആസ്ത്രെലിയയിലെയും ഹെർക്കുലീസ് നിശാശലഭം ഇതിനേക്കാൾ വലിയതാണെന്നു കാണുന്നു. അവയുടെ ചിറകുകളുടെ വിസ്താരവും കൂടുതലാണ്. 

നിബിഡവനപ്രദേശങ്ങളിലാണ് ഇവയെ കണ്ടുവരുന്നത്. ഇരുചിറകുകളും വിടർത്തുമ്പോൾ 240 മില്ലീമീറ്റർ നീളമുണ്ട്. ചെമപ്പ് കലർന്ന തവിട്ടുനിറമാണ് ഇതിന്. മുൻചിറകുകളിൽ പാമ്പിന്റെ കണ്ണുകളെപ്പോലെ കറുത്ത പൊട്ടുകളുണ്ട്. ശത്രുക്കളിൽനിന്ന് രക്ഷനേടാൻ ഇതുപകരിക്കുന്നു. മുൻ-പിൻ ചിറകുകളിൽ വെളുത്ത നിറത്തിൽ ത്രികോണ അടയാളങ്ങളുണ്ട്. ചിറകുകൾക്കു പിന്നിൽ പാമ്പിന്റെ തലയുടെ രൂപമുള്ളതിനാൽ സ്‌നേക്‌സ് ഹെഡ് എന്നും ഇതിനെ വിളിക്കുന്നുണ്ട്. സാധാരണ ശലഭങ്ങളെപ്പോലെ ജീവിതചക്രമുള്ള ഇവ നിത്യഹരിതവൃക്ഷങ്ങളുടെ ഇലകളിലാണ് മുട്ടയിടുന്നത്. കറുപ്പ്, ബ്രൗൺ, പർപ്പിൾ നിറങ്ങളിൽ അറ്റ്‌ലസ് ശലഭങ്ങളെ കണ്ടെത്തിയിട്ടുണ്ട്. ഈ ശലഭങ്ങൾക്ക് രണ്ടുമാസം മാത്രമേ ആയുസ്സുള്ളൂ. അറ്റ്‌ലസ് ശലഭങ്ങൾ ആവാസവ്യവസ്ഥയിൽനിന്ന് അധികദൂരം പറന്നുപോകാറില്ല. 

തെക്കുകിഴക്കൻ ഏഷ്യയിലെ വനമേഖലകളിൽ ഈർപ്പമുള്ള പ്രദേശങ്ങളിലാണ് ഇവയെ കണ്ടുവരാറുള്ളത്. സാധാരണഗതിയിൽ 10 മുതൽ 12 ഇഞ്ചുവരെയാണ് വിടർത്തിയ ചിറകുകളുടെ നീളം. ഈ വിഭാഗത്തിലെ ആൺശലഭങ്ങളേക്കാൾ പെൺശലഭങ്ങൾക്കാണ് വലിപ്പവും ഭംഗിയും കൂടുതൽ. രണ്ടാഴ്ച മാത്രം നീണ്ടു നിൽക്കുന്ന വർണ ശബളമായ ജീവിതത്തിൽ ഈ ശലഭങ്ങൾ ആഹാരം കഴിക്കാറില്ല. പുഴുവായിരിക്കെ ആഹരിച്ചതിന്റെ കരുതൽ ഉപയോഗപ്പെടുത്തിയാണ് പ്രജനനത്തിനു മാത്രമായുള്ള ജീവിതം നയിക്കുന്നത്. വായ ഭാഗം തീരെ വികാസം പ്രാപിക്കാറില്ല. പെണ്ണിന്റെ പ്രത്യേക ഹോർമോൺ ഗന്ധത്തിൽ ആകൃഷ്ടരായാണ് ആൺ ശലഭം എത്തുന്നത്. 

ഇലകൾ കോട്ടിവളച്ചു പട്ടുനൂൽ കൊണ്ടു നെയ്താണ് പുഴു സമാധിയിരിക്കുന്നത്. നാലാഴ്ച കൊണ്ടു ഇവ ശലഭങ്ങളായി വെളിയിൽ വരും. പട്ടുനൂലിനു വേണ്ടി ഇന്ത്യയിൽ ചിലയിടങ്ങളിൽ അറ്റ്‌ലസ് ശലഭങ്ങളെ വാണിജ്യാടിസ്ഥാനത്തിൽ വളർത്താറുണ്ട്.


</doc>
<doc id="157371" url="https://ml.wikipedia.org/wiki?curid=157371" title="ഗൗതം ഘോഷ്">
ഗൗതം ഘോഷ്

ഒരു ബംഗാളി ചലച്ചിത്രസംവിധായകനും, നിർമ്മാതാവും, നടനുമാണ് ഗൗതം ഘോഷ് (ബംഗാളി: গৌতম ঘোষ). 16 ദേശീയ ചലച്ചിത്രപുരസ്കാരങ്ങളും, നിരവധി അന്തർദേശീയ ചലച്ചിത്രപുരസ്കാരങ്ങളും ഇദ്ദേഹം നേടിയിട്ടുണ്ട്. 



</doc>
<doc id="157372" url="https://ml.wikipedia.org/wiki?curid=157372" title="വയങ്കതൻ">
വയങ്കതൻ

നാട്ടിൻ പുറങ്ങളിലും കാവുകളിലും എല്ലാകാലത്തും കാ​ണപ്പെടുന്ന ശലഭങ്ങളാണ് വയങ്കതൻ (Rustic). ചിറകുകൾക്ക് തവിട്ടുകലർന്ന മഞ്ഞനിറം. വയങ്കത () അല്ലെങ്കിൽ ചളിര് എന്ന മരത്തിന്റെ തളിരിലകളിൽ മുട്ടയിടുന്നതു കൊണ്ട് മലയാളത്തിൽ വയങ്കതൻ എന്നറിയപ്പെടുന്നു. 

വളരെ താഴ്ന്നു പറക്കുന്നവരാണ് ഇക്കൂട്ടർ. വേഗത്തിൽ പറക്കാനും ഇവയ്ക്ക് കഴിയില്ല. തേനുണ്ണാനാണ് ഇവയ്ക്ക് താല്പര്യം. ആൺശലഭങ്ങൾ കൂട്ടത്തോടെ മണ്ണിൽ വന്നിരിക്കുന്നവരാണ്. വയങ്കതന്റെ ചിറകിൽ മുകളറ്റത്ത് ഇരുണ്ട കറുപ്പുനിറവും നടുവിൽ വെള്ള കലർന്ന മഞ്ഞനിറവുമാണ്. വേനൽ കാലത്താണ് ഇവ മുട്ടയിടുന്നത്. വയങ്കത സസ്യം പൂക്കുന്നത് വേനൽകാലത്തായതിനാലാണിത്. ഇവയുടെ മുട്ടകൾക്ക് മഞ്ഞനിറമാണ്. ലാർവയുടെ തലയുടെ ഭാഗം ഇളം മഞ്ഞനിറവും ബാക്കി ഭാഗം കറുപ്പ് കലർന്ന ഇരുണ്ട നിറവുമാണ്. പുഴുവിന്റെ ദേഹത്ത് മുള്ളുകളുണ്ട്. പ്യൂപ്പ ഏറെ ഭംഗിയുള്ളതാണ്. പ്യൂപ്പയ്ക്ക് മഞ്ഞനിറത്തിലും വെള്ളി നിറത്തിലും സ്വർണ്ണ നിറത്തിലും ഉള്ള ഭാഗങ്ങൾ ഉണ്ട്.


</doc>
<doc id="157374" url="https://ml.wikipedia.org/wiki?curid=157374" title="വർക്കല നഗരസഭ">
വർക്കല നഗരസഭ

കേരളത്തിലെ തിരുവനന്തപുരം ജില്ലയിലെ വർക്കല താലൂക്കിൽ സ്ഥിതി ചെയ്യുന്ന ഒരു മുനിസിപ്പാലിറ്റിയാണ് വർക്കല. തലസ്ഥാന നഗരമായ തിരുവനന്തപുരത്തു നിന്നും 30 കിലോമീറ്റർ വടക്കു മാറി വർക്കല പട്ടണം തീരപ്രദേശത്തോട് ചേർന്ന് സ്ഥിതിചെയ്യുന്നു. പ്രസിദ്ധ തീർത്ഥാടന കേന്ദ്രമായ ശിവഗിരിമഠവും പാപനാശം കടപ്പുറവും വർക്കല പട്ടണത്തിലാണ്.

ബ്രഹ്മാവിന്റെ ശാപത്തിൽ നിന്നും, മോക്ഷം നേടാനായി ദേവഗണങ്ങൾ പൂജാദികർമ്മങ്ങൾ നടത്തിയത് ഇവിടെയാണത്രെ. ഈ പുണ്യസ്ഥലം തിരഞ്ഞെടുക്കാൻ നാരദർ തന്റെ വൽക്കലം ഊരിയെറിഞ്ഞു. വൽക്കലം വീണസ്ഥലം പിന്നീട് വർക്കലയായി അറിയപ്പെട്ടു. ദേവന്മാർ ശാപമോക്ഷാർത്ഥം മോക്ഷപൂജ നടത്തിയ സ്ഥലമാണിത്. പൂജാനന്തരം തങ്ങളുടെ പാപനാശനത്തിനായി കടൽക്കരയിൽ തർപ്പണാദികൾ നടത്തുകയുണ്ടായി. തന്മൂലം കടൽത്തീരം പാപനാശം എന്ന് അറിയപ്പെട്ടു.



</doc>
<doc id="157377" url="https://ml.wikipedia.org/wiki?curid=157377" title="തേനീച്ച ശലഭം">
തേനീച്ച ശലഭം

തേനീച്ചയോടും കടന്നലിനോടും സാദൃശ്യമുള്ള നിശാശലഭമാണ് തേനീച്ച ശലഭം (Bee Hawk-moth).

സന്ധ്യാസമയത്താണ് ഇവയെ കൂടുതലായി കാണുന്നത്. പകൽ സമയങ്ങളിലും ഇവ പുറത്തിറങ്ങാറുണ്ട്. തേനീച്ചയുടേതുപോലുള്ള നിറമില്ലാത്ത ചിറകുളാണ് ഇവയുടെ പ്രത്യേകത. കൊക്കൂണുകളിൽ നിന്ന് പുറത്ത് വരുമ്പോൾ മറ്റുനിശാശലഭങ്ങളുടേതുപോലെ ഇവയുടെ ചിറകുകളിലും ശല്ക്കങ്ങൾ ഉണ്ടാകും. പിന്നീട് അത് കാലക്രമേണ പൊഴിഞ്ഞു പോകും. 


</doc>
<doc id="157386" url="https://ml.wikipedia.org/wiki?curid=157386" title="വെങ്കണ്ണനീലി">
വെങ്കണ്ണനീലി

ജിയോമെട്രീഡെ കുടുംബത്തിൽ പെട്ട ഈ നിശാശലഭം ഇന്ത്യയിൽ കണ്ടുവരുന്നു. വങ്കണമരത്തിന്റെ ഇലകളിൽ മുട്ടയിടുന്നതുകൊണ്ടാണ് നീലനിറമുള്ള ഈ ശലഭത്തെ വെങ്കണ്ണനീലി (Blue Tiger Moth‌) എന്ന പേർ ലഭിച്ചത്. പകൽസമയത്തും പറന്നു നടക്കുന്നതിനാൽ ചിത്രശലഭമാണെന്ന് തെറ്റുദ്ധരിക്കാറുണ്ട്. ഇവയുടെ ലാർവ്വകൾക്ക് മഞ്ഞനിറമാണ്, ശരീരത്തിൽ നീലവരകളും കറുത്ത കുത്തുകളും കാണാം. സ്പർശിക്കുകയാണെങ്കിൽ പാമ്പിനെ പോലെ തല ഉയർത്തുന്ന ശീലം ഇവയുടെ ലാർവ്വകൾക്കുണ്ട്.


</doc>
<doc id="157394" url="https://ml.wikipedia.org/wiki?curid=157394" title="കുപ്പം പുഴ">
കുപ്പം പുഴ

കർണ്ണാടകയിലെ പാടിനെൽക്കാവ് റിസർവ് വനത്തിൽ നിന്നും ഉത്ഭവിച്ച് കേരളത്തിലൂടെ അറബിക്കടലിൽ പതിക്കുന്ന നദിയാണ് കുപ്പം പുഴ. കേരളത്തിൽ ആലക്കോട്, ചപ്പാരപ്പടവ്, പരിയാരം, ഏഴോം തുടങ്ങിയ പഞ്ചായത്തുകളിലൂടെയും, തളിപ്പറമ്പ് നഗരസഭയിലൂടെയും 88 കിലോമീറ്റർ ദൂരം ഒഴുകി അഴീക്കൽ അഴിയിൽ വളപ്പട്ടണം പുഴയുമായി ചേർന്ന് കുപ്പം പുഴ അറബിക്കടലിൽ പതിക്കുന്നു ഇതിനെ പഴയങ്ങാടിപ്പുഴ എന്നും കിള്ളാ നദി എന്നും പറയാറുണ്ട്. കേരളത്തിലെ ഏറ്റവും ആഴം കൂടിയ പുഴയാണിത്. 

ആലക്കോട് ഗ്രാമപഞ്ചായത്തിലൂടെ 12 കിലോമീറ്റർ ഒഴുകി, വീമ്പുംകാവ് വഴിയാണ് ചപ്പാരപ്പടവ് ഗ്രാമപഞ്ചായത്തിൽ ഈ പുഴ എത്തിച്ചേരുന്നത്.. റോഡുകളുടെ ആവിർഭാവവും, പുഴയിലെ ജലത്തിന്റെ അളവിൽ വന്ന വൻ വ്യത്യാസവും കാരണം പണ്ടുകാലത്ത് നടത്തിയിരുന്ന ബോട്ട് സർവ്വീസുകൾ നിർത്തിവെച്ചു. പഴയങ്ങാടി എത്തും മുന്നേ, പന്നിയൂർ ഭാഗത്തുനിന്നും ഉദ്ഭവിച്ച മറ്റൊരു കൈവഴിപ്പുഴ ഈ പുഴയോട് ചേരുന്നു.

ജലഗതാഗതത്തിനായി നിർമ്മിച്ച സുൽത്താൻതോടു് വഴി കുപ്പം പുഴയെ രാമപുരം പുഴയുമയി ബന്ധിപ്പിച്ചിട്ടുണ്ടു്


</doc>
<doc id="157396" url="https://ml.wikipedia.org/wiki?curid=157396" title="ജുറാസ്സിക്‌ പാർക്ക്‌ III">
ജുറാസ്സിക്‌ പാർക്ക്‌ III

2001-ൽ പുറത്തിറങ്ങിയ ഒരു സയൻസ്-ഫിക്ഷൻ ഇംഗ്ലീഷ് ചലച്ചിത്രമാണ് ജുറാസ്സിക്‌ പാർക്ക്‌ III.

ജുറാസ്സിക്‌ പാർക്ക്‌ പരമ്പരയിലെ മുന്നാമത്തെ ചലച്ചിത്രം ആണ് ഇത് .


</doc>
<doc id="157397" url="https://ml.wikipedia.org/wiki?curid=157397" title="സൗമിത്ര സെൻ">
സൗമിത്ര സെൻ

കൊൽക്കത്ത ഹൈക്കോടതിയിലെ ജഡ്ജിയാണ് സൌമിത്ര സെൻ. 1958 ജനുവരി 22 ന് ജനിച്ച അദ്ദേഹം, ഗുവാഹാട്ടിയിലെ ഡോൺ ബോസ്കോ സ്കൂളിലെ വിദ്യാഭ്യാസത്തിന് ശേഷം ഗുവഹാട്ടി കൊമേഴ്സ് കോളേജിൽ നിന്ന് ബി. കോം ബിരുദം നേടി. തുടർന്ന് കൊൽക്കത്ത യൂണിവേഴ്സിറ്റി ലോ കോളേജിൽ നിന്ന് നിയമ ബിരുദം നേടിയ സെൻ 1984 ഫെബ്രുവരി 13 ന് അഭിഭാഷകനായി എൻറോൾ ചെയ്തു. ഭരണഘടന നിയമത്തിലും - സിവിൽ നിയമത്തിലും അസ്സൽ, അപ്പീൽ തലങ്ങളിൽ നിരവധി കേസുകളിൽ കൊൽക്കത്ത ഹൈക്കോടതിയിൽ അഭിഭാഷകനായി അദ്ദേഹം സേവനമനുഷ്ഠിച്ചു. 2003 ഡിസംബർ 3 ന് സൌമിത്ര സെന്നിനെ കൊൽക്കത്ത ഹൈക്കോടതിയിലെ സ്ഥിരം ജഡ്ജിയായി തെരഞ്ഞെടുത്തു.

അഴിമതി ആരോപണങ്ങൾ ഉയർന്നതിനെ തുടർന്ന് രണ്ടുവർഷമായി ജസ്റ്റിസ് സെൻ ജുഡീഷ്യൽ പ്രവർത്തനങ്ങളിൽനിന്ന് മാറിനിൽക്കുകയാണ്. ഇന്ത്യൻ പാർലമെന്റിന്റെ ഉപരിസഭയായ രാജ്യസഭയിൽ സെന്നിനെ ജഡ്ജി സ്ഥാനത്തു നിന്നും നീക്കുന്നതിനായുള്ള ഇംപീച്ച്മെന്റ് നടപടികൾ ശരിവച്ചു. ഉപരാഷ്ട്രപതിയും രാജ്യസഭാ അധ്യക്ഷനുമായ ഹമീദ് അൻസാരി നിയോഗിച്ച മൂന്നംഗസമിതിയാണ് സെന്നിനെ ഇംപീച്ച് ചെയ്യാൻ ശുപാർശ ചെയ്തത്. സമിതി റിപ്പോർട്ട് ഉപരാഷ്ട്രപതിക്ക് സമർപ്പിച്ചതിനെ തുടർന്ന് രാജ്യസഭാംഗം സീതാറാം യെച്ചൂരി ഇംപീച്ച്മെന്റ് പ്രമേയം അവതരിപ്പിച്ചു മൂന്നിൽ രണ്ടു് ഭൂരിപക്ഷത്തോടെ പ്രമേയം പാസ്സായി. സൌമിത്ര സെന്നിന് രാജ്യസഭ മുൻപാകെ തന്റെ ഭാഗം ന്യായീകിരിക്കാനുള്ള അവസരംവും നൽകിയിട്ടുണ്ട്. ഇത്തരത്തിൽ ഇംപീച്ച്മെന്റ് നടപടിക്ക് വിധേയനാകുന്ന രണ്ടാമത്തെ ന്യായാധിപനാണ് സൌമിത്ര സെൻ. 2011 ആഗസ്റ്റ് പതിനെട്ടിന് സൌമിത്ര സെനിനെതിരായ പ്രമേയം രാജ്യസഭ വോട്ടിനിട്ട് വിജയിപ്പിച്ചു. സ്വതന്ത്ര ഇന്ത്യയുടെ ചരിത്രത്തിൽ ആദ്യമായാണ് ഒരു ന്യായാധിപൻ അഴിമതി ആരോപണത്തിനു് രാജ്യസഭയിൽ ഇംപീച്ചു്മെന്റിനു് വിധേയനായതു്.

രാജ്യസഭ ഇംപീച്ച്മെന്റ് പ്രമേയം പാസ്സാക്കിയതിനെ തുടർന്ന് 2011 സെപ്റ്റംബർ 5- ന് ഈ പ്രമേയം ലോക്‌സഭ പരിഗണനയ്കെടുക്കാനിരിക്കെ, ജസ്റ്റിസ് സൌമിത്രസെൻ തന്റെ പദവി രാജിവെച്ചുകൊണ്ടുള്ള കത്ത് രാഷ്ട്രപതിക്ക് സമർപ്പിച്ചു. 2011 സെപ്റ്റംബർ 1 സമർപ്പിച്ച രാജി 2011 സെപ്റ്റംബർ 4 ന് പ്രസിഡന്റ് അംഗീകരിച്ചതിന്റെ പശ്ചാത്തലത്തിൽ ഇംപീച്ച്മെന്റ് നടപടികൾ അവസാനിപ്പിക്കാൻ ലോക്‌സഭ തീരുമാനിച്ചു. ഇത്തരത്തിൽ ഇംപീച്ച്മെന്റ് ചെയ്യപ്പെടുന്ന ഇന്ത്യയിലെ ആദ്യ ജഡ്ജി എന്ന പേര് ഒഴിവാക്കുവാൻ സൌമിത്രസെന്നിന് കഴിഞ്ഞതായി വിലയിരുത്തപ്പെടുന്നു.


</doc>
<doc id="157399" url="https://ml.wikipedia.org/wiki?curid=157399" title="മൂങ്ങക്കണ്ണൻശലഭം">
മൂങ്ങക്കണ്ണൻശലഭം

ഇളംമഞ്ഞ കലർന്ന തവിട്ടുനിറമുള്ള വലിയ നിശാശലഭങ്ങളാണ് മൂങ്ങക്കണ്ണൻശലഭങ്ങൾ(Owlet Moth). 35,000 ത്തോളം വ്യത്യസ്തയുനം ശലഭങ്ങൾ ഈ കുടുംബത്തിലുണ്ട്. Lepidoptera യിലെ ഏറ്റവും വലിയ ജീവികുടുംബം ഇതാണെന്ന് കരുതപ്പെടുന്നു.

മൂങ്ങയുടെ കണ്ണുകൾ പോലെ വലിയ രണ്ട് അടയാളങ്ങൾ ഇവയുടെ മുൻചിറകുകളിൽ കാണാം. ദൂരെ നിന്ന് നോക്കുമ്പോൾ മൂങ്ങയോ പൂച്ചയോ ആയി തോന്നുന്നതിനാൽ പക്ഷികളും ഓന്തുകളുമൊന്നും ഈ ശലഭത്തിന്റെ അടുത്തേയ്ക്ക് വരാൻ മടിയ്ക്കും. വവ്വാലുകൾ ഇരപിടിയ്ക്കാൻ ഉപയോഗിക്കുന്ന അൾട്രാസോണിക്ക് ശബ്ദങ്ങളെ തിരിച്ചറിയാൻ ഈ ശലഭങ്ങൾക്ക് കഴിവുണ്ട്.


</doc>
<doc id="157400" url="https://ml.wikipedia.org/wiki?curid=157400" title="ബുദ്ധദേവ് ദാസ്ഗുപ്ത">
ബുദ്ധദേവ് ദാസ്ഗുപ്ത

ഒരു ബംഗാളി ചലച്ചിത്രസംവിധായകനും, തിരക്കഥാകൃത്തും, കവിയുമാണ് ബുദ്ധദേവ് ദാസ്ഗുപ്ത (ബംഗാളി: বুদ্ধদেব দাশগুপ্ত). ഇദ്ദേഹത്തിന്റെ അഞ്ച് ചിത്രങ്ങൾ മികച്ച ചലച്ചിത്രത്തിനുള്ള ദേശീയ ചലച്ചിത്രപുരസ്കാരങ്ങൾക്ക് അർഹമായിട്ടുണ്ട്. രണ്ട് തവണ മികച്ച സംവിധായകനുള്ള ദേശീയ ചലച്ചിത്രപുരസ്കാരങ്ങളും നേടി. 1988-ലും 1994-ലും ബെർലിൻ ചലച്ചിത്രമേളയിൽ ഗോൾഡൻ ബെർലിൻ ബെയർ പുരസ്ക്കാരത്തിന് നാമനിർദ്ദേശം ചെയ്യപ്പെട്ടു.




</doc>
<doc id="157402" url="https://ml.wikipedia.org/wiki?curid=157402" title="കാട്ടുപാത്ത">
കാട്ടുപാത്ത

വംശനാശഭീഷണി നേരിട്ടുകൊണ്ടിരിക്കുന്ന ഒരു ചിത്രശലഭമാണ് കാട്ടുപാത്ത (Lesser Gull) ("Cepora nadina").

മിക്കപ്പോഴും കാടിനകത്തുതന്നെയാണ് ഇവയുടെ താമസം. പൊതുവേ മഴക്കാലത്തിന് ശേഷമാണ് ഇവയെ ധാരാളമായി കണ്ടുവരുന്നത്. വെയിൽ കായാൻ ഇഷ്ടപ്പെടുന്നവരാണ് ആൺശലഭങ്ങൾ. പെൺശലഭങ്ങൾ തണലത്ത് മറഞ്ഞിരിക്കാനാണ് താല്പര്യം കാണിക്കുന്നത്. വളഞ്ഞ് പുളഞ്ഞാണ് പറക്കൽ. താരതമ്യേന വേഗം കുറവാണിവയ്ക്ക്. തണലിൽ മറഞ്ഞിരിക്കുന്നവയായതിനാൽ പെൺശലഭത്തെ കാണുക പ്രയാസമാണ്. 

ചിറകിന്റെ മുകൾഭാഗം മങ്ങിയ വെള്ളനിറമാണ്. ഈ ചിത്രശലഭത്തിന്റെ നിറം മഴക്കാലത്തും വേനൽക്കലത്തും വ്യത്യാസമുണ്ടാകാറുണ്ട്. തോട്ടവിളസസ്യങ്ങളിലാണ് ഇവ മുട്ടയിടുന്നത്. 


</doc>
<doc id="157411" url="https://ml.wikipedia.org/wiki?curid=157411" title="ഡയസ്പൊറ">
ഡയസ്പൊറ

പാലസ്തീൻ പ്രദേശത്തുനിന്ന് വിദേശങ്ങളിലേക്ക് യഹൂദർ നടത്തിയ കുടിയേറ്റങ്ങളെയാണ് ഡയസ്പൊറ (ഡയസ്പെറെ) എന്ന പദം കൊണ്ടർത്ഥമാക്കുന്നത്. ചിതറിപ്പോകൽ (Dispersion) എന്നർഥം വരുന്ന ഡയസ്പൊറ (Diaspora) എന്ന ഗ്രീക്കു പദത്തിൽ നിന്നാണ് ഈ പദം രൂപം കൊണ്ടിട്ടുള്ളത് എന്നു കരുതപ്പെടുന്നു. ഇസ്രായേൽ രാജ്യസ്ഥാപനത്തിന്റെ ആദ്യഘട്ടത്തിൽ യഹൂദർ തങ്ങളുടെ വംശീയ ഏകത (Ethnical Unity) നിലനിർത്തിക്കൊണ്ട് പാലസ്തീനിന്റെ അതിർത്തികൾക്കുള്ളിൽ മാത്രമാണ് കഴിഞ്ഞിരുന്നത്.

വികീർണ പ്രവാസം, ചിതറിപ്പോകൽ തുടങ്ങിയ പല അർത്ഥങ്ങളിൽ ഈ വാക്കുപയോഗിക്കപ്പെടുന്നുണ്ട്. അന്യദേശങ്ങളിലേക്ക് തൊഴിലിനുവേണ്ടി നടത്തുന്ന കുടിയേറ്റങ്ങളെയും 'പ്രവാസം'കൊണ്ടാണ് മലയാളത്തിൽ കുറിക്കുന്നത്. ജന്മദേശത്തേക്ക് തിരിച്ചുവരുന്ന താൽക്കാലിക കുടിയേറ്റക്കാരാണ് ഇത്തരം പ്രവാസികൾ. ഇതിൽനിന്ന് വ്യത്യസ്തമാണ് ഡയസ്‌പെറ എന്ന അർഥത്തിലുള്ള പ്രവാസം. ഒരു ദേശത്തിൽ ഉൾപ്പെടുന്നവരോ ഒരു പൊതുസംസ്‌കാരം പങ്കുവെക്കുന്നവരോ ആയ ഒരു ജനത പലകാരണങ്ങൾ കൊണ്ട് പല ദേശങ്ങളിലായി ചിതറിപ്പോയി അവിടങ്ങളിൽ അധിവസിക്കുന്നവരായിത്തീരുന്ന അവസ്ഥയാണിത്. ജൂതരുടെ പ്രവാസമാണ് ഡയസ്‌പെറക്ക് മാതൃകയായി എപ്പോഴും ചൂണ്ടിക്കാണിക്കപ്പെടുന്നത്. ജൂതർക്ക് മാത്രമല്ല, അറബികൾക്കും സ്‌പാനിയാർഡുകൾക്കും ആഫ്രിക്കക്കാർക്കുമെല്ലാമുണ്ട് പ്രവാസത്തിന്റെ നീണ്ട ചരിത്രങ്ങൾ. 

ചരിത്രത്തിലെ അസാധാരണ ദുരവസ്ഥകളിലൊന്നായിരിന്നു ഇസ്രായേൽ ജനത്തിന്റെ വികീർണപ്രവാസം. സ്വന്തം ദേശത്തുനിന്ന് ലോകത്തിന്റെ മറ്റു ഭാഗങ്ങളിലേയ്ക്ക് ചിതറിപ്പോയതിനെയാണ് ഡയസ്പെറ എന്നവാക്ക് സൂചിപ്പിക്കുന്നത്. റോമാക്കർ പാലസ്തീൻ എന്ന പുനർനാമകരണം നടത്തിയ ജൂദായിൽ വളരെ കുറച്ച് ജൂതർ മാത്രമാണ് അവശേഷിച്ചത്. കുറേ പേർ പീഡനം സഹിക്കാനാവാതെ പലായനം ചെയ്യപ്പെട്ടു. കുറേപേരെ അടിമകളാക്കി വിൽക്കപ്പെട്ടു. നൂറ്റാണ്ടുകൾ നീണ്ടുനിന്നു ജൂയിഷ് ഡയസ്പെറ അവർ ഭൗതികമായല്ല ആത്മീയമായാണ് അനുഭവിച്ചത്. ജന്മദേശമില്ലായ്മയെ കുറിച്ചുള്ള ബോധം അവരുടെ വിശ്വാസത്തിന്റെ കൂടി ഭാഗമായിരുന്നു. പ്രാചീന ഇസ്രായേൽ വിട്ട് ദൂരദേശങ്ങളിൽ താമസിക്കേണ്ടി വന്ന ജൂതസമൂഹങ്ങളെയാണ് ഡയസ്പെറെ എന്ന വാക്കുകൊണ്ട് വിവക്ഷിക്കുന്നത്. വിശാലമായ അർഥങ്ങളുള്ള ഡയസ്പെറെ ഒരേസമയം ജീവിതരീതിയും ധൈഷണികമായ ആശയവും ആസ്തിക്യസ്ഥിതിയും മനോനിലയവുമാണ്. ആ ജീവിത വിശ്വാസ-പദ്ധതിയിലൂടെയാണ് നൂറ്റാണ്ടുകൾ നീണ്ട പ്രവാസത്തെ ഇസ്രായേൽ ജനത അതിജീവിച്ചത്.

ബി.സി. എട്ടാം നൂറ്റാണ്ടിൽ (ബി.സി.734-721) പാലസ്തീനിന്റെ വടക്കൻ മേഖല അസ്സീറിയൻ ചക്രവർത്തി പിടിച്ചടക്കി. യുദ്ധത്തിൽ വിജയികളായ അസ്സീറിയൻ സൈനികർ യഹൂദരെ സാമ്രാജ്യത്തിന്റെ ഇതര ഭാഗങ്ങളിലേക്ക് നിർബന്ധപൂർവം കൊണ്ടുപോയി. അങ്ങനെ ഇസ്രായേലിൽ വംശീയ ഏകത പുലർത്തിക്കഴിഞ്ഞിരുന്ന യഹൂദജനത ചിന്നിച്ചിതറുവാനിടയായി. വിദൂരദേശങ്ങളിലേക്കു താമസം മാറ്റിയതിനെത്തുടർന്ന് യഹൂദർ ഇതര ജനവർഗങ്ങളുമായി സമ്പർക്കം പുലർത്തിത്തുടങ്ങി.

ബി. സി. ആറാം നൂറ്റാണ്ടിൽ (ബി. സി. 598-587) പാലസ്തീനിന്റെ തെക്കൻ മേഖല ബാബിലോണിയൻ ചക്രവർത്തി പിടിച്ചടക്കി. അതിനെത്തുടർന്ന് തെക്കൻ മേഖലയിലെ യഹൂദരും വിദൂര ദേശങ്ങളിലേക്കു കുടിയേറിപ്പാർക്കുവാൻ നിർബന്ധിതരായിത്തീർന്നു. അനേകം യഹൂദർ നാടുകടത്തപ്പെട്ടത് ബാബിലോണിയയിലേക്കാണ്. നാടുകടത്തപ്പെട്ടവരായിരുന്നെങ്കിലും ബാബിലോണിയയിലെ യഹൂദർ തങ്ങളുടെ വംശീയ ഏകത നിലനിർത്തിപ്പോന്നു. ബി.സി. 539-ൽ പേർഷ്യൻ ആക്രമണത്തെത്തുടർന്ന് ബാബിലോണിയൻ സാമ്രാജ്യം തകർന്നപ്പോൾ അടിമത്തത്തിൽ നിന്ന് മോചനം നേടിയ യഹൂദർ തങ്ങളുടെ പൂർവദേശത്തേക്കു മടങ്ങി പലസ്തീൻ രാജ്യം പുന:സ്ഥാപിച്ചു.

ബി. സി. 323-ൽ അലക്സാണ്ടർ ചക്രവർത്തി മാസിഡോണിയൻ സാമ്രാജ്യം സ്ഥാപിച്ചതിനെത്തുടർന്ന് ഗ്രീക്കുഭരണം നിലവിൽ വന്ന കിഴക്കൻ മേഖലകളിൽ വാണിജ്യാഭിവൃദ്ധി ഉണ്ടായതിനാൽ അവിടേക്ക് വൻതോതിൽ കുടിയേറ്റം ആരംഭിച്ചു. അതിന്റെ ഭാഗമെന്നവണ്ണം അനേകം യഹൂദരും കുടിയേറി. ബി.സി. ഒന്നാം നൂറ്റാണ്ടിൽ ടോളമി ഭരണാധികാരിയായിരുന്ന കാലത്ത് ഈജിപ്റ്റിന്റെ പല ഭാഗങ്ങളിലും യഹൂദകോളനികൾ ഉയർന്നുവന്നു. ബി.സി. ഒന്നാം നൂറ്റാണ്ടിന്റെ അവസാനത്തിൽ-അഗസ്റ്റസ് സീസർ റോമാ ചക്രവർത്തിയായിരുന്ന കാലത്ത്-സിറിയ, എഷ്യാമൈനർ, മെസപ്പൊട്ടേമിയ, കപ്പദോച്ചിയ, പോന്തൂസ്, ഫ്രീജിയ, ഗ്രീസ്, ഇറ്റലി തുടങ്ങിയ അനേകം പ്രദേശങ്ങളിൽ യഹൂദർ കുടിയേറി. ഏറ്റവും കൂടുതൽ യഹൂദർ കുടിയേറിയത് റോമാസാമ്രാജ്യത്തിലെ പ്രമുഖനഗരങ്ങളായ അലക്സാൻഡ്രിയ, അന്ത്യോഖ്യ, റോം എന്നിവിടങ്ങളിലാണ്. ഏറ്റവും സമ്പന്നവും പ്രതാപമേറിയതും ആയ യഹൂദ കോളനി അലക്സാൻഡ്രിയയിലാണു രൂപംകൊത്. സ്വയംഭരണാവകാശത്തോടുകൂടിയ നഗരപ്രദേശമായിരുന്നു അലക്സാൻഡ്രിയയിലെ യഹൂദ കോളനി. ഡയസ്പൊറക്കാരായ യഹൂദർ റോമാ സാമ്രാജ്യത്തിലെ മൊത്തം ജനസംഖ്യയിൽ പത്തുശതമാനത്തോളം ഉണ്ടായിരുന്നു.

അധ്വാനശീലരായ യഹൂദ കുടിയേറ്റക്കാർ കോളനി സ്ഥാപിച്ചിടത്തെല്ലാം ശക്തരും സമ്പന്നരും ആയി മാറി. പാലസ്തീനിലെ യഹൂദർ യാഥാസ്ഥിതികരായി തുടർന്നപ്പോൾ ഡയസ്പൊറക്കാരായ യഹൂദർ കുറേക്കൂടി ഉത്പതിഷ്ണമനസ്ഥിതിയോടെ മറ്റു ജനവിഭാഗങ്ങളുമായി സമ്പർക്കത്തിലേർപ്പെട്ടു. ഡയസ്പൊറക്കാർ അധികവും ഗ്രീക്കുഭാഷയാണു സംസാരിച്ചിരുന്നത്. ഗ്രീക്കു നാമധേയങ്ങളും അവർ സ്വീകരിച്ചു. അവരിൽ അധികംപേരും വാണിജ്യപ്രവർത്തനങ്ങളിലാണേർപ്പെട്ടിരുന്നത്. പലസ്തീൻ യഹൂദരെക്കാൾ സമ്പന്നരായി. "ഡയസ്പൊറ യഹൂദർ" സമ്പത്തിന്റെ പിൻബലം കൊണ്ട് തങ്ങൾ നിവസിച്ചിരുന്ന പ്രദേശങ്ങളിലെ രാജാക്കന്മാരുടേയും മറ്റു ഭരണാധികാരികളുടേയും സൗഹൃദം നേടിയെടുത്തു. അലക്സാൻഡ്രിയയിലാണെങ്കിൽ അവിടത്തെ സ്വദേശികളെക്കാൾ കൂടുതൽ പ്രാമാണ്യം വാണിജ്യരംഗത്തും ഭരണരംഗത്തും ഡയസ്പൊറക്കാർ നേടി. എന്നാൽ സൈനികസേവനത്തിൽ നിന്ന് യഹൂദരെ മാറ്റി നിർത്തുവാൻ റോമൻ ഭരണാധികാരികൾ ശ്രദ്ധിച്ചു. റോമാക്കാരുടെ സൈനിക ചിഹ്നത്തെ വിഗ്രഹങ്ങളായി യഹൂദർ വ്യാഖാനിച്ചതാണ് ഇതിനു കാരണം. ആദ്യകാലങ്ങളിൽ യഹൂദർക്ക് റോമാസാമ്രാജ്യത്തിലെ പൗരത്വവും നൽകിയിരുന്നില്ല. എന്നാൽ ഏ.ഡി. ഒന്നാം നൂറ്റാണ്ടിന്റെ ആരംഭം മുതൽ ഡയസ്പൊറ യഹൂദർക്ക് റോമൻ പൗരത്വം ലഭിച്ചു തുടങ്ങി.

പൊതുവേ യവന(ഗ്രീക്കു) സംസ്കാരത്തിന്റെ മധ്യത്തിലാണ് ഡയസ്പൊറ യഹൂദർ കഴിഞ്ഞിരുന്നത്. അക്കാരണത്താൽ ഗ്രീക്കു സംസ്കാരവും യഹൂദസംസ്കാരവും തമ്മിലുള്ള ഒരു തരം സങ്കലനം അവിടങ്ങളിലെല്ലാം ഉണ്ടായി. അക്കാലത്ത് ഏറ്റവും പ്രധാന യവന സംസ്കാര കേന്ദ്രമായിരുന്ന അലക്സാൻഡ്രിയ, ഒരു പ്രമുഖ യഹൂദ സംസ്കാര കേന്ദ്രമായും അറിയപ്പെട്ടു. പ്രശസ്തരായ അനേകം യഹൂദപണ്ഡിതന്മാർ ഇവിടെ ഉണ്ടായിരുന്നു. ബൈബിൾ പഴയ നിയമത്തെ ഗ്രീക്കിലേക്ക് പരിഭാഷപ്പെടുത്തിയതുൾപ്പെടെ പല സംഭാവനകളും അവർ സാഹിത്യത്തിനു നൽകി. 

യവന സംസ്കാരവുമായി ഇണങ്ങിച്ചേർന്നുവെങ്കിലും തങ്ങളുടെ ആധ്യാത്മിക നേതൃത്വത്തിനായി ഡയസ്പൊറ യഹൂദർ നോക്കിയത് പലസ്തീനിയൻ യഹൂദരെ ആയിരുന്നു. അതിനാൽ, മതപരമായ കാര്യങ്ങളിൽ അവർ സദാ ജെറുസലേമുമായി ബന്ധം പുലർത്തി. പലസ്തീനിയൻ എന്നോ "ഡയസ്പൊറ" എന്നോ ഉള്ള വ്യത്യാസം കൂടാതെ, യഹൂദരെല്ലാം ഒന്നാണെന്ന ചിന്ത വളർത്തുവാൻ ഈ നിലപാട് സഹായിച്ചു. ബലി അർപ്പണം എന്ന ഏറ്റവും ശ്രേഷ്ഠമായ മതാനുഷ്ഠാനം ജെറുസലേം ദേവാലയത്തിൽ മാത്രമേ സാധ്യമാകൂ എന്ന യഹൂദ വിശ്വാസം ഡയസ്പൊറയെ ജെറുസലേമുമായി നിരന്തരബന്ധം പുലർത്തുവാൻ പ്രേരിപ്പിച്ചു. ഡയസ്പൊറയിൽ സ്ഥാപിക്കപ്പെട്ട ജൂതദേവാലയങ്ങളെ (Synagogue) സാധാരണ പ്രാർഥനകൾക്കു വേണ്ടി മാത്രമേ ഉപയോഗിച്ചിരുന്നുള്ളൂ. റോമൻ ആക്രമണത്തിന്റെ ഫലമായി ജെറുസലേം തകർന്നതിനു ശേഷവും യഹൂദ മതത്തെ നിലനിർത്തുന്ന കാര്യത്തിൽ ഡയസ്പൊറ സിനഗോഗുകൾ വലുതായൊരു പങ്കുവഹിച്ചു.

ഡയസ്പൊറ പ്രദേശങ്ങളിൽ യഹൂദ വിരുദ്ധ മനോഭാവം വളർന്നിരുന്നുവെന്നതും ശ്രദ്ധേയമാണ്. യഹൂദ കോളനികളിൽ നിലനിന്ന ഒത്തൊരുമയും അവരുടെ സമ്പൽസമൃദ്ധിയും തദ്ദേശവാസികളുടെ മനസ്സിൽ വിദേശികളോടുള്ള ഒരു തരം ഭയം (Xenophobia) വളർത്തി. യഹൂദർ തങ്ങളുടെ മേൽ ആധിപത്യം പുലർത്തിയേക്കുമോ എന്ന ഭയം തദ്ദേശീയർക്കുണ്ടായി. അതിന്റെ ഫലമായി അന്ത്യോഖ്യ. അലക്സാൻഡ്രിയ, കേസറിയ തുടങ്ങിയ നഗരങ്ങളിൽ യഹൂദവിരുദ്ധ ലഹളകൾ ഉണ്ടാവുക പതിവായിരുന്നു.

ഇരുപതാം നൂറ്റാണ്ടിന്റെ മധ്യം മുതൽ ഈ പദം അക്കാദമിക് പഠനങ്ങളിൽ ധാരാളമായി ഉപയോഗിച്ചു തുടങ്ങിയിട്ടുണ്ട്. ലോകത്തിലെമ്പാടുമുള്ള ഡയസ്പോറകളെ കുറിച്ചു് ഗവേഷണങ്ങൾ നടന്നുകൊണ്ടിരിക്കുന്നു.



</doc>
<doc id="157413" url="https://ml.wikipedia.org/wiki?curid=157413" title="വെബ്ഒഎസ്">
വെബ്ഒഎസ്

പാം എന്ന കമ്പനി നിർമ്മിച്ച ലിനക്സ് അടിസ്ഥാനമാക്കി പ്രവർത്തിക്കുന്ന ഒരു ഓപ്പറേറ്റിംഗ് സിസ്റ്റമാണ് വെബ്ഒഎസ്. ഇത് ഒരു കുത്തക സോഫ്റ്റ് വെയറാണ്. പാം എന്ന കമ്പനിയെ ഹ്യൂലറ്റ് പക്കാർഡ് എന്ന കമ്പനി ഏറ്റെടുക്കുകയുണ്ടായി. വെബ്ഒഎസ് എച്പിയാണ് പുറത്തിറക്കുന്നത്. 

2009ലാണ് പാം വെബ്ഒഎസ് അവതരിപ്പിക്കുന്നത്. പാംഒഎസ് ൽ വെബ് 2.0 ഉൾപ്പെടുത്തിയാണിത് നിർമ്മിച്ചിട്ടുള്ളത്. ഇതിന് മൾട്ടിടാസ്കിംഗ് ചെയ്യുവാനുള്ള ശേഷിയുണ്ട്. 2009 ലാണ് വെബ്ഒഎസ് ഉപയോഗിക്കുന്ന ആദ്യ ഉപകരണം പുറത്തിറങ്ങിയത്. പാംപ്രീ എന്നായിരുന്നു അതിന്റെ പേര്. 2010 ൽ എച്പി ഈ കമ്പനിയെ ഏറ്റെടുക്കാനുള്ള പ്രധാനകാരണം വെബ്ഒഎസ് ആണെന്ന് പറയപ്പെടുന്നു.


</doc>
<doc id="157414" url="https://ml.wikipedia.org/wiki?curid=157414" title="കാപ്ച്ച">
കാപ്ച്ച

പൊതുജനങ്ങളിൽ നിന്നും പ്രസിദ്ധപ്പെടുത്തലുകൾ സ്വീകരിക്കുന്ന വെബ്‌സൈറ്റുകളിൽ സ്വയം പ്രവർത്തിക്കുന്ന സങ്കേതങ്ങൾ ഉപയോഗിച്ച് അത്തരം വെബ്‌സൈറ്റുകളെ ദുരുപയോഗം ചെയ്യാറുണ്ട്. ഇത്തരം പ്രവൃത്തികൾ തടയുന്നതിനായി രൂപംനൽകിയ സങ്കേതം അഥവാ ചെറുപരീക്ഷണമാണ് കാപ്ച്ച അഥവാ "കാപ്ച്ചാകോഡുകൾ". നിറങ്ങൾ ചേർത്തതോ വികലമാക്കിയതോ ആയ അക്ഷരങ്ങളും, അക്കങ്ങളും കലർന്ന എഴുത്തുകൾ പ്രസിദ്ധപ്പെടുത്തുന്നയാളെക്കൊണ്ട് വായിച്ചോ/കേട്ടിട്ടോ വെബ്‌പേജുകളിലേക്ക് പകർത്തി അത് വെബ്‌സർവറുകളിൽ വച്ച് പരിശോധിക്കുന്നു. രണ്ട് എഴുത്തുകളും സമാനമാണെങ്കിൽ പ്രസിദ്ധപ്പെടുത്തലുകൾ സ്വീകരിക്കുന്നു. അല്ലെങ്കിൽ വീണ്ടും ശ്രമിക്കുവാൻ ആവശ്യപ്പെടുന്നു. വാക്കുകൾ വികലാമായതിനാലും, വിവരങ്ങൾ വെബ്‌സർവറുകളിൽ നിന്നും വരുന്നതിനാലും കൃത്രിമ സങ്കേതം കൊണ്ട് ആ എഴുത്തുകൾ കണ്ടുപിടിക്കുവാൻ സാധിക്കുകയില്ല. 

2000ൽ ലൂയിസ് വോൺ ആൻ, മാന്വേൽ ബ്ലം, നിക്കോളാസ് ജെ ഹോപ്പർ, ജോൺ ലാങ്ഫോർഡ് എന്നിവരാണ് കാപ്ച്ചയ്ക്ക് രൂപം കൊടുത്തത്. "Capture" എന്ന ഇംഗ്ലീഷ് പദത്തിൽ നിന്നുമാണ് "Captcha" രൂപം കൊണ്ടത്. "Completely Automated Public Turing test to tell Computers and Humans Apart" എന്നതിന്റെ ചുരുക്കമാണ് "CAPTCHA".


</doc>
<doc id="157416" url="https://ml.wikipedia.org/wiki?curid=157416" title="പുലപ്പേടിയും മണ്ണാപ്പേടിയും">
പുലപ്പേടിയും മണ്ണാപ്പേടിയും

മുൻകാലത്ത് കേരളത്തിൽ നിലനിന്നിരുന്ന ഒരു സാമൂഹ്യാചാരമായിരുന്നു പുലപ്പേടിയും മണ്ണാപ്പേടിയും. അവർണ്ണജാതരായ പുലയസമുദായത്തിലേയോ, മണ്ണാൻ സമുദായത്തിലേയോ പുരുഷന്മാർ സവർണ്ണ ജാതിയിലെ നായർ സ്ത്രീകളെ ഇതിലൂടെ സ്വന്തമാക്കിയിരുന്നതായി ചരിത്രത്താളുകൾ പറയുന്നു. ഒരുകാലത്ത് ഈ ആചാരം കേരളത്തിലെ നായർസ്ത്രീകളുടെ പേടിസ്വപ്നമായിരുന്നു. ഒരു പ്രത്യേക മാസത്തിൽ (പല പ്രദേശത്തും പലരീതിയിൽ; കർക്കിടകമാസം ആണന്നു വിഭിന്നാഭിപ്രായം) രാത്രികാലങ്ങളിൽ മാത്രം നായർ സ്ത്രീകളെ തൊട്ട് ഭ്രഷ്ടരാക്കി സ്വന്തമാക്കാനുള്ള അവകാശം താഴ്ന്ന ജാതിക്കാരായ മണ്ണാന്മാർക്കും, പുലയർക്കും അനുവദിച്ചു കൊടുത്തിരുന്നു. ഈ ആചാരം പേടിച്ച് സ്ത്രീകൾ ആരും തന്നെ ആ ദിവസങ്ങളിൽ പുറത്തിറങ്ങാറില്ലായിരുന്നു. പുരുഷന്റെ അനുവാദമില്ലാതെ സ്തീകൾ രാത്രിയിൽ പുറത്തു പോകുന്നതു തടയാനായി എടുത്ത തീരുമാനം ഒരു ആചാരമായി മാറിയതാവാം. കേരളം സന്ദർശിച്ച മദ്ധ്യകാലസഞ്ചാരികൾ മുതൽ പലരും വർണ്ണിച്ച ആചാരമായിരുന്നു ഇത്.

സന്ധ്യകഴിഞ്ഞ് വീടിന്റെ പരിസരത്ത് ഒളിച്ചിരിക്കുന്ന താണജാതിയിൽപ്പെട്ട പുരുഷന്മാർ വീടിനുപുറത്ത് ഇറങ്ങുന്ന സ്ത്രീകളെ സ്പർശിക്കുകയോ, കല്ലോ കമ്പോ കൊണ്ട് എറിഞ്ഞു കൊള്ളിക്കുകയോ ചെയ്താൽ മതിയായിരുന്നു ഈ സ്ത്രീകളെ അവർക്കു സ്വന്തമാക്കാൻ. ഇങ്ങനെ സ്ത്രീകളെ സ്പർശിച്ച ശേഷം 'കണ്ടേ കണ്ടേ' എന്നു വിളിച്ചു പറയുന്നതോടെ ആ സവർണ്ണസ്ത്രീ ഭ്രഷ്ടയായി എന്നു വിധിക്കപ്പെടുന്നു. പിന്നീട് ആ സ്ത്രീ തന്നെ കണ്ട മണ്ണാനോടോ പുലയനോടോ ഒപ്പം ആജീവനാന്തം താമസിക്കണം. ഏതെങ്കിലും സ്ത്രീകൾ ഓടിരക്ഷപ്പെടാൻ ശ്രമിച്ചാൽ അവളെ ബന്ധുക്കൾ ചേർന്നു തന്നെ വധിക്കുമായിരുന്നു.

ഈ ആചാരത്തിന് ചില വ്യവസ്ഥകൾ ഏർപ്പെടുത്തിയിരുന്നു.


1696-ൽ തിരുവിതാംകൂറിൽ രവിവർമ്മ പുലപ്പേടി നിരോധിച്ചുകൊണ്ട് കല്പന പുറപ്പെടുവിക്കുകയുണ്ടായി. പുലപ്പേടി നിരോധിച്ചതിനെതിരെ ഒരു 'പുലയകലാപം' നടന്നുവെന്നും അത് അടിച്ചമർത്തപ്പെട്ടുവെന്നും വിവരിക്കുന്നുണ്ട്, 'വലിയകേശിക്കഥ' എന്ന തെക്കൻപാട്ടിൽ.

തിരുവിതാംകൂർ രാജാക്കന്മാരുടെ പഴയകേന്ദ്രമായിരുന്ന തമിഴ്‌നാട്ടിലെ കൽക്കുളം താലൂക്കിലുള്ള തിരുവിതാംകോട് എന്ന സ്ഥലത്ത് പുലപ്പേടിയും മണ്ണാപ്പേടിയും നിർത്തലാക്കിയതായി ഒരു കൽസ്തംഭത്തിൽ രേഖപ്പെടുത്തിയിട്ടുണ്ട്.
പ്രസ്തുത കൽസ്തംഭത്തിന്റെ ഒരു പ്രതി പത്മനാഭപുരം പാലസ്സിൽ (മാർത്താണ്ടം) പ്രദർശിപ്പിച്ചിട്ടുണ്ട്.


</doc>
<doc id="157420" url="https://ml.wikipedia.org/wiki?curid=157420" title="മുരളി നായർ">
മുരളി നായർ

മലയാളചലച്ചിത്രസംവിധായകനും, തിരക്കഥാകൃത്തുമാണ് മുരളി നായർ. ഇദ്ദേഹം സംവിധാനം ചെയ്ത് മരണ സിംഹാസനം 1999-ലെ കാൻസ് അന്താരാഷ്ട്ര ചലച്ചിത്രമേളയിൽ Un Certain Regard വിഭാഗത്തിൽ പ്രദർശിപ്പിക്കപ്പെടുകയും ഗോൾഡൻ ക്യാമറ (Caméra d'Or) പുരസ്ക്കാരത്തിന് അർഹമാവുകയും ചെയ്തു. ഷാജി എൻ. കരുണിന്റെ പിറവിക്കു ശേഷം കാൻസിൽ പുരസ്ക്കാരത്തിന് അർഹമായ ഒരേ ഒരു മലയാളചലച്ചിത്രമാണ് മരണ സിംഹാസനം. 2001-ൽ പുറത്തിറങ്ങിയ പട്ടിയുടെ ദിവസം, 2003-ൽ പുറത്തിറങ്ങിയ അരിമ്പാറ എന്നീ ചിത്രങ്ങളും കാൻസിൽ Un Certain Regard വിഭാഗത്തിൽ പ്രദർശനത്തിന് അർഹത നേടിയിട്ടുണ്ട്.





</doc>
<doc id="157430" url="https://ml.wikipedia.org/wiki?curid=157430" title="ഇരുട്ടുകുത്തി">
ഇരുട്ടുകുത്തി

ജലനിരപ്പിൽ പറ്റിച്ചേർന്ന് കിടക്കുന്ന ഈ വള്ളങ്ങൾ രാത്രിയിലുള്ള ആക്രമണങ്ങൾക്കാണ് ഉപയോഗിച്ചിരുന്നതാണ്. കവർച്ചകാരും കടൽകൊള്ളക്കാരും ഇത് ഉപയോഗിച്ചിരുന്നു. ഇരുട്ടിന്റെ മറപറ്റി എത്തി ആക്രമിക്കുന്നതിലാണ് ഇവയ്ക്ക് ഇരുട്ടുകുത്തി എന്ന പേരുവന്നത്. ഓടി, തെക്കൻ ഓടി എന്നീ പേരുകളും ഈ വള്ളത്തിനുണ്ട്. 

ഈ വള്ളത്തിൽ നാല്പതിലധികം ആളുകൾക്ക് കയറാന് കഴിയും. ഇത്തരം വള്ളങ്ങളുടെ മുന്നറ്റം രണ്ടുമൂന്ന് ചുറ്റായി ചുരുണ്ടാണിരിക്കുന്നത്. പിന്നറ്റം കടലിൽ മീൻ പിടിയ്ക്കാൻ ഉപയോഗിക്കുന്ന തോണികളിടെ അറ്റം പോലെ ആയിരിക്കും. രണ്ടറ്റവും ഒരു പോലെ ചുരുണ്ടിരിക്കുന്ന ഇരുട്ടുകുത്തി വള്ളങ്ങളുമുണ്ട്. പതിഞ്ച് മീറ്ററാണ് ഈ വള്ളത്തിന്റെ നീളം. മത്സരവള്ളംകളിയിൽ സ്ത്രീകൾ ഈ വള്ളം തുഴയാറുണ്ട്.


</doc>
<doc id="157431" url="https://ml.wikipedia.org/wiki?curid=157431" title="വെയ്പുവള്ളം">
വെയ്പുവള്ളം

ചുണ്ടൻവള്ളങ്ങൾ യുദ്ധത്തിന് ഉപയോഗിച്ചിരുന്ന കാലത്ത്, ഭക്ഷണം പാകം ചെയ്യുന്ന വെപ്പുകാർ സഞ്ചരിക്കാനായി ഉപയോഗിച്ചിരുന്ന വള്ളമാണിത്. അതുകൊണ്ടാണ് ഈ വള്ളത്തെ വെപ്പുവള്ളം എന്ന പേര് കിട്ടിയത്. പരുന്ത് വാലൻ എന്ന് കൂടി ഈ വള്ളത്തിന് പേരുണ്ട്. ഇതിന്റെ പിന്നറ്റം ഏകദേശം ചുണ്ടൻ വള്ളത്തിന്റെ പോലെയാണ്. ആലങ്കാരപ്പണികളും കുറവയിരിക്കും. നാല്പതോളം ആളികൾക്ക് കയറാവുന്ന ഈ വള്ളത്തിന്റെ നീളം 15 മീറ്റർ മുതൽ 20 മീറ്റർ വരെയാണ്. തുഴക്കാർ കുറവാണെങ്കിലും ചുണ്ടൻ വള്ളത്തോളം വേഗത ഈ വള്ളങ്ങൾക്കുണ്ട്.
ചുണ്ടൻ വള്ളങ്ങൾ കഴിഞ്ഞാൽ കുട്ടനാട്ടിൽ പ്രമുഖമായി കാണപ്പെടുന്ന വള്ളങ്ങളാണ് വെപ്പ് വള്ളങ്ങൾ. അമരം ചുണ്ടൻ വള്ളത്തിന്റെ തന്നെ ആകൃതിയിലാണ് എന്നാൽ മുൻവശം നീണ്ട് വളഞ്ഞ ആകൃതിയിൽ നിർമ്മിച്ചിരിക്കുന്നു. 50 മുതൽ 60 വരെ തുഴച്ചിൽക്കാരും അമരം പിടിക്കുവാൻ നാലുപേരും നിലയാളുകൾ മൂന്നു പേരും ഉണ്ട്. ജ്യോതി ,പട്ടേരിപുരക്കൽ, ഷോട്ട്, വേണുഗോപാൽ, വരിക്കളം എന്നിവയാണ് കുട്ടനാട്ടിലെ പ്രമുഖ വെപ്പ് വള്ളങ്ങൾ ചരിത്രം പണ്ട് കാലത്ത് യുദ്ധം ചെയ്യുവാൻ നാട്ടുരാജ്യങ്ങളിലെ പടയാളികൾ സഞ്ചരിച്ചിരുന്നത് ചുണ്ടൻ വള്ളങ്ങളിലായിരുന്നു. ഇവർക്ക് അകമ്പടി സേവിക്കുന്ന ഭക്ഷണം വെയ്പ്പ് വള്ളങ്ങളായിരുന്നു ഇവ. തന്മൂലമാണ് വെപ്പ് വള്ളങ്ങൾ എന്ന പേര് കിട്ടിയത്.


</doc>
<doc id="157432" url="https://ml.wikipedia.org/wiki?curid=157432" title="ചുരുളൻ വള്ളം">
ചുരുളൻ വള്ളം

കളിവള്ളങ്ങളിലെ ഏറ്റവും വലിപ്പം കുറഞ്ഞ വള്ളങ്ങളാണ് ചുരുളൻ വള്ളം. മത്സരവള്ളംകളിയിൽ സ്ത്രീകളും വിദ്യാർഥികളുമാണ് ഈ വള്ളം ഉപയോഗിക്കാറ്. മുപ്പതോളം പേർക്ക് കയറാൻ കഴിയും. വേഗത്തിൽ കുതിച്ച് പായാൻ കഴിയുന്ന ഈ വള്ളത്തിന്റെ രണ്ടറ്റവും മുകളിലേയ്ക്ക് അല്പം ഉയർന്ന് ചുരുണ്ടാണ് ഇരിക്കുന്നത്. അതുകൊണ്ടാണ് ഇവയ്ക്ക് ചുരുളൻ വള്ളം എന്ന പേർ ലഭിച്ചത്.ചുരുളൻ വള്ളത്തിന്റെ പല മാതൃകകൾ കുട്ടനാട്ടിലുണ്ട്. ഈ വള്ളങ്ങൾക്ക് 10 മീറ്ററിലധികം നീളമുണ്ടാകും. ഇവ മത്സരവള്ളം കളിയ്ക്ക് പുറമേ സവാരിക്കാണ് കൂടുതൽ ഉപയോഗിക്കുന്നത്.


</doc>
<doc id="157433" url="https://ml.wikipedia.org/wiki?curid=157433" title="വയൽത്തവള">
വയൽത്തവള

വയലുകളിൽ കാണപ്പെടുന്ന തവളകളാണ് വയൽത്തവള (Indian Cricket Frog).

ഈ തവളകൾക്ക് നാല്സെന്റിമീറ്റർ വരെ വലിപ്പം കാണാറുണ്ട്. ചാരകലർന്ന ഇരുണ്ട തവിട്ടുനിറമാണ് ശരീരത്തിന് മുതുകിൽ മഞ്ഞ നിറത്തിൽ കുത്തനെ ഒരു വരയുണ്ട്. കൂടാതെ ഇരുണ്ട നിറത്തിൽ കുറേ വരകളും കാണാം. വയലിലെ കീടങ്ങളെ തിന്ന് തീർത്ത് കർഷകർക്ക് വളരെ സഹായകാണ് ഈ തവളകൾ ചെയ്യുന്നത്. ജലസസ്യങ്ങൾക്കിടയിൽ ആണ് മുട്ടയിടുക. ഒരു തവണ ആയിരത്തിലധികം മുട്ടകളിടും. ചീവിടുകളെപ്പോലെ ശബ്ദമുണ്ടാക്കുന്നതിനാലാണ് ഇവയെ ക്രികറ്റ് ഫ്രോഗ് എന്ന് ഇംഗ്ലീഷിൽ വിളിയ്ക്കുന്നത്.

വളരെയധികം സ്ഥലങ്ങളിൽ വ്യാപിച്ച ഒരു തവളവർഗ്ഗമാണിത്. ചൈനയിൽ തുടങ്ങി ജപ്പാൻ, ഇന്ത്യ, ശ്രീലങ്ക, ബർമ്മ, തുടങ്ങിയ രാജ്യങ്ങളിൽ ഇവയെ കാണാം. ഹിമാലയത്തിലെ 7000 അടി ഉയരത്തിലുള്ള സിക്കിമിൽ വരെ ഇതിനെ കണ്ടെത്താൻ സാധിച്ചിട്ടുണ്ട്.


</doc>
<doc id="157453" url="https://ml.wikipedia.org/wiki?curid=157453" title="അന്താരാഷ്ട്ര വെതർകോഡ്">
അന്താരാഷ്ട്ര വെതർകോഡ്

കാലാവസ്ഥാ സൂചനയ്ക്കുതകുന്ന അന്തരീക്ഷ സ്ഥിതിവിവരം രാജ്യാന്തരതലത്തിൽ വിനിമയം ചെയ്യുവാൻ ഉപയോഗിച്ചുവരുന്ന ചുരുക്കെഴുത്തുകളുടെ (codes) സംഹിതയാണ് അന്താരാഷ്ട്ര അന്താരാഷ്ട്ര വെതർകോഡ് (International Weather Code). അംഗീകാരം സിദ്ധിച്ചിട്ടുള്ള "വെതർകോഡ്" അന്തരീക്ഷനിരീക്ഷണ ലോകസംഘടന(WMO)യുടെ ഔദ്യോഗിക പ്രസിദ്ധീകരണത്തിൽ ചേർത്തിരിക്കുന്നു.

ആർദ്രോഷ്ണസ്ഥിതിയെ സൂചിപ്പിക്കുന്ന സന്ദേശങ്ങൾ അഞ്ച് അക്കങ്ങൾ അടങ്ങിയ ഗ്രൂപ്പുകളായാണ് നൽകിവരുന്നത്. ചിലപ്പോൾ നാലക്കം മാത്രമുള്ള ഗ്രൂപ്പുകളും ഉണ്ടാകാറുണ്ട്. താഴെപ്പറയുന്നവയിൽ ഏതെങ്കിലും ഒന്നിനെ പ്രതിനിധാനം ചെയ്യുന്ന അക്കങ്ങളാണ് ഉണ്ടായിരിക്കുക. 
ഈ അക്കങ്ങൾ പ്രത്യേക ക്രമവത്കരണത്തോടെ ഗ്രൂപ്പു ചെയ്ത്, മുറയനുസരിച്ചു വിനിമയം ചെയ്യപ്പെടുന്നു. ഇവയുടെ വിശദരൂപം ലോകത്തിന്റെ ഏതു കോണിലുമുള്ള നിരീക്ഷകർക്കും സുഗ്രഹമാണ്.

അന്തരീക്ഷ നിരീക്ഷണരംഗത്തു നിലവിലുള്ള അന്താരാഷ്ട്ര സഹകരണം കൂടുതൽ ഫലവത്താക്കുവാൻ ഏകീകൃതമായ സംജ്ഞാസംഹിത വളരെയധികം സഹായകമായിരിക്കുന്നു.



</doc>
<doc id="157457" url="https://ml.wikipedia.org/wiki?curid=157457" title="അന്താരാഷ്ട്ര വ്യോമഗതാഗത സംഘടന">
അന്താരാഷ്ട്ര വ്യോമഗതാഗത സംഘടന

വിവിധ രാജ്യങ്ങളിലെ വിമാനസർവീസുകളുടെ ലോകസംഘടനയെ അന്താരാഷ്ട്ര വ്യോമഗതാഗത സംഘടന (Intetnational Air Transport Association) എന്നു പറയുന്നു. ഇത് 1919-ൽ സ്ഥാപിതമായി. ഈ സംഘടന രൂപവത്കരിക്കുന്നതിനുള്ള ആദ്യ സമ്മേളനം 1919 ആഗസ്റ്റ് 25-ന് പ്രാഗിൽവച്ചു കൂടി. ആഗസ്റ്റു 28-ന് സമ്മേളനം അംഗീകരിച്ച ഒരു പ്രമേയത്തിലൂടെ അന്താരാഷ്ട്ര വ്യോമഗതാഗതസംഘടന നിലവിൽവന്നു.

താമസിയാതെ സംഘടനയുടെ പ്രവർത്തനം അഞ്ചു ഭൂഖണ്ഡങ്ങളിലേക്കും വ്യാപിക്കുകയുണ്ടായി. മുഖ്യമായും ഓരോ രാജ്യത്തിലെയും പതാകാവാഹകവിമാനസർവീസുകൾ ഈ സംഘടനയിൽ അംഗങ്ങളാണ്. ഈ സർവീസുകൾ ദേശീയവും അന്താരാഷ്ട്രീയവുമായ വ്യോമയാനത്തിന്റെ ഏറിയ പങ്കും നിർവഹിക്കുന്നു. ഇപ്പോൾ 250-ൽപ്പരം രാജ്യങ്ങളിലെ വിമാനസർവീസുകൾ ഈ ലോകസംഘടനയിലെ അംഗങ്ങളാണ്.

വ്യോമഗതാഗതത്തിൽ ഈ സംഘടന ഒരു പ്രധാന പങ്ക് വഹിക്കുന്നു. വിമാനയാത്ര നടത്തുവാൻ പറ്റിയ സമയത്തെയും സാഹചര്യങ്ങളെയുംപറ്റി ഈ സംഘടന ശരിയായ വിവരം നൽകുന്നു. ഇത് ലോകത്തെങ്ങുമുള്ള വിമാനസർവീസുകൾക്ക് ഏറെ സഹായകമാണ്. കൂടാതെ ഏറ്റവും കുറഞ്ഞ നിരക്കിൽ വ്യോമഗതാഗതം സാധ്യമാക്കാനും ഈ സംഘടന ശ്രമിക്കുന്നു. വിവിധ രാജ്യങ്ങളിലെ വിമാനസർവീസുകളുടെ സംയുക്ത പ്രയത്നത്തെ ഈ സംഘടന ഏകോപിപ്പിക്കുകയും ചെയ്യുന്നു. ഓരോ രാജ്യത്തും നാണയവും ഭാഷയും നിയമങ്ങളും അളവുകൾപോലും വ്യത്യസ്തങ്ങളാണ്. ഇത് അന്തർദേശീയസഞ്ചാരികൾക്ക് വലിയ ബുദ്ധിമുട്ടുണ്ടാക്കുന്നു. ഏതെങ്കിലും ഒരു രാജ്യത്തിനു മാത്രമായി അഥവാ ഏതാനും ചിലതിനു മാത്രമായി പരിഹരിക്കാൻ സാധ്യമല്ലാത്ത ഈവക പ്രശ്നങ്ങൾക്ക് യോജിച്ചുള്ള പ്രവർത്തനത്തിലൂടെ പരിഹാരം കണ്ടെത്തുവാൻ ഈ ലോകസംഘടനയ്ക്കു സാധിക്കുന്നു.

സംഘടനയുടെ അധികാരം, അതിന്റെ വാർഷിക പൊതുയോഗത്തിൽ നിക്ഷിപ്തമാണ്. ഇതിൽ അംഗരാഷ്ട്രങ്ങൾക്കെല്ലാം തുല്യമായ വോട്ടവകാശമുണ്ട്. വാർഷിക യോഗം തെരഞ്ഞെടുക്കുന്ന എക്സിക്യൂട്ടീവ് കമ്മിറ്റി ഓരോ വർഷത്തേക്കുമുള്ള നയപരിപാടികൾ രൂപവത്കരിക്കുന്നു. പ്രധാന വിമാനസർവീസുകളുടെ പ്രതിനിധികൾ, പലപ്പോഴും അവയുടെ അധ്യക്ഷന്മാർ, ചേർന്നതാണ് ഈ കമ്മിറ്റി. കൂടാതെ, ധനപരവും നിയമപരവും സാങ്കേതികവും വൈദ്യസഹായപരവും മറ്റുമായ വിഷയങ്ങളിൽ സംഘടനയുടെ പ്രവർത്തനങ്ങളെ സഹായിക്കാൻ ഓരോന്നിലും വിദഗ്ദ്ധൻമാരുൾപ്പെട്ട പ്രത്യേക ഉപദേശകസമിതികൾ രൂപവത്കരിക്കപ്പെടുന്നു.

യാത്രാസൌകര്യങ്ങളെപ്പറ്റി ആലോചിക്കാൻ കൂടുന്ന പ്രത്യേക സമ്മേളനങ്ങളാണ് കൂലിനിരക്കും മറ്റു ബന്ധപ്പെട്ട കാര്യങ്ങളും തീരുമാനിക്കുന്നത്. എന്നാൽ ഓരോ വിമാന സർവീസിന്റെയും കൂലിനിരക്ക്, സേവനവ്യവസ്ഥകൾ, വേതനക്രമം എന്നിവയെപ്പറ്റിയുള്ള അതതിന്റെ നയങ്ങളിൽ സംഘടന യാതൊരു നിയന്ത്രണവും ചെലുത്തുന്നില്ല. അത്തരം കാര്യങ്ങളെപ്പറ്റി വിവിധ സർവീസുകൾക്ക് ഒന്നിച്ചു കൂടി ആലോചിക്കുവാൻ ഒരു പൊതുവേദി ഒരുക്കുക മാത്രമേ സംഘടന ചെയ്യുന്നുള്ളു. അങ്ങനെ സ്വീകരിക്കപ്പെടുന്ന പൊതുതീരുമാനങ്ങൾപോലും അംഗസർവീസുകൾ അംഗീകരിച്ചുകൊള്ളണമെന്ന് നിർബന്ധമില്ല. ഏതൊരു തീരുമാനവും നിരാകരിക്കാനോ പരിഷ്കരിക്കാനോ അംഗരാഷ്ട്രങ്ങൾക്ക് അധികാരമുണ്ട്. ഈ അധികാരം പലപ്പോഴും പ്രയോഗിക്കപ്പെട്ടിട്ടുമുണ്ട്.

അന്താരാഷ്ട്ര വ്യോമഗതാഗതസംഘടനയുടെ വാർഷിക സമ്മേളനങ്ങളിൽ ഇന്ത്യ സജീവമായി പങ്കെടുക്കുന്നു. ഇന്ത്യൻ വിമാനസർവീസിന്റെ, മുൻ ചെയർമാൻ ജെ.ആർ.ഡി. ടാറ്റാ 17 വർഷം എക്സിക്യൂട്ടീവ് കമ്മിറ്റിയിൽ അംഗമായിരുന്നു. യാത്രാസൌകര്യം വർധിപ്പിക്കാനും കൂലിനിരക്ക് കുറയ്ക്കാനും അങ്ങനെ ഇന്ത്യയിൽക്കൂടിയുള്ള അന്തർദേശീയ ഗതാഗതം അഭിവൃദ്ധിപ്പെടുത്താനും ഇന്ത്യൻ വിമാനസർവീസിനു സാധിച്ചിട്ടുണ്ട്. വിദേശ സഞ്ചാരികളെ ഇന്ത്യയിലേക്ക് കൂടുതൽ ആകർഷിക്കാൻ പറ്റിയ തരത്തിൽ വ്യോമഗതാഗതസൌകര്യങ്ങൾ വർധിപ്പിച്ചിട്ടുണ്ട്.

1950 മുതൽ എയർ-ഇന്ത്യ ഈ ലോകസംഘടനയിലെ അംഗമാണ്. അതിനുശേഷം ചെലവുകുറഞ്ഞ വ്യോമഗതാഗതത്തിന്റെ വിവിധ മേഖലകളിൽ ഇന്ത്യ പല പരിഷ്കാരങ്ങളും ഏർപ്പെടുത്തുവാൻ കേന്ദ്രസംഘടനയുമായി സഹകരിച്ചു പ്രവർത്തിച്ചുവരുന്നു. 



</doc>
<doc id="157461" url="https://ml.wikipedia.org/wiki?curid=157461" title="സുകന്യ (ച്യവനപത്നി)">
സുകന്യ (ച്യവനപത്നി)

വൈവസ്വതമനുവിന്റെ പുത്രന്മാരിൽ പ്രസിദ്ധനായ രാജാവായിരുന്നു ശര്യാതി. വരുന്ന മന്വന്തരങ്ങളിൽ സാവർണ്ണിമനുക്കളിൽ ഒരാളായി തീരുമെന്നു ബ്രഹ്മവാക്യം ഉണ്ട് ശര്യാതിക്ക്. അദ്ദേഹത്തിന്റെ ഏകപുത്രിയായിരുന്നു സുകന്യ. സുകന്യക്ക് 14 വയസ്സു പ്രയമുള്ളപ്പോൾ അടുത്തുള്ള കാട്ടിൽ തോഴിമാരൊത്ത് പോകുകയും, അവരുടെ കളികൾക്കിടയിൽ അടുത്തു കണ്ട ഒരു വലിയ മരത്തിന്റെ ചുവട്ടിലെ വലിയ ഒരു ചിതൽപ്പുറ്റ് അവളുടെ ശ്രദ്ധയിൽപെട്ടു. അടുത്തുചെന്നു നോക്കിയപ്പോൾ ചിതൽപ്പുറ്റിനുള്ളിൽ ചെറിയ രണ്ടു പ്രകാശങ്ങൾ മിന്നാമിനുങ്ങളെപ്പോലെ തിളങ്ങുന്നതായി അവൾക്കു തോന്നി. കൗതുകം തോന്നിയ അവൾ ചെറിയ മുൾകമ്പുപയോഗിച്ച് രണ്ടു പ്രകാശങ്ങളിലും ശക്തിയായി മാറിമാറികുത്തി. ആ സമയം പുറ്റിൽനിന്നും ഒരു നേരിയ ദയനീയയശബ്ദം പുറത്തുവന്നു. അതുകേട്ട് അവൾ പേടിച്ച് അവിടെ നിന്നും ഓടിപോയി. മഹാഭാരതത്തിലും ദേവിഭാഗവതത്തിലും ഈ കഥ വിശദമായി പറയുന്നു.

സുകന്യ ഈ കാര്യം പേടിതോന്നിയതിനാൽ ആരോടും പറഞ്ഞില്ല. ആ ചിതൽപ്പുറ്റിലുണ്ടായിരുന്നത് ബ്രഹ്മപുത്രനായ ഭൃഗുമഹർഷിക്ക് ഖ്യാതിയിൽ ജനിച്ച പുത്രനായ ച്യവനൻ ആയിരുന്നു. അദ്ദേഹത്തിന്റെ കണ്ണുകളായിരുന്നു സുകന്യ കമ്പുകൾ കൊണ്ട് കുത്തിപൊട്ടിച്ചത്. പക്ഷേ ദയാലുവായ അദ്ദേഹത്തിന് ആരോടും ഒരു പരിഭവവും തോന്നാതെ തന്റെ തപസ്സു തുടർന്നു പോന്നു. പക്ഷേ അതിനുശേഷം ശര്യാതിയുടെ രാജ്യത്തും രാജകൊട്ടാരത്തിലും തുടർച്ചയായി അനിഷ്ടസംഭവങ്ങൾ ഉണ്ടായിക്കൊണ്ടെയിരുന്നു. തന്റെ രാജ്യത്തും ജനങ്ങൾക്കും തന്നിക്കുതന്നെയും വന്ന ഈ മാറ്റത്തിന്റെ ഉറവിടം രാജാവ് പെട്ടെന്നുതന്നെ കണ്ടത്തി. കാരണം മനസ്സിലാക്കിയ രാജാവും മന്ത്രിപ്രമുഖന്മാരും ച്യവനനെ കാണ്ട് മാപ്പ് അപേക്ഷിച്ചു. പക്ഷേ മുനിവര്യൻ ശാന്തമായി മറുപടി പറഞ്ഞത് ശര്യാതിയുടെ ഏകപുത്രിയെ വിവാഹംചെയ്തു കൊടുക്കണം എന്നാണ്. ഇതിനു മറുപടി പറയാതെ രാജാവും പരിവാരങ്ങളും തിരിച്ചു കൊട്ടാരത്തിലേക്ക് മടങ്ങി.

മറ്റുള്ളവരിൽ നിന്നും ച്യവനന്റെ ആവശ്യം മനസ്സിലാക്കിയ സുകന്യ വിവാഹത്തിനു സമ്മതിക്കുകയും, ശര്യാതിയെ അതിനു നിർബന്ധിക്കുകയും ചെയ്തു. ശര്യാതി മനസ്സില്ലാ മനസ്സോടെ സുകന്യയെ ച്യവനനു വിവാഹം ചെയ്തു കൊടുത്തു. രാജകീയ സൗകര്യങ്ങൾ എല്ലാം ഉപേക്ഷിച്ച് ച്യവനനൊപ്പം മരവുരിയുടുത്ത് സുകന്യ കാട്ടിലെ ആശ്രമത്തിലേക്ക് താമസം മാറ്റി. ദിവസങ്ങൾ കടന്നുപോയി സുകന്യയുടെ കരങ്ങൾ ച്യവനനു കണ്ണുകളായി, അവർ സുഖമായി പരിഭവങ്ങൾ ഒന്നും കൂടാതെ ആശ്രമത്തിൽ കഴിഞ്ഞു പോന്നു. ഒരിക്കൽ ദേവവൈദ്യന്മാരായ അശ്വിനീ ദേവന്മാർ ആശ്രമപരിസരത്തു വരികയും സുന്ദരിയായ സുകന്യയെ കാണുകയും ചെയ്തു. സുകന്യയുടെ സൗന്ദര്യത്തിൽ മയങ്ങിയ അശ്വനിദേവന്മാർ അവളെ സ്വന്തമാക്കാനായി സമീപിച്ച് ആഗ്രഹം അവളോട് പറഞ്ഞു. സുകന്യ വിവാഹിതയാണന്നും ഭർത്താവ് ച്യവനമുനിയാണന്നും അവൾ മറുപടി പറഞ്ഞെങ്കിലും നിരന്തരം വിവാഹാഭ്യർത്ഥനയുമായി അവർ പിറകേ കൂടി. അവൾ താൻ പതിവ്രതയാണന്നും ഭർത്താവല്ലാതെ വേറെ ഒരു പുരുഷനോടും തനിക്ക് പ്രിയം ഇല്ലന്നും പുറമേ കാണുന്ന സൗന്ദര്യമല്ല എന്നെ ഭർത്താവിനോട് അടുപ്പിക്കുന്നതെന്നും അവൾ അറിയിച്ചു. നീ പതിവ്രതയെങ്കിൽ, ബാഹ്യസൗന്ദര്യമല്ല നീ കാണുന്നതെങ്കിൽ നീ നിന്റെ ഭർത്താവിനെ ഏതു വേഷത്തിലും തിരിച്ചറിയുമല്ലോ, നീ കണ്ടുപിടിക്കു നിന്റെ ഭർത്താവിനെ എന്നു പറഞ്ഞ് അശ്വനികുമാരന്മാർ ഇരുവരും, അടുത്തു നിന്ന ച്യവനമഹർഷിയും അടുത്തുള്ള തടാകത്തിലേക്ക് ഇറങ്ങി മുങ്ങി.

നിമിഷങ്ങൾക്കകം മൂവരും രൂപം മാറി ഒരുപോലെയുള്ള മൂന്നു കുമാരന്മാരായി പൊങ്ങിവന്നു. സുകന്യ, മുന്നിൽ പരന്നു കിടക്കുന്ന തടാകത്തിൽ നിലകൊള്ളുന്ന ഒരു പോലുള്ള മൂന്നു സുന്ദരന്മാരെയും മാറിമാറി നോക്കി. അവൾ അത്ഭുതപ്പെട്ടു, മൂന്നുപേരും ഒരേപോലെ വശ്യമായി പുഞ്ചിരിച്ചുകൊണ്ടു മൊഴിഞ്ഞു, 'സുകന്യേ, ഞാനാണ് ച്യവനൻ. സംശയം വേണ്ട. എന്നെ സ്വീകരിക്കാം നിനക്ക്'. സുകന്യ മൂന്നുപേരെയും മാറിമാറി നോക്കി, ഇതിനു മുൻപ്‌ കണ്ടിട്ടേയില്ലാത്ത മുന്നു സുന്ദരന്മാർ, മൂവരും ഒരുപോലെ.അവൾ പരാശക്തിയായ ജഗദംബികയെ പ്രാർത്ഥിച്ചു. (ദേവിയുടെ അനുഗ്രഹത്താൽ സുകന്യക്കു മനസ്സിലായി ദേവകുമാരന്മാർക്ക് മിഴികൾ അടയാറില്ലത്രെ). ച്യവനമഹർഷിയെ മനസ്സിലാക്കാൻ കഴിഞ്ഞ സുകന്യയേയും ച്യവനനേയും അശ്വനികുമാരന്മാർ അനുഗ്രഹിച്ച് യാത്രയായി. (ച്യവനമഹർഷിയ്ക്ക് നിത്യയൗവനശക്തി നൽകിയതുമായി ബന്ധപ്പെടുത്തിയാണ് ച്യവനപ്രാശം എന്ന ഔഷധകൂട്ടിനു ആ പേർ കിട്ടിയത്)



</doc>
<doc id="157470" url="https://ml.wikipedia.org/wiki?curid=157470" title="മേനക (അപ്സരസ്സ്)">
മേനക (അപ്സരസ്സ്)

പൌരാണിക ഭാരതീയ സങ്കൽപമനുസരിച്ച് ദേവലോകത്തിലെ സുന്ദരിമാരായ നർത്തകിമാരിൽ ഒരാളാണ് മേനക. മേനക, രംഭ (അപ്സരസ്സ്) തുടങ്ങിയ അപ്സരസ്സുകൾ പാലഴിയിൽ നിന്നും ഉയർന്നുവന്നതാണന്നു ഇതിഹാസങ്ങൾ പറയുന്നു. ദേവേന്ദ്ര നിർദ്ദേശത്താൽ വിശ്വാമിത്രൻ, നരനാരായണമഹർഷിമാർ, വിശ്വാവസു, മങ്കണമഹർഷി തുടങ്ങീയർക്കൊപ്പം മേനക സഹവസിച്ച കഥകൾ പല പുരണങ്ങിലും, മഹാഭാരതത്തിലും പറയുന്നുണ്ട്. ഇതിൽ കൂടുതൽ പ്രസിദ്ധമായ കഥ വിശ്രാമിത്രന്റെ തപസ്സു മുടക്കാൻ എത്തിയ മേനകയുടേയും, അതിൽ ജനിച്ച പുത്രിയായ ശകുന്തളയുടേയുമാണ്.

അപ്സരസ്സുകൾ; 'അപ്'-ൽ (ജലത്തിൽ) നിന്നുണ്ടായവർ, ജലത്തിൽ സഞ്ചരിക്കുന്നവർ എന്നാണ് വാക്കിനർഥം. പാലാഴിമഥനത്തിൽ ഉയർന്നുവന്നവരാണിവരെന്ന് മഹാഭാരതവും രാമായണവും പറയുന്നു. (സരസ്സ് = പാലാഴി). പാലാഴിയിൽ നിന്നും ലഭിച്ചവ പലദേവന്മാരും കൈവശപ്പെടുത്തിയതുപോലെ ഈ സുന്ദരിമാരായ അപ്സരസ്സുകളെ ഇന്ദ്രൻ സ്വീകരിക്കുകയും, അവരെ ദേവലോകത്തേക്ക് കൂട്ടിക്കൊണ്ടുപോയതായും പാലാഴിമഥനകഥയിൽ വർണ്ണിക്കുന്നുണ്ട്. സുമേരുവിന്റെ സാനുപ്രദേശത്ത് ഇവർ നിവസിക്കുന്നുവെന്നാണ് പുരാണങ്ങൾ എഴുതിയിരിക്കുന്നത്. നൃത്തനൃത്യസംഗീതാദി കലാവിദ്യകളിൽ പ്രഗല്ഭരായ ഇവർക്ക് സദാചാരസംഹിതയൊന്നും ബാധകമല്ല; ഋഷിമാരുടെ തപസ്സിനു വിഘ്നം വരുത്താൻ ഇവരെ പലപ്പോഴും ഉപയോദിച്ചിരുന്നു. ശുകൻ, ദ്രുപദർ, ദ്രോണർ, പൃഥു, ശകുന്തള എന്നിങ്ങനെ പുരാപ്രസിദ്ധരായ നിരവധി പേർ അപ്സരസ്സുകളിൽ നിന്നുണ്ടായവരാണ്. വായുപുരാണം പതിനാല് അപ്സര ഗണങ്ങളേയും ഹരിവംശം ഏഴു ഗണങ്ങളേയും പരാമർശിക്കുന്നു. ആകെ അറുപതുകോടി അപ്സരസ്സുകളുണ്ടത്രേ; നാലരക്കോടി എന്ന് കാശീഖണ്ഡം. ഇതിൽ 1,060 പേർക്കേ പ്രാധാന്യമുള്ളു. ഉർവശി, പൂർവചിത്തി, സഹജന്യ, മേനക, വിശ്വാചി, ഘൃതാചി എന്നിവരാണ് ഉത്തമകൾ. രംഭ, തിലോത്തമ, അലംബുഷ, അശ്രുവിന്ദുമതി, ജാനപദി തുടങ്ങിയവരും പ്രസിദ്ധരാണ്. സുരാംഗന, സുമദാത്മജ, സമുദ്രാത്മജ എന്നീ പര്യായങ്ങളിലും അപ്സരസ്സ് അറിയപ്പെടുന്നു.


</doc>
<doc id="157471" url="https://ml.wikipedia.org/wiki?curid=157471" title="പെങ്ങൾ">
പെങ്ങൾ

ആൺപ്രജയുടെ ഉടപ്പിറന്നവളാണ് പെങ്ങൾ. സഹോദരി, ഉടപ്പിറന്നവൾ എന്നൊക്കെ അർത്ഥം പറയാമെങ്കിലും പൂർണ്ണമായ നിർവചനമാകില്ല. പെൺപ്രജയെ സംബന്ധിച്ചിടത്തോളം സഹോദരൻറെ ഭാര്യയാണ് പെങ്ങൾ. 'പെങ്ങളുടെ' എതിർലിംഗമാണ് 'ആങ്ങള'.

ആങ്ങള


</doc>
<doc id="157479" url="https://ml.wikipedia.org/wiki?curid=157479" title="സെന്റ് മേരീസ് ഫൊറോനാ പള്ളി, അതിരമ്പുഴ">
സെന്റ് മേരീസ് ഫൊറോനാ പള്ളി, അതിരമ്പുഴ

കോട്ടയം ജില്ലയിലെ അതിരമ്പുഴയിൽ സ്ഥിതി ചെയ്യുന്ന ഒരു ക്രൈസ്തവ ദേവാലയമാണ് അതിരമ്പുഴ സെന്റ് മേരീസ് ഫൊറോനാ പള്ളി. എ.ഡി 337-ൽ സ്ഥാപിതമായ കുറവിലങ്ങാട് പള്ളിയുടെ കുരിശുപള്ളിയായാണു അതിരമ്പുഴ പള്ളി സ്ഥാപിതമാകുന്നത്. യാതൊരുവിധ യാത്രാ സൗകര്യങ്ങളും ഇല്ലാതിരുന്ന കാലത്ത് അതിരമ്പുഴ-മാടപ്പാട് ഭാഗക്കാർക്ക് ആദ്ധ്യാത്മികാവിശ്യങ്ങൾക്ക് പതിനഞ്ച് കിലോമീറ്ററോളം യാത്രചെയ്ത് കുറവിലങ്ങാട് പള്ളിയിൽ എത്തണമായിരുന്നു. ഈ സാഹചര്യത്തിലാണു എ.ഡി 835-ൽ പരിശുദ്ധ കന്യാമറിയത്തിന്റെ നാമധേയത്തിൽ അതിരമ്പുഴയിൽ പള്ളി സ്ഥാപിതമാകുന്നത്.

പള്ളി സ്ഥാപനത്തെപറ്റിയുള്ള പ്രചുര പ്രചാരം നേടിയ ഒരു ഐതിഹ്യം ഉണ്ട്. പ്രസിദ്ധമായ എട്ടൊന്നുശേരി ഇല്ലത്തെ മൂത്ത നമ്പൂതിരിക്ക് വേളി കഴിഞ്ഞ് ഏറെക്കാലമായിട്ടും സന്താനഭാഗ്യമുണ്ടായില്ല. ഹൈന്ദവ ആചാര പ്രകാരമുള്ള പൂജകളും നേർച്ചകളുമൊന്നും ഫലപ്രാപ്തിയിലെത്തിയില്ല. ഇല്ലത്തെ ആശ്രിതനായ പേരൂർത്താഴെ മാപ്പിളയുടെ നിർദ്ദേശപ്രകാരം ഇല്ലക്കാർ പരിശുദ്ധ കന്യാമറിയത്തോട് പ്രാർത്ഥിച്ചു. കൂട്ടായ പ്രാർത്ഥന ഫലിച്ചു. അന്തർജനം ഒരു ആൺകുഞ്ഞിനെ പ്രസവിച്ചു. പേരൂത്താഴെ മാപ്പിളക്ക് നൽകിയ വാഗ്ദാനമനുസരിച്ച് ഉദ്ദിഷ്ടകാര്യ സാദ്ധ്യത്തിനു നന്ദി സൂചകമായി ഇല്ലത്തുനിന്നും ദാനം ചെയ്ത പുരയിടത്തിലാണത്രെ പരിശുദ്ധ കന്യാമറിയത്തിന്റെ നാമത്തിൽ ആദ്യത്തെ പള്ളി ഉണ്ടായത്. ഇന്ന് ചെറിയ പള്ളി സ്ഥിതി ചെയ്യുന്ന സ്ഥലമാണു ഈ പുരയിടം. കാലക്രമത്തിൽ പരിശുദ്ധ അമ്മയുടെ പേരിലുള്ള ഈ പള്ളി കാഞ്ഞിരത്തിനാൽ പുരയിടത്തിലേക്ക് (ഇന്നു വലിയ പള്ളി സ്ഥിതി ചെയ്യുന്ന സ്ഥലം) മാറ്റി സ്ഥാപിച്ചു.

1175 വർഷത്തിന്റെ പാരമ്പര്യം പേറുന്ന പരിശുദ്ധ കന്യകാമറിയത്തിന്റെ നാമത്തിലുള്ള പള്ളി അമേരിക്കൻ ശില്പകലാ മാതൃകയിലാണ് നിർമ്മിച്ചിരിക്കുന്നത്. ദേവാലയത്തിന് 180 അടി നീളവും 55 അടി വീതിയുമുണ്ട് . മുഖവാരത്തിന് 101 അടിയും മണിഗോപുരത്തിന് 85 അടി ഉയരവുമുണ്ട്. ഈ മണി ഗോപുരത്തിൽ സ്ഥാപിച്ചിട്ടുള്ള വലിയ മൂന്ന് മണികൾ 1905-ൽ ജർമ്മനിയിൽ നിന്നും കൊണ്ടുവന്നിട്ടുള്ളവയാണ്. ഈ മണികളിൽ ഏറ്റവും വലുതിൽ ആർക്ക്-എയ്ഞ്ചൽ-സെന്റ് മിഖായേൽ എന്നും രണ്ടാമത്തേതിൽ സാൻ സെബാസ്റ്റ്യൻ- സെന്റ് സെബാസ്റ്റ്യൻ എന്നും ഏറ്റവും ചെറുതിൽ സാന്റ് മരിയ-സെന്റ് മേരി എന്നും ആലേഖനം ചെയ്തിട്ടുണ്ട്. കർത്താവിന്റെ കുരിശ് മരണത്തെ അനുസ്മരിച്ച് ധ്യാനിക്കുന്നതിന് വേണ്ടി എല്ലാ വെള്ളിയാഴ്ചകളിലും ഉച്ചകഴിഞ്ഞ് മൂന്ന് മണിക്ക് മണി അടിക്കുന്ന പതിവും ഇവിടുണ്ട്. ചങ്ങനാശ്ശേരി രൂപതയുടെ മെത്രാൻ മാർ ജയിംസ് കാളാശ്ശേരിയുടെ 1928 ഡിസംബർ 29-അം തീയതിയിലെ 13-അം നമ്പർ കല്പനപ്രകാരം1929 ജനുവരി 1-അം തീയതി അതിരമ്പുഴ സെന്റ് മേരീസ് പള്ളി ഫൊറോനാ പള്ളിയായി ഉയർത്തപ്പെട്ടു.

മാതാവിന്റെ കിരീടധാരണം കൊത്തിയെടുത്ത് തങ്കത്താളുകൊണ്ട് നിറം പകർന്നിട്ടുള്ള വിശൃതമായ അൾത്താര അതിരമ്പുഴ പള്ളിയുടെ ഏറ്റവും വലിയ ആകർഷണമാണ്. ശില്പകലാ വൈദഗ്ദ്ധ്യവും കലാമേന്മയും തികഞ്ഞ ഈ അൾത്താര നൂറ്റാണ്ടുകൾ കഴിഞ്ഞിട്ടും പള്ളി പലപ്രാവശ്യം പുതുക്കി പണിതിട്ടും ഇന്നും മാറ്റമില്ലാതെ വർണ്ണപ്പൊലിമയോടെ നിലകൊള്ളുന്നു.

പതിനെട്ടാം ശതാബ്ദത്തിന്റെ ആരംഭത്തിൽ പള്ളിയുടെ പുരോഭാഗത്ത് എട്ട് പട്ടമായി ഒരു കോൽ പൊക്കത്തിൽ തറ കെട്ടി അത്രയും വീതിയിൽ പടികളും നിർത്തി മദ്ധ്യേ തൂണുകളും അതിൽ കരിങ്കൽ വിളക്കുകളും സ്ഥാപിച്ച് പന്ത്രണ്ട് കോൽ പൊക്കത്തിൽ പണികഴിപ്പിച്ചിട്ടുള്ള ഈ കരിങ്കൽ കുരിശ് ഒറ്റക്കല്ലിൽ തീർത്തിട്ടുള്ളതാണ്.വെള്ളിയാഴ്ച ദിനങ്ങളിൽ ഈ കരിങ്കൽ കുരിശിനോട് ചേർന്ന് സ്ഥാപിച്ചിരിക്കുന്ന ചുറ്റുവിളക്കിൽ എണ്ണ ഒഴിക്കുന്നത് ഇവിടുത്തെ ഒരു വലിയ നേർച്ചയാണ്.

അതിരമ്പുഴയിലും പരിസര പ്രദേശങ്ങളിലും മസൂരി രോഗം പടർന്നുപിടിച്ച് അനേകമാളുകൾ മരണമടഞ്ഞപ്പോൾ പകർച്ചവ്യാധിയെ തടഞ്ഞു നിർത്തുന്നതിനും രോഗബാധിതർക്ക് സൗഖ്യം ലഭിക്കുന്നതിനുമായി വികാരിയച്ചന്റെ നിർദ്ദേശപ്രകാരം ദേശമൊന്നടങ്കം വി.സെബാസ്ത്യാനോസിന്റെ മാദ്ധ്യസ്ഥം അപേക്ഷിച്ചുവെന്നും അത്ഭുതകരമായി ദേശം ആ മാരകരോഗത്തിൽ നിന്നും വിമുക്തിനേടിയെന്നുമാണ് ഐതിഹ്യം.നന്ദി സൂചകമായി വി.സെബാസ്ത്യാനോസിന്റെ നാമധേയത്തിൽ ഒരു പള്ളി സ്ഥാപിക്കപ്പെട്ടു.19-അം നൂറ്റാണ്ടിന്റെ ആദ്യ വർഷങ്ങളിൽ, പരിശുദ്ധ കന്യകാമറിയത്തിന്റെ നാമത്തിലുള്ള പള്ളി ആദ്യം സ്ഥാപിക്കപ്പെട്ടതും പ്രസ്തുത പള്ളി കാഞ്ഞിരത്തിനാൽ പുരയിടത്തിലേക്ക് മാറ്റി സ്താപിക്കപ്പെട്ടതുമായ സ്ഥലത്താണ് ഗോഥിക് മാതൃകയിലുള്ള ഈ ദേവാലയം നിർമ്മിക്കപ്പെട്ടത്. ക്നാനായ സമുദായാംഗമായിരുന്ന പൂതത്തിൽ വല്യമ്മയാണ് പള്ളിനിർമ്മാണത്തിനുള്ള തുക പ്രധാനമായും നൽകിയത്. 1919 ജനുവരി 22 ന് ചങ്ങനാശ്ശേരി രൂപതയുടെ മെത്രാൻ മാർ തോമസ്സ് കുര്യാളശ്ശേരി പുതിയപള്ളി കൂദാശ ചെയ്തു. മുൻപള്ളി എന്നറിയപ്പെട്ടിരുന്നത് ഇപ്പോൾ ചെറിയ പള്ളി എന്നറിയപ്പെടുന്നു. ഇന്നും ജാതി മത ഭേതമില്ലാതെ ഈ നാടിന്റെ കാവൽക്കാരനായി വി.സെബാസ്ത്യാനോസിനെ ദേശമൊന്നടങ്കം വണങ്ങുന്നു.

അതിരമ്പുഴ പള്ളി പരിശുദ്ധ കന്യകാമറിയത്തിന്റെ നാമധേയത്തിലുള്ളതാണെങ്കിലും ഇവിടുത്തെ പ്രധാന തിരുനാൾ ജനുവരിയിൽ ആഘോഷിക്കുന്ന വി. സെബസ്ത്യാനോസിന്റേതാണ്. ജാനുവരി 19-ന് കൊടിയേറി ഫെബ്രുവരി 1-ന് എട്ടാമിടത്തോടെ സമാപിക്കുന്നു. ഇരുപതാം തീയതി രാവിലെ 7-ന് വലിയ പള്ളിയിൽ നിന്നും പ്രദക്ഷിണമായി വി. സെബസ്ത്യാനോസിന്റെ തിരു.സ്വരൂപം ചെറിയ പള്ളിയിലേക്ക് ആഘോഷമായി കോണ്ടുപോകുന്നു. ജനുവരി 19 മുതൽ 24 വരെയുള്ള ദേശകഴുന്ന് അതിരമ്പുഴയുടെ പ്രത്യേകതയാണ്. 24 ന് വൈകിട്ട് 5 മണി വരെ തിരുസ്വരൂപം ചെറിയ പള്ളിയിലായിരിക്കും പ്രതിഷ്ഠിച്ചിരിക്കുക. 24 ന് വൈകുന്നേരം 5.15 ന് വലിയ പള്ളിയിൽ നിന്നും പരിശുദ്ധ കന്യകാമറിയത്തിന്റെ തിരുസ്വരൂപവും വഹിച്ചുകൊണ്ട് വിഖ്യാതമായ നഗരപ്രദക്ഷിണം നടക്കും. പ്രദക്ഷിണ മധ്യേ ചെറിയപള്ളിയിൽ നിന്നും വി. സെബസ്ത്യാനോസിന്റെ തിരുസ്വരൂപവും വഹിച്ചുകൊണ്ടുള്ള രണ്ടാമത്തെ പ്രദക്ഷിണവും കൂടിചേർന്ന് ഒന്നായി വലിയ പള്ളിയിലെത്തും. ഇരുപതോളം തിരുസ്വരൂപങ്ങൾ ഈ പ്രദക്ഷിണത്തിൽ സംവഹിക്കപ്പെടുന്നു. തീവെട്ടി, ആലവട്ടം, വെഞ്ചാമരം, ചുരുട്ടി മുതലായ അനവധി അനവധി അകമ്പടി കൂട്ടങ്ങളുമായാണ് നഗരപ്രദക്ഷിണം നടക്കുക. ഇവയെല്ലാം പഴയ മാർത്തോമാ നസ്രാണികൾ അനിഭവിച്ചിരുന്ന 71 പദവികളിൽ പെടുന്നവയാണ്. ഇതും തിരുനാളിന്റെ പൗരാണികത വിളിച്ചോതുന്നു. ഇരുപത്തിനാലാം തീയതിയിലെ രാത്രി തിരുനാളിനോടനുബന്ധിച്ചുള്ള വെടിക്കെട്ട് വളരെ പ്രസിദ്ധമാണ്. ഇരുപത്തിഅഞ്ചാം തീയതി രാവിലെ 10-ന് വലിയ പള്ളിയിൽ സീറോ മലബാർ സഭയുടെ ഏറ്റവും ആഘോഷപൂർവമായ കുർബാന അർപ്പണം (പരിശുദ്ധ റാസ) നടക്കും.



</doc>
<doc id="157482" url="https://ml.wikipedia.org/wiki?curid=157482" title="നവാബ് ചിത്രശലഭം">
നവാബ് ചിത്രശലഭം

ഏഷ്യയിലെ ഉഷ്ണമേഖലാ കാടുകളിൽ കാണപ്പെടുന്ന ഒരു പൂമ്പാറ്റയാണ് നവാബ് ("Charaxes athamas"). ഇന്ത്യയിൽ പ്രധാനമായും പശ്ചിമഘട്ടത്തിലും പൂർവ്വഘട്ടത്തിലും ഹിമാലയൻ പ്രദേശങ്ങളിലുമായിട്ടാണ് ഇവ വിതരണം ചെയ്തിരിക്കുന്നത്. ഇവക്ക് പുള്ളി നവാബുമായി വളരെ സാമ്യമുണ്ട്. 

കാടിനോട് ചേർന്ന ഗ്രാമപ്രദേശങ്ങളിലും ഇവയെ കാണാനുണ്ട്. മനോഹരമായ ഈ ശലഭത്തിന്റെ മുകൾഭാഗം കറുപ്പുനിറമാണ്. ഇരു ചിറകിലും മഞ്ഞയും പച്ചയും കലർന്ന് കാണാവുന്നതാണ്. പിൻചിറകിൽ ഓരോ ജോടി മുനയുള്ള ചെറുവാലുകൾ ഉണ്ടാവും. നനവാർന്നനിലത്തും ഇലകളിലും ഇരുന്ന് ഇവ വെയിൽ കായാറുണ്ട്. വളരെ വേഗത്തിലാണ് ഇവയുടെ പറക്കൽ. 

മഞ്ചാടി, വാക, ചപ്പങ്ങം, കരിങ്ങാലി തുടങ്ങിയവയുടെ ഇലകളിലാണ് മുട്ടയിടുന്നത്. മുട്ടയ്ക്ക് മഞ്ഞനിറമാണ്. ഏതാനും ദിവസം കഴിയുമ്പോൾ മുട്ടയുടെ നിറം മാറും. ശലഭപ്പുഴുവിന് ഇരുണ്ട പച്ചനിറമാണ്.


</doc>
<doc id="157487" url="https://ml.wikipedia.org/wiki?curid=157487" title="അഷ്ടാവക്രൻ">
അഷ്ടാവക്രൻ

ശരീരത്തിൽ എട്ടു വളവുകൾ ഉള്ള ബ്രഹ്മാദ്വൈതവാദിയും താർക്കികനുമായ ഒരു മഹർഷിയാണ് അഷ്ടാവക്രൻ. മഹാഭാരതത്തിലും, ഇതരപുരാണങ്ങളിലും അദ്ദേഹത്തെ പറ്റി വർണ്ണിക്കുന്നുണ്ട്. കഹോഡമഹർഷിക്ക് സുജാതയെന്ന സ്ത്രീയിൽ ജനിച്ച പുത്രനായിരുന്നു, തത്ത്വജ്ഞാനിയായ അഷ്ടാവക്രമുനി. ഗർഭാവസ്ഥയിൽ ഇരിക്കുമ്പോൾത്തന്നെ അഷ്ടാവക്രൻ പിതാവായ കഹോഡകനെ ഉപദേശിക്കുകയും അദ്ദേഹത്തിന്റെ ഉച്ചാരണ ശുദ്ധിയില്ലായ്മയെ തിരുത്തുകയും ചെയ്തു. കുപിതനായ പിതാവിന്റെ ശാപത്താൽ എട്ടുവളവുകളോടെ ജനിച്ചു.

വാജശ്രവസ്സിന്റെ പുത്രനായ ഉദ്ദാലകമഹർഷിയുടെ ശിഷ്യനായിരുന്നു കഹോടകൻ. ഗുരുശിക്ഷ പൂർത്തീകരിച്ചപ്പോൾ തന്റെ പുത്രിയെ (സുജാത) ദാനമായി അദ്ദേഹം കഹോഡകനു നൽകി. ഉദ്ദാലകന്റെ മറ്റു പുത്രന്മാരായിരുന്നു ശ്വേതകേതുവും, നചികേതസും. കഹോഡൻ സുജാതയെ വിവാഹം കഴിച്ചു. ഒരിക്കൽ പോലും കഹോടകനെ വിട്ടുപിരിയാൻ സുജാതക്കു കഴിഞ്ഞിരുന്നില്ല, തന്മൂലം കഹോടകൻ ചൊല്ലുന്ന വേദമന്ത്രങ്ങൾ സുജാതയുടെ വയറ്റിൽ കിടന്ന ഗർഭസ്ഥശിശു ഹൃദിസ്ഥമാക്കിക്കൊണ്ടിരുന്നു. എപ്പോഴും ധ്യാനനിരതനായിരുന്ന കഹോഡൻ ഭാര്യയെപ്പറ്റിപ്പോലും നിർവിചാരനായിരുന്നു. ഒരു ദിവസം മന്ത്രോച്ചാരണസമയത്ത് ഗർഭസ്ഥശിശു കഹോഡകനോട് പറഞ്ഞു ""'അങ്ങ് ഉരുവിട്ട മന്ത്രങ്ങളെല്ലാം ഞാൻ ഹൃദിസ്ഥമാക്കി, പക്ഷെ അവയ്ക്ക് ഉച്ചാരണ ശുദ്ധിയില്ല"". ഇതുകേട്ട കഹോടകൻ കുപിതനായി ഗർഭാവസ്ഥയിൽ നീ ഇങ്ങനെയെങ്കിൽ പുറത്തുവന്നാലോ? നീ അഷ്ടവക്രനാവട്ടെ!

സുജാത ഗർഭിണിയായിരിക്കുമ്പോൾ നാട്ടിൽ കൊടിയ ദാരിദ്ര്യം ഉണ്ടായി. പട്ടിണി കൊണ്ട് ജനങ്ങൾ മരിക്കാൻ തുടങ്ങി. സുജാതയുടെ നിർബന്ധത്താൽ കഹോടകനോട് ജനകപുരിയിൽ പോയി രാജാവിനോട് കുറച്ചു ധനം അഭ്യർത്ഥിക്കാൻ പോയി. പക്ഷേ രാജാവിനെ കാണുന്നതിനും മുൻപ് അദ്ദേഹം രാജ സദസ്സിലെത്തി വാന്ദികൻ (വാന്ദികൻ വരുണന്റെ പുത്രനാണ്). എന്ന താർക്കികനുമായി വാഗ്വാദത്തിൽ ഏർപ്പെട്ടു. തോൽക്കുന്നവരെ കടലിലെറിയാറുള്ള വാന്ദികൻ കഹോടകനേയും അദ്ദേഹത്തിന്റെ തോൽവിയെ തുടർന്ന് കടലിലെറിഞ്ഞു. സുജാത പുത്രനു ജന്മം കൊടുക്കുന്നതിനു മുൻപുതന്നെ വിധവയായി. അതിനും നാളുകൾക്കുശേഷം പിതാവിന്റെ ശാപം പോലെതന്നെ ശരീരത്തിൽ എട്ടുവളവുകളുള്ള ഒരു പുത്രനെ സുജാത പ്രസവിച്ചു.

ഭർത്തുവിരഹത്തിനുശേഷം സുജാത തന്റെ പിതാവായ ഉദ്ദാലക മഹർഷിയുടേ ആശ്രമത്തിൽ തിരിച്ചു പോയി. ഉദ്ദാലകന്റെ പുത്രനായ ശ്വേതകേശുവും ബാലനായ അഷ്ടാവക്രനും ഒരിക്കൽ കളിയ്ക്കിടെ ഉണ്ടായ വഴക്കിൽ ശ്വേതകേതു അഷ്ടാവക്രനെ 'പിതാവില്ലാത്തവൻ'
എന്നു കളിയാക്കി. അതിനെ തുടർന്ന് അമ്മയിൽ നിന്ന് അച്ഛന്റെ ദുരന്തകഥ മനസ്സിലാക്കിയ ബാലനായ അഷ്ടാവക്രൻ, ജനകപുരിയിലേക്ക് പോയി വാന്ദികനുമായി വാഗ്വാദത്തിൽ ഏർപ്പെട്ടു. ആദ്യമായി തോൽവിയറിഞ്ഞ വാന്ദികനെ ജനക സൈന്യം കടലിലെറിഞ്ഞു. വാന്ദികൻ കടലിൽ പതിച്ചതും അഷ്ടാവക്രന്റെ പിതാവായ കഹോടൻ കടലിൽ നിന്നും പൊങ്ങിവരികയും ചെയ്തു. കഹോടകനൊപ്പം അഷ്ടാവക്രൻ തന്റെ ആശ്രമത്തിലേക്ക് വരുന്ന വഴി നദിയിലിറങ്ങി കുളിക്കുകയും, കുളികഴിഞ്ഞ് കയറുമ്പോൾ അഷ്ടാവക്രനു പിതാവിന്റെ അനുഗ്രഹത്താൽ തന്റെ ശരീരത്തിലെ വളവുകൾ അപ്രത്യക്ഷമാവുകയും ചെയ്തു.

വേദാന്തശാസ്ത്രത്തിലെ അത്യന്തം ഉൽകൃഷ്ടമായ ഒരു ഗ്രന്ഥമാണ് അഷ്ടാവക്രഗീത അഥവാ അഷ്ടാവക്രസംഹിത. ജ്ഞാനയോഗത്തിന്റെയും കർമ്മയോഗത്തിന്റെയും സ്വരൂപവിജ്ഞാനത്തിലും, പൊതുവേ വേദാന്തശാസ്ത്ര സിദ്ധാന്തങ്ങളുടെ സാമാന്യജ്ഞാനത്തിലുംഅദ്വിതീയമായ ആത്മവസ്തുവിന്റെ അപരോക്ഷജ്ഞാനം സിദ്ധിക്കുന്നതിലും അതിൽ പ്രതിഷ്ഠയെ പ്രാപിക്കുന്നതിലും അഷ്ടാവക്രഗീത ജിജ്ഞാസുക്കൾക്ക് വളരെ ഉപകാരപ്രദമാകുന്നു. ഭഗവദ്‌ഗീത എന്നപോലെ അഷ്ടാവക്രഗീതയും സംവാദരൂപത്തിലാണ് എഴുതിയിരിക്കുന്നത്. ഗുരു-ശിഷ്യ രൂപത്തിലുള്ള ഈ സംവാദത്തിൽ ശിഷ്യനായി "ജനകപുരി രാജാവും" ഗുരുവായി "അഷ്ടാവക്രമുനിയുമാണ്". ശിഷ്യന്റെ ചോദ്യങ്ങളും അതിനു ഗുരുവിന്റെ ഉത്തരങ്ങളും, കൂടാതെ അദ്ദേഹത്തിന്റെ സ്വാനുഭവകഥകളും ഇതിൽ അടങ്ങിയിരിക്കുന്നു.



</doc>
<doc id="157489" url="https://ml.wikipedia.org/wiki?curid=157489" title="കോർഡേറ്റ">
കോർഡേറ്റ

നട്ടെല്ലുള്ള ജീവികളും അവയുമായി അടുത്ത ജനിതകബന്ധം പുലർത്തുന്ന നട്ടെല്ലില്ലാത്ത ചില ജീവികളും ഉൾപ്പെടുന്ന ജന്തുക്കളിലെ ഒരു ഫൈലമാണ് കോർഡേറ്റ (Chordata). ഈ ഫൈലത്തിൽ ഉൾപ്പെടുന്ന ജീവികളാണ് കോർഡേറ്റുകൾ (Chordates).
ഈ ഫൈലത്തിന്റെ സബ് ഫൈലങ്ങൾ യൂറോകോർഡേറ്റ, സെഫലോകോർഡേറ്റ, ക്രാനിയേറ്റ എന്നിവയാണ്, ഹെമികോർഡേറ്റ നാലാമത്തെ സബ് ഫൈലമായി കരുതിയിരുന്നുവെങ്കിലും ഇപ്പോൾ ഹെമികോർഡേറ്റ ഒരു ഫൈലമായാണ് കണക്കാക്കുന്നത്. ഉപരിഫൈലമായ ഡ്യൂറ്റെരോസ്റ്റോമുകളിൽ ഹെമികോർഡേറ്റ , എക്കൈനൊഡെർമാറ്റ, സീനോടർബിലിഡിയ എന്നിവ ഉൾപ്പെടുന്നു.

ജീവിത ദശയിൽ എപ്പോഴെങ്കിലും പാഗ്കശേരു (notochord) ഉള്ള ജീവികളന്യും ഇതിൽ പെടുത്തിയിട്ടുണ്.


</doc>
<doc id="157493" url="https://ml.wikipedia.org/wiki?curid=157493" title="അഷ്ടാവക്രഗീത">
അഷ്ടാവക്രഗീത

വേദാന്തശാസ്ത്രത്തിലെ അത്യന്തം ഉൽകൃഷ്ടമായ ഒരു ഗ്രന്ഥമാണ് അഷ്ടാവക്രഗീത അഥവാ അഷ്ടാവക്രസംഹിത. ജ്ഞാനയോഗത്തിന്റെയും കർമ്മയോഗത്തിന്റെയും സ്വരൂപവിജ്ഞാനത്തിലും, പൊതുവേ വേദാന്തശാസ്ത്ര സിദ്ധാന്തങ്ങളുടെ സാമാന്യജ്ഞാനത്തിലുംഅദ്വിതീയമായ ആത്മവസ്തുവിന്റെ അപരോക്ഷജ്ഞാനം സിദ്ധിക്കുന്നത്തിലും അതിൽ പ്രതിഷ്ഠയെ പ്രാപിക്കുന്നതിലും അഷ്ടാക്രഗീത ജിജ്ഞാസുക്കൾക്ക് വളരെ ഉപകാരപ്രദമാകുന്നു. ഭഗവദ്‌ഗീത എന്നപോലെ അഷ്ടാവക്രഗീതയും സംവാദ രൂപത്തിലാണ് എഴുതിയിരിക്കുന്നത്. ഗുരുശിഷ്യ രൂപത്തിലുള്ള ഈ സംവാദത്തിൽ ശിഷ്യനായി ജനകപുരി രാജാവും ഗുരുവായി അഷ്ടാവക്രമുനിയുമാണ്. ശിഷ്യന്റെ ചോദ്യങ്ങളും അതിനു ഗുരുവിന്റെ ഉത്തരങ്ങളും, കൂടാതെ അദ്ദേഹത്തിന്റെ സ്വനുഭവകഥകളും ഇതിൽ അടങ്ങിയിരിക്കുന്നു.

അഷ്ടാവക്രമഹർഷിയും (ഗുരു) ജനകപുരി മഹാരാജാവും (ശിഷ്യൻ) തമ്മിൽ നടന്നതായി കരുതപ്പെടുന്ന ആധ്യാത്മിക ചർച്ചകൾ ഉൾക്കൊള്ളുന്ന ഒരു അദ്വൈത വേദാന്തകൃതിയാണിത്. അനുഷ്ടുപ്പു വൃത്തത്തിൽ 298 ശ്ലോകങ്ങളുള്ള ഈ ഗ്രന്ഥം 20 അധ്യായങ്ങളായി വിഭജിക്കപ്പെട്ടിരിക്കുന്നു (21 അധ്യായങ്ങളെന്നും മതഭേദമുണ്ട്). ഇരുപതിൽ 13 അധ്യായങ്ങൾ അഷ്ടാവക്രന്റെയും 7 അധ്യായങ്ങൾ ജനകന്റെയും വാക്കുകളാണ്. ഈ കൃതിയിൽ നൂറു ശ്ലോകങ്ങളുള്ള ഒരു വലിയ അധ്യായവും (അധ്യായം:18) നാലു ശ്ലോകങ്ങൾ മാത്രമുള്ള ചെറിയ അധ്യായങ്ങളും (അധ്യായം:6, 8, 14) ഉൾക്കൊണ്ടിട്ടുണ്ട്.

മഹാഭാരതാന്തർഗതമായ ഭഗവദ്ഗീതയുടെ രീതിയിൽ ഗുരുശിഷ്യ സംവാദരൂപത്തിലാണ് അഷ്ടാവക്രഗീത നിബദ്ധമായിട്ടുള്ളത്. ജനകമഹാരാജാവ് ശിഷ്യനെന്ന നിലയിൽ ചോദിക്കുന്ന ചോദ്യങ്ങൾക്ക് അഷ്ടാവക്രൻ ഗുരുവെന്ന നിലയിൽ നല്കുന്ന ഉത്തരങ്ങളും അവ കേട്ട് ആത്മജ്ഞാനിയുടെ സ്ഥിതിയിലെത്തിച്ചേർന്ന ജനകന്റെ സ്വാനുഭൂതികഥനവും ആണ് കൃതിയുടെ ഉള്ളടക്കം. വളരെ ലളിതമായ ശൈലിയിൽ ഗഹനമായ വേദാന്ത രഹസ്യങ്ങൾ ചർച്ച ചെയ്തിരിക്കുന്ന ഈ ഗ്രന്ഥത്തിൽ ഏകജീവവാദവും സൃഷ്ടിവാദവും ശുദ്ധമായ നിലയിൽ സ്വീകരിക്കപ്പെട്ടിട്ടുണ്ട്. ഈ ഗ്രന്ഥം കലർപ്പില്ലാത്ത അദ്വൈതവിചാരപദ്ധതി ഉപദേശിച്ചുതരുന്നു.

മിഥിലാപുരിയിലെ രാജാക്കന്മാർ ജനകൻ എന്ന പേരിലാണ് അറിയപ്പെട്ടിരുന്നത്. ഒരിക്കൽ ജനകമഹാരാജാവ് നിദ്രയിലാണ്ടിരിക്കെ താൻ ഒരു യാചകനായി ദാരിദ്യ ദുഃഖമനുഭവിക്കുന്നതായുള്ള സ്വപ്നം കണ്ടിട്ട് ഞെട്ടിയുണർന്നു. പെട്ടെന്ന് അദ്ദേഹത്തിന്റെ മനസ്സിൽ ഒരു സംശയമുദിച്ചു.

"സ്വപ്നത്തിൽ ഞാൻ ഒരു യാചകനായിരുന്നു. എന്നാൽ ഇപ്പോൾ ഞാൻ ഒരു രാജാവാണ്. സ്വപ്നവേളയിൽ ഞാൻ യാചകനാണെന്നത് സത്യമായി അനുഭവപ്പെട്ടു. ഇപ്പോൾ ഞാൻ രാജാവാണെന്നുള്ളതും സത്യമായി അനുഭവപ്പെടുന്നു. ഇവയിലേതാണ് യഥാർഥത്തിൽ സത്യമായിട്ടുള്ളത്?"

ഈ സംശയം രാജാവ് തന്റെ മന്ത്രിമാരോടും, രാജസദസ്സിലെ സകല വിദ്വാന്മാരോടും ചോദിച്ചുവെങ്കിലും അവർക്ക് അതിനെക്കുറിച്ച് തൃപ്തികരമായ ഉത്തരം നൽകാൻ കഴിഞ്ഞില്ല. ആവസരത്തിലാണ് പിതാവിന്റെ മരണത്തിനു കാരണനായ വാന്ദികനുമായി തർക്കത്തിലേർപ്പെടാൻ അഷ്ടാവക്രമുനി എത്തുന്നത്. വാന്ദികനെ തോല്പിക്കുകയും തുടർന്ന് ജനകരാജാവ് ബാലനായ അഷ്ടാവക്രനോട് താൻ കണ്ട സ്വപ്നത്തിന്റെ പൊരുൾ ചോദിച്ചു.

രാജാവ് (ചോദ്യം): മുനേ, ജാഗ്രദവസ്ഥയാണോ അതോ സ്വപ്നാവസ്ഥയാണോ സത്യമായുള്ളത്?

അഷ്ടാവക്രൻ (ഉത്തരം):രാജൻ, ഉണർന്നിരിക്കുമ്പോഴും സ്വപ്നത്തിലും അങ്ങയ്ക്കുണ്ടായ അനുഭവങ്ങൾ എല്ലാം തന്നെ മിഥ്യയാണ്. ജാഗ്രത്തും, സ്വപ്നവും ഒരു പോലെ മിഥ്യയാണ്. അങ്ങ് രാജാവോ, യാചകനോ അല്ല, അവയിൽ നിന്നെല്ലാം ഭിന്നമായ ചൈതന്യ സ്വരൂപമായ ആത്മാവാണ്. ആത്മാവ് മാത്രമാണ് അദ്വിതീയമായ സത്യം

ഇതിനെതുടർന്ന് മഹാരാജാവും അഷ്ടാവക്രമുനിയുമായി ഉണ്ടായ സംവാദമാണ് അഷ്ടാവക്രഗീതയ്ക് കാരണമായത്.


"നിരാകാരന്തു നിശ്ചലം" (അധ്യാ. 1. 18)

ആകാരത്തോടുകൂടിയതെല്ലാം അസത്യവും നിരാകാരമായിട്ടുള്ളത് നിശ്ചലമായ സത്യവസ്തുവും ആകുന്നു. ഈ തത്ത്വം ശരിയായി മനസ്സിലാക്കുന്ന പക്ഷം സംസാരബന്ധം പിന്നീട് ഉണ്ടാവുകയില്ല. ഇതാണ് അഷ്ടാവക്രമഹർഷി നല്കുന്ന ഉപദേശം. തീവ്രമായ ജിജ്ഞാസയുണ്ടെങ്കിൽ ഈ ജൻമത്തിൽത്തന്നെ ആർക്കും തത്ത്വസാക്ഷാത്കാരം സിദ്ധിക്കുമെന്ന അസന്ദിഗ്ധ പ്രഖ്യാപനമാണ് ഇവിടെ കാണുന്നത്. അദ്വൈത വേദാന്ത ഗ്രന്ഥകാരന്മാർ തത്ത്വപ്രകാശനത്തിനു വേണ്ടി സ്വീകരിക്കാറുള്ള ചമത്കാര ഭാസുരങ്ങളായ കല്പനകൾ അഷ്ടാവക്രഗീതയിലും കാണാം.

ഉദാ.: "മയ്യനന്തമഹാംഭോധൗ"
"ചിത്തവാതേ പ്രശാമ്യതി"
"അഭാഗ്യാജ്ജീവവണിജോ"
"ജഗത്പോതോ വിനശ്വരഃ" (അധ്യാ. 2. 24)

ജീവനെ ജഗത്താകുന്ന കപ്പൽ കൊണ്ട് സംസാര സമുദ്രത്തിൽ സഞ്ചരിക്കുന്ന ഒരു കച്ചവടക്കാരനായും മനസാകുന്ന കൊടുങ്കാറ്റ് അടങ്ങി സാർവത്രികമായ പ്രശാന്തിയുണ്ടാകുമ്പോൾ അയാളുടെ ഭാഗ്യദോഷത്തിന് ആ യാനപാത്രം പൊളിഞ്ഞു പോകുന്നതായും രൂപണം ചെയ്യുന്ന ഒരു വിചിത്ര കല്പനയാണ് പ്രസ്തുത ശ്ലോകത്തിൽ കാണുന്നത്. സാധാരണ സമുദ്രത്തിൽ കൊടുങ്കാറ്റും തിരമാലകളും ഉള്ളപ്പോഴാണ് കപ്പൽ മുങ്ങിപ്പോകുന്നത്. എന്നാൽ ചിദാനന്ദസമുദ്രത്തിലെ സ്ഥിതി ഭിന്നമാണ്. എല്ലാം പ്രശാന്തമാകുമ്പോഴാണത്രെ അവിടെ കപ്പൽ തകർന്നുപോകുന്നത്.

ഇപ്രകാരമുള്ള കല്പനകൾ കൊണ്ട് ചിന്തോദ്ദീപകവും ഹൃദയഹാരിയും ആണ് ഈ കൃതി. ജനകസദസ്സിൽവച്ച് അഷ്ടാവക്രമുനി വരുണപുത്രനായ വന്ദികനുമായി ചെയ്ത ബ്രഹ്മവാദം മഹാഭാരതത്തിൽ ആരണ്യപർവത്തിലെ ഒരു ഉപവിഭാഗമായ തീർഥയാത്രാപർവത്തിൽ (132-134 അധ്യായങ്ങൾ) അഷ്ടാവക്രീയം എന്ന പേരിൽ എഴുതിയിട്ടുണ്ട്.



</doc>
<doc id="157497" url="https://ml.wikipedia.org/wiki?curid=157497" title="മാണ്ഡവ്യൻ">
മാണ്ഡവ്യൻ

മഹാഭാരതത്തിൽ സംഭവപർവ്വത്തിൽ പരാമർശിക്കുന്ന പുരാണേതിഹാസ പ്രസിദ്ധനായ മഹർഷിയാണ് അണിമാണ്ഡവ്യൻ. യമധർമ്മൻ ഇദ്ദേഹത്തിന്റെ ശാപത്താൽ മനുഷ്യനായി ദാസഗർഭത്തിൽ ജനിച്ചു. യമന്റെ മനുഷ്യ ജന്മമാണ് വിദുരർ. അണിമാണ്ഡവ്യമുനിയുടെ ശരിക്കുള്ള പേർ "മാണ്ഡവ്യൻ" എന്നായിരുന്നു. തന്റെ ശരീരത്തിനുള്ളിൽ ഒരു ഇരുമ്പാണി തറയ്ക്കുകയും അത് പിന്നീട് എടുത്തുമാറ്റാൻ കഴിയാതെ വന്നതുകാരണം അദ്ദേഹം പിന്നീട് ആണിമാണ്ഡവ്യൻ (അണിമാണ്ഡവ്യൻ) എന്നപേരിൽ അറിയപ്പെട്ടു.

മഹാഭാരതത്തിൽ വിദുരോല്പത്തിയിലാണ് ഈ കഥ വിശകലനം ചെയ്യുന്നത്. ഒരിക്കൽ മാണ്ഢവ്യൻ മൗനിയായി തപസ് ചെയ്തിരുന്നവസരത്തിൽ കുറെ കള്ളന്മാർ രാജധാനിയിൽ നിന്ന് അപഹരിച്ച ധനവുമായി അതുവഴിവരികയും പിന്തുടർന്നു വന്ന രാജകിങ്കരന്മാരിൽ നിന്നും രക്ഷനേടാൻ മാണ്ഡവ്യമഹർഷിയുടെ ആശ്രമത്തിൽ ഒളിപ്പിക്കുകയും ചെയ്തു. പക്ഷേ ധനവും, കള്ളന്മാരെയും കണ്ടുപിടിച്ച രാജസൈന്യം ഇവരെ രാജാവിന്റെ മുൻപിൽ ഹാജരാക്കി. കള്ളന്മാർക്ക് രക്ഷപെടാനുള്ള തന്ത്രമൂലം ഇത് അവരു ചെയ്തത് മാണ്ഢവ്യമഹർഷി പറഞ്ഞിട്ടാന്ന് രാജാവിനെ തെറ്റിധരിപ്പിച്ചു. രാജാവ് മഹർഷിയെ കൂട്ടിക്കൊണ്ടുവന്നെങ്കിലും അദ്ദേഹം തന്റെ മൗനവ്രതം മൂലം ചോദ്യങ്ങൾക്കൊന്നും പ്രതികരിച്ചില്ല. മൗനം സമ്മതമായി കരുതി മഹർഷിയുൾപ്പെടെ ഏവരെയും കുന്തത്തിൽ തറയ്ക്കാൻ ശിക്ഷ വിധിച്ചു.

മുനിയുടെ വിചാരണ കൂടാതെ തന്നെ എല്ലാവരേയും ശൂലത്തിൽ കയറ്റി. യാതൊരു എതിർപ്പും മഹർഷി കാണിച്ചില്ല. കള്ളന്മാരോടൊപ്പം മാണ്ഢവ്യനും ശൂലത്തിൽ ദിവസങ്ങളോളം കിടന്നു. കുറച്ചു ദിവസത്തിനുള്ളിൽ തന്നെ ചോരവാർന്ന് കള്ളന്മാർ എല്ലാവരും മരിച്ചെങ്കിലും മാണ്ഢവ്യനു ഒന്നും സംഭവിച്ചില്ല. പരമശിവന്റെ അനുഗ്രഹത്താൽ ദീർഘായുസ്സു ലഭിച്ചിരുന്നു മാണ്ഢവ്യനു ഇതിനോടകം. ശൂലം തറച്ചിട്ടും മരിക്കാത്ത ഈ കഥ രാജാവ് അറിഞ്ഞു. അദ്ദേഹം കളവൊന്നും ചെയ്തിട്ടില്ലെന്നു പൂർണ്ണ ബോധ്യംവന്ന രാജാവ് ദിവ്യനായ മഹർഷിയോടു താൻ ചെയ്ത തെറ്റിന് മാപ്പ് ചോദിച്ചു. പിന്നീട് ശൂലം വലിച്ചൂരാൻ ശ്രമിച്ചെങ്കിലും വിഫലമായി. ഒടുവിൽ ശൂലം അറുത്തെടുത്തു, പക്ഷേ ശൂലാഗ്രം ശരീരത്തിൽ അവശേഷിച്ചിരുന്നു. ഈ ശൂലത്തിന്റെ ഒരു ഭാഗം ശരീരത്തിൽ വെച്ചുകൊണ്ടാണ് മുനി ശിഷ്ടകാലം കഴിച്ചത്, അതിനാൽ അദ്ദേഹം അണിമാണ്ഢവ്യനായി അറിയപ്പെട്ടു.

മാണ്ഡവ്യമഹർഷി തനിക്ക് ഇത്രയും പാപശിക്ഷകൾ ഭൂമിയിൽ വെച്ചു കിട്ടിയതിനു കാരണം മനസ്സിലാക്കാൻ യമധർമ്മ ദേവനെ തന്നെ കാണാൻ തീരുമാനിച്ചു യമപുരിയിൽ എത്തി. അദ്ദേഹം യമനോട് തനിക്കു ശൂലദന്ധനം ഏല്ക്കാനുള്ള കാരണം ആരാഞ്ഞു. യമൻ തന്റെ ജീവിതകണക്കുകൾ എഴുതുന്ന പുസ്തകമായ അഗ്രസന്ധാനിയിൽ നോക്കി അദ്ദേഹം ബാലനായിരുന്നപ്പോൾ തുമ്പിയെ പുല്ക്കൊടിയിൽ കോർത്ത് കളിക്കാറുണ്ടായിരുന്നു. അതിന്റെ ശിക്ഷയാണ് ഇതെന്ന് മറുപടി കിട്ടി. ഇത് കേട്ട അണിമാണ്ടവ്യൻ കോപിഷ്ഠനായി. താൻ ചെറിയ കുട്ടിയായിരുന്നപ്പോൾ ചെയ്തകാര്യങ്ങൾ, എങ്ങനെ പാപങ്ങളാവും. തിരിച്ചറിവില്ലാത്ത സമയത്തു ചെയ്യുന്ന കാര്യങ്ങൾ പാപ-പുണ്യകണക്കു പുസ്തകത്തിൽ എഴുതുന്ന യമൻ നീതിമാനല്ല. യമധർമ്മനെ ശപിച്ചു.

പന്ത്രണ്ടു വയസ്സിനു താഴെയുള്ള കുട്ടികൾ ചെയ്യുന്ന പാപങ്ങൾക്ക് ശിക്ഷയില്ലെന്നൊരു ശാസ്ത്രവിധിയുണ്ട്. ശാസ്ത്രവിധി തെറ്റിച്ച് ബ്രാഹ്മണനായ എന്നെ ഇഞ്ചിഞ്ചായി കൊന്നു കൊണ്ടിരിക്കുന്ന നീ മനുഷ്യ ജാതിയിൽ അധമനായ ശൂദ്രനായി പിറക്കട്ടെ

അഷ്ടദിക്പാലരിൽ ദക്ഷിണദിക്കിനു ദേവനായ യമനെയാണ് ശപിച്ചിരിക്കുന്നത്. തപസ്വിയായ അദ്ദേഹത്തിന്റെ ശാപം മൂലം യമൻ വിദുരരായി വ്യാസഭഗവാന്റെ പുത്രനായി ശുദ്രസ്ത്രീയിൽ ജനിച്ചു. ഇതാണ് വിദുരരുടെ ജനനത്തിനു വഴിയൊരുക്കിയത്.


</doc>
<doc id="157502" url="https://ml.wikipedia.org/wiki?curid=157502" title="ഔഷധം">
ഔഷധം

രോഗം നിവാരണത്തിനോ പ്രതിരോധത്തിനോ ഉപയോഗിക്കുന്ന പദാർത്ഥങ്ങളെയാണ് പൊതുവേ ഔഷധം (മരുന്ന്) എന്ന് പറയുന്നത്. രോഗത്തിന്റെ സ്വഭാവം രോഗിയുടെ പ്രത്യേകതകൾ തുടങ്ങി വിവിധ ഘടകങ്ങൾ പരിഗണിച്ചതിനുശേഷമാണ് മരുന്നുകൾ നിർദ്ദേശിക്കപ്പെടുന്നത്. പുരാതന ചികിത്സാ സമ്പ്രദായങ്ങളിൽ പ്രകൃതിയിൽ നിന്നും ലഭിക്കുന്ന പദാർത്ഥങ്ങളാണ് മരുന്നുകളായി ഉപയോഗിച്ചിരുന്നത് എങ്കിൽ ആധുനിക ചികിത്സാ സമ്പ്രദായത്തിൽ രാസപദാർത്ഥങ്ങളുപയോഗിച്ചാണ് മരുന്നുകൾ നിർമ്മിക്കുന്നത്. ഫാർമക്കോളജി എന്നാണ് മരുന്നുകളെ സംബന്ധിച്ചുള്ള പഠനത്തിന്റെ ആധുനികവൈദ്യശാസ്ത്രത്തിലെ പേര്.

കുത്തിവെയ്പ്പിലൂടെ, ഇൻഹേലർ വഴി, ഖരരൂപത്തിലുള്ള ഗുളികകൾ വഴി, ദ്രാവകരൂപത്തിൽ തുടങ്ങി വിവിധ രൂപങ്ങളിൽ ശരീരത്തിനകത്തേക്കും കുഴമ്പുകൾ, തൈലം തുടങ്ങിയ രൂപങ്ങളിൽ ശരീരത്തിനു പുറത്ത് ഉപയോഗിക്കേണ്ട രീതിയിലും മരുന്നുകൾ നൽകാറുണ്ട്.വൈദ്യ ശാസ്ത്രത്തിന്റെ വ്യത്യസ്ത വിഭഗങ്ങളായ ആധുനിക വൈദ്യശാസ്ത്രം, ആയുർവേദം, ഹോമിയോപ്പതി, തുടങ്ങിയവയെല്ലാം വിവിധ തരം ഔഷധങ്ങൾ ചികിൽസക്കായി ഉപയോഗിക്കുന്നു.

യൂറോപ്പിൽ ഔഷധോൽപ്പന്നം എന്നാൽ യൂറോപ്പ്യൻ നിയമം അനുസരിച്ച്, "(എ) മനുഷ്യരിൽ ഉണ്ടാകുന്ന രോഗങ്ങൾ ചികിത്സിക്കാനോ തടയാനോ ഉപയോഗിക്കുന്ന ഏതൊരു വസ്തുവോ വസ്തുക്കളുടെ സംഘാതമോ ആണ്. അല്ലെങ്കിൽ,

(ബി) വൈദ്യശാസ്ത്ര രോഗനിർണ്ണയനത്തിനുശേഷം ശാരീരിക പ്രവർത്തനങ്ങളെ ഔഷധമുപയോഗിച്ചോ രോഗപ്രതിരോധമാർജ്ജിച്ചോ ഉപാപചയപ്രവർത്തനങ്ങളെ പുനഃക്രമീകരിക്കുവാനോ തെറ്റുതിരുത്തുവാനോ പഴയ നിലയിലെത്തിക്കാനോ ഉപയോഗിക്കുന്നതോ മനുഷ്യനിൽ ചെലുത്തുന്നതോ ആയ വസ്തുവോ വസ്തുക്കളുടെ സംഘാതമോ

അമേരിക്കൻ ഐക്യനാടുകളിൽ ഒരു ഡ്രഗ് എന്നാൽ : 

ഔഷധങ്ങളുടെ ഉപയൊഗത്തെപ്പറ്റി അനേകം പഠനങ്ങൾ നടന്നിട്ടുണ്ട്. 

ഉത്ഭവത്തിന്റെ അടിസ്ഥാനത്തിൽ ഔഷധങ്ങളെ തരംതിരിക്കാം.

ചരിത്രാതീതകാലത്തുതന്നെ ചെടികളും ചെടികളിൽ നിന്നെടുക്കുന്ന വസ്തുക്കളും പലതരം രോഗങ്ങൾക്കും ചികിത്സയ്ക്കായി ഉപയോഗിക്കപ്പെടുന്നുണ്ടായിരുന്നു എന്ന് കരുതപ്പെടുന്നു. 

ലോകത്തിലെ അറിയപ്പെടുന്ന ഏറ്റവും പുരാതന വൈദ്യശാസ്ത്ര ഗ്രന്ഥമായ കാഹുൻ ഗൈനക്കോളജിക്കൽ പ്രാക്റ്റീസ് എന്ന പാപ്പിറസ് ചുരുൾ ബി.സി. 1800-ൽ നിന്നുള്ളതാണ്. രോഗാണുബാധയ്ക്ക് തേൻ പ്രതിവിധിയായി ഉപയോഗിക്കുന്നതിനെപ്പറ്റി ഈ ചുരുളിലും മറ്റ് ഈജിപ്ഷ്യൻ ഗ്രന്ഥങ്ങളിലും പറയുന്നുണ്ട്.

പുരാതന ബാബിലോണിലെ വൈദ്യശാസ്ത്രത്തിൽ ക്രിസ്തുവിനു മുൻപുള്ള രണ്ടാം സഹസ്രാബ്ദത്തിൽ തന്നെ മരുന്നു കുറിപ്പുകൾ ഉപയോഗിച്ചിരുന്നു. ക്രീമുകളും ഗുളികകളും ചികിത്സയ്ക്കായി നൽകപ്പെട്ടിരുന്നു. 

ഇന്ത്യൻ ഉപഭൂഘണ്ഡത്തിൽ ക്രിസ്തുവിനു മുൻപ് രണ്ടാം സഹസ്രാബ്ദത്തിൽ സൃഷ്ടിക്കപ്പെട്ടു തുടങ്ങിയ അഥർവവേദമാണ് ആദ്യത്തെ വൈദ്യശാസ്ത്രവിഷയങ്ങൾ പ്രതിപാദിക്കുന്ന ഗ്രന്ഥം. രോഗങ്ങളെ ചികിത്സിക്കാൻ സസ്യങ്ങളിൽ നിന്നെടുക്കുന്ന മരുന്നുകൾ ഉപയോഗിക്കുന്നതിനെപ്പറ്റി ഇതിൽ പ്രതിപാദിക്കുന്നുണ്ട്. ആയുർവേദത്തിന്റെ അടിസ്ഥാനം പുരാതന നാട്ടുവൈദ്യചികിത്സാസമ്പ്രദായങ്ങളിൽ നിന്നാണ് ഉരുത്തിരിഞ്ഞുണ്ടായത്. ബി.സി. 400 മുതൽ പുതിയ സിദ്ധാന്തങ്ങളും, രോഗവിവരണങ്ങളും, ചികിത്സാസമ്പ്രദായങ്ങളും ആയുർവേദത്തിന്റെ ഭാഗമായിമാറി. 

ബി.സി. അഞ്ചാം നൂറ്റാണ്ടിൽ ഗ്രീസിൽ രൂപപ്പെട്ട ഹിപ്പോക്രാറ്റിക് പ്രതിജ്ഞയിൽ "മാരക മരുന്നുകളെപ്പറ്റി" പ്രതിപാദിക്കുന്നുണ്ട്. പുരാതന ഗ്രീസിലെ വൈദ്യം ഈജിപ്റ്റിൽ നിന്നും മറ്റിടങ്ങളിൽ നിന്നും ധാരാളം അറിവുകൾ സ്വാംശീകരിച്ചിട്ടുണ്ട്. 

അൽ കിണ്ടിയുടെ ഒൻപതാം നൂറ്റാണ്ടിലെ "ഡെ ഗ്രാഡിബസ്" എന്ന ഗ്രന്ഥവും ഇബ്ന് സിനയുടെ (അവൈസെന്ന) "ദി കാനൺ ഓഫ് മെഡിസിൻ" എന്ന ഗ്രന്ഥവും മദ്ധ്യകാലഘട്ടത്തിലെ ഇസ്ലാമിക ലോകത്തിൽ അറിവുണ്ടായിരുന്ന ധാരാ‌ളം മരുന്നുകളെക്കുറിച്ച് വിശദീകരിക്കുന്നുണ്ട്. 

മദ്ധ്യകാലഘട്ടത്തിലെ വൈദ്യശാസ്ത്രത്തിൽ ശസ്ത്രക്രീയയ്ക്ക് വൻ പുരോഗതിയുണ്ടായി. കറുപ്പ്, ക്വിനൈൻ എന്നിവയല്ലാതെ നല്ല ഫലം നൽകുന്ന മരുന്നുകൾ കുറവായിരുന്നു. അപകടസാദ്ധ്യതയുള്ള ലോഹങ്ങൾ അടങ്ങിയ ചികിത്സാരീതികൾ സാധാരണയായിരുന്നു. തിയഡോർ ബോർഗോഗ്നോണി, (1205–1296), മദ്ധ്യകാലഘട്ടത്തിലെ പ്രധാന ശസ്ത്രക്രീയാവിദഗ്ദ്ധരിൽ ഒരാളായിരുന്നു. അനസ്തേഷ്യ, അടിസ്ഥാന രോഗാണുനശീകരണം എന്നിവ ഇദ്ദേഹം നടപ്പിലാക്കിയിരുന്നു. ഗാർസിയ ഡെ ഓർട്ട ചില പച്ചമരുന്ന് ചികിത്സാരീതികൾ ഉപയോഗിച്ചിരുന്നു.

പത്തൊൻപതാം നൂറ്റാണ്ടിന്റെ ആദ്യസമയത്തൊന്നും മരുന്നുകൾ ഫലവത്തായിരുന്നില്ല. 1842-ൽ ഒളിവർ വെൻഡെൽ ഹോംസ് സീനിയർ ഇപ്രകാരം പറയുകയുണ്ടായി "ലോകത്തുള്ള എല്ലാ മരുന്നുകളും കടലിലെറിഞ്ഞാൽ മനുഷ്യവർഗ്ഗത്തിന് അത് ഗുണകരവും മത്സ്യങ്ങൾക്ക് ദോഷകരവുമായിരിക്കും".



</doc>
<doc id="157504" url="https://ml.wikipedia.org/wiki?curid=157504" title="തളിർനീലി">
തളിർനീലി

കാടുകളിൽ കാണപ്പെടുന്ന ഒരു ചിത്രശലഭമാണ് തളിർനീലി ("Thaduka multicaudata"). പശ്ചിമഘട്ടത്തിൽ മാത്രമാണ് ഈ പൂമ്പാറ്റകളുള്ളത്. മറ്റൊരിടത്തും ഇവയെ കാണാൻ സാധിയ്ക്കില്ല. കാണാൻ വലിയ ഭംഗി ഇല്ലെങ്കിലും തളിർനീലികൾ വംശനാശത്തിന്റെ വക്കിലാണ്.
വനമേഖലയിലെ നനഞ്ഞ മണ്ണുനിറഞ്ഞ പ്രദേശമാണ് ഇവയുടെ താവളം. അതിനാൽ മിക്കവാറും പുഴയുടെ തീരത്ത് ഇവയെ കാണാവുന്നതാണ്. ഈ പൂമ്പാറ്റ പൂക്കളോട് വലിയ താല്പര്യം കാണിക്കാറില്ല. 

തളിർനീലിയുടെ ചിറകിന്റെ മുകൾഭാഗം തിളക്കമുള്ള നീലനിറമാണ്. അരിക് കറുത്ത നിറമാണ്. ഓരോ പിൻചിറകിന്റേയും അറ്റത്തും നാലോളം ചെറിയ വാലുകൾ ഉണ്ടാവും. പൂക്കളോട് വലിയ താല്പര്യമില്ലാത്തതിനാൽ വിശ്രമിക്കുന്നത് ഇലകളിലായിരിക്കും.

വെയിൽ കായുന്ന സ്വഭാവമുള്ളവയാണ്. മുട്ടയിടുന്നത് പമ്പരക്കുമ്പിൾ മരത്തിലാണ്.


</doc>
<doc id="157511" url="https://ml.wikipedia.org/wiki?curid=157511" title="ചിന്നപ്പുൽനീലി">
ചിന്നപ്പുൽനീലി

ഇന്ത്യയിലെ ഏറ്റവും ചെറിയ രണ്ടാമത്തെ പൂമ്പാറ്റയാണ് ചിന്നപ്പുൽ നീലി ("Zizula hylax"). കേരളത്തിലും ഇവയെ കാണാം. കാട്ടിലും കാടിനോട് ചേർന്ന ഗ്രാമങ്ങളിലുമാണ് ഇവ ജീവിക്കുന്നത്. 

ആൺപൂമ്പാറ്റയുടെ ചിറകിന്റെ മുകൾഭാഗം തിളങ്ങുന്ന നീലനിറമാണ്. പെൺശലഭത്തിന് തവിട്ടുനിറവും.ഇവയുടെ ചിറകിന്റെ അറ്റത്തായി നേർത്ത തവിട്ടുകര തെളിഞ്ഞു കാണാം. ചിറകിനടിവശത്ത് കറുത്ത പൊട്ടുകളുമുണ്ട്. ഇത് നേർത്തതും ചെറുതുമാണ്. നിലംപറ്റിയാണ് ഇവയുടെ പറക്കൽ. അല്പദൂരം പറന്നാൽ പിന്നെ വിശ്രമിയ്ക്കാനിരിയ്ക്കും.ഒരു സ്ഥലത്ത് വന്നിരുന്നാൽ ചിറക് താളത്തിൽ ചലിപ്പിച്ച് കൊണ്ട് വന്ന് ഒടുവിൽ ചിറക് അനങ്ങാതെയാകും. അതിനാൽ ഈ ചെറുശലഭത്തെ കാണാൻ ബഹുരസമാണ്.

പൂമൊട്ടുകളിലാണ് ചിന്നപ്പുലനീലി മുട്ടയിടുന്നത്. കൊങ്ങിണിപ്പൂവ്, വയൽച്ചുള്ളി എന്നീ ചെടികളാണ് മുട്ടയിടാൻ തിരെഞ്ഞെടുക്കുന്നത്. മുട്ടയ്ക്ക് ഇളം പച്ചയും നീലയും കലർന്ന നിറമാണ്. ലാർവ്വകൾക്ക് പച്ചയോ തവിട്ടോ നിറമാണ്. ഇവ പൂമൊട്ടുകൾ തിന്നാണ് ജീവിയ്ക്കുന്നത്. 


</doc>
<doc id="157516" url="https://ml.wikipedia.org/wiki?curid=157516" title="പുത്രകാമേഷ്ടിയാഗം">
പുത്രകാമേഷ്ടിയാഗം

ഹൈന്ദവ വിശ്വാസപ്രകാരം സന്താനലബ്ധിക്കായി നടത്തുന്ന യാഗമാണ് പുത്രകാമേഷ്ടി. അയോദ്ധ്യാധിപതിയായിരുന്ന ദശരഥമഹാരാജാവ് പുത്രലാഭത്തിനായി ഋഷ്യശൃംഗന്റെ പ്രധാനകാർമ്മികത്വത്തിൽ പുത്രകാമേഷ്ടിയാഗം നടത്തിയതായി രാമായണത്തിൽ ബാലകാണ്ഡത്തിൽ വർണ്ണിക്കുന്നുണ്ട്. കുലഗുരുവായിരുന്ന വസിഷ്ഠമുനിയുടെ നിർദ്ദേശാനുസരണമാണ് ദശരഥൻ പുത്രിപതിയായിരുന്ന ഋഷ്യശൃംഗനെ അംഗരാജ്യത്തു നിന്നും ബഹുമാനപുരസരം വിളിച്ചുവരുത്തി യാഗം നടത്താൻ അഭ്യർത്ഥിക്കുന്നത്.

മൂന്നു പത്നിമാർ ഉണ്ടായിരുന്നെങ്കിലും ഒരു പുത്രനെ സന്താനമായി ലഭിക്കാത്തതിൽ‍ ദശരഥൻ അതിയായി ദുഃഖിച്ചു. പല തരത്തിലുള്ള ദാനധർ‍മ്മാദികൾ‍ നടത്തി, നിരവധി തീർ‍ത്ഥങ്ങളിൽ സ്നാനം ചെയ്ത് ദിവ്യക്ഷേത്രങ്ങൾ ദർശനം നടത്തിയിട്ടും അദ്ദേഹത്തിന്റെ ആഗ്രഹസിദ്ധി ഉണ്ടായില്ല. ആ അവസരത്തിൽ കുലഗുരുവായ വസിഷ്‍ഠമഹർ‍ഷി പുത്രകാമേഷ്ടിയാഗത്തെക്കുറിച്ച് വിസ്തരിക്കുകയും, അദ്ദേഹത്തിന്റെ നിർദ്ദേശത്തോടെ യാഗം നടത്താൻ‍ തീരുമാനിച്ചു. യാഗം നടത്താൻ‍ ഋഷ്യശൃംഗമഹർ‍ഷിയെ വരുത്താൻ ഉപദേശിക്കുന്നതും കുലഗുരുവാണ്. അയോദ്ധ്യാ നഗരാതിർ‍ത്തിയിലുള്ള സരയൂനദീ തീരത്തുവെച്ചു യാഗം നടത്താമെന്നു സമ്മതിച്ചു ഋഷ്യശൃംഗൻ‍. (ദശരഥന്റെ പുത്രീഭർത്താവാണ് ഋഷ്യശൃംഗ മഹർഷി).
സരയൂ നദിതീരത്ത് യാഗം ആരംഭിച്ചു, യാഗത്തിൽ‍‍ യജമാനനായി പുത്രീഭർത്താവും യജമാനപത്നിയായി മകളായ ശാന്തയും പൗരോഹിത്യം സ്വീകരിച്ചു. യാഗാവസാനം യാഗകുണ്ഡത്തിൽ‍‍ നിന്നും അഗ്നിദേവൻ വെള്ളികൊണ്ടുമൂടിയ തങ്കപ്പാത്രത്തിൽ‍ വിശിഷ്ടമായൊരു പായസം ദശരഥനു സമ്മാനിച്ചു. ഈ ദേവനിർ‍മ്മിതമായ പായസം ദശരഥ പത്നിമാർക്കായി ബ്രഹ്മകല്പനയാൽ കൊണ്ടുവന്നതാണന്നു ദശരഥനെ അഗ്നിദേവൻ ബോധിപ്പിക്കുകയും ചെയ്തു. അദ്ദേഹം പായസം കൗസല്യക്കും കൈകേയിക്കുമായി വീതിച്ചു. കൗസല്യയും കൈകേയിയും തനിക്കു കിട്ടിയതിന്റെ പകുതിവീതം സുമിത്രക്കും നൽകി. തുടർന്ന് രാജ്ഞിമാർ‍ മൂവരും ഒരുപോലെ ഗർ‍ഭം ധരിച്ചു. യാഗഫലമായി കൗസല്യയിൽ രാമനും കൈകേയിയിൽ ഭരതനും സുമിത്രയിൽ ലക്ഷ്മണ-ശത്രുഘ്നന്മാരും ദശരഥനു ജനിച്ചു.



</doc>
<doc id="157521" url="https://ml.wikipedia.org/wiki?curid=157521" title="ഹെഡ്-ഓൺ">
ഹെഡ്-ഓൺ

ഫത്തിഹ് അക്കിൻ സംവിധാനം ചെയ്ത് 2004-ൽ പുറത്തിറങ്ങിയ ജർമൻ-തുർക്കിഷ് ചലച്ചിത്രമാണ് ഹെഡ്-ഓൺ (ജർമ്മൻ: Gegen die Wand, literally Against the Wall; തുർക്കിഷ്: Duvara Karşı). വിഭാര്യനും ലഹരികൾക്ക് അടിമയുമായ മദ്ധ്യവയസ്ക്കനും അരാജകത്വ ജീവിതം നയിക്കാൻ അയാളെ വിവാഹം ചെയ്യുന്ന പെൺകുട്ടിയും അവർക്കിടയിൽ രൂപം കൊള്ളുന്ന പ്രണയവുമാണ് ചിത്രത്തിന്റെ ഇതിവൃത്തം. നിരവധി അന്താരാഷ്ട്ര പുരസ്ക്ക്രങ്ങൾ നേടിയചിത്രം, 2004-ലെ ബെർലിൻ ചലച്ചിത്രമേലയിൽ മികച്ച ചിത്രത്തിലുള്ള ഗോൾഡൻ ബെർലിൻ ബെയർ പുരസ്ക്കരത്തിനും അർഹമായി. 



</doc>
<doc id="157526" url="https://ml.wikipedia.org/wiki?curid=157526" title="മർക്കടശലഭം">
മർക്കടശലഭം

നീല ശലഭങ്ങൾ എന്ന് കുടുംബത്തിൽ പെടുന്ന ഒരു ശലഭമാണ് മർക്കടശലഭം. Apefly എന്നാണ് ആംഗലത്തിലെ പേർ.

ലാർവയായിരിക്കുമ്പോൽ മാംസം ഭക്ഷിക്കുന്ന കേരളത്തിലെ ഏക പൂമ്പാറ്റയാണ് മർക്കടശലഭം ("Spalgis epius"). ലാർവകൾക്ക് കുരങ്ങിന്റെ രൂപമുള്ളതുകൊണ്ടാണ് മർക്കടശലഭം എന്ന പേര് ലഭിച്ചത്. വളരെ അപൂർവ്വമായ ശലഭമാണിത്.

ചിറകിന്റെ മദ്ധ്യഭാഗത്തായി ചതുരാകൃതിയിൽ ചെറിയ വെളുത്ത പൊട്ടുകളുണ്ടാവും. ഇതാണ് ഇവയെ തിരിച്ചറിയാൻ സഹായിക്കുന്നത്. ചിറകിനടിവശം വെളുത്ത ചാരനിറമാണ്. ചിറകിൽ നേരിയ തവിട്ടുനിറത്തിലുള്ള വളഞ്ഞ വരകളും ഉണ്ടാവും.

മർക്കടശലഭം മുട്ടയിടുന്നത് മീലി മൂട്ട, ശല്ക്കപ്രാണി എന്നിവയുടെ ശരീരത്തിലാണ്. മുട്ടവിരിഞ്ഞ് പുറത്ത് വരുന്ന കുഞ്ഞുലാർവകൾ ഈ പ്രാണിയെ ഭക്ഷണമാക്കുന്നു. ദിവസങ്ങൾക്കൊണ്ട് ഏതാനും പ്രാണിയെ ഇവ ഭക്ഷിയ്ക്കും.


</doc>
<doc id="157531" url="https://ml.wikipedia.org/wiki?curid=157531" title="സ്ലേറ്റ് ഫ്ളാഷ് ശലഭം">
സ്ലേറ്റ് ഫ്ളാഷ് ശലഭം

ലാർവകൾ, പൂക്കളും കായ്കളും ആഹാരമാക്കുന്ന ഒരു ചിത്രശലഭമാണ് സ്ലേറ്റ് ഫ്ളാഷ് ശലഭം ("Rapala manea").

ചിറക് തുറന്നാൽ ആൺ പൂമ്പാറ്റയ്ക്ക് തിളക്കമുള്ള നീല സ്ലേറ്റ് നിറമാണ്. പെൺപൂമ്പാറ്റയ്ക്ക് വൈലറ്റ് കലർന്ന ചാറനിറമാണ്. ചിറകിന്റെ അടിവശം ഇളംതവിട്ടുനിറവും ഒരു വശത്ത് വെള്ള അരികുകളോടുകൂടിയ ഇരുണ്ട നിറവുമാണ്. പിൻചിറകിന്റെ പിന്നറ്റത്തായി രണ്ട് കൺപൊട്ടുകളും രണ്ടു വാലുമുണ്ട്.

തുടലി, തേയില, പാതിരാമുല്ല, കരിനെല്ലി, ഇഞ്ച എന്നീ സസ്യങ്ങളിലാണ് ഇക്കൂട്ടർ മുട്ടയിടുന്നത്.


</doc>
<doc id="157534" url="https://ml.wikipedia.org/wiki?curid=157534" title="ചുണ്ടൻ ശലഭം">
ചുണ്ടൻ ശലഭം

ഇൻഡ്യയിൽ കണ്ടുവരുന്ന ഒരു രോമപാദ ചിത്രശലഭമാണ് ചുണ്ടൻ ശലഭം. ഇതിന്റെ ചിറകിന് കറുപ്പിനോടടുത്ത തവിട്ടുനിറമാണ്. ചിറകിൽ കുറച്ച് മഞ്ഞ പൊട്ടുകളുണ്ടാവും. ചെറിയ കൂട്ടങ്ങളായാണ് ഇവ സഞ്ചരിക്കുക. 

കാണാൻ അത്ര ഭംഗിയില്ലെങ്കിലും ഇവയുടെ ചുണ്ട് ആകർഷണമാണ്. ആൺ പൂമ്പാറ്റകൾ മറ്റു പൂമ്പാറ്റകളെ ഓടിച്ച് വിടാറുണ്ട്. ചുണ്ടൻ ശലഭങ്ങളെ സാധാരന കണ്ടുവരുന്നത് കാടുകളിലാണ്. കാട്ടിലെ നീർച്ചാലുകളുടെ അടുത്ത പ്രദേശങ്ങളിൽ ചുണ്ടൻ ശലഭങ്ങളെ കൂടുതലായി കണ്ടുവരുന്നു. കൂർത്ത കൊക്കുപോലുള്ള വായ് ഭാഗവും അതിവേഗത്തിലുള്ള പറക്കലും ഇവ മറ്റു ശലഭങ്ങളിൽ നിന്ന് വ്യത്യസ്തരാകുന്നു. ഉയരത്തിൽ പറക്കുന്നവരാണ് ഇക്കൂട്ടർ.


</doc>
<doc id="157537" url="https://ml.wikipedia.org/wiki?curid=157537" title="മരോട്ടിശലഭം">
മരോട്ടിശലഭം

ഇന്ത്യയിലും ശ്രീലങ്കലിലും കണ്ടുവരുന്ന ഒരു ശലഭമാണ് മരോട്ടിശലഭം ("Cirrochroa thais"). കേരളത്തിലെ കാടുകളിലും നാട്ടിൻപുറങ്ങളിലും ഇവയെ കാണാം.

മരോട്ടിശലഭത്തിന്റെ ചിറകുകൾക്കു ചുവപ്പുകലർന്ന മഞ്ഞ നിറമാണ്. മുൻചിറകിന്റെ മുകൾഭാഗം കറുത്തിരിക്കും. പിൻചിറകിന്റെ മുകൾഭാഗത്തായി വെളുത്ത പൊട്ട് കാണാം. നല്ല വേഗത്തിൽ പറക്കുന്ന കൂട്ടരാണ് മരോട്ടിശലഭങ്ങൾ. എങ്കിലും വളരെ ഉയരത്തിൽ പറക്കാറില്ല. ഇലകൾക്കിടയിലൂടെ വേഗത്തിൽ പറന്ന് പോകുന്ന ഇവ പെട്ടെന്ന് അവയ്ക്കിടയിൽ മറഞ്ഞിരിക്കും.

മരോട്ടി, കാട്ടുമരോട്ടി എന്നീ സസ്യങ്ങളിലാണ് മുട്ടയിടുന്നത്. അതുകൊണ്ടാണ് ഇവയ്ക്ക് മരോട്ടിശലഭം എന്ന പേര് വന്നത്.


</doc>
<doc id="157540" url="https://ml.wikipedia.org/wiki?curid=157540" title="ഫങ്ഷണൽ ഗ്രൂപ്പ്">
ഫങ്ഷണൽ ഗ്രൂപ്പ്

ഒരു കാർബണിക സംയുക്തത്തിന്റെ രാസഗുണങ്ങൾ നിർണ്ണയിക്കുന്ന ആറ്റത്തേയോ അല്ലെങ്കിൽ ഒരു കൂട്ടം ആറ്റങ്ങളേയോ ഫങ്ഷണൽ ഗ്രൂപ്പ് എന്ന് പറയുന്നു. ഉദാഹരണത്തിന് ആൽകഹോളുകളിലെ ഫങ്ഷണൽ ഗ്രൂപ്പ് -OH.

ഹൈഡ്രജനും കാർബണും മാത്രം അടങ്ങുന്നതും എന്നാൽ ഘടനയിലും ബന്ധനങ്ങളിലും പ്രതിപ്രവർത്തനസ്വഭാവങ്ങളിലും ഒന്നിനോടൊന്നു വ്യത്യാസങ്ങളുള്ളവയുമാണു് ഹൈഡ്രോകാർബൈൽ ഫങ്ക്ഷണൽ ഗ്രൂപ്പുകൾ.


</doc>
<doc id="157543" url="https://ml.wikipedia.org/wiki?curid=157543" title="മണിമാരൻ">
മണിമാരൻ

കാണാൻ വളരെ ഭംഗിയുള്ള ശലഭമാണ് മണിമാരൻ ("Everes lacturnus"). കേരളത്തിലെ പൊന്തക്കാടുകളിലും കുറ്റികാടുകളിലും ഇവയെ കാണാം.

വേഗത്തിൽ പറക്കുന്ന സ്വഭാവക്കാരല്ല മണിമാരൻ ശലഭങ്ങൾ. അതുപോലെ കൂട്ടം ചേർന്ന പറക്കുന്നതിനും ഇവ താല്പര്യം കാണിക്കാറില്ല. മിക്കപ്പോഴും ഒറ്റയ്ക്കാണ് ഈ ശലഭം പറന്നുനടക്കുന്നത്.

ആൺശലഭത്തിന്റെ ചിറകിന്റെ മുകൾഭാഗം നീലകലർന്ന വയലറ്റ് നിറമാണ്. പെൺശലഭത്തിന്റെ ചിറകിന്റെ മുകൾ ഭാഗം തവിട്ടോ കറുപ്പോ ആയിരിക്കും. 

പയർവർഗ്ഗത്തിൽ പെട്ട ചെടികളിലാണ് ഇവ മുട്ടയിടുന്നത്. ഇവയുടെ ശലഭപ്പുഴുവിന് ഇളം പച്ചനിറമാണ്. പുഴുവിന് മുതുകില് ഒരു ഇരുണ്ട വരയുണ്ടാകും. വശങ്ങളിൽ ഇളം തവിട്ടുനിറത്തിലും വെളുപ്പ് നിറത്തിലുമുള്ള പുള്ളികളുണ്ട്. പ്യൂപ്പകൾക്ക് ഇളം പച്ചനിറമായിരിക്കും.


</doc>
<doc id="157546" url="https://ml.wikipedia.org/wiki?curid=157546" title="ചുട്ടിക്കറുപ്പൻ">
ചുട്ടിക്കറുപ്പൻ

ഇന്ത്യയിൽ കാണപ്പെടുന്ന ഏറ്റവും വലിയ ശലഭങ്ങളിൽ മൂന്നാമനാണ് ചുട്ടിക്കറുപ്പൻ ("Papilio helenus"). സാധാരണ ഇവ കാട്ടിയാണ് കണ്ടുവരുന്നത്. ചുട്ടിക്കറുപ്പന്റെ ചിറകിന്റെ ചുറ്റളവ് 110 മുതൽ 130 മില്ലിമീറ്റർ വരെയാണ്.

പേര് സൂചിപ്പിക്കും പോലെ ഇവയുടെ ശരീരവും ചിറകുകളും കറുത്തതാണ്. പിൻചിറകിന്റെ മുകൾഭാഗത്ത് ഇളം മഞ്ഞ നിറഞ്ഞ വെളുത്ത പാടുകൾ കാണാം. ഉയരത്തിൽ പറക്കാൻ താല്പര്യപ്പെടുന്നവരാണ് ഇക്കൂട്ടർ. എന്നിരുന്നാലും താഴെയുള്ള സസ്യങ്ങളിൽ നിന്ന് തേൻ നുകരാൻ ഇവ എത്താറുണ്ട്. വേഗത്തിലാണ് പറക്കൽ. മുള്ളിലവ്, ചെറുനാരകം, കാട്ടുകറിവേപ്പ് എന്നിവയിലാണ് മുട്ടയിടുന്നത്.


</doc>
<doc id="157549" url="https://ml.wikipedia.org/wiki?curid=157549" title="കത്തിവാലൻ">
കത്തിവാലൻ

ഒരു നീലി ചിത്രശലഭമാണ് കത്തിവാലൻ ‌(ഇംഗ്ലീഷ്: Plane). "Bindahara phocides" എന്ന ശാസ്ത്രീയ നാമത്തിൽ അറിയപ്പെടുന്നു.

ഗോവ മുതൽ കേരളം വരെയും ആൻഡമാൻ നിക്കോബാർ ദ്വീപ് സമൂഹങ്ങളിലും ഇവ കാണപ്പെടുന്നു.


</doc>
<doc id="157551" url="https://ml.wikipedia.org/wiki?curid=157551" title="ദ എഡ്ജ് ഓഫ് ഹെവൻ">
ദ എഡ്ജ് ഓഫ് ഹെവൻ

ഫത്തിഹ് അക്കിൻ സംവിധാനം ചെയ്ത് 2007-ൽ പുറത്തിറങ്ങിയ ജർമൻ-തുർക്കിഷ് ചലച്ചിത്രമാണ് ദ എഡ്ജ് ഓഫ് ഹെവൻ (ജർമ്മൻ: Auf der anderen Seite, തുർക്കിഷ്: Yaşamın Kıyısında). പിതാവിന്റെ പങ്കാളിയുടെ മകളെ അന്വേഷിച്ച് ഒരു തുർക്കിഷ് യുവാവ് ഇസ്താംബുളിലേക്ക് നടത്തുന്ന യാത്രയുടെ കഥ പറയുന്ന ചിത്രം, സങ്കീർണ്ണമായ ഇതിവൃത്തംകൊണ്ട് ഏറെ നിരൂപക പ്രശംസ പിടിച്ചുപറ്റി. 2007-ലെ കാൻസ് അന്താരാഷ്ട്ര ചലച്ചിത്രമേളയിൽ Prix du scénario പുരസ്ക്കരത്തിന് അർഹമായ ചിത്രം ആ വർഷത്തെ മികച്ച വിദേശചിത്രത്തിനുള്ള ഓസ്കാർ നാമനിർദ്ദേശത്തിന് സമർപ്പിക്കപ്പെട്ട ജർമ്മൻ ചലച്ചിത്രവുമായിരുന്നു. 


en;The Edge of Heaven (film)

</doc>
<doc id="157554" url="https://ml.wikipedia.org/wiki?curid=157554" title="ചെങ്കണ്ണി (ചിത്രശലഭം)">
ചെങ്കണ്ണി (ചിത്രശലഭം)

പേര് സൂചിപ്പിക്കുന്നതുപോലെ കടുംചുവപ്പു കണ്ണുകളുള്ള ഒരിനം ശലഭമാണ് ചെങ്കണ്ണി ("Matapa aria"). ചെറിയ പൂമ്പാറ്റയാണിത്. ഇവയുടെ ചുവന്ന കണ്ണ് ദൂരെ നിന്ന് പോലും വ്യക്തമായി കാണാം. മുളങ്കാടുകളിലും ഇലപൊഴിയും വനങ്ങളിലുമാണ് ഇവയെ സാധാരണ കണ്ടുവരുന്നത്. അതിരാവിലെയും വൈക്കുന്നേരവുമാണ് ഇവയെ അധികം പുറത്ത് കാണുക. വളരെ വേഗത്തിലും ഉയരത്തിലുമാണ് ഇവയുടെ പറക്കൽ. തേൻ കൊതിയന്മാരാണ് ഇവ.

മുളവർഗ്ഗത്തിൽ പെട്ട സസ്യങ്ങളിലാണ് ഇവ മുട്ടയിടുന്നത്. കുഴലിന്റെ ആകൃതിയിൽ ഇലചുരുട്ടി അതിനകത്താണ് ഇവയുടെ ലാർവ്വകൾ കഴിയുന്നത്.


</doc>
<doc id="157558" url="https://ml.wikipedia.org/wiki?curid=157558" title="നാട്ടുപാത്ത">
നാട്ടുപാത്ത

നാട്ടിൻപുറങ്ങളിൽ സാധാരണ കണ്ടുവരുന്ന ചിത്രശലഭമാണ് നാട്ടുപാത്ത ("Cepora nerissa").


</doc>
<doc id="157561" url="https://ml.wikipedia.org/wiki?curid=157561" title="മുളങ്കാടൻ">
മുളങ്കാടൻ

മുളങ്കാടുകളിൽ കണ്ടുവരുന്ന ഒരിനം ചിത്രശലഭമാണ് മുളങ്കാടൻ ("Discophora lepida"). ഡഫർ കുടുംബത്തിൽ പെടുന്ന രോമപാദ ശലഭമാണ് ഇത്.ഇതിന് സഹ്യാദ്രി ഡഫർ (Sahyadri Duffer) എന്നും പേരുണ്ട്. 

പശ്ചിമഘട്ട പ്രദേശങ്ങളിൽ കാണപ്പെടുന്നുണ്ട്. ഇതിനെ മഹാരാഷ്ട്ര , കേരളം എന്നിവിടങ്ങളിൽ നിന്നും കണ്ടെത്തിയിട്ടുണ്ട്.ജനുവരി , ഒക്ടോബർ മാസങ്ങളിലാണ് കൂടുതലായി കണ്ടുവരുന്നത്. .


</doc>
<doc id="157564" url="https://ml.wikipedia.org/wiki?curid=157564" title="ചിത്രിത">
ചിത്രിത

ദേശാടനസ്വഭാവമുള്ള ഒരു ചിത്രശലഭമാണ് ചിത്രിത(Painted Lady). . വളരെ വർണ്ണഭംഗിയുള്ള ഒരു പൂമ്പാറ്റയാണിത്. അന്റാർട്ടിക്കയിലും തെക്കേ അമേരിക്കയിലും ഒഴിച്ച് എല്ലായിടത്തും വിതരണം ചെയ്യപ്പെട്ടിരിക്കുന്നു. ആസ്റ്റ്രേസീ കുടുംബത്തിലെ സസ്യങ്ങളാണ് പ്രധാന ആഹാര സസ്യങ്ങൾ. 

ദേശാടനശലഭങ്ങൾ ആണ് ഇവ ഇവയുടെ ദേശാടനം നോർത്ത് ആഫ്രിക്കയിൽ നിന്നും തുടങ്ങി ബ്രിട്ടനിലേക്കും തിരിച്ചും ആണ്. 


</doc>
<doc id="157567" url="https://ml.wikipedia.org/wiki?curid=157567" title="ചെങ്കോമാളി">
ചെങ്കോമാളി

ഭംഗിയുള്ള ഒരു പൂമ്പാറ്റയാണ് ചെങ്കോമാളി ("Talicada nyseus"). ചിറകിൽ ചുവന്ന അടയാളമുള്ള ഇവയെ പെട്ടെന്ന് തിരിച്ചറിയാവുന്നതാണ്. പൊന്തക്കാടുകളിലും കുറ്റിക്കാടുകളിലും കണ്ടുവരുന്നു. മഴക്കാലം തുടങ്ങുന്നതിന് മുമ്പേ പൂക്കുന്ന ഇലമുളച്ചി ചെടികളിൽ തേൻ കുടിയ്ക്കാൻ ഇവ കൂട്ടമായി എത്താറുണ്ട്. ഈ ചെടിയിൽ തന്നെയാണ് മുട്ടയിടുന്നത്.


</doc>
<doc id="157570" url="https://ml.wikipedia.org/wiki?curid=157570" title="പെരുന്ന">
പെരുന്ന

കേരളത്തിൽ കോട്ടയം ജില്ലയിൽ, ചങ്ങനാശ്ശേരി നഗരത്തിൽ ഉൾപ്പെടുന്ന പ്രദേശമാണ് പെരുന്ന. നായർ സർവീസ് സൊസൈറ്റിയുടെ ആസ്ഥാനം പെരുന്നയിലാണ് സ്ഥിതിചെയ്യുന്നത്. കേരളത്തിലെ പല പ്രധാന ചരിത്ര നിമിഷങ്ങൾക്കും സാക്ഷ്യം വഹിച്ച സ്ഥലമാണ് പെരുന്ന.

ചങ്ങനാശ്ശേരി നഗരത്തിന്റെ ഭാഗമായ പെരുന്ന ഇന്ന് കര-ജല ഗതാഗത സൗകര്യങ്ങളാൽ ഏറെ മുൻപന്തിയിലാണ്. 



</doc>
<doc id="157573" url="https://ml.wikipedia.org/wiki?curid=157573" title="വെബ് ഹൈപ്പർടെക്സ്റ്റ് ആപ്ലിക്കേഷൻ റ്റെക്നോളജി വർക്കിങ്ങ് ഗ്രൂപ്പ്">
വെബ് ഹൈപ്പർടെക്സ്റ്റ് ആപ്ലിക്കേഷൻ റ്റെക്നോളജി വർക്കിങ്ങ് ഗ്രൂപ്പ്

വെബ് ഹൈപ്പർടെക്സ്റ്റ് ആപ്ലിക്കേഷൻ റ്റെക്നോളജി വർക്കിങ്ങ് ഗ്രൂപ്പ് (Web Hypertext Application Technology Working Group) അഥവാ ഡബ്ല്യു.എച്.എ.റ്റി.ഡബ്ല്യു.ജി(WHATWG) എച്.റ്റി.എം.എല്ലിന്റേയും അനുബന്ധ സാങ്കേതികവിദ്യകളുടേയും വികസനത്തിലും പുരോഗതിയിലും താല്പര്യമുള്ള ഒരു കൂട്ടായ്മയാണ്. ആപ്പിൾ, മോസില്ല ഫൗണ്ടേഷൻ, ഓപ്പറ സോഫ്റ്റ്‌വെയർ തുടങ്ങിയ കമ്പനികളിൽ പ്രവർത്തിച്ചിരുന്ന ചില വ്യക്തികൾ ചേർന്ന് 2004 ലാണ് ഈ സംഘടന സ്ഥാപിച്ചത് .

എച്.റ്റി.എം.എല്ലിന്റെ തഴഞ്ഞുകൊണ്ട് എക്സ്.എം.എൽ അടിസ്ഥാനമാക്കിയുള്ള സാങ്കേതികതവിദ്യകൾക്ക് ഡബ്ല്യു3സി പ്രാമുഖ്യം കൊടുത്തതും കൂടാതെ, ഡബ്ല്യൂ3സിയുടെ മേൽനോട്ടത്തിൽ നടത്തിവന്നിരുന്ന വെബ് മാദണ്ഡങ്ങളുടെ വികസനത്തിലും മറ്റും ഉണ്ടായ കാലതാമസത്തിലും മെല്ലെപ്പോക്കിനും ഉണ്ടായ ഒരു പ്രതികരണമാണ് ഈ സംഘടനയുടെ ആവിർഭാവം എന്നു പറയാം.



</doc>
<doc id="157580" url="https://ml.wikipedia.org/wiki?curid=157580" title="സേക്രഡ് ഹാർട്ട് എച്ച്. എസ്സ്.എസ്സ്, തിരുവമ്പാടി">
സേക്രഡ് ഹാർട്ട് എച്ച്. എസ്സ്.എസ്സ്, തിരുവമ്പാടി

കോഴിക്കോട് നഗരത്തിൽ നിന്ന് 35 കി.മി കിഴക്കുമാറി തിരുവമ്പാടി എന്ന മനോഹര ഗ്രാമത്തിൽ സ്ഥിതി ചെയ്യുന്ന ഒരു എയ്ഡഡ് വിദ്യാലയമാണ് സേക്രഡ് ഹാർട്ട് ഹയർസെക്കണ്ടറി സ്കൂൾ, തിരുവമ്പാടി. 1955 ജൂലൈ നാലാം തിയതിയാണ് ഈ വിദ്യാലയം സ്ഥാപിച്ചത്.

സേക്രഡ് ഹാർട്ട് ഫൊറോന പള്ളി തിരുവമ്പാടി വികാരിയായിരുന്ന ഫാ.കെറുബീൻ അവർകളുടെ പരിശ്രമഫലമായിട്ടാണ് സ്കൂളിന് അനുമതി ലഭിച്ചത്. 1955 ജൂലൈ നാലാം തിയതി 6 അദ്ധ്യാപകരും 165 വിദ്യാർത്ഥികളുമായി പ്രവർത്തനമാരംഭിച്ച ഈ വിദ്യാലയത്തിലെ പ്രഥമ പ്രധാനാദ്ധ്യാപകൻ ശ്രീ.എം.ടി.തോമസ് ആയിരുന്നു. 2000 ജൂൺ മാസം 1 ന് ഹയർസെക്കന്ററി സ്കൂളായി ഉയർത്തി.1994 മുതൽ പ്രധാന അധ്യാപകനായി സേവനമനുഷ്ട്ടിച്ച പി.ടി.ജോർജ്ജ് പ്രഥമ പ്രിൻസിപ്പലായി നിയമിതനായി. അന്നത്തെ തിരുവമ്പാടി സേക്രഡ് ഹാർട്ട് പള്ളി വികാരിയും ലോക്കൽ മാനേജരുമായിരുന്ന റവ.ഫാ.ഡോ.ആന്റണി കൊഴുവനാലിന്റെ നേത്രുത്വത്തിലാണ് സ്കൂളിന്റെ ഇന്നത്തെ പുതിയ മൂന്നു നില കെട്ടിടം പണി പൂർത്തിയാക്കിയത്.

മൂന്നര ഏക്കർ ഭൂമിയിലാണ് വിദ്യാലയം സ്ഥിതി ചെയ്യുന്നത്. ഹൈസ്കൂളിന് 5 കെട്ടിടങ്ങളിലായി 34 ക്ലാസ് മുറികളും ഹയർ സെക്കണ്ടറിക്ക് ഒരു കെട്ടിടത്തിലായി 14 ക്ലാസ് മുറികളുമുണ്ട്. സ്കൂളിൽ നിന്ന് അല്പം മാറി അതിവിശാലമായ ഒരു കളിസ്ഥലം വിദ്യാലയത്തിനുണ്ട്. ഫൂട്ബോൾ,അത് ലറ്റിക്സ് ,മൽസരങള് നടക്കുന്നു.സ്കൂളിന് മുന്വിലുള്ള കളിസ്ഥലത്ത് ഹാന്റ് ബോള്,ബാസ്കറ്റ് ബോൾ മൽസരങൾ നടക്കുന്നു.

ഹൈസ്കൂളിനും ഹയർസെക്കണ്ടറിക്കും വെവ്വേറെ കമ്പ്യൂട്ടർ ലാബുകളുണ്ട്. രണ്ട് ലാബുകളിലുമായി ഏകദേശം അമ്പതോളം കമ്പ്യൂട്ടറുകളുണ്ട്. രണ്ട് ലാബുകളിലും ബ്രോഡ്ബാന്റ് ഇന്റർനെറ്റ് സൗകര്യം ലഭ്യമാണ്.


തിരുവമ്പാടി സേക്രഡ് ഹാർട്ട് പള്ളിയുടെ കീഴിൽ പ്രവർത്തനം ആരംഭിച്ച വിദ്യാലയം 1967 മുതൽതലശ്ശേരി കോർപ്പറേറ്റ് മാനേജ്മെന്റീന്റെ കീഴീലായിരുന്നു പ്രവര്ത്തിച്ചിരുന്നത്. 1968 മുതൽ താമരശ്ശേരി രൂപത കോർപ്പറേറ്റ് മാനേജ്മെന്റിന്റെ കീഴിലാണ് ഈ സ്ക്കൂൾ പ്രവർത്തിക്കുന്നത്. റവ.ഫാദർ. ജോസഫ് കളരിക്കൽ ആണ് ഇപ്പോഴത്തെ കോർപ്പറേറ്റ് മാനേജർ.ഹൈസ്കൂൾ വിഭാഗത്തിന്റെ ഹെഡ്മാസ്റ്ററായി എം.വി.വൽസമ്മയും ഹയർ സെക്കണ്ടറി വിഭാഗത്തിന്റെ പ്രിൻസിപ്പളായി എ. ജെ .സെബാസ്ററ്യനുമാണ്.

സ്കൂളിന്റെ മുൻ പ്രധാനാദ്ധ്യാപകർ.


</doc>
<doc id="157585" url="https://ml.wikipedia.org/wiki?curid=157585" title="ഈ തണുത്ത വെളുപ്പാൻ കാലത്ത്">
ഈ തണുത്ത വെളുപ്പാൻ കാലത്ത്

ജോഷി 1990 ൽ സംവിധാനം ചെയ്ത് മലയാള ചലചിത്രമാണ് ഈ തണുത്ത വെളുപ്പാൻ കാലത്ത്. പി. പത്മരാജൻ കഥയെഴുതിയിരിക്കുന്ന ഈ ചിത്രത്തിൽ മമ്മൂട്ടി, നെടുമുടി വേണു, ലാലു അലക്സ്, അസീസ്, പറവൂർ ഭരതൻ, മുരളി, സുമലത എന്നിവർ അഭിനയിച്ചിരിക്കുന്നു. ഉദ്വേഗജനകമായ ഒരു കുറ്റാന്വേഷണകഥയാണിത്. കുറ്റാന്വേഷകന്റെ വേഷമാണ് നായകനായ മമ്മൂട്ടി കൈകാര്യം ചെയ്യുന്നത്.

ഒരു കൊലപാതകത്തിന്റെ അന്വേഷണത്തിൽ മാറിമറയുന്ന സാദ്ധ്യതകളിൽ അവസാനം അപ്രതീക്ഷിതമായി കഥ മാറിമറയുന്നു. ജസ്റ്റിസ് വാസുദേവിന്റെ (ബാബു നമ്പൂതിരി) കൊലപാതകം അന്വേഷണം നടക്കുമ്പോൾത്തന്നെ അദ്ദേഹത്തിന്റെ കൂട്ടുകാരനായ കുവൈറ്റ് മണി (സോമൻ) കൊല്ലപ്പെടുന്നു. രണ്ട് കൊലപാതകത്തിലും വായിൽ തിരുകിയ ചകിരി തുരുമ്പാകുന്നു. ചകിരി ബന്ധം അന്വേഷിച്ചപ്പോൾ ഒരു വർഷം മുമ്പ് ബോംബയിൽ രൊസാരിയൊ ദേവൻ എന്നയാളൂടെ മരണത്തിലും ഈ ചകിരി ബന്ധം കാണുന്നു. അയാളൂം മലയാളീയാണെന്നറിയുമ്പോൾ അന്വേഷണ ഉദ്യോഗസ്ഥൻ ഹരിദാസ് (മമ്മൂട്ടി) അയാളുടെ കുടുംബബന്ധങ്ങളിൽ ഒരു സംശയം തോന്നുന്നു. ശ്രീദേവി റൊസാരിയൊ (ലക്ഷ്മി) എന്നപേരിൽ അസ്വാഭാവികത തോന്നുന്നു. കൂടുതൽ അന്വേഷിക്കുമ്പോൾ മകൻ ക്രിസ്റ്റഫർ (ക്രിസ്റ്റി (സുരേഷ് ഗോപി)) ഒരു പ്രശ്നക്കാരനായി അറിയുന്നു. ഇതിനിറ്റയിൽ അപ്രതീക്ഷിതമായി അതീന്ദ്രിയജ്ഞാനിയായ വാരിയരെ (നെടുമുടിവേണു) പരിചയപ്പെടുന്നു. അദ്ദേഹത്തിന്റെ വീട്ടിലും ഒരു ആക്രമണം നടക്കുന്നു. ക്രിസ്റ്റി മാനസികരോഗചികിത്സയിലാകുന്നു. വിദഗ്ദ്ധചികിത്സയിൽ അയാൾ രോഗമുക്തനാകുന്നു. ഉദ്വെഗജനകമായി അന്വേഷണം തുടരുന്നു


ഈ തണുത്ത വെളുപ്പാൻ കാലത്ത് 1990

 50ലക്ഷം മുടക്കിയെടുത്ത ഈ ചിത്രം ബോസ്‌ഓഫീസിൽ സൂപ്പര്ഹിറ് ആയിരുന്നു


</doc>
<doc id="157589" url="https://ml.wikipedia.org/wiki?curid=157589" title="എ. ശ്രീകർ പ്രസാദ്">
എ. ശ്രീകർ പ്രസാദ്

എ. ശ്രീകർ പ്രസാദ് അഥവാ ശ്രീകർ പ്രസാദ് ഒരു ഇന്ത്യൻ ചിത്രസംയോജകനാണ്. സാഹിത്യത്തിൽ ബിരുദം നേടിയതിനുശേഷം തെലുഗു ചിത്രങ്ങളിൽ ചിത്രസംയോജകനായി കരിയർ ആരംഭിച്ചു. ഹിന്ദി, ഇംഗ്ലീഷ്, മലയാളം, തമിഴ്, തെലുങ്ക്, ഒറിയ, ആസാമീസ് തുടങ്ങിയ ഭാഷകളിലും ഷാജി എൻ. കരുൺ, സന്തോഷ് ശിവൻ, വിശാൽ ഭരധ്വാജ്, മണി രത്നം തുടങ്ങിയ സംവിധായകർക്കൊപ്പവും ചിത്രസംയോജകനായി പ്രവർത്തിച്ചിട്ടുണ്ട്. എട്ട് തവണ ദേശീയ ചലച്ചിത്രപുരസ്ക്കാര ജേതാവായിട്ടുണ്ട്. അഞ്ച് തവണ കേരളസംസ്ഥാന ചലച്ചിത്രപുരസ്ക്കാരത്തിനും അർഹമായിട്ടുണ്ട്.





</doc>
<doc id="157600" url="https://ml.wikipedia.org/wiki?curid=157600" title="അന്താരാഷ്ട്ര സംഘടനകൾ">
അന്താരാഷ്ട്ര സംഘടനകൾ

പരമാധികാരസ്വഭാവമുള്ള രാഷ്ട്രങ്ങൾ ചേർന്ന് രാഷ്ട്രീയവും സാമ്പത്തികവും സൈനികവും സാമൂഹികവും സാസ്കാരികവുമായ ആവശ്യങ്ങൾക്കുവേണ്ടി രൂപവത്കരിക്കുന്ന സംഘടനകളെ അന്താരാഷ്ട്ര സംഘടനകൾ (International organization) എന്നു പറയുന്നു. പ്രത്യേകം വിളിച്ചുകൂട്ടപ്പെട്ട അന്താരാഷ്ട്രസമ്മേളനങ്ങൾ വഴിയാണ് ഇത്തരം സംഘടനകൾ പ്രധാനമായും നിലവിൽ വരുന്നത്.

ആധുനിക സാഹചര്യങ്ങളിൽ, ലോകത്തിലെ ഒരു രാഷ്ട്രവും സ്വയംപര്യാപ്തമല്ല. സൈനികകാര്യങ്ങൾ, വാണിജ്യം, അസംസ്കൃതസാധനങ്ങൾ, സാമ്പത്തികസഹായം, സാങ്കേതികോപദേശം, വ്യാവസായികോത്പന്നങ്ങൾ, വിദേശവിപണികൾ തുടങ്ങിയവയ്ക്കുവേണ്ടി ഒരു രാഷ്ട്രത്തിന് പലപ്പോഴും മറ്റ് രാഷ്ട്രങ്ങളെ ആശ്രയിക്കേണ്ടിയിരിക്കുന്നു. ഈ പരസ്പരാശ്രയത്വം നിമിത്തം ലോകരാഷ്ട്രങ്ങളെല്ലാം ബന്ധപ്പെട്ടിരിക്കുകയാണ്. ലോകസമാധാനം നിലനിൽക്കുന്നതിനുതന്നെ രാഷ്ട്രങ്ങൾ തമ്മിലുള്ള ബന്ധവും സഹകരണവും കൂടിയേതീരൂ. വിവിധ രാഷ്ട്രങ്ങളിലെ ജനതതികൾക്ക് പൊതുവായ മതമോ ഭാഷയോ രാഷ്ട്രീയ പ്രശ്നങ്ങളോ ഉണ്ടെങ്കിൽ ആ രാഷ്ട്രങ്ങൾ തമ്മിലുള്ള ബന്ധം കുറേക്കൂടി ദൃഢമായിത്തീർന്നുവെന്നു വരും. പൊതുവായ ഏതെങ്കിലും പ്രശ്നങ്ങളുള്ള രാഷ്ട്രങ്ങൾ യോജിച്ച് സംഘടനയുണ്ടാക്കുമ്പോൾ അത് ഒരു അന്താരാഷ്ട്ര സംഘടനയായിത്തീരുന്നു.

പുരാതന കാലം മുതൽക്കു തന്നെ ലോകത്ത് അനേകം അന്താരാഷ്ട്ര സംഘടനകളുണ്ടായിരുന്നു. പ്രാചീന ഗ്രീസിൽ ഏഥൻസിന്റെ നേതൃത്വത്തിൽ രൂപംകൊണ്ട ഡിലോസ്സഖ്യം (Confederacy of Delos) ഇതിനൊരുദാഹരണമാണ്. നെപ്പോളിയൻ ബോണപ്പാർട്ടിന്റെ (1769-1821) സാമ്രാജ്യവികസനത്തിനെതിരെ ഇംഗ്ലണ്ട്, റഷ്യ തുടങ്ങിയ രാജ്യങ്ങൾ ചേർന്ന് സൈനികസഖ്യങ്ങൾ ഉണ്ടാക്കിയിരുന്നു. രാഷ്ട്രങ്ങൾ തമ്മിൽ എന്തെങ്കിലും തർക്കമുണ്ടായാൽ അത് ഒരു സായുധസംഘട്ടനത്തിലേക്കു നീങ്ങുന്നതിനു മുൻപ് ആ തർക്കങ്ങൾ പറഞ്ഞൊതുക്കുന്നതിനും അന്താരാഷ്ട്രസംഘടനകൾ ശ്രമിച്ചിരുന്നു. ഒറ്റതിരിഞ്ഞു നിൽക്കുന്നതിനുപകരം മറ്റു രാഷ്ട്രങ്ങളുമായി സഖ്യങ്ങളുണ്ടാക്കിക്കഴിയുവാനായിരുന്നു എല്ലാ രാഷ്ട്രങ്ങളും ശ്രമിച്ചിരുന്നത്. ലോകരാഷ്ട്രങ്ങളെല്ലാം സംഘടിക്കണമെന്ന ആഗ്രഹത്തിൽനിന്നാണ് ഒന്നാം ലോകയുദ്ധത്തെത്തുടർന്ന്, 1920-ൽ സർവരാഷ്ട്രസഖ്യം (League of Nations) ഉടലെടുത്തത്. അറുപതു രാഷ്ട്രങ്ങൾ അംഗങ്ങളായി ഉണ്ടായിരുന്ന ഈ സംഘടന 1939-ൽ രണ്ടാം ലോകയുദ്ധം പൊട്ടിപ്പുറപ്പെട്ടതോടുകൂടി നാമാവശേഷമായി.

ലോകത്ത് വിവിധ ലക്ഷ്യങ്ങളെ മുൻനിർത്തി പ്രവർത്തിക്കുന്ന അനേകം സംഘടനകളുണ്ട്. അവയിൽ ഏറ്റവും പ്രാധാന്യം അർഹിക്കുന്നതാണ് ഐക്യരാഷ്ട്ര സംഘടന (യു.എൻ). 2002-ൽ 191 അംഗരാഷ്ട്രങ്ങളുള്ള ഈ സംഘടന ലോകസമാധാനത്തിനും മാനവരാശിയുടെ മൊത്തത്തിലുളള സാമൂഹിക-സാമ്പത്തിക-സാംസ്കാരിക ഉന്നമനത്തിനുംവേണ്ടി പ്രവർത്തിക്കുന്നു.

ഐക്യരാഷ്ട്ര സംഘടയുടെ കീഴിൽ പ്രവർത്തിക്കുന്ന പ്രധാനപ്പെട്ട അന്താരാഷ്ട്ര സംഘടനകൾ താഴെപ്പറയുന്നവയാണ്: 
ഇവയ്ക്കു പുറമേ, യു.എന്നുമായി ഔദ്യോഗികബന്ധമില്ലാത്ത അനവധി അന്താരാഷ്ട്രസംഘടനകൾ നിലവിലുണ്ട്. യു.എൻ. വോട്ടിങ്ങിൽ ഈ സംഘടനകളിലെ അംഗങ്ങൾ നിർണായകമായ സ്വാധീനം ചെലുത്താറുണ്ട്. സാമ്പത്തിക രാഷ്ട്രീയ സൈനിക സാമൂഹിക സാംസ്കാരിക ലക്ഷ്യങ്ങളെ ആസ്പദമാക്കി രൂപവത്കരിക്കപ്പെട്ട മറ്റ് അന്താരാഷ്ട്ര സംഘടനകൾ താഴെപ്പറയുന്നവയാണ്.



ഇന്റർനാഷണൽ ബ്യൂറോ ഒഫ് വെയിറ്റസ് ആൻഡ് മെഷേർസ് (1876), ഇന്റർനാഷണൽ കമ്മിറ്റി ഒഫ് ദി റെഡ് ക്രോസ് (1863), ഇന്റർനാഷണൽ ക്രിമിനൽ പൊലീസ് ഓർഗനൈസേഷൻ (ഇന്റർപോൾ - 1956) എന്നിവ മറ്റുചില അന്താരാഷ്ട്ര സംഘടനകളാണ്. 



</doc>
<doc id="157602" url="https://ml.wikipedia.org/wiki?curid=157602" title="ആങ്ങള">
ആങ്ങള

പെൺപ്രജയുടെ ഉടപ്പിറന്നവനാണ് ആങ്ങള. സഹോദരൻ, ഉടപ്പിറന്നവൻ എന്നൊക്കെ അർത്ഥം പറയാമെങ്കിലും പൂർണ്ണമാവുകയില്ല. ആൺകുട്ടിയുടെ സഹോദരനെ ആങ്ങള എന്നു വിശേഷിപ്പിക്കാറില്ല. വ്യക്തിബന്ധങ്ങളെ വൈകാരികസൂക്ഷ്മതയോടെ നിർവചിക്കുന്നത് മലയാളഭാഷയുടെ പ്രത്യേകതയാണ്. വടക്കൻപാട്ടുകളിലും സാഹിത്യത്തിലും ആങ്ങള എന്ന വാക്ക് സമൃദ്ധമായി ഉപയോഗിച്ചിരിക്കുന്നതുകാണാം.

പെങ്ങൾ


</doc>
<doc id="157604" url="https://ml.wikipedia.org/wiki?curid=157604" title="ഇൻ ദ മൂഡ് ഫോർ ലൗ">
ഇൻ ദ മൂഡ് ഫോർ ലൗ

വിഖ്യാത ഹോങ്കോങ് ചലച്ചിത്ര സംവിധായകനായ വോങ്ങ് കാർ വായ് രചനയും സംവിധാനവും നിർവഹിച്ച് 2000-ൽ പുറത്തിറങ്ങിയ കാന്റോനീസ് ചലച്ചിത്രമാണ് ഇൻ ദ മൂഡ് ഫോർ ലൗ (ചൈനീസ്: 花樣年華; കാന്റോണിഷ് Fa yeung nin wa (Fā yeuhng nìhn wàh). ടോണി ലിയാങ്ങ്, മാഗി ചെയുങ്ങ് എന്നിവർ പ്രധാന വേഷങ്ങൾ അവതരിപ്പിച്ചിരിക്കുന്ന ചിത്രം 2000-ലെ കാൻസ് അന്താരാഷ്ട്ര ചലച്ചിത്രമേളയിൽ മൽസര വിഭാഗത്തിൽ പ്രദർശിപ്പിക്കുകയും ഗോൾഡൻ പാം പുരസ്ക്കാരത്തിന് നാമനിർദ്ദേശം ചെയ്യപ്പെടുകയും ചെയ്തു. അറുപതുകളിലെ ഹോങ്കോങ് നഗരത്തിൽ വിവാഹിതരും, അയൽവാസികളും, എന്നാൽ ഏകാന്തരുമായ ഒരു സ്തീയും പുരുഷനും തമ്മിലുള്ള ബന്ധമാണ് സംഗീത പ്രധാന്യമുള്ള ചിത്രത്തിന്റെ ഇതിവൃത്തം. 1960-കളിലെ ഹോങ്കോങ് നഗരത്തിന്റെ പശ്ചാത്തലത്തിൽ വോങ്ങ് കാർ വായ് ഒരുക്കിയ ചലച്ചിത്ര ത്രയത്തിലെ രണ്ടാമത് ചിത്രമാണിത്. ഈ ചലച്ചിത്ര ത്രയത്തിലെ ആദ്യ ചിത്രം "ഡെയ്സ് ഓഫ് ബീയിങ്ങ് വൈൽഡ്" 1991-ലും അവസാന ചിത്രം 2046 2004-ലും പുറത്തിറങ്ങി.

ഐംമ്പയർ മാസിക 2000-ൽ പുറത്തിറക്കിയ ലോകസിനിമയിലെ ഏറ്റവും മികച്ച നൂറ് ചിത്രങ്ങളുടെ പട്ടികയിൽ 42-ആം സ്ഥാനം നേടി. എറ്റർടൈൻമെന്റ് വീക്കിലി 2009-ൽ പുറത്തിറക്കിയ 1983 മുതൽ 2008 വരെയുള്ള വർഷങ്ങൾക്കിടയിൽ ഇറങ്ങിയ മികച്ച നൂറ് ചിത്രങ്ങളിൽ 95-ആം സ്ഥാനത്ത് ഇടം പിടിച്ചു. ടൈം ഔട്ട് ന്യൂയോർക്ക് വാരിക പതിറ്റാണ്ടിലെ ഏറ്റവും മികച്ച അഞ്ചാമത്തെ ചിത്രമായി തിരഞ്ഞെടുത്തു. 





</doc>
<doc id="157615" url="https://ml.wikipedia.org/wiki?curid=157615" title="അന്താരാഷ്ട്ര സമുദ്രവിഭജനം">
അന്താരാഷ്ട്ര സമുദ്രവിഭജനം

വൻകരകളുടെ നിശ്ചിതരീതിയിലുള്ള സംവിധാനത്താൽ ഭൂമുഖത്തെ സമുദ്രമേഖല മൂന്നായി വിഭജിക്കപ്പെട്ടിട്ടുണ്ട്. തെക്കു വടക്കു ധ്രുവങ്ങളോളം നീണ്ടുകിടക്കുന്ന അമേരിക്കകൾ സമുദ്രങ്ങളെ വേർതിരിക്കുന്ന ആദ്യത്തെ വൻകരമതിലാണ്. യൂറോപ്പും അതോടുതൊട്ടു കിടക്കുന്ന ആഫ്രിക്കയും ചേർന്നതാണ് രണ്ടാമത്തേത്. ഏഷ്യയുടെ കിഴക്കൻതീരത്ത് മലേഷ്യാ ഉപദ്വീപും തുടർന്ന് ഇന്തോനേഷ്യൻ ദ്വീപുകളും ആസ്ട്രേലിയൻ ഭൂഖണ്ഡവും ഒക്കെച്ചേർന്നുള്ള വൻകര വ്യൂഹമാണ് മൂന്നാമത്തെ വിഭാജകം. അമേരിക്കകൾക്കും യൂറോപ്പ്-ആഫ്രിക്കകൾക്കും ഇടയ്ക്കുള്ള സമുദ്രമാണ് അറ്റ്ലാന്റിക്. അമേരിക്കകളുടെ പശ്ചിമതീരത്തിനും ഏഷ്യ ആസ്ട്രേലിയകളുടെ കിഴക്കൻ തീരത്തിനുമിടയ്ക്കുള്ള വിസ്തൃതമേഖലയാണ് പസഫിക്. വടക്കും തെക്കും ധ്രുവങ്ങളോളം വ്യാപിച്ചിരിക്കുന്നു എന്നത് അറ്റ്ലന്റിക്കിന്റെയും പസിഫിക്കിന്റെയും പൊതുസ്വഭാവമാണ്. ഏഷ്യൻ ഭൂഖണ്ഡത്തിനു തെക്കായി പടിഞ്ഞാറ് ആഫ്രിക്കയ്ക്കും കിഴക്ക് ഏഷ്യ, ആസ്ട്രേലിയ എന്നിവയ്ക്കും ഇടയ്ക്കു കിടക്കുന്ന ഇന്ത്യൻ സമുദ്രത്തിനു ദക്ഷിണധ്രുവവുമായി മാത്രമേ സമ്പർക്കമുള്ളു.

ഭൂമധ്യരേഖയ്ക്കിരുപുറവുമുള്ള സമുദ്രഭാഗങ്ങളിൽ സൌരസ്വാധീനതയും തന്നിമിത്തം താപം, ലവണത തുടങ്ങിയവയും തികച്ചും വിഭിന്നമായി കാണുന്നു. ഇക്കാരണത്താൽ അറ്റ്ലാന്റിക്-പസിഫിക് സമുദ്രങ്ങളെ ഉത്തരദക്ഷിണഭാഗങ്ങളായി വിഭജിക്കാറുണ്ട്.

ധ്രുവീയമായ സാഹചര്യങ്ങൾ ഭൌതിക രാസ-ജൈവലക്ഷണങ്ങളിൽ വരുത്തുന്ന സ്വാധീനതയും തൻമൂലം ഉണ്ടാകുന്ന ഗുണവ്യത്യാസങ്ങളും അടിസ്ഥാനമാക്കി ഉയർന്ന അക്ഷാംശങ്ങളിലെ സമുദ്രങ്ങളെ വെവ്വേറെ പരിഗണിക്കുന്നു. ഉത്തരധ്രുവമേഖലയിലെ സമുദ്രമാണ് ആർട്ടിക്. തെക്ക്
അന്റാർട്ടിക്കാ വൻകരയെ ചുറ്റിയുള്ളതിനെ അന്റാർട്ടിക് സമുദ്രമെന്ന് പറയുന്നു. അന്റാർട്ടിക് സമുദ്രത്തെ അറ്റ്ലാന്റിക്, പസിഫിക്, ഇന്ത്യൻ എന്നീ സമുദ്രങ്ങളിൽനിന്നും വേർപെടുത്തുന്ന ഒരഭിസരണരേഖ ഉടനീളം കാണാം. 

കരയിലേക്കു കയറിക്കിടക്കുന്നതിനാലോ അർധദ്വീപുകളുടെ സാമീപ്യത്താലോ ഒരു പ്രത്യേക മേഖലയായി പ്രത്യക്ഷപ്പെടുന്ന സമുദ്രഭാഗങ്ങളുണ്ട്. അവയെ വലിപ്പമനുസരിച്ച് കടൽ, ഉൾക്കടൽ, കടലിടുക്ക് എന്നൊക്കെ വിളിച്ചുവരുന്നു. യൂറോപ്പ്, ആഫ്രിക്ക എന്നീ വൻകരകൾക്കിടയിൽ ഏതാണ്ടു പൂർണമായിത്തന്നെ കരയാൽ ചുറ്റപ്പെട്ടുകിടക്കുന്ന സമുദ്രഭാഗമാണ് മെഡിറ്ററേനിയൻ കടൽ.


</doc>
<doc id="157617" url="https://ml.wikipedia.org/wiki?curid=157617" title="സുൽത്താൻതോടു്">
സുൽത്താൻതോടു്

കണ്ണൂർ ജില്ലയിലെ മാടായി പഞ്ചായത്തിലൂടെ പഴയങ്ങാടിപ്പുഴപുഴയേയും ഏഴിമല പുഴയേയും തമ്മിൽ ബന്ധിപ്പിക്കുന്ന മനുഷ്യ നിർമ്മിത തോടാണു് സുൽത്താൻതോടു്. മലബാറിലെ സൂയസു് കനാൽ എന്നും ഇതു് വിശേഷിപ്പിക്കപ്പെടുന്നു.

1766-ൽ പണിപൂർത്തിയായ ഈ തോട്, കണ്ണൂരിലെ സുൽത്താൻ ആലി രാജ ഹൈദരലിക്കു് പേണ്ടി പണിയിച്ചതാണു്. എറെ ചരിത്രപ്രാധാന്യമള്ള ഒരു ജലഗതാഗതമാർഗ്ഗമാണിതു്. 

സൈനിക ആവശ്യത്തിനു് വേണ്ടി നിർമ്മിച്ചതാണെങ്കിലും, മലബാറിലെ വ്യാപാരങ്ങളെ ഇതു് എറെ സഹായിച്ചിട്ടുണ്ടു്. ശ്രീകണ്ഠാപുരം, തളിപ്പറമ്പു്, വളപട്ടണം ഭാഗങ്ങളിലെ ജലപാത സുൽത്താൻതോടു വഴി, പയ്യന്നുർ, നിലേശ്വരം എന്നിവിടങ്ങളിലെ ജലപാതയുമായി ബന്ധിപ്പിക്കപ്പെടുന്നു


</doc>
<doc id="157620" url="https://ml.wikipedia.org/wiki?curid=157620" title="അറ്റ്ലസ്കോപ്കൊസോറസ്">
അറ്റ്ലസ്കോപ്കൊസോറസ്

ഹൈപ്സിലോഫോഡോണ്ട് എന്ന വിഭാഗത്തിൽ പെട്ട ഒരു ദിനോസർ ആണ് അറ്റ്ലസ്കോപ്കൊസോറസ്. പേരിന്റെ അർഥം അറ്റ്ലസ് കോപ്കൊ പല്ലി എന്ന്, ഈ പേര് വരുന്നത്‌ ഇവയുടെ ഫോസ്സിൽ ഖനനത്തിനു ഉപകരണം കൊടുത്തു 10 കൊല്ലം സഹായിച്ച അറ്റ്ലസ് കോപ്കൊ എന്ന കമ്പനിയുടെ പേര് ആണ്. ഇവയുടെ ഫോസ്സിൽ കണ്ടു കിട്ടിയിട്ടുള്ളത് ഓസ്ട്രേലിയയിൽ നിന്നും ആണ്. 1984-ൽ ആണ് ഇവയുടെ ഫോസ്സിൽ കണ്ടു കിട്ടുന്നത് . ഇവ ജീവിച്ചിരുന്നത്‌ തുടക്ക ക്രിറ്റേഷ്യസ് കാലത്ത് ആണ്.

ഇവ ഒരു ചെറിയ ദിനോസർ ആയിരുന്നു . ഏകദേശം 2-3 മീറ്റർ (6.5-10 അടി) നീളവും, 125 കി. ഗ്രാം വരെ ശരീരഭാരവുമുണ്ടായിരുന്നു എന്ന് കണക്കാക്കപ്പെടുന്നു.



</doc>
<doc id="157622" url="https://ml.wikipedia.org/wiki?curid=157622" title="ഓസ്ട്രലോവെനേറ്റർ">
ഓസ്ട്രലോവെനേറ്റർ

തെറാപ്പോഡ വിഭാഗത്തിൽ ഉൾപ്പെടുന്ന ഒരിനം ദിനോസർ ആണ് ഓസ്ട്രലോവെനേറ്റർ. പേരിന്റെ അർഥം തെക്കൻ വേട്ടക്കാരൻ എന്നാണ്. ഇവയുടെ ഫോസ്സിൽ കണ്ടു കിട്ടിയിട്ടുള്ളാത് ഓസ്ട്രേലിയയിൽ നിന്നും ആണ്. ഇവ ജീച്ചിരുന്നത്‌ തുടക്ക ക്രിറ്റേഷ്യസ് കാലത്ത് ആണ്.

മാംസഭോജികളായ ഇവ ഭാരം താരതമ്യേനെ കുറഞ്ഞ ദിനോസർ ആയിരുന്നു . ഏകദേശം 6 മീറ്റർ (20 അടി) നീളവും, അരയറ്റം വരെ 6.6 അടി പൊക്കവും ഉണ്ടായിരുന്നു എന്ന് കണക്കാക്കപ്പെടുന്നു. ഇത് കൊണ്ട് തന്നെ ഇവയെ ആ സമയത്തെ ചീറ്റപുലികൾ എന്നാണ് അറിയപ്പെടുന്നത്. 


</doc>
<doc id="157623" url="https://ml.wikipedia.org/wiki?curid=157623" title="യാക്കോബ് ശ്ലീഹാ">
യാക്കോബ് ശ്ലീഹാ

വി യാക്കോബ് യേശുവിന്റെ ശിഷ്യനും വി. യോഹന്നാന്റെ സഹോദരനും ആണ്, ഇദേഹത്തിന്റെ പിതാവ് സെബെദിയും മാതാവ്‌ ശലോമിയും ആണ്. ഈ സഹോദരന്മാരെ സെബെദീ മക്കൾ എന്നാണ് സുവിശേഷകേർ വിശേഷിപ്പിച്ചിരിക്കുന്നത് ഇദേഹത്തിന് വലിയ യാക്കോബ് എന്നൊരു പേരും കൂടി ഉണ്ട്. ഇദേഹത്തിന്റെ പൂർവകാലം സുവിശേഷങ്ങളിൽ അവ്യക്തമാണ് 

യേശുവിന്റെ പ്രഥമ ശിഷ്യന്മാരിൽ ഒരുവൻ ആയിരുന്നു വി യാക്കോബ് .സുവിശേഷങ്ങൾ പ്രകാരം പിതാവിന്റയും സഹോദരൻറെയും കൂടെ കടൽത്തിരത്ത് പടകിൽ ഇരിക്കുമ്പോൾ ആണ് യേശു വിളിച്ചത്, ഉടനെ പടകിനെയും അപ്പനെയും വിട്ടു യേശുവേനെ അനുഗമിച്ചു.യേശു രൂപാന്തരപ്പെട്ടതു കാണുവാൻ ഭാഗ്യം സിധിച്ച 3 ശിഷ്യരിൽ ഒരാൾ ആയിരുന്നു വി യാക്കോബ്.അപ്പോസ്തോലാന്മാരിൽ ബൈബിളിൽ രേഖ പെടിത്തിയ ആദ്യ രേക്തസാക്ഷി ആയിരുന്നു വി യാക്കോബ്.ഇദേഹത്തിന്റെ അന്ത്യം ഹെരോദാരാജാവിനാൽ ( അഗ്രിപ്പാ 1 ) ആയിരുന്നു 

പാരമ്പര്യങ്ങൾ പ്രകാരം ഇദ്ദേഹത്തിന്റെ വിശ്വാസ തീഷ്ണത കണ്ട് ആരാച്ചാർ ക്രിസ്തുമതം സ്വീകരിക്കുകയും ഇരുവരും ഒരുമിച്ച് രക്തസാക്ഷി ആകുകയും ചെയ്തു. സ്പെയിനിലെ കമ്പസ്തോലയിലാണ് ഇദ്ദേഹത്തിന്റെ മൃതദേഹം സംസ്കരിക്കപ്പെട്ടത്.

പൊതുവേ കുതിരപ്പുറത്ത് വാളേന്തി നിൽക്കുന്ന യോദ്ധാവായിട്ടാണ് ഇദ്ദേഹത്തെ ചിത്രീകരിക്കുക. മൂർ വംശജരോടുള്ള യുദ്ധത്തിൽ സ്പാനിഷ് സൈന്യം തോൽവിയുടെ വക്കിൽ നിൽക്കെ വെള്ളക്കുതിരയുടെ പുറത്ത് ഒരു പടയാളിയുടെ രൂപത്തിൽ ഇദ്ദേഹം പ്രത്യക്ഷനായി. ഇതിനെ തുടർന്ന് സ്പാനിഷ് സൈന്യം യുദ്ധം തുടരുകയും വിജയം നേടുകയും ചെയ്തു. ഇദ്ദേഹത്തെ സ്‌പെയിനിന്റെ സ്വർഗീയ മധ്യസ്ഥനായി വണങ്ങുന്നതും ഈ സംഭവം മൂലമാണ്.

കേരളത്തിൽ, പ്രത്യേകിച്ച് തീരദേശ ക്രൈസ്തവരുടെ ഇടയിൽ ഇദ്ദേഹം വളരെയേറെ ആദരിക്കപ്പെടുന്ന. സാന്റിയാഗോ എന്ന സ്പാനിഷ് നാമം ലോപിച്ചു സന്ധ്യപുണ്യാളൻ എന്ന നിലയിലാണ് പൊതുവേ ഇദ്ദേഹം വിളിക്കപ്പെടുന്നത്. കേരളത്തിലെ സുപ്രസിദ്ധ തീർഥാടനകേന്ദ്രമായ മുണ്ടംവേലി സെയിന്റ് . ലൂയിസ് ദേവാലയം വി.യാക്കോബ് ശ്ലീഹായുടെ അത്ഭുത പ്രവർത്തനത്താൽ കീർത്തികേട്ട ഇടമാണ്.എല്ലാ വർഷവും ഡിസംബർ 30ന് അത്യാഢംബര പൂർവ്വമാണ് വിശുദ്ധന്റെ തിരുന്നാൾ ആഘോഷിക്കുന്നത്‌. 9 ആം നൂറ്റാണ്ടിൽ കൊച്ചിയിൽ ഇടക്കൊച്ചിക്കും മട്ടാഞ്ചേരിക്കും ശേഷം മൂന്നാമത് രൂപം കൊണ്ട ഇടവകയാണ് പ്രസ്തുത മുണ്ടംവേലി സെയിന്റ് ലൂയീസ് ദേവാലയം. കൊടുങ്ങല്ലൂരിനടുത്തുള്ള മാനാഞ്ചേരികുന്നിലെ മാർത്തോമാ ക്രിസ്ത്യാനികളായിരുന്നു ഇടവകയിലെ പൂർവീകന്മാർ.കൊച്ചി രൂപതയിൽ ഏറ്റവും കൂടുതൽ (13 തിരുന്നാൾ) തിരുന്നാൾ ആഘോഷിക്കുന്ന ഒരേയൊരു ഇടവകയാണ് മുണ്ടംവേലി.




</doc>
<doc id="157634" url="https://ml.wikipedia.org/wiki?curid=157634" title="അന്താരാഷ്ട്ര സിവിൽ വ്യോമയാന സംഘടന">
അന്താരാഷ്ട്ര സിവിൽ വ്യോമയാന സംഘടന

സമാധാനപരമായ ഉദ്ദേശ്യങ്ങൾ ലക്ഷ്യമാക്കി അന്താരാഷ്ട്ര സിവിൽ വ്യോമയാന വികസനത്തിനുവേണ്ടി 1947-ൽ സ്ഥാപിച്ച സംഘടനയാണ് അന്താരാഷ്ട്ര സിവിൽ വ്യോമയാന സംഘടന (International Civil Aviation Organization(ICAO)). ഇത് ഐക്യരാഷ്ട്രസഭയുടെ ഒരു ഭാഗമായി പ്രവർത്തിക്കുന്നു. 2006-ലെ കണക്കനുസരിച്ച് ഈ സംഘടനയിൽ ഇന്ത്യയുൾപ്പെടെ 189 അംഗങ്ങളുണ്ട്. കാനഡയിലെ മോൺട്രിയൽ ആണ് ഇതിന്റെ ആസ്ഥാനം.

ഈ സംഘടനയുടെ ഉന്നത ഭരണാധികാരസമിതി അംഗരാഷ്ട്രപ്രതിനിധികൾ അടങ്ങുന്ന അസംബ്ലിയാണ്. ഇത് സംഘടനയുടെ നിയമനിർമ്മാണ സമിതികൂടിയാണ്. 1956 വരെ എല്ലാവർഷവും അസംബ്ലി യോഗങ്ങൾ നടത്തിയിരുന്നു. 1956-നുശേഷം മൂന്നുവർഷത്തിൽ ഒരിക്കൽ മാത്രം അസംബ്ലി സമ്മേളിക്കുന്നു.

അസംബ്ലി അംഗങ്ങൾ തിരഞ്ഞെടുക്കുന്ന 36 രാഷ്ട്രങ്ങളുടെ പ്രതിനിധികൾ അടങ്ങുന്ന ഒരു "കൌൺസിൽ" ആണ് സംഘടനയുടെ ഭരണസമിതി. സംഘടനയുടെ കീഴിൽ ഉപസമിതികൾ സ്ഥാപിക്കുക, അംഗരാഷ്ട്രങ്ങൾക്കുവേണ്ട ഉപദേശങ്ങൾ നൽകുക എന്നിവ കൌൺസിലിന്റെ അധികാരപരിധിയിൽപ്പെടുന്നു. പ്രസിഡന്റ്, സെക്രട്ടറിജനറൽ എന്നിവരെ തിരഞ്ഞെടുക്കുന്നതും സംഘടനയുടെ പണച്ചുമതല കൈകാര്യം ചെയ്യുന്നതും കൌൺസിൽ തന്നെയാണ്.

കൌൺസിലിന്റെ നിയന്ത്രണങ്ങളിൽ "എയർ നാവിഗേഷൻ കമ്മിഷനും" "എയർ ട്രാൻസ്പോർട്ട് കമ്മിറ്റി"യും "കമ്മിറ്റി ഓൺ ജോയിന്റ് സപ്പോർട്ട് ഒഫ് എയർ നാവിഗേഷൻ സർവീസസും ഫിനാൻസ് കമ്മിറ്റി"യും ഉണ്ട്. സംഘടനയുടെ പ്രവർത്തനങ്ങൾ താഴെപ്പറയുന്നവയാണ്. 

ഓരോ പ്രദേശത്തിനും അനുയോജ്യമായ രീതിയിൽ ഗതാഗതസേവനങ്ങളും നിർദിഷ്ടസൌകര്യങ്ങളും ലക്ഷ്യമാക്കി പ്രാദേശികപദ്ധതികൾ തയ്യാറാക്കുക എന്നതു സംഘടനയുടെ സാങ്കേതിക പ്രവർത്തനങ്ങളുടെ പരിധിയിൽപ്പെടുന്നു. വിമാനത്താവളം, വ്യോമഗതാഗതം, ടെലികമ്യൂണിക്കേഷൻസ്, അന്തരീക്ഷഃശാസ്ത്രം, വ്യോമഗതാഗതചാർട്ട് എന്നിവയെ സംബന്ധിച്ചുള്ള സാങ്കേതികവിവരങ്ങൾ ഇതിൽപ്പെട്ടതാണ്. കാലാനുസൃതമായി പ്രാദേശികസമ്മേളനത്തിൽ ഇതിനെപ്പറ്റിയുള്ള പദ്ധതികൾ ആസൂത്രണം ചെയ്യുകയും ഇവയിലെ നിർദ്ദേശങ്ങൾ എയർ നാവിഗേഷൻ കമ്മീഷന്റെയും കൌൺസിലിന്റെയും പരിശോധനയ്ക്കും അംഗീകാരത്തിനും സമർപ്പിക്കുകയും ചെയ്യുന്നു. 

അന്താരാഷ്ട്രവിമാനത്തപാൽ, വ്യോമഗതാഗതംവഴിയുള്ള വാണിജ്യാവകാശങ്ങൾ, വിമാനത്താവളത്തിനുള്ള കൂലി നിർണയനം, വിമാനമാർഗങ്ങൾ, സ്ഥിതിവിവരകണക്കുകളുടെ പ്രസിദ്ധീകരണം, വ്യോമഗതാഗതം സുഗമമാക്കുന്നതിനുള്ള നടപടികൾ എന്നിവയെപ്പറ്റി ആലോചിച്ചു തീരുമാനങ്ങൾ എടുക്കുന്നത് എയർട്രാൻസ്പോർട്ട് കമ്മിറ്റിയാണ്.

1969-70-ൽ വിമാനക്കൊള്ള (Hijacking) തടയാൻ വേണ്ടി ലീഗൽ സബ്കമ്മിറ്റി ഒരു കരട്-അന്താരാഷ്ട്ര ഉടമ്പടി തയ്യാറാക്കുകയും വിമാനക്കൊള്ള നടത്തുന്നവരെ സംബന്ധിച്ച എക്സ്ട്രാഡിഷൻ നടപടികൾ ദ്വിപക്ഷീയ ഉടമ്പടികളിൽ (Bilateral agreements) ഉൾപ്പെടുത്തണമെന്ന് തീരുമാനിക്കുകയും ചെയ്തിട്ടുണ്ട്. നിയമാനുസൃതമല്ലാത്ത വിമാനം പിടിച്ചെടുക്കൽ സംബന്ധിച്ച സാങ്കേതികവും വ്യോമയാനപരവുമായ പ്രശ്നങ്ങൾ എയർ ട്രാൻസ്പോർട്ട് കമ്മിറ്റിയും എയർ നാവിഗേഷൻ കമ്മിഷനും പഠിക്കുന്നു.

അന്താരാഷ്ട്ര വ്യോമ ഗതാഗതത്തിൽ നിയമാനുസൃതമല്ലാതുള്ള കൈകടത്തലുകൾ തടയുന്നതിനും അവ ഒഴിവാക്കുന്നതിനുവേണ്ടി ഭാവി നടപടികൾ ആവിഷ്കരിക്കുന്നതിനും 1969 ഏപ്രിലിൽ കൌൺസിൽ ഒരു കമ്മിറ്റിയെ നിയമിച്ചു. സംഘടനയുടെ ആഭിമുഖ്യത്തിൽ ഇത്തരം കുറ്റങ്ങളെ സംബന്ധിച്ച് 1963 സെപ്റ്റമ്പർ 14-ന് ടോക്കിയോയിൽവച്ച് ആലോചിക്കുകയും 1969 ഡിസംബർ 14-ന് ഈ നിയമങ്ങൾ പ്രാബല്യത്തിൽ വരുത്തുകയും ചെയ്തു.

അന്താരാഷ്ട്ര വ്യോമഗതാഗത നിയമങ്ങൾ തയ്യാറാക്കുന്നതും ഈ സംഘടനയാണ്. കാനഡയിലുള്ള കേന്ദ്ര ഓഫീസിനു പുറമേ ഫ്രാൻസ്, തായ്‌ലന്റ്, ഈജിപ്റ്റ്, മെക്സിക്കോ, പെറു, സെനെഗാൾ, കെനിയ എന്നിവിടങ്ങളിൽ ഈ സംഘടനയ്ക്ക് പ്രത്യേകം ഓഫീസുകളുണ്ട്.



</doc>
<doc id="157636" url="https://ml.wikipedia.org/wiki?curid=157636" title="ഓസ്ട്രോസോറസ്">
ഓസ്ട്രോസോറസ്

ഏകദേശം 98 - 95 ദശ ലക്ഷം വർഷങ്ങൾക്ക് മുൻപ് തുടക്ക ക്രിറ്റേഷ്യസ് കാലത്ത് ഓസ്ട്രേലിയയിൽ ജീവിച്ചിരുന്ന സോറാപോഡ് വംശത്തിൽ പെട്ട ദിനോസർ ആയിരുന്നു ഓസ്ട്രോസോറസ്. തെക്കൻ പല്ലി എന്നാണ് പേരിനു അർഥം .




</doc>
<doc id="157637" url="https://ml.wikipedia.org/wiki?curid=157637" title="മാൻഡറിൻ">
മാൻഡറിൻ

ചൈനീസു് ഭാഷയുടെ ഒരു വകഭേദമാണു് മാൻഡറിൻ. 

85 കോടിയിലധികം പേർ സംസാരിക്കാൻ ഉപയോഗിക്കുന്ന മാൻഡറിൻ ആണു് ലോകത്തിൽ ഏറ്റവും കൂടുതൽ പേർ സംസാരിക്കുന്ന ഭാഷ. ചൈനയുടെ വടക്കും, തെക്കുപടിഞ്ഞാറു ഭാഗത്തും സംസാരിക്കുന്ന മാൻഡറിനിൽ ലളിതമായ ചൈനീസു്, പാരമ്പരാഗത ചൈനീസു്, ഔദ്യോഗിക ചൈനീസു് എന്നിവയുൾപ്പെടുന്നു. ചൈനയുടെ വടക്കുഭാഗത്തെ ഭാഷയായതിനാൽ വടക്കൻ ചൈനീസു് എന്നും വിളിക്കാറുണ്ടു്. മാൻഡറിനിൽ പ്രാദേശിക ഭാഷാവ്യതിയാനങ്ങൾ ധാരാളമുണ്ടു്.ചൈനീസ് ഭാഷയുടെ നിലവാരപ്പെട്ട രൂപം ആയി ഇതിനെ കണക്കാക്കാറുണ്ട് .മന്ത്രി എന്ന സംസ്കൃത പദത്തിൽനിന്നാണ് ഈ പേരു കിട്ടിയത്. 


</doc>
<doc id="157638" url="https://ml.wikipedia.org/wiki?curid=157638" title="മഹാരത്ന കമ്പനികൾ">
മഹാരത്ന കമ്പനികൾ

കേന്ദ്ര പൊതുമേഖലാ വ്യവസായ സംരംഭങ്ങൾക്ക് ഭാരത സർക്കാർ നൽകുന്ന പ്രത്യേക പദവികളാണ് മഹാരത്‌ന, നവരത്‌ന, മിനിരത്‌ന എന്നിവ.

ശരാശരി 25,000 കോടി രൂപ വിറ്റുവരവുള്ള കമ്പനികൾക്കാണ് മഹാരത്‌ന പദവി ലഭിക്കുക. മാത്രമല്ല, കമ്പനിയുടെ ശരാശരി വാർഷിക ആസ്തിമൂല്യം 15,000 കോടി രൂപ വേണം. കൂടാതെ അവസാന മൂന്നു വർഷം അറ്റാദായം 5,000 കോടിയിൽ കുറയാനും പാടില്ല. ഓഹരി വിപണിയിൽ സെബിയുടെ നിയന്ത്രണനിർദ്ദേശങ്ങൾ അനുസരിച്ച് ലിസ്റ്റ് ചെയ്ത നവരത്‌ന കമ്പനികൾക്കാണ് മഹാരത്‌ന പദവി നൽകുന്നത്.

മഹാരത്‌ന പദവി ലഭിക്കുന്ന കമ്പനികൾക്ക് 5000 കോടി രൂപയുടെ വരെ സംയുക്ത സംരംഭങ്ങൾക്കും മറ്റും സർക്കാരിന്റെ അനുമതി വാങ്ങേണ്ടതില്ല. നവരത്‌ന കമ്പനികൾക്ക് ഇതിന്റെ പരിധി 1000 കോടി രൂപയാണ്.

പൊതുമേഖലയിലെ 5 കമ്പനികൾക്ക് ഇപ്പോൾ മഹാരത്‌ന പദവി ലഭിച്ചിട്ടുണ്ട് 




</doc>
<doc id="157639" url="https://ml.wikipedia.org/wiki?curid=157639" title="നവരത്ന കമ്പനികൾ">
നവരത്ന കമ്പനികൾ

കേന്ദ്ര പൊതുമേഖലാ വ്യവസായ സംരംഭങ്ങൾക്ക് ഭാരത സർക്കാർ നൽകുന്ന പ്രത്യേക പദവിയാണ് നവരത്ന. 1997-ൽ മത്സരരംഗത്ത് മികവുകാണിച്ച ഒൻപതു പൊതുമേഖലാ സ്ഥാപനങ്ങൾക്കാണ് ആദ്യം നവരത്ന പദവി നൽകിയത്. ഇവയ്ക്ക് ആഗോളതലത്തിൽ മത്സരിക്കാനും ആഗോള ഭീമന്മാരാകാനുള്ള ഈ പ്രസ്ഥാനങ്ങൾക്ക് പിന്തുണ നൽകാനുമാണ് ഈ വർഗ്ഗീകരണം നൽകിയത്. പിന്നീട് നവരത്ന പദവിയുള്ള കമ്പനികളുടെ എണ്ണം 15 ആയി ഉയർത്തി. ഓയിൽ ഇന്ത്യ ലിമിറ്റഡാണ് ഇക്കൂട്ടത്തിൽ എത്തിയ അവസാന കമ്പനി. 

പൊതുമേഖലാ കമ്പനികളെ താഴെപ്പറയും വിധം വർഗ്ഗീകരിച്ചിട്ടുണ്ട്: 


</doc>
<doc id="157640" url="https://ml.wikipedia.org/wiki?curid=157640" title="കാന്റോനീസ് ഭാഷ">
കാന്റോനീസ് ഭാഷ

ദക്ഷിണ ചൈനയിലും, ഹോങ്കോങ്ങ്, മക്കാവു, തുടങ്ങിയ സ്വയം ഭരണ പ്രദേശങ്ങളിലും സംസാരിച്ചു വരുന്ന ഭാഷയാണ് കാന്റോനീസ് (Gwóngdùng wá), (廣東話). ഇത് സ്വതന്ത്രമായ ഒരു ഭാഷയാണോ ഭാഷാഭേദമാണോ എന്ന തർക്കം നിലനിൽക്കുന്നു.



</doc>
<doc id="157645" url="https://ml.wikipedia.org/wiki?curid=157645" title="ചാക്ഷുഷി">
ചാക്ഷുഷി

ഒരു ദിവ്യമന്ത്രം. കാണാൻ ആഗ്രഹിക്കുന്ന ഏതിനേയും കാണുവാൻ സഹായകമവുന്ന മന്ത്രമാണ് ചാക്ഷുഷി. മഹാഭാരതത്തിൽ ചക്ഷുഷിവിദ്യയെ ക്കുറിച്ച് പ്രതിപാദിക്കുന്നുണ്ട്. ഗന്ധർവനായിരുന്ന അംഗാരവർണ്ണനു ഈ ദിവ്യമന്ത്രം അറിയാമായിരുന്നതായി മഹാഭാരതത്തിലെ ആരണ്യപർവ്വത്തിൽ പറയുന്നുണ്ട്. ഈ മന്ത്രം അദ്ദേഹം പാണ്ഡവരിലെ അർജ്ജുനനു ഉപദേശിച്ചു കൊടുത്തിരുന്നു. 

ചാക്ഷുഷി : ചക്ഷു + ഷീ

ചക്ഷുസ് എന്നാൽ കണ്ണ്, ചാക്ഷുഷി : കാണാൻ ഉപകരിക്കുന്നത്.


അരക്കില്ല ദഹനത്തിനുശേഷം അവിടെ നിന്നും രക്ഷപെടുന്ന പാണ്ഡവർ വ്യാസോപദേശത്താൽ പാഞ്ചാലിയുടെ സ്വയംവരത്തിൽ പങ്കെടുക്കാൻ രാത്രിയിൽ പാഞ്ചാലത്തേക്ക് യാത്രതിരിക്കുന്നു. പാണ്ഡവർ ഗംഗാനദി കടന്നു പോകുമ്പോൾ സോമശ്രവായം എന്നസ്ഥലത്ത് എത്തിയപ്പോൾ അംഗാരവർണ്ണനെന്ന ഗന്ധർവ്വൻ പരിവാരസമേതം (പത്നിമാരായ യക്ഷികളോടൊപ്പം) അവിടെ ഗംഗയിൽ കുളിക്കുന്നതു കാണാനിടയായി. യാത്രയിൽ അർജ്ജുനൻ ഒരു പന്തവും കൊളുത്തി മുൻപിലായിരുന്നു യാത്ര. മനുഷരെ രാത്രിയിൽ അവിടെ കാണാനിടയായതിനാൽ ഗന്ധർവനായ അംഗാരവർണ്ണൻ കുപിതനായി അർജ്ജുനനോട് യുദ്ധം ചെയ്തു. അംഗാരവർണ്ണനും അർജ്ജുനനും തമ്മിൽ നടത്തിയ യുദ്ധത്തിൽ അർജ്ജുനൻ ആഗ്നേയാസ്ത്രം തൊടുത്ത് അംഗാരവർണ്ണന്റെ വെള്ളത്തിൽ പൊങ്ങിക്കിടന്ന ദിവ്യരഥം കത്തിച്ചുകളയുകയും, അസ്ത്രപ്രഭയിൽ അംഗാരവർണ്ണൻ മോഹലാസ്യപ്പെട്ടു ഗംഗയിൽ വീണു. അംഗാരവർണ്ണനെ കൊല്ലാതെ വിടാൻ അംഗാരവർണ്ണന്റെ ഭാര്യ കുംഭിനസി മാപ്പ് അപേക്ഷിച്ചു. മാപ്പ് അപേക്ഷിക്കുന്നവനേയും, സ്ത്രീക്രീഢ നടത്തുന്നവനേയും, ബലഹീനനേയും, കൊല്ലരുത് എന്നുള്ള ആപ്തവാക്യം ഓർമ്മപ്പെടുത്തുന്ന കുംഭീനസിയുടെ ആഗ്രഹപ്രകാരം അർജ്ജുനൻ അംഗാരവർണ്ണനെ കൊല്ലാതെ വിട്ടു. അംഗാരവർണ്ണൻ അർജ്ജുനന് പ്രത്യുപകാരമായി ഈ വിദ്യ ഉപദേശിച്ചു കൊടുക്കുന്നുണ്ട്. അർജ്ജുനൻ ഗന്ധർവ്വനു പ്രത്യുപകാരമായി ‘ആഗ്നേയാസ്ത്രവും' പറഞ്ഞു കൊടുത്ത്, ഗന്ധർവനുമായി ഉറ്റമിത്രങ്ങളാവുന്നു. 

ചാക്ഷുഷി ബ്രഹ്മാവിൽ നിന്നും സൂര്യപുതനായ വൈവസ്വതമനുവും, മനുവിൽനിന്നും, അത്രിപുത്രനായ സോമനും (ചന്ദ്രൻ), സോമനിൽ നിന്നും ഗന്ധർവ്വ രാജാവായ വിശ്വവസുവും, വിശ്വവസുവിൽ നിന്നും അംഗാരവർണ്ണനും, അംഗാരവർണ്ണനിൽ നിന്നും അർജ്ജുനനും ഹൃദിസ്ഥമാക്കി. 


</doc>
<doc id="157647" url="https://ml.wikipedia.org/wiki?curid=157647" title="അക്ഷഹൃദയം">
അക്ഷഹൃദയം

ഒരു ദിവ്യമന്ത്രം അഥവാ രഹസ്യ വിദ്യ. ചൂതുകളിയിൽ വൈദഗ്ദ്ധ്യം നേടാൻ സഹായിക്കുവാനും, ഒരു വൃക്ഷത്തിൽ എത്ര ഇല, എത്ര പൂവ്, എത്ര കായ മുതലായവ ഉണ്ടെന്ന് എണ്ണാതെ കൃത്യമായി പറയാൻ കഴിയുന്ന മന്ത്രമാണ് അക്ഷഹൃദയമന്ത്രം. ചൂതുകളിയുടെ നിഗൂഢ രഹസ്യങ്ങൾ ഈ മന്ത്രവിദ്യകൊണ്ട് അനായാസം മനസ്സിലാക്കിയ നളൻ തന്റെ രാജ്യം ശത്രുക്കളുടെ കൈയ്യിൽ നിന്നും തിരിച്ചു പിടിച്ചു. ഭാരതീയ പുരാണങ്ങളിലും ഇതിഹാസങ്ങളിലും ഈ മന്ത്രത്തെക്കുറിച്ച് പരാമർശിച്ചിട്ടുണ്ട്. മഹാഭാരതത്തിൽ നള-ദമയന്തിമാർക്ക് അനുഭവിക്കേണ്ടിവന്ന കഥകൾ വിശദികരിക്കുന്നവസരത്തിൽ ഈ മന്ത്രത്തെക്കുറിച്ച് പ്രതിപാദിക്കുന്നുണ്ട്. ഈ മന്ത്രം അറിയുന്നവർ തന്റെ മനസ്സിനെ നിയന്ത്രിക്കാൻ പറ്റും എന്നു പറയുന്നുണ്ട്. ഋതുപർണ്ണ മഹാരാജാവ് ഈ മന്ത്രം നളനു ഉപദേശിച്ചു കൊടുക്കുന്നുണ്ട്. 


പാണ്ഡവരുടെ വനവാസക്കാലത്ത് ദ്വൈതാടവിയിൽവെച്ച് ബ്രഹദശ്വമഹർഷി ധർമ്മപുത്രരുടെ മനഃസമാധാനത്തിനുവേണ്ടി നള-ദമയന്തിമാരുടെ കഥ പറയുന്നുണ്ട്. കശ്യപമഹർഷിയുടെ പുത്രനായ കാർക്കോടകന്റെ ഉപദേശപ്രകാരം നളൻ അയോദ്ധ്യാധിപതിയായ ഋതുപർണരാജാവിന്റെ തേരാളിയായി. അദ്ദേഹം "ബാഹുകൻ" എന്ന പേരിലായിരുന്നു അവിടെ കഴിഞ്ഞിരുന്നത്. ദമയന്തിയുടെ രണ്ടാം സ്വയംവരത്തിൽ പങ്കെടുക്കാൻ ഋതുപർണൻ വിദർഭരാജ്യത്തിലേക്കു നളനൊപ്പം പോയി. വഴിയിൽവച്ച് യാദൃച്ഛികമായി ഋതുപർണന്റെ ഉത്തരീയം തേരിൽ നിന്നു നിലത്തു വീണു. തേരു നിർത്താൻ ഋതുപർണൻ നളനോടു പറയുമ്പോഴേക്കും ഒരു യോജന ദൂരം രഥം പിന്നിട്ടു കഴിഞ്ഞിരുന്നു. അശ്വഹൃദയ മന്ത്രം അറിയാമായിരുന്ന നളൻ അതിവേഗതയിലാണ് രഥം ഓടിച്ചിരുന്നത്. ആ സമയത്ത് കാട്ടിൽ കായ്കൾ നിറഞ്ഞ ഒരു താന്നിവൃക്ഷം അവർ കണ്ടു. ആ താന്നിയിൽ അഞ്ചുകോടി ഇലകളും, രണ്ടായിരത്തി തൊണ്ണൂറ്റഞ്ചു കായ്കളും ഉണ്ടെന്ന് ഋതുപർണൻ ഒറ്റനോട്ടത്തിൽ പറഞ്ഞു. താന്നി മരത്തിന്റെ ഇലകളും കായ്കളും ഒറ്റനോട്ടത്തിൽ എണ്ണിത്തിട്ടപ്പെടുത്തിയത് അക്ഷഹൃദയ മന്ത്രത്തിന്റെ ശക്തികൊണ്ടാണെന്നു രാജാവു മറുപടി പറഞ്ഞു. അത്ഭുതപ്പെട്ടുപോയ നളൻ അത്രയും വേഗത്തിൽ തേരോടിച്ചത് അശ്വഹൃദയ മന്ത്രത്തിന്റെ ശക്തികൊണ്ടാണെന്ന് രാജാവിനേയും അറിയിച്ചു. രണ്ടുപേരും പരസ്പരം മന്ത്രങ്ങൾ പഠിപ്പിച്ചു. 

ഈ മന്ത്രവിദ്യ പഠിച്ചതുകൊണ്ട് നളന് രണ്ടാമതു ചൂതുകളിയിൽ ജയിച്ച് നിഷധരാജ്യം തിരിച്ചെടുക്കാൻ കഴിഞ്ഞു. അക്ഷഹൃദയ ദിവ്യമന്ത്രം വശമായതോടെ നളനെ ബാധിച്ചിരുന്ന കലി പുറത്തുവന്നു. പുറത്തുവന്ന കലിയെ ബാഹുകൻ (നളൻ) രോഷത്തോടെ നശിപ്പിക്കുവാൻ തുനിഞ്ഞെങ്കിലും, അധർമ്മം തന്റെ വൃതമാണെനും ബലം ക്ഷയിച്ച് അങ്ങയുടെ മുന്നിൽ വണങ്ങുന്ന തന്നോട് ക്ഷമിക്കേണമെന്നുള്ള അപേക്ഷയാൽ കലിയെ, നശിപ്പിക്കാതെ സത്യം ചെയ്യിച്ചു വിടുന്നു. താന്നി മരത്തിന്റെ ചുവട്ടിൽ വച്ചാണത്രെ അശ്വഹൃദയം, അക്ഷഹൃദയം എന്നീ മന്ത്രങ്ങൾ കൈമാറിയത്. നളന്റെ കലിബാധ മാറിയതും അവിടെ വച്ചാണ്, അതിനാൽ താന്നിക്ക് കലിദ്രുമം എന്ന പേരു കിട്ടി. "(ചേരുമരം ദേഹത്ത് തടിപ്പും ചൊറിച്ചിലു ഉണ്ടാക്കിയാൽ താന്നിമരത്തിനു പ്രദക്ഷിണം വച്ചാൽ മതിയെന്ന് വിശ്വാസം.)"


</doc>
<doc id="157651" url="https://ml.wikipedia.org/wiki?curid=157651" title="ഡയമന്റീനാസോറസ്">
ഡയമന്റീനാസോറസ്

ടൈറ്റനോസോറീൻ കുടുംബത്തിൽ പെട്ട വളരെ വലിയ ഒരു ദിനോസറായിരുന്നു ഡയമന്റീനാസോറസ്. ഇവയുടെ ഫോസ്സിൽ കണ്ടു കിട്ടിയിട്ടുള്ളത് ഓസ്ട്രേലിയയിൽ നിന്നും ആണ്. ഓസ്ട്രേലിയൻ നദിയായ ഡയമന്റീനായുടെ പേരാണ് ഇവക്ക് നല്കിയിരിക്കുന്നത് . ഇവ ജീവിച്ചിരുന്നത്‌ തുടക്ക ക്രിറ്റേഷ്യസ് കാലത്ത് ആണ്.

ഈ കുടുംബത്തിലെ പല ദിനോസറുകൾക്കും പുറം കവചം ഉള്ളതായിട്ട് അറിയാമെങ്കിലും ഇവക്ക് ഉണ്ടായിരുന്നോ എന്ന് ഉറപ്പില്ല. ഏകദേശം 16 മീറ്റർ (52 അടി) നീളം ഉണ്ടായിരുനതായി കരുതുന്നു.


</doc>
<doc id="157654" url="https://ml.wikipedia.org/wiki?curid=157654" title="അന്തരാഷ്ട്ര സ്ഥിതിവിവര സംഘടനകൾ">
അന്തരാഷ്ട്ര സ്ഥിതിവിവര സംഘടനകൾ

വിവിധരാഷ്ട്രങ്ങളിലെ സ്ഥിതിവിവരങ്ങളുടെ താരതമ്യപഠനം സുഗമമാക്കുവാൻ അവിടങ്ങളിലുള്ള ജനതകളുടെ സാമ്പത്തികവും സാമൂഹികവും മറ്റുമായ ഘടനകളെപ്പറ്റിയുള്ള കണക്കുകൾ സംഭരിക്കുക എന്ന പ്രധാന ലക്ഷ്യത്തിൽ പ്രവർത്തിക്കുന്ന സംഘടനകളാണ് അന്തരാഷ്ട്ര സ്ഥിതിവിവര സംഘടനകൾ (International Statistical Organization). ഇപ്രകാരമുള്ള താരതമ്യപഠനം ശരിയാകണമെങ്കിൽ വിവരങ്ങൾ ശേഖരിക്കുന്ന രീതികളിൽ സാമാന്യമായ ഐകരൂപ്യം ഉണ്ടാകേണ്ടതുണ്ട്. ഇവയെ സംബന്ധിക്കുന്ന ആശയങ്ങൾ, നിർവചനങ്ങൾ, വകുപ്പുവിഭജനം എന്നിവയെല്ലാം സാമാന്യമാനദണ്ഡങ്ങളെ അവലംബിച്ചായിരിക്കണം.

(International Statistical Congress) 

ഉപയോഗപ്രദമായ മാനദണ്ഡങ്ങൾ ഈ മണ്ഡലത്തിൽ ഉണ്ടാക്കുവാനുള്ള ശ്രമങ്ങൾ 1853-ൽ ബ്രസൽസിൽ ചേർന്ന അന്താരാഷ്ട്ര സ്ഥിതിവിവര കോൺഗ്രസ്സിൽ ആരംഭിച്ചു. വില്യംഫാർ, എണസ്റ്റ് എൻഗെൽ, എഡ്വേർഡ് ജാർവിസ് തുടങ്ങിയ ശാസ്ത്രജ്ഞന്മാർ പങ്കെടുത്ത പ്രസ്തുത സമ്മേളനത്തിന്റെ പ്രമുഖ സംഘാടകൻ ബൽജിയൻ ജ്യോതിഃശാസ്ത്രജ്ഞനായ അഡോൾഫ് ക്വറ്റലേറ്റ് (1796-1874) ആയിരുന്നു. ഇരുപതോളം രാഷ്ട്രങ്ങളുടെ പ്രതിനിധികൾ ഇതിൽ പങ്കെടുത്തു. അതിനെതുടർന്ന് 1855-ലും 1876-ലുമായി യൂറോപ്പിലെ വിവിധ നഗരങ്ങളിലായി എട്ടോളം ആലോചനായോഗങ്ങൾ സംഘടിപ്പിക്കപ്പെട്ടു. ഈ വിഷയം കൈകാര്യം ചെയ്യുവാൻ ഒരു സ്ഥിരം സംഘടനയുടെ ആവശ്യം പ്രകടമായെങ്കിലും 1872 വരെ അതിനുള്ള യത്നങ്ങൾ ഫലവത്തായില്ല. ജർമൻ ചാൻസലറായിരുന്ന ബിസ്മാർക്കിന്റെ (1815-98) നിസ്സഹകരണ മനോഭാവമായിരുന്നു ഇതിനുകാരണം എന്നു പറയപ്പെടുന്നു.

സ്ഥിരം സംഘടനയുടെ കാര്യം താത്കാലികമായി പരാജയപ്പെട്ടെങ്കിലും ഈ രംഗത്തുള്ള പ്രവർത്തനങ്ങൾ നിലച്ചില്ല. കാനേഷുമാരി കണക്കുകളിൽ ശേഖരിക്കേണ്ട വിവരങ്ങൾ എന്തൊക്കെയായിരിക്കണമെന്ന് ഇക്കാലത്ത് നിശ്ചയിക്കപ്പെട്ടു. പിൽക്കാലങ്ങളിൽ രോഗങ്ങൾ, അപകടങ്ങൾ, മരണകാരണങ്ങൾ എന്നിവയെപ്പറ്റി സുവ്യക്തമായ നിർവചനങ്ങൾ ആവശ്യമായിവന്നു. ഈ ഉദ്ദേശ്യത്തോടെ സംഘടനയുടെ വകുപ്പുകൾ വിഭജിക്കപ്പെട്ടു. വകുപ്പുവിഭജനത്തിന്നാധാരമായ കാര്യങ്ങൾ 1853-ൽ തന്നെ ചർച്ച ചെയ്തു തീരുമാനിച്ചിരുന്നു.

(International Statistical Institute:ISI) 

സാമ്പത്തികവും സാമൂഹികവുമായ രംഗങ്ങളിലെ അന്താരാഷ്ട്രസഹകരണവും സഹപ്രവർത്തനവും സ്ഥിതിവിവരശേഖരണത്തിന്റെ പ്രാധാന്യം വർധിപ്പിക്കയാൽ 1885-ൽ ഒരു അന്താരാഷ്ട്ര സ്ഥിതിവിവരസ്ഥാപനം (International Statistical Institute) ജന്മമെടുത്തു. മുൻപുണ്ടായിരുന്ന സ്ഥാപനത്തിനു നേരിട്ട കുഴപ്പങ്ങളൊഴിവാക്കാൻ ഇത് ഒരു സ്വകാര്യ (അനൌദ്യോഗിക) സംഘടനയാക്കി. 1887-ൽ റോമിൽ ആദ്യയോഗം ചേർന്ന ഈ സ്ഥാപനം 1913 വരെ രണ്ടു വർഷത്തിലൊരിക്കൽ സമ്മേളിക്കുക പതിവായിരുന്നു. ഒന്നാം ലോകയുദ്ധകാലത്ത് ഈ പതിവിനു വിഘാതമുണ്ടായി. ഓരോ രാഷ്ട്രത്തിലെയും സ്ഥിതിവിവരവകുപ്പു മേധാവികൾ സ്വന്തം നിലയിലാണ് ഈ യോഗത്തിൽ ഹാജരായത്. പ്രവർത്തനമേഖല ചുരുക്കി, വ്യവസ്ഥയും ചിട്ടയും വരുത്തി ഈ സംഘടന 1923 മുതൽ 1938 വരെ വീണ്ടും പ്രവർത്തിച്ചു. ഒന്നാം ലോകയുദ്ധാനന്തരം സർവരാജ്യ സഖ്യത്തിന്റെയും അന്താരാഷ്ട്ര-തൊഴിലാളി സംഘടനയുടെയും ആഭിമുഖ്യത്തിൽ പ്രവർത്തനം നടത്തിയ ഈ സ്ഥാപനം അന്താരാഷ്ട്രകാർഷിക സംഘടനയുമായും നിരന്തരബന്ധം പുലർത്തിവന്നു. ഇതോടൊപ്പം ഐക്യരാഷ്ട്രസഭയുടെ ലോകാരോഗ്യസംഘടന (WHO) യോടും ഈ സ്ഥാപനം ഭാഗികമായി സഹകരിച്ചുപോന്നു. മുകളിൽ പരാമൃഷ്ടങ്ങളായ സ്ഥാപനങ്ങൾ സ്വന്തം നിലയിൽ തങ്ങളുടെ പ്രവർത്തനമേഖലകളിൽ സ്ഥിതിവിവരസംഭരണം നടത്തിവന്നതിനാൽ, ഈ സംഘടനയുടെ ജോലി ഇക്കാലങ്ങളിൽ വളരെ ചുരുങ്ങുകയുണ്ടായി.

രണ്ടാം ലോകയുദ്ധം പൊട്ടിപ്പുറപ്പെട്ടപ്പോൾ ഇതിന്റെ പ്രവർത്തനം വീണ്ടും തടസ്സപ്പെട്ടു. യുദ്ധാനന്തര പുനഃസംവിധാനത്തിൽ ഈ സ്ഥാപനത്തിന്റെ പ്രയത്നങ്ങൾ പുനരാരംഭിക്കുന്നത് യുനെസ്കോ (UNESCO) യുടെ ഒരു ശാഖയായിട്ടാണ്. എല്ലാ രാഷ്ട്രങ്ങളിലെയും സ്ഥിതിവിവരവകുപ്പുകളുടെ പ്രവർത്തനഫലങ്ങളെ സംയോജിപ്പിക്കുക എന്നത് ഇതിന്റെ പരിപാടിയുടെ മുഖ്യഭാഗമായിട്ടുണ്ട്. നെതർലൻഡ്സിലെ ഹേഗിനടുത്തുള്ള വൂർബർഗ് ആണ് ഇതിന്റെ ആസ്ഥാനം.



</doc>
<doc id="157655" url="https://ml.wikipedia.org/wiki?curid=157655" title="സോമദേവഭട്ടൻ">
സോമദേവഭട്ടൻ

പന്ത്രണ്ടാം നൂറ്റാണ്ടിൽ ഭാരതത്തിൽ ജീവിച്ചിരുന്ന കവിയാണ് സോമദേവഭട്ടൻ.
ഭാരതീയ കഥാപാരമ്പര്യത്തിന് അതിവിപുലമായ സംഭാവന നൽകിയ കഥാ സരിത് സാഗരം എന്ന സംസ്കൃതപരിഭാഷയുടെ രചയിതാവാണ് അദ്ദേഹം.

കാശ്മീർ പ്രവിശ്യയിൽ ജീവിച്ചിരുന്നുവെന്ന് കരുതപ്പെടുന്ന സോമദേവഭട്ടന്റെ പിതാവിന്റെ പേര് രാമദേവഭട്ടനാണെന്ന് ചരിത്രരേഖകൾ സാക്ഷ്യപ്പെടുത്തുന്നു.

പൈശാചിഭാഷയിൽ രചിച്ച ഗുണാഢ്യന്റെ ബൃഹത് കഥ എന്ന ഗ്രന്ഥം, സോമദേവഭട്ടൻ സമാഹരിച്ച് സംസ്കൃതത്തിലേയ്ക്ക് വിവർത്തനം ചെയ്യുകയും കഥാസരിത് സാഗരം എന്ന പേര് നൽകുകയും ചെയ്തു.
ലോക കഥാസഞ്ചയത്തിലേയ്ക്ക് ഭാരതം നൽകിയ മഹത്തായ സംഭാവനകളിലൊന്നാണ് ഇതെന്ന് പറയാം.
ഇംഗ്ലീഷ്, റോമൻ തുടങ്ങി വിവിധഭാഷകളിലേയ്ക്ക് വിവർത്തനം ചെയ്ത ഈ കൃതിയുടെ വിവിധപ്രാദേശിക വിവർത്തനങ്ങളും തയ്യാറാക്കപ്പെട്ടിട്ടുണ്ട്.

കാശ്മീർ ഭരിച്ചിരുന്ന അനന്തരാജന്റെ കാലത്ത് ജീവിച്ചിരുന്ന സോമദേവന്റെ സമകാലികനായ മറ്റൊരു സാഹിത്യകാരനായിരുന്നു ക്ഷേമേന്ദ്രൻ എന്ന് ചരിത്രരേഖകളിൽ കാണുന്നു.
ബൃഹത്കഥയെ ആസ്പദമാക്കി ക്ഷേമേന്ദ്രൻ രചിച്ച 'ബൃഹത്കഥാമഞ്ചരി' എന്ന കൃതി കണ്ടതിനു ശേഷമാണ് സോമദേവന് കഥാസരിത്സാഗരം തർജ്ജമ ചെയ്യാനുള്ള ആഗ്രഹം ഉണ്ടായത് എന്ന് പറയപ്പെടുന്നു.

'ബൃഹത്കഥാമഞ്ചരി' യുടെ രചനാരീതി അതിസംക്ഷിപ്തമാണെന്നും അതിനാൽ കുറച്ചുകൂടി വിപുലവും ആസ്വാദ്യവുമായ രീതിയിൽ ബൃഹത്കഥകളെ പരിഭാഷപ്പെടുത്തണമെന്നും അനന്തദേവരാജന്റെ രാജ്ഞി 'സൂര്യവതി'ആഗ്രഹം പ്രകടിപ്പിക്കുകയും അതനുസരിച്ച് സോമദേവൻ കഥാസരിത് സാഗരം പരിഭാഷപ്പെടുത്തുകയും ചെയ്തു എന്ന് പറയപ്പെടുന്നു. 

ഇക്കാര്യം സോമദേവൻ കഥാസരിത്സാഗരം എന്ന ഗ്രന്ഥത്തിൽ പ്രസ്താവിച്ചിട്ടുള്ള ശ്ലോകരൂപം താഴെ കൊടുക്കുന്നു.
<poem>

</poem>


</doc>
<doc id="157656" url="https://ml.wikipedia.org/wiki?curid=157656" title="അശ്വഹൃദയം">
അശ്വഹൃദയം

ഒരു ദിവ്യമന്ത്രം. കുതിരകളെ തന്റെ നിയന്ത്രണത്തിലാക്കുവാനും, അതിവേഗത്തിൽ അവയെ പായിക്കനും കഴിയുന്ന മന്ത്രമാണ് അശ്വഹൃദയമന്ത്രം. മഹാഭാരതത്തിൽ നളോപഖ്യാനത്തിൽ ഈ മന്ത്രത്തെക്കുറിച്ച് പ്രതിപാധിക്കുന്നുണ്ട്. നൈഷധരാജാവായ നളനു ഈ ദിവ്യമന്ത്രം അറിയാമായിരുന്നു. നളനെ നഷ്ടപ്പെട്ട വിദർഭരാജകുമാരി ദമയന്തി ഋതുപർണ്ണരാജ്യത്ത് നളൻ താമസിക്കുന്നുവെന്ന് സംശയം തോന്നിയതിനാൽ അദ്ദേഹത്തെ തിരിച്ചുകിട്ടുവാൻ ഋതുപർണ്ണനോട് ഒരു ദിവസം കൊണ്ട് വിദർഭയിൽ എത്താൻ പറയുന്നു. നളനു അശ്വഹൃദയമന്ത്രം അറിവുണ്ടായിരുന്നു എന്ന് ദമയന്തി മനസ്സിലാക്കിയാണ് ഈ അഭ്യർത്ഥന നടത്തുന്നത്. ഋതുപർണ്ണനെ നളൻ 'അശ്വഹൃദയമന്ത്ര' സഹായത്താൽ ഒരു ദിവസം കൊണ്ട് കുണ്ഡിനത്തിൽ എത്തിക്കുന്നതായി മഹാഭാരതത്തിൽ പറയുന്നു.


പാണ്ഡവരുടെ വനവാസക്കാലത്ത് ദ്വൈതാടവിയിൽവെച്ച് ബ്രഹദശ്വമഹർഷി ധർമ്മപുത്രരുടെ മനഃസമാധാനത്തിനുവേണ്ടി നള-ദമയന്തിമാരുടെ കഥ പറയുന്നുണ്ട്. കശ്യപമഹർഷിയുടെ പുത്രനായ കാർക്കോടകന്റെ ഉപദേശപ്രകാരം നളൻ അയോദ്ധ്യാധിപതിയായ ഋതുപർണരാജാവിന്റെ തേരാളിയായി. അദ്ദേഹം "ബാഹുകൻ" എന്ന പേരിലായിരുന്നു അവിടെ കഴിഞ്ഞിരുന്നത്. ദമയന്തിയുടെ രണ്ടാം സ്വയംവരത്തിൽ പങ്കെടുക്കാൻ ഋതുപർണൻ വിദർഭരാജ്യത്തിലേക്കു നളനൊപ്പം പോയി. വഴിയിൽവച്ച് യാദൃച്ഛികമായി ഋതുപർണന്റെ ഉത്തരീയം തേരിൽ നിന്നു നിലത്തു വീണു. തേരു നിർത്താൻ ഋതുപർണൻ നളനോടു പറയുമ്പോഴേക്കും ഒരു യോജന ദൂരം രഥം പിന്നിട്ടു കഴിഞ്ഞിരുന്നു. "അശ്വഹൃദയ മന്ത്രം" അറിയാമായിരുന്ന നളൻ അതിവേഗതയിലാണ് രഥം ഓടിച്ചിരുന്നത്.

ഈ മന്ത്രം മനസ്സിലാക്കണമെന്നു വിചാരിക്കുന്ന് ഋതുപർണ്ണൻ ആ സമയത്ത് കാട്ടിൽ കായ്കൾ നിറഞ്ഞ ഒരു താന്നിവൃക്ഷം കണ്ടു. ആ താന്നിയിൽ അഞ്ചുകോടി ഇലകളും, രണ്ടായിരത്തി തൊണ്ണൂറ്റഞ്ചു കായ്കളും ഉണ്ടെന്ന് ഋതുപർണൻ ഒറ്റനോട്ടത്തിൽ പറഞ്ഞു. അക്ഷഹൃദയമന്ത്രം അറിയാമായിരുന്നതിനാലാണ് താന്നി മരത്തിന്റെ ഇലകളും കായ്കളും ഒറ്റനോട്ടത്തിൽ എണ്ണിത്തിട്ടപ്പെടുത്തിയത്. അത്ഭുതപ്പെട്ടുപോയ നളൻ അത്രയും വേഗത്തിൽ തേരോടിച്ചത് അശ്വഹൃദയ മന്ത്രത്തിന്റെ ശക്തികൊണ്ടാണെന്ന് രാജാവിനേയും അറിയിച്ചു. രണ്ടുപേരും പരസ്പരം മന്ത്രങ്ങൾ പഠിപ്പിച്ചു. ഈ പുതിയ വിദ്യ പഠിച്ചതുകൊണ്ട് നളന് രണ്ടാമതു ചൂതുകളിയിൽ ജയിച്ച് നിഷധരാജ്യം തിരിച്ചെടുക്കാൻ കഴിഞ്ഞു. അക്ഷഹൃദയ ദിവ്യമന്ത്രം വശമായതോടെ നളനെ ബാധിച്ചിരുന്ന കലി പുറത്തുവന്നു. പുറത്തുവന്ന കലിയെ ബാഹുകൻ (നളൻ) രോഷത്തോടെ നശിപ്പിക്കുവാൻ തുനിഞ്ഞെങ്കിലും, അധർമ്മം തന്റെ വൃതമാണെനും ബലം ക്ഷയിച്ച് അങ്ങയുടെ മുന്നിൽ വണങ്ങുന്ന തന്നോട് ക്ഷമിക്കേണമെന്നുള്ള അപേക്ഷയാൽ കലിയെ, നശിപ്പിക്കാതെ സത്യം ചെയ്യിച്ചു വിടുന്നു. കുണ്ഡിനത്തിലേക്കുള്ള ഈ യാത്രയിലാണ് അശ്വഹൃദയം, അക്ഷഹൃദയം എന്നീ മന്ത്രങ്ങൾ ഇരുവരും കൈമാറിയത്.


</doc>
<doc id="157658" url="https://ml.wikipedia.org/wiki?curid=157658" title="ഫൂൾഗുറോതീറിയം">
ഫൂൾഗുറോതീറിയം

ഹൈപ്സിലോഫോഡോണ്ട് എന്ന വിഭാഗത്തിൽ പെട്ട ഒരു ദിനോസർ ആണ് ഫൂൾഗുറോതീറിയം. ഇവയുടെ ഫോസ്സിൽ കണ്ടു കിട്ടിയിട്ടുള്ളത് ഓസ്ട്രേലിയയിൽ നിന്നും ആണ്. ഇവ ജീവിച്ചിരുന്നത്‌ തുടക്ക ക്രിറ്റേഷ്യസ് കാലത്ത് ആണ്. മിന്നൽ മൃഗം എന്നാണ് പേരിന്റെ അർഥം . ഓസ്ട്രേലിയയിൽ ഉള്ള ലൈറ്റ്നിംഗ് റിഡ്ജ് എന്ന സ്ഥല പേരിൽ നിന്നും ആണ് ഇവയുടെ പേരിന്റെ ആദ്യ ഭാഗം വരുന്നത്‌.


</doc>
<doc id="157660" url="https://ml.wikipedia.org/wiki?curid=157660" title="2046 (ഹോങ്കോങ് ചലച്ചിത്രം)">
2046 (ഹോങ്കോങ് ചലച്ചിത്രം)

വോങ്ങ് കാർ വായ് രചനയും സംവിധാനവും നിർവഹിച്ച് 2004-ൽ പുറത്തിറങ്ങിയ ഹോങ്കോങ് ചലച്ചിത്രമാണ് 2046. ടോണി ലിയാങ്ങ്, ഷേങ്ങ് സിയി, ഗോങ്ങ് ലീ എന്നിവർ കേന്ദ്രകഥാപാത്രങ്ങളെ അവതരിപ്പിച്ചിരിക്കുന്നു. ഒരു എഴുത്തുകാരന്റെ ഭാവനയേയും വിചാരങ്ങളേയും വിശകലനം ചെയ്യുന്ന ചിത്രത്തിൽ സംവിധായകൻ ചില സയൻസ് ഫിങ്ക്ഷൻ ഘടങ്ങളും ഉപയോഗിച്ചിട്ടുണ്ട്. ഏറെ നിരൂപക പ്രശംസ പിടിച്ചുപറ്റിയ ചിത്രം സങ്കീർണ്ണമായ കഥാപശ്ചാത്തലവും, ആഖ്യായനരീതികൊണ്ടും വേറിട്ട് നിൽക്കുന്നു. അറുപതുകളിലെ ഹോങ്കോങ് നഗരത്തിന്റെ പശ്ചാത്തലത്തിൽ വോങ്ങ് കാർ വായ് ഒരുക്കിയ ചലച്ചിത്ര ത്രയത്തിലെ അവസാന ചിത്രമാണിത്. ഈ ചലച്ചിത്ര ത്രയത്തിലെ ആദ്യ ചിത്രം "ഡെയ്സ് ഓഫ് ബീയിങ്ങ് വൈൽഡ്" 1991-ലും രണ്ടാമത് ചിത്രം ഇൻ ദ മൂഡ് ഫോർ ലൗ 2000-ത്തിലും പുറത്തിറങ്ങി. 2004-ലെ കാൻസ് അന്താരാഷ്ട്ര ചലച്ചിത്രമേളയിൽ പ്രദർശിപ്പിച്ച ചിത്രം ഗോൾഡൻ പാം (Palme d'Or) പുരസ്ക്കാരത്തിന് നാമനിർദ്ദേശം ചെയ്യപ്പെട്ടു.




</doc>
<doc id="157665" url="https://ml.wikipedia.org/wiki?curid=157665" title="ഹൈഡ്രോകാർബണുകൾ">
ഹൈഡ്രോകാർബണുകൾ

കാർബണും, ഹൈഡ്രജനും അടങ്ങിയ കാർബണിക സംയുക്തങ്ങളെ ഹൈഡ്രോകാർബണുകൾ എന്ന് പറയുന്നു.

ഐ.യു.പി.എ.സി. എന്ന സംഘടനയാണ് ഹൈഡ്രോകാർബണുകളെ തരംതിരിച്ചത്.
കാർബൺ ആറ്റങ്ങൾക്ക് ഇടയിൽ ഏക ബന്ധനം മാത്രം നിലനിൽക്കുന്ന ഹൈഡ്രോകാർബണുകളെ ആൽക്കെയ്ൻ എന്ന പൊതു നാമത്തിൽ അറിയപ്പെടുന്നു
ഉദാഹരണം : മീഥെയ്ൻ , ഈഥെയ്ൻ, പ്രൊപെയ്ൻ തുടങ്ങിയവ 
രണ്ടു കാർബൺ ആറ്റങ്ങൾക്ക് ഇടയിൽ ഒരു ദ്വിബന്ധനം എങ്കിലും നിലനിൽക്കുന്ന ഹൈഡ്രോകാർബണുകളെ ആൽക്കീനുകൾ എന്ന പൊതു നാമത്തിൽ അറിയപ്പെടുന്നു
ഉദാഹരണം : ഈഥീൻ , പ്രോപീൻ തുടങ്ങിയവ 
രണ്ടു കാർബൺ ആറ്റങ്ങൾക്ക് ഇടയിൽ ഒരു ത്രിബന്ധനം എങ്കിലും നിലനിൽക്കുന്ന ഹൈഡ്രോകാർബണുകളെ ആൽക്കൈനുകൾ എന്ന പൊതു നാമത്തിൽ അറിയപ്പെടുന്നു
ഉദാഹരണം : ഈതൈൻ (അസറ്റ ലീൻ ) , പ്രൊപൈൻ തുടങ്ങിയവ


ഹൈഡ്രോകാർബണുകൾ അഞ്ച് തരത്തിലുള്ള രാസപ്രവർത്തനങ്ങളിൽ പങ്കെടുക്കുന്നു. 
ഹൈഡ്രോകാർബണുകളിൽ നിന്നും ഹൈഡ്രജനെ മാറ്റി മറ്റ് ആറ്റങ്ങളോ ആറ്റം ഗ്രൂപ്പികളോ വരുന്ന പ്രവർത്തനമാണ് ആദേശരാസപ്രവർത്തനം.
ഹൈഡ്രോകാർബണുകൾ ഓക്സിജനുമായി പ്രവർത്തിച്ച് COഉം HO ഉം ഉണ്ടാകുന്ന പ്രവർത്തനമാണ് ജ്വലനം.
ഹൈഡ്രോകാർബണുകൾ വായുവിന്റെ അസാന്നിദ്ധ്യത്തിൽ ചൂടാകുമ്പോൾ ഭാരം കുറഞ്ഞ തന്മാത്രകളായി വിഘടിക്കുന്ന പ്രവർത്തനമാണ് താപീയ വിഘടനം.
അപൂരിത ഹൈഡ്രോകാർബണുകൾ പൂരിത സംയുക്തങ്ങളായി മാറുന്ന പ്രവർത്തനമാണ് അഡീഷൻ പ്രവർത്തനം.
അനേകം മോണോമറുകൾ കൂടിച്ചേർന്ന് അനുകൂല ഊഷ്മാവിലും മർദ്ദത്തിലും പോളിമറായിമാറുന്ന പ്രവർത്തനമാണ് പോളിമറൈസേഷൻ.

ലോകത്ത് ഏറ്റവും കൂടുതൽ ഉപയോഗിക്കപ്പെടുന്ന ഊർജ്ജസ്രോതസ്സുകളിൽ ഒന്നാണ് ഹൈഡ്രോകാർബണുകൾ.


</doc>
<doc id="157666" url="https://ml.wikipedia.org/wiki?curid=157666" title="പാണത്തൂർ">
പാണത്തൂർ

കാസർഗോഡു് ജില്ലയിലെ പനത്തടി പഞ്ചായത്തിലെ ഒരു ചെറിയ മലയോര പട്ടണമാണു് പാണത്തൂർ.

കർണ്ണാടകവുമായി അതിർത്തി പങ്കിടുന്ന ഒരു പ്രദേശമാണിതു്. കശുവണ്ടി, റബ്ബർ, ഏലം, പുൽത്തൈലം, കവുങ്ങു് എന്നിവ ഇവിടെ കൃഷിചെയ്യുന്നു. ചന്ദ്രഗിരിപ്പുഴ ഈ പ്രദേശത്തുകൂടി ഒഴുകുന്നുണ്ടു്. വിനോദസഞ്ചാരകേന്ദ്രമായ റാണിപുരം പാണത്തൂരിനടുത്താണു്. ഗോത്രവർഗ്ഗക്കാരും, പട്ടികജാതി വിഭാഗങ്ങളും, കുടിയേറ്റ കർഷകരും ഇവിടെ വസിക്കുന്നു.


</doc>
<doc id="157672" url="https://ml.wikipedia.org/wiki?curid=157672" title="ചങ്കിങ്ങ് എക്സ്പ്രസ്സ്">
ചങ്കിങ്ങ് എക്സ്പ്രസ്സ്

വോങ്ങ് കാർ വായ് രചനയും സംവിധാനവും നിർവഹിച്ച് 1994-ൽ പുറത്തിറങ്ങിയ ഹോങ്കോങ് ചലച്ചിത്രമാണ് ചങ്കിങ്ങ് എക്സ്പ്രസ്സ് (ചൈനീസ്: 重庆森林; literal: Chungking Forest). രണ്ട് വ്യത്യസ്ത പോലീസ് ഉദ്ദ്യോഗസ്തരുടെ പരസ്പര ബന്ധമില്ലാത്ത രണ്ട് പ്രണയ കഥകൾ ഒന്നിനുപിറകെ ഒന്നായി പറയുന്ന ശൈലിയിലാണ് ചിത്രം ഒരുക്കിയിരിക്കുന്നത്. ബ്രിഗിറ്റീ ലിൻ, ടോണി ലിയാങ്ങ്, ഫായ വോങ്ങ്, തകേഷി കാനേഷിറോ, വലേറി ചാവു എന്നിവർ പ്രധാന കഥാപാത്രങ്ങളെ അവതരിപ്പിച്ചിരിക്കുന്നു. നിരവധി പുരസ്ക്കരങ്ങൾ നേടിയ ചിത്രം വോങ്ങ് കാർ വായ് എന്ന സംവിധായകനെ അന്താരാഷ്ട്ര തലത്തിൽ ശ്രദ്ധേയനാക്കി. ബിട്ടീഷ് ഫിലിം ഇൻസ്റ്റിട്ടിന്റെ "സൈറ്റ് ആൻഡ് സൗഡ്" മാസിക കഴിഞ്ഞ ഇരുപത്തിയഞ്ച് വർഷങ്ങൾക്കിടയിൽ ഇറങ്ങിയ ഏറ്റവും മികച്ച പത്ത് സിനിമകൾക്കായി നിരൂപകർക്കിടയിൽ നടത്തിയ തിരഞ്ഞെടുപ്പിൽ ചിത്രം എട്ടാം സ്ഥാനം നേടുകയും, സമകാലീന ഏഷ്യൻ സിനിമയിലെ ഏറ്റവും മികച്ച ചിത്രമെന്ന് വിലയിരുത്തുപ്പെടുകയും ചെയ്തു.

Nominated Independent Spirit Award - Best Foreign Film



</doc>
<doc id="157677" url="https://ml.wikipedia.org/wiki?curid=157677" title="പരാശക്തി">
പരാശക്തി

സാമാന്യമായ ശാക്തേയ ഹൈന്ദവ സംഹിതകളിൽ പ്രധാന സ്ഥാനമുള്ള ഒരു ദൈവസങ്കൽ‌പ്പമാണ് പരാശക്തി അഥവാ ശ്രീവിദ്യാ ആദിപരാശക്തി. സ്ത്രൈണ രൂപത്തിലുള്ള പരമാത്മാവായാണ് ആദിപരാശക്തിയെ സങ്കൽ‌പ്പിച്ചിരിക്കുന്നതു്. സ്ത്രീയാണ് സൃഷ്ടിയുടെ ആധാരം എന്ന സങ്കൽപ്പത്തിൽ നിന്നാണ് ശാക്തേയർ ഭഗവതീ ആരാധന തുടങ്ങിയത്. ശക്തിപൂജയിൽ സ്ത്രീകൾക്ക് വളരെ പ്രാധാന്യം നൽകുന്നതായി കാണാം. ഇവിടെ സ്ത്രീയെ ശക്തിയുടെ പ്രതീകം ആയിട്ടാണ് കണക്കാക്കപ്പെടുന്നത്. സ്ത്രീ സമൂഹത്തിൽ മേൽക്കൈ നേടിയ ഒരു കാലഘട്ടത്തിന്റെ അടയാളപ്പെടുത്തലായും ചിലർ ഇതിനെ കണക്കാക്കുന്നു. 

ദേവീമഹാഭാഗവതം അനുസരിച്ച് ആദിപരാശക്തി എന്ന ലോകമാതാവാണ്‌ ഈ പ്രപഞ്ചത്തിന്റെ സൃഷ്ടി, സ്ഥിതി, സംഹാരം എന്നിവയ്ക്കെല്ലാം മൂലകാരണം. പരാശക്തിയുടെ ഈ മൂന്നു കൃത്യമുഖങ്ങളാണു് ബ്രഹ്മാവ്, വിഷ്ണു, ശിവൻ എന്നീ ത്രിമൂർത്തികൾ. ഈ ത്രിമൂർത്തികൾ പരാശക്തിയുടെ സാത്വിക, രാജസിക, താമസിക 
ഗുണങ്ങളിൽ നിന്നും ഉണ്ടായവരായി ആയി ആണ് കണക്കാക്കുന്നത്. ഇതാണ് ത്രിഗുണങ്ങൾ. മറ്റുള്ള എല്ലാ ദേവതാസങ്കൽ‌പ്പങ്ങളും അവതാരങ്ങളും ജീവിവൈവിദ്ധ്യങ്ങളും ആദിപരാശക്തി എന്ന മൂലത്തിൽ നിന്നാണുണ്ടാവുന്നതു് എന്നു് ദേവീഭാഗവതം ഉദ്ഘോഷിക്കുന്നു. എല്ലായിടത്തും നിറഞ്ഞു നിൽക്കുന്നവളും എല്ലാം അറിയുന്നവളുമായ ഊർജമാണ് പരാശക്തിയെന്നു ദേവീമാഹാത്മ്യത്തിൽ കാണാം. "ഭുവനേശ്വരിയെ" സാക്ഷാൽ ആദിപരാശക്തിയുടെ മൂർത്തരൂപമായി ദേവീ മാഹാത്മ്യത്തിൽ അവതരിപ്പിച്ചിരിക്കുന്നു. 

"മഹാമായ" എന്ന പ്രസിദ്ധമായ പേര് ഭഗവതിയുടേത് ആണ്. "മഹാകാളി, മഹാലക്ഷ്മി, മഹാസരസ്വതി" തുടങ്ങി മൂന്ന് ത്രിഗുണ ഭാവങ്ങൾ പരാശക്തിക്കുണ്ട്. ഈ മൂന്ന് ഭാവങ്ങൾ ആണ് ഇച്ഛാശക്തി, ക്രിയാശക്തി, ജ്ഞാനശക്തി എന്ന രീതിയിൽ സങ്കല്പിക്കപ്പെടുന്നത്. ശരിയായ പ്രവർത്തികൾ ചെയ്യാനുള്ള പ്രചോദനം ആയി ഇവ വ്യാഖ്യാനിക്കപ്പെടുന്നു. 

സകലതിനും അതീതമായത് എന്ന അർത്ഥത്തിലാണ് "പര"എന്ന വാക്ക് ഉപയോഗിച്ചിരിക്കുന്നത്. ആദിയിൽ എല്ലാത്തിനും കാരണഭൂതയായ ദൈവം ആയതിനാൽ "ആദി" എന്ന വാക്കും; ഏറ്റവും വലിയ ബലം എന്ന അർത്ഥത്തിൽ "ശക്തി" എന്ന വാക്കും സൂചിപ്പിക്കുന്നു. "തുടക്കത്തിലെ വലിയ ഊർജം" എന്നതാണ് ആദിപരാശക്തി എന്ന വാക്കിന്റെ ലളിതമായ അർത്ഥം. പരമേശ്വരി, ജഗദംബിക, ദുർഗ്ഗ തുടങ്ങിയ പേരുകൾ ആദിപരാശക്തിക്കുണ്ട്. 

പരബ്രഹ്മമൂർത്തി ആയ പരമശിവന്റെ പത്നി ആണ് ആദിശക്തി ആയ സാക്ഷാൽ ലളിത ത്രിപുരസുന്ദരി . പഞ്ചഭൂതങ്ങളാൽ സമസ്തവും സൃഷ്ടിച്ചത് ശിവനും ശിവയും അർദ്ധനാരീശ്വര ശക്തി ആയി ഇരുന്നു കൊണ്ടാണ്. ശിവനും ശക്തിക്കും അഞ്ചു മുഖങ്ങൾ ഉണ്ട് (സൃഷ്ടി, സ്ഥിതി, സംഹാരം, അനുഗ്രഹം, തിരോധാനം) - പഞ്ചകൃത്യം. ശിവന്റെയും ലളിതയുടെയും അഞ്ചു മുഖങ്ങൾ ഇവയാണ് ബ്രഹ്മ്മാവ്, മഹാവിഷ്ണു ,മഹാരുദ്രൻ, സദാശിവൻ, മഹേശ്വരൻ.  

മഹാമായ ആദ്യം ദക്ഷന്റെയും, പ്രസൂതിയുടെയും മകളുടെ ഭാവത്തിൽ താമരപൊയ്കയിൽ സതി (സ്വാതിക സ്വരൂപിണി) ജനിച്ചു . ശേഷം ദാക്ഷായണി ദേവിയുടെ ദേഹത്യാഗത്തിനു ശേഷം ആദിശക്തി ഹിമവാന്റെയും , മേനവതിയുടെയും മകളായി ശ്രീ പാർവ്വതി (പ്രകൃതി) എന്ന നാമധേയത്തോടെ ജനിച്ചു. വീണ്ടും ശിവപത്നി ആയി മാറി .

ശിവശക്തി ആയ ആദിപരാശക്തിയ്ക്ക് മൂന്ന് ഭാവങ്ങൾ ഉണ്ട് . പാർവതി (സ്വാതിക ഭാവം) സ്വാതിക ഭാവത്തെ ഉണർത്തി ജ്ഞാനാംബികയായി അന്നവും അഭയവും ഐശ്വര്യവും അരുളുന്നു . ദുർഗ്ഗാ (രാജസ ഭാവം ) മനുഷ്യനിലെ ദുർഗുണങ്ങളെ നശിപ്പിക്കുന്നു സത് ഗുണത്തെ പ്രധാനം ചെയ്യുന്നു . കാളി {മഹാകാളി , ഭദ്രകാളി} ( താമസ ഭാവം ) മനുഷ്യനിലെ ദുഷ്ട ശക്തികളെ സംഹരിച്ചു സദാ ശുഭം പ്രധാനം  ചെയ്യുന്നു. അതുകൊണ്ടു കാളരാത്രി ഭാവത്തിനു ശുഭകാരി എന്ന് ഒരു നാമം കൂടി ഉണ്ട് . 

ലളിത ത്രിപുരസുന്ദരിയെയും, പരമേശ്വരനെയും, ബ്രഹ്മാണ്ഡ പുരാണത്തിൽ നിന്നെടുത്തിട്ടുള്ള അമൂല്യ ഗ്രന്ഥമായ ലളിത സഹസ്രനാമത്തിൽ മഹാശിവകാമേശ്വരനായും, മഹാകാമേശ്വരി ആയും ആയിരം നാമത്തിൽ വർണ്ണിക്കുന്നു .

ശ്രീ മഹാദേവി ഭാഗവതത്തിലും , ലളിത സഹസ്ര നാമത്തിലും , ലളിത  ത്രിശതിയിലും , ശങ്കരാചാര്യർ എഴുതിയ സൗന്ദര്യ ലഹരിയിലും ആദിപരാശക്തിയെ ശിവശക്തി ഐക്യരൂപിണി ആയി വർണ്ണിച്ചിരിക്കുന്നു. മഹാദേവന്റെ  വാമാംഗത്തിൽ സദാ കുടികുള്ളുന്ന ശക്തി ആണ് മഹാദേവി.

ദേവി മാഹാത്മ്യത്തിൽ ആദിപരാശക്തി ആയ ഭഗവതി മഹാസരസ്വതി, മഹാലക്ഷ്മി, മഹാകാളി സ്വരൂപങ്ങളിൽ ദേവിയുടെ  സ്വാതിക , രാജസ , താമസ ഭാവങ്ങൾ പ്രകടമാക്കുന്നു . മാത്രമല്ല 1.ശൈലപുത്രി, 2.ബ്രഹ്മചാരിണി, 3.ചന്ദ്രഖണ്ഡ ,4. കൂശ്മാണ്ട , 5.സ്കന്ദ മാതാ, 6.കാത്യായനി , 7.കാലരാത്രി,8.മഹാഗൗരി , 9.സിദ്ധിധാത്രി തുടങ്ങി ഒൻപതു ഭാവങ്ങളിൽ നവദുർഗ്ഗാ രൂപങ്ങളെയും, മറ്റു പത്തു ഭാവങ്ങളിൽ ദശമഹാവിദ്യകളായും, ഏഴു ഭാവങ്ങളിൽ സപ്തമാതാക്കളായും, ഐശ്വര്യത്തിന്റെ എട്ടു രൂപങ്ങളായി അഷ്ടലക്ഷ്മിമാരായും വരച്ചു കാട്ടുന്നു. ശ്രീവിദ്യാ ഉപാസന അഥവാ ശാക്തേയ സമ്പ്രദായത്തിന് വർണ്ണമോ ജാതിയോ ലിംഗമോ ബാധകമല്ലാത്തതിനാലാവാം എല്ലാ വിഭാഗക്കാരുടെയും കുടുംബ പരദേവതയായി ഭഗവതി മാറിയത്.


</doc>
<doc id="157684" url="https://ml.wikipedia.org/wiki?curid=157684" title="സമീർ ചന്ദ">
സമീർ ചന്ദ

ഇന്ത്യൻ ചലച്ചിത്ര കലാസംവിധായകനും, നിർമ്മാണ രൂപകൽപകനും, സംവിധായകനുമായിരുന്നു സമീർ ചന്ദ. മണിരത്നം, രാം ഗോപാൽ വർമ്മ, ശ്യാം ബെനഗൽ, ബുദ്ധദേവ് ദാസ്ഗുപ്ത, ഗൗതം ഘോഷ് എന്നീ സംവിധായകർക്കൊപ്പവും മലയാളം, ഹിന്ദി, ബംഗാളി ഭാഷകളിലും പ്രവർത്തിച്ചിട്ടുണ്ട്. ഏക് നാദിർ ഗാൽപൊ എന്ന ബഒഗാളി ചിത്രം സംവിധാനം ചെയ്തിട്ടുണ്ട് . 2011 ആഗസ്റ്റ് 18-ന് ഹൃദയാഘാതത്തെ തുടർന്ന് മുംബെയിൽ വച്ച് അന്തരിച്ചു.


</doc>
<doc id="157698" url="https://ml.wikipedia.org/wiki?curid=157698" title="ആലുവ നഗരസഭ">
ആലുവ നഗരസഭ

കേരളത്തിലെ എറണാകുളം ജില്ലയിലെ ആലുവാ താലൂക്കിൽ സ്ഥിതി ചെയ്യുന്ന ഒരു മുനിസിപ്പാലിറ്റിയാണ് ആലുവ. കേരളത്തിലെ പ്രധാന വ്യവസായ നഗരമാണ് ആലുവ. നെടുമ്പാശ്ശേരി വിമാനത്താവളത്തിൽ നിന്നും 12 കി.മി. തെക്കുഭാഗത്തായി ആലുവ പട്ടണം സ്ഥിതിചെയ്യുന്നു. ശങ്കരാചാര്യർ ജനിച്ച കൈപ്പുള്ളി മന ആലുവയ്ക്കടുത്ത് കാലടിയിലാണ്. ഇന്ത്യയിലെ പ്രമുഖ ബാങ്കായ ഫെഡറൽ ബാങ്കിന്റെ ആസ്ഥാനം ഈ നഗരത്തിലാണ്. ആലുവാ ശിവരാത്രിയാൽ പ്രസിദ്ധിയാർജ്ജിച്ച ശിവക്ഷേത്രം സ്ഥിതിചെയ്യുന്നത് നഗരത്തിൽ പെരിയാർ തീരത്താണ്. 



ആലുവ ഉൾപ്പെടുന്ന ഈ നാട്ടുരാജ്യം ആലങ്ങാട് എന്നാണ് അറിയപ്പെട്ടിരുന്നത്. മങ്ങാട് എന്ന മറ്റൊരു പേരുകൂടിയുണ്ടായിരുന്നു ആലങ്ങാടിന്. മുത്തേരിപ്പാട് എന്ന് സ്ഥാനപ്പേരുള്ള മങ്ങാട് കൈമൾ ആയിരുന്നു ആലങ്ങാട് ദേശത്തിന്റെ നാടുവാഴികൾ. 18-ആം നൂറ്റാണ്ടിൽ കൊച്ചി രാജ്യത്തോട് ചേർച്ച് അവരുടെ മേൽക്കോയ്മയ്ക്ക് കീഴിലായങ്കിലും 1756-ൽ സാമുതിരിയുടെ ആക്രമണത്തിൽ ആലങ്ങാടും പറവൂരും കോഴിക്കോടിനോട് ചേർത്തു. തിരുവിതാംകൂറിന്റെ സഹായത്തോടെ ഈ പ്രദേശങ്ങൾ കൊച്ചി തിരിച്ചു പിടിച്ചെടുത്തു. ഇതിനെ തുടർന്ന് ആലങ്ങോടും പറവൂരും തിരുവിതാംകൂർ രാജ്യത്തിന്റെ ഭാഗമായി.

കേരളത്തിലെ പ്രശസ്തമായ പാലങ്ങളിൽ ഒന്നാണ് പെരിയാറിനു കുറുകെ ആലുവ നഗരത്തിൽ സ്ഥിതിചെയ്യുന്ന മാർത്തണ്ഡവർമ്മ പാലം. ആലുവ പട്ടണത്തെ കൊച്ചി നഗരവുമായി ബന്ധിപ്പിക്കുന്നതിൽ പ്രമുഖ പങ്കുവഹിക്കുന്ന ഈ പാലത്തിലൂടെയാണ് ദേശീയപാത 47 കടന്നു പോകുന്നത്. കൊല്ലവർഷം 1115 ഇടവം 1-ആം തീയതി (ക്രി.വർഷം 14-ജൂൺ-1940) ചിത്തിര തിരുനാൾ ബാലരാമ വർമ്മ തിരുവിതാംകൂർ ഭരിക്കുന്ന അവസരത്തിലാണ് ഈ പാലം നിർമ്മിച്ചത്. അന്നത്തെ ഇളയരാജാവായിരുന്ന ഉത്രാടം തിരുനാൾ മാർത്താണ്ഡവർമ്മയാണ് പാലം ജനങ്ങൾക്കായി തുറന്നു കൊടുത്തത്. അദ്ദേഹത്തിന്റെ പേരിലാണ് ഈ പാലം അറിയപ്പെടുന്നത്. 1939- വരെ പാലത്തിന്റെ നിർമ്മാണ മേൽനോട്ടം വഹിച്ചിരുന്നത് ബ്രിട്ടിഷുകാരാനായ ജി.ബി.ഇ. ട്രസ്കോട്ട് ആയിരുന്നു, അതിനുശേഷം എം.എസ്. ദുരൈസ്വാമി അയ്യങ്കാർ ഏറ്റെടുക്കുകയും, പാലം 1940-ൽ പണിപൂർത്തിയാക്കി ഇളയരാജാവിനാൽ തുറന്നു കൊടുക്കുകയും ചെയ്തു. 



</doc>
<doc id="157701" url="https://ml.wikipedia.org/wiki?curid=157701" title="അന്താരാഷ്ട്ര മോൾ ദിനം">
അന്താരാഷ്ട്ര മോൾ ദിനം

രസതന്ത്രത്തിലെ ഒരു പ്രധാന അളവായ മോളിനോടുള്ള ആദരവ് പ്രകടിപ്പിക്കുന്നതിനായി എല്ലാവർഷവും ഒക്ടോബർ 23ന് രാവിലെ 6:02 മണിമുതൽ വൈകിട്ട് 6:02 മണിവരെ അന്താരാഷ്ട്ര മോൾ ദിനം ആഘോഷിക്കുന്നു. 

ഒരു മോളിന്റെ അളവ്‌യൂണിറ്റായ അവഗാഡ്രോ സംഖ്യയെ(6.022 x 10) സൂചിപ്പിക്കുന്നതിനാണ് ഈ ദിനവും, സമയവും തിരഞ്ഞെടുത്തത്. 10നെ സൂചിപ്പിക്കുന്നതിനായി 10ആം മാസമായ ഒക്ടോബറിനേയും, ഘാതമായ 23നെ സൂചിപ്പിക്കുന്നതിനായി 23ആം ദിനവും തിരഞ്ഞെടുത്തു. 6.02 നെ സൂചിപ്പിക്കുന്നതിനായി സമയവും തിരഞ്ഞെടുത്തു. ഈ ദിനം രസതന്ത്രജ്ഞന്മാർ പരീക്ഷണശാലയിലെ ബുൺസൺ ബർണർ നാളം ഉയർത്തി മോളിനോടുള്ള ആദരവ് പ്രകടിപ്പിക്കുന്നു. ദ മോൾ എവെൻജേർസ് (The MOLEvengers) എന്നതാണ് 2017 - ലെ മോൾഡേയ് ഫൗണ്ടേഷന്റെ പ്രമേയം.




</doc>
<doc id="157705" url="https://ml.wikipedia.org/wiki?curid=157705" title="റൺലെവൽ">
റൺലെവൽ

യുണിക്സ് സദൃശ്യ ഓപ്പറേറ്റിങ് സിസ്റ്റങ്ങളിൽ തൽസമയത്തെ പ്രവർത്തനനിലയെ കാണിക്കുന്ന സംഖ്യയാണ് റൺലെവൽ. 0 മുതൽ 6 വരെയായി ഏഴ് റൺലെവലുകളാണ് സാധാരണയായി കണ്ടുവരുന്നത്. ഓരോ റൺ ലെവലിലും ആ കമ്പ്യൂട്ടർ നൽകുന്ന സേവനങ്ങൾക്ക് മാറ്റമുണ്ടായിരിക്കും. 

ഓപ്പറേറ്റിങ് സിസ്റ്റം ബൂട്ട് ചെയ്യുമ്പോൾ മുൻനിശ്ചയപ്രകാരമുള്ള ഏതെങ്കിലും ഒരു റൺലെവലിലായിരിക്കും കമ്പ്യൂട്ടർ പ്രവർത്തിക്കുക. താഴെക്കാണുന്നവ റൺലെവലുകൾക്ക് ഉദാഹരണങ്ങളാണ്.


ഇത്തരം റൺലെവലുകൾക്ക് ഓരോ ഓപ്പറേറ്റിങ് സിസ്റ്റവും നൽകുന്ന സംഖ്യയും വ്യത്യസ്തമാണ്. init എന്ന പ്രോഗ്രാം ഉപയോഗിച്ച് ഒരു റൺലെവലിൽ നിന്നും മറ്റൊരു റൺലെവലിലേക്ക് മാറാൻ സാധിക്കും.


</doc>
<doc id="157706" url="https://ml.wikipedia.org/wiki?curid=157706" title="നൂറി ബിൽജേ ജെയ്ലൻ">
നൂറി ബിൽജേ ജെയ്ലൻ

തുർക്കിഷ് ഫോട്ടോഗ്രാഫറും ചലച്ചിത്ര സംവിധായകനുമാണ് നൂറി ബിൽജേ ജെയ്ലൻ .1959-ൽ ഇസ്താംബുളിൽ ജനനം. ബിരുദ പഠനത്തിനു ശേഷം മിമാർ സിനാൻ സർവ്വകലാശാലയിൽ സിനിമാ പഠനത്തിനു ചേർന്നു. ആദ്യ ഹ്രസ്വ ചിത്രം "കൊസ" (Cocoon) 1995-ലെ കാൻസ് ചലച്ചിത്രമേളയിൽ പ്രദർശിപ്പിക്കപ്പെട്ടു. ആദ്യ കഥാ ചിത്രം "കസാബ" 1998-ൽ പൂറത്തിറങ്ങി. 2002-ൽ പുറത്തിറങ്ങിയ ഡിസ്റ്റെന്റ് അന്താരാഷ്ട തലത്തിൽ ശ്രദ്ധേയനാക്കി. ചിത്രം ആ വർഷം കാൻസ് ചലച്ചിത്രമേലയിൽ Grand Jury പുരസ്ക്കാരത്തിനും, മികച്ച അഭിനേതാവിനുള്ള പുരസ്ക്കരത്തിനും അർഹമായി. 2006-ൽ പുറത്തിറങ്ങിയ ക്ലൈമെറ്റ്സ് (Iklimler) കാൻസിൽ FIPRESCI പുരസ്ക്കാരം നേടി. ചിത്രം അന്റല്യ ചലച്ചിത്രമേളയിൽ മികച്ച സംവിധായകനുൾപ്പെടെ അഞ്ച് പുരസ്ക്കാരങ്ങൾ കരസ്ഥമാക്കി. 2008-ലെ കാൻസ് ചലച്ചിത്രമേളയിൽ ഇദ്ദേഹത്തിന്റെ ത്രീ മങ്കീസ് (Üç Maymun) എന്ന ചിത്രം ഏറ്റവും മികച്ച സംവിധായകനുള്ള പുരസ്ക്കാരം നേടി. 2009-ൽ കാൻസിൽ ജൂറി അംഗമായി പ്രവർത്തിച്ചു. അവസാനം പൂഅത്തിറങ്ങിയ ചിത്രം "വൺസ് അപ്പോൻ ഐ ടൈം ഇൻ അനാടോളിയ" 2011 കാൻസ് മേളയിൽ മൽസരവിഭാഗത്തിൽ ആദ്യപ്രദർശനം നടത്തുകയും Grand Prix പുരസ്ക്കാരം നേടുകയും ചെയ്തു.




</doc>
<doc id="157712" url="https://ml.wikipedia.org/wiki?curid=157712" title="ഇഅ്‌തികാഫ്">
ഇഅ്‌തികാഫ്

ദൈവത്തിന്റ പ്രീതിയും സാമീപ്യവും കൊതിച്ച് ഭക്തിപൂർവം പള്ളിയിൽ ഭജനമിരിക്കലാണ് ഇഅ്തികാഫ് (Iʿtikāf () . ഒരു കാര്യത്തിൽ നിരതമാകുക, ഭജനമിരിക്കുക എന്നെല്ലാമാണ് ഇഅ്തികാഫ് എന്ന വാക്കിന്റെ അർത്ഥം. സാങ്കേതികാർഥത്തിൽ റമദാനിന്റെ അവസാന പത്ത് ദിവസങ്ങളിൽ ആരാധനകളും ഖുർആൻ പരായണവും പ്രാർഥനകളും നിർവ്വഹിച്ച് പള്ളിയിൽ കഴിഞ്ഞു കൂടുകയാണ് ഉദ്ദ്യേശ്യം. അല്ലാഹുവിന്റെ പ്രീതി ഉദ്ദേശിച്ച് പള്ളിയിൽ കഴിഞ്ഞുകൂടുന്നതിനാണ് ഇഅ്തികാഫ് എന്ന് പറയുന്നത്. 'ഈ പള്ളിയിൽ ഞാൻ ഇഅ്തികാഫിനിരിക്കുന്നു' എന്ന് നിയ്യത് ചെയ്തുകൊണ്ട് പള്ളിയിൽ കഴിഞ്ഞുകൂടുന്നത് ഏറെ പുണ്യമർഹിക്കുന്ന കാര്യമാണ്. അത് നബിചര്യയിൽ പെട്ടതാണ്.പ്രവാചകൻ(സ) ഇഅ്തികാഫിന് തെരഞ്ഞെടുത്തിരുന്നത് റമദാൻ വേളയായിരുന്നു. അതിനാൽ ഇസ്ലാമികസമൂഹം ഇഅ്തികാഫിനെ റമദാനോട് ബന്ധപ്പെടുത്തിയാണ് മനസ്സിലാക്കുന്നത്.
ദൈവപ്രീതി കാംക്ഷിച്ച് പള്ളിയിൽ ഇരിക്കുകയാണെന്ന ഉദ്ദ്യേശ്യം അഥവാ നിയ്യത് ഉണ്ടാവുക, അൽപമെങ്കിലും താമസിക്കൽ, പള്ളിയിലായിരിക്കൽ, കുളി നിർബന്ധമാവുന്നതരത്തിലുള്ള വലിയ അശുദ്ധി ഇല്ലാതിരിക്കൽ എന്നീ നിബന്ധനകളാണ് ഇഅ്തികാഫിന് ഉള്ളത്.പ്രവാചകൻ(സ്വ) പഠിപ്പിച്ച പുണ്യകർമ്മങ്ങളിൽ വ്യാപൃതനാവുക, അത്യാവശ്യമില്ലാത്ത വാക്കുകളും പ്രവൃത്തികളും വെടിയുക എന്നതും പ്രവാചകന്റെ ചര്യയാണ്. "നിങ്ങൾ പള്ളികളിൽ ഭജനമിരിക്കുമ്പോൾ ഭാര്യമാരുമായി വേഴ്ച പാടില്ല." എന്ന് ഖുർആൻ പ്രത്യേകം പരാമർശിക്കുന്നു.

പള്ളിയിൽ നിന്ന് അത്യാവശ്യങ്ങൾക്ക് പുറത്ത് പോവാം. ശുദ്ധീകരിക്കുവാൻ, കൊണ്ടുവരാൻ ആളില്ലാത്ത അവസ്ഥയിൽ ഭക്ഷണം കഴിക്കാൻ, മലമൂത്ര വിസർജനത്തിന്, രോഗിയെ സന്ദർശിക്കുമെന്ന് നിബന്ധന വെച്ചിട്ടുണ്ടെങ്കിൽ രോഗസന്ദർശനത്തിന്, തുടങ്ങിയ അത്യാവശ്യ കാര്യങ്ങൾക്ക് പുറത്തു പോകാവുന്നതാണ്. ഭാര്യക്ക് ഭർത്താവിനെ സന്ദർശിക്കുകയും, സംസാരിക്കുക യും ചെയ്യാം. അധികരിക്കാത്തവിധം സന്ദർശക നോടും സംസാരിക്കാവുന്നതാണ്.
പുണ്യകർമ്മങ്ങൾ ചെയ്ത്, തിന്മകളിൽ നിന്ന് വിട്ടു നിന്ന്, അല്ലാഹുവിലേക്ക് അടുക്കാൻ വേണ്ടി പള്ളിയിൽ കഴിയുക എന്നത് ആ വിശ്വാസിക്ക് അല്ലാഹുവോടുള്ള സ് നേഹത്തിന്റെ അടയാളവും അവന്റെ തൃപ്തി തേടുന്നതിന്റെ ലക്ഷണമാണ്. ശാശ്വതമായ സ്വർഗലോകത്തെ പ്രതിഫലത്തോടുള്ള താൽപര്യമാ ണ്. ഖുർആൻ പറയുന്നു. ‘ഇബ്രാഹിമിന്നും ഇസ്മാഈലിനും നാം കൽപന നൽകിയത്, ത്വവാഫ്(പ്രദക്ഷിണം) ചെയ്യുന്നവർക്കും, ഇഅ്തികാഫ് (ഭജന) ഇരിക്കുന്നവർക്കും തലകുനിച്ചും സാഷ്ടാംഗം ചെയ്തും നമസ്കരിക്കു ന്ന(പ്രാർത്ഥിക്കുന്ന) വർക്കും വേണ്ടി എന്റെ ഭവന ത്തെ നിങ്ങളിരുവരും ശുദ്ധമാക്കി വെക്കുക എന്നായിരുന്നു’
ആയിശ(റ) പറയുന്നു: നബി(സ) പള്ളിയിൽ ഇഅ്ത്തികാഫ് ഇരിക്കുമ്പോൾ തന്റെ തല എന്റെ അടുത്തേക്ക് നീട്ടിത്തരും. അപ്പോൾ ഞാൻ മുടി വാർന്നുകൊടുക്കും. നബി(സ) ഇഅ്ത്തികാഫിരിക്കുമ്പോൾ ആവശ്യത്തിന് വേണ്ടിയല്ലാതെ വീട്ടിൽ പ്രവേശിക്കാറില്ല. 

ആയിശ(റ) നിവേദനം: നബി(സ) മരിക്കുന്നതുവരെ റമളാനിലെ അവസാനത്തെ പത്തിൽ ഇഅ്ത്തികാഫ് ഇരിക്കാറുണ്ടായിരുന്നു. നബി(സ)യുടെ മരണശേഷം അവിടുത്തെ പത്നിമാരും ഇഅ്ത്തികാഫ് ഇരുന്നുകൊണ്ടിരുന്നു. 

നബി പത്നി സഫിയ്യ(റ) പറയുന്നു: റമളാനിലെ അവസാനത്തെ പത്തിൽ നബി(സ) പള്ളിയിൽ ഇഅ്ത്തികാഫിരുന്നപ്പോൾ അവർ നബി(സ)യെ സന്ദർശിച്ചു. കുറെ സമയം അവർ സംസാരിച്ചശേഷം തിരിച്ചു പോന്നു. യാത്രയയക്കാൻ നബി(സ) അവരെ അനുഗമിച്ചു.
ഇഅ്തികാഫ് രണ്ട് തരമുണ്ട്. വാജിബും (നിർബന്ധം), സുന്നത്തും (ഐച്ഛികം) .ഇഅ്തികാഫ് നേർച്ചയാക്കിയാൽ അതാണ് നിർബന്ധമായ ഇഅ്തികാഫ്. എത്ര കാലം ഇഅ്തികാഫ് അനുഷ്ഠിക്കാനാണോ നേർച്ചയാക്കിയത് അത്രയും കാലം അതനുഷ്ഠിക്കൽ നിർബന്ധമാണ്.
"അല്ലാഹുവിന്റെ പ്രതിഫലം" ആഗ്രഹിച്ചു കൊ​ണ്ട് ഇഅ്തികാഫ് അനുഷ്ഠിക്കുന്നതാണ് സുന്നത്ത്. ഇതിന് നിശ്ചിത സമയമില്ല. കുറഞ്ഞതോ കൂടിയതോ ആയ എത്ര സമയം വേണമെങ്കിലും ആകാം. ജനാബത്ത്, ആർത്തവം, പ്രസവം, പ്രസവരക്തം എന്നിവയിൽ നിന്നെല്ലാം ശുദ്ധിയായ, വിവേകപ്രായമെത്തിയ, മുസ്ലിമായ ഏതൊരു പുരുഷനും സ്​ത്രീക്കും ഇഅ്തികാഫ് അനുഷ്ഠിക്കാം.


</doc>
<doc id="157715" url="https://ml.wikipedia.org/wiki?curid=157715" title="ജോൺ വിക്ലിഫ്">
ജോൺ വിക്ലിഫ്

പതിനാലാം നൂറ്റാണ്ടിൽ ഇംഗ്ലണ്ടിൽ ജീവിച്ചിരുന്ന (ജനനം: 1328-നടുത്ത്; മരണം: 1384 ഡിസംബർ 31) ഒരു സ്കൊളാസ്റ്റിക് ചിന്തകനും ദൈവശാസ്ത്രജ്ഞനും, അൽമായപ്രബോധകനും, ബൈബിൾ പരിഭാഷകനും, മതനവീകർത്താവും സർവകലാശാലാദ്ധ്യാപകനും ആയിരുന്നു ജോൺ വിക്ലിഫ്. പാശ്ചാത്യക്രിസ്തീയതയിൽ മാർപ്പാപ്പയുടെ നേതൃത്വത്തിലുള്ള റോമൻ കത്തോലിക്കാസഭയുടെ നയങ്ങൾക്കും മേധാവിത്വത്തിനെതിരെ കലാപമുയർത്തിയ ആദ്യത്തെ പ്രമുഖ നവീകർത്താവാണ് വിക്ലിഫ്. പുരോഹിതവിരുദ്ധവും ബൈബിൾ കേന്ദ്രീകൃതവുമായ നവീകരണങ്ങൾക്കു വേണ്ടി നിലകൊണ്ട അദ്ദേഹത്തിന്റെ അനുയായികൾ "ലോലർഡുകൾ"(Lollards) എന്നറിയപ്പെട്ടു. ലോലർഡുകളുടെ കലാപം, പ്രൊട്ടസ്റ്റന്റ് നവീകരണത്തിനു വഴിതെളിച്ചതായി കരുതപ്പെടുന്നതിനാൽ വിക്ലിഫിനെ പാശ്ചാത്യ സഭയിലെ "നവീകരണത്തിന്റെ പ്രഭാതനക്ഷത്രം" (Morning Star of Reformation) എന്നു വിളിക്കുക പതിവാണ്. രാഷ്ട്രീയാധികാരത്തിന്മേലുള്ള മാർപ്പാപ്പയുടെ സ്വാധീനത്തിന്റെ ആദ്യവിമർശകരിൽ ഒരാളായിരുന്നു വിക്ലിഫ്.

വടക്കൻ യോർക്ക്ഷയറിലെ ഗ്രാമമായ വിക്ലിഫിനടുത്തുള്ള ഹിപ്സ്‌വെൽ എന്ന സ്ഥലത്താണ് ജോൺ വിക്ലിഫ് ജനിച്ചത്. ഓക്സ്ഫോർഡിൽ പഠിച്ച അദ്ദേഹം അവിടെ ദൈവശാസ്ത്രത്തിന്റെ പ്രൊഫസറായിത്തീരുകയും 1960-ൽ ഒരു വർഷക്കാലം അവിടത്തെ ബാലിയോൽ കലാലയത്തിന്റെ അധിപനായിരിക്കുകയും ചെയ്തു. പുരോഹിതനായി അഭിഷേകം ചെയ്യപ്പെടുകയും പല ഇടവകകളുടേയും ഭരണത്തിന്റെ ചുമതല കിട്ടുകയും ചെയ്ത ശേഷവും സർവകലാശാലയിലെ അദ്ധ്യാപകവൃത്തി തുടർന്നു.

1309 മുതൽ 1378 വരെ കത്തോലിക്കാസഭയുടെ പരമാദ്ധ്യക്ഷനായ മാർപ്പാപ്പായുടെ ആസ്ഥാനം റോമിൽ നിന്ന് ഫ്രാൻസിലെ അവിഞ്ഞോണിലേക്കു മാറിയിരുന്നു. "ബാബിലോണിലെ പ്രവാസം" എന്നറിയപ്പെടുന്ന ആ മാറ്റത്തിന്റെ അവസാനം, 1378 മുതൽ 1417 വരെ റോമിലെ മാർപ്പാപ്പയ്ക്കു പുറമേ അവിഞ്ഞോണിൽ ഒരു വിരുദ്ധമാർപ്പാപ്പ (anti-Pope) കൂടി വാഴുന്ന പാശ്ചാത്യഛിദ്രത്തിനു (Western Schism) തുടക്കമിട്ടു. 'പ്രവാസത്തിന്റെ' അന്തിമവർഷങ്ങളിലും "പാശ്ചാത്യഛിദ്രത്തിന്റെ" ആരംഭത്തിലുമായിരുന്നു വിക്ലിഫ് തന്റെ ആശയങ്ങൾ പ്രചരിപ്പിച്ചത്. 

ഇംഗ്ലണ്ടിലെ വിശ്വാസികളിൽ നിന്നു പിരിക്കുന്ന പള്ളിപ്പണം (tithe), ശത്രുരാജ്യമായ ഫ്രാൻസിന്റെ നിയന്ത്രണത്തിൽ കഴിയുന്ന മാർപ്പാപ്പാമാർക്കു കൊടുക്കുന്നതിനെ ദേശീയധനത്തിന്റെ ചോർച്ചയും ദുരുപയോഗവുമായി വിക്ലിഫ് ചിത്രീകരിച്ചു. ഇംഗ്ലണ്ടിൽ നിന്നു പണം പിരിക്കാൻ റോമിലെ മാർപ്പാപ്പയ്ക്ക് അധികാരമില്ലെന്നും "ഔദാര്യം വീട്ടിൽ തുടങ്ങുന്നു" (charity begins at home) എന്ന നിയമമനുസരിച്ച് ഇംഗ്ലണ്ടിലെ വിശ്വാസികളുടെ സംഭാവന നാട്ടിലെ ആവശ്യങ്ങൾക്കുപയോഗിക്കണമെന്നും അദ്ദേഹം വാദിച്ചു. ഹെൻറി എട്ടാമൻ ഇംഗ്ലീഷ് സഭയെ റോമിന്റെ മേൽക്കോയ്മയിൽ നിന്നു വിടുവിക്കുന്നതിനു ഒന്നര നൂറ്റാണ്ടു മുൻപ് വിക്ലിഫ് അത്തരം സ്വാതന്ത്ര്യപ്രഖ്യാപനത്തിനു വേണ്ടി വാദിച്ചു.ഇംഗ്ലണ്ടിലെ തന്നെ സഭാസ്ഥാപനങ്ങളുടെ സമ്പന്നതയേയും വിക്ലിഫ് വിമർശിച്ചു. യേശുവും അപ്പസ്തോലന്മാരും ധനം ശേഖരിച്ചുവച്ചിരുന്നില്ലെന്നും ധനം കുന്നുകൂട്ടിവയ്ക്കുന്ന പൗരോഹിത്യം അതിന്റെ ധാർമ്മികത നഷ്ടപ്പെടുത്തുന്നതിനാൽ സഭയുടെ നിയന്ത്രണത്തിലുള്ള ധനം സർക്കാർ പിടിച്ചെടുക്കുകയാണു വേണ്ടതെന്നും അദ്ദേഹം കരുതി.

വിശുദ്ധന്മാരുടെ പുണ്യസമ്പത്തുപയോഗിച്ചുള്ള ദണ്ഡവിമോചനത്തിലൂടെ മരണശേഷമുള്ള ശുദ്ധീകരണപീഡയിൽ നിന്ന് ആത്മാക്കളെ കരകയറ്റാൻ സഭയ്ക്കു കഴിയും എന്ന വാദത്തെ അദ്ദേഹം ചോദ്യം ചെയ്തു. ഈവിധമുള്ള പീഡനമുക്തിയ്ക്കായി കാശുമുടക്കുന്നതിനെ അദ്ദേഹം വിഡ്ഢിത്തമെന്നു വിശേഷിപ്പിച്ചു. പാപമോചനത്തിനായി പുരോഹിതന്മാരോട് നടത്തുന്ന ചെവിക്കുമ്പസ്സാരത്തെ വിക്ലിഫ് ചെകുത്താന്റെ കണ്ടുപിടുത്തമെന്നു വിശേഷിപ്പിച്ചു. വിശ്വാസികളെ പുരോഹിതന്മാരുടെ അധികാരത്തിൽ തളച്ചിടാൻ മാത്രമാണ് അതുപകരിക്കുന്നത്. വിശുദ്ധ കുർബ്ബാനയിലെ ബലിവസ്തുക്കളായ അപ്പത്തിനും വീഞ്ഞിനും യേശുവിന്റെ ശരീരരക്തങ്ങളായി വസ്തുപരിണാമം (transubstantiation) സംഭവിക്കുന്നു എന്ന സിദ്ധാന്തത്തേയും വിക്ലിഫ് ചോദ്യം ചെയ്തു. ബലിവസ്തുക്കളിൽ യേശുവിന്റെ ആത്മീയസാന്നിദ്ധ്യം മാത്രമാണ് അദ്ദേഹം അംഗീകരിച്ചത്.

സാധാരണക്കാരുടെ ഭാഷയിലേക്കുള്ള ബൈബിളിന്റെ പരിഭാഷയെ അദ്ദേഹം ശക്തമായി പിന്തുണച്ചു. ജെറോമിന്റെ ലത്തീൻ ബൈബിൾ ഭാഷ്യമായ വുൾഗാത്തയിൽ നിന്നുള്ള അദ്ദേഹത്തിന്റെ പരിഭാഷ "വിക്ലിഫിന്റ് ബൈബിൾ" എന്ന പേരിൽ അറിയപ്പെടുന്നു. വിക്ലിഫ് ബൈബിൾ അതിന്റെ സമ്പൂർണ്ണരൂപത്തിൽ വിക്ലിഫിന്റെ പരിഭാഷയാണെന്ന് ഒരുകാലത്ത് കരുതപ്പെട്ടിരുന്നു. എങ്കിലും ഇന്ന് ആരും അങ്ങനെ കരുതുന്നില്ല. ഈ പരിഭാഷയിൽ നാലു സുവിശേഷങ്ങളും, ഒരുപക്ഷേ മുഴുവൻ പുതിയനിയമം തന്നെയും, വിക്ലിഫ് സ്വയം നിർവഹിച്ചതാകാം. പഴയനിയമത്തിന്റെ പരിഭാഷ അദ്ദേഹത്തിന്റെ അനുചരന്മാർ നടത്തിയതുമാകാം. വിക്ലിഫിന്റെ ബൈബിൾ 1384-ൽ പൂർത്തിയായതായി കരുതപ്പെടുന്നു. അതിന്റെ മാറ്റങ്ങളോടു കൂടിയ പുതിയ പതിപ്പുകൾ വിക്ലിഫിന്റെ സഹചരൻ ജോൺ പർവിയും മറ്റുള്ളവരും 1388-ലും 1395-ലും പൂർത്തിയാക്കി. 

പ്രകോപനപരമായ ആശയങ്ങൾ പ്രചരിപ്പിച്ചതിന്റെ പേരിൽ വിക്ലിഫിനെ ശിക്ഷിക്കാൻ ഇംഗ്ലണ്ടിലെ സഭാനേതൃത്വം ശ്രമിച്ചെങ്കിലും പൗരോഹിത്യത്തിന്റെ രാഷ്ട്രീയാധികാരത്തോട് ഭരണവർഗ്ഗത്തിൽ പൊതുവേയുണ്ടായിരുന്ന എതിർപ്പും ലങ്കാസ്റ്ററിലെ പ്രഭു ജോൺ ഗാണ്ടിന്റെ ശക്തമായ പിന്തുണയും അദ്ദേഹത്തിനു രക്ഷയായി. ഏറെ രാഷ്ട്രീയ-സാമ്പത്തിക പ്രസക്തിയുള്ള ഒരുതരം താത്ത്വികകമ്മ്യൂണിസവും അരാജകത്വവാദവും വിക്ലിഫിന്റെ ദൈവശാസ്ത്രത്തിന്റെ ഉപോല്പന്നങ്ങളായിരുന്നു. ദൈവകൃപയിൽ കഴിയുന്നവരെല്ലാം എല്ലാത്തിന്റേയും ഉടമസ്ഥത ദൈവവുമായി പങ്കിടുന്നുവെന്ന് അദ്ദേഹം വാദിച്ചു. സ്വകാര്യസ്വത്തും ഭരണകൂടവും ആദിമാതാപിതാക്കളുടെ പാപത്തിന്റെ ഫലം മാത്രമാണെന്നും വിക്ലിഫ് കരുതി. കർഷകർക്കും സാമാന്യജനങ്ങൾക്കും ഇടയിൽ വലിയ സ്വീകാര്യത കിട്ടിയ വിക്ലിഫിന്റെ ഈവക ആശയങ്ങൾ, 1381-ൽ രാജ്യവ്യാപകമായുണ്ടായ കർഷകകലാപത്തിന്റെ മുഖ്യപ്രേരകശക്തിയായി. അടിച്ചമർത്തപ്പെട്ട ആ കലാപത്തിന്റെ നിലപാടുകളെ വിക്ലിഫ് തള്ളിപ്പറഞ്ഞെങ്കിലും കലാപത്തോടെ രാഷ്ട്രീയാധികാരസ്ഥാനങ്ങൾക്ക് അദ്ദേഹം അസ്വീകാര്യനായി.

1384-ൽ റോമിലെത്തി സ്വന്തം നിലപാടു വിശദീകരിക്കാൻ അർബൻ ആറാമൻ മാർപ്പാപ്പ വൈക്ലിഫിനോടാവശ്യപ്പെട്ടു. അതിനു പറ്റിയ ആരോഗ്യസ്ഥിതിയിലല്ലായിരുന്ന വിക്ലിഫ് ആ വർഷം അവസാനം വിശുദ്ധ കുർബ്ബാനയിൽ പങ്കെടുക്കവേ ഹൃദയാഘാതത്തിൽ മരിച്ചു.

വിക്ലിഫിന്റെ കാലശേഷം 1408-ൽ നിലവിൽ വന്ന ഓക്സ്ഫോർഡ് നിയമസംഹിത അദ്ദേഹത്തിന്റെ രചനകളിൽ ചിലതിനെ വിലക്കുകയും, പ്രത്യേകാനുമതി ഇല്ലാതെ ഇംഗ്ലീഷ് ഭാഷയിലേക്കു ബൈബിൾ പരിഭാഷപ്പെടുത്തുന്നതു പാഷണ്ഡതയായി പ്രഖ്യാപിക്കുകയും ചെയ്തു. വിക്ലിഫ് മരിച്ചു മൂന്നു പതിറ്റാണ്ടുകൾക്കു ശേഷം 1415-ൽ പാശ്ചാത്യസഭയിലെ ഛിദ്രം അവസാനിപ്പിക്കാൻ കോൺസ്റ്റൻസിൽ ചേർന്ന സൂനഹദോസ്, മദ്ധ്യയൂറോപ്പിലെ ബൊഹീമിയയിൽ വിക്ലിഫിന്റെ ആശയങ്ങൾ പ്രചരിപ്പിച്ചിരുന്ന ജാൻ ഹസിനെ ചുട്ടുകൊല്ലാൻ തീരുമാനിക്കുകയും പാഷണ്ഡിയായി പ്രഖ്യാപിച്ച് വിക്ലിഫിനു ഭ്രഷ്ടു കല്പിക്കുകയും ചെയ്തു. വിക്ലിഫിന്റെ രചനകൾ അഗ്നിക്കിരയാക്കാനും ഭൗതികാവശിഷ്ടം കുഴിച്ചെടുക്കാനും കൂടി സൂനഹദോസിന്റെ ഉത്തരവിൽ പറഞ്ഞിരുന്നു. ജാൻ ഹസിനെതിരെയുള്ള തീരുമാനം 1415 ജൂലൈ 6-നു നടപ്പാക്കി. 1428-ൽ, മാർട്ടിൽ അഞ്ചാമൻ മാർപ്പാപ്പയുടെ നിർദ്ദേശമനുസരിച്ച് വിക്ലിഫിന്റെ ശരീരം കുഴിച്ചെടുത്ത് തീയിടുകയും ഭസ്മം സംസ്കാരസ്ഥാനത്തിനടുത്തുള്ള സ്വിഫ്റ്റ് നദിയിൽ ഒഴുക്കുകയും ചെയ്തു.


</doc>
<doc id="157726" url="https://ml.wikipedia.org/wiki?curid=157726" title="ഉസക്ക്">
ഉസക്ക്

നൂറി ബിൽജേ ജെയ്ലൻ രചനയും, സംവിധാനവും നിർവഹിച്ച് 2002-ൽ പുറത്തിറങ്ങിയ തുർക്കിഷ് ചലച്ചിത്രമാണ് ഉസക്ക് അഥവ ഡിസ്റ്റെന്റ്. ഒരേ വീട്ടിൽ കഴിയുന്ന വ്യത്യസ്ത ജീവിത പശ്ചാത്തലത്തിലുള്ള രണ്ട് വ്യകതികൾ തമ്മിലുള്ള അകലവും, അവരുടെ ഏകാന്തതവും വിശകലനം ചെയ്യുന്ന ചിത്രം ദൈർഘ്യമേറിയ ഷോട്ടുകൾകൊണ്ട് സമ്പന്നമാണ്. നൂറി ബിൽജേ ജെയ്ലൻ തന്നെയാണ് ചിത്രത്തിന്റെ ഛായാഗ്രഹണവും, ചിത്രസന്നിവേശവും നിർവഹിച്ചിരിക്കുന്നത്. 2003ലെ കാൻസ് അന്താരാഷ്ട ചലച്ചിത്രമേളയിൽ മൽസരവിഭാഗത്തിൽ പ്രദർശിപ്പിച്ച ചിത്രം Grand Prix പുരസ്ക്കാരവും, മികച്ച അഭിനയത്തിനുള്ള പുരസ്ക്കാരവും നേടി. ഒട്ടേറേ നിരൂപക പ്രശംസ പിടിച്ചുപറ്റിയ ചിത്രം യൂറോപ്യൻ ഫിലിം പുരസ്ക്കാരങ്ങളുൾപ്പെടെ ധാരാളം മറ്റ് അന്താരാഷ്ട്ര ചലച്ചിത്ര പുരസ്ക്കാരങ്ങളും നേടിയിട്ടുണ്ട്. 





</doc>
<doc id="157731" url="https://ml.wikipedia.org/wiki?curid=157731" title="അങ്കമാലി നഗരസഭ">
അങ്കമാലി നഗരസഭ

കേരളത്തിലെ എറണാകുളം ജില്ലയിലെ ആലുവാതാലൂക്കിൽ സ്ഥിതി ചെയ്യുന്ന ഒരു മുനിസിപ്പാലിറ്റിയാണ് അങ്കമാലി. കൊച്ചി നഗരത്തിൽ നിന്ന് 30 കി.മി.യും നെടുമ്പാശ്ശേരി വിമാനത്താവളത്തിൽ നിന്നും 12 കി.മി. മാറി അങ്കമാലി പട്ടണം സ്ഥിതിചെയ്യുന്നു. ശങ്കരാചാര്യർ ജനിച്ച കൈപ്പിള്ളി മന അങ്കമാലിക്കടുത്ത് കാലടിയിലാണ്. ദേശീയപാത 544-ഉം എം.സി. റോഡും സംഗമിക്കുന്ന പട്ടണമാണ് അങ്കമാലി. കൊച്ചി നഗരത്തിൽ നിന്ന് 30 കിലോമീറ്റർ വടക്ക് വശത്തായാണ് അങ്കമാലിയുടെ സ്ഥാനം. സുഗന്ധദ്രവ്യങ്ങളുടെ പ്രധാന വിപണനകേന്ദ്രം കൂടിയാണ് അങ്കമാലി പട്ടണം.


16-ആം നൂറ്റാണ്ടിന്റെ അവസാനം അങ്കമാലി ഉൾപ്പെടുന്ന പ്രദേശം ഭരിച്ചിരുന്നത് മങ്ങാട്ട് സ്വരൂപം ആയിരുന്നു. അതിനുശേഷം ജൂതന്മാരുടെ പ്രധാന കുടിയേറ്റത്തെ തുടർന്ന് അങ്കമാലി ഇവിടം മാർത്തോമ ക്രിസ്ത്യാനികൾ ധാരാളമായി വന്നു പാർത്തിരുന്നു. ഇന്ത്യ മുഴുവനായും ഭരണാതിർത്തി വരത്തക്കവിധം ആദ്യ അതിരൂപത രൂപീകൃതമായത് അങ്കമാലി കേന്ദ്രമാക്കിയായിരുന്നു. 


</doc>
<doc id="157745" url="https://ml.wikipedia.org/wiki?curid=157745" title="ജോക്കർ ചിത്രശലഭം">
ജോക്കർ ചിത്രശലഭം

കേരളത്തിൽ അപൂർവ്വമായി മാത്രം കണ്ടുവരുന്ന ഒരു ചിത്രശലഭമാണ് ജോക്കർ (Byblia ilithyia). വരണ്ട പ്രദേശങ്ങളിലാണ് പൊതുവെ ഇവയെക്കാണുന്നത്. തിളങ്ങുന്ന കുങ്കുമ നിറമാർന്ന ചിറകുകളിൽ കറുത്ത വരകളും കുറികളും ഉണ്ട്. ഇവയുടെ ലാർവകൾ ഭക്ഷണസസ്യമായി ഉപയോഗിക്കുന്ന ചെടികളിലൊന്ന് ചൊറിയണം ആണ്.


</doc>
<doc id="157748" url="https://ml.wikipedia.org/wiki?curid=157748" title="ലെയ്സ് ശലഭം">
ലെയ്സ് ശലഭം

ഭംഗിയുള്ള ശലഭങ്ങളിൽ ഒന്ന്. ചിറകുകളോട് ചേർന്ന് കറുപ്പിൽ വെളുപ്പ് വരകളുള്ളതിനാൽ അത് ഒരു തൊങ്ങൽ പിടിപ്പിച്ചതുപോലെ കാണപ്പെടുന്നു. അതാണ് ഇംഗ്ളീഷിൽ
ലേസ് ശലഭം എന്നു പേരുവരാൻ കാരണം. കേരളത്തിലെയും തമിഴ്നാട്ടിലെയും വനപ്രദേശങ്ങളിലും ശ്രീലങ്കയിലും കാണപ്പെടുന്ന ലെയ്സ് ശലഭം വംശനാശഭീഷണി നേരിടുന്നു.


</doc>
<doc id="157753" url="https://ml.wikipedia.org/wiki?curid=157753" title="ചോലരാജൻ">
ചോലരാജൻ

ചോലക്കാടുകളിലും പുൽമേടുകളിലും മാത്രം കാണപ്പെടുന്നതിനാൽ ചോലരാജൻ എന്നറിയപ്പെടുന്നു. പൊതുവെ ഉയരിന്ന പ്രദേശങ്ങളിലാണ് ആവാസം.ആനവിരട്ടി(Girardinia diversifolia) എന്ന ചെടിയാണ് ലാർവകൾ പ്രധാനമായും ഭക്ഷണത്തിനുപയോഗിക്കുന്നത്.



</doc>
<doc id="157761" url="https://ml.wikipedia.org/wiki?curid=157761" title="മഞ്ഞത്തകരമുത്തി">
മഞ്ഞത്തകരമുത്തി

നാട്ടിൻപുറങ്ങളിൽ ഏറ്റവും കൂടുതൽ കാണപ്പെടുന്ന പൂമ്പാറ്റകളിൽ ഒന്നാണ് മഞ്ഞത്തകരമുത്തി ("Catopsilia pomona"). വലിപ്പത്തിലും നിറത്തിലും ഇവ വൈജാത്യങ്ങൾ കാണിക്കാറുണ്ട്. ക്രീം നിറം തൊട്ട് മഞ്ഞനിറം വരെയുള്ളവയെ ഈ ഇനത്തിൽ കാണാറുണ്ട്. കൊന്നവർഗ്ഗത്തിൽപ്പെട്ട സസ്യങ്ങളിൽ കൂട്ടത്തോടെ പറന്നുകളിക്കുന്നതും മുട്ടകൾ നിക്ഷേപിക്കുന്നതും കാണാം. കണിക്കൊന്ന‌യിലും ആനത്തകരയിലും ഇവയുടെ ലാർവകളെ കാണാം. മഴക്കാലത്തിനു മുന്നെ ഇവ ദേശാടനം ചെയ്യാറുണ്ട്.


</doc>
<doc id="157774" url="https://ml.wikipedia.org/wiki?curid=157774" title="ഡിമാന്റ് ഡ്രാഫ്റ്റ്">
ഡിമാന്റ് ഡ്രാഫ്റ്റ്

ബാങ്കുകൾ വഴി പണം കൈമാറ്റം ചെയ്യാവുന്ന ഒരു രീതിയാണ് ഡിമാന്റ് ഡ്രാഫ്റ്റ് (demand draft) അഥവാ ഡി.ഡി എന്ന് പറയുന്നത്. അഥവാ വിദൂര ദിക്കിലേക്ക് കൈമാറുന്ന ചെക്ക് (remotely created check, tele-check ) എന്നും ഇതിനെ വിശേഷിപ്പിക്കാം. ബാങ്കിന്റെ പ്രത്യേകമായ അധികാരമുള്ള ഉദ്യോഗസ്ഥരാണ് ഇതിൽ ഒപ്പു വയ്ക്കുക. ഇതിൽ അമ്പതിനായിരത്തിനു മുകളിൽ മൂല്യമുള്ള തുകയ്ക്ക് രണ്ട് ഉദ്യോഗസ്ഥരുടെ ഒപ്പ് ചില ബാങ്കുകൾ നിർബന്ധമാക്കിയിരിക്കുന്നു. ബാങ്കുകൾ ഉപഭോക്താക്കൾക്ക് ഡിമാന്റ് ഡ്രാഫ്റ്റ് അനുവദിക്കുന്നതിനായി നിശ്ചിത നിരക്ക് ഫീസായി ഈടാക്കുന്നു. സാധാരണ ചെക്കിനെ അപേക്ഷിച്ച് ഡിമാന്റ് ഡ്രാഫ്റ്റിനുള്ള പ്രത്യേകത ഇത് നൽകുന്ന ബാങ്കിലേക്ക് കളക്ഷന് വരേണ്ടതില്ല എന്നതാണ്. സ്വീകർത്താവ് കളക്ഷനായി നൽകുന്ന ഡി.ഡി. തന്റെ സമീപത്തുള്ള, ഡിഡി. അനുവദിച്ചിരിക്കുന്ന ബാങ്കിന്റെ സമീപശാഖയിൽ സമർപ്പിക്കപ്പെട്ട് പണമായി മാറ്റുന്നു.


</doc>
<doc id="157778" url="https://ml.wikipedia.org/wiki?curid=157778" title="ഗ്രിഗോറി റാസ്പ്യൂട്ടിൻ">
ഗ്രിഗോറി റാസ്പ്യൂട്ടിൻ

റഷ്യയിലെ റൊമാനോവ് രാജവംശത്തിന്റെ അന്തിമവർഷങ്ങളിൽ ജീവിച്ചിരുന്ന (ജനനം 22 ജനുവരി 1869; മരണം: 29 ഡിസംബർ, 1916) ഒരു സന്യാസിയായിരുന്നു ഗ്രിഗോറി യെഫിമോവിച്ച് റാസ്പ്യൂട്ടിൻ. ഒടുവിലത്തെ റഷ്യൻ ചക്രവർത്തി നിക്കോളസ് രണ്ടാമന്റെ ഭരണത്തിന്റെ അവസാനഘട്ടത്തിൽ രാജാവിനേയും രാജകുടുംബാംഗങ്ങളേയും ഏറെ സ്വാധീനിച്ചതായി വിശ്വസിക്കപ്പെടുന്ന റാസ്പ്യൂട്ടിൻ, "ഭ്രാന്തൻ സന്യാസി" എന്നും അറിയപ്പെട്ടിരുന്നു. എങ്കിലും മാനസികസിദ്ധികളാലും രോഗശാന്തി നൽകാനുള്ള കഴിവ് ഉൾപ്പെടെയുള്ള ആത്മീയവരങ്ങളാലും അനുഗൃഹീതനായ ഒരു ധാർമ്മിക പരിവ്രാജകനും മതശ്രേഷ്ഠനുമെന്നും അദ്ദേഹം വിശേഷിപ്പിക്കപ്പെട്ടിട്ടുണ്ട്.

സൈബീരിയയിലെ പോക്രോവ്സ്കോയെ ഗ്രാമത്തിലെ ഒരു കർഷകകുടുംബത്തിൽ ജനിച്ച റാസ്പ്യൂട്ടിൻ സ്കൂൾ വിദ്യാഭ്യാസം തുടങ്ങിയെങ്കിലും എഴുത്തും വായനയും പഠിക്കുന്നതിൽ പരാജയപ്പെട്ടു. പിന്നീട് റഷ്യൻ ഓർത്തഡോക്സ് സഭയിൽ സന്യാസിയാകാൻ ശ്രമിച്ചെങ്കിലും 19-ആം വയസ്സിൽ സന്യാസഭവനം ഉപേക്ഷിച്ച് വീട്ടിലെത്തി വിവാഹിതനായി. തുടർന്ന് വിവാഹത്തിൽ മൂന്നു മക്കളും വിവാഹേതരമായി ഒരു കുട്ടിയും അയാൾക്കു ജനിച്ചു. കുറേക്കാലം കഴിഞ്ഞ് വീടു വിട്ടുപോയ റാസ്പ്യൂട്ടിൻ ഗ്രീസിലും മദ്ധ്യപൂർവദേശത്തും ചുറ്റിക്കറങ്ങി. വിവിധതരം ആത്മീയവരങ്ങൾ അവകാശപ്പെട്ട അയാൾ അവയുടെ പ്രയോഗത്തിലൂടെ ലഭിച്ച സംഭാവനകൾ കൊണ്ട് ജീവിച്ചു. ഒരു ഭവിഷ്യവാണിക്കാരനായും റാസ്പ്യൂട്ടിൻ വേഷം കെട്ടി.

1903-ൽ സെയിന്റ് പീറ്റേഴ്സ്ബർഗ്ഗിൽ എത്തിയ അയാൾ നിക്കോളാസ് രണ്ടാമൻ രാജാവിന്റെ പത്നി അലക്സാന്ദ്ര ഫെദോറോവ്നയെ പരിചയപ്പെട്ടു. ഹീമോഫീലിയ രോഗിയായിരുന്ന കിരീടാവകാശി അലക്സിസ് രാജകുമാരൻ 1908-ൽ ഗുരുതരാവസ്ഥയിൽ എത്തിയപ്പോൾ രക്തശ്രാവം നിർത്തുന്നതിൽ റാസ്പ്യൂട്ടിൻ വിജയിച്ചുവെന്നു വിശ്വസിക്കപ്പെട്ടതോടെ അയാൾ രാജപരിവാരത്തിലെ അംഗമായി മാറി. ചക്രവർത്തി റാസ്പ്യൂട്ടിനെ നമ്മുടെ സുഹൃത്ത്, വിശുദ്ധപുരുഷൻ എന്നൊക്കെ വിശേഷിപ്പിച്ചിരുന്നത് രാജകുടുംബത്തിന്റെ വിശ്വാസം ആർജ്ജിക്കുന്നതിൽ അയാൾ നേടിയ വിജയം സൂചിപ്പിക്കുന്നു. അലക്സാന്ദ്രാ രാജ്ഞിയെ റാസ്പ്യൂട്ടിൻ വ്യക്തിപരവും രാഷ്ട്രീയവുമായ തലങ്ങളിൽ സ്വാധീനിച്ചിരുന്നു. ചക്രവർത്തിയും പത്നിയും അയാളെ ദൈവപുരുഷനും പ്രവാചകനുമായി കണ്ടു. റാസ്പ്യൂട്ടിൻ വഴി ദൈവം തന്നോടു സംസാരിക്കുന്നുവെന്നു പോലും രാജ്ഞി വിശ്വസിച്ചിരുന്നു. റഷ്യയിലെ ഭരണനേതൃത്വവും ഓർത്തഡോക്സ് സഭയും തമ്മിൽ പരമ്പരാഗതമായി നിലവിലിരുന്ന ദൃഢബന്ധത്തിന്റെ പശ്ചാത്തലത്തിലും ഈ മൈത്രിയെ വിശദീകരിക്കാവുന്നതാണ്.

ഒന്നാം ലോകമഹായുദ്ധത്തിന്റെ നടുവിൽ സൈനികനേതൃത്വം സ്വയം ഏറ്റെടുത്ത ചക്രവർത്തി യുദ്ധമുന്നണിയിലായിരിക്കെ, രാജ്ഞി വഴി റാസ്പ്യൂട്ടിൻ ഭരണത്തെ ഗണ്യമായി സ്വാധീനിക്കുകയും അങ്ങനെ ഒട്ടേറെ ഉന്നതന്മാരുടെ വിരോധം സമ്പാദിക്കുകയും ചെയ്തു.

റാസ്പ്യൂട്ടിന്റെ ജീവിതകഥയും മരണത്തിന്റെ പശ്ചാത്തലവും ദുരൂഹതകൾ നിറഞ്ഞതാണ്. അയാൾ കൊലചെയ്യപ്പെടുകയായിരുന്നു. രാജ്ഞി അലക്സാന്ദ്രയുടെ മേലുള്ള സന്യാസിയുടെ സ്വാധീനം രാഷ്ട്രത്തിന് അപകടകരമാകും വിധം വളർന്നുവെന്നു കരുതിയ റഷ്യൻ സമൂഹത്തിലെ ഒരു പറ്റം ഉന്നതന്മാർ, ഫെലിക്സ് യൂസാപ്പോവ് എന്നയാളുടെ നേതൃത്വത്തിൽ പീറ്റേഴ്സ്ബർഗ്ഗിലെ യൂസാപ്പോവിന്റെ മോയിക്കാ മാളികയിൽ കൊല നടത്തിയെന്നാണു കരുതപ്പെടുന്നത്. റാസ്പ്യൂട്ടിനെ തന്ത്രത്തിൽ വീട്ടിൽ വിരുന്നിനു വിളിച്ചു വരുത്തി വിഷം കലർത്തിയ കേക്കും മദ്യവും കൊടുത്തെങ്കിലും അവ ഫലം ചെയ്യാൻ വൈകിയപ്പോൾ വെടിവച്ചു കൊല്ലുകയും, മൃതദേഹം നേവാ നദിയിൽ എറിയുകയുമാണു ചെയ്തത്. മൂന്നു ദിവസത്തിനു ശേഷം മഞ്ഞുറച്ച നദിക്കു മുകളിൽ നടന്ന ഒരു പോലീസുകാരൻ ശവശരീരം കണ്ടെത്തി. അന്വേഷണത്തിനൊടുവിൽ കുറ്റവാളികൾക്കെതിരെ കൊലപാതകം ആരോപിച്ചില്ലെങ്കിലും അവരെ നഗരത്തിൽ നിന്നു പുറത്താക്കാൻ ചക്രവർത്തി ഉത്തരവിട്ടു. ദേശസ്നേഹത്തിന്റെ പ്രേരണയായിരുന്നു റാസ്പ്യൂട്ടിന്റെ വധത്തിനു പിന്നിലെന്നു പറയപ്പെട്ടെങ്കിലും, സ്വകാര്യവ്യക്തികൾ സ്വന്തം വിലയിരുത്തലിന്റെ അടിസ്ഥാനത്തിൽ നിയമം കയ്യിലെടുത്തു നീതി നടപ്പാക്കിയ ഈ സംഭവം ചക്രവർത്തിയുടെ അധികാരത്തോടുള്ള മതിപ്പിനെ ഗണ്യമായി കുറച്ചു.

റാസ്പ്യൂട്ടിന്റെ അവിഹിതസ്വാധീനവും അതുളവാക്കിയ രോഷത്തിന്റെ ഫലമായി നടന്ന അയാളുടെ കൊലയും, റൊമാനോവ് രാജവംശത്തിനു ദുഷ്കീർത്തിയുണ്ടാക്കി 1917-ലെ ബോൾഷെവിക് വിപ്ലവത്തിനു വഴിതെളിച്ചു എന്നു ചിലർ കരുതുന്നു. റാസ്പ്യൂട്ടിനെക്കുറിച്ചുള്ള സമകാലീനരുടെ അഭിപ്രായങ്ങൾ വൈവിദ്ധ്യം നിറഞ്ഞതാണ്: ചിലർ റാസ്പ്യൂട്ടിനെ യോഗിയും, ദർശകനും, രോഗശാന്തിവരമുള്ളവനും പ്രവചാകനുമായി കണ്ടപ്പോൾ മറ്റൊരു പക്ഷം ദുർവൃത്തനായൊരു കപടധാർമ്മികനായി അയാളെ ചിത്രീകരിച്ചു. റാസ്പ്യൂട്ടിനെക്കുറിച്ചു ലഭ്യമായ വിവരണങ്ങൾ വിശ്വസനീയത കുറഞ്ഞ സ്മരണകളേയും കേട്ടുകേൾവികളേയും കെട്ടുകഥകളേയും ആശ്രയിച്ചുള്ളവയായതിനാൽ, അയാളുടെ ജീവിതത്തിന്റേയും സ്വാധീനത്തിന്റേയും യഥാർത്ഥചിത്രം കണ്ടെത്തുക ബുദ്ധിമുട്ടാണ്. റാസ്പ്യൂട്ടിൻ രോഗശാന്തിവരമുപയോഗിച്ച് മറ്റുള്ളവരെ സഹായിച്ചപ്പോഴും തെറ്റിദ്ധരിക്കപ്പെട്ട വിശുദ്ധപുരുഷനോ, മറ്റുള്ളവരുടെ വേദനകളിൽ നിന്നു മുതലെടുത്ത സൂത്രശാലിയായ പാപിയോ എന്ന കാര്യത്തിൽ തീരുമാനം അസാദ്ധ്യമായിരിക്കുന്നു.


</doc>
<doc id="157779" url="https://ml.wikipedia.org/wiki?curid=157779" title="സെമിഹ് കാപ്ലനൊഗ്ലു">
സെമിഹ് കാപ്ലനൊഗ്ലു

തുർക്കിഷ് ചലച്ചിത്ര സംവിധായകനും, തിരക്കഥാകൃത്തും, നിർമ്മാതാവുമാണ് സെമിഹ് കാപ്ലനൊഗ്ലു. 1963-ൽ തുർക്കിയിലെ ഇസ്മിറിൽ ജനനം. ദൊകുസ് സർവകലാശാലയിൽ നിന്നും സിനിമാ ആൻഡ് ടെലിവിഷൻ പഠനത്തിൽ ബിരുദം നേടിയ ശേഷം, ഇസ്താംബുളിൽ പരസ്യ മേഖലയിൽ കോപ്പിറൈറ്ററായി ജോലി നോക്കി. സംവിധായക സഹായിയായും, ടെലിവിഷൻ പരമ്പരകൾ സംവിധായനായും പ്രവർത്തിച്ച ശേഷം 2001-ൽ ആദ്യ കഥാ ചിത്രം "എവൈ ഫ്രം ഹോം" പുറത്തുവന്നു. അന്താരാഷ്ട്ര ചലചിത്രമേളകളിൽ പ്രദർശിപ്പിക്കപ്പെട്ട ചിത്രം. നിരവധി പുരസ്ക്കാരങ്ങൾ നേടി. 2006-ൽ പുറത്തിറങ്ങിയ രണ്ടാമത് ചിത്രം "ഐൻജൽസ് ഫാൾ" ആ വർഷത്തെ ബേലിൻ ചലച്ചിത്രമേളയിൽ ആദ്യ പ്രദർശനം നടത്തുകയും, പ്രേക്ഷശ്രദ്ധ നേടുകയും ചെയ്തു. 2007-ൽ പുറത്തുവന്ന എഗ്ഗ് (Yumurta), 2008-ൽ ഇറങ്ങിയ "മിൽക്ക്" (Süt), 2010-ൽ ഇറങ്ങിയ ഹണി (Bal) എന്നിവ "യൂസഫ് ചലച്ചിത്ര ത്രയം" എന്ന് അറിയപ്പെടുന്നു. 2008-ലെ വെന്നീസ് ചലച്ചിത്രമേളയിൽ ഗോൾഡൻ ലയൺ പുരസ്ക്കരത്തിന് നാമനിർദ്ദേശം ചെയ്യപ്പെട്ടു. 2010 ബെർലിൻ ചലച്ചിത്രമേളയിൽ "ഹണി" എന്ന ചിത്രം ഗോൾഡൻ ബെയർ പുരസ്ക്കരത്തിന് അർഹമായി.



</doc>
<doc id="157781" url="https://ml.wikipedia.org/wiki?curid=157781" title="ജൈവ വാതകം">
ജൈവ വാതകം

സൂക്ഷ്മാണുക്കൾ, ഓക്സിജന്റെ അസാന്നിധ്യത്തിൽ (anaerobic), അഴുകുന്ന ജൈവവസ്തുക്കളിൽ (decomposing organic materials) പ്രവർത്തിക്കുമ്പോഴുണ്ടാകുന്ന വാതകങ്ങളുടെ മിശ്രിതമാണ് ജൈവ വാതകം(ഇംഗ്ലീഷ്: Biogas, ബയോഗ്യാസ്). ഇതിൽ, 55-70 ശതമാനം നിറമോ മണമോ ഇല്ലാത്ത മീഥെയ്ൻ(methane) വാതകവും, 30-45 ശതമാനത്തോളം കാർബൺ ഡൈ ഓക്സൈഡും ചെറിയതോതിൽ ഹൈഡ്രജൻ സൾഫൈഡ്, നൈട്രജൻ, കാർബൺ മോണോക്സൈഡ്, ഈർപ്പം സിൽഒക്സയൻസ് (siloxanes )എന്നിവയും അടങ്ങിയിരിക്കുന്നു. മീഥെയ്ൻ വാതകമാണ് കത്താനായി ഉപയോഗിക്കുന്നത്. കരിയോ പുകയോ ഇല്ലാത്ത ഇളം നീലനിറത്തിലുള്ള ജ്വാലയോടെ കത്തുന്ന ഈ വാതകം സുരക്ഷിതവും വിഷമില്ലാത്തതുമായ ഒരു ജൈവഇന്ധനം (bio-fuel) ആണ്. 


</doc>
<doc id="157782" url="https://ml.wikipedia.org/wiki?curid=157782" title="നീലക്കുടുക്ക">
നീലക്കുടുക്ക

ദക്ഷിണ ഇന്ത്യയിൽ കാണപ്പെടുന്ന ഒരു പൂമ്പാറ്റയാണ് നീലക്കുടുക്ക (Narrow-banded Bluebottle, Southern Bluebottle). and Sri Lanka. ശാസ്ത്രനാമം: "Graphium teredon". അരണമരങ്ങൾ ("Polyalthia longifolia") ധാരാളമുള്ള സ്ഥലങ്ങളിൽ നീലക്കുടുക്ക ശലഭത്തെ കാണപ്പെടുന്നു.വളരെ വേഗത്തിൽ പറക്കുന്ന പൂമ്പാറ്റയാണ് ഇത്.ചിറകിനു നടുവിൽക്കൂടി പച്ചകലർന്ന നീലനിറത്തിലുള്ള വീതി കൂടിയ പട്ടയുണ്ട്.ഈ പട്ട സൂര്യപ്രകാശത്തിൽ തിളങ്ങുകയും നിറം മാറുന്നത് പോലെ തോന്നുകയും ചെയ്യുന്നു.ചിറകിൽ ഇടയ്ക്കിടെ നീലയും ചുവപ്പും പൊട്ടുകൾ കാണപ്പെടുന്നു. നാട്ടരുവികളുടെയും പുഴകളുടെയും തീരങ്ങളിൽ ഈ പൂമ്പാറ്റകൾ ചെളിയൂറ്റൽ ചെയ്യാറുണ്ട്. കാനക്കൈതയുടെ ഇലകൾ ലാർവകൾ ഭക്ഷിക്കാറുണ്ട്.


</doc>
<doc id="157784" url="https://ml.wikipedia.org/wiki?curid=157784" title="അന്താരാഷ്ട്രീയത">
അന്താരാഷ്ട്രീയത

വിവിധ രാഷ്ട്രങ്ങൾ തമ്മിൽ സമാധാനപരമായ സഹകരണം വളർത്തുന്നതിനെ ലക്ഷ്യമാക്കിക്കൊണ്ടുള്ള ഒരു ചിന്താപദ്ധതിയും അതനുസരിച്ചുള്ള പ്രവർത്തനങ്ങളുമാണ് അന്താരാഷ്ട്രീയത. സമാധാനത്തിലും യോജിപ്പിലും ജീവിക്കുന്നതും തുല്യതയുടെ അടിസ്ഥാനത്തിൽ ഒരുമിച്ചു നിൽക്കുന്നതും സ്വയം ഭരിക്കപ്പെടുന്നതുമായ രാഷ്ട്രങ്ങളുടെ ഒരു കുടുംബത്തിനുവേണ്ടിയാണ് അന്താരാഷ്ട്രീയത എന്ന ആദർശം നിലകൊള്ളുന്നത്. രാഷ്ട്രങ്ങളുടെ നിലനില്പ് ആവശ്യമാണെന്ന് അംഗീകരിക്കുകയും, അതേസമയം ദേശീയ താത്പര്യങ്ങളെ വിവിധ ജനതകളുടെ വിശാല താത്പര്യങ്ങളുമായി പൊരുത്തപ്പെടുത്താൻ ലക്ഷ്യം വയ്ക്കുകയും ചെയ്യുന്ന ഒന്നാണ് പ്രസ്തുത ആദർശം.

ദേശീയത എന്ന ആശയവും അതിന്റെ അടിസ്ഥാനത്തിൽ പുനഃസംഘടിപ്പിക്കപ്പെട്ട രാഷ്ട്രങ്ങളും മാനവപുരോഗതിക്കുവേണ്ടി ചെയ്തിട്ടുള്ള സേവനങ്ങൾ വിലപ്പെട്ടതാണ്. അക്കാരണത്താൽ ആരോഗ്യപ്രദമായ അന്താരാഷ്ട്രീയതയ്ക്കാവശ്യമായ ഒരു നാന്ദിയായിട്ടാണ് ദേശീയതയെ കാണേണ്ടത്. രാഷ്ട്രങ്ങളുടെ ഇടയിൽ പൊതുവേ കാണുന്ന സമരമനോഭാവവും മറ്റു രാജ്യങ്ങളോടുള്ള പകയും അന്താരാഷ്ട്രീയതയുടെ ശത്രുക്കളാണ്. സാംസ്കാരികവും സാൻമാർഗികവും ആയ ദേശീയത അന്താരാഷ്ട്രീയതയുടെ മിത്രവും സഹായിയുമാണ്.

വിവിധ ജനതകൾ തമ്മിലുള്ള ബന്ധത്തെ വളർത്തുന്ന എന്തിനെയും അന്താരാഷ്ട്രീയത എന്ന ആശയത്തിന്റെ സാക്ഷാത്കരണത്തിനുള്ള സംഭാവനയായി കണക്കാക്കാം. ചരിത്രാരംഭ കാലം മുതൽ ഇന്നു വരെ പലതരം മനുഷ്യബന്ധങ്ങൾ സാധ്യമാക്കുന്നതിനുവേണ്ടി പല പദ്ധതികൾക്കും രൂപം കൊടുക്കുവാൻ ചിന്തകന്മാരും ഭരണകർത്താക്കളും ശ്രമിച്ചിട്ടുണ്ട്. ഫ്രഞ്ച് നിയമജ്ഞനും രാഷ്ട്രീയ ലേഖകനുമായ പിയറി ഡുബായ് (1250-1320), ഇറ്റാലിയൻ കവിയും രാഷ്ട്രമീമാംസകനുമായ ദാന്തേ (1265-1321), ഇംഗ്ലീഷ് ക്വേക്കറായ വില്യം പെൻ (1644-1718), ഫ്രഞ്ച് ദാർശനികനായ റൂസോ (1712-78), ഇംഗ്ലീഷ് ജൂറിസ്റ്റും ദാർശനികനുമായ ജറേമി ബന്താം (1748-1832), ജർമൻ ദാർശനികനായ ഇമ്മാനുവൽ കാന്റ് (1724-1804) തുടങ്ങിയവർ നിർദ്ദേശിച്ച സാങ്കല്പിക പദ്ധതികൾ, റഷ്യയിലെ അലക്സാണ്ടർ ക (1777-1825), ആസ്ട്രിയയിലെ മെറ്റേർണിക് (1773-1859) തുടങ്ങിയ ഭരണകർത്താക്കളുടെ ശ്രമങ്ങൾ, ഹേഗ് കോടതി (1899), ഒന്നും രണ്ടും യുദ്ധങ്ങൾക്കുശേഷം നിലവിൽ വന്ന സർവരാഷ്ട്രസഖ്യം, ഐക്യരാഷ്ട്ര സംഘടന എന്നിവയുടെ പ്രവർത്തനങ്ങൾ തുടങ്ങിയവയാണ് ഈ ആശയം സഫലീകരിക്കുന്നതിനുള്ള സംരംഭങ്ങളിൽ പ്രധാനപ്പെട്ടവ. ആദ്യകാലത്ത് യൂറോപ്പിലുള്ള രാജ്യങ്ങൾ മാത്രമേ ഇത്തരം സംരംഭങ്ങളിൽ ഭാഗഭാക്കുകളായിരുന്നുള്ളു. പിൽക്കാലത്ത് എല്ലാ ഭൂഖണ്ഡങ്ങളിലുമുള്ള വളരെയധികം രാഷ്ട്രങ്ങൾ ഈ വഴിക്ക് ചിന്തിക്കുകയും സഹകരിച്ച് പ്രവർത്തിക്കുകയും ചെയ്തുതുടങ്ങി. അന്താരാഷ്ട്ര അരാജകത്വം മാറ്റി സമാധാനം സ്ഥാപിക്കുക എന്നത് ഏറ്റവും പ്രധാനപ്പെട്ട ഒരാവശ്യമായി മനുഷ്യൻ മനസ്സിലാക്കിത്തുടങ്ങിയിരിക്കുന്നു.

18-ഉം 19-ഉം നൂറ്റാണ്ടുകളിൽ ദേശീയത ശക്തി പ്രാപിക്കുകയും അതിന്റെ അടിസ്ഥാനത്തിൽ സംഘടിക്കപ്പെട്ട രാഷ്ട്രങ്ങൾ നിലവിൽ വരികയും ചെയ്തു. പൊതുവായ നന്മയ്ക്കു വേണ്ടി നിലകൊള്ളുന്നു എന്ന വിശ്വാസം ജനിപ്പിക്കാനും അക്കാരണത്താൽതന്നെ എല്ലാ ജനങ്ങളുടെയും കൂറു നേടാനും കഴിഞ്ഞ ഏറ്റവും വിശാലമായ സാമൂഹിക രാഷ്ട്രീയ സംഘടനയാണ് ആധുനിക രാഷ്ട്രം. കമ്യൂണിസവും സോഷ്യലിസവും അവയുടെ സ്വാധീനത ചെലുത്തിക്കൊണ്ടിരിക്കുന്നു എങ്കിലും നിയമപരമായി പരമാധികാരം പ്രയോഗിക്കാൻ കഴിവുള്ള ഒരേയൊരു കേന്ദ്രശക്തിയായി രാഷ്ട്രങ്ങൾ തുടർന്നുപോകുന്നു. സാമ്രാജ്യത്വമോഹവും യുദ്ധഭീതിയും ഇല്ലാത്ത ഒരു യഥാർഥ അന്താരാഷ്ട്ര വ്യവസ്ഥിതി നിലവിൽ വരുത്തുവാൻ തൊഴിലാളി വർഗത്തിനു മാത്രമേ സാധ്യമാകൂ എന്നതാണ് കാറൽ മാർക്സ് (1818-83) മുതലിങ്ങോട്ടുള്ള കമ്യൂണിസ്റ്റ് ചിന്തകന്മാരുടെയും കമ്യൂണിസ്റ്റ് പ്രസ്ഥാനത്തിന്റെയും വിശ്വാസം. ദേശീയതയുടെ അതിർത്തിവരമ്പുകൾക്കപ്പുറത്തു പോയി ലോകമെങ്ങുമുള്ള അധ്വാനിക്കുന്ന ജനങ്ങളെയാകെ ഒന്നായിക്കാണുന്ന കമ്യൂണിസ്റ്റു കക്ഷികൾ ലോകയുദ്ധങ്ങളിൽ പങ്കെടുത്തതും കമ്യൂണിസ്റ്റു രാജ്യങ്ങൾക്കിടയിൽതന്നെ ദേശീയ താത്പര്യത്തിന്റെ പേരിലും അതിർത്തികളുടെ കാര്യത്തിലും ഉള്ള വഴക്കുകൾക്ക് നേതൃത്വം കൊടുത്തതും തെളിയിക്കുന്നത്, അന്താരാഷ്ട്രീയതയെക്കാളും കുറെക്കൂടെ ശക്തിമത്തായ ഒരു വൈകാരിക ചിന്തയാണ് ദേശീയത എന്നതാണ്. എത്രതന്നെ സ്വാഭാവികമായ ഒരു വികാരമാണ് ദേശീയതയെങ്കിലും അതിന് പരിമിതികളുണ്ട്. അത് പലപ്പോഴും സങ്കുചിതമായ വീക്ഷണം, അഹങ്കാരം എന്നിവയ്ക്കും ചിലപ്പോൾ ദേശീയമായ അകൽച്ച, ആക്രമണം തുടങ്ങിയവയ്ക്കും കാരണം ആയേക്കാം. ഒരു ദേശീയ വിഭാഗം രാഷ്ട്രപദവി നേടുന്നതുകൊണ്ടു മാത്രം തൃപ്തിപ്പെടുന്നില്ലെന്നും ആ പദവി നേടുന്നതിനുവേണ്ടി അതു വിനിയോഗിക്കുന്ന ശക്തിയും ആ പ്രക്രിയയിൽകൂടി നേടിയെടുക്കുന്ന ആത്മവിശ്വാസവും മറ്റു രാജ്യങ്ങളെ ആക്രമിക്കുന്നതിന് അതിനെ പ്രേരിപ്പിക്കും എന്നുള്ളതും ഒരു ചരിത്രസത്യമാണ്.

അന്താരാഷ്ട്രീയത എന്ന വ്യവസ്ഥിതിയിലേക്ക് മനുഷ്യരാശിയെ തള്ളിവിടുന്ന പ്രേരകശക്തികളിൽ പ്രധാനമായത് അണ്വായുധയുദ്ധം വരുത്തിവച്ചേക്കാവുന്ന നാശത്തെ സംബന്ധിച്ച ഭീതിയാണ്. ഈ ഭീതിമൂലം അന്താരാഷ്ട്രസമൂഹത്തിന് പൊതുവായ ഒരു ഭരണകൂടം ഉണ്ടാകണമെന്ന ചിന്താഗതി വളർന്നുവന്നു. ആധുനികയുദ്ധം വ്യക്തികളുടെ ജീവിതത്തെ എങ്ങനെയൊക്കെ ബാധിക്കുമെന്നുള്ളതിനെ സംബന്ധിച്ച് ഒരു സാധാരണ പൗരൻ ഇന്നു തികച്ചും ബോധവാനാണ്. 20-ആം നൂറ്റാണ്ടിനുമുമ്പുള്ള യുദ്ധങ്ങൾ ഇന്നത്തേതുപോലെ അത്ര വിനാശകരങ്ങൾ ആയിരുന്നില്ല. വർധിച്ച നിരക്കിൽ നികുതി കൊടുക്കുക എന്നതൊഴിച്ചാൽ ജനസംഖ്യയിൽ ഭൂരിഭാഗവും, തങ്ങളുടെ രാജ്യം ഒരു യുദ്ധത്തിലേർപ്പെട്ടിരുന്നു എന്നതിനെക്കുറിച്ച് അന്ന് തീരെ അജ്ഞരായിരുന്നിരിക്കണം. എന്നാൽ ഇന്നാകട്ടെ, ഒരു യുദ്ധം അതിൽ ഏർപ്പെട്ടിട്ടില്ലാത്ത രാജ്യങ്ങളിലെ ജനജീവിതത്തെപ്പോലും സാരമായി ബാധിക്കുന്നു. ലോകത്തെങ്ങുമുള്ള സാധാരണ മനുഷ്യർക്കു യുദ്ധത്തോടുള്ള മനോഭാവം അന്താരാഷ്ട്രീയത എന്ന ആദർശത്തെ പ്രവൃത്തിപഥത്തിൽ കൊണ്ടുവരുന്നതിന് സഹായകരമാണ്. ഈ ആദർശം പ്രാവർത്തികമാക്കുന്നതിനുള്ള ബുദ്ധിമുട്ടുകളെയും തടസ്സങ്ങളെയും കുറിച്ച് ബോധവാന്മാരല്ലെങ്കിൽകൂടിയും അവരെല്ലാം യുദ്ധത്തെ വെറുക്കുന്നു. ഈ ആദർശത്തെ പ്രബലമാക്കുന്ന മറ്റൊരു കാരണം രാഷ്ട്രങ്ങൾക്കിടയിൽ കാണുന്ന സാമ്പത്തികമായ പരസ്പരാശ്രയത്വമാണ്. സാമ്പത്തികതലത്തിലുള്ള അന്താരാഷ്ട്രീയതയുടെ മുന്നോട്ടുള്ള ഒരു വലിയ ചുവടുവയ്പ് സാധ്യമാക്കിത്തീർത്തതും, പരസ്പരാശ്രയത്വംകൊണ്ടുണ്ടാകുന്ന ഗുണങ്ങളെ വർധിപ്പിച്ചതും സാങ്കേതിക പുരോഗതിയാണ്. ലോകത്തെങ്ങുമുള്ള സാമ്പത്തിക വിഭവങ്ങളെ ഏറ്റവും ഫലപ്രദമായി വികസിപ്പിച്ചെടുക്കുന്നതിനും ഉപയോഗിക്കുന്നതിനും ലോകരാഷ്ട്രങ്ങളുടെ ആ വഴിക്കുള്ള പ്രവർത്തനങ്ങളെ ഏകോപിപ്പിക്കേണ്ടത് ആവശ്യമായിരിക്കുന്നു. എല്ലാ ജനതകളും പരസ്പരം ആശ്രയിക്കുകയും ഒരു ജനതയുടെ സുഭിക്ഷതയെയും സുരക്ഷിതത്വത്തെയും മറ്റൊന്നിന്റെ പ്രവർത്തനം ഗുണമായോ ദോഷമായോ ബാധിക്കുകയും ചെയ്യുന്ന ഒരു സ്ഥിതിവിശേഷമാണ് ഇന്നുള്ളത്. വ്യക്തികളെ മാത്രമല്ല, രാഷ്ട്രങ്ങളെയും പരസ്പരം ആശ്രയിക്കുന്നതിന് നിർബന്ധിതമാക്കിയ ഒരു സംഭവമാണ് വ്യാവസായികവിപ്ലവം. സാമ്പത്തിക മേഖലയിൽ മാത്രമായി ഒതുങ്ങി നിൽക്കുന്ന ഒന്നല്ല ഈ പരസ്പരാശ്രയത്വം. രാഷ്ട്രങ്ങളുടെ അതിർവരമ്പുകളെ മാനിക്കാത്ത ശാസ്ത്രത്തിന്റെയും കലയുടെയും സംസ്കാരത്തിന്റെയുമൊക്കെ രംഗങ്ങളിൽ ഈ അവസ്ഥ ദൃശ്യമാകുന്നുണ്ട്.

വിഭിന്നങ്ങളായ ദേശീയ താത്പര്യങ്ങളെ സമീകരിക്കുന്നതിനും പൊരുത്തപ്പെടുത്തുന്നതിനും സഹായകരമായ രീതിയിൽ പൊതുവായ ചില തത്ത്വങ്ങളുടെ അടിസ്ഥാനത്തിലായിരിക്കണം അന്താരാഷ്ട്രസഹകരണം സംഘടിപ്പിക്കപ്പെടേണ്ടത്. ഒരു രാഷ്ട്രത്തിന്റെ വീക്ഷണം മറ്റു രാഷ്ട്രങ്ങളുടെ മേൽ അടിച്ചേല്പിക്കാനുള്ള ഒരു ശ്രമവും വിജയിക്കുകയില്ല. സഹകരണം ഇല്ലാതാകാൻപോലും അതു കാരണമാകയും ചെയ്യും. അന്താരാഷ്ട്രീയത എന്ന ആദർശത്തെ പ്രാവർത്തികമാക്കുന്നത് യു.എൻ. പോലുള്ള ഒരു സ്ഥാപനത്തിന്റെ ചട്ടക്കൂടിൽ കൂടിയായിരിക്കണം. രാഷ്ട്രങ്ങൾ തമ്മിൽ യോജിച്ചു പ്രവർത്തിച്ചാൽ മാത്രമേ അവയ്ക്കിടയിലുള്ള സംശയങ്ങളും അവിശ്വാസവും ദൂരികരിക്കപ്പെടാനും പരസ്പരധാരണയുടെ അന്തരീക്ഷം സൃഷ്ടിക്കപ്പെടാനും കഴിയൂ. ഇത് സാധ്യമാക്കുന്നതിനുവേണ്ടിയുള്ള ശ്രമങ്ങൾ 19-ആം നൂറ്റാണ്ടിനു മുമ്പുണ്ടായിട്ടുണ്ട്. തത്കാല രാഷ്ട്രീയ സ്ഥിതിയെ നിലനിർത്തുക എന്ന സങ്കുചിതവും സ്വാർഥതാത്പര്യപ്രേരിതവുമായ ആ വിധ ശ്രമങ്ങളൊക്കെതന്നെ പരാജയപ്പെട്ടു. ഒന്നാം ലോകയുദ്ധത്തിനുശേഷം നിലവിൽവന്ന സർവരാഷ്ട്ര സഖ്യത്തിനും ഈ ദുരന്തം നേരിട്ടു. എങ്കിലും അന്താരാഷ്ട്രീയത എന്ന ആശയത്തിന്റെ പ്രായോഗികതയ്ക്കാവശ്യമായ വ്യവസ്ഥാപിത ചട്ടവട്ടങ്ങൾ അതിനുണ്ടായിരുന്നു. ആ നിലയ്ക്ക് അന്താരാഷ്ട്രീയതയുടെ സാക്ഷാത്കരണസംരംഭങ്ങളിലെ ആദ്യത്തെ നാഴികക്കല്ലായി അത് കണക്കാക്കപ്പെടുന്നു. കഴിഞ്ഞകാലശ്രമങ്ങൾ പരാജയമടഞ്ഞതെന്തെന്നു മനസ്സിലാക്കാനും ഭാവിപ്രതീക്ഷകൾക്കുള്ള കാരണങ്ങൾ അവയിൽ കണ്ടെത്താനും കഴിയുമെങ്കിലും സുനിശ്ചിതമായ രീതിയിൽ ഈ ആദർശത്തെ നടപ്പാക്കുന്നതിനുള്ള ഒരു പദ്ധതി ആവിഷ്കരിക്കാൻ ഇതുവരെ സാധിച്ചിട്ടില്ല. ഒരു "സർവരാഷ്ട്ര സഖ്യ"മല്ല ഒരു "സർവജനസഖ്യ സഭ"യാണ് അന്താരാഷ്ട്രീയതയുടെ പ്രായോഗികതയ്ക്കാവശ്യമായിട്ടുള്ളത് എന്ന് ഇടതുപക്ഷ ചിന്താഗതിക്കാരായ ജനാധിപത്യവാദികളും ഭരണകർത്താക്കളും ഒന്നാം ലോകയുദ്ധത്തിനുശേഷം പ്രഖ്യാപിച്ചിട്ടുണ്ട്. പരസ്പരവിരുദ്ധമായ തത്ത്വങ്ങളിൽ അധിഷ്ഠിതമാണ് മേല്പറഞ്ഞ രണ്ടു സമ്പ്രദായങ്ങളും. സഖ്യത്തിലെ ഓരോ അംഗത്തിന്റെയും പരമാധികാരത്തെ മാനിക്കുന്നതാണ് ആദ്യത്തേത്. ജനാഭിലാഷത്തിന്റെ പ്രതിഫലനമെന്നനിലയിൽ എല്ലാ രാഷ്ട്രങ്ങളും ചേർന്നുണ്ടാകുന്ന പുതിയൊരു ലോകത്തെ രൂപപ്പെടുത്തുന്നതിനെ ലക്ഷ്യമാക്കിക്കൊണ്ടുള്ളതാണ് രണ്ടാമത്തേത്. അംഗരാജ്യങ്ങളിലെ ജനങ്ങളാൽ തെരഞ്ഞെടുക്കപ്പെട്ടതും പരമാധികാരസ്വഭാവത്തോടുകൂടിയതുമായ ഒരു അന്താരാഷ്ട്രനിയമസഭയും, രാഷ്ട്രീയവും ഭരണപരവും സൈനികവുമായ അധികാരങ്ങളുള്ള ഒരു നിർവഹണസമിതിയും ഉൾക്കൊള്ളുന്നതാണ് രണ്ടാമത്തെ പദ്ധതി. വിവിധജനതകൾ തമ്മിൽ പരിപൂർണമായ ഐക്യം ഇന്നില്ല എന്നതുകൊണ്ട് ലോകതാത്പര്യങ്ങളെ സംബന്ധിച്ച യഥാർഥ ബോധമുള്ള ഒരു നിയമസഭ സൃഷ്ടിക്കപ്പെടാൻ സാധ്യമല്ലെന്നാണ് ആദ്യം പറഞ്ഞ പദ്ധതിക്കുവേണ്ടി നിലകൊള്ളുന്നവരുടെ അഭിപ്രായം. ഒരു അന്താരാഷ്ട്രഭരണകൂടം യഥാർഥത്തിൽ നിലവിൽവരാതെ അന്താരാഷ്ട്രബോധം സാധ്യമല്ലെന്നാണ് ഇതിനൊരു മറുപടിയായി പറയപ്പെടുന്നത്. ഈ ബോധം ജനഹൃദയങ്ങളിൽ ജനിപ്പിക്കുന്നതിന് സമയം, പരിശീലനം, പരിചയം തുടങ്ങിയവ ആവശ്യമാണ്. സോഷ്യലിസ്റ്റു ചേരി തകരുകയും ശീതസമരം അവസാനിക്കുകയും ചെയ്തതോടെ, ആഗോളവത്ക്കരണവും ഉദാരവത്ക്കരണവും കൂടുതൽ വ്യാപകവും സ്വീകാര്യവുമായിത്തീർന്നിരിക്കുന്നു. പക്ഷേ, ലോകത്തിന്റെ വിവിധ ഭാഗങ്ങളിൽ നടക്കുന്ന വംശീയ സംഘട്ടനങ്ങളും മേഖലായുദ്ധങ്ങളും ലോകസമാധാനത്തിനു പുതിയ ഭീഷണികളുയർത്തുന്നു. ശീതയുദ്ധത്തിന്റെ അന്ത്യത്തിന്റെ ഫലമായി അമേരിക്കയ്ക്കു ലഭിച്ച മേധാവിത്വം അന്താരാഷ്ട്രീയതയുടെ സന്തുലിതത്വത്തെ പ്രതികൂലമായി ബാധിക്കുന്നു എന്ന് ചിലർ വിമർശിക്കുന്നുണ്ട്.

രാഷ്ട്രീയസാമ്പത്തിക താത്പര്യങ്ങളെ നിയന്ത്രിക്കുന്നതിന് ഒരു അന്താരാഷ്ട്രസംഘടന കൂടാതെ കഴിയാൻ മനുഷ്യർക്ക് സാധ്യമല്ല. ഇന്നത്തെ മനുഷ്യർ തങ്ങൾക്കു ശരിയാണെന്നു തോന്നുന്ന മാർഗങ്ങൾ പരീക്ഷിച്ചുനോക്കുന്നു. എന്നാൽ രാഷ്ട്രങ്ങൾ തമ്മിലുള്ള ബന്ധങ്ങൾ ദൃഢപ്പെടുത്തുന്നതിനാവശ്യമായ നീതിബോധം, സദാചാരബോധം എന്നിവയിൽ അവയ്ക്കുള്ള വിശ്വാസക്കുറവുകൊണ്ടും രാഷ്ട്രങ്ങളുടെ പരമാധികാരത്തിന്റെ കണികയെങ്കിലും ബലിയർപ്പിക്കാനുള്ള തയ്യാറില്ലായ്മകൊണ്ടും സങ്കുചിതമായ ദേശീയതാത്പര്യങ്ങൾക്ക് മുൻതൂക്കം നല്കുന്നതുകൊണ്ടും അത്തരം ശ്രമങ്ങളൊന്നും തന്നെ അന്താരാഷ്ട്രബോധം വളർത്തുന്നതിന് സഹായകരമാകുന്നില്ല. അന്താരാഷ്ട്രീയതയ്ക്കെതിരെയുള്ള വെല്ലുവിളികളെ ഫലപ്രദമായി നേരിടുന്നതിനാവശ്യമായ സൈനികശക്തിയോടുകൂടിയ ഒരു ലോക ഭരണകൂടമുണ്ടെങ്കിൽ മാത്രമേ ശാശ്വതസമാധാനം നിലനിർത്താൻ അന്താരാഷ്ട്രസമൂഹത്തിനു കഴിയുകയുള്ളു. ഇതിന്റെ അർഥം ദേശീയഭരണകൂടങ്ങളിൽനിന്നും വളരെയധികം അധികാരങ്ങൾ ലോകഭരണകൂടത്തിലേക്ക് മാറ്റുക എന്നതാണ്. അത്തരത്തിലൊരു ഭരണകൂടം സ്ഥാപിക്കുകയെന്നത് അനായാസേന സാധിക്കാവുന്ന ഒന്നായിട്ടാണ് അന്താരാഷ്ട്രീയതയെക്കുറിച്ച് ആവേശഭരിതരാകുന്നവർ ചിന്തിക്കാറുള്ളത്. ഇന്നത്തെ സാഹചര്യത്തിൽ ജനാധിപത്യ രീതിയിലുള്ള ഒരു ലോകഭരണകൂടം സൃഷ്ടിക്കപ്പെടുക എന്നത് ബുദ്ധിമുട്ടേറിയ ഒരു കാര്യമായിരിക്കും. ആ ഭരണകൂടത്തിനു കീഴിൽ ജനങ്ങൾക്ക് സമാധാനപരമായി കഴിയണമെന്നുണ്ടെങ്കിൽ അതു സ്ഥാപിക്കുന്നതിനുള്ള പ്രവർത്തനങ്ങൾ വളരെ ധൃതിപിടിച്ചതും ഉഗ്രപ്രയോഗസ്വഭാവത്തോടുകൂടിയതും ആയിക്കൂടാ. മന്ദഗതിയിലുള്ള ഒരു പ്രക്രിയയിൽ കൂടിയായിരിക്കണം ഈ ലക്ഷ്യത്തിലെത്തേണ്ടത്. ജനതകളുടെ വൈകാരികമായ ചിന്തയ്ക്കും അവർ തമ്മിൽ നിലനില്ക്കുന്ന ബന്ധത്തിന്റെ സ്വഭാവത്തിനും വിപ്ലവകരമായ ഒരു മാറ്റം ഇതിനാവശ്യമാണ്. പൊതുവായ നയങ്ങൾ ആവിഷ്കരിക്കുന്നതിനുള്ള അധികാരത്തോടുകൂടിയ ഒരു കേന്ദ്രശക്തിയെ സ്വമേധയാ അംഗീകരിക്കാൻ രാഷ്ട്രങ്ങൾ തയ്യാറാകണം. ഈ ഭരണകൂടത്തിന്റെ ചുമതലകൾ പ്രധാനപ്പെട്ടതും വ്യക്തമായി നിർവചിക്കപ്പെട്ടതും ആയിരിക്കണം. അതിനു പുറമേ ഓരോ അംഗരാഷ്ട്രവും സ്വകർമം നിറവേറ്റുന്ന കാര്യത്തിൽ പ്രതിജ്ഞാബദ്ധമായി നിലകൊള്ളണം. ഈ സവിശേഷതകളൊത്തുചേർന്ന ഒരു ലോകഭരണകൂടം സ്ഥാപിക്കുന്ന ശ്രമത്തിൽ ഏർപ്പെട്ടിരിക്കുകയാണ് പല ചിന്തകന്മാരും ഭരണകർത്താക്കളും. ഭാവിയിലുണ്ടാകാനിരിക്കുന്ന അന്താരാഷ്ട്രീയതയെന്ന ആദർശത്തിലധിഷ്ഠിതമായ രാഷ്ട്രീയസംവിധാനത്തിന്റെ രൂപവും ഭാവവും എന്തായിരിക്കുമെന്ന് കാലേകൂട്ടി നിർവചിക്കുക പ്രയാസമാണ്. 




</doc>
<doc id="157786" url="https://ml.wikipedia.org/wiki?curid=157786" title="കകുരു">
കകുരു

തെറാപ്പോഡ വിഭാഗത്തിൽ ഉൾപ്പെടുന്ന ഒരിനം ദിനോസർ ആണ് കകുരു. ഇവയുടെ ഫോസ്സിൽ കണ്ടു കിട്ടിയിട്ടുള്ളത് ഓസ്ട്രേലിയയിൽ നിന്നും ആണ്. ഇവ ജീവിച്ചിരുന്നത്‌ തുടക്ക ക്രിറ്റേഷ്യസ് കാലത്ത് ആണ്. ഇവയ്ക്ക് മെലിഞ്ഞു നീണ്ട കാലുകൾ ആണ് ഉണ്ടായിരുന്നത് എന്നും അനുമാനിക്കുന്നു.

കകുരുയുടെ ഓപൽ എന്ന അമുല്യമായ ആഭരണ കല്ല്‌ ആയി രൂപന്ദരം ആയ ഒരു കാൽ എല്ല് കിടിയിടുണ്ട്. 2004-ൽ ഈ എല്ല് ദക്ഷിണ ഓസ്ട്രേലിയൻ മ്യൂസിയം ഏകദേശം പത്തു ലക്ഷം രൂപക്ക് സ്വന്തം ആകി .


</doc>
<doc id="157797" url="https://ml.wikipedia.org/wiki?curid=157797" title="ഭാഷാഷ്ടപദി">
ഭാഷാഷ്ടപദി

ഗീതഗോവിന്ദകാവ്യത്തിന് രാമപുരത്ത് വാര്യർ രചിച്ച മലയാളഭാഷാ വിവർത്തനമാണ് ഭാഷാഷ്ടപദി. പന്ത്രണ്ടാം നൂറ്റാണ്ടിൽ വംഗദേശം ഭരിച്ച ലക്ഷ്മണസേനന്റെ കവിസദസ്സിലെ പഞ്ചരത്‌നങ്ങളിൽ ഒരാളായ ജയദേവ ഗോസ്വാമിയുടെ ഗീതഗോവിന്ദം ഹൃദ്യമായ മലയാള കാവ്യശൈലിയിൽ എഴുതപ്പെട്ടതാണ് ഭാഷാഷ്ടപദി.


</doc>
<doc id="157799" url="https://ml.wikipedia.org/wiki?curid=157799" title="എഗ്ഗ് (തുർക്കിഷ് ചലച്ചിത്രം)">
എഗ്ഗ് (തുർക്കിഷ് ചലച്ചിത്രം)

സെമിഹ് കാപ്ലനൊഗ്ലു തിരക്കഥയൊരുക്കി, സംവിധാനം നിർവഹിച്ച് 2007-ൽ പുറത്തിറങ്ങിയ ഒരു തുർക്കിഷ് ചലച്ചിത്രമാണ് എഗ്ഗ് (തുർക്കിഷ്: Yumurta). മാതാവിന്റെ മരണത്തെ തുടർന്ന് വർഷങ്ങൾക്കു ശേഷം ജന്മ നഗരത്തിൽ തിരിച്ചെത്തുന്ന യുവ കവിയുടെ കഥ പറയുന്ന ചിത്രം കാപ്ലനൊഗ്ലു ഒരുക്കിയ യൂസഫ് ചലച്ചിത്ര ത്രയത്തിലെ പ്രഥമ ചലച്ചിത്രമാണ്. മറ്റ് കാപ്ലനൊഗ്ലു ചിത്രങ്ങളെ പോലെതന്നെ നീളമേറിയ ഷോട്ടുകളും മനോഹരമായ തുർക്കിഷ് ഭൂപ്രകൃതിയും ഈ ചിത്രത്തിലും ഉപയോഗിച്ചിട്ടുണ്ട് . ചിത്രം അറുപതാമത് കാൻസ് അന്താരാഷ്ട്ര ചലച്ചിത്രമേളയിൽ മൽസര വിഭാഗത്തിൽ പ്രദർശിപ്പിച്ചു. 2008-ലെ ഇസ്താംബുൾ അന്താരാഷ്ട ചലച്ചിത്രമേളയിൽ മികച്ച ചിത്രത്തിനുള്ള ഗോൽഡൻ ടുളിപ് പുരസ്ക്കാരത്തിന് അർഹമായി. 





</doc>
<doc id="157807" url="https://ml.wikipedia.org/wiki?curid=157807" title="ഹണി (തുർക്കിഷ് ചലച്ചിത്രം)">
ഹണി (തുർക്കിഷ് ചലച്ചിത്രം)

സെമിഹ് കാപ്ലനൊഗ്ലു സംവിധാനം ചെയ്ത് 2010-ൽ പുറത്തിറങ്ങിയ തുർക്കിഷ് ചലച്ചിത്രമാണ് ഹണി (തുർക്കിഷ്: Bal). കാപ്ലനൊഗ്ലു ഒരുക്കിയ യൂസഫ് ചലച്ചിത്ര ത്രയത്തിലെ അവസാന ചിത്രമാണിത്. ഈ ചലച്ചിത്ര ത്രയത്തിലെ ആദ്യ ചിത്രം എഗ്ഗ് (തുർക്കിഷ് ചലച്ചിത്രം) 2007-ലും രണ്ടാം ചിത്രം "മിൽക്ക് (Süt)" 2008-ലും പൂറത്തിറങ്ങിയിരുന്നു. വനത്തിൽ തേൻ ശേഖരിക്കുവാൻ പോയ പിതാവിന്റെ തിരോധാനം യൂസഫ് എന്ന ആറുവയസുക്കാരന്റെ ചുറ്റുപാടും ഉണ്ടാക്കുന്ന വ്യതിയാനങ്ങളാണ് ചിത്രത്തിന്റെ ഇതിവൃത്തം. വളരെ കുറച്ച് സംഭാഷണങ്ങൾ മാത്രമുള്ള ചിത്രത്തിൽ പശ്ചാത്തല സംഗീതത്തിന്റെ ഉപയോഗവും ശൂഷ്ക്കമാണ്. വനത്തിനുള്ളിലെ ശബ്ദങ്ങളും, ചുറ്റുപാടുമുള്ള ജീവജാലങ്ങളുടേയും വസ്തുകളുടേയും ശബ്ദവും കലാപരമായി ഉപയോഗിച്ചിരിക്കുന്ന ചിത്രത്തിൽ പ്രകൃതി ഒരു പ്രധാന കഥാപാത്രമാണ്. 

അറുപതാമത് ബെർലിൻ അന്താരാഷ്ട്ര ചലച്ചിത്രമേളയിൽ മൽസര വിഭാഗത്തിൽ ആദ്യ പ്രദർശനം നടത്തിയ ചിത്രം, ഗോൾഡൻ ബെയർ പുരസ്ക്കാരത്തിന് അർഹമാവുകയും ചെയ്തു. 2010-ലെ മികച്ച വിദേശ ചിത്രത്തിനുള്ള ഓസ്ക്കാർ പുരസ്ക്കാരത്തിന് തുർക്കിയിൽ നിന്ന് നാമനിർദ്ദേശം ചെയ്യപ്പെട്ടു. 2010-ലെ യൂറോപ്യൻ ഫിലിം അവാർഡിന് മികച്ച ചിത്രം, സംവിധാനം, ഛായാഗ്രഹണം എന്നീ വിഭാഗങ്ങളിലും നാമനിർദ്ദേശം ചെയ്യപ്പെട്ടു.




</doc>
<doc id="157810" url="https://ml.wikipedia.org/wiki?curid=157810" title="ആനക്കൂവ">
ആനക്കൂവ

ഔഷധമായും ഉദ്യാനസസ്യമായും ഉപയോഗിക്കുന്ന ഒരു സസ്യമാണ് ആനക്കൂവ. ചണ്ണക്കൂവ, വെൺകൊട്ടം, മലവയമ്പ് എന്നീ പേരുകളിലും ഇത് അറിയപ്പെടുന്നു. ഇന്തോനേഷ്യയിലെ ഗ്രേറ്റർ സുൻഡ ദ്വീപുകളാണ് ഈ സസ്യത്തിന്റെ ജന്മദേശം. കോസ്റ്റസ് ജനുസിൽ പെടുന്നു. കേരളത്തിൽ ഇത് അർദ്ധഹരിത - നിത്യഹരിതവനങ്ങളിൽ കണ്ടുവരുന്നു.

ഉഷ്ണമേഖലാ പ്രദേശങ്ങളിൽ വളരുന്ന ഒരു ചിരസ്ഥായി സസ്യമായ ഇതിന്റെ ഭൂമിക്കടിയിലുള്ള പ്രകന്ദത്തിൽ നിന്നും തണ്ടൂകളായി ഇത് വളരുന്നു. ഏകദേശം മൂന്നു മീറ്ററോളം ഉയരത്തിൽ വളരുന്നയാണ് ക്രേപ് ജിഞ്ചർ എന്ന ആനക്കൂവ. പച്ചിലകൾ ചെടിത്തണ്ടിൽ 'സ്‌പൈറൽ' രൂപത്തിലാണ് ക്രമീകരിച്ചിരിക്കുന്നത്. വലിയ വെളുത്ത പൂക്കൾക്ക് മധ്യഭാഗത്തായി മഞ്ഞരാശി കാണാം. പൂവിതളുകൾ മെഴുകുപുരട്ടിയതുപോലിരിക്കും. അരികുകൾ ഫ്രില്ല് പിടിപ്പിച്ചതുപോലെ രൂപഭാവത്തോടെ വസ്ത്രങ്ങൾ തുന്നാൻ ഉപയോഗിക്കുന്ന ക്രേപ് കടലാസിനോട് സാമ്യമുള്ളതാണ്.

ദിവസവും കുറഞ്ഞത് 3 മണിക്കൂറെങ്കിലും സൂര്യപ്രകാശം ലഭിക്കുന്ന സ്ഥലത്താണ് ഇത് വളർത്തേണ്ടത്. വിത്തുകിഴങ്ങ് മുറിച്ചു നട്ടാണ് ഇതിന്റെ കൃഷി ചെയ്യുന്നത്. ഇത്തരം കിഴങ്ങിൻ കഷണങ്ങൾ മണ്ണും മണലും ഇലപ്പൊടിയും കലർത്തിയ മിശ്രിതം നിറച്ച ചട്ടിയിൽ ഒരിഞ്ചു താഴ്ത്തി നട്ടും ആനക്കൂവ വളർത്തുന്നു. തണ്ട് മുറിച്ചുനട്ടും ആനക്കൂവ വളർത്താവുന്നതാണ്.

പനിചികിത്സയിൽ ഇത് ഫലപ്രധമായി ഉപയോഗിച്ച് വരുന്നു. ഇലകൾ ചതച്ച് കുഴമ്പാക്കി നെറ്റിയിൽ പുരട്ടിയാണ് ഉപയോഗിക്കുന്നത്. സസ്യഭാഗങ്ങൾ തിളപ്പിച്ച് കഷായമാക്കി അതിൽ പനിയുള്ള വ്യക്തി കുളിയ്ക്കുന്ന പതിവും ഉണ്ട്. ജലദോഷം, വാതം, ന്യുമോണിയ തുടങ്ങിയവയുടെ ചികിത്സയിൽ ഉപയോഗിക്കുന്നു. ഇതിന്റെ കിഴങ്ങിൽ കാർബോഹൈഡ്രേറ്റ് സമൃദ്ധമായുള്ളതിനാൽ ആനക്കൂവയുടെ കിഴങ്ങ് ഭക്ഷ്യയോഗ്യമാണ്.നാരുകൾ വേണ്ടത്രയുണ്ട്. ഇൻഡൊനീഷ്യയിലും മറ്റും ഇതിന്റെ ഇളംതണ്ടുകൾ പച്ചക്കറിയായി ഉപയോഗിക്കുന്നു. പ്രമേഹചികിത്സയിലും കരൾരോഗ ചികിത്സയിലും ഇത് ഫലപ്രധമായി ഉപയോഗിക്കാമെന്ന് പുതിയ കണ്ടെത്തലുകൾ പറയുന്നു.
രസം:തിക്തം, മധുരം
ഗുണം :രൂക്ഷം, ലഘു
വീര്യം :ശീതം
വിപാകം:കടു

ഔഷധയോഗ്യ ഭാഗം :പ്രകന്ദം



</doc>
<doc id="157822" url="https://ml.wikipedia.org/wiki?curid=157822" title="അനുരാഗ് കശ്യപ്">
അനുരാഗ് കശ്യപ്

ഇന്ത്യൻ ചലച്ചിത്രസംവിധായകനും നിർമ്മാതാവും, തിരക്കഥാകൃത്തുമാണ് അനുരാഗ് കശ്യപ്. വിവാദ ചിത്രമായ "ബ്ലാക്ക് ഫ്രൈഡേ" സംവിധാനം ചെയ്ത് ചലച്ചിത്ര ലോകത്ത് ശ്രദ്ധേയനായി.

ഉത്തർ പ്രദേശിലെ ഘൊരക്ക്പൂരിൽ ജനനം. ഹാൻസ് രാജ് കോളേജിൽനിന്നും സുവോളജിയിൽ ബിരുദം നേടി. ഇക്കാലത്ത് ലഹരി വസ്ക്കുക്കൾക്ക് അടിമയായി. പിന്നീട് തെരുവ് നാടക സംഘത്തിൽ പ്രവർത്തിച്ചു. ചലച്ചിത്രമേളകളിൽ കണ്ട ലോകസിനിമകളിൽ ആകൃഷ്ടനായി 1993-ൽ ബോംബെയിലേക്ക് ചേക്കേറി. പിന്നീട് രാം ഗോപാൽ വർമ്മക്കൊപ്പം "സത്യ" എന്ന ചിത്രത്തിൽ തിരക്കഥാകൃത്തായി സിനിമയിൽ സജീവമായി. ആ വർഷത്തെ മികച്ച തിരക്കഥാക്കുള്ള സ്റ്റ്ർ സ്ക്കീൻ അവാർഡ് നേടി.

2000-ൽ ആദ്യ കഥാ ചിത്രം "പാഞ്ച്" സംവിധാനം ചെയ്തു. എന്നാൽ സെൻസർ ബോർഡിന്റെ കടുത്ത എതിർപ്പ് മൂലം ചിത്രം ഇതുവരേയും റിലീസ് ചെയ്തിട്ടില്ല. ബോംബെ സ്ഫോടനങ്ങളുടെ പശ്ചാത്തലത്തിൽ എടുത്ത ചിത്രം "ബ്ലാക്ക് ഫ്രൈഡേ" നീണ്ട കോടതി നടപടികൾക്ക് ശേഷം 2004-ൽ റിലീസ് ചെയ്തു. ചിത്രം 57-മത് ലൊക്കാർനൊ അന്താരാഷ്ട ചലച്ചിത്രമേളയിൽ മികച്ച ചലച്ചിത്രത്തിനുള്ള Golden Leopard പുരസ്ക്കാരത്തിന് നാമനിർദ്ദേശം ചെയ്യപ്പെട്ടു, 2007-ൽ സ്റ്റീഫൻ കിങ്ങിന്റെ ചെറുകഥയെ ആസ്പദമാക്കി നിർമ്മിച്ച "നോ സ്മോക്കിങ്ങ്" എന്ന സറിയലിസ്റ്റിക്ക് സ്വഭാവമുള്ള ചിത്രം പുറത്തിറങ്ങി. ആ വർഷം തന്നെ റിട്ടേൺ ഓഫ് ഹനുമാൻ"എന്ന ആനിമേഷൻ ചിത്രവും സംവിധാനം ചെയ്തു.

ശരത്ത് ചന്ദ്ര ചാത്ത്യോപാദ്ധ്യയയുടെ ക്ലാസ്സിക്ക് നോവൽ ദേവദാസിനെ അടിസ്ഥാനപ്പെടുത്തി നിർമ്മിച്ച "ദേവ് ഡി" 2009-ൽ പുറത്തിറങ്ങി. നിരൂപകരുടേയും മുഖ്യധാരാ പ്രേക്ഷകരുടേയും ശ്രദ്ധ പിടിച്ചുപറ്റിയ ചിത്രം ആ വർഷത്തെ മികച്ച വാണീജ്യ വിജയവുമായിരുന്നു. 2010-ൽ സംവിധാനം ചെയ്ത "ദാറ്റ് ഗേൾ ഇൻ യെല്ലോ ബൂട്ട്സ് " ആ വർഷത്തെ വെന്നീസ് അന്താരാഷ്ട ചലച്ചിത്രമേളയിൽ ആദ്യ പ്രദർശനം നടത്തി. 








</doc>
<doc id="157828" url="https://ml.wikipedia.org/wiki?curid=157828" title="ചുരുൾവാലൻ പൂമ്പാറ്റ">
ചുരുൾവാലൻ പൂമ്പാറ്റ

കേരളത്തിൽ കാണപ്പെടുന്ന വ്യത്യസ്തമായ ഒരു ചിത്രശലഭമാണ് ചുരുൾവാലൻ ("Zeltus etolus"). നിത്യഹരിതവനങ്ങളിലാണ് ഇവ കാണപ്പെടുന്നത്. 

മരങ്ങൾക്കിടയിലൂടെയും ചെടികൾക്കിടയിലൂടെയും ഒഴുകി പറക്കുകയാണ് പതിവ്. പറക്കുമ്പോൾ അന്തരീക്ഷത്തിൽ വാൽ പാറിക്കളിക്കാറുണ്ട്. 

ചിറകിന്റെ ആരംഭം നേർത്ത നീലനിറത്തിലാണ്. ചിറകിനടിവശം വെള്ള കലർന്ന നീലയുമാണ്. ചിറകിന്റെ മുകൾഭാഗം ഇരുണ്ടതും ചിറക് ആരംഭിക്കുന്ന ഭാഗം നീലനിറവുമാണ്. ഇവയെ വ്യത്യസ്തമാക്കുന്നത് വാലാണ്.


</doc>
<doc id="157831" url="https://ml.wikipedia.org/wiki?curid=157831" title="ഓക്കില ശലഭം">
ഓക്കില ശലഭം

വളരെ വ്യത്യസ്തനായ കാടുകളിൽ മാത്രം കാണപ്പെടുന്ന ഒരു പൂമ്പാറ്റയാണ് ഓക്കിലശലഭം ("Kallima horsfieldii"). ഉണങ്ങിയ ഇലപോലെ മരത്തടിയിൽ കാണപ്പെടുന്ന ഇവയെ തിരിച്ചറിയാൻ പ്രയാസമാണ്. പശ്ചിമഘട്ടത്തിൽ മാത്രമാണ് ഇവയെ കാണുന്നത്.


</doc>
<doc id="157834" url="https://ml.wikipedia.org/wiki?curid=157834" title="നാട്ടുവേലിനീലി">
നാട്ടുവേലിനീലി

പുഴയോരത്തും നിത്യഹരിതവനങ്ങളിലും മറ്റും സാധാരണ കാണുന്ന ചിത്രശലഭമാണ് നാട്ടുവേലിനീലി ("Acytolepis puspa"). ചിറകിന് തിളങ്ങുന്ന വെള്ളനിറമാണ്. ചിറകിനടിവശത്ത് കറുത്ത വരകളും പുള്ളികളുമുണ്ടാവും.


</doc>
<doc id="157837" url="https://ml.wikipedia.org/wiki?curid=157837" title="വനദേവത (ചിത്രശലഭം)">
വനദേവത (ചിത്രശലഭം)

സഹ്യപർവ്വതത്തിലെ നിത്യഹരിതവനങ്ങളിൽ മാത്രം കാണപ്പെടുന്ന ഒരു ചിത്രശലഭമാണ് വനദേവത. പ്രത്യേകതരത്തിൽ ചിറകടിച്ച് ഒഴുകിപ്പറക്കുന്നതുകാണാൻ നല്ലഭംഗിയാണ്. ഐഡിയ മലബാറിക്ക ("Idea malabarica") എന്ന ശാസ്ത്രനാമത്തിൽ അറിയപ്പെടുന്നു. that belongs to the danaid group of the family Nymphalidae.


</doc>
<doc id="157838" url="https://ml.wikipedia.org/wiki?curid=157838" title="കളമശ്ശേരി നഗരസഭ">
കളമശ്ശേരി നഗരസഭ

കേരളത്തിലെ എറണാകുളം ജില്ലയിലെ കണയന്നൂർ താലൂക്കിൽ സ്ഥിതി ചെയ്യുന്ന ഒരു മുനിസിപ്പാലിറ്റിയാണ് കളമശ്ശേരി. കേരളത്തിലെ വിദ്യാഭ്യാസ, വ്യവസായ പ്രാധാന്യമുള്ള നഗരമാണിത്. വാമനപ്രതിഷ്ഠകൊണ്ട് പ്രസിദ്ധിയാർജ്ജിച്ച തൃക്കാക്കര ക്ഷേത്രം സ്ഥിതിചെയ്യുന്നത് കളമശ്ശേരി നഗരത്തിലാണ്.


1953 ആഗസ്ത് 15-നു നിലവിൽ വന്ന പഴയ ഞാലകം പഞ്ചായത്താണ് കളമശ്ശേരി പഞ്ചായത്തായും പിന്നീട് 1990 ഏപ്രിൽ 01 നു കളമശ്ശേരി മുനിസിപാലിറ്റിയായും നിലവിൽ വന്നത്.




</doc>
<doc id="157843" url="https://ml.wikipedia.org/wiki?curid=157843" title="കുഞ്ഞുവാലൻ">
കുഞ്ഞുവാലൻ

ഏഷ്യയിൽ കാണപ്പെടുന്ന ഒരു നീലി ചിത്രശലഭമാണ് കുഞ്ഞുവാലൻ ശലഭം അഥവാ യാം ഫ്ലൈ (കാച്ചിൽ ശലഭം). പേര് സൂചിപ്പിക്കും പോലെ മനോഹരമായ വാലാണ് കുഞ്ഞുവാലന്റെ ആകർഷണം. നീണ്ടവാലും കടുത്ത മഞ്ഞനിറവുമുള്ള ഇവയെ തിരിച്ചറിയാൻ എളുപ്പമാണ്. മുൻചിറകിന്റെ അരികിൽ വീതികുറഞ്ഞ കറുത്ത വരയുണ്ടാകും. കാച്ചിൽ, മൈലാഞ്ചി എന്നിവയിലാണ് മുട്ടയിടുന്നത്.


</doc>
<doc id="157847" url="https://ml.wikipedia.org/wiki?curid=157847" title="അന്താരാഷ്ട്രീയോദ്‌ഗ്രഥനം">
അന്താരാഷ്ട്രീയോദ്‌ഗ്രഥനം

രാഷ്ട്രീയ-സാമ്പത്തികതലങ്ങളിലെ ഭിന്നതകൾ അവസാനിപ്പിച്ച് പല രാഷ്ട്രങ്ങൾ ഒന്നിച്ചുചേരുന്ന പ്രക്രിയയും തത്ഫലമായുളവാകുന്ന സംശ്ലിഷ്ടഭാവവുമാണ് അന്താരാഷ്ട്രീയോദ്ഗ്രഥനം (International Integration). രാഷ്ട്രങ്ങളുടെ സ്വയംഭരണസ്വഭാവം ഈ സംയോജനത്തോടെ മിക്കവാറും ഇല്ലാതാകുന്നു എന്നാണ് സിദ്ധാന്തം. വംശങ്ങളും വർഗങ്ങളും ട്രേഡ് യൂണിയനുകളും രാഷ്ട്രീയകക്ഷികളും മറ്റും തമ്മിലടുത്ത്, വൈജാത്യങ്ങൾ മറന്ന് സഹകരിച്ച്, കൂടുതൽ ശക്തിയാർജിക്കാറുണ്ട്. എന്നാൽ പരമാധികാര രാഷ്ട്രങ്ങൾക്കുതമ്മിൽ ചില പൊതുകാര്യങ്ങളിലൊഴിച്ച്, ആത്യന്തികമായ സംയോജനം ഉണ്ടാകുക വിഷമമാണ്. ചില സാമ്പത്തിക രാഷ്ട്രീയ വൈഷമ്യങ്ങളിൽനിന്നു മുക്തി നേടുന്നതിനും സ്വന്തം വ്യക്തിത്വത്തെ ഉയർത്തുന്നതിനുംവേണ്ടി സ്വായത്തമാക്കിയ ശക്തിയുടെ ചില അംശങ്ങൾ ഒരു കേന്ദ്രാധികാരത്തിന് അടിയറവയ്ക്കുന്നു എന്നതാണ് ഈ രാഷ്ട്രങ്ങൾ തമ്മിലുള്ള ഉദ്ഗ്രഥനത്തിന്റെ മൌലികസ്വഭാവം. വൈജാത്യങ്ങളും ദേശപരമായ വ്യക്തിത്വവും വിസ്മരിച്ച് സ്വമേധയാ നടക്കുന്ന സംയോജനത്തിലൂടെ മാത്രമേ ശരിയായ ഉദ്ഗ്രഥനം സാധ്യമാകുകയുള്ളു. സമ്മർദംകൊണ്ടും ബലപ്രയോഗംകൊണ്ടും സാധ്യമാകുന്നതല്ല ഇത്. ആക്രമിച്ചു കീഴടക്കിയ രാഷ്ട്രങ്ങളെ ഒരുമിച്ചുചേർത്ത് ഒരു ബൃഹദ്രാഷ്ട്രം ഉണ്ടാക്കാമെങ്കിലും, അവിടെ നൈയാമികമായ ഉദ്ഗ്രഥനം കൈവരുത്തുക പ്രയാസമാണ്. അതുകൊണ്ട്, സമാധാനപരമായി സംഭവിക്കുന്ന ഒരു ആന്തരികപരിണാമമാണ് അന്താരാഷ്ട്രീയോദ്ഗ്രഥനം എന്നു പറയാം.

ഉദ്ഗ്രഥനത്തെ പ്രാദേശികമെന്നും അന്താരാഷ്ട്രപരമെന്നും രണ്ടായി തിരിക്കാം. ഏതെങ്കിലും ഭൂപരമായ മേഖലയ്ക്കുള്ളിൽ ഒന്നിലധികം രാഷ്ട്രങ്ങൾ സഹകരിച്ച് ആഭ്യന്തര വിദേശനയങ്ങൾ ഒരു കേന്ദ്രത്തിന്റെ നിയന്ത്രണത്തിൽ കൊണ്ടുവരുമ്പോൾ അത് പ്രാദേശികോദ്ഗ്രഥനമാകുന്നു. മേഖലാധിഷ്ഠിതമല്ലാതെ ലോകരാഷ്ട്രങ്ങൾക്കൊന്നിച്ചുനിന്നു പ്രവർത്തിക്കുന്നതിനുള്ള ഒരു സാഹചര്യമാണ് അന്താരാഷ്ട്രീയോദ്ഗ്രഥനംകൊണ്ടു സാധിക്കുന്നത്. അമേരിക്കൻ കോളനികൾ വിപ്ളവത്തിലൂടെ നേടിയത് പ്രാദേശികോദ്ഗ്രഥനമാണ്. രണ്ടാംലോകയുദ്ധാനന്തരം ഉണ്ടായ മേഖലാസഖ്യങ്ങൾ (അറബിലീഗ്, സെന്റൊ, നാറ്റൊ, വാഴ്സാ എന്നീ സഖ്യങ്ങൾ) പ്രാദേശികോദ്ഗ്രഥനത്തിന് ഉദാഹരണങ്ങളാണ്.

ദേശരാഷ്ട്രങ്ങളുടെ സമാധാനപരമായ സംയോജനത്തിലൂടെ പുരാതനകാലം മുതൽ ലോകത്തിന്റെ പല ഭാഗങ്ങളിലും പ്രാദേശികോദ്ഗ്രഥനം നടന്നിട്ടുണ്ട്. ഫെഡറേഷൻ, ലീഗ്, സഖ്യം എന്നിങ്ങനെ പല പേരിലും ഈ പ്രക്രിയ നടന്നതായി കാണാം. രാഷ്ട്രീയവും സാമ്പത്തികവുമായ ആവശ്യങ്ങൾക്കു വേണ്ടിയാണ് പ്രധാനമായും ഈ സംയോജനങ്ങൾ സാധിച്ചിട്ടുള്ളത്. പ്രതിരോധമാണ് ലക്ഷ്യമെങ്കിൽ, യുദ്ധഭീഷണി മാറുന്നതോടെ ഈ ഉദ്ഗ്രഥനത്തിന്റെ അടിസ്ഥാനം ഇല്ലാതാകുന്നു. സാമ്പത്തികപുരോഗതിയാണ് ലക്ഷ്യമെങ്കിൽ പരാധീനത മാറുന്നതോടെ മേഖലാസംയോജനം മാർഗതടസ്സമായി അംഗരാഷ്ട്രങ്ങൾക്ക് അനുഭവപ്പെടാൻ തുടങ്ങും.

രണ്ടാം ലോകയുദ്ധത്തിനുശേഷം ഇത്തരം പ്രാദേശികസംയോജനശ്രമങ്ങൾ ലോകത്തെങ്ങും വർധിച്ച തോതിൽ നടന്നു. വ്യക്തിജീവിതത്തിന്റെ ഓരോ തലത്തിലും ഭരണകൂടങ്ങൾ ആധിപത്യം ചെലുത്താൻ തുടങ്ങിയതോടെ വ്യവസായം, വാണിജ്യം, സാങ്കേതികവിദ്യ, സാമൂഹികപ്രവർത്തനം, ആരോഗ്യം, തൊഴിൽ തുടങ്ങിയ രംഗങ്ങളിൽ കൂട്ടുപ്രവർത്തനം സാധിക്കുമോ എന്ന് പല രാജ്യങ്ങളും ആരായാൻ തുടങ്ങി. തത്ഫലമായി പല അന്താരാഷ്ട്ര സംഘടനകളും യൂറോപ്പിലും ആഫ്രിക്കയിലും അമേരിക്കയിലും ഏഷ്യയിലും ഉടലെടുത്തു. ഈ അന്താരാഷ്ട്രസംഘടനകളെല്ലാം ചില പ്രത്യേക സാഹചര്യങ്ങളിൽ, ചില പ്രത്യേകാവശ്യങ്ങൾ സാധിക്കുവാൻവേണ്ടി രൂപവത്കരിക്കപ്പെട്ടവയാണ്. പ്രാദേശികമായ ഉദ്ഗ്രഥനത്തെക്കാൾ അവ പ്രാമാണികമായി ലോകത്തെ വിഭജിക്കുകയാണ് ചെയ്തിട്ടുള്ളത് എന്നൊരു വാദഗതിയുമുണ്ട്.

രാഷ്ട്രീയവും സാമ്പത്തികവുമായ പൊതുകർമപദ്ധതികൾ സ്വീകരിച്ച് ഉദ്ഗ്രഥനത്തിനൊരുമ്പെടുന്ന രാഷ്ട്രങ്ങളുടെ സൈന്യ ശക്തിയും സാമ്പത്തികശേഷിയും ഭരണവ്യവസ്ഥയും അനുസരിച്ചിരിക്കും സംഘടനയുടെ പ്രവർത്തനവും വിജയവും. വ്യത്യസ്തരീതിയിലുള്ള രാഷ്ട്രങ്ങൾക്കു സ്വരൈക്യവും മാനസികൈക്യവും സാധിക്കുവാൻ പ്രയാസമാണ്.

അന്താരാഷ്ട്രീയോദ്ഗ്രഥനം പ്രാദേശികോദ്ഗ്രഥനത്തെക്കാൾ ദുഷ്കരമാണ്. കേവലം നാമമാത്രമായ ഒരു സംയോജനം കാണപ്പെടുന്നത് ഐക്യരാഷ്ട്ര സംഘടനയിലും അതിന്റെ അവാന്തരവിഭാഗങ്ങളിലും ഒത്തുപ്രവർത്തിക്കുന്ന രാഷ്ട്രങ്ങൾക്കിടയിലാണ്. ഒരു കേന്ദ്രശക്തിക്കു സ്വന്തം സ്വായത്തശക്തി ഒഴിഞ്ഞുകൊടുത്തുകൊണ്ടുള്ള ഉദ്ഗ്രഥനമൊന്നും ഈ സംഘടനയിലൂടെ സഞ്ജാതമാകുന്നില്ല. രാഷ്ട്രങ്ങൾക്കുമുകളിൽ വർത്തിക്കുന്ന ഒരതിരാഷ്ട്രവുമല്ല അത്. അതിന്റെ നിർദ്ദേശങ്ങൾ സ്വീകരിക്കാൻ അംഗരാഷ്ട്രങ്ങൾ ബാധ്യസ്ഥരാണെങ്കിലും, സ്വീകരിക്കാതിരുന്നാൽ നിർബന്ധിച്ച് അനുസരിപ്പിക്കുന്നതിനുള്ള കഴിവ് അതിനില്ല.

എങ്കിലും "വിശ്വമാനവസമുദായം" എന്ന ഒരു സങ്കല്പം നിലവിൽ വന്നിട്ടുള്ളത് ഈ അന്താരാഷ്ട്രീയോദ്ഗ്രഥനത്തിന്റെ ഫലമായിട്ടാണ്. പല അന്താരാഷ്ട്ര സഹകരണമേഖലകളിലൂടെയും ഈ സങ്കല്പം യാഥാർഥ്യമായി അനുഭവപ്പെടുന്നുമുണ്ട്. അന്താരാഷ്ട്ര തൊഴിൽ സംഘടന, ലോകാരോഗ്യ സംഘടന, ലോകബാങ്ക്, യുനെസ്കോ തുടങ്ങിയ സംഘടനകൾക്കു ലോകജനതയെ യോജിപ്പിക്കുന്നതിന് ഒരളവുവരെ സാധിച്ചിട്ടുണ്ട്. മനുഷ്യൻ ഗ്രഹാന്തരയാത്ര നടത്തുന്ന ഇന്നത്തെ കാലഘട്ടത്തിൽ ഈ അന്താരാഷ്ട്രവ്യവസ്ഥയുടെ വ്യാപ്തി വീണ്ടും വർധിച്ചിരിക്കുന്നു.

പ്രാദേശികോദ്ഗ്രഥനം അഥവാ മേഖലോദ്ഗ്രഥനം കൂടുതൽ പ്രാധാന്യം അർഹിക്കുന്നു. വാസ്തവത്തിൽ ഇവിടെ ഉദ്ഗ്രഥനമാണോ പ്രത്യുത സഹകരണമാണോ സംഭവിക്കുന്നതെന്നു പരിശോധിക്കേണ്ടിയിരിക്കുന്നു.

ഭൂപരമായി അടുത്തുകിടക്കുന്ന രാഷ്ട്രങ്ങൾ വിദേശകാര്യങ്ങളിലും സാമ്പത്തികകാര്യങ്ങളിലും പരസ്പരം ബന്ധപ്പെട്ടുണ്ടാകുന്ന ഒരു രാഷ്ട്രസഖ്യമാണ്, മേഖലോദ്ഗ്രഥനംകൊണ്ട് അർഥമാക്കപ്പെടുന്നത്. ഭരണകൂടങ്ങളുടെ സവിശേഷസ്വഭാവംകൊണ്ടോ, ജനങ്ങളുടെ ജീവിതരീതികളിലുള്ള വൈജാത്യങ്ങൾകൊണ്ടോ, ആശയങ്ങളിലുള്ള വൈരുദ്ധ്യങ്ങൾകൊണ്ടോ, ചരിത്രപരമായ മറ്റു സവിശേഷതകൾ നിമിത്തമോ ഈ നാടുകൾ തമ്മിൽ ഇണക്കമോ പിണക്കമോ എന്താണു നിലനിൽക്കുന്നത് എന്ന കാര്യം ഈ മേഖലാബന്ധത്തെ ബാധിക്കുന്നില്ല. മറ്റുള്ളവരുടെ പ്രവർത്തനങ്ങൾ ഓരോ ഘടകരാഷ്ട്രത്തിന്റെയും സാമ്പത്തികനിലയെയും വിദേശനയത്തെയും സാരമായി ബാധിക്കുന്നതുകൊണ്ട് രാജ്യരക്ഷാപരമായ നിലനില്പിന് കൂട്ടുകെട്ടുകൾ സഹായകമാകും എന്നതാണ് മേഖലാസമ്പ്രദായത്തിന്റെ അടിസ്ഥാനം. മേഖലാതീതമായ താത്പര്യങ്ങൾ ചില അംഗങ്ങൾക്ക് ഉണ്ടാവാമെങ്കിലും ഭൂപരമായ അവയുടെ കിടപ്പ് മുഖ്യമായും വിദേശകാര്യങ്ങളിൽ പ്രാദേശികതാത്പര്യങ്ങളോടടുത്തു നിൽക്കാൻ അവയെ പ്രേരിപ്പിക്കുന്നുണ്ട്.

അംഗരാഷ്ട്രങ്ങൾ തമ്മിലുള്ള ബന്ധങ്ങൾ വിലയിരുത്തുമ്പോഴാണ് മേഖലാരാഷ്ട്രീയത്തിലെ അസ്ഥിരത ബോധ്യപ്പെടുന്നത്. ഘടകരാഷ്ട്രങ്ങൾ സ്വായത്താധികാരം അവയ്ക്കു മുകളിലുള്ള ശക്തിക്ക് ഭാഗികമായെങ്കിലും ഒഴിഞ്ഞുകൊടുക്കണമെന്നത് ഉദ്ഗ്രഥനത്തിന്റെ ഒരാവശ്യമാണ്. എന്നാൽ സാമ്പത്തിക സാമൂഹിക സൈനികരാഷ്ട്രീയ കാര്യങ്ങളിൽ സൌകര്യാർഥം സഹകരണം നേടുക എന്നതിൽ കവിഞ്ഞ പ്രക്രിയയൊന്നും ഇവിടെ നടക്കുന്നില്ല. പണ്ഡിതന്മാർ സൈനിക സഖ്യങ്ങളെയും സാമ്പത്തികസമൂഹങ്ങളെയും അന്താരാഷ്ട്ര സംഘടനകളെയും എങ്ങനെ വ്യാഖ്യാനിച്ചാലും രാഷ്ട്രങ്ങളുടെ ദേശീയസ്വഭാവത്തിൽ മാറ്റമൊന്നും വരികയില്ല.

ഒരേ മേഖലയിൽതന്നെ സഖ്യരാഷ്ട്രങ്ങളുടെ ആഭ്യന്തരവിദേശനയങ്ങളെ താരതമ്യപ്പെടുത്തിയാലും വൈജാത്യവൈരുദ്ധ്യങ്ങൾ വ്യക്തമാകും. പശ്ചിമയൂറോപ്യൻ കമ്യൂണിറ്റിയിലേതായാലും, ലാറ്റിൻ-അമേരിക്കൻ രാഷ്ട്രസഖ്യത്തിലേതായാലും, അറബി ലീഗിലേതായാലും അംഗരാഷ്ട്രങ്ങളുടെ അംഗീകൃതതാത്പര്യങ്ങളും ഉദ്ദേശ്യ ലക്ഷ്യങ്ങളും തുലോം വിഭിന്നങ്ങളാണ്. സാധർമ്യങ്ങളെക്കാൾ വൈരുദ്ധ്യങ്ങളും പരസ്പരരൈക്യത്തേക്കാൾ വിഭാഗീയതകളും ഇവർ തമ്മിലുള്ള ബന്ധങ്ങളിൽ തെളിഞ്ഞുകാണാം.

മേല്പറഞ്ഞ പ്രാദേശികോദ്ഗ്രഥനശ്രമങ്ങളിൽ ഒരു സുനിശ്ചിതഘടകമെന്നനിലയിൽ വൻശക്തികളുടെ സ്വാധീനത കാണപ്പെടുന്നു. ഇതിന്നർഥം, ഓരോ മേഖലയിലേയും രാഷ്ട്രങ്ങളുടെ ആഭ്യന്തരതാത്പര്യങ്ങളും പൊതുലക്ഷ്യങ്ങളും നിർണയിക്കുന്നതിൽ പ്രധാന പങ്കു വൻശക്തികൾ കൈയ്യടക്കിവച്ചിരിക്കുന്നു എന്നാണ്. അത്രത്തോളം അന്താരാഷ്ട്രീയോദ്ഗ്രഥനം കൃത്രിമമായിത്തീരുന്നു. ഉള്ളിൽനിന്നുള്ള പ്രേരണകൊണ്ടുണ്ടാകുന്നതല്ലാതെ പുറമേനിന്ന് അടിച്ചേല്പ്പിക്കപ്പെടുന്നത് ഉദ്ഗ്രഥനമല്ല, മറിച്ച് ചെറുകിടക്കാർക്കു വൻകിടക്കാർ നൽകുന്ന സൌജന്യമാണ്.

മേഖലാരാഷ്ട്രീയത്തിൽ വൻശക്തികൾ പങ്കാളികളാകുന്നത് രണ്ടുതരത്തിലാണ്: 
സാമ്പത്തികവിഭവസഹായം, വാണിജ്യസൌകര്യം, മൂലധനമിറക്കൽ, സാംസ്കാരികസാമൂഹികപ്രവർത്തനങ്ങൾ എന്നിവയിലൂടെയാണ് രണ്ടാമത്തെ പങ്കാളിത്തം സാധിതമാക്കുന്നത്. രാഷ്ട്രീയോദ്ദേശ്യത്തോടുകൂടിയാകാമെങ്കിലും ഈ പങ്കാളിത്തം ശക്തിസമീകരണത്തിനുവേണ്ടിയുള്ളതല്ല; സഹകരണത്തിലൂടെ പ്രത്യേകപദവി നേടാനുള്ള ഒരു ശ്രമം മാത്രമാണ്.

ആദ്യത്തേതാവട്ടെ, രാഷ്ട്രീയോദ്ദേശ്യത്തോടുകൂടി ശക്തിസമീകരണത്തിനുവേണ്ടി വൻശക്തികൾ ചെറുരാഷ്ട്രങ്ങൾക്കു നൽകുന്ന സഹായമാണ്. ഈ പങ്കാളിത്തത്തിന്റെ പ്രകാശനം പ്രത്യേകാവകാശങ്ങൾ ഉറപ്പിച്ചുകൊണ്ടോ കോളനി സ്ഥാപിച്ചുകൊണ്ടോ സൈനികസാമ്പത്തികസഹായം നൽകിക്കൊണ്ടോ ആകാം. സൈനികസഖ്യത്തിലൂടെ ഒരു മേഖലയിൽ പുതിയൊരു ശക്തികേന്ദ്രീകരണം നടത്തി ഒരു വൻശക്തി പുറത്തുനിന്നും പ്രവേശിക്കുമ്പോൾ മറ്റു വൻശക്തികളും ഇതേപടി പ്രവർത്തിക്കാൻ ശ്രമിക്കും എന്നുള്ളതുകൊണ്ട് സംഘർഷാവസ്ഥ മുമ്പുണ്ടായിരുന്നതിനേക്കാൾ കുറയുന്നില്ല. ഫലത്തിൽ, ഇത്തരം സഹായസഹകരണങ്ങൾകൊണ്ട് ഒരു മേഖലയിലെ രാഷ്ട്രങ്ങൾക്കു സുരക്ഷിതത്വബോധം വർധിക്കുന്നുമില്ല. മധ്യേഷ്യയിലും പശ്ചിമയൂറോപ്പിലും പൂർവയൂറോപ്പിലും ദക്ഷിണേഷ്യയിലും ഉണ്ടായിക്കൊണ്ടിരിക്കുന്ന ഉദ്ഗ്രഥനപരിപാടികളുടെ അടിസ്ഥാനം ഈ ശക്തിരാഷ്ട്രീയം (Power Politics) ആണെന്നുള്ളതിനു സംശയമില്ല.

ഉദ്ഗ്രഥനത്തെക്കാൾ ബാഹ്യമായ ഒരു ബന്ധദാർഢ്യം മാത്രമാണ് ചില രാഷ്ട്രങ്ങളിൽ കാണുന്നത്. ഓരോ രാഷ്ട്രത്തിലേയും രാഷ്ട്രീയബന്ധങ്ങളെ വിലയിരുത്തുമ്പോൾ ഉദ്ഗ്രഥനംകൊണ്ട് ഉദ്ദേശിക്കേണ്ടത് അധികാരപ്രയോഗത്തെ സംബന്ധിച്ച വിശാലമായ ബോധം ജനങ്ങളിൽ ഉളവാക്കി, സങ്കുചിതപ്രാദേശികമനോഭാവത്തെ കീഴ്പ്പെടുത്തുകയോ ദൂരീകരിക്കുകയോ ചെയ്യുക എന്നതാണ്. അന്താരാഷ്ട്രബന്ധങ്ങളിൽ ബന്ധരാഷ്ട്രങ്ങളുടെ വ്യത്യസ്തവ്യക്തിത്വം പരമാധികാരം രൂപംകൊള്ളുന്ന പ്രക്രിയയെയാണ് പ്രതിനിധാനം ചെയ്യേണ്ടത്. എന്നാൽ വാസ്തവത്തിൽ ഉദ്ഗ്രഥനം അന്താരാഷ്ട്രബന്ധങ്ങളിൽ ഉണ്ടാകുന്നില്ല; സംഭവിക്കുന്നത് കെട്ടുറപ്പ് (cohesion) മാത്രമാണ്. സമീപരാഷ്ട്രങ്ങളുടെ ലക്ഷ്യങ്ങൾക്കുതമ്മിൽ ഏകീഭാവം ഉണ്ടാകുമ്പോൾ അവ കൂടുതൽ അടുത്തുപ്രവർത്തിക്കുകയും വൈരുദ്ധ്യങ്ങൾ ആകാവുന്നിടത്തോളം ഇല്ലാതാകുകയും ചെയ്യുന്നു; പൊതുവായ അപായബോധം ഇവയെ ഒന്നായി നില്ക്കാൻ പ്രേരിപ്പിക്കുന്നു. എന്നാൽ ഇപ്രകാരം അടുക്കുന്നതുകൊണ്ട് ഇവയുടെ വ്യക്തിത്വം തെളിയുകയാണ് ചെയ്യുന്നത്. അതുകൊണ്ട് ഇവർ തമ്മിൽ യോജിപ്പുണ്ടാകുമെങ്കിലും സംയോജനം നടക്കുന്നില്ല. മേഖലയിലെ പ്രധാന രാഷ്ട്രങ്ങൾതമ്മിൽ യുദ്ധമുണ്ടാകുകയില്ല എന്ന ഒരുറപ്പുമാത്രമാണ് ഉദ്ഗ്രഥനംകൊണ്ട് സാധിക്കുന്നത്. ഉദ്ഗ്രഥനംകൊണ്ടുദ്ദേശിക്കപ്പെടുന്നത് ഘടകരാഷ്ട്രങ്ങളുടെ വെവ്വേറെയുള്ള പരമാധികാരം ഒരു കേന്ദ്രത്തിന് ഒഴിഞ്ഞുകൊടുക്കലാണെങ്കിലും, സാധിച്ചുകാണുന്നത് പരമാധികാരത്തെ ശക്തിപ്പെടുത്തുന്നതിനുവേണ്ടി പുറം കാര്യങ്ങളിൽ യോജിച്ചുപ്രവർത്തിക്കുക എന്നതാണ്.

പരമാധികാരത്തിന്റെ പരിധി ചുരുങ്ങാനിടവരുമെന്നു കാണുമ്പോഴേല്ലാം ഉദ്ഗ്രഥന പ്രക്രിയയ്ക്ക് ഉലച്ചിൽ ഉണ്ടായിട്ടുണ്ട്; അഥവാ, ഉദ്ഗ്രഥനഫലമായുളവാകുന്ന കേന്ദ്രശക്തി ഏതെങ്കിലും വിധത്തിൽ ഘടകരാഷ്ട്രത്തിന്റെ പരമാധികാരത്തിനുള്ളിൽ കടക്കാൻ ശ്രമിച്ചാൽ അതു ശിഥിലീകരണത്തിലേ കലാശിക്കുകയുള്ളു.

അന്താരാഷ്ട്ര-രാഷ്ട്രതന്ത്രത്തിൽ ഉദ്ഗ്രഥനം എന്ന പ്രതിഭാസം കാണപ്പെടുന്നുണ്ടെങ്കിലും അതിന്റെ പരിമിതി വളരെ വ്യക്തമാണ്. അന്താരാഷ്ട്രീയോദ്ഗ്രഥനമായാലും പ്രാദേശികോദ്ഗ്രഥനമായാലും സംഘടിക്കുന്ന രാഷ്ട്രങ്ങളുടെ പരമാധികാരത്തിനു പുറത്തുമാത്രമേ അതിന്റെ പ്രവർത്തനമണ്ഡലം വ്യാപരിക്കുന്നുള്ളു.

ഉദ്ഗ്രഥനത്തിനുവേണ്ടിയുള്ള ഒരു സംരംഭത്തിലും ദേശീയത വഴിമാറികൊടുത്തതായി കാണുകയില്ല. കൌൺസിൽ ഒഫ് യൂറോപ്പ് നിലവിൽവന്നെങ്കിലും നിയമനിർമ്മാണത്തിനോ നിയമപാലനത്തിനോ അതിനർഹതയുണ്ടായിരുന്നില്ല. യൂറോപ്യൻ ഐക്യം എന്ന സങ്കല്പം സാക്ഷാത്കരിച്ചു എന്നല്ലാതെ പുതിയതും വലിയതുമായ ഒരു ദേശീയരാഷ്ട്രം നിലവിൽവന്നില്ല.

എന്നാൽ നിയതാർഥത്തിലുള്ള ഉദ്ഗ്രഥനത്തെക്കാൾ കർമാധിഷ്ഠിത(functional)മായ ഉദ്ഗ്രഥനം പല നാടുകൾ തമ്മിലും നടക്കുന്നതായി കാണാം. ഇത് സ്വന്തം പരമാധികാരത്തിനകത്തു നിന്നുകൊണ്ട് ഗവൺമെന്റുകൾ യോജിച്ച് പ്രവർത്തിക്കുന്നതുകൊണ്ടാണ് സാധിക്കുന്നത്. ഇതാവട്ടെ കേവലം സഹകരണത്തിൽ കവിഞ്ഞ ഒന്നുമല്ല. എന്നാൽ ഉദ്ഗ്രഥനം സഹകരണത്തിൽനിന്നുയർന്ന് ഘടകരാഷ്ട്രങ്ങളുടെ ഭാഗികമായ ഏകോപനമാണ് സാധിക്കുന്നത്. 1944-ൽ ബനലക്സ് യൂണിയൻ ഉണ്ടായി; ബൽജിയം, നെതർലണ്ട്, ലെക്സംബർഗ് എന്നീ മൂന്നു രാഷ്ട്രങ്ങളെ തമ്മിൽ അകറ്റിയിരുന്ന കടൽചുങ്കങ്ങൾ എല്ലാം ഒഴിവാക്കുകയും ഒരു ഏകരൂപമായ താരിപ്പ്നയം ഇറക്കുമതിക്കാര്യത്തിൽ ഉണ്ടാക്കുകയും ചെയ്തു. സാമ്പത്തികമായ സഹകരണം അതുകൊണ്ടു സാധിച്ചു. ഇതു പ്രാവർത്തികമായ ഉദ്ഗ്രഥനത്തിന്റെ ഏകദേശരൂപം നമുക്കു നല്കുന്നുവെങ്കിലും ഇതിനെ സഹകരണം എന്നല്ലാതെ സംയോജനം എന്നു പേർ വിളിക്കാൻ പ്രയാസമാണ്. ഓരോ രാഷ്ട്രവും ചില പരിമിതികൾക്കും നിയന്ത്രണങ്ങൾക്കും സ്വയം വിധേയമാകാൻ സമ്മതിച്ചു എന്നതിൽകവിഞ്ഞ് ഒരു സർവാധികാരിയുടെ നിയന്ത്രണത്തിനു കീഴിലാകുവാൻ ഒരുങ്ങി എന്ന് പറയുക വയ്യ.

മേഖലാഫെഡറേഷനുകളിലും കമ്യൂണിറ്റികളിലും ലീഗുകളിലും മറ്റും കൂടിയാലോചനകൾവഴി കേന്ദ്രഭരണകൂടം തീരുമാനിക്കുന്ന രീതിയിലാണ് കാര്യങ്ങൾ നടക്കുന്നതെന്നും അംഗരാഷ്ട്രങ്ങൾ അതിന്റെ തീരുമാനങ്ങൾ നടപ്പാക്കുക മാത്രമാണു ചെയ്യുന്നതെന്നും പലപ്പോഴും കീഴ്വഴക്കങ്ങളിൽനിന്ന് വിപരീതമായി അന്തർദേശീയമെന്നും ദേശീയമെന്നുമുള്ള വ്യത്യാസങ്ങൾ മാഞ്ഞ് ഇല്ലാതാകുമെന്നും മറ്റും അന്താരാഷ്ട്രീയോദ്ഗ്രഥനത്തെ അനുകൂലിക്കുന്നവർ പറയുന്നത് തികച്ചും ശരിയല്ല. ചില ആഭ്യന്തരകാര്യങ്ങൾ ഇതുവഴി അന്തർദേശീയ കാര്യങ്ങളാകുന്നുണ്ടെന്ന് സമ്മതിച്ചാൽ തന്നെ, അത്തരം ഇടപെടലുകൾ ദേശീയതാത്പര്യത്തിന്റെ പേരിലാണ് രാഷ്ട്രങ്ങൾ സ്വീകരിക്കുന്നതെന്നത് വ്യക്തമാണ്. സൈനിക പ്രവർത്തനങ്ങളിലും (രാജ്യരക്ഷയ്ക്കായി മാത്രം) വ്യാവസായികോത്പാദനത്തിലും വിലനിയന്ത്രണത്തിലും താരിപ്പിലും മറ്റും ഇങ്ങനെ പുറമേനിന്നു സഹായങ്ങൾ സ്വീകരിക്കുന്നത് നിയന്ത്രണങ്ങൾ എന്ന നിലയിലല്ല. അന്തർദേശീയ ശക്തിയെ ആഭ്യന്തരശക്തിയായി മാറ്റുന്ന ഒരു പ്രക്രിയയാണത്; അല്ലാതെ ആഭ്യന്തരമായ അശക്തിയെ അന്തർദേശീയാധികാരത്തിനു ബലിയാക്കലല്ല.

അന്താരാഷ്ട്രീയോദ്ഗ്രഥനം ഈ അർഥത്തിൽ അന്താരാഷ്ട്ര തലത്തിലും മേഖലാതലത്തിലും ശരിക്കും സംഭവിക്കുന്നില്ല; യാഥാർഥ്യവുമായി ബന്ധമില്ലാത്ത ഒരു സങ്കല്പം മാത്രമാണത്. 


File Format: PDF/Adobe Acrobat - Quick View


</doc>
<doc id="157848" url="https://ml.wikipedia.org/wiki?curid=157848" title="സമാന്തരശ്രേണി">
സമാന്തരശ്രേണി

ഗണിതശാസ്ത്രത്തിൽ സമാന്തര ശ്രേണിയെന്നാൽ അടുത്തടുത്ത രണ്ട് സംഖ്യകളുടെ വ്യത്യാസം തുല്യമായ സംഖ്യകളുടെ ശ്രേണിയാണ്. ഓരോ ശ്രേണിയുടെയും ഈ വ്യത്യാസത്തെ ആ ശ്രേണിയുടെ പൊതുവ്യത്യാസം(common difference) എന്ന് പറയുന്നു. ഉദാഹരണമായി 5 ,7,9,11,13,15... എന്നിങ്ങനെ പദങ്ങളായ(terms) സമാന്തര ശ്രേണിയിൽ പൊതുവ്യത്യാസം 2 ആണ്.

ഒരു സമാന്തരശ്രേണിയുടെ ആദ്യപദം formula_1ഉം അടുത്തടുത്ത പദങ്ങളുടെ പൊതുവ്യത്യാസം dയും ആയാൽ n-​​‍ാം പദം(formula_2)

അഥവാ പൊതുവായി

ഒരു സമാന്തരശ്രേണിയുടെ സ്വഭാവം അതിന്റെ പൊതുവ്യതാസത്തിൽ അധിഷ്ടിതമാണ്.



ഒരു സമാന്തര ശ്രേണിയിലെ n-​​‍ാം പദം ആദ്യത്തെ പദത്തോട് പൊതുവ്യത്യാസം (n-1) തവണ കൂട്ടണം. ഇതിന്റെ ബീജഗണിതരൂപം ചുവടെ കൊടുത്തിരിക്കുന്നു.
ഒന്ന് മുതൽ n വരെയുള്ള എണ്ണൽ സംഖ്യകളുടെ തുക 
ഒരു സമാന്തരശ്രേണിയിലെ ആദ്യപദം f , പൊതുവ്യത്യാസം d യും ആണെങ്കിൽ ആദ്യത്തെ n പദങ്ങളുടെ തുക


</doc>
<doc id="157858" url="https://ml.wikipedia.org/wiki?curid=157858" title="വിശാൽ ഭരദ്വാജ്">
വിശാൽ ഭരദ്വാജ്

ഇന്ത്യൻ ചലച്ചിത്രസംവിധായകനും, തിരക്കഥാകൃത്തും, സംഗീത സംവിധായകനുമാണ് വിശാൽ ഭരദ്വാജ്.

ഉത്തർ പ്രദേശിലെ ബിജ്നോറിൽ 1965-ൽ ജനനം. ഗുൽസാർ സംവിധാനം ചെയ്ത് മാച്ചിസ് എന്ന ചിത്രത്തിലൂടെ സംഗീത സംവിധായകനായി. ആ വർഷത്തെ മികച്ച സംഗീത സംവിധായകനുള്ള ഫിലിംഫെയർ പുരസ്ക്കാരം ലഭിച്ചു. 1996-ൽ സംഗീത സംവിധാനം നിർവഹിച്ച "ഗോഡ് മദർ" എന്ന ചിത്രത്തിന് ദേശീയ ചലച്ചിത്രപുരസ്ക്കാരവും നേടി. തുടർന്ന് മുഖ്യധാരാ ഹിന്ദി ചലച്ചിത്രങ്ങളിൽ സജീവമായ ഇദ്ദേഹം നിരവധി ചിത്രങ്ങൾക്ക് സംഗീതം നൽകി, "ദയ" എന്ന മലയാളചലച്ചിത്രത്തിനും സംഗീത സംവിധാനം നിർവഹിച്ചിട്ടുണ്ട്. 
2002-ൽ പുറത്തിയ "മക്ഡീ" എന്ന കുട്ടികളുടെ ചിത്രത്തിലൂടെ സംവിധാന രംഗത്ത് സാനിധ്യമറിയിച്ചു. 2003-ൽ പുറത്തിറങ്ങിയ "മഖ്ബൂൽ" ഷെയ്ക്സ്പിയർ നാടകമായ മാക്ബെത്തിനെ അധികരിച്ച് എടുത്ത ചിത്രമായിരുന്നു. ചിത്രം ബാങ്കോങ് ചലച്ചിത്രമേളയിൽ Golden Kinnaree പുരസ്ക്കരത്തിന് നാമനിർദ്ദേശം ചെയ്യപ്പെട്ടു. റസ്ക്കിൻ ബോണ്ടിന്റെ ചെറുകഥയെ ആസ്പദമാക്കി സംവിധാനം ചെയ്ത് ദി ബ്ലൂ അംബ്രല്ല 2005-ൽ പുറത്തിറങ്ങി. ചിത്രം, മികച്ച കിട്ടികളുടെ ചിത്രത്തിനുള്ള ദേശീയ ചലച്ചിത്രപുരസ്കാരം നേടി.

2006-ൽ പുറത്തിറങ്ങിയ "ഓംകാര" മറ്റൊരു ഷെയ്ക്സ്പിയർ നാടകമായ ഒഥല്ലോയെ അടിസ്ഥാനമാക്കി എടുത്ത ചിത്രമാണ്. നിരവധി ദേശീയ അന്തർദേശീയപുരസ്ക്കാരങ്ങൾ നേടിയ ചിത്രം വലിയ സാമ്പത്തിക വിജയവുമായിരുന്നു. 2009-ൽ സംവിധാനം ചെയ്ത "കമീനേ" സാമ്പത്തികമായും വിജയിക്കുകയും നിരൂപക പ്രശംസ നേടുകയും ചെയ്തു. റെസ്ക്കിൻ ബോണ്ടിന്റെ "സൂസന്നാസ് സെവൻ ഹസ്ബേൻസ്" എന്ന ചെറുകഥയുടെ ചലച്ചിത്ര ആവിഷ്ക്കരമായ "7 ഖൂൺ മാഫ്" 2011-ൽ പുറത്തിറങ്ങി.



</doc>
<doc id="157861" url="https://ml.wikipedia.org/wiki?curid=157861" title="റൺ ലോല റൺ">
റൺ ലോല റൺ

ടോം ടൈക്കർ സംവിധാനം ചെയ്ത് 1998-ൽ പുറത്തിറങ്ങിയ ജർമ്മൻ സിനിമയാണ് റൺ ലോല റൺ (ജർമ്മൻ: Lola rennt, literally Lola Runs). കൂട്ടുകാരന്റെ ജീവൻ രക്ഷിക്കാൻ 20 മിനിട്ടിനുള്ളിൽ 1 ലക്ഷം മാർക്ക് ആവശ്യമുള്ള ലോലയുടെയും കൂട്ടുകാരനായ മണിയുടെയും കഥ പറയുന്ന ചിത്രം ഒരേ കഥയുടെ മൂന്ന് വ്യത്യസ്ത സാദ്ധ്യതകൾ അവതരിപ്പിക്കുന്നു. 2000-ലെ മികച്ച വിദേശ ചിത്രത്തിനുള്ള BAFTA പുരസ്ക്കാരത്തിന് നാമനിർദ്ദേശം ചെയ്യപ്പെട്ടു.




</doc>
<doc id="157868" url="https://ml.wikipedia.org/wiki?curid=157868" title="നാരദശിക്ഷ">
നാരദശിക്ഷ

രണ്ടായിരത്തോളം വർഷം പഴക്കമുള്ള സംഗീതശാസ്ത്രത്തെക്കുറിച്ച് എഴുതപ്പെട്ട ഒരു ചെറിയ സംസ്കൃതഗ്രന്ഥമാണ് നാരദശിക്ഷ. മാതംഗമുനി ഈ ഗ്രന്ഥത്തെക്കുറിച്ച് തന്റെ ബൃഹദ്ദേശി എന്ന ഗ്രന്ഥത്തിൽ പരാമർശിക്കുന്നുണ്ട്. ഭരതനു ശേഷം രചിക്കപ്പെട്ടതാണെന്നു കരുതപ്പെടുന്നു. ഭരതമുനി പരാമർശിക്കാത്ത 'ഗാന്ധാര' ഗ്രാമത്തെപ്പറ്റി നാരദശിക്ഷയിൽ പ്രതിപാദിക്കുന്നു. സംഗീതത്തിന്റെ രക്ത, പൂർണ്ണ, അലംകൃത, പ്രസന്ന, വ്യക്ത, വിക്രഷ്ട, സ്​ലക്ഷണ, സമ, സുകുമാര, മധുര എന്നീ ഉത്തമ ഗുണങ്ങളെക്കുറിച്ച് ഈ ഗ്രന്ഥത്തിൽ പരാമർശമുണ്ട്.


</doc>
<doc id="157869" url="https://ml.wikipedia.org/wiki?curid=157869" title="പാലാഴിമഥനം">
പാലാഴിമഥനം

അമൃതം എടുക്കാനായി ദേവന്മാരും അസുരന്മാരും ചേർന്ന് പാലാഴി എന്ന കടൽ കടഞ്ഞുവെന്ന് ഹൈന്ദവ പുരാണങ്ങൾ പറയുന്നു. കടകോലായി മന്ദരപർവ്വതവും, കയറായി വാസുകി എന്ന നാഗശ്രേഷ്ഠനേയും ഉപയോഗിച്ചു. വാസുകിയുടെ തലഭാഗം അസുരന്മാരും, വാൽഭാഗം ദേവന്മാരും വലിച്ചു. പാലാഴിമഥനത്തെത്തുടർന്ന് അതിൽ നിന്നും നിരവധി ദിവ്യ വസ്തുക്കൾ പൊന്തിവന്നു. അവസാനമായി സ്വർണ്ണകുഭത്തിൽ അമൃതവുമായി ധന്വന്തരിദേവനും പൊങ്ങിവന്നുവെന്നാണ് ഐതിഹ്യം. നിരവധി പുരാണങ്ങളിൽ പാലഴിമഥനം പ്രതിപാദിച്ചിട്ടുണ്ട്. മഹാഭാരതത്തിലും, രാമായണത്തിലും, ഭാഗവതത്തിലും പാലഴിമഥനം വർണ്ണിച്ചിട്ടുണ്ട്. 

പരമശിവന്റെ അവതാരമായ അത്രി മഹർഷിയുടെ പുത്രൻ ദുർവാസാവ് മഹർഷിക്ക് ഒരിക്കൽ ദേവലോകത്തു വെച്ച് വിദ്യാധരസ്ത്രീകൾ ഒരു പാ‍രിജാതമാല സമർപ്പിച്ചു. സന്യാസിയായ തനിക്ക് ദിവ്യഹാരത്തിന്റെ ആവശ്യമില്ലാത്തതിനാൽ അദ്ദേഹം മാല ഐരാവതത്തിന്റെ പുറത്തേറി വരുന്ന ദേവേന്ദ്രനു സ്നേഹപൂർവ്വം സമ്മാനിച്ചു. ദേവേന്ദ്രൻ പാരിജാത പുഷ്പമാല കിട്ടിയ സന്തോഷത്തിൽ അതു തലയിൽ ചൂടാനായി മാല ഐരാവതത്തിന്റെ മുകളിൽ വച്ചു തലമുടി വൃത്തിയായി ഒതുക്കികെട്ടി തുടങ്ങി. അതിനോടകം പൂവിന്റെ വാസനയുടെ ഉറവിടം തേടി ധാരാളം വണ്ടുകൾ പാറിവന്നു ഐരാവതത്തിനു ചുറ്റും പറക്കാൻ തുടങ്ങി. വണ്ടുകളുടെ ശല്യം കൂടിവന്നപ്പോൾ ഐരാവതം പൂമാലയെടുത്ത് നിലത്തിട്ട് ചതച്ചുകളഞ്ഞു. ഇതു കണ്ട് കോപിഷ്ഠനായ ദുർവ്വാസാവ് ദേവേന്ദ്രനെ ഉൾപ്പെടെ എല്ലാ ദേവന്മാരെയും ശപിച്ചു. ജരാനര ബാധിക്കട്ടെ ! എന്ന്. ശാപമോക്ഷത്തിനായി അപേക്ഷിക്കയാൽ പാലാഴികടഞ്ഞ് അമൃതം കഴിച്ചാൽ ശാപമോക്ഷം കിട്ടുമെന്നും ഉപദേശിച്ചു.
ത്രിമൂർത്തിമാരുടെ അനുഗ്രഹാശിസ്സുകളോടെ ദേവന്മാർ അസുരന്മാരെയും പാലാഴിമഥനത്തിനു ക്ഷണിച്ചു. (ദേവന്മാർക്ക് തനിച്ചു സാധിക്കാഞ്ഞതിനാലാവാം അസുര സഹായം ആവശ്യപ്പെട്ടത്). കടക്കോലായി മന്ദരപർവ്വതത്തേയും കയറായി വാസുകി എന്ന നാഗശ്രേഷ്ഠനേയും നിശ്ചയിച്ചു. വാസുകിയുടെ തലഭാഗം അസുരന്മാരും, വാൽഭാഗം ദേവന്മാരും പിടിച്ചു വലിക്കാൻ തുടങ്ങി. വലിയുടെ ശക്തിയിൽ മന്ദരപർവ്വതം തഴ്ന്നുപോയി. താഴ്ന്നുപോയ പർവ്വതത്തെ ഉയർത്താൻ വിഷ്ണു തന്റെ രണ്ടാമത്തെ അവതാരം കൂർമ്മം ആയി അവതരിച്ചു. കൂർമ്മാവതാരം മന്ദരപർവ്വതത്തെ യഥാസ്ഥാനത്തേക്ക് ഉയർത്തി കൊണ്ടുവന്നു. 

വീണ്ടും പാലാഴിമഥനം തുടർന്നു, കുറച്ചു നേരത്തെ പാലാഴി കടയലിൽ വാസുകി അസ്ഥാരസ്യം വന്നു ഛർദ്ദിക്കുകയും, കാളകൂടം എന്ന മാരകവിഷം പുറത്തുവരികയും ചെയ്തു. ലോകനാശകാരകമായ ആ വിഷം പരമശിവൻ പാനം ചെയ്തു. വിഷം അകത്തു പോകാതിരിക്കാൻ പാർവതി ശിവന്റെ കഴുത്തും പുറത്തേക്കു പോകാതിരിക്കാൻ വിഷ്ണു വായയും അടച്ചുപുടിച്ചു. മറ്റു ദേവന്മാർ പരമശിവനു വേണ്ടി പ്രാർത്ഥിച്ചു. അങ്ങനെ വിഷം പരമശിവന്റെ കണ്ഠത്തിൽ അടിഞ്ഞുകൂടി നീലനിറമായി. അതിലൂടെയാണ് ശിവന് നീലകണ്ഠൻ എന്ന പേര് ലഭിക്കുകയും ചെയ്തത് എന്നാണ് പറയപ്പെടുന്നത്. ഈ ദിവസമാണ് ശിവരാത്രിയായി ആചരിക്കുന്നത്.

വീണ്ടും പാലാഴിമഥനം തുടർന്നപ്പോൾ പലതരം ദിവ്യവസ്തുക്കളും ഉയർന്നുവന്നു. അവസാനം ധന്വന്തരി അമൃത് കുംഭവും കൊണ്ട് പുറത്തുവന്നു. ഉടനെ അസുരന്മാർ അമൃത് തട്ടിയെടുത്തുകൊണ്ട് പാതാളത്തിലേക്ക്‌ പോയി. ദേവന്മാർ രക്ഷിക്കുന്നതിനായി വീണ്ടും വിഷ്ണുവിന്റെ അടുത്തു അഭയംതേടി. വിഷ്ണു മോഹിനിരൂപത്തിൽ അസുരന്മാരുടെ അടുത്തെത്തി തന്ത്രപൂർവം അമൃത് കൈക്കലാക്കി ദേവന്മാർക്ക് കൊടുത്തു.


</doc>
<doc id="157871" url="https://ml.wikipedia.org/wiki?curid=157871" title="അന്തെസിസ്">
അന്തെസിസ്

പുഷ്പങ്ങളിലെ കേസരങ്ങൾ പൂർണ വളർച്ച പ്രാപിക്കുമ്പോൾ ആന്തർപാളികൾ പൊട്ടി പരാഗരേണുക്കൾ വിതരണം ചെയ്യുന്ന പ്രക്രിയയാണ് അന്തെസിസ്. തന്തു, സംയോജകം, ആന്തർ എന്നീ മൂന്നു ഭാഗങ്ങളാണ് ഒരു കേസരത്തിനുള്ളത്. ഓരോ ആന്തറിനും രണ്ടു പാളികൾ വീതമുണ്ട്. (ഒരു പാളി മാത്രമുള്ള ആന്തറുകളും ഉണ്ട്.) ഈ രണ്ടു പാളികളും സംയോജകംകൊണ്ട് ബന്ധിച്ചിരിക്കുന്നു.

ആന്തറിന്റെ വളർച്ചയിൽ ഓരോ ആന്തർപാളിയിലും ഈരണ്ടു പരാഗസഞ്ചികൾ അഥവാ സൂക്ഷ്മസ്പൊറാഞ്ചിയ (microsporangia)ങ്ങളും ഓരോ പരാഗസഞ്ചിയും ധാരാളം പരാഗകണങ്ങളും (സൂക്ഷമസ്പോർ) ഉദ്ഭവിക്കുന്നു. അന്തെസിസിന് മുമ്പായി, ഓരോ ആന്തർപാളിയിലുമുള്ള രണ്ടു പരാഗസഞ്ചികളും അവയ്ക്കിടയിലുള്ള കലകൾ ക്ഷയിച്ചുപോകുന്നതുകൊണ്ട് ഒന്നിക്കുന്നു. പരാഗധൂളികൾ പൂർണ വളർച്ചയെത്തുമ്പോൾ ഓരോ ആന്തർപാളിയും നെടുകെയോ കുറുകെയോ അല്ലെങ്കിൽ ചില സുഷിരങ്ങളിൽക്കൂടിയോ പൊട്ടുകയും അതിൽക്കൂടി പരാഗധൂളി അഥവാ പൂമ്പൊടി പുറത്തുവരികയും ചെയ്യുന്നു. ആന്തറിന്റെ ഈ സ്ഫോടനം നടക്കുന്നത് അതിന്റെ ഭിത്തിയിലെ ചില കോശങ്ങളുടെ പ്രത്യേക പ്രവർത്തനം മൂലമാണ്.



</doc>
<doc id="157872" url="https://ml.wikipedia.org/wiki?curid=157872" title="ജൂണോ (ബഹിരാകാശപേടകം)">
ജൂണോ (ബഹിരാകാശപേടകം)

സൗരയൂഥത്തിലെ ഏറ്റവും വലിയ ഗ്രഹമായ വ്യാഴത്തിലേക്കുള്ള നാസയുടെ ബഹിരാകാശ ദൗത്യമാണ് ജൂണോ.700 ബില്ല്യൻ ഡോളർ ചെലവു പ്രതീക്ഷിച്ചിരുന്ന ജൂണോ ദൗത്യം 2009 ഓടെ വിക്ഷേപിക്കുവാൻ പദ്ധതിയിട്ടിരുന്നു എങ്കിലും പിന്നീട് 2011 ഓഗസ്റ്റിലേക്ക് നീട്ടിവയ്ക്കുകയായിരുന്നു. ജൂൺ 2011 ലെ കണക്കുകൾ പ്രകാരം ജൂണോയുടെ മൊത്തം ചെലവ് 1.1 ബില്ല്യൻ ഡോളറാണ്. 2011 ഓഗസ്റ്റ്‌ 5ന് ഫ്ലോറിഡയിലെ കെന്നഡി ബഹിരാകാശ നിലയത്തിൽ നിന്നാണ് ജൂണോയെ വിക്ഷേപിച്ചത്.ഈ ബഹിരാകാശ പേടകം വിക്ഷേപിക്കുന്നതിന്റെ പ്രധാന ഉദ്ദ്യേശ്യം ആ ഗ്രഹത്തിന്റെ സങ്കലനം, ഉപരിതല ഗുരുത്വാകർഷണം, കാന്തഗുണം എന്നിവയെക്കുറിച്ച് പഠിക്കുക എന്നതാണ്.
2016 ജൂലൈ 05 ന് ജൂനോ വ്യാഴത്തിന്റെ ഭ്രമണപഥത്തിലെത്തി



</doc>
<doc id="157873" url="https://ml.wikipedia.org/wiki?curid=157873" title="ബൃഹദ്ദേശി">
ബൃഹദ്ദേശി

എ. ഡി. അഞ്ചാം നൂറ്റാണ്ടിൽ രചിച്ചതെന്നു കരുതപ്പെടുന്ന സംഗീതശാസ്ത്രത്തെ സംബന്ധിച്ച അതി പ്രധാന ഗ്രന്ഥമാണ് ബൃഹദ്ദേശി. എന്നാൽ ഈ ഗ്രന്ഥത്തിന്റെ രചനാ ശൈലിയും മറ്റും കണക്കിലെടുത്ത് ഒമ്പതാം നൂറ്റാണ്ടിലാണ് ഇത് രചിക്കപ്പെട്ടതെന്ന് ചിലർ അഭിപ്രായപ്പെടുന്നു. ഗ്രാമത്തെയും രാഗത്തെയും വ്യക്തമായി നിർവചിക്കുന്ന ഈ ഗ്രന്ഥം ഗാഗങ്ങളെ ശുദ്ധ, ഛായാലഗ, സങ്കീർണ്ണ വിഭാഗങ്ങളായി തരംതിരിച്ചത് പിന്നീടുണ്ടായ രാഗ വിഭജന രീതിക്ക് സഹായകമായിട്ടുണ്ട്.ദേശിസംഗീതത്തെപ്പറ്റി വിശദമായി പ്രതിപാദിക്കുന്ന ഈ ഗ്രന്ഥത്തിൽ നാദോത്പത്തി, ശ്രുതി, സ്വരം, മൂർച്ഛന, വർണം, അലങ്കാരം, ഗീതി, ജാതി, രാഗം, ഭാഷ, പ്രബന്ധം തുടങ്ങിയവ വിശദീകരിക്കപ്പെടുന്നു.


</doc>
<doc id="157875" url="https://ml.wikipedia.org/wiki?curid=157875" title="നിവേദ തോമസ്">
നിവേദ തോമസ്

ഒരു ഇന്ത്യൻ ചലച്ചിത്രനടിയാണ് നിവേദ തോമസ്. മലയാളം തമിഴ് ഭാഷകളിൽ പത്തോളം ചിത്രങ്ങളിൽ നിവേദ അഭിനയിച്ചുകഴിഞ്ഞു. "വെറുതേ ഒരു ഭാര്യ" എന്ന ചിത്രത്തിലെ അഭിനയത്തിന് മികച്ച ബാലതാരത്തിനുള്ള കേരളസംസ്ഥാന ചലച്ചിത്രപുരസ്കാരം നേടിയിട്ടുണ്ട്. മണിക്കൂറിൽ 130 Km/hr വരെ വേഗത്തിൽ ബുള്ളറ്റ് മോട്ടോർസൈക്കിൾ ഓടിക്കുന്നതിൽ അതിവിദഗ്ധയായ നിവേദ നിരവധി മോട്ടോർസൈക്കിൾ റാലികളിൽ പങ്കെടുത്തു വരുന്നു.


</doc>
<doc id="157879" url="https://ml.wikipedia.org/wiki?curid=157879" title="സ്യൂഡോമോണസ് ഫ്ലൂറസൻസ്">
സ്യൂഡോമോണസ് ഫ്ലൂറസൻസ്

ജൈവകൃഷിരീതിയിൽ ജൈവീകമാർഗ്ഗത്തിലൂടെങ്കീടനിയന്ത്രണത്തിന് ഉപഗോഗിക്കുന്ന മിത്ര ബാക്ടീരിയയാണ് സ്യൂഡോമോണസ് ഫ്ലൂറസന്റ്(Pseudomonas fluorescens). രോഗനിവാരണത്തിനുപയോഗിക്കുന്നത് കൂടാതെ ചെടിയുടെ വളർച്ചാ ത്വരകം കൂടിയാണ് ഇത്. ഏലം, ഇഞ്ചി തുടങ്ങിയ സസ്യങ്ങളുടെ മൂട്ചീയൽ രോഗത്തിന് പ്രതിവിധിയായും നെല്ലിന്റെ കുമിൾ - ബാക്റ്റീരിയ രോഗങ്ങൾക്കെതിരേയും സ്യൂഡോമോണസ് ഉപയോഗിക്കുന്നു.

വിത്തിൽ നേരിട്ട് പുരട്ടിയും, വെള്ളത്തിൽ ലയിപ്പിച്ച ലായനിയിൽ വേരുകൾ മുക്കിയും ചെടികളിൽ നനച്ചും ഇത് പ്രയോഗിക്കാവുന്നതാണ്. കൂടാതെ വിത്തിന്റെ പരിചരണം, മണ്ണിൽ നിന്നും കീടങ്ങളെ ഒഴിവാക്കാൻ മണ്ണിൽ നേരിട്ട് ചേർത്തും ഉപയോഗിക്കാം.


</doc>
<doc id="157883" url="https://ml.wikipedia.org/wiki?curid=157883" title="കോതമംഗലം നഗരസഭ">
കോതമംഗലം നഗരസഭ

കേരളത്തിലെ എറണാകുളം ജില്ലയിലെ കോതമംഗലം താലൂക്കിലെ കൊതരാറിന്റെ തീരത്തു സ്ഥിതിചെയ്യുന്ന മുനിസിപ്പാലിറ്റിയാണ് കോതമംഗലം നഗരസഭ. ഹൈറേഞ്ചിന്റെ കവാടം എന്ന അപരനാമത്താൽ അറിയപ്പെടുന്ന കോതമംഗലം പട്ടണം എറണാകുളം ജില്ലയുടെ കിഴക്കേ അതിരിൽ അതിഥിചെയ്യുന്നു . നൂറ്റെട്ട് ശിവക്ഷേത്രങ്ങളിൽ ഒന്നായ തൃക്കാരിയൂർ മഹാദേവക്ഷേത്രം നഗരത്തിലാണ് സ്ഥിതിചെയ്യുന്നത്. 



2500 വർഷം മുമ്പ് മുതലുളള ചരിത്ര പ്രാധാന്യവും മഹാശിലാ സംസ്കാരകാലം മുതലുളള പ്രാധാന്യവും കോതമംഗലത്തിനുണ്ട്. എന്നാൽ പിൽകാലങ്ങളിൽ ചേരരാജാക്കന്മാരുടെ ഭരണകാലചരിത്രത്തിനുശേഷം ഇടപ്രഭുക്കൻമാരായ കർത്താക്കൻമാരുടെ കയ്യിൽ ഈ ദേശത്തിന്റെ ഭരണം ചെന്നു ചേർന്നതിനാൽ കൂടുതൽ കുറച്ചു നൂറ്റാണ്ടുകൾ ഇരുളടഞ്ഞതായിരുന്നു. ഈ പ്രദേശത്തിന് ജൈന ബുദ്ധ മതങ്ങൾക്ക് വളരെ പ്രാധാന്യമുണ്ടായിരുന്നു. പുരാതനകാലത്ത് ആദി ചേര രാജാക്കന്മാരുടെ തലസ്ഥാന നഗരമായിരുന്നു കോതമംഗലം.

ഇടമലയാർ ഡാം - കോതമംഗലം പട്ടണത്തിൽ നിന്ന് 26 കി.മി ദൂരത്തിലാണ് ഇടമലയാർ ഡാം സ്ഥിതി ചെയ്യുന്നത്.


</doc>
<doc id="157885" url="https://ml.wikipedia.org/wiki?curid=157885" title="ബല്ലഡോണ">
ബല്ലഡോണ

കാശ്മീർ, സിംല, ഹിമാചൽ പ്രദേശ് തുടങ്ങിയ സ്ഥലങ്ങളിൽ കൃഷി ചെയ്തുവരുന്ന ഒരു ഔഷധസസ്യമാണ് ബല്ലഡോണ. ഇതിന്റെ ജന്മദേശം യൂറോപ്പാണ്. Atropa bella-donna എന്ന ശാസ്ത്രീയനാമത്തിൽ അറിയപ്പെടുന്ന ഇതിനെ മലയാളത്തിൽ "ഹൃദയപത്മം" എന്നും അറിയപ്പെടുന്നു. ശരാശരി ഒരു മീറ്റർ വരെ പൊക്കത്തിൽ വളരുന്ന ഇതിന്റെ തണ്ടുകൾ പച്ച നിറത്തിൽ ഉള്ളതും ശാഖോപശാഖകളായി കാണപ്പെടുന്നു. തണ്ടുകളിൽ സമ്മുഖമായി വിന്യസിച്ചിരിക്കുന്ന ഇലകൾക്ക് ഹൃദയാകാരമാണുള്ളത്. പൂക്കൾ പർപ്പിൾ നിറത്തിലും കായ്കൾ പച്ച നിറത്തിലും കാണപ്പെടുന്നു. പാകമാകുന്ന കായ്കൾ കറുപ്പു നിറവും മിനസമുള്ളതുമായിരിക്കും. ഇതിൻറെ ഇലയും കായും വളരെയധികം വിഷമയമാണ്‌. 




</doc>
<doc id="157887" url="https://ml.wikipedia.org/wiki?curid=157887" title="എപ്പാർട്ട് ടുഗദർ">
എപ്പാർട്ട് ടുഗദർ

ക്വാൻ വാങ് സംവിധാനം ചെയ്ത് 2010 ൽ പുറത്തിറങ്ങിയ ചൈനീസ് സിനിമയാണ് എപ്പാർട്ട് ടുഗദർ. അറുപതാമത് ബെർലിൻ അന്താരാഷ്ട്ര ചലച്ചിത്രമേളയിൽ Golden Bear പുരസ്ക്കാരത്തിന് നാമനിർദ്ദേശം ലഭിച്ചു. 

1949 ൽ ചൈന തായ്‌വാൻ പിടിച്ചടക്കിയപ്പോൾ താൻ പ്രണയവിവാഹം ചെയ്ത് കുറച്ചുനാളുകൾ മാത്രം ആയ ഭാര്യയെ കൂട്ടാനാവാതെ ചൈനയിൽ നിന്നും തായ്‌വാനിലേക്ക് പോകേണ്ടിവന്ന പട്ടാളക്കാരനാണ് ലിയു. ഭാര്യ യുയി ഗർഭിണിയായിരുന്നു. ലിയുവിനു ചൈനയിലേക്ക് തിരിച്ചു വരാൻ ആകുന്നത് നാല്പതു വർഷങ്ങൾക്ക് ശേഷം മാത്രം. .ചില സാഹചര്യങ്ങൾ മൂലം അവിടെ വിവാഹം ചെയ്ത് ജീവിക്കുകയായിരുന്നു അയാൾ.യുയിയും വേറെ വിവാഹം ചെയ്ത് ആദ്യ മകനോടൊപ്പം മക്കളും പേരക്കുട്ടികളുമായി സ്വസ്ഥ ജീവിതത്തിലാണ്..ലിയു ഇവരുടെ വിലാസം കണ്ടെത്തി കത്തയച്ചിരിക്കുകയാണ്. താൻ യുയിയെ കാണാൻ അങ്ങോട്ട് വരുന്നു എന്ന്. യുയിയുടെ നല്ലവനായ ഭർത്താവും മറ്റു കുടുംബാംഗങ്ങളും സന്തോഷത്തോടെ അദ്ദേഹത്തിന്റെ വരവിനെ സ്വാഗതം ചെയ്യുന്നു. ലിയു ആ വീട്ടിലെത്തുന്ന ദിവസമാണു വാങ് ക്വനാൻ സംവിധാനം ചെയ്ത ‘എപ്പാർട് ടുഗതർ’ എന്ന സിനിമ ആരംഭിക്കുന്നത്. നീണ്ട നാൽ‌പ്പത് വർഷം കഴിഞ്ഞിട്ടും ഇരുവരും മനസ്സുകൊണ്ട് ഇപ്പഴും ഇഷ്ടമുള്ളവരാണ്.സ്നേഹിച്ച് കൊതിതീരും മുമ്പേ വേർപിരിയേണ്ടി വന്ന ആ വൃദ്ധർ ഇനിയുള്ള കാലം ഒന്നിച്ച് ജീവിക്കാനുള്ള തീരുമാനത്തിലാണ്. ഇത് ഇപ്പോഴത്തെ ഭർത്താവിനോടും മക്കളോടും പറയാൻ മടിയുണ്ട്. എങ്കിലും അവസാനം അവർ ഇരുവരും ചേർന്ന് വിഷയം അവതരിപ്പിക്കുന്നു. ഇത് കുടുംബത്തിൽ പല പ്രശ്നങ്ങളും ഉണ്ടാക്കുന്നു..ലിയുവിനൊപ്പം യുയി തായ്‌വാനിലേക്ക് പോകുന്നതിൽ ഭർത്താവിനു സമ്മതമാണ്. അദ്ദേഹം അത്ര വിശാല മനസ്കനാണ്. പക്ഷെ അവസാനം സ്നേഹ നിധിയും നല്ലവനും ശുദ്ധനുമായ ആയാളെ ഉപേക്ഷിക്കാൻ പറയാൻ ലിയുവിനു മനസ്സുവരുന്നില്ല. വന്നതുപോലെ തിരിച്ചു പോകുന്ന ലിയുവിൽ സിനിമ അവസാനിക്കുന്നു. നീണ്ട വർഷങ്ങളുടെ കാത്തിരിപ്പിനുശേഷം ഒന്നുചേർന്നിട്ടും വീണ്ടും പിരിയേണ്ടിവരുന്ന ആ സ്നേഹാത്മാക്കളുടെ നിസ്സഹായതയിൽ പ്രേക്ഷകമനസ്സ് നൊമ്പരപ്പെടുത്തിയാണു തിരിച്ച് ലിയു വിമാനത്തിലേക്ക് കയറുന്നത്.



</doc>
<doc id="157888" url="https://ml.wikipedia.org/wiki?curid=157888" title="ലീയെല്ലിനസോറ">
ലീയെല്ലിനസോറ

ഓർനിത്തോപോഡ് വിഭാഗത്തിൽ ഉൾപ്പെടുന്ന ഒരിനം ദിനോസർ ആണ് ലീയെല്ലിനസോറ. ഇവ ഒരു ധ്രുവ ദിനോസർ ആയിരുന്നു. ജീവിച്ചിരുന്നത്‌ തുടക്ക ക്രിറ്റേഷ്യസ് കാലത്ത് ആണ്. ഓസ്ട്രേലിയയിലെ ദിനോസർ കോവിൽ നിന്നും ആണ് ഇവയുടെ ഫോസ്സിൽ കണ്ടു കിട്ടിയിട്ടുളത്.

ഇവയുടെ വാലിനു ഇവയുടെ ശരീരത്തിന്റെ മൂന്ന് ഇരട്ടി നീളം ഉണ്ട് . ഇതേ നിരയിൽ ഉള്ള മറ്റു ദിനോസറുകളെ അപേക്ഷിച്ച് ഇവയുടെ വാലിൽ എല്ലുകളും കൂടുതൽ ആയിരുന്നു . കൂടുതൽ കാലം ഇരുട്ടത്ത്‌ കഴിഞ്ഞിരുന്നത് കൊണ്ട് ഇവയുടെ കണ്ണുകൾ വളരെ വലിപ്പം ഏറിയവ ആയിരുന്നു.


</doc>
<doc id="157890" url="https://ml.wikipedia.org/wiki?curid=157890" title="മൂവാറ്റുപുഴ നഗരസഭ">
മൂവാറ്റുപുഴ നഗരസഭ

കേരളത്തിലെ എറണാകുളം ജില്ലയിലെ മൂവാറ്റുപുഴ താലൂക്കിലെ മുനിസിപ്പാലിറ്റിയാണ് മൂവാറ്റുപുഴ. കേരളത്തിലെ പ്രധാന നദികളിൽ ഒന്നായ മൂവാറ്റുപുഴയാറിന്റെ തീരത്തു സ്ഥിതിചെയ്യുന്ന നഗരം. വളരെയധികം ചരിത്രപ്രാധാന്യമുള്ള പട്ടണമാണിത്. മൂവാറ്റുപുഴ പട്ടണത്തിലാണ് കണ്ടനാടു് (കിഴക്കു്) ഭദ്രാസനത്തിന്റെ ആസ്ഥാനം സ്ഥിതിചെയ്യുന്നത്. 


</doc>
<doc id="157892" url="https://ml.wikipedia.org/wiki?curid=157892" title="മുട്ടാബുറാസോറസ്">
മുട്ടാബുറാസോറസ്

ഓർനിത്തോപോഡ് വിഭാഗത്തിൽ പെട്ട ഒരു വലിയ ദിനോസർ ആണ് മുട്ടാബുറാസോറസ്. ഇവ ജീവിച്ചിരുന്നത്‌ തുടക്ക ക്രിറ്റേഷ്യസ് കാലത്ത് ആണ്. ഇവയുടെ ഫോസ്സിൽ കണ്ടു കിട്ടിയിട്ടുള്ളത് ഓസ്ട്രേലിയയിൽ നിന്നും ആണ്.

മുട്ടാബുറാസോറസ് എന്ന പേരിന്റെ അർഥം മുട്ടാബുറായിൽ നിന്നും ഉള്ള പല്ലി എന്നതാണ്. ഓസ്ട്രേലിയയിൽ ഉള്ള ഒരു സ്ഥലത്തിന്റെ പേര് ആണ് മുട്ടാബുറാ.

ഏകദേശം 8 മീറ്റർ (26 അടി) നീളവും, 2.8 മെട്രിക് ടൺ വരെ ശരീരഭാരവുമുണ്ടായിരുന്നു എന്ന് കണക്കാക്കപ്പെടുന്നു.


</doc>
<doc id="157893" url="https://ml.wikipedia.org/wiki?curid=157893" title="മാതംഗലീല">
മാതംഗലീല

ആനയുടെ ഉത്പത്തിവിവരങ്ങളും ഗജചികിത്സാക്രമങ്ങളും മറ്റും അടങ്ങിയ ഒരു സംസ്കൃത ഗ്രന്ഥമാണ് മാതംഗലീല. തിരുമംഗലത്തു നീലകണ്ഠൻ മൂസ്സ് ആണ് ഈ ഗ്രന്ഥത്തിന്റെ രചയിതാവ്. ഗജലക്ഷണ ശാസ്ത്രം എന്ന പ്രാചീന ഗ്രന്ഥത്തെ അടിസ്ഥാനമാക്കിയാണ് ഇത് എഴുതിയിട്ടുള്ളത്.

മാതംഗം എനാൽ ആനയെന്നാണ് അർഥം. ആനയെ സംബന്ധിച്ച ശാസ്ത്രത്തെ മാതംഗലീല എന്നുപറയുന്നു. 1942-ൽ ട്രാവൻകൂർ യൂണിവേഴ്‌സിറ്റി പ്രസിദ്ധീകരിച്ചിട്ടുണ്ട്. മാതംഗലീല ഗജരക്ഷണശാസ്ത്രം എന്ന പേരിൽ ഒരു മലയാളം വ്യാഖ്യാനവും പ്രസിദ്ധീകൃതമായിട്ടുണ്ട്.


</doc>
<doc id="157894" url="https://ml.wikipedia.org/wiki?curid=157894" title="ദ പിയാനിസ്റ്റ്">
ദ പിയാനിസ്റ്റ്

റൊമാൻ പൊളാൻസ്കി സംവിധാനം ചെയ്ത് 2002 ൽ പുറത്തിറങ്ങിയ പോളിഷ് സിനിമയാണ് ദ പിയാനിസ്റ്റ്. വ്ലഡ്സ്ലോ സ്പിൽമാൻ എന്ന ജൂത പിയാനിസ്റ്റിന്റെ ആത്മകഥയെ അവലംബിച്ചാണ് ഈ സിനിമ പൊളൻസ്കി ഒരുക്കിയിരിക്കുന്നത്. 2002 ലെ കാൻ ഫിലിം ഫെസ്റ്റിവലിൽ പാം ഡി ഓർ പുരസ്കാരം ഈ സിനിമക്ക് ലഭിച്ചു. 2003 ലെ ഏറ്റവും നല്ല സിനിമയ്ക്കും ഏറ്റവും നല്ല സംവിധായകനുമുള്ള ബഫ്റ്റ പുരസ്കാരവും ദ പിയാനിസ്റ്റ് നേടി. എഴുപത്തഞ്ചാം ഓസ്കാർ മത്സരത്തിൽ ഏറ്റവും നല്ല അവലംബിത തിരക്കഥക്കും ഏറ്റവും മികച്ച സംവിധായകനും മികച്ച നടനും ഉള്ള പുരസ്കാരങ്ങൾ ഈ സിനിമയ്ക്ക് ലഭിച്ചു. ഏറ്റവും നല്ല സിനിമക്കായി ഇതു നാമനിർദ്ദേശം ചെയ്യപ്പെടുകയും ചെയ്തു.
വാഴ്സ റേഡിയോവിൽ പരിപാടികൾ അവതരിപ്പിക്കുന്ന ജൂത പിയാനിസ്റ്റാണു വ്ലഡ്സ്ലോ സ്പിൽമാൻ. സംഗീതം പോലെ മധുരമായിരുന്ന അദ്ദേഹത്തിന്റെ ജീവിതം രണ്ടാം ലോക മഹയുദ്ധത്തിൽ 1939 സെപ്റ്റംബർ 1 നു ജർമ്മനി പോളണ്ട് ആക്രമിച്ച് കൈയടക്കിയതോടെ മാറി മറിയുന്നു. ജെർമ്മൻ ബോംബിങ്ങിൽ റേഡിയോ നിലയം നിലം പതിച്ചു. വീട്ടിൽ എത്തിയ അദ്ദേഹം അമേരിക്കയും ഫ്രാൻസും ജെർമ്മനിയോട് യുദ്ധം പ്രഖ്യാപിച്ച വിവരമറിയുന്നു. യുദ്ധം വേഗം അവസാനിക്കും എന്ന പ്രത്യാശയിലാണു അദ്ദേഹവും കുടുംബവും. പക്ഷേ പിന്നീട് അവർ അനുഭവിക്കുന്നത് നരക യാതനകളാണു. ജൂതരെ ഗെറ്റോകളിൽ മൃഗതുല്യരായി പീഡിപ്പിച്ചു..



</doc>
<doc id="157898" url="https://ml.wikipedia.org/wiki?curid=157898" title="ദ വേജസ് ഓഫ് ഫിയർ">
ദ വേജസ് ഓഫ് ഫിയർ

1953 ൽ പുറത്തിറങ്ങിയ ഫ്രഞ്ച് ത്രില്ലർ സിനിമയാണ് ദ വേജസ് ഓഫ് ഫിയർ. സംവിധാനം ഹെൻറി ജോർജ് ക്ലസോർട്. 1950 ലെ ജോർജ് അമൌഡിന്റെ നോവലിനെ ആധാരമാക്കിയാണ് ഈ സിനിമ നിർമ്മിച്ചിരിക്കുന്നത്.

ദക്ഷിണ അമേരിക്കയിലെ വിദൂര മരുപ്രദേശത്തെ അമേരിക്കൻ ഓയിൽ കമ്പനിയിൽ തീപിടിത്തമുണ്ടാകുന്നു. തീ കെടുത്താനുള്ള ഉഗ്ര സ്പോടനം നടത്താൻ ആവശ്യമായ നൈട്രോ ഗ്ലിസറിൻ എന്ന അതീവ അപകടകാരിയായ രാസദ്രാവകം കയറ്റിയ രണ്ടു ട്രക്കുകൾ എണ്ണ ഖനികൾക്കരികിൽ എത്തിക്കാനായി ഡ്രൈവർമാരെ ജോലിക്കെടുക്കുന്നു. അതീവ ദുഷ്കരമായ മരുപ്രദേശ റോഡിലൂടെ കിലോമീറ്ററുകൾ ട്രക്ക് ഓടിക്കുക്ക എന്നത് ജീവൻ പണയപ്പെടുത്തിയുള്ള യാത്രയാണു. ഒരു ചെറിയ കുലുക്കം പോലും ട്രക്കിലെ നൈട്രോ ഗ്ലിസറിൻ കുലുങ്ങാനും പൊട്ടിത്തെറിക്കാനും കാരണമാവും . ജീവിക്കാൻ മാർഗ്ഗമില്ലാതെ ആ ഒറ്റപ്പെട്ട സ്ഥലത്തുനിന്നും പുറം ലോകത്തേക്ക് രക്ഷപ്പെടാനുള്ള പണം കിട്ടാനായി 4 പേർ ഈ ദൌത്യം ഏറ്റെടുക്കുന്നു. ജിജ്ഞാസയുടെ മുൾമുനയിൽ നിർത്തുന്ന ഈ യാത്രയാണു 'ദ വേജസ് ഓഫ് ഫിയർ'.




</doc>
<doc id="157900" url="https://ml.wikipedia.org/wiki?curid=157900" title="ഗ്ലൂക്കോസ്">
ഗ്ലൂക്കോസ്

മനുഷ്യശരീരത്തിൽ ഊർജ്ജോൽപ്പാദനത്തിന് സഹായിക്കുന്ന ഏറ്റവും ലഘുവായ കാർബോഹൈഡ്രേറ്റാണ് ഗ്ലൂക്കോസ്( അല്ലെങ്കിൽ ; CHO, -ഗ്ലൂക്കോസ്, ഡെക്സ്ട്രോസ്, ഗ്രേപ്പ് ഷുഗർ എന്നും അറിയപ്പെടുന്നു.). കോശങ്ങൾ ഇതിനെ പ്രഥമ ഊർജ്ജമായി ഉപയോഗിക്കുന്നു. ഇതിനെ വിഘടിപ്പിക്കുവാൻ സാധ്യമല്ല. ഇതിൽ ഹൈഡ്രജന്റേയും, ഓക്സിജന്റേയും അംശബന്ധം 2:1 ആണ്. 

രക്തത്തിൽ ഗ്ലൂക്കോസിന്റെ അളവ് കൂടിയ അവസ്ഥക്കാണ് പ്രമേഹം എന്നു പറയുന്നത്. രക്തഗ്ലൂക്കോസിന്റെ അളവ് ഒരുപരിധിയിലധികമായാൽ മൂത്രത്തിൽ ഗ്ലൂക്കോസ് കണ്ടുതുടങ്ങും. രക്തത്തിൽ ഗ്ലൂക്കോസിന്റെ അളവു കൂടുന്നതോടെ ഇടക്കിടെ മൂത്രമൊഴിക്കൽ, കൂടിയ ദാഹം, വിശപ്പ് എന്നിവയാണ് സാധാരണ ലക്ഷണങ്ങൾ. ഇന്ന് ലോകത്ത് പ്രമേഹ ബാധിതരുടെ എണ്ണം ദിനം പ്രതി വർദ്ധിച്ചുവരുന്നു. ജീവിത രീതിയിലുള്ള അപാകതകളാണ് പ്രമേഹം പിടിപെടാനുള്ള പ്രധാന കാരണം. ലോകത്ത് 200 ദശലക്ഷത്തിനു മുകളിൽ ആൾക്കാർ പ്രമേഹബാധിതരാണ്. ഓരോ എട്ടു സെക്കൻഡിലും പ്രമേഹം കാരണം ഒരാൾ മരണമടയുന്നു. രക്തത്തിലെ പഞ്ചസാരയുടെ അളവ് പെട്ടെന്നു കൂടുകയും കുറയുകയും ചെയ്യുന്നതാണ്‌ പലപ്പോഴും പ്രമേഹത്തെ അപകടകാരിയാക്കുന്നത്. 

ടെസ്റ്റ് ട്യൂബിൽ ഏകദേശം 2മില്ലി.ലിറ്റർ ഗ്ലൂക്കോസ് ലായനി എടുക്കുന്നു. അതിലേക്ക് ഏതാനും തുള്ളി ബനഡിക്ട് ലായനി ചേർത്ത് ചൂടാക്കുമ്പോൾ പച്ച കലർന്ന മഞ്ഞ മുതൽ ചുവപ്പ് വരെ നിറം ലഭിക്കാം.
ടെസ്റ്റ് ട്യൂബിൽ അല്പം ഗ്ലൂക്കോസ് ലായനി എടുക്കുന്നു. അതിലേക്ക് ഏതാനും തുള്ളി അമോണിയാക്കൽ സിൽവർ നൈട്രേറ്റ് ലായനി ചേർക്കുന്നു. അപ്പോൾ കറുപ്പ് നിറമുള്ള അവക്ഷിപ്തം ഉണ്ടാകുന്നു.


</doc>
<doc id="157901" url="https://ml.wikipedia.org/wiki?curid=157901" title="ഓലക്കണ്ടൻ">
ഓലക്കണ്ടൻ

തെങ്ങ്, പന തുടങ്ങിയ വൃക്ഷങ്ങളുടെ ഓലയിൽ മുട്ടയിടുന്നത് കൊണ്ടാണ് ഇവയെ ഓലക്കണ്ടൻ എന്ന് വിളിയ്ക്കുന്നത്. . ഇവയിൽ പെൺശലഭങ്ങൾ എരിക്ക് തപ്പിയെയും വരയൻ കടുവയേയും അനുകരിക്കാറുണ്ട്. ചീഞ്ഞളിഞ്ഞ പഴങ്ങളാണ് പ്രധാന ആഹാരം. 


</doc>
<doc id="157903" url="https://ml.wikipedia.org/wiki?curid=157903" title="ഓസ്റാപ്റ്റർ">
ഓസ്റാപ്റ്റർ

തെറാപ്പോഡ വിഭാഗത്തിൽ ഉൾപ്പെടുന്ന ഒരിനം ദിനോസർ ആണ് ഓസ്റാപ്റ്റർ. ഇവ ജീവിച്ചിരുന്നത്‌ മധ്യ ജുറാസ്സിക്‌ കാലഘട്ടത്തിൽ ആണ്. ഓസ്ട്രേലിയയിൽ നിന്നുമാണ് ഇവയുടെ ഫോസ്സിൽ കണ്ടു കിട്ടിയിട്ടുള്ളത്. പേരിന്റെ അർഥം ഓസ്ട്രേലിയൻ കള്ളൻ എന്നാണ് . 


</doc>
<doc id="157907" url="https://ml.wikipedia.org/wiki?curid=157907" title="അഗ്വിർ, ദ റാത്ത് ഓഫ് ഗോഡ്">
അഗ്വിർ, ദ റാത്ത് ഓഫ് ഗോഡ്

1972 ൽ വെർണർ ഹെർസോഗ് രചിച്ച് സംവിധാനം ചെയ്ത അതി സാഹസിക സിനിമ.ക്ലോസ് കിൻസ്കി യാണു ഇതിലെ പ്രധാന വേഷം ചെയ്തിരിക്കുന്നത്.

ദക്ഷിണ അമേരിക്കയിലെ ആമസോൺ നദിക്കരയിൽ ഇതുവരെയും ആർക്കും എത്തിച്ചേരാനും പിടിച്ചടക്കാനും കഴിയാതിരുന്നതെന്നു വിശ്വസിക്കപ്പെട്ടിരുന്ന സുവർണ്ണ നഗരിയായ എൽ ഡൊറാഡൊ കീഴടക്കാനായി സ്പാനിഷ് രാജാവയച്ച സംഘത്തിലെ പടയാളിയായ ലോപ് ദെ അഗ്വിറിന്റെയും സംഘത്തിന്റെയും അതി സ്സഹസികയാത്രയെക്കുറിച്ചാണു ഈ സിനിമ. വളരെക്കുറച്ച് സംഭാഷണവും കഥാ സന്ധർഭങ്ങളും മാത്രമുള്ള ഈ സിനിമ ഒരു കഥാപാത്രത്തിന്റെ മനസ്സിലെ ഏകാതിപത്യപ്രവണതകളിലൂടെയാണു വികസിക്കുന്നത്. യാത്രാ സംഘത്തിന്റെ നേത്രുത്വം പതുക്കെ കൈപ്പിടിയിലാക്കിയ അഗ്വിർ സധാ സമയവും അപകറ്റം ഒളിച്ചിരിക്കുന്ന ആമസോൺ കാടുകളിലൂടെ ചങ്ങാറ്റത്തിൽ തന്റെ സംഘവുമായി യാത്ര തുടരുന്നു.. ഓരോരാളായി കൊല്ലപ്പെടുംപ്പോഴും അദ്ദേഹം തളരുന്നില്ല. ഭ്രാന്തമായ ആവേസത്താൽ യാത്ര തുടരുന്നു.



</doc>
<doc id="157912" url="https://ml.wikipedia.org/wiki?curid=157912" title="സൗത്ത് വാഴക്കുളം">
സൗത്ത് വാഴക്കുളം

എറണാകുളം ജില്ലയിലെ ഒരു പട്ടണമാണ് സൗത്ത് വാഴക്കുളം. ഇത് വാഴക്കുളം എന്ന പേരിൽ തൽപ്രദേശങ്ങളിൽ അറിയപ്പെടുന്നു. സൌത്ത് വാഴക്കുളം ആലുവ-പെരുമ്പാവൂർ റൂട്ടിൽ ആലുവയിൽ നിന്നും 8 കിലോമീറ്റർ ദൂരത്തിൽ സ്ഥിതി ചെയ്യുന്നു. ഈ ടൌൺ വാഴക്കുളം ഗ്രാമപഞ്ചായത്തിന്റെ ഭാഗമാണ്. പെരിയാറിന്റെ തീരഭൂമിയായ ഈ പ്രദേശം വളരെ ഫലഭൂയിഷ്ടമാണ്. ഈ ഭാഗത്ത് തടി മില്ലുകളും ചെറുകിട പ്ലാസ്റ്റിക്ക്, പ്ലൈവുഡ്ഡ് തുടങ്ങിയ വ്യവസായങ്ങൾ കൂടുതലായുണ്ട്. എടത്തല വ്യവസായ മേഖല സ്ഥിതി ചെയ്യുന്നത് വാഴക്കുളത്താണ്. എല്ലാ സമുദായത്തിലും പെട്ടവർ ഇവിടെ കഴിയുന്നു. ഇവിടത്തെ ബ്ലോക്ക്‌ പഞ്ചായത്ത്‌ ഓഫീസ് വഴക്കുളം തടിയിട്ടപറമ്പ് കവലയിൽ നിന്നും നാനൂറു മീറ്റർ ദൂരത്തിൽ സ്ഥിതി ചെയ്യുന്നു. വാഴക്കുളം സഹകരണ ബാങ്ക്, കാത്തലിക് സിറിയൻ ബാങ്ക് എന്നീ ബാങ്കുകൾ ഇവിടെ ഉണ്ട്. ആലുവായിൽ നിന്നും പെരുമ്പാവൂരിലേക്ക് രണ്ടു വഴികൾ ഉണ്ട്. സ്വകാര്യ ബസ് റൂട്ടും KSRTC ബസ് റൂട്ടും. ഇതിൽ സ്വകാര്യ ബസ് റൂട്ട് തെക്കേ വാഴക്കുളം തടിയിട്ട പറമ്പ് കവല വഴി കടന്നു പോകുന്നു (ഈ വഴിയാണ് ആലുവ - മൂന്നാർ റോഡ്‌ എന്നറിയപ്പെടുന്നത്). KSRTC ബസ് റൂട്ട് വടക്കേ വാഴക്കുളം വഴിയും പോകുന്നു.


</doc>
<doc id="157914" url="https://ml.wikipedia.org/wiki?curid=157914" title="ടെർട്ടിൽസ് കാൻ ഫ്ലൈ">
ടെർട്ടിൽസ് കാൻ ഫ്ലൈ

കുർദ്ദിഷ് - ഇറാനിയൻ ചലചിത്രകാരനായ ബാമാൻ ഒബാദിസംവിധാനം ചെയ്ത് പുറത്തിറങ്ങിയ 2004 ലെ സിനിമ.സദ്ദാം ഹുസ്സൈൻ അധികാര ഭ്രഷ്ടനായതിനു ശേഷം ഇറാഖിൽ നിർമ്മിക്കപ്പെട്ട ആദ്യ സിനിമ.കുർദ്ദിഷ് പക്ഷത്തുനിന്നും യുദ്ധത്തെയും യുദ്ധ ഇരകളായ കുട്ടികളേയും നോക്കി കാണുന്ന സിനിമ.
ഇറാഖ് - തുർക്കി അതിർത്തിയിലെ ഒരു അഭയാർത്ഥി ക്യാമ്പിൽ അമേരിക്ക ഇറാഖിനെ ആക്രമിക്കുന്നതിനു തൊട്ടു മുമ്പാണു കഥ ആരംഭിക്കുന്നത്. ഗ്രാമീണർ സദ്ദാം ഹുസ്സൈനെയും അമേരിക്കൻ ആക്രമണത്തേയും കുറിച്ചുള്ള വാർത്തകൾ അറിയാനുള്ള ശ്രമത്തിലാണു.സാറ്റലൈറ്റ് ആന്റിനകൾ വെച്ചാൽ മാത്രമേ പുറം ലോകത്തെ വിവരങ്ങൾ അറിയാനാകു. 13 വയസ്സുള്ള സാറ്റലൈറ്റ് എന്ന ഇരട്ട പ്പേരുള്ള പയ്യനാണു അവർക്ക് സാറ്റലൈറ്റ് ആന്റിനകൾ ഘടിപ്പിച്ച് കൊടുക്കുന്നതും അവന്റെ തുച്ഛമായ ഇംഗ്ലീഷ് പരിജ്ഞാനം കൊണ്ട് വാർത്തകൾ വിവർത്തനം ചെയ്തു കൊടുക്കുന്നതും. മൈൻ പാടങ്ങളിലെ മൈനുകൾ പെറുക്കി നിർവീര്യമാക്കി അവ വിൽക്കുന്ന പണിയെടുക്കുന്ന കുട്ടികളുടെ സംഘത്തെ നയിക്കുന്നതും അവനാണ്. ഹെങോവ് എന്ന പേരുള്ള കൈകൾ മൈൻ പൊട്ടി നഷ്ടപ്പെട്ട അനുജനോടും ഒരു ചെറിയ കുട്ടിക്കും ഒപ്പം അവിടെയെത്തുന്ന ഒരു പെൺകുട്ടിയോട് അവന് അടുപ്പം തോന്നുന്നു.




</doc>
<doc id="157918" url="https://ml.wikipedia.org/wiki?curid=157918" title="ചോക്ലേറ്റ് ശലഭം">
ചോക്ലേറ്റ് ശലഭം

പട്ടാളക്കാരുടെ സ്വഭാവമുള്ള ഒരു ശലഭമാണ് ചോക്ലേറ്റ് ശലഭം ("Junonia iphita"). ഈ ശലഭങ്ങൾ തന്റെ അതിർത്തിക്കുള്ളിൽ എപ്പോഴും ജാഗരൂഗകരായിരിക്കും. അതിർത്തി കടന്നുവരുന്ന അന്യശലഭമങ്ങളെ പിന്തുടർന്നു തുരത്തും. അതുകൊണ്ട് ഇവയെ പട്ടാളശലഭം (Soldier Pansy) എന്നും വിളിയ്ക്കാമായിരുന്നു. 

ചോക്ലേറ്റ് നിറമുള്ള ചിറകിൽ ഇരുണ്ട അടയാളങ്ങളും അലവരകളും ഇരുണ്ട അടയാളങ്ങളും കാണാം. കരിയിലകൾക്കിടയിൽ ഇരിക്കുന്ന ചോക്ലേറ്റ് ശലഭത്തെ കണ്ടെത്തുക പ്രയാസമാണ്. തേനിനോട് പ്രിയമുള്ള പൂമ്പാറ്റയാണിത്. കരിങ്കുറിഞ്ഞി, വയൽച്ചുള്ളി എന്നിവയാണ് ശലഭപ്പുഴുവിന്റെ പ്രധാന ആഹാരസസ്യങ്ങൾ. പൊതുവെ ആഹാരസസ്യങ്ങളുടെ അയൽപക്കത്തുള്ള സസ്യങ്ങളിലാണ് മുട്ടയിടുക. 


</doc>
<doc id="157921" url="https://ml.wikipedia.org/wiki?curid=157921" title="ക്വാന്റസോറസ്">
ക്വാന്റസോറസ്

ഹൈപ്സിലോഫോഡോണ്ട് എന്ന വിഭാഗത്തിൽ പെട്ട ഒരു ദിനോസർ ആണ് ക്വാന്റസോറസ്. രണ്ടു കാലിൽ സഞ്ചരിക്കുന്ന ഈ ദിനോസർ വർഗ്ഗം പൊതുവേ സസ്യഭോജികൾ ആയിരുന്നു . ഇവ ജീവിച്ചിരുന്നത്‌ തുടക്ക ക്രിറ്റേഷ്യസ് കാലത്ത് ആണ്. ഇവയുടെ ഫോസ്സിൽ കണ്ടു കിട്ടിയിട്ടുള്ളത് ഓസ്ട്രേലിയയിൽ നിന്നും ആണ്. ആ സമയത്ത് ഓസ്ട്രേലിയ ധ്രുവത്തിന്റെ ഭാഗം ആയിരുന്നു .

ഏകദേശം 1.8 മീറ്റർ ( 6 അടി) നീളവും 1 മീറ്റർ ( 3 അടി) ഉയരവും ഉണ്ടായിരുന്നതായി കണക്കാക്കപ്പെടുന്നു. കാലിലെ എല്ലുകളുടെ പരിശോധനയിൽ നിന്നും ഇവ ഒരു വേഗത്തിൽ ഓടുന്ന ദിനോസർ ആയിരുന്നു എന്ന് അനുമാനിക്കുന്നു. പിന്നെ ഫോസ്സിൽ പഠനത്തിൽ നിന്നും ധ്രുവത്തിലെ തണുപ്പ് അതിജീവിക്കാൻ ഉള്ള കഴിവുണ്ടായിരുന്നതായി കണ്ടെത്തിയിട്ടുണ്ട്



</doc>
<doc id="157923" url="https://ml.wikipedia.org/wiki?curid=157923" title="പാൻസ് ലാബ്രിന്ത്">
പാൻസ് ലാബ്രിന്ത്

സ്പാനിഷ് ഭാഷയിലുള്ള മെക്സിക്കൻ സിനിമയാണ് പാൻസ് ലാബ്രിന്ത്.ഈ ഫാന്റസി സിനിമ എഴുതി സംവിധാനം ചെയ്തിരിക്കുന്നത് ഗുല്ലെർമൊ ഡെൽടൊറൊ ആണ്.

ഫ്രാങ്കോ കാലഘട്ടത്തിന്റെ ആദ്യത്തിൽ 1944 സ്പൈനിൽ സ്പാനിഷ് ആഭ്യന്തര യുദ്ധാനന്തരം ആണു കഥ നടക്കുന്നത്.ഫാസിസ്റ്റ് ഭരണകൂടത്തിനെതിരെ പൊരുതുന്ന ഗറില്ലകളെ തുടച്ചു നീക്കാനായി മലമ്പ്രദേശത്ത് ക്യാമ്പ് ചെയ്യുന്ന ഒരു നിഷ്ഠൂരനായ പട്ടാള ഓഫീസറുടെ ഭാര്യയുടെ ആദ്യ മകളായ ഒഫീലിയയിലൂടെറ്യാണു കഥ പുരോഗമിക്കുന്നത്. അവളുടെ അമ്മ ഗർഭിണിയും രോഗിയുമാണ്. രണ്ടാനച്ചനെ അവൾക്ക് ഇഷ്ടമില്ല. മായിക കഥാപാത്രങ്ങളും ജീവികളും ഒഫീലിയ കണ്ടെത്തുന്നു. അവൾ രാവണൻ കോട്ടക്കുള്ളിൽ ആകുന്നു,



</doc>
<doc id="157938" url="https://ml.wikipedia.org/wiki?curid=157938" title="ജുസെപ്പെ ടൊർനാട്ടോറെ">
ജുസെപ്പെ ടൊർനാട്ടോറെ

ഇറ്റാലിയൻ ചലച്ചിത്ര സംവിധായകനും, തിരക്കഥാകൃത്തുമാണ് ജുസെപ്പെ ടൊർനാട്ടോറെ.
1956-ൽ ഇറ്റലിയിലെ സിസ്നിലിയിൽ ജനനം. സിനിമ പാരഡൈസോ എന്ന ചിത്രത്തിലൂടെ ലോക ശ്രദ്ധനേടി. ചെറൂപ്രായത്തിലേ അഭിനയത്തിലും, നാടകങ്ങളിലും തൽപരനായിരുന്നു. ആദ്യകാലത്ത് ഫ്രീലാൻസ് ഫോട്ടോഗ്രാഫറായി ജോലിനോക്കിയ ഇദേഹം പിന്നീട് സിനിമയിൽ സജീവമായി. "എത്തിക്ക് മൈനൊരിറ്റീസ് ഇൻ സിസിലി" എന്ന പേരിൽ നിർമ്മിച്ച ഡോക്യുമെന്ററി Salerno Festival പുരസ്ക്കാരം നേടി. പ്രഥമ കഥാചിത്രം "ദ പ്രൊഫസ്സർ" 1986-ൽ പുറത്തിറങ്ങി. 1988-ൽ പുറത്തിറങ്ങിയ സിനിമ പാരഡൈസോ ആഗോള പ്രശസ്തി നേടിക്കൊടുത്തു. ആ വർഷത്തെ ഏറ്റവും മകച്ച വിദേശ ചിത്രത്തിനുള്ള ഓസ്ക്കാർ പുരസ്ക്കാരം നേടിയ ചിത്രം ലോകസിനിമയിലെ ഒരു ക്ലാസ്സിക്ക് ആയി കണക്കാക്കപ്പെടുന്നു. 2000-ത്തിൽ പുറത്തിറങ്ങിയ മെലേനയും ഏറെ നിരൂപക പ്രശംസനേടി. 



</doc>
<doc id="157943" url="https://ml.wikipedia.org/wiki?curid=157943" title="ഷാമ്പു">
ഷാമ്പു

കേശപരിപാലന പദാർഥങ്ങളാണ് ഷാമ്പു (shampoo). തലമുടിയിൽ കുടുങ്ങിയിരിക്കുന്ന മാലിന്യങ്ങളെ ഇളക്കി കേശശുദ്ധിവരുത്തുക എന്നതാണ് ഷാമ്പുയിംഗ് കൊണ്ടുദ്ദേശിക്കുന്നത്. മാലിന്യങ്ങളിൽ പ്രധാനം എണ്ണമയം, ത്വക്കകോശാവിഷ്ടങ്ങൾ, പൊടിപടലമാലിന്യം, താരൻ മുടിയിൽ കുടുങ്ങിയ അന്തരീക്ഷമാലിന്യങ്ങൾ എന്നിവയാണ്. ഇന്ന് ഷാമ്പുവിനു സൗന്ദര്യ വർധക വസ്തുവിന്റെ പരിവേഷം വന്നിരിക്കുന്നു.
ഭാരതീയരാണ് ഷാമ്പുവിന്റെ ഉപജ്ഞാതാക്കൾ. ഷാമ്പു എന്ന പദം ഹിന്ദിയിലെ ചാംപൊ എന്ന പദത്തിൽ നിന്നാണത്രെ. 1762-ലാണ് ഈ പദം ഇംഗ്ലീഷിൽ ഉപയോഗിക്കപ്പെടുന്നത്. കേശണ്ണ (hair oil) ഉപയോഗിച്ച് തലതിരുമ്മൽ ആണ് ചാംപൊ. സാകെ ദീൻ മുഹമ്മദ് എന്ന ബംഗാളിയാണ് ഈ തിരുമ്മൽ പ്രക്രിയ ബ്രിട്ടീഷുകാർക്ക് പരിചിതമാക്കിയത്. 19ആം നൂറ്റാണ്ടിന്റെ ആരംഭത്തിൽ ബ്രൈട്ടൺ എന്ന സഥലത്ത് ഐറിഷുക്കാരിയായ ഭാര്യയോടൊപ്പം തുരുമ്മൽ പാർലർ തുടങ്ങിയ 
മുഹമ്മദ് പിൽക്കാലത്ത് ജോർജ്ജ് നാലാമൻ, വില്യം അഞ്ചാമൻ ചക്രവർത്തിമാരുടെ കേശപാലകനായിരുന്നു (Shampooing Surgeon).
സോപ്പിന്റെ പ്രധാന ഘടകമായ sodiun laurly sulfate തന്നെയാണ് ഷാമ്പുവിന്റെ പ്രഥമ ഘടകം. ഈ പദാർഥം ഒരു surfectant ആണ് . മലിനവസ്തുകളും മുടിയും തമ്മിലുള്ള പ്രതലബലത്തെ(surface tension) അതിജീവിച്ച് മാലിന്യത്തെ ഇളക്കുക എന്നതാണ് ഇവിടെ surfacetant ന്റെ ധർമ്മം. മറ്റൊരു സർഫക്ടന്റ് ആയ cocamidopropyl betaine നൊടൊപ്പം വെള്ളത്തിൽ ലയിപ്പിച്ച് ശ്യാനതയേറിയ ഒരു ദ്രാവകമായി ഷാമ്പു വിപണനം ചെയ്യപ്പെടുന്നു.
ഈ ഘടങ്ങൾ കൂടാതെ ഉപ്പ് (sodium chloride), സുഗന്ധവർധകങ്ങൾ, ദ്രാവകം കേടുകൂടാതെയിരിക്കാനുള്ള പദാർഥങ്ങൾ(preservatives) എന്നിവയും ഷാമ്പുവിൽ അടങ്ങിയിരിക്കുന്നു.
വിറ്റാമിനകളടക്കം മറ്റ് പല ഘടകങ്ങളും ചേർത്ത് ഷാമ്പു വിപണനം ചെയ്യാറുണ്ടെങ്കിലും ഇവയുടെ മൂല്യം തെളിയിക്കപ്പെട്ടിട്ടിലാത്തതാണ്.


</doc>
<doc id="157949" url="https://ml.wikipedia.org/wiki?curid=157949" title="പൈശാചി ഭാഷ">
പൈശാചി ഭാഷ

പ്രാചീന ഭാരതത്തിൽ ഏകദേശം ആയിരത്തഞ്ഞൂറ് വർഷത്തോളം പ്രചാരത്തിലുണ്ടായിരുന്നതും (600 BC - 1000 AD) മദ്ധ്യ ഇന്തോ-ആര്യൻ ഭാഷാവംശത്തിൽപ്പെട്ടതും പിന്നീട് നാമാവശേഷവുമായ ഒരു ഭാഷയാണ് പൈശാചി ഭാഷ.

ദ്രാവിഡഭാഷകൾ രൂപം കൊള്ളുന്നതിനു മുൻപ് ഇന്ത്യയിലെ അപരിഷ്കൃതരായ ആദിമ ജനത ഉപയോഗിച്ചിരുന്ന ഭാഷയാണ്ഇത്.
ആധികാരികഭാഷയായിരുന്ന സംസ്കൃതം ഭരണവർഗ്ഗത്തിനും ഉന്നതകുലജാതർക്കും മാത്രം വഴങ്ങിയപ്പോൾ സാധാരണക്കാരായ ആദിവാസികളാണ് പൈശാചി ഭാഷ ഉപയോഗിച്ചു പോന്നത്.

പൈശാചി ഭാഷയിൽ എഴുതപ്പെട്ട ഗ്രന്ഥങ്ങളൊന്നും ഇപ്പോൾ നിലവിലില്ലെങ്കിലും മദ്ധ്യകാല ഇന്ത്യയിലെ അതി പ്രശസ്ത സാഹിത്യസൃഷ്ടിയായ ബൃഹത് കഥ ആദ്യമായി എഴുതപ്പെട്ടത് പൈശാചിഭാഷയിൽ ആണ്. 
വിന്ധ്യപർവ്വത ഭാഗങ്ങളിലും കാശ്മീർ ഭാഗത്തും താമസിച്ചു പോരുന്ന ആദിമ പ്രാകൃത വംശജരാണ് ഈ ഭാഷ ഉപയോഗിച്ചിരുന്നത് എന്ന് പറയപ്പെടുന്നു.

പൈശാച എന്ന സംസ്കൃതപദത്തിന്റ്റെ അർത്ഥം രാക്ഷസന്മാർ, നരഭോജികൾ, പച്ചമാംസം തിന്നുന്നവർ എന്നൊക്കെയാണ്. അസുരന്മാർ എന്ന അർത്ഥത്തിലും പൈശാച എന്ന വാക്ക് ഉപയോഗിക്കുന്നു. അതുകൊണ്ട് തന്നെ പേര് സൂചിപ്പിക്കുന്ന പോലെ പൈശാചവർഗ്ഗത്തിൽപ്പെട്ട ആദിമമനുഷ്യർക്കിടയിൽ പ്രചാരത്തിലുണ്ടായിരുന്നതായി കരുതപ്പെടുന്ന ഒരു ഭാഷാവിഭാഗമായി ഇതിനെ കണക്കാക്കാം
സാതവാഹന രാജാവിന്റെ സദസ്യനായിരുന്ന ഗുണാഢ്യൻ എന്ന കവി, രാജാവുമായുള്ള പന്തയത്തിൽ തോൽക്കുകയും താൻ സ്വായത്തമാക്കിയ പ്രഥമഭാഷകളൊന്നും ഒരിക്കലും ഒരാവശ്യത്തിനും ഉപയോഗിക്കില്ലെന്നും രാജാവിന് ഉറപ്പു നൽകുകയും ചെയ്തു. അതിനുശേഷം ഗുണാഢ്യൻ ഏകദേശം 7 ലക്ഷങ്ങളോളം ശ്ലോകങ്ങളുണ്ടായിരുന്നെന്ന് പറയപ്പെടുന്ന ബൃഹത്കഥയുടെ പ്രാഥമിക കൃതി എഴുതാൻ വിന്ധ്യപർവ്വത മേഖലയിലേയ്ക്ക് പോകുകയും തദ്ദേശവാശികളായ പുളിന്ദന്മാർ സംസാരിച്ചിരുന്ന പൈശാചി ഭാഷ സ്വായത്തമാക്കുകയും ചെയ്തു. ആ ഭാഷയിൽ പിന്നീട് ഭാരതസാഹിത്യചരിത്രത്തിലെ സുപ്രധാന നാഴികക്കല്ല്‌ ആയ ബൃഹത് കഥ രചിക്കുകയും ചെയ്തു എന്ന് ബൃഹത്കഥയുടെ സംസ്കൃതപരിഭാഷയായ കഥാസരിത്സാഗരത്തിന്റെ മുഖവുരയിൽ സോമദേവഭട്ടൻ വിവരിക്കുന്നുണ്ട്

പൈശാചി, അപഭ്രംശ, പാലി എന്നീ സമകാലീന പ്രകൃത ഭാഷകളുടെയും സംസ്കൃതത്തിന്റെയുമൊക്കെ സ്വാധീനത്തിൽനിന്നാണ് തമിഴ്, തെലുങ്ക്, കന്നഡ ഭാഷകളുടെ വിപുലീകരണം നടന്നു എന്ന് ഭാഷാശാസ്ത്രജ്ഞന്മാർ വിലയിരുത്തുന്നുണ്ട്.

പൈശാച രാജഭരണ പ്രദേശങ്ങളിലെ ഔദ്യോഗിക ഭാഷയാണ് പൈശാചി എന്നും, പൈശാചരാജ്യങ്ങളിലെല്ലാം ഇത് നിലനിന്നിരുന്നുവെന്നും മറ്റൊരഭിപ്രായവും നിലവിലുണ്ട്.
പാണ്ഡ്യ, കേകയ, വഹ്‌ലിക, സഹ്യനേപ്പാള, കുന്ദല, സുദേശ, ബോഠ, ഗാന്ധാര, ഹൈവ, കനോജന എന്നിവയൊക്കെയാണ് പൈശാച രാജ്യങ്ങൾ എന്ന് പറയപ്പെടുന്നു.



</doc>
<doc id="157956" url="https://ml.wikipedia.org/wiki?curid=157956" title="വില്യം ടിൻഡേൽ">
വില്യം ടിൻഡേൽ

പതിനാറാം നൂറ്റാണ്ടിന്റെ ആരംഭത്തിലെ ഒരു ഇംഗ്ലീഷ് പണ്ഡിതനും ബൈബിൾ പരിഭാഷകനും പ്രൊട്ടസ്റ്റന്റ് നവീകർത്താവുമായിരുന്നു വില്യം ടിൻഡേൽ(ജനനം: 1494; മരണം: 1536). പുതിയനിയമത്തിന്റെ ഗ്രീക്ക് മൂലം യൂറോപ്പിൽ ലഭ്യമാക്കിയ ഇറാസ്മസും നവീകരണനേതാവായ മാർട്ടിൻ ലൂഥറും അദ്ദേഹത്തെ സ്വാധീനിച്ചിരുന്നു. ബൈബിളിന്റെ ഗണ്യമായൊരു ഭാഗം സാധാരണക്കാർക്കു വേണ്ടി മൂലഭാഷകളിൽ നിന്നു നേരിട്ട് ഇംഗ്ലീഷിലേക്കു പരിഭാഷപ്പെടുത്തിയ ആദ്യവ്യക്തിയാണു ടിൻഡേൽ. ഏഴാം നൂറ്റാണ്ടു മുതൽ, പ്രത്യേകിച്ച് 14-ആം നൂറ്റാണ്ടിലും, ഭാഗികമോ പൂർണ്ണമോ ആയ ഒന്നിലേറെ ബൈബിൾ പരിഭാഷകൾ ഇംഗ്ലീഷ് ഭാഷയിൽ നിലവിലുണ്ടായിരുന്നെങ്കിലും എബ്രായ, ഗ്രീക്ക് മൂലങ്ങളിൽ നിന്നു നേരിട്ടു നടത്തപ്പെട്ട ആദ്യത്തെ പരിഭാഷ ടിൻഡേലിന്റേതായിരുന്നു. വ്യാപകമായ വിതരണവും വായനയും സാദ്ധ്യമാകും വിധം, അച്ചടിയുടെ മാദ്ധ്യമത്തിലൂടെ വെളിച്ചം കണ്ട ആദ്യപരിഭാഷയും അതായിരുന്നു. 

ടിൻഡേലിന്റെ നടപടി റോമൻ കത്തോലിക്കാ സഭയുടേയും ഇംഗ്ലീഷ് രാഷ്ട്രത്തിന്റേയും മേധാവിത്വങ്ങളോട് നേരിട്ടുള്ള വെല്ലുവിളിയായി കണക്കാക്കപ്പെട്ടു. ഇംഗ്ലണ്ടിലെ പീഡനം ഭയന്ന് പരിഭാഷാസംരംഭത്തിന്റെ തുടക്കത്തിൽ യൂറോപ്യൻ വൻകരയിലേക്കു പലായനം ചെയ്ത ടിൻഡേൽ പരിഭാഷയിൽ ഏറിയപങ്കും നിർവഹിച്ചത് അവിടെയാണ്. അതിന്റെ ഒളിച്ചുകടത്തപ്പെട്ട പ്രതികൾ ഇംഗ്ലണ്ടിൽ പ്രചരിക്കവേ 1535-ൽ "വിശുദ്ധറോമാസാമ്രാജ്യത്തിലെ" അധികാരികളുടെ പിടിയിലായ ടിൻഡേൽ, ബ്രസ്സൽസിനു പുറത്തുള്ള വിൽവൂർദെ കോട്ടയിൽ ഒരു വർഷത്തിലേറെ തടവിൽ കഴിഞ്ഞു. ഒടുവിൽ പാഷണ്ഡതയ്ക്കു വിചാരണചെയ്യപ്പെട്ട അദ്ദേഹം 1536-ൽ ദഹനപീഠത്തിൽ വരിഞ്ഞു മുറുക്കപ്പെടുന്നതിനിടെ ശ്വാസംമുട്ടി മരിക്കുകയും തുടർന്ന് മൃതദേഹം തീയിലെരിക്കുകയും ചെയ്തു. ടിൻഡേലിന്റെ വധത്തിനു ശേഷവും "ടിൻഡേൽ ബൈബിൾ" എന്നറിയപ്പെട്ട പരിഭാഷ യൂറോപ്പിലുടനീളം പ്രൊട്ടസ്റ്റന്റ് ആശയങ്ങൾ പ്രചരിപ്പിക്കുന്നതിൽ വലിയ പങ്കുവഹിക്കുന്നതു തുടർന്നു. 1611-ൽ "കിങ്ങ് ജെയിംസിന്റെ ബൈബിൾ" എന്ന പ്രഖ്യാതമായ ഇംഗ്ലീഷ് പരിഭാഷ സൃഷ്ടിച്ച 54 പണ്ഡിതന്മാർ ടിൻഡേലിന്റെ കൃതിയെയാണ് മുഖ്യമായും ആശ്രയിച്ചത്. കിങ്ങ് ജെയിംസ് പരിഭാഷയിലെ പുതിയ നിയമം 83 ശതമാനവും പഴയനിയമം 76 ശതമാനവും ടിൻഡേലിന്റെ പരിഭാഷയിൽ നിന്നെടുത്തതാണെന്നു കണക്കാക്കപ്പെടുന്നു.

ഇംഗ്ലണ്ടിലെ ഹെൻറി എട്ടാമൻ രാജാവിന്റെ വിവാഹമോചനത്തെ, ബൈബിൾ അനുശാസങ്ങൾ ചൂണ്ടിക്കാട്ടി എതിർക്കുന്ന 1530-ലെ "സഭാമേധാവികളുടെ നടപടികൾ" (The Practyse of Prelates) എന്ന രചനയും ടിൻഡേലിന്റേതാണ്.

ഗ്ലൗസെസ്റ്റർഷയറിലെ ഡർസ്ലിയ്ക്കടുത്തുള്ള ഗ്രാമങ്ങളിൽ ഒന്നിലാണ് ടിൻഡേൽ ജനിച്ചത്. പതിനഞ്ചാം നൂറ്റാണ്ടിലെ "റോസുകളുടെ യുദ്ധ"-കാലത്തോ മറ്റോ ഗ്ലൗസേസ്റ്റർഷയറിൽ കുടിയേറിയതാണ് അദ്ദേഹത്തിന്റെ കുടുംബം എന്നു കരുതപ്പെടുന്നു. ജോൺ ടിൻഡേലും ആംഫിലിസ് കോണിങ്സ്ബിയും ആയിരുന്നു വില്യം ടിൻഡേലിന്റെ മാതാപിതാക്കൾ. 1512-ൽ ഓക്സ്ഫോർഡിൽ ബിരുദപഠനം തുടങ്ങിയ ടിൻഡേൽ അതേവർഷം തന്നെ സബ്ഡീക്കൻ പട്ടം സ്വീകരിച്ചു. 1515-ൽ അദ്ദേഹം മാസ്റ്റർ ബിരുദം നേടി. നന്മയിൽ കളങ്കരഹിതമായ ജീവിതം നയിക്കുന്ന യുവാവായി അദ്ദേഹം അറിയപ്പെട്ടു.ഭാഷാപഠനത്തിനു പ്രത്യേകം വാസനയുണ്ടായിരുന്ന അദ്ദേഹം കാലക്രമത്തിൽ ഇംഗ്ലീഷിനു പുറമേ ഫ്രഞ്ച്, ഗ്രീക്ക്, എബ്രായ, ജർമ്മൻ, ഇറ്റാലിയൻ, ലത്തീൻ, സ്പാനിഷ് ഭാഷകളിൽ അവഗാഹം നേടി. 1517-നും 1521-നും ഇടയ്ക്ക് അദ്ദേഹം കേംബ്രിഡ്ജ് സർവകലാശാലയിൽ പഠിച്ചു.

സോഡ്ബറിയിലെ ജോൺ വാൽഷ് പ്രഭുവിന്റെ കുടുംബത്തിന്റെ ആത്മീയോപദേഷ്ടാവും അദ്ദേഹത്തിന്റെ കുട്ടികളുടെ അദ്ധ്യാപകനുമായി ടിൻഡേൽ 1521-ൽ നിയമിതനായി. അദ്ദേഹത്തിന്റെ അഭിപ്രായങ്ങൾ മറ്റു പുരോഹിതന്മാർ വിവാദപരമായി കണ്ടതിനെ തുടർന്ന് 1522-ൽ ടിൻഡേൽ റോച്ചെസ്റ്റർ രൂപതയുടെ ചാൻസലറായിരുന്ന ജോൺ ബെല്ലിന്റെ മുൻപാകെ, ഔപചാരികമായ ആരോപണങ്ങളോടെയെല്ലെങ്കിലും വിളിച്ചു വരുത്തപ്പെട്ടു. 

ദൈവത്തിലേക്കുള്ള വഴി ബൈബിളിലെ ദൈവവചനത്തിലൂടെയാണെന്നും, വിശുദ്ധഗ്രന്ഥം സാധാരണക്കാർക്കുപോലും പ്രാപ്യമായിരിക്കണമെന്നും കരുതിയ ടിൻഡേൽ, ബൈബിൾ ഇംഗ്ലീഷിലേക്കു പരിഭാഷപ്പെടുത്താൻ തീരുമാനിച്ചു. ദൈവവചനങ്ങളേക്കാൾ ആവശ്യം മാർപ്പാപ്പായുടെ വചനങ്ങളാണെന്നു വാദിച്ച ഒരു പണ്ഡിതനുമായി ടിൻഡേൽ നടത്തിയ സംവാദത്തിന്റെ കഥ ജോൺ ഫോക്സ് രക്തസാക്ഷിചരിതത്തിൽ വിവരിക്കുന്നുണ്ട്. വികാരപരവശനായി ടിൻഡേൽ ഇങ്ങനെ പ്രതികരിച്ചതായി ഫോക്സ് പറയുന്നു: 

1523-ൽ ബൈബിൾ പരിഭാഷപ്പെടുത്താനുള്ള അനുമതി തേടി ടിൻഡേൽ ലണ്ടണിലെത്തി. ഇറാസ്മസിന്റെ ഗ്രീക്ക് പുതിയനിയമത്തിന്റെ സംശോധനയിൽ സഹകരിക്കുകയും അതിനെ പുകഴ്ത്തുകയും ചെയ്തിരുന്ന ക്ലാസിക്കൽ പണ്ഡിതൻ, കുത്ബർട്ട് ടൻസ്റ്റാൽ മെത്രാന്റെ സഹായം ടിൻഡേൽ തേടിയെങ്കിലും ലഭിച്ചില്ല. ടിൻഡേലിന്റെ പാണ്ഡിത്യത്തെക്കുറിച്ച് മെത്രാന് വലിയ മതിപ്പില്ലായിരുന്നു; ടിൻഡേലിന്റെ ദൈവശാസ്ത്രത്തെ സംശയിച്ചിരുന്ന അദ്ദേഹത്തെ ജനകീയഭാഷയിലെ ബൈബിൾ എന്ന ആശയം അസ്വസ്ഥനാക്കി. ടിൻഡേലിനെ വീട്ടിൽ സ്വീകരിക്കാൻ മെത്രാൻ വിസമ്മതിച്ചു. തുടർന്ന് അദ്ദേഹം, ഹംഫ്രി മോൺമൗത്ത് എന്ന വസ്ത്രവ്യാപാരിയുടെ ഔദാര്യത്തിൽ ബൈബിൾ പഠനവും മറ്റുമായി കുറേക്കാലം ലണ്ടണിൽ കഴിഞ്ഞു. ഇക്കാലത്ത് സെന്റ് ഡൻസ്റ്റാൻ-ഇൻ-ദ-വെസ്റ്റ് ഉൾപ്പെടെയുള്ള ദേവാലയങ്ങളിൽ അദ്ദേഹം പ്രഭാഷണം നടത്തി.

താമസിയാതെ ഇംഗ്ലണ്ടു വിട്ടുപോയ ടിൻഡേൽ 1524-ൽ മറ്റോ ജർമ്മനിയിലെ ഹാംബർഗിലും അവിടന്നു യാത്രചെയ്ത് മാർട്ടിൻ ലൂഥറുടെ ആസ്ഥാനമായിരുന്ന വിറ്റൻബർഗ്ഗിലുമെത്തി. വിറ്റൻബർഗ് സർവകലാശാലയിലെ അക്കാലത്തെ മട്രിക്കുലേഷൻ രജിസ്റ്ററിൽ ഇംഗ്ലണ്ടിൽ നിന്നുള്ള വില്യം ടിൻഡേൽ എന്ന് ലത്തീൻ ഭാഷയിൽ രേഖപ്പെടുത്തിയിരിക്കുന്നു. അക്കാലത്ത്, ഒരുപക്ഷേ മാർട്ടിൽ ലൂഥറുടെ മാർഗ്ഗദർശനത്തിൽ വിറ്റൻബർഗിലായിരിക്കാം ടിൻഡേൽ പുതിയനിയമത്തിന്റെ പരിഭാഷ തുടങ്ങിയത്. 1525-ൽ അതിന്റെ പൂർത്തീകരണത്തിൽ അദ്ദേഹത്തിനു ഫ്രാൻസിസ്കൻ സന്യാസിയായ വില്യം റോയ്-യുടെ സഹായം ലഭിച്ചിരുന്നു.

1525-ൽ കൊളോണിൽ പീറ്റർ ക്വന്റൽ പുതിയനിയമം പ്രസിദ്ധീകരിക്കാൻ തുനിഞ്ഞെങ്കിലും ഒരു ഇംഗ്ലീഷ് ഏജന്റ് ടിൻടേലിനെക്കുറിച്ചു അധികാരികൾക്കു മുന്നറിയിപ്പു നൽകിയതിനെ തുടർന്ന് അതു തടസ്സപ്പെട്ടു. 1526-ൽ, വിശുദ്ധറോമാസാമ്രാജ്യത്തിനു കീഴിലുള്ളതെങ്കിലും നവീകൃതക്രിസ്തീയതയിലേക്ക് ക്രമേണ മാറിക്കൊണ്ടിരുന്നതുമായ ജർമ്മനിയിലെ വേംസിൽ നിന്ന് പീറ്റർ ഷോഫറാണ് ടിൻഡേലിന്റെ പരിഭാഷയിലെ പുതിയനിയത്തിന്റെ സമ്പൂർണ്ണരൂപം ആദ്യം പ്രസിദ്ധീകരിച്ചത്. 6000 പ്രതികളായിരുന്നു അച്ചടിച്ചത്. താമസിയാതെ കൂടുതൽ പ്രതികൾ ഇന്നത്തെ ബെൽജിയത്തിലെ ആന്റ്വെർപ്പിലും അച്ചടിക്കപ്പെട്ടു. ഒളിച്ചുകടത്തപ്പെട്ട പ്രതികൾ ഇംഗ്ലണ്ടിലും സ്കോട്ട്ലണ്ടിലും എത്തിയതിനെ തുടർന്ന് ടൺസ്റ്റാൾ മെത്രാൻ അതിനു വിലക്കു കല്പിച്ചു. പുസ്തകവ്യാപാരികൾക്ക് അതിന്റെ വില്പനക്കെതിരെ അദ്ദേഹം മുന്നറിയിപ്പു നൽകുകയും കിട്ടാവുന്ന പ്രതികൾ വിലക്കു വാങ്ങി പരസ്യമായി അഗ്നിക്കിരയാക്കുകയും ചെയ്തു. ദൈവവചനം ചുട്ടുകരിക്കപ്പെടുന്നതിൽ വിശ്വാസികളിൽ ചിലർ പ്രതിക്ഷേധിച്ചു. ഇംഗ്ലണ്ടിന്റെ മത-രാഷ്ട്രീയ രംഗങ്ങളിൽ അക്കാലത്ത് ഏറെ അധികാരം കയ്യാളിയിരുന്ന കർദ്ദിനാൾ വോൾസി ടിൻഡേലിലെ പാഷണ്ഡിയായി പ്രഖ്യാപിച്ചു.

1526 ആഗസ്റ്റ് 11 വരെയെങ്കിലും ജർമ്മനിയിലെ വേംസിൽ കഴിഞ്ഞ ടിൻഡേൽ തുടർന്ന് ഇന്നത്തെ ബെൽജിയത്തിലെ ആന്റ്വെർപ്പിലും ജർമ്മനിയിലെ തന്നെ ഹാംബർഗ്ഗിലും എല്ലാമായി തന്റെ പരിഭാഷാസംരംഭത്തിൽ മുഴുകി കഴിഞ്ഞു. പുതിയനിയമത്തിന്റെ പരിഭാഷയും സശോധനവും പൂർത്തിയാക്കിയ അദ്ദേഹം പഴയനിയമം പരിഭാഷപ്പെടുത്താൻ തുടങ്ങി.

ആനി ബോളിനെ വിവാഹം കഴിക്കാനായി കാതറീൻ രാജ്ഞിയിൽ നിന്നു വിവാഹമോചനം നേടാനുള്ള ഇംഗ്ലണ്ടിലെ ഹെൻറി എട്ടാമൻ രാജാവിന്റെ പദ്ധതിയെ വിമർശിച്ച് 1530-ൽ ടിൻഡേൽ "മതമേലദ്ധ്യക്ഷന്മാരുടെ നടപടികൾ" എന്ന കൃതി രചിച്ചു. വേദപുസ്തകത്തിലെ വചനങ്ങൾക്കു വിരുദ്ധമായ ആ നടപടി, മാർപ്പാപ്പയുടെ കച്ചേരികളിൽ കുടുക്കാനുള്ള കർദ്ദിനാൾ വോൾസിയുടെ ഗൂഡതന്ത്രത്തിന്റെ ഭാഗമാണെന്നു ടിൻഡേൽ വാദിച്ചു. ഇത് ഹെൻറിയെ കുപിതനാക്കി: ഇംഗ്ലണ്ടുമായുള്ള ഉടമ്പടിവ്യവസ്ഥകളനുസരിച്ച് ടിൻഡേലിനെ പിടികൂടി ഇംഗ്ലണ്ടിലേക്കു തിരിച്ചയക്കാൻ അദ്ദേഹം ചാൾസ് അഞ്ചാമൻ ചക്രവർത്തിയോടാവശ്യപ്പെട്ടു. തെളിവു കിട്ടാതെ നാടുകടത്തൽ സാദ്ധ്യമല്ലെന്നു ചാൾസ് മറുപടി പറഞ്ഞു. ടിൻഡേലിനെ പാഷണ്ഡിയെന്നു വിശേഷിപ്പിച്ച് അക്കാലത്ത് ഹെൻറി എട്ടാമന്റെ മന്ത്രിയായിരുന്ന പ്രസിദ്ധചിന്തകൻ തോമസ് മൂറും രംഗത്തെത്തി.

ഒടുവിൽ സഹചരന്മാരിലൊരുവൻ ടിൻഡേലിനെ അധികാരികൾക്ക് ഒറ്റിക്കൊടുത്തു. 1535-ൽ ആന്റ്വെർപ്പിൽ പിടിക്കപ്പെട്ട അദ്ദേഹം ബ്രസ്സൽസിനടുത്തുള്ള വിൽവൂർദെ കോട്ടയിൽ 16 മാസം തടവിൽ കഴിഞ്ഞു. പാഷണ്ഡതയുടെ പേരിൽ വിചാരണചെയ്യപ്പെട്ട ടിൻഡേൽ 1536-ൽ വധശിക്ഷയ്ക്കു വിധിക്കപ്പെട്ടു. ദഹനപീഠത്തിൽ ബന്ധിക്കപ്പെടുന്നതിനിടെ ശ്വാസം മുട്ടി മരിച്ച അദ്ദേഹത്തിന്റെ മൃതദേഹം ചുട്ടെരിച്ചു. "കർത്താവേ "ഇംഗ്ലണ്ടിലെ രാജാവിന്റെ കണ്ണുകൾ തുറന്നാലും" എന്നായിരുന്നു അദ്ദേഹത്തിന്റെ അന്ത്യമൊഴി എന്നു പറയപ്പെടുന്നു. അദ്ദേഹത്തിന്റെ അനുസ്മരണാദിനമായി ആചരിക്കപ്പെടുന്നത് ഒക്ടോബർ 6 ആണെങ്കിലും കൊല നടന്നത് ഏതാനും ആഴ്ചകൾ മുമ്പാകാനും സാദ്ധ്യതയുണ്ട്.

ടിൻഡേലിന്റെ മരണത്തിനു നാലു വർഷത്തിനകം ഹെൻറി എട്ടാമൻ രാജാവിന്റെ തന്നെ ഉത്തരവനുസരിച്ച് ഇംഗ്ലീഷിൽ നാലു ബൈബിൾ പരിഭാഷകൾ പ്രസിദ്ധീകരിക്കപ്പെട്ടു. അവയെല്ലാം ആശ്രയിച്ചത് ടിൻഡേലിന്റെ പരിഭാഷയെ ആയിരുന്നു. അടുത്ത നൂറ്റാണ്ടിന്റെ തുടക്കത്തിൽ 1611-ൽ ഇറങ്ങിയ പ്രഖ്യാതമായ കിങ്ങ് ജെയിംസ് പരിഭാഷ മുഖ്യമായി ആശ്രയിച്ചതും ടിൻഡേലിന്റെ പരിഭാഷയെ ആയിരുന്നു.


</doc>
<doc id="157957" url="https://ml.wikipedia.org/wiki?curid=157957" title="ഓപ്പറ സോഫ്റ്റ്‌വെയർ">
ഓപ്പറ സോഫ്റ്റ്‌വെയർ

ഓപ്പറ സോഫ്റ്റ്‌വെയർ എ.എസ്.എ (Opera Software ASA or Opera Software Allmennaksjeselskap) ഒരു നോർവീജിയൻ സോഫ്റ്റ്‌വെയർ കമ്പനി ആണ്, പ്രധാനമായും ഓപ്പറ വെബ് ബ്രൗസറിന്റെ പേരിലാണ് കമ്പനിയുടെ പ്രസിദ്ധി. ഡബ്ല്യു3സിയിൽ അംഗത്വമുള്ള, വെബ് മാനദണ്ഡങ്ങളുടെയും മറ്റും പുരോഗമനത്തിൽ താല്പര്യമുള്ള കമ്പനിയാണ് ഓപ്പറ സോഫ്റ്റ്‌വെയർ. ഓസ്ലൊ, നോർവെ തലസ്ഥാനമാക്കി പ്രവർത്തിക്കുന്ന ഈ കമ്പനി നോർവെ ഓഹരി വിപണിയുടെ പട്ടികയിലുണ്ട്. സ്വീഡൻ, പോളണ്ട്, പീപ്പിൾസ് റിപ്പബ്ലിക്ക് ഓഫ് ചൈന, ഇന്ത്യ, ജപ്പാൻ, ദക്ഷിണ കൊറിയ, തായ്‌വാൻ, ചെക്ക് റിപ്പബ്ലിക്ക്, യുണൈറ്റഡ് സ്റ്റേറ്റ്സ് എന്നീ രാജ്യങ്ങളിൽ കമ്പനിക്ക് ഓഫീസുകളുണ്ട്. 

“എന്ത് ഉപകരണമായാലും മികച്ച ഇന്റർനെറ്റ് അനുഭവം നൽകുക (to deliver the best Internet experience on any device)” എന്നതാണ് ഓപ്പറയുടെ ദർശനം.

ഓപ്പറ സോഫ്റ്റ്‌വെയർ വെബ്സൈറ്റ്


</doc>
<doc id="157983" url="https://ml.wikipedia.org/wiki?curid=157983" title="പാദുവായിലെ വിശുദ്ധ അന്തോണിയേസ്">
പാദുവായിലെ വിശുദ്ധ അന്തോണിയേസ്

ഫ്രാൻസിസ്കൻ സന്ന്യാസിയും വിശുദ്ധനുമാണ് പാദുവായിലെ വിശുദ്ധ അന്തോണീസ്.

പോർട്ടുഗലിലെ ലിസ്ബൺ പട്ടണത്തിൽ മാർട്ടിൻ-ത്രേസ്യ ദമ്പതികളുടെ പുത്രനായിട്ട് 1195 ആഗസ്റ്റ് 15-ന് ജനിച്ചു .കുലീന കുടുംബത്തിലെ അംഗമായ അന്തോണിയുടെ പിതാവ് കൊട്ടാരത്തിലെ ഉദ്യോഗസ്ഥനായിരുന്നു. ഫെർണാണ്ടോ എന്ന പേരിലാണ് അന്തോണി അറിയപ്പെട്ടിരുന്നത്. അമ്മ നന്നേ ചെറുപ്പത്തിൽത്തന്നെ പരിശുദ്ധാത്മാവിന് അന്തോണിയെ സമർപ്പിച്ചിരുന്നു .എന്തെങ്കിലും കാര്യത്തിന് ഫെർണാഡോ കരയുമ്പോൾ മാതാവിന്റെ സ്വരൂപം കാണിച്ചാൽ അവൻ കരച്ചിൽ നിർത്തുമായിരുന്നു .വിശ്വാസത്തിന്റെ ബാലപാഠങ്ങൾ ആ ബാലൻ വേഗം സ്വന്തമാക്കി .സ്കൂളിൽവച്ച് ചരിത്രവും ശാസ്ത്രവും കൂടാതെ മതവിഷയങ്ങളും ഫെർണാഡോ പഠിച്ചു .ബുദ്ധശാലിയായ അവന് നല്ല ഓർമ്മശക്തിയും ഉണ്ടായിരുന്നു. അൾത്താരബാലനായി ശുശ്രൂഷ ചെയ്തതിനാൽ വിശ്വാസത്തിൽ കൂടുതലായി ആഴപ്പെടാൻ ഫെർണാണ്ടോയ്ക്ക് സാധിച്ചു .

ദൈവവിളിയുടെഭാഗമായി ഫെർണാഡോ അഗസ്റ്റീനിയൻ സന്യാസസഭയിൽ ചേരാൻ ആഗ്രഹിച്ചു .1210-ൽ സെന്റ് വിൻസെന്റ് ആശ്രമത്തിൽ ചേർന്നു .പിന്നീട് പോർട്ടുഗലിലെ കോയിംബ്ര എന്ന സ്ഥലത്തേക്ക് മാറ്റം കിട്ടി. രക്തസാക്ഷിയാകാൻ ആഗ്രഹിച്ചുകൊണ്ട് ഫെർണാഡോ ഫ്രാൻസിസ്ക്കൻ സന്യാസസഭയിൽ ചേർന്നു .

പട്ടത്വം സ്വീകരിച്ച് അല്പകാലം കഴിഞ്ഞപ്പോൾ കോയിംബ്രായിൽ അഞ്ചു ഫ്രാൻസിസ്കൻ സന്ന്യാസിമാരുടെ രക്തസാക്ഷിത്വം ഇദ്ദേഹത്തിന്റെ ഹൃദയത്തെ വല്ലാതെ മഥിച്ചു. രക്തസാക്ഷിയാകണമെന്ന ആഗ്രഹത്തോടുകൂടി ഇദ്ദേഹം 1220-ൽ ഫ്രാൻസിസ്കൻ സമൂഹത്തിൽ ചേർന്നു. എങ്കിലും വേദശാസ്ത്രപണ്ഡിതൻ എന്ന നിലയിൽ ബൊളോഞ്ഞാ മോണ്ട് വെല്ലിയർ, പാദുവ എന്നീ വിദ്യാപീഠങ്ങളിൽ ഇദ്ദേഹം സേവനം അനുഷ്ഠിക്കുകയാണുണ്ടായത്. ആ നിലയിൽ ഇറ്റലിയിൽ ഇദ്ദേഹം പ്രസിദ്ധനായിത്തീർന്നു. വചനപ്രഘോഷണത്തിൽ വളരെ സാമർത്ഥ്യമുള്ള ആളായിരുന്നു അന്തോണീസ് .വിശുദ്ധ ഫ്രാൻസിസ് അന്തോണിയെ ഇതിനാൽ അഭിനന്ദിച്ചിട്ടുണ്ട് .വിവിധ ഭാഷകളിൽ അന്തോണി പ്രസംഗങ്ങൾ നടത്തിയിട്ടുണ്ട് .

പാദുവാനഗരത്തിന്റെ നാമത്തോടു ചേർന്നാണ് അന്തോണീസ് അറിയപ്പെടുന്നത് .1230 കാലത്താണ് അന്തോണി പാദുവായിലെത്തുന്നത് .പാവങ്ങളുടെ പടയാളി എന്നാണ് അദ്ദേഹം അവിടെ അറിയപ്പെടുന്നത് .കാരണം ദരിദ്രരെ ചൂഷണം ചെയ്യുന്നവരെ അദ്ദേഹം കുറ്റപ്പെടുത്തുകയും സാമ്പത്തികമായ അനീതി നടത്തുന്നവരെ വിമർശിക്കുകയും ചെയ്യിരുന്നു .മാത്രവുമല്ല ഒത്തിരി അത്ഭുതങ്ങൾ അവിടെ പ്രവർത്തിക്കുകയും ചെയ്തു .

ഫ്രാൻസിസ്കൻ സമൂഹത്തിന്റെ മേധാവിയായിരുന്ന എലിയാസ് അക്കാലത്ത് ആവിഷ്കരിച്ച വ്രതകാഠിന്യം കുറയ്ക്കുന്ന പരിഷ്കാരങ്ങൾക്കെതിരെ ശക്തമായി ഇദ്ദേഹം നിലകൊണ്ടു. 1231 ജൂൺ 13-ന് പാദുവയ്ക്കടുത്തുള്ള അറസെല്ലാ എന്ന സന്ന്യാസിമഠത്തിൽവച്ച് ഇദ്ദേഹം നിര്യാതനായി. അതിനെ തുടർന്ന് പാദുവയിലെ വിശുദ്ധ അന്തോണിയോസ് എന്നിദ്ദേഹം അറിയപ്പെട്ടു. അടുത്ത വർഷം ഗ്രിഗറി IX മാർപാപ്പാ ഇദ്ദേഹത്തെ പുണ്യവാളനായി അംഗീകരിച്ചു. ജൂൺ 13 ഇദ്ദേഹത്തിന്റെ പെരുന്നാളായി ആചരിച്ചു വരുന്നു. ഇദ്ദേഹത്തിന്റെ പ്രഭാഷണങ്ങളിലെ ആത്മീയ മൂല്യങ്ങൾ പരിഗണിച്ചു 1946 ജനുവരി 16-ന് പോപിയൂസ് VII അന്തോണിയോസിനെ ഡോക്ടർ ഒഫ് ദി ചർച്ച് ആയി പ്രഖ്യാപിക്കുകയും "തിരുസഭ പണ്ഡിതൻ" എന്ന് വിശേഷിപ്പികുകയും ചെയ്തു . ഇദ്ദേഹത്തോടു പ്രാർഥിച്ചാൽ നഷ്ടപ്പെട്ട സാധനങ്ങൾ തിരികെ ലഭിക്കുമെന്ന് വിശ്വസിക്കപ്പെടുന്നു. പാവപ്പെട്ടവരുടെ പുണ്യവാളനായും ഇദ്ദേഹം അറിയപ്പെടുന്നു.



</doc>
<doc id="158001" url="https://ml.wikipedia.org/wiki?curid=158001" title="വടക്കൻ പറവൂർ നഗരസഭ">
വടക്കൻ പറവൂർ നഗരസഭ

കേരളത്തിലെ എറണാകുളം ജില്ലയിലെ പറവൂർ താലൂക്കിലെ മുനിസിപ്പാലിറ്റിയാണ് പറവൂർ. 
കേരളത്തിലെ പ്രാചീന പട്ടണങ്ങളിൽ ഒന്നാണ് എറണാകുളം ജില്ലയിലെ വടക്കൻ പറവൂർ എന്നറിയപ്പെടുന്ന ഈ പട്ടണം. കൊല്ലം ജില്ലയിൽ ഇതേ പേരിൽ ഒരു പട്ടണം ഉണ്ട്, അത് തെക്കൻ പറവൂർ എന്നാണ് അറിയപ്പെടുന്നത്.


രണ്ടാം ചേരസാമ്രാജ്യത്തിന്റെ തലസ്ഥാനമായിരുന്നു തിരുവഞ്ചിക്കുളം. തിരുവഞ്ചിക്കുളത്തിനോട് ചേർന്നുള്ള പറവൂർ, പതിനഞ്ചാം നൂറ്റാണ്ടിൽ പോർട്ടുഗീസുകാരും ഡച്ചുകാരും നല്ല കച്ചവടബന്ധം പുലർത്തിയിരുന്നു. പറവൂർ രാജാവിന്റെ ഭരണത്തിന്റെ സ്മാരകമായി ഒരു മൺകോട്ട നിലനിന്നിരുന്നു. ടിപ്പുസുൽത്താന്റെ പടയോട്ടത്തിൽ അതു തകർത്തുകളഞ്ഞു.


</doc>
<doc id="158007" url="https://ml.wikipedia.org/wiki?curid=158007" title="തൊഴുകണ്ണി">
തൊഴുകണ്ണി

ഒരു ഔഷധസസ്യമാണു് തൊഴുകണ്ണി. രാമനാമപ്പച്ച എന്നും ഈ ചെടി അറിയപ്പെടുന്നു.
വാജീകരണത്തിന് ഉപയോഗിക്കുന്നു. 

അടുത്തുചെന്ന് സംസാരിച്ചാൽ ഇലകൾ കൂമ്പി തൊഴുന്നതുപോലെയാകും. ഇലകൾ ഘടികാരത്തിലെ സൂചി ചലിക്കുന്നതു പോലെ എപ്പോഴും ചലിച്ചുകൊണ്ടിരിക്കുന്നു. തൊഴുകണ്ണിയുടെ തണ്ടിലെ രണ്ട് ചെറിയ ഇലകളാണു് എപ്പോഴും വിടരുകയും, കൂമ്പുകയും ചെയ്തുകൊണ്ടിരിക്കുക. രാത്രിയിൽ പാമ്പ് ചീറ്റുന്നപോലുള്ള ശബ്ദം തൊഴുകണ്ണിയിൽ നിന്നും ഉണ്ടാകാറുണ്ടു്,

ഇതിന്റെ വേരു് സിദ്ധവൈദ്യത്തിൽ വിഷചികിത്സയ്ക്കു് ഉപയോഗിക്കാറുണ്ടു്. പാമ്പിൻവിഷത്തെ ഇതു് ഫലപ്രദമായി പ്രതിരോധിക്കാറുണ്ടു്. മുറിവും ചതവും ഭേദമാക്കാൻ ഇതിന്റെ വേരു് അരച്ചെടുത്തു് ഉപയോഗിക്കാറുണ്ടു്. 



</doc>
<doc id="158010" url="https://ml.wikipedia.org/wiki?curid=158010" title="അന്തോനെല്ലോ ദ മെസ്സീന">
അന്തോനെല്ലോ ദ മെസ്സീന

ഇറ്റാലിയൻ ചിത്രകാരനായ അന്തോനെല്ലോ ദ മെസ്സീന സിസിലിയിൽ മെസ്സീന എന്ന സ്ഥലത്ത് ജനിച്ചു. ഇദ്ദേഹം നേപ്പിൾസിൽ നിന്നാണ് ചിത്രരചന അഭ്യസിച്ചത്. ഇറ്റാലിയൻ നവോത്ഥാനത്തിന്റെ ആദ്യകാല സന്തതികളിൽ ഒരാളായിരുന്നു അന്തോനെല്ലോ. ഒരു പ്രത്യേക വെനീഷ്യൻ ചിത്രരചനാശൈലിക്കു തന്നെ ഇദ്ദേഹം അടിത്തറ പാകി.

തനി ഇറ്റാലിയൻ രീതിയും ഫ്ളെമിഷ് സങ്കേതങ്ങളും യഥാതഥ്യാവിഷ്കരണങ്ങളും ഇദ്ദേഹത്തിന്റെ കലാസൃഷ്ടികളിൽ സമ്യക്കായി മേളിച്ചിരുന്നു. "ക്രൂശിതരൂപ"വും "വിശുദ്ധ ജെറോം പഠനത്തിൽ" എന്ന ചിത്രവുമാണ് ഇദ്ദേഹത്തിന്റെ ആദ്യകാലസൃഷ്ടികളിൽ പ്രസിദ്ധി നേടിയത്. മഡോണയും ശിശുവും (Madonna and the child), മംഗലവാർത്താസമയത്തെ കന്യാമറിയം (Virgin of the Annunciation), മൃതനായ ക്രിസ്തുവും മാലാഖമാരും (The dead Christ with Angels) തുടങ്ങിയവയാണ് ഇദ്ദേഹത്തിന്റെ മറ്റു പ്രശസ്ത ചിത്രങ്ങൾ.

എണ്ണച്ചായചിത്രരചനയുടെ ഉപജ്ഞാതാവും ഇദ്ദേഹമാണെന്നു കരുതപ്പെടുന്നു. സാൻ കാസ്സിയാനോ ദേവാലയത്തിലെ അൾത്താരയിൽ അന്തോനെല്ലോയുടെ ആലേഖ്യഭംഗി തെളിഞ്ഞു കാണാം. പ്രശസ്ത സമകാലിക ഇറ്റാലിയൻ ചിത്രകാരനായ ഗിയോവന്നി ബെല്ലിനി ഇദ്ദേഹത്തിന്റെ കലാസിദ്ധികളെ ഉദാരമായി ശ്ലാഘിച്ചിട്ടുണ്ട്. അന്തോനെല്ലോ 1479-ൽ വെനീസിൽ നിര്യാതനായി.



</doc>
<doc id="158014" url="https://ml.wikipedia.org/wiki?curid=158014" title="സംഗീതരത്നാകരം">
സംഗീതരത്നാകരം

ശാർങ്ഗദേവൻ| ശാർങ്ഗദേവന്റെ സംഗീതരത്നാകരം ഭാരതീയ സംഗീതശാസ്ത്രത്തിലെ ഏറ്റവും ആധികാരികവും പ്രാമാണികവുമായ കൃതികളിൽ മുൻപന്തിയിൽ നിൽക്കുന്നു. സംഗീതരത്നാകരത്തിലെ അടിസ്ഥാനവ്യവസ്ഥകളാണു് പിൽക്കാലത്ത് കർണ്ണാടകസംഗീതത്തിലും ഹിന്ദുസ്ഥാനി സംഗീതത്തിലും ആധികാരികതത്വമായി കണക്കാക്കപ്പെട്ടിരുന്നതു്.

ഏഴു് അദ്ധ്യായങ്ങളിലായി വിന്യസിക്കപ്പെട്ടിരിക്കുന്നതിനാൽ ഈ ഗ്രന്ഥം സപ്താദ്ധ്യായി എന്നും അറിയപ്പെടുന്നു. ഇവയിൽ ആദ്യത്തെ ആറു് അദ്ധ്യായങ്ങളും സംഗീതത്തിനേയും സംഗീതോപകരണങ്ങളേയും കുറിച്ചു പ്രതിപാദിക്കുമ്പോൾ ഏഴാമത്തേതായ ‘നർത്തനാദ്ധ്യായം’ നൃത്തത്തിനു വേണ്ടി മാറ്റിവെച്ചിരിക്കുന്നു.

എ. ഡി. 1210 നും 1247 നും ഇടയ്ക്ക് ദേവഗിരിയിലെ (ഇപ്പോൾ ദക്ഷിണ മഹാരാഷ്ട്രത്തിലെ ദൌലത്താബാദ്) രാജാവായ ഇമ്മാഡി ദേവരായരുടെ കാര്യാലയത്തിൽ രാജസേവകനായ ശാർങ്ഗദേവൻ ആണ് സംഗീതരത്നാകരം രചിച്ചത്. സംസ്കൃത പണ്ഡിതനായിരുന്ന ശാർങ്ഗദേവന് തമിഴിലും വ്യുത്പത്തി ഉണ്ടായിരുന്നു. ധ്രുവചലവീണ പരീക്ഷണങ്ങളെപ്പറ്റി ഭരതനു ശേഷം മാതംഗനും ശാർങ്ഗദേവനുമാണ് വിശദമായി പരാമർശിക്കുന്നത്. രാഗങ്ങൾ എണ്ണമറ്റതാണെന്നും ദേശവ്യത്യാസമനുസരിച്ച് അതിന്റെ മേന്മയിലും ഭാവത്തിലും ഘടനയിലും മറ്റും വ്യത്യാസമുണ്ടാകുന്നുവെന്നും ബൃഹദ്ദേശി വെളിപ്പെടുത്തി. മേളജന്യ വ്യവസ്ഥ വന്നതോടുകൂടി ശാർങ്ഗദേവന്റെ രാഗ ലക്ഷണ വർണ്ണനകളിൽ പലതും അപ്രസിദ്ധങ്ങളായി.
സംഗീതരത്നാകരത്തെ അവലംബിച്ച് പിൽക്കാലത്തു് പല വ്യാഖ്യാനങ്ങളും പാഠങ്ങളും ഉണ്ടായിട്ടുണ്ടു്. ഇവയിൽ പ്രധാനപ്പെട്ടവയാണു് സിംഹഭൂപാലന്റെ സംഗീതസുധാകരം(ഏ.1330), കല്ലീനാഥന്റെ കലാനിധി (ഏ.1430) എന്നിവ.

സംഗീതപ്രശംസയോടെയാണ് ശാർങ്ഗദേവൻ സംഗീതരത്നാകരത്തിലെ അദ്ധ്യായങ്ങൾ ആരംഭിക്കുന്നത്.

ശരീരോത്പത്തി, നാദോത്പത്തി, ശ്രുതി, ജാതി, ശുദ്ധ, വികൃതസ്വരങ്ങൾ, സ്വരങ്ങളുടെ കുലങ്ങൾ, നിറം, ദ്വീപം, ഋഷി, ദേവത, ഛന്ദസ്സ്, സാധാരണ, കാകാല്യാന്തരങ്ങളിൽ പ്രയോഗങ്ങൾ, വർണ്ണം, ലക്ഷണം, 63 അലങ്കാരങ്ങൾ, 13 വിവിധ അലങ്കാരങ്ങൾ, ഗ്രഹം, അംശം തുടങ്ങിയവയുടെ ലക്ഷണങ്ങൾ, കപാലം, കമ്പളം തുടങ്ങിയ ഗീതങ്ങൾ എന്നിവ ആദ്യത്തെ അദ്ധ്യായത്തിൽ ഉൾപ്പെടുത്തിയിരിക്കുന്നു.

ഈ അദ്ധ്യായത്തിൽ ഗ്രാമരാഗം, ഉപരാഗം, ഭാഷാ, വിഭാഷാ, ആന്തരഭാഷാ, രാഗാംഗം, ഭാഷാംഗം, ഉപാംഗം, ക്രിയാംഗം, തുടങ്ങിയവയുടെ ലക്ഷണങ്ങൾ വർണ്ണിക്കുന്നു.

മൂന്നാമത്തെ പ്രകീർണ്ണ അധ്യായത്തിൽ വാഗ്ഗേയകാരകർ, ഗാന്ധർവ്വർ, സ്വരാദി ഗായകർ, സ്വരാദി ഗായികമാർ, ഗായകഗുണദോഷങ്ങൾ, ശാരീരലക്ഷണം, ശാരീരദോഷം, ഗമകലക്ഷണം, തുടങ്ങിയവ പ്രതിപാദിച്ചിരിക്കുന്നു.

നാലാമത്തെ പ്രബന്ധാദ്ധ്യായത്തിലാണ് ദാതുക്കൾ, അംഗങ്ങൾ, ജാതികൾ, ശുട, ഛായാലഗലക്ഷണം, ശൂടപ്രബന്ധം, ഗീതങ്ങളിലെ ഗുണദോഷങ്ങൾ എന്നിവയുള്ളത്.

അഞ്ചാമത്തെ അദ്ധ്യായത്തിലാണ് മാർഗ താളങ്ങളിലെ ക്രമം,അവയിലെ എട്ടു വിധം കലകൾ, ഗുരു ലഘുക്കളുടെ പ്രമാണം, മാത്രാലക്ഷണം, യതി, ലയം തുടങ്ങിയവയുടെ ലക്ഷണങ്ങൾ, ദേശാദി താള ലക്ഷണം എന്നിവ അടങ്ങിയിരിക്കുന്നത്.

അനേകം വാദ്യങ്ങളുടെ ലക്ഷണങ്ങളാണ് ഈ അദ്ധ്യായത്തിലെ പ്രതിപാദ്യം

ഏഴാമത്തെ നർത്തനാദ്ധ്യായത്തിൽ നർത്തനഭേദങ്ങൾ, പലവിധ രസഭാവങ്ങൾ തുടങ്ങിയവ സവിസ്തരം പ്രതിപാദിച്ചിരിക്കുന്നു.
സിംഹഭൂപാലൻ, കുംഭകർണൻ, കല്ലീനാഥൻ എന്നിവർ സംഗീതരത്നാകരത്തിന്റെ വ്യാഖ്യാനങ്ങൾ സംസ്കൃത ഭാഷയിൽ രചിച്ചിട്ടുണ്ട്. ഗംഗാരാമൻ എന്ന പണ്ഡിതൻ ഹിന്ദിയിലും വ്യാഖ്യാനമെഴുതിയിട്ടുണ്ട്. 

സംഗീതരത്നാകരത്തിൽ 250 ൽപ്പരം രാഗങ്ങളെക്കുറിച്ചു പറയുന്നുണ്ട്. അവയിൽ ബംഗാള, ഭൈരവി, ധന്യാസി, ഛായാനാട്ട, ഘണ്ടാരവ, കാംബോജി, ലളിത, മാളവശ്രീ, മാളവി,നാട്ട, പ്രതാപ വരാളി, രവിചന്ദ്രിക, ശങ്കരാഭരണ, ശ്രീരാഗ, ടക്ക, തരംഗിണി, തോഡി, നസന്ത,വേളാവലി തുടങ്ങിയവയിൽ ലക്ഷണങ്ങളിൽ വ്യത്യാസമുണ്ടെങ്കിലും ആവക രാഗനാമങ്ങൾ ഇന്നും കർണ്ണാടക സംഗീതത്തിൽ ശോഭിക്കുന്നു.

22 ശ്രുതികളെ കണക്കാക്കി, അവയിൽ ശുദ്ധങ്ങളും(fundamental) വികൃതങ്ങളും(derived)എന്നു തരം തിരിച്ച് ശാർങ്ഗദേവൻ സ്വരങ്ങലെ ഇനം തിരിച്ചു. അവ ഇപ്രകാരമാണു്:

Sangit Ratnakar সংগীত রত্নাকর 


</doc>
<doc id="158016" url="https://ml.wikipedia.org/wiki?curid=158016" title="കെട്ട് (മദ്യപാനം)">
കെട്ട് (മദ്യപാനം)

മദ്യപാനത്തിന്റെ ഫലമായുണ്ടാവുന്ന മന്ദതയാണ് ഹാങ് ഓവർ(ഇംഗ്ലീഷ് : Hangover). മദ്യം തലച്ചോറിന്റെ പ്രവർത്തനങ്ങളെ മന്ദീഭവിപ്പിക്കുന്നതുകൊണ്ടാണ് ഇത് സംഭവിക്കുന്നത്. 

നിർജ്ജലീകരണം, തളർച്ച, തലവേദന, ഛർദ്ദി, ആലസ്യം, ദാഹം, വയറിളക്കം, അമിത വിയർക്കൽ, അടിക്കടിയുള്ള മൂത്രശങ്ക, പ്രകാശം, ശബ്ദം എന്നിവയോടുള്ള ഭയം എന്നിവയാണ് ലക്ഷണങ്ങൾ.

പുരുഷ ശരീരത്തിൽ കൂടുതൽ ജലാംശം ഉണ്ടെന്നതിനാൽ ഒരേ തരം മദ്യം ഒരേ അളവിൽ കഴിച്ചാൽ സ്ത്രീകളെയായിരിക്കും ഹാങ് ഓവർ കൂടുതലായി ബാധിക്കുക. ഈ ജലാംശം കഴിക്കന്ന മദ്യത്തെ നേർപ്പിക്കാൻ സഹായിക്കുന്നു. 



</doc>
<doc id="158020" url="https://ml.wikipedia.org/wiki?curid=158020" title="പെരുമ്പാവൂർ നഗരസഭ">
പെരുമ്പാവൂർ നഗരസഭ

കേരളത്തിലെ എറണാകുളം ജില്ലയിലെ കുന്നത്തുനാട് താലൂക്കിലെ മുനിസിപ്പാലിറ്റിയാണ് പെരുമ്പാവൂർ. തടിവ്യവസായത്തിനു പേരുകേട്ട പട്ടണം. ഏറണാകുളത്തു നിന്ന് 38 കിലോമീറ്റർ വടക്കു കിഴക്കായി, എം.സി. റോഡിൽ കോട്ടയത്തിനും തൃശ്ശൂരിനും ഇടയിലായി പെരുമ്പാവൂർ പട്ടണം സ്ഥിതിചെയ്യുന്നു. 



1953 ജനുവരി 01- മുതൽ ഒരു മുനിസിപ്പൽ പട്ടണമായി പെരുമ്പാവൂർ ഉയർത്തപ്പെട്ടു. ആദ്യകാല ഭരണം നടത്തിയിരുന്നത് കെ ഹരിഹര അയ്യർ ചെയർമാനായ ഭരണസമിതിയായിരുന്നു. തിരുവിതാംകൂറിലെ പ്രമുഖ തടിവ്യവസായ കേന്ദ്രമായിരുന്നു പെരുമ്പാവൂർ. ടിപ്പുവിന്റെ പടയോട്ടം പെരുമ്പാവൂർ വരെ വന്നിരുന്നതായി ചരിത്രത്തളുകൾ പറയുന്നു. 




</doc>
<doc id="158023" url="https://ml.wikipedia.org/wiki?curid=158023" title="കേജ് കൾച്ചർ">
കേജ് കൾച്ചർ

പരിസ്ഥിതിക്ക് ദോഷം വരാത്ത ഒരു മത്സ്യകൃഷിരീതിയാണ് കേജ് കൾച്ചർ (Cage Culture). വളർത്തേണ്ട മത്സ്യങ്ങളെ കൂട്ടിനകത്താക്കി നിക്ഷേപിക്കുന്നതിനാൽ ഇത് ജലാശത്തിലെ സ്വാഭാവിക ആവാസവ്യവസ്തയ്ക്ക് കോട്ടം ഉണ്ടാക്കുന്നില്ല. വിയറ്റ്നാം, തായ്‌വാൻ, ന്യൂസിലാൻഡ് എന്നീ രാജ്യങ്ങളിൽ ഈ കൃഷിരീതി വിജയകരമായി നടപ്പാക്കിയിട്ടുണ്ട്. ഇന്ത്യയിൽ വിഴിഞ്ഞത്ത് സമുദ്രത്തിൽ നടത്തിയ പരീക്ഷണകൃഷി വിജയകരമായി നടപ്പാക്കിയിട്ടുണ്ട്. കുമരകം പ്രാദേശിക ഗവേഷണകേന്ദ്രം ഇതിന് വേണ്ട സാങ്കേതികവിദ്യ വികസിപ്പിച്ചെടുത്തിട്ടുണ്ട് അവകാശപ്പെടുന്നു.

ചതുരാകൃതിയിലുണ്ടാക്കിയ ഫ്രെയിമുകളുടെ നാലുവശവും കണ്ണിയകലം കുറഞ്ഞ വലകൊണ്ട് പൊതിഞ്ഞാണ് മീൻ വളർത്താനുള്ള കൂടുകളുണ്ടാക്കുന്നത്. പ്ലാസ്റ്റിക് പൈപ്പുകളോ തടിയോ ഫ്രെയിമിനായി ഉപയോഗിക്കാം. സാധാരണ 2*1*2 മീറ്റർ നീളവും വീതിയും ആഴവുമുള്ള കൂടുകൾ തമ്മിൽ ബന്ധിച്ച് ജലാശയത്തിൽ നിക്ഷേപിക്കുകയാണ് ചെയ്യുന്നത്. കമ്പുകൾ നാട്ടി കേജുകൾ കൂട്ടിക്കെട്ടുന്നത് ഒഴുകിപ്പോകുന്നതു തടയുന്നു. ഈ കൂടുകളിലാണ് മത്സ്യ കുഞ്ഞുങ്ങളെ നിക്ഷേപിച്ചു വളർത്താം. തീറ്റ കൂടുകളുടെ മേൽഭാഗത്തുള്ള വലയിലൂടെ അകത്തേക്കു നിക്ഷേപിക്കുന്നു. വളരെ ചുരുങ്ങിയ സമയം കൊണ്ട് മത്സ്യകുഞ്ഞുങ്ങൾക്ക് കൂടുതൽ വലർച്ച ഈ കൃഷിരീതിയിൽ ലഭിക്കുന്നു.


</doc>
<doc id="158026" url="https://ml.wikipedia.org/wiki?curid=158026" title="തൃപ്പൂണിത്തുറ നഗരസഭ">
തൃപ്പൂണിത്തുറ നഗരസഭ

കേരളത്തിലെ എറണാകുളം ജില്ലയിലെ കണയന്നൂർ താലൂക്കിലെ മുനിസിപ്പാലിറ്റിയാണ് തൃപ്പൂണിത്തുറ. കൊച്ചി നഗരത്തിന്റെ ഒരു ഉപനഗരമായ തൃപ്പൂണിത്തുറ ഒരു ക്ഷേത്ര നഗരം കൂടിയാണ്. കൊച്ചി രാജവംശത്തിന്റെ ആസ്ഥാനമായിരുന്നു ഈ നഗരം. തൃപ്പൂണിത്തുറ കൊട്ടാരമായ ഹിൽ പാലസും കൊച്ചി രാജ്യത്തിന്റെ കുല ദൈവമായ പൂർണ്ണത്രയീശ ക്ഷേത്രവും നഗരത്തിൽ സ്ഥിതിചെയ്യുന്നു. 






</doc>
<doc id="158031" url="https://ml.wikipedia.org/wiki?curid=158031" title="ചാലക്കുടി നഗരസഭ">
ചാലക്കുടി നഗരസഭ

കേരളത്തിലെ തൃശ്ശൂർ ജില്ലയിലെ ചാലക്കുടി താലൂക്കിലെ മുനിസിപ്പാലിറ്റിയാണ് ചാലക്കുടി. ചാലക്കുടി പുഴയുടെ വടക്കേതീരത്ത് സ്ഥിതിചെയ്യുന്ന പ്രമുഖ പട്ടണം. പഴയ കൊച്ചി - തിരുവിതാംകൂർ രാജ്യങ്ങളുടെ അതിർത്തിയിൽ സ്ഥിതിചെയ്തിരുന്നതിനാൽ ചരിത്രപ്രാധാന്യമുള്ള പട്ടണം. ദേശീയപാത-47ഉം എറണാകുളം - ഷൊർണ്ണൂർ റെയിൽപാതയും ഈ നഗരത്തിലൂടെ കടന്നു പോകുന്നു.



പഴയ കൊച്ചി രാജ്യത്തിലെ മുകുന്ദപുരം താലൂക്കിലെ പ്രധാന വിപണനകേന്ദ്രമായിരുന്നു ചാലക്കുടി. തിരുവിതാംകൂറിന്റെ വടക്കേ അതിരിൽ നെടുംകോട്ടയ്ക്ക് പുറത്തായി സ്ഥിതിചെയ്തിരുന്ന ചെറുപട്ടണമായിരുന്നു ഇത്.

വടക്ക് -- കൊടകര ഗ്രാമപഞ്ചായത്ത്
കിഴക്ക് -- പരിയാരം, കോടശ്ശേരി പഞ്ചായത്തുകൾ
തെക്ക് -- മേലൂർ, കൊരട്ടി, കാടുകുറ്റി പഞ്ചായത്തുകൾ
പടിഞ്ഞാറ് -- കൊടകര, ആളൂർ ഗ്രാമപഞ്ചായത്തുകൾ


</doc>
<doc id="158038" url="https://ml.wikipedia.org/wiki?curid=158038" title="ഹരിപ്രസാദ് ചൗരസ്യ">
ഹരിപ്രസാദ് ചൗരസ്യ

ഹിന്ദുസ്ഥാനി സംഗീതത്തിലെ പ്രശസ്തനായ ബാംസുരി വാദകനാണ് പണ്ഡിറ്റ് ഹരിപ്രസാദ് ചൗരസ്യ (Hariprasad Chaurasia) (1 ജൂലൈ 1938 - ).

ഹരിപ്രസാദ് ചൗരസ്യ സംഗീത പാരമ്പര്യമൊന്നും അവകാശപ്പെടാനില്ലാത്ത അലഹബാദിലെ ഒരു കുടുംബത്തിൽ ജനിച്ചു. നാലു വയസ്സിൽ മാതാവു മരിച്ചു. ഗുസ്തിക്കാരനായിരുന്ന പിതാവിന് മകനും അങ്ങനെയാകാനായിരുന്നു ഇഷ്ടം. കുറച്ചു കാലം പിതാവുമൊത്ത് കളരിയിൽപ്പോയി ഗുസ്തി അഭ്യസിച്ചു. ആദ്യ കാലത്ത് തന്റെ സംഗീതാഭ്യാസനം ഒളിപ്പിച്ചുവെക്കേണ്ടി വന്നെങ്കിലും കളരി മുറകളുടെ അഭ്യാസം കൊണ്ടു നേടിയ ആരോഗ്യം തന്റെ സംഗീത ജീവിതം ദീർഘിപ്പിച്ചുകൊണ്ടു പോകുന്നതിന് സഹായകമായതായി അദ്ദേഹം അനുസ്മരിച്ചിട്ടുണ്ട്.

പതിനഞ്ച് വയസ്സിൽ അയൽക്കാരനായിരുന്ന പണ്ഡിറ്റ് രാജാറാമിൽ നിന്നു വായ്പ്പാട്ടും പിന്നീട് പണ്ഡിറ്റ് ഭോലാനാഥിന്റെ കീഴിൽ ബാംസുരിയും അഭ്യസിച്ചു. കുറെക്കാലത്തിനു ശേഷം ആകാശവാണിയിൽ പ്രവർത്തിക്കുമ്പോഴാണ് ഉസ്താദ് അല്ലാവുദ്ദീൻ ഖാന്റെ പുത്രിയായ അന്നപൂർണ്ണാദേവിയെ പരിചയപ്പെടുന്നതും അവരുടെ ശിഷ്യത്വം സ്വീകരിക്കുന്നതും.
ബാംസുരി വാദനത്തിലെ പരമ്പരാഗതശൈലിയിൽ പുതിയ ആശയങ്ങളും മാറ്റങ്ങളും വരുത്തിയ ചൗരസ്യ ലോകരാഷ്ട്രങ്ങളിലെല്ലാം ബാൻസുരിക്കച്ചേരികൾ അവതരിപ്പിച്ചിട്ടുണ്ട്. പണ്ഡിറ്റ് ശിവ്കുമാർ ശർമ്മയുമായി ചേർന്ന് ശിവ് - ഹരി എന്ന പേരിൽ നിരവധി ഹിന്ദി സിനിമകൾക്കും സംഗീതം നൽകിയിട്ടുണ്ട്. അരവിന്ദന്റെ പോക്കുവെയിൽ എന്ന സിനിമയിലെ പശ്ചാത്തലസംഗീതം നൽകിയത് ഹരിപ്രസാദ് ചൗരസ്യയായിരുന്നു. ഫ്യൂഷൻ സംഗീത ഗ്രൂപ്പായ ശക്തിയുമായു ചേർന്ന് പ്രവർത്തിക്കുന്നു. നെതർലാൻഡ്സിലെ റോട്ടർഡാം മ്യൂസിക് കോൺസർവേറ്ററിയിലെ ലോക സംഗീത വിഭാഗത്തിൽ ആർട്ട് ഡയറക്ടറായി പ്രവർത്തിച്ചിരുന്നു.ജോൺ മെക്ലാഘലീൻ, ജൻഗെബാരെക് തുടങ്ങിയ വിദേശ സംഗീതജ്ഞരോടൊപ്പം പ്രവർത്തിച്ചിട്ടുണ്ട്.
ശാസ്ത്രീയ സംഗീതജ്ഞയായ അനുരാധയാണ് ഭാര്യ. മകൻ : രാജീവ്


Official website 


</doc>
<doc id="158040" url="https://ml.wikipedia.org/wiki?curid=158040" title="കേതൻ മേത്ത">
കേതൻ മേത്ത

ഇന്ത്യൻ ചലച്ചിത്രസംവിധായകനാണ് കേതൻ മേത്ത. നിരവധി ഡോക്യുമെന്ററികളും, ടെവിലിഷൻ പരമ്പരകളും സംവിധാനം ചെയ്തിട്ടുണ്ട്.
1952-ൽ ഗുജറാത്തിലെ നവ്സാരിയിൽ ജനനം, ഡൽഹിയിലെ സ്ക്കൂൾ വിദ്യാഭാസത്തിന് ശേഷം പുനെ ഫിലിം ഇൻസ്റ്റിറ്റ്യൂട്ടിൽ ചലച്ചിത്രസംവിധാന പഠനത്തിനു ചേർന്നു.
1980-ൽ പുറത്തിറങ്ങിയ ആദ്യ ചിത്രം "ഭാവ്നി ഭവായ്" ശ്രദ്ധിക്കപ്പെട്ടു. ചിത്രം മികച്ച ദേശീയോദ്ഗ്രഥന ചിത്രത്തിനുള്ള ദേശീയപുരസ്ക്കാരം നേടി. 1987-ൽ സംവിധാനം ചെയ്ത് "മിർച്ച് മസാല" നിരവധി അന്താരാഷ്ട്ര് ചലച്ചിത്രമേളകളിൽ പങ്കെടുത്തു. 1987ലെ മോസ്ക്കോ ചലച്ചിത്രമേളയിൽ "ഗോൽഡൻ പ്രൈസിന്" നാമനിർദ്ദേശിക്കപ്പെട്ടു. ചിത്രം ഹവായ് ചലച്ചിത്രമേളയിൽ മികച്ച ചിത്രത്തിനുള്ള പുരസ്ക്കാരവും കരസ്ഥമാക്കി. സർദാർ വല്ലഭായ് പട്ടേലിന്റെ ജീവിതം ആസ്പദമാക്കി "സർദാർ" എന്ന ചിത്രം 1993-ൽ സംവിധാനം ചെയ്തു. ആമീർ ഖാൻ നായകനായി അഭിനയിച്ച "മംഗൾ പാണ്ടേ: ദ റൈസിങ്ങ്" എന്ന ചിത്രം 2005-ൽ പുറത്തിറങ്ങി. 2008-ൽ രാജ രവിവർമ്മയുടെ ജീവിതത്തിത്തെ ആധാരമാക്കി "രംഗ് രസിയ" എന്ന ചിത്രം സംവിധാനം ചെയതു.. 



</doc>
<doc id="158042" url="https://ml.wikipedia.org/wiki?curid=158042" title="വിമൽ ജ്യോതി എഞ്ചിനീയറിംഗ് കോളേജ്">
വിമൽ ജ്യോതി എഞ്ചിനീയറിംഗ് കോളേജ്

കേരളത്തിലെ കണ്ണൂർ ജില്ലയിലെ ചെമ്പേരിയിൽ സ്ഥിതി ചെയ്യുന്ന ഒരു സ്വകാര്യ സ്വാശ്രയ എൻജിനീയറിങ് കോളജാണ് വിമൽ ജ്യോതി എഞ്ചിനീയറിംഗ് കോളേജ് . ഇന്റർ ചർച്ച് കൗൺസിലിന്റെ കീഴിൽ കാത്തലിക് മാനേജ്മെന്റ് വിഭാഗത്തിൽപ്പെടുന്നു.
എ.ഐ.സി.ടി. ഇ. യുടെ അംഗീകാരമുള്ള വിമൽജ്യോതി കോളജ് കണ്ണൂർ സർവ്വകലാശാലയുമായി അഫിലിയേറ്റ് ചെയ്തിരിക്കുന്നു.

തലശ്ശേരി രൂപതയുടെ കീഴിൽ 2002 ലാണ് ചെമ്പേരിയിൽ ഈ കോളജ് സ്ഥാപിക്കപ്പെട്ടത്. രൂപതയുടെ കീഴിൽ പ്രവർത്തിക്കുന്ന ട്രസ്റ്റിനാണ് കോളജിന്റെ ദൈനംദിന ഭരണ ചുമതല. കേരള കാത്തലിക് എൻജിനീയറിങ് കോളജ് മാനേജ്മെന്റ് അസോസിയേഷനിലെ അംഗത്വമുള്ള 11 കോളജുകളിൽ ഒന്നാണിത്. അസോസിയേഷൻ പുറപ്പെടുവിക്കുന്ന പൊതുവായ പ്രേസ്പെക്ടസ് ആണ് വിദ്യാർത്ഥി പ്രവേശനത്തിൻറെ മാർഗ്ഗരേഖ. കേരള ഹൈക്കോടതിയുടെ അംഗീകാരത്തോടെ സർക്കാർ രൂപീകരിച്ച അർദ്ധ ജുഡീഷ്യൽ സ്വഭാവമുള്ള പ്രവേശന മേൽനോട്ട കമ്മറ്റിയായ ജസ്റ്റിസ് മുഹമ്മദ് കമ്മറ്റിയുടെ അംഗീകാരത്തിന് വിധേയമായാണ് പ്രോസ്പെക്ടസ് പുറപ്പെടുവിക്കുന്നത്.


കോളേജിലേയ്കുള്ള പ്രവേശനം സംസ്ഥാന സർക്കാർ നടത്തുന്ന പ്രവേശന പരീക്ഷയിലെ മാർക്കും പ്ലസ് ടു പരീക്ഷയിൽ ലഭിക്കുന്ന മാർക്കും ഒരുമിച്ച് പരിഗണിച്ച് കോളജ് തയ്യാറാക്കുന്ന റാങ്ക് ലിസ്റ്റിന്റെ അടിസ്ഥാനത്തിലാണ്. 


</doc>
<doc id="158047" url="https://ml.wikipedia.org/wiki?curid=158047" title="സുവർണ്ണശലഭം">
സുവർണ്ണശലഭം

പൊതുവെ വനങ്ങളിൽ കഴിയുന്ന ഒരു പൂമ്പാറ്റയാണ് സുവർണ്ണ ശലഭം (Caprona ransonnetii). ഇത് സുവർണ്ണപ്പരപ്പൻ എന്നും അറിയപ്പെടുന്നു. കാടുകളുടെ സമീപപ്രദേശങ്ങളിലും ഇവയെ കാണാറുണ്ട്.

നീർത്തടങ്ങളുടെ ഓരത്തിരുന്ന് ലവണം നുകരുന്ന സ്വഭാവമുണ്ട്. വെയിൽ കായുന്ന ഇലപ്പുറത്തിരുന്നാണ്. ആൺശലഭങ്ങൾ മറ്റുപൂമ്പാറ്റകളെ തുരത്തിയോടിയ്ക്കുന്നത് കാണാം. കുതിച്ച് പായുന്ന പൂമ്പാറ്റയാണിത്. ദീർഘദൂരത്തിലും വളരെ ഉയരത്തിലും പറക്കാറില്ല. അരിപ്പൂവിൽ നിന്നും ചിരവപ്പൂവിൽ നിന്നും ആർത്തിയോടെ തേൻകുടിയ്ക്കുന്നത് കാണാം.

ഈ ശലഭത്തിന് രണ്ട് തരത്തിലുള്ള രൂപം ഉണ്ട്.
മഴക്കാലത്ത് ചിറകുകൾക്ക് ഇരുണ്ട തവിട്ടുനിറമായിരിക്കും. ചിറകിൽ സുവർണ്ണനിറം പടർന്നിരിക്കും. പിൻചിറകിന്റെ മധ്യഭാഗം മഞ്ഞ കലർന്നിട്ടാണ്.
വേനൽക്കാലത്ത് ചിറകുകൾക്ക് നിറം മങ്ങിയിരിക്കും. സുവർണ്ണനിറത്തിന് കൂടുതൽ തിളക്കമുണ്ടാകും. മുൻചിറകിലെ വെളുത്ത പുള്ളികൾ മഴക്കാലത്തും വേനൽക്കാലത്തും കാണാം.

ഇതിന്റെ പ്രധാന പ്രത്യേകത ഇത് ഇണയെ ആകർഷിക്കുന്ന രീതിയാണ്. പെണ്ണിനെ കാണുമ്പോൾ ആൺശലഭം മുൻകാലുകൾ പിന്നോട്ട് മടക്കിപ്പിടിയ്ക്കും. ആ സമയത്ത് ശലഭത്തിന്റെ മാറിൽ നിന്ന് ബ്രഷ് പോലുള്ള ചെറു രോമങ്ങൾ തള്ളിവരും. ആൺ ശലഭം താടി വളർത്തിയതാണെന്ന് അത് കണ്ടാൽ തോന്നും. ആണിന്റെ ഈ പെരുമാറ്റത്തിൽ പെൺശലഭം ആകൃഷ്ടരാകുകയാന് പതിവ്.

ഇടം പിരി വലം പിരി തുടങ്ങിയ സസ്യങ്ങളിലാണ് മുട്ടയിടുന്നത്. ശലഭപ്പുഴുവിന് ഇളം പച്ചനിറമാണ്. ശിരസ് രോമാവൃതമാണ്.
പുഴുപ്പൊതി(പ്യൂപ്പ) വെളുത്തിട്ടാണ്. വെളുപ്പിൽ കറുപ്പും ഓറഞ്ചും നിറത്തിലുള്ള പുള്ളികൾ കാണാം.

സുവർണശലഭത്തിന്റെ ജീവിതചക്രം


</doc>
<doc id="158048" url="https://ml.wikipedia.org/wiki?curid=158048" title="ടി.എ. മജീദ്">
ടി.എ. മജീദ്

കേരളത്തിലെ ആദ്യത്തെ പൊതുമരാമത്ത് വകുപ്പ് മന്ത്രിയും സി.പി.ഐ. പ്രവർത്തകനുമായിരുന്നു ടി. അബ്ദുൾ മജീദ്(1921 ജനുവരി - 05 ജൂലൈ 1980), പിതാവ്:അബീദ് മുഹമ്മദ്. വർക്കല നിയമസഭാ മണ്ഡലത്തിൽ നിന്നായിരുന്നു ആദ്യ കേരള നിയമസഭയിൽ മജീദ് അംഗമായത്. 1952ലും 1954ലും ഇദ്ദേഹം തിരുക്കൊച്ചി അസംബ്ലിയിൽ അംഗമായിരുന്നു. വർക്കല നിയമസഭാ മണ്ഡലത്തിൽ നിന്നും ഒന്ന്, മൂന്ന്, നാല്, അഞ്ച് നിയമസഭകളിൽ ഇദ്ദേഹം അംഗമായിട്ടുണ്ട്.

സി.പി.ഐ.യുടെ സ്റ്റേറ്റ് കൗൺസിൽ, ചീഫ് വിപ്പ്, എന്നീ നിലകളിലും മജീദ് പ്രവർത്തിച്ചിട്ടുണ്ട്. പ്രഭാതം, മലയാള രാജ്യം, ജനയുഗം എന്നീ പത്രങ്ങളുടെ എഡിറ്റോറിയൽ സ്റ്റാഫായും പ്രവർത്തിച്ചിട്ടുണ്ട്.


</doc>
<doc id="158056" url="https://ml.wikipedia.org/wiki?curid=158056" title="ചെറുപുലിത്തെയ്യൻ">
ചെറുപുലിത്തെയ്യൻ

വംശനാശഭീഷണി നേരിട്ടുകൊണ്ടിരിക്കുന്ന ഒരു ചിത്രശലഭമാണ് ചെറുപുലിത്തെയ്യൻ. കാടിന്റെ നാശം ഈ പൂമ്പാറ്റയുടെ നിലനിൽപ്പിന് ഭീഷണിയായിക്കൊണ്ടിരിക്കുന്നു. 1972-ലെ വന്യജീവിസംരക്ഷണനിയമത്തിൽ ഈ പൂമ്പാറ്റയെ ഉൾപ്പെടുത്തിയിട്ടുണ്ട്. ചെറുപുലിത്തെയ്യനെ പിടിക്കുന്നതോ നശിപ്പിക്കുന്നതോ നിയമപ്രകാരം ശിക്ഷാർഹമാണ്. 


</doc>
<doc id="158062" url="https://ml.wikipedia.org/wiki?curid=158062" title="വലിയ ഓക്കിലനീലി">
വലിയ ഓക്കിലനീലി

വനാന്തരങ്ങളിൽ കാണപ്പെടുന്ന ഒരു ശലഭമാണ് വലിയ ഓക്കിലനീലി ("Arhopala amantes"). ഈ ശലഭത്തിന്റെ പുഴു മധുരമുള്ള ഒരിനം ദ്രവം പുറത്ത് വിടുന്നവയാണ്. ഈ ശലഭപ്പുഴുവിന്റെ കാവൽക്കാരായി ഭീമാകാരനായ ഒരിനം ചുവന്ന ഉറുമ്പുകൾ ഉണ്ടാകും. പുഴുവിനെ ആക്രമിക്കാൻ വരുന്ന ശത്രുവിനെ ഈ ഉറുമ്പുകൾ കൂട്ടത്തോടെ ആക്രമിയ്ക്കും. പ്രതിഫലമായി മധുരമുള്ള ദ്രവം കാവൽക്കാരായ ഉറുമ്പുകൽക്ക് ചുരത്തികൊടുക്കും.


</doc>
<doc id="158066" url="https://ml.wikipedia.org/wiki?curid=158066" title="മലബാർ മിന്നൻ">
മലബാർ മിന്നൻ

കേരളത്തില് വിരളമായി കാണപ്പെടുന്ന ഒരു പൂമ്പാറ്റയാണ് മലബാർ മിന്നൻ ("Rapala lankana"). ഇന്ത്യയിലെ പശ്ചിമഘട്ടത്തിലെ വളരെ കുറച്ച് സ്ഥലത്തേ അതായത് കേരളം, തമിഴ്നാട്, കർണ്ണാടകം ഉൾപ്പെടുന്ന പ്രദേശങ്ങളിൽ ഇവയെ കണ്ടെത്താനാവൂ. 

സമുദ്രനിരപ്പിൽനിന്ന് മുന്നൂറ് മുതൽ തൊള്ളായിരം മീറ്റർ വരെയുള്ള മഴക്കാടുകളാണ് ഇവയുടെ ആവാസവ്യവസ്ഥ. നനഞ്ഞ മണ്ണിൽ നിന്ന ലവണം ഉണ്ണുന്ന ശീലം ഉണ്ട്.

പശ്ചിമഘട്ടത്തിന്റേയും ശ്രീലങ്കയുടേയും ഒരു തനത് ശലഭമാണ് മലബാർ മിന്നൻ. ചിറകിന്റെ അടിവശത്ത് ചുവപ്പ് കലർന്ന തവിട്ടുനിറമാണ്. കടും തവിട്ടുനിറത്തിലുള്ള ഒരു പട്ട ചിറകിന്റെ അടിവശത്ത് കാണാം. ആൺശലഭത്തിന്റെ ചിറകിന് പുറത്ത് നീലനിറമാണ്. പെൺശലഭത്തിന്റെ പുറത്തിന് തവിട്ടുനിറവും.

ഈ ശലഭത്തിന്റെ ജീവിതക്രമങ്ങളെകുറീച്ചുള്ള പഠനങ്ങൾ അധികം നടന്നിട്ടില്ല. വൻതുടലി എന്ന സസ്യത്തിലാണ് ഇതിന്റെ പുഴുവിനെ കണ്ടെത്തിയത്. ശലഭപ്പുഴുവിന് ചുവപ്പും തവിട്ടും കലർന്ന നിറമാണ്. പുഴുവിന്റെ ദേഹത്ത് ചെറിയ മുള്ളുകൾ പോലെയുള്ള ഭാഗങ്ങൾ കാണാം. പുഴുപ്പൊതിയ്ക്ക്(പ്യൂപ്പ) തവിട്ടുനിറമാണ്.


</doc>
<doc id="158068" url="https://ml.wikipedia.org/wiki?curid=158068" title="കെ.സി. എബ്രഹാം">
കെ.സി. എബ്രഹാം

കേരളത്തിലെ ഒന്നും രണ്ടും നിയമസഭകളിൽ അംഗമായിരുന്ന ഒരു കോൺഗ്രസ് രാഷ്ട്രീയ പ്രവർത്തകനായിരുന്നു "കൊച്ചാക്കൻ ചാക്കോ എബ്രഹാം" എന്ന കെ.സി. എബ്രഹാം‌(20 ജനുവരി 1899 - 14 മാർച്ച് 1986). പിതാവിന്റെ പേര്:കൊച്ചാക്കൻ ചാക്കോ, എലിസബത്തായിരുന്നു പത്നി.

അധ്യാപകൻ, ഗാന്ധിയൻ എന്നീ നിലകളിൽ പ്രശസ്തനായ ചാക്കോ 1978-83 കാലഘട്ടങ്ങളിൽ ആന്ധ്രാപ്രദേശിന്റെ പതിനൊന്നാമത് ഗവർണ്ണറായും സേവനം അനുഷ്ഠിച്ചിട്ടുണ്ട്. ഞാറക്കൽ നിയമസഭാ മണ്ഡലത്തിൽ നിന്നും കോൺഗ്രസ് പ്രതിനിധിയായാണ് ചാക്കോ ഒന്നും രണ്ടും നിയമസഭയിലേക്കെത്തിയത്. 1954-56 കാലഘട്ടത്തിൽ ഇദ്ദേഹം തിരുക്കൊച്ചി നിയമസഭയിലുമംഗമായിരുന്നു. കോൺഗ്രസ് വർക്കിംഗ് കമ്മിറ്റിയംഗം(1967), കെ.പി.സി.സി. പ്രസിഡന്റ്(1964) എന്നി നിലകളിലും ഇദ്ദേഹം പ്രവർത്തിച്ചിട്ടുണ്ട്.


</doc>
<doc id="158074" url="https://ml.wikipedia.org/wiki?curid=158074" title="എം.ആർ. ഭട്ടതിരിപ്പാട്">
എം.ആർ. ഭട്ടതിരിപ്പാട്

കേരളത്തിലെ ഒരു സാഹിത്യകാരനും, സാമൂഹ്യപരിഷ്കർത്താവും, പത്രപ്രവർത്തകനും ആയിരുന്നു എം. രാമൻ ഭട്ടതിരിപ്പാട്. മലപ്പുറം ജില്ലയിലെ പഴയ പൊന്നാനി താലൂക്കിലെ വന്നേരിമുല്ലമംഗലത്ത് 1908ൽ ജനിച്ചു. നാടകം, കവിത, ഉപന്യാസം എന്നീ രംഗങ്ങളിൽ സംഭാവന നൽകിയിട്ടുണ്ട്. 2001ൽ അന്തരിച്ചു.




</doc>
<doc id="158079" url="https://ml.wikipedia.org/wiki?curid=158079" title="റപേറ്റർ">
റപേറ്റർ

തെറാപ്പോഡ വിഭാഗത്തിൽ ഉൾപ്പെടുന്ന ഒരിനം ദിനോസർ ആണ് റപേറ്റർ. ഇവയുടെ ഫോസ്സിൽ കണ്ടു കിട്ടിയിടുളത് ഓസ്ട്രേലിയയിൽ നിന്നും ആണ്. ഇവ ജിവിച്ചിരുന്നത്‌ തുടക്ക ക്രിറ്റേഷ്യസ് കാലത്ത് ആണ്.

പേരിനെ കുറിച്ചും അർത്ഥതിനെ കുറിച്ചും ഇപ്പോഴും സംശയങ്ങൾ നിലനിൽകുന്നു. അതിക്രമികുനവൻ , കള്ളൻ , കൊള്ളയടികുനവൻ എന്നെല്ലാം അർഥങ്ങൾ പറഞു വരുന്നു.


</doc>
<doc id="158080" url="https://ml.wikipedia.org/wiki?curid=158080" title="റീറ്റോസോറസ്">
റീറ്റോസോറസ്

സോറാപോഡ് വംശത്തിൽ പെട്ട ദിനോസർ ആയിരുന്നു റീറ്റോസോറസ്. ഇവയുടെ ഫോസ്സിൽ കണ്ടു കിട്ടിയിട്ടുള്ളത് ഓസ്ട്രേലിയയിൽ നിന്നും ആണ്. ഗ്രീക്ക് പുരാണത്തിൽ ഉള്ള ഒരു ടൈടെൻ ആണ് പേരിനു ആസ്പദം . ഇവ ജീവിച്ചിരുന്നത്‌ മധ്യ ജുറാസ്സിക്‌ കാലത്ത് ആണ്.

ഇവയുടെ ആദ്യ എല്ലുകൾ വാലിന്റെ ആയിരുന്നു കിട്ടിയത് . 22 എണ്ണം ആണ് കിട്ടിയത് അതിൽ തന്നെ 16 എണ്ണം ഒരേ നിരയിൽ ഉള്ളവ ആയിരുന്നു.




</doc>
<doc id="158081" url="https://ml.wikipedia.org/wiki?curid=158081" title="സെറൻഡിപസെറാറ്റോപ്സ്">
സെറൻഡിപസെറാറ്റോപ്സ്

ജെനസൌറിയ എന്ന കുടുംബത്തിൽ പെട്ട ഒരിനം ദിനോസർ ആണ് സെറൻഡിപസെറാറ്റോപ്സ്. ഇവയുടെ ഫോസ്സിൽ കണ്ടു കിട്ടിയിട്ടുള്ളത് ഓസ്ട്രേലിയയിൽ നിന്നും ആണ്. ഇവ ജീവിച്ചിരുന്നത്‌ തുടക്ക ക്രിറ്റേഷ്യസ് കാലത്ത് ആണ്.

തെറാപ്പോഡ വിഭാഗമാണ് എന്നും പറയപ്പെടുന്നു. ഇപ്പോൾ ഇതിൽ കവിഞ്ഞു മറ്റു വിവരങ്ങൾ ഇപ്പോൾ ലഭ്യമല്ല. നോമെൻ ഡുബിയം ആയിട്ടാണ് ഈ ദിനോസറിനെ കരുതുന്നത്.



</doc>
<doc id="158082" url="https://ml.wikipedia.org/wiki?curid=158082" title="എം.സി. എബ്രഹാം">
എം.സി. എബ്രഹാം

ഒന്നാമത്തെയും രണ്ടാമത്തേയും കേരള നിയമസഭയിൽ അംഗമായിരുന്ന ഒരു കോൺഗ്രസ് രാഷ്ട്രീയ പ്രവർത്തകനായിരുന്നു എം.സി. എബ്രഹാം(ജൂൺ 1918-ഡിസംബർ 24 -1997). ഒരു അഭിഭാഷകാനായി ഔദ്യോഗിക ജീവിതം നയിച്ച എബ്രഹാം കടുത്തുരുത്തി നിയസഭാ മണ്ഡലത്തിൽ നിന്നാണ് കോൺഗ്രസ് പ്രതിനിധിയായി ഒന്നും രണ്ടും നിയമസഭയിലംഗമായത്.

മാഞ്ഞൂർ പഞ്ചായത്ത് പ്രസിഡന്റ്, ക്നാനയ മഹാജനസഭ ജനറൽ സെക്രട്ടറി, സ്വാതന്ത്ര സമരസേനാനി, കോട്ടയം ജില്ലാ കോൺഗ്രസ്സ് കമ്മിറ്റി സെക്രട്ടറി, കെ.പി.സി.സി. എക്സിക്യൂട്ടിവ് കമ്മറ്റിയംഗം, കെ.റ്റി.ഡി.സി. മേധാവി, അഗ്രികൾച്ചറൽ ഡെവലപ്മെന്റ് ബാങ്ക് ബോർഡംഗം എന്നീ നിലകളിൽമ് എം.സി. എബ്രഹാം പ്രവർത്തിച്ചിട്ടുണ്ട്. ത്രേസ്യാമ്മയാണ് ഭാര്യ നാല് ആൺമക്കളും രണ്ട് പെൺമക്കളുമുണ്ട്.

പ്ര​‍സിദ്ധീകരണങ്ങൾ : കനായിത്തോമ, പൂവത്തിൽ ഇട്ടിക്കുരുവിള തരകൻ


</doc>
<doc id="158085" url="https://ml.wikipedia.org/wiki?curid=158085" title="എ ഷോട്ട് ഫിലിം എബൗട്ട് ലൗ">
എ ഷോട്ട് ഫിലിം എബൗട്ട് ലൗ

ക്രിസ്റ്റോഫ് കീസ്‌ലോവ്‌സ്കി സംവിധാനം നിർവഹിച്ച് 1988-ൽ റിലീസ് ചെയ്ത് ഒരു പോളിഷ് ചലച്ചിത്രമാണ് എ ഷോട്ട് ഫിലിം എബൗട്ട് ലൗ (പോളിഷ്:Krótki film o milosci). ഇദ്ദേഹം തന്നെ സംവിധാനം ചെയ്ത് "ഡെക്കലോഗ്" എന്ന ടെലിവിഷൻ പരമ്പരയുടെ ഒരു ഭാഗം വികസിപ്പിച്ചാണ് ചിത്രം തയ്യാറാക്കിയത്. തന്നേക്കാൾ പ്രായമുള്ള അയൽക്കാരിയോട് ഒരു യുവാവിന് തോന്നുന്ന അന്ധമായ ആകർഷകത്വമാണ്, വാഴ്സോ നരഗത്തിന്റെ പശ്ചാത്തലത്തിൽ കഥപറയുന്ന ചിത്രത്തിന്റെ ഇതിവൃത്തം. ചിത്രം 1988-ലെ പോളിഷ് ചലച്ചിത്രമേളയിൽ ഗോൾഡൻ ലയൻ പുരസ്ക്കാരം നേടി. 1989-ലെ വെനീസ ചലച്ചിത്രമേളയിൽ "ഡെക്കലോഗ്' FIPRESCI പുരസ്ക്കാരത്തിന് അർഹമായിരുന്നു. ശശിലാൽ നായർ സംവിധാനം ചെയ്ത് 2002-ലെ വിവാദ ഹിന്ദി ചലച്ചിത്രം "ഏക്ക് ചോട്ടിസി ലവ് സ്റ്റോറി" ഈ ചിത്രത്തിന്റെ ബോളീവുഡ് പകർപ്പാണ്.



[[വർഗ്ഗം:പോളിഷ് ചലച്ചിത്രങ്ങൾ]]
[[വർഗ്ഗം:ക്രിസ്റ്റോഫ് കീസ്‌ലോവ്‌സ്കി സംവിധാനം ചെയ്ത സിനിമകൾ]]
[[വർഗ്ഗം:1988-ൽ പുറത്തിറങ്ങിയ ചലച്ചിത്രങ്ങൾ]]

</doc>
<doc id="158090" url="https://ml.wikipedia.org/wiki?curid=158090" title="തെളിനീലക്കടുവ">
തെളിനീലക്കടുവ

സമുദ്രനിരപ്പിന് രണ്ടായിരം അടി ഉയരത്തിൽ കാണുന്ന ഒരു ചിത്രശലഭമാണ് തെളിനീലക്കടുവ ("Parantica aglea"). മലമുകളിലും കാടുകളിലും വസിക്കുന്ന ഇവയെ കണ്ടെത്തുക പ്രയാസമാണ്. 

കോരിച്ചൊരിയുന്ന മഴയത്തും പറന്നുല്ലസിക്കുന്ന ഈ ശലഭത്തിന് വേനൽക്കാലം അത്ര താല്പര്യമില്ല. വെയിൽ മൂക്കുന്നതോടെ ഇവ ഉൾക്കാടുകളിലേയ്ക്ക് ഉൾവലിയും. കൂട്ടമായി വള്ളിച്ചെടികളിലും മരച്ചില്ലകളിലും ഇരുന്ന വിശ്രമിക്കാറുണ്ട്. അരിപ്പൂവിന്റെ (Lanthana) തേനുണ്ണാൻ വലിയ താല്പര്യമാണ്.

ആൺശലഭത്തിന്റെ പിൻചിറകിൽ ചില സവിശേഷ ശൽക്ക അറകൾ ഉണ്ട്. ഈ അറയെ സുഗന്ധസഞ്ചി എന്ന് വിളിയ്ക്കുന്നു. ഇണചേരുന്ന സമയത്ത് സുഗന്ധം പരത്തി ഇണയെ ആകർഷിക്കുന്നു.

ഇതിന്റെ ചിറകുപുറത്തിന് ഇരുണ്ട തവിട്ടുനിറമാണ്. തവിട്ടുനിറത്തിൽ നീല കലർന്ന വെളുത്ത പുള്ളികളും വരകളും കാണാം. ഈ വരകളും പുള്ളികളും മങ്ങിയ ചില്ലുപോലെ സുതാര്യമാണ്. അതുകൊണ്ടാണ് ഈ പൂമ്പാറ്റയെ ഇംഗ്ലീഷിൽ ഗ്ലാസ്ബ്ലൂ ടൈഗർ എന്ന് വിളിയ്ക്കുന്നത്. ചിറകിന്റെ അടിവശത്ത് കൂടുതൽ തെളിഞ്ഞ വരകളും പുള്ളികളും കാണാം.

എരിക്ക്, വെള്ളിപാല തുടങ്ങിയ സസ്യങ്ങളിലാണ് മുട്ടയിടുന്നത്. ശലഭപ്പുഴുവിന് ചുവപ്പുകലർന്ന നീലനിറമാണ്. ദേഹത്ത് മഞ്ഞയും വെളുപ്പും നിറമുള്ള പുള്ളികൾ കാണാം. പുഴുപൊതിയ്ക്ക് മഞ്ഞ കലർന്ന പച്ചനിറമാണ്. പുറത്ത് സുവർണ്ണപുള്ളികളും നീലപ്പുള്ളികളും കാണാം.

ഈ ശലഭം ഒരു ദേശാടനസ്വഭാവമുള്ളതാണ് 



</doc>
<doc id="158096" url="https://ml.wikipedia.org/wiki?curid=158096" title="പൊട്ടുവെള്ളാട്ടി">
പൊട്ടുവെള്ളാട്ടി

സാധാരണ പുല്ലിലയിൽ കാണപ്പെടുന്ന ഒരു കൊച്ചുശലഭമാണ് പൊട്ടുവെള്ളാട്ടി ("Leptosia nina"). ആരെങ്കിലും ഈ ശലഭത്തെ ഉപദ്രവിക്കാൻ ശ്രമിച്ചാൽ അവ ചത്തത് പോലെ കിടന്ന് ശത്രുവിനെ കബളിപ്പിയ്ക്കും. ഇംഗ്ലീഷിൽ സെകി എന്നാണ് ഇതിനെ വിളിയ്ക്കുന്നത്. റോമൻ പുരാണത്തിലെ ഒരു സുന്ദരിയുടെ പേരാന് സെകി. ദക്ഷിണപൂർവ്വേഷ്യയിലും ഇന്ത്യൻ ഉപഭൂഖണ്ഡത്തിലുമാണ് ഇവ കാണപ്പെടുന്നത്. മുന്നിലെ ചിറകിന്റെ മുകൾ ഭാഗത്ത് വെള്ള പശ്ചാത്തലത്തിൽ ഒരു കറുത്ത പാട് കാണപ്പെടുന്നുണ്ട്. ശക്തമല്ലാത്ത മട്ടിലാണ് പറക്കൽ. ചിറകടിക്കുമ്പോൾ ശലഭത്തിന്റെ ശരീരം മുകളിലേയ്ക്കും താഴേയ്ക്കും ചലിക്കും. പുല്ലിന് തൊട്ടാണ് ഈ ശലഭം പറക്കുന്നത്. തറനിരപ്പിൽ നിന്ന് അധികം ഉയരത്തിൽ പറക്കാറില്ല. 
ബിംഗ്‌ഹാം സി. റ്റി. (1907)-യിൽ നിന്ന് "ദി ഫൗണ ഓഫ് ബ്രിട്ടീഷ് ഇന്ത്യ, ഇൻക്ലൂഡിംഗ് സിലോൺ ആൻഡ് ബർമ". ചിത്രശലഭങ്ങൾ. വോളിയം 2
കീഴ് വശം: വെളുത്ത നിറം, ഇളം പച്ചനിറത്തിലുള്ള വരകളും ചെറിയ പൊട്ടുകളും കാണപ്പെടുന്നു. ശ്രദ്ധയിൽ പെടാത്ത തരം ബാൻഡുകൾ ചിലപ്പോൾ ഉണ്ടാകാറുണ്ട്. മുൻ ചിറക്: മുകൾ വശത്തെപ്പോലെ തന്നെ ഒരു കറുത്ത പാടുണ്ടാകും. മുൻ പിൻ ചിറകുകളിൽ ചെറിയ കറുത്ത നിറത്തിലുള്ള വരകൾ കാണപ്പെടുന്നുണ്ട്. ആന്റിനകളിൽ കറുത്ത ബ്രൗൺ നിറത്തിന്മേൽ വെള്ള കുത്തുകൾ കാണപ്പെടുന്നുണ്ട്. ശിരസ്സ് ബ്രൗൺ നിറത്തിലാണ്. നെഞ്ചും വയറും വെള്ള നിറത്തിലാണ്. പെൺ ശലഭങ്ങൾ സമാനമായ ലക്ഷണങ്ങളുള്ളവയാണ് എങ്കിലും മുൻ ചിറകിന്റെ മുകൾ വശത്തെ കറുത്ത പാടിന്റെ വീതി പലപ്പോഴും കൂടുതലായിരിക്കും. 



</doc>
<doc id="158099" url="https://ml.wikipedia.org/wiki?curid=158099" title="നീലരാജൻ">
നീലരാജൻ

കാടുകളിലും മലകളിലും കാണപ്പെടുന്ന ഒരു ശലഭമാണ് നീലരാജൻ ("Kaniska canace").}} പുഴകളുടേയും തടാകങ്ങളുടേയും ഓരങ്ങളിൽ ഇവയെ കാണാനാകും. ചിറക് പരത്തിപ്പിടിച്ച് ഇരിയ്ക്കുമ്പോൾ നീലരാജൻ മനോഹരമാണ്. പുറംചിറകിന് കരിനീല നിറമാണ്. ഇതിൽ ആകാശനീല പട്ട തെളിഞ്ഞ കാണാം. പെൺശലഭത്തിന് പട്ട വീതി കൂടിയതായിരിക്കും. പിൻചിറകിലെ പട്ടയിൽ ഏതാനും കറുത്ത പുള്ളികളുണ്ട്. ചിറകടച്ച് ഇരിയ്ക്കുന്ന നീലരാജനെ കണ്ടാൽ ഉണക്കയിലയാണെന്നേ തോന്നൂ. 


</doc>
<doc id="158104" url="https://ml.wikipedia.org/wiki?curid=158104" title="പുള്ളിക്കുറുമ്പൻ">
പുള്ളിക്കുറുമ്പൻ

സ്വന്തം ആവാസവ്യവസ്ഥയുടെ അതിർത്തി കാക്കുന്ന ശലഭമാണ് പുള്ളിക്കുറുമ്പൻ ("Junonia lemonias"). അതിക്രമിച്ച് കടക്കുന്ന ശലഭങ്ങളുമായി നിരന്തരം കുറുമ്പ് കൂടുന്നത് കാണാം. അന്യശലഭത്തോട് കലപിലകൂടി പന്തുടർന്ന് പുള്ളിക്കുറുമ്പൻ അതിർത്തിയ്ക്ക് പുറത്താക്കും. പൂന്തോട്ടങ്ങളിലും കാടുകളിലും ഇവയെ കാണാം. ഏത് കാലത്തും ഈ ശലഭത്തെ കാണാം.


</doc>
<doc id="158107" url="https://ml.wikipedia.org/wiki?curid=158107" title="വയൽക്കോത">
വയൽക്കോത

വയലുകളിൽ പാറി നടക്കുന്ന ഒരു പൂമ്പാറ്റയാണ് വയൽക്കോത ("Junonia atlites"). പാടങ്ങളോട് മമതയുള്ളത് കൊണ്ടാണ് ഇവയെ വയൽക്കോത എന്ന് വിളിയ്ക്കുന്നത്. മഴകിട്ടുന്ന ഇടങ്ങളാണ് ഇവയുടെ ഇഷ്ടതാവളങ്ങൾ. തൊടികളിലും നാട്ടിൻപുറങ്ങളിലും ഇവയെ കാണാറുണ്ട്. വരണ്ട പ്രദേശങ്ങൾ ഇവയ്ക്ക് തീരെ ഇഷ്ടമല്ല. താഴ്ന്ന് പറക്കുന്ന ശലഭങ്ങളാണ്.

ആൺ ശലഭത്തിന്റെയും പെൺ ശലഭത്തിന്റെയും ചിറകിന്റെ മുകൾവശത്തിന് വിളറിയ ലാവന്റർ-ബ്രൗൺ നിറമാണുള്ളത്. ചിറകിന്റെ ശിരസ്സിനോടടുത്ത ഭാഗം കൂടുതൽ വിളറിയതാണ്. 

മുൻ ചിറകിൽ തിരശ്ചീനമായ മൂന്ന് വളഞ്ഞുപുളഞ്ഞ കറുത്ത വരകളുണ്ട്. ഏറ്റവും വെളിയിലേത് ഡിസ്കോ സെല്ലുലാർ സിരകളെ എടുത്തുകാണിക്കും വിധമാണ് കാണപ്പെടുന്നത്. നാലാമതു സിരയ്ക്കു മുകളിലായി തിരശ്ചീനമായ രണ്ട് കറുത്ത ഫേഷ്യകൾ (fasciae) കാണപ്പെടുന്നുണ്. അകത്തേതിനെ അപേക്ഷിച്ച് പുറത്തേത് നേരേയായതും ചന്ദ്രക്കലയുടേതുപോലെയുള്ള അതിർത്തികളുള്ളതുമായാണ് കാണപ്പെടുന്നത്. ഇതിനോടു ചേർന്ന് താരതമ്യേന വെളുത്തതും അണ്ഡാകാരമുള്ളതുമായ പാടുകളുണ്ട്. ഈ പാടുകളുടെ മദ്ധ്യത്തിൽ ചാരനിറമോ കറുത്തനിറമോ ആണ് കാണുക. 2, 5, 6 എന്നീ ഇന്റർസ്പേസുകളിലെ പാടുകളുടെ പിന്നിൽ മഞ്ഞ ഓക്കർ നിറമുണ്ടാകും. ഈ പാടുകൾക്കും വെളിയിൽ ചന്ദ്രക്കലമാതിരിയുള്ള അതിർത്തിയോടുകൂടിയ (lunular) ഇടുങ്ങിയതും തിരശ്ചീനമായതുമായ ഇരുണ്ട നിറമുള്ള ഒരു വരയുണ്ട്. ഇതിനും വെളിയിൽ വേറേ ഇരുണ്ട വരകളും കാണപ്പെടുന്നു. ചിറകിന്റെ അഗ്രഭാഗം (Apex) ചാരം പുരണ്ടതുപോലെയാണ് കാണപ്പെടുന്നത് (fuliginous).

പിൻ ചിറകിലെ 6 മുതൽ 4 വരെ സിരകൾക്കിടയിൽ കുറുകിയതും വണ്ണമില്ലാത്തതുമായ ഒരു കറുത്ത ലൂപ്പുണ്ട്. മുൻ ചിറകിലെ പാടുകളുടെ തുടർച്ചയെന്നോണം രണ്ട് ഇരുണ്ട ഫേഷ്യകൾ പിൻ ചിറകിലുമുണ്ട്. 2 മുതൽ 6 വരെ ഇന്റർസ്പേസുകളിൽ ഇരുണ്ട മദ്ധ്യഭാഗത്തോടുകൂടിയ അണ്ഡാകാരമുള്ള പാടുകളുണ്ട്. 2, 5, 6 എന്നീ ഇന്റർസ്പേസുകളിലെ പാടുകളുടെ മദ്ധ്യത്തിലെ കറുത്തപാടിന്റെ ഉൾ വശത്തെ അതിർത്തിയോടു ചേർന്ന് മഞ്ഞ നിറമുണ്ട്. വെളിയിലുള്ള ഇരുണ്ട വരകൾ മുൻ ചിറകിലേതുപോലെയാണ്.

മുകൾവശത്തെപ്പോലെ വെളുത്ത പാടുകൾ ചിറകിന്റെ താഴെവശത്തും ഉണ്ടെങ്കിലും നാന്നായി തെളിഞ്ഞ് കാണപ്പെടുന്നില്ല. വരണ്ട കാലാവസ്ഥയിൽ ആൺ ശലഭങ്ങളുടെ ചിറകിലെ വെള്ളപ്പാടുകളുടെ മദ്ധ്യത്തിൽ മഞ്ഞനിറം മാത്രമേ കാണപ്പെടുകയുള്ളൂ. പെൺ ശലഭങ്ങളുടെ പാടുകൾ കൂടുതൽ വ്യക്തമാണ്.

"ആസ്ടെറാകാന്ത ലോഞ്ചിഫോളിയ", "ആൾട്ടേർണാകാന്ത ഫിലോക്സെറോയ്ഡസ്", "ബാർലേറിയ", "ഹൈഗ്രോഫില ലാൻസിയ", "ഹൈഗ്രോഫില സാലിസിഫോളിയ" എന്നിവയാണ് ലാർവകൾ ഭക്ഷണമാക്കുന്നത്.


</doc>
<doc id="158110" url="https://ml.wikipedia.org/wiki?curid=158110" title="വെള്ളിവരയൻ ശലഭം">
വെള്ളിവരയൻ ശലഭം

ഇലകൊണ്ട് കൂടുണ്ടാക്കി താമസിക്കുന്ന പുഴുവുള്ള ഒരു ചിത്രശലഭമാണ് വെള്ളിവരയൻ ("Spindasis vulcanus"). ഉണ്ടാക്കിയ കൂടിന്റെ അടിഭാഗമാണ് ഇതിന്റെ ശലഭപ്പുഴു ഭക്ഷണമാക്കുക. ശത്രുക്കളിൽനിന്ന് രക്ഷപ്പെടാനുള്ള ഒരു സൂത്രമാണ് ഈ കൂടുകെട്ടൽ. സമാധി(പ്യൂപ്പ) കഴിച്ച് കൂട്ടുന്നതും ആ കൂട്ടിൽ തന്നെയാണ്. കാടുകളിലും നാട്ടിലും ഒരു പോലെ വിഹരിക്കുന്നവയാണ് ഇവ


</doc>
<doc id="158113" url="https://ml.wikipedia.org/wiki?curid=158113" title="വഴന ശലഭം">
വഴന ശലഭം

കിളിവാലൻ ശലഭങ്ങളിൽ ഉൾപ്പെടുന്ന വളരെ സാധാരണയായി കണ്ടുവരുന്ന വഴനശലഭത്തെ രണ്ടു രൂപത്തിൽ കാണാനാവുന്നതാണ്. വേഷപ്രച്ഛന്നം നടത്തുന്ന ഒരു ശലഭമാണ് വഴന ശലഭം ("Papilio clytia"). ചില വഴന ശലഭങ്ങൾ നീലക്കടുവയുടെ വേഷംകെട്ടാറുണ്ട്. മറ്റു ചിലവരെ കണ്ടാൽ അരളിശലഭാമെന്ന് തോന്നും. വിഷമയമല്ലാത്തവയും ഭക്ഷണയോഗ്യവുമായ ഈ ശലഭം ഇരപിടിയൻമാരിൽ നിന്നും രക്ഷനേടാൻ ഭക്ഷണയോഗ്യമല്ലാത്ത നീലക്കടുവയേയും അരളിശലഭത്തെയും അനുകരിക്കുന്നു . നീലകടുവയെ അനുകരിക്കുന്ന രൂപം dissimilis എന്നും അരളിശലഭത്തെ അനുകരിക്കുന്ന രൂപം clytia എന്നും അറിയപെടുന്നു. രണ്ടു രൂപത്തിലും ഉള്ള ആൺ ശലഭങ്ങൾ ചെളിയൂറ്റൽ സ്വഭാവം കാണിക്കുന്നതായി കണ്ടെത്തിയിട്ടുണ്ട്.

നീലകടുവയെ അനുകരിക്കുന്ന രൂപം (form dissimilis)
കറുത്ത നിറത്തിൽ വെള്ളനിറത്തിലുള്ള വരകളും പൊട്ടുകളും ഉള്ള ചിറകുകൾ ഉള്ള ഇവയെ കണ്ടാൽ നീലകടുവ ആണെന്ന് തോന്നും.ചിറകിനുഅടിവശത്തും വരകളും പൊട്ടുകളും ഉണ്ടെങ്കിലും അവ മുകൾവശത്തെക്കാൾ വലുതും തെളിഞ്ഞതും ആണ്.പിന്ചിറകിൽ മഞ്ഞനിറത്തിൽ ഉള്ള പൊട്ടുകൾ ആണ് ഇവയെ നീലകടുവയിൽ നിന്നും തിരിച്ചറിയാൻ സഹായികുന്നത്.

അരളിശലഭത്തെ അനുകരിക്കുന്ന രൂപം (form clytia)
കറുപ്പുനിറത്തിൽ പൊട്ടുകൾ ഉള്ള ഇവയ്ക്ക് അരളിശലഭത്തോട് സാമ്യം ഏറെയുണ്ട്.പൊട്ടുകളുടെ രൂപത്തിൽ ഉള്ള വ്യത്യാസവും പിന് ചിറകിലെ മഞ്ഞപൊട്ടുകളും ഇവയെ അരളിശലഭത്തിൽ നിന്നും തിരിച്ചറിയാൻ സഹായികുന്നു. പിൻചിറകിൽ അടിവശത്തായി കാണുന്ന മഞ്ഞനിറമുള്ള പുള്ളി ആണ് വഴന ശലഭത്തെ തിരിച്ചറിയാനുള്ള ഒരു മാർഗ്ഗം.


</doc>
<doc id="158116" url="https://ml.wikipedia.org/wiki?curid=158116" title="പട്ടാണി നീലി">
പട്ടാണി നീലി

ദേശാടനത്തിന് പേര് കേട്ട ഒരു പൂമ്പാറ്റയാണ് പട്ടാണി നീലി ("Lampides boeticus"). ഹിമാലയത്തിൽ മഞ്ഞുപെയ്ത് തുടങ്ങുമ്പോൾ താഴ്‌വരകളിലേയ്ക്ക് പറന്നിറങ്ങും. കാലാവസ്ഥ പ്രസന്നമാകുമ്പോൾ ഹിമാലയത്തിലേക്ക് തന്നെ തിരിച്ച് പോകും. കൂട്ടമായിട്ടാണ് ദേശാടനം നടത്തുക. ലോകത്തിന്റെ പലഭാഗങ്ങളിലും ഈ ശലഭത്തെ കാണാം.


</doc>
<doc id="158121" url="https://ml.wikipedia.org/wiki?curid=158121" title="ചിത്രകൻ">
ചിത്രകൻ

കുറ്റിക്കാടുകൾക്കിടയിലും പൊന്തകൾക്കിടയിലും പറന്നുനടക്കുന്ന ശലഭം.ചുവപ്പു കലർന്ന തവിട്ടുനിറമുള്ള ചിറകുകൾ.മുൻ പിൻ ചിറകുകളിൽ കറുത്ത വരകൾ. അവ ഉയർന്നും താഴ്ന്നും തരംഗരൂപത്തിൽ കാണപ്പെടുന്നു. ആവണച്ചോപ്പൻ ശലഭവുമായി ഏറെ സാമ്യം. ചിറകുകളുടെ അഗ്രഭാഗത്തുള്ള അൽപം ഉയർന്ന ഭാഗങ്ങൾ ഇവയെ തിരിച്ചറിയാൻ സഹായിക്കുന്നു. തങ്ങളുടെ അധീന പ്രദേശത്തുവരുന്ന മറ്റു ശലഭങ്ങളെ ഇവ ആട്ടിയോടിക്കുന്നു.
കൊടിത്തൂവയുടെ വിവിധ ഇനങ്ങൾ ("Tragia involucrata", "Tragia pukenetii"), ആവണക്ക് ("Ricinus communis")എന്നീ സസ്യങ്ങളിൽ ഇവ മുട്ടയിടുന്നു.


</doc>
<doc id="158128" url="https://ml.wikipedia.org/wiki?curid=158128" title="ഗോ ഡാഡി">
ഗോ ഡാഡി

ഒരു വെബ്‌സൈറ്റ് ഡൊമൈൻ ലേഖാധികാരി ആണ് ഗോ ഡാഡി. വെബ്‌സൈറ്റ് രെജിസ്ടേഷൻ, വെബ്‌സൈറ്റ് ഹോസ്റ്റ്, ഇന്റർനെറ്റ് അധിഷ്ഠിത ഇടപാടുകളുടെ സാങ്കേതിക വിദ്യയുടെ വില്പനയും, സേവനവും എന്നിവയാണ് ഇവരുടെ പ്രധാന പ്രവർത്തന മേഖല.

1997ൽ ജോമാക്സ് ടെക്നോളജീസ് എന്ന പേരിൽ ബോബ് പാർസൺസ് ആണ് ഗോ ഡാഡി എന്ന സ്ഥാപനം ആരംഭിച്ചത്. ഇതിനു മുമ്പ് ബോബ് പാർസൺസ് "പാർസൺസ് ടെക്നോളജീസ്" എന്ന ഒരു സ്വകാര്യ സോഫ്റ്റ്‌വെയർ സ്ഥാപനം ആരംഭിച്ചിരുന്നു. ജോമാക്സ് ടെക്നോളജീസ് എന്ന പേരിനേക്കാൾ കൂടുതൽ സ്വീകാര്യമായ ഒരു പേര് എന്ന തീരുമാനത്തിന്റെ ഫലമായി 1999ൽ ഒരു ജീവനക്കാരൻ "ബിഗ് ഡാഡി" എന്ന പേര് നിർദ്ദേശിച്ചെങ്കിലും, ആ പേരിലുള്ള വെബ്‌സൈറ്റ് ഡൊമൈൻ ലഭ്യമല്ലാത്തതിനാൽ പാർസൺസ് ഗോ ഡാഡി എന്ന പേര് നിർദ്ദേശിക്കുകയും ആ ഡൊമൈൻ വാങ്ങിക്കുകയും ചെയ്തു.
. ഈ പേര് തിരഞ്ഞെടുക്കാനുള്ള കാരണമായി പാർസൺസ് പറഞ്ഞത്, ഇത് ജനങ്ങളെ ചിരിപ്പിക്കുകയും, ഓർക്കുവാൻ സഹായിക്കുകയും ചെയ്യും എന്നാണ്.


</doc>
<doc id="158132" url="https://ml.wikipedia.org/wiki?curid=158132" title="കെ.എസ്. അച്യുതൻ">
കെ.എസ്. അച്യുതൻ

ആദ്യ കേരള നിയമസഭ അംഗമായിരുന്ന ഒരു രാഷ്ട്രീയ പ്രവർത്തകനായിരുന്നു കെ.എസ്. അച്യുതൻ(16 മേയ് 1915 - ജൂലൈ 1983). നാട്ടിക നിയോജകമണ്ഡലത്തിൽ നിന്നും കോൺഗ്രസ് പ്രതിനിധിയായാണ് അച്യുതൻ ഒന്നാം കേരള നിയമസഭയിൽ എത്തിയത്. പതിനാറാം വയസിൽ കോൺഗ്രസിൽ പ്രവേശിച്ച അച്യുതൻ ധാരാളാം സമരങ്ങളിൽ പങ്കെടുത്തിട്ടുണ്ട്. വൈക്കം സത്യാഗ്രഹം, ഖാദി മൂവ്മെന്റ്, തൊട്ടുകൂടായ്മയെക്കെതിരേയുള്ള പ്രക്ഷോഭങ്ങൾ എന്നിവ അവയിൽ ചിലതാണ്. പത്രപ്രവർത്തനത്തിലും താല്പര്യം കാണിച്ചിരുന്ന അച്യുതൻ കലാകായികരംഗത്തും തന്റെ കഴിവുകൾ തെളിയിച്ചിരുന്നു.


</doc>
<doc id="158136" url="https://ml.wikipedia.org/wiki?curid=158136" title="എം.പി.എം. അഹമ്മദ് കുരിക്കൾ">
എം.പി.എം. അഹമ്മദ് കുരിക്കൾ

മൂന്നാം കേരള നിയമസഭയിലെ പഞ്ചായത്ത്, സാമൂഹികക്ഷേമ വകുപ്പ് മന്ത്രിയായിരുന്നു എം.പി.എം. അഹമ്മദ് കുരിക്കൾ (23 ഓഗസ്റ്റ് 1923 - 24 ഓക്ടോബർ 1968). മുസ്ലീം ലീഗ് പ്രവർത്തകനായ ഇദ്ദേഹം ഒന്നും, രണ്ടും കേരള നിയമസഭകളിൽ കോണ്ടോട്ടി നിയമ സഭാമണ്ഡലത്തേയും മൂന്നാം കേരള നിയമസഭയിൽ മലപ്പുറം നിയോജകമണ്ഡലത്തിനേയും പ്രതിനിധീകരിച്ച് കേരളനിയമസഭയിൽ അംഗമായിരുന്നു.

മുസ്ലീം ലീഗിന്റെ പാർലമെന്ററികാര്യ നേതാവ് (1961-64); സ്ംസ്ഥാന മാർക്കറ്റിംഗ് കോർപ്പറേഷൻ ഡയറക്ടർ, മലബാർ ജില്ലാ സഹകരണബാങ്ക് ബോർഡ് അംഗം, മുസ്ലീം ലീഗിന്റെ വൈസ് പ്രസിഡന്റ്, കെ.പി.സി.സി. അംഗം(മുസ്ലീം ലീഗിൽ ചേരുന്നതിനു മുൻപ്) എന്നീ നിലകളിൽ പ്രവർത്തിച്ചിരുന്നു. പഞ്ചായത്ത്, സാമൂഹികക്ഷേമ വകുപ്പ് മന്ത്രിയായിരിക്കെ 1968 ഒക്ടോബർ 24നു അന്തരിച്ചു.


</doc>
<doc id="158144" url="https://ml.wikipedia.org/wiki?curid=158144" title="എ ഷോർട്ട് ഫിലിം എബൗട്ട് കില്ലിങ്ങ്">
എ ഷോർട്ട് ഫിലിം എബൗട്ട് കില്ലിങ്ങ്

ക്രിസ്റ്റോഫ് കീസ്‌ലോവ്‌സ്കി സംവിധാനം നിർവഹിച്ച് 1988-ൽ റിലീസ് ചെയ്ത് ഒരു പോളിഷ് ചലച്ചിത്രമാണ് എ ഷോട്ട് ഫിലിം എബൗട്ട് കില്ലിങ് (പോളിഷ്: Krótki film o zabijaniu). കീസ്‌ലോവ്‌സ്കിയുടെ പ്രശസ്തമായ ടെലിവിഷൻ പരമ്പര "ഡെക്കലോഗിന്റെ" അഞ്ചാം എപ്പിസോഡ് വികസിപ്പിച്ചാണ് ചിത്രം തയ്യാറാക്കിയിരിക്കുന്നത്. രാഷ്ടം നടപ്പിലാക്കുന്ന വധശിക്ഷയും വ്യക്തികൾ നടത്തുന്ന കൊലയും തമ്മിലുള്ള വൈരുദ്ധ്യം തുലനം ചെയ്യുകയാണ് ചിത്രം. വധശിക്ഷക്ക് എതിരായ ഒരു രാഷ്ട്രീയ ചിത്രമായും വിലയിരുത്തപ്പെടുന്നു. കളർ ഫിൽറ്ററുകളും, ഷൈഡ് ലെൻസുകളും ഉപയോഗിച്ച് കഥയുടെ പ്രകൃതത്തിനനുസരിച്ച വർണ്ണവൈധ്യം സൃഷ്ടിക്കുന്നതിൽ നടത്തിയ പരീക്ഷണങ്ങൾ ചിത്രത്തെ ഏറേ ശ്രദ്ധേയമാക്കി. ചിത്രം 1988-ലെ കാൻസ് അന്താരാഷ്ട ചലച്ചിത്രമേലയിൽ ഫിപ്രെസി പുരസ്ക്കാരത്തിനും ജൂറി പുരസ്ക്കാരത്തിനും അർഹമായി. 1988-ലെ ഏറ്റവും നല്ല ചിത്രത്തിനുള്ള യൂറോപ്യൻ ചലച്ചിത്ര പുരസ്ക്കാരവും ചിത്രം കരസ്ഥമാക്കി.



[[വർഗ്ഗം:പോളിഷ് ചലച്ചിത്രങ്ങൾ]]
[[വർഗ്ഗം:ക്രിസ്റ്റോഫ് കീസ്‌ലോവ്‌സ്കി സംവിധാനം ചെയ്ത സിനിമകൾ]]
[[വർഗ്ഗം:1988-ൽ പുറത്തിറങ്ങിയ ചലച്ചിത്രങ്ങൾ]]

</doc>
<doc id="158151" url="https://ml.wikipedia.org/wiki?curid=158151" title="ഹോസ്റ്റ്ഗേറ്റർ">
ഹോസ്റ്റ്ഗേറ്റർ

വടക്കേ അമേരിക്കയിലെ ഹോസ്റ്റൺ അധിഷ്‌ഠിതമായ ഒരു വെബ്‌സൈറ്റ് ഡൊമൈൻ ലേഖാധികാരി ആണ് ഹോസ്റ്റ്ഗേറ്റർ. ടെക്സാസിലെതന്നെ ഓസ്റ്റിൻ എന്ന സ്ഥലത്തും ഇവർ പ്രവർത്തിക്കുന്നുണ്ട്. 2002ൽ ഫ്ലോറിഡ അറ്റ്ലാന്റിക് സർവ്വകലാശാലയിൽ വിദ്യാർത്ഥിയായിരിക്കേ ബ്രെന്റ് ഓക്സ്‌ലി ആണ് ഹോസ്റ്റ്ഗേറ്റർ ആരംഭിച്ചത്. 2008ൽ "ഗ്രീൻ ഹോസ്റ്റിംഗ്" എന്ന പേരിൽ പ്രകൃതിയോട് ഇണങ്ങുന്ന വെബ് ഹോസ്റ്റ് സേവനം ഇവർ ആരംഭിച്ചു. വെബ്‌സൈറ്റ് രെജിസ്ടേഷൻ, വെബ്‌സൈറ്റ് ഹോസ്റ്റ് എന്നിവയാണ് ഇവരുടെ പ്രധാന പ്രവർത്തന മേഖല.

2011ൽ ഹോസ്റ്റ്ഗേറ്റർ ഇന്ത്യയിലും പ്രവർത്തനം ആരംഭിച്ചിരുന്നു. മഹാരാഷ്ടയിലെ നാഷിക് എന്ന സ്ഥലത്താണ് ഇന്ത്യയിലെ ഹോസ്റ്റ്ഗേറ്ററിന്റെ മുഖ്യകാര്യാലയം.



</doc>
<doc id="158167" url="https://ml.wikipedia.org/wiki?curid=158167" title="പൂത്താലിത്തുമ്പി">
പൂത്താലിത്തുമ്പി

ആകാശനീലനിറത്തിൽ കാണപ്പെടുന്ന ഒരിനം സൂചിത്തുമ്പിയാണ് പൂത്താലിത്തുമ്പി. ആമ്പലിന്റെ ഇലയിലും തണ്ടിലുമാണ് ഇവ മുട്ടയിടുന്നത്. ആമ്പലിന് നാട്ടുഭാഷയിൽ പറയുന്ന പേരാണ് പൂത്താലി. ആമ്പലും മറ്റും നിറഞ്ഞ് നില്ക്കുന്ന കുളങ്ങളിൽ ഇതിനെ സാധാരണമായി കാണാം.


</doc>
<doc id="158172" url="https://ml.wikipedia.org/wiki?curid=158172" title="ബാങ്ക്">
ബാങ്ക്

സാമ്പത്തിക സേവനങ്ങൾ പ്രദാനം ചെയ്യുന്ന ധനകാര്യസ്ഥാപനമാണ് ബാങ്ക്. നിക്ഷേപങ്ങൾ സ്വീകരിക്കുകയും ആവശ്യക്കാർക്ക് വായ്പകൾ നൽകുകയും ചെയ്യുക എന്നതാണ് ബാങ്കുകളുടെ പ്രവർത്തനങ്ങളിൽ പ്രധാനം. വായ്പകൾ എടുക്കുന്ന ഉപഭോക്താക്കളിൽ നിന്നും പലിശ ഈടാക്കുന്ന ബാങ്ക് അതിൽ ഒരു ഭാഗം നിക്ഷേപകർക്ക് നൽകുകയും ബാക്കി ബാങ്കിന്റെ പ്രവർത്തനങ്ങൾക്കും ലാഭാംശമായും ഉപയോഗിക്കുകയും ചെയ്യുന്നു.








</doc>
<doc id="158173" url="https://ml.wikipedia.org/wiki?curid=158173" title="അന്തോസോവ">
അന്തോസോവ

സീലന്ററേറ്റ (Coelenterata) ഫൈലത്തിലെ കടൽ-ആനിമോണുകൾ (Sea-anemones), കോറലുകൾ (Corals) എന്നീ ജലജീവികൾ ഉൾപ്പെടുന്ന ജന്തുവർഗമാണ് അന്തോസോവ (Anthozoa). അന്തോസോവ എന്ന വാക്കിന് "പുഷ്പാകൃതിയുള്ള ജന്തുക്കൾ" എന്നാണർഥം. ഒറ്റയായോ സംഘമായോ എവിടെയെങ്കിലും പറ്റിപ്പിടിച്ചു ജീവിക്കുന്ന സമുദ്രജീവികളാണ് ഇവയെല്ലാം. കടൽത്തീരത്തിനടുത്ത് പാറക്കഷണങ്ങളിലും മറ്റും പറ്റിപിടിച്ചു പലനിറത്തോടൂകൂടി പുഷ്പങ്ങൾ വിരിഞ്ഞുനിൽക്കുന്നതുപോലെ കാണപ്പെടുന്ന കടൽ-ആനിമോണുകൾ, പവിഴപ്പുറ്റുകൾ (corals), കടൽവിശറികൾ (Sea fans), കടൽത്തൂവലുകൾ (Sea feathers) എന്നിവയെല്ലാം ഈ ജന്തുവർഗത്തിൽ ഉൾപ്പെടുന്നു.

അടിസ്ഥാനപരമായി ഒരു അച്ചുതണ്ടിനു ചുറ്റും വിന്യസിച്ചിരിക്കുന്ന ശരീരഭാഗങ്ങളാണ് ഇവയ്ക്കുള്ളത്. ഇതിന് ത്രിജ്യതാ-സമമിതി (radial symmetry) എന്നു പറയുന്നു. ഈ സമമിതി പല വിധത്തിൽ രൂപാന്തരപ്പെട്ടിരിക്കുന്നു. ഒരു വൃത്തസ്തംഭത്തിന്റെ ആകൃതിയാണ് ശരീരത്തിനുള്ളത്. ഇതിന്റെ ഒരറ്റം സ്വതന്ത്രമായും മറ്റേയറ്റം എവിടെയെങ്കിലും പറ്റിപ്പിടിച്ചും ഇരിക്കുന്നു. സ്വതന്ത്രാഗ്രം ഒരു വദനഫലകമായി (oral disc) വികസിച്ചിരിക്കുന്നു. ഈ ഭാഗത്ത് മധ്യത്തിലായി ഒരു വിടവുപോലെ വായ് സ്ഥിതിചെയ്യുന്നു. ഇതിനു ചുറ്റും പൊള്ളയായ ഗ്രാഹികൾ കാണാം. ചില അന്തോസോവകളിൽ ഒരു ഗുദ-ദ്വാരം (anal pore) കാണുന്നുണ്ടെങ്കിലും സാധാരണയായി ഗുദം (anus) ഈ ജീവികളിൽ കാണാറില്ല. വായിൽനിന്നും തൊണ്ടയ്ക്കു തുല്യമായ ഒരു പരന്ന കുഴൽ ഉൾഭാഗത്തേക്കു നീണ്ടുപോകുന്നു. ഇത് ഗ്രസനി (pharynx) എന്ന പേരിൽ അറിയപ്പെടുന്നു. ഗ്രസനി സീലന്ററോൺ (coelenteron) എന്ന ശരീരഗുഹികയിലേക്കു തുറക്കുന്നു. ഗ്രസനിയോട് ചേർന്ന് ഒന്നോ രണ്ടോ സിലിയാമയ-പാത്തികൾ കാണപ്പെടുന്നു. സൈഫണോഗ്ലീഫ് (syphonoglyph) എന്നറിയപ്പെടുന്ന ഈ പാത്തികൾ സീലന്ററോണിനുള്ളിലേക്ക് ജലം പമ്പുചെയ്യാൻ സഹായിക്കുന്നു. ഗ്രസനി ഉള്ളിൽ ഒരു നാളിയിലേക്കാണ് തുറക്കുന്നത്. ഈ നാളിയും ശരീരഭിത്തിയുമായി ലംബമാനമായ അനവധി ഉൾഭിത്തികൾ (mesen-teries) മൂലം ബന്ധിച്ചിരിക്കുന്നു. ഈ ഉൾഭിത്തികൾ സീലന്ററോണിനെ അനവധി അറകളായി തിരിക്കുന്നു.
വദനഫലകത്തിനു ചുറ്റുമായി കാണുന്ന ഗ്രാഹികൾ ആഹാരസമ്പാദനത്തിനും പ്രതിരോധത്തിനുമായാണ് ഉപയോഗപ്പെടുത്തുന്നത്. ഇവയെ വികസിപ്പിക്കുവാനും ചുരുക്കുവാനും സാധിക്കും. ഗ്രാഹികളിൽ കാണുന്ന അസംഖ്യം സൂക്ഷ്മദംശകോശികകൾ (nematocysts) ആണ് പ്രതിരോധകായുധങ്ങളായി പ്രവർത്തിക്കുന്നത്. വിഷലിപ്തമായ ഈ ദംശകോശികൾകൊണ്ടുള്ള കുത്ത് സൂക്ഷ്മജീവികളെ കൊന്നുകളയുകയോ ഓടിച്ചകറ്റുകയോ ചെയ്യുന്നു.

പരിണാമപരമായി താഴ്ന്ന നിലവാരത്തിലുള്ള ശരീരഘടനയാണ് ഇവയ്ക്കുള്ളത്. ബാഹ്യചർമവും (ectoderm), ദഹനക്രിയയെ സഹായിക്കുന്ന അന്തചർമവും (endoderm) ചേർന്ന രണ്ടു പാളികൾകൊണ്ടാണ് ശരീരം നിർമിച്ചിരിക്കുന്നത്. ഈ രണ്ടുപാളികളെയും ജല്ലിപോലെയുള്ള മീസോഗ്ലിയ (Mesogloea) എന്ന ഒരു സ്തരം വേർതിരിക്കുന്നു. സീലന്ററേറ്റയിലെ മറ്റു വർഗങ്ങളായ ഹൈഡ്രോസോവ (Hydrozoa), സ്കൈഫോസോവ (Scyphozoa) എന്നിവയിലെക്കാൾ കോശമയമാണ് അന്തോസോവയിൽ കാണപ്പെടുന്ന മീസോഗ്ലിയയുടെ ഘടന. ഇതിന് ഘടനാപരമായി സംയോജനകല(connective tissue)യുമായാണ് സാദൃശ്യമുള്ളത്.

മിക്ക അന്തോസോവകളിലും വലിയ തോതിൽ സഞ്ചാര സ്വാതന്ത്ര്യം കാണാറില്ല. ഗ്രാഹികളുടെ ചലനത്താലും ശരീരത്തിന്റെ വികാസ-സങ്കോചങ്ങളാലും ആണ് ഇവ സഞ്ചരിക്കാറുള്ളത്. വിവിധ ആഹാരരീതികളുണ്ടെങ്കിലും അന്തോസോവകൾ മൊത്തത്തിൽ മാംസാഹാരികളാണ്.

നാഡീവ്യൂഹം, രക്തപര്യയനവ്യൂഹം, വിസർജനേന്ദ്രിയങ്ങൾ എന്നിവ ഇവയിൽ കാണാറില്ല. ശരീരകോശങ്ങൾ പൊതുവേ ഈ കർമങ്ങൾ നിർവഹിക്കുന്നു.

ബീജകോശങ്ങൾ അന്തച്ഛർമത്തിൽ നിന്നാണുടലെടുക്കുന്നത്. വളർച്ചയെത്തിയ ബീജകോശങ്ങൾ സ്വതന്ത്രമായി വായ്ദ്വാരം വഴി വെളിയിലേക്കു നീങ്ങുകയോ ഉള്ളിൽവച്ചു തന്നെ ബീജസങ്കലനവിധേയമാകുകയോ ചെയ്യുന്നു. സീലന്ററേറ്റയുടെ മറ്റു വിഭാഗങ്ങളിലേതുപോലെ ഇവിടെയും ബീജസങ്കലനത്തിനുശേഷം പ്ലാനുല (Planula) എന്ന ലാർവ ഉണ്ടാകുന്നു. ഒരു സ്വതന്ത്രജീവിതത്തിനുശേഷം എവിടെയെങ്കിലും പറ്റിപ്പിടിച്ച് ഇവ വളർച്ച മുഴുമിപ്പിക്കുകയാണ് പതിവ്.

അന്തോസോവയെ രണ്ട് ഉപവർഗങ്ങളായി തിരിച്ചിരിക്കുന്നു.

സംഘജീവികൾ. ഓരോന്നും താരതമ്യേന ചെറിയവയാണ്. പവിഴപ്പുറ്റു നിരയിലെ ഒരു പ്രധാന ഘടകമാണിത്. ഒരു മാതൃകാംഗത്തിൽ 8 ഗ്രാഹികളും 8 ഉൾഭിത്തികളും ഉണ്ട്. ഗ്രാഹികൾ തൂവൽമാതിരിയുള്ള പാർശ്വഭാഗങ്ങളോടുകൂടിയവാണ്. തൊണ്ടയുടെ ഒരു കോണിൽ, നീളത്തിൽ സിലിയാമയമായ ഒരു പാത്തി (siphonoglyph)യുണ്ട്. അവയിലെ സിലിയകളുടെ പ്രവർത്തനംമൂലം തൊണ്ടയിൽകൂടെ തുടർച്ചയായി ഉള്ളിലേക്ക് ജലം ഒഴുകും. തൊണ്ടയുടെ പാത്തിയില്ലാത്ത കോണിന്റെ ഭാഗത്തുള്ള രണ്ടു വലിയ ഭിത്തികളിലെ സിലിയകളുടെ പ്രവർത്തനം മൂലം ജലം പുറത്തേക്കു പൊയ്ക്കൊണ്ടിരിക്കും. മറ്റ് 6 ഭിത്തികൾ ചെറുതും പല ദഹന ഗ്രന്ഥികോശങ്ങളുള്ളവയും ജനനേന്ദ്രിയങ്ങളെ വഹിക്കുന്നവയുമായിരിക്കും. ഈ ജീവികളുടെ മുട്ടകൾ പ്ലാനുല എന്ന ലാർവയാകുകയും കാലക്രമത്തിൽ എവിടെയെങ്കിലും പറ്റിപ്പിടിച്ച് ജീവിതം ആരംഭിക്കുകയും ചെയ്യുന്നു. ഒരു പ്രത്യേക രീതിയിൽ പുതിയ മൊട്ടുകൾ ഉദ്ഭവിപ്പിച്ച് പല രൂപഭേദങ്ങളിലൂടെ വളർച്ച മുഴുമിപ്പിക്കുന്ന ഇവ കാലപ്പഴക്കത്തിൽ ഒരു സംഘജീവിയായിത്തീരുന്നു. പ്രാണിയിൽനിന്നും കുഴൽരൂപത്തിൽ പാർശ്വങ്ങളിലേക്കു വളരുന്ന സ്കന്ദങ്ങളിൽ (solenia) നിന്നായിരിക്കും മൊട്ടുകൾ ആവിർഭവിക്കുക. ഈ സ്കന്ദങ്ങൾ അന്തശ്ചർമം കൊണ്ടുള്ളതാണ്. ഇവ സംഘജീവികളുടെ പൊള്ളയായ ഭാഗങ്ങളെ തമ്മിൽ ബന്ധിപ്പിച്ച് ഒന്നാക്കിത്തീർക്കുന്നു. പ്രാണികൾ വളരുന്നതോടുകൂടി ഉള്ളിൽ അസ്ഥികൂടം സ്രവിക്കപ്പെടുന്നു. അങ്ങനെ സംഘജീവികൾക്ക് മൊത്തമായി വലിയ ഒരു അസ്ഥികൂടം ഉണ്ടാകുന്നു. ചില ജീവികളിൽ അസ്ഥികൂടത്തിന്റെ സ്ഥാനത്ത് നിരവധി സ്വതന്ത്ര കണ്ഡികകൾ (spicules) കാണാം. അന്തോസോവകളിൽ ബഹുരൂപത (polymorphism) പ്രദർശിപ്പിക്കുന്നത് ആൽസിയൊണേറിയ മാത്രമാണ്. ഈ ഭിന്നാംഗങ്ങളിൽ ഒരിനം (Gastro-zooids) ആഹാര പ്രക്രിയ നടത്തുകയും, മറ്റൊരിനം (Siphono-zooids) സംഘജീവിയുടെ ഉള്ളിലും സ്കന്ദങ്ങളിലും കൂടെ ജലപ്രവാഹത്തെ നയിക്കുകയും ചെയ്യുന്നു. ആദ്യത്തെ ഇനം മേൽവിവരിച്ച ശരീരഘടനയുള്ളവയാണ്. രണ്ടാം ഇനത്തിന്റെ തൊണ്ടയുടെ പാത്തി ഒഴിച്ചുള്ള ശരീരഭാഗങ്ങളിൽ വലിയ ലഘൂകരണം നടന്നിരിക്കുന്നു.

ജീവിച്ചിരിക്കുന്ന ആൽസിയൊണേറിയ പല വിഭാഗങ്ങളിൽപ്പെടുന്നു.

ഇതിലെഅംഗങ്ങൾക്കെല്ലാംകൂടെഒരുപൊതുകല(coenosarc)ഇല്ല.അംഗങ്ങൾ ഇഴഞ്ഞുവളരുന്ന സ്റ്റോളനിൽ (Stolen) നിന്നും ഒറ്റയൊറ്റയായി ഉദ്ഭവിച്ച് ലംബമാനമായി വളരുന്നുസ്റ്റോളന്റെ ഉള്ളിലുള്ള സ്കന്ദങ്ങൾ കൊണ്ട് അംഗങ്ങൾ ബന്ധിപ്പിക്കപ്പെട്ടിരിക്കും. അസ്ഥികൂടം ചോക്കു പോലുള്ളതും കണ്ഡികയുടെ ആകൃതിയുള്ളതുമായിരിക്കും.

ചുവട്ടിലുള്ള സ്റ്റോളനിൽ നിന്നും മുളയായി ഉദയം ചെയ്യുന്ന ആദ്യത്തെ അംഗങ്ങൾ ലംബമാനമായി വളർന്നുയരുന്നു.തുടർന്ന് അവയുടെ പാർശ്വങ്ങളിൽ മറ്റംഗങ്ങൾ ഉണ്ടാകുന്നു. കണ്ഡികയുടെ രൂപത്തിലുള്ള അസ്ഥികൂടങ്ങൾ കുറെയൊക്കെ ബന്ധിക്കപ്പെട്ടിരിക്കുന്നു.

സോഫ്റ്റ് കോറൽസ്. മാംസളമായ ഒരു പൊതുകലയിൽ നിന്നും അംഗങ്ങൾ തള്ളിനില്ക്കുന്നു. ഈ പൊതുകല പല ജീവികളിൽ പല ആകൃതിയിലായിരിക്കും.

നീലപ്പവിഴം. ഇതിന്റെ ഘനമായ അസ്ഥികൂടത്തിൽ ലംബവും സമാന്തരവുമായി മുകളിലേക്കു മാത്രം തുറന്നിരിക്കുന്ന നിരവധി കുഴലുകൾ ഉണ്ട്. ഇവ രണ്ടു വലിപ്പത്തിലാണ്. വലുതിൽ അംഗങ്ങളുടെ ചുവടുഭാഗംഇരിക്കുന്നു.ചെറുത് എണ്ണത്തിൽ വളരെ കൂടുതലുള്ളതും ഉള്ളിൽ വലപോലെ സ്കന്ദങ്ങളുള്ളതുമാണ്. അസ്ഥികൂടത്തിന്റെ ഉപരിതലത്തിൽ പൊതുകല സ്ഥിതിചെയ്യുന്നു. ഇതിൽനിന്നുമാണ് സ്കന്ദങ്ങൾ ഉദ്ഭവിക്കുന്നത്. ഈ സ്കന്ദങ്ങൾ അംഗങ്ങളുടെ മധ്യഭാഗങ്ങളെ തമ്മിൽ ബന്ധിപ്പിക്കുന്നു. നേരത്തെ പറഞ്ഞ സ്കന്ധങ്ങൾ ഇവയിൽനിന്നും കീഴോട്ട് വളർന്നു നില്ക്കുന്നവയാണ്.

ഹോണീ (horney) കോറലുകൾ-കടൽചാട്ട, കടൽതൂവൽ, കടൽവിശറി മുതലായവ. സാധാരണ ഗോർഗൊണിൻ (gorgonian) എന്ന കടുപ്പമുള്ള സാധനംകൊണ്ട് അസ്ഥികൂടം സൃഷ്ടിക്കുന്നു. ചുവട്ടിലുള്ള സ്റ്റോളനിൽ നിന്നും ലംബമാനമായി ചെടികളെപ്പോലെയോ, തുവൽ, വിശറി മുതലായവയെപ്പോലെയോ വളരുന്നു. ഇവയുടെ തണ്ടുപോലുള്ള (stem) ഭാഗങ്ങളുടെ ഉള്ളിലാണ് അസ്ഥികൂടം കാണപ്പെടുന്നത്. ഇതിനെ ചുറ്റി ഒരു പൊതുകലയുണ്ട്; ഇതിൽ നിറയെ സ്കന്ധങ്ങളും. തണ്ടിന്റെ അക്ഷത്തിനു ലംബമായി അംഗങ്ങൾ വളർന്ന് പുറത്തേക്കു തള്ളിനില്ക്കുന്നു. സ്കന്ദങ്ങൾ ഈ അംഗങ്ങളെ തമ്മിൽ ബന്ധിപ്പിക്കുന്നു.

കടൽപേനകൾ. മാംസളമായ സംഘജീവികളാണ് ഇവയെല്ലാം. പ്രധാനമായ അംഗം വളരെ നീളത്തിൽ വളർന്ന് സംഘജീവിയുടെ ഒരു ഞെട്ട് പോലെ നിൽക്കുന്നു. അതിന്റെ ഇരുപാർശ്വങ്ങളിലും മറ്റംഗങ്ങൾ വളരുന്നു. ചിലതിൽ രണ്ടാമത് പറഞ്ഞതരം അംഗങ്ങൾ പ്രധാനാംഗത്തിന്റെ എല്ലാ വശത്തേക്കും വളർന്നുനിൽക്കുന്നതു കാണാം. പ്രധാനാംഗത്തിന്റെ മധ്യത്തിലാണ് അസ്ഥികൂടം സ്ഥിതിചെയ്യുന്നത്. മറ്റംഗങ്ങൾ മേൽ വിവരിച്ചമാതിരി രണ്ടുതരമാണ് - ആഹാരപ്രക്രിയ നടത്തുന്നവയും ജലപ്രവാഹത്തെ നയിക്കുന്നവയും.

ഗ്രാഹികളും (tentacles) ഉൾഭിത്തികളും വളരെ അധികമായിരിക്കും (ഒരിക്കലും 8 ആയിരിക്കയില്ല). ഗ്രാഹികൾ ലഘുവും കമ്പിളിനാരങ്ങയുടെ അല്ലികളോട് സാദൃശ്യമുള്ളവയുമാണ്. തൊണ്ടയുടെ രണ്ടു കോണുകളിലും പാത്തി കാണപ്പെടുന്നു. സൊവാന്തേറിയ ഭിന്നജാതീയമായ ഒരു വിഭാഗമാണ്. ഇവയെ 5 വർഗങ്ങളായി തിരിച്ചിരിക്കുന്നു.

കടൽ പുഷ്പങ്ങൾ. സംഘജീവികൾ അല്ല. ഇവയിൽ അസ്ഥികൂടങ്ങൾ കാണപ്പെടുന്നില്ല., കല്ലുകളിലോ, സഞ്ചരിക്കുന്ന മറ്റു ജീവികളിൽ പറ്റിപ്പിടിച്ചോ, മണ്ണ് തുരന്ന് അതിലോ ആണ് സാധാരണ ജീവിക്കുന്നത്. പറ്റിപ്പിടിച്ചിരിക്കുമെങ്കിലും നിരങ്ങി നീങ്ങുവാൻ കഴിയുന്നു. ശരീരം വൃത്തസ്തംഭാകൃതിയിലുള്ളതാണ്. 

മാതൃകാപവിഴപ്പുറ്റ്. സ്റ്റോണീ (stony) കോറൽസ്. കൂടുതലും സംഘജീവികൾ. അംഗങ്ങൾ കടൽ പുഷ്പങ്ങളെപ്പോലിരിക്കും. പക്ഷേ നിരങ്ങിനീങ്ങുവാൻ കഴിവില്ല.

ഓരോ അംഗവും കപ്പിന്റെ ആകൃതിയിലുള്ള ഒരു അസ്ഥികൂടം സ്രവിച്ച് അതിനകത്തിരിക്കുന്നു. കപ്പിന്റെ ഉള്ളിൽ നിന്നും ജീവിയുടെ ഉൾഭിത്തികളുടെ മധ്യഭാഗത്തേക്ക് അസ്ഥികൂടം തള്ളിനിൽക്കും (sclerosepta). എല്ലാ ജീവികളുടെയും അസ്ഥികൂടം ഒന്നിച്ചിരിക്കയാൽ വളരെ വിസ്തൃതമായിരിക്കും. പഴയ ജീവികളിൽ പുതിയ മുളകൾ ആവിർഭവിച്ച് വളർന്നാണ് വലിയ സംഘജീവികളായിത്തീരുന്നത്. കടലിൽ പലയിടങ്ങളിലും കാണുന്ന പവിഴപ്പുറ്റുനിരകൾ പ്രധാനമായും മാതൃകാപവിഴപ്പുറ്റുകളെക്കൊണ്ട് ഉണ്ടായവയാണ്.

മിക്കവയും സംഘജീവികൾ. അസ്ഥികൂടം ഇല്ല. അംഗങ്ങൾ ഏറെക്കുറെ പുഷ്പജീവികളുടേതുപോലിരിക്കും. സംഘജീവികൾ സ്കന്ദങ്ങൾ കൊണ്ടോ ചുവട്ടിലുള്ള പൊതുകലകൊണ്ടോ ബന്ധിക്കപ്പെട്ടിരിക്കുന്നു. കനമായ പൊതുകലയിൽനിന്നും അംഗങ്ങളുടെ മുഖഭാഗം (oral end) മാത്രം പുറത്തേക്ക് തള്ളിനിൽക്കും.

കരിംപവിഴം അഥവാ മുൾപവിഴം. ശോഷിച്ച് ചെടികളെപ്പോലുള്ള സംഘജീവികൾ. ഉള്ളിലൂടെ ഒരു അസ്ഥികൂടകാണ്ഡം ഉണ്ട്; ഇതിനെ ചുറ്റി ഒരു പൊതുകലയും. അതിൽനിന്നും ജീവികൾ പുറത്തേക്കു തള്ളിനിൽക്കുന്നു.

കടൽപുഷ്പം പോലുള്ള ഏകഗണവിഭാഗം. മണലിൽ കുഴികളുണ്ടാക്കി അതിനുള്ളിലാണ് ജീവിക്കുന്നത്. മുകൾഭാഗം മാത്രമേ മണൽപ്പരപ്പിനുമുകളിൽ വരികയുള്ളു. മുഖത്തുള്ള ഗ്രാഹികൾ രണ്ടു വൃത്തങ്ങളിലായിട്ടായിരിക്കും. വൃത്തസ്തംഭാകൃതിയിലുള്ള ശരീരത്തിന്റെ ചുവട്ടിൽ ഒരു ദ്വാരം കാണപ്പെടുന്നു.




</doc>
<doc id="158175" url="https://ml.wikipedia.org/wiki?curid=158175" title="അലക്സാണ്ടർ പറമ്പിത്തറ">
അലക്സാണ്ടർ പറമ്പിത്തറ

കേരളാ നിയമസഭയിലെ നാലാമത്തെ സ്പീക്കറും ഒന്ന്, രണ്ട്, മൂന്ന് കേരള നിയമസഭകളിൽ അംഗവുമായിരുന്ന രാഷ്ട്രീയനേതാവായിരുന്നു അലക്സാണ്ടർ പറമ്പിത്തറ (ഫെബ്രുവരി 1900 - 10 ജൂൺ 1989 ). കൊച്ചി നിയമസഭാംഗം (1935-38) & (1948-49), തിരുക്കൊച്ചി നിയമസഭാംഗം (1949-56), പള്ളുരുത്തി നിയോജകമണ്ഡലത്തിൽ കോൺഗ്രസ് പ്രതിനിധിയായി ഒന്നും രണ്ടും കേരളനിയമസഭയിലും അംഗമായിട്ടുണ്ട് അലക്സാണ്ടർ. എറണാകുളം നിയമസഭാമണ്ഡലത്തിൽ നിന്നാണ് കോൺഗ്രസ് പ്രതിനിധിയായി മൂന്നാമത് കേരളനിയമസഭയിലേക്ക് അലക്സാണ്ടർ തിരഞ്ഞെടുക്കപ്പെട്ടത്.

കുമ്പളങ്ങി സെന്റ്.പീറ്റേഴ്സ് ഹൈസ്കൂളിൽ പ്രധാനാധ്യാപകനായി ഔദ്യോഗിക ജോലിയാരംഭിച്ച അലക്സാണ്ടർ ഗവണ്മെന്റ് കമ്മിറ്റി ഓഫ് അഷുറൻസിന്റെ ചെയർമാൻ(1967-68), ലൈബ്രറി ഉപദേശക കമ്മിറ്റി ചെയർമാൻ(1969-70), എറണാകുളം മുനിസിപ്പൽ കൗൺസിൽ പ്രസിഡന്റ്(1947-57), എറണാകുളം ജില്ലാ കോൺഗ്രസ് കമ്മിറ്റി പ്രസിഡന്റ്(1961) എന്നീ നിലകളിലും പ്രവർത്തിച്ചിട്ടുണ്ട്.


</doc>
<doc id="158176" url="https://ml.wikipedia.org/wiki?curid=158176" title="അബ്ദുൽറഹ്മാൻ അൽ സുദൈസ്">
അബ്ദുൽറഹ്മാൻ അൽ സുദൈസ്

മസ്ജിദുൽ ഹറാമിലെ ഇമാമാണ് അബ്ദുൽറഹ്മാൻ അൽ സുദൈസ്. തന്റെ ഖുർആൻ പാരായണ നൈപുണ്യം കൊണ്ട് ഇസ്‌ലാം മതവിശ്വാസികൾക്കിടയിൽ ഏറെ ശ്രദ്ധേയനാണ് അദ്ദേഹം. 1960 ഫെബ്രുവരി 10ന് സൗദി അറേബ്യയിലെ റിയാദിൽ ജനിച്ച സുദൈസ് തന്റെ 12-ാം വയസ്സിൽ ഖുർആൻ ഹൃദിസ്ഥമാക്കി. നജ്ദിൽ വളർന്ന അദ്ദേഹം പ്രാഥമിക പഠനം പൂർത്തിയാക്കിയത് റിയാദിലെ അല്മുസന്നാ ബിൻ ഹാരിസ് എലമെന്ററി സ്കൂളില് നിന്നായിരുന്നു. 1979-ൽ റിയാദ് സയന്റിഫിക് ഇൻസ്റ്റിറ്റ്യൂട്ടില് നിന്നു ഉയർന്ന മാർക്കോടെ ബിരുദം നേടുകയും പിന്നീട് 1983-ൽ റിയാദ് യൂണിവേഴ്സിറ്റിയിൽ നിന്നും ഇസ്ലാമികനിയമത്തിൽ (ശരീഅ) ബിരുദവും 1987-ൽ കിംഗ് സഊദ് ഇസ്ലാമിക് യൂണിവേഴ്സിറ്റിയിൽ നിന്ന് ബിരുദാനന്തര ബിരുദവും നേടുകയുണ്ടായി.


</doc>
<doc id="158180" url="https://ml.wikipedia.org/wiki?curid=158180" title="ഇഫ്‌താർ">
ഇഫ്‌താർ

ഇഫ്താർ എന്ന അറബി വാക്കിന് ബ്രേക്ക്ഫാസ്റ്റ് എന്നാണർഥം. അറബിയിൽ പ്രാതലിന് ഇഫ്താർ, ഫുതൂർ എന്നിങ്ങനെ ഉപയോഗിക്കുന്നു. എന്നാൽ ഈ വാക്ക് റമദാനിൽ വ്രതമാചരിക്കുന്ന മുസ്‌ലിംകളുടെ നോമ്പുതുറയെയും നോമ്പുതുറ വിഭവങ്ങൾക്കുമാണ് വ്യാപമായി ഉപയോഗിക്കാറുള്ളത്. മഗ്‌രിബ് നമസ്ക്കാരത്തിനുള്ള ബാങ്ക് വിളിക്കുന്നതോടെയാണ് മുസ്‌ലിംകൾ നോമ്പുതുറക്കുന്നത്. ഇഫ്താറിന് ഉപയോഗിക്കുന്ന ഭക്ഷണ പദാർത്ഥങ്ങൾ എന്തുമാകാം എന്നിരുന്നാലും സാധാരണയായി ഈന്തപ്പഴമോ വെള്ളമോ ആണ് ഇഫ്താറിൽ വിശ്വാസികൾ ആദ്യമായി ഉപയോഗിക്കുന്നത്. ഇസ്ലാമിക വിശ്വാസപ്രകാരം മറ്റുള്ളവരെ നോമ്പുതുറപ്പിക്കുന്നതും സംഘടിതമായി നോമ്പുതുറക്കുന്നതും കാര്യമാണ്. ഒരു വിശ്വസി മറ്റൊരു വിശ്വസിയെ നോമ്പ് തുറപ്പിക്കുന്നതിലൂടെ ഇരട്ടിനോമ്പിന്റെ പ്രതിഫലമാണ് ലഭിക്കുക. പരസ്പര സൗഹാർദ്ദം ഊട്ടിയുറപ്പിക്കാനും ഇഫ്താർ സംഗമങ്ങൾ സഹായിക്കുന്നു.


</doc>
<doc id="158182" url="https://ml.wikipedia.org/wiki?curid=158182" title="എം.എ. ആന്റണി">
എം.എ. ആന്റണി

കോതകുളങ്ങര നിയമസഭാ മണ്ഡലത്തിൽ നിന്നും കോൺഗ്രസ് പ്രതിനിധിയായി ഒന്നും രണ്ടും കേരളാനിയമസഭയിൽ അംഗമായ ഒരു രാഷ്ട്രീയ നേതാവാണ് എം.എ. ആന്റണി (27 ജൂലൈ 1919 - 22 ജൂലൈ 1988). തിരുക്കൊച്ചി നിയമസഭയിലും 1954-56 ആന്റണി അംഗമായിട്ടുണ്ട്.

അഭിഭാഷകനായി ഔദ്യോഗിക ജീവിതം ആരംഭിച്ച ആന്റണി മൂക്കന്നൂർ ഗ്രാമപഞ്ചായത്ത് പ്രസിഡന്റ്, കോതകുളങ്ങര പഞ്ചായത്ത് ബോർഡംഗം, അങ്കമാലി കോൺഗ്രസ് കമ്മിറ്റി പ്രസിഡന്റ് എന്നീ നിൽകളിലും പ്രവർത്തിച്ചിട്ടുണ്ട്. ഫെഡറൽ ബാങ്കിന്റെ രൂപീകരണത്തിൽ ശ്രദ്ധേയമായ സംഭാവനകൾ നൽകിയ വ്യക്തികൂടിയായിരുന്നു ആന്റണി.


</doc>
<doc id="158185" url="https://ml.wikipedia.org/wiki?curid=158185" title="കെ. അവുക്കാദർക്കുട്ടി നഹ">
കെ. അവുക്കാദർക്കുട്ടി നഹ

ഒന്നു മുതൽ ഏഴ് നിയമസഭകളിൽ തിരൂരങ്ങാടി നിയോജകമണ്ഡലത്തെ കേരളനിയമസഭയിൽ പ്രതിനിധീകരിച്ച മുസ്ലിം ലീഗ് നേതാവാണ് കെ. അവുക്കാദർക്കുട്ടി നഹ (ഫെബ്രുവരി 1920 - 11 ഓഗസ്റ്റ് 1988). പതിമൂന്നാം നിയമസഭയിലെ വിദ്യാഭ്യാസ വകുപ്പ് മന്ത്രിയായ പി.കെ. അബ്ദുറബ്ബ് ഇദ്ദേഹത്തിന്റെ മകനാണ്. പിതാവിന്റെ പേര് കുഞ്ഞികോയാംകുട്ടി ഹാജി എന്നാണ്. പി.കെ. കുഞ്ഞിബീബി ഉമ്മയാണ് പത്നി, മൂന്ന് ആൺമക്കളും ഏഴ് പെൺമക്കളും ഇദ്ദേഹത്തിനുണ്ട്.



</doc>
<doc id="158193" url="https://ml.wikipedia.org/wiki?curid=158193" title="സി.സി. അയ്യപ്പൻ">
സി.സി. അയ്യപ്പൻ

ആദ്യ കേരളനിയമസഭയിൽ വടക്കാഞ്ചേരി നിയമസഭാമണ്ഡലത്തെ പ്രതിനിധീകരിച്ച കമ്മ്യൂണിസ്റ്റനുഭാവിയായ ഒരു രാഷ്ട്രീയ പ്രവർത്തകനാണ് സി.സി. അയ്യപ്പൻ (1920-1960). പ്രീഡിഗ്രി വരെ വിദ്യാഭ്യാസം നടത്തിയ അയ്യപ്പൻ സംവരണമണ്ഡലമായ വടക്കാഞ്ചേരിയെ നിയമസഭയിൽ ആദ്യമായി പ്രതിനിധീകരിച്ച് വ്യക്തിയാണ്. തിരുക്കൊച്ചി നിയമസഭയിലും 1954 മുതൽ 1956 വരെ അയ്യപ്പൻ അംഗമായിരുന്നു. രണ്ട് (1957-58,1958-59) പെറ്റീഷൻ കമ്മറ്റിയുടെ ചെയർമാനായിരുന്ന അയ്യപ്പൻ ഹരിജനങ്ങളുടെ ഉന്നമനത്തിനായി ധാരാളം യത്നിച്ചിരുന്നു.1960-ൽ അദ്ദേഹം അന്തരിച്ചു.


</doc>
<doc id="158197" url="https://ml.wikipedia.org/wiki?curid=158197" title="സ്കാർട്ടൊപസ്സ്">
സ്കാർട്ടൊപസ്സ്

ഇതുവരെ തരവും കുടുംബവും ഗണവും തിരിക്കാത്തതും തെറാപ്പോഡ വിഭാഗത്തിൽപ്പെട്ടതുമായ ദിനോസർ ആണ് സ്കാർട്ടൊപസ്സ്.

ട്രെസ് ഫോസ്സിൽ മാത്രമേ കിട്ടിയിട്ടുള്ളൂ. ഇത് തന്നെ കാല്പാടുകൾ മാത്രം ആണ് . ഇതിൽ നിന്നും ഇവ നീണ്ട കാലുള്ളതിനാൽ വളരെ വേഗത്തിൽ നടന്നിരുന്ന ഒരു ദിനോസർ ആണ് എന്ന് അനുമാനിക്കുന്നു.ഫോസ്സിൽ കണ്ടു കിട്ടിയിട്ടുള്ളത് ഓസ്ട്രേലിയയിൽ നിന്നും ആണ്.


</doc>
<doc id="158200" url="https://ml.wikipedia.org/wiki?curid=158200" title="കെ.ഒ. അയിഷാ ബായ്">
കെ.ഒ. അയിഷാ ബായ്

ആദ്യ കേരളാ നിയമസഭയിലെ ഡെപ്യൂട്ടി സ്പീക്കറായിരുന്നു കെ.ഒ. അയിഷാ ബായ്(25 ഒക്ടോബർ 1926 - 28 ഒക്ടോബർ 2005). ഒന്നും രണ്ടും കേരളാ നിയമസഭയിൽ കായംകുളം നിയോജക മണ്ഡലത്തിൽ നിന്നും കമ്മ്യൂണിസ്റ്റ് പ്രതിനിധിയായാണ് അയിഷാ നിയമസഭയിലേക്കെത്തിയത്. 

കെ. ഉസ്മാൻ സാഹിബിന്റേയും ഫാത്തിമാ ബീവിയുടെയും മകളായി 1926 ഒക്ടോബർ 25ന് ജനിച്ചു. 


കെ. അബ്ദുൾ റസാക്കാണ് ഭർത്താവ്. ഇവർക്ക് 2 ആൺകുട്ടികളും 2 പെൺകുട്ടികളുമുണ്ട്.



</doc>
<doc id="158203" url="https://ml.wikipedia.org/wiki?curid=158203" title="ടിമൈമസ്">
ടിമൈമസ്

തെറാപ്പോഡ വിഭാഗത്തിൽ ഉൾപ്പെടുന്ന ഒരിനം ദിനോസർ ആണ് ടിമൈമസ്. ഇവയുടെ ഫോസ്സിൽ കണ്ടു കിട്ടിയിട്ടുള്ളത് ഓസ്ട്രേലിയിൽ നിന്നും ആണ്. ജീവിച്ചിരുന്നത്‌ തുടക്ക ക്രിറ്റേഷ്യസ് കാലത്ത് ആണ്.

ഇവയുടെ എല്ലുകളുടെ ഘടനയിൽ നിന്നും മിതകാലാവസ്ഥയിൽ ശൈത്യകാലം കഴിച്ചുകൂട്ടുക എന്ന പ്രക്രിയ നടത്തിയിരിക്കാൻ സാധ്യത ഉള്ള ഒരു ദിനോസർ ആണ് ഇവ എന്ന് കണ്ടെത്തിയിട്ടുണ്ട്. 


</doc>
<doc id="158206" url="https://ml.wikipedia.org/wiki?curid=158206" title="സിറ്റി ഓഫ് ഗോഡ് (ബ്രസീലിയൻ ചിത്രം)">
സിറ്റി ഓഫ് ഗോഡ് (ബ്രസീലിയൻ ചിത്രം)

ഫെർനാൻഡോ മെയ്റൽ 2002ൽ സംവിധാനം ചെയ്ത ബ്രസീലിയൻ ചിത്രം.

സവിശേഷമായ രീതിയിൽ കാലത്തെ കൈകാര്യം ചെയ്യുന്ന സിനിമയാണിത്.വിവിധ വിഭാഗങ്ങളിലായി അക്കാദമി അവാർഡിനായുള്ള 4 നാമനിർദ്ദേശങ്ങൾ ഈ ചിത്രത്തിന് ലഭിച്ചു. ഒരു സദ്യയ്ക്ക് വേണ്ടി കൊന്നുകൊണ്ടൊരിക്കുന്ന കോഴികളിൽനിന്നാണ് ഈ സിനിമ ആരംഭിക്കുന്നത്. അതിലൊരു കോഴി ഓടിരക്ഷപ്പെടുന്നു. അതിനെ സായുധരായ ഒരു സംഘം പിന്തുടരുന്നു. റൊക്കറ്റ് എന്ന ഒരു യുവാവ് അവർക്ക് മുന്പിൽ എത്തിപ്പെടുന്നു. അവർ തന്നെ കൊല്ലാനായി വരുകയാണെന്ന് റോക്കറ്റ് കരുതുന്നു. പെട്ടെന്ന് അയാൽ 60കളിൽ ഫുട്ബോൾ കളിച്ചു കൊണ്ടിരിക്കുന്ന ഒരു കുട്ടിയാകുന്നു.

http://www.imdb.com/title/tt0317248/


</doc>
<doc id="158207" url="https://ml.wikipedia.org/wiki?curid=158207" title="പോളിഷ് ഭാഷ">
പോളിഷ് ഭാഷ

പോളണ്ടിലെ ഔദ്യോഗിക ഭാഷയും ഏറ്റവും കൂടുതൽപേർ സംസാരിക്കുന്ന രണ്ടാമത്തെ സ്ലാവിക്ക് ഭാഷയുമാണ് പോളിഷ്. പശ്ചിമ സ്ലാവിക്ക് ഭാഷകളിൽ ഏറ്റവും പ്രചാരമുള്ളത് പോളിഷ് ഭാഷയ്ക്കാണ്. സ്വന്തമായി ലാറ്റിൻ ശൈലിയിലുള്ള ലിപിയും, നൂറ്റാണ്ടുകളായി രൂപപ്പെട്ടുവന്ന തനതായ സാഹിത്യ സംസ്ക്കാരവും പോളിഷ് ഭാഷയ്ക്കുണ്ട്. ഇൻഡോ-യൂറോപ്യൻ ഭാഷാ കുടുംബത്തിൽ ഉൽപ്പെടുന്ന പോളിഷ് പോളണ്ടിന് പുറമേ സ്ലോവാക്യ, ചെക്ക്‌ റിപ്പബ്ലിക്ക്‌, റൊമാനിയ, റഷ്യയയുടെ ഭാഗങ്ങൾ, ജർമ്മനി, യുക്രെയിൻ എന്നിവിടങ്ങളിലും സംസാരഭാഷയാണ്. യൂറോപ്യൻ യൂണിയൻ അംഗീഗരിച്ച ഔദ്യോഗിക ഭാഷകളിലൊന്നാണ് പോളിഷ്.



</doc>
<doc id="158210" url="https://ml.wikipedia.org/wiki?curid=158210" title="ഹെവൻ">
ഹെവൻ

റൺലോല റൺ, എന്നീ പ്രസിദ്ധ ചിത്രങ്ങൾ സംവിധാനം ചെയ്ത ടോം ടൈക്കറുടെ ചിത്രമാണ് ഹെവൻ. ഇറ്റലിയിലെ ട്യൂണിസിലാണ് ഈ സിനിമ നടക്കുന്നത്. യുവാവായ ഇറ്റാലിയൻ ക്ലർക്ക് ഫിലിപ്പോ ഒരു കളി ഹെലികോപ്റ്റർ പറത്തിക്കൊണ്ടിരിക്കുകയായിരിന്നു. അയാളുടെ പരിശിലകൻ അയാളോട് ചോദിച്ചു. ഒരു യഥാർഥ ഹെലികോപ്റ്ററിൽ നിങ്ങൾക്ക് ഉയരത്തിൽനിന്ന് ഉയരത്തിലേക്ക് ഇത്ര തുടർച്ചയായി പറത്തുക അസാധ്യമാണ്.



</doc>
<doc id="158216" url="https://ml.wikipedia.org/wiki?curid=158216" title="കൊടുങ്ങല്ലൂർ നഗരസഭ">
കൊടുങ്ങല്ലൂർ നഗരസഭ

കേരളത്തിലെ തൃശൂർ ജില്ലയുടെ തെക്കുപടിഞ്ഞാറൻ അതിർത്തിയിലുള്ള ഇടത്തരം പട്ടണമാണ് കൊടുങ്ങല്ലൂർ‌ (ഇംഗ്ലീഷ്- Kodungallore അഥവാ Cranganore). കേരളത്തിലെ അതിപുരാതന പട്ടണമായ കൊടുങ്ങല്ലൂർ, ചേര രാജാക്കന്മാരുടെ തലസ്ഥാനമായിരുന്നു. ഹൈന്ദവ ക്ഷേത്രങ്ങൾക്കൊപ്പം തന്നെ ജൂത-ക്രൈസ്തവ-ഇസ്ലാം മത ദേവാലയങ്ങളാലും സമ്പന്നമാണ് കൊടുങ്ങല്ലൂർ പട്ടണം. മധുര ചുട്ടെരിച്ച കണ്ണകിയുടെ പേരിൽ ചേരൻ ചെങ്കുട്ടുവൻ നിർമ്മിച്ചതും കേരളത്തിലെ ആദ്യത്തെ ഭദ്രകാളീ ക്ഷേത്രവുമായ ശ്രീ കുരുംബ ഭഗവതി ക്ഷേത്രം ഈ പട്ടണ ഹൃദയത്തിൽ സ്ഥിതിചെയ്യുന്നു. ഇവിടുത്തെ പ്രസിദ്ധമായ ഉത്സവമാണ് 'കൊടുങ്ങല്ലൂർ ഭരണി' എന്നറിയപ്പെടുന്നത്. ഭാരതത്തിലെ ആദ്യ ക്രിസ്തീയ, മുസ്ലീ ദേവാലയങ്ങൾ കൊടുങ്ങല്ലൂരിലാണ് നിർമ്മിച്ചത്. കേരളത്തിലെ പഴയ തുറമുഖ പട്ടണമായ മുസിരീസ് കൊടുങ്ങല്ലൂരായിരുന്നു എന്നു കരുതുന്നു. . തോമാശ്ലീഹ ആദ്യമായി വന്നിറങ്ങിയത് ഇവിടെയാണന്നു വിശ്വസിക്കുന്നു. യഹൂദമതം, ക്രിസ്തുമതം, ഇസ്ലാം എന്നീ മതങ്ങൾക്ക് ഇന്ത്യയിലെ കളിത്തൊട്ടിലായി കൊടുങ്ങല്ലൂർ അറിയപ്പെടുന്നു. പുരാതനകാലത്തെ പ്രമുഖനായ ശാസ്ത്രജ്ഞൻ ആര്യഭടൻ കൊടുങ്ങല്ലൂരാണ് ജനിച്ചു വളർന്നതെന്നു വിശ്വസിക്കുന്നു. ചിലപ്പതികാരം എഴുതിയ ഇളങ്കോവടികൾ ജീവിച്ചിരുന്നതും, പ്രശസ്ത സാഹിത്യകാരനും മഹാഭാരതം മലയാളത്തിലേക്ക് വിവർത്തനം ചെയ്തതുമാായ കവി കുഞ്ഞുകുട്ടൻ തമ്പുരാന് ഇവിടെയാണ് ജീവിച്ചിരുന്നത്. ഇന്ത്യയിൽ തന്നെ അനന്യലഭ്യമായ കോട്ടകൾ, ക്ഷേത്രങ്ങൾ, സാംസ്കാരിക പൈതൃകം എന്നിവ കൊണ്ട് സമ്പന്നമാണ് കൊടുങ്ങല്ലൂർ. ആധുനിക കാലത്ത് നിരവധി കലാകാരന്മാരും കൊടുങ്ങല്ലൂരു നിന്നും പ്രമുഖധാരയിലേക്ക് വന്നിട്ടുണ്ട്. പട്ടിണം എന്ന പേരിൽ നരവംശശാസ്ത്രജ്ഞന്മാർക്ക് പ്രിയപ്പെട്ട സ്ഥലം ആദ്യകാല കൊടുങ്ങല്ലൂരിന്റെ ഭാഗമായിരുന്നു. 


എന്നാൽ ഇന്നത്തെ പേരായ കൊടുങ്ങല്ലൂർ എങ്ങനെ ഉണ്ടായന്നതിന് നിരവധി വ്യാഖ്യാനങ്ങൾ ഉണ്ട്. 











ക്രി. വർഷം 1978 ഒക്ടോബർ ഒന്നാം തീയതിയാണ് കൊടുങ്ങല്ലൂർ നഗരസഭ രൂപംകൊണ്ടത്. ആദ്യത്തെ ഭരണസമിതിയുടെ ചെയർമാൻ വി.വി.നാരായണൻ വൈദ്യരായിരുന്നു.

കൊടുങ്ങല്ലൂർ നഗരസഭയിൽ 44 വാർഡുകൾ ഉണ്ട്. വാർഡ് നമ്പർ പ്രകാരം അവയുടെ പേരുകൾ താഴെ കൊടുക്കുന്നു.



</doc>
<doc id="158234" url="https://ml.wikipedia.org/wiki?curid=158234" title="വൈദ്യുതഫ്യൂസ്">
വൈദ്യുതഫ്യൂസ്

വൈദ്യുത പരിപഥത്തിൽ ഉപയോഗിക്കുന്ന ഒരു സുരക്ഷാ സംവിധാനമാണ് വൈദ്യുതഫ്യൂസ്. പരിപഥത്തിലൂടെ ഒഴുകുന്ന വൈദ്യുതധാര ഒരു നിശ്ചിത ആമ്പിയറിലധികമാകുകയാണെങ്കിൽ ഉരുകിപ്പോകുകയും അതുവഴി വൈദ്യുതപരിപഥം തൂറക്കാനുമായി ക്രമീകരിച്ചിരിക്കുന്ന ഒരു കമ്പിയാണ് ഫ്യൂസിന്റെ പ്രധാന ഭാഗം. വൈദ്യുതോപകരണങ്ങളിൽ കൂടിയ അളവിൽ വൈദ്യുതധാര പ്രവഹിച്ച്, അവ നശിച്ചു പോകാതിരിക്കുന്നതിനായാണ് പരിപഥത്തിൽ ഫ്യൂസ് ഘടിപ്പിക്കുന്നത്.


വൈദ്യുതിയുടെ താപഫലം പ്രയോജനപ്പെടുത്തിയാണ് ഇത് പ്രവർത്തിക്കുന്നത്. ഫ്യൂസിലൂടെ വൈദ്യുതി കടത്തിവിടുന്ന സമയത്ത് പരിപഥത്തിൽ ലഘുപഥനം(ഇംഗ്ലീഷ്: Short Circuit) സംഭവിക്കുമ്പോൾ ഉപകരണങ്ങളിൽ അമിതമായ വൈദ്യുത പ്രവാഹം വരികയോ അവയിലെ വൈദ്യുതകവചത്തിന് എന്തെങ്കിലും തകരാർ സംഭവിക്കുകയോ ചെയ്യുമ്പോൾ ദ്രവണാങ്കം കുറഞ്ഞ ഫ്യൂസ് വയർ ചൂടാകുകയും, ഉരുകിപ്പോകുകയും ചെയ്യുന്നു. അതുകൊണ്ട് തന്നെ ഉപകരണങ്ങളിൽ നിന്നും വൈദ്യുതബന്ധം വിച്ഛേദിക്കപ്പെടുകയും കൂടുതൽ അപകടങ്ങളിൽ വരാതിരിക്കുകയും ചെയ്യുന്നു.

ആവശ്യമുള്ളപ്പോൾ സ്വയം ഉരുകിപ്പോകുന്ന ഫ്യൂസ് ആണു യഥാർത്ഥത്തിൽ പ്രവർത്തനക്ഷമമായ ഫ്യൂസ്. സർക്യൂട്ടിലൂടെ പരിധിയിൽ കവിഞ്ഞ വൈദ്യുതപ്രവാഹം കടന്നുപോവുമ്പോൾ ഇവ സ്വയം കത്തിയെരിഞ്ഞ് സർക്യൂട്ട് തുറക്കണം (ഓഫ് ആവണം).

പക്ഷേ, ശരിയായി ഉറപ്പിക്കാത്തതോ ദ്രവിച്ച ചാലകബന്ധമുള്ളതോ വേണ്ടതിലും കുറഞ്ഞതോ കൂടിയതോ ആയ വണ്ണമുള്ള ഫ്യൂസ് കമ്പി കെട്ടിയതോ ആയ ഫ്യൂസുകൾ ഉപകാരത്തിലേറെ ഉപദ്രവമായി എന്നു വരാം. ശരിയായി ഉറപ്പിക്കാത്തതും ദ്രവിച്ച ടെർമിനലുകളുള്ളതും സർക്യൂട്ടിൽ ലൂസ് കോണ്ടാക്റ്റ് (അസ്ഥിരമായ തുടർച്ചയുള്ള വൈദ്യുതപരിപഥം) നിലനിൽക്കാൻ കാരണമായേക്കാം. ഇത്തരം ലൂസ് കോണ്ടാക്റ്റുകൾ വൈദ്യുതതീപ്പൊരിയ്ക്കു് (Electrical sparc or arc) ഇടവരുത്തും. തീപ്പൊരി മൂലം ഉണ്ടാകുന്ന ചൂടു മൂലം ഫ്യൂസ് കമ്പി ഉരുകിപ്പോവാം. കൂടാതെ, ഈ ഉഗ്രമായ ചൂടിൽ ഫ്യൂസ് കമ്പി ബന്ധിച്ചിരിക്കുന്ന ചാലകാഗ്രങ്ങൾ (ടെർമിനലുകൾ) അന്തരീക്ഷത്തിലെ ഓക്സിജനുമായി സംയോജിച്ച് രാസമാറ്റം വഴി ദ്രവിക്കുകയും സർക്യൂട്ടിലെ പ്രതിരോധം കൂട്ടുകയും ചെയ്യും.രുയർന്ന പ്രതിരോധം കൂടുതൽ ചൂടിനു വഴിവെക്കുകയും ഒടുവിൽ ഗുരുതരമായ അഗ്നിബാധയ്ക്കു വരെ കാരണമാവുകയും ചെയ്യാം.

വേണ്ടതിൽ കുറഞ്ഞ ഘനമുള്ള ഫ്യൂസ് കമ്പികൾ ഉപയോഗിക്കുന്നതുകൊണ്ട് പ്രത്യേകിച്ച് അപകടമൊന്നും ഉണ്ടായില്ലെന്നിരിക്കും. പക്ഷേ, സർക്യൂട്ടിൽ കണക്കാക്കിയിട്ടുള്ള പരമാവധി ലോഡ് ചെലുത്തുന്ന സന്ദർഭങ്ങളിൽ ഇവ ഉരുകിപ്പോകാം. ഇടയ്ക്കിടെ ഇങ്ങനെ ഉരുകിപ്പോവുന്ന ഫ്യൂസുകൾ മൂലം അനാവശ്യമായ സേവനഭംഗം (service interruption) സംഭവിക്കാം.

ഫ്യൂസിന്റെ ശരിയായ പ്രവർത്തനം കൊണ്ടായാലും അല്ലെങ്കിലും ഇടയ്ക്കിടെ ഫ്യൂസ് മാറ്റിക്കൊണ്ടിരിക്കേണ്ട 'അസൗകര്യം' ഒഴിവാക്കാൻ ഇലക്ട്രീഷ്യന്മാരോ ലൈൻമാമൻമാരോ ചിലപ്പോൾ സാങ്കേതികമായി യോജിച്ചതിലും കൂടുതൽ വണ്ണമുള്ള ഫ്യൂസ് ഉപയോഗിച്ചെന്നു വരാം. മറ്റു ചിലപ്പോൾ ശരിയായ (കറുത്തീയവും വെളുത്തീയവും ചേർത്ത മിശ്രലോഹം) ഫ്യൂസ് വയറിന്റെ അലഭ്യത മൂലം സ്റ്റീൽ, ചെമ്പ്, അലുമിനിയം തുടങ്ങിയ ലോഹങ്ങൾ കൊണ്ടുള്ള കമ്പി ഫ്യൂസ് ആയി ഉപയോഗിച്ചെന്നും വരാം. ഇത്തരം എളുപ്പവഴികൾ അത്യന്തം അപകടകരമാണു്. സർക്യൂട്ടിൽ അപ്രതീക്ഷിതമായി ലഘുപഥനം (ഷോർട്ട് സർക്യൂട്ട്), ഓവർലോഡിങ്ങ് തുടങ്ങിയ തകരാറുകൾ ഉണ്ടാവുമ്പോൾ ഇത്തരം ഫ്യൂസുകൾ ഉരുകിപ്പോകാതിരിക്കാൻ സാദ്ധ്യതയുണ്ടു്. ഇതിന്റെ ഫലമായി ആ സർക്യൂട്ട് വ്യാപിച്ചുകിടക്കുന്ന മേഖലയിൽ എവിടെയും വലിയ തീപ്പിടുത്തമോ ഉപകരണങ്ങൾക്കു കേടുപാടുകളോ സ്ഥിരമായ നാശമോ ഉണ്ടാവാം.

വൈദ്യുതസ്രോതസ്സിൽ നിന്നും വരുന്ന വിതരണശൃംഖലയിൽ എവിടെയെങ്കിലും സംഭവിക്കാവുന്ന എല്ലാ തരം ലൂസ് കോണ്ടാക്റ്റുകളും മറ്റു വിധങ്ങളിലും ഉപകരണങ്ങൾക്കു ദോഷകരമാണു്. ലൂസ് കോണ്ടാക്റ്റുകൾ ഉയർന്ന ആവൃത്തിയിലുള്ള വൈദ്യുത വോൾട്ടേജ് അപവൃത്തി(നോയ്സ്)കൾക്കു് കാരണമാവും. ഇവ ഹാർമോണിക്സ് (അടിസ്ഥാന ആവൃത്തിയുടെ(50 ഹെർട്ട്സ്) ഗുണിതങ്ങളായ ആവൃത്തികളിൽ ഉല്പാദിപ്പിക്കപ്പെടുന്ന വോൾട്ടേജ് തരംഗങ്ങൾ)രൂപത്തിലോ യാതൊരു ക്രമവുമില്ലാത്ത അത്യാവൃത്തി വ്യതിയാനങ്ങളായോ (intermittent high frequency pulses)സംഭവിക്കാം.

ജൂൾ നിയമം


</doc>
<doc id="158237" url="https://ml.wikipedia.org/wiki?curid=158237" title="കോടി">
കോടി

ഒരു കോടി (ഹിന്ദി: करोड़, നേപ്പാളി: करोड, ഉറുദു: کروڑ) എന്നത് 9,999,999നും 10,000,001നും ഇടയിൽ വരുന്ന എണ്ണൽസംഖ്യയാണ്. "കോടി" എന്ന പദപ്രയോഗം ഇന്ത്യയിലും, പാകിസ്താനിലും, ബംഗ്ലാദേശിലും, നേപ്പാളിലും ആണ് കൂടുതലായി ഉപയോഗിച്ചുവരുന്നത്. 10 മില്യൺ (10,000,000; 10) അല്ലെങ്കിൽ 100 ലക്ഷത്തിനു തുല്യമാണ് ഒരു കോടി.



</doc>
