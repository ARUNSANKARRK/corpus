<doc id="218306" url="https://ml.wikipedia.org/wiki?curid=218306" title="ഡിക്ലൈൻ ആൻഡ് ഫാൾ ഓഫ് ദ റോമൻ എമ്പയർ">
ഡിക്ലൈൻ ആൻഡ് ഫാൾ ഓഫ് ദ റോമൻ എമ്പയർ

പൊതുവർഷം ഒന്നാം നൂറ്റാണ്ടിന്റെ അവസാനഘട്ടം മുതൽ ബൈസാന്തിയൻ സാമ്രാജ്യത്തിന്റെ പതനം വരെയുള്ള കാലത്ത് റോമാസാമ്രാജ്യത്തിനു സംഭവിച്ച ക്ഷതിപതനങ്ങൾ വിവരിച്ച് ചെയ്ത് പതിനെട്ടാം നൂറ്റാണ്ടിലെ ഇംഗ്ലീഷ് ചരിത്രകാരൻ എഡ്‌വേഡ് ഗിബ്ബൺ എഴുതിയ ചരിത്രരചനയാണ് ഡിക്ലൈൻ ആൻഡ് ഫാൾ ഓഫ് ദ റോമൻ എമ്പയർ. ഈ കൃതിയുടെ ദീർഘമായ മുഴുവൻ പേര് ദ ഹിസ്റ്ററി ഓഫ് ദ ഡിക്ലൈൻ ആൻഡ് ഫാൾ ഓഫ് ദ റോമൻ എമ്പയർ എന്നാണ്. ആറു വാല്യങ്ങളായി പ്രസിദ്ധീകരിക്കപ്പെട്ട ഈ രചന വെളിച്ചം കണ്ടത് 1776-നും 1789-നും ഇടയിലായിരുന്നു. പൊതുവർഷം 98 മുതൽ ബൈസാന്തിയൻ സാമ്രാജ്യത്തിന്റെ പതനം നടന്ന് ഒരു നൂറ്റാണ്ടു കഴിഞ്ഞ് 1590 വരെയുള്ള കാലത്തെ റോമാസാമ്രാജ്യത്തിന്റെയും, യൂറോപ്പിന്റെയും, ക്രിസ്തീയസഭകളുടേയും കഥ ഉൾക്കൊള്ളുന്ന ഈ കൃതി പാശ്ചാത്യ-പൗരസ്ത്യസാമ്രാജ്യങ്ങളെ അവയുടെ തളർച്ചയുടെ വഴിയിൽ തകർച്ചയോളം പിന്തുടരുന്നു. 

ഒട്ടേറെ മൂലരേഖകളുടെ പിൻബലത്തോടെ താരതമ്യേന വസ്തുനിഷ്ഠമായി എഴുതപ്പെട്ടിരിക്കുന്ന ഗിബ്ബന്റെ രചന, പ്രസിദ്ധീകരിക്കപ്പെട്ട കാലത്ത് പിൽക്കാലചരിത്രകാരന്മാർക്ക് മാതൃകയായി കണക്കാക്കപ്പെട്ടു. "റോമിന്റെ ആദ്യത്തെ ആധുനികചരിത്രകാരൻ" എന്നു ഗിബ്ബൻ വിശേഷിപ്പിക്കപ്പെടുന്നതിന് ഇതു കാരണമായി. "തളർച്ചയും തകർച്ചയും" അതിലെ ആക്ഷേപഹാസ്യം നിറഞ്ഞ ഗദ്യത്തിന്റെ മേന്മ, മൂല്യസ്രോതസ്സുകളിലുള്ള ആശ്രയം, സംഘടിതമതത്തിന്റെ വിമർശനം എന്നിവയുടെ പേരിലും ശ്രദ്ധിക്കപ്പെട്ടു.
തന്റെ ആനന്ദവും ആശ്വാസവും ആയിത്തീർന്ന വായനയുടേയും ലോകത്തിലേയ്ക്ക് വളരെ നേരത്തേ പ്രവേശിച്ച ഗിബ്ബൺ, ലോറൻസ് എക്കാർഡിന്റെ "റോമൻ ചരിത്രം" (1713), വില്യം ഹോവലിന്റെ "പൊതുചരിത്രം" (1680–85), "ആദിമകാലം മുതലുള്ള വിശ്വചരിത്രം" എന്ന പ്രശംസ പിടിച്ചുപറ്റിയ പരമ്പരയുടെ 65 വാല്യങ്ങളിൽ പലതും എല്ലാം വയനയിൽ ഉൾപ്പെടുത്തിയിരുന്നു. അങ്ങനെ അദ്ദേഹം, താൻ ഭാവിയിൽ ഏറ്റെടുക്കാനിരുന്ന മഹത്തായ രചനാസംരംഭത്തിന്റെ സൂചന അന്നേ നൽകിയിരുന്നു.

1759 മുതൽ തെക്കൻ ഹാമ്പ്ഷയർ മിലിഷ്യാ എന്ന സൈനികവിഭാഗത്തിൽ പ്രവർത്തിച്ച ഗിബ്ബൺ, 1770-ൽ സപ്തവത്സരയുദ്ധത്തിന്റെ സമാപ്തിയിൽ ആ സേനാവിഭാഗം തന്നെ പിരിച്ചുവിടപ്പെട്ടപ്പോൾ സേവാനിവൃത്തനായി. അതിനടുത്ത വർഷം യൂറോപ്പിൽ ഒരു വിശാലപര്യടനത്തിന് അദ്ദേഹം ഇറങ്ങിത്തിരിച്ചു. റോമിലേക്കുള്ള സന്ദർശനം ഈ യാത്രയുടെ ഭാഗമായിരുന്നു. "തീർത്ഥയാത്രയുടെ ഈ ലക്‌ഷ്യസ്ഥാനത്ത്" എത്താറായപ്പോഴുള്ള തന്റെ മനോനില ഗിബ്ബൺ സ്മരണകളിൽ ഇങ്ങനെ വിവരിക്കുന്നു:
ആദ്യമായി "നിത്യനഗരത്തെ" സമീപിച്ച് അതിൽ പ്രവേശിച്ചപ്പോൾ ഉണ്ടായ വികാരാവേശം എനിക്ക് മറക്കാനോ വിവരിക്കാനോ കഴിയുകയില്ല. നിദ്രാരഹിതമായി ഒരു രാത്രിക്കുശേഷം, നീണ്ട കാൽവയ്പുകളോടെ ഞാൻ, പ്രദർശനശാലയുടെ അവശിഷ്ടങ്ങളിൽ പ്രവേശിച്ചു; റോമുലസ് നിന്നതും, സിസറോ പ്രസംഗിച്ചതും, സീസർ വീണതുമായ സ്ഥലങ്ങൾ എന്റെ കണ്മുൻപിൽ തന്നെ ഉണ്ടായിരുന്നു; ഏറെ ദിവസങ്ങൾ ഈ ഉന്മാദാവസ്ഥയുടെ ആനന്ദത്തിൽ നഷ്ടപ്പെടുത്തിയതിനു ശേഷം മാത്രമാണ് സമനിലയോടെയുള്ള ഒരന്വേഷണം തുടങ്ങാൻ എനിക്കായത്.
റോമിന്റെ ചരിത്രമെഴുതുകയുന്ന ആശയം ഗിബ്ബണ് തോന്നിയത് ഇവിടെവച്ചാണ്. പിന്നീട് സാമ്രാജ്യത്തിന്റെ തന്നെ ചരിത്രമെഴുത്തിലേക്ക് നയിച്ച ആ നിമിഷത്തെ പിൽക്കാലചരിത്രകാരന്മാർ "കാപ്പിറ്റലിലെ വെളിപാട്" എന്നു വിളിച്ചു.
1764 ഒക്ടോബർ പതിനഞ്ചാം തിയതി, നിഷ്പാദുകരായ സംന്യാസികൾ ജൂപ്പിറ്റർ ദേവന്റെ ക്ഷേത്രത്തിൽ സായാഹ്നപ്രാർത്ഥന നടത്തിക്കൊണ്ടിരിന്നപ്പോൾ, കാപിറ്റലിന്റെ നാശനഷ്ടങ്ങൾക്കിടയിൽ ചിന്താമഗ്നനായിരുന്ന എനിക്ക്, റോമിന്റെ ക്ഷതി-പതനങ്ങളുടെ ചരിത്രം എഴുതുകയെന്ന ആശയം ആദ്യമായുദിച്ചു.
പല തിരുത്തിയെഴുതലുകൾക്കൊടുവിൽ "ഡിക്ലൈൻ ആൻഡ് ഫാളിന്റെ" ആദ്യവാല്യം ഗിബ്ബൺ 1776 ഫെബ്രുവരി 17-ന് പ്രസിദ്ധീകരിച്ചു. 1777 അവസാനിച്ചപ്പോൾ അതിന്റെ മൂന്നു പതിപ്പുകൾ വെളിച്ചം കണ്ടിരുന്നു. ഗിബ്ബണ് നല്ല പ്രതിഫലവും കിട്ടി. മൊത്തം കിട്ടിയ ലാഭത്തിന്റെ മൂന്നിലൊന്നായ 1000 പൗണ്ടായിരുന്നു അദ്ദേഹത്തിന്റെ വിഹിതം. തുടർന്ന് ഗിബ്ബന്റെ പ്രശസ്തി ശീഘ്രം വളർന്ന് സ്ഥിരമായി നിന്നു എന്ന് ജീവചരിത്രകാരൻ ലെസ്ലി സ്റ്റീഫൻ എഴുതിയിട്ടുണ്ട്. ആദ്യവാല്യത്തിന് "ഡേവിഡ് ഹ്യൂം നൽകിയ ഊഷ്മളമായ അഭിനന്ദനം തന്നെ പത്തുവർഷത്തെ പ്രയത്നത്തിന് പ്രതിഫലമാകാൻ മതിയാകുമായിരുന്നു" എന്ന് ഗിബ്ബൺ എഴുതി.
1781 മാർച്ചിൽ പ്രസിദ്ധീകരിക്കപ്പെട്ട രണ്ടും മൂന്നും വാല്യങ്ങളും ആദ്യവാല്യത്തിനൊപ്പം തന്നെ ജനസമ്മതി നേടി. നാലാം വാല്യം വെളിച്ചം കണ്ടത് 1784 ജൂണിലാണ്; അവസാനത്തെ രണ്ടു വാല്യങ്ങൾ 1783 സെപ്റ്റംബർ മുതൽ 1787 ഓഗസ്റ്റ് വരെ ലൊസാനിലേയ്ക്കുനടത്തിയ രണ്ടാം യാത്രക്കിടെയാണ് പൂർത്തിയായത്. ലൊസാനിൽ അദ്ദേഹം പഴയ സുഹൃത്ത് ഡെയ്‌വർഡുമായി സൗഹൃദം പുതുക്കി. തന്റെ സം‌രംഭത്തിന്റെ സമാപ്തി നൽകിയ ആശ്വാസത്തെക്കുറിച്ച് ഗിബ്ബൺ സ്മരണകളിൽ ഇങ്ങനെ എഴുതി:
1787 ജൂൺ 27-ആം തിയതി പതിനൊന്നും പന്ത്രണ്ടും മണികൾക്കിടക്ക് എന്റെ തോട്ടത്തിലെ ഒരു വേനൽക്കാലവസതിയിലാണ് ഞാൻ അവസാനപുറം ഒടുവിലെ വരി എഴുതിയത്. എന്റെ സ്വാതന്ത്ര്യം തിരിച്ചുകിട്ടിയതിലും ഒരുപക്ഷേ പ്രശസ്തി ഉറച്ചതിലും തോന്നിയ സന്തോഷത്തെക്കുറിച്ച് കൂടുതൽ പറയാനില്ല. അതേസമയം എന്റെ അഹങ്കാരത്തിൽ വിനയവും കലർന്നിരുന്നു. പ്രിയങ്കരനായ ഒരു പഴയ സുഹൃത്തിനോട് വിടവാങ്ങുമ്പോഴെന്നപോലെ ഒരുതരം ശോകഭാവം എന്റെ മനസ്സിൽ നിറഞ്ഞു.
നാലും അഞ്ചും ആറും വാല്യങ്ങൾ 1788 മേയ് മാസത്തിലാണ് അച്ചടിക്കെത്തിയത്. ഗിബ്ബന്റെ 51-ആം പിറന്നാൾ വരെ പ്രസിദ്ധീകരണം താമസിപ്പിച്ചു. അവസാനവാല്യങ്ങളെ പ്രശംസകൊണ്ടു മൂടാൻ അക്കാലത്തെ പ്രശസ്തന്മാരായ ആഡം സ്മിത്ത്, വില്യം റോബർട്ട്സൺ, ആദം ഫർഗൂസൺ, ചാൾസ് പ്രാറ്റ്, ക്യാംഡൻ പ്രഭു ഹൊറേസ് വാൽപോൾ എന്നിവർ മുന്നിലുണ്ടായിരുന്നു. ഗിബ്ബന്റെ നേട്ടം അദ്ദേഹത്തെ യൂറോപ്പിലെ എഴുത്തുകാരുടെ മുൻനിരയിൽ എത്തിച്ചെന്ന് ആഡം സ്മിത്ത് അഭിപ്രായപ്പെട്ടു.

ഏറ്റവും മഹാനായ റോമൻ ചക്രവർത്തിമാരിലൊരാളായിർന്ന മാർക്കസ് ഔറേലിയസ് തന്റെ അനന്തരാവകാശിയായി തെരഞ്ഞെടുത്തത് ദുർവൃത്തനായ പുത്രൻ കമ്മോഡസിനെയായിരുന്നു. സാമ്രാജ്യത്തിന്റെ തളർച്ച ആ തെരഞ്ഞെടുപ്പിൽ തുടങ്ങിയതായി ഗിബ്ബൺ കരുതി. പാശ്ചാത്യസാമ്രാജ്യത്തിന്റെ ക്രി.വ. 476-ലെ പതനത്തോടെ രചന അവസാനിപ്പിക്കാനാണ് ആദ്യം ഗിബ്ബൺ പദ്ധതിയിട്ടിരുന്നത്. എന്നാൽ മൂന്നാം വാല്യം പൂർത്തിയായപ്പോൾ തന്റെ ചരിത്രത്തിൽ ബൈസാന്തിയത്തിന്റെ ബാക്കി കഥ കൂടി ഉൾപ്പെടുത്താൻ അദ്ദേഹം തീരുമാനിച്ചു. അങ്ങനെയാണ് തുടർന്ന് മൂന്നുവാല്യങ്ങൾ കൂടി എഴുതപ്പെട്ടത്.

ഗിബ്ബന്റെ കൃതി, അതിന്റെ പതിനഞ്ചും പതിനാറും അദ്ധ്യായങ്ങളിൽ ക്രിസ്തുമതത്തിനുനേരേ അദ്ദേഹം നടത്തുന്ന ആക്രമണത്തിന്റെ പേരിൽ വിമർശിക്കപ്പെട്ടിട്ടുണ്ട്. ആ അദ്ധ്യായങ്ങൾ നിശിതമായി വിമർശിക്കപ്പെടുകയും പുസ്തകം പല രാജ്യങ്ങളിലും നിരോധിക്കപ്പെടുന്നതിന് അവ ഇടവരുത്തുകയും ചെയ്തു. ക്രിസ്തുമതത്തേയും പാവനമെന്നുകരുതിയ അതിന്റെ വിശ്വാസസംഹിതയേയും ഭൗതികേതരമായ വിശദീകരണങ്ങൾ ആവശ്യപ്പെടുന്നതും ചരിത്രപ്രക്രിയയുടെ പരിധിയിൽ വരാത്തതുമായ പ്രതിഭാസങ്ങളായി പരിഗണിക്കാതെ ചരിത്രത്തിന്റെ തന്നെ ഭാഗമായി വിലയിരുത്തി എന്നതായിരുന്നു ഗിബ്ബന്റെ 'കുറ്റം'. മതത്തെ അദ്ദേഹം ദൈവശാസ്ത്രത്തിന്റെ മേഖലയിൽ നിന്ന് ചരിത്രത്തിന്റെ മേഖലയിലേക്ക് ഇറക്കിക്കൊണ്ടുവന്നു. പോരാഞ്ഞ്, അതിനുമുൻപുണ്ടായിരുന്ന മഹത്തായ സംസ്കാരത്തെ പിഴുതെറിയുന്നതിൽ ക്രിസ്തുമതം അനാവശ്യവും വിനാശകരവുമായ ബലം പ്രയോഗിച്ചെന്നും മതപരമായ അസഹിഷ്ണുതയും അക്രമവും ഉപയോഗിച്ചെന്നുമുള്ള ഗിബ്ബന്റെ ആരോപണം ദൈവനിന്ദയായി വ്യാഖ്യാനിക്കപ്പെട്ടു.

റോമിന്റെ തളർച്ചക്കുള്ള കാരണങ്ങളിലൊന്ന് ക്രിസ്തുമതം തന്നെയാണെന്ന് സൂചിപ്പിക്കുന്ന ഗിബ്ബൺ ആരംഭഘട്ടത്തിൽ സാമ്രാജ്യം ക്രിസ്തുമതത്തോടുപുലർത്തിയ ശത്രുതാമനോഭാവത്തേയും ക്രിസ്തുമതപീഡനങ്ങളേയും വിലയിരുത്തിയതും വ്യത്യസ്തമായാണ്. രഹസ്യസ്വഭാവമുള്ള സംഘങ്ങളായി പ്രവർത്തിച്ച ക്രിസ്തീയസമൂഹങ്ങൾ രാഷ്ട്രത്തിന്റെ നിലനില്പിനെ അപകടപ്പെടുത്തിയേക്കാമെന്ന ഭരണാധികാരികളുടെ ആശങ്കയോട് അദ്ദേഹം അനുഭാവം പ്രകടിപ്പിക്കുന്നു. അത്തരം സമൂഹങ്ങൾ, സാമ്രാജ്യത്തിന്റെ നിലനില്പിനാവശ്യമായ സൈനികസേവനത്തോടും പ്രയോജനപ്രദമായ മറ്റു ജീവിതവൃത്തികളോടും വൈമുഖ്യം പ്രകടിപ്പിക്കുന്ന സ്വർഗ്ഗകാമികളുടെ കുട്ടായ്മകളാണെന്ന ആരോപണം അടിസ്ഥാനരഹിതമല്ലായിരുന്നു. ഭിക്ഷതെണ്ടുകയും പ്രാർത്ഥിക്കുകയും ചെയ്യുന്നത് അദ്ധ്വാനിക്കുന്നതിനേക്കാൾ എളുപ്പമാണെന്ന് കണ്ടെത്തിയ അലസന്മാരായാണ് അദ്ദേഹം ക്രിസ്തീയ സംന്യാസികളെ ചിത്രീകരിച്ചത്. റോമിന്റെ ക്രിസ്തുമതപീഡനങ്ങളിൽ കൊല്ലപ്പെട്ടവരുടെ എണ്ണം രണ്ടായിരത്തിൽ കവിയില്ലെന്നും പിൽക്കാലത്ത് ക്രിസ്ത്യാനികൾക്കിടയിൽ ഉണ്ടായ സംഘർഷങ്ങളിൽ കൊല്ലപ്പെട്ടവരുടെ സംഖ്യയേക്കാൾ വളരെക്കുറവാണ് ഇതെന്നുമുള്ള വോൾട്ടയറുടെ വിലയിരുത്തലിനോടും ഗിബ്ബൺ സഹമതി പ്രകടിപ്പിച്ചു. 

എന്നാൽ തീർത്തും മതവിരുദ്ധനായി ഗിബ്ബൺ കണക്കാക്കപ്പെടാറുണ്ടെങ്കിലും ഔദ്യോഗിക മതസംഹിതകളുടെ സ്വാധീനത്തിൽ നിന്ന് വിമുക്തമായി ചരിത്രമെഴുതുക എന്ന തന്റെ മുഖ്യലക്‌ഷ്യത്തിന് തടസമാകാതിരുന്നപ്പോൾ മതത്തെ പിന്തുണച്ചു. പുസ്തകത്തിലെ ഏറ്റവും വിമർശിക്കപ്പെട്ട രണ്ട് അദ്ധ്യായങ്ങളിൽ ആക്ഷേപഹാസ്യത്തിന്റെ പിൻബലത്തോടെ ഗിബ്ബൺ മതത്തെ വിമർശിക്കുന്നുണ്ടെങ്കിലും അവയിലൊരിടത്തും ക്രിസ്തുമതത്തെ അദ്ദേഹം തീർത്തും തള്ളിപ്പറയുന്നില്ലെന്നും ക്രിസ്തീയ വിശ്വാസപ്രമാണങ്ങൾ സത്യവും ശരിയുമാണെന്ന് ഏറെ ശക്തിയോടെയല്ലെങ്കിലും വാദിക്കുന്നുണ്ടെന്നും ചൂണ്ടിക്കാണിക്കപ്പെട്ടിട്ടുണ്ട്. ക്രിസ്തുമതത്തെ പരിധിവിട്ട് വിമർശിക്കുന്നത് അപകടകരവുമായിരുന്നു. ക്രിസ്തീയവിശ്വാസം അഭ്യസിക്കപ്പെട്ടിട്ടുള്ള ഒരാൾ ആ വിശ്വാസം കപടമാണെന്ന് എഴുതിയാൽ മൂന്നുവർഷത്തെ ജാമ്യമില്ലാത്ത തടവുശിക്ഷ നൽക്കാൻ വ്യവസ്ഥ ചെയ്യുന്ന നിയമം അപ്പോഴും നിലവിലുണ്ടായിരുന്നു. ഇതുമനസ്സിലാക്കിയ ഗിബ്ബൺ, മതത്തെ പരാമർശിക്കുമ്പോൾ മമതാരഹിതവും ആക്ഷേപഹാസ്യം നിറഞ്ഞതുമായ ശൈലി ഉപയോഗിച്ചു. ക്രിസ്തുമതത്തിന്റെ പ്രാബല്യം ഉറയ്ക്കുന്നതിനുമുൻപ് റോമാസാമ്രാജ്യത്തിൽ നിലനിന്നിരുന്ന വിശ്വാസവൈവിദ്ധ്യത്തെക്കുറിച്ചുള്ള അദ്ദേഹത്തിന്റെ പേരുകേട്ട ഒരു നിരീക്ഷണം ഇതിനുദാഹരണമാണ്: 

"റോമൻ ലോകത്ത് നിലവിലിരുന്ന വിശ്വാസവ്യവസ്ഥകളെല്ലാം ഒരുപോലെ ശരിയാണെന്ന് സാമാന്യജനങ്ങളും, ഒരുപോലെ കപടമാണെന്ന് ചിന്തകന്മാരും ഒരുപോലെ പ്രയോജനപ്രദമാണെന്ന് ഭരണാധികാരികളും കരുതി." 

ഹോൾറോയ്‌ഡിനും മറ്റും എഴുതിയ കത്തുകളിൽ സഭയുടെ ഭാഗത്തുനിന്ന് ചില വിമർശനങ്ങൾ താൻ പ്രതീക്ഷിക്കുന്നതായി ഗിബ്ബൺ സൂചിപ്പിച്ചിരുന്നെങ്കിലും യഥാർത്ഥത്തിൽ ഉണ്ടായ വിമർശനത്തിന്റെ കാഠിന്യവും ശക്തിയും അദ്ദേഹത്തിന്റേയും സുഹൃത്തുക്കളുടേയും ആശങ്കകളെയെല്ലാം അതിലംഘിക്കുന്നതായിരുന്നു. ജൊസഫ് പ്രീസ്റ്റ്ലി, റിച്ചാർഡ് വാട്ട്സൺ തുടങ്ങിയ എതിരാളികൾ ആരംഭദശയിൽ വിമർശനത്തെ ആളിക്കത്തിച്ചു. എന്നാൽ ഏറ്റവും കടുത്ത വിമർശനം ഹെൻട്രി എഡ്വേഡ്സ് ഡേവിസ് എന്ന യുവപുരോഹിതന്റേതായിരുന്നു. ഗിബ്ബൺ ഡേവിസിന്റെ വിമർശനങ്ങൾക്ക് 1779-ൽ മറുപടി എഴുതി. താൻ സാഹിത്യചോരണം നടത്തിയതായും മറ്റുമുള്ള ആരോപണങ്ങളെ അദ്ദേഹം ശക്തിയായി നിഷേധിച്ചു. ഇതിന് ഡേവീസും ഒരു മറുപടി അതേവർഷം തന്നെ പ്രസിദ്ധീകരിച്ചു.

ഗിബ്ബന്റെ ക്രിസ്തുമതവിരോധം ഇടക്ക് യഹൂദമതവിരോധമായും പ്രത്യക്ഷപ്പെടുന്നുണ്ട്. അദ്ദേഹം യഹൂദവിരുദ്ധനാണെന്നുള്ള ആരോപണത്തിന് ഇത് കാരണമായി. ഉദാഹരണമായി അദ്ദേഹം ഇങ്ങനെ എഴുതിയിട്ടുണ്ട്:

ഈജിപ്തിലേയും സൈപ്രസ്സിലേയും സൈറീനിലേയും പട്ടണങ്ങളിൽ നിഷ്കളങ്കരായ നാട്ടുകാരുമായി വഞ്ചനാപൂർവമായ സൗഹൃദത്തിൽ കഴിഞ്ഞ യഹൂദർ അവർക്കെതിരെ കാട്ടിയ കൊടുംക്രൂരതകൾ മനുഷ്യരാശിക്ക് ഞെട്ടലുണ്ടാക്കുന്നു;¹ അന്ധവിശ്വാസത്തിന്റെ പേരിൽ റോമൻ സർക്കാരിന്റെയെന്നല്ല മനുഷ്യരാശിയുടെ തന്നെ ശത്രുക്കളായിത്തീർന്ന അസഹിഷ്ണുക്കളുടെ ഈ വർഗ്ഗത്തിനെതിരെ റോമൻ സൈന്യം കൈക്കൊണ്ട പ്രതികാരനടപടികളെ പ്രശംസിക്കാനേ നമുക്കു തോന്നൂ.²
ക്രിസ്തുമതവിരോധത്തിന്റെ പേരിൽ മാത്രമല്ല ഗിബ്ബന്റെ രചന വിമർശിക്കപ്പെട്ടിട്ടുള്ളത്. ആ മതത്തിലെ നാനാവിധമായ ചേരിതിരിവുകൾക്കും അവയ്ക്കുപിന്നിലുള്ള സങ്കീർണ്ണമായ ദൈവശാസ്ത്ര സം‌വാദങ്ങൾക്കും ആവശ്യത്തിലേറെ പ്രാധാന്യം കൊടുത്തതും പലർക്കും മുഷിപ്പുണ്ടാക്കി. "തളർച്ചയും തകർച്ചയും" ഇറങ്ങിയപ്പോൾ അതിനെ ഏറെ പ്രശംസിച്ച എഴുത്തുകാരൻ ഹോറേസ് വാല്പോൾ ഇതേക്കുറിച്ചു പറഞ്ഞത് " ഗിബ്ബൺ ഏകസ്വഭാവവാദികളേക്കുറിച്ചും (Monophysittes) നെസ്തോറിയന്മാരെക്കുറിച്ചും അതുപോലുള്ള മറ്റു വിഡ്ഢികളെക്കുറിച്ചും കേട്ടിട്ടേയില്ലായിരുന്നെങ്കിൽ എത്രനന്നായിരുന്നു" എന്നാണ്. വാക്കുകൾ കൊണ്ട് അമ്മാനാടി അത്ഭുതം സൃഷ്ടിക്കുന്ന ഗിബ്ബന്റെ ഏറെ പ്രശംസിക്കപ്പെട്ട ശൈലിപോലും, ദീർഘമായ ഗ്രന്ഥത്തിൽ ആവർത്തനം കൊണ്ട് വിരസത സൃഷ്ടിച്ചു. കലയുടേയും ശാസ്ത്രത്തിന്റേയും സാഹിത്യത്തിന്റേയും ചരിത്രം ഗിബ്ബൺ സ്പർശിച്ചതേയില്ല. ഗോത്തിക്ക് ഭദ്രാസനപ്പള്ളികളും, മുസ്ലിം മോസ്ക്കുകളും അറേബ്യൻ സയൻസും അദ്ദേഹത്തിന്റെ ആഖ്യാനത്തിനു വെളിയിൽ നിന്നു. താഴേക്കിടയിലുള്ള മനുഷ്യരുടെ ജീവിതവും അദ്ദേഹം മിക്കവാറും അവഗണിച്ചു.

ഗിബ്ബന്റെ കൃതി അതിന്റെ ശൈലിയുടേയും, ആക്ഷേപഹാസ്യത്തിന്റേയും, കുറിക്കുകൊള്ളുന്ന ലഘുവാക്യങ്ങളുടേയും പേരിൽ പ്രശംസിക്കപ്പെട്ടിട്ടുണ്ട്. വിൻസ്റ്റൺ ചർച്ചിലിന്റെ പ്രശംസ ശ്രദ്ധേയമാണ്: "ഗിബ്ബന്റെ "തളർച്ചയും തകർച്ചയും" വായിക്കാൻ തുടങ്ങിയപ്പോൾ തന്നെ അതിലെ ആഖ്യാനവും ശൈലിയും എന്നെ ആകർഷിച്ചു ...ഗിബ്ബണെ ഞാൻ ഒന്നോടെ അകത്താക്കി. ആദ്യാവസാനം ഞാൻ ആ കൃതിയിലൂടെ ജൈത്രയാത്രനടത്തുകയും അത് പൂർണ്ണമായി ആസ്വദിക്കുകയും ചെയ്തു." തന്റെ സാഹിത്യശൈലി മിക്കവാറും ഗിബ്ബന്റെ രീതിയിലാണ് ചർച്ചിൽ രൂപപ്പെടുത്തിയത്. ഗിബ്ബണെപ്പോലെ അദ്ദേഹവും "ദീർഘമായ കാലഘട്ടങ്ങളെക്കുറിച്ച് മിഴിവുള്ള ചരിത്രാവലോകനങ്ങൾ എഴുതാൻ തുനിഞ്ഞു."

തന്റെ രചനക്ക് ആശ്രയമായി മൂലസ്രോതസ്സുകൾ തന്നെ വേണമെന്ന ഗിബ്ബന്റെ നിർബ്ബന്ധം പതിനെട്ടാം നൂറ്റാണ്ടിൽ പുതുമയായിരുന്നു. "മുഖ്യധാരയെ തന്നെ ആശ്രയിക്കാൻ ഞാൻ കഴിയുന്നത്ര ശ്രമിച്ചു," എന്നദ്ദേഹം പറഞ്ഞു; "എന്റെ കൗതുകവും ഉത്തരവാദിത്തബോധവും മൂലരചനകളെത്തന്നെ ആശ്രയിക്കാൻ എന്നെ പ്രേരിപ്പിച്ചു; ചിലപ്പോൾ അവ ലഭ്യമല്ലെന്നു വന്നാൽ, വളരെ ശ്രദ്ധയോടെ മറ്റുറവിടങ്ങളെ ആശ്രയിച്ചു." മൂലരചനകളിന്മേലുള്ള ഈ ആശ്രയം ഗിബ്ബണെ ആധുനിക ചരിത്രരചനയുടെ ഉദ്ഘാടകരിൽ ഒരാളാക്കുന്നു:
കൃത്യത, സമഗ്രത, വ്യക്തത, വിഷയജ്ഞാനം എന്നീ ഗുണങ്ങളിൽ ഗിബ്ബന്റെ ചരിത്രത്തെ വെല്ലാൻ മറ്റൊന്നില്ല. ഇംഗ്ലീഷിലുള്ള ചരിത്രഗ്രന്ഥങ്ങളിൽ, തീർത്തും വിശ്വസിക്കവുന്ന ഒന്നാണത്. ...അതിന്റെ കുറവുകളെല്ലാം നിൽക്കുമ്പോഴും, ഒരു വലിയകാലഘട്ടത്തിന്റെ ചിത്രം എന്ന നിലയിൽ ഒരു കലാസൃഷ്ടിയും ചരിത്രരചനയും എന്നനിലയിൽ അത് മഹത്തരമാണ്.
ഗിബ്ബൺ തെരഞ്ഞെടുത്ത വിഷയവും അദ്ദേഹത്തിന്റെ ആശയങ്ങളും ശൈലിയും പിൽക്കാലലേഖകന്മാരെ സ്വാധീനിച്ചിട്ടുണ്ട്. ചർച്ചിലിനുപുറമേ ഐസക്ക് അസിമോവും അദ്ദേഹത്തെ പിന്തുടർന്നു. അസിമോവിന്റെ ഫൗൻഡേഷൻ ട്രൈലോജി പിന്തുടരുന്നത് ഗിബ്ബന്റെ മാതൃകയാണ്.

എവ്‌ലീൻ വാഗ് ഗിബ്ബന്റെ ശൈലിയെ ബഹുമാനിച്ചെങ്കിലും അദ്ദേഹത്തിന്റെ മതേനിരപേക്ഷനിലപാടിനെ വിമർശിച്ചു. വാഗ് 1950-ൽ പ്രസിദ്ധീകരിച്ച് ഹെലീന എന്ന നോവലിൽ ആദ്യകാലക്രൈസ്തവ ലേഖകനായ ലക്ടാന്റിയസ്, ഭാവിയിൽ സിസറോയുടേയോ ടാസിറ്റസിന്റേയോ ബുദ്ധിയും ഒരു മൃഗത്തിന്റെ ആത്മാവുമുള്ള "കപടചരിത്രകാരൻ" ഉണ്ടായേക്കാമെന്ന ആശങ്ക പ്രകടിപ്പിക്കുന്നത് ഗിബ്ബണെ സൂചിപ്പിച്ചാണ്"

റോമിനുണ്ടായിരുന്ന മഹത്ത്വം(1911‌)‌ എന്ന കൃതിയുടെ രചയിതാവായ ജെ.സി. സ്റ്റോബാർട്ട് ഗിബ്ബണെക്കുറിച്ച് ഇങ്ങനെ എഴുതി: '"ഒരു സാമ്രാജ്യം അഞ്ചു നൂറ്റാണ്ടുകാലം "തളർന്നും തകർന്നും" കൊണ്ടിരുന്നു എന്ന ആശയം തന്നെ പരിഹാസ്യമാണ്... ചരിത്രം സൃഷ്ടിക്കുന്നത് ചരിത്രപുരുഷന്മാരോ, പ്രകൃതിയോ അല്ല ചരിത്രകാരന്മാരാണ് എന്നതിന് ഇത് തെളിവാണ്."


</doc>
<doc id="218683" url="https://ml.wikipedia.org/wiki?curid=218683" title="മോബെർജെല്ലിഡേ">
മോബെർജെല്ലിഡേ

ചെറിയ പുറം തോടുകൾ അടങ്ങിയ അനേകം ഫോസ്സിലുകളിൽ ഒന്നാണ് ഇവ. തുടക കാംബ്രിയൻ കാലത്ത് ആണ് ഇവ ജീവിച്ചിരുന്നത്. തീരെ ചെറിയ ഈ പുറം തോടുക്കൾ ആകൃതിയിൽ വ്യത്യസ്തങ്ങൾ ആയിരുന്നു എന്നാൽ അടിസ്ഥാന രൂപം പരന്ന തളികയുടെ ആണ്. ഇവയിൽ മികവയും ഫോസ്ഫേറ്റ് ഫോസ്സിലുക്കൾ ആണ്. 


</doc>
<doc id="218842" url="https://ml.wikipedia.org/wiki?curid=218842" title="അലെക്ട്രോസോറസ്">
അലെക്ട്രോസോറസ്

റ്റിറാനോസോറിഡ് കുടുംബത്തിൽ പെട്ട ഒരു തെറാപ്പോഡ വിഭാഗം ദിനോസറുകളാണ്‌ അലെക്ട്രോസോറസ്. മംഗോളിയുടെയും റഷ്യയുടെയും അതിർത്തിയിൽ നിന്നും ആണ് ഫോസ്സിൽ കണ്ടു കിട്ടിയിടുളത്. അന്ത്യ ക്രിറ്റേഷ്യസ് കാലത്ത് ജീവിച്ചിരുന്നവയാണ് ഇവ. ഇവയുടെ സ്പീഷീസ് ജെനുസ് തിരിച്ചുള്ള നാമകരണം നടന്നത് 1933 ൽ ആണ്.

പേര് വരുന്നത് ഗ്രീക്ക് പദങ്ങളിൽ നിന്നും ആണ് . "അലെക്ട്രോ" അർഥം കല്യാണം കഴിക്കാത്ത , "സോറസ്" അർഥം പല്ലി. അർഥം ഏകദേശം വരിക ഏകാന്തനായ പല്ലി അല്ലെകിൽ കല്യാണം കഴിക്കാത്ത പല്ലി എന്നാണ്. ഇങ്ങനെ പേര് വരാൻ കാരണം ഇവയെ കണ്ടു പിടിച്ച സമയത്ത് ഏഷ്യയിൽ ഇത് പോലെ ഉള്ള മറ്റു മാംസഭോജികളെ കണ്ടെത്തിയിടില്ല്ല്ലയിരുന്നു ഇവ തികച്ചും ഏകാന്തൻ തന്നെ ആയിരുന്നു.

റ്റിറാനോസോറിഡ് കുടുംബത്തിൽ പെട്ട ചെറിയ ദിനോസർ ആയ ഇവയുടെ നീളം ഏകദേശം 17 അടി ആയിരുന്നു. അടുത്ത ബന്ധുവായ റിറാനോസോറസ് റെക്സ്നെ (40 അടി) അപേക്ഷിച്ച് വളരെ ചെറിയ ദിനോസർ ആയിരുന്നു ഇവ. 2001ൽ സമ്മർദം കൊണ്ട് ഉണ്ടാകുന്ന ഒടിവുകൾക്കായി ഇവയുടെ 23 ൽ പരം കാലിലെ എല്ലുകൾ പരിശോധിക്കുക ഉണ്ടായി ,പക്ഷെ ഒരു ഒടിവ് പോലും കണ്ടെത്താൻ ആയില്ല.

 


</doc>
<doc id="218843" url="https://ml.wikipedia.org/wiki?curid=218843" title="ഡേവിഡ് ഹാൾ">
ഡേവിഡ് ഹാൾ

ഡച്ച് ഈസ്റ്റ് ഇന്ത്യാ കമ്പനി 1695-ൽ ഫോർട്ട് കൊച്ചിയിൽ നിർമ്മിച്ച കെട്ടിടമാണ് ഡേവിഡ് ഹാൾ. ഫോർട്ട്കൊച്ചി പരേഡ് ഗ്രൗണ്ടിന്റെ വടക്കുവശത്തായാണ് കെട്ടിടം സ്ഥിതി ചെയ്യുന്നത്. ഡച്ച് ഭരണകാലത്ത് ഇവിടെ പട്ടാളത്തെ പാർപ്പിച്ചിരുന്നു. പിൽക്കാലത്ത് ഇവിടെ താമസിച്ച ഡേവിഡ് കോഡറുടെ നാമത്തിലാണ് ഈ കെട്ടിടം അറിയപ്പെടുന്നത്. ഇപ്പോൾ ആർട്ട് ഗാലറിയാക്കിയിരിക്കുന്ന ഡേവിഡ് ഹാൾ സിജിഎച്ച് എർത്ത് ഗ്രൂപ്പ് പാട്ടത്തിനെടുത്തിരിക്കുന്നു. 


</doc>
<doc id="218854" url="https://ml.wikipedia.org/wiki?curid=218854" title="ഡ്രൂപ്പ്">
ഡ്രൂപ്പ്

മാംസള ഫലം. മാമ്പഴം, തേങ്ങ, ചെറി, ഒലിവ്, പീച്ച് (peach) എന്നീ ഫലങ്ങളെല്ലാം ഡ്രൂപ്പ് വിഭാഗത്തിൽപ്പെടുന്നു. ആമ്രകം, സ്റ്റോൺ ഫ്രൂട്ട് എന്നീ പേരുകളിലും അറിയപ്പെടുന്നു. അണ്ഡാശയം അധോജനിയോ ഉപരിജനിയോ ആയ പുഷ്പങ്ങളിൽ നിന്നാണ് മാംസള ഫലങ്ങളുണ്ടാകുന്നത്. ആമ്രകം സ്ഫുടനം ചെയ്യാറില്ല. അതിനാൽ ഫലത്തിന്റെ മാംസളഭാഗം ജീർണിച്ചു പോകുമ്പോഴാണ് വിത്തുകൾ സ്വതന്ത്രമാകുന്നത്.
ഡ്രൂപ്പിന്റെ ഫലകഞ്ചുകത്തിന് നേർത്ത പുറന്തൊലി അഥവാ ബാഹ്യഫലഭിത്തി (epicarp), ഇതിനുള്ളിലായി മാംസള ഭാഗമായ മധ്യഫലഭിത്തി (mesocarp), ഇതിനുള്ളിലായി ഉറപ്പുള്ള ഒരു തോടുപോലെ കാണപ്പെടുന്ന അന്തഃഫലഭിത്തി (endocarp) എന്നീ ഭാഗങ്ങളുണ്ട്. അന്തഃഫലഭിത്തിക്കുള്ളിലായാണ് വിത്ത് കാണപ്പെടുന്നത്.

മാമ്പഴത്തിന് കട്ടികുറഞ്ഞ തൊലിയും ഇതിനുള്ളിലായി മധുരമുള്ള മാംസള ഭാഗവും, മാംസള ഭാഗത്തിനുള്ളിൽ തോടും, തോടിനുള്ളിൽ വിത്തും കാണപ്പെടുന്നു. വിത്തിനെ പൊതിഞ്ഞ് ബീജാവരണങ്ങളുമുണ്ട്. ഇതിന്റെ മധുരമുള്ള മാംസളഭാഗത്ത് നാരുകളുണ്ട്. നാളികേരത്തിൽ മാംസള ഭാഗത്തിനു പകരം ചകിരി നിറഞ്ഞ ഭാഗമാണുള്ളത്. മാങ്ങയുടെ മാംസളമായ മധ്യഫലഭിത്തി ഭക്ഷ്യയോഗ്യമാണ്; തേങ്ങയുടെ ഭക്ഷ്യയോഗ്യമായ ഭാഗം ബീജാന്നമാണ്.

തൊടലിപ്പഴത്തിൽ അന്തഃഫലഭിത്തി രണ്ടു വിത്തുകളെ ആവരണം ചെയ്യുന്നു. ചിലയിനങ്ങളിൽ ഓരോ വിത്തിനേയും പൊതിഞ്ഞും അന്തഃഫലഭിത്തി കാണപ്പെടുന്നുണ്ട്. ഇത് പൈറീൻ (Pyrene) എന്നറിയപ്പെടുന്നു. സർപ്പഗന്ധിക്ക് രണ്ടു പൈറീനുകളുള്ള ഡ്രൂപ്പും ഡ്യുറാന്റ(Duranta)യ്ക്ക് നാലു പൈറീനുകളുള്ള ഡ്രൂപ്പുമാണ്. 


</doc>
<doc id="218857" url="https://ml.wikipedia.org/wiki?curid=218857" title="ഡ്രെയിനേജ്">
ഡ്രെയിനേജ്

മലിന പദാർഥങ്ങളിൽ ലയിച്ചു ചേർന്നതോ അഴുക്കടിഞ്ഞതോ ആയ ദൂഷിത ജലത്തെ ആരോഗ്യ ശുചിത്വ പരിപാലന വ്യവസ്ഥ കളെ ബാധിക്കാത്ത അകലങ്ങളിലേക്ക് ഒഴുക്കി മാറ്റുന്നതിനുള്ള സംവിധാനങ്ങളെ പൊതുവായി സൂചിപ്പിക്കുന്ന സംജ്ഞ. അഴുക്കു വെള്ളത്തിന്റെ സ്രോതസ്സുകൾ വൈയവസായികം, സാമൂഹിക സുരക്ഷാപരം, ഗാർഹികം തുടങ്ങിയ വിവിധ മേഖലകളിലേതാവാം. വർത്തമാന കാലത്ത്, ഡ്രെയിനേജ് സംവിധാനത്തിലെ നിർഗമ മാധ്യമങ്ങൾ ഏറിയപങ്കും ഭൂഗർഭത്തിലാണ് വിന്യസിക്കപ്പെടുന്നത്. മലിനജലം ശേഖരിച്ചു ശുദ്ധീകരിച്ച് പുനരുപയോഗത്തിനു യോഗ്യമാക്കുവാനുള്ള സാങ്കേതിക സംവിധാനങ്ങളും ഡ്രെയിനേജ് വ്യവസ്ഥയുടെ ഭാഗമായി മാറിക്കഴിഞ്ഞിരിക്കുന്നു.

ഭൂവിജ്ഞാനത്തിൽ 'ഡ്രെയിനേജ്' എന്ന പദം വ്യഞ്ജിപ്പി ക്കുന്നത് ഭൂപ്രതലത്തിലൂടെയും ഭൂഗർഭീയമായും പ്രവഹിക്കുന്ന മൊത്തം ജലസഞ്ചയത്തെയാണ്. 

പഴയ കാലത്ത് മലിനജല നിർമാർജ്ജനത്തിന് പ്രത്യേക ക്രമീകരണങ്ങളൊന്നുമില്ലായിരുന്നു. വിസർജ്യ പദാർഥങ്ങളെ ഭൂമികുഴിച്ചു നിക്ഷേപിക്കുകയാണ് അന്നു ചെയ്തിരുന്നത്. ബാബിലോണിയയിലാണ് ഡ്രെയിനേജ് സംവിധാനം ആദ്യമായി (ബി.സി. 1700) നിലവിൽ വന്നതെന്നു കരുതപ്പെടുന്നു. കളിമണ്ണു കൊണ്ടു തയ്യാറാക്കിയ കുഴലുകളിലൂടെ മലിനജലത്തെ സമീപത്തുള്ള തോടുകളിലോ നദികളിലോ എത്തിച്ചിരുന്നു. കുഴലുകൾ പൊട്ടി അഴുക്കുവെള്ളം പരക്കുന്നത് ഒഴിവാക്കുവാൻ കുഴലുകളെ ടാർ പൂശി ഭദ്രമാക്കിയിരുന്നു. കുളിമുറി, കക്കൂസ് തുടങ്ങിയവയിൽ രൂപപ്പെടുന്ന അഴുക്കുവെള്ളത്തെയാണ് ഇമ്മാതിരി ഒഴുക്കി മാറ്റിയിരുന്നത്. പത്തൊമ്പതാം ശതകത്തിൽ വ്യവസായ പുരോഗതിയെ തുടർന്ന് പരമ്പരാഗത ഡ്രെയിനേജ് സംവിധാനങ്ങൾ അപര്യാപ്തമായി ഭവിച്ചു. ഇതിനെത്തുടർന്ന് ലണ്ടൻ, പാരിസ് തുടങ്ങിയയിടങ്ങളിൽ ഡ്രെയിനേജ് ആവശ്യങ്ങൾക്കായി ഭൂഗർഭ തുരങ്കങ്ങൾ നിർമ്മിക്കപ്പെട്ടു. ഏതെങ്കിലും നൈസർഗിക ജലധാരയെക്കൂടി ഉൾക്കൊള്ളുന്ന രീതിയിൽ ഇഷ്ടികകൊണ്ടു നിർമ്മിക്കപ്പെട്ട തുരങ്കങ്ങളാണ് ആദ്യം ഉണ്ടായത്; മലിന ജലത്തെ സുഗമമായി ഒഴുക്കിമാറ്റുന്നതിന് ജലധാരകൾ സഹായകങ്ങളായി. പില്ക്കാലത്ത്, കുഴലുകളും പ്രത്യേകമായി നിർമ്മിക്കപ്പെട്ട കനാലുകളും വഴി, മലിനജലത്തെ ഏറ്റവും അടുത്തുള്ള ജലധാരകളിലേക്കും വൻ നദികളിലേക്കും ഒഴുക്കിക്കളയുന്ന സമ്പ്രദായം വ്യാപകമായിത്തീർന്നു. വിഷമയവും രാസികവുമായ വ്യവസായ മാലിന്യങ്ങൾ വൻതോതിൽ കലരുന്നത്, നദീജലത്തിന്റെ കാർഷിക, സാമൂഹിക ഉപയോഗത്തിനും, നദിയുടെ നൈസർഗികമായ നിലനില്പിനു തന്നെയും വളരെയധികം ഹാനികരമാണെന്നു തെളിഞ്ഞതോടെ, വ്യവസായശാലകളിൽ രൂപപ്പെടുന്ന മലിനജലത്തെ ഒഴുക്കിക്കളയുന്നതിനുപകരം മാലിന്യ നിർമാർജ്ജനം ചെയ്യുന്നതിനും, കഴിവുള്ളിടത്തോളം പുനരുപയോഗപ്പെടുത്തുന്നതിനുമുള്ള സംവിധാനങ്ങൾ ആസൂത്രിതമായി. ജനപ്പെരുപ്പത്തിന്റെ പശ്ചാത്തലത്തിൽ ആവാസകേന്ദ്രങ്ങൾക്കുള്ള ഡ്രെയിനേജ് സൗകര്യങ്ങൾ മെച്ചപ്പെടുത്തി സാങ്കേതികമായി വിപുലീകരിക്കേണ്ടി വന്നു. 20-ാം ശ.-ത്തിന്റെ രണ്ടാം പകുതിയോടെ വ്യത്യസ്ത ആവശ്യങ്ങൾക്കിണങ്ങുന്ന വിവിധ ഇനം ഡ്രെയിനേജ് സംവിധാനങ്ങൾ സജ്ജീകരിക്കപ്പെട്ടു.

ജലസ്രോതസ്സ്, ജലത്തിന്റെ അളവ് എന്നിവയെ അവലംബിച്ച് മലിന ജലത്തിന്റെ ഘടനയിൽ വ്യത്യാസം സംഭവിക്കുന്നു. കലർന്നു ചേർന്നിട്ടുള്ള ജൈവ മാലിന്യങ്ങളെ രാസിക ജൈവപ്രക്രിയകളിലൂടെ നിഷ്ക്രിയമാക്കുവാൻ പോന്ന ഓക്സിജന്റെ അളവ് (BOD-Biochemical Oxygen Demand), വിലയിത മാലിന്യങ്ങളുടെ തോത്, അമ്ള-ക്ഷാര സവിശേഷത, ഉൾക്കൊണ്ടിട്ടുള്ള സൂക്ഷ്മ ജീവികളുടെ സ്വഭാവം, തോത് മുതലായവ മലിന ജല ഘടനയെ സ്വാധീനിക്കുന്നു. ഡ്രെയിനേജ് സംവിധാനത്തിലൂടെ ഒഴുകിയെത്തുന്ന മലിന ജലത്തിന്റെ BOD ക്ക് ആനുപാതികമായി നദീജലത്തിലെ ഓക്സിജന് അവശോഷണം സംഭവിക്കുന്നു. മലിനജലം ഉൾക്കൊണ്ടു കാണുന്ന മിക്ക സൂക്ഷ്മജീവികളും മനുഷ്യരിൽ വിവിധ രോഗങ്ങൾക്കു വഴിയൊരുക്കുന്നു.

മലിന ജലത്തിലടങ്ങിയിട്ടുള്ള നൈട്രജൻ, ഫോസ്ഫറസ് യൗഗികങ്ങൾ, പായൽ പോലുള്ള ക്ഷുദ്ര സസ്യങ്ങളുടെ വളർച്ചയ്ക്ക് കാരണമാകാറുണ്ട്. ഡ്രെയിനേജ് ജലത്തെ അവയുടെ സ്രോതസ്സിൽ നിന്ന് കുഴലുകളിലൂടെയാണ് സംഭരണ ടാങ്കിൽ എത്തിക്കുന്നത്. കുഴലുകളെ അനുയോജ്യമായ ചരിവുമാനത്തിൽ ക്രമീകരിച്ച് ഗുരുത്വാകർഷണ പ്രഭാവത്തിലൂടെ മലിന ജലത്തെ ടാങ്കിലേക്ക് ഒഴുക്കി എത്തിക്കുന്ന രീതിയാണ് സാർവത്രികമായുള്ളത്. കുഴലുകൾ ഘടിപ്പിക്കുവാൻ പറ്റാത്തയിടങ്ങളിൽ മലിന ജലത്തെ പമ്പു ചെയ്ത് ടാങ്കിലേക്ക് എത്തിക്കുന്നു.

മലിനജലം കുറേ സമയം കെട്ടിക്കിടക്കുമ്പോൾ അവസാദങ്ങൾ ഏറിയകൂറും ടാങ്കിൽ അടിഞ്ഞു കൂടുന്നു. അവസാദങ്ങളുടെ മുകളിലെ സാമാന്യം തെളിഞ്ഞ വെള്ളത്തെ, മറ്റൊരു ടാങ്കിലേക്ക് ഒഴുക്കിവിട്ട് അനുയോജ്യമായ സംവിധാനത്തിലൂടെ അവശേഷിച്ച അടിവുകളേയും നീക്കം ചെയ്യുന്നു. ക്ളോറിൻ കലർത്തൽ തുടങ്ങിയ പ്രത്യേക രാസിക പ്രക്രിയകൾ വഴി ജലത്തിലെ സൂക്ഷ്മജീവികളെ നശിപ്പിക്കാം. പരന്ന, കൃത്രിമ തടാകങ്ങളിൽ ശേഖരിച്ച ഡ്രെയിനേജ് ജലത്തിലൂടെ, യാന്ത്രിക രീതിയിൽ വായു കടത്തി വിടുന്നതിലൂടെ സൂക്ഷ്മജീവികളെ ഒരളവ് നശിപ്പിക്കാനാകും. ജലത്തിൽ സൂര്യ താപം ഏല്ക്കുന്നതോടെ ആൽഗെ തുടങ്ങിയ ക്ഷുദ്ര സസ്യങ്ങൾ നിർമാർജ്ജനം ചെയ്യപ്പെടുന്നു. 


</doc>
<doc id="218860" url="https://ml.wikipedia.org/wiki?curid=218860" title="മെസ്സിയർ 21">
മെസ്സിയർ 21

ധനു രാശിയിൽ സ്ഥിതിചെയ്യുന്ന ഒരു തുറന്ന താരവ്യൂഹമാണ് മെസ്സിയർ 21 (M21) അഥവാ NGC 6531. ചാൾസ് മെസ്സിയറാണ് 1764 ജൂൺ 5-ന് ഈ താരവ്യൂഹത്തെ ആദ്യമായി നിരീക്ഷിക്കുകയും തന്റെ പട്ടികയിലെ ഇരുപത്തിഒന്നാമത്തെ വസ്തുവായി രേഖപ്പെടുത്തുകയും ചെയ്തത്.

ബൈനോകൂലറുകളുപയോഗിച്ചാൽ ഈ താരവ്യൂഹത്തെ കഷ്ടിച്ച് നിരീക്ഷിക്കാൻ സാധിക്കും. ഇടത്തരം ദൂരദർശിനികൾക്ക് ഇതിലെ നക്ഷത്രങ്ങളെ വേർതിരിച്ചു കാണിക്കാനുമാകും. ഉയർന്ന വിക്ഷണകോണുള്ള ദൂരദർശിനികളിലൂടെ നിരീക്ഷിച്ചാൽ വളരെ സുന്ദരമായ ഒരു ജ്യോതിശാസ്ത്രവസ്തുവാണിത്. മെസ്സിയർ 20 ന് സമീപത്തായാണ് ഇതിന്റെ സ്ഥാനം.

46 ലക്ഷം വർഷം മാത്രം പ്രായമുള്ള M21 താരതമ്യേന പഴക്കം കുറഞ്ഞ തുറന്ന താരവ്യൂഹങ്ങളിലൊന്നാണ്. ഏതാണ്ട് 57 നക്ഷത്രങ്ങളുള്ള ഈ താരവ്യൂഹത്തിന്റെ നക്ഷത്രസാന്ദ്രത ഉയർന്നതാണ് - കേന്ദ്രത്തിലെ നക്ഷത്രങ്ങൾക്കിടയിൽ 1 പ്രകാശവർഷത്തോളം മാത്രമാണ് അകലം. ഈ താരവ്യൂഹത്തിലെ ഏറ്റവും പ്രകാശമേറിയ നക്ഷത്രങ്ങൾ B0 സ്പെക്ട്രൽ തരത്തിൽ പെട്ടവയാണ്. ഏതാനും നീല ഭീമന്മാരുണ്ടെങ്കിലും M21 ലെ നക്ഷത്രങ്ങളധികവും പ്രകാശം കുറഞ്ഞവയാണ്.


</doc>
<doc id="218865" url="https://ml.wikipedia.org/wiki?curid=218865" title="പിറന്നാൾ">
പിറന്നാൾ

ഒരു വ്യക്തി ജനിച്ച ദിവസത്തിലെ നക്ഷത്രവും അപ്പോഴത്തെ മലയാളമാസവും ആസ്പദമാക്കിയാണ് പിറന്നാൾ(പിറന്ന നാൾ) ആഘോഷിക്കുന്നത്. ജനിച്ചതിനു ശേഷം വരുന്ന വർഷങ്ങളിലെ ജന്മമാസവും ജന്മനക്ഷത്രവും ഒന്നിച്ചു വരുന്ന ദിവസമാണ് പിറന്നാളായി ആഘോഷിക്കുന്നത്.

പിറന്നാൾ പല രീതിയിൽ ആഘോഷിക്കുന്നു. സമ്മാനം നൽകുന്നതും ആളുകൾ ഒത്തുകൂടുന്നതുമെല്ലാം പിറന്നാളാഘോഷത്തിലെ പരമ്പരാഗത രീതികളാണ്. ഒരു വ്യക്തിക്ക് എത്ര പ്രായമായെന്ന് അറിയിക്കുന്നതിനായാണ് പിറന്നാൾ ആഘോഷിക്കുന്നത്. സാധാരണയായി ഒരു വ്യക്തിയുടെ മരണത്തോടെ പിറന്നാളാഘോഷങ്ങൾ നിർത്തുന്നു. പക്ഷേ ചില പ്രശസ്ത വ്യക്തികളുടെ കാര്യത്തിൽ ഈ രീതിയിൽ മാറ്റം വരുത്തുന്നുണ്ട്. ഉദാഹരണത്തിന്, ഷേക്സ്‌പിയർ തന്റെ അമ്പത്തിരണ്ടാം വയസ്സിൽ അന്തരിച്ചെങ്കിലും അദ്ദേഹത്തിന്റെ ഓർമ്മക്കായി അദ്ദേഹത്തിന്റെ പിറന്നാളുകൾ ആഘോഷിച്ചുപോരുന്നു.

ചില മതങ്ങൾ മതസ്ഥാപകരുടെ ജന്മദിനം ആഘോഷിക്കാറുണ്ട്. ബുദ്ധമത വിശ്വാസികൾ ബുദ്ധന്റെ ജന്മദിനം ഒരു പ്രധാന ആഘോഷമായി കാണുന്നു. അതു പോലെത്തന്നെ ക്രിസ്തുവിന്റെ ജന്മദിനമായ ക്രിസ്തുമസ്സും ലോകം മുഴുവൻ ആഘോഷിക്കപ്പെടുന്നു. എന്നാൽ ചില മതക്കാർ, ഉദാഹരണത്തിന് യഹോവയുടെ സാക്ഷികൾ, പിറന്നാളുകൾ ആഘോഷിക്കുന്ന പതിവില്ല.

എപ്പോളും നമുക്ക് സംശയം ഉളവാക്കുന്ന രണ്ടു വാക്കുകൾ ആണ് ജന്മദിനവും പിറന്നാളും. ജന്മദിനം എന്നത് ജനിച്ച ദിവസത്തെ ആസ്പദമാക്കിയാണ്. എന്നാൽ പിറന്നാൾ എന്നത് ജനിച്ച ദിവസത്തിലെ നക്ഷത്രത്തെ ആസ്പദമാക്കിയാണ് ആചരിക്കുക.


</doc>
<doc id="218872" url="https://ml.wikipedia.org/wiki?curid=218872" title="സണ്ണി വെയ്ൻ">
സണ്ണി വെയ്ൻ

മലയാളത്തിലെ ഒരു ചലച്ചിത്ര അഭിനേതാവാണ് സണ്ണി വെയ്ൻ. ശ്രീനാഥ് രാജേന്ദ്രൻ സംവിധാനം ചെയ്ത സെക്കന്റ് ഷോ എന്ന ചിത്രത്തിൽ "കുരുടി" എന്ന കഥാപാത്രത്തെ അവതരിപ്പിച്ചു കൊണ്ടാണ് ചലച്ചിത്രരംഗത്തെ അരങ്ങേറ്റം. ദുൽഖർ സൽമാനോടൊപ്പം ഒരു സഹനടന്റെ വേഷമായിരുന്നു ആ ചിത്രത്തിൽ. അതിനു ശേഷം വിനീത് ശ്രീനിവാസൻ സംവിധാനം ചെയ്ത തട്ടത്തിൻ മറയത്ത് എന്ന ചിത്രത്തിൽ ഒരു ഗസ്റ്റ് റോളിലും സണ്ണി വെയ്ൻ അഭിനയിച്ചു.

! S.No
! വർഷം
! ചിത്രം
! കഥാപാത്രം
! സംവിധായകൻ
! കുറിപ്പുകൾ
! സഹ അഭിനേതാക്കൾ



</doc>
<doc id="218879" url="https://ml.wikipedia.org/wiki?curid=218879" title="രതീഷ് വേഗ">
രതീഷ് വേഗ

രതീഷ് വേഗ പ്രശസ്തനായ ഒരു മലയാള സംഗീതസംവിധായകനും, ഗായകനുമാണ്. 2010ൽ കോക്ക്ടെയിൽ എന്ന മലയാളചലച്ചിത്രത്തിലൂടെയാണ് അദ്ദേഹം സംഗീതസംവിധാന രംഗത്തേക്ക് കടന്നുവരുന്നത്. അതിനുശേഷം പതിനെട്ടോളം മലയാള സിനിമകളിൽ അദ്ദേഹം സംഗീതസംവിധാനം നിർവഹിച്ചു.

രതീഷ് വേഗ സംഗീതസംവിധാനം നിർവഹിച്ച ചലച്ചിത്രങ്ങളുടെ പട്ടിക 

ഡോ. അനുവാണ് രതീഷ് വേഗയുടെ പത്നി, മകൻ നധിൻ



</doc>
<doc id="218886" url="https://ml.wikipedia.org/wiki?curid=218886" title="സിച്യുജ്ഫല്">
സിച്യുജ്ഫല്

സിച്യുജ്ഫല് - () ഹംഗറിയിലെ ഒരു ചെറുഗ്രാമമാണ്.</small>


</doc>
<doc id="218889" url="https://ml.wikipedia.org/wiki?curid=218889" title="ലാൻസ് ക്ലൂസ്നർ">
ലാൻസ് ക്ലൂസ്നർ

ലാൻസ് ക്ലൂസ്നർ (ജനനം: 4 സെപ്റ്റംബർ 1971, ഡർബൻ , ദക്ഷിണാഫ്രിക്ക) ഒരു മുൻ ദക്ഷിണാഫ്രിക്കൻ അന്താരാഷ്ട്ര ക്രിക്കറ്റ് കളിക്കാരനാണ്. ആക്രമണേത്സുകമായ ബാറ്റിങ് ശൈലികൊണ്ട് അദ്ദേഹം വളരെയധികം ശ്രദ്ധയാകർഷിച്ചിട്ടുണ്ട്. ഒരു മികച്ച ഫാസ്റ്റ് മീഡിയം സ്വിങ് ബോളർകൂടിയാണ് അദ്ദേഹം. ഒരു ഓൾറൗണ്ടർ എന്ന നിലയിലാണ് അദ്ദേഹം ടീമിൽ ഇടം നേടിയിരുന്നത്. സുലു ഭാഷയിൽ പ്രാവീണ്യമുള്ളതിനാൽ അദ്ദേഹത്തിന് "സുലു" എന്ന ഒരു ചെല്ലപ്പേരുണ്ട്. 1999 ക്രിക്കറ്റ് ലോകകപ്പിൽ പ്ലയർ ഓഫ് ദ് സീരീസ് ആയി അദ്ദേഹം തിരഞ്ഞെടുക്കപ്പെട്ടു.



</doc>
<doc id="218893" url="https://ml.wikipedia.org/wiki?curid=218893" title="ഈഡൻ പാർക്ക്">
ഈഡൻ പാർക്ക്

ഈഡൻ പാർക്ക് ന്യൂസിലന്റിലെ ഓക്‌ലൻഡിൽ സ്ഥിതി ചെയ്യുന്ന ഒരു സ്പോർട്ട്സ് സ്റ്റേഡിയമാണ്. 1900ലാണ് ഈ സ്റ്റേഡിയം പണികഴിപ്പിച്ചത്. ന്യൂസിലന്റിലെ ഏറ്റവും വലിയ സ്റ്റേഡിയമാണ് ഇത്.1930 മുതൽ ടെസ്റ്റ് ക്രിക്കറ്റ് മൽസരങ്ങൾ ഈ ഗ്രൗണ്ടിൽ നടന്നിട്ടുണ്ട്.റഗ്‌ബി, ക്രിക്കറ്റ്,ഫുട്ബോൾ മൽസരങ്ങൾ നടക്കാറുള്ള ഈഡൻ പാർക്ക് 1987ലും 2011 ലും റഗ്ബി ലോകകപ്പിനും 1992 ക്രിക്കറ്റ് ലോകകപ്പിനും ഓസ്ട്രേലിയയും ന്യൂസിലന്റും സംയുക്തമായി ആതിഥേയത്വം വഹിച്ച 2015 ക്രിക്കറ്റ് ലോകകപ്പിനും ഈഡൻ പാർക്ക് ആതിഥേയത്വം വഹിച്ചിട്ടുണ്ട്.



</doc>
<doc id="218894" url="https://ml.wikipedia.org/wiki?curid=218894" title="ജോൺ ഡോസ് പാസോസ്">
ജോൺ ഡോസ് പാസോസ്

ജോൺ ഡോസ് പാസോസ് അമേരിക്കൻ നോവലിസ്റ്റായിരുന്നു. 1896 ജനുവരി 14-ന് ചിക്കാഗോയിൽ ജനിച്ചു.

വാലിംഗ്ഫോർഡിലെ കൊയേറ്റ് സ്കൂൾ, ഹാർവാഡ് യൂണിവേഴ്സിറ്റി എന്നിവിടങ്ങളിലായിരുന്നു വിദ്യാഭ്യാസം. 1917-ൽ ഫ്രാൻസിലെ നോർട്ടൻ-ഹാർജസ് ആംബുലൻസ് യൂണിറ്റിലും 1918-ൽ ഇറ്റലിയിലെ റെഡ് ക്രോസ് ആംബുലൻസിലും 1918-19 കാലത്ത് യുണൈറ്റഡ് സ്റ്റേറ്റ്സ് മെഡിക്കൽ കോറിലും സേവനമനുഷ്ഠിച്ചു. 1922-ൽ ന്യൂയോർക്കിൽ താമസമാക്കിയ ഇദ്ദേഹം 1923-ൽ സ്പെയിനിലും 1928-ൽ യു.എസ്.എസ്.ആറിലും പര്യടനം നടത്തി. 1934-ൽ ഹോളിവുഡിൽ തിരക്കഥാരചനയാരംഭിച്ചു. 1945-ൽ പസിഫിക്കിലും ന്യൂറംബെർഗിലും 1948-ൽ തെക്കേ അമേരിക്കയിലും ലൈഫ് മാഗസിനിന്റെ യുദ്ധകാര്യ ലേഖകനായി സേവനമനുഷ്ഠിക്കാൻ ഡോസ് പാസോസിന് അവസരം ലഭിച്ചു. "നാഷണൽ കമ്മിറ്റി ഫോർ ദ് ഡിഫൻസ് ഒഫ് പൊളിറ്റിക്കൽ പ്രിസണേഴ്സ്", "നാഷണൽ കമ്മിറ്റി ടു എയ്ഡ് സ്ട്രൈക്കിംഗ് വർക്കേഴ്സ്", "കാംപെയ്ൻ ഫോർ പൊളിറ്റിക്കൽ റെഫ്യൂജീസ്" എന്നീ സമിതികളിലും ഇദ്ദേഹം സേവനമനുഷ്ഠിക്കുകയുണ്ടായി. അമേരിക്കൻ അക്കാദമി ഒഫ് ആർട്സ് ആൻഡ് ലെറ്റേഴ്സിലെ അംഗമെന്ന നിലയിലും ഇദ്ദേഹത്തിന്റെ സംഭാവന വിലപ്പെട്ടതാണ്.

20-ആം നൂറ്റാണ്ടിലെ സാഹിത്യ ചരിത്രത്തിൽ നിർണായകമായ പങ്കുവഹിച്ച പല സംഭവങ്ങളുമായും ഡോസ് പാസോസിനു ബന്ധമുണ്ടായിരുന്നു. ഏണസ്റ്റ് ഹെമിങ് വേ, സ്കോട്ട് ഫിറ്റ്സ്ജെറാൾഡ്, ടി.എസ്.എലിയറ്റ്, ഇ.ഇ.കമിങ്സ്, അപ്ടൻ സിൻക്ലെയർ, എഡ്മൺഡ് വിൽസൺ തുടങ്ങിയ അക്കാലത്തെ പ്രമുഖ സാഹിത്യകാരന്മാരെല്ലാം ഇദ്ദേഹത്തിന്റെ സുഹൃദ്‌വലയത്തിൽപ്പെട്ടവരായിരുന്നു. 1920-കളിൽ പടർന്നുപിടിച്ച ഇടതുപക്ഷ രാഷ്ട്രീയ തീവ്രവാദി പ്രസ്ഥാനത്തിലും ഇദ്ദേഹം പങ്കാളിയായിരുന്നു. റഷ്യൻ വിപ്ലവത്തോടും സോഷ്യലിസ്റ്റ് പരീക്ഷണത്തോടും ഉണ്ടായ ആഭിമുഖ്യവും എക്സ്പ്രഷണിസ്റ്റു കലാപ്രസ്ഥാനത്തോടും സെർജി ഐൻസ്റ്റണിന്റെ സിനിമകളോടുമുണ്ടായ താത്പര്യവുമാണ്
1928-ൽ റഷ്യ സന്ദർശിക്കാൻ ഇദ്ദേഹത്തെ പ്രേരിപ്പിച്ചത്. ഇതെല്ലാം ഇദ്ദേഹത്തിന്റെ സാഹിത്യജീവിതത്തെ നിർണായകമായി സ്വാധീനിക്കുകയുണ്ടായി. തന്റെ കാലത്തെ ഏറ്റവും മഹാനായ സാഹിത്യകാരനായി ഴാങ് പോൾ സാർത്ര് ഡോസ് പാസോസിനെ വാഴ്ത്തി.

ഒരു രാഷ്ട്രീയ നോവലിസ്റ്റ് (Political Novelist) എന്നാണ് ഡോസ് പാസോസ് പൊതുവേ വിശേഷിപ്പിക്കപ്പെടുന്നത്. 
എന്നീ നോവലുകൾ അമേരിക്കൻ ആധുനികതാ പ്രസ്ഥാനത്തിന്റെ ചരിത്രത്തിലെ നാഴികക്കല്ലുകൾ തന്നെയാണ്. ഒന്നാം ലോകമഹായുദ്ധ കാലത്തെ അനുഭവങ്ങളുടെ പശ്ചാത്തലത്തിൽ രചിക്കപ്പെട്ട ആദ്യ അമേരിക്കൻ നോവലെന്ന പ്രത്യേകതയാണ് ത്രീ സോൾജേഴ്സിനെ പ്രശസ്തമാക്കിയത്. 19-ആം നൂറ്റണ്ടിന്റെ അന്ത്യദശകങ്ങളിലും 20-ആം നൂറ്റാണ്ടിന്റെ ആദ്യദശകങ്ങളിലും യൂറോപ്പിലും അമേരിക്കയിലും ഉടലെടുത്ത ചില കലാസിദ്ധാന്തങ്ങൾ സാഹിത്യത്തിൽ പ്രയോഗിക്കാനുള്ള ശ്രമമാണ് രണ്ടാമത്തെ നോവലിൽ കാണുന്നത്. തന്റെ കലാസിദ്ധാന്തങ്ങളെ അമേരിക്കൻ സാംസ്കാരിക ചരിത്രത്തിന്റെ വിശാലമായ പശ്ചാത്തലത്തിൽ പ്രയോഗിക്കുകയാണ് ഡോസ് പാസോസ് ചെയ്യുന്നത്. 
എന്നീ മൂന്നു വാല്യങ്ങളടങ്ങിയ ഈ നോവൽത്രയത്തിൽ 1900 മുതൽ 1929 വരെയുള്ള അമേരിക്കൻ ചരിത്രത്തെയാണ് ആവിഷ്ക്കരിക്കുന്നത്. 1927 മുതൽ 1936 വരെയുള്ള ഒൻപത് വർഷക്കാലം ഡോസ് പാസോസ് ഈ ബൃഹത് നോവലിന്റെ പണിപ്പുരയിലായിരുന്നു. ഈ കാലഘട്ടത്തിൽ ഇദ്ദേഹം ഇടതുപക്ഷാഭിമുഖ്യം പുലർത്തിയിരുന്നു. സ്വാഭാവികമായും അമേരിക്കൻ സമൂഹത്തിലെ ഭൌതികവാദത്തിന്റെ ആക്ഷേപഹാസ്യാത്മകമായ ചിത്രീകരണമാണ് ഈ കൃതിയിൽ കാണുന്നത്.

ഡോസ് പാസോസ് ക്രമേണ ഇടതുപക്ഷ ചിന്താഗതി വിട്ട് വലത്തോട്ടു ചായുന്നതാണ് പിന്നെ നാം കാണുന്നത്. കമ്യൂണിസ്റ്റുകാർ തന്നെ വഞ്ചിച്ചതായ ചിന്ത ഇദ്ദേഹത്തെ സദാ വേട്ടയാടിക്കൊണ്ടിരുന്നു. 1937-ൽ സ്പെയിനിൽ തന്റെ സുഹൃത്തായ ജോസ് റോബിൾസ് വധിക്കപ്പെട്ടതിനു പിന്നിൽ കമ്യൂണിസ്റ്റുകാരാണെന്ന സംശയം ഈ ചിന്തയെ ബലപ്പെടുത്തി. അഡ്വെഞ്ചേഴ്സ് ഒഫ് എ യംഗ് മാൻ എന്ന പേരിൽ 1939ൽ പുറത്തുവന്ന നോവലിൽ നായകനെ കമ്യൂണിസ്റ്റുകാർ ഒറ്റിക്കൊടുക്കുന്നതായി ചിത്രീകരിക്കുന്നു. ഫ്രാങ്ക്ലിൻ റൂസ്വെൽറ്റിന്റെ പുത്തൻ ഭരണക്രമത്തിൽ നിന്നുടലെടുത്ത ഉദ്യോഗസ്ഥ ദുഷ്പ്രഭുത്വത്തിന്റെ ആക്ഷേപഹാസ്യാത്മകമായ ചിത്രീകരണങ്ങളാണ് തുടർന്നു വന്ന നോവലുകൾ. 
എന്നിവ ഇക്കൂട്ടത്തിൽ മികച്ചു നിൽക്കുന്നു.

ഡോസ് പാസോസ് ഒരു നോവലിസ്റ്റ് മാത്രമായിരുന്നില്ല. ലോകത്തിന്റെ വിവിധ ഭാഗങ്ങളിലുള്ള തന്റെ യാത്രാനുഭവങ്ങൾ വിവരിച്ചുകൊണ്ടും അവിടത്തെ ജനജീവിതത്തേയും രാഷ്ട്രീയത്തേയും അപഗ്രഥിച്ചുകൊണ്ടും നിരവധി ഗ്രന്ഥങ്ങൾ ഇദ്ദേഹം രചിച്ചു. *ഓറിയന്റ് എക്സ്പ്രസ് (1927) 
എന്നിവ ഇക്കൂട്ടത്തിൽ ശ്രദ്ധേയങ്ങളാണ്. അമേരിക്കൻ ഐക്യനാടുകളുടെ ഉത്പത്തിയേയും വികാസത്തേയും പറ്റി രചിച്ച ഗ്രന്ഥങ്ങളിൽ പ്രധാനം 
എന്നിവയാണ്. ഇതിനു പുറമേ 
എന്നൊരു കവിതാസമാഹാരവും 
തുടങ്ങി ചില നാടകങ്ങളും കൂടി ഡോസ് പാസോസിന്റെ സംഭാവനകളായി ലഭിച്ചിട്ടുണ്ട്. 1970 ജനുവരി 1-ന് ഇദ്ദേഹം അന്തരിച്ചു.



</doc>
<doc id="218919" url="https://ml.wikipedia.org/wiki?curid=218919" title="കൗസ്തുഭം">
കൗസ്തുഭം

അമൃതം എടുക്കാനായി ദേവന്മാരും അസുരന്മാരും ചേർന്ന് ക്ഷീരസാഗരം കടഞ്ഞപ്പോൾ കിട്ടിയ ആഭരണമാണ് കൗസ്തുഭം. മഹാവിഷ്ണുവിന്റെ ആഭരണമാണ് നീലനിറത്തിലുള്ള ഈ രത്നം 


</doc>
<doc id="218929" url="https://ml.wikipedia.org/wiki?curid=218929" title="ഭരതമുനി">
ഭരതമുനി

നാട്യശാസ്ത്രത്തിന്റെ കർത്താവായ ഭരതമുനി രംഗകലയ്ക്ക് ആദ്യമായി ലക്ഷണഗ്രന്ഥമെഴുതിയ ഭാരതീയനാണ്.ഇന്ത്യൻ അഭിനയകലകളുടെ പിതാവായി ഭരതമുനി അറിയപ്പെടുന്ന ഇദ്ദേഹം 1400-1200 ബി.സി കാലഘട്ടത്തിനിടയ്ക്ക് ജീവിച്ചതായി കരുതപ്പെടുന്നു. നാട്യ-നടന വിദ്യകളെ കുറിച്ച് പരാമർശിക്കുന്ന നാട്യശാസ്ത്രത്തിൽ പ്രതിപാദിച്ചിരിക്കുന്ന പല കാര്യങ്ങളും അരിസ്റ്റോട്ടിലിന്റെ കാവ്യശാസ്ത്രവുമായി സാമ്യം പുലർത്തുന്നു .

</doc>
<doc id="218935" url="https://ml.wikipedia.org/wiki?curid=218935" title="ലൈഫ് ഓഫ് പൈ">
ലൈഫ് ഓഫ് പൈ

2012-ൽ പുറത്തിറങ്ങിയ ഒരു അമേരിക്കൻ ചലച്ചിത്രമാണു് ലൈഫ് ഓഫ് പൈ. യാൻ മാർട്ടെൽ 2001-ൽ എഴുതിയ ഇതേ പേരിലുള്ള നോവലിന്റെ ചലച്ചിത്രാവിഷ്കാരമാണിത്. ഓസ്കാർ പുരസ്കാര ജേതാവായ ആങ് ലീ സംവിധാനം നിർവ്വഹിച്ചിരിക്കുന്ന ഈ ചിത്രത്തിന്റെ തിരക്കഥ ഡേവിഡ് മഗീയുടെതാണ് . ഇർഫാൻ ഖാൻ, ജെറാർഡ് ദെപാദ്യൂ, തബ്ബു, സൂരജ് ശർമ, അദിൽ ഹുസൈൻ തുടങ്ങിയവരാണ് ചിത്രത്തിലെ പ്രധാന അഭിനേതാക്കൾ. റിഥം & ഹ്യൂസ് സ്റ്റുഡിയോസ് ആണു വിഷ്വൽ എഫക്റ്റ്സ് നിർവ്വഹിച്ചിരിക്കുന്നത്. തായ്‌വാൻ, പോണ്ടിച്ചേരി, മൂന്നാർ എന്നിവിടങ്ങളിലാണ് ചിത്രീകരണം നടത്തിയത്. 

85-ആം അക്കാദമി പുരസ്കാരങ്ങളിൽ നാലു അവാർഡുകൾ ഈ ചിത്രം നേടി.

ഇന്ത്യയിൽ നിന്ന് കാനഡയിലേക്ക് കുടിയേറി പാർത്ത "പൈ പട്ടേലിനെ", പൈയുടെ ജീവിതകഥ ഒരു നല്ല പുസ്തകമാകുമെന്ന് കരുതി ഒരു കനേഡിയൻ നോവലിസ്റ്റ്, പട്ടേലിന്റെ അമ്മാവൻ നിർദ്ദേശിച്ചതനുസരിച്ച് സന്ദർശിക്കുന്നു. പട്ടേൽ തന്റെ ജീവിത കഥ നോവലിസ്റ്റിനോട് പറഞ്ഞു തുടങ്ങുന്നു. 

ഫ്രാൻസിലെ പ്രശസ്തമായൊരു നീന്തൽക്കുളമായ "പിസിൻ മോളിറ്റർ" എന്ന പേരാണു പൈയുടെ മാതാപിതാക്കൾ അവരുടെ രണ്ടാമത്തെ പുത്രനായ പൈക്ക് ഇടുന്നത്. സ്കൂളിലെത്തുന്നതോടെ കൂട്ടുകാർ "പിസ്സിങ്ങ് പട്ടേൽ"(മൂത്രമൊഴിക്കുന്ന പട്ടേൽ) എന്ന ഇരട്ടപ്പേരു വിളിച്ച് കളിയാക്കുവാനാരംഭിച്ചതിനെത്തുടർന്ന് അവൻ തന്റെ പേരു പൈ എന്നാക്കി ചുരുക്കുന്നു. അവന്റെ കൂടുംബത്തിനു പോണ്ടിച്ചേരിയിൽ ഒരു മൃഗശാല സ്വന്തമായുണ്ട്. പലപ്പോഴും പൈ മൃഗങ്ങളോട് അമിതമായ സ്നേഹം കാണിക്കുന്നു. പ്രത്യേകിച്ചും റിച്ചാർഡ് പാർക്കർ ( കടുവയ്ക്ക് ആ പേരു വന്നത് ഒരു ഗുമസ്തനു സംഭവിച്ച പിഴവിലൂടെയായിരുന്നു) എന്ന ബാംഗാൾ കടുവയോട്. കടുവയുടെ മൃഗജന്യ സ്വഭാവം കാണിക്കുന്നതിനായി പൈയുടെ അച്ഛൻ പൈയുടെയും കുടുംബത്തിന്റെ മുന്നിൽ വെച്ച് ഒരു ആടിനെ കടുവയുടെ മുന്നിലേക്ക് ഇട്ടു കൊടുക്കുന്നു. കുടുംബത്തിന്റെ പാരമ്പര്യത്തെ പിന്തുടർന്ന് പൈയും ഒരു ഹിന്ദു സസ്യാഹാരിയായാണു് ജീവിതം ആരംഭിക്കുന്നത്. അവനു 12 വയസാകുമ്പോൾ അവധി ആഘോഷിക്കുവാനായി പോണ്ടിച്ചേരിയിൽ നിന്നും മൂന്നാറിലെത്തുന്നു. ഈ അവസരത്തിൽ പൈ ക്രിസ്തുമതത്തെ കുറിച്ചും ഇസ്ലാമിനെക്കുറിച്ചും പഠിക്കുന്നു.പിന്നീട് അവൻ ഈ മൂന്നു മതങ്ങളെയും പിന്തുടരുന്നു ( പ്രായപൂർത്തിയായപ്പോൾ താനൊരു കാത്തോലിക് ഹിന്ദു ആണെന്ന് പൈ പറയുന്നുണ്ട്. നോവലിസ്റ്റ് ജൂതമതത്തെക്കുറിച്ച് ചോദിച്ചപ്പോൾ താൻ ജൂതമതത്തിലും വിശ്വസിച്ചിരുന്നെന്നും യൂനിവേഴ്സിറ്റിയിൽ വെച്ച് കബല പഠിച്ചിരുന്നുവെന്നും പറയുന്നുണ്ട്)

പൈക്ക് 16 വയസ്സായപ്പോൾ ( അപ്പോഴാണു് അവനിൽ ആദ്യ പ്രണയം പൂവിട്ടതും), പൈയുടെ അച്ഛൻ മൃഗശാല പൂട്ടുവാനും, കുടുംബസമേതം കാനഡയിലേക്ക് കുടിയേറിപ്പാർക്കുവാനും തീരുമാനിച്ചു . സിംസും എന്ന പേരിലുള്ള ഒരു ജപ്പാനീസ് കപ്പലിൽ വടക്കൻ അമേരിക്കയിലേക്ക് വിൽക്കുവാൻ തീരുമാനിച്ച മൃഗങ്ങളുമൊത്ത് പൈയും കുടുംബവും യാത്ര തിരിക്കുന്നു. ഈ കപ്പലിൽ വെച്ച് പൈ ബുദ്ധമതത്തെയും അതിന്റെ രീതികളെയും പരിചയപ്പെടുന്നുണ്ട്. യാത്രാമദ്ധെ ഒരു രാത്രി ഉണ്ടായ ശക്തമായ കൊടുങ്കാറ്റിനെത്തുടർന്ന് കപ്പൽ അപകടത്തിൽ പെടുന്നു. പൈ തന്റെ കുടുംബത്തെ രക്ഷിക്കാൻ ശ്രമിച്ചുവെങ്കിലും കപ്പലിന്റെ നാവികൻ പൈയെ ഒരു രക്ഷാവള്ളത്തിലേക്ക് വലിച്ചെറിയുന്നു. ആ പ്രക്ഷുബ്ധമായ കടലിൽ കപ്പലും ഒപ്പം തന്റെ കുടുംബവും കടലിലേക്ക് മുങ്ങിത്താഴുന്നത് നിസ്സഹായനായി നോക്കി നിൽക്കുവാനേ പൈക്ക് സാധിക്കുന്നുള്ളു. 

കൊടുങ്കാറ്റ് ഒന്നടങ്ങിയപ്പോൾ പിസിൻ മോളിറ്റർ പട്ടേൽ എന്ന പൈ പട്ടേലും, "റിച്ചാർഡ് പാർക്കർ" എന്ന കടുവയും ഒരു ഒറാങ്ങ്ഉട്ടാനും സീബ്രയും കഴുതപ്പുലിയും മാത്രം ഒരു രക്ഷാബോട്ടിൽ അവശേഷിക്കുന്നു. രക്ഷാബോട്ടിൽ മറച്ചു വെച്ചിരിക്കുന്ന പകുതിയിൽ പതുങ്ങിയിരിന്ന കഴുതപ്പുലി പെട്ടെന്ന് രംഗത്തേക്ക് വന്ന് കപ്പലപകടത്തിൽ പരിക്കേറ്റ സീബ്രയെ ആക്രമിച്ച് കൊല്ലുകയും തിന്നാനാരംഭിക്കുകയും ചെയ്യുന്നു. അതിനു ശേഷം ആ കഴുതപ്പുലി ഒറുംഗ്ട്ടാനെ ആക്രമിച്ച് കീഴ്പ്പെടുത്തി കൊല്ലുന്നു. പെട്ടെന്ന് രക്ഷാബോട്ടിൽ പകുതിയിൽ നിന്ന് റിച്ചാർഡ് പാർക്കർ എന്ന കടുവ വന്ന് കഴുതപ്പുലിയെ ആക്രമിച്ച് കൊല്ലുന്നു. ആ രക്ഷാ ബോട്ടിൽ പൈയും കടുവയും മാത്രം അവശേഷിക്കുന്നു. 

അല്പ ദിവസത്തേക്ക് കഴിക്കുന്നതിനാവശ്യമായ വെള്ളവും ഭക്ഷണവും ആ രക്ഷാ ബോട്ടിൽ പൈ കണ്ടെത്തുന്നു. കടുവയോടൊപ്പം ബോട്ടിൽ കഴിയുന്നതിൽ ഭയന്ന് ബോട്ടോടു ചേർന്ന് വെള്ളത്തിൽ പൊങ്ങിക്കിടക്കുന്ന വസ്തുക്കളുപയോഗിച്ച് പൈ ഒരു താവളം ഒരുക്കി കടുവയിൽ നിന്ന് അകന്നു കഴിയാൻ ആരംഭിക്കുന്നു. പിന്നീട് കടുവയിൽ സ്വയരക്ഷ നേടുന്നതിനായി കടുവയ്ക്ക് ഭക്ഷണം നൽകാൻ ആരംഭിക്കുന്നു. കയ്യിലുള്ള വസ്തുക്കളുപയോഗിച്ച് മീൻ പീടിച്ച് കടുവയ്ക്ക് ഭക്ഷണം നൽകുന്നു. തനിക്കും കടുവയ്ക്കും കുടിക്കുന്നതിനായി മഴവെള്ളം ശേഖരിക്കുന്നു. വിശന്നു വലഞ്ഞ കടുവ ഒരിക്കൽ ഭക്ഷണം തേടി കടലിലേക്ക് എടുത്തു ചാടുന്നു. പിന്നീട് കടുവയെ രക്ഷിക്കാനായി പൈ ഒരു കോണി ഉണ്ടാക്കി അതിനെ തോണിയിലെത്തിക്കുന്നു. ഒരു രാത്രി ഒരു തിമിംഗിലം വന്ന് പൈയുടെ രക്ഷാ ബോട്ടിനോടനുബന്ധിച്ച് ശേഖരിച്ച ഒട്ടുമിക്ക ഭക്ഷണവും കടലിലേക്ക് ഒഴുക്കുന്നു. പട്ടിണിയായ പൈ ഗത്യന്തരമില്ലാതെ പച്ച മത്സ്യത്തെ തിന്നു തുടങ്ങുന്നു. ആ ചെറിയ സംവിധാനത്തിൽ ജീവിക്കുക സാദ്ധ്യമല്ലെന്ന് മനസ്സിലാക്കിയ പൈ തുടർന്ന് കടുവയോടൊപ്പം താമസിക്കുന്നതിനായി അതിനെ പരിശീലിപ്പിക്കാൻ ആരംഭിക്കുന്നു. ദിവസങ്ങൾക്കകം പൈയും റിച്ചാർഡ് പാർക്കറും സഹജീവിതം ആരംഭിക്കുന്നു.

കടലിലെ ഏകാന്ത ജീവിതം പൈയേയും കടുവയെയും ക്ഷീണിപ്പിക്കുകയും അവർ ക്ഷയിക്കാനാരംഭിക്കുകയും ചെയ്യുന്നു. അങ്ങനെ ഒരു ദിവസം അവർ ധാരാളം മീർകാറ്റുകൾ വസിക്കുന്ന ദ്വീപിലെത്തുകയും അവിടെ കാണുന്ന കായ്കനികളും മറ്റും തിന്നുകയും ശുദ്ധജലം കുടിക്കുവാനാരംഭിക്കുന്നു. പൈയും റിച്ചാർഡ് പാർക്കറും ഭക്ഷണം കഴിക്കാനാരംഭിക്കുന്നതോടെ ജീവിതത്തിലേക്ക് തിരിച്ചു വരുന്നു. പക്ഷെ, രാത്രിയാകുന്നതോടെ ആ ദ്വീപ് വിരുദ്ധസ്വഭാവമുള്ളതായി തീരുന്നു. പകൽ സമയത്ത് ശുദ്ധജലം ലഭിച്ചിരുന്നയിടം രാത്രിയിൽ ആസിഡ് സ്വഭാവമുള്ളതായി മാറുന്നു. അവിടെ നിന്നും ലഭിച്ച ഒരു പൂവിൽ പൈ ഒരു മനുഷ്യ പല്ല് കണ്ടെത്തുന്നതോടെ അവിടെയുള്ള സസ്യങ്ങൾ മാംസഭുക്കുകളാണെന്ന് കരുതി അവിടെ നിന്ന് രക്ഷപ്പെടാൻ തീരുമാനിക്കുന്നു. 

രക്ഷാബോട്ട് അവസാനം മെക്സിക്കോയുടെ തീരങ്ങളിൽ ചെന്നെത്തുന്നു. വളരെ ക്ഷീണിതനായ പൈ കടലിന്റെ തീരത്തോടു ചേർന്ന മണലിൽ കിടക്കുന്നു. ആ സമയം ക്ഷീണിച്ചവശനായ റിച്ചാർഡ് പാർക്കർ പൈയെ നോക്കുക പോലും ചെയ്യാതെ കരയിലേക്ക് നടക്കുന്നു. കരയുടെ അടുത്തുണ്ടായിരുന്ന ഒരു കാട് കണ്ട റിച്ചാർഡ് പാർക്കർ ഒരു നിമിഷം അവിടെ നിന്ന്. പൈ റിച്ചാർഡ് പാർക്കർ തന്നെ ഒരു നിമിഷം തിരിഞ്ഞു നോക്കുമെന്ന് കരുതി. എങ്കിലും കടുവ ഒന്നു തിരിഞ്ഞു നോക്കുക പോലും ചെയ്യാതെ കാടിന്റെ അഗാധതകളിലേക്ക് മറയുന്നു. മണലിൽ കിടക്കുന്ന പൈ ചിലർ രക്ഷപ്പെടുത്തി അടുത്ത ആശുപത്രിയിലെത്തിക്കുന്നു. 

ആശുപത്രിയിലെത്തിയ ജപ്പാനീസ് കപ്പലിന്റെ ഇൻഷൂറൻസ് ഏജന്റുകളോട് പൈ നടന്ന കാര്യങ്ങൾ കൃത്യമായി വിവരിക്കുന്നു. അവർ ഈ കഥ വിശ്വസിക്കാതെ "യഥാർത്ഥത്തിൽ" നടന്നതെന്തെന്ന് പൈയോട് ചോദിക്കുന്നു. പൈ അവരോട് അവന്റെ അമ്മയും, നാവികനും, കപ്പലിലെ കുശനിക്കാരനും കുടുംബവും ഉൾപ്പെടുന്ന ഒരു കഥ വിവരിക്കുന്നു. ആ കഥയിൽ കുശനിക്കാരൻ നാവികനെ കൊന്ന് ഭക്ഷണവും ചൂണ്ടയിലെ ഇരയായും ഉപയോഗിക്കുന്നു. പിന്നീടുണ്ടാകുന്ന ഒരു ലഹളയിൽ പൈയുടെ അമ്മ കുശനിക്കാരനെ ചെറിയ വള്ളത്തിലെത്തിക്കുന്നു. പിന്നീട് കുശനിക്കാരൻ പൈയുടെ അമ്മയെ കുത്തി സ്രാവുകൾക്ക് ഭക്ഷണമാക്കി നൽകുന്നു. പിന്നീട് പൈ ഒരു കത്തി ഉപയോഗിച്ച് കുശനിക്കാരനെ കുത്തി കൊലപ്പെടുത്തുന്നു.

ഈ കഥ പൈ നോവലിസ്റ്റിനോട് വിവരിക്കുമ്പോൾ നോവലിസ്റ്റ് രണ്ടു കഥയിലെയും കഥാപാത്രങ്ങളെയും താരതമ്യപ്പെടുത്തുന്നുണ്ട്. ഒറുംഗ്ട്ടാനെ പൈയുടെ അമ്മയായും, സീബ്രയെ നാവികനായും, കഴുതപ്പുലിയെ കുശനിക്കാരനായും, റിച്ചാർഡ് പാർക്കറെ പൈ ആയും സങ്കല്പിക്കുന്നു. പൈ നോവലിസ്റ്റിനോട് ഇതിലേതു കഥയാണു നിങ്ങൾക്ക് പഥ്യം എന്നാരായുന്നു. കടുവയുമൊത്തുള്ള കഥയാണു തനിക്കിഷ്ടമായതെന്ന് നോവലിസ്റ്റിന്റെ മറുപടി. അപ്പോൾ പൈ "ദൈവത്തിന്റെ കാര്യവും അങ്ങനെ തന്നെ" എന്നു പറയുന്നു. ഇൻഷൂറൻസ് കോപ്പിയുടെ അവസാന താളിലെ ഒരു കുറിപ്പിൽ നടുക്കടലിൽ കടുവയോടൊത്തുള്ള 227 ദിവസത്തെ കഥ നോവലിസ്റ്റ് കാണുന്നു. അതോടെ ആ കഥ കൂടി ഇൻഷൂറൻസ് കമ്പനികൾ സ്വീകരിച്ചതായി കരുതാം. ഇതോടെ ചിത്രം അവസാനിക്കുന്നു.

സിനിമയിൽ ഉപയോഗിച്ചിരിക്കുന്ന തരാട്ടുപാട്ട് ഇരയിമ്മൻ തമ്പി മലയാളത്തിൽ രചിച്ച 'ഓമനത്തിങ്കൾ കിടാവോ' എന്ന പ്രശസ്ത കൃതിയുടെ പകർപ്പാണെന്ന് പരാതിയുയർന്നു. ഓസ്കാർ നോമിനേഷനു വേണ്ടി ഈ ഗാനം പരിഗണിക്കപ്പെട്ടിരുന്നു. ബോംബൈ ജയശ്രീക്കെതിരെ ഇരയിമ്മൻ തമ്പി ട്രസ്റ്റ് നിയമനടപടി സ്വീകരിക്കുമെന്ന് അറിയിച്ചിരുന്നു.

പശ്ചാത്തല സംഗീതമൊരുക്കിയ കനേഡിയൻ സംഗീതജ്ഞൻ മൈക്കൽ ഡാന്നയ്ക്ക് ഗോൾഡൻ ഗ്ലോബ് പുരസ്കാരം ലഭിച്ചു.

85-ആം അക്കാദമി പുരസ്കാരങ്ങളിൽ പതിനൊന്ന് നോമിനേഷനുകളും നാലു അവാർഡുകളും ഈ ചിത്രം നേടി. 
എന്നീ പുരസ്കാരങ്ങളാണു ഈ ചിത്രത്തിനു ലഭിച്ചത്.



</doc>
<doc id="218940" url="https://ml.wikipedia.org/wiki?curid=218940" title="ആൽറ്റിറൈനസ്">
ആൽറ്റിറൈനസ്

ഇഗ്ഗുവാനോഡോൺടിയ ശാഖയിൽ പെട്ട ദിനോസർ ആണ് ആൽറ്റിറൈനസ്. തുടക്ക ക്രിറ്റേഷ്യസ് കാലത്ത് ആണ് ഇവ ജീവിച്ചിരുന്നത്. ഫോസ്സിൽ കണ്ടു കിട്ടിയിടുള്ളത് മംഗോളിയിൽ നിന്നും ആണ് .

പേര് പകുതി ലാറ്റിനും പകുതി ഗ്രീക്കും ആണ് . ലാറ്റിൻ "altus" അർഥം ഉയർന്ന , ഗ്രീക്ക് ῥίς ,"റൈനസ്" അർഥം മൂക്ക്.

ഇവയ്ക്ക് ഏകദേശം 21-28 അടി നീളവും 1.1 ടൺ ഭാരവും ആണ് കണക്കക്കിയിടുള്ളത്. പിൻകാലുകളുടെ പകുതി നീളം മാത്രമേ മുൻകാലുകൾക്ക് ഉണ്ടായിരുന്നുള്ളു, ഓട്ടം നടത്തം എന്നിവ ഇവ രണ്ടു കാലിൽ ആവണം ചെയ്തിരുനത്. ഭക്ഷണ സമ്പാദന (മേയുന്ന) സമയത്ത് ഇവ നാലു കാലിൽ ആവണം സഞ്ചരിചിരുനിരുനത്. മുട്ടാബുറാസോറസ്കളെ പോലെ ഇവയുടെയും മൂക്കിന്റെ ഭാഗത്തുള്ള അസ്ഥികൾ ഒരു ആവരണമായി ഉയർന്ന് നിന്നിരുന്നു , ഇത് എന്തിനാണ്‌ എന്ന് ഇന്നിയും നിഗമനത്തിൽ എത്തിയിട്ടില്ല, കുടുതൽ മണം പിടികാനുള്ള ശേഷി , വെള്ളം ശേഖരണം , രക്തം തന്നുപ്പിക്കൽ എന്നി സാധ്യതകൾ എല്ലാം നിലനിൽകുന്നു.



</doc>
<doc id="218952" url="https://ml.wikipedia.org/wiki?curid=218952" title="പനമറ്റം ശ്രീ ഭഗവതിക്ഷേത്രം">
പനമറ്റം ശ്രീ ഭഗവതിക്ഷേത്രം

കോട്ടയം ജില്ലയിലെ പനമറ്റത്തു സ്ഥിതി ചെയ്യുന്ന ക്ഷേത്രമാണ് പനമറ്റം ശ്രീ ഭഗവതിക്ഷേത്രം. ബാലഗണപതി, മൂലഗണപതി എന്നിങ്ങനെ രണ്ട് ഗണപതിമാർ പ്രതിഷ്ഠിക്കപ്പെട്ടിരിക്കുന്ന വളരെ പഴക്കമുള്ള ഒരു ക്ഷേത്രമാണിത്. ഈ രണ്ടു ഗണപതിമാരുടെയും തുമ്പിക്കൈ വലതുവശത്തേക്കാണ് തിരിഞ്ഞിരിക്കുന്നത്.ക്ഷേത്രത്തിന്റെ പൂർവ്വിക ഉടമസ്ഥരായ ഊരുമഠത്തിൽ തമ്പുരാന്റെ മഠത്തിൽ ഉപാസിച്ചുവന്നിരുന്ന ദുർഗ്ഗാദേവിയെ ഇവിടെ വടക്കു ഭാഗത്ത് പ്രതിഷ്ഠിച്ചിരിക്കുന്നു. കുടുംബ, സമൂഹ ഐക്യത്തിനായി ഇവിടെ പാൽപായസ നിവേദ്യം സാഹാരണമാണ്. മീനപ്പൂരത്തോടനുബന്ധിച്ചുള്ള മീനപ്പൂരമഹോത്സവമാണ്‌ ഈ ക്ഷേത്രത്തിലെ ഉത്സവം. ക്ഷേത്രത്തിലെ ഒരു പ്രധാന ആചാരമാണ് പടയണി.


</doc>
<doc id="218960" url="https://ml.wikipedia.org/wiki?curid=218960" title="മാർക്കണ്ഡേയ കട്ജു">
മാർക്കണ്ഡേയ കട്ജു

പ്രസ്കൗൺസിൽ ഓഫ് ഇന്ത്യയുടെ അധ്യക്ഷനും സുപ്രിംകോടതി മുൻ ജഡ്ജിയുമാണ് മാർക്കണ്ഡേയ കട്ജു..

1946 സെപ്റ്റംബർ 20 ന് ഉത്തർപ്രദേശിലെ ലഖ്‌നൗവിൽ ഒരു കാശ്മീർ പണ്ഡിറ്റ് കുടുംബത്തിൽ ജനനം. 1967 ൽ അലഹാബാദ് യൂണിവേഴ്സിറ്റിയുടെ എൽ. എൽ. ബി. പരീക്ഷയിൽ ഒന്നാമനായി. അതിനു ശേഷം അലഹാബാദ് ഹൈക്കോടതിയിൽ വക്കീലായി പ്രാക്ടീസ് തുടങ്ങി. അഭിഭാഷകനായിരുന്ന കാലത്ത് ലേബർ ലാ, നികുതി, റിട്ട് പെറ്റിഷൻ എന്നീ മേഖലകളിലാണ് കൂടുതലും പ്രവർത്തിച്ചത്.ന്യൂ ഡെൽഹിയിലെ ലാൽ ബഹദൂർ ശാസ്ത്രി സംസ്കൃത സർവ്വകലാശാല തത്ത്വശാസ്ത്രത്തിനുള്ള (ഓണററി)ഡോക്റ്ററേറ്റും അമിറ്റി സർവ്വകലാശാല നിയമത്തിനുള്ള ഡോക്റ്ററേറ്റും നൽകി അദ്ദേഹത്തെ ആദരിച്ചിട്ടുണ്ട്.

1991-ൽ അലഹബാദ് ഹൈക്കോടതിയിൽ ന്യായാധിപനായി നിയമിതനായി.അലഹബാദ്,മദ്രാസ്,ഡെൽഹി ഹൈക്കോടതികളിൽ മുഖ്യ ന്യായാധിപനായി സേവനമനുഷ്ഠിച്ചു.2006-ൽ സുപ്രീം കോടതിയിൽ ന്യായാധിപനായി.20 വർഷത്തെ ന്യായാധിപവൃത്തിക്കു ശേഷം 2011-ൽ അദ്ദേഹം വിരമിച്ചു. 


</doc>
<doc id="218988" url="https://ml.wikipedia.org/wiki?curid=218988" title="തൊൽ. തിരുമാവളവൻ">
തൊൽ. തിരുമാവളവൻ

തമിഴ്‌നാട്ടിലെ പ്രമുഖ ദളിത് നേതാവും ദളിത് രാഷ്ട്രീയ പാർട്ടിയായ വിടുതലൈ ചിറുതൈകൾ കച്ചി (വി.സി.കെ.) നേതാവുമാണ് തോൽ. തിരുമാവളവൻ(ജനനം:10 ജൂലൈ 1962). പതിനഞ്ചാം ലോക്സഭയിൽ ചിദംബരം മണ്ഡലത്തെ പ്രതിനിധികരിക്കുന്ന അംഗമാണ്. നിലവിൽ ഡി.എം.കെ.ക്കൊപ്പം യു.പി.എ.യിലെ ഘടകക്ഷിയാണ് വി.സി.കെ. 
തൊൽകാപ്പിയന്റെയും പെരിയമ്മാളുടെയും മകനായി അരിയലൂർ ജില്ലയിലെ അംഗനൂരിൽ ജനിച്ചു. മദ്രാസ് പ്രസിഡൻസി കോളേജ്, ചെന്നൈ ലാ കോളേജ്, മദിരാശി സർവ്വകലാശാല എന്നിവടങ്ങളിൽ പഠിച്ചു. 2001-04 ൽ തമിഴ്‌നാട് നിയമസഭാംഗമായിരുന്നു. 2009 ൽ ചിദംബരത്തു നിന്ന് ലോക്‌സഭയിലേക്ക് തെരഞ്ഞെടുക്കപ്പെട്ടു. 




</doc>
<doc id="218995" url="https://ml.wikipedia.org/wiki?curid=218995" title="പ്രകരണഗ്രന്ഥം">
പ്രകരണഗ്രന്ഥം

വേദാംഗാദി ശാസ്ത്രഗ്രന്ഥങ്ങളിലെ വിഷയങ്ങളെ പ്രത്യേകം എടുത്ത് വിചിന്തനം ചെയ്യുന്ന ഉപന്യാസങ്ങളാണ് പ്രകരണഗ്രന്ഥങ്ങൾ. ‘ശാസ്ത്രൈകദേശസംബദ്ധം ശാസ്ത്രകാര്യാന്തരേ സ്ഥിതം ആഹുഃ പ്രകരണം നാമ ഗ്രന്ഥഭേദം വിപസ്തിതഃ’ എന്നാണ് വിഷ്ണുധർമ്മോത്തരപുരാണം പ്രകരണത്തിനു നൽകുന്ന നിർവ്വചനം. ശാസ്ത്രത്തോട് ഒരംശത്തിൽ ബന്ധപ്പെട്ടതും ശാസ്ത്രത്തിലുപരി കാര്യമുള്ളതുമായ ഗ്രന്ഥങ്ങളാണിവ. ശാസ്ത്രത്തിൽ പറഞ്ഞിരിക്കുന്ന കാര്യങ്ങളുടെ സ്പഷ്ടീകരണം, വിശദീകരണം എന്നിവയാണ് പ്രകരണഗ്രന്ഥങ്ങൾ നിർവ്വഹിക്കുന്നത്.

വേദാന്തഗ്രന്ഥങ്ങളെയാണ് പൊതുവേ പ്രകരണം എന്ന പദംകൊണ്ട് വിവക്ഷിക്കുന്നത്. ബ്രഹ്മജ്ഞാനത്തെ സംബന്ധിച്ച വീക്ഷണങ്ങളാണ് അവയിലെ പ്രതിപാദ്യം. ദാർശനികസംജ്ഞകൾക്കുള്ള വ്യാഖ്യാനങ്ങളാണ് മിക്ക പ്രകരണങ്ങളുടെയും ഉള്ളടക്കം. പ്രകരണങ്ങൾ പദ്യത്തിലും ഗദ്യത്തിലും ഉണ്ട്. ചില പ്രകരണങ്ങൾ സ്തോത്രരൂപത്തിലുള്ളവയാണ്. ശങ്കരാചാര്യരുടെ പ്രകരണങ്ങളാണ് പ്രകരണഗ്രന്ഥങ്ങളിൽ മുഖ്യം. "വിവേകചൂഡാമണി, ഉപദേശസാഹസ്രി, മനീഷാപഞ്ചകം, ആത്മബോധ, ദശശ്ലോകി, ശതശ്ലോകി, വാക്യവൃത്തി, തത്ത്വബോധ" തുടങ്ങി നിരവധി പ്രകരണങ്ങൾ അദ്ദേഹം രചിച്ചിട്ടുണ്ട്. മാധ്വന്റെ ദശപ്രകരണങ്ങളും പ്രസിദ്ധമാണ്. വാല്മീകി രചിച്ച പ്രകരണഗ്രന്ഥമാണ് ബൃഹദ്യോഗവാസിഷ്ഠം.

പ്രകരണഗ്രന്ഥം നാലു ഘടകങ്ങളാൽ സംശോധിക്കപ്പെട്ടിരിക്കണം. അനുബന്ധചതുഷ്ടയം എന്ന് ഇവ അറിയപ്പെടുന്നു.


</doc>
<doc id="219013" url="https://ml.wikipedia.org/wiki?curid=219013" title="ആൽഷാസോറസ്">
ആൽഷാസോറസ്

തെറിസീനോസൌറോയിഡ് കുടുംബത്തിൽ പെട്ട ഒരു ദിനോസർ ആണ് ആൽഷാസോറസ്. ഈ കുടുംബത്തിലെ ഏറ്റവും പുരാതനമായ ഇനങ്ങളിൽ ഒന്നാണ് ഇവ. തെറാപ്പോഡ വിഭാഗത്തിൽ പെട്ട ഇവ സസ്യഭോജി ആയിരുന്നു. തുടക്ക ക്രിറ്റേഷ്യസ് കാലത്ത് ജീവിച്ചിരുന്ന ഇവയുടെ ഫോസ്സിൽ കണ്ടു കിട്ടിയിട്ടുള്ളത് മംഗോളിയയിലെ മരുഭുമിയിൽ നിന്നു ആണ്.

പേരിന്റെ അർഥം ആൽഷാ മരുഭുമിയിലെ പല്ലി എന്നാണ്.

നീണ്ട കഴുത്ത് , ചെറിയ വാല് , വലിയ വയർ, കൈയിൽ കൂർത്ത് മൂർച്ചയേറിയ വലിയ നഖങ്ങൾ തുടങ്ങി തെറിസീനോസൌറോയിഡ് കുടുംബത്തിൽ കാന്നുന്ന പ്രതേകതകൾ ഇവയ്ക്കും ഉണ്ടായിരുന്നു. കണ്ടു കിട്ടിയവയിൽ വെച്ച് ഏറ്റവും നീളം എറിയവയ്ക്ക് 12 അടി ആണ്.



</doc>
<doc id="219025" url="https://ml.wikipedia.org/wiki?curid=219025" title="അംറ്റോസെഫേലി">
അംറ്റോസെഫേലി

പാച്ചിസെഫാലോസൌരിഡ് കുടുംബത്തിൽ പെട്ട ദിനോസർ ആണ് അംറ്റോസെഫേലി . അന്ത്യ ക്രിറ്റേഷ്യസ് കാലത്ത് ആണ് ഇവ ജീവിച്ചിരുന്നത്. ഫോസ്സിൽ കണ്ടു കിട്ടിയിട്ടുള്ളത് മംഗോളിയയിലെ ഗോബി മരുഭൂമിയിൽ നിന്നും ആണ്. ഈ കുടുംബത്തിലെ ഏറ്റവും പുരാതന ഇനം ആയിരിക്കണം ഇവ എന്ന് കരുതപെടുന്നു.

ആദ്യ പകുതി പേര് വരുന്നത്‌ ഇവയുടെ ഫോസ്സിൽ കണ്ടു കിട്ടിയ ഗോബി മരുഭൂമിയിലെ അംറ്റ്ഗായ്‌ എന്നാ സ്ഥലപേരിൽ നിന്നും ആണ് , രണ്ടാം പകുതി ഗ്രീക്ക് ആണ് κεφαλή,
"സെഫേലി" അർത്ഥം തല.

പാച്ചിസെഫാലോസൌരിഡ് ദിനോസറുകളുടെ പ്രേത്യേകത ആയിരുന്ന കട്ടി കൂടി മുഴച്ച് നിൽകുന്ന തല ഇവയ്കും ഉണ്ടായിരുന്നു. ഇവയുടെ മുഴയുടെ നീളം 53.2 മീ.മീ ആയിരുന്നു , ഏറ്റവും കൂടിയ കട്ടി ആവട്ടെ 19 മീ.മീ ആണ്.


</doc>
<doc id="219039" url="https://ml.wikipedia.org/wiki?curid=219039" title="ദേവകി">
ദേവകി

ഹിന്ദു ഐതിഹ്യ പ്രകാരം വസുദേവരുടെ ഭാര്യയും ശ്രീകൃഷ്ണന്റെ അമ്മയുമാണു് ദേവകി. ദക്ഷപുത്രിയായ അദിതിയുടെ പുനർജന്മമാണ് ദേവകി. ചില പുരാണങ്ങളിൽ ദേവകിയും കംസനും സഹോദരങ്ങളാണെന്നും മറ്റു ചിലതിൽ ദേവകിയുടെ മാതുലനാണ് കംസനെന്നും വ്യത്യസ്ത രീതിയിൽ പ്രസ്താവിച്ചുകാണുന്നു.

ദേവകിയുടെ സ്വയംവരത്തിൽ അനേകം ക്ഷത്രിയ രാജാക്കന്മാർ സന്നിഹിതരായിരുന്നു എന്ന് മഹാഭാരതം ദ്രോണപർവം 144-ാം അധ്യായം 9-ാം പദ്യത്തിൽ പരാമർശമുണ്ട്. പന്ത്രണ്ടുഭാരം സ്വർണവും ഒരു തേരും സ്ത്രീധനമായി സ്വീകരിച്ചുകൊണ്ട് ശൂരസേനന്റെ പുത്രനായ വസുദേവർ ദേവകിയെ വിവാഹം ചെയ്തു. വിവാഹഘോഷയാത്രയിൽ തേർ തെളിച്ചത് കംസനാണ്. ആ സമയത്ത് ദേവകിയുടെ എട്ടാമത്തെ പുത്രൻ കംസനെ വധിക്കുമെന്ന് അശരീരി മുഴങ്ങി. കുപിതനായ കംസൻ ദേവകിയെ കൊല്ലാനൊരുമ്പെട്ടു. തങ്ങൾക്കു ജനിക്കുന്ന എല്ലാ പുത്രന്മാരെയും കംസനു നല്കാം എന്നു വാഗ്ദാനം ചെയ്തുകൊണ്ട് വസുദേവർ ദേവകിയുടെ ജീവൻ രക്ഷിച്ചു.

ചുരുങ്ങിയ കാലംകൊണ്ടുതന്നെ കംസൻ വസുദേവരെയും ദേവകിയെയും തടവിലാക്കി. അവർക്കു ജനിച്ച ആറു പുത്രന്മാരെയും കംസൻ വധിച്ചു. ദേവകിയുടെ ഏഴാമത്തെ ഗർഭം വസുദേവരുടെ മറ്റൊരു പത്നിയായ രോഹിണിയിലേക്ക് ആകർഷിക്കപ്പെട്ടു. ആ ശിശുവാണ് ബലരാമൻ. ദേവകിയുടെ എട്ടാമത്തെ ശിശുവായ ശ്രീകൃഷ്ണനെ ജനിച്ച ഉടൻതന്നെ വസുദേവർ അമ്പാടിയിലെത്തിച്ചു.

ശ്രീകൃഷ്ണൻ ദേഹത്യാഗം ചെയ്യുകയും യാദവ വംശം നശിക്കുകയും ചെയ്തപ്പോൾ ദുഃഖിതരായ വസുദേവരും ദേവകിയും രോഹിണിയും ദേഹത്യാഗം ചെയ്ത് മോക്ഷം പ്രാപിച്ചതായി ഭാഗവതം ഏകാദശസ്കന്ധം 31-ാം അധ്യായം 18, 19 പദ്യങ്ങളിൽ പ്രസ്താവിക്കുന്നുണ്ട്. 


</doc>
<doc id="219069" url="https://ml.wikipedia.org/wiki?curid=219069" title="ബി.ഐ.എസ്. ഹോൾമാർക്ക്">
ബി.ഐ.എസ്. ഹോൾമാർക്ക്

ഇന്ത്യയിൽ വിൽക്കുന്ന സ്വർണ്ണം, വെള്ളി ആഭരണങ്ങളുടെ ശുദ്ധിയ്ക്ക് സാക്ഷ്യമുദ്ര നൽകുന്ന ഹാൾമാർക്കിങ്ങാണ് ബിസ് ഹാൾമാർക്കിങ്ങ്. "ബ്യൂറോ ഓഫ് ഇന്ത്യൻ സ്റ്റാൻഡേഡ്സ്" നിഷ്കർഷിക്കുന്ന ഒരു കൂട്ടം നിലവാരം ആഭരണങ്ങൾക്കുണ്ടെന്ന് ഇത് സാക്ഷ്യപ്പെടുന്നു. 1972ൽ വിയന്നയിൽ അംഗീകരിച്ച അന്തരാഷ്ട്ര ഹാൾമാർക്കിങ്ങ് നിർദ്ദേശങ്ങളുടെ ചുവടുപിടിച്ചാണ് ഇന്ത്യയിൽ ഇത് നടപ്പാക്കിയിരിക്കുന്നത്.
ഏപ്രിൽ 2000ലാണ് സ്വർണ്ണാഭാരണങ്ങൾക്ക് ബിസ് ഹാൾമാർക്കിങ്ങ് തുടങ്ങിയത്. ഇതിനു വേണ്ട പ്രത്യേക നിർദ്ദേശങ്ങൾ ഐഎസ്1417 (സ്വർണ്ണത്തിന്റേയും സ്വർണ്ണത്തിന്റെ കൂട്ടുലോഹങ്ങളുടേയും തരങ്ങൾ, ആഭരണങ്ങൾ/നിർമിതികൾ), ഐഎസ്1418 (സ്വർണ്ണനാണയങ്ങളുടേയും കൂട്ടുലോഹങ്ങളുടേയും സ്വർണ്ണാഭരണങ്ങളുടേയും നിർമിതികളുടേയും ശുദ്ധിപരിശോധന), ഐഎസ്2790 (23, 22, 21, 18, 14, 9 കാരറ്റുള്ള സ്വർണ്ണ കൂട്ടുലോഹത്തിന്റെ നിർമ്മാണത്തിനുള്ള മാർഗ്ഗനിർദ്ദേശങ്ങൾ), ഐഎസ്3095 (സ്വർണ്ണാഭരണ നിർമ്മാണത്തിനുപയോഗിക്കുന്ന വിളക്കലുകൾ)

സ്വർണ്ണാഭരണങ്ങൾക്കുള്ള ബിസ് ഹാൾ മാർക്കിങ്ങിന് കുറേ ഘടകങ്ങളുണ്ട്:

• ബിസ് ചിഹ്നം

• സ്വർണ്ണത്തിന്റെ ശുദ്ധി ആയിരത്തിന്റെ ഭാഗത്തെ സൂചിപ്പിക്കുന്ന മൂന്നക്ക നമ്പർ. (958, 916, 875, 750, 585, 375 എന്നിവയിൽ ഒന്ന്). ബിസ്916 എന്നാൽ 1000ത്തിൽ 916 ഭാഗം സ്വർണ്ണം എന്നാണ്. അതായത് 91.6%. അതാണ് 22കാരറ്റ് സ്വർണ്ണം. 

• ശുദ്ധി പരിശോധനാ കേന്ദ്രത്തിന്റെ മുദ്ര

• ഹാൾമാർക്ക് ചെയ്ത തിയതിയുടെ കോഡ്.

• സ്വർണ്ണവ്യാപാരിയുടെ മുദ്രയോ കോഡോ.

"(ശുദ്ധി 958 – 23 കാരറ്റ്,

"916 - 22 കാരറ്റ്, 

"875 – 21 കാരറ്റ്, 

"750 – 18 കാരറ്റ്, 

"585 – 14 കാരറ്റ്, 

"375 – 9 കാരറ്റ്

"വർഷത്തിന്റെ കോഡ് 

"A – 2000, 

"B -2001, 

"C – 2002 എന്നിങ്ങനെ)"

വെള്ളി ആഭരണങ്ങൽക്കും നിർമിതിയ്ക്കും ഐസ്2112 അനുസരിച്ചുള്ള ഹാൾമാർക്കിങ്ങ് ഇന്ത്യയിൽ തുടങ്ങിയത് ഡിസംബർ 2005 നാണ്.

രാജ്യത്തിന്റെ വിവിധ ഭാഗങ്ങളിൽ ശുദ്ധിപരിശോധന-ഹാൾമാർക്കിങ്ങ് കേന്ദ്രങ്ങൾ ഉണ്ട്. ഇവ ബ്യൂറോ ഓഫ് ഇന്ത്യൻ സ്റ്റാൻഡേഡ്സിന്റെ നിയന്ത്രണത്തിൽ പ്രവർത്തിക്കുന്ന സ്വകാര്യ സ്ഥാപനങ്ങളാണ്.
http://www.bis.org.in

http://www.livemint.com/Money/kbOeylbcTZcxWthndTMVOO/Did-You-Know--Hallmark-is-important-for-gold-jewellery.html

http://www.rediff.com/money/2007/may/31gold.htm

http://www.gold-traders.co.uk/blog/indian-gold-hallmarks/

http://pib.nic.in/feature/feyr2001/foct2001/f091020011.html

http://www.primaryinfo.org/hallmarking.htm


</doc>
<doc id="219070" url="https://ml.wikipedia.org/wiki?curid=219070" title="ക്യൂബൻ മിസൈൽ പ്രതിസന്ധി">
ക്യൂബൻ മിസൈൽ പ്രതിസന്ധി

1962 ഒക്ടോബറിൽ, സോവിയറ്റ് യൂണിയൻ, ക്യൂബ എന്നിവർ ഒരു വശത്തും അമേരിക്കൻ ഐക്യനാടുകൾ മറുവശത്തുമായി 13 ദിവസം നേർക്കുനേർ യുദ്ധസജ്ജരായി നിന്ന സംഘർഷാവസ്ഥയാണ് ക്യൂബൻ മിസൈൽ പ്രതിസന്ധി എന്നറിയപ്പെടുന്നത്. ക്യൂബയിൽ ഇത് ഒക്ടോബർ സംഘർഷം എന്നും അറിയപ്പെടുന്നു. അമേരിക്കൻ, സോവിയറ്റ് ചേരികൾ തമ്മിലുള്ള ശീതസമരത്തിലെ മുഖ്യസംഘർഷങ്ങളിലൊന്നായിരുന്നു മിസൈൽ പ്രതിസന്ധി. ശീതസമരം എന്നത്തെക്കാളുമധികമായി ഒരു ആണവയുദ്ധത്തിന്റെ അടുത്തെത്തിയത് ഈ അവസരത്തിലാണ്. ഉറപ്പായ പരസ്പരവിനാശത്തിന്റെ ഭീക്ഷണി ഒരു രാഷ്ട്രാന്തര സന്ധിക്കു പ്രേരണയാകുന്നതായി രേഖപ്പെടുത്തപ്പെട്ടിട്ടുള്ള ആദ്യസന്ദർഭവും ഇതാണ്.
1961 ൽ അമേരിക്ക ക്യൂബക്കു നേരെ നടത്തിയ ബേ ഓഫ് പിഗ്സ്‌ ആക്രമണം എന്നറിയപ്പെടുന്ന സൈനികമുന്നേറ്റത്തുടർന്നാണ് റഷ്യ ക്യൂബയിൽ മിസ്സൈലുകൾ സ്ഥാപിക്കാൻ തീരുമാനിച്ചത്. നികിത ക്രൂഷ്ചേവും, ഫിദൽ കാസ്ട്രോയും തമ്മിൽ നടന്ന രഹസ്യചർച്ചയുടെ ഫലമായാണ് ഈ പുതിയ തീരുമാനം ഉണ്ടായത്. ഭാവിയിൽ അമേരിക്കയുടെ ഭാഗത്തു നിന്നും ഉണ്ടായേക്കാവുന്ന ഒരു ആക്രമണത്തിനെതിരേയുള്ള മുൻകരുതൽ എന്ന രീതിയിലാണ് ക്യൂബ ഈ മിസ്സൈൽ പരിപാടിയെ കണ്ടതെങ്കിൽ, അമേരിക്ക തുർക്കിയിൽ സ്ഥാപിച്ചിട്ടുള്ള ആണവ മിസ്സൈലുകൾക്കു ഒരു മറുപടിയായാണ് റഷ്യ ഇതിനെ കണ്ടത്. ഒക്ടോബർ 14 ന് അമേരിക്കയുടെ യു-2 വിമാനങ്ങൾ ക്യൂബയുടെ തീരങ്ങളിൽ സ്ഥാപിക്കുന്ന മദ്ധ്യദൂര മിസ്സൈലുകളുടെ ചിത്രങ്ങളെടുത്തു. ഒക്ടോബർ 15 ന് പുറത്തു വന്ന ഈ ചിത്രങ്ങൾ 13 ദിവസം നീണ്ടു നിന്ന സംഘർഷത്തിനു കാരണഹേതുവായി. 

ക്യൂബക്കെതിരേ ഒരു യുദ്ധത്തിനു ഒരുക്കം നടത്തിയ അമേരിക്ക, അവസാനം ഉപരോധം എന്ന നിലയിലേക്ക് മാറി. അതോടൊപ്പം തന്നെ റഷ്യയുടെ നിർമ്മാണത്തിലിരിക്കുന്ന എല്ലാ മിസ്സൈലുകളും ഉടനടി ക്യൂബയിൽ നിന്നും പിൻവലിക്കാൻ ക്രെംലിനോട് ആവശ്യപ്പെടുകയും ചെയ്തു. റഷ്യ തങ്ങളുടെ ആവശ്യത്തിനു മുന്നിൽ വഴങ്ങുമെന്ന് അമേരിക്ക വിചാരിച്ചു, അതോടൊപ്പം തന്നെ ഒരു യുദ്ധത്തിനുള്ള സാദ്ധ്യത ഇരു രാജ്യങ്ങളും തള്ളിക്കളഞ്ഞുമില്ല. ക്യൂബക്കുമേലുള്ള ഉപരോധം ശരിയായ നടപടിയല്ലെന്ന് ക്രൂഷ്ചേവ് കെന്നഡിക്കയച്ച ഒരു കത്തിൽ വ്യക്തമാക്കി. അതോടൊപ്പം തന്നെ ഇരു രാജ്യങ്ങളും പ്രശ്നപരിഹാരത്തിനുള്ള ശ്രമങ്ങളും ആരംഭിച്ചു. റഷ്യയുടെ യുദ്ധക്കപ്പലുകൾ ക്യൂബക്കു ചുറ്റും ഒരു പ്രതിരോധവലയം സൃഷ്ടിച്ചു. സംഘർഷത്തിന്റെ മൂർദ്ധന്യാവസ്ഥയിൽ അമേരിക്കൻ നാവികസേന, വെടിവെയ്പാരംഭിച്ചു. തിരികെ പ്രതികരിച്ച റഷ്യൻ യുദ്ധക്കപ്പലിൽ നിന്നുള്ള വെടിയേറ്റ് അമേരിക്കയുടെ ഒരു യു-2 വിമാനം നിലംപതിച്ചു. 

1962 ഒക്ടോബർ 28 ന് പ്രതിസന്ധിക്ക് അവസാനമായി. ഐക്യരാഷ്ട്രസഭയുടെ ഇടപെടലോടെ ക്യൂബയിൽ നിന്നും മിസ്സൈലുകൾ തിരികെ റഷ്യയിലേക്കു കൊണ്ടുപോകാൻ ക്രൂഷ്ചേവ് സമ്മതിച്ചു. ഇതിനു പകരമായി, അമേരിക്ക ഒരിക്കലും ക്യൂബയെ ആക്രമിക്കില്ല എന്നും തുർക്കിയിൽ സ്ഥാപിച്ചിരിക്കുന്ന മിസ്സൈലുകൾ നീക്കം ചെയ്യുമെന്നും സമ്മതിച്ചു. ഈ കരാർ നിലവിൽ വന്നതോടെ, അമേരിക്ക ക്യൂബക്കുമേൽ ഏർപ്പെടുത്തിയിരുന്ന ഉപരോധം പിൻവലിച്ചു. ഈ പിൻമാറ്റത്തെ സോവിയറ്റ് യൂണിയൻ നടത്തിയ വഞ്ചന എന്നാണ് ക്യൂബൻ നേതാവായ ചെ ഗുവേര വിശേഷിപ്പിച്ചത്. മിസ്സൈലുകൾ തങ്ങളുടെ നിയന്ത്രണത്തിലായിരുന്നെങ്കിൽ ക്യൂബ അമേരിക്കയെ ആക്രമിക്കാൻ മടിക്കില്ലായിരുന്നു എന്നു ചെ ഗുവേര അഭിപ്രായപ്പെട്ടു.

1902 ൽ ഉപാധികളോടെയാണ് ക്യൂബക്ക് സ്വാതന്ത്ര്യം ലഭിച്ചത്. ക്യൂബയുടെ സാമ്പത്തിക, സൈനിക, രാഷ്ട്രീയകാര്യങ്ങളിൽ വേണ്ടി വന്നാൽ അമേരിക്കക്ക് ഇടപെടാനുള്ള അവകാശമായിരുന്നു ഒന്ന്. ഗ്വാണ്ടാനാമോയിൽ അമേരിക്കൻ നാവികസേനക്ക് ഒരു സ്ഥിരം താവളം എന്ന ഉപാധിയും ഇതിൽപ്പെടുന്നു. 1906 ൽ ക്യൂബയിലെ ഒരു ആഭ്യന്തര പ്രശ്നം പരിഹരിക്കാനായി അമേരിക്കൻ സേന വീണ്ടും ക്യൂബയിലേക്ക് തിരിച്ചു വന്നിരുന്നു. 1933 ൽ റമോൺ ഗ്രോ ഒരു സൈനിക അട്ടിമറിയിലൂടെ അധികാരത്തിലെത്തി. ക്യൂബയിൽ അമേരിക്ക അറിയാതെ നടന്ന നടപടി അവരെ ചൊടിപ്പിച്ചു. അമേരിക്കൻ പ്രസിഡന്റായിരുന്ന ഫ്രാങ്ക്ളിൻ ഡി. റൂസ്‌വെൽറ്റ് ക്യൂബക്കു മുകളിൽ ഒരു വർഷത്തേക്ക് ഉപരോധം ഏർപ്പെടുത്തി. 1940 ൽ അമേരിക്കയുടെ സുഹൃത്ത് എന്നറിയപ്പെടുന്ന ഫുൾജെൻസിയോ ബാറ്റിസ്റ്റ അധികാരത്തിലെത്തി 1944 വരെ തുടർന്നു. പിന്നീട് 1952 മുതൽ 1958 വരേയും ബാറ്റിസ്ത തന്നെയായിരുന്നു ക്യൂബയുടെ നേതാവ്. രണ്ടാലോക മഹായുദ്ധത്തിലും, ശീതയുദ്ധത്തിലും ക്യൂബ അമേരിക്കയെ പിന്തുണക്കുകയാണുണ്ടായത്. സാമ്പത്തികമായും, വാണിജ്യപരമായും ക്യൂബ അമേരിക്കയെ ആണ് ആശ്രയിച്ചിരുന്നത്. അമേരിക്കൻ സ്ഥാപനങ്ങളാണ് ക്യൂബൻ സമ്പദ് വ്യവസ്ഥയെ നിയന്ത്രിച്ചിരുന്നത്.

1958 ൽ ക്യൂബൻ വിപ്ലവത്തിലൂടെ ബാറ്റിസ്തയെ പുറത്താക്കി ഫിദൽ കാസ്ട്രോ ക്യൂബയുടെ തലവനായി. ആദ്യകാലഘട്ടത്തിൽ ഫിദൽ താൻ ഒരു കമ്മ്യൂണിസ്റ്റല്ല എന്ന് പ്രഖ്യാപിച്ചിരുന്നുവെങ്കിലും, സോഷ്യലിസത്തിലൂടെ അദ്ദേഹം കമ്മ്യൂണിസത്തിലേക്കെത്തിച്ചേരാൻ തയ്യാറെടുക്കുകയായിരുന്നു. റഷ്യയുമായി ഉണ്ടാക്കിയ സാമ്പത്തിക,സൈനിക കരാറുകളും, റഷ്യയിൽ നിന്നും ലഭിച്ച സഹായങ്ങളും എല്ലാം അതാണ് സൂചിപ്പിച്ചത്. ഇത് അമേരിക്കയെ കുറച്ചൊന്നുല്ല അസ്വസ്ഥരാക്കിയത്. ലാറ്റിനമേരിക്കയിലെ തങ്ങളുടെ മേധാവിത്വം തകർന്നപോയേക്കുമോയെന്ന് അമേരിക്ക ഭയപ്പെട്ടു. അമേരിക്കയുടെ ചാരസംഘടനയായ സെൻട്രൽ ഇന്റലിജൻസ് ഏജൻസി കാസ്ട്രോയെ പുറത്താക്കാനുള്ള പദ്ധതികൾ തയ്യാറാക്കിതുടങ്ങി. ഇതിന്റെ ഭാഗമായി ക്യൂബയിൽ നിന്നും പുറത്തുപോയി അമേരിക്കയിൽ താമസമാക്കിയിരുന്ന വിമതരേയും ചില അധോലോകസംഘടനകളേയും സി.ഐ.എ പരിശീലിപ്പിച്ചു. 1961 ൽ ബേ ഓഫ് പിഗ്സ്‌ ആക്രമണം എന്ന സൈനിക നീക്കത്തിലൂടെ കാസ്ട്രോയെ പുറത്താക്കാൻ ശ്രമിച്ചുവെങ്കിലും അത് പരാജയപ്പെടുകയായിരുന്നു. ക്യൂബയുടെ നേരെ അമേരിക്ക നടത്തുന്ന ആക്രമണങ്ങൾ എന്തു വിലകൊടുത്തും ചെറുക്കുമെന്ന് റഷ്യൻ പ്രസിഡന്റ് ക്രൂഷ്ചേവ് വ്യക്തമാക്കി.

ഇരുപക്ഷത്തുനിന്നുമുള്ള പ്രകോപനപരമായ അനേകം രാഷ്ട്രീയനീക്കങ്ങൾക്കും കാസ്ട്രോയുടെ ഭരണത്തെ അട്ടിമറിക്കാനായി അമേരിക്ക സംഘടിപ്പിച്ച "ബേ ഓഫ് പിഗ്സ്‌ ആക്രമണത്തിന്റെ" പരാജയത്തിനും ശേഷം, ഭാവി അമേരിക്കൻ ആക്രമണങ്ങളെ തടയാനായി ക്യൂബയിൽ സോവിയറ്റ് ആണവ മിസൈലുകൾ സ്ഥാപിക്കുകയെന്ന ആശയം 1962 മേയ് മാസത്തിൽ സോവിയറ്റ് നേതാവ് നികിത ക്രൂഷ്ച്ചേവ് കാസ്ട്രോയുടെ പരിഗണനക്കു വച്ചു. ക്യൂബക്കെതിരേയുള്ള അമേരിക്കൻ ആക്രമണം തടയുക എന്നതായിരുന്നു പ്രധാനമായി പറഞ്ഞിരുന്നതെങ്കിലും അമേരിക്കയുടെ സുപ്രധാന നഗരങ്ങളിലേക്കു ലക്ഷ്യം വെക്കാവുന്ന ദൂരത്തിൽ മിസ്സൈലുകൾ സ്ഥാപിക്കുക എന്നതായിരുന്നു റഷ്യയുടെ പ്രധാന അജണ്ട. 1960 കളിൽ റഷ്യയുടെ കൈവശമുണ്ടായിരുന്ന ആണവമിസ്സൈലുകൾ വിശ്വാസ്യതയുടെ കാര്യത്തിലും, സൂക്ഷ്മതയുടെ കാര്യത്തിലും പിന്നോക്കം നിൽക്കുന്നവയായിരുന്നു. ശീതയുദ്ധത്തിന്റെ തുടക്കത്തിൽ അമേരിക്കയിലെ പ്രധാന നഗരങ്ങളെ ലക്ഷ്യം വെക്കാവുന്ന തരത്തിൽ മിസ്സൈലുകൾ സ്ഥാപിക്കാൻ റഷ്യക്കു മാർഗ്ഗങ്ങളില്ലായിരുന്നു. റഷ്യയിൽ നിലവിൽ സ്ഥാപിച്ചിരുന്ന മിസ്സൈലുകൾ അലാസ്ക നഗരത്തെ തകർക്കുമായിരുന്നെങ്കിലും, അമേരിക്കയുടെ മറ്റു പ്രദേശങ്ങളിലേക്കെത്തിച്ചേരാനുള്ള കഴിവ് അത്തരം മിസ്സൈലുകൾ കൈവരിച്ചിരുന്നില്ല. എന്നാൽ ക്യൂബൻ തീരങ്ങളിൽ സ്ഥാപിക്കുന്ന മിസ്സൈലുകൾ അമേരിക്കയുടെ ഏതാണ്ട് എല്ലാ സംസ്ഥാനങ്ങളിലേക്കും കൃത്യമായി അയക്കുവാൻ കഴിയും എന്നുള്ള കാരണത്താലാണ് ക്യൂബയിൽ ഈ മിസ്സൈൽ വിന്യാസം നടത്താൻ റഷ്യയെ പ്രേരിപ്പിച്ചത് എന്ന് വിദഗ്ദർ പറയുന്നു. 1962 ൽ റഷ്യയുടെ സുപ്രധാന നഗരങ്ങളെ ലക്ഷ്യം വെച്ച് അമേരിക്ക തുർക്കിയുടേയും, ഇറ്റലിയുടേയും തീരങ്ങളിൽ ജൂപ്പിറ്റർ എന്ന ആണവമിസ്സൈലുകൾ സ്ഥാപിച്ചിരുന്നു. ഈ ആണവഭീഷണിക്കു പകരം എന്ന നിലയിൽ കൂടിയാണ് ക്യൂബയിൽ മിസ്സൈലുകൾ സ്ഥാപിക്കാൻ ക്രൂഷ്ചേവ് തീരുമാനിച്ചത്. ഇതു കൂടാതെ അമേരിക്കൻ/ബ്രിട്ടൻ/ഫ്രഞ്ച് കോളനിയായിരുന്ന പാശ്ചാത്യ ജർമ്മനിയെ കമ്മ്യൂണിസത്തിന്റെ അധികാരപരിധിയിൽ കൊണ്ടുവരുവാൻ ക്രൂഷ്ചേവ് തീരുമാനിച്ചിരുന്നു. ഇതിന്റെ ഭാഗമായി, ശീതയുദ്ധത്തിന്റെ പ്രധാന ഭാഗമായി റഷ്യ കണ്ടിരുന്നത് പാശ്ചാത്യ ജർമ്മനിയായിരുന്നു. മാത്രവുമല്ല, പാശ്ചാത്യ ജർമ്മനിയിലുള്ള യൂറോപ്യൻ ആധിപത്യം കിഴക്കൻ ജർമ്മനിക്ക് ഒരു ഭീഷണിയായേക്കുമെന്നും ക്രൂഷ്ചേവ് കരുതിയിരുന്നു.
ജൂലൈ മാസത്തിൽ ക്രൂഷ്ചേവും കാസ്ട്രോയുമായി നടന്ന രഹസ്യകൂടിക്കാഴ്ചയിൽ, ക്യൂബയിൽ മിസൈൽ താവളങ്ങൾ നിർമ്മിക്കാൻ തീരുമാനമാവുകയും താമസിയാതെ നിർമ്മാണം തുടങ്ങുകയും ചെയ്തു. 1962 ജൂലൈ-സെപ്തംബർ കാലത്തേക്ക് 40000 ഓളം വരുന്ന റഷ്യൻ സൈനികർ ഓപ്പറേഷൻ അനാദിർ എന്നറിയപ്പെടുന്ന ഈ പദ്ധതിക്കു വേണ്ടി സജ്ജരായി. വളരെ രഹസ്യമായാണ് ഈ സായുധ സേനയെ റഷ്യ ക്യൂബൻ തീരങ്ങളിൽ ഇറക്കിയത്. ആർമി ജനറൽ ഇസ്സ പ്ലിയേവ് ആയിരുന്നു ഈ സംഘത്തെ നയിച്ചിരുന്നത്. 

1962 ആഗസ്റ്റ് മാസത്തിൽ ക്യൂബയിൽ നടക്കുന്ന ഈ നിർമ്മാണ പ്രവർത്തനങ്ങളെക്കുറിച്ച് അമേരിക്കൻ ഇന്റലിജൻസ് വിഭാഗത്തിന് തെളിവുകൾ ലഭിച്ചിരുന്നു. ക്യൂബയിൽ കണ്ട റഷ്യൻ നിർമ്മിത മിഗ്-21 വിമാനങ്ങളും, ചില ബോംബർ വിമാനങ്ങളും അമേരിക്കയുടെ സംശയങ്ങൾക്ക് ആക്കം കൂട്ടി. 1962 ഒക്ടോബർ 14-ആം തിയതി ചാര ദൗത്യവുമായി ക്യൂബക്കു മേൽ പറന്നു കൊണ്ടിരുന്ന യു-2 വിമാനത്തിലെ വൈമാനികനായ ഹൈസർക്ക കിട്ടിയ അപ്രതീക്ഷിത ചിത്രങ്ങളാണ് ഈ മിസ്സൈൽ തറകളുടേത്. ഒക്ടോബർ 14 രാവിലെ 7.43 നാണ് ഈ സുപ്രധാന ചിത്രങ്ങൾ യു-2 വിമാനത്തിന്റെ ക്യാമറകളിൽ പതിഞ്ഞത്. " എ മിൽക്ക് റൺ" എന്നാണ് ഈ ദൗത്യത്തെ ഹൈസർ പിന്നീട് വിശേഷിപ്പിച്ചത്. അന്നേ ദിവസം തന്നെ ഫിലിമുകൾ സി.ഐ.എയുടെ ഫോട്ടോഗ്രാഫിക് ഇന്റർപ്രെട്ടേഷൻ സെന്ററിലേക്ക കൂടുതൽ വിവരങ്ങൾ ലഭിക്കുന്നതിലേക്കായി അയച്ചു. എസ്.എസ്-4 മിസ്സൈലുകളുടെ ബാറ്ററികളുടേയും, II-28 ബോംബറുകളുടേയും ചിത്രങ്ങളായിരുന്നു അവ. സാൻ ക്രിസ്റ്റോബാനിൽ നിന്നും, സാൻ ജൂലിയാനിൽ നിന്നുമാണ് യഥാക്രമം അമേരിക്കക്ക് ഈ ചിത്രങ്ങൾ ലഭിച്ചത്. 

തുർക്കിയിലും, ഇറ്റലിയിലും അമേരിക്ക സ്ഥാപിച്ചിരിക്കുന്ന മിസ്സൈലുകളെ പ്രതിരോധിക്കാനായിരിക്കാം ക്യൂബയിൽ റഷ്യ പണിതുകൊണ്ടിരിക്കുന്ന ഈ മിസ്സൈൽ തറകളെന്ന് സി.ഐ.എ മേധാവിയായിരുന്ന ജോൺ.മക്ഓൺ സംശയിച്ചു. ഒക്ടോബർ 15-ന് ഈ ചിത്രങ്ങൾ ശ്രദ്ധിക്കപ്പെട്ടതോടെ 13 ദിവസം ദീർഘിച്ച മിസൈൽ പ്രതിസന്ധിക്കു തുടക്കമായി.

ഭരണനേതൃത്വവുമായി കൂടിയാലോചിച്ചശേഷം കെന്നഡി ക്യൂബക്കുമേൽ ഉപരോധം ഏർപ്പെടുത്താൻ തീരുമാനിച്ചു. ക്യൂബയെ ആക്രമിക്കുവാൻ അമേരിക്കക്കു ഉദ്ദേശമില്ലായിരുന്നു, മാത്രവുമല്ല ഒരു ഉപരോധം ഒരിക്കലും റഷ്യയെ പ്രകോപിതരാക്കിയേക്കില്ല എന്നും കെന്നഡി ഭരണകൂടം കരുതിയിരുന്നു. ഒക്ടോബർ 22 ന് വൈകുന്നേരം ദേശീയ ടെലിവിഷനിലൂടെ അമേരിക്കയെ ലക്ഷ്യമാക്കി ക്യൂബയിൽ സ്ഥാപിച്ചിരിക്കുന്ന മിസൈലുകളെക്കുറിച്ച് കെന്നഡി രാഷ്ട്രത്തെ അറിയിച്ചു. ഈ സംപ്രേഷണം കഴിഞ്ഞ് വൈകാതെ തന്നെ യു.എസ്.എസ് ന്യൂപോർട്ട് ന്യൂസ് എന്ന യുദ്ധക്കപ്പലിന്റെ അകമ്പടിയോടെ ഒരു വ്യൂഹം ക്യൂബയുടെ തീരത്തെ ലക്ഷ്യമാക്കി നീങ്ങിത്തുടങ്ങി. ക്യൂബയ്ക്കു നേർക്കുള്ള ഏതു ഭീഷണിയും നേരിടാൻ തങ്ങൾ സജ്ജമാണെന്ന് ഫിദൽ കാസ്ട്രോ പ്രഖ്യാപിച്ചു.

ലോകരാഷ്ട്രങ്ങളിൽ നിന്നും സമ്മിശ്ര പ്രതികരണങ്ങളാണ് ഈ വിഷയത്തിൽ ലഭിച്ചുകൊണ്ടിരുന്നത്. കമ്മ്യൂണിസ്റ്റ് രാഷ്ട്രമായ ചൈന ക്യൂബക്ക് പിന്തുണയുമായി രംഗത്തെത്തിയപ്പോൾ ഫ്രാൻസ് പോലുള്ള രാജ്യങ്ങൾ അമേരിക്കൻ നിലപാടിനോടാണ് പിന്തുണ പ്രഖ്യാപിച്ചത്. ഈ ഉപരോധം ഒരു യുദ്ധത്തിലേക്ക് ഇരു രാജ്യങ്ങളേയും കൊണ്ടുചെന്നെത്തിക്കുമെന്ന് റഷ്യൻ പ്രസിഡന്റ് ക്രൂഷ്ചേവ് കെന്നഡിക്കയച്ച് ഒരു ടെലിഗ്രാം സന്ദേശത്തിൽ മുന്നറിയിപ്പു നൽകുകയുണ്ടായി.

ക്യൂബയ്ക്കെതിരെ നാവിക, വ്യോമാക്രമണങ്ങൾ തുടങ്ങുന്ന കാര്യം ആദ്യം പരിഗണിച്ചെങ്കിലും ഒടുവിൽ നാവിക ഉപരോധം ഏർപ്പെടുത്താനാണ് കെന്നഡി ഭരണകൂടം തീരുമാനിച്ചത്. നിയമപരവും മറ്റുമായ പരിഗണനകൾ വച്ചുള്ള സംസർഗ്ഗവിലക്ക് (quarantine) മാത്രമാണ് അതെന്ന വിശദീകരണവും ഉണ്ടായി. ക്യൂബയിൽ ആക്രമണായുധങ്ങൾ എത്തിക്കാൻ അനുവദിക്കയില്ലെന്നും, നിർമ്മാണം പൂർത്തിയായതോ നിർമ്മാണത്തിലിരിക്കുന്നതയോ ആയ എല്ലാ മിസൈൽ താവളങ്ങളും പൊളിച്ചുമാറ്റണമെന്നും ആയുധങ്ങൾ സോവിയറ്റു യൂണിയനിലേക്കു തിരികെ കൊണ്ടുപോകണമെന്നും അമേരിക്ക ആവശ്യപ്പെട്ടു. ഈ ആവശ്യങ്ങൾക്ക് സോവിയറ്റു നേതൃത്വം വഴങ്ങുമെന്നതിൽ നേരിയ പ്രതീക്ഷ മാത്രമുണ്ടായിരുന്ന കെന്നഡി ഭരണം യുദ്ധത്തിനുള്ള സാദ്ധ്യത മുന്നിൽ കണ്ടു.

ദേശാന്തരമേഖലയിൽ സമുദ്രാകാശങ്ങളിലൂടെയുള്ള ന്യായമായ യാത്രാവകാശത്തിന്റെ തടയൽ മനുഷ്യരാശിയെ ആണവയുദ്ധത്തിന്റെ വിളുമ്പിലെത്തിക്കുന്ന ആക്രമണനടപടിയാണെന്ന്, ഒക്ടോബർ 24-ന് കെന്നഡിക്കെഴുതിയ കത്തിൽ ക്രൂഷ്ചേവ് കുറ്റപ്പെടുത്തി. എങ്കിലും രഹസ്യമായുള്ള പിൻപുറചർച്ചകളിൽ ഇരുവരും പ്രതിസന്ധിക്കു പരിഹാരം അന്വേഷിച്ചു. ചർച്ചകൾ പുരോഗമിക്കുമ്പോൾ, സോവിയറ്റു കപ്പലുകൾ ഉപരോധം ഭേദിക്കാൻ ശ്രമിച്ചതു സംഘർഷം വർദ്ധിപ്പിച്ചു. ഉപരോധഭേദനത്തിനു ശ്രമിക്കുന്ന കപ്പലുകൾക്കു നേരേ മുന്നറിയിപ്പിനു ശേഷം നിറയൊഴിക്കാൻ അമേരിക്കൻ നാവികസേനക്കു നിർദ്ദേശം നൽകപ്പെട്ടു. ഒക്ടോബർ 27-ന് സോവിയറ്റ് മിസൈൽ സംഘം ഒരു അമേരിക്കൻ യു-2 വിമാനം വെടിവച്ചു വീഴ്ത്തിയതും സംഘർഷം വർദ്ധിപ്പിച്ചു. എങ്കിലും ഇരുപക്ഷവും ചർച്ചകൾ തുടർന്നു.

1962 ഒക്ടോബർ 28-ന് ഐക്യരാഷ്ട്രസഭയുടെ സെക്രട്ടറി ജനറൽ ഊതാണ്ടിന്റെ മദ്ധ്യസ്ഥതയിൽ കെന്നഡിയും ക്രൂഷ്ചേവും ഒത്തുതീർപ്പിൽ എത്തിയതോടെ പ്രതിസന്ധിക്ക് അന്ത്യമായി. ക്യൂബയിൽ സ്ഥാപിച്ചിരുന്ന എല്ലാ ആക്രമണായുധങ്ങളും ഐക്യരാഷ്ട്രസഭയുടെ മേൽനോട്ടത്തിൽ നീക്കി റഷ്യയിലേക്കു കൊണ്ടു പോകാൻ സോവിയറ്റു യൂണിയനും ക്യൂബയെ ഒരിക്കലും ആക്രമിക്കുകയില്ലെന്ന് അമേരിക്കയും സമ്മതിച്ചു. തുർക്കിയിലും ഇറ്റലിയിലും സ്ഥാപിച്ചിരുന്ന അതിന്റെ മദ്ധ്യദൂരമിസൈലുകൾ മാറ്റാനുള്ള അമേരിക്കയുടെ സമ്മതം ഒത്തുതീർപ്പിന്റെ രഹസ്യഭാഗമായിരുന്നു.

ഭാവിയിൽ ഉണ്ടായേക്കാവുന്ന ഇതുപോലെയുള്ള പ്രതിസന്ധികളിൽ ആശയവിനിമയം എളുപ്പമാകാനായി മോസ്കോയ്ക്കും വാഷിങ്ടണും ഇടയിലുള്ള ടെലഫോൺ ഹോട്ടലൈന്റെ സ്ഥാപനം ഈ പ്രതിസന്ധിയുടെ പാർശ്വഫലങ്ങളിൽ ഒന്നായിരുന്നു.



</doc>
<doc id="219072" url="https://ml.wikipedia.org/wiki?curid=219072" title="ഏകസ്വഭാവവാദം">
ഏകസ്വഭാവവാദം

ക്രൈസ്തവ വിശ്വാസമനുസരിച്ച് നിത്യവചനമായ ദൈവപുത്രന്റെ മനുഷ്യാവതാരമായ യേശുവിൽ, ഒരു പ്രകൃതി, അല്ലെങ്കിൽ സ്വഭാവം മാത്രമേയുള്ളെന്നും അത് ദൈവസ്വഭാവമോ ദൈവ-മനുഷ്യസ്വഭാവങ്ങളുടെ സംശ്ലേഷിതരൂപമോ ആണെന്നും വാദിക്കുന്ന ക്രിസ്തുശാസ്ത്ര നിലപാടാണ് ഏകസ്വഭാവവാദം അഥവാ മോണോഫിസിറ്റിസം(Monophysitism). യേശുവിലെ ദൈവമനുഷ്യസത്തകളുടെ വ്യതിരിക്തതയ്ക്ക് ഊന്നൽ കൊടുക്കുന്ന നെസ്തോറിയൻ പക്ഷത്തോടുള്ള പ്രതികരണമെന്ന നിലയിൽ 5-6 നൂറ്റാണ്ടുകളിൽ പൗരസ്ത്യദേശത്ത് രൂപപ്പെട്ട ഈ സിദ്ധാന്തം ചില പൗരസ്ത്യസഭകളുടെ ക്രിസ്തുശാസ്ത്ര നിലപാടായി പറയപ്പെടുന്നെങ്കിലും മിക്കവാറും ക്രിസ്തുമത വിഭാഗങ്ങൾ ഇതിനെ പാഷണ്ഡതയായി കരുതുന്നു. യേശുവിന്റെ ഏകമായ വ്യക്തിത്വത്തിൽ ദൈവ-മനുഷ്യസ്വഭാവങ്ങൾ ഊനംതട്ടാതെയിരിക്കുന്നു എന്നാണ് ഇതരസഭകളുടെ വിശ്വാസം. 

ക്രിസ്തുവിന്റെ ദൈവമനുഷ്യസത്തകളുടെ വ്യതിരിക്തതയെ സംബന്ധിച്ച നെസ്തോറിയൻ സിദ്ധാന്തത്തെ തിരസ്കരിച്ച ഒന്നാം എഫേസൂസ് സൂനഹദോസിനു (പൊതുവർഷം 431) ശേഷം കോൺസ്റ്റാന്റിനോപ്പിളിലെ ഒരു ആശ്രമത്തിന്റെ തലവനായിരുന്ന യൂത്തിക്കീസ് ആണ് യേശുവിൽ ഏകപ്രകൃതി മാത്രമേയുള്ളു എന്ന വാദം അവതരിപ്പിച്ചത്. ദൈവപുത്രന്റെ മനുഷ്യാവതാരത്തിൽ മനുഷ്യസ്വഭാവം ദൈവസ്വഭാവത്തിൽ വിലയം പ്രാപിച്ചു എന്നായിരുന്നു യൂത്തിക്കീസിന്റെ വിശദീകരണം. കോൺസ്റ്റാന്റിനോപ്പിളിൽ പാത്രിയർക്കീസായിരുന്ന ഫ്ലാവിയൻ വിളിച്ചുകൂട്ടിയ പ്രാദേശികസൂനഹദോസ് ഈ വാദത്തെ ശപിച്ചു. തുടർന്ന് യൂത്തിക്കീസ് അലസ്കാണ്ട്രിയയിലെ പാത്രിയർക്കീസ് ദിയസ്കോറോസിന്റേയും റോമിലെ മെത്രാൻ (മാർപ്പാപ്പ) ലിയോയുടേയും പിന്തുണ അഭ്യർത്ഥിച്ചു. ദിയസ്കോറോസ് പൊതുവർഷം 449-ൽ വിളിച്ചുകൂട്ടിയ എഫേസൂസിലെ രണ്ടാം സൂനഹദോസ് യൂത്തിക്കീസിന്റെ സിദ്ധാന്തത്തെ അംഗീകരിച്ചു.

റോമിലെ മെത്രാൻ (മാർപ്പാപ്പ) ലിയോ എഫേസൂസിലെ രണ്ടാം സൂനഹദോസിൽ പങ്കെടുത്തിരുന്നില്ലെങ്കിലും യൂത്തിക്കീസിന്റെ വാദത്തെ എതിർത്ത് സൂനഹദോസിനു കത്തുകൾ എഴുതിയിരുന്നു. സൂനഹദൊസിന്റെ തീരുമാനം അംഗീകരിക്കാൻ ലിയോ വിസമ്മതിച്ചു. പിൽക്കാലചരിത്രത്തിൽ എഫേസൂസിലെ ഈ സഭാസമ്മേളനത്തിന് "കള്ളൻ സൂനഹദോസ്" (Robber Synod) എന്നും പേരുണ്ടായി. പൊതുവർഷം 451-ൽ ഏഷ്യാമൈനറിലെ കൽക്കദോനിയയിൽ (Chalcedon) ചേർന്ന സൂനഹദോസ് യൂത്തിക്കീസിനെ ശപിച്ചു. ദൈവമനുഷ്യപ്രകൃതികൾ ഏകവ്യക്തിയായ യേശുവിൽ "നിർമ്മിശ്രവും, അവിഭക്തവും, അവിഘടിതവും ആയി ഒന്നിച്ചിരിക്കുന്നെന്നു" സൂനഹദോസ് വിധിച്ചു. ഈ തീരുമാനത്തിനു പിന്നിലെ മുഖ്യപ്രേരകശക്തി ലിയോ ആയിരുന്നു. ക്രിസ്തീയവിശ്വാസസംഹിതയുടെ നിർവചനത്തിൽ മാർപ്പാപ്പായുടെ പങ്ക് നിർണ്ണായകമായ ആദ്യാവസരമായിരുന്നു ഇത്. 

ചരിത്രപരമായ വീക്ഷണത്തിൽ ഏകസ്വഭാവവാദം എന്നത് പൊതുവർഷം 451-ൽ ഏഷ്യാമൈനറിലെ കൽക്കദോനിയയിൽ (Chalcedon) നടന്ന നാലാം എക്യൂമെനിക്കൽ സൂനഹദോസിന്റെ തീരുമാനങ്ങളെ തിരസ്കരിച്ചവരുടെ പക്ഷമാണ്. ഈജിപ്തിലേയും എത്യോപ്യയിലേയും കോപ്റ്റിക് സഭകൾ ഇതിൽ പെടുന്നു. ആറാം നൂറ്റാണ്ടോടെ പശ്ചിമസിറിയയിലും അർമേനിയയിലും കൽക്കദോനിയ വിരുദ്ധപക്ഷത്തിനു പിന്തുണ കിട്ടി. പല പ്രാദേശികസഭകളേയും ഈ ന്യൂനപക്ഷ വിശ്വാസധാരയിലെത്തിച്ചത് അവയുടെ ദേശീയവികാരമായിരുന്നു എന്നു ചൂണ്ടിക്കാണിക്കപ്പെട്ടിട്ടുണ്ട്. ഉദാഹരണമായി ഈജിപ്തിലെ കോപ്റ്റിക് ജനതയെ അതിനു പ്രേരിപ്പിച്ചത് അവരുടെ ബൈസാന്തിയൻ അധിപതികളുടെ വിരുദ്ധചേരിയിൽ നിൽക്കാനുള്ള ആഗ്രഹമായിരുന്നിരിക്കാം. 

കാലക്രമേണ ഒരു മദ്ധ്യപ്രകൃതിവാദ ദൈവശാസ്ത്രം (Miaphysite theology) പിന്തുടർന്ന് ഓറിയന്റൽ ഓർത്തഡോക്സ് സഭകളായ കൽക്കദോനിയ വിരുദ്ധപക്ഷം, നിലനിൽക്കുയും പ്രചരിക്കുകയും വൈവിദ്ധ്യമാർജ്ജിക്കുകയും ചെയ്തു. ആറാം നൂറ്റാണ്ടിന്റെ അവസാനമായപ്പോൾ ഈജിപ്തിൽ മാത്രം ഈ വിഭാഗത്തിൽ പെട്ട ഇരുപതോളം സഭാസമൂഹങ്ങൾ ഉണ്ടായിരുന്നു. അതേ നൂറ്റാണ്ടിൽ സിറിയയിൽ ഇവർക്കിടയിലുണ്ടായ പ്രസിദ്ധ താപസനും വേദപ്രചാരകനുമായിരുന്നു യാക്കോബ് ബുർദാന. പൊതുവർഷം 490-നടുത്തു ജനിച്ച അദ്ദേഹം തന്റെ വേദപ്രചാരപര്യടനങ്ങൾക്കിടെ രണ്ടു പാത്രിയർക്കീസുമാരേയും 89 മെത്രാന്മാരേയും വാഴിച്ചതായും ഒരു ലക്ഷം പേരെ പൗരോഹിത്യത്തിലേക്കുയർത്തിയതായും പറയപ്പെടുന്നു. ക്രിസ്തീയതയിലെ ഈ ന്യൂനപക്ഷത്തെ ശക്തിപ്പെടുത്താനും അവർക്കിടയിൽ സാമാന്യമായ ഐക്യം സൃഷ്ടിക്കാനും അദ്ദേഹത്തിന്റെ ദൗത്യം സഹായിച്ചു. കൽക്കദോനിയ വിരുദ്ധപക്ഷത്തെ ഒരു വലിയവിഭാഗത്തിനു "യാക്കോബായ സഭ" എന്ന പേരുണ്ടായതു തന്നെ യാക്കോബ് ബുർദാനയുടെ സ്മരണയുമായി ബന്ധപ്പെട്ടാണെന്നു കരുതപ്പെടുന്നു. യേശുവിന്റെ സഹോദരനായി പറയപ്പെടുന്ന യാക്കോബുമായുള്ള ബന്ധമാണ് ആ പേരു സൂചിപ്പിക്കുന്നതെന്നും വാദമുണ്ട്. ഏകസ്വഭാവവാദികളായി കരുതപ്പെടുന്നവർക്കിടയിൽ തന്നെ അവരുടെ വിശ്വാസത്തിന്റെ വിശദാംശങ്ങളെ സംബന്ധിച്ച് അഭിപ്രായൈക്യമില്ല.

ഓറിയന്റൽ ഓർത്തഡോക്സ് സഭകളെ ഏകസ്വഭാവവാദി (മോണോഫിസൈറ്റ്) സഭകളായി പരാമർശിക്കാറുണ്ടെങ്കിലും തങ്ങളുടെ ക്രിസ്തുശാസ്ത്രവീക്ഷണത്തിന്റെ വികലചിത്രമാണിതെന്ന് അഭിപ്രായപ്പെടുന്ന ഈ സഭകൾ സ്വന്തം വിശ്വാസത്തെ മിയാഫിസൈറ്റിസം എന്ന് വിശേഷിപ്പിക്കുന്നു. എങ്കിലും, ചരിത്രപരമായ രചനകളിൽ ഒരു പൊതുനിലപാടിന്റെ സൂചകം എന്ന നിലയിൽ 'ഏകസ്വഭാവവാദം' (മോണൊഫിസൈറ്റിസം) എന്ന സംജ്ഞയുടെ പ്രയോഗം വ്യാപകമായി കാണാവുന്നതാണ്. ആധുനികകാലത്തെ ചരിത്രഗവേഷണങ്ങളുടേയും സഭകൾക്കിടയിൽ ഐക്യത്തിനുവേണ്ടി നടക്കുന്ന ആശയവിനിമയങ്ങളുടേയും വെളിച്ചത്തിൽ വിലയിരുത്തുമ്പോൾ കൽക്കദോനിയ സൂനഹദോസിന്റെ തീരുമാനങ്ങളും ഓറിയന്റൽ ഓർത്തഡോക്സ് സഭകളുടെ മദ്ധ്യപ്രകൃതിവാദ ദൈവശാസ്ത്രവും തമ്മിലുള്ള വ്യത്യാസം, ക്രിസ്തുശാസ്ത്രത്തിലെ ഏതെങ്കിലും അടിസ്ഥാനനിലപാടുകളുമായി ബന്ധപ്പെട്ടുള്ളതല്ല; 'പ്രകൃതി' അഥവാ 'സ്വഭാവം' (Nature) എന്ന പദത്തിന്റെ വ്യാഖ്യാനത്തിന്റെ കാര്യത്തിലെ അഭിപ്രായഭിന്നത മാത്രമാണ് എന്ന നിലപാടിലെത്താവുന്നതാണ്. എങ്കിലും ഓറിയന്റൽ ഓർത്തഡോക്സ് സഭകളും ഇതരക്രിസ്തീയതകളും തമ്മിൽ കൂദാശാപരമായ സംസർഗ്ഗം ഇനിയും സ്ഥാപിക്കപ്പെട്ടിട്ടില്ല.

 ഏകസ്വഭാവവാദത്തെ തിരസ്കരിച്ച് ലിയോ മാർപ്പാപ്പ എഴുതിയ ദീർഘലിഖിതം ('Leo's Tome') കൽക്കദോനിയ സൂനഹദോസിൽ വായിച്ചപ്പോൾ സൂനഹദോസിലെ സഭാപിതാക്കന്മാർ "അപ്പസ്തോലന്മാരുടെ വിശ്വാസമാണിത്; ലിയോയിൽക്കൂടി പത്രോസ് സംസാരിക്കുന്നു" എന്നു ഘോഷിച്ചതായി കത്തോലിക്കാ ചരിത്രകാരന്മാർ അവകാശപ്പെടുന്നു.

കിഴക്കൻ സിറിയയിൽ, ഏകസ്വഭാവവാദത്തിന്റെ 'വിപരീതശീശ്മ' എന്നു പറയാവുന്ന നെസ്തോറിയൻ ക്രിസ്തീയതയാണ് പ്രബലമായത്.


</doc>
<doc id="219123" url="https://ml.wikipedia.org/wiki?curid=219123" title="കിം കർദാഷ്യാൻ">
കിം കർദാഷ്യാൻ

ഒരു പ്രമുഖ അമേരിക്കൻ ടെലിവിഷൻ റിയാലിറ്റി താരവും, നടിയും, ബിസ്സിനസ് കാരിയുമാണ് കിം കർദാഷ്യാൻ വെസ്റ്റ്.കാലിഫോർണിയ യിലെ ലോസ് ആഞ്ചൽസിൽ ജനിച്ചു വളർന്ന, കർദാഷിയാൻ പാരീസ് ഹിൽട്ടണുമായിട്ടുള്ള സൗഹൃദം വഴിയാണ് ആദ്യമായി മാധ്യമ ശ്രദ്ധ നേടിയത്. എന്നാൽ പിന്നീട് തന്റെ മുൻ കാമുകനായ റേ ജെയുമായിട്ടുള്ള സെക്സ് ടേപ്പ് പുറത്തിറങ്ങുകയും അതുവഴി ലോക ശ്രദ്ധ നേടി .ഇതു പിന്നീട് സ്വന്തമായി ടെലിവിഷൻ റിയാലിറ്റി പരമ്പര നേടിയെടുക്കാൻ കർദാഷിയാനെ സഹായിച്ചു.

2015 - ലെ കണക്കുകൾ പ്രകാരം 5.3 കോടി അമേരിക്കൻ ഡോളർ വരുമാനമുള്ള കർദാഷിയാൻ ഏറ്റവും കൂടുതൽ വരുമാനം നേടുന്ന ടെലിവിഷൻ വ്യക്തിയാണ്.
മുൻ ഭർത്താവ് ക്രിസ് ഹംഫ്രീസിൽ നിന്ന് വേർപിരിഞ്ഞ കർദാഷ്യാൻ, ഇപ്പോൾ റാപ്പ് ഗായകൻ കൻയി വെസ്റ്റമായുള്ള ബന്ധത്തിന്റെ പേരിലും E! ചാനലിലെ റിയാലിറ്റി ഷോകളുടെ പേരിലും കുപ്രസിദ്ധയാണ്.



</doc>
<doc id="219127" url="https://ml.wikipedia.org/wiki?curid=219127" title="ശാഖ">
ശാഖ

ശാഖ എന്നത് ശിഖരം എന്ന അർഥം വരുന്ന ഹിന്ദി പദമാണ്. പ്രധാനമായും മരത്തിന്റെ പ്രധാന തടിയിൽ നിന്നും ഉള്ള ശിഖരങ്ങളെയാണ് ശാഖ എന്ന് വിളിക്കുന്നതേ.ഒരേ പ്രവർത്തനം നടത്തുന്ന ഒരു സ്ഥാപനത്തിന്റെ വിവിധ സ്ഥലങ്ങളിൽ ഉള്ള സ്ഥാപനങ്ങളെയും ശാഖ എന്ന് വിളിക്കാറുണ്ട്. ഉദാഹരണം ബാങ്കുകൾ. നദികളുടെ കൈവഴികളെയും ശാഖ എന്നു പറയാറുണ്ട്.


</doc>
<doc id="219128" url="https://ml.wikipedia.org/wiki?curid=219128" title="ഫെറൊസിമെന്റ് ജലസംഭരണി">
ഫെറൊസിമെന്റ് ജലസംഭരണി

ചെലവു കുറഞ്ഞതുംഈട് നില്ക്കുന്നതുമായ ടാങ്കുകളാണ് ഫെറൊസിമെന്റ് ജലസംഭരണികൾ. ഇവ നിർമ്മിക്കുന്നതിന് ഉപയോഗിക്കുന്ന സിമന്റ്-അഗ്രിഗേറ്റ് മിശ്രിതത്തിന്റെ അനുപാതം 1:2 . അതായത് ഒരു വ്യാപ്തം സിമന്റിന് രണ്ട് വ്യാപ്തം മണൽ എന്ന കണക്കിൽ.
ഇത് ചെലവു കുറഞ്ഞതും തത്തുല്യം ബലം ഉള്ളതുമാണ്.

ഇതിൽ ആദ്യമയി കമ്പിയുടെ കൂട്ട് ഉണ്ടാക്കുകയാണ്.(വെൽഡഡ് മെഷ് എന്നാൽ വളയ്ക്കാൻ സാധിക്കുന്ന ചതുര കണ്ണികളുള്ള 4/4 എന്ന അളവിലുള്ള കമ്പിയാണ്.ചിക്കൻ മെഷ് എന്നാൽ നെറ്റ് പോലെയുള്ള കമ്പിയാണ്.ഇതിന്റെ കണ്ണിയുടെ ആകൃതി ഷഡ്ഭുജമാണ്.)
അതിനായി 4/4 ന്റെ വെൽഡഡ് മെഷും ചിക്കൻ മെഷും ടാങ്കിന്റെയൊ,സ്ലാബിന്റെയൊ അളവിൽ മുറിച്ചതിനു ശേഷം ചിക്കൻ മെഷ് കൊണ്ട് നന്നായി ഇരു വശവും പൊതിയുക. വെൽഡഡ് മെഷും ചിക്കൻ മെഷും തമ്മിൽ കെട്ടുകമ്പി ഉപയോഗിച്ചു കെട്ടുക.ചിക്കൻ മെഷ് ബന്ധിക്കൻ താഴത്തേയും മുകളിലത്തെയുംകണ്ണികൾ തമ്മിൽ തമ്മിൽ ഉടക്കുകൊണ്ട് ബന്ധിച്ചാൽ മതിയാകും .
മേൽ പറഞ്ഞ അനുപാതത്തിൽ (1:2) ചാന്ത് കുഴയ്ക്കുക .ഒരുക്കിയ കമ്പിയുടെ ഏതെകിലും ഒരു വശത്ത് ചാന്ത് തേയ്ക്കുക.


</doc>
<doc id="219130" url="https://ml.wikipedia.org/wiki?curid=219130" title="കോൺക്രീറ്റ് കട്ടിള">
കോൺക്രീറ്റ് കട്ടിള

ജനലുകൾക്കും വാതിലുകൾക്കുമുള്ള ചട്ടക്കൂടായി കോൺക്രീറ്റ് ഉപയോഗിച്ച് വാർത്തെടുക്കുന്ന കട്ടിളകളാണ് കോൺക്രീറ്റ് കട്ടിള അഥവാ പ്രീകാസ്റ്റ് ഫ്രെയിം. മരം കൊണ്ടുള്ള കട്ടിളകളെ അപേക്ഷിച്ച് ഇതിന് നിർമ്മാണച്ചെലവ് കുറവാണ്; മാത്രമല്ല നിർമ്മാണം എളുപ്പവുമാണ്.

ഇവ നിർമ്മിക്കുന്നതിന്റെ അനുപതം 1:11/2:3
അതായത് ഒരു വ്യാപ്തം സിമന്റിന്, ഒന്നര വ്യാപ്തം ചരലും, മൂന്ന് വ്യാപ്തം മെറ്റിൽ(6 എം.എം).
എന്നിവയാണ് ആവിശ്യം

കമ്പി,ലിവർ,കെട്ടുകമ്പി,ഉടക്ക്,സിറപ്പ്,ചരൽ,സിമന്റ്,മെറ്റിൽ,കരി ഓയിൽ, അച്ച് മുതലായവയാണ്.ഇത് താരതമ്യെനെ ചെലവു കുറഞ്ഞ രീതിയാണ്.

ആദ്യമായി ബെഞ്ച്‌വൈസിൽ വച്ച് ലിവർ ഉപയോഗിച്ച് കമ്പി വളയ്ക്കുക. വളച്ചകമ്പി ഇരുവശവും നേരെ എന്ന് ഉറപ്പ് വരുത്തുക. (സാധാരണ 8 എം.എം. ന്റെ കമ്പിയാണ് ഉപയോഗിക്കാറ്).
വളച്ച രണ്ടുകമ്പി കെട്ടുകമ്പിയും ഉടക്കും ഉപയൊഗിച്ച് കെട്ടുക. ജനാലകളുടെ അളവിൽ നമുക്ക് അച്ചൊരുക്കാം. കൃത്യമായ അളവിൽ നട്ടും ബോൾട്ടും ഉപയോഗിച്ച് മുറുക്കി അച്ച് ഒരുക്കുക ശേഷം കെട്ടി വെച്ച കമ്പി അച്ചിലേക്കിറക്കി വാർക്കുക. വാർക്കുമ്പോൾ അച്ചിന്റെ വശങ്ങളിൽ നന്നായി ഓയിൽ പൂശുക ,എന്തെന്നാൽ ഉറച്ചതിന് ശേഷം എളുപ്പത്തിൽ അച്ച് ഇളക്കിയെടുക്കാൻ ഇത് സഹായിക്കുന്നു.ജനാലകളുടെ ഇടയിൽ കൃത്യമായ അകലത്തിൽ 10-12 എം.എം അളവിലുള്ള കമ്പി ഇടുക. ഇട്ടതിനു ശേഷം മേൽ പറഞ്ഞ അനുപാതത്തിൽ കോൺക്രീറ്റ് കുഴക്കുക.എന്നിട്ട് കോൺക്രീറ്റ് അച്ചിലേക്ക് ഇട്ട് നന്നായി വാർക്കുക കരണ്ടി ഉപയോഗിച്ച് നന്നായി നിരപ്പാക്കുക. കോൺക്രീറ്റ് സെറ്റായതിനു ശേഷം അച്ച് നീക്കം ചെയ്യുക. കോൺക്രീറ്റിന് വലിച്ചെടുക്കാൻ ആവശ്യമായ വെള്ളം നടുക്ക് ഒഴിച്ച് കെട്ടി നിരുത്തുക.വാർത്ത് തുടർച്ചയായി Water Curing ചെയ്യുന്നത് ഉപയോഗിച്ച കോൺക്രീറ്റിന്റെ ശക്തി ഉയർത്താൻ സഹായകമാകുന്നു. നിശ്ചിത ദിവസം ഇത് ചെയ്തില്ല എങ്കിൽ കട്ടിളയുടെ മൂലകളിൽ വിള്ളൽ വീഴാനുള്ള സാധ്യത ഉണ്ട്.




</doc>
<doc id="219132" url="https://ml.wikipedia.org/wiki?curid=219132" title="അംറ്റോസോറസ്">
അംറ്റോസോറസ്

ഓർനിതിഷ്യൻ നിരയിൽ പെടുന്ന ഒരു ദിനോസർ ആണ് അംറ്റോസോറസ്. അന്ത്യ ക്രിറ്റേഷ്യസ് കാലത്ത് ആണ് ഇവ ജീവിച്ചിരുന്നത്. ഫോസ്സിൽ കണ്ടു കിട്ടിയിടുള്ളത് മംഗോളിയയിലെ ഗോബി മരുഭുമിയിൽ നിന്നും ആണ്.

ആദ്യ പകുതി പേര് വരുന്നത്‌ ഇവയുടെ ഫോസ്സിൽ കണ്ടു കിട്ടിയ ഗോബി മരുഭുമിയിലെ അംറ്റ്ഗായ്‌ എന്നാ സ്ഥലപേരിൽ നിന്നും ആണ് , രണ്ടാമത്തെ പകുതി σαυρος എന്ന ഗ്രീക്ക് വാക്കും ആണ് അർത്ഥം പല്ലി.

തലയോട്ടിയുടെ ചില ഭാഗങ്ങൾ മാത്രമേ ഇത് വരെ കണ്ടു കിട്ടിയിട്ടുള്ളൂ. പഠനത്തിൽ നിന്നും ഇവ ഒരു അങ്കയ്ലോസൗർ (കവചമുള്ള ദിനോസറുകൾ) ദിനോസർ ആണ് എന്ന് കരുതുന്നു. കുടുതൽ വിപുലമായ തരം ഗണം എന്നിവ തിരിക്കാൻ ഇപ്പോൾ കിട്ടിയിടുള്ള ഫോസ്സിൽ അപര്യാപ്തമാണ്.


</doc>
<doc id="219143" url="https://ml.wikipedia.org/wiki?curid=219143" title="സംഘശാഖ">
സംഘശാഖ

ആർ.എസ്.എസിന്റെ സംഘടനാപരമായ പ്രവൃത്തികൾ നടത്തുന്നത് സംഘശാഖകൾ മുഖേനയാണ്. പൊതു സ്ഥലത്ത് ഒരു മണിക്കൂർ നിത്യേന നിയമേന നടത്തപ്പെടുന്ന കൂടിച്ചേരലാണ് സംഘശാഖ. സംഘശാഖയിൽ പങ്കെടുക്കുന്ന വ്യക്തികളെ 
സ്വയംസേവകർ എന്ന് വിളിക്കുന്നു.
യോഗ, വ്യായാമങ്ങൾ, കളികൾ തുടങ്ങിയ കായികപരമായ പരിപാടികളും,സുഭാഷിതം, ദേശഭക്തിഗാനങ്ങൾ,അമൃതവചനം,
കഥകൾ,പ്രാർത്ഥന തുടങ്ങിയവ കൂടിച്ചേർന്നതാണ് സംഘശാഖ.

സാമൂഹികസേവനം, സാമൂഹികാവബോധം,ദേശസ്നേഹം വളർത്തൽ തുടങ്ങിയവും മറ്റു പ്രവർത്തനങ്ങളാണ്.
പ്രവർത്തകർ പ്രാഥമിക ശുശ്രൂഷ, ദുരിതാശ്വസ പ്രവർത്തനം പുനരധിവാസ പ്രവർത്തനം തുടങ്ങിയവയിൽ പരിചയം നേടുകയും ഗ്രാമങ്ങളിലെ അടിസ്ഥാനാവശ്യ പ്രവർത്തനങ്ങളിൽ പങ്കാളികൾ 
ആകുകയും ചെയ്യുന്നു.

</doc>
<doc id="219145" url="https://ml.wikipedia.org/wiki?curid=219145" title="വീനസ്">
വീനസ്

റോമൻ പൗരാണികശാസ്ത്രത്തിലെ ഒരു ദേവതയാണ് വീനസ്() . റോമൻ സൗന്ദര്യ ദേവതയാണ് വീനസ്.


</doc>
<doc id="219147" url="https://ml.wikipedia.org/wiki?curid=219147" title="ചിലന്തിപിടിയൻ">
ചിലന്തിപിടിയൻ

തേൻ കിളിയുടെ കുടുംബത്തിൽ പെട്ട ഒരു കിളിയാണ് ചിലന്തി പിടിയൻ. ഹിമാലയം മുതൽ ജാവ വരെ ഉള്ള പ്രദേശങ്ങളിൽ ഇവയെ കണ്ടു വരുന്നു. പേര് പോലെ തന്നെ ഇവ ചിലന്തികളെ വലയിൽ നിന്നും പിടിച്ചു തിന്നുന്നതിൽ സാമർത്ഥ്യം ഉള്ള പക്ഷിയാണ്, കുടാതെ ഇവ ശലഭ പുഴുകളെയും, ശലഭങ്ങളെയും, മറ്റു ചെറു പ്രാണികളെയും ഭക്ഷിക്കുന്നു.



</doc>
<doc id="219152" url="https://ml.wikipedia.org/wiki?curid=219152" title="മാംസഭുക്ക്">
മാംസഭുക്ക്

മാംസം ഭക്ഷിക്കുന്ന അഥവാ മുഖ്യമായും മാംസാഹാരം മാത്രം കഴിക്കുന്ന ജീവികളാണ് മാംസഭുക്കുകൾ (Carnivores). മറ്റു ജീവികളുടെ ശരീരകലകളാണ് (മാസം, എല്ലുകൾ, രക്തം തുടങ്ങിയവയാണ്) പൂർണ്ണമായില്ലെങ്കിലും പ്രധാനമായും മാംസഭുക്കുകളുടെ ഭക്ഷണം. ഇത് ഇരയെ വേട്ടയാടിയോ അല്ലെക്കിൽ മറ്റു കാരണങ്ങളാൽ ചത്ത ജീവികളെയോ ഭക്ഷണമാക്കി കൊണ്ടാണ് ഇവ നിർവഹിക്കുന്നത് .. 

സിംഹം, കടുവ, പുള്ളിപ്പുലി തുടങ്ങിയ മൃഗങ്ങൾ മാംസഭുക്കുകൾ ആണ്.


</doc>
<doc id="219153" url="https://ml.wikipedia.org/wiki?curid=219153" title="ബ്രെറ്റ് ലീ">
ബ്രെറ്റ് ലീ

ബ്രെറ്റ് ലീ (ജനനം: 8 നവംബർ 1976, ന്യൂ സൗത്ത് വെയ്ൽസ്, ഓസ്ട്രേലിയ) ഒരു മുൻ ഓസ്ട്രേലിയൻ ക്രിക്കറ്റ് താരമാണ്. ലോകത്തിലെ ഏറ്റവും വേഗമേറിയ ഫാസ്റ്റ് ബൗളർമാരിൽ ഒരാളായാണ് അദ്ദേഹം പരിഗണിക്കപ്പെടുന്നത്. മികച്ച ഒരു ഫീൽഡറും ഭേദപ്പെട്ട ഒരു പിൻനിര ബാറ്റ്സ്മാനുമാണ് അദ്ദേഹം. ബിംഗാ എന്ന ചെല്ലപ്പേരിലും അദ്ദേഹം അറിയപ്പെടാറുണ്ട്. 1999 ഡിസംബറിൽ ഇന്ത്യക്കെതിരെയാണ് അദ്ദേഹം ടെസ്റ്റ് ക്രിക്കറ്റ് അരങ്ങേറ്റം കുറിച്ചത്. ഒരു മാസത്തിനുശേഷം പാകിസ്താനെതിരെ ഏകദിനത്തിലും അദ്ദേഹം അരങ്ങേറ്റം കുറിച്ചു. ഇന്ത്യൻ പ്രീമിയർ ലീഗിൽ കൊൽക്കത്ത നൈറ്റ് റൈഡേർസ് ടീമിനുവേണ്ടിയാണ് അദ്ദേഹം കളിക്കുന്നത്. 2012 ജൂലൈ 13ന് അദ്ദേഹം അന്താരാഷ്ട്ര ക്രിക്കറ്റിൽ നിന്ന് വിരമിച്ചു.


</doc>
<doc id="219157" url="https://ml.wikipedia.org/wiki?curid=219157" title="ഗുരുവായൂരപ്പൻ">
ഗുരുവായൂരപ്പൻ

തെക്കേ ഇന്ത്യയിൽ, വിശിഷ്യാ കേരളത്തിൽ ആരാധിച്ചുവരുന്ന മഹാവിഷ്ണുഭഗവാന്റെ ഒരു രൂപഭേദമാണ് ഗുരുവായൂരപ്പൻ. ലോകപ്രസിദ്ധമായ ഗുരുവായൂർ ക്ഷേത്രത്തിലെ മൂർത്തി എന്ന നിലയിലാണ് 'ഗുരുവായൂരപ്പൻ' എന്ന പേര് പ്രതിഷ്ഠയ്ക്ക് വന്നുചേർന്നത്. രൂപഭാവങ്ങൾ കൊണ്ട് ചതുർബാഹുവായ മഹാവിഷ്ണുവാണെങ്കിലും വൈഷ്ണവാവതാരമായ ശ്രീകൃഷ്ണനായാണ് ഗുരുവായൂരപ്പൻ ആരാധിയ്ക്കപ്പെടുന്നത്. അവയിൽ തന്നെ, ഉണ്ണിക്കണ്ണന്റെ ഭാവമാണ് പ്രധാനം. ഇതിന് കാരണമായി പറയുന്നത്, ജനിച്ച ഉടനെ മാതാപിതാക്കളായ വസുദേവർക്കും ദേവകിയ്ക്കും ചതുർബാഹുരൂപത്തിൽ ദർശനം നൽകിയ ശ്രീകൃഷ്ണനായാണ് സങ്കല്പം എന്നതാണ്. ഐതിഹ്യപരമായും ചരിത്രപരമായും ഏറെ മാഹാത്മ്യം നേടിയ ഈ മൂർത്തിയ്ക്ക്, ഇപ്പോൾ ഇന്ത്യയ്കത്തും പുറത്തുമായി നിരവധി ക്ഷേത്രങ്ങളുണ്ട്. ഇവയിലധികവും മലയാളികളുടെ അന്യനാടുകളിലേയ്ക്കുള്ള കുടിയേറ്റത്തിന്റെ ഭാഗമായുണ്ടായതാണ്. ഗുരുവായൂരപ്പനും അയ്യപ്പനും കേരളീയ ഹിന്ദുക്കളുടെ പ്രധാന ആരാധനാമൂർത്തികളായി കണക്കാക്കപ്പെടുന്നു. 

'പാതാളാഞ്ജനം' എന്ന അപൂർവ്വയിനം ശിലയിൽ തീർത്ത അതിമനോഹരമായ വിഗ്രഹമാണ് ഗുരുവായൂരപ്പന്റേത്. ഏകദേശം നാലടി ഉയരം ഉണ്ട് വിഗ്രഹത്തിന്. നാലു കൈകൾ ഉള്ള വിഗ്രഹത്തിൻ്റെ പുറകിലെ വലതുകയ്യിൽ സുദർശനചക്രവും പുറകിലെ ഇടതുകയ്യിൽ പാഞ്ചജന്യം എന്ന ശംഖും മുന്നിലെ വലതുകയ്യിൽ താമരയും മുന്നിലെ ഇടതുകയ്യിൽ തലകീഴായി കൗമോദകി എന്ന ഗദയും പിടിച്ചിരിയ്ക്കുന്നു. ചില ചിത്രങ്ങളിൽ ശ്രീകൃഷ്ണസങ്കല്പത്തിൽ ഓടക്കുഴലും കാണാം. കൂടാതെ, വനമാലയും ശ്രീവത്സവും കൗസ്തുഭവും ഗോപിക്കുറിയും പീതാംബരവുമെല്ലാം വിഗ്രഹത്തിൽ ചാർത്തിവരുന്നുണ്ട്. സാധാരണ വിഷ്ണുവിഗ്രഹങ്ങളുടേതുപോലെ നിൽക്കുന്ന രൂപത്തിലാണ് ഗുരുവായൂരിലെ വിഗ്രഹവും. കിഴക്കോട്ട് ദർശനം നൽകിയാണ് ഗുരുവായൂർ മതിലകത്ത് ഭഗവദ്പ്രതിഷ്ഠയുള്ളത്.

തന്ത്രശാസ്ത്രപ്രകാരം, വിഷ്ണുവിഗ്രഹത്തിന് 24 രൂപഭേദങ്ങളുണ്ട്. രൂപഭേദങ്ങളനുസരിച്ച് ശംഖചക്രഗദാപത്മങ്ങൾ കാണപ്പെടുന്ന കൈകൾക്ക് വ്യത്യാസമുണ്ടാകും. പുറകിലെ വലതുകയ്യിൽ ചക്രം, പുറകിലെ ഇടതുകയ്യിൽ ശംഖ്, മുന്നിലെ വലതുകയ്യിൽ താമര, മുന്നിലെ ഇടതുകയ്യിൽ ഗദ എന്നിങ്ങനെ കാണപ്പെടുന്ന വിഷ്ണുവിഗ്രഹരൂപത്തിന് 'ജനാർദ്ദനൻ' എന്നാണ് പേര്. ഗുരുവായൂരടക്കം കേരളത്തിലെ ഭൂരിപക്ഷം വൈഷ്ണവദേവാലയങ്ങളിലും ഈ രൂപത്തിലാണ് വിഗ്രഹമുള്ളത്. 

കേരളത്തിലെ എല്ലാ ഹൈന്ദവഭവനങ്ങളിലും ഗുരുവായൂരപ്പന്റെ ചിത്രങ്ങൾ കാണാം. അവയിലധികവും ഗുരുവായൂരിലെ വിഗ്രഹത്തിന്റെ രൂപത്തിൽ തന്നെയാണ് നിർമ്മിച്ചിട്ടുള്ളതെങ്കിലും അപൂർവ്വം ചിലതിൽ ഉണ്ണിക്കണ്ണന്റെ രൂപത്തിലും വരച്ചുകാട്ടാറുണ്ട്. ഈ രൂപത്തിലുള്ള ചിത്രങ്ങളിൽ ഭഗവാൻ, ചുവന്ന പട്ടുകോണകം ചാർത്തി വലതുകയ്യിൽ വെണ്ണയും ഇടതുകയ്യിൽ ഓടക്കുഴലും പിടിച്ച രൂപത്തിലാണ് കാണപ്പെടുന്നത്. ഭഗവാന് ചാർത്തിയ കോണകം, ഭക്തർക്ക് പ്രസാദമായി നൽകാറുണ്ട്.

ഉണ്ണിക്കണ്ണന്റെ ഭാവമാണ് പ്രധാനമായുമുള്ളതെങ്കിലും ഇതിനോടൊപ്പം ശ്രീകൃഷ്ണഭഗവാന്റെ വിവിധ കാലഘട്ടത്തിലെ രൂപങ്ങളെയും പൂജ നടത്തിവരാറുണ്ട്. രാവിലെ മാത്രമാണ് വാസ്തവത്തിൽ ഉണ്ണിക്കണ്ണന്റെ സങ്കല്പമുള്ളത്. പിന്നീട് ഗോശാലകൃഷ്ണനായും അതുകഴിഞ്ഞ് ദ്വാരകാധീശനായും അവസാനം സച്ചിദാനന്ദമൂർത്തിയായും സങ്കല്പിച്ച് പൂജ നടത്തിവരുന്നു. ഇത്തരത്തിൽ അഞ്ചുപൂജകളും മൂന്നുശീവേലികളും ഗുരുവായൂരപ്പന്നുണ്ട്. പന്ത്രണ്ട് രൂപങ്ങളിലാണ് നിത്യേന പൂജ നടത്തിപ്പോരുന്നത്. കൂടാതെ, വിശേഷദിവസങ്ങളിൽ മഹാവിഷ്ണുവിന്റെ മറ്റ് അവതാരങ്ങളുടെ രൂപത്തിലും (ഉദാ: നരസിംഹം, വാമനൻ, ശ്രീരാമൻ)‌ വിഗ്രഹം അലങ്കരിയ്ക്കാറുണ്ട്. 

ഗുരുവായൂർ ക്ഷേത്രവുമായും ഗുരുവായൂരപ്പനുമായും ബന്ധപ്പെട്ട് നിരവധി ഐതിഹ്യകഥകളാണുള്ളത്. അവയിൽ പലതും ഇന്നും പ്രസിദ്ധമാണ്. അത്തരത്തിലുള്ള ചില കഥകളാണ് ഇവിടെ ചേർക്കുന്നത്.

ശ്രീ നാരദപുരാണത്തിലെ 'ഗുരുപവനപുര മാഹാത്മ്യം' എന്ന കഥയാണ് ഗുരുവായൂർ ക്ഷേത്രത്തിന്റെ ഉദ്ഭവകഥ. അതിൽ പറയുന്ന കഥ ഇങ്ങനെ പോകുന്നു: കുരുവംശത്തിലെ പിന്മുറക്കാരനും, അർജ്ജുനന്റെ പൗത്രനും അഭിമന്യുവിന്റെ പുത്രനുമായ പരീക്ഷിത്ത്, ശമീകൻ എന്ന മഹർഷിയുടെ ശാപം മൂലം ഉഗ്രസർപ്പമായ തക്ഷകന്റെ കടിയേറ്റ് അപമൃത്യു വരിച്ചു. ഇതിനെത്തുടർന്ന് അദ്ദേഹത്തിന്റെ പുത്രനായ ജനമേജയൻ, തന്റെ പിതാവിന്റെ മരണത്തിന് കാരണക്കാരനായ തക്ഷകനെയും അവന്റെ വംശത്തെയും ഒന്നാകെ ഉന്മൂലനം ചെയ്യാൻ 'സർപ്പസത്രം' എന്ന ഉഗ്രയാഗം നടത്തി. നിരപരാധികളായ അസംഖ്യം സർപ്പങ്ങൾ യാഗാഗ്നിയിൽ ചത്തൊടുങ്ങി. എന്നാൽ, അമൃത് കുടിച്ചവനായതിനാൽ, തക്ഷകൻ മാത്രം ചത്തില്ല. ഇതെത്തുടർന്ന്, ജനമേജയനെ ഉഗ്രമായ സർപ്പശാപം പിടികൂടുകയും അദ്ദേഹം കുഷ്ഠരോഗബാധിതനാകുകയും ചെയ്തു. രോഗവിമുക്തിയ്ക്കായി ഒരുപാട് വഴികൾ അദ്ദേഹം നോക്കിയെങ്കിലും ഒന്നും ഫലം കണ്ടില്ല. ഇതോടെ ജീവിതാശ നശിച്ചുപോയ ജനമേജയനെ കാണാൻ ഒരുദിവസം അത്രിമഹർഷിയുടെ പുത്രനായ ആത്രേയമഹർഷി വരികയും രോഗവിമുക്തിയ്ക്കായി ഗുരുവായൂരിലെ മഹാവിഷ്ണുവിനെ ഭജിയ്ക്കണമെന്ന് ഉപദേശിയ്ക്കുകയും ചെയ്തു. തുടർന്ന് അദ്ദേഹം ആ പ്രതിഷ്ഠയുടെ മാഹാത്മ്യം ജനമേജയന് പറഞ്ഞുകൊടുത്തു. ആ കഥ ഇങ്ങനെ:

പണ്ട്, പദ്മകല്പത്തിന്റെ ആദിയിൽ ബ്രഹ്മാവ് സൃഷ്ടികർമ്മത്തിൽ ഏർപ്പെട്ടുകൊണ്ടിരിയ്ക്കേ മഹാവിഷ്ണുഭഗവാൻ അദ്ദേഹത്തിനുമുന്നിൽ പ്രത്യക്ഷനായി. തനിയ്ക്കും തന്റെ സൃഷ്ടികൾക്കും കർമ്മബന്ധം കൂടാതെ മുക്തിപ്രഭാവത്തിനുള്ള വഴിയൊരുക്കിത്തരണമെന്ന് ബ്രഹ്മാവ് അഭ്യർത്ഥിച്ചപ്പോൾ ഭഗവാൻ, പാതാളാഞ്ജനശിലയിൽ തന്റേതുതന്നെയായ ഒരു വിഗ്രഹം സൃഷ്ടിച്ച് അദ്ദേഹത്തിന് സമ്മാനിച്ചു. വരാഹകല്പം വരെ വിഗ്രഹം ഭക്തിയോടെ പൂജിച്ച ബ്രഹ്മാവ്, പിന്നീട് സന്താനഭാഗ്യത്തിനായി മഹാവിഷ്ണുവിനെ ഭജിച്ചുകൊണ്ടിരുന്ന സുതപസ്സ് എന്ന പ്രജാപതിയ്ക്കും, പത്നിയായ പ്രശ്നിയ്ക്കും വിഗ്രഹം കൈമാറി. വിഗ്രഹം കിട്ടിയശേഷം പൂർവ്വാധികം ഭക്തിയോടെ ഭജനം തുടർന്ന് സുതപസ്സിനും പ്രശ്നിയ്ക്കും മുന്നിൽ അവസാനം ഭഗവാൻ പ്രത്യക്ഷപ്പെടുകയും, താൻ തന്നെ മൂന്നുജന്മങ്ങളിൽ പുത്രനായി അവതരിയ്ക്കാമെന്ന് വാക്കുനൽകുകയും, ആ മൂന്നുജന്മങ്ങളിലും വിഗ്രഹം പൂജിയ്ക്കാനുള്ള ഭാഗ്യമുണ്ടാകുമെന്ന് അരുൾ ചെയ്യുകയും ചെയ്തു. അതനുസരിച്ച് സത്യയുഗത്തിലെ ആദ്യജന്മത്തിൽ ഭഗവാൻ, സുതപസ്സിന്റെയും പ്രശ്നിയുടെയും പുത്രനായി 'പ്രശ്നിഗർഭൻ' എന്ന പേരിൽ അവതരിച്ചു. പ്രശ്നിഗർഭൻ ബ്രഹ്മചര്യത്തിന്റെ പ്രാധാന്യത്തെക്കുറിച്ച് സംസാരിയ്ക്കുകയും ഭക്തനായ ധ്രുവനുവേണ്ടി പുതിയൊരു ലോകം സൃഷ്ടിച്ചുകൊടുക്കുകയും ചെയ്തു. ത്രേതായുഗത്തിലെ അടുത്ത ജന്മത്തിൽ സുതപസ്സ്, കശ്യപനായും പ്രശ്നി അദിതിയായും പുനർജനിച്ചപ്പോൾ ഭഗവാൻ അവരുടേ പുത്രനായി 'വാമനൻ' എന്ന പേരിൽ അവതരിച്ചു. പിന്നീട്, ദ്വാപരയുഗത്തിലെ അവസാനജന്മത്തിൽ സുതപസ്സ് വസുദേവരായും പ്രശ്നി ദേവകിയായും പുനർജനിച്ചപ്പോൾ ഭഗവാൻ വീണ്ടും അവരുടെ എട്ടാമത്തെ പുത്രനായി 'കൃഷ്ണൻ' എന്ന പേരിൽ അവതരിച്ചു. ഈ മൂന്നുജന്മങ്ങളിലും അവർക്ക് ഭഗവദ്നിർമ്മിതമായ ഭഗവദ്വിഗ്രഹം പൂജിയ്ക്കാനുള്ള ഭാഗ്യമുണ്ടായി.

മാതാപിതാക്കൾ നിത്യപൂജ നടത്തിവന്നിരുന്ന ഈ വിഗ്രഹം, അവരുടെ കാലശേഷം ശ്രീകൃഷ്ണഭഗവാന്റെ കയ്യിൽ തന്നെയെത്തി. തന്റെ പുതിയ വാസസ്ഥാനമായ ദ്വാരകയിലേയ്ക്ക് വിഗ്രഹം കൊണ്ടുപോയ ഭഗവാൻ, അവിടെ ഒരു ക്ഷേത്രം പണിയുകയും വിഗ്രഹം അവിടെ പ്രതിഷ്ഠിയ്ക്കുകയും ചെയ്തു. വൈഷ്ണവവാതാരമായ ഭഗവാൻ, എന്നും രാവിലെ പത്നിമാരായ രുക്മിണി-സത്യഭാമ ദേവിമാർക്കൊപ്പം ക്ഷേത്രത്തിലെത്തി പൂജ നടത്തുമായിരുന്നു. ഒടുവിൽ, ദ്വാപരയുഗത്തിന്റെ അവസാനമായി. ഭഗവാന് തന്റെ യഥാർത്ഥ വാസസ്ഥാനമായ വൈകുണ്ഠത്തിലേയ്ക്ക് മടങ്ങാനുള്ള സമയമായി. വൈകുണ്ഠാരോഹണത്തിന് തൊട്ടുമുമ്പ്, തന്റെ സുഹൃത്തും ശിഷ്യനും ഭക്തനുമായ ഉദ്ധവരെ ഭഗവാൻ വിളിച്ചുവരുത്തുകയും അദ്ദേഹത്തോട് ഇങ്ങനെ പറയുകയും ചെയ്തു.

ഭഗവാൻ പറഞ്ഞതുപോലെ അന്നേയ്ക്ക് ഏഴാം നാൾ ദ്വാരകയിൽ വലിയൊരു സമുദ്രപ്രളയമുണ്ടായി. ദേവശില്പിയായ വിശ്വകർമ്മാവ് നിർമ്മിച്ചതും മനോഹരമായ കൊട്ടാരങ്ങളോടും പൂന്തോട്ടങ്ങളോടും കൂടിയതായിരുന്ന ദ്വാരക, അതിൽ പൂർണ്ണമായും നശിച്ചുപോയി. ദ്വാരകയിലെ പർവ്വതങ്ങളുടെ അടിവാരങ്ങൾ വരെ വെള്ളം കയറി. ഉദ്ധവർ ഇതിനോടകം തപസ്സിനായി ബദരീകാശ്രമത്തിലേയ്ക്ക് പോയിക്കഴിഞ്ഞിരുന്നു. പോകും മുമ്പ് അദ്ദേഹം ദേവഗുരുവായ ബൃഹസ്പതിയെ വിളിയ്ക്കുകയും വിഗ്രഹത്തെപ്പറ്റി ബോധിപ്പിയ്ക്കുകയും ചെയ്തു. ബൃഹസ്പതി ദ്വാരകയിലെത്തുമ്പോഴേയ്ക്കും എല്ലാം കഴിഞ്ഞിരുന്നു. പക്ഷേ, തൊട്ടുപിന്നാലെ അദ്ദേഹം ആ കാഴ്ച കണ്ടു: മൂന്നുജന്മങ്ങളിൽ ഭഗവാനും മാതാപിതാക്കളും പൂജിച്ച പരമപവിത്രമായ വിഷ്ണുവിഗ്രഹം, മഹാപ്രളയത്തെ അതിജീവിച്ച് ഉപ്പുവെള്ളത്തിൽ ഒഴുകിനടക്കുന്നു! പക്ഷേ, മഹാപ്രളയം കാരണം അദ്ദേഹത്തിന് വിഗ്രഹത്തിനടുത്തുവരെ പോകാൻ കഴിഞ്ഞില്ല. ബൃഹസ്പതി, തന്റ് ശിഷ്യനായ വായുദേവനെ വിളിച്ചുവരുത്തുകയും, വായുദേവൻ, സമുദ്രദേവനായ വരുണന്റെ സഹായത്തോടെ തിരമാലകളുടെ ദിശ മാറ്റി വിഗ്രഹം തന്റെ ഗുരുവിനടുത്തെത്തിയ്ക്കുകയും ചെയ്തു. തുടർന്ന് വിഗ്രഹവുമായി പുറപ്പെടാൻ ബൃഹസ്പതിയും വായുദേവനും നോക്കുമ്പോഴാണ് അടുത്ത പ്രശ്നം വന്നത്: എവിടെ പ്രതിഷ്ഠിയ്ക്കണം? ആ സമയത്ത്, വിഗ്രഹം ഭാർഗ്ഗവക്ഷേത്രത്തിൽ പ്രതിഷ്ഠിയ്ക്കണമെന്ന് ഒരു അശരീരിയുണ്ടായി. അതനുസരിച്ച് ബൃഹസ്പതിയും വായുദേവനും ആകാശമാർഗ്ഗം ഭാർഗ്ഗവക്ഷേത്രത്തിലേയ്ക്ക് പുറപ്പെട്ടു. പോകുന്ന വഴിയിൽ അവർ ഭാർഗ്ഗവക്ഷേത്രത്തിന്റെ പടിഞ്ഞാറുഭാഗത്ത്, കടലിൽ നിന്ന് വളരെ അടുത്തായി അതിവിശാലമായ ഒരു തടാകം കണ്ടു. സ്വച്ഛസുന്ദരമായ ജലത്തോടുകൂടിയ ആ തടാകത്തിൽ, ആയിരക്കണക്കിന് താമരപ്പൂക്കൾ വിരിഞ്ഞുനിൽക്കുന്നുണ്ടായിരുന്നു. പക്ഷികൾ കളകൂജനം പൊഴിച്ചുകൊണ്ടിരുന്നു. മൃഗങ്ങൾ അങ്ങിങ്ങായി സ്വൈരവിഹാരം നടത്തി. ആ പ്രദേശത്തിനാകെ ഒരു ദിവ്യത്വമുണ്ടെന്ന് ബൃഹസ്പതിയ്ക്കും വായുദേവന്നും തോന്നി. അപ്പോൾത്തന്നെ, അവർ ഒരു കാഴ്ച കണ്ടു. ലോകമാതാപിതാക്കളായ ശിവഭഗവാനും പാർവ്വതീദേവിയും ആനന്ദതാണ്ഡവമാടുന്നു! ഈ കാഴ്ച കണ്ട ബൃഹസ്പതിയും വായുദേവനും താഴെയിറങ്ങി ശിവപാർവ്വതിമാരെ വന്ദിച്ചു. ഒട്ടും പ്രതീക്ഷിയ്ക്കാത്ത സ്ഥലത്ത് ശിവനെ കണ്ടതിന്റെ കാരണം അന്വേഷിച്ച ദേവഗുരുവിനോട് താൻ അദ്ദേഹത്തിന്റെ വരവ് പ്രതീക്ഷിച്ചിരിയ്ക്കുകയായിരുന്നുവെന്ന് ശിവൻ പറഞ്ഞു. തുടർന്ന്, പ്രതിഷ്ഠയ്ക്ക് തിരഞ്ഞെടുത്ത സ്ഥലത്തിന്റെ മാഹാത്മ്യവും അദ്ദേഹം ബൃഹസ്പതിയ്ക്ക് വിവരിച്ചുകൊടുത്തു:

ഇത്രയും കേട്ടതോടെ ബൃഹസ്പതിയ്ക്കും വായുദേവന്നും സന്തോഷമായി. ബൃഹസ്പതി, ഉടനെ ദേവശില്പിയായ വിശ്വകർമ്മാവിനെ വിളിച്ചുവരുത്തി. ക്ഷേത്രമിരിയ്ക്കുന്ന സ്ഥലമാകെ നോക്കിക്കണ്ട വിശ്വകർമ്മാവ്, അവിടെ എല്ലാ വാസ്തുശാസ്ത്ര നിബന്ധനകളുമനുസരിച്ച് മനോഹരമായ ഒരു ക്ഷേത്രം പണിതു. വിഷ്ണുഭഗവാനാൽ തന്നെ നിർമ്മിതമായതും, വൈഷ്ണവവാതാരമായ ശ്രീകൃഷ്ണഭഗവാനാൽ ആരാധിയ്ക്കപ്പെട്ടതുമായ പുണ്യവിഗ്രഹം, ബൃഹസ്പതിയും വായുദേവനും അവിടെ എല്ലാ ആചാരവിധികളോടുകൂടി പ്രതിഷ്ഠിച്ചു. ശിവഭഗവാൻ വിഗ്രഹത്തിന് ആദ്യപൂജ നടത്തി. പാർവ്വതീദേവി നിവേദ്യമുണ്ടാക്കി സമർപ്പിച്ചു. ഇന്ദ്രാദിദേവകൾ പുഷ്പവൃഷ്ടി ചൊരിഞ്ഞു. തുംബുരു-നാരദമഹർഷിമാരും യക്ഷ-കിന്നര-ഗന്ധർവ്വാദികളും സ്തുതിഗീതങ്ങൾ പാടി. ഗുരുവും വായുവും ഒരുമിച്ച് ഭഗവദ്വിഗ്രഹം പ്രതിഷ്ഠിച്ച പുണ്യഭൂമിയ്ക്ക് 'ഗുരുവായൂർ' എന്നും അവർ പ്രതിഷ്ഠിച്ച ഭഗവാന് 'ഗുരുവായൂരപ്പൻ' എന്നും പേരുകൾ വന്നു. ഈ മംഗളമുഹൂർത്തത്തിന് സാക്ഷ്യം വഹിച്ച പാർവ്വതീപരമേശ്വരന്മാർ, 'രുദ്രതീർത്ഥം' എന്നുപേരുള്ള സ്ഥലത്തെ വലിയ തടാകത്തിന്റെ മറുകരയിലുള്ള മമ്മിയൂരിൽ ശക്തിപഞ്ചാക്ഷരീധ്യാനഭാവത്തിൽ സ്വയംഭൂവായി അവതരിച്ചു. ഇന്ന് അവിടെയും തൊഴുതാലേ ഗുരുവായൂർ ദർശനം പൂർത്തിയാകൂ. വൈകുണ്ഠത്തിലേതുപോലെ ഇവിടെയും ഭഗവാൻ പൂർണ്ണചൈതന്യത്തിൽ കുടികൊള്ളുന്നു എന്ന് വിശ്വസിയ്ക്കപ്പെടുന്നതിനാൽ ഇവിടം 'ഭൂലോക വൈകുണ്ഠം' എന്നും അറിയപ്പെടുന്നു.

ഇത്രയും കേട്ടപ്പോൾ ജനമേജയൻ കുടുംബസമേതം ഗുരുവായൂരിലേയ്ക്ക് പുറപ്പെട്ടു. ഒരു വർഷക്കാലം അദ്ദേഹം അവിടെ ഭജനമിരുന്നു. പറ്റുന്ന അവസരങ്ങളിൽ അദ്ദേഹം മമ്മിയൂരിലെ ശിവക്ഷേത്രത്തിലും ദർശനം നടത്തി. ഓരോ ദിവസം ചെല്ലുംതോറും അദ്ദേഹത്തിന്റെ ആരോഗ്യനില മെച്ചപ്പെട്ടുവരികയും ഒരു വർഷം തികയുന്നതിന്റെ തലേന്ന് രാത്രി അദ്ദേഹത്തിന് ഭഗവദ്ദർശനമുണ്ടാകുകയും അതോടെ രോഗം പൂർണ്ണമായും ഭേദമാകുകയും ചെയ്തു. നാട്ടിൽ തിരിച്ചെത്തിയ അദ്ദേഹം, പിന്നീട് അരോഗദൃഢഗാത്രനായി ഒരുപാടുകാലം ജീവിച്ചു.

ഗുരുവായൂരുമായി ബന്ധപ്പെട്ട് പറഞ്ഞുകേൾക്കുന്ന മറ്റൊരു കഥയാണ് ഒരു പാണ്ഡ്യരാജാവിന്റേത്. ഈ രാജാവ്, ഒരു ദിവസം തന്റെ രാജ്യത്തെ ഏറ്റവും പ്രസിദ്ധനായ ജ്യോത്സ്യരെ വിളിച്ചുകൊണ്ടുവരികയും അദ്ദേഹത്തിന് തന്റെ ജാതകം കാണിച്ചുകൊടുക്കുകയും ചെയ്തു. രാജാവിന്റെ ജാതകം ഗണിച്ചുനോക്കിയ ജ്യോത്സ്യർ അദ്ദേഹം ഏതാനും ദിവസങ്ങൾക്കകം പാമ്പുകടിയേറ്റ് മരിയ്ക്കും എന്ന് വിധിയെഴുതി. ഇതറിഞ്ഞ് കുപിതനായ രാജാവ് ജ്യോത്സ്യരെ ജയിലിലടയ്ക്കാൻ തീരുമാനിച്ചെങ്കിലും മന്ത്രിമാർ അദ്ദേഹത്തെ തടഞ്ഞു. തുടർന്ന്, അപമൃത്യുവടയാനാണോ തന്റെ വിധി എന്നാലോചിച്ച് രാജാവ് ചിന്താധീനനായിരിയ്ക്കേ സദസ്സിലുണ്ടായിരുന്ന ഒരു നമ്പൂതിരി പാപപരിഹാരത്തിന് ഗുരുവായൂരിൽ പോകണമെന്നും അവിടെ വച്ച് മരിച്ചാൽത്തന്നെയും മോക്ഷം കിട്ടുമെന്നും നിർദ്ദേശിച്ചു. അതനുസരിച്ച് രാജാവും കുടുംബാംഗങ്ങളും നമ്പൂതിരിയും ജ്യോത്സ്യരും ഒരുമിച്ച് ഗുരുവായൂരിലേയ്ക്ക് പുറപ്പെട്ടു. 

ഗുരുവായൂരിലെത്തിയ രാജാവ്, തന്റെ മരണം പ്രവചിച്ച ദിവസം വരെയും ഭജനമിരിയ്ക്കാൻ തീരുമാനിച്ചു. അതനുസരിച്ചുള്ള എല്ലാ ചിട്ടകളും അദ്ദേഹം പാലിച്ചുപോന്നു. ദിവസങ്ങൾ കടന്നുപോയി. ഒരുദിവസം രാവിലെ ഉണർന്നുനോക്കിയ രാജാവ്, താൻ ജീവിച്ചിരിയ്ക്കുന്നതായി മനസ്സിലാക്കി. ജ്യോത്സ്യർ മരണം പ്രവചിച്ചതിന്റെ പിറ്റേദിവസമായിരുന്നു അത്! ഒരേസമയം സന്തോഷവും കോപവും തോന്നിയ രാജാവ്, ജ്യോത്സ്യരുടെ അടുത്ത് പോകുകയും അദ്ദേഹത്തെ ശാസിയ്ക്കുകയും ചെയ്തു. തലേന്നുരാത്രി താൻ ഒരു പാമ്പിനെ കണ്ടതുപോലുമില്ല എന്നായിരുന്നു രാജാവിന്റെ വാദം. അപ്പോൾ ജ്യോത്സ്യർ രാജാവിന്റെ കാലിലേയ്ക്ക് നോക്കുകയും അവിടെയുള്ള ഒരു പാട് കാണിച്ചുകൊടുക്കുകയും ചെയ്തു. അത് പാമ്പുകടിച്ച പാടായിരുന്നു! ഭഗവദ്കാരുണ്യം കൊണ്ടുമാത്രമാണ് താൻ രക്ഷപ്പെട്ടതെന്ന് മനസ്സിലാക്കിയ രാജാവ്, അപ്പോൾ ജീർണ്ണാവസ്ഥയിലായിരുന്ന ക്ഷേത്രം പുനരുദ്ധരിയ്ക്കുന്നതിന് നിർദ്ദേശം നൽകുകയും തന്റെ സമ്പത്ത് മുഴുവൻ ഗുരുവായൂരപ്പന് സമർപ്പിയ്ക്കുകയാണെന്ന് പ്രഖ്യാപിയ്ക്കുകയും ചെയ്തു. അദ്ദേഹത്തിന്റെ ആഗ്രഹമനുസരിച്ച് ക്ഷേത്രം, സ്വർണ്ണം കൊണ്ടും വെള്ളി കൊണ്ടും നവരത്നങ്ങൾ കൊണ്ടും പുതുക്കിപ്പണിയുകയും ശ്രീകോവിലിന്റെ ചുമരുകളിൽ ചിത്രങ്ങൾ വരച്ചുചേർക്കുകയും ചെയ്തു. തന്റെ സമ്പത്ത് മുഴുവൻ ഗുരുവായൂരപ്പന് ദാനം ചെയ്ത അദ്ദേഹം, ശിഷ്ടകാലം തികഞ്ഞ ഗുരുവായൂരപ്പഭക്തനായി ജീവിച്ചുപോന്നു.

ഗുരുവായൂരപ്പന്റെ കഥകളിൽ സവിശേഷപ്രാധാന്യത്തോടെ പറഞ്ഞുകേൾക്കാറുള്ളതാണ് അദ്വൈത സിദ്ധാന്തത്തിന്റെ മുഖ്യപ്രയോക്താവായ ശങ്കരാചാര്യർക്ക് സംഭവിച്ച വീഴ്ച. ഒരു ഏകാദശിനാളിലാണ് ആ സംഭവം നടന്നതെന്ന് പറയപ്പെടുന്നു. ആ കഥ ഇങ്ങനെയാണ്:

ഒരുപാട് യോഗസിദ്ധികൾ സ്വന്തമായുണ്ടായിരുന്ന ശങ്കരാചാര്യർക്ക് ആകാശമാർഗ്ഗം സഞ്ചരിയ്ക്കാനുള്ള കഴിവുമുണ്ടായിരുന്നു. അദ്ദേഹം അത്തരത്തിൽ കാലടിയിൽ നിന്ന് ശൃംഗേരിയിലേയ്ക്ക് പോയിക്കൊണ്ടിരുന്ന സമയത്താണ് അത് സംഭവിച്ചത്. ഗുരുവായൂർ ക്ഷേത്രത്തിന് മുകളിലൂടെയായിരുന്നു യാത്ര. ആകാശത്തുനിന്ന് ശങ്കരാചാര്യർ ക്ഷേത്രം കണ്ടെങ്കിലും അവിടെയിറങ്ങാനോ ഭഗവാനെ തൊഴാനോ അദ്ദേഹം ശ്രമിച്ചില്ല. ശ്രീകോവിലിന്റെ മുകളിലുള്ള ഭാഗം പിന്നിട്ട ഉടനെ ശങ്കരാചാര്യർ ഒറ്റ വീഴ്ച! അദ്ദേഹം നേരെ ചെന്നുവീണത് ക്ഷേത്രത്തിന്റെ വടക്കേ നടയിലാണ്. ക്ഷേത്രത്തിൽ അപ്പോൾ ശീവേലി നടക്കുകയായിരുന്നു. ശീവേലി വടക്കേ നടയിലെത്തിയപ്പോൾ എഴുന്നള്ളിപ്പിന്റെ നേരെ മുന്നിൽ വച്ചാണ് ശങ്കരാചാര്യർ ചെന്നുവീണത്. ആളുകൾ പരിഭ്രാന്തരായി ഓടിക്കൂടി. ശങ്കരാചാര്യർക്ക് ബോധമുണ്ടായിരുന്നില്ല. എന്നാൽ, ശരീരത്തിലെവിടെയും പരുക്കുകളും കണ്ടില്ല. ശാന്തിക്കാർ വന്ന് പുണ്യതീർത്ഥം മുഖത്ത് തെളിച്ചതും ബോധം വീണ്ടെടുത്ത ശങ്കരാചാര്യർ, ഗുരുവായൂരപ്പന്റെ നടയിൽ പോയി സാഷ്ടാംഗം പ്രണമിയ്ക്കുകയും സമസ്താപരാധം ഏറ്റുപറയുകയും ചെയ്തു. കുറച്ചുദിവസം കൂടി ക്ഷേത്രത്തിൽ തന്നെ കഴിച്ചുകൂട്ടിയ അദ്ദേഹം, ക്ഷേത്രത്തിലെ പൂജകളും ചടങ്ങുകളും പുനഃക്രമീകരിയ്ക്കുകയും, ഗുരുവായൂരപ്പനെ സ്തുതിച്ച് 'ഗോവിന്ദാഷ്ടകം' എന്ന കൃതി രചിയ്ക്കുകയും ചെയ്തു. ഗുരുവായൂർ കിഴക്കേ നടയിലുള്ള പാർത്ഥസാരഥിക്ഷേത്രത്തിലെ പ്രതിഷ്ഠ നടത്തിയതും അദ്ദേഹമാണ്.

ഗുരുവായൂരിൽ തന്നെയുള്ള ഒരു ബ്രാഹ്മണകുടുംബമാണ് നെന്മിനി മന. ഈ കുടുംബത്തിൽ പെട്ടവർ ഇന്നും ഗുരുവായൂരിലുണ്ട്. ഈ കുടുംബത്തിന്റെ വകയായി ക്ഷേത്രത്തിന്റെ കിഴക്കേ നടയിൽ ഒരു ലോഡ്ജും ഹോട്ടലുമടക്കമുള്ള സൗകര്യങ്ങളുണ്ട്. എല്ലാ വർഷവും വൃശ്ചികമാസത്തിലെ ഗുരുവായൂർ ഏകാദശിയോടനുബന്ധിച്ചുള്ള സപ്തമി വിളക്ക് സ്പോൺസർ ചെയ്യുന്നത് ഈ കുടുംബമാണ്. ഇവിടത്തെ പൂർവ്വികനായിരുന്ന ഒരു ഉണ്ണി നമ്പൂതിരിയുടെ കഥയാണ് ഇവിടെ കാണിയ്ക്കുന്നത്.

നെന്മിനി മനയിലെ അച്ഛൻ നമ്പൂതിരിയായിരുന്നു ഒരിയ്ക്കൽ ഗുരുവായൂരിലെ മേൽശാന്തി. ഒരു ദിവസം, അദ്ദേഹത്തിന് അത്യാവശ്യമായി ഒരു സ്ഥലം വരെ പോകേണ്ടിവന്നു. സഹായിയായ കീഴ്ശാന്തിയും അന്ന് ക്ഷേത്രത്തിലുണ്ടായിരുന്നില്ല. ഭഗവാന്റെ പൂജ മുടങ്ങുമല്ലോ എന്നാലോചിച്ച് വിഷമിച്ച മേൽശാന്തി, ഒടുവിൽ തന്റെ മകനായ ഉണ്ണിനമ്പൂതിരിയെ പൂജയേല്പിയ്ക്കാൻ തീരുമാനിച്ചു. പോകും മുമ്പ് മേൽശാന്തി, ഉണ്ണിനമ്പൂതിരിയ്ക്ക് പൂജാവിധികളെല്ലാം പറഞ്ഞുകൊടുത്തു. ശ്രീകോവിലിനകത്ത് കയറിയ ഉണ്ണി, മലരുനിവേദ്യവും ഉഷഃപൂജയുമെല്ലാം വിധിപോലെ ചെയ്തു. അപ്പോഴാണ് ഉണ്ണി അത് ശ്രദ്ധിച്ചത്: നിവേദ്യച്ചോറ് മുഴുവൻ അതുപോലെത്തന്നെയിരിയ്ക്കുന്നു! ഉണ്ണി ആശങ്കാകുലനായി. തന്റെ പൂജ പിഴച്ചോ? ഭഗവാൻ നിവേദ്യം നേരിട്ടുണ്ണും എന്നായിരുന്നു അവന്റെ വിചാരം. പിന്നീട് അടുത്തുള്ള ഒരു സ്ഥലത്തുനിന്ന് ഉപ്പുമാങ്ങയും സംഭാരവും കൊണ്ടുവരികയും അവ ചോറിന്റെ കൂടെ കൂട്ടിക്കുഴച്ചുവയ്ക്കുകയും ചെയ്തു. പക്ഷേ, യാതൊരു ഫലവും കണ്ടില്ല. ഉണ്ണി പൊട്ടിക്കരയാൻ തുടങ്ങി. അവന്റെ കണ്ണീർ കേട്ട ഉണ്ണിക്കണ്ണൻ, ഒടുവിൽ അവനുമുന്നിൽ പ്രത്യക്ഷപ്പെടുകയും ഉണ്ണിയുടെ കയ്യിൽ നിന്ന് ചോറുമുഴുവൻ വാങ്ങിക്കഴിയ്ക്കുകയും ചെയ്തു. ഏറെ സന്തോഷിച്ചുപോയ ഉണ്ണി, പക്ഷേ നടതുറക്കാനുള്ള സമയം കഴിഞ്ഞതറിഞ്ഞില്ല.

സമയം കഴിഞ്ഞിട്ടും നടതുറക്കാത്തതിൽ ക്ഷേത്രത്തിലെ കഴകക്കാരായ വാര്യരും മാരാരും ആശങ്ക പ്രകടിപ്പിച്ചു. ഉണ്ണിയ്ക്ക് വല്ലതും സംഭവിച്ചോ എന്നായിരുന്നു അവരുടെ ചിന്ത. എന്നാൽ, തൊട്ടുപിന്നാലെ ഒഴിഞ്ഞ പൂജാപാത്രങ്ങളുമായി ഉണ്ണി പുറത്തെത്തി. പാത്രങ്ങൾ ഒഴിഞ്ഞിരിയ്ക്കുന്നത് കണ്ട വാര്യർ തനിയ്ക്ക് അവകാശപ്പെട്ട നിവേദ്യച്ചോറ് മുഴുവൻ ഉണ്ണി ഉണ്ടുതീർത്തു എന്ന് വിചാരിച്ചു. അയാൾ അവനെ വിളിച്ചുകൊണ്ടുപോകുകയും കയ്യിലുണ്ടായിരുന്ന വടിയെടുത്ത് അടിയ്ക്കുകയും ചെയ്തു. താനല്ല, ഭഗവാനാണ് എല്ലാം കഴിച്ചതെന്ന് ഉണ്ണി ഒരുപാടു തവണ പറഞ്ഞെങ്കിലും വാര്യർ അത് അംഗീകരിച്ചില്ല. ഒരുപാട് തവണ അയാൾ ഉണ്ണിയെ തല്ലി. ഇതിനിടയിൽ മേൽശാന്തി മടങ്ങിയെത്തി. വാര്യരിൽ നിന്ന് വിവരമറിഞ്ഞ അദ്ദേഹവും ഉണ്ണിയെ ഒരുപാട് തല്ലി. അങ്ങനെയിരിയ്ക്കുമ്പോഴാണ് ശ്രീകോവിലിൽ നിന്ന് ഒരു അശരീരി മുഴങ്ങിയത്. ഉണ്ണി പറഞ്ഞത് ശരിയാണെന്നും അതിനാൽ തല്ലേണ്ടത് തന്നെയാണെന്നുമായിരുന്നു ആ അശരീരി. കുറ്റബോധം താങ്ങാനാകാതെ മേൽശാന്തിയും വാര്യരും ശ്രീകോവിലിനുമുന്നിൽ സാഷ്ടാംഗം പ്രണമിച്ചു.

ശ്രീമദ്ഭാഗവതത്തെ ആസ്പദമാക്കി രചിച്ച പ്രസിദ്ധമായൊരു സംസ്കൃതകാവ്യമാണ് 'നാരായണീയം'. പണ്ഡിതശ്രേഷ്ഠനായ മേല്പുത്തൂർ നാരായണ ഭട്ടതിരിയാണ് ഈ മഹാകാവ്യം രചിച്ചത്. പന്ത്രണ്ട് സ്കന്ധങ്ങളും പതിനായിരം ശ്ലോകങ്ങളുമടങ്ങിയ ഭാഗവതകാവ്യത്തെ, വെറും നൂറു ദശകങ്ങളിലും ആയിരം ശ്ലോകങ്ങളിലുമൊതുക്കിയ നാരായണീയം, ഭാഗവതത്തിൽ നിന്ന് വ്യത്യസ്തമായി കവി ഭഗവാനോട് സംവദിയ്ക്കുന്ന രീതിയിലാണ് രചിച്ചിട്ടുള്ളത്. ഗുരുവായൂർ ക്ഷേത്രവുമായി അടുത്ത് ബന്ധമുള്ള ഈ കാവ്യം ഉദ്ഭവിയ്ക്കാൻ കാരണമായ ഒരു കഥയുണ്ട്. അതിങ്ങനെ:

1560-ൽ ഇന്നത്തെ മലപ്പുറം ജില്ലയിൽ തിരുനാവായയ്ക്കടുത്തുള്ള ചന്ദനക്കാവിലെ പണ്ഡിതകുടുംബമായ മേല്പുത്തൂർ ഇല്ലത്ത് ജനിച്ച നാരായണഭട്ടതിരി, മഹാപണ്ഡിതനായിരുന്ന അച്ഛൻ മാതൃദത്തഭട്ടതിരിയിൽ നിന്ന് മീമാംസയും മാധവൻ എന്ന ഗുരുവിൽ നിന്ന് ഋഗ്വേദവും ജ്യേഷ്ഠൻ ദാമോദരഭട്ടതിരിയിൽ നിന്ന് തർക്കശാസ്ത്രവും പഠിച്ചെടുത്തശേഷം, തൃക്കണ്ടിയൂർ അച്യുതപ്പിഷാരടിയുടെ കീഴിൽ ഉപരിപഠനം നടക്കുന്ന കാലത്താണ് നാരായണീയത്തിന്റെ ഉദ്ഭവത്തിലേയ്ക്ക് നയിച്ച സംഭവങ്ങൾ നടന്നത്. ഗുരുതരമായ വാതരോഗം ബാധിച്ച അച്യുതപ്പിഷാരടിയെ മേല്പുത്തൂർ നല്ല രീതിയിൽ ശുശ്രൂഷിച്ചുപോന്നു. ഒടുവിൽ ഗുരുനാഥന്റെ അസുഖം മാറുകയും, അതേസമയം മേല്പുത്തൂരിന് അസുഖസൂചനകൾ തുടങ്ങുകയും ചെയ്തു. ഗുരുവിൽ നിന്ന് മേല്പുത്തൂർ അസുഖം ഇരന്നുവാങ്ങി എന്നാണ് കഥ. വാതരോഗം മാറാൻ നിരവധി ചികിത്സാരീതികൾ ചെയ്തുനോക്കിയെങ്കിലും ഒന്നും ഫലം കണ്ടില്ല. ഒടുവിൽ, സാക്ഷാൽ ധന്വന്തരിമൂർത്തിയായ ഗുരുവായൂരപ്പൻ തന്നെ ശരണം എന്ന് വിചാരിച്ച മേല്പുത്തൂർ, 1587 ഓഗസ്റ്റ് 27-ന് (കൊല്ലവർഷം 763 ചിങ്ങം 16), ചിങ്ങമാസത്തിലെ തിരുവോണം നാളിൽ, മാതാപിതാക്കൾക്കും അനുജനും കവിയുമായ ചെറിയ മാതൃദത്തഭട്ടതിരിയ്ക്കും ചില സഹായികൾക്കുമൊപ്പം ഗുരുവായൂരിലേയ്ക്ക് പുറപ്പെട്ടു. അമ്മാത്തായ പയ്യൂരില്ലമടക്കം പല സ്ഥലങ്ങളിലും തങ്ങിയ ശേഷം മൂന്നാം നാൾ അവർ ഗുരുവായൂരിലെത്തി. 

ഗുരുവായൂരിലെത്തിയതും ഭഗവാനെ സ്തുതിച്ച് ഒരു കവിതയെഴുതണമെന്ന് മേല്പുത്തൂരിന് തോന്നി. പക്ഷേ, എവിടെനിന്ന് തുടങ്ങണം, എങ്ങനെ തുടങ്ങണം എന്നൊന്നും അദ്ദേഹത്തിന് പിടികിട്ടിയില്ല. ഉറ്റ സുഹൃത്തും, മലയാളഭാഷയുടെ പിതാവുമായ തുഞ്ചത്തെഴുത്തച്ഛനെത്തന്നെ സമീപിയ്ക്കാമെന്ന് വിചാരിച്ച മേല്പുത്തൂർ, തന്റെ സഹായികളെ തൃക്കണ്ടിയൂരിലേയ്ക്ക് വിട്ടു. 

സഹായികൾ തൃക്കണ്ടിയൂരിലെ എഴുത്തച്ഛന്റെ വീട്ടിലെത്തുമ്പോൾ, അദ്ദേഹം തന്റെ അദ്ധ്യാത്മരാമായണം കിളിപ്പാട്ടിലെ വരികൾ ചൊല്ലി ചാരുകസേരയിലിരിയ്ക്കുകയായിരുന്നു. സഹായികൾ എഴുത്തച്ഛനോട് ആഗമനോദ്ദേശ്യം പറഞ്ഞപ്പോൾ മേല്പുത്തൂരിനോട് താൻ 'മത്സ്യം തൊട്ടുകൂട്ടാൻ പറഞ്ഞതായി' അറിയിയ്ക്കാൻ അദ്ദേഹം പറഞ്ഞു. ഗുരുവായൂർ മടങ്ങിയെത്തിയ സഹായികൾ മേല്പുത്തൂരിനോട് വിവരം പറഞ്ഞപ്പോൾ അദ്ദേഹം സന്തോഷിയ്ക്കുകയായിരുന്നു. ഇത് കണ്ടപ്പോൾ സഹായികളും സ്തബ്ധരായിപ്പോയി. മത്സ്യം തൊട്ടുള്ള വൈഷ്ണവാവതാരങ്ങളെ സ്തുതിച്ച് കീർത്തനമെഴുതുക എന്നായിരുന്നു എഴുത്തച്ഛൻ പറഞ്ഞതിന്റെ അന്തരാർത്ഥം എന്ന് മേല്പുത്തൂർ അവർക്ക് പറഞ്ഞുകൊടുത്തു. അങ്ങനെയാണ് 'സാന്ദ്രാനന്ദാവബോധാത്മകമനുപമിതം...' എന്ന് തുടങ്ങുന്ന നാരായണീയത്തിന്റെ ആദ്യദശകം പിറന്നത്. തുടർന്ന്, ഓരോ ദിവസവും ഓരോ ദശകം എന്ന കണക്കിൽ നൂറുദിവസം കൊണ്ട് നൂറുദശകം പൂർത്തിയാക്കി. ഓരോ ദിവസം കഴിയുംതോറും അദ്ദേഹത്തിന്റെ ആരോഗ്യനില മെച്ചപ്പെട്ടുവന്നു. ഒടുവിൽ, നൂറാം ദിവസം അദ്ദേഹം നാരായണീയരചന പൂർത്തിയാക്കുകയും അദ്ദേഹത്തിന് വേണുഗോപാലരൂപത്തിൽ ഗുരുവായൂരപ്പന്റെ ദർശനമുണ്ടാകുകയും അതോടെ അദ്ദേഹം രോഗവിമുക്തനാകുകയും ചെയ്തു. 

ക്ഷേത്രനാലമ്പലത്തിനകത്ത് തെക്കേ വാതിൽമാടത്തിലെ കിഴക്കേ അറ്റത്തെ തൂണിലിരുന്നാണ് മേല്പുത്തൂർ നാരായണീയം രചിച്ചത്. വാതരോഗം വന്ന് ശരീരം മുഴുവൻ തളർന്നുപോയ മേല്പുത്തൂർ ഓരോ ശ്ലോകങ്ങൾ എഴുതുകയും അനുജൻ അവ പകർത്തിയെടുക്കുകയുമായിരുന്നു എന്നാണ് കഥ. നാരായണീയരചനയോടുകൂടി ആരോഗ്യം വീണ്ടെടുത്ത അദ്ദേഹം, പിന്നീട് കുറഞ്ഞത് 86 വയസ്സുവരെയെങ്കിലും ജീവിച്ചിരുന്നു. ഈ കാലഘട്ടത്തിനിടയിൽ അദ്ദേഹം കൊച്ചി, അമ്പലപ്പുഴ, കോഴിക്കോട്, മൂക്കുതല തുടങ്ങിയ സ്ഥലങ്ങളിലായി ജീവിച്ചുപോരുകയും, അവിടങ്ങളിലെല്ലാം പ്രശസ്തനാകുകയും ചെയ്തു. പ്രക്രിയാ സർവ്വസ്വം, ശ്രീപാദ സപ്തതി, ഒരുപാട് ചമ്പുക്കൾ, പ്രശസ്തികൾ തുടങ്ങി വേറെയും ചില കൃതികൾ ഇക്കാലത്ത് അദ്ദേഹം രചിച്ചുപോയിട്ടുണ്ട്. മൂക്കുതലയിൽ വച്ചാണ് അദ്ദേഹം അന്തരിച്ചത്. അനായാസമരണമായിരുന്നു അദ്ദേഹത്തിന്.

മേല്പുത്തൂരിന്റെ സമകാലികനും ഗുരുവായൂരപ്പന്റെ പരമഭക്തനുമായിരുന്ന മറ്റൊരു കവിയായിരുന്നു പൂന്താനം നമ്പൂതിരി. ഇന്നത്തെ മലപ്പുറം ജില്ലയിൽ തന്നെയുള്ള പെരിന്തൽമണ്ണയ്ക്കടുത്ത് കീഴാറ്റൂരിലായിരുന്നു അദ്ദേഹത്തിന്റെ ഇല്ലം. മേല്പുത്തൂരിൽ നിന്ന് വ്യത്യസ്തമായി സംസ്കൃതത്തിൽ വലിയ പാണ്ഡിത്യമൊന്നുമില്ലായിരുന്ന പൂന്താനം, മലയാളത്തിലാണ് കവിതകൾ രചിച്ചിരുന്നത്. തന്മൂലം സംസ്കൃതപണ്ഡിതന്മാർ അദ്ദേഹത്തെ ഒരുപാട് പരിഹസിച്ചിട്ടുണ്ട്. 'മലയാളത്തിലെ ഭഗവദ്ഗീത' എന്നറിയപ്പെടുന്ന 'ജ്ഞാനപ്പാന'യാണ് അദ്ദേഹത്തിന്റെ ഏറ്റവും പ്രസിദ്ധമായ കൃതി. ഈ കൃതി എഴുതാൻ കാരണമായ ഒരു സംഭവമുണ്ട്. അതിങ്ങനെ:

ഏറെക്കാലം സന്താനഭാഗ്യമില്ലാതെ വിഷമിച്ചിരുന്ന പൂന്താനം, അതിനായി 'സന്താനഗോപാലം പാന' എന്ന കൃതി രചിച്ചു. അതിനെത്തുടർന്ന് അദ്ദേഹത്തിന് ഒരു മകനുണ്ടായി. എന്നാൽ, ചോറൂണിന്റെ ദിവസം അവൻ ചാക്ക് ദേഹത്തുവീണ് മരിച്ചു. ഇതിലുണ്ടായ വിഷമമാണ് ജ്ഞാനപ്പാനയുടെ ഉദ്ഭവത്തിലേയ്ക്ക് നയിച്ചത്. നാമജപത്തിന്റെയും ഭക്തിയുടെയും പ്രാധാന്യം അറിയിയ്ക്കുന്നതിനോടൊപ്പം കടുത്ത സാമൂഹ്യവിമർശനവും ഉൾക്കൊണ്ട ഈ കൃതിയ്ക്ക്, കേരളീയസമൂഹത്തിൽ ലഭിച്ച സ്വാധീനം വലുതാണ്.

തുടങ്ങിയ വരികൾ വേദാന്തചിന്തയുടെയും സാമൂഹ്യവിമർശനത്തിന്റെയും ഉദാഹരണങ്ങളാകുമ്പോൾ ആദ്യഭാഗവും അവസാനഭാഗവും തികഞ്ഞ ഭക്തിയുടെ പ്രതീകങ്ങളായി മാറുകയാണ്. കലികാലത്ത് ഭക്തർക്ക് മോക്ഷത്തിനുള്ള ഏക ഉപാധി നാമപജമാണെന്ന് പൂന്താനം ഇതിലൂടെ സ്ഥാപിയ്ക്കുന്നു. 

എന്ന വാക്യം, അദ്ദേഹത്തിന്റെ ഭഗവദ്ഭക്തിയുടെ ഏറ്റവും വലിയ ഉദാഹരമാണ്. 

വാർദ്ധക്യത്തിൽ വസൂരിരോഗം വന്ന് തളർന്നുപോയ പൂന്താനം അത് ഭേദമാകാൻ തന്റെ നാട്ടിലുള്ള തിരുമാന്ധാംകുന്നിലമ്മയെ സ്തുതിച്ച് രചിച്ച 'ഘനസംഘം' എന്ന സ്തോത്രവും വളരെ പ്രസിദ്ധമാണ്. 1964-ൽ പുറത്തിറങ്ങിയ 'ഓമനക്കുട്ടൻ എന്ന ചിത്രത്തിലുപയോഗിച്ച 'കണികാണും നേരം' രചിച്ചതും അദ്ദേഹമാണ്. 'നരനായിങ്ങനെ ജനിച്ചു ഭൂമിയിൽ' എന്ന അതിപ്രസിദ്ധമായ ശിവസ്തുതിയും അദ്ദേഹത്തിന്റേതാണ്. ഇവ കൂടാതെ വേറെയും കൃതികൾ രചിച്ച അദ്ദേഹം, ഗുരുവായൂരപ്പനെക്കുറിച്ചുള്ള ഐതിഹ്യകഥകളിലെ സ്ഥിരം സാന്നിദ്ധ്യമാണ്. 93-ആം വയസ്സിൽ അദ്ദേഹം ഉടലോടെ വൈകുണ്ഠലോകം പൂകി എന്നാണ് പറയപ്പെടുന്നത്.

ഗുരുവായൂർ ക്ഷേത്രവുമായി ബന്ധപ്പെട്ട് കിടക്കുന്ന മറ്റൊരു ഐതിഹ്യകഥയാണ് 'ഭക്തിയും വിഭക്തിയും'. മേല്പുത്തൂരും പൂന്താനവുമാണ് ഈ കഥയിലെ കഥാപാത്രങ്ങൾ. സംസ്കൃതപണ്ഡിതന്മാർക്ക് അക്കാലത്ത് മലയാളകവികളോടും മലയാളകൃതികളോടുണ്ടായിരുന്ന പുച്ഛവും അവയിലെ ഭഗവാന്റെ നിലപാടുമാണ് ഈ കഥയിലെ പ്രമേയം. കഥ ഇങ്ങനെയാണ്:

വാതരോഗം ബാധിച്ച് ഗുരുവായൂരിൽ മേല്പുത്തൂർ ഭജനമിരിയ്ക്കുന്ന കാലത്തുതന്നെ പൂന്താനവും ഭജനമിരിയ്ക്കാനുണ്ടായിരുന്നു. ഒരു ദിവസം, പൂന്താനം താൻ രചിച്ച ജ്ഞാനപ്പാന മേല്പുത്തൂരിന് കാണിച്ചുകൊടുക്കാൻ ചെന്നു. എന്നാൽ, സംസ്കൃതപണ്ഡിതനായിരുന്ന മേല്പുത്തൂർ, ആ ആവശ്യം നിരസിച്ചു. ഇത് പൂന്താനത്തെ അത്യധികം ദുഃഖിതനാക്കി. അന്നുരാത്രി, മേല്പുത്തൂരിന് വാതരോഗം വീണ്ടും മൂർച്ഛിച്ചു. അല്പസമയം അദ്ദേഹത്തിന് ബോധക്ഷയമുണ്ടായി. ബോധം വന്നപ്പോൾ അദ്ദേഹത്തിന് ഭഗവാന്റെ ഒരു ദർശനമുണ്ടായി. ഭഗവാൻ പറഞ്ഞു:

ഇതനുസരിച്ച് പിറ്റേന്ന് രാവിലെ മേല്പുത്തൂർ, ക്ഷേത്രദർശനം കഴിഞ്ഞ് തെക്കേ നാലമ്പലത്തിലിരുന്ന് അന്നത്തെ ദശകവും പൂർത്തിയാക്കിയ ശേഷം പൂന്താനത്തിനടുത്ത് പോകുകയും അദ്ദേഹത്തോട് മാപ്പുപറഞ്ഞ് ജ്ഞാനപ്പാന വായിച്ച് വിലയിരുത്തുകയും പൂന്താനത്തെ മുഗ്ദകണ്ഠം പ്രശംസിയ്ക്കുകയും ചെയ്തു.

ഇതും പൂന്താനവുമായി ബന്ധപ്പെട്ട കഥയാണ്. സംസ്കൃതത്തിൽ പൂന്താനത്തിനുണ്ടായിരുന്ന പ്രാവീണ്യക്കുറവും അതുമൂലം അദ്ദേഹം നേരിട്ട അപമാനങ്ങളും അവയിലുള്ള ഭഗവാന്റെ പ്രതികരണവും അടങ്ങിയതാണ് ഈ കഥ. അതിങ്ങനെ:

സംസ്കൃതത്തിൽ വലിയ പാണ്ഡിത്യമൊന്നുമുണ്ടായിരുന്നില്ലെങ്കിലും പൂന്താനം നിത്യേന ക്ഷേത്രനടയിൽ വന്ന് വിഷ്ണു സഹസ്രനാമം വ്യാഖ്യാനം ചെയ്യുമായിരുന്നു. അപ്പപ്പോൾ വായയിൽ വരുന്ന രീതിയിലാണ് അദ്ദേഹം വ്യാഖ്യാനം കൊടുത്തിരുന്നത്. ഒരിയ്ക്കൽ, അത്തരത്തിൽ അദ്ദേഹം വിഷ്ണു സഹസ്രനാമത്തിലെ 'പദ്മനാഭോ അമരപ്രഭു' എന്ന ഭാഗം 'പദ്മനാഭോ മരപ്രഭു' എന്ന് തെറ്റായി ഉച്ചരിച്ച് അതിന് വ്യാഖ്യാനം കൊടുക്കുകയായിരുന്നു. അപ്പോൾ, സമീപത്തുണ്ടായിരുന്ന വേദപണ്ഡിതന്മാരായ ചില ബ്രാഹ്മണർ പൂന്താനത്തെ അപഹസിച്ചു. ഈ സമയത്ത് അദ്ദേഹം മരപ്രഭു ആരാണെന്ന് വിചാരിച്ച് ചിന്താധീനനായി. അപ്പോൾ, മരപ്രഭുവും താൻ തന്നെയാണെന്ന് അറിയിച്ചുകൊണ്ട് ശ്രീലകത്തുനിന്ന് ഒരു അശരീരി മുഴങ്ങി. ഇത് കേട്ടതും പണ്ഡിതസമൂഹം ലജ്ജിച്ച് തലതാഴ്ത്തി. 

ഈ സംഭവത്തിന്റെ ഓർമ്മയ്ക്കായി ഗുരുവായൂർ തെക്കേ നടയിലെ ശ്രീവത്സം വി.ഐ.പി. റസ്റ്റ് ഹൗസ് വളപ്പിൽ മരപ്രഭുവിന്റെ അതിഭീമാകാരമായ ഒരു ശില്പം സ്ഥാപിച്ചിട്ടുണ്ട്. കളിമണ്ണിൽ തീർത്ത ഈ ശില്പം, അത്തരത്തിലുള്ള ഏറ്റവും വലിയ ശില്പമാണ്. 1995-ലാണ് ഈ ശില്പം സ്ഥാപിച്ചത്. പ്രശസ്ത ശില്പി ആലുവ പി.വി. രാമചന്ദ്രന്റെ നേതൃത്വത്തിൽ 1200 പേർ ചേർന്ന് മൂന്നുമാസം കഠിനവ്രതമെടുത്താണ് ഈ ശില്പം നിർമ്മിച്ചെടുത്തത്. ഗുരുവായൂരപ്പന്റെ പരമഭക്തനും മുൻ കേരള മുഖ്യമന്ത്രിയുമായിരുന്ന കെ. കരുണാകരനാണ് ഇത് ഉദ്ഘാടനം ചെയ്തത്. കളിമണ്ണിനോടൊപ്പം ഔഷധമൂല്യങ്ങളും ഇതിൽ ചേർത്തിട്ടുണ്ട്. ജാപ്പനീസ് നിർമ്മാണശൈലിയാണ് ഇതിന് അവലംബിച്ചെടുത്തത്. കണ്ണടച്ചുനിൽക്കുന്ന ശ്രീകൃഷ്ണഭഗവാന്റെ മുഖവും, ചേർന്നുനിൽക്കുന്ന മരത്തടിയുമാണ് ഈ ശില്പത്തിലുള്ളത്. 2008-ൽ ഈ ശില്പത്തോടുചേർന്ന് ഏതാനും ദിവ്യാത്മാക്കളുടെ രൂപങ്ങളും, 2011-ൽ പ്രഭാമണ്ഡലവും ചാർത്തുകയുണ്ടായി. ചുരുങ്ങിയ കാലം കൊണ്ടാണ് മരപ്രഭു ശില്പം ഗുരുവായൂരിലെ ഭക്തരുടെ ശ്രദ്ധയാകർഷിച്ചുപറ്റിയത്. ഇപ്പോൾ ഇതിന്റെ ചെറുപതിപ്പുകളും നിർമ്മാണത്തിലുണ്ട്. ഇവയുടെ ശില്പിയും പി.വി. രാമചന്ദ്രനാണ്.

ഇതും പൂന്താനവുമായി ബന്ധപ്പെട്ട കഥയാണ്. ഗുരുവായൂരുമായി നേരിട്ട് ബന്ധമില്ലെങ്കിലും ഗുരുവായൂരപ്പൻ പൂന്താനത്തെ ധാരാളമായി അനുഗ്രഹിച്ചതായി കഥകളുള്ളതിനാൽ ഇതും ആ ഗണത്തിൽ പെടുത്താം. ഉത്തരകേരളത്തിലെ പ്രസിദ്ധ മഹാക്ഷേത്രമായ കൊട്ടിയൂർ ക്ഷേത്രവുമായും അവിടത്തെ ദേവനായ പരമശിവനുമായാണ് ഈ കഥയ്ക്ക് നേരിട്ട് ബന്ധമുള്ളത്. പൂന്താനത്തിന്റെ ഭാഗവതപാരായണം എങ്ങനെ കൊട്ടിയൂരപ്പനെ പ്രസന്നനാക്കി എന്ന് ഈ കഥയിൽ കാണാം.

ഒരിയ്ക്കൽ, ഒരു വൈശാഖകാലത്ത് പൂന്താനം കൊട്ടിയൂരിൽ ദർശനത്തിനെത്തി. ബാവലിപ്പുഴയിൽ കുളിച്ച് അക്കരെയും ഇക്കരെയുമുള്ള ക്ഷേത്രങ്ങളിൽ ദർശനം നടത്തിയ ശേഷം അദ്ദേഹം, വലിയൊരു സദസ്സിനെ സാക്ഷിയാക്കി തന്റെ ഭാഗവതപാരായണം തുടങ്ങി. ഭാഗവതത്തിലെ അതിപ്രധാനമായ ദശമസ്കന്ധത്തിലെ അറുപതാം അദ്ധ്യായമായ 'കർഹിചിദദ്ധ്യായ'മാണ് അദ്ദേഹത്തിന് അന്ന് വായിയ്ക്കാനുണ്ടായിരുന്നത്. പ്രസ്തുത അദ്ധ്യായത്തിലെ 'കർഹി ചിത് സുഖമാസീനം' എന്നു തുടങ്ങുന്ന ശ്ലോകം കാരണമാണ് അദ്ധ്യായത്തിന് ഇങ്ങനെയൊരു പേരുതന്നെ വന്നത്. പൂന്താനത്തിന്റെ ഭാഗവതപാരായണം കേട്ട സദസ്യർ, അദ്ദേഹത്തെ വാനോളം പുകഴ്ത്തി. തുടർന്ന്, താൻ വായിച്ചുതീർന്ന ഭാഗം അദ്ദേഹം മയിൽപ്പീലി വച്ച് അടച്ചു.

പിറ്റേന്ന് രാവിലെ എഴുന്നേറ്റ് ദിനകൃത്യങ്ങളെല്ലാം കഴിച്ച് പൂന്താനം ഗ്രന്ഥം തുറന്നുനോക്കുമ്പോൾ മയിൽപ്പീലി കർഹിചിദദ്ധ്യായത്തിന്റെ തുടക്കത്തിൽ തന്നെ നിൽക്കുന്നു! തന്റെ ഓർമ്മക്കുറവായിരിയ്ക്കും കാരണമെന്ന് വിചാരിച്ച അദ്ദേഹം, അന്നും അതേ അദ്ധ്യായം തന്നെ വായിച്ചു. രണ്ടുമൂന്നുദിവസങ്ങളിൽ ഇത് ആവർത്തിച്ചപ്പോൾ ഇത് ഭഗവാന്റെ ലീലയാണെന്ന് അദ്ദേഹത്തിന് മനസ്സിലായി. അന്നും ഭാഗവതം വായിച്ച ശേഷം സന്തോഷത്തോടെ അദ്ദേഹം കൊട്ടിയൂർ വിട്ടു. അപ്പോഴാണ് തന്റെ ഭാഗവതഗ്രന്ഥം എടുക്കാൻ മറന്നുപോയ കാര്യം അദ്ദേഹം അറിഞ്ഞത്. തുടർന്ന് അദ്ദേഹം തിരിച്ച് കൊട്ടിയൂരിലേയ്ക്ക് പുറപ്പെട്ടെങ്കിലും അപ്പോഴേയ്ക്കും നടയടച്ചുകഴിഞ്ഞിരുന്നു. അദ്ദേഹം വാതിൽപ്പഴുതിലൂടെ നോക്കിയപ്പോൾ കണ്ട കാഴ്ച അതിശയകരമായിരുന്നു: ശിവഭഗവാൻ പാർവ്വതീദേവിയ്ക്ക് ഭാഗവതത്തിലെ കർഹിചിദദ്ധ്യായം വായിച്ചുകൊടുക്കുന്നു! അത് സശ്രദ്ധം കേട്ടുകൊണ്ടിരുന്ന ദേവി, ഭഗവാന്റെ വായന നന്നായെങ്കിലും പൂന്താനം വായിച്ചുകേൾക്കാനാണ് കൂടുതൽ രസകരമെന്ന് പറയുകയുണ്ടായി! പൂന്താനം പുറത്തുണ്ടെന്ന വിവരമറിഞ്ഞ ഭഗവാനും ദേവിയും, അദ്ദേഹത്തിന് ദർശനം നൽകുകയും, ഭാഗവതഗ്രന്ഥം തങ്ങളുടെ മറ്റൊരു വാസകേന്ദ്രമായ തൃശ്ശൂർ വടക്കുന്നാഥക്ഷേത്രത്തിലെ മണ്ഡപത്തിന്റെ ഉത്തരത്തിലുണ്ടെന്ന് പൂന്താനത്തെ അറിയിയ്ക്കുകയും ചെയ്തു. അതനുസരിച്ച് പൂന്താനം, ഒരുപാടുദൂരം സഞ്ചരിച്ച് തൃശ്ശൂരിലെത്തുകയും വടക്കുന്നാഥനെയും ഉപദേവതകളെയും തൊഴുതശേഷം മണ്ഡപത്തിലെത്തി അതിന്റെ ഉത്തരത്തിൽ നിന്ന് ഗ്രന്ഥം തിരിച്ചെടുക്കുകയും ചെയ്തു.

ഇതും പൂന്താനവുമായി ബന്ധപ്പെട്ട കഥയാണ്. സാമൂതിരിയുടെ സൈന്യാധിപനായ മങ്ങാട്ടച്ചന്റെ രൂപത്തിൽ വന്ന് ഗുരുവായൂരപ്പൻ പൂന്താനത്തെ രക്ഷിച്ചതാണ് ഈ കഥയിലെ ഉള്ളടക്കം. തന്റെ ഭക്തരെ രക്ഷിയ്ക്കാൻ ഭഗവാൻ ഏതു രൂപത്തിലും വരും എന്ന വിശ്വാസത്തിന്റെ തെളിവായി ഭക്തർ ഇതിന്റെ കണ്ടുവരുന്നു. കഥ ഇങ്ങനെയാണ്:

ഒരിയ്ക്കൽ പൂന്താനം, കീഴാറ്റൂരിലുള്ള ഇല്ലത്തുനിന്ന് ഗുരുവായൂരിലേയ്ക്ക് യാത്ര ചെയ്യുകയായിരുന്നു. നേരം അർദ്ധരാത്രിയായിരുന്നു. ചുറ്റും കൂരിരുട്ട്. എങ്ങും കനത്ത നിശ്ശബ്ദത. തീർത്തും വിജനമായ പ്രദേശത്തുകൂടിയാണ് അദ്ദേഹം കടന്നുപോകുന്നുണ്ടായിരുന്നത്. പെട്ടെന്ന് അദ്ദേഹത്തെ ഒരു സംഘം അക്രമികൾ തടഞ്ഞുനിർത്തി ആക്രമിച്ചു. അവർ പൂന്താനത്തോട് വൻ തുക ആവശ്യപ്പെട്ടു. തന്റെ കയ്യിൽ ഒരു ഭാഗതഗ്രന്ഥം മാത്രമാണുള്ളതെന്നും അത് തരാൻ തനിയ്ക്കാകില്ലെന്നും അദ്ദേഹം പറഞ്ഞപ്പോൾ അക്രമികളിലൊരുത്തൻ അദ്ദേഹത്തിന്റെ തോളിലെ ഭാണ്ഡം പിടിച്ചുവലിയ്ക്കുകയും, മറ്റൊരുത്തൻ അദ്ദേഹത്തെ വടിയെടുത്ത് അടിയ്ക്കുകയും ചെയ്തു. വേദന താങ്ങാനാകത്തെ പൂന്താനം, ഇഷ്ടദേവനെ ഉറക്കെ വിളിച്ചു. 

അപ്പോൾ ദൂരെനിന്ന് ഒരു കുതിരയുടെ കുളമ്പടിശബ്ദം കേൾക്കാൻ തുടങ്ങി. ഓരോ നിമിഷം കഴിയുംതോറും അത് അടുത്തെത്താൻ തുടങ്ങി. സാമൂതിരിയുടെ സൈന്യാധിപനായ മങ്ങാട്ടച്ചനായിരുന്നു കുതിരപ്പുറത്ത്. മങ്ങാട്ടച്ചൻ, തന്റെ കയ്യിലെ വാളെടുത്ത് അക്രമികൾക്കുനേരെ ആഞ്ഞുവീശുകയും അവർ പേടിച്ചോടുകയും ചെയ്തു. തന്റെ ജീവൻ രക്ഷിച്ച മങ്ങാട്ടച്ചന് പൂന്താനം തന്റെ കയ്യിലെ മോതിരം ഊരി സമ്മാനിയ്ക്കാൻ ശ്രമിച്ചെങ്കിലും അദ്ദേഹം അത് വാങ്ങാൻ തയ്യാറായില്ല. ഒടുവിൽ പൂന്താനത്തിന്റെ നിർബന്ധത്തിന് വഴങ്ങി അദ്ദേഹം അത് വാങ്ങുകയായിരുന്നു. മോതിരവും വാങ്ങിച്ച മങ്ങാട്ടച്ചൻ, ഉടനെ സ്ഥലം വിട്ടു. മനസ്സുനിറയെ സന്തോഷത്തോടെ പൂന്താനം യാത്ര തുടർന്നു.

നേരം ഏഴരവെളുപ്പായി. ഗുരുവായൂർ ക്ഷേത്രനട തുറക്കാനുള്ള സമയമായി. മേല്പുത്തൂരടക്കമുള്ള ഭക്തോത്തമന്മാർ, ഭഗവാന്റെ നിർമ്മാല്യം കണ്ടുതൊഴാൻ പുറത്ത് വരിയായി നിൽക്കുന്നുണ്ടായിരുന്നു. മേൽശാന്തി എഴുന്നേറ്റ് കുളികഴിഞ്ഞുവന്ന് ശ്രീകോവിലിന്റെ വാതിൽ തുറക്കാൻ കഠിനപ്രയത്നം തുടങ്ങി. എന്നാൽ, എത്ര ശ്രമിച്ചിട്ടും വാതിൽ തുറക്കുന്നില്ല! അപ്പോഴാണ്, 'കൃഷ്ണാ! ഗുരുവായൂരപ്പാ! ഭഗവാനേ!' എന്ന വിളിയോടെ പൂന്താനം ക്ഷേത്രനടയിലെത്തിയത്. തൊട്ടുപിന്നാലെ, മേൽശാന്തിയ്ക്ക് നടതുറക്കാൻ സാധിയ്ക്കുകയും ചെയ്തു! ക്ഷേത്രക്കുളത്തിൽ കുളിച്ച് ഭഗവാന്റെ നിർമ്മാല്യം തൊഴുത് പ്രദക്ഷിണം വച്ച് ശ്രീകോവിലിനടുത്തെത്തിയ പൂന്താനത്തെ മേൽശാന്തി വിളിയ്ക്കുകയും, അദ്ദേഹത്തിന് ഒരു മോതിരം സമ്മാനിയ്ക്കുകയും ചെയ്തു. പൂന്താനം മോതിരം പരിശോധിച്ചുനോക്കിയപ്പോൾ ഞെട്ടിപ്പോയി. അത് അദ്ദേഹത്തിന്റെ തന്നെ മോതിരമായിരുന്നു! ഇതിനെക്കുറിച്ച് പൂന്താനം മേൽശാന്തിയോട് ചോദിച്ചപ്പോൾ തനിയ്ക്ക് ഭഗവാന്റെ സ്വപ്നദർശനമുണ്ടായെന്നും, ഭക്തനായ പൂന്താനത്തിന് മോതിരം തിരിച്ചുകൊടുക്കണമെന്ന് അതിൽ ഭഗവാൻ പറഞ്ഞുവെന്നും അദ്ദേഹം വിശദീകരിച്ചു. തന്റെ ജീവൻ രക്ഷിച്ചത് ഭഗവാൻ തന്നെയാണെന്ന് മനസ്സിലാക്കിയ പൂന്താനം, ആ നടയിൽ വീണ് സാഷ്ടാംഗം പ്രണമിച്ചു.

ഗുരുവായൂരപ്പന്റെ കഥകളിൽ ഒരിയ്ക്കലും ഒഴിവാക്കാൻ കഴിയാത്ത സാന്നിദ്ധ്യങ്ങളാണ് ഭക്തസന്ന്യാസിയായിരുന്ന വില്വമംഗലം സ്വാമിയാരും കുറൂരമ്മയും. മേല്പുത്തൂരിന്റെയും പൂന്താനത്തിന്റെയും സമകാലികരായിരുന്നു ഇവരെന്നാണ് കേൾവി. ഗുരുവായൂരപ്പന്റെ പരമഭക്തനായിരുന്ന വില്വമംഗലം സ്വാമിയാർ, പക്ഷേ എല്ലാ ദേവതകളെയും ഭജിച്ചിരുന്നു. കേരളത്തിലെ ഒരുപാട് മഹാക്ഷേത്രങ്ങളുടെ പിറവിയുടെ കാരണക്കാരനും അദ്ദേഹമാണ്. ഏത് ക്ഷേത്രത്തിൽ പോയാലും അവിടത്തെ മൂർത്തിയെ നേരിട്ടുകാണാനുള്ള കഴിവ് അദ്ദേഹത്തിനുണ്ടായിരുന്നു എന്നാണ് പറയപ്പെടുന്നത്. 'ശ്രീകൃഷ്ണ കർണ്ണാമൃതം' എന്ന പ്രസിദ്ധ കൃതിയുടെ കർത്താവും അദ്ദേഹമാണ്. കുറൂരമ്മയാകട്ടെ, അക്ഷരാഭ്യാസം പോലുമില്ലാത്ത ഒരു അന്തർജനമായിരുന്നു. ഗുരുവായൂർ സ്ഥിതിചെയ്യുന്ന തൃശ്ശൂർ ജില്ലയിൽ തന്നെയുള്ള അടാട്ട് എന്ന സ്ഥലത്തെ കുറൂരില്ലത്തെ അമ്മയായിരുന്നതുകൊണ്ടാണ് ഇവരെ 'കുറൂരമ്മ' എന്ന് വിളിച്ചുപോയിരുന്നത്. അവരുടെ കഥയാണ് ഇവിടെ പ്രധാനമായും പറയാനുള്ളത്.

പുറയന്നൂർ ഇല്ലത്തെ ഗൗരി അന്തർജനമാണ് പിൽക്കാലത്ത് 'കുറൂരമ്മ' എന്ന പേരിൽ പ്രസിദ്ധയായത്. അക്കാലത്ത് നമ്പൂതിരി സമുദായത്തിലുണ്ടായിരുന്ന ആചാരമനുസരിച്ച് വളരെ ചെറുപ്പത്തിൽ തന്നെ ഇവരെ വേളി കഴിപ്പിയ്ക്കുകയായിരുന്നു. കുറൂരില്ലത്തെ വലിയ നമ്പൂതിരിയാണ് അന്തർജനത്തെ വേളി കഴിച്ചുകൊണ്ടുവന്ന് ഇല്ലത്ത് കുടിയിരുത്തിയത്. നിർഭാഗ്യവശാൽ അധികകാലം കഴിയും മുമ്പ് അദ്ദേഹം അന്തരിച്ചു. തികഞ്ഞ കൃഷ്ണഭക്തയായിരുന്ന അന്തർജനം, തന്റെ ദുഃഖങ്ങളെല്ലാം കൃഷ്ണപാദങ്ങളിൽ സമർപ്പിച്ച് ദിനങ്ങൾ കഴിച്ചുകൂട്ടി.

അങ്ങനെയിരിയ്ക്കേ, ഒരു ദിവസം ഇല്ലത്ത് പണിക്കാരനായി ഒരു ഉണ്ണി കടന്നുവന്നു. കുറൂരമ്മ അവനെ പൂർണ്ണമനസ്സോടെ സ്വീകരിയ്ക്കുകയും തന്റെ കൂടെത്തന്നെ താമസിപ്പിയ്ക്കുകയും ചെയ്തു. അമ്മയ്ക്കുവേണ്ട എല്ലാ കാര്യങ്ങളും ഉണ്ണി തന്നെ ചെയ്തുവച്ചു. എന്നാൽ, ചില സമയങ്ങളിൽ അവൻ വികൃതികൾ കാണിയ്ക്കുകയും കുറൂരമ്മ അവനെ അടിയ്ക്കുകയും ചെയ്തു. ഒരു ദിവസം, ഇല്ലത്ത് കൃഷ്ണപൂജ നടത്തുന്നതിനിടയിൽ ഉണ്ണി ചില വികൃതികൾ കാണിയ്ക്കുകയുണ്ടായി. അപ്പോൾ കുറൂരമ്മ അവനെ അടിയ്ക്കുകയും കരി നിറച്ച ഒരു കലത്തിൽ വച്ച് അടയ്ക്കുകയും ചെയ്തു. ഇതേ സമയം, തന്റെ മഠത്തിൽ സ്വാമിയാരും കൃഷ്ണപൂജ നടത്തുകയായിരുന്നു. ഭഗവാൻ വരാൻ വൈകുന്നതായി ശ്രദ്ധിച്ച സ്വാമിയാർ ഇതെന്ത് മറിമായമെന്നറിയാതെ ചിന്തിച്ചിരുന്നു. ഒടുവിൽ, ദേഹമാസകലം കരിയുമായി ഭഗവാൻ സ്വാമിയാർക്കുമുന്നിൽ പ്രത്യക്ഷപ്പെട്ടു. വികൃതി കാണിച്ചതിന് കുറൂരമ്മ തന്നെ കലത്തിലടച്ചതാണ് താൻ വരാൻ വൈകിയതിന് കാരണമെന്ന് ഭഗവാൻ പറഞ്ഞു. കുറൂരമ്മ നിസ്സാരക്കാരിയല്ലെന്ന് സ്വാമിയാർക്ക് തോന്നി. താൻ ഉടനെ കുറൂരില്ലത്ത് പൂജയ്ക്ക് വരുന്നുണ്ടെന്ന് കുറൂരമ്മയോട് പറയാൻ അദ്ദേഹം ഭഗവാനോട് അഭ്യർത്ഥിച്ചു. 

ഇതിനിടയിൽ, അടുത്തുതന്നെയുള്ള മറ്റൊരു ഇല്ലമായ ചെമ്മങ്ങാട്ട് ഇല്ലത്തെ നമ്പൂതിരിയും ഇക്കാര്യമറിയുകയുണ്ടായി. അദ്ദേഹവും സ്വാമിയാരെ തന്റെ ഇല്ലത്തെ പൂജയ്ക്ക് വിളിച്ചു. ഇത് കുറൂരമ്മയോടുണ്ടായിരുന്ന അസൂയ കൊണ്ടാണെന്ന് ചിലർ അഭിപ്രായപ്പെടുന്നു. കാരണം, വില്വമംഗലം സ്വാമിയാർ ഒരു ഇല്ലത്ത് പൂജ നടത്താൻ വരുന്നത് അക്കാലത്ത് വലിയൊരു അംഗീകാരമായി കണക്കാക്കപ്പെട്ടിരുന്നു. നിർഭാഗ്യവശാൽ രണ്ട് പൂജകളും പറഞ്ഞുവച്ചിരുന്നത് ഒരേ ദിവസമാണ്. എന്തു ചെയ്യണമെന്നറിയാതെ സ്വാമിയാർ വിഷമിച്ചു. അവസാനം, ചെമ്മങ്ങാട്ടേയ്ക്കുതന്നെ പോകാം എന്നായി അദ്ദേഹത്തിന്റെ തീരുമാനം. അതനുസരിച്ച് അന്നേദിവസം പ്രഭാതകൃത്യങ്ങളെല്ലാം വേഗം കഴിച്ച് സ്വാമിയാർ ചെമ്മങ്ങാട്ടേയ്ക്ക് പുറപ്പെട്ടു.
വില്വമംഗലം സ്വാമിയാർ, ശങ്കരാചാര്യ പരമ്പരയിൽ പെട്ട സന്ന്യാസിയായതിനാൽ യാത്ര പുറപ്പെടും മുമ്പ് ശംഖനാദം മുഴക്കണമെന്ന് ചിട്ടയുണ്ട്. അതനുസരിച്ച് മഠത്തിലെ പരിചാരകർ ശംഖൂതാൻ ശ്രമിച്ചു. എന്നാൽ, എത്ര ശ്രമിച്ചിട്ടും ശംഖിൽ നിന്ന് ശബ്ദം വന്നില്ല. ഇതെന്ത് മറിമായം എന്നറിയാതെ പരിചാരകർ അമ്പരന്നുനിന്നപ്പോൾ താൻ കുറൂരില്ലത്തേയ്ക്ക് പോകണമെന്നാണ് ഭഗവാന്റെ ആഗ്രഹമെന്നായിരുന്നു സ്വാമിയാരുടെ മറുപടി. അതനുസരിച്ച് യാത്ര കുറൂരില്ലത്തേയ്ക്ക് മാറ്റാൻ സ്വാമിയാർ തീരുമാനിച്ചു.

ഈ സമയം, കുറൂരമ്മ സ്വാമിയാരുടെ പൂജയ്ക്കുള്ള ഒരുക്കങ്ങൾ നടത്തിക്കൊണ്ടിരിയ്ക്കുകയായിരുന്നു. ഉണ്ണിയും ഇല്ലത്തെ പരിചാരികയും അവരെ സഹായിച്ചു. പൂജാപുഷ്പങ്ങളും നിവേദ്യങ്ങളും ആവണപ്പലകയുമെല്ലാം തയ്യാറാക്കിവച്ചു. സ്വാമിയാർ ഇല്ലത്തെത്തിയതും കുറൂരമ്മ അദ്ദേഹത്തെ കാലുകഴുകി സ്വീകരിയ്ക്കുകയും പൂജാമുറിയിലേയ്ക്ക് ആനയിയ്ക്കുകയും ചെയ്തു. തന്റെ ഇഷ്ടദേവന്റെ വിഗ്രഹം കണ്ട സ്വാമിയാർ ധ്യാനനിമഗ്നനായി. അദ്ദേഹം അടുത്തുണ്ടായിരുന്ന പൂക്കളിലോരോന്നായി ഭഗവദ്പാദങ്ങളിൽ സമർപ്പിച്ചുകൊണ്ടിരുന്നു. എന്നാൽ, അവ വിഗ്രഹത്തിനുപകരം ചെന്നുവീണത് ഉണ്ണിയുടെ പാദങ്ങളിലാണ്! സ്തബ്ധനായ സ്വാമിയാർ, കുറൂരമ്മയുടെ പാദങ്ങളിൽ വീണ് നമസ്കരിച്ചു. താൻ പൂജയും ധ്യാനവും കൊണ്ട് നേടിയ ഭാഗ്യം കുറൂരമ്മ വെറും നിഷ്കളങ്കഭക്തി കൊണ്ട് നേടി എന്നായിരുന്നു അദ്ദേഹത്തിന്റെ അഭിപ്രായം. ഉണ്ണിയായി തന്റെ കൂടെക്കൂടിയത് തന്റെ ഇഷ്ടദേവനാണെന്ന് മനസ്സിലാക്കിയ കുറൂരമ്മ, ഉണ്ണിയുടെ പാദങ്ങൾ തൊട്ട് നമസ്കരിച്ചു. പിന്നീടും തികഞ്ഞ ഭക്തയായിത്തന്നെ ജീവിച്ച അവർ, 93-ആം വയസ്സിൽ ഉടലോടെ വൈകുണ്ഠലോകം പൂകി എന്നാണ് വിശ്വാസം.

ഗുരുവായൂർ ക്ഷേത്രത്തിലെ കഴകക്കാരിയായിരുന്ന ഒരു വാരസ്യാരായിരുന്നു മഞ്ജുള. നിത്യവും അവൾ ഭഗവാന് ചാർത്താൻ മാലകൾ കെട്ടിക്കൊടുക്കുമായിരുന്നു. അങ്ങനെയിരിയ്ക്കേ ഒരു ദിവസം, പതിവിലധികം പണിയുണ്ടായിരുന്നതിനാൽ വളരെ വൈകി മാത്രമാണ് അവൾക്ക് ക്ഷേത്രത്തിലെത്താനായത്. അപ്പോഴേയ്ക്കും നടയടച്ചുകഴിഞ്ഞിരുന്നു. നിരാശയായ മഞ്ജുള, കിഴക്കേ നടയിലുള്ള തന്റെ വാര്യത്തേയ്ക്ക് തിരിച്ചുനടന്നു. പോകുന്ന വഴിയിൽ, ഒരു ആൽമരത്തിന്റെ തറയിൽ അവൾ വിശ്രമിയ്ക്കാനിരുന്നു. അപ്പോൾ, ഭക്തോത്തമനായ പൂന്താനം നമ്പൂതിരി, ദർശനം കഴിഞ്ഞ് മടങ്ങിവരികയായിരുന്നു. മഞ്ജുളയെ മുൻപരിചയമുണ്ടായിരുന്ന അദ്ദേഹം, ദുഃഖിതയായി ഇരിയ്ക്കുന്ന അവളോട് കാര്യം തിരക്കിയപ്പോൾ അവൾ നടന്ന കാര്യങ്ങളെല്ലാം പറഞ്ഞു. മഞ്ജുളയെ ആശ്വസിപ്പിച്ച പൂന്താനം, ആൽച്ചുവട്ടിലുള്ള കല്ലിൽ ഭഗവാനെ സങ്കല്പിച്ച് മാലചാർത്താൻ അവളോട് നിർദ്ദേശിച്ചു. ആദ്യം മഞ്ജുള ഒന്ന് ഞെട്ടിയെങ്കിലും അവൾ പൂന്താനത്തെ അനുസരിയ്ക്കുക തന്നെ ചെയ്തു.

പിറ്റേന്ന് രാവിലെ നടതുറന്ന് നിർമ്മാല്യദർശനം നടത്തിയശേഷം മേൽശാന്തി, പതിവുപോലെ വിഗ്രഹത്തിൽ നിന്ന് ചന്ദനമുഴുക്കാപ്പും ആഭരണങ്ങളും മാലകളും നീക്കം ചെയ്തുകൊണ്ടിരിയ്ക്കുകയായിരുന്നു. എന്നാൽ, എത്ര മാറ്റാൻ ശ്രമിച്ചിട്ടും ഒരു മാല മാത്രം വിഗ്രഹത്തിൽ ഉറച്ചുനിൽക്കുന്നതായി അദ്ദേഹം മനസ്സിലാക്കി. മേല്പുത്തൂരും പൂന്താനവും വില്വമംഗലവുമടക്കമുള്ള ഭക്തോത്തമന്മാർ പുറത്തുനിൽക്കുന്നുണ്ടായിരുന്നു. പരിഭ്രാന്തനായ മേൽശാന്തി പുറത്തുവന്ന് ഭഗവാന്റെ വാകച്ചാർത്തും അഭിഷേകവും മുടങ്ങിയതായി അറിയിച്ചു. ഈ സമയത്ത് പൂന്താനം, തലേദിവസം രാത്രി നടന്ന സംഭവങ്ങൾ മുഴുവൻ അദ്ദേഹത്തോട് പറഞ്ഞു. ഈ സമയം, വിഗ്രഹത്തിൽ നിന്ന് മാല ഊരിപ്പോകുകയും ചെയ്തു! തന്റെ ഭക്തയുടെ ഭക്തിയിൽ ഭഗവാൻ പ്രസാദിച്ചു എന്നായിരുന്നു പൂന്താനത്തിന്റെ വിശദീകരണം. 

പോകുന്ന വഴിയിൽ മഞ്ജുള വിശ്രമിച്ചതും, അവൾ മാലചാർത്തിയ കല്ല് സ്ഥിതിചെയ്തിരുന്നതുമായ ആൽമരം, ഇപ്പോൾ 'മഞ്ജുളാൽ' എന്ന പേരിൽ അറിയപ്പെടുന്നു. ഗുരുവായൂർ ക്ഷേത്രത്തിൽ നിന്ന് അര കിലോമീറ്റർ നേരെ കിഴക്കുമാറി, സ്വകാര്യ ബസ് സ്റ്റാൻഡിന്റെയും നഗരസഭാ കാര്യാലയത്തിന്റെയും ഇടയിലാണ് ഈ ആൽമരം സ്ഥിതിചെയ്യുന്നത്. ഇതിന്റെ ചുവട്ടിൽ, ഭഗവദ്വാഹനമായ ഗരുഡന്റെ ഭീമാകാരമായ ഒരു ശില്പമുണ്ട്. 1995-ൽ ഒരു ഭക്തൻ സമർപ്പിച്ച ഈ ശില്പം, ഇന്ന് ഗുരുവായൂർ പട്ടണത്തിന്റെ മുഖമുദ്രകളിലൊന്നാണ്. കിഴക്കുഭാഗത്തുനിന്ന് ഗുരുവായൂരിലേയ്ക്ക് വരുന്ന ഭക്തരെ സ്വാഗതം ചെയ്യുന്നത് ഈ ശില്പമാണ്. ക്ഷേത്രങ്ങളിലെ കൊടിമരങ്ങളിലും മണ്ഡപങ്ങളിലും കാണുന്ന രൂപത്തിൽ നിന്ന് വ്യത്യസ്തമായി, ശരിയ്ക്കും ഒരു പരുന്തിന്റെ രൂപം തന്നെയാണ് ഈ ശില്പത്തിന്. സർപ്പപീഠത്തിൽ, അതീവരൗദ്രഭാവത്തോടെ നിൽക്കുന്ന ഈ ഗരുഡനെ വാഹനത്തിലിരിയ്ക്കുന്നവരടക്കം എല്ലാ ഭക്തരും കൈകൂപ്പിത്തൊഴുന്നു. ഇതിന്റെ മറുവശത്ത് ക്ഷേത്രത്തിലേയ്ക്ക് അഭിമുഖമായി പൂന്താനത്തിന്റെ പളുങ്കുശില്പവുമുണ്ട്.

കേരളത്തിന്റെ തനതുകലാരൂപങ്ങളിലൊന്നായ കൃഷ്ണനാട്ടത്തെക്കുറിച്ച് പരാമർശിയ്ക്കാതെ ഗുരുവായൂർ ക്ഷേത്രത്തിന്റെ കഥകൾ പൂർത്തിയാക്കാൻ സാധിയ്ക്കില്ല. കോഴിക്കോട് സാമൂതിരിയായിരുന്ന മാനവേദൻ രാജ, ശ്രീകൃഷ്ണഭഗവാന്റെ ജീവിതം ആസ്പദമാക്കി രചിച്ച 'കൃഷ്ണഗീതി' എന്ന സംസ്കൃതകാവ്യത്തിൽ നിന്നാണ് കൃഷ്ണനാട്ടം ഉദ്ഭവിച്ചത്. കേരളത്തിന്റെ മുഖമുദ്രയായ കഥകളിയുടെ ആദ്യരൂപങ്ങളിലൊന്നാണ് കൃഷ്ണനാട്ടം. ഇപ്പോൾ ഗുരുവായൂർ ക്ഷേത്രത്തിലെ പ്രധാന വഴിപാടായ കൃഷ്ണനാട്ടത്തിന്റെ ഉദ്ഭവത്തിന് കാരണമായ ഒരു കഥയുണ്ട്. അതിങ്ങനെ:

കോഴിക്കോട് സ്വദേശിയായിരുന്നെങ്കിലും മാനവേദൻ രാജ കൂടുതൽ കാലവും ചെലവഴിച്ചത് ഗുരുവായൂരിൽ തന്നെയാണ്. അക്കാലത്തൊരിയ്ക്കൽ അദ്ദേഹം വില്വമംഗലം സ്വാമിയാരെ കാണുകയുണ്ടായി. ദിവ്യദൃഷ്ടി കൊണ്ട് ഭഗവാനെ നിത്യവും കാണാൻ കഴിവുണ്ടായിരുന്ന സ്വാമിയാരോട്, തനിയ്ക്കും അതിനുള്ള ഭാഗ്യമുണ്ടാക്കണമെന്ന് മാനവേദൻ ആവശ്യപ്പെട്ടു. എന്നാൽ, ഭഗവാന്റെ അനുവാദമില്ലാതെ അത് സാധിയ്ക്കില്ലെന്നായിരുന്നു സ്വാമിയാരുടെ മറുപടി. പിറ്റേന്ന് രാവിലെ വീണ്ടും മാനവേദനെ കണ്ടപ്പോൾ ഭഗവാൻ അതിനുള്ള അനുവാദം നൽകിയെന്നും, എന്നാൽ ഒരിയ്ക്കലേ സാധിയ്ക്കൂ എന്നും സ്വാമിയാർ പറഞ്ഞു. അന്ന് ഗുരുവായൂർ ക്ഷേത്രത്തിൽ കൂത്തമ്പലമുണ്ടായിരുന്നില്ല. തദ്സ്ഥാനത്ത് ഒരു ഇലഞ്ഞിമരമാണ് ഉണ്ടായിരുന്നത്. സ്വാമിയാർ ഒന്ന് കാണിച്ചുകൊടുത്തതും അവിടെ ഓടക്കുഴലൂതിനിൽക്കുന്ന ഭഗവാനെ മാനവേദന് കാണാനിടയായി. തന്റെ ജന്മം സഫലമായതായി മനസ്സിലാക്കിയ അദ്ദേഹം ഓടിച്ചെന്ന് ഭഗവാനെ ആലിംഗനം ചെയ്യാൻ ശ്രമിച്ചെങ്കിലും ഭഗവാൻ അപ്പോഴേയ്ക്കും അപ്രത്യക്ഷനായിക്കഴിഞ്ഞിരുന്നു. എന്നാൽ, തന്റെ ഭക്തന് ദർശനത്തിന്റെ ഓർമ്മയ്ക്കായി ഒരു മയിൽപ്പീലി സമ്മാനിച്ചാണ് ഭഗവാൻ സ്ഥലം വിട്ടത്! അങ്ങനെ കിട്ടിയ മയിൽപ്പീലി ഉപയോഗിച്ചാണ് മാനവേദൻ കൃഷ്ണനാട്ടത്തിലെ കിരീടം സൃഷ്ടിച്ചെടുത്തത്. തനിയ്ക്ക് ദർശനം കിട്ടിയ ഇലഞ്ഞിമരത്തിന്റെ തടികൊണ്ട് ഒരു കൃഷ്ണവിഗ്രഹം സൃഷ്ടിച്ച അദ്ദേഹം, അതിന്റെ അഭിസംബോധന ചെയ്തുകൊണ്ടാണ് കൃഷ്ണഗീതി രചിച്ചത്. കൃഷ്ണനാട്ടത്തിലെ വേഷവിധാനങ്ങളും ആ ഇലഞ്ഞിമരം കൊണ്ടുതന്നെയാണ് അദ്ദേഹം സൃഷ്ടിച്ചെടുത്തത്. ജയദേവരുടെ ഗീതഗോവിന്ദത്തെയാണ് കൃഷ്ണഗീതിയ്ക്ക് അദ്ദേഹം മാതൃകയാക്കിയത്. തുടർന്ന്, ഒരു തുലാം 30-ന് അദ്ദേഹം തന്റെ കൃതി ഗുരുവായൂരപ്പനുമുന്നിൽ സമർപ്പിച്ചു. ആ ദിവസം ഇന്ന് കൃഷ്ണഗീതിദിനമായി ആചരിച്ചുവരുന്നു.

ശ്രീകൃഷ്ണഭഗവാന്റെ ജനനം മുതൽ സ്വർഗ്ഗാരോഹണം വരെയുള്ള ജീവിതം എട്ടുകഥകളാക്കിത്തിരിച്ചാണ് കൃഷ്ണനാട്ടം അവതരിപ്പിയ്ക്കപ്പെടുന്നത്. അവതാരം, കാളിയമർദ്ദനം, രാസക്രീഡ, കംസവധം, സ്വയംവരം, ബാണയുദ്ധം, സ്വർഗ്ഗാരോഹണം എന്നിവയാണ് ആ എട്ടുകഥകൾ. ഇവ അതാത് ക്രമത്തിൽ ആടിപ്പോരുന്നു. എന്നാൽ, ദുഃഖപര്യവസായിയായ കഥയായതിനാൽ സ്വർഗ്ഗാരോഹണം കഴിഞ്ഞ് വീണ്ടും അവതാരം കളിയ്ക്കുന്നു. കൃഷ്ണനാട്ടത്തിൽ നിന്ന് പ്രചോദനമുൾക്കൊണ്ട കൊട്ടാരക്കരത്തമ്പുരാൻ, പിൽക്കാലത്ത് ശ്രീരാമഭഗവാന്റെ ജീവിതം ആസ്പദമാക്കി രാമനാട്ടം സൃഷ്ടിച്ചെടുത്തു. പിന്നീട് കോട്ടയം കേരളവർമ്മത്തമ്പുരാൻ രാമനാട്ടത്തിൽ പരിഷ്കാരങ്ങൾ കൊണ്ടുവന്നപ്പോഴാണ് ഇന്നത്തെ കഥകളി പിറവിയെടുത്തത്. കൂടിയാട്ടത്തിലെ വേഷങ്ങൾ മാതൃകയാക്കിയാണ് ഈ മൂന്ന് കലാരൂപങ്ങളിലെയും വേഷവിധാനങ്ങൾ ചിട്ടപ്പെടുത്തിയതെങ്കിലും അവയിൽ ചെറിയ വ്യത്യാസങ്ങളും കാണാം. ഗുരുവായൂരിലെ അവതരണരീതിയ്ക്ക് കഥകളിയോടാണ് കൂടുതൽ സാദൃശ്യം. വില്വമംഗലം സ്വാമിയാരാണ് കൃഷ്ണനാട്ടത്തിലെ വേഷവിധാനങ്ങൾ ചിട്ടപ്പെടുത്തിയതെന്ന് പറയപ്പെടുന്നു.

കൃഷ്ണനാട്ടത്തിലെ ചടങ്ങുകൾ പലതും കഥകളിയിലേതുപോലെയാണ്. പുറപ്പാട്, കേളി തുടങ്ങിയ ചടങ്ങുകൾ കഥകളിയിലുമുണ്ട്. ശുദ്ധമദ്ദളം, തൊപ്പിമദ്ദളം, ചേങ്ങില, ഇലത്താളം എന്നിവയാണ് കൃഷ്ണനാട്ടത്തിലെ വാദ്യങ്ങൾ. രണ്ട് പിൻപാട്ടുകാരാണ് കൃഷ്ണനാട്ടത്തിനുണ്ടാകുക. കൃഷ്ണനാട്ടത്തിലെ കിരീടാലങ്കാരവും കഥകളി സ്വീകരിച്ചതാണ്. കഥകളി പോലെ നിലവിളക്കിനെ സാക്ഷിനിർത്തിയാണ് കൃഷ്ണനാട്ടവും കളിയ്ക്കുന്നത്. എന്നാൽ, ധാരാളം വ്യത്യാസങ്ങളും ഈ കലാരൂപങ്ങൾ തമ്മിലുണ്ട്. കഥകളിയിൽ കഥയിലെ ആദ്യരംഗം തന്നെയാണ് പുറപ്പാടെങ്കിൽ കൃഷ്ണനാട്ടത്തിൽ സ്ത്രീവേഷങ്ങളെ വച്ച് നടത്തുന്ന ഒരു ചടങ്ങ് മാത്രമാണ് പുറപ്പാട്. കഥകളിയിൽ സാധാരണയായി അഭിനേതാക്കൾ നിലവിളക്കിനുമുന്നിൽ പോകാറില്ല. എന്നാൽ കൃഷ്ണനാട്ടത്തിൽ വിളക്കിനെ ചുറ്റിയുള്ള നൃത്തം പതിവുണ്ട്. കൃഷ്ണനും യവനനും തമ്മിലും കൃഷ്ണനും മല്ലന്മാരും തമ്മിലുമുള്ള യുദ്ധരംഗങ്ങളിൽ വിളക്കിന്റെ മുന്നിൽ വന്നാണ് നൃത്തം. കഥകളിയിൽ നിന്ന് വ്യത്യസ്തമായി കൃഷ്ണനാട്ടത്തിൽ പദം ആവർത്തിച്ച് പാടാറില്ല. ആവർത്തിച്ചുള്ള അഭിനയം ആവശ്യമില്ലാത്തതിനാലാണിത്. കഥകളിയിൽ നിന്ന് വ്യത്യസ്തമായി കൃഷ്ണനാട്ടത്തിൽ സ്ത്രീകഥാപാത്രങ്ങൾക്കും ചുട്ടിയുണ്ട്. കഥകളിയിൽ അഭിനേതാക്കളുടെ വശങ്ങളിലാണ് പാട്ടുകാരും വാദ്യക്കാരുമുണ്ടാകുകയെങ്കിൽ കൃഷ്ണനാട്ടത്തിൽ പുറകിലാണ്. ഇത് അഭിനേതാക്കൾക്ക് നൃത്തത്തിന് കൂടുതൽ സൗകര്യമൊരുക്കാനാണ്. സാമവേദാലാപനത്തെയും ചാക്യാരുടെ സ്വരിയ്ക്കലിനെയും ആസ്പദമാക്കിയാണ് കൃഷ്ണനാട്ടത്തിലെ സംഗീതം ചിട്ടപ്പെടുത്തിയതെന്ന് പറയപ്പെടുന്നു. എന്നാൽ, ഗുരുവായൂരിൽ കേൾക്കാൻ കഴിയുന്നത് കഥകളിസംഗീതമാണ്. ഇത് ഒരേ സമയം പ്രശംസയും വിമർശനവും ഏറ്റുവാങ്ങി.

രാത്രി ക്ഷേത്രനട അടച്ചശേഷം വടക്കേ നടപ്പുരയിൽ വച്ചാണ് കൃഷ്ണനാട്ടം നടത്തുന്നത്. ചൊവ്വാഴ്ചയും പരിശീലനകാലവുമൊഴിച്ചുള്ള എല്ലാ ദിവസവും ഇതുണ്ടാകാറുണ്ട്. എട്ട് കഥകളിൽ ഏതെങ്കിലുമൊന്നാണ് ഓരോ ദിവസം കളിയ്ക്കുന്നത്. ഓരോ കഥയ്ക്കും അതിന്റേതായ ഫലവും പറയുന്നുണ്ട്. അതനുസരിച്ച് അവതാരം കഥ സദ്സന്താനലബ്ധിയ്ക്കും, കാളിയമർദ്ദനം വിഷബാധാശമനത്തിനും, രാസക്രീഡ കന്യകമാരുടെ ശ്രേയസ്സിനും നല്ല ദാമ്പത്യത്തിനും, കംസവധം ശത്രുനാശത്തിനും, സ്വയംവരം വിവാഹത്തിനും വിദ്യാഭ്യാസപൂർത്തിയ്ക്കും അപവാദശമനത്തിനും, ബാണയുദ്ധം ഉദ്ദിഷ്ടകാര്യസിദ്ധിയ്ക്കും ദേവപ്രീതിയ്ക്കും, വിവിദവധം കാർഷിക-വാണിജ്യ മേഖലകളിലെ അഭിവൃദ്ധിയ്ക്കും ദാരിദ്ര്യശമനത്തിനും, സ്വർഗ്ഗാരോഹണം മോക്ഷപ്രാപ്തിയ്ക്കുമാണ് നടത്തുന്നത്. സ്വർഗ്ഗാരോഹണം ബുക്ക് ചെയ്യുന്നവർ അവതാരവും ബുക്ക് ചെയ്യണമെന്നാണ് ചിട്ട. വഴിപാടുകാരന്റെ/കാരിയുടെ വീട്ടുകാരടക്കം നിരവധി ആളുകളാണ് കൃഷ്ണനാട്ടം കാണാൻ രാത്രി ഉറക്കമിളച്ച് ക്ഷേത്രത്തിൽ കഴിച്ചുകൂട്ടുന്നത്. നേരം പുലരുവോളം കളിയുണ്ടാകും.

കൃഷ്ണനാട്ടത്തിന്റെ വളർച്ചയ്ക്കായി ഗുരുവായൂർ ദേവസ്വം വളരെയധികം പരിശ്രമങ്ങൾ നടത്തിവരുന്നുണ്ട്. കൃഷ്ണനാട്ടത്തിനായി ഒരു പ്രത്യേക പഠനകേന്ദ്രം ദേവസ്വം നടത്തുന്നുണ്ട്. ക്ഷേത്രത്തിന്റെ കിഴക്കേനടയിൽ, മേല്പുത്തൂർ ഓഡിറ്റോറിയത്തിന്റെ പുറകിലായി, പഴയ ദേവസ്വം ഓഫീസിന്റെ തെക്കുഭാഗത്താണ് കൃഷ്ണനാട്ടം പഠനകേന്ദ്രം. നിരവധി വിദ്യാർത്ഥികൾ ഇവിടെ പഠിയ്ക്കുന്നുണ്ട്. ചിട്ടയനുസരിച്ച് ആറുവയസ്സ് മുതലുള്ള കുട്ടികളെയാണ് കൃഷ്ണനാട്ടത്തിനായി തിരഞ്ഞെടുക്കുന്നത്. പത്തുവർഷത്തെ നിരന്തര അഭ്യാസം അത്യാവശ്യമാണ്. പുലർച്ചെ എഴുന്നേറ്റ് കുളിച്ചുവന്ന് നാലുമണിയ്ക്ക് കണ്ണുസാധകവും മെയ്സാധകവും നടത്തുന്നതോടെയാണ് കൃഷ്ണനാട്ടത്തിന്റെ അഭ്യാസം തുടങ്ങുന്നത്. അതിനുശേഷം ഒന്നര മണിക്കൂർ ചുവടുസാധകം. പ്രഭാതഭക്ഷണത്തിനുശേഷം രാവിലെ എട്ടുമണി മുതൽ പത്തുമണിവരെ അഭ്യാസവും, പിന്നീട് വീണ്ടും കണ്ണുസാധകവും താളവും വായ്ത്താരിയും തുടങ്ങുന്നു. ഉച്ചഭക്ഷണവും വിശ്രമവും കഴിഞ്ഞ് മൂന്നുമണിമുതൽ സന്ധ്യയ്ക്കുള്ള ദീപാരാധന വരെ ചൊല്ലിയാട്ടം. ദീപാരാധനയ്ക്ക് ക്ഷേത്രത്തിൽ പോയി നാമജപത്തോടെ പ്രദക്ഷിണം വയ്ക്കുന്നു. അതിനുശേഷം വീണ്ടും പഠനകേന്ദ്രത്തിൽ പോയി ഉറക്കം വരെ അഭ്യസനം. ഇതാണ് ചിട്ട. പഠനം കഴിഞ്ഞാൽ ജൂൺ മുതൽ ഒക്ടോബർ വരെ പരിശീലനകാലമാണ്. കർക്കടകത്തിൽ ഉഴിച്ചിൽ നിർബന്ധമാണ്. വിദ്യാരംഭദിവസമായ വിജയദശമിനാളിൽ രാത്രി പുതിയ വിദ്യാർത്ഥികൾ അരങ്ങേറ്റം കുറിയ്ക്കുന്നു.

ആദ്യകാലത്ത് ഗുരുവായൂർ ക്ഷേത്രത്തിൽ മാത്രം ഒതുങ്ങിനിന്ന കൃഷ്ണനാട്ടം, ഇപ്പോൾ കേരളത്തിന്റെ അതിരുകളും കടന്ന് കടലിനപ്പുറത്തുപോലും സ്ഥാനം പിടിച്ചിട്ടുണ്ട്. 2010-ൽ ഫ്രാൻസിന്റെ തലസ്ഥാനമായ പാരീസിൽ വച്ച് കൃഷ്ണനാട്ടം അരങ്ങേറിയിരുന്നു. ഇത് ഏറെ ജനശ്രദ്ധ പിടിച്ചുപറ്റി. രാജ്യത്തെ പലയിടങ്ങളിലും ഉത്സവത്തിന്റെ ഭാഗമായി കൃഷ്ണനാട്ടം അരങ്ങേറിയിട്ടുണ്ട്. ഈ പരിപാടികളെല്ലാം നടത്തിയത് ഗുരുവായൂർ ദേവസ്വം തന്നെയാണ്.

കേരളീയ ക്ഷേത്രങ്ങളിൽ ആറാട്ടിനോടനുബന്ധിച്ച് ഉത്സവവിഗ്രഹത്തിൽ ഇളനീരഭിഷേകം നടത്തുന്നത് ഒരു ആചാരമാണ്. ആറാട്ടുകടവിൽ വിഗ്രഹമെത്തിച്ച് തന്ത്രിയുടെ നേതൃത്വത്തിൽ തീർത്ഥാവാഹനം നടത്തിയശേഷം വിഗ്രഹത്തിൽ ഇളനീർ കൊണ്ട് അഭിഷേകം നടത്തുന്നു. അതിനുശേഷമാണ് ആറാട്ട്. ഗുരുവായൂർ ക്ഷേത്രത്തിൽ കുംഭമാസത്തിലെ ആറാട്ടിനോടനുബന്ധിച്ച് അഭിഷേകത്തിനുള്ള ഇളനീർ കൊണ്ടുവരുന്നത് ഗുരുവായൂരിനടുത്ത് ഇരിങ്ങപ്പുറത്തുള്ള തമ്പ്രാൻപടി കുടുംബക്കാരാണ്. ഈഴവസമുദായത്തിൽ പെട്ട ഇവർക്ക് ഈ അവകാശം ലഭിച്ചതിനെക്കുറിച്ച് ഒരു കഥയുണ്ട്. അതിങ്ങനെ:

ഏറെ വർഷങ്ങൾക്കുമുമ്പ് നടന്ന കഥയാണിത്. അന്ന് ഗുരുവായൂർ ക്ഷേത്രത്തിൽ ഈഴവരടക്കമുള്ള താഴ്ന്ന ജാതിക്കാർക്ക് പ്രവേശനമുണ്ടായിരുന്നില്ല. ക്ഷേത്രപരിസരത്തുകൂടെ നടക്കാൻ പോലും അവർക്ക് അധികാരമുണ്ടായിരുന്നില്ല. ക്ഷേത്രത്തിന്റെ കിഴക്കുള്ള മഞ്ജുളാൽ വരെയേ അവർക്ക് പ്രവേശനമുണ്ടായിരുന്നുള്ളൂ. അവിടെയുള്ള ഒരു പ്രത്യേക സ്ഥാനത്തിന് 'തീയരമ്പലം' എന്ന പേരിട്ടുവന്നിരുന്നു. എല്ലാ ഹിന്ദുക്കൾക്കും ഗുരുവായൂർ ദർശനത്തിനുള്ള അനുമതി ലഭിച്ചശേഷം അത് പൊളിച്ചുമാറ്റി. ഈ കഥ നടക്കുന്ന കാലത്ത് മേല്പറഞ്ഞ കുടുംബത്തിലെ കാരണവർ കിട്ടയെന്ന് പേരുള്ള ഒരു കള്ളുചെത്തുകാരനായിരുന്നു. ഭാര്യയും മക്കളുമടക്കമുള്ള വലിയൊരു കുടുംബത്തിന്റെ ഉടമയായിരുന്ന കിട്ട, കള്ളുചെത്തിക്കിട്ടുന്ന വരുമാനം കൊണ്ടാണ് കുടുംബം നടത്തിപ്പോന്നിരുന്നത്. ദിവസവും ഒരു നൂറു തെങ്ങിൽ കയറി അയാൾ ചെത്തുമായിരുന്നു. ഗുരുവായൂരപ്പന്റെ ഭക്തനായിരുന്ന കിട്ട, തനിയ്ക്ക് ഗുരുവായൂർ ദർശനത്തിന് അർഹതയില്ലാത്തതിൽ അഗാധമായിരുന്നു ദുഃഖിച്ചിരുന്നു.

അങ്ങനെയിരിയ്ക്കേ ഒരു ദിവസം ഉച്ചയ്ക്ക്, ആറടിയിലധികം ഉയരത്തോടും കറുത്ത് സുന്ദരമായ ശരീരത്തോടുംകൂടി ഒരു ബ്രാഹ്മണൻ കിട്ടയുടെ വീട്ടിലേയ്ക്ക് കടന്നുവന്നു. ദാഹിച്ചവശനായ ആ ബ്രാഹ്മണൻ കിട്ടയെ കാണുകയും തനിയ്ക്ക് ഇളനീർ വേണമെന്നും താൻ അല്പം ധൃതിയിലാണെന്നും ഉടനെ ആറാട്ടുകടവിൽ എത്തിയ്ക്കണമെന്നും താൻ അവിടെയുണ്ടാകുമെന്നും അറിയിച്ചു. ആ ബ്രാഹ്മണൻ സാക്ഷാൽ ഗുരുവായൂരപ്പൻ തന്നെയായിരുന്നു! തുടർന്ന് കിട്ട, അടുത്തുള്ള തെങ്ങിൽ കയറി അല്പം ഇളനീർ വെട്ടിക്കൊണ്ടുവരികയും, വിവരങ്ങളെല്ലാം തന്റെ ജന്മിയോട് പറഞ്ഞശേഷം അദ്ദേഹത്തെ ഏല്പിയ്ക്കുകയും ചെയ്തു. 

ഗുരുവായൂരപ്പന്റെ ആറാട്ടുദിവസമായിരുന്നു അന്ന്. കിട്ടയുടെ വാക്കുകൾ കേട്ട ജന്മി, ഉടനെത്തന്നെ ഇളനീരുമായി രുദ്രതീർത്ഥത്തിലെ ആറാട്ടുകടവിലേയ്ക്ക് തിരിച്ചു. കിട്ട മഞ്ജുളാൽത്തറ വരെ അദ്ദേഹത്തെ അനുഗമിച്ചു. ഈ സമയത്ത് തന്ത്രിയ്ക്കും മേൽശാന്തിയ്ക്കും ഒരു അരുളപ്പാടുണ്ടായി. കിട്ട ഇളനീരുമായി മഞ്ജുളാൽത്തറയിലുണ്ടെന്നും ഉടനെ അവിടെ വന്ന് സ്വീകരിയ്ക്കണമെന്നുമായിരുന്നു അത്. തുടർന്ന് ഇരുവരും മഞ്ജുളാൽത്തറയിലെത്തുകയും കിട്ടയിൽ നിന്ന് ഇളനീർ വാങ്ങുകയും ചെയ്തു. ആ ഇളനീർ കൊണ്ടാണ് ഭഗവാന് അഭിഷേകം നടത്തിയത്. തുടർന്ന് എല്ലാ വർഷവും കിട്ടയുടെ കുടുംബത്തിനായിരിയ്ക്കും ഇളനീർ കൊണ്ടുവരാൻ അവകാശമെന്ന് തന്ത്രി പ്രഖ്യാപിച്ചു. അങ്ങനെയാണ് തമ്പ്രാൻപടി കുടുംബക്കാർക്ക് ഇളനീർ കൊണ്ടുവരാനുള്ള അവകാശം ലഭിച്ചത്. ഇപ്പോൾ കുടുംബം അതിസമ്പന്നമാണ്. എങ്കിലും പരമ്പരാഗതമായ അവകാശം കുടുംബാംഗങ്ങൾ ഭംഗിയായി നിറവേറ്റിപ്പോരുന്നു. 


</doc>
<doc id="219160" url="https://ml.wikipedia.org/wiki?curid=219160" title="സുധീർ കുമാർ ചൗധരി">
സുധീർ കുമാർ ചൗധരി

സുധിർ കുമാർ ചൗധരി (ജനനം: 1983 മുസാഫർപൂർ, ബിഹാർ).
ഒരു ഇന്ത്യൻ ക്രിക്കറ്റ് ടീം ആരാധകനാണ്. ഇന്ത്യ ആതിഥേയരായി പങ്കെടുക്കുന്ന എല്ലാ ക്രിക്കറ്റ് മത്സരങ്ങളിലും ദേശീയപതാകയുടെ നിറങ്ങൾ ശരീരത്തിൽ പുരട്ടിക്കൊണ്ട് പ്രത്യക്ഷപ്പെടാൻ തുടങ്ങിയതോടെയാണ് അദ്ദേഹം പ്രശസ്തനായത്. സച്ചിൻ ടെൻഡുൽക്കറിന്റെയും ഒരു കടുത്ത ആരാധകനാണ് "സുധിർ". 2010 ഏപ്രിൽ വരെ ഏകദേശം 150 ക്രിക്കറ്റ് മത്സരങ്ങൾക്ക് അദ്ദേഹം നേരിട്ട് കാഴ്ചക്കാരനായിട്ടുണ്ട്. തന്റെ സൈക്കിളിൽ സഞ്ചരിച്ചാണ് അദ്ദേഹം പലപ്പോഴും ക്രിക്കറ്റ് മത്സരങ്ങൾക്ക് എത്തുന്നത്. അദ്ദേഹം ഒരു തൊഴിൽരഹിതനാണ്.


</doc>
<doc id="219166" url="https://ml.wikipedia.org/wiki?curid=219166" title="ന്യൂ സൗത്ത് വെയ്ൽസ്">
ന്യൂ സൗത്ത് വെയ്ൽസ്

ഓസ്ട്രേലിയയുടെ ഒരു കിഴക്കൻ സംസ്ഥാനമാണ് ന്യൂ സൗത്ത് വെയ്ൽസ്. ക്വീൻസ്ലാൻഡ്, വിക്ടോറിയ, സൗത്ത് ഓസ്ട്രേലിയ എന്നീ സംസ്ഥാനങ്ങളുമായി ഇത് അതിർത്തി പങ്കുവെക്കുന്നു. ന്യൂ സൗത്ത് വെയ്ൽസിന്റെ തലസ്ഥാനനഗരമാണ് സിഡ്നി. ഓസ്ട്രേലിയയിൽ ഏറ്റവുമധികം ജനസംഖ്യയുള്ള സംസ്ഥാനമാണ് ന്യൂ സൗത്ത് വെയ്ൽസ്. ഏകദേശം 72 ലക്ഷത്തോളം ആളുകൾ ഈ സംസ്ഥാനത്തിൽ വസിക്കുന്നതായി കണക്കുകൾ സൂചിപ്പിക്കുന്നു.


</doc>
<doc id="219176" url="https://ml.wikipedia.org/wiki?curid=219176" title="ശീമവേപ്പ്">
ശീമവേപ്പ്

പലപ്പോഴും ആര്യവേപ്പെന്നു തെറ്റിദ്ധരിക്കപ്പെടുന്ന ഒരു മരമാണ് ശീമവേപ്പ് അഥവാ മലവേപ്പ്. . ഇന്ത്യൻ വംശജനായ ഒരു വലിയ നിത്യഹരിതവൃക്ഷമാണിത്. 45 മീറ്റർ വരെ ഉയരം വയ്ക്കാറുണ്ട്. കൂട്ടമായി കാണുന്ന പൂക്കൾക്ക് നല്ല സുഗന്ധമുണ്ട്. ഇലകൾക്ക് ആര്യവേപ്പിന്റെ ഇലയോളം കയ്പില്ല. പക്ഷികളാണ് വിത്തുവിതരണം നടത്തുന്നത്. ഇപ്പോൾ ചൂടുകാലാവസ്ഥയുള്ള എല്ലാ നാട്ടിലും വളർത്താറുണ്ട്. നൈജീരിയയിൽ ധാരാളമായി വളർത്തിവരുന്നുണ്ട്.

തടിക്കായാണ് പ്രധാനമായും വളർത്തുന്നത്. തേക്കിന്റെ തടിയുമായി കാഴ്ചയ്ക്ക് സാമ്യമുണ്ട്. നല്ല പോഷകമൂല്യമുള്ള ഇലകൾ കാലിത്തീറ്റയായി ഉപയോഗിക്കുന്നു. വിറകിനും തടി നല്ലതാണ്. കായകൾ ആഭരണമായും മാല കൊരുക്കാനും ഉപയോഗിക്കാറുണ്ട്. കാപ്പിത്തോട്റ്റത്തിൽ തണൽ വൃക്ഷമായി ഉപയോഗിക്കുന്നു. അലങ്കാരവൃക്ഷമായി നട്ടുവരുന്നുണ്ട്. കരിമ്പിന്റെയും ഗോതമ്പിന്റെയും കൂടെ മിശ്രവിളയായി ശീമവേപ്പ് നട്ടുവളർത്താറുണ്ട്..

തടിയും കായും നിമറ്റോഡയ്ക്കെതിരായ ചികിൽസയിൽ ഉപയോഗിക്കുന്നു. ഇലകളും പൂക്കളും മണിപ്പൂരിൽ തലവേദനയ്ക്കെതിരായ ചികിൽസയ്ക്ക് ഉപയോഗിക്കാറുണ്ട്. ഇലയും കായും പഴവും പ്രാണികളെ ഓടിക്കാൻ നല്ലതാണ്. കുരുവിൽ നിന്നും കിട്ടുന്ന എണ്ണ വാതചികിൽസയ്ക്കും ആസ്തമയ്ക്കും ഉപയോഗിക്കുന്നു.

മരം മുഴുവൻ തന്നെ മനുഷ്യന് വിഷമാണ്. ആറോളം കായ തിന്നാൽ തന്നെ മരണം സംഭവിക്കാം. കൂടുതൽ പഴങ്ങൾ തിന്നുന്ന പക്ഷികൾ മരവിച്ചുപോവുന്നതായി കാണാറുണ്ട്.

അമേരിക്കയിൽ പലയിടത്തും ശീമവേപ്പിനെ ഒരു അധിനിവേശസസ്യമായി കരുതുന്നു.

Common name: Chinaberry tree, Persian lilac, Pride of India, Bead tree, Lilac tree • Hindi: Bakain बकैन • Manipuri: Seizrak • Marathi: Bakan-nimb बकाणनिंब • Bengali: Bakarjam • Tamil: காட்டு வேம்பூ Kattu vembhu 
"(ഇന്റർനെറ്റിലെ പലയിടത്തുനിന്നും ശേഖരിച്ച പേരുകളാണിവ, തെറ്റുകളുണ്ടായേക്കാം)"


</doc>
<doc id="219194" url="https://ml.wikipedia.org/wiki?curid=219194" title="ചുള്ളിമാനൂർ">
ചുള്ളിമാനൂർ

തിരുവനന്തപരം ജില്ലയിലെ ആനാട് ഗ്രാമപഞ്ചായത്തിൽ ഉൾപ്പെടുന്ന വാർഡാണ് ചുള്ളിമാനൂർ. തിരുവനന്തപരും ജില്ലയിൽ നിന്നു് ആരംഭിക്കുന്ന ദേശീയപാതയായ തെൻമല - തെങ്കാശി റോഡ് ചുള്ളിമാനൂരിൽ നിന്നും രണ്ടായി പിരിഞ്ഞ് ഒന്ന് തെങ്കാശിയിലേക്കും മറ്റൊന്ന് സംസ്ഥാനത്തെ ഒരു വിനോദസഞ്ചാര കേന്ദ്രമായ പെൻമുടിയിലേക്കും എത്തിച്ചേരുന്നു. നിരവധി സ്കുളുകൾ, ആരാധനാലയങ്ങൾ, വായനശാലകൾ, പോസ്റ്റാഫീസ്, പെട്രോൾ പമ്പ് എന്നിവ സ്ഥിതി ചെയ്യുന്നു.


</doc>
<doc id="219204" url="https://ml.wikipedia.org/wiki?curid=219204" title="ഓക്ലൻഡ് പ്രഭു">
ഓക്ലൻഡ് പ്രഭു

ഇന്ത്യയുടെ ഗവർണർ ജനറലായിരുന്ന ബ്രിട്ടീഷ് രാഷ്ട്രീയക്കാരനും ഭരണകർത്താവുമാണ് ഓക്ലൻഡ് പ്രഭു എന്ന റിയപ്പെടുന്ന ജോർജ് ഈഡൻ ഓക്ലൻഡ്. 1836-നും 1842-നും ഇടയിലാണ് ഇദ്ദേഹം ഇന്ത്യയിൽ ഗവർണർ ജനറലായിരുന്നത്. ഇദ്ദേഹത്തിന്റെ ഭരണകാലത്താണ് ബ്രിട്ടീഷുകാർ അഫ്ഗാനിസ്താനിൽ ഇടപെടാനാരംഭിച്ചത്. ആദ്യ ആംഗ്ലോ-അഫ്ഗാൻ യുദ്ധത്തിലെ പരാജയത്തെത്തുടർന്നാണ് ഇദ്ദേഹത്തെ ഗവർണർ ജനറൽ സ്ഥാനത്തുനിന്ന് നീക്കം ചെയ്തത്.


</doc>
<doc id="219215" url="https://ml.wikipedia.org/wiki?curid=219215" title="ടോട്ടൽ സ്റ്റേഷൻ">
ടോട്ടൽ സ്റ്റേഷൻ

ഒരു ഇലക്ട്രോണീക് സർവ്വേ ഉപകരണമാണ് ടോട്ടൽ സ്റ്റേഷൻ. ഇതിന്റെ ഭാരം 5Kg മൂതൽ 5.5 Kg വരെ ആണ്. ഇത് വളരെ അനായാസമായി കൊണ്ടുനടക്കാൻ കഴിയുന്നു. 

ഇതിന്റെ പ്രധാന ഭാഗം ദൂരം അളക്കാൻ ഉപയോഗിക്കുന്ന ഉപകരണമാണ്. ടോട്ടൽ സ്റ്റേഷനുകളീൽ തിരശ്ചീനകോണും, ലംബകോണും എടുക്കുന്നതിനുള്ള സംവിധാനങ്ങളുണ്ട്. 3മുതൽ 6 സെക്കൻഡ് വരെ കൃത്യതയിൽ കോൺ അളവുനടത്താവുന്നതാണു. ടോട്ടൽ സ്റ്റേഷനുകളിൽ മൈക്ക്രൊ പ്രൊസ്സസ്രുകൾ ഘടിപ്പിച്ച് നിർമ്മിച്ചിട്ടുള്ളവയാണ്. ഉപകരണത്തിന്റെ ഉയരവും ടാർഗെറ്റിന്റെ ഉയരവും കൊടുക്കുകയാണെങ്കിൽ അളന്ന ദൂരത്തിന്റെയും കോണിന്റെയും സഹായത്താൽ ടാർഗെറ്റ് പോയിന്റിന്റെ x,y,z കോർഡിനെറ്റുകൾ കണക്കുകൂട്ടുക. ടോട്ടൽ സ്റ്റേഷനിൽ നിന്നും പുറപ്പെടുവിക്കുന്ന ഇൻഫ്രാ റെഡ് രശ്മികൾ ലക്ഷ്യസ്ഥാനത്ത് ഉള്ള പ്രിസം എന്നറിയപ്പെടുന്ന ദർപ്പണത്തിൽ തട്ടി തിരിച്ചെത്തുന്ന സമയവും അതിന്റെ സഞ്ചാരകോണിനേയും വിശകലനം ചെയ്താണ് ദൂരവും ഉയരവും കണക്കാക്കുന്നത്. താപതിരുത്തലുകളും മർദ്ദതിരുത്തലുകളും നടത്തുന്നതിനുള്ള കഴിവും ഇതിനുണ്ട്.

ചെയിൻ സർവ്വേ,കോമ്പസ് സർവ്വേ,ഡമ്പി ലെവൽ അല്ലെങ്കിൽ ഓട്ടോ ലെവൽ, തിയോഡലൈറ്റ് തുടങ്ങിയ സർവ്വേ ഉപകരണങ്ങൾക്ക് പകരം ഉപയോഗിക്കാൻ ഈ ഒരു ഉപകരണം മതി എന്നതിനാലാണ് ഇത് ടോട്ടൽ സ്റ്റേഷൻ എന്നറിയപ്പെടുന്നത്. ലീയ്ക, ട്രിമ്പിൾ, നിക്കോൺ, ടൊപ്കോൺ, സോക്കിയ തുടങ്ങിയവ കൂടുതലായി ഉപയോഗിക്കപ്പെടുന്ന ടോട്ടൽ സ്റ്റേഷൻ ഉപകരണങ്ങളാണ്.

ടോട്ടൽ സ്റ്റേഷൻ ഉപയോഗിക്കുന്ന ചില മേഖലകൾ


</doc>
<doc id="219232" url="https://ml.wikipedia.org/wiki?curid=219232" title="സി.ജി. ശാന്തകുമാർ‌">
സി.ജി. ശാന്തകുമാർ‌

മലയാളത്തിലെ പ്രമുഖ ബാലസാഹിത്യകാരിൽ ഒരാളായിരുന്നു സി. ജി. ശാന്തകുമാർ. കേരള ശാസ്ത്രസാഹിത്യ പരിഷത്തിന്റെ സജീവപ്രവർത്തകനായിരുന്ന അദ്ദേഹം കേരള സംസ്ഥാന ബാലസാഹിത്യ ഇൻറ്റിട്യൂട്ടിന്റെ ഡയറക്ടറായും പ്രവർത്തിച്ചി‌ട്ടുണ്ട്. കേരള സമ്പൂർണ്ണ സാക്ഷരതാപദ്ധതിയുടെ ഡയറക്‌ടർ, എറണാകുളം സാക്ഷരതാ പ്രോജക്‌ട്‌ ഓഫീസർ, കേന്ദ്ര മാനവവിഭവവികസനശേഷി മന്ത്രാലയത്തിന്റെ കിഴിലുളള ശ്രമിക്‌ വിദ്യാപീഠം ഡയറക്‌ടർ എന്നീ നിലകളിലും പ്രവർത്തിച്ചിട്ടുണ്ട്. യുറീക്ക, ശാസ്ത്രകേരളം എന്നീ ആനുകാലികങ്ങളുടെ എഡിറ്ററായും പ്രവർത്തിച്ചിട്ടുണ്ട്. ജനനം തൃശൂർ ജില്ലയിലെ അന്തിക്കാടിൽ. ഇരുപത്തഞ്ചോളം പുസ്തകങ്ങൾ രചിച്ചിട്ടുള്ള അദ്ദേഹത്തിന് കേരള സാഹിത്യ അക്കാദമി, കൈരളി ചിൽഡ്രൻസ്‌ ബുക്‌ട്രസ്‌റ്റ്‌ എന്നിവർ നൽകുന്ന അവാർഡുകളും ലഭിച്ചിട്ടുണ്ട്. 2006ൽ 68ആമത്തെ വയസ്സിൽ അദ്ദേഹം അന്തരിച്ചു. കേരള സംസ്ഥാന ബാലസാഹിത്യ ഇൻസ്റ്റിറ്റ്യൂട്ടിന്റെ ബാലസാഹിത്യത്തിന് നൽകിയ സമഗ്രസംഭാവനകൾക്കുള്ള പുരസ്കാരം അദ്ദേഹത്തിന്റെ പേരിലാണ്.


</doc>
<doc id="219235" url="https://ml.wikipedia.org/wiki?curid=219235" title="അമ്യുറോസോറസ്">
അമ്യുറോസോറസ്

ഹദ്രോസറോയിഡ് കുടുംബത്തിൽ പെട്ട ഒരു ദിനോസർ ആണ് അമ്യുറോസോറസ്. റഷ്യ ചൈന അതിർത്തിയായ അമുർ നദി കരയിൽ നിന്നും ആണ് ഫോസ്സിൽ കണ്ടു കിട്ടിയിടുള്ളത്. ഇവ ജീവിചിരുനത് അന്ത്യ ക്രിറ്റേഷ്യസ് കാലത്ത് ആയിരുന്നു. ഈ വിഭാഗം ദിനോസറുകളിൽ കാണുന്ന തലയിലെ തലയിലെ ആവരണം ഇത് വരെ കണ്ടു കിട്ടിയിടില്ല.

ആദ്യ പകുതി അമുർ വരുന്നത്‌ ഇവയെ കണ്ടു കിട്ടിയ നദിയുടെ പേരിൽ നിന്നും ആണ്. ബാക്കി സാധാരണമായി ദിനോസറുകളിൽ ചേർക്കുന്ന പല്ലി എന്ന് അർഥം വരുന്ന ഗ്രീക്ക് വാക്കായ σαῦρος "സോറസ്" ആണ്.

ഇരുകാലി ആയിരുന്നു ഇവ, എന്നാൽ ഭക്ഷണ സമ്പാദന സമയത്ത് നാലു കാലിലും സഞ്ചരിച്ചിരുന്നിരിക്കണം . താറാച്ചുണ്ടൻ ദിനോസർ ആയ ഇവ ഏകദേശം 20 അടി നീളം വെച്ചിരുന്നു.


</doc>
<doc id="219239" url="https://ml.wikipedia.org/wiki?curid=219239" title="കഴുക്കോൽ">
കഴുക്കോൽ

പ്രതലങ്ങളെ താങ്ങുന്നതിനും അവയിലെ ഭാരത്തെ ഉത്തരത്തിലേയ്ക്ക് എത്തിയ്ക്കുന്നതിനുമായി കെട്ടിടനിർമ്മിതിയിലുപയോഗിക്കുന്ന സുപ്രധാനഘടനയാണ് കഴുക്കോൽ. ഓട് മേഞ്ഞ കെട്ടിടങ്ങളിൽ ഓടു താങ്ങുന്നതിനോ ഓലവീടുകളിൽ ഓല താങ്ങുന്നതിനോ ആയി മുള കൊണ്ടുള്ളതോ മരം കൊണ്ടുള്ളതോ ആയ കഴുക്കോലുകൾ ഉപയോഗിച്ചു പോരുന്നു. മേച്ചിൽവസ്തുവിന്റെ ഭാരം ഉത്തരത്തിലേക്കെത്തിക്കുക, ഉത്തരങ്ങളെ തമ്മിൽ ചേർത്തിണക്കുക എന്നീ കർത്തവ്യങ്ങളാണ് കഴുക്കോൽ നിറവേറ്റുന്നത്. 

സമാന്തരമായ രണ്ട് ഉത്തരങ്ങൾക്കിടയിൽ അതിനു ലംബമായി നിശ്ചിത ഇടവേളയിൽ നിരവധി കഴുക്കോലുകൾ ഇണക്കിയിരിക്കും. കഴുക്കോലുകളുടെ സ്ഥാനം മാറാതെ നിൽക്കുന്നതിനും ഘടനക്ക് കൂടുതൽ ഉറപ്പു നൽകുന്നതിനും ഉത്തരങ്ങൾക്ക് സമാന്തരമായ വളബന്ധങ്ങൾ എന്നറിയപ്പെടുന്ന ചതുരാകൃതിയിലുള്ള നീളൻ തടികൾ വഴി ഒന്നിലധികം കഴുക്കോലുകളെ കൂട്ടി ഇണക്കുകയും ചെയ്യുന്നു. കഴുക്കോലുകൾക്ക് മുകളിൽ പട്ടികകൾ അടിച്ചാണ് ഓലയെ/ഓടിനെ താങ്ങി നിർത്തുന്നത്. കഴുക്കോലുകൾ കൂടുതൽ കാലം നിലനിൽക്കുന്നതിനായി സംരക്ഷണവേലകളും ചെയ്തുവരുന്നു.


</doc>
<doc id="219240" url="https://ml.wikipedia.org/wiki?curid=219240" title="കാർത്തിക മാത്യു">
കാർത്തിക മാത്യു

മലയാളം-തമിഴ് ചലച്ചിത്രങ്ങളിലെ ഒരു അഭിനേത്രിയാണ് കാർത്തിക മാത്യു എന്ന ലിഡിയ ജേക്കബ്. നാം നാടു, ദിണ്ടിഗൾ സാർഥി എന്നീ ചലച്ചിത്രങ്ങളിൽ അഭിനയിച്ചിട്ടുണ്ട്. പ്രധാന ചിത്രങ്ങൾ ഫൈവ് ഫിംഗേഴ്സ്, ബ്ലാക്ക് ക്യാറ്റ്, കനകസിംഹാസനം, അതിശയൻ, ബഡാ ദോസ്ത്.


</doc>
<doc id="219247" url="https://ml.wikipedia.org/wiki?curid=219247" title="മെസ്സിയർ 22">
മെസ്സിയർ 22

ധനു രാശിയിൽ ഗാലാക്റ്റിക് ബൾജിന് സമീപത്തായി സ്ഥിതിചെയ്യുന്ന ദീർഘവൃത്താകൃതിയുള്ള ഒരു ഗോളീയ താരവ്യൂഹമാണ് മെസ്സിയർ 22 (M22) അഥവാ NGC 6656. രാത്രിയിൽ ഏറ്റവും പ്രഭയോടെ കാണുന്ന ഗോളീയ താരവ്യൂഹങ്ങളിലൊന്നാണിത്.

ഭൂമിയിൽ നിന്ന് നോക്കുമ്പോൾ നല്ല പ്രകാശമുള്ളതായി കാണുന്നതിനാൽ ഏറ്റവുമാദ്യം നിരീക്ഷിക്കപ്പെട്ട ഗോളീയ താരവ്യൂഹങ്ങളിലൊന്നാണ് മെസ്സിയർ 22. 1665-ൽ അബ്രഹാം ഐൽ ആണ് ഇതിനെ ആദ്യമായി നിരീക്ഷിച്ചത്. 1764 ജൂൺ 5-ന് ചാൾസ് മെസ്സിയർ തന്റെ പട്ടികയിലെ ഇരുപത്തി രണ്ടാമത്തെ അംഗമായി ഇതിനെ ഉൾപ്പെടുത്തി. 1930-ൽ ഹാർലോ ഷാപ്‌ലി M22-നെ വിശദമായി നിരീക്ഷണങ്ങൾക്ക് വിധേയമാക്കി. എഴുപതിനായിരം നക്ഷത്രങ്ങളെ M22-ൽ കണ്ടെത്തിയ അദ്ദേഹം താരവ്യൂഹത്തിന് സാന്ദ്രമായ കാമ്പുണ്ടെന്നും നിരീക്ഷിച്ചു.. ഇതിനുശേഷം 1959-ൽ ഹാൽട്ടൺ ആർപ്, വില്യം മെൽബൺ എന്നിവരും താരവ്യൂഹത്തെക്കുറിച്ച് പഠിച്ചു. ഒമേഗ സെന്റോറിക്ക് സമാനമായി ഈ താരവ്യൂഹത്തിലെ ചുവന്ന ഭീമൻ നക്ഷത്രങ്ങൾക്ക് ഉയർന്ന വർണ്ണവ്യാപ്തിയുണ്ടെന്ന് കണ്ടെത്തിയത് M22-ന്റെ കൂടുതൽ വിശദമായ പഠനങ്ങൾ നടക്കാൻ കാരണമായി. 1977-ൽ ജെയിംസ് ഹെസ്സർ ആണ് ഈ വിഷയത്തിൽ പഠനങ്ങൾ നടത്താനാരംഭിച്ചത്.

ഭൂമിക്ക് ഏറ്റവും സമീപത്തായി സ്ഥിതിചെയ്യുന്ന ഗോളീയ താരവ്യൂഹങ്ങളിലൊന്നാണ് മെസ്സിയർ 22. 10,600 പ്രകാശവർഷം മാത്രമാണ് ദൂരം. ഭൂമിയിൽ നിന്ന് നോക്കുമ്പോൾ 32' കോണീയവ്യാസമുള്ള താരവ്യൂഹത്തിന്റെ യഥാർത്ഥ വ്യാസം 99 ± 9 പ്രകാശവർഷമാണ്. 32 ചരനക്ഷത്രങ്ങൾ ഇതുവരെ M22-ൽ നിരീക്ഷിക്കപ്പെട്ടിട്ടുണ്ട്. ഗാലാക്റ്റിക് ബൾജിന്റെ മുന്നിലായി നിലകൊള്ളുന്നതിനാൽ പശ്ചാത്തലത്തിലെ നക്ഷത്രങ്ങളുടെമേലുള്ള മൈക്രോലെൻസിങ് പ്രഭാവം പഠിക്കാൻ താരവ്യൂഹത്തെ ഉപയോഗപ്പെടുത്തുന്നു. M22 താരതമ്യേന ലോഹീയത കുറഞ്ഞ താരവ്യൂഹമാണ്, ഭൂമിക്ക് സമീപത്തായാണ് സ്ഥിതിചെയ്യുന്നതെങ്കിലും ഡസ്റ്റ് എക്സ്റ്റിങ്ഷൻ മൂലം ലഭിക്കുന്ന പ്രകാശം കുറവായതിനാൽ 5.5 ആണ് ദൃശ്യകാന്തിമാനം. ഉത്തരാർദ്ധഗോളത്തിലെ മധ്യ അക്ഷാംശങ്ങളിൽ നിന്ന് നിരീക്ഷിക്കുമ്പോൾ (യൂറോപ്പ്, വടക്കേ അമേരിക്ക തുടങ്ങിയവ) ഏറ്റവും പ്രകാശമേറിയ ഗോളീയ താരവ്യൂഹമാണ് M22.

ഗ്രഹനീഹാരിക നിരീക്ഷിക്കപ്പെട്ടിട്ടുള്ള നാല് ഗോളീയ താരവ്യൂഹങ്ങളിലൊന്നാണ് മെസ്സിയർ 22 (മെസ്സിയർ 15, NGC 6441, പാലൊമാർ 6 എന്നിവയാണ് മറ്റുള്ളവ). ഐറാസ് ഉപഗ്രഹമുപയോഗിച്ച് 1986-ൽ ഫ്രെഡ് ജില്ലെറ്റും സഹപ്രവർത്തകരുമാണ് IRAS 18333-2357 എന്ന ജ്യോതിശാസ്ത്രവസ്തുവിനെ കണ്ടെത്തിയത്. ഇതൊരു നീഹാരികയാണെന്ന് തിരിച്ചറിഞ്ഞത് 1989-ലാണ്. GJJC1 എന്ന കാറ്റലോഗ് സംഖ്യ നൽകപ്പെട്ടിരിക്കുന്ന ഗ്രഹനീഹാരികയുടെ കേന്ദ്രത്തിൽ സ്ഥിതിചെയ്യുന്നത് ഒരു നീലനക്ഷത്രമാണ്. വെറും ആറായിരം വർഷം മാത്രമാണ് നീഹാരികയുടെ പ്രായം.

10-20 സൗരപിണ്ഡം വരുന്ന രണ്ട് തമോദ്വാരങ്ങൾ M22-ൽ നിരീക്ഷിക്കപ്പെട്ടിട്ടുണ്ട്. വെരി ലാർജ് അറേ ആണ് ഇവയെ കണ്ടെത്തിയത്, പിന്നീട് ചന്ദ്ര എക്സ്-റേ ദൂരദർശിനിയും ഇവയെ നിരീക്ഷിച്ചു. താരവ്യൂഹങ്ങളിൽ നിന്ന് തമോദ്വാരങ്ങൾ പുറന്തള്ളപ്പെടുന്ന പ്രതിഭാസത്തിന് മുമ്പ് കരുതിയതിനെക്കാൾ കാര്യക്ഷമത കുറവാണെന്നാണ് ഇവയുടെ സാന്നിദ്ധ്യം തെളിയിക്കുന്നത്. അഞ്ചിനും നൂറിനുമിടയിൽ തമോദ്വാരങ്ങൾ M22-ൽ സ്ഥിതിചെയ്യുന്നുണ്ടെന്ന് കണക്കാക്കപ്പെടുന്നു നക്ഷത്രങ്ങളും തമോദ്വാരങ്ങളും തമ്മിലുള്ള പ്രതിപ്രവർത്തനമാകാം താരവ്യൂഹത്തിന്റെ കാമ്പിന് ഇത്ര വലിപ്പമുണ്ടാകാൻ കാരണം.


</doc>
<doc id="219262" url="https://ml.wikipedia.org/wiki?curid=219262" title="രോഗവും സാഹിത്യഭാവനയും">
രോഗവും സാഹിത്യഭാവനയും

മലയാളത്തിലെ സാഹിത്യവിമർശകൻ കെ.പി. അപ്പന്റെ കൃതികളിലൊന്നാണ് രോഗവും സാഹിത്യഭാവനയും. കുഷ്ഠം മുതൻ എയ്ഡ്സ് വരെയുള്ള വിവിധതരം രോഗാവസ്ഥകൾ കാലാകാലങ്ങളിൽ സാഹിത്യലോകത്തിലെ പ്രതിഭകളേയും പ്രസ്ഥാനങ്ങളേയും പ്രചോദിപ്പിക്കുകയും സ്വാധീനിക്കുയും ചെയ്തതെങ്ങനെ എന്ന അന്വേഷണമാണ് ഈ കൃതി. "മനുഷ്യനിൽ വേദനയായി നിറയുന്ന രോഗം", സാഹിത്യഭാവനയേയും സർഗശേഷിയേയും ദീപ്തമാക്കുക കൂടി ചെയ്യുന്നെന്ന് ഗ്രന്ഥകാരൻ ചൂണ്ടിക്കാട്ടുന്നു. അർബുദരോഗം ബാധിച്ചുള്ള അപ്പന്റെ മരണത്തിനു നാലു വർഷം മുൻപ് 2004-ലാണ് ഇതു പ്രസിദ്ധീകരിക്കപ്പെട്ടത്.. ഡി.സി.ബുക്സ് ആയിരുന്നു പ്രസാധക‌ർ.

ഏഴു ലേഖനങ്ങൾ ചേർന്ന ഈ ലഘുഗ്രന്ഥം രോഗങ്ങൾ സാഹിത്യപ്രസ്ഥാനങ്ങളുടെ മേൽ ചെലുത്തിയ സ്വാധീനത്തിന്റെ പഠനത്തിൽ തുടങ്ങി മരണത്തെക്കുറിച്ചുള്ള ആത്മകഥാംശം കലർന്ന പരിചിന്തനത്തിൽ അവസാനിക്കുന്നു. ഏഴു ലേഖനങ്ങൾ താഴെപ്പറയുന്നവയാണ്:-


 പുസ്തകത്തിന്റെ 2008 ഡിസംബറിൽ ഇറങ്ങിയ രണ്ടാം പതിപ്പിന്റെ പ്രസാധകക്കുറിപ്പ്, "അർബുദപ്പെരുക്കത്തിന്റെ ഈർച്ചനോവുകൾക്കും നിഷ്ഫലപ്രതിരോധത്തിന്റെ ഹീനകാരുണ്യങ്ങൾക്കും ഇടയിലെ നിമിഷങ്ങളെ നമുക്കായി സർഗാത്മകമാക്കാൻ വ്യഗ്രതപ്പെട്ട" ഗ്രന്ഥകാരണ് ആദരാജ്ഞലി അർപ്പിക്കുന്നു.


</doc>
<doc id="219293" url="https://ml.wikipedia.org/wiki?curid=219293" title="ചെക്ക് ട്രാൻസാക്ഷൻ സിസ്റ്റം">
ചെക്ക് ട്രാൻസാക്ഷൻ സിസ്റ്റം

മറ്റൊരു ബാങ്കിന്റെ ചെക്ക് അതേ ബാങ്കിലെത്തിക്കാതെ പാസാക്കാനുള്ള സൗകര്യമാണ് ചെക്ക് ട്രാൻസാക്ഷൻ സിസ്റ്റം (സി.ടി.എസ്) സംവിധാനത്തിലൂടെ നടപ്പിലാക്കുന്നത്. തുക മാറുന്നതിനായി നൽകിയ ചെക്കിന് പകരം അതിന്റെ ഒരു ഇലക്ട്രോണിക് ഇമേജാണ് പണം ലഭിക്കേണ്ട ബാങ്കിന് കൈമാറുന്നത്. യഥാർത്ഥ ചെക്കിലുള്ള എല്ലാവിവരങ്ങളും ഈ ഇലക്ട്രോണിക് രൂപത്തിലുണ്ടായിരിക്കും. സിടിഎസ് സംവിധാനത്തിനു വേണ്ടി പുതിയ ചെക്കുകളിൽ പല മാറ്റങ്ങളും ഉണ്ടാക്കിയിട്ടുണ്ട്.

2013 ജനവരി ഒന്നു മുതലാണ് ബാങ്കുകൾ ചെക്ക് ട്രാൻസാക്ഷൻ സിസ്റ്റത്തിലേക്കു മാറുന്നത്. എല്ലാ വാണിജ്യ-ദേശസാൽകൃത ബാങ്കുകളും ഈ പുതിയ സംവിധാനത്തിലേയ്ക്ക് മാറുമെന്ന് കരുതപ്പെടുന്നു. ഈ സംവിധാനത്തിൽ ക്ലിയറിങ്ങിന് ബാങ്കുകൾ തമ്മിൽ ചെക്കുകൾ കൈമാറേണ്ടതില്ല. ചെക്കിന്റെ ഇലക്ട്രോണിക് ഇമേജുകളാകും ബാങ്കുകൾ കൈമാറുക. ഇതുവഴി അതിവേഗം പണമിടപാട് സാധ്യമാകും. സിടിഎസ് ചെക്കുകൾ ക്ലിയറിങ്ങിന് എത്തുന്ന ഉടൻ പണമാക്കാനാകും. ചെക്ക് നൽകിയശേഷം ക്ലിയറിങ് പ്രക്രിയക്കിടെ അക്കൗണ്ടിൽ പണമിടുന്നതിന് മൂന്നുദിവസത്തെ സാവകാശം മുമ്പ് ലഭിച്ചിരുന്നു. പുതിയ സംവിധാനത്തിൽ അതിന് സാധ്യതയില്ല. അക്കൗണ്ടിൽ പണമില്ലെങ്കിൽ ചെക്കുകൾ ഉടൻ മടങ്ങും. 
ബാങ്കിന്റെ ലോഗോ അൾട്രാവയലറ്റ് രശ്മികൾക്കുമുന്നിൽ മാത്രമേ തെളിയു. കറൻസികളിലേതുപോലെ വെളിച്ചത്തിൽ പിടിച്ചാൽ കാണുന്ന സിടിഎസ് വാട്ടർമാർക്കും ചെക്കിലുണ്ടാകും. ചെക്കിന്റെ ഫോട്ടോസ്റ്റാറ്റ് എടുക്കാൻ ശ്രമിച്ചാലും തിരിച്ചറിയാം. വ്യാജനിൽമാത്രം പതിയുന്ന വോയ്ഡ് പാന്റോഗ്രാഫും ഇതിലുണ്ട്. അക്കത്തിൽ തുകയെഴുതുന്ന കള്ളിയിൽ രൂപയുടെ ചിഹ്നവും കാണാം. ലെൻസ് ഉപയോഗിച്ചാൽമാത്രം കാണാവുന്ന രീതിയിൽ ബാങ്കിന്റെ പേര് ചെക്കിൽ ആകമാനം രേഖപ്പെടുത്തിയിട്ടുണ്ടാകും.


</doc>
<doc id="219301" url="https://ml.wikipedia.org/wiki?curid=219301" title="കാസർഗോഡ് സ്വാതന്ത്ര്യസമരസേനാനികൾ">
കാസർഗോഡ് സ്വാതന്ത്ര്യസമരസേനാനികൾ

മഠത്തിൽ കൊട്ടൻ പാലായി

1906-ൽ ഒരു നിർദ്ധന കർഷക കുടുംബത്തിലാണ് ഇദ്ദേഹം ജനിച്ചത്. വി.വി. കുഞ്ഞമ്പു. വി. ചന്തു എന്നിവരുടെ സ്വാധീനം മൂലം കർഷക സംഘം പ്രവർത്തകനായി. കയ്യൂർ കേസ്സിൽ അറസ്റ്റ് ചെയ്യപ്പെട്ട ഇദ്ദേഹം പത്തു മാസം മംഗലാപുരം സബ് ജയിലിൽ റിമാന്റിൽ കഴിഞ്ഞു.1972-ൽ അന്തരിച്ചു.

സൗത്ത് തൃക്കരിപ്പൂരിലെ ഇളമ്പച്ചിയിൽ 1923-ൽ ജനനം. തൃക്കരിപ്പൂർ വില്ലേജിലെ സജീവ കോൺഗ്രസ്സ് പ്രവർത്തകനായിരുന്നു.1939-ൽ എം.എസ്.പി. യിൽ ചേർന്നു. നാവിക കലാപ കാലത്ത് മലപ്പുറം എം. എസ്. പി. ബാരക്കിൽ സഹപ്രവർത്തകരോടൊപ്പം ചേർന്ന് കോൺഗ്രസ്സ് പതാക ഉയർത്തി.48 മണീക്കൂർ നേരത്തെ ക്വാർട്ട്ർ ഗാർഡിനു ശേഷം എം. എസ്. പി. യിൽ നിന്നും പിരിച്ചു വിട്ടു.

നീലേശ്വരം പാലായിയിൽ 1918-ൽ തൊഴിലാളി കുടുംബത്തിൽ ജനിച്ചു. നീലേശ്വരം കർഷക സംഘത്തിലെ പ്രവർത്തകനായിരുന്നു. കർഷക സംഘം വളണ്ടിയർ ക്യാമ്പിൽ പരിശീലനം നേടിയ ഇദ്ദേഹം കയ്യൂർ സംഭവത്തിൽ അറസ്റ്റ് ചെയ്യപ്പെട്ടു 10 മാസം റിമാണ്ടിൽ കഴിഞ്ഞു.

ഹോസ്ദുർഗ് മാർക്കറ്റ് റോഡിൽ 1932-ൽ ദരിദ്ര കുഡുംബത്തിൽ ജനനം. പ്രൈമറി വിദ്യാഭ്യാസത്തിനു ശേഷം ബീഡി തെറുപ്പായിരുന്നു തൊഴിൽ. പിന്നീട് ട്രേഡ് യൂണിയൻ പ്രവർത്തനം നടത്തുകയും, ഗോവാ മോചന സമരത്തിൽ പങ്കെടുത്തതിനു എച്ച്. വാമനൻ, കെ.വി. നാരായണൻ എന്നിവരോടൊപ്പം അറസ്റ്റിലാവുകയും രണ്ടു ദിവസം ലോക്കപ്പിൽ കിടക്കുകയും ചെയ്തു.

1916-ൽ ബദിയഡുക്കയിലെ പെരഡാല എന്ന സ്ഥലത്തു ജനിച്ചു. 1934-ൽ എസ്.എസ്.എൽ.സി. പാസ്സായ ശേഷം വ്യക്തി സത്യാഗ്രഹത്തിൽ പങ്കെടുത്തതിനു ബെൽഗാം സെൻട്രൽ ജയിലിൽ നാലു മാസത്തെ തടവു ശിക്ഷ അനുഭവിച്ചു. ക്വിറ്റ് ഇന്ത്യ സമരത്തിൽ സജീവമായിരുന്നു. ബദിയഡുക്ക വില്ലേജ് കോൺഗ്രസ് കമ്മിറ്റി പ്രസിഡന്റായിരുന്നു. ബദിയഡുക്ക പഞ്ചായത്ത് പ്രസിഡന്റായും സേവനമനുഷ്ഠിച്ചിട്ടുണ്ട്.

1908-ൽ നീലേശ്വരത്തെ വീവേഴ്സ് സ്ട്രീടിൽ ജനിച്ച ഇദ്ദേഹം നീലേശ്വരം നേറ്റീവ് ഹയർ എലിമെന്റണി സ്കൂളിൽ (ഇന്നത്തെ യു.പി. സ്കൂൾ) അഞ്ചാം തരം വരെ പഠനം. ഉമേശ് റാവുവിന്റെ നേതൃത്ത്വത്തിൽ കാടകത്തു നടന്ന വന സത്യാഗ്രഹത്തിലൂടെ രാഷ്ട്രീയ പ്രവർത്തന മേഖലയിലെത്തി. ഈ സത്യാഗ്രഹത്തിൽ കണ്ണൂരും മംഗലാപുരത്തുമായി നാലു മാസം തടവിൽ കഴിഞ്ഞു. വിദേശ വസ്ത്രഷാപ്പ് പിക്കറ്റ്, വ്യക്തി സത്യാഗ്രഹം, ക്വിറ്റ് ഇന്ത്യാ സമരം എന്നിവയിൽ പങ്കെടുത്തതിനു വീണ്ടും പതിനെട്ടു മാസം ശിക്ഷ അനുഭവിച്ചു.



</doc>
<doc id="219303" url="https://ml.wikipedia.org/wiki?curid=219303" title="നാട്ടുഗദ്ദിക">
നാട്ടുഗദ്ദിക

വയനാട്ടിലെ ആദിവാസി വിഭാഗമായ അടിയരുടെ ഒരു അനുഷ്ഠാനകലയാണ് നാട്ടുഗദ്ദിക. പാട്ടും പ്രകടനങ്ങളും ഉൾക്കൊള്ളുന്ന ഇത് ഒരു ഗോത്രനാടകത്തിനു സമാനമാണ്. നാട്ടുഗദ്ദിക ദുർദേവതകളിൽ നിന്നും നാടിനെ രക്ഷിച്ച് ഐശ്വര്യം വരുത്താനാണ് അനുഷ്ഠിക്കുന്നതെന്നു വിശ്വസിക്കപ്പെടുന്നു. പാട്ടും തുടികൊട്ടും വേഷവും ഉൾക്കൊള്ളുന്ന ഈ അനുഷ്ഠാനം ഏഴു ദിവസം നീണ്ടുനിൽക്കുന്നു.


</doc>
<doc id="219304" url="https://ml.wikipedia.org/wiki?curid=219304" title="പൊന്നറ സരസ്വതി">
പൊന്നറ സരസ്വതി

കൊട്ടാരക്കര താലൂക്കിലെ കൈതക്കോടു ഗ്രാമത്തിലാണ് മലയാള സാഹിത്യകാരിയായ പൊന്നറ സരസ്വതി ജനിച്ചത്. ശരിയായ പേരു ആർ. സരസ്വതിക്കുട്ടി അമ്മ. എൻ. രാമക്കുറുപ്പും കുഞ്ഞുകൊച്ചമ്മയുമാണ് മാതാപിതാക്കൾ. ആർ. ഭാസ്ക്കരൻ പിള്ളയാണ് ഭർത്താവ്. സുഭാഷ് , ശിബി, സന്ദീപ് എന്നിവരാണ് മക്കൾ.
1966 മുതൽ കൊല്ലം , ചെമ്പഴന്തി, ചേളന്നൂർ ശ്രീനാരായണ കോളേജുകളിൽ അദ്ധ്യാപികയായിരുന്നു. 1999ൽ കൊല്ലം ശ്രീ നാരായണ കോളേജിൽ നിന്നും മലയാളം വിഭാഗം മേധാവിയായി വിരമിച്ചു. നല്ലൊരു പ്രസംഗകയും ഗൃഹലക്ഷ്മിവേദിയുടെ സജീവ പ്രവർത്തകയും ആണു. 20 പുസ്തകങ്ങൾ പ്രസിദ്ധീകരിച്ചിട്ടുണ്ട്.


ജീവിതരേഖ പുഴ.കോം


</doc>
<doc id="219309" url="https://ml.wikipedia.org/wiki?curid=219309" title="പാലാ സഹൃദയ സമിതി">
പാലാ സഹൃദയ സമിതി

സാഹിത്യത്തിലും മറ്റുകലകളിലും താല്പര്യമുള്ളവർക്ക് പരസ്പരം പരിചയപ്പെടാനും ആശയവിനിമയം നടത്താനുമുള്ള ഒരു വേദിയാണു പാലാ സഹൃദയ സമിതി. പുലിയന്നൂർ കേന്ദ്രമാക്കി 1967 മാർച്ച് മാസത്തിൽ പ്രവർത്തനമാരംഭിച്ചു. പുലിയന്നൂർ ആസാദ് വായനശാലയിലാണ് ആദ്യകാലത്ത് സമിതിയോഗങ്ങൾ ചേർന്നിരുന്നത്. തുടങ്ങിയ കാലത്തേതു പോലെ തന്നെ സമിതിയുടെ പ്രതിമാസ സമ്മേളനങ്ങൾ എല്ലാ രണ്ടാം ഞായറാഴ്ചകളിലും നടന്നു വരുന്നു. സാഹിത്യ ചർച്ചകൾ, കവിയരങ്ങ്, കഥയരങ്ങ്, എന്നിവയാണ് പ്രതിമാസ പരിപാടിയിൽ ഉൾപ്പെടുത്താറുള്ളത്. സമിതിയുടെ യോഗങ്ങൾ അംഗങ്ങൾക്ക് മാത്രമായി പരിമിതപ്പെടുത്തിയിട്ടില്ല. താല്പര്യമുള്ളവർക്കും പരിപാടിയിൽ പങ്കെടുക്കാം.

കഥാകൃത്തും ഗ്രന്ഥശാലാ പ്രവർത്തകനും ഒക്കെ ആയിരുന്ന വെട്ടൂർ രാമൻ നായർ പ്രസിഡന്റും പ്രൊഫ ആർ എസ് വർമ്മജി സെക്രട്ടറിയുമായാണ് സമിതി പ്രവർത്തനമാരംഭിച്ചത്. ആദ്യത്തെ ആറു വർഷം പ്രൊഫ ആർ എസ് വർമ്മജി തന്നെയായിരുന്നു സെക്രട്ടറി. തുടർന്ന് ഡോ. എൻ ആർ ഇളയിടം, കെ എൻ സുകുമാരൻ നായർ, പ്രൊഫ ആർ എസ് പൊതുവാൾ എന്നിവർ സെക്രട്ടറിമാരായി പ്രവർത്തിച്ചു. ആദ്യത്തെ ഇരുപത് വർഷം വെട്ടൂർ രാമൻ നായർ തന്നെ ആയിരുന്നു അധ്യക്ഷൻ. വിംശതി ആഘോഷത്തിനു ശേഷം പ്രൊഫ ആർ എസ് പൊതുവാൾ പ്രസിഡന്റും കെ എൻ സുകുമാരൻ നായർ സെക്രട്ടറിയുമായി. ഇരുപത്തിനാല് വർഷം എഴുതപ്പെട്ട ഭരണഘടനയില്ലാതെ തന്നെയാണ് സമിതി പ്രവർത്തിച്ചത്. 1991 നവംബർ മാസം 20-ന് സമിതി രജിസ്റ്റർ ചെയ്യപ്പെട്ടു. ഇപ്പോൾ നൂറ്റി അൻപതോളം പേർ അംഗങ്ങളായുണ്ട്.

സമിതിയുടെ വാർഷിക സമ്മേളനങ്ങൾ കേരളത്തിലാകെ ശ്രദ്ധിക്കപ്പെട്ടിട്ടുണ്ട്. മലയാളത്തിലെ പ്രമുഖ സാഹിത്യകാരന്മാരെല്ലാം തന്നെ ഒന്നിലധികം തവണ സമിതിയുടെ അതിഥികളായി എത്തിയിട്ടുണ്ട്. സമിതി രജിസ്റ്റർ ചെയ്ത ശേഷം വീണ്ടും വെട്ടൂർ രാമൻ നായർ സമിതിയുടെ പ്രസിഡന്റായി.രജതജൂബിലി വർഷത്തിൽ 1993 മേയ് മാസം അൻപതിൽ പരം സാഹിത്യകാരന്മാരെ പങ്കെടുപ്പിച്ചുകൊണ്ട് നടത്തിയ സഹൃദയ സദസ്സ് രാജ്യാന്തര ശ്രദ്ധ നേടിയിട്ടുണ്ട്. 2003 ആഗസ്റ്റിൽ വെട്ടൂരിന്റെ നിര്യാണത്തെ തുടർന്ന് കെ എൻ സുകുമാരൻ നായർ അധ്യക്ഷനും രവി പുലിയന്നൂർ കാര്യദർശിയുമായുള്ള ഭരണസമിതി നിലവിൽ വന്നു. 2006 ഇൽ സുകുമാരൻ നായരുടെ നിര്യാണത്തെ തുടർന്ന് പി ആർ രവീന്ദ്രൻ നായർ അധ്യക്ഷനും രവി പുലിയന്നൂർ സെക്രട്ടറിയുമായി പ്രവർത്തിച്ചു വരുന്നു.

സമിതിയുടെ കീഴിൽ ഒരു പ്രസിദ്ധീകരണ വിഭാഗം പ്രവർത്തിച്ചു വരുന്നു. അംഗങ്ങളുടെ പുസ്തകങ്ങൾക്കാണ് പ്രാമുഖ്യം.
സമിതി പ്രസിദ്ധീകരിച്ച പുസ്തകങ്ങൾ ഇവയാണ്:

സഹൃദയ സമിതിയുടെ ഭാഗമായി ഒരു ഫിലിം ക്ലബ്ബും പ്രവർത്തിച്ചു വരുന്നു. എല്ലാ മാസം പതിനേഴാം തീയതി വൈകിട്ട് അഞ്ചു മുതൽ എട്ടു വരെയാണ് ഫിലിം പ്രദർശനം.

സമിതിയുടെ സഹോദര സംഘടന. ഡോ. കെ എൻ മുരളീധരൻ നായർ പ്രസിഡന്റൂം രവി പുലിയന്നൂർ സെക്രട്ടറിയുമായി പ്രവർത്തിക്കുന്നു.


</doc>
<doc id="219321" url="https://ml.wikipedia.org/wiki?curid=219321" title="ഏൺസ്റ്റ് വോൺ ഡോനാനി">
ഏൺസ്റ്റ് വോൺ ഡോനാനി

ഏൺസ്റ്റ് വോൺ ഡോനാനി ഹംഗേറിയൻ പിയാനിസ്റ്റും സംഗീത രചയിതാവുമായിരുന്നു. 1877 ജൂലൈ 27-ന് ബ്രാറ്റിസ്ലാവയിൽ ജനിച്ചു. ഗണിതശാസ്ത്രത്തിൽ പ്രൊഫസറായ പിതാവും ബുഡാപെസ്റ്റ് അക്കാദമി ഒഫ് മ്യൂസിക്കിലെ കാൾ ഫോസ്റ്റ്നറും പിയാനോ വിദഗ്ദ്ധനായ സ്റ്റീഫൻ തോമാനും സംഗീത രചയിതാവായ ഹാൻസ് കെസ്ലറുമാണ് ഡോനാനിക്ക് പരിശീലനം നൽകിയത്. 1897-ൽ ബിരുദം നേടിയ ഡോനാനി, യൂജിൻ ഡി ആൽബർട്ടിന്റെ മേൽനോട്ടത്തിൽ പിയാനോ പരിശീലനം നടത്തി.

1897 ഒക്ടോബർ ഒന്നിനാണ് ബർലിനിൽ ഡോനാനിയുടെ ആദ്യത്തെ പിയാനോ സംഗീതം അരങ്ങേറിയത്. തുടർന്ന് പിയാനോ സംഗീതം അവതരിപ്പിക്കാനായി ഡ്രെസ്ഡൻ, ഫ്രാങ്ക്ഫർട്ട്, വിയന്ന തുടങ്ങിയ സ്ഥലങ്ങളിൽ പര്യടനം നടത്തി. 1898-ൽ ലണ്ടനിലും അമേരിക്കയിലും അനേകം പരിപാടികൾ അവതരിപ്പിച്ചു. ബർലിനിലെ ഹോഷ്യുൾ ഫോർ മ്യൂസിക്കിൽ 1908 മുതൽ 1915 വരെ പിയാനോ പ്രൊഫസറായിരുന്നു. പിന്നീട് ബുഡാപെസ്റ്റിൽ താമസമുറപ്പിക്കുകയും കോൺസ് ഡയറക്റ്ററായി സേവനമനുഷ്ഠിക്കുകയും ചെയ്തു. 1945 വരെ ഹംഗേറിയൻ അക്കാദമിയുടേയും ഡയറക്ടറായിരുന്നു. രണ്ടാം ലോകയുദ്ധകാലത്ത് രണ്ടു പുത്രന്മാരെയും നഷ്ടപ്പെട്ട ഡോനാനി ഇംഗ്ലണ്ടിലും അമേരിക്കയിലും പര്യടനങ്ങൾ നടത്തുകയും അധ്യാപകവൃത്തിയിൽ ഏർപ്പെടുകയും ചെയ്തു. 1949-ൽ ഫ്ലോറിഡ സ്റ്റേറ്റ് യൂണിവേഴ്സിറ്റിയിൽ പ്രൊഫസർ ഒഫ് പിയാനോ ആൻഡ് കോംപോസിഷൻ ആയി നിയമിക്കപ്പെട്ടു.

ഹംഗേറിയൻ കാല്പനികയുഗത്തിന്റെ അന്ത്യഘട്ടത്തിലാണ് ഡോനാനി സംഗീതരചന നടത്തിയിരുന്നത്. ലോകപ്രസിദ്ധ സംഗീതജ്ഞനായ ബ്രാംസിൽ നിന്ന് ഇദ്ദേഹം പ്രചോദനം ഉൾക്കൊള്ളുകയുണ്ടായി. ഡോനാനിയുടെ ആദ്യകാല കൃതികളെ ബ്രാംസ് പുകഴ്ത്തിയിട്ടുമുണ്ട്.
മുതലായവയാണ് മുഖ്യരചനകൾ.

1960 ഫെബ്രുവരി 9-ന് ന്യൂയോർക്കിൽ ഡോനാനി അന്തരിച്ചു. അതേ വർഷം മെസേജ് ടു പോസ്റ്ററിറ്റി എന്ന പേരിൽ ആത്മകഥാപരമായ ഒരു ലഘുലേഖ പ്രസിദ്ധീകരിക്കപ്പെട്ടു. 



</doc>
<doc id="219357" url="https://ml.wikipedia.org/wiki?curid=219357" title="മുഴക്കുന്ന് മൃദംഗശൈലേശ്വരി ക്ഷേത്രം">
മുഴക്കുന്ന് മൃദംഗശൈലേശ്വരി ക്ഷേത്രം

കണ്ണൂർ ജില്ലയിലെ മുഴക്കുന്ന് ഗ്രാമപഞ്ചായത്തിൽ സ്ഥിതി ചെയ്യുന്ന ഒരു പുരാതന ഭഗവതീക്ഷേത്രമാണ് മുഴക്കുന്ന് മൃദംഗശൈലേശ്വരീ ദുർഗ്ഗാക്ഷേത്രം. ലോകമാതാവായ "ശ്രീ ദുർഗ്ഗാദേവിയാണ് (ആദിപരാശക്തി)" ആരാധനാമൂർത്തി. സരസ്വതീ സാന്നിധ്യമുള്ള ഈ ക്ഷേത്രത്തിൽ "സംഗീതരൂപിണിയായും" "പോരിൽ കലി തുള്ളുന്ന കാളി" അഥവാ "ശ്രീ പോർക്കലി ഭഗവതിയായും"രണ്ട് ഭാവങ്ങളിൽ മഹാദേവി ആരാധിക്കപ്പെടുന്നു. പഴശ്ശിരാജയുടെ പരദേവതാ ക്ഷേത്രമാണ് ഈ ഭഗവതീ ക്ഷേത്രം. പഴശ്ശി യുദ്ധത്തിന് പോകും മുൻപ് ഇവിടെ ശ്രീ പോർക്കലിക്ക് ഗുരുതിപൂജ നടത്തിയിരുന്നതായി വിശ്വസിക്കപ്പെടുന്നു. പരശുരാമൻ സൃഷ്ടിച്ച 108 ദുർഗ്ഗാക്ഷേത്രങ്ങളിൽ ഒന്നാണിതെന്ന് വിശ്വസിക്കപ്പെടുന്നു. കഥകളിയിലെ വന്ദനശ്ലോകമായ മാതംഗാനനമബ്ജവാസരമണീം... എന്ന കാവ്യം ഇവിടെ വെച്ചാണത്രേ രചിച്ചത്. ഇത് ഈ ക്ഷേത്രത്തിലെ മൃദംഗരൂപിണിയായ ശ്രീ ദുർഗ്ഗാഭഗവതിയെ സ്തുതിക്കുന്നതാണ്. കലാകാവ്യാദികളും അക്ഷരവുമെല്ലാം ദേവീസ്വരൂപമായി കണ്ട് ആരാധിക്കുന്ന പുരാതന ശാക്തേയ സമ്പ്രദായത്തിന്റെ ഭാഗമാണിതെന്ന് കണക്കാക്കപ്പെടുന്നു. ക്ഷേത്ര സമീപത്തായി തന്നെ കേരളവർമ്മ പഴശ്ശിരാജാവിന്റെ ഒരു പൂർണകായ പ്രതിമ സ്ഥാപിച്ചിട്ടുണ്ട്. 

2016-ൽ ഈ ക്ഷേത്രം വൻ ജനശ്രദ്ധ നേടിയിരുന്നു. മുൻ ഐ.പി.എസ്. ഉദ്യോഗസ്ഥൻ അലക്സാണ്ടർ ജേക്കബ് വെളിപ്പെടുത്തിയ മൂന്ന് സംഭവകഥകളാണ് ക്ഷേത്രത്തിലേയ്ക്കുള്ള ഭക്തജനങ്ങളുടെ ഒഴുക്ക് വർദ്ധിപ്പിച്ചത്. കലാവാസനകൾ വളരാനായും വിദ്യാഭ്യാസ ഉന്നതിക്കും ദുരിതശാന്തിക്കുമെല്ലാം ഈ ക്ഷേത്രദർശനം ഉത്തമമെന്ന് ഭക്തർ വിശ്വസിക്കുന്നു. നവരാത്രി വിജയദശമിയും മീനമാസത്തിലെ പൂരം നാളുമാണ് പ്രധാന ഉത്സവങ്ങൾ. മലബാർ ദേവസ്വം ബോർഡിന്റെ കീഴിലാണ് ക്ഷേത്രം.

സ്വർഗ്ഗലോകത്തു നിന്ന് ഈ പ്രദേശത്ത് പണ്ടെന്നോ സംഗീതരൂപിണിയായ ദുർഗ്ഗാഭഗവതി ഒരു മിഴാവിന്റെ രൂപത്തിൽ വന്നു വീണുവെന്നു പഴമൊഴി. മിഴാവ് അഥവാ മൃദംഗം വീണസ്ഥലമാണു പിന്നീട് മൃദംഗശൈലനിലയം എന്നായി മാറിയത്. പിന്നീടത് മിഴാവുകുന്ന് എന്നും അറിയപ്പെട്ടു തുടങ്ങി. കാലക്രമത്തിൽ അതു മാറി മിഴാക്കുന്ന് – മൊഴക്കുന്ന് എന്നിങ്ങനെ ഇന്നത്തെ മുഴക്കുന്ന് എന്ന പേരിൽ എത്തി നിൽക്കുന്നു. ക്ഷേത്രത്തിനകത്ത് അല്പം കുഴിഞ്ഞിരിക്കുന്ന ഭാഗത്താണ് മൃദംഗം വീണതെന്നു വിശ്വസിക്കപ്പെടുന്നു.

കേരളത്തിന്റെ തനതുകലാരൂപമായ കഥകളിയുടെ ഉദ്ഭവവും ഈ ക്ഷേത്രവുമായി അടുത്ത് ബന്ധപ്പെട്ടുനിൽക്കുന്നു. അതുമായി ബന്ധപ്പെട്ട് ഒരു കഥയും നിലവിലുണ്ട്. കഥകളിയുടെ ആദ്യരൂപം കൊട്ടാരക്കര തമ്പുരാൻ സൃഷ്ടിച്ചെടുത്ത രാമനാട്ടമായിരുന്നു. അറിയപ്പെടുന്ന നാല് ആട്ടക്കഥകളിലൂടെ (ബകവധം, കിർമ്മീരവധം, കീചകവധം, കല്യാണസൗഗന്ധികം) കോട്ടയം തമ്പുരാനാണ് അത് പരിഷ്കരിച്ചെടുത്തത്. ഒരിയ്ക്കൽ, ഇവിടെയിരുന്ന് ആട്ടക്കഥ രചിയ്ക്കുകയായിരുന്ന തമ്പുരാന് സ്ത്രീവേഷം സങ്കല്പിയ്ക്കാൻ നന്നേ ബുദ്ധിമുട്ടേണ്ടിവന്നു. അദ്ദേഹം പരാശക്തിയോട് പ്രാർഥിച്ച ആ സമയത്ത് ഭക്തവത്സലയായ ദുർഗ്ഗാഭഗവതി ക്ഷേത്രക്കുളത്തിൽ നിന്ന് ഒരു സ്ത്രീരൂപത്തിൽ പൊന്തിവന്നു. അന്ന് ജഗദീശ്വരി കാണിച്ചു കൊടുത്ത ആ രൂപത്തിൽ നിന്ന് പ്രചോദനമുൾക്കൊണ്ടാണ് തമ്പുരാൻ സ്ത്രീവേഷത്തിന്റെ രൂപം സൃഷ്ടിച്ചത്. ഇന്നും കഥകളിയിൽ ആ രൂപത്തിലാണ് സ്ത്രീവേഷം പ്രത്യക്ഷപ്പെടുന്നത്. അന്ന് മഹാദേവി പ്രത്യക്ഷപ്പെട്ട ആ കുളത്തിനും ഈ ക്ഷേത്രത്തിൽ വലിയ പ്രാധാന്യം ഉണ്ട്. 

ആദിപരാശക്തിയായ ദുർഗ്ഗാദേവിയാണ് "മൃദംഗശൈലേശ്വരിയായി" ഇവിടെ കുടികൊള്ളുന്നത്. മഹിഷാസുരനെ വധിക്കാനാണ് ദുർഗ്ഗ അവതരിച്ചതെന്നാണ് ഐതിഹ്യം.ശ്രീ പോർക്കലിയായ ഭദ്രകാളീ, സംഗീതരൂപിണിയായ സരസ്വതി, മഹാലക്ഷ്മി തുടങ്ങി വിവിധ ഭാവങ്ങളിൽ ജഗദംബ ഇവിടെ ആരാധിക്കപ്പെടുന്നു. മൃദംഗത്തിൽ കുടികൊണ്ട ഭഗവതിയാണ് മൃദംഗശൈലേശ്വരിയായതെന്ന് പറയപ്പെടുന്നു. ഇവിടെ വന്ന് ദർശനം നടത്തുന്നത് കൊല്ലൂർ മൂകാംബികാക്ഷേത്രത്തിൽ ദർശനം നടത്തുന്നതിന് തുല്യമായി പറയപ്പെടുന്നു.

-->ദക്ഷിണാമൂർത്തി (പരമശിവൻ)


</doc>
<doc id="219393" url="https://ml.wikipedia.org/wiki?curid=219393" title="ഡാളസ്-ഫോർട്ട്‌വർത്ത് മെട്രോപ്ലക്സ്">
ഡാളസ്-ഫോർട്ട്‌വർത്ത് മെട്രോപ്ലക്സ്

അമേരിക്കൻ ഐക്യനാടുകളിലെ ടെക്സസ് സംസ്ഥാനത്തെ 12 കൗണ്ടികൾ ചേർത്ത് 2003 യു.എസ്. സെൻസസ് നിശ്ചയിച്ച ഔദ്യോഗിക പേരാണ് ഡാളസ്-ഫോർട്ട്‌ വർത്ത്-ആർലിങ്ടൺ മെട്രോപ്പൊളിറ്റൻ സ്റ്റാറ്റിസ്റ്റിക്കൽ ഏരിയ. ഡാളസ്-ഫോർട്ട്‌വർത്ത് മെട്രോപ്ലക്സിനെ പ്രധാനമായും ഡാളസ്–പ്ലേനോ–ഇർവിങ്, ഫോർട്ട് വർത്ത്–ആർലിങ്ടൺ എന്നീ രണ്ടു മെട്രോപ്പൊളിറ്റൻ ഡിവിഷനുകളായി തിരിച്ചിരിക്കുന്നു. പ്രദേശവാസികൾ പൊതുവേ പ്രദേശത്തെ സൂചിപ്പിക്കാൻ ഡാളസ്/ഫോർട്ട് വർത്ത് മെട്രോപ്ലക്സ്, DFW, ദി മെട്രോപ്ലക്സ് എന്നിങ്ങനെയൊക്കെയുള്ള അനൗദ്യോഗികപേരുകൾ ഉപയോഗിക്കുന്നു. നോർത്ത് ടെക്സസിലെയും നോർത്ത് സെൻട്രൽ ടെക്സസിലെയും സാമ്പത്തിക സാംസ്കാരിക സിരാകേന്ദ്രമാണ് അമേരിക്കൻ ഐക്യനാടുകളിൽ സമുദ്രാതിർത്തിയില്ലാത്ത മെട്രോപ്പൊളിറ്റൻ പ്രദേശങ്ങളിൽവച്ച് ഏറ്റവും വലിയ ഈ പ്രദേശം.



</doc>
<doc id="219398" url="https://ml.wikipedia.org/wiki?curid=219398" title="ലാവോൺ (ടെക്സസ്)">
ലാവോൺ (ടെക്സസ്)

അമേരിക്കൻ ഐക്യനാടുകളിൽ ടെക്സസ് സംസ്ഥാനത്തെ കോളിൻ കൗണ്ടിയിലെ ഒരു നഗരമാണ് ലാവോൺ. 2010ലെ സെൻസസ് പ്രകാരം ഇവിടുത്തെ ജനസംഖ്യ 2,219 ആണ്. 
ലാവോൺ നഗരത്തിന്റെ അക്ഷരേക്ഷാംശങ്ങൾ ആണ്.

യുണൈറ്റഡ് സ്റ്റേറ്റ്സ് സെൻസസ് ബ്യൂറോയുടെ കണക്കുപ്രകാരം ടൗണിന്റെ മൊത്തം വിസ്തീർണ്ണം ആണ്. ഇതുമൊത്തം കരപ്രദേശമാണ്.



</doc>
<doc id="219400" url="https://ml.wikipedia.org/wiki?curid=219400" title="വൈലി (ടെക്സസ്)">
വൈലി (ടെക്സസ്)

അമേരിക്കൻ ഐക്യനാടുകളിലെ ടെക്സസ് സംസ്ഥാനത്ത് കോളിൻ, ഡാളസ്, റോക്ക്‌വോൾ കൗണ്ടികളിൽ പെടുന്ന ഒരു നഗരമാണ് വൈലി. 2000ലെ സെൻസസ് പ്രകാരം 15,132 പേർ മാത്രം താമസിച്ചിരുന്ന കൗണ്ടിയിലെ ജനസംഖ്യ 173.8% വർദ്ധിച്ച് 2010ലെ സെൻസസ് ആയപ്പോഴേയ്ക്കും 41,427 ആയി. ഒരുകാലത്ത് കോളിൻ കൗണ്ടിയിൽമാത്രമായി നിലകൊണ്ടിരുന്ന നഗരം ഇന്ന് ഡാളസ്, റോക്ക്‌വോൾ കൗണ്ടിയിലെ പ്രദേശങ്ങളും ഉൾപ്പെടുന്നു. ലാവോൺ തടാകവും റേ ഹബ്ബാർഡ് തടാകവും നഗരത്തിനടുത്താണ്.


</doc>
<doc id="219402" url="https://ml.wikipedia.org/wiki?curid=219402" title="സാക്സി (ടെക്സസ്)">
സാക്സി (ടെക്സസ്)

അമേരിക്കൻ ഐക്യനാടുകളിലെ ടെക്സസ് സംസ്ഥാനത്ത് കോളിൻ, ഡാളസ് കൗണ്ടികളിലായി സ്ഥിതി ചെയ്യുന്ന ഒരു നഗരമാണ് സാക്സി. 2010ലെ സെൻസസ് പ്രകാരം നഗരത്തിൽ 20,329 പേർ വസിക്കുന്നു. ടെക്സസ് ഹൈവേ 78ന്റെ ഇരുവശങ്ങളിലുമായി സ്ഥിതി ചെയ്യുന്ന നഗരം പ്രസിഡന്റ് ജോർജ്ജ് ബുഷ് ടേൺപൈക്കിനും (ടെക്സസ് ഹൈവേ 190) ഫയർവീൽ ടൗൺ സെന്ററിനും ഒരു മൈൽ വടക്കായാണ് സ്ഥിതി ചെയ്യുന്നത്.

1845ൽ പ്രഷ്യൻ കുടിയേറ്റക്കാരനായ വില്യം സാക്സിയാണ് നഗരം സ്ഥാപിച്ചത്. കോളിൻ കൗണ്ടിയിൽ വാങ്ങിച്ച ഇദ്ദേഹമാണ് കൗണ്ടിയിലെ ആദ്യ കോട്ടൺ മില്ലുകൾ സ്ഥാപിച്ചത്. 1886ൽ റെയിൽറോഡ് നിർമ്മിക്കുന്നതിനായി തന്റെ കൈവശമിരുന്ന വസ്തുവിന്റെ മുന്നിലൂടെ 100 അടി വീതം ഇദ്ദേഹം ദാനമായി നൽകി. പിന്നീട് റെയിൽവേ അവിടെ ഡിപ്പോ നിർമ്മിച്ചപ്പോൾ സാക്സി എന്ന പേരു നൽകി, പിന്നീട് ഡിപ്പോയിരുന്ന നഗരത്തിനും ഈ പേര് കൈവന്നു.

സാക്സിയുടെ അക്ഷരേഖാംശങ്ങൾ (32.976433, -96.586138) എന്നാണ്.

യുണൈറ്റഡ് സ്റ്റേറ്റ്സ് സെൻസസ് ബ്യൂറോയുടെ കണക്കുപ്രകാരം നഗരത്തിന്റെ മൊത്തം വിസ്തീർണ്ണം ആണ്. ഇതിൽ കരപ്രദേശവും (1.62%‌) ജലവുമാണ്.



</doc>
<doc id="219409" url="https://ml.wikipedia.org/wiki?curid=219409" title="പ്രിൻസ്ടൺ (ടെക്സസ്)">
പ്രിൻസ്ടൺ (ടെക്സസ്)

അമേരിക്കൻ ഐക്യനാടുകളിലെ ടെക്സസ് സംസ്ഥാനത്ത് കോളിൻ കൗണ്ടിയിൽപ്പെട്ട ഒരു നഗരമാണ് പ്രിൻസ്ടൺ. 2010ലെ സെൻസസ് പ്രകാരം നഗരത്തിൽ 6,807 പേർ വസിക്കുന്നു.
പ്രിൻസ്ടണിന്റെ അക്ഷരേഖാംശങ്ങൾ ആണ്.



</doc>
<doc id="219413" url="https://ml.wikipedia.org/wiki?curid=219413" title="ന്യൂ ഹോപ്പ് (ടെക്സസ്)">
ന്യൂ ഹോപ്പ് (ടെക്സസ്)

അമേരിക്കൻ ഐക്യനാടുകളിലെ ടെക്സസ് സംസ്ഥാനത്ത് കോളിൻ കൗണ്ടിയിൽപ്പെട്ട ഒരു പട്ടണമാണ് ന്യൂ ഹോപ്പ്. 2010ലെ സെൻസസ് പ്രകാരം പട്ടണത്തിൽ 614 പേർ വസിക്കുന്നു.
ന്യൂ ഹോപ്പ് പട്ടണത്തിന്റെ അക്ഷരേക്ഷാംശങ്ങൾ ആണ്.

യുണൈറ്റഡ് സ്റ്റേറ്റ്സ് സെൻസസ് ബ്യൂറോയുടെ കണക്കുപ്രകാരം പട്ടണത്തിന്റെ മൊത്തം വിസ്തീർണ്ണം ആണ്. ഇതുമൊത്തം കരപ്രദേശമാണ്.


</doc>
<doc id="219415" url="https://ml.wikipedia.org/wiki?curid=219415" title="മെലീസ (ടെക്സസ്)">
മെലീസ (ടെക്സസ്)

അമേരിക്കൻ ഐക്യനാടുകളിലെ ടെക്സസ് സംസ്ഥാനത്ത് കോളിൻ കൗണ്ടിയിൽപ്പെട്ട ഒരു നഗരമാണ് മെലീസ. 2010ലെ സെൻസസ് പ്രകാരം പട്ടണത്തിൽ 4,695 പേർ വസിക്കുന്നു.
മെലീസ നഗരത്തിന്റെ അക്ഷരേക്ഷാംശങ്ങൾ ആണ്.

യുണൈറ്റഡ് സ്റ്റേറ്റ്സ് സെൻസസ് ബ്യൂറോയുടെ കണക്കുപ്രകാരം നഗരത്തിന്റെ മൊത്തം വിസ്തീർണ്ണം ആണ്. ഇതുമൊത്തം കരപ്രദേശമാണ്.


</doc>
<doc id="219417" url="https://ml.wikipedia.org/wiki?curid=219417" title="പ്രോസ്പർ (ടെക്സസ്)">
പ്രോസ്പർ (ടെക്സസ്)

അമേരിക്കൻ ഐക്യനാടുകളിലെ ടെക്സസ് സംസ്ഥാനത്ത് കോളിൻ കൗണ്ടിയിലും ഡെന്റൺ കൗണ്ടിയിലുമായി സ്ഥിതി ചെയ്യുന്ന ഒരു സമ്പന്നപട്ടണമാണ് പ്രോസ്പർ. ഡാളസ് - ഫോർട്ട്‌വർത്ത് മെട്രോപ്പൊളിറ്റൻ പ്രദേശത്ത് സ്ഥിതി ചെയ്യുന്ന പട്ടണത്തിലെ ശരാശരി വീടിന്റെ വില നാലു ലക്ഷം യു.എസ്. ഡോളറിനു മേലെയാണ്. 2010ലെ സെൻസസ് പ്രകാരം പട്ടണത്തിൽ 9,423 പേർ വസിക്കുന്നു.
ന്യൂ ഹോപ്പ് പട്ടണത്തിന്റെ അക്ഷരേക്ഷാംശങ്ങൾ ആണ്.

യുണൈറ്റഡ് സ്റ്റേറ്റ്സ് സെൻസസ് ബ്യൂറോയുടെ കണക്കുപ്രകാരം പട്ടണത്തിന്റെ മൊത്തം വിസ്തീർണ്ണം ആണ്. ഇതിൽ കരപ്രദേശവും (1.09%) ജലവുമാണ്.



</doc>
<doc id="219420" url="https://ml.wikipedia.org/wiki?curid=219420" title="കർബല">
കർബല

ബാഗ്ദാദിൽ നിന്ന് ഏകദേശം 100 കി.മീ. തെക്കുപടിഞ്ഞാറായി സ്ഥിതി ചെയ്യുന്ന ഇറാഖിലെ ഒരു പട്ടണമാണ് കർബല(അറബി: كربلاء).
970,000ഓളം ജനസംഖ്യയുള്ള കർബല, കർബല സംസ്ഥാനത്തിന്റെ തലസ്ഥാനം കൂടിയാണ്.

എ.ഡി. 680ൽ നടന്ന കർബല യുദ്ധത്തിന്റെ പേരിലാണ് കർബല പ്രശസ്തമായത്. മക്കക്കും മദീനക്കും ശേഷം ഷിയാ മുസ്ലിംകളുടെ പുണ്യസ്ഥലമാണ് കർബല. ഇമാം ഹുസൈൻ ഷ്രിനിന്റെ ജന്മസ്ഥലം കൂടിയാണ് കർബല. ഹുസൈൻ ബിൻ അലിയുടെ (ഇമാം ഹുസൈൻ) ശവകുടീരം എന്ന നിലയിലും കർബല അറിയപ്പെടുന്നു. വർഷം തോറും ഈ ശവകുടീരത്തിൽ ഷിയാ മുസ്ലിംകൾ അനുസ്മരിക്കാനെത്തുന്നു. ഷിയാ മുസ്ലികളും സുന്നി മുസ്ലികളും കർബലയെ വിശുദ്ധ സ്ഥലമായി കാണുന്നു.

കർബലയുടെ അന്തരീക്ഷം ഇപ്പോഴും ശോകമൂകമാണ്.

ആ മണ്ണിൽ വീണ കണ്ണീരിന്റെ നനവുകൾ ഇപ്പോഴും വറ്റിയിട്ടില്ല.

കർബലയുടെ ഭൂമിയെ ചോരയുടുപ്പിച്ച രക്തകണങ്ങൾ ഉണങ്ങാതെ കിടക്കുകയാണ്...

കർബല ഇസ്ലാമിക ചരിത്രത്തിലെ ദുരന്ത പൂർണ്ണമായ ഒരു അദ്ധ്യായം തീർത്തിരിക്കുന്നു.

കർബലയുടെ പൊടിമണ്ണിൽ ഉരുണ്ടു വീണത് പുണ്യ ഹബീബിന്റെ (സ) പ്രിയ പൗത്രൻ ഹുസൈൻ (റ)ൻറെയും കുടുംബാംഗങ്ങളുടെയും അടക്കം നൂറ്റി അറുപത്തിഒമ്പതോളം ആളുകളുടെ ശിരസ്സുകളും ശരീരങ്ങളുമായിരുന്നു.

രോദനമടങ്ങാത്ത കർബലയിൽ നിന്ന് അടിച്ചു വീശുന്ന കാറ്റിൽ ഇപ്പോഴും ഉയരുന്നത് പിഞ്ചുമക്കളുടെ രോദനമാണ്.

ഹിജ്റ അറുപത്.യോഗ്യരായ സ്വഹാബിമാരെ ഒഴിവാക്കി മുആവിയ (റ) മകനായ യസീദിനെ ഭരണം ഏൽപ്പിക്കുന്നു.ഖിലാഫത്ത് ഒഴിവാക്കി രാജവാഴ്ച ഭരണം ഏറ്റെടുത്തത് മുസ്ലിം സമൂഹം ഇഷ്ടപ്പെട്ടില്ല. യസീദിനെ അംഗീകരിക്കാത്ത ധീരനായ ഹുസൈനുബ്നു അലിക്കു (റ) (നബിയുടെ പുത്രി ഫാത്വിമയുടെ പുത്രൻ) കൂഫാനിവാസികൾ പിന്തുണ പ്രഖ്യാപിച്ചു. ഭരണം ഏറ്റെടുക്കാൻ അവർ ഹുസൈൻ(റ)വിനെ അവിടേക്കു ക്ഷണിച്ചു. ദീർഘമായ കത്തിടപാടുകൾക്കുശേഷം ബൈഅത്തു സ്വീകരിക്കാൻ തന്റെ പ്രതിനിധിയായി മുസ്ലിമുബ്നു ഉഖൈലിനെ (റ)  അദ്ദേഹം കൂഫയിലേക്കയച്ചു. മുസ്ലിമിൽനിന്നു ലഭിച്ച സന്ദേശത്തിന്റെ അടിസ്ഥാനത്തിൽ ഹുസൈൻ (റ) തന്റെ അനുയായികളും കുടുംബത്തിലെ സ്ത്രീകളും കുട്ടികളുമടക്കം എൺപതുപേർ വരുന്ന സംഘവുമായി മക്കയിൽനിന്ന് കൂഫയിലേക്കു തിരിച്ചു. സ്വഹാബികളിൽ പലരും അദ്ദേഹത്തിന്റെ തീരുമാനത്തെ എതിർത്തെങ്കിലും ഇമാം ഹുസൈൻ (റ) പിന്മാറിയില്ല.

കാര്യങ്ങൾ മാറിമറിഞ്ഞതു പെട്ടെന്നായിരുന്നു. യസീദ് ക്രൂരനും നിർദയനുമായ അബ്ദുല്ലാഹിബ്നു സിയാദിനെ കൂഫയിലെ ഗവർണറായി നിയോഗിക്കുകയും കുഴപ്പം അടിച്ചമർത്താൻ ആവശ്യപ്പെടുകയും ചെയ്തു. ഇബ്നു സിയാദിനെ ഭയപ്പെട്ട കൂഫക്കാർ ഇമാം ഹുസൈനു (റ)  നൽകിയ പിന്തുണ പിൻവലിക്കുകയും മുസ്ലിമുബ്നു ഉഖൈലിനെ  (റ) പിടികൂടാൻ ഇബ്നു സിയാദിനെ സഹായിക്കുകയും ചെയ്തു. അയാൾ മുസ്ലിമിനെ (റ)  ക്രൂരമായി കൊന്നു കളഞ്ഞു. യാത്രാമധ്യേ മുസ്ലിമിന്റെ (റ)  മരണവാർത്തയും കൂഫക്കാരുടെ കൂറുമാറ്റവും അറിഞ്ഞ ഹുസൈൻ (റ)  മക്കയിലേക്കുതന്നെ മടങ്ങിപ്പോകാൻ ഒരുങ്ങി. എന്നാൽ വധിക്കപ്പെട്ട മുസ്ലിമിന്റെ (റ)  കുടുംബക്കാരുടെ നിർബന്ധത്തിനു വഴങ്ങി കൂഫയിലേക്കു യാത്ര തുടർന്നു.

ഹുസൈനും (റ)  സംഘവും യൂഫ്രട്ടീസ് നദിയുടെ തീരത്ത് ‘കർബല’ എന്ന സ്ഥലത്ത് എത്തിയപ്പോൾ ഇബ്നു സിയാദിന്റെ ആയിരം പേരടങ്ങുന്ന സൈന്യം അവരെ തടഞ്ഞു. കൂഫക്കാരുടെ ക്ഷണപ്രകാരമാണ് താൻ വന്നതെന്നും അവർക്കാവശ്യമില്ലെങ്കിൽ മക്കയിലേക്കു തിരിച്ചുപോകാമെന്നും ഇമാം ഹുസൈൻ (റ)  അവരെ അറിയിച്ചു. എന്നാൽ അദ്ദേഹത്തെ ഇബ്നുസിയാദിന്റെ അടുത്തേക്ക് കൊണ്ടുപോകാനാണ് തങ്ങളോടുള്ള കൽപനയെന്ന് സൈനിക നേതാവ് അിറയിച്ചു. അപ്പോൾ ഹുസൈൻ (റ)  ഇപ്രകാരം പറഞ്ഞു: “ഒന്നുകിൽ യസീദിനെ ചെന്നു കാണാൻ എന്നെ അനുവദിക്കുക. അദ്ദേഹവമായി നേരിൽ സംസാരിച്ച് പ്രശ്നങ്ങൾ പരിഹരിച്ചു കൊള്ളാം. അല്ലെങ്കിൽ മടങ്ങിപ്പോകാനോ അതിർത്തിയിലേക്കുപോയി ദൈവമാർഗത്തിൽ ജിഹാദ് ചെയ്യുവാനോ അനുവദിക്കുക.”

പക്ഷേ, ഹുസൈന്റെ (റ)  ഒരു ഉപാധിയും ഇബ്നു സിയാദിന്റെ സൈന്യം സ്വീകരിച്ചില്ല. യസീദിനു ബൈഅത്തു ചെയ്യണമെന്ന് അവർ നിർബന്ധിച്ചു. നബി(സ)യുടെ പുത്രി ഫാത്തിമയുടെ (റ)  പുത്രൻ ധീരനായ ഹുസൈൻ ബിൻ അലി(റ) ജീവൻ നൽകി രക്തസാക്ഷിത്വം വരിച്ചാലും കയ്യൂക്കിനു മുന്നിൽ തലകുനിക്കുന്ന ആളായിരുന്നില്ല. അവസാനം ഇരുവിഭാഗവും ഏറ്റുമുട്ടി. ഇമാം ഹുസൈന്റെ പക്ഷത്തുള്ള പുരുഷന്മാർ രക്തസാക്ഷികളായി. രോഗം മൂലം യുദ്ധത്തിൽ പങ്കെടുക്കാതിരുന്ന ഹുസൈന്റെ (റ)  പുത്രൻ ബാലനായ സൈനുൽ ആബിദീനും (റ)  സ്ത്രീകളും മറ്റു കുട്ടികളും മാത്രമാണ് അവശേഷിച്ചത്. ഇമാം ഹുസൈന്റെ (റ)  അറുത്തെടുത്ത ശിരസ്സും അവശേഷിച്ചവരെയും കൊണ്ട് സൈന്യം ഇബ്നു സിയാദിന്റെ അടുക്കലെത്തി. ഇബ്നു സിയാദ് അവരെ ദമസ്കസിൽ യസീദിന്റെ അടുക്കലേക്കയച്ചു.

മുഹർറം 10-ന് അഹ്‌ലുബൈത്തിലെ പ്രമുഖരായ ഓരോ വ്യക്തിയേയും ഛിന്നഭിന്നമാക്കുന്ന കാഴ്ച ലോകം നെടുവീർപ്പോടെ കണ്ടുനിന്നു. ഹുസൈൻ(റ) ന്റെ പുത്രൻ അലി അക്ബറുബ്‌നു ഹുസൈൻ(റ) രക്തസാക്ഷിത്വം വരിക്കുന്നത് കണ്ട് സൈനബ് (റ)'യാ അഖാഹ്' എന്നാർത്തുവിളിച്ചുകൊണ്ട് തമ്പിൽനിന്ന് പുറത്തേക്ക് ചാടി. ചോരയിൽ കുതിർന്ന ആ മൃതശരീരം കെട്ടിപിടിച്ച് അവർ ആർത്തുകരഞ്ഞു. ഹസ്രത്ത് ഹുസൈൻ (റ) സഹോദരിയെ പിടിച്ച് ടെന്റിനകത്തേക്ക് കൊണ്ടുപോയി. തുടർന്ന് ചേതനയറ്റ മകന്റെ ശരീരം അദ്ദേഹം ചുമന്നുകൊണ്ട് ടെന്റിലെത്തിച്ചു.

അപ്പോൾ സൈനബ് (റ) തന്റെ ചെറുമക്കളായ മുഹമ്മദിനേയും (റ)ഔനിനേയും(റ) യുദ്ധക്കളത്തിലേക്കയക്കാൻ സഹോദരൻ ഹുസൈൻ (റ)യോട് സമ്മതം ചോദിച്ചു. അദ്ദേഹം അതിനനുവദിച്ചില്ല. എന്നാൽ സൈനബ് (റ) വീണ്ടും വീണ്ടും നിർബന്ധം ചെലുത്തിക്കൊണ്ടിരുന്നു. സൈനബ്ബ്‌നു അലിയുടെ മക്കളാകട്ടെ, ഒരു കളിക്കളത്തിലേക്കെന്നോണം യുദ്ധക്കളത്തിലേക്ക് പോകാൻ തിടുക്കം കാട്ടിക്കൊണ്ടിരുന്നു. അപ്പോഴേക്കും കിരാതരായ ഭരണകൂട ഭീകരൻമാർ ആ കുഞ്ഞുങ്ങളെ റാഞ്ചിക്കഴിഞ്ഞിരുന്നു.

കൊല്ലപ്പെട്ടവരുടെ പാവനമായ മൃതശരീരങ്ങൾ യുദ്ധക്കളത്തിൽ ഇട്ടേച്ച് ശത്രുപക്ഷം പിൻമാറി. ഈ കാഴ്ച കണ്ടപ്പോൾ സൈനബിന് (റ) സഹിച്ചില്ല.  കർബലാ ദുരന്തം അറിഞ്ഞ് കൂഫക്കാർ അവിടെ തടിച്ചുകൂടി. അവരെ നോക്കി സൈനബ് (റ) പ്രഖ്യാപിച്ചു: <nowiki>"</nowiki>ജനങ്ങളേ ലജ്ജിക്കുക, മുഹമ്മദ് നബി (സ)തിരുമേനിയുടെ പ്രിയപ്പെട്ട പേരമക്കളാണ് ഈ രണാങ്കണത്തിൽ കിടക്കുന്നത്.<nowiki>"</nowiki> തുടർന്ന് കൂഫക്കാരുടെ ആ വലിയ സംഘത്തെ നോക്കി സൈനബ്(റ) ചില അപ്രിയ സത്യങ്ങൾ വിളിച്ച് പറഞ്ഞു: <nowiki>"</nowiki>കൂഫക്കാരെ, വഞ്ചകരെ, കരാർ വഞ്ചകരെ, നിങ്ങളുടെ കണ്ണുകളിൽ കണ്ണീർ ഒരിക്കലും വറ്റാതിരിക്കട്ടെ. സ്വയം നൂൽ നൂറ്റിട്ട് പിന്നീട് അതുടച്ച് കളഞ്ഞവരെ പോലെയാണ് നിങ്ങൾ. നിങ്ങളുടെ ഹൃദയങ്ങളെ നൈതികത തൊട്ടുതീണ്ടിയിട്ടില്ല. നിങ്ങൾ എന്റെ സഹോദരനെ വിളിച്ചുവരുത്തി ബൈഅത്ത് ചെയ്തിട്ട് വഞ്ചിച്ചു. നിങ്ങളുടെ സ്‌നേഹം കേവലം കാപട്യം മാത്രം. ചതിയും വഞ്ചനയും നിങ്ങളുടെ ഹൃദയങ്ങളെ ആവരണം ചെയ്തിരിക്കുന്നു. ക്രൂരത നിങ്ങളിൽ മൂടപ്പെട്ടിരിക്കുന്നു.<nowiki>"</nowiki> 

ഈ സംഭവത്തിന് രണ്ടാം നാൾ കൂഫയിലെ ഗവർണർ ഉബൈദുല്ലാഹിബ്‌നു സിയാദ് ദർബാർ വിളിച്ചു ചേർത്തു. തടവുകാരാക്കപ്പെട്ട നബികുടുംബത്തെ അയാളുടെ മുമ്പിൽ ഹാജരാക്കി. തികച്ചും മുറിവേറ്റ ഹൃദയത്തോടെയായിരുന്നു ഹസ്രത്ത് സൈനബിന്റെ (റ)നിൽപ്. 

ഇബ്‌നു സിയാദ് ചോദിച്ചു: <nowiki>"</nowiki>ഈ സ്ത്രീ ആരാണ്?<nowiki>"</nowiki> 

ഒരു അടിമ സ്ത്രീ പറഞ്ഞു: <nowiki>"</nowiki> സൈനബ് ബിൻത് അലി.<nowiki>"</nowiki>

ഇബ്‌നുസിയാദിന്റെ ആഹ്ലാദപ്രകടനം ഹസ്രത്ത് സൈനബിന്റെ (റ) മനസ്സിൽ രോഷാഗ്നി പടർത്തി. കർബലയിൽ വീണുടഞ്ഞ അവരുടെ വേദനിക്കുന്ന ഹൃത്തടം ഒന്നുകൂടെ പിടഞ്ഞു. അയാൾ ഹസ്രത്ത് സൈനുൽ ആബിദിനെ (റ) നോക്കി ചോദിച്ചു: <nowiki>"</nowiki>കുട്ടി നീ ഏതാ?!<nowiki>"</nowiki> മറുപടി വന്നു: <nowiki>"</nowiki>അലിയ്യുബ്‌നു ഹുസൈൻ (റ)(ഹുസൈന്റെ മകൻ അലി).<nowiki>"</nowiki> 

ഉടനെ അംറബ്‌നു സിയാദിനോട് ഇബ്‌നുസിയാദ് ചോദിച്ചു: <nowiki>"</nowiki>ഇവനെ എന്തുകൊണ്ട് ബാക്കിവച്ചു?<nowiki>"</nowiki> <nowiki>"</nowiki>രോഗിയായതിനാൽ.<nowiki>"</nowiki>

അവനെ എന്റെ മുമ്പിലിട്ട് കൊന്നേക്ക്.<nowiki>"</nowiki> ഇബ്‌നു സിയാദിന്റെ കരാളമനസ്സ് അപ്പോഴും തപിക്കുകയായിരുന്നു. <nowiki>"</nowiki>ഇബ്‌നുസിയാദ്! ഇനിയും ഞങ്ങളുടെ രക്തം കുടിച്ചത് നിനക്ക് മതിയായില്ലെ. ഈ പാവം കുട്ടിയെ യമപുരിക്കയക്കണമെങ്കിൽ എന്നെ കൂടി കൊല്ല്!<nowiki>"</nowiki> സൈനബ് (റ)പൊട്ടിത്തെറിച്ചു. അവർ സൈനുൽ ആബിദിനെ (റ)അണച്ചുപിടിച്ചു. 

മറ്റെന്തോ ചിന്തിച്ചിട്ടെന്നോണം കുട്ടിയെ അവരോടൊപ്പം വിട്ടേക്കാൻ അയാൾ ആജ്ഞാപിച്ചു. 

ഇമാം ഹുസൈന്റെ (റ) തിരുശിരസ്സ് യസീദിന്റെ മുമ്പിൽ ഹാജരാക്കിയപ്പോൾ ആ രംഗം കണ്ടുനിൽക്കാനാവാതെ നബികുടുംബത്തിലെ സ്ത്രീകൾ വിങ്ങിപ്പൊട്ടി. ശോകമൂകമായ ഹസ്രത്ത് സൈനബ് (റ) സ്വസഹോദരന്റെ ചേതനയറ്റ തിരുശിരസ്സിനെ നോക്കി വിലപിച്ചു. ഹൃദയഭേദകമായ സൈനബിന്റെ (റ) ഈ തുടക്കം കണ്ടപ്പോൾ യസീദ് ഇടപെട്ടു. <nowiki>"ഈ സ്ത്രീ ഏതാണ്"</nowiki>? 

<nowiki>"ഹുസൈനും കൂട്ടുകാരും മരിച്ചിട്ടില്ല. അവർ അവരുടെ രക്ഷിതാവിങ്കൽ ജീവിച്ചിരിക്കുന്നു. അത് മതി അവർക്ക്. നീതിമാനായ ദൈവം തമ്പുരാൻ നബികുടുംബത്തിലെ മക്കളോടും കൂട്ടുകാരോടും അക്രമം ചെയ്തവരെ കഠിനകഠോരമായി വിചാരണചെയ്യും. പടച്ചതമ്പുരാന്റെ മുമ്പിൽ ഞങ്ങൾ ആവലാതികളും പരാതികളും സമർപ്പിക്കുന്നു."</nowiki> ഹൈദറെ കർറാറിന്റെ പുത്രിയുടെ സിംഹഗർജ്ജനം കേട്ട് യസീദും തന്റെ സഭക്കാരും തരിച്ചിരുന്നുപോയി. യസീദിന് ഉള്ളാലെ ഭീതിപരന്നു. റസൂൽ തിരുമേനിയുടെ (സ) കുടുംബത്തെ സഹായിക്കാതെയും സംരക്ഷിക്കാതെയുമിരുന്നാൽ ആളുകൾ തനിക്കെതിരെ തിരിയുമോ എന്നയാൾ ഭയപ്പെട്ടു. അയാൾ നബികുടുംബത്തിലെ സ്തീകളെ തന്റെ അന്തപുരത്ത് താമസിപ്പിക്കാൻ പ്രത്യേകം  ഏർപ്പാട് ചെയ്തു. അവരെ മാനസികമായി തണുപ്പിക്കാനും ശ്രമിച്ചു. 

ഏതാനും ദിവസങ്ങൾക്ക് ശേഷം ഹസ്രത്ത്‌ നുഅ്മാനുബ്‌നു ബഷീർ അൻസാരിയുടെ (റ)കൂടെ സൈനബിനെയും (റ)കുടുംബങ്ങളെയും മദീനയിലേക്ക് യാത്രയാക്കി. ഖാഫില പോകാനൊരുങ്ങുമ്പോൾ ഹസ്രത്ത് സൈനബ് (റ) പ്രസ്താവിച്ചു: <nowiki>"</nowiki>ഒട്ടകക്കട്ടിലിൽ കറുത്തവിരി ഇട്ടേക്കൂ. സയ്യിദതിതുന്നിസാ ഫാതിമയുടെ അരുമമക്കളാണീ പോകുന്നതെന്ന് എല്ലാവരും അറിയട്ടെ.<nowiki>"</nowiki> 

എന്നാൽ നുഅ്മാനുബ്‌നു ബഷീർ പരമാവധി കാരുണ്യത്തോടെയാണ് ആ മർദ്ദിതസംഘത്തോട് പെരുമാറിയത്. യാത്രയിലുടനീളം അവർക്ക് പ്രശ്‌നങ്ങളൊന്നും വരാതിരിക്കാൻ അദ്ദേഹം ആവത് ശ്രമിച്ചു. 

ശരണമേതുമില്ലാതെ താനനുഭവിച്ച വേദനകളും നേരിട്ട ദുരന്തങ്ങളും കാരണമായി സൈനബിന്റെ (റ) ഹൃദയം പൊട്ടിത്തകർന്നിരുന്നു. കർബലയിൽനിന്ന് മടങ്ങിയതിൽ പിന്നെ ആരും അവരുടെ വദനത്തിൽ ചിരിപരന്ന് കണ്ടിട്ടില്ല.

കർബല പലതും നമ്മെ ഓർമ്മപ്പെടുത്തുകയാണ്...

യസീദ്മാർ അവരുടെ ആവനാഴിയിൽ അമ്പ് രാകികൊണ്ടിരിക്കുന്നു.

കർബലയിലെ രക്ത സാക്ഷിത്വം നമ്മുടെ വിശ്വാസങ്ങൾക്ക് കരുത്തേകട്ടെ...



</doc>
<doc id="219421" url="https://ml.wikipedia.org/wiki?curid=219421" title="അന്ന (ടെക്സസ്)">
അന്ന (ടെക്സസ്)

അമേരിക്കൻ ഐക്യനാടുകളിലെ ടെക്സസ് സംസ്ഥാനത്ത് കോളിൻ കൗണ്ടിയിൽപ്പെട്ട ഒരു നഗരമാണ് അന്ന. 2010ലെ സെൻസസ് പ്രകാരം പട്ടണത്തിൽ 8,249 പേർ വസിക്കുന്നു.
അന്ന നഗരത്തിന്റെ അക്ഷരേക്ഷാംശങ്ങൾ ആണ്.

അന്ന നഗരത്തിന്റെ വെബ്സൈറ്റ് പ്രകാരം നഗരത്തിന്റെ മൊത്തം വിസ്തീർണ്ണം 15 ചതുരശ്രമൈൽ ആണ്. ഇതുകൂടാതെ 60 ചതുരശ്രമൈൽ പ്ലാനിങ് പ്രദേശവുമുണ്ട്. അന്ന ഡാളസിന്റെയോ മക്കിന്നിയുടെയോ ഭാഗമല്ല.



</doc>
<doc id="219425" url="https://ml.wikipedia.org/wiki?curid=219425" title="സെലീന (ടെക്സസ്)">
സെലീന (ടെക്സസ്)

അമേരിക്കൻ ഐക്യനാടുകളിലെ ടെക്സസ് സംസ്ഥാനത്ത് കോളിൻ കൗണ്ടിയിലും ഡെന്റൺ കൗണ്ടിയിലുമായി സ്ഥിതി ചെയ്യുന്ന ഒരു നഗരമാണ് സെലീന. 200ലെ സെൻസസ് പ്രകാരം 1,861 പേർ വസിക്കുന്ന നഗരത്തിൽ 2010ലെ സെൻസസ് പ്രകാരം പട്ടണത്തിൽ 6,028 പേർ വസിക്കുന്നു.
സെലീന പട്ടണത്തിന്റെ അക്ഷരേക്ഷാംശങ്ങൾ ആണ്.

യുണൈറ്റഡ് സ്റ്റേറ്റ്സ് സെൻസസ് ബ്യൂറോയുടെ കണക്കുപ്രകാരം പട്ടണത്തിന്റെ മൊത്തം വിസ്തീർണ്ണം ആണ്. ഇതിൽ കരപ്രദേശവും (1.10%) ജലവുമാണ്.


</doc>
<doc id="219443" url="https://ml.wikipedia.org/wiki?curid=219443" title="മെസ്സിയർ 23">
മെസ്സിയർ 23

ധനു രാശിയിൽ സ്ഥിതിചെയ്യുന്ന ഒരു തുറന്ന താരവ്യൂഹമാണ് മെസ്സിയർ 23 (M23) അഥവാ NGC 6494. ചാൾസ് മെസ്സിയറാണ് 1764 ജൂൺ 20-ന് ഈ താരവ്യൂഹത്തെ ആദ്യമായി നിരീക്ഷിച്ച് തന്റെ പട്ടികയിൽ ഇരുപത്തിമൂന്നാമത്തെ അംഗമായി ഉൾപ്പെടുത്തിയത്.

ഇടത്തരം ദൂരദർശിനികളുപയോഗിച്ച് ഈ താരവ്യൂഹത്തെ നിരീക്ഷിക്കാൻ സാധിക്കും. ഭൂമിയിൽ നിന്ന് 2150 പ്രകാശവർഷം ആണ് M23-ലേക്കുള്ള ദൂരം. 150 ഓളം നക്ഷത്രങ്ങൾ ഈ താരവ്യൂഹത്തിൽ നിരീക്ഷിക്കപ്പെട്ടിട്ടുണ്ട്, ഇവയിൽ ഏറ്റവും പ്രകാശം കൂടിയവയുടെ ദൃശ്യകാന്തിമാനം 9.2 ആണ്.


</doc>
<doc id="219448" url="https://ml.wikipedia.org/wiki?curid=219448" title="ജഗന്നാഥൻ">
ജഗന്നാഥൻ

മലയാളത്തിലെ ഒരു പ്രധാന ചലച്ചിത്ര-നാടക-സീരിയൽ നടനും, നാടകസംവിധായകനും, നൃത്തസംവിധായകനും, ഗായകനുമായിരുന്നു അന്തരിച്ച ജഗന്നാഥൻ (1938-2012 ഡിസംബർ 8).

ശേഖരൻ നായരുടേയും ദേവകി അമ്മയുടേയും പുത്രനായി 1938-ൽ ചങ്ങനാശേരിയിൽ ജനിച്ചു. തുറവൂർ എൽ പി സ്കൂൾ, വൈക്കം ഗവണ്മെന്റ് സ്കൂൾ എന്നിടങ്ങളിൽ നിന്ന് പ്രാഥമിക വിദ്യാഭ്യാസം പൂർത്തിയാക്കിയ ശേഷം രാജസ്ഥാനിലെ രാഷ്ട്രീയ അനുശാസൻ യോജനിൽ നിന്ന് റാങ്കോടെ പരിശീലനം നേടി. ഇൻഡോറിലെ സ്കൂളിൽ ജോലി നോക്കിയ ശേഷം നാട്ടിൽ തിരിച്ചെത്തി കായികാധ്യാപകനായി നെയ്യാറ്റിങ്കര ഗവണ്മെന്റ് സ്കൂൾ, സെന്റ് ജോസഫ് സ്കൂൾ, പൂജപ്പുര ഗവണ്മെന്റ് ഹൈ സ്കൂൾ, ജവഹർ ബാല ഭവൻ തിരുവനന്തപുരം എന്നിവിടങ്ങളിൽ പ്രവർത്തിച്ചു. ഗവണ്മെന്റ് വെൽഫയർ ഓഫീസറായും സ്പോർട്സ് ഡയറകറ്റർ അഡ്മിനിസ്ട്രേറ്ററായും ജോലി നോക്കി.

ഗവണ്മെന്റ് സർവീസിലായിരിക്കുമ്പോൾത്തന്നെ ജി. അരവിന്ദൻ, നെടുമുടി വേണു തുടങ്ങിയവരോടൊത്ത് മലയാള നാടകവേദിയുമായി അദ്ദേഹം അടുത്ത് പ്രവർത്തിച്ചിരുന്നു. കാവാലം നാരായണപ്പണിക്കരുടെ അവനവൻ കടമ്പ എന്ന നാടകത്തിലെ “ആട്ടപ്പണ്ടാരം” എന്ന കഥാപാത്രം അവതരിപ്പിച്ചത് ജഗന്നാഥൻ ആണ്. നാടകാഭിനയത്തിനു പുറമേ “പതനം, പരിവർത്തനം, കരടി, വിവാഹാലോചന” തുടങ്ങിയ നാടകങ്ങൾ സംവിധാനം ചെയ്തു.

രാജീവ് നാഥ് സംവിധാനം ചെയ്ത “ഗ്രാമത്തിൽ നിന്ന്” എന്നതാണ് ആദ്യത്തെ മലയാള ചലച്ചിത്രം. ആ ചിത്രം റിലീസായില്ല. അതിൽ പാടുകയും ചെയ്തിരുന്നു. അരവിന്ദൻ സംവിധാനം ചെയ്ത് 1986-ൽ പുറത്തിറങ്ങിയ ഒരിടത്ത് എന്ന ചിത്രത്തിലൂടെയാണ് ആദ്യമായി ചലച്ചിത്രഅഭിനയരംഗത്ത് കാലൂന്നൂന്നത്. 1987-ൽ മോഹന്റെ സംവിധാനത്തിൽ പുറത്തിറങ്ങിയ തീർത്ഥം. തുടർന്ന് നൂറിലധികം മലയാള സിനിമകളിൽ ചെറുതും വലുതുമായ ശ്രദ്ധേയമായ വേഷങ്ങൾ കൈകാര്യം ചെയ്തു. 2012ൽ പുറത്തിറങ്ങിയ അർദ്ധനാരി അവസാനമായി ജഗന്നാഥൻ അഭിനയിച്ച ചിത്രം. നാടകത്തിനും സിനിമക്കും പുറമേ ദൂരദർശനിലും മറ്റ് ചാനലുകളിലുമൊക്കെ നിരവധി ടെലി സീരിയലുകളിൽ നിറഞ്ഞ് നിന്നിരുന്ന അഭിനേതാവായിരുന്നു ജഗന്നാഥൻ. മലയാളത്തിനു പുറമേ തമിഴിൽ മണി രത്നത്തിന്റെ “തിരുടാ തിരുടാ” എന്ന ചിത്രത്തിലെ ജോൽസ്യന്റെ വേഷവും അവതരിപ്പിച്ചു. [[മോഹൻലാൽ|മോഹൻലാലിന്റെ ആദ്യ ചിത്രമായ [[തിരനോട്ടം|തിരനോട്ടത്തിന്റെ]] നൃത്തസംവിധായകനായിരുന്നു ജഗന്നാഥൻ. അഭിനയത്തിനു പുറമേ ടെലിഫിലിമുകൾക്ക് തിരക്കഥകളുമൊരുക്കിയിരുന്നു. ജഗന്നാഥൻ രചിച്ച നാടൻപാട്ടുകൾ, ഓണപ്പാട്ടുകൾ എന്നിവ റേഡിയോകളിൽ പ്രക്ഷേപണം നടത്തിയിട്ടുണ്ട്.

1978-ൽ [[രാജീവ് നാഥ്]] സംവിധാനം ചെയ്ത [[ഗ്രാമത്തിൽ നിന്ന്]] എന്ന സിനിമയിൽ എടാ കാട്ടുപടേമല്ലേടാ എന്ന ഗാനം [[കാവാലം ശ്രീകുമാർ]], [[ഉഷാ രവി]] എന്നിവരോടൊപ്പവും 1989-ൽ [[വേണു നാഗവള്ളി]] സംവിധാനം ചെയ്ത [[സ്വാഗതം]] എന്ന സിനിമയിൽ അക്കരെ നിന്നൊരു കൊട്ടാരം എന്ന ഗാനം [[പട്ടണക്കാട് പുരുഷോത്തമൻ]], [[മിന്മിനി]] എന്നിവരോടൊപ്പവും ജഗന്നാഥൻ പാടിയിട്ടുണ്ട്. 1988-ൽ [[ഭരത് ഗോപി]] സംവിധാനം ചെയ്ത [[ഉത്സവപ്പിറ്റേന്ന്]] എന്ന സിനിമയിയുടെയും 1988-ൽ [[നെടുമുടി വേണു]] സംവിധാനം ചെയ്ത [[പൂരം]] എന്ന സിനിമയിയുടെയും നൃത്തസംവിധാനം ചെയ്തത് ജഗന്നാഥനാണ്. 1988-ൽ [[ആർ സുകുമാരൻ]] സംവിധാനം ചെയ്ത [[പാദമുദ്ര]] എന്ന സിനിമക്ക് വേണ്ടി ശബ്ദവും നൽകിയിട്ടുണ്ട്. 

2012 ഡിസംബർ 8-ന് ശ്വാസകോശ സംബന്ധിയായ അസുഖത്തെത്തുടർന്ന് 74ആം വയസ്സിൽ ജഗന്നാഥൻ അന്തരിച്ചു. സരസ്വതി അമ്മയാണ് ഭാര്യ. രോഹിണി, ചന്ദ്രശേഖരൻ എന്നിവർ മക്കളാണ്. മലയാളം ടെലിവിഷൻ മേഖലയിലെ സംവിധായകൻ ശിവമോഹൻ തമ്പിയാണ് മകളുടെ ഭർത്താവ്. ഗായകനും റേഡിയോ അവതാരകനുമായ മകൻ ചന്ദ്രശേഖരൻ ജഗന്നാഥൻ നിലവിൽ മനോരമയുടെ റേഡിയോ മാംഗോയിൽ പ്രോഗ്രാം മാനേജർ ആയി ജോലി നോക്കുന്നു.


[[വർഗ്ഗം:1938-ൽ ജനിച്ചവർ]]
[[വർഗ്ഗം:2012-ൽ മരിച്ചവർ]]
[[വർഗ്ഗം:ജനിച്ച ദിവസം ഇല്ലാത്ത ജീവചരിത്രലേഖനങ്ങൾ]]
[[വർഗ്ഗം:ഡിസംബർ 8-ന് മരിച്ചവർ]]
[[വർഗ്ഗം:മലയാളചലച്ചിത്രനടന്മാർ]]
[[വർഗ്ഗം:മലയാളനാടകനടന്മാർ]]
[[വർഗ്ഗം:മികച്ച രണ്ടാമത്തെ നടനുള്ള കേരളസംസ്ഥാന നാടക പുരസ്കാരം ലഭിച്ചവർ]]
[[വർഗ്ഗം:കോട്ടയം ജില്ലയിൽ ജനിച്ചവർ]]

</doc>
<doc id="219451" url="https://ml.wikipedia.org/wiki?curid=219451" title="വിരൽ">
വിരൽ

മനുഷ്യന്റെ കൈപ്പത്തി, കാൽപാദം എന്നിവയുടെ അഗ്രഭാഗങ്ങളാണ് വിരലുകൾ. ഓരോ കൈപ്പത്തിയിലും, കാൽപാദത്തിലും സാധാരണയായി അഞ്ചു വിരലുകൾ കാണുന്നു. കൈയിലെയും കാലിലേയും വിരലുകൾ സ്ഥാനവ്യത്യാസത്തിനനുസരിച്ച് തള്ളവിരൽ, ചൂണ്ടുവിരൽ, നടുവിരൽ, മോതിരവിരൽ, ചെറുവിരൽ എന്നിങ്ങനെ അറിയപ്പെടുന്നു.

വസ്തുക്കളെ കയ്യിൽ ഒതുക്കിപ്പിടിക്കാനും പെറുക്കിയെടുക്കാനും കൈവിരലുകൾ ഉപയോഗപ്പെടുന്നു. കൂടാതെ കൈവിരലുകൾ ശക്തിയേറിയ സ്പർശിനികളുമാണ്. നടക്കുമ്പോൾ അതാത് പ്രതലങ്ങളിൽ പാദങ്ങൾ ഉറപ്പിക്കാൻ കാൽ വിരലുകൾ ഉപയോഗപ്പെടുന്നു.

ഇംഗ്ലീഷിൽ കൈ വിരലുകൾക്ക് ഫിൻഗർ (Finger) എന്നും കാലിലെ വിരലുകൾക്ക് ടോ (Toe) എന്നും പറയുന്നു.

മനുഷ്യന്റെ പത്ത് വിരലിന്റേയും വിരലടയാളം വ്യത്യസ്തമായിരിക്കും. ഒരേ പോലുള്ള വിരലടയാളം രണ്ടുപേർക്ക് ഉണ്ടായിരിക്കില്ല. ജനിക്കുമ്പോഴുണ്ടാകുന്ന വിരലടയാളം മരണം വരെ മാറുന്നില്ല. 

കയ്യിന്റെ മണിക്കണ്ഠത്തിൽനിന്ന് ഓരോ വിരലുകൾക്കുമായി വെവ്വേറെ അസ്ഥികൾ വിടരുന്നുണ്ട്. ഇവയെ മെറ്റാകാർപലുകൾ (Metacarpals)എന്നു പറയുന്നു. ഇവയോരോന്നിൽ നിന്നുമായി തള്ളവിരലിന്ന് രണ്ടും മറ്റു വിരലുകൾക്ക് മൂന്ന് വീതവും ഫലാംഗെസുകൾ (phalanges)എന്ന അസ്ഥികളും ഉണ്ട്. വിരലുകളെ പ്രവർത്തിപ്പിക്കുന്ന പേശികൾ കൈപ്പത്തിയിലും കൈത്തണ്ടയിൽ മണികണ്ഠത്തിനോടു ചേർന്നുമാണുള്ളത്. രോമകൂപങ്ങളോട് ചേർന്ന് രോമങ്ങളെ എഴുന്നുനിൽക്കാൻ സഹായിക്കുന്ന നനുത്ത പേശികളല്ലാതെ വിരലുകളിൽ വേറെ മാംസപേശികളൊന്നുമില്ല.

ജനനേന്ദ്രിയങ്ങൾ ഒഴികെ ശരീരത്തിലെ മറ്റൊരവയവത്തിലും സ്പർശവും ചൂടും അറിയാനുള്ള സിരാതല്പങ്ങൾ വിരലുകളിലുള്ളത്രയും ബാഹുല്യത്തിൽ ഇല്ല. അതുകൊണ്ടാണ് വസ്തുക്കളെ തോട്ടുനോക്കാനും ചൂടറിയാനുമായി നാം വിരലുകൾ ഉപയോഗിക്കുന്നത്.

നടക്കുമ്പോൾ നമ്മുടെ ഭാരം വഹിക്കുകയും ശരീരസന്തുലനം ഉറപ്പാക്കുകയും മുന്നോട്ടുള്ള ആയം നൽകുകയുമാണ് കാൽവിരലുകളുടെ ധർമ്മം.


</doc>
<doc id="219452" url="https://ml.wikipedia.org/wiki?curid=219452" title="സർജിക്കൽ സ്യുച്ചർ">
സർജിക്കൽ സ്യുച്ചർ

ശസ്ത്രക്രിയക്ക് ശേഷമോ അപകടത്തെ തുടർന്നോ ഉണ്ടാകുന്ന മുറിവുകളിൽ ശരീരഭാഗങ്ങൾ തുന്നിച്ചേർക്കാൻ ഉപയോഗിക്കുന്ന ഒരു മെഡിക്കൽ ഉപകരണം ആണ് സർജിക്കൽ സ്യുച്ചർ . ഇതിൽ സാധാരണയായി ഒരു സൂചിയും നൂലും അടങ്ങിയിരിക്കുന്നു. ഇതിൽ സൂചി പല വലിപ്പത്തിലും ആകൃതികളിലും കാണപെടുന്നു. തൊലിയിൽ തുന്നലിടാൻ ഉപയോഗിക്കുന്ന സൂചിയും പേശികളും മറ്റും തുന്നിച്ചേർക്കാനുപയോഗിക്കുന്ന സൂചിയും വ്യത്യസ്തമാണ്. നൂൽ കാറ്റ് ഗട്ട്, പ്രോലിൻ തുടങ്ങി പല വസ്തുക്കൾ കൊണ്ട് നിർമ്മിക്കപ്പെടുന്നു.


</doc>
<doc id="219467" url="https://ml.wikipedia.org/wiki?curid=219467" title="വേങ്ങശ്ശേരി">
വേങ്ങശ്ശേരി

കലാ - സാംസ്കാരിക സംശുദ്ധിയുടെ പ്രതീകമായ പാലക്കാട് ജില്ലയിലെ ഒറ്റപ്പാലം താലൂക്കിൽ അമ്പലപ്പാറ പഞ്ചായത്തിലെ ഗ്രാമീണ ഭംഗി തുളുമ്പി നിൽക്കുന്ന നിഷ്കളങ്കമായ ഒരു കൊച്ചു ഗ്രാമം ആണ് വേങ്ങശ്ശേരി.

കിഴക്ക് തടുക്കശ്ശേരിയും ,തെക്ക് മുളഞ്ഞൂറും ,പടിഞ്ഞാറ് കണ്ണമംഗലവും , വടക്ക് വേട്ടേക്കരയും അതിരുകൾ. നെൽ വയലുകളും , നിളയിൽ ലയിക്കുവാനായി ആഹ്ലാദ തിമിർപ്പോടെ വടക്കു നിന്നും തെക്കോട്ടൊഴുകുന്ന തോടുമാണ് (നീരരുവി ) വേങ്ങശ്ശേരിയുടെ പ്രധാന ആകർഷണീയങ്ങൾ .

സമീപ ദേശമായ മുളഞ്ഞൂർ പഞ്ചായത്തിലെ ദേവിയായ മുളഞ്ഞൂർ മുത്തിയുടെ മക്കൾ കുടിയിരിക്കുന്ന പുതുക്കുളങ്ങര ഭഗവതി (ജല ദുർഗ) ക്ഷേത്രം , വയങ്കാവിൽ ഭഗവതി ക്ഷേത്രം എന്നീ ദേവീ ക്ഷേത്രങ്ങളും, തിമിലയിൽ ശിവ ക്ഷേത്രവും ആണ് വേങ്ങശ്ശേരിയിലെ പ്രധാനപ്പെട്ട ആരാധനാലയങ്ങൾ. വേങ്ങശ്ശേരിയിലെ പ്രധാനപെട്ട വാണിജ്യകേന്ദ്രം "വേങ്ങശ്ശേരി സെന്റർ" ആണ് . അടുത്തുള്ള കൊച്ചു പട്ടണങ്ങൾ യഥാക്രമം അമ്പലപാല , മണ്ണൂർ , പാതിരിപ്പാല തുടങ്ങിയവയും വലിയ പട്ടണങ്ങൾ ഒറ്റപ്പാലവും പാലക്കാടുമാണ്.

എൽ.പി.സ്കൂൾ, വി.കെ.എം.യു.പി. സ്കൂൾ , എൻ .എസ്‌ .എസ് . ഹൈസ്കൂൾ എന്നിവയാണ് വേങ്ങശ്ശേരിയിലെ പ്രധാനപ്പെട്ട വിദ്യാഭ്യാസ സ്ഥാപനങ്ങൾ . അടുത്ത സിനിമ ശാലകൾ അമ്പലപാല ഉർവശി , ഒറ്റപാലം ലക്ഷ്മി , ജാസ് , ഇമ്പീരിയൽ തുടങ്ങിവയാണ് . അടുത്തുളള സർക്കാർ നിയന്ത്രണത്തിലുള്ള ആരോഗ്യ കേന്ദ്രങ്ങൾ അമ്പലപ്പാറ പ്രാഥമീകാരോഗ്യ കേന്ദ്രവും , ഒറ്റപ്പാലം സർക്കാർ ആശുപത്രിയുമാണ്. കൂടാതെ വള്ളുവനാട് ആശുപത്രിയും കണ്ണിയംപുറം ആശുപത്രിയും സ്വകാര്യ മേഖലയിലെ പ്രധാനപെട്ട ആരോഗ്യ കേന്ദ്രങ്ങൾ . 

പ്രശസ്തമായ പാന്തേഴ്സ് ആർട്സ് ആൻറ് സ്പോർട്സ് ക്ലബും , കോരപ്പത്ത് ദേവദാസ് സ്മാരക വായന ശാലയും വേങ്ങശ്ശേരിയിലെ പ്രധാന യുവജന സാംസ്കാരിക വേദികളാണ് . അമ്പലപ്പാറ സർവീസ് സഹകരണ ബാങ്കിന്റെ ശാഖയാണ് വെങ്ങാശ്ശേരിയിലെ ഏക ധനകാര്യ സ്ഥാപനം .

ഏഴു ദിവസം നീണ്ടു നിൽക്കുന്ന കലാസന്ധ്യകളോടെയുള്ള കൂത്ത് ദിനങ്ങൾക്ക് ശേഷം നാലു ദിക്കിൽ നിന്നും ഗജവീരന്മാരുടെ അകമ്പടിയായി മേളക്കൊഴുപ്പോടെ ഒഴുകിയെത്തുന്ന വയങ്കാവിലെ പൂര മഹോത്സവമാണ് വേങ്ങശ്ശേരിയുടെ വർണ്ണ പൊലിമയുള്ള ജനകീയ ആഘോഷങ്ങളിലും പ്രധാനം .

ഒറ്റപാലത്ത് നിന്നും അമ്പലപാറ വഴി ഏകദേശം 15 കിലോമീറ്ററും, പാലക്കാട്ടു നിന്നും പത്തിരിപാല വഴി ഏകദേശം 25 കിലൊമീറ്ററും സഞ്ചരിച്ചാൽ വേങ്ങശ്ശേരിയിൽ എത്തിച്ചേരാം. തൊട്ടടുത്ത റയിൽവെ സ്റ്റേഷൻ ഒറ്റപ്പാലം റയിൽവെ സ്റ്റേഷനും അടുത്ത എയർപോർട്ട് കോയമ്പത്തൂർ എയർപോർട്ടും ആണ്.


</doc>
<doc id="219471" url="https://ml.wikipedia.org/wiki?curid=219471" title="ക്രിസ്റ്റോഫ് സനൂസി">
ക്രിസ്റ്റോഫ് സനൂസി

പ്രശസ്തനായ ഒരു പോളിഷ് ചലച്ചിത്രസംവിധായകനും നിർമ്മാതാവും തിരക്കഥാകൃത്തുമാണ് ക്രിസ്റ്റോഫ് സനൂസി (ഇംഗ്ലീഷ്: Krzysztof Zanussi).

1939 ജൂലൈ 17-ന് വാഴ്‌സോയിൽ ജനിച്ച സനൂസി വാഴ്‌സോ സർവ്വകലാശാലയിൽ നിന്ന് ഭൗതികശാസ്ത്രത്തിലും ക്രാക്കോയിലെ ജാഗിയെല്ലോനിയൻ സർവ്വകലാശാലയിൽ നിന്ന് തത്ത്വശാസ്ത്രത്തിലും ബിരുദം നേടി. 1969-ൽ തന്റെ ആദ്യത്തെ ഫീച്ചർ ഫിലിം സംവിധാനം ചെയ്തു. 1972-ൽ സംവിധാനം ചെയ്ത "ഇല്യൂമിനേഷൻ" നിരവധി പുരസ്കാരങ്ങൾ നേടി. 2012 നവംബറിൽ ഗോവയിൽ വെച്ച് നടന്ന അന്തർദേശീയ ചലച്ചിത്രമേളയിൽ സമഗ്രസംഭാവനയ്ക്കുള്ള പുരസ്കാരം നൽകി ഇദ്ദേഹത്തെ ആദരിച്ചു. നാടകസംവിധായകൻ, ഗ്രന്ഥകാരൻ എന്നീ നിലകളിലും ഇദ്ദേഹം ശ്രദ്ധേയനാണ്. 1990-94 കാലഘട്ടത്തിൽ സനൂസി യൂറോപ്യൻ ഫെഡറേഷൻ ഓഫ് ഓഡിയോ വിഷ്വൽ പ്രൊഡ്യൂസേഴ്സ് അസോസിയേഷന്റെ പ്രസിഡണ്ട് സ്ഥാനം വഹിച്ചിരുന്നു. യൂറോപ്യൻ ഫിലിം അക്കാദമി ബോർഡ്, പോളിഷ് അക്കാദമി ഓഫ് സയൻസ് തുടങ്ങിയവയിൽ അംഗമായി പ്രവർത്തിക്കുന്നു.



</doc>
<doc id="219472" url="https://ml.wikipedia.org/wiki?curid=219472" title="വെട്ടക്കൽ">
വെട്ടക്കൽ

ആലപ്പുഴ ജില്ലയിലെ ചേർത്തലക്കടുത്തുള്ള തീരദേശഗ്രാമമാണ് വെട്ടക്കൽ. പട്ടണക്കാട് പഞ്ചായത്ത് അതിർത്തിക്കുള്ളിലാണ് ഈ ഗ്രാമം സ്ഥിതി ചെയ്യുന്നത്. പട്ടണക്കാട് ഗ്രാമപഞ്ചായത്തിലെ വെട്ടയ്ക്കൽ, കോനാട്ടുശ്ശേരി വടക്ക്‌,കോനാട്ടുശ്ശേരി തെക്ക്‌, അരാശുപുരം, ആറാട്ടുവഴി, വെട്ടയ്ക്കൽ പടിഞ്ഞാറ് എന്നീ വാർഡുകൾ വെട്ടക്കൽ ഗ്രാമത്തിൽ ഉൾപ്പെടുന്നു.
ഇന്നു ചേർത്തല എന്നറിയപ്പെടുന്ന കരപ്പുറം പ്രദേശം കൊച്ചി രാജാവിന്റെ ഭരണത്തിൻ കീഴിലായിരുന്നു. കൊച്ചിയുടെ ഭരണത്തിലിരിക്കവേ കരപ്പുറത്തെ ഫലഭൂയിഷ്ഠമായ വെട്ടക്കൽ പ്രദേശം ജൂതവംശജരായ കോച്ചായ്ക്ക് പാരിതോഷികമായി പതിച്ചുകൊടുത്തു. കോച്ചായ്ക്ക് പതിച്ചുകൊടുത്ത പ്രദേശമാണ് വെട്ടവുമായി ബന്ധപ്പെടുത്തി "വെട്ടക്കൽ" എന്ന പേരിൽ അറിയപ്പെടുന്നത്. ഈ പ്രദേശത്ത് വെട്ടം പകർന്നു നിന്നിരുന്ന വലിയൊരു കൽവിളക്കുണ്ടായിരുന്നുവെന്നുവെന്നും അതിൽ നിന്നാണു വെട്ടക്കൽ എന്ന പേരുണ്ടായതെന്നും ചില പഴമക്കാർ പറയുന്നു. 

മാർത്താണ്ഡവർമ്മ മഹാരാജാവ് കൊച്ചി രാജ്യം ആക്രമിക്കുകയും സന്ധിയുടെയടിസ്ഥാനത്തിൽ കരപ്പുറം തിരുവിതാംകൂർ രാജാവിന് വിട്ടുകൊടുക്കുകയുമുണ്ടായി. എങ്കിലും വെട്ടക്കൽ പ്രദേശം കോച്ചായുടെ ജൻമിത്തത്തിൻ കീഴിൽ തന്നെ തുടർന്നു. രാജവാഴ്ചക്കാലത്തു് വെട്ടക്കൽ ഗ്രാമം പൂർണ്ണമായും ജന്മിത്വത്തിൻ കീഴിൽ തന്നെ ആയിരുന്നു.ജോലിക്കു ന്യായമായ കൂലിയോ മാന്യമായി ജീവിക്കാനുള്ള അവകാശമോ നാൽകാതെ ജൻമികൾ കീഴാളരെ അടിച്ചമർത്തിയിരുന്നു. നവോത്ഥാനപ്രസ്ഥാനം വഴിയും നിവർത്തന പ്രക്ഷോഭങ്ങൾ വഴിയും ക്രമേണ ഇതിനെതിരെയുള്ള പോരാട്ടം ആരംഭിച്ചു. ശ്രീനാരായണ ഗുരുവിന്റെ നേതൃത്വത്തിലുള്ള സാമൂഹ്യപരിഷ്ക്കരണ നവോത്ഥാന പ്രസ്ഥാനമാണ് ഈ പോരാട്ടങ്ങളെ ത്വരിതപ്പെടുത്തിയത്. 
ഇസ്രായേലിൻറെ രൂപീകരണത്തെ തുടർന്ന്,കോച്ചായുടെ കൊട്ടാരം കേരള സർക്കാറിന് വിട്ടു കൊടുത്തു കൊണ്ട് ജൂതർ വെട്ടക്കൽ നിന്നും മടങ്ങിപ്പോയി. കോച്ചായുടെ കൊട്ടാരമാണ് ഇന്ൻ നിലവിലുള്ള വെട്ടക്കൽ സർക്കാർ ആശുപത്രി കെട്ടിടം.

കിഴക്ക് പട്ടണക്കാട് പടിഞ്ഞാറ് അറബിക്കടൽ, തെക്ക് കടക്കരപ്പള്ളി, വടക്ക് അന്ധകാരനഴി എന്നിവയാണ് ഈ ഗ്രാമത്തിന്റെ അതിരുകൾ.
കൃഷി, മത്സ്യബന്ധനം, കയർ - കയറുൽപന്ന നിർമ്മാണം തുടങ്ങിയവയാണ് ഈ പ്രദേശത്തെ ജനങ്ങളുടെ പ്രധാന തൊഴിലുകൾ
കോനാട്ടുശ്ശേരി ഗവ: ലോവർ പ്രൈമറി സ്കൂൾ ആണ് ഈ ഗ്രാമത്തിലെ ഏക വിദ്യാലയം.
വെട്ടക്കൽ ഗവ: ആശുപത്രി, പട്ടണക്കാട് വില്ലേജ് ഓഫീസ്, വെട്ടക്കൽ പോസ്റ്റ് ഓഫീസ് തുടങ്ങിയവയാണ് പ്രധാന സർക്കാർ സ്ഥാപനങ്ങൾ
മൂർത്തിക്കൽ ക്ഷേത്രം, ആരാശുപുരം സെൻറ് ജോർജ്ജ് പള്ളി,ആറാട്ടുവഴി ശ്രീരാമ ക്ഷേത്രം, വെട്ടക്കൽ ജുമാ മസ്ജിദ്, ആറാട്ടുവഴി അവർ ലേഡി ഓഫ് അസംപ്ഷൻ പള്ളി, ശ്രീ ഘണ്ഠാകർണ്ണ ക്ഷേത്രം, വെട്ടക്കൽ (ബീച്ച്)സെൻറ് ആന്റണീസ് പള്ളി എന്നിവയാണ് ഇവിടെയുള്ള പ്രധാന ആരാധനാലയങ്ങൾ.
മികച്ച അധ്യാപികയ്ക്കുള്ള സംസ്ഥാന ഗവണ്മെന്റിന്റേയും കേന്ദ്രഗവണ്മെന്റിന്റെയും അവാർഡ് നേടിയ വിജയമ്മ ടീച്ചർ കോനാട്ടുശ്ശേരി ഗവ: എൽ. പി. സ്കൂളിലെ പ്രധാന അദ്ധ്യാപിക ആയിരുന്നു. 
മികച്ച സാമൂഹിക പ്രവർത്തകനുള്ള അവാർഡ് ജേതാവായ വെട്ടക്കൽ മജീദും ഈ ഗ്രാമവാസിയാണ്.


</doc>
<doc id="219494" url="https://ml.wikipedia.org/wiki?curid=219494" title="അവകലജം">
അവകലജം

വാസ്തവികസംഖ്യകൾ (real numbers) മൂല്യമായി എടുക്കുന്ന ചരത്തിന്റെ (variable) ഒരു ഫലനം (function) ഉണ്ടെന്നു കരുതുക. ഈ ഫലനത്തിലേയ്ക്ക് ഓരോ സംഖ്യ ഇന്പുട് കൊടുക്കുമ്പോളും മറ്റൊരു സംഖ്യ ഔട്ട്പുട്ട് ആയി തിരിച്ചുകിട്ടുന്നു. വേറൊരു തരത്തിൽ പറഞ്ഞാൽ ഇന്പുട് മാറും തോറും ഫലനത്തിന്റെ ഔട്പുട്ടും മാറുന്നു. ഇൻപുട്ടിൽ ഉള്ള ഓരോ ചെറിയ മാറ്റത്തിനനുസരിച്ച് ഒരു ഫലനത്തിന്റെ ഔട്പുട്ടിൽ എന്തുമാത്രം മാറ്റമുണ്ടാകുന്നു എന്ന വിലയാണ് ആ ഫലനത്തിന്റെ അവകലജം.(derivative). 

ഉദാഹരണത്തിന് ചലിച്ചുകൊണ്ടിരിയ്ക്കുന്ന ഒരു വസ്തുവിന്റെ ഒരു വസ്തുവിന്റെ സ്ഥാനം (position) സമയത്തിനനുസരിച്ച് മാറിക്കൊണ്ടിരിയ്ക്കുന്നു. ഇവിടെ സമയത്തിന്റെ ഒരു ഫലനമാണ് സ്ഥാനം എന്ന് പറയാം. ഇനി സമയത്തിലുള്ള ഓരോ ചെറിയ വ്യത്യാസത്തിനും സ്ഥാനത്തിൽ എന്തു വ്യത്യാസം വരുന്നുണ്ടെന്നു നമുക്കു കണക്കാക്കാം. (എങ്ങനെ എന്നത് പിന്നീട് കാണാം). ഈ വ്യത്യാസത്തെയാണ് വസ്തുവിന്റെ പ്രവേഗം (velocity) എന്ന് വിളിയ്ക്കുന്നത്. (പൊതുവെ സംസാരഭാഷയിലെ വേഗത / സ്പീഡ് എന്നതിന്റെ ഭൗതീകശാസ്ത്രത്തിലെ കുറച്ചുകൂടി കൃത്യതയാർന്ന ഒരു നിർവചനമാണ് പ്രവേഗം. വേഗതയ്ക്ക് ദിശയില്ല, പ്രവേഗത്തിന് ഒരു നിശ്ചിത ദിശയുണ്ട്). ഇവിടെ ഒരു കാര്യം ശ്രദ്ധിക്കാനുള്ളത് പൊതുവേ പറയുമ്പോൾ പ്രവേഗം എപ്പോഴും സ്ഥിരമായിരിയ്ക്കണം എന്നില്ല. അതായത് പ്രവേഗവും സമയത്തിന്റെ ഒരു ഫലനമായി കണക്കാക്കാം. അതായത് ഒരു ഫലനത്തിന്റെ അവകലജം മറ്റൊരു ഫലനം ആയിരിയ്ക്കും.

ഒരു ചരത്തെ അടിസ്ഥാനമായുള്ള ഒരു ഫലനത്തിന്റെ ഗ്രാഫിലെ ഒരു ബിന്ദുവിലൂടെ ആ ഫലനത്തിന് ഒരു സ്പർശരേഖ (tangent) വരച്ചാൽ അതിന്റെ ആനതിയും (slope) ആ ഫലനത്തിന്റെ അതേ ബിന്ദുവിലെ അവകലജത്തിന്റ വിലയും തുല്യമായിരിയ്ക്കും. ഒരു ഫലനത്തിലെ ഓരോ ബിന്ദുവിലും വെച്ച് ഫലനത്തിന്റെ ഔട്ട്പുട്ട് വില എത്രമാത്രം മാറുന്നു എന്നുള്ളതിന്റെ വിലയാണ് അവകലജം. അതിനാൽ അവകലജത്തെ ഒരു ഫലനത്തിന്റെ ഒരോ ബിന്ദുവിലെയും തൽസ്ഥലമാറ്റത്തിന്റെ നിരക്ക് എന്നും വിശേഷിപ്പിയ്ക്കാറുണ്ട്.

അവകലജം കണ്ടുപിടിയ്ക്കുന്ന പ്രക്രിയയാണ് അവകലനം (differentiation).

ഇനി ഫലനത്തിന്റെ മേൽപ്പറഞ്ഞ നിർവചനത്തെ വിപുലീകരിയ്ക്കാം. ഫലനം ഒരു ചരത്തിന്റെ തന്നെ ആകണമെന്നില്ല. വാസ്തവികസംഖ്യകൾ വിലകളായി എടുക്കുന്ന പല ചരങ്ങളുടെയും ആകാം. ഇത്തരം ഫലനങ്ങളുടെ അവകലജം കണക്കാക്കുമ്പോൾ ഓരോ ചരത്തെയായി പ്രത്യേകം എടുത്തു അവകലനം ചെയ്യേണ്ടിവരും. ഓരോ ബിന്ദുവിലും ഈ ഭാഗിക അവകലനം (partial differentiation) ചെയ്തുകിട്ടുന്ന വിലകൾ ഒരു സംഖ്യ ആകില്ല, പകരം ഒരു സദിശം അഥവാ വെക്റ്റർ ആകും. ഇതിനെ ഗ്രേഡിയന്റ് വെക്റ്റർ എന്ന് വിളിയ്ക്കുന്നു. 

അവകലജം കണ്ടുപിടിയ്ക്കുന്ന പ്രക്രിയയാണ് അവകലനം (differentiation). എന്ന 'ന്റെ ഫലനത്തിൽ 'നു അനുസരിച്ച മാറുന്ന നിരക്കാണ് ന്റെ അവകലജം. ഉം ഉം വാസ്തവികസംഖ്യകൾ ആണെങ്കിൽ അവയെ ഒരു ആരേഖത്തിൽ(graph) വരച്ചാൽ കിട്ടുന്ന നിഷ്കോണവക്രത്തിന്റെ ഓരോ ബിന്ദുവിലുമുള്ള ആനതിയാണ് (slope) ആ ബിന്ദുവിലെ അവകലജവില. ഒരു രേഖീയഫലനം (linear function) ആണെങ്കിൽ 'ന്റെ അവകലജം എല്ലാ ബിന്ദുവിലും സ്ഥിരമായിരിയ്ക്കും. പൊതുവേ 'ന്റെ അവകലജം വീണ്ടും ഒരു ഫലനം ആയിരിയ്ക്കും.

രണ്ടുതരം ചിഹ്നങ്ങൾ വഴി അവകലജത്തെ രേഖപ്പെടുത്താറുണ്ട്. 
ലെയ്‌ബ്‌നിസ് നോറ്റെഷൻ : 'ലെ അനന്തസൂക്ഷ്മമായ (Infinitesimal) മാറ്റം ആണെന്ന് കരുതിയാൽ 'നെ അപേക്ഷിച്ച് 'ടെ (അല്ലെങ്കിൽ 'ന്റെ) അവകലജത്തെ ഇങ്ങനെ രേഖപ്പെടുത്തുന്നു.
ഇവിടെ അവകലജം രണ്ടു അതിസൂക്ഷ്മവിലകളുടെ അംശബന്ധം ആണെന്ന് സൂചന (യഥാർത്ഥത്തിൽ ഇതൊരു അംശബന്ധം അല്ല എന്നോർക്കുക. ഇതൊരു നോറ്റെഷൻ മാത്രമാണ്. മുകളിലും താഴെയുമുള്ള d വെട്ടിക്കളയാൻ പാടില്ല.) 

ലഗ്രാഞ്ഞെ നോറ്റെഷൻ : 'നെ അപേക്ഷിച്ച് 'ടെ (അല്ലെങ്കിൽ 'ന്റെ) അവകലജത്തെ എന്ന് രേഖപ്പെടുത്തുന്നു.

 എന്ന 'ന്റെ ഫലനത്തിന്റെ അവകലജം formula_1 താഴെക്കൊടുത്തിട്ടുള്ളതാണ്.
സാധാരണഭാഷയിൽ ഈ സൂത്രവാക്യത്തെ ഇങ്ങനെ വിശദീകരിയ്ക്കാം.
ഇന്പുട് വിലകളുടെ ചെറിയ മാറ്റത്തിനനുസരിച്ച് ഒരു ഫലനത്തിന്റെ ഔട്ട്പുട്ട് വിലയിൽ ഉണ്ടാകുന്ന മാറ്റത്തിന്റെ നിരക്കാണ് അവകലജം എന്ന് മുകളിൽ പറഞ്ഞല്ലോ. 

ഇന്പുട് വിലകൾ ആണ് എന്നതുകൊണ്ട് സൂചിപ്പിയ്ക്കുന്നത്. 

ഇന്പുട് വിലകളുടെ ചെറിയ മാറ്റം ആണ് formula_4 ( ന്റെ ചെറിയ മാറ്റം).

അവയുടെ വ്യത്യാസം . 

അതിന്റെ നിരക്ക് formula_6.

ഇനി ഇതിന്റെ ലിമിറ്റ് എടുക്കുക. അതായത് അതിസൂക്ഷ്മമായ formula_4 എത്ര കുറയ്ക്കാമോ അത്രയ്ക്കും കുറയ്ക്കുക. ഈ പറയുന്ന പ്രസ്താവനയുടെ ഗണിതരൂപമാണ് formula_8 എന്നത്.

ഈ പ്രസ്താവന മുകളിൽ കൊടുത്തിരിയ്ക്കുന്ന നിരക്കിന്റെ സൂത്രവാക്യത്തിൽ പ്രയോഗിയ്ക്കുക. അപ്പോൾ അവകലജത്തിന്റെ സൂത്രവാക്യം ആയി.
ഉദാഹരണം:

 ന്റെ എല്ലാ വിലകൾക്കും ഈ ലിമിറ്റ് വില കണ്ടുപിടിയ്ക്കാൻ പറ്റണം എന്നില്ല. അങ്ങനെ പറ്റുമെങ്കിൽ എന്ന ഫലനത്തിന് അവകലനത (ഡിഫറെൻഷ്യബിൾ (differentiable)) പറയുന്നു. അവകലനത ഇല്ലാത്ത ഒരു ഫലനത്തിന്റെ ഉദാഹരണമാണ് സ്റ്റെപ് ഫലനം. ഉദാഹരണത്തിന് എന്ന ബിന്ദുവിൽ വെച്ച് പെട്ടെന്ന് വില മാറുന്ന (ഇതാണ് സ്റ്റെപ്) സ്റ്റെപ് ഫലനത്തെ വലതുവശത്ത് വരച്ചിരിയ്ക്കുന്ന ആരേഖത്തിൽ കാണിച്ചിരിയ്ക്കുന്ന. എന്ന ബിന്ദുവിൽ ഫലനം അനുസ്യൂതം (continuous) അല്ല. തൽഫലമായി എന്ന ബിന്ദുവിലൂടെ ഇതിന്റെ ആരേഖത്തിന് ഒരു ആനതി വരയ്ക്കാൻ സാധ്യമല്ല. ഒരു ഫലനത്തിന് അവകലനത ഉണ്ടാകണമെങ്കിൽ അത് അനുസ്യൂതം ആയിരിയ്ക്കണം. എന്നാൽ അനുസ്യൂതം ആയിരുന്നതുകൊണ്ടു മാത്രം ഒരു ഫലനത്തിന് അവകലനത ഉണ്ടാകണമെന്നില്ല. കേവലവിലകളുടെ ഫലനം (y = |x|) ശ്രദ്ധിയ്ക്കുക. ഇത് അനുസ്യൂതം ആണ്. എന്നാൽ 0 എന്ന വിലയിൽ വച്ച് ഫലനത്തിന് ഒരു 'ഒടിവ്' സംഭവിയ്ക്കുന്നത് കാണുക. ഈ ബിന്ദുവിൽ ഇതിന്റെ ആനതി കണ്ടുപിടിയ്ക്കാൻ ശ്രമിച്ചാൽ നമുക്ക് രണ്ടു വിലകൾ കിട്ടും. ഇടത്തുനിന്നും ആനതിയുടെ ലിമിറ്റ് (ആനതിയുടെ ലിമിറ്റ് ആണല്ലോ അവകലജം) കണ്ടുപിടിയ്ക്കാൻ ശ്രമിച്ചാൽ കിട്ടുന്ന അതേ വിലയല്ല വലത്തുനിന്നും കണ്ടുപിടിയ്ക്കാൻ ശ്രമിച്ചാൽ കിട്ടുന്നത്. അതായത് ഈ ബിന്ദുവിൽ ഈ ഫലനത്തിന് അവകലനത ഇല്ല എന്നർത്ഥം.


"r" ഒരു വാസ്തവികസംഖ്യ യാണെങ്കിൽ,

ഉദാഹരണത്തിന്, formula_12 ആണെങ്കിൽ, 




പല സന്ദർഭങ്ങളിലും നമുക്ക് സങ്കീർണമായ ഫലനങ്ങളുടെ അവകലജം കണ്ടുപിടിയ്ക്കേണ്ടി വരും. അവയെ ഒന്നിലേറെ ഫലനങ്ങളുടെ സംയോഗം ആക്കി എഴുതിയാൽ താഴെകൊടുത്തിരിയ്ക്കുന്ന നിയമങ്ങൾ വഴി അവയുടെ അവകലജം കണ്ടുപിടിയ്ക്കാൻ.

ഒരു സ്ഥിരവിലയുടെ ആരേഖം എപ്പോഴും തിരശ്ചീന രേഖ ആയിരിയ്ക്കും. ഇതിന്റ ആനതി 0 ആണല്ലോ.


formula_31
formula_32, സ്ഥിരവില നിയമം മൂലം.
അതുകൊണ്ട് formula_30








</doc>
<doc id="219499" url="https://ml.wikipedia.org/wiki?curid=219499" title="ഡീവിയന്റ്ആർട്ട്">
ഡീവിയന്റ്ആർട്ട്

ഉപയോക്താക്കൾ നിർമ്മിക്കുന്ന വിവിധ തരത്തിലുള്ള കലാരൂപങ്ങൾ പ്രദർശിപ്പിക്കുന്ന ഒരു ഓൺലൈൻ സമൂഹമാണ് ഡേവിയന്റ്ആർട്ട്. ആംഗലേയം:deviantArt. സ്കോട്ട് ജാർക്കോഫ്, മാത്യൂ സ്റ്റീഫെൻസ്, ആംഗളോ സോറ്റീറ തുടങ്ങിയവർ ചേർന്ന് 2000 ആഗസ്റ്റ് 7നാണ് ഡേവിയൻആർട്ട് ആരംഭിച്ചത്. ഡേവിയൻആർട്ട് ഇൻകോർപ്പറേറ്റഡിന്റെ ആസ്ഥാനം അമേരിക്കയിലെ കാലിഫോർണിയ സംസ്ഥാനത്തെ ലോസ് ആഞ്ചലസിലെ ഹോളിവുഡ് ഭാഗത്തായാണ് സ്ഥിതി ചെയ്യുന്നത്.

ഡേവിയന്റ്ആർട്ട് എല്ലാ വിധ കലാകാരന്മാർക്കും അവരുടെ കല പ്രദർശിപ്പിക്കാനും അതിനെ സംബന്ധിച്ച് ചർച്ച ചെയ്യാനുമുള്ള വേദിയൊരുക്കുന്നു. കലാരൂപങ്ങൾ ഡിജിറ്റൽ ആർട്ട്, ഫോട്ടോഗ്രഫി, പാരമ്പര്യ കല, സാഹിത്യം, ഫ്ലാഷ്, ചലച്ചിത്രനിർമ്മാണം, അപ്ലികേഷൻ സ്കിന്നുകൾ, ഓപ്പറേറ്റിംഗ് സിസ്റ്റം കസ്റ്റമൈസേഷനുകൾ എന്നിങ്ങനെ തരം തിരിച്ചിരിക്കുന്നു. ഡൗൺലോഡ് ചെയ്യാവുന്ന ടൂട്ടോറിയലുകൾ, സ്റ്റോക്ക് ഫോട്ടോഗ്രഫി എന്നിവയും ഡേവിയന്റ്ആർട്ടിൽ ലഭ്യമാണ്. ഗ്രൂപ്പുകൾ, ജേണലുകൾ, പോളുകൾ, പോർട്ട്ഫോളിയോകൾ എന്നിവക്കുള്ള ഉപകരണങ്ങളും ഡേവിയന്റ്ആർട്ടിൽ ലഭ്യമാണ്.

ഫെല്ല എന്നു പേരുള്ള ഒരു ചെറിയ റോബോട്ടിക് പൂച്ചയാണ് ഡേവിയന്റ്ആർട്ടിന്റെ ഔദ്യോഗിക ഭാഗ്യചിഹ്നം.

2010 ആഗസ്റ്റോടെ സൈറ്റിലെ അംഗങ്ങളുടെ എണ്ണം 14.5 ദശലക്ഷം കവിഞ്ഞു. 100 ദശലക്ഷം കലാരൂപങ്ങളും ദിനേന 140,000 കലാരൂപ സമർപ്പണവും നടക്കുന്നുണ്ട്. അംഗങ്ങൾ ദിനേന 1.4 ദശലക്ഷം കലാരൂപങ്ങളെ ഫേവറിറ്റുകളായി തിരഞ്ഞെടുക്കുകയും 1.5 ദശലക്ഷം അഭിപ്രായങ്ങൾ പ്രകടിപ്പിക്കുകയും ചെയ്യുന്നുണ്ട്. 2008ൽ കോംപീറ്റ്.കോം നടത്തിയ പഠനപ്രകാരം വർഷം തോറും ചുരുങ്ങിയത് 36 ദശലക്ഷം പേർ ഡേവിയന്റ്ആർട്ട്.കോം എന്ന വെബ്സൈറ്റ് സന്ദർശിക്കുന്നുണ്ട്. 2011 ജൂലൈയിലെ കണക്ക് പ്രകാരം ലോകത്തിലെ 13ആമത്തെ വലിയ സോഷൽ നെറ്റ്വർക്കാണ് ഡേവിയന്റ് ആർട്ട്.


</doc>
<doc id="219506" url="https://ml.wikipedia.org/wiki?curid=219506" title="മെസ്സിയർ വസ്തു">
മെസ്സിയർ വസ്തു

ഫ്രഞ്ചുകാരനായ വാൽനക്ഷത്ര നിരീക്ഷകൻ ചാൾസ് മെസ്സിയർ നിരീക്ഷണപഠനങ്ങളിലൂടെ പട്ടികയിലാക്കിയ ഖഗോളവസ്തുക്കളാണു മെസ്സിയർ വസ്തു (Messier object) എന്നറിയപ്പെടുന്നത്. വാൽ നക്ഷത്രനിരീക്ഷകനായിരുന്ന മെസ്സിയറിനെ വാൽനക്ഷത്രത്തോട് സാദൃശ്യമുള്ളതായ കുറേ ഖഗോള വസ്തുക്കൾ, വല്ലാതെ ബുദ്ധിമുട്ടിലാക്കി. ഇങ്ങനെയുള്ള ഖഗോളവസ്തുക്കളെ വാൽനക്ഷത്രങ്ങളായി തെറ്റിദ്ധരിക്കാതിരിക്കാൻ, മെസ്സിയർ 1771ൽ ഇവയ്ക്കെല്ലാം ഓരോ സംഖ്യ കൊടുത്ത് പട്ടികയിലാക്കി. അസിസ്റ്റന്റായിരുന്ന പിയർ മെക്കെയിൻ ആണ് മെസ്സിയറിനെ ഇതിനു വേണ്ടി സഹായിച്ചത്. ഈ വസ്തുക്കളാണു് പിന്നീടു് മെസ്സിയർ വസ്തു എന്നറിയപ്പെട്ടത്. മെസ്സിയർ വസ്തുക്കൾ എല്ലാം തന്നെ ഗാലക്സികളോ, നെബുലകളോ, ഓപ്പൺ ക്ലസ്റ്ററുകളോ, ഗ്ലോബുലാർ ക്ലസ്റ്ററുകളോ ആണെന്നു് പിന്നീടു് തെളിയിക്കപ്പെട്ടു.

സമാനമായ മറ്റൊരു പട്ടിക 1654ൽ ജിയോവാന്നി ഹോഡിയെർണ പ്രസിദ്ധീകരിച്ചിരുന്നു. എന്നാൽ മെസ്സിയറിന്റെ പട്ടികക്ക് ഇതുമായി യാതൊരു ബന്ധവും ഉണ്ടായിരുന്നില്ല.



</doc>
<doc id="219510" url="https://ml.wikipedia.org/wiki?curid=219510" title="കണ്ണൂർ - ആലപ്പുഴ എക്സിക്യുട്ടീവ് എക്സ്പ്രസ്">
കണ്ണൂർ - ആലപ്പുഴ എക്സിക്യുട്ടീവ് എക്സ്പ്രസ്

കണ്ണൂർ തീവണ്ടി നിലയം മുതൽ ആലപ്പുഴ തീവണ്ടി നിലയം വരെ പോകുന്ന ഒരു തീവണ്ടിയാണ് എക്സിക്യുട്ടീവ് എക്സ്പ്രസ് (ക്രമസംഖ്യ : 16307/16308) . വ്യാഴം, ശനി ദിവസങ്ങളിൽ എറണാകുളം തീവണ്ടിനിലയം വരെ (ക്രമസംഖ്യ : 16313/16314) പോകുന്ന ഈ തീവണ്ടിയ്ക്ക് കണ്ണൂർ മുതൽ ആലപ്പുഴ വരെ 26 സ്റ്റോപ്പുകളാണ് ഉള്ളത്.

കണ്ണൂർ - ആലപ്പുഴ 



</doc>
<doc id="219513" url="https://ml.wikipedia.org/wiki?curid=219513" title="കുഴന്തൈ ഫ്രാൻസിസ്">
കുഴന്തൈ ഫ്രാൻസിസ്

ഇന്ത്യക്കാരനായ സാമൂഹ്യ പ്രവർത്തകനാണ് കുഴന്തൈ ഫ്രാൻസിസ്. തമിഴ്‌നാട്ടിലെ കൃഷ്ണഗിരി ആസ്ഥാനമാക്കി പ്രവർത്തിക്കുന്ന "ഇന്റഗ്രേറ്റഡ് വില്ലേജ് ഡെവലപ്പ്‌മെന്റ് പ്രോഗ്രാം" (ഐ.വി.ഡി.പി.) എന്ന എൻ.ജി.ഒ. പദ്ധതിയുടെ ഡയറക്ടറാണ് ഇദ്ദേഹം. 2012 -ലെ ഏഷ്യൻ നൊബേൽ സമ്മാനം എന്നറിയപ്പെടുന്ന റമോൺ മാഗ്സസെ അവാർഡ് ലഭിച്ചു. തമിഴ്‌നാട്ടിൽ കൃഷ്ണഗിരി, ധർമപുരി പ്രദേശങ്ങളിലെ ഗ്രാമീണസ്ത്രീകളെ സാമ്പത്തികമായി ശാക്തീകരിക്കാൻ നടത്തിയ പ്രവർത്തനങ്ങളാണ് ഫ്രാൻസിസിനെ മഗ്‌സസെ പുരസ്‌കാരത്തിനർഹനാക്കിയത്.


</doc>
<doc id="219519" url="https://ml.wikipedia.org/wiki?curid=219519" title="ഏകദിന ക്രിക്കറ്റ് റെക്കോഡുകളുടെ പട്ടിക">
ഏകദിന ക്രിക്കറ്റ് റെക്കോഡുകളുടെ പട്ടിക

ഏകദിന ക്രിക്കറ്റിലെ റെക്കോഡുകളാണ് ഈ ലേഖനത്തിൽ ഉൾപ്പെടുത്തിയിരിക്കുന്നത്. ടീം റെക്കോഡുകളും, വ്യക്തിഗത റെക്കോഡുകളും ഏകദിന ക്രിക്കറ്റിൽ വളരെയധികമുണ്ട്. അവയിൽ ചിലത് മാത്രമാണ് ഈ ലേഖനത്തിൽ ഉൾക്കൊള്ളിച്ചിരിക്കുന്നത്.

വ്യക്തിഗത, ടീം വിഭാഗങ്ങളിൽ ഓരോ വിഭാഗത്തിലും മികച്ച 5 പ്രകടനങ്ങളാണ് ഉൾക്കൊള്ളിച്ചിരിക്കുന്നത്.

ടീം സൂചകങ്ങൾ

ബാറ്റിങ് സൂചകങ്ങൾ

ബൗളിങ് സൂചകങ്ങൾ



</doc>
<doc id="219532" url="https://ml.wikipedia.org/wiki?curid=219532" title="ആങ്കിയോർനിസ്">
ആങ്കിയോർനിസ്

തുവലുകൾ ഉള്ള ചെറിയ പറക്കാത്ത ഇനം ദിനോസർ ആയിരുന്നു ആങ്കിയോർനിസ്. മധ്യ ജുറാസ്സിക്‌ കാലത്ത് ആണ് ഇവ ജീവിച്ചിരുന്നത്. തെറാപ്പോഡ വിഭാഗത്തിൽ പെട്ട ഇവ പക്ഷിളുടെയും ദിനോസറുകളുടെയും ഇടയിൽ ഉള്ള ഒരു പ്രധാന കണ്ണിയാണ്.<ref name="anchiadvance">


</doc>
<doc id="219533" url="https://ml.wikipedia.org/wiki?curid=219533" title="സുനന്ദ നായർ">
സുനന്ദ നായർ

ഒരു മോഹിനിയാട്ട നർത്തകിയാണ് സുനന്ദ നായർ. മോഹിനിയാട്ടമുൾപ്പെടെയുള്ള നൃത്തരംഗങ്ങൾക്കു നൽകിയ സമഗ്ര സംഭാവനകളെ മാനിച്ച് കേരള സംഗീതനാടക അക്കാദമി പുരസ്‌ക്കാരം ഇവർക്കു ലഭിച്ചു. ഇൻഡ്യൻ കൗൺസിൽ ഓഫ് റിലേഷൻസിന്റെ എംപേനൽഡ് ആർട്ടിസ്റ്റും നാഷണൽ ടിവിയിലെ എ ഗ്രഡ് ആർട്ടിസ്റ്റുമാണ് സുനന്ദ. മുംബെയിലാണ് ഇവർ ജനിച്ചതും വളർന്നതും. മോഹിനിയാട്ടത്തിൽ മുംബെ സർവ്വകലാശാലയിൽ നിന്നും ബിരുദവും ബിരുദാനന്തരബിരുദവും നേടി. 1990-കളിൽ ഭർത്താവിനൊപ്പം അമേരിക്കയിലെ ഹ്യസ്റ്റണിൽ സ്ഥിരതാമസമാക്കി. മോഹിനിയാട്ടത്തിന്റെ അന്തർദേശീയ അമ്പാസിഡറായും ഇവർ അറിയപ്പെടുന്നു.

നിരവധി ദേശീയ അന്തർദേശീയ അംഗീകാരങ്ങൾ സുനന്ദയ്ക്കു ലഭിച്ചിട്ടുണ്ട്.


</doc>
<doc id="219535" url="https://ml.wikipedia.org/wiki?curid=219535" title="കിങ്ഡം ഓഫ് നെതർലാന്റ്സ്">
കിങ്ഡം ഓഫ് നെതർലാന്റ്സ്

യൂറോപ്പിലും കരീബിയനിലുമായി സ്ഥിതിചെയ്യുന്ന ഭരണഘടന നിലവിലുള്ളതും രാജഭരണം നിലനിൽക്കുന്നതുമായ ഒരു അസ്തിത്വമാണ് കിംഗ്ഡം ഓഫ് ദി നെതർലാന്റ്സ് (; ). ഇതൊരു പരമാധികാര രാഷ്ട്രമാണ്. അരൂബ, കുറകാവോ, നെതർലാന്റ്സ്, സിന്റ് മാർട്ടൻ എന്നീ രാജ്യങ്ങളാൺ കിംഗ്ഡത്തിന്റെ ഭാഗങ്ങൾ. തത്ത്വത്തിൽ ഇവ കിംഗ്ഡത്തിലെ തുല്യപങ്കാളികളാണ്. യഥാർത്ഥത്തിൽ രാജ്യഭരണം ഏകദേശം പൂർണ്ണമായി നെതർലാന്റ്സാണ് കൈകാര്യം ചെയ്യുന്നത്. രാജ്യത്തിന്റെ 98% പ്രദേശങ്ങളും ജനങ്ങളും നെതർലാന്റ്സിൽ താമസിക്കുന്നവരാണ്. ഫലത്തിൽ അരൂബയും കുറകാവോയും സിന്റ് മാർട്ടനും നെതർലാന്റ്സിന്റെ ആശ്രിതരാജ്യങ്ങളാണ്. 

നെതർലാന്റ്സ് എന്ന രാജ്യം യൂറോപ്പിലാണ് സ്ഥിതി ചെയ്യുന്നത് (കരീബിയനിലെ മൂന്ന് പ്രത്യേക മുനിസിപ്പാലിറ്റികൾ ഒഴികെ). അരൂബ, കുറകാവോ, സിന്റ് മാർട്ടൻ എന്നീ രാജ്യങ്ങളും കരീബിയനിലാണ് സ്ഥിതി ചെയ്യുന്നത്. 

1813-ൽ നെപ്പോളിയന്റെ പരാജയത്തെത്തുടർന്നാണ് കിംഗ്ഡത്തിന്റെ ചരിത്രമാരംഭിക്കുന്നത്. നെതർലാന്റ്സിന് ആ വർഷം സ്വാതന്ത്ര്യം ലഭിക്കുകയും നെതർലാന്റ്സിലെ വില്യം ഒന്നാമൻ പരമാധികാരമുള്ള പ്രിൻസിപ്പാലിറ്റിയായി രാജ്യത്തെ പ്രഖ്യാപിക്കുകയും ചെയ്തു. 1814-ൽ ഇപ്പോഴത്തെ ബെൽജിയം, ലക്സംബർഗ് എന്നീ പ്രദേശങ്ങളും കൂടിച്ചേർന്ന് യുനൈറ്റഡ് കിംഗ്ഡം ഓഫ് നെതർലാന്റ്സ് രൂപീകരിക്കാൻ തീരുമാനിച്ചു. 1815 മാർച്ചിൽ നെതർലാന്റ്സിലെ പരമാധികാരിയായ രാജകുമാരൻ "നെതർലാന്റ്സിലെ രാജാവ്" എന്ന പദവി സ്വീകരിച്ചു. ഇതോടെ കിംഗ്ഡം നിലവിൽ വന്നു. നെതർലാന്റ്സിലെ രാലാവ് ലക്സംബർഗിലെ ഗ്രാന്റ് ഡ്യൂക്ക് എന്ന പദവിയും സ്വീകരിച്ചിരുന്നു. ഇത് കിംഗ്ഡത്തിലെ പ്രവിശ്യയായിരിക്കെത്തന്നെ ജർമൻ കോൺഫഡറേഷനിലെ ഒരു ഗ്രാൻഡ് ഡച്ചിയുമായിരുന്നു.

1830-ൽ ബെൽജിയം കിംഗ്ഡത്തിൽ നിന്ന് വിഘടിച്ചു. 1839-ൽ മാത്രമാണ് നെതർലാന്റ്സ് ഈ നടപടി അംഗീകരിച്ചത്. ഈ സമയത്ത് ലക്സംബർഗ് നെതർലാന്റ്സുമായി കൂടിച്ചേരുകയും പൂർണ്ണസ്വാതന്ത്ര്യമുള്ള രാജ്യമാവുകയും ചെയ്തു. ലക്സംബർഗിന്റെ പകുതിയിലേറെ പ്രദേശങ്ങളും ഇതോടൊപ്പം ബെൽജിയത്തിന്റെ ഭാഗമായി. ജർമൻ കോൺഫെഡറേഷന് ഇതുമൂലമുണ്ടായ നഷ്ടം നികത്തുവാനായി ലിംബർഗ് എന്ന ഡച്ച് പ്രവിശ്യയുടെ ബാക്കി ഭാഗത്തിന്റെ നില ലക്സംബർഗിന്റെ പഴയ അവസ്ഥയിലേയ്ക്ക് (ഗ്രാന്റ് ഡച്ചി) മാറ്റപ്പെട്ടു. 1867-ൽ ജർമൻ കോൺഫെഡറേഷൻ ഇല്ലതെയായതോടെയാണ് ഈ രീതി ഇല്ലാതെയായത്.

1954-ൽ ഭരണപരമായ പരിഷ്കാരങ്ങൾ നടപ്പാക്കപ്പെട്ടു. ഇതിന്റെ ഉദ്ഭവം 1931-ലെ വെസ്റ്റ് മിനിസ്റ്റർ നിയമവും 1941-ലെ അറ്റ്ലാന്റിക് ഉടമ്പടിയുമായിരുന്നു ("തങ്ങൾ ജീവിക്കുന്നത് ഏതു ഭരണകൂടത്തിനു കീഴിലാണ് എന്ന് തീരുമാനിക്കാൻ ജനങ്ങൾക്കവകാശമുണ്ട്", "പൊതുസുരക്ഷയ്ക്കായി ഒരു സ്ഥിരം സംവിധാനം വേണം") എന്നിവയായിരുന്നു ഇവയുടെ കാതലായ ഉടമ്പടികൾ. 1942 ജനുവരി 1-നാണ് നെതർലാന്റ്സ് ഇവയിൽ ഒപ്പുവച്ചത്. 1942 ഡിസംബർ 7-ന് വിൽഹെൽമ രാജ്ഞി റേഡിയോയിലൂടെ നടത്തിയ പ്രസംഗത്തിൽ ഒളിവിൽ കഴിയുകയായിരുന്ന ഡച്ച് സർക്കാരിനുവേണ്ടി നെതർലാന്റ്സിനും അതിന്റെ കോളനികൾക്കും തമ്മിലുള്ള ബന്ധം നവീകരിക്കേണ്ടതിന്റെ ആവശ്യകത എടുത്തുപറയുകയുണ്ടായി. സ്വാതന്ത്ര്യത്തിനു ശേഷം സർക്കാർ ഒരു കോൺഫറൻസ് വിളിച്ചുകൂട്ടുകയും തുല്യപങ്കാളികൾ എന്ന നിലയ്ക്ക് കോളനികൾക്ക് രാജ്യത്തിന്റെ ഭരണത്തിൽ പങ്കെടുക്കാം എന്ന തീരുമാനമെടുക്കുകയും ചെയ്യുമെന്ന് പ്രസംഗത്തിൽ പ്രസ്താവിക്കുകയുണ്ടായി. പ്രചാരണലക്ഷ്യത്തോടെയാണ് ഈ പ്രസംഗം നടത്തപ്പെട്ടത്. ഡച്ച് ഈസ്റ്റ് ഇൻഡീസിന്റെ കാര്യം മനസ്സിൽ വച്ചുകൊണ്ടായിരുന്ന് ഡച്ച് സർക്കാർ ഈ തീരുമാനമെടുത്തത്. കോളനിഭരണരീതിയോട് സംശയമുണ്ടായിരുന്ന അമേരിക്കൻ ഐക്യനാടുകളിലെ ജനങ്ങളെ സമാധാനിപ്പിക്കാം എന്ന ലക്ഷ്യം മനസ്സിൽ വച്ചുകൊണ്ടായിരുന്നു ഈ പ്രവൃത്തി. 

ഇൻഡോനീഷ്യ സ്വാതന്ത്ര്യം നേടിയതിനുശേഷം പുതിയ ഫെഡറൽ ഭരണഘടനയുടെ ആവശ്യമില്ല എന്ന തോന്നലുണ്ടായി. സുരിനാം നെതർലാന്റ്സ് ആന്റിലീസ് എന്നീ പ്രദേശങ്ങളുടെ സാമ്പത്തികസ്ഥിതി നെതർലാന്റ്സിനെ അപേക്ഷിച്ച് അവഗണിക്കത്തക്ക തരത്തിൽ തുച്ഛമായിരുന്നതാണ് ഇതിനു കാരണം. 1954-ൽ സുരിനാമിനും നെതർലാന്റ്സ് ആന്റിലീസിനും നെതർലാന്റ്സ് ആസ്ഥാനമായി പ്രവർത്തിക്കുന്ന ഒരു പ്ലെനിപൊട്ടൻഷ്യറി മിനിസ്റ്ററെ ലഭിച്ചു. രാജ്യത്തെ മുഴുവൻ ബാധിക്കുന്ന കാര്യങ്ങളിൽ ഡച്ച് കാബിനറ്റ് കൂടി തീരുമാനങ്ങളെടുക്കുമ്പോൾ ഈ മന്ത്രിമാർക്ക് മന്ത്രിസഭാ യോഗത്തിൽ പങ്കെടുക്കാൻ അധികാരമുണ്ടായിരുന്നു. സുരിനാമിന്റെയും നെതർലാന്റ്സ് ആന്റിലീസിന്റെയും പ്രതിനിധികൾക്ക് ജനപ്രാതിനിദ്ധ്യസഭയിലും പങ്കെടുക്കാൻ അധികാരം ലഭിച്ചു. ചാർട്ടർ പ്രകാരം സുരിനാമിനും നെതർലാന്റ്സ് ആന്റിലീസിനും സ്വന്തം അടിസ്ഥാന നിയമം പരിഷ്കരിക്കാനുള്ള അധികാരവുമുണ്ടായിരുന്നു. ഈ രണ്ട് രാജ്യങ്ങൾക്കും ഏകപക്ഷീയമായി നെതർലാന്റ്സ് വിട്ടുപോകാനുള്ള അധികാരം അംഗീകരിക്കപ്പെട്ടിരുന്നില്ല. എങ്കിലും പരസ്പര ചർച്ചകളിലൂടെ ചാർട്ടർ ഇല്ലാതെയാക്കുവാനുള്ള സാദ്ധ്യതയുണ്ടായിരുന്നു. 

കിംഗ്ഡം ഓഫ് നെതർലാന്റ്സ് ചാർട്ടർ 1954-ൽ നിലവിൽ വരുന്നതിനു മുൻപ് സുരിനാം, നെതർലാന്റ്സിനു കീഴിലുണ്ടായിരുന്ന ന്യൂ ഗിനിയ, നെതർലാന്റ്സ് ആന്റിലീസ്, എന്നിവ നെതർലാന്റ്സിന്റെ കോളനികളായിരുന്നു.

1954 മുതൽ 1975 വരെ സുരിനാം കിംഗ്ഡത്തിലെ ഒരു അംഗരാജ്യമായിരുന്നു. നെതർലാന്റ്സ് ആന്റിലീസ് 1954 മുതൽ 2010 വരെ ഈ അസ്തിത്വത്തിന്റെ ഭാഗമായിരുന്നു. സുരിനാം പിന്നീട് പരമാധികാരമുള്ള സ്വതന്ത്രരാജ്യമായി മാറി. നെതർലാന്റ്സ് ആന്റിലീസ് പിന്നീട് കിംഗ്ഡത്തിനുള്ളിൽ തന്നെയുള്ള സ്വതന്ത്ര രാജ്യങ്ങളായി വിഘടിച്ചു. അരൂബ (1986-നു ശേഷം), കുറകാവോ, സിന്റ് മാർട്ടൻ എന്നിവ (2010-നു ശേഷം) എന്നിങ്ങനെ രണ്ട് ഘട്ടമായാണ് വിഭജനം നടന്നത്. നെതർലാന്റ്സിന്റെ കീഴിലുള്ള ന്യൂ ഗിനിയ 1962 വരെ ഒരു ആശ്രിതരാജ്യമായിരുന്നുവെങ്കിലും സ്വയം നിർണയാവകാശമുള്ള രാജ്യമായിരുന്നില്ല. ഇതെപ്പറ്റി ചാർട്ടറിൽ പരാമർശവുമില്ല.

1955-ൽ ജൂലിയാന രാജ്ഞിയും രാജകുമാരനും സുരിനാമും നെതർലാന്റ്സ് ആന്റിലീസും സന്ദർശിച്ചു. ഇത് വൻ വിജയമായിരുന്നു. ഇതിനുശേഷവും ധാരാളം രാജകീയ സന്ദർശനങ്ങൾ നടന്നിട്ടുണ്ട്. 

1969-ൽ ആസൂത്രണം ചെയ്യപ്പെടാതെ കുറകാവോ ദ്വീപിൽ നടന്ന ഒരു പണിമുടക്ക് വലിയ കുഴപ്പത്തിലും കൊള്ളയിലുമാണ് കലാശിച്ചത്. ഇതിന്റെ ഭാഗമായി ചരിത്രപ്രാധാന്യമുള്ള നഗരകേന്ദ്രമായ വില്യംസ്റ്റെഡ് തീപിടിച്ചു നശിച്ചു. ഡച്ച് മറീനുകളാണ് സമാധാനം പുനസ്ഥാപിച്ചത്. ഇതേ വർഷം തന്നെ സുരിനാമിൽ അദ്ധ്യാപകരുടെ സമരം വലിയ അനിശ്ചിതാവസ്ഥയുണ്ടാക്കി. പ്രധാനമന്ത്രി ഈ സമരം പൊളിക്കാനായി സൈന്യത്തിന്റെ സഹായം ആവശ്യപ്പെടുമെന്ന് ഭീഷണിപ്പെടുത്തുകയുണ്ടായി.

1973-ൽ പുതിയ ലേബർ നേതൃത്വത്തിലുള്ള ഡച്ച് ഭരണകൂടം നിലവിൽ വന്നു. സുരിനാമിനും നെതർലാന്റ്സ് ആന്റിലീസിനും സ്വാതന്ത്ര്യം വേണ്ട തീയതി നിർണയിക്കാൻ അതാത് ഭരണകൂടങ്ങളോട് ചർച്ച ചെയ്യണമെന്ന് ഭരണകൂടത്തിന്റെ നയരേഖയിൽ പ്രസ്താവിക്കുകയുണ്ടായി. ആന്റിലിയൻ സർക്കാരിന് ഇതെപ്പറ്റി ഉറച്ച അഭിപ്രായമില്ലായിരുന്നു. ഇതായിരുന്നു സുരിനാമിലെയും സ്ഥിതിയെങ്കിലും 1973-ലെ തിരഞ്ഞെടുപ്പിൽ പുതിയ ഭരണകൂടം വന്നതോടെ സുരിനാമിലെ സർക്കാർ 1976-ന് മുൻപ് സ്വാതന്ത്ര്യം നേടാനുള്ള തീരുമാനം പ്രഖ്യാപിച്ചു. സ്വാത്രന്ത്ര്യം തിരഞ്ഞെടുപ്പിൽ ഒരു വിഷയമല്ലായിരുന്നു. സുരിനാമിലെ പ്രതിപക്ഷം എതിർത്തുവെങ്കിലും 1975 നവംബർ 25-ന് സുരിനാം സ്വതന്ത്രമായി.

2010 ഒക്റ്റോബറിൽ നെതർലാന്റ്സ് ആന്റിലീസ് പിരിച്ചുവിടപ്പെട്ടു. അരൂബ, കുറകാവോ, സിന്റ് മാർട്ടൻ എന്നിവ ഇതോടെ കിംഗ്ഡം ഓഫ് നെതർലാന്റ്സിലെ പുതിയ അംഗരാജ്യങ്ങളായി.

കിംഗ്ഡം ഓഫ് നെതർലാന്റ്സ് എന്ന കൂട്ടായ്മയിൽ ഇപ്പോൾ നാല് അംഗരാജ്യങ്ങളാണുള്ളത്. അരൂബ, കുറകാവോ, നെതർലാന്റ്സ്, സിന്റ് മാർട്ടൻ എന്നിവയാണവ. കിംഗ്ഡം ഓഫ് നെതർലാന്റ്സ് എന്ന പരമാധികാരരാഷ്ട്രത്തിലെ ഒരംഗരാജ്യം മാത്രമാണ് നെതർലാന്റ്സ് എന്നത് ശ്രദ്ധിക്കുക. കരീബിയനിലെ മൂന്ന് രാഷ്ട്രങ്ങളായ അരൂബ, കുറകാവോ, സിന്റ് മാർട്ടൻ എന്നിവയും നെതർലാന്റ്സിന്റെ ഭാഗമായ ബോണൈർ, സിന്റ് യൂസ്റ്റാഷ്യസ്, സാബ എന്നീ കരീബിയൻ പ്രദേശങ്ങളും ചേർന്ന് കരീബിയൻ നെതർലാന്റ്സ് എന്ന പേരിലാണറിയപ്പെടുന്നത്. 

അരൂബ കേന്ദ്രീകൃതഭരണമുള്ള ഒരു രാജ്യമാണ്. അരൂബയിലെ ഗവർണറാണ് ഭരണത്തലവൻ. രാജാവിന്റെയോ രാജ്ഞിയുടെയോ അരൂബയിലെ പ്രതിനിധിയാണിദ്ദേഹം. ഇവിടെ ഒരു മന്ത്രിസഭയും പ്രധാനമന്ത്രിയുമുണ്ട്. രാജ്യത്തെ നാണയം അരൂബൻ ഫ്ലോറിൻ ആണ്.

കുറകാവോയിലെ ഭരണസംവിധാനവും അരൂബയിലേതുമാതിരി കേന്ദ്രീകൃത ജനാധിപത്യമാണ്. നെതർലാന്റ്സ് ആന്റിലിയൻ ഗ്വിൽഡർ ആണ് നാണയം.

കേന്ദ്രീകൃത ജനാധിപത്യ പാർലമെന്ററി ഭരണസംവിധാനമുള്ള ഒരു യൂറോപ്യൻ രാജ്യമാണ് നെതർലന്റ്സ് എന്ന് അറിയപ്പെടുന്നത്. പടിഞ്ഞാറൻ യൂറോപ്പിലാണ് ഈ പ്രദേശം സ്ഥിതി ചെയ്യുന്നത്. വടക്കും പടിഞ്ഞാറും നോർത്ത് കടൽ, തെക്ക് ബെൽജിയം, കിഴക്ക് ജർമനി എന്നിവയുമായി അതിർത്തി രൂപവത്കരിക്കുന്നു. ആംസ്റ്റർഡാം ആണ് തലസ്ഥാനവും ഏറ്റവും വലിയ നഗരവും.

നെതർലന്റ്സ് പലപ്പോഴും ഹോളണ്ട് എന്ന് വിളിക്കപ്പെടാറുണ്ട്. വാസ്തവത്തിൽ ഇവിടുത്തെ 12 പ്രവിശ്യകളിൽ രണ്ടെണ്ണം മാത്രമാണ് വടക്കൻ ഹോളണ്ടും തെക്കൻ ഹോളണ്ടും. പ്രവിശ്യകളെ മുനിസിപ്പാലിറ്റികളായും തിരിച്ചിട്ടുണ്ട്. ഈ രാജ്യത്തെ ജനങ്ങളെയും ഭാഷയെയും സൂചിപ്പിക്കാൻ "ഡച്ച്" എന്ന പദം ഉപയോഗിക്കുന്നു. യൂറോ ആണ് നാണയം. കരീബിയൻ കടലിലെ നെതർലാന്റ്സ് രാജ്യത്തിന്റെ പ്രദേശങ്ങളിൽ അമേരിക്കൻ ഡോളറാണ് നാണയം.

കരിബിയനിലെ നെതർലാന്റ്സ് രാജ്യത്തിന്റെ പ്രത്യേക മുനിസിപ്പാലിറ്റികളായ ബോണൈർ, സിന്റ് യൂസ്റ്റാഷ്യസ്, സാബ എന്നിവ നെതർലാന്റ്സിന്റെ ഭാഗമാണെങ്കിലും പ്രവിശ്യകളുടെ ഒന്നിന്റെയും ഭാഗമല്ല. മിക്ക ഡച്ച് നിയമങ്ങളും ഈ പ്രദേശത്തും ബാധകമാണ്. ഈ പ്രദേശത്തിന് ചില ഇളവുകളുണ്ട്. സോഷ്യൽ സെക്യൂരിറ്റിക്കായി നൽകേണ്ട തുക യൂറോപ്യൻ നെതർലാന്റ്സിനോളം കൂടുതലല്ല എന്നതാണ് ഒരു പ്രത്യേകത. നെതർലാന്റ്സിലെയും യൂറോപ്യൻ യൂണിയനിലെയും തെരഞ്ഞെടുപ്പുകളിൽ വോട്ട് ചെയ്യാനും ഈ നാട്ടുകാർക്ക് സാധിക്കും. 2008-ൽ ഇവിടെ നാണയമായി അമേരിക്കൻ ഡോളർ കൊണ്ടുവരാൻ തീരുമാനിക്കപ്പെട്ടു. 

അരൂബയിലേതുപോലുള്ള കേന്ദ്രീകൃത ഭരണസംവിധാനമുള്ള രാജ്യമാണ് സിന്റ് മാർട്ടനും. നെതർലാന്റ്സ് ആന്റിലിയൻ ഗ്വിൽഡർ ആണ് ഇവിടുത്തെ നാണയം.

നെതർലാന്റ്സ്, അരൂബ, കുറകാവോ, സിന്റ് മാർട്ടൻ എന്നീ രാജ്യങ്ങളുടെ ഭരണഘടനയനുസരിച്ചാണ് ഓരോ രാജ്യത്തും ഭരണം നടക്കുന്നത്. ഈ ഭരണഘടനകൾ കിംഗ്ഡം ഓഫ് നെതർലാന്റ്സിന്റെ ചാർട്ടറിനു കീഴിലാണ്. കിംഗ്ഡത്തിലെ ഭരണഘടനാ സ്ഥാപനങ്ങളുടെ പ്രവർത്തനവും ചാർട്ടർ നിയന്ത്രിക്കുന്നുണ്ട്. കിംഗ്ഡത്തിന്റെ ഭരണകാര്യങ്ങൾ നെതർലാന്റ്സിനെ മാത്രം ബാധിക്കുന്നതാണെങ്കിൽ സ്വന്തമായി സ്വന്തം ഭരണഘടനയനുസരിച്ച് തീരുമാനമെടുക്കാൻ ആ രാജ്യത്തിനവകാശമുണ്ട്. മറ്റു രാജ്യങ്ങൾക്ക് ഈ സ്വാതന്ത്ര്യമില്ല. അവ ചാർട്ടർ അനുസരിച്ചാവും പ്രവർത്തിക്കുക. 

എല്ലാ രാജ്യങ്ങളും അംഗീകരിക്കുകയാണെങ്കിൽ മാത്രമേ ചാർട്ടറിലെ വ്യവസ്ഥകൾ മാറ്റാൻ പാടുള്ളൂ.

രാജാവ് അല്ലെങ്കിൽ രാജ്ഞി; അവർ നിയമിക്കുന്ന മന്ത്രിമാർ എന്നിവരടങ്ങിയതാണ് കിംഗ്ഡത്തിലെ ഭരണകൂടം. ചാർട്ടറിലെ ആർട്ടിക്കിൾ 7 പ്രകാരം മന്ത്രിസഭയിൽ നെതർലാന്റ്സ് രാജ്യത്തിലെ മന്ത്രിമാരെക്കൂടാതെ അരൂബയിൽ നിന്നും കുറകാവോയിൽ നിന്നും സിന്റ് മാർട്ടനിൽ നിന്നും ഒരു മിനിസ്റ്റർ പ്ലെനിപൊട്ടൻഷ്യറി വീതവും ഉണ്ടാവും. നെതർലാന്റ്സിലെ പ്രധാനമന്ത്രിയാണ് ഈ മന്ത്രിസഭയുടെ തലപ്പത്തുണ്ടാകുന്നയാൾ. 

2007 ഡിസംബറിൽ രാജ്യത്തിലെ ബന്ധങ്ങൾക്കായി ഒരു ഡെപ്യൂട്ടി കൗൺസിൽ സ്ഥാപിക്കപ്പെട്ടു. ഈ ഡെപ്യൂട്ടി കൗൺസിലാണ് മന്ത്രിസഭാ യോഗങ്ങൾ തീരുമാനിക്കുന്നത്. 

ഭരണകൂടവും സ്റ്റേറ്റ്സ് ജനറൽ ഓഫ് ദി നെതർലാന്റ്സും ചേർന്നതാണ് കിംഗ്ഡത്തിലെ നിയമനിർമ്മാണസംവിധാനം. ചാർട്ടറിന്റെ 14, 16, 17 എന്നീ ആർട്ടിക്കിളുകൾ അരൂബയിലെയും കുറകാവോയിലെയും സിന്റ് മാർട്ടനിലെയും നിയമനിർമ്മാണസഭകൾക്ക് ഈ സംവിധാനത്തിൽ ചെറിയ പ്രാതിനിദ്ധ്യം നൽകുന്നുണ്ട്.

ചാർട്ടറിന്റെ പതിമൂന്നാം ആർട്ടിക്കിൾ രാജ്യത്തിൽ ഒരു കൗൺസിൽ ഓഫ് സ്റ്റേറ്റ് ഉണ്ടാവണം എന്ന് വ്യവസ്ഥ ചെയ്യുന്നുണ്ട്. ഇത് ഭരണഘടനയനുസരിച്ചാണ് പ്രവർത്തിക്കുന്നത്. ചാർട്ടർ സൂചിപ്പിക്കുന്നത് അരൂബയുടെയും കുറകാവോയുടെയും സിന്റ് മാർട്ടന്റെയും അഭ്യർത്ഥനയനുസരിച്ച് ഇവിടങ്ങളിൽ നിന്ന് ഓരോ പ്രതിനിധികളെ ഈ കൗൺസിലിൽ ഉൾപ്പെടുത്താമെന്നാണ്. അരൂബ ഇപ്പോൾ ഈ അവകാശം ഉപയോഗപ്പെടുത്തുന്നുണ്ട്. 1987 വരെ നെതർലാന്റ്സ് ആന്റിലീസിനും 2000 വരെ അരൂബയുക്കും ഈ കൗൺസിലിൽ അംഗമുണ്ടായിരുന്നില്ല. സിന്റ് മാർട്ടനും ഒരു പ്രതിനിധിയെ അയക്കാനുള്ള തയാറെടുപ്പ് നടത്തുകയാണ്. 

ചാർട്ടറിന്റെ ഇരുപത്തിമൂന്നാം ആർട്ടിക്കിൾ പ്രകാരം "ഹോഗ് റാഡ് ഡെർ നെഡെർലാൻഡെൻ" എന്ന കോടതിയാണ് കിംഗ്ഡത്തിലെ സുപ്രീം കോടതി. കാസേഷൻ റെഗുലേഷൻ എന്ന വ്യവസ്ഥ പ്രകാരമാണ് ഈ സംവിധാനം നിലനിൽക്കുന്നത്. ഒരു കരീബിയൻ രാജ്യം അഭ്യർത്ഥിച്ചാൽ ആ രാജ്യത്തു നിന്നുള്ള ഒരു പ്രതിനിധിയെ സുപ്രീം കോടതിയിൽ ഉൾപ്പെടുത്തണമെന്ന് വ്യവസ്ഥയുണ്ട്. ഇതുവരെ ഒരു കരീബിയൻ അംഗരാജ്യവും ഈ അധികാരം ഉപയോഗപ്പെടുത്തിയിട്ടില്ല. 

ചാർട്ടറിലെ മുപ്പത്തൊൻപതാം ആർട്ടിക്കിൾ പ്രകാരം സിവിൽ നിയമം, കമേഴ്സ്യൽ നിയമം, സിവിൽ നടപടിച്ചട്ടം, ക്രിമിനൽ നിയമം, ക്രിമിനൽ നടപടിച്ചട്ടം, പകർപ്പവകാശനിയമം, വ്യവസായ സ്വത്തുക്കൾ സംബന്ധിച്ചതും നോട്ടറിമാരെ സംബന്ധിച്ചതുമായ നിയമം, അളവു തൂക്കങ്ങൾ സംബന്ധിച്ച ചട്ടങ്ങൾ എന്നിവ രാജ്യം മുഴുവനും ഒരേ രീതിയിൽ വരേണ്ടതാണ്. ഈ കാര്യങ്ങളിൽ പെട്ടെന്നൊരു മാറ്റമുണ്ടാകുമ്പോൾ മറ്റു രാജ്യങ്ങൾക്ക് ഇതിനെപ്പറ്റി അഭിപ്രായം പറയാൻ അവസരമുണ്ടാകണം എന്ന് വ്യവസ്ഥയുണ്ട്. 

ചാർട്ടറിന്റെ പന്ത്രണ്ടാം ആർട്ടിക്കിൾ തർക്കങ്ങൾക്ക് പരിഹാരമുണ്ടാക്കേണ്ട രീതി വ്യവസ്ഥ ചെയ്യുന്നുണ്ട്. ഈ സംവിധാനം 2010 ഒക്റ്റോബർ 10-ന് പരിഷ്കരിക്കപ്പെട്ടു. ഇത് ആർബിട്രേഷൻ വ്യവസ്ഥകളും മുന്നോട്ടുവയ്ക്കുന്നുണ്ട്. 

രാജ്യകാര്യങ്ങൾ ഏതൊക്കെ എന്ന് ആർട്ടിക്കിൾ മൂന്ന് വ്യവസ്ഥ ചെയ്യുന്നുണ്ട്:


ആർട്ടിക്കിൾ 43(2) മറ്റൊരു പ്രധാന വ്യവസ്ഥ പ്രതിപാദിക്കുന്നു:


ആർട്ടിക്കിൾ 3 പ്രകാരം മറ്റു കാര്യങ്ങളും രാജ്യകാര്യങ്ങളായി പ്രഖ്യാപിക്കാൻ സാധിക്കുന്നതാണ്. 

കിംഗ്ഡത്തിലെ മന്ത്രിസഭയാണ് രാജ്യകാര്യങ്ങളിൽ തീരുമാനമെടുക്കുന്നത്. കരീബിയൻ രാജ്യങ്ങളെ ബാധിക്കാത്ത വിഷയങ്ങളിൽ നെതർലാന്റ്സ് സ്വന്തമായാണ് തീരുമാനങ്ങളെടുക്കുക. 

കിംഗ്ഡം അന്താരാഷ്ട്ര ഉടമ്പടികളിലേർപ്പെടുന്നുണ്ട്. അരൂബ, കുറകാവോ സിന്റ് മാർട്ടൻ എന്നിവയെ ബാധിക്കാത്ത ഉടമ്പടികൾ നെതർലാന്റ്സ് നേരിട്ട് കൈകാര്യം ചെയ്യും. ഇതല്ലാത്ത ഉടമ്പടികൾ അതാത് രാജ്യത്തിന്റെ നിയമനിർമ്മാണസഭയുടെ അനുമതിയോടെയേ നടപ്പാവുകയുള്ളൂ. 

കരീബിയൻ രാജ്യങ്ങൾക്ക് ഉടമ്പടികളിൽ നിന്ന് പിന്മാറാനുള്ള അധികാരമുണ്ട്. The treaty or agreement concerned then has to specify that the treaty or agreement does not apply to Aruba, Curaçao, or Sint Maarten.

കിംഗ്ഡം നേറ്റോ, ഒ.ഇ.സി.ഡി, ഡബ്ല്യൂ.ടി.ഒ എന്നീ സംഘടനക‌ളുടെ സ്ഥാപകാംഗമാണ്.

പരമ്പരാഗത രീതിയിലുള്ള ഭരണഘടനാസംവിധാനങ്ങളുടെ കൂട്ടത്തിൽ കിംഗ്ഡം ഓഫ് നെതർലാന്റ്സ് എന്ന രാജ്യത്തെ പെടുത്താൻ സാധിക്കില്ല എന്ന കാര്യത്തിൽ മിക്ക പണ്ഡിതന്മാർക്കും ഒരേ അഭിപ്രായമാണുള്ളത്. വ്യതിരിക്തമായ ഒരു സംവിധാനമാൺ ("sui generis") ഇവിടെയുള്ളതെന്നാണ് പൊതുവിൽ അംഗീകരിക്കപ്പെട്ട അഭിപ്രായം. ഫെഡറൽ രാജ്യം, കോൺഫെഡറേഷൻ, ഫെഡറസി, അധികാരങ്ങൾ വികേന്ദ്രീകൃതമാക്കപ്പെട്ട കേന്ദ്രീകൃത രാജ്യം എന്നിങ്ങനെ പല സ്വഭാവങ്ങൾ കിംഗ്ഡം ഓഫ് നെതർലാന്റ്സിന്റെ ഭരണഘടനയ്ക്കുണ്ട്.

കിംഗ്ഡത്തിന്റെ നടപടിക്രമങ്ങൾ വേർതിരിച്ചുപറഞ്ഞിട്ടുണ്ട് എന്നതും, രാജ്യത്തിന്റെ ഭാഗങ്ങളെ വേർതിരിച്ചു പറഞ്ഞിട്ടുണ്ട് എന്നതും, കിംഗ്ഡത്തിലെ നിയമങ്ങൾക്ക് കീഴെയാണ് അംഗരാജ്യങ്ങളിലെ നിയമങ്ങൾ എന്ന വ്യവസ്ഥയും, കിംഗ്ഡത്തിന്റെ സ്ഥാപനങ്ങൾക്കുള്ള വ്യവസ്ഥയും, കിംഗ്ഡത്തിന് നിയമനിർമ്മാണസംവിധാനങ്ങളുണ്ട് (അംഗരാജ്യങ്ങളുടേതിനു പുറമേ) എന്നതും ഫെഡറൽ സ്വഭാവത്തെ കാണിക്കുന്നു. ചാർട്ടർ പരിഷ്കരിക്കുന്നത് അംഗരാജ്യങ്ങളുടെ അഭിപ്രായസമന്വയത്തിലൂടെയേ സാധിക്കൂ എന്ന വ്യവസ്ഥ കോൺഫെഡറേറ്റ് സ്വഭാവത്തെ കാണിക്കുന്നു. മിക്ക ഫെഡറേഷനുകളിലും ഫെഡറേഷന്റെ നിയമനിർമ്മാണസഭയ്ക്ക് ചാർട്ടർ ഭേദഗതി ചെയ്യാനുള്ള അധികാരമുണ്ടാകും. 

ചാർട്ടറിൽ എടുത്തുപറയുന്നില്ലെങ്കിലും നെതർലാന്റ്സിന്റെ ഭരണഘടനയനുസരിച്ചാണ് (കിംഗ്ഡത്തിന്റെ ഭരണഘടനയനുസരിച്ചല്ല) കിംഗ്ഡത്തിലെ ഭരണസ്ഥാപനങ്ങൾ പ്രവർത്തിക്കുന്നത് എന്നത് ഈ സംവിധാനം ഒരു ഫെഡറസിയുടെ സ്വഭാവം കാണിക്കുന്നുണ്ട് എന്ന സൂചനയാണ് നൽകുന്നത്. കിംഗ്ഡത്തിലെ നിയമങ്ങൾ നിർമ്മിക്കുന്നതെങ്ങനെ എന്ന് ചാർട്ടർ വ്യക്തമാക്കുന്നില്ല. നെതർലാന്റ്സിലെ ഭരണഘടനയുടെ 81, 88 എന്നീ ആർട്ടിക്കിളുകളും കിംഗ്ഡത്തിന്റെ നിയമങ്ങൾക്ക് ബാധകമാണ്. കരീബിയൻ രാജ്യങ്ങളുടെ പ്രതിനിധികൾ പങ്കെടുത്തേ മതിയാകൂ എന്ന് വ്യവസ്ഥയുള്ള ഒരേയൊരു ഭരണഘടനാ സംവിധാനം കിംഗ്ഡത്തിലെ മന്ത്രിസഭാ കൗൺസിലാണ്. സുപ്രീം കോടതി, കിംഗ്ഡത്തിലെ കൗൺസിൽ ഓഫ് സ്റ്റേറ്റ് എന്നിവയിൽ കരീബിയൻ രാജ്യങ്ങൾ ആവശ്യപ്പെട്ടാൽ ഒരു പ്രതിനിധിയെ ഉൾപ്പെടുത്താം എന്ന വ്യവസ്ഥയുണ്ട്. നിയമനിർമ്മാണത്തിൽ നിന്ന് കരീബിയൻ രാജ്യങ്ങളെ ഏകദേശം പൂർണമായി ഒഴിച്ചുനിർത്തിയിട്ടുണ്ട്. നിയമത്തിന്റെ കരട് തയാറാക്കുന്നതിൽ കരീബിയൻ രാജ്യ പ്രതിനിധികൾക്ക് പങ്കെടുക്കാവുന്നതാണ്. കിംഗ്ഡം ആക്റ്റുകളെ എതിർക്കാനും ഡ്രാഫ്റ്റ് വോട്ടിനിടണമെന്ന് ആവശ്യപ്പെടാനും കരീബിയൻ പ്രതിനിധികൾക്ക് കഴിയും. 

അരൂബ, കുറകാവോ, സിന്റ് മാർട്ടൻ എന്നീ രാജ്യങ്ങളെ ബാധിക്കാത്ത കിംഗ്ഡത്തിലെ നടപടികൾ സ്വന്തമായെടുക്കാൻ നെതർലാന്റ്സിനെ ചാർട്ടറിന്റെ 14-ആം ആർട്ടിക്കിൾ അനുവദിക്കുന്നുണ്ട്. അരൂബയ്ക്കും കുറകാവോയ്ക്കും സിന്റ് മാർട്ടനും ഈ അധികാരങ്ങളില്ല. 

അധികാരവികേന്ദ്രീകരണം നടത്തപ്പെട്ട ഒരു കേന്ദ്രീകൃത ഭരണവ്യവസ്ഥയാണിതെന്ന് സൂചിപ്പിക്കുന്നത് ചാർട്ടറിന്റെ ആർട്ടിക്കിൾ 50 ആണ്. ഇതനുസരിച്ച് കരീബിയൻ രാജ്യങ്ങളിലൊന്നിന്റെ നിയമനിർമ്മാണനടപടി റദ്ദാക്കാൻ സർക്കാരിന് അധികാരമുണ്ട്. 

സി. ബോർമാൻ എന്ന ഭരണഘടനാവിദഗ്ദ്ധൻ കിംഗ്ഡം ഓഫ് നെതർലാന്റ്സിന്റെ ഭരണഘടനയെ ഇപ്രകാരം നിർവചിച്ചിട്ടുണ്ട്:

സി.എ.ജെ.എം. കോർട്ട്മാൻ എന്ന ഭരണഘടനാവിദഗ്ദ്ധൻ അഭിപ്രായപ്പെടുന്നത് ഇത് "രാജ്യങ്ങൾ ചേർന്നുണ്ടാക്കപ്പെട്ട ഫെഡറൽ സ്വഭാവമുള്ള ഒരു വ്യതിരിക്ത കൂട്ടായ്മയാണ്" എന്നാണ്. ബെലിൻ ഫാന്റെ, ഡെ റീഡ് എന്നിവർ ഇതൊരു "ഫെഡറൽ കൂട്ടായ്മയാണ്" എന്ന് അഭിപ്രായപ്പെടുന്നു. 

സമാനതകളില്ലാത്ത ഒരു സംവിധാനമാണിതെന്ന് അഭിപ്രായമുണ്ടെങ്കിലും ഡാനിഷ് രാജ്യത്തിൽ ഡെന്മാർക്ക്, ഗ്രീൻലാന്റ് ഫാറോ ദ്വീപുകൾ എന്നീ ഭാഗങ്ങളുണ്ട് എന്നതും ന്യൂസിലാന്റ് രാജ്യത്തിൽ ന്യൂസിലാന്റ്, കുക്ക് ദ്വീപുകൾ, നിയുവേ, ടോക്‌ലവ്, റോസ് ഡിപൻഡൻസി എന്നീ പ്രദേശങ്ങളുള്ളതും സമാനതകളാണ്. ഈ താരതമ്യങ്ങൾ വ്യത്യാസങ്ങളെയും വെളിപ്പെടുത്തുന്നുണ്ട്. ഉദാഹരണത്തിന് ന്യൂസിലാന്റും കുക്ക് ദ്വീപുകളും നിയുവേയും തമ്മിൽ ബന്ധിപ്പിക്കുന്ന ഒരേയൊരു ഭരണഘടനാ സ്ഥാപനം ബ്രിട്ടീഷ് രാജ്ഞിയാണ്. കിംഗ്ഡം ഓഫ് നെതർലാന്റ്സിലെ സ്ഥിതി ഇതല്ല.

മറ്റു പ്രദേശങ്ങളെ നിയന്ത്രിക്കുന്ന വേറെയും രാജ്യങ്ങളുണ്ട്. ബ്രിട്ടൻ വിദൂരപ്രദേശങ്ങളെയും അമേരിക്കൻ ഐക്യനാടുകൾ ഇൻസുലാർ പ്രദേശങ്ങളെയും നിയന്ത്രിക്കുന്നുണ്ടെങ്കിലും ഈ പ്രദേശങ്ങളെ ഇവ തങ്ങളുടെ രാജ്യങ്ങളുടെ ഭാഗമായി കണക്കാക്കുന്നില്ല.

കോമൺ‌വെൽത്ത് ഓഫ് ഓസ്ട്രേലിയ പോലുള്ള രാജ്യങ്ങൾ വിദൂരപ്രദേശങ്ങളെ തങ്ങളുടെ രാജ്യത്തിന്റെ ഭാഗമായി കണക്കാക്കുന്നുണ്ട്. ഇത്തരം രാജ്യങ്ങളിൽ കേന്ദ്രീകൃതഭരണം ഒറ്റ രാജ്യത്തേതുപോലെയാണ് നടക്കുന്നത്.

കിംഗ്ഡം ഓഫ് നെതർലാന്റ്സ് യൂറോപ്യൻ യൂണിയന്റെ ഒരു സ്ഥാപകാംഗമാണ്. സുരിനാമും നെതർലാന്റ്സ് ആന്റിലീസും യൂറോപ്യൻ യൂണിയന്റെ സാമ്പത്തികമേഖലയിൽ നിന്ന് ഒഴിവാക്കപ്പെട്ടിരുന്നു. റോമൻ ട്രീറ്റിയുടെ ഒരു പ്രത്യേക പ്രോട്ടോക്കോൾ ആയാണ് ഈ തീരുമാനമെടുക്കപ്പെട്ടത്. വിദൂരപ്രദേശം എന്ന നിലയിൽ സുരിനാമിനുള്ള സ്ഥാനം 1962 സെപ്റ്റംബറിൽ വ്യവസ്ഥ ചെയ്തു. 1964 ഒക്റ്റോബർ 1-ന് നെതർലാന്റ്സ് ആന്റിലീസ് യൂറോപ്യൻ സാമ്പത്തിക മേഖലയുടെ ഭാഗമാകുന്ന ഉടമ്പടിയുണ്ടാക്കി.

കിംഗ്ഡത്തിന്റെ കീഴിലുള്ള എല്ലാ കരീബിയൻ ദ്വീപ് പ്രദേശങ്ങളും ഇപ്പോൾ യൂറോപ്യൻ യൂണിയന്റെ വിദൂരപ്രദേശങ്ങളായാണ് കണക്കാക്കപ്പെടുന്നത്. രാജ്യവാസികൾ യൂറോപ്യൻ പൗരന്മാരുമാണ്.

2004-ൽ നെതർലാന്റ്സ് ആന്റിലീസിന്റെ ഭരണസംവിധാനം ഉടച്ചുവാർക്കണമെന്ന് ഒരു സംയോജിത കമ്മീഷൻ ഉത്തരവിട്ടു. 2006 ഒക്റ്റോബർ 2-നും നവംബർ 11-നും ഡച്ച് സർക്കാരും ഓരോ ദ്വീപിലെയും സർക്കാരുകളുമായും ഉടമ്പടികൾ ഒപ്പുവയ്ക്കപ്പെട്ടു. ഇതോടെ 2008 ഡിസംബർ 15 മുതൽ കമ്മീഷന്റെ കണ്ടെത്തലുകൾ പ്രാബല്യത്തിൽ വരുമെന്ന് തീരുമാനമായി. പരിഷ്കാരങ്ങൾ നിലവിൽ വന്നത് 2010 ഒക്റ്റോബർ 10-നാണ്. ഈ പരിഷ്കാരങ്ങളുടെ ഭാഗമായി നെതർലാന്റ്സ് ആന്റിലീസ് പിരിച്ചുവിടുകയും കുറകാവോ, സിന്റ് മാർട്ടൻ എന്നിവ കിംഗ്‌ഡത്തിന്റെ ഭാഗമാവുകയും ചെയ്തു. അരൂബ 1986-ൽ നെതർലാന്റ്സ് ആന്റിലീസിൽ നിന്ന് വേർപെട്ട് ഒരു സ്വതന്ത്ര രാജ്യം രൂപീകരിച്ചിരുന്നു.

BES ദ്വീപുകൾ എന്നറിയപ്പെടുന്ന ബോണൈർ, സാബ, സിന്റ് യൂസ്റ്റാഷ്യസ് എന്നിവ ഇതോടേ നെതർലാന്റ്സിന്റെ ഭാഗമായി മാറി. ഇവയ്ക്ക് പ്രത്യേക മുനിസിപ്പാലിറ്റികൾ എന്ന സ്ഥാനമാണുള്ളത്. ചില ഡച്ച് നിയമങ്ങൾ മാത്രമേ ഇവിടെ നടപ്പാക്കപ്പെട്ടുള്ളൂ. പണ്ടുമുതൽ ആന്റിലീസിൽ നിലനിന്ന നിയമങ്ങൾ മിക്കതും പുതിയ സംവിധാനത്തിലും തുടരുകയാണുണ്ടായത്. ക്രമേണ ഡച്ച് നിയമങ്ങൾ ഇവിടുത്തെ നിയമങ്ങളെ പുറം തള്ളുമെന്നാണ് കരുതപ്പെടുന്നത്. സോഷ്യൽ സെക്യൂരിറ്റി സംവിധാനത്തിനുവേണ്ടിയുള്ള പിരിവ് യൂറോപ്പിലുള്ളത്രയും കൂടുതലല്ല ഈ മുനിസിപ്പാലിറ്റികളിൽ. ഈ ദ്വീപുകളിൽ യൂറോ നാണയം വരുമോ എന്ന് വ്യക്തമല്ല. 

ഡച്ച് പാർലമെന്റിലേയ്ക്കുള്ള തെരഞ്ഞെടുപ്പിൽ ഈ മുനിസിപ്പാലിറ്റികളിലെ ജനങ്ങൾക്ക് വോട്ടു ചെയ്യാവുന്നതാണ്. നിലവിലുള്ള നിയമമനുസരിച്ച് ഈ ദ്വീപുവാസികൾക്ക് സെനറ്റിലേയ്ക്ക് സ്വന്തം പ്രതിനിധിയെ അയക്കാൻ സാദ്ധ്യമല്ല. ഈ സ്ഥിതിയിൽ മാറ്റം വരുത്താനുള്ള ശ്രമങ്ങൾ നടക്കുന്നുണ്ട്. 

യൂറോപ്യൻ യൂണിയനുമായി BES ദ്വീപുകൾക്കുള്ള ബന്ധം മെച്ചപ്പെടുത്താനുള്ള ശ്രമം നടക്കുന്നുണ്ട്. 

മറ്റു രാജ്യങ്ങൾ പൊതുവിൽ "നെതർലാന്റ്സ്" എന്ന് വിശേഷിപ്പിക്കുന്നത് കിംഗ്ഡം ഓഫ് നെതർലാന്റ്സിനെയാണ്. ഉദാഹരണത്തിന് ഐക്യരാഷ്ട്രസംഘടനയുടെ പൊതുസഭയിൽ "നെതർലാന്റ്സ്" എന്ന പേരാണ് കിംഗ്ഡം ഓഫ് നെതർലാന്റ്സിനു നൽകിയിട്ടുള്ളത്. അന്താരാഷ്ട്ര ഉടമ്പടികളിൽ കിംഗ്ഡം ഓഫ് നെതർലാന്റ്സ് എന്ന പേരും നെതർലാന്റ്സ് എന്ന പേരും ഒരേ അർത്ഥത്തിൽ ഉപയോഗിക്കാറുണ്ട്. സാധാരണയായി ഉപയോഗിക്കുന്ന ഡച്ച് നാമം "നെഡർലാൻഡ് (Nederland)" എന്നാണ്. ഔദ്യോഗിക ഡച്ച് നാമം "കോണിൻക്രിജ്ക് ഡെർ നെഡെർലാൻഡെൻ (Koninkrijk der Nederlanden)" എന്നാണ്. ഡച്ചുകാർ കിംഗ്ഡം ഓഫ് ദി നെതർലാന്റ്സ് എന്ന പേര് ചുരുക്കുന്നത് കിംഗ്ഡം എന്നാണ് (നെതർലാന്റ്സ് എന്നല്ല). കിംഗ്ഡം ഓഫ് ദി നെതർലാന്റ്സിന്റെ ചാർട്ടറും "കിംഗ്ഡം" എന്ന വാക്കാണ് ചുരുക്കപ്പേരായി ഉപയോഗിക്കുന്നത്. 

42519 ചതുരശ്ര കിലോമീറ്ററാണ് കിംഗ്ഡം ഓഫ് ദി നെതർലാന്റ്സിന്റെ വിസ്തീർണം. ബെൽജിയം, ജെർമനി എന്നീ രാജ്യങ്ങളുമായി യൂറോപ്പിലും ഫ്രാൻസുമായി സിന്റ് മാർട്ടൻ പ്രദേശത്തിലും ഈ രാജ്യത്തിന് അതിർത്തിയുണ്ട് (ഫ്രാൻസിന്റെ നിയന്ത്രണത്തിലുള്ള സൈന്റ് മാർട്ടിനും സിന്റ് മാർട്ടനും ഒരേ ദ്വീപിലാണ്).

നെതർലാന്റ്സിന്റെ കരഭൂമിയുടെ നാലിലൊന്ന് സമുദ്രനിരപ്പിനു താഴെയാണ്. കടലിൽ നിന്ന് വീണ്ടെടുത്തതാണ് ഈ പ്രദേശങ്ങൾ. കടലാക്രമണം തടയാൻ ഇവിടെ ഡൈക്കുകൾ നിർമിച്ചിട്ടുണ്ട്. മുൻപ് നെതർലാന്റ്സിലെ ഏറ്റവും ഉയർന്ന പ്രദേശം ലിംബർഗിലെ വാൽസ്ബർഗ് എന്ന പ്രദേശമായിരുന്നു. 322.7 മീറ്റർ മാത്രമായിരുന്നു ഇവിടുത്തെ ഉയരം. 2010 ഒക്റ്റോബർ 10-ന് സാബ നെതർലാന്റ്സിന്റെ ഭാഗമായതോടെ ഇവിടുത്തെ മൗണ്ട് സീനറി എന്ന കുന്ന് (ഉയരം 877 മീറ്റർ) ഏറ്റവും ഉയരമുള്ള സ്ഥലം എന്ന സ്ഥാനം പിടിച്ചെടുത്തു.

കരീബിയൻ പ്രദേശങ്ങൾ ഭൂമിശാസ്ത്രപരമായി രണ്ടു വിഭാഗങ്ങളിൽ പെടുന്നു. സാബ, സിന്റ് യൂസ്റ്റേഷ്യസ്, സിന്റ് മാർട്ടൻ എന്നീ ദ്വീപുകൾ അഗ്നിപർവതപ്രവർത്തനത്താലുണ്ടായവയാണ്. ഈ ദ്വീപുകൾ കുന്നുകൾ നിറഞ്ഞതാണ്. ഇവിടെ കൃഷിചെയ്യാൻ തക്ക ഭൂമി കുറവാണ്. അരൂബ, ബോണൈർ, കുറകാവോ എന്നീ ദ്വീപുകൾ അഗ്നിപർവ്വതപ്രവർത്തനത്തിനൊപ്പം പവിഴപ്പുറ്റുകളുടെ വളർച്ച മൂലവും ഉണ്ടായവയാണ്.

കരിബിയൻ ദ്വീപുകളിലെ കാലാവസ്ഥ ഭൂമദ്ധ്യരേഖാപ്രദേശത്തേതാണ്. വർഷം മുഴുവനും ചൂടുള്ള കാലാവസ്ഥയാണ്. സാബ സിന്റ് യൂസ്റ്റേഷ്യസ്, സിന്റ് മാർട്ടൻ എന്നീ ദ്വീപുകളെ കാറ്റിനഭിമുഖമായ (Windward Islands) ദ്വീപുകൾ എന്നാണ് വിളിക്കുക. ഇവിടെ ഉഷ്ണകാലത്ത് ചുഴലിക്കൊടുങ്കാറ്റുകൾ വീശാറുണ്ട്.

യൂറോപ്യൻ പ്രദേശത്ത് തണുത്ത ഉഷ്ണകാലവും രൂക്ഷമല്ലാത്ത തണുപ്പുകാലവുമാണുണ്ടാവുക.




</doc>
<doc id="219651" url="https://ml.wikipedia.org/wiki?curid=219651" title="ക്യാച്ച്">
ക്യാച്ച്

ക്രിക്കറ്റ് കളിയിൽ ബാറ്റ്സ്മാനെ പുറത്താക്കുന്നതിന് ഉപയോഗിക്കുന്ന ഒരു രീതിയാണ് ക്യാച്ച്. ക്യാച്ചിലൂടെ പുറത്താവുക എന്നത് ക്രിക്കറ്റിൽ സർവസാധാരണമായി കണ്ടുവരുന്ന ഒരു പ്രക്രിയയാണ്. ക്രിക്കറ്റ് നിയമങ്ങളിലെ 32-ആം നിയമമാണ് ക്യാച്ചിലൂടെ പുറത്താവുന്നതിനെ സംബന്ധിക്കുന്നത്. ബാറ്റ്സ്മാന്റെ ബാറ്റിലോ, ബാറ്റ് പിടിച്ചിരിക്കുന്ന ഗ്ലൗവിലോ കൊള്ളുന്ന പന്ത് ഗ്രൗണ്ടിൽ സ്പർശിക്കുന്നതിനുമുമ്പ് ഏതെങ്കിലുമൊരു ഫീൽഡർ പിടിയിലൊതുക്കിയാൽ ആ ബാറ്റ്സ്മാൻ ക്യാച്ചിലൂടെ പുറത്തായതായി പ്രഖ്യാപിക്കപ്പെടുന്നു. ക്യാച്ചിലൂടെ പുറത്തായ പന്തിൽ ബാറ്റ്സ്മാൻ നേടിയ റൺസ് സ്കോറിനൊപ്പം പരിഗണിക്കില്ല.

താഴെപ്പറയുന്ന സാഹചര്യങ്ങളിൽ ഒരു ബാറ്റ്സ്മാൻ ക്യാച്ചിലൂടെ പുറത്താകുന്നില്ല;

ബാറ്റ്സ്മാനെ ഒരു വിക്കറ്റ് കീപ്പർ ക്യാച്ചിലൂടെ പുറത്താക്കിയാൽ "കോട്ട് ബിഹൈൻഡ്" എന്നും. പന്ത് എറിഞ്ഞ ബൗളർ തന്നെ ക്യാച്ചിലൂടെ പുറത്താക്കിയാൽ "കോട്ട് ആൻഡ് ബൗൾഡ്" എന്നും അറിയപ്പെടുന്നു.


</doc>
<doc id="219668" url="https://ml.wikipedia.org/wiki?curid=219668" title="മാക്സ് ഡൗതെൻഡി">
മാക്സ് ഡൗതെൻഡി

ജർമൻ കവിയും നാടകകൃത്തുമായിരുന്നു മാക്സ് ഡൗതെൻഡി. 1867 ജൂലൈ 25-ന് വൂർസ്ബെർഗിൽ ജനിച്ചു. ഒന്നാം ലോകയുദ്ധത്തിൽ പങ്കെടുത്ത ഇദ്ദേഹം ഇന്തോനേഷ്യ ജാവയിൽ തടവുകാരനാക്കപ്പെട്ടു. പ്രകൃതിയോടുള്ള യോഗാത്മക മനോഭാവം (Mystical attitude) നിറഞ്ഞു നിൽക്കുന്ന, തികച്ചും പ്രതീത്യാത്മകമായ (impressionistic) കവിതകളാണ് ഇദ്ദേഹത്തെ ശ്രദ്ധേയനാക്കിയത്. പൗരസ്ത്യ ദർശനത്തിൽ ഇദ്ദേഹത്തിനുള്ള ആഭിമുഖ്യവും കവിതകളിൽ തെളിഞ്ഞു കാണാം.

ഡൗതെൻഡിയുടെ ആദ്യ കവിതാസമാഹാരമായ അൾട്രാവയലറ്റ് 1893-ൽ പ്രസിദ്ധീകരിച്ചു. ചില നോവലുകളും നാടകങ്ങളും കൂടി ആദ്യകാലത്തു രചിക്കുകയുണ്ടായി. തന്റെ വിപുലമായ പര്യടനങ്ങൾ സമ്മാനിച്ച അനുഭവസമ്പത്തിനെ ഉപജീവിച്ചു രചിച്ച ഡി ഗെഫ്ലുഗെൽറ്റ് എർഡ് എന്ന കൃതിയാണ് ഇദ്ദേഹത്തെ പ്രസിദ്ധിയിലേക്കുയർത്തിയത്. കവിതാരചന വീണ്ടും തുടരുക തന്നെ ചെയ്തു. എയ്ന ഷാറ്റൻ ഫീൽ ഊബേർ ഡെൻറ്റിഷ് (1911) എന്ന നാടകവും സ്വന്തം കുടുംബ ചരിത്രമെന്നു കരുതപ്പെടുന്ന ഡെർ ഗെയ്സ്റ്റ് മെയ്ൻസ് വാറ്റേഴ് സും(1912) ആണ് ഇദ്ദേഹത്തിന്റെ കൃതികളിൽ പ്രധാനപ്പെട്ടവ. 1918 സെപ്റ്റംബർ 4-ന് ജാവയിൽ ഡൗതെൻഡി നിര്യാതനായി. 



</doc>
<doc id="219673" url="https://ml.wikipedia.org/wiki?curid=219673" title="വേപ്പെണ്ണ">
വേപ്പെണ്ണ

വേപ്പ് എന്ന ഔഷധ സസ്യത്തിൽ നിന്നും നിർമ്മിക്കുന്ന എണ്ണയാണ് വേപ്പെണ്ണ. ഇത് ആയുർവേദചികിത്സയിൽ ഉപയോഗിക്കപ്പെടുന്നുണ്ട്. വേപ്പെണ്ണ ലായനി (ഇമൾഷൻ) ജൈവ കീടനാശിനിയായും ഉപയോഗിക്കപ്പെടുന്നുണ്ട്. 



</doc>
<doc id="219699" url="https://ml.wikipedia.org/wiki?curid=219699" title="പാലപ്പെട്ടി">
പാലപ്പെട്ടി

മലപ്പുറം ജില്ലയുടെ തെക്കുപടിഞ്ഞാറു പെരുമ്പടപ്പ്‌ പഞ്ചായത്തിലെ 1,13,14,15,16 എന്നീ വാർഡുകൾ ഉൾപ്പെടുന്ന പ്രദേശമാണ് പാലപ്പെട്ടി. ഇവിടെ 2 എൽ.പി. സ്കൂളും ഒരു യു.പി. സ്കൂളും 1 ഹൈസ്കൂളും 5 അംഗൻവാടിയും 5 മദ്രസയും 1 ഗ;ഹോസ്പിറ്റലും 10 പള്ളിയും1 അമ്പലവും 1 സിനിമാ തീയേറ്ററും ഉൾപ്പെടുന്നു.


</doc>
<doc id="219708" url="https://ml.wikipedia.org/wiki?curid=219708" title="ദാരിദ്ര്യം ഇന്ത്യയിൽ">
ദാരിദ്ര്യം ഇന്ത്യയിൽ

ദാരിദ്ര്യത്തിന്റെ കാര്യത്തിൽ ലോകരാഷ്ട്രങ്ങളുടെ ഇടയിൽ ഇന്ത്യയ്ക്ക് മൂന്നാം സ്ഥാനമാണുള്ളത്. 2010 ൽ ലോകബാങ്ക് പുറത്തു വിട്ട കണക്കു പ്രകാരം, ഇന്ത്യയിലെ 32.7 ശതമാനം ആളുകൾ അന്താരാഷ്ട്ര ദാരിദ്ര്യ രേഖക്കു താഴെയാണ്. ഇവരുടെ ദൈനിക വരുമാനം ഏതാണ്ട് 1.25 അമേരിക്കൻ ഡോളറിനു തുല്ല്യമായ തുകയിലും കുറവാണ്. അതേ സമയം 68.7% ആളുകൾ 2 അമേരിക്കൻ ഡോളറിൽ താഴെയുള്ള വരുമാനം കൊണ്ടാണ് ജീവിക്കുന്നത്.. ഒരു ദിവസത്തേക്ക് നിശ്ചിത കലോറി ഭക്ഷണം വാങ്ങാനുള്ള ഒരാളുടെ സാമ്പത്തികശേഷിയെ ആണ് ദാരിദ്ര്യത്തിന്റെ അളവുകോൽ ആയി കണക്കാക്കുന്നത്. ഗ്രാമങ്ങളിൽ ഇത് 2100 കലോറി ആണ്, നഗരങ്ങളിൽ
ഇതിന്റെ അളവ് 2400 കലോറി ആണ്.

ഐക്യരാഷ്ട്രസംഘടയുടെ 2010 ലെ കണക്കു പ്രകാരം, ഇന്ത്യയിൽ ഏതാണ്ട് 37.2% ആളുകൾ ദേശീയ ദാരിദ്ര്യ രേഖക്കു താഴെയാണ് ജീവിക്കുന്നത്. 26 ആഫ്രിക്കൻ രാജ്യങ്ങളിലുള്ളതിനേക്കാൾ ദരിദ്രർ ഇന്ത്യയിലെ 8 സംസ്ഥാനങ്ങളിലുണ്ട് എന്നാണ് "ഓക്സ്ഫോർഡ് പോവർട്ടി ആന്റ് ഹ്യൂമൻ ഡെവലപ്പ്മെന്റ്" എന്ന സംഘടനയുടെ പഠനങ്ങൾ വ്യക്തമാക്കുന്നത്. ഇത് 41 കോടിയോളം വരും എന്നാണ് കണക്ക്. ഇന്ത്യയിലും ചൈനയിലും ഉള്ള 32 കോടിയോളം വരുന്ന ജനങ്ങൾ അടുത്ത നാലു വർഷത്തിനുള്ളിൽ ദാരിദ്ര്യത്തിൽ നിന്നും മോചിതരാവും എന്നു കരുതപ്പെടുന്നു. 2015 ൽ ഇന്ത്യിൽ ദാരിദ്ര്യത്തിന്റെ തോത് 22 ശതമാനത്തോളം കുറയും എന്ന് ഔദ്യോഗിക കണക്കുകൾ പറയുന്നു. ദാരിദ്ര്യത്തിന്റെ തോത് ഇത്ര കണ്ട് കുറയുന്നത് ദക്ഷിണേഷ്യൻ രാജ്യങ്ങളിൽ ഇന്ത്യയിൽ മാത്രമാണെന്നും ഈ റിപ്പോർട്ട് പറയുന്നു .

യൂണിസെഫിന്റെ റിപ്പോർട്ട് പ്രകാരം, ലോകത്തിൽ പോഷകാഹാരക്കുറവുള്ള മൂന്നു കുട്ടികളിൽ ഒരാൾ ഇന്ത്യയിലുള്ളതാണ്. ഇന്ത്യയിൽ അഞ്ചു വയസ്സിൽ താഴെയുള്ള കുട്ടികളുടെ കണക്കെടുത്താൽ 42% പേരും നല്ല ഭക്ഷണം ലഭിക്കാത്തതിന്റെ പേരിൽ ഭാരക്കുറവ് ഉള്ളവരാണത്രെ. അഞ്ചു വയസ്സിൽ താഴെയുള്ള കുട്ടികളിൽ 58% പേരും പോഷകാഹാരക്കുറവുകൊണ്ട് വളർച്ച മുരടിച്ചവരാണെന്നും റിപ്പോർട്ട് തുടർന്നു പറയുന്നു. ഇന്ത്യയുടെ സ്ഥിതി ആഫ്രിക്കൻ രാഷ്ട്രങ്ങളേക്കാൾ മോശമാണെന്നാണ് ഈ വിഷയത്തിൽ പഠനം നടത്തിയ നാന്ദി-ഫൗണ്ടേഷൻ എന്ന സർക്കാരേതിര സംഘടനയുടെ അംഗമായ രോഹിണി മുഖർജി അഭിപ്രായപ്പെടുന്നത് . 

ദാരിദ്ര്യത്തിന്റെ കണക്കുകളെ സംബന്ധിച്ചിടത്തോളം ഇന്ത്യയിൽ ഒരു ഐക്യരൂപമില്ല . പ്ലാനിംഗ് കമ്മീഷൻ അംഗീകരിച്ച സുരേഷ് ടെണ്ടുൽക്കർ കമ്മിറ്റി റിപ്പോർട്ട് പ്രകാരം, ഇന്ത്യയിൽ 37% ത്തോളം ആളുകൾ ദാരിദ്ര്യരേഖക്കു താഴെ ജീവിക്കുന്നവരാണ് . 1993-94 ലെയും 2004–05 ലെയും ഇതുമായി ബന്ധപ്പെട്ട വിവരങ്ങൾ ക്രോഡീകരിച്ച അർജുൻ സെൻ ഗുപ്തയുടെ റിപ്പോർട്ട് പറയുന്നത് ഏതാണ്ട് 77 ശതമാനത്തോളം ആളുകളുടെ ദൈനീക വരുമാനം INR 20 ലും താഴെയാണ് എന്നാണ്(0.50 അമേരിക്കൻ ഡോളർ) .
650 ദശലക്ഷം ജനങ്ങൾ (ജനസംഖ്യയുടെ 53.7%) ദാരിദ്ര്യത്തിലാണ് ജീവിക്കുന്നത് എന്നാണ് ഓക്സ് ഫോർഡ് പോവർട്ടി ആന്റ് ഹ്യൂമൻ ഡെവലപ്പ്മെന്റ് ഇനിഷ്യേറ്റീവ് എന്ന സംഘടനയുടെ പഠനങ്ങൾ വ്യക്തമാക്കുന്നത്. കൂടാതെ, 340 ദശലക്ഷം ജനങ്ങൾ (ജനസംഖ്യയുടം 28.6%) കടുത്ത ദാരിദ്ര്യത്തിലാണെന്നും, 198 ദശലക്ഷം ജനങ്ങൾ (ജനസംഖ്യയുടെ 16.4%) ദാരിദ്ര്യത്തെ ഏതു നിമിഷംപോലും അഭിമുഖീകരിക്കത്തക്ക ജീവിതസാഹചര്യത്തിലാണ് ഉള്ളതെന്നും റിപ്പോർട്ട് തുടർന്നു പറയുന്നു . ദാരിദ്ര്യമനുഭവിക്കുന്ന ഏതാണ്ട് 421 ദശലക്ഷത്തോളം ആളുകൾ ഇന്ത്യയിലെ എട്ടു സംസ്ഥാനങ്ങളിലായാണ് കേന്ദ്രീകരിക്കപ്പെട്ടിരിക്കുന്നത്. ബീഹാർ, ഛത്തീസ്‌ഗഢ്, ഝാർഖണ്ഡ്, മദ്ധ്യപ്രദേശ്, ഒറീസ്സ, രാജസ്ഥാൻ, ഉത്തർപ്രദേശ്, വെസ്റ്റ് ബംഗാൾ എന്നിവയാണ് ഈ സംസ്ഥാനങ്ങൾ. 26 ആഫ്രിക്കൻ രാജ്യങ്ങളിലായി ജീവിക്കുന്ന 410 ദശലക്ഷത്തോളം വരുന്ന പാവങ്ങളേക്കാൾ അധികം വരുമിത് . താഴെയുള്ള പട്ടികയിൽ വർദ്ധിച്ചു വരുന്ന ദാരിദ്ര്യത്തിന്റെ കണക്കനുസരിച്ച് സംസ്ഥാനങ്ങളെ കാണിച്ചിരിക്കുന്നു. .

1950 മുതൽ ഭാരത സർക്കാരും,സർക്കാരേതിര സംഘടനകളും കൂടിച്ചേർന്ന് ഇന്ത്യയിൽ നിന്നും ദാരിദ്ര്യം നിർമ്മാർജ്ജനം ചെയ്യുവാനായി ധാരാളം നടപടികൾ എടുത്തു വരുന്നു. ഭക്ഷ്യപദാർത്ഥങ്ങൾക്ക് ധനസഹായം നൽകുക, വായ്പകൾ കൂടുതൽ ഉദാരമാക്കുക, കൂടാതെ കാർഷികവൃത്തിയിൽ പുതിയതരം സാങ്കേതികവിദ്യകൾ അവതരിപ്പിക്കുക തുടങ്ങിയ നടപടികൾ സർക്കാരിന്റെ ഭാഗത്തു നിന്നും ചെയ്തു വരുന്നുണ്ട്. ഇത്തരം നടപടികൾ ക്ഷാമം ഇല്ലാതാക്കാൻ സഹായിച്ചു. പരിപൂർണ്ണ ദാരിദ്ര്യം എന്നതിൽ നിന്നും ഇന്ത്യ ഭാഗികമായെങ്കിലും മോചിതയാവാൻ തുടങ്ങി. പോഷകാഹാരക്കുറവും, നിരക്ഷരതയും കുറഞ്ഞു വന്നു.

രാജ്യത്ത് ഒരു സമാന്തരസമ്പദ് വ്യവസ്ഥ സൃഷ്ടിച്ച കള്ളപ്പണത്തിന്റെ ഒഴുക്കും, വിദേശഫണ്ടുകൾ ചെലവാക്കുന്നതിൽ വന്ന അലംഭാവവും, ദാരിദ്ര്യത്തെ നിർമ്മാർജ്ജനം ചെയ്യുക എന്ന നടപടിയെ പിന്നോക്കം വലിച്ചു .

കഴിഞ്ഞ രണ്ടു ദശകങ്ങളായി ഇന്ത്യൻ സമ്പദ് വ്യവസ്ഥ ഉയർച്ച കൈവരിച്ചിട്ടുണ്ട്. എന്നാൽ ഇതോടൊപ്പം മറ്റു സാമൂഹ്യസംവിധാനങ്ങൾകൂടി വളർന്നില്ല. ഉദാഹരണമായി, ചില സാമ്പത്തിക സമൂഹങ്ങൾ, ഭൗമശാസ്ത്രപരമായ മേഖലകൾ, ചില നഗര-ഗ്രാമ മേഖലകൾ എന്നിവയെല്ലാം പ്രതീക്ഷിച്ചത്ര വളർച്ച കൈവരിച്ചില്ല. ഗുജറാത്ത്, ഡെൽഹി, ഹരിയാന എന്നീ സംസ്ഥാനങ്ങളുടെ വാർഷിക വളർച്ചാ നിരക്ക് വളരെ കൂടുതലായിരുന്നു. പക്ഷേ, ബീഹാർ, മദ്ധ്യപ്രദേശ്, ഉത്തർപ്രദേശ് എന്നിവയുടെ സ്ഥിതിയെല്ലാം പരിതാപകരമായിരുന്നു .

ഇന്ത്യ സാമ്പത്തികമായി പുരോഗമിക്കുന്നു എന്നു പറയുന്നുണ്ടെങ്കിലും, ജനസംഖ്യയുടെ നാലിലൊന്ന് ഇപ്പോഴും ഏതാണ്ട് 32 രൂപ താഴെ ദൈനീക വരുമാനം കൊണ്ടാണ് ജീവിക്കുന്നത് .

ലോകബാങ്ക് അടുത്തിടെ പ്രസിദ്ധീകരിച്ച റിപ്പോർട്ട് പ്രകാരം ഇന്ത്യ ദാരിദ്ര്യം കുറക്കാനുള്ള നടപടികൾ സ്വീകരിച്ചുവരികയാണ്. എന്നിരിക്കിലും, 2015 ആകുമ്പോൾ പോലും ഏതാണ്ട് 53 ദശലക്ഷം ആളുകൾ കടുത്ത ദാരിദ്ര്യത്തിൽ തന്നെയായിരിക്കും ജീവിക്കുന്നത്. 23.6 ശതമാനത്തോളം ആളുകൾ അപ്പോഴും 1.25 അമേരിക്കൻ ഡോളർ ദൈനീക വരുമാനം കൊണ്ടാവും ജീവിക്കുന്നത്. ഈ ശതമാനം 2020 ഓട് കൂടി ഏതാണ്ട് 20.3% ആവുമെന്ന് കണക്കാക്കപ്പെടുന്നു. 2009 ലെ സാമ്പത്തികമാന്ദ്യം ഏതാണ്ട് 100 ദശലക്ഷം ആളുകളെ കൂടി അധികമായി ദാരിദ്ര്യത്തിലേക്കു തള്ളിവിട്ടു. ഇത് 2004ലിലേതിനേക്കാൾ കൂടുതലാണ് .

2001 ലെ കാനേഷുമാരി പ്രകാരം ഇന്ത്യയിലെ 35.5ശതമാനം ആളുകൾ ബാങ്കിംഗ് സേവനങ്ങൾ ലഭിക്കുന്നവരാണ്, 35.1 ശതമാനത്തോളം ആളുകൾ സ്വന്തമായി റേഡിയോ ഉള്ളവരാണ്, 31.6% പേർക്ക് സ്വന്തമായി ടെലിവിഷൻ ഉണ്ട്, 9.1% പേർക്ക് ഫോണും, 43.7% പേർക്ക് സൈക്കിളും, 11.7% ആളുകൾക്ക് സ്കൂട്ടറും, 2.5% പേർക്ക് കാറും സ്വന്തമായിട്ടുള്ളവരാണ് .

വാർത്താവിതരണ വകുപ്പിന്റെ 2008 ഡിസംബറിലെ കണക്കനുസരിച്ച് ഇന്ത്യയിലെ ടെലിഫോൺ സാന്ദ്രത 33.23% ആണ്. ഇത് വർഷത്തിൽ 40% കണ്ട് വർദ്ധിക്കുകയും ചെയ്യുന്നു

കാലപ്പഴക്കം ചെന്ന സർക്കാർ നിയമങ്ങളും, ലൈസൻസ് രാജ് എന്നു വിളിക്കപ്പെടുന്ന ചുവപ്പു നാട സമ്പ്രദായവും എല്ലാമാണ് ഇന്ത്യയിൽ ദാരിദ്ര്യം ഇത്ര കണ്ട് വർദ്ധിക്കാൻ കാരണം എന്ന് ചൂണ്ടിക്കാണിക്കപ്പെടുന്നു . സ്വാതന്ത്ര്യത്തിനുശേഷം ദാരിദ്ര്യത്തിന്റെ അളവ് ചൈന, സിംഗപ്പൂർ, ദക്ഷിണ കൊറിയ, ഇന്ത്യ എന്നിവിടങ്ങളിൽ തുല്യമായിരുന്നു. സ്വാതന്ത്രാനന്തരം ഇന്ത്യ ഒരുതരം അടഞ്ഞ എന്നാൽ, സാമൂഹ്യമായ സമ്പദ് വ്യവസ്ഥയാണ് പുരോഗതിക്കായി സ്വീകരിച്ചത്. ഇത് കുറേയെറെ ഗുണം ചെയ്തു. 1991 ലെ സാമ്പത്തിക നയങ്ങൾ പ്രകാരം ഇന്ത്യ അതിന്റെ വിപണി ലോകത്തിനു മുന്നിൽ തുറന്നിട്ടു. ഇത് ദാരിദ്ര്യം കുറക്കാൻ വളരേയെറെ സഹായിച്ചു. ഉയർന്ന വരുന്ന ജനസംഖ്യാനിരക്കാണ് യഥാർത്ഥത്തിൽ ദാരിദ്ര്യം ഇത്ര കണ്ട് വർദ്ധിക്കാൻ കാരണമെന്ന് വിദഗ്ദർ പറയുന്നു. സേവനമേഖലയും, വ്യവസായ മേഖലയും വൻകുതിപ്പു നടത്തുമ്പോഴും, കാർഷിക മേഖലയുടെ വളർച്ച താഴോട്ടാണ്. 60ശതമാനത്തോളം ആളുകൾ കാർഷികമേഖലയെ ആശ്രയിക്കുമ്പോൾ, ഇന്ത്യയുടെ സമ്പദ് വ്യവസ്ഥയിലേക്കു കാർഷികമേഖലയുടെ സംഭാവന വെറും പതിനെട്ടു ശതമാനം മാത്രമാണ് .
എസ്.എം.മൈക്കിളിന്റെ അഭിപ്രായത്തിൽ ദളിത സമൂഹമാണ് ദാരിദ്ര്യത്തിന്റേയും, തൊഴിലില്ലായ്മയുടേയും കാര്യത്തിൽ ഏറെ മുമ്പിൽ നിൽക്കുന്നത് . ഗ്രാമീണ മേഖലയിൽ ജാതി സമ്പ്രദായം വളരെ തീവ്രമാണെന്നും, അത് ദളിതരെ സമൂഹത്തിൽ നിന്നും പുറംതള്ളുന്നു എന്നും ഈ മേഖലയിൽ പഠനം നടത്തിയ വില്ല്യം ഹാവിലാൻഡ് അഭിപ്രായപ്പെടുന്നു . എന്നാൽ ഇതേ സമയം തന്നെ ദളിതർ വിദ്യാഭ്യാസപരമായും, സാമൂഹ്യപരമായും വളർച്ചയുടെ പടവുകൾ കയറിക്കൊണ്ടിരിക്കുകയാണത്രെ. സർക്കാരിന്റെ പുതിയ നയങ്ങളും, സംവരണവ്യവസ്ഥയും അവരെ ഇതിനു സഹായിക്കുന്നുണ്ട് .

1947 ൽ ഇന്ത്യയിലെ ശരാശരി വാർഷിക വരുമാനം 619 അമേരിക്കൻ ഡോളറായിരുന്നു, ഇതേ സമയം ദക്ഷിണ കൊറിയയുടെ ശരാശരി വരുമാനം 770 അമേരിക്കൻഡോളറും ആയിരുന്നു. 1999 ൽ ഇത് യഥാക്രമം 
1,818 അമേരിക്കൻ ഡോളറും, 13,317 അമേരിക്കൻ ഡോളറുമായി മാറി. 1947 ൽ ഇരു രാജ്യങ്ങളുടേയും ശരാശരി വരുമാനത്തിൽ കാര്യമായ വ്യത്യാസം ഉണ്ടായിരുന്നില്ല. എന്നാൽ പിന്നീട് ദക്ഷിണ കൊറിയ വ്യാവസായികമായി ഒരു കുതിച്ചു ചാട്ടം തന്നെ നടത്തി. ഇതേ സമയം ഇന്ത്യ ലോകത്തിലെ ദാരിദ്ര്യസമ്പന്നമായ രാജ്യങ്ങളിൽ ഒന്നായി മാറുകയും ചെയ്തു .

ഇന്ത്യയിലെ നിയമനൂലാമാലകളും, ചുവപ്പു നാട എന്ന ഉദ്യോഗസ്ഥ ഇടപെടലുകളും വ്യാവസായികമായി പുരോഗതി കൈവരിക്കുന്നതിൽ നിന്നും ഇന്ത്യയെ തടഞ്ഞു, പ്രധാനമായും 1947 മുതൽ 1990 വരെയുള്ള കാലഘട്ടങ്ങളിൽ .

1950 കളിൽ ഇന്ത്യൻ സമ്പദ് വ്യവസ്ഥ ഒരു കുതിപ്പിന്റെ ലക്ഷണം കാണിച്ചിരുന്നു. വ്യാപാരവും, നിക്ഷേപവും എല്ലാം തന്നെ നല്ല രീതിയിൽ നടക്കുന്നുണ്ടായിരുന്നു. എന്നാൽ ഇത് 1980ൽ അവസാനിക്കുകയുണ്ടായി .

1990 കളിൽ നടപ്പാക്കിയ സാമ്പത്തിക പരിഷ്കാരങ്ങളും ഗ്രാമീണമേഖലയുടെ വളർച്ചയെ പിന്നോട്ടടിക്കുന്നതിനു കാരണമായി. സാമ്പത്തിക സംതുലനാവസ്ഥ നഷ്ടപ്പെടുകയും, അതേസമയം തന്നെ ദാരിദ്ര്യത്തിന്റെ തോത് ഉയരുകയും ചെയ്തു. ഈ വിഷയത്തെക്കുറിച്ചു പഠിച്ച് പ്രമുഖ ദിനപത്രമായ ദ ഹിന്ദുവിന്റെ ലേഖകൻ പി.സായിനാഥിന്റെ കണ്ടെത്തലിൽ ഗ്രാമീണ സമ്പദ് വ്യവസ്ഥ ആകെ താറുമാറായി. സർക്കാരിന്റെ നവസാമ്പത്തിക പരിഷ്കാരങ്ങൾ ഈ തകർച്ചക്ക് ആക്കം കൂട്ടി . പുതിയ സാമ്പത്തിക നയങ്ങൾക്കു പകരം കൊടുക്കേണ്ടി വന്നത് കർഷകർക്ക് സ്വന്തം ജീവനായിരുന്നു. ഗ്രാമീണ മേഖലയിൽ കർഷക ആത്മഹത്യകൾ കൂടി വന്നു. ഔദ്യോഗിക കണക്കുകൾ അനുസരിച്ച് 1997 മുതൽ 2007 വരേയുള്ള കാലഘട്ടങ്ങളിൽ ഏതാണ്ട് 2,00,000 കർഷകൾ കടക്കെണി മൂലം ആത്മഹത്യ ചെയ്തതായി പറയുന്നു. മഹാരാഷ്ട്ര, കർണ്ണാടക, ആന്ധ്രപ്രദേശ് , മദ്ധ്യപ്രദേശ് , ഛത്തീസ്ഗഡ് എന്നീ സംസ്ഥാനങ്ങളിലാണ് കർഷക ആത്മഹത്യകൾ ഏറ്റവും കൂടുതൽ ഉണ്ടായത് . ഈ കണക്കുകളേക്കാൾ വലുതായിരിക്കാം യാഥാർത്ഥ്യമെന്ന് വിമർശകർ ഉറപ്പിച്ചു പറയുന്നു. ഇന്ത്യയിലെ സാമ്പത്തിക വിദഗ്ദനായ ഉത്സവ് പടനായിക്ക് അഭിപ്രായപ്പെടുന്നത് ശരാശരി കുടുംബം നേരത്തെ ലഭ്യമായതിനേക്കാൾ കുറഞ്ഞ അളവ് ഭക്ഷണം കൊണ്ടാണ് അവരുടെ ജീവിതം തള്ളിനീക്കുന്നത് എന്നാണ് .
കർഷകരുടെ പ്രശ്നങ്ങൾ പരിഹരിക്കുവാനായി, ഭക്ഷ്യവിളകളുടെ ഉൽപാദനത്തിൽ നിന്നും വ്യതിചലിച്ച് പകരം നാണ്യവിളകളിലേക്ക് മാറുവാൻ കർഷകരെ സർക്കാർ പ്രേരിപ്പിച്ചു. ഇത് ഒരു പരിധിവരെ സഹായകരമാവുമായിരുന്നെങ്കിലും വിളകളുടെ വില നിശ്ചയിക്കുന്നത് വിപണിയിലെ വൻശക്തികളായിരുന്നു. ചുരുക്കത്തിൽ ഇടനിലക്കാർ ലാഭം കൊയ്യാൻ തുടങ്ങി . പുതിയ പരിഷ്കാരം കർഷക ആത്മഹത്യ വർദ്ധിപ്പിക്കാനേ ഉതകിയുള്ളു എന്നും ലേഖകൻ ചൂണ്ടിക്കാണിക്കുന്നു. കാരണമായി അദ്ദേഹം പറയുന്നത് ഭക്ഷ്യവിളകൾ ഉൽപാദിപ്പിച്ചിരുന്നപ്പോൾ അവർക്ക് ജീവൻ പിടിച്ചുനിറുത്താനുള്ള ഭക്ഷണം എങ്കിലും ശേഷിക്കുമായിരുന്നു എന്നാണ്. ഇന്ത്യയുടെ ഓഹരി വിപണിയിൽ ഒരു മുന്നേറ്റം ഇക്കാലത്ത് ഉണ്ടായെങ്കിലും ആ സമ്പത്ത് കേന്ദ്രീകരിച്ചത് സമൂഹത്തിലെ ഒരു ചെറിയ ശതമാനം ആളുകളുടെ പക്കലായിരുന്നു. ഏതാണ്ട് 4-7% ആളുകൾക്ക് മാത്രമേ എന്തെങ്കിലും തരത്തിലുള്ള ഓഹരികൾ കൈവശം ഉണ്ടായിരുന്നുള്ളു. ഇന്ത്യയിൽ ലക്ഷാധിപതികളുടെ എണ്ണം നാൾക്കു നാൾ വർദ്ധിക്കുമ്പോഴും ദേശീയമായി അത് ഒരു പ്രതിസന്ധിയെ നേരിടുകയായിരുന്നു.
2006 ലെ കണക്കനുസരിച്ച ദേശീയ ഉൽപാദനത്തിന്റെ 0.2% മാത്രമാണ് കാർഷികമേഖലക്കായി സർക്കാർ നീക്കിവെച്ചിരുന്നുള്ളു, വിദ്യാഭ്യാസ മേഖലക്കായി നീക്കിവെച്ചത് 3% വും ആയിരുന്നു . ഉച്ചഭക്ഷണ പദ്ധതിയെപ്പോലുള്ള ചില നടപടികൾ കടുത്ത ദാരിദ്ര്യം പിടിച്ചു നിറുത്താൻ കൂറേയെറെ സർക്കാരിനെ സഹായിച്ചു.

1950 കളുടെ തുടക്കത്തിൽ തന്നെ ദാരിദ്ര്യം തടയുന്നതിനായി സർക്കാർ നിരവധി പദ്ധതികൾ നടപ്പിൽ വരുത്തുകയുണ്ടായി. ഭക്ഷണം നിയന്ത്രണവിലയിൽ വിതരണം ചെയ്യുക എന്നതായിരുന്നു ഇതിൽ പ്രധാനം. കാരണം ദരിദ്രർ തങ്ങളുടെ വരുമാനത്തിന്റെ 80ശതമാനവും ചിലവഴിക്കുന്നത് ഭക്ഷണത്തിനുവേണ്ടിയാണ്. ഇത്തരം പദ്ധതികൾ നടപ്പിലായി എങ്കിലും ഉയർന്നു വരുന്ന ജനസംഖ്യാനിരക്ക് ഇത്തരം പദ്ധതികളെയെല്ലാം പരാജയപ്പെടുത്തി 
ദാരിദ്ര്യ നിർമ്മാർജ്ജനം എന്നത് ഒരു ചുരുങ്ങിയ കാലത്തിനുള്ളിൽ കൈവരിക്കാവുന്ന ഒരു ലക്ഷ്യമല്ല. ഒന്നിലേറെ വസ്തുതകൾ കൂടി കണക്കിലെടുത്തുകൊണ്ടേ ദാരിദ്ര്യ നിർമ്മാർജ്ജനം എന്ന ആ ദീർഘദൂര ലക്ഷ്യത്തിലേക്ക് നമുക്ക് എത്താനാവു. വിദ്യാഭ്യാസം എല്ലാവരിലേക്കും എത്തിക്കുക, സർക്കാർ തലത്തിൽ ജോലിക്ക് സംവരണം പൂർണ്ണമായി നടപ്പിൽ വരുത്തുക, സ്ത്രീ ശാക്തീകരണം ഒരു മുഖ്യ അജണ്ടയാക്കുക എന്നതിലൂടെയൊക്കെ മാത്രമേ പൂർണ്ണമായി ദാരിദ്ര്യ നിർമ്മാർജ്ജനം എന്ന ലക്ഷ്യം പൂർത്തിയാക്കാനാവു. ദാരിദ്ര്യ നിർമ്മാർജ്ജനത്തിനായി സർക്കാർ എടുത്ത എല്ലാ നടപടികളും പരാജയപ്പെട്ടു എന്നു പറയാൻ കഴിയില്ല. ജനസംഖ്യാ വർദ്ധനവ് പോലെ തടയാൻ കഴിയാത്ത ചില തടസ്സങ്ങൾകൊണ്ട് അത്തരം പരിപാടികൾ പൂർണ്ണമായി ലക്ഷ്യം ഭേദിച്ചിരുന്നില്ല.

ദാരിദ്ര്യത്തിനെക്കുറിച്ചുള്ള ഇന്ത്യൻ സർക്കാരിന്റെ നിർവചനം അന്താരാഷ്ട്ര ഏജൻസികളും ചോദ്യം ചെയ്തിട്ടുണ്ട്. നിശ്ചിത കലോറി ഭക്ഷണം ദുർലഭ്യത ഉയരുകയും,അതോടൊപ്പം തന്നെ ദാരിദ്ര്യ രേഖക്കു താഴെയുള്ള ജനങ്ങളുടെ എണ്ണം കുറയുകയും ചെയ്തിട്ടുണ്ട്. ഇവ തമ്മിലുള്ള അനുപാതം ആണ് ദാരിദ്ര്യത്തിന്റെ അളവുകോലായി സർക്കാർ കണക്കാക്കുന്നത്. ഇവ തന്നെ പരസ്പര വൈരുദ്ധ്യമുള്ള കാര്യങ്ങളായി ലോക ബാങ്ക് അവരുടെ ഒരു റിപ്പോർട്ടിൽ ചൂണ്ടിക്കാണിക്കുന്നു. 119 രാജ്യങ്ങളുടെ ഗ്ലോബൽ ഹംഗർ ഇൻഡക്സിൽ ഇന്ത്യയുടെ സ്ഥാനം 94 ആണ് .

നാഷണൽ കമ്മീഷൻ ഫോർ എന്റർപ്രൈസസ് ഇൻ ദ അൺഓർഗനൈസ്ഡ് സെക്ടർ എന്ന സംഘടയുടെ കണക്കു പ്രകാരം, ഇന്ത്യയിൽ മൊത്തം ജനസംഖ്യയുടെ 77% ആളുകൾ അല്ലെങ്കിൽ 836 ദശലക്ഷം ജനങ്ങളുടെ ദൈനീക വരുമാനം ഏതാണ്ട് 20 ഇന്ത്യൻ രൂപയാണ്. യാതൊരു സാമൂഹ്യ സുരക്ഷയോ, തൊഴിലുറപ്പോ ഇല്ലാതെ തീരെ തീരെ ദാരിദ്ര്യത്തിലാണ് ഇത്രയും ജനങ്ങൾ ജീവിക്കുന്നത് 

ഇന്ത്യയിലെ 42.5 ശതമാനത്തോളം കുട്ടികൾ പോഷകാഹാരക്കുറവു കൊണ്ടുള്ള ബുദ്ധിമുട്ടുകൾ അനുഭവിക്കുന്നവരാണ് . ലോകത്തിലെ ഭാരക്കുറവ് അനുഭവപ്പെടുന്ന കുട്ടികളിൽ 49 ശതമാനവും, വളർച്ച മുരടിച്ച കുട്ടികളിൽ 34 ശതമാനവും ഇന്ത്യയിലാണെന്ന് ലോക ബാങ്ക് പുറത്തിറക്കിയ ഒരു പഠനറിപ്പോർട്ടിൽ പരാമർശിക്കുന്നു. ദാരിദ്ര്യത്തിന്റെ തോത് ഉയർന്നതു തന്നെയാണ് ഈ പോഷകാഹാരക്കുറവിനും, ഭാരക്കുറവിനും കാരണമെന്നും റിപ്പോർട്ട് തുടർന്നു പറയുന്നു . എന്നാൽ യൂനിസെഫിന്റെ ഒരു റിപ്പോർട്ട് പ്രകാരം ദാരിദ്ര്യം മാത്രമല്ല ഇതിനു കാരണം എന്നാണ്, അടിസ്ഥാനസൗകര്യങ്ങളില്ലായ്മ, ആരോഗ്യസൗകര്യങ്ങളുടെ ലഭ്യതക്കുറവ് എന്നിവയും മേൽ പറഞ്ഞ വിഷയങ്ങൾക്ക് കാരണമായിട്ടുണ്ട് .




</doc>
<doc id="219772" url="https://ml.wikipedia.org/wiki?curid=219772" title="ആൻസെരിമൈമസ്">
ആൻസെരിമൈമസ്

ഓർനിത്തോമീമീഡ് എന്ന ജെനുസിൽ പെട്ട തെറാപ്പോഡ വിഭാഗം ദിനോസർ ആണ് ആൻസെരിമൈമസ്. അന്ത്യ ക്രിറ്റേഷ്യസ് കാലത്ത് ആയിരുന്നു ഇവ ജീവിച്ചിരുന്നത്. ഫോസ്സിൽ കണ്ടു കിട്ടിയിടുള്ളത് മംഗോളിയിൽ നിന്നും ആണ്. ഇവ ഒരു മിശ്രഭോജി ആയിരികണം എന്നാന്നു ഇപോഴത്തെ നിഗമനം.

പേരിന്റെ അർഥം വാത്തിനെ അനുകരികുന്നത് എന്നാണ്. ലാറ്റിൻ anser അർഥം വാത്ത , ഗ്രീക്ക് mimos അർഥം അനുകരണം.

നീളവും ശക്തവുമായ കൈകൾ മാറ്റിനിർത്തിയാൽ ബാക്കി എല്ലാ ശരീര ഭാഗങ്ങൾക്കും മറ്റ് ഓർനിത്തോമീമീഡുകളോട് വളരെ ഏറെ അടുത്ത സാമ്യം ഉണ്ട്. പരന്ന നഖങ്ങൾ ആയിരുന്നു ഇവയ്ക്ക്.ഇത് വരെ ഇവയുടെ ഒരു ഫോസ്സിൽ മാത്രമേ കിട്ടിയിടുള്ളൂ അതിൽ തന്നെ തലയോടിയും കിഴ്താടിയും ഉണ്ടായിരുന്നില്ല. കിട്ടിയ എല്ലുകളുടെ ഘടന വെച്ച് ഇവ വളരെ വേഗത്തിൽ ഓടിയിരുന്ന ഒരു ദിനോസർ ആയിരുന്നു എന്ന് കരുതുന്നു. ഏകദേശം 3 മീറ്റർ ആയിരുന്നു നീളം , ഭാരം ആകട്ടെ 50 കിലോയും.



</doc>
<doc id="219848" url="https://ml.wikipedia.org/wiki?curid=219848" title="ഹെഡ്ലൈൻ പണപ്പെരുപ്പം">
ഹെഡ്ലൈൻ പണപ്പെരുപ്പം

ഒരു സാമ്പത്തികവ്യവസ്ഥയ്ക്കുള്ളിലെ മൊത്തത്തിലെ പണപ്പെരുപ്പത്തിന്റെ ഒരളവുകോലാണ് ഹെഡ്ലൈൻ പണപ്പെരുപ്പം. ഭക്ഷ്യവസ്തുക്കളുടെയും ഊർജ്ജത്തിന്റെയും വിലയിലെ പെട്ടെന്നുണ്ടാകുന്ന വർദ്ധനയും മറ്റും ഇതിനെ ബാധിക്കുന്നുണ്ട്. ഇതുകാരണം ഹെഡ്ലൈൻ പണപ്പെരുപ്പം സാമ്പത്തികരംഗത്തിന്റെ നിലവിലുള്ള യഥാർത്ഥ ചിത്രം വെളിപ്പെടുത്തുന്നില്ല. ഇത് കോർ പണപ്പെരുപ്പത്തിൽ നിന്ന് വ്യത്യസ്തമാണ്. 


</doc>
<doc id="219852" url="https://ml.wikipedia.org/wiki?curid=219852" title="കെർമിയ പ്യൂമില">
കെർമിയ പ്യൂമില

കെർമിയ പ്യൂമില (Kermia pumila) കടൽ ഒച്ചുകളുടെ ഒരു സ്പീഷീസാണ്. കടലിൽ ജീവിക്കുന്ന ഗാസ്ട്രോപോഡ് മൊളസ്കാണ് ഇത്. റാഫിറ്റോമിഡേ കുടുംബത്തിലാണ് ഈ ഒച്ചുകളെ പെടുത്തിയിരിക്കുന്നത് .


</doc>
<doc id="219862" url="https://ml.wikipedia.org/wiki?curid=219862" title="ശിവപുരാണം">
ശിവപുരാണം

പതിനെട്ട് പുരാണങ്ങളിൽ ഒന്നാണ് ശിവപുരാണം. ഇതിൽ പന്ത്രണ്ട് സംഹിതകളിലായി ഒരു ലക്ഷം ശ്ലോകങ്ങളുണ്ട്. ഇതിനെ വേദവ്യാസൻ 2,40,000 ശ്ലോകങ്ങളായി വർദ്ധിപ്പിക്കുകയും ശിഷ്യനായ ലോമഹർഷനെ പഠിപ്പിക്കുകയും ചെയ്തതായി വിശ്വസിക്കുന്നു. 
ഓരോന്നിലുമുള്ള ശ്ലോകങ്ങൾ


</doc>
<doc id="219886" url="https://ml.wikipedia.org/wiki?curid=219886" title="യൂപ്രോനോട്ടിയസ്">
യൂപ്രോനോട്ടിയസ്

യൂലോഫിഡേ കുടുംബത്തിൽ പെടുന്ന ഹൈമനോപ്റ്റെറൻ ഇൻസെക്റ്റുകളിലൊന്നായ ജനുസാണ് യൂപ്രോനോട്ടിയസ്.(Eupronotius)



</doc>
<doc id="219890" url="https://ml.wikipedia.org/wiki?curid=219890" title="കുഡ്ലിഗി">
കുഡ്ലിഗി

കർണാടകത്തിലെ ബെല്ലാരി ജില്ലയിലെ ഒരു പഞ്ചായത്ത് പട്ടണമാണ് കുഡ്ലിഗി ().

 എന്ന അക്ഷാംശത്തിലും രേഖാംശത്തിലുമാണ് കുഡ്ലിഗി സ്ഥിതി ചെയ്യുന്നത്. ശരാശരി ഉയരം 596 മീറ്ററാണ്. nbsp;metres (1955 feet). ബൊമ്മഘട്ടയിലെ ശ്രീ ഹുളികുണ്ടെരായ ക്ഷേത്രം 23 കിലോമീറ്റർ ദൂരെയാണ്. 

2001-ലെ സെൻസസ് പ്രകാരം ഇവിടുത്തെ ജനസംഖ്യ 21,855 ആണ്. പുരുഷന്മാർ 51% സ്ത്രീകൾ 49%. ശരാശരി സാക്ഷരത 54% ആണ്. ഇത് ഇന്ത്യയിലെ ശരാശരിയായ 59.5% എന്ന നിരക്കിനേക്കാൾ കുറവാണ്. പുരുഷന്മാരുടെ സാക്ഷരത 62%, സ്ത്രീകളുടേത് 46% എന്നിങ്ങനെയാണ് നിരക്കുകൾ. 15% ജനങ്ങളും 6 വയസ്സിൽ താഴെ പ്രായമുള്ളവരാണ്. 


</doc>
<doc id="219891" url="https://ml.wikipedia.org/wiki?curid=219891" title="പാവ്ലോ അവിറ്റബൈൽ">
പാവ്ലോ അവിറ്റബൈൽ

ഇറ്റലിക്കാരനായ ഒരു പട്ടാളക്കാരനും കൂലിപ്പടയാളിയും സാഹസികനുമായിരുന്നു പാവ്ലോ അവിറ്റബൈൽ എന്ന പാവ്ലോ ക്രെസെൻസോ മാർട്ടിനോ അവിറ്റബൈൽ (ജീവിതകാലം: 1791 ഒക്ടോബർ 25 - 1850 മാർച്ച് 28). സിഖ് രാജാവായ രഞ്ജിത് സിങ്ങിനു കീഴിൽ പെഷവാറിലെ ഭരണകർത്താവായിരുന്ന ഇദ്ദേഹത്തെ തദ്ദേശീയർ അബു തബേല എന്നാണ് വിളിച്ചിരുന്നത്. 

ഇറ്റലിയിലെ അമാൽഫിക്കടുത്തുള്ള അഗെറോളയിലെ ഒരു കർഷകകുടുംബത്തിൽ ജനിച്ച ഇദ്ദേഹം നെപ്പോളിയനിക് യുദ്ധങ്ങളിൽ പങ്കെടുക്കുകയും വാട്ടർലൂ യുദ്ധത്തിനുശേഷം പൗരസ്ത്യദേശങ്ങളിലേക്ക് ചേക്കേറുകയും ചെയ്തു. ആദ്യം പേർഷ്യൻ സൈന്യത്തിൽ പ്രവർത്തിച്ച ഇദ്ദേഹത്തെ 1826-ൽ പഞ്ചാബിലെ സിഖ് രാജാവായ രഞ്ജിത് സിങ് കൂലിക്കെടുത്തു. 1823-ലെ നൗഷേറ യുദ്ധത്തിൽ രഞ്ജിത് സിങ് അഫ്ഗാനികളിൽ നിന്നും കരസ്ഥമാക്കിയ തന്ത്രപ്രധാനവും തർക്കപ്രദേശവുമായ പ്രവിശ്യയായ പെഷവാറായിരുന്നു ഇദ്ദേഹത്തെ ഭരിക്കാനേൽപ്പിച്ചത്. 
അവിറ്റബൈലിന്റെ ഭരണത്തിന്റെ ആദ്യദിനങ്ങളിൽ ഓരോ ദിസത്തെ പ്രാതലിനു മുമ്പും അമ്പതു കുറ്റവാളികളെ തൂക്കിക്കൊന്നിരുന്ന നടപടയിലൂടെ ഇദ്ദേഹം കുപ്രസിദ്ധനായിരുന്നു. അവിറ്റബൈൽ പരുക്കനും ക്രൂരനും വിദ്യാഭ്യാസമില്ലാത്തവനുമാണെങ്കിലും, ഉറച്ച നിലപാടെടുക്കുന്നവനും പ്രവർത്തനനിരതനും ബുദ്ധിമാനുമാണെന്നാണ് അക്കാലത്ത് പെഷവാറിലെ ബ്രിട്ടീഷ് ഉദ്യോഗസ്ഥനായിരുന്ന ഹെൻറി ലോറൻസ് വിലയിരുത്തുന്നത്. ഹെൻരി രചിച്ച അഡ്വഞ്ചേഴ്സ് ഓഫ് ആൻ ഓഫീസർ ഇൻ ദ സെർവീസ് ഓഫ് രഞ്ജിത് സിങ് എന്ന നോവലിൽ, "കാട്ടാളൻമാർക്കിടയിലെ കാട്ടാളൻ" (savage among savage men) എന്നാണ് അവിറ്റബൈലിനെ വിശേഷിപ്പിക്കുന്നത്. എന്നിരുന്നാലും അവിറ്റബൈലിന്റെ ക്രൂരനടപടികൾ പ്രദേശത്ത് ശാന്തി കൈവരിക്കുന്നതിന് സഹായകരമായെന്നും പറയുന്നു.


</doc>
<doc id="219894" url="https://ml.wikipedia.org/wiki?curid=219894" title="പാലയത്തുവയൽ ഗവണ്മെന്റ് യു.പി.സ്കൂൾ, കോളയാട്">
പാലയത്തുവയൽ ഗവണ്മെന്റ് യു.പി.സ്കൂൾ, കോളയാട്

കണ്ണൂർ ജില്ലയുടെ അതിർത്തി ഗ്രാമമായ കോളയാട് പഞ്ചായത്തിലെ പെരുവയിൽ റിസർവ് വനത്തിനു നടുവിൽ സ്ഥിതി ചെയ്യുന്ന ഒരു വിദ്യാലയമാണു് പാലയത്തുവയൽ ഗവൺമെന്റ് യു.പി.സ്കൂൾ.യാത്രാ സൗകര്യങ്ങളോ മൊബൈൽ നെറ്റ് വർക്കോ ഒന്നും ഇല്ലാത്ത പ്രദേശത്താണ് സ്കൂൾ സ്ഥിതി ചെയ്യുന്നത്. മൊത്തം 172 വിദ്യാർഥികൾ പഠിക്കുന്ന ഈ വിദ്യാലയത്തിൽ 150-ഓളം കുട്ടികൾ കുറിച്യർസമുദായത്തിൽ നിന്നുള്ളവരാണ്. കുട്ടികളുടെ കഴിവുകളെ വികസിപ്പിക്കുന്നതിനായി ഒട്ടനവധി പരിപാടികൾ ഈ വിദ്യാലയത്തിൽ നടപ്പിലാക്കിവരുന്നു .

പഴശ്ശിരാജയുടെ കുറിച്യപടയുടെ തലവനായിരുന്ന തലക്കൽ ചന്തു പാളയം കെട്ടി ചെറുപ്പക്കാർക്ക് അയോധനകല അഭ്യസിപ്പിച്ചിരുന്ന സ്ഥലമായിരുന്നുവത്രേ ഇത്. വയൽ പോലെ പരന്നു കിടക്കുന്ന ഈ സ്ഥലം പാളയത്തുവയൽ എന്നറിയപ്പെട്ടത് അങ്ങനെയായിരുന്നു. പിന്നീടിത് പാലയത്തുവയലായി രൂപാന്തരപ്പെട്ടതാണത്രെ.

സാധാരണ ഒരു പോസ്റ്റോഫീസിൽ നടക്കുന്ന എല്ലാ പ്രവർത്തനങ്ങളും ഇവിടെ നടക്കുന്നു. കുട്ടികൾ അവരുടെ അഭിപ്രായങ്ങളും, നിർദ്ദേശങ്ങളും, പരാതികളും മറ്റും കത്തുകളിലൂടെ അദ്ധ്യാപകരെ അറിയിക്കുന്നു. അതിനുള്ള മറുപടി അയയ്ക്കുവാനും അദ്ധ്യാപകർ സമയം കണ്ടെത്തുന്നു. ഇതിലൂടെ കുട്ടികൾക്ക് തപാൽ സംവിധാനത്തിന്റെ പ്രവർത്തനം പരിചയപ്പെടുത്തുക എന്നതിലുപരി എഴുതുവാനുള്ള കഴിവ് വികസിപ്പിക്കുകയും ചെയ്യുന്നു. പോസ്റ്റ്മാനും പോസ്റ്റ് മാസ്റ്ററും എല്ലാം വിദ്യാർഥികൾ തന്നെയാണ്. എഴുത്തിനുള്ള കവറുകൾ കുട്ടികൾ തന്നെ ഉണ്ടാക്കുന്നു. കത്തുകൾ പോസ്റ്റോഫീസിൽ വച്ച് സീൽ ചെയ്യുന്നുമുണ്ട്.

ഈ വിദ്യാലയത്തിൽ സ്വന്തമായി ഒരു ടി.വി ചാനൽ നടത്തി വരുന്നു.വീഡിയോ ഹാൻഡി ക്യാമറ ഉപയോഗിച്ച് കുട്ടികളുടെ കുസൃതികളും മറ്റും അവർ ക്യാമറയിലാക്കുന്നു. സ്കൂളിൽ നടക്കുന്ന പരിപാടികൾ, വാർത്താപ്രാധാന്യമുള്ള കാര്യങ്ങൾ, അന്നന്നുള്ള പ്രധാന കാര്യങ്ങളും മറ്റു ദൈനംദിനപ്രവർത്തനങ്ങളും കടംകഥകളും മറ്റും അവർ അവരുടെ ചാനലിൽ കൂടി അവതരിപ്പിക്കുന്നു. പ്രധാനപെട്ട ലോകവാർത്തകൾ ഉൾപ്പെടുത്തിക്കൊണ്ടുള്ള വേൾഡ് ടു ഡേ എന്നൊരു സ്ഥിരം പരിപാടിയും ഉണ്ട്. ഒരോ പരിപാടിക്കും അവതാരകരും റിപ്പോർട്ടർമാരും ഉണ്ട്. വീഡിയോ എഡിറ്റിംഗിനും മറ്റും അദ്ധ്യാപകരുടെ പൂർണ്ണ പിന്തുണയും കുട്ടികൾക്ക് ലഭിക്കുന്നുണ്ട്. 

ഈ വിദ്യാലയത്തിലെ കുട്ടികൾ സ്വന്തമായി ഒരു മ്യൂസിയം നടത്തി വരുന്നു. കുറിച്യർ പരമ്പരാഗതമായി ഉപയോഗിച്ചു വന്നിരുന്ന ആയുധങ്ങളും മറ്റു ഉപകരണങ്ങളും, കരകൗശലവസ്തുക്കളും കുട്ടികൾ തന്നെ നിർമ്മിച്ച് ഇവിടെ സൂക്ഷിക്കുന്നു. ഗണിതശാസ്ത്രപഠനത്തിനു വേണ്ടി ഒരു ഗണിതശാസ്ത്രലാബും സ്കൂളിലുണ്ട്.

കുട്ടികളിലെ പോഷകാകാരക്കുറവ് നികത്താൻ അദ്ധ്യാപകർ കണ്ടെത്തിയ മാർഗ്ഗമാണ് വീടുകളിൽ ഭക്ഷ്യസുരക്ഷയ്ക്കായുള്ള ഫോർപ്ലാന്റ് പദ്ധതി. അതിന്റെ ഭാഗമായി വള്ളിച്ചീര, മുരിങ്ങ, പപ്പായ തുടങ്ങി വിവിധ പച്ചക്കറി തോട്ടങ്ങൾ വീടുകളോട് ചേർന്ന് കുട്ടികൾ തയ്യാറാക്കിയിട്ടുണ്ട്.

കനവ്


</doc>
<doc id="219909" url="https://ml.wikipedia.org/wiki?curid=219909" title="ഗെറിറ്റ് ഡൗ">
ഗെറിറ്റ് ഡൗ

ഡച്ച് ചിത്രകാരനായിരുന്നു ഡൗ ഗെറിറ്റ് (1613 ഏപ്രിൽ 7 – 1675 ഫെബ്രുവരി 9). ലീഡനിൽ ജനിച്ച ഡൗ അവിടെത്തന്നെയാണ് പ്രവർത്തനങ്ങൾ കേന്ദ്രീകരിച്ചത്. 1628-ൽ റെംബ്രാൻഡിന്റെ ശിഷ്യനായി. ആദ്യകാലത്ത് വരച്ച "അന്ന ആൻഡ് ദ് ബ്ലൈന്റ് റ്റോബിറ്റ്" എന്ന ചിത്രം റെംബ്രാൻഡിന്റെ സഹായത്തോടെ പൂർത്തിയാക്കിയതാണെന്നു കരുതപ്പെടുന്നു. റംബ്രാൻഡ് ആംസ്റ്റർഡാമിലേക്കു പോയശേഷം ഡൗ സ്വന്തമായൊരു ശൈലി രൂപപ്പെടുത്തി. ചിത്രങ്ങൾ ചെറിയ തോതിലാണെങ്കിലും ഏറെ സൂക്ഷ്മതയോടെ വരയ്ക്കുന്നതിൽ ഇദ്ദേഹം ശ്രദ്ധ കേന്ദ്രീകരിച്ചിരുന്നു. പ്രവർത്തന സാഹചര്യത്തേയും ഉപകരണങ്ങളേയും സംബന്ധിച്ച് നിർബന്ധ ബുദ്ധിക്കാരനായിരുന്നു ഡൗ. തന്മൂലം എല്ലാം ഒത്തിണങ്ങുന്ന സാഹചര്യത്തിൽ മാത്രമേ മികച്ച കലാസൃഷ്ടിക്ക് ഒരുമ്പെട്ടി രുന്നുള്ളൂ.

ഡൗവിന്റെ ചില ചിത്രങ്ങൾ മാഗ്നിഫൈയിങ് ഗ്ലാസ്സിന്റെ സഹായത്തോടെ രചിച്ചവയാണ്. അനേക വിഷയങ്ങളെക്കുറിച്ച് ചിത്രങ്ങൾ വരച്ചുവെങ്കിലും ഭവനങ്ങളുടെ ഉൾഭാഗം ചിത്രീകരിക്കുന്നതിലാണ് ഡൗ കൂടുതൽ വൈദഗ്ദ്ധ്യം കാട്ടിയത്. കൃത്രിമ വെളിച്ച ത്തിൽ തിളങ്ങുന്ന ഗൃഹോപകരണങ്ങൾ അതിസൂക്ഷ്മമായി വരച്ചിരുന്നു.

1648-ൽ മറ്റൊരു ചിത്രകാരനായ ജാൻസ്റ്റിനുമായി ചേർന്ന് ലീഡ നിൽ "ഗിൻഡ് ഒഫ് സെയ്ന്റ് ലൂക്കിനു" രൂപംനൽകി. സ്റ്റിനിനെ അപേക്ഷിച്ച് ഡൗ കൂടുതൽ ധനവും പ്രശസ്തിയും നേടി. റെംബ്രാൻഡിന്റെ ചിത്രങ്ങളേക്കാൾ കൂടിയ വിലയ്ക്കാണ് ഡൗവിന്റെ ചിത്രങ്ങൾ വിറ്റഴിഞ്ഞിരുന്നത്. ഇംപ്രഷനിസം അരങ്ങേറിയതോടെയാണ് ഈ ചിത്രങ്ങൾക്കു വിലയിടിവു സംഭവിച്ചത്. സ്വന്തം വർക്ക്ഷോപ്പിൽ ഡൗ അനേകം ശിഷ്യന്മാർക്ക് പരിശീലനം നൽകിയിരുന്നു.



</doc>
<doc id="219930" url="https://ml.wikipedia.org/wiki?curid=219930" title="ദേശീയപാത 68 (ഇന്ത്യ)">
ദേശീയപാത 68 (ഇന്ത്യ)

തെക്കേ ഇന്ത്യയിലെ തമിഴ്നാട് സംസ്ഥാനത്തിലുള്ള ഒരു ദേശീയപാതയാണ് "NH 68 (ദേശീയപാത 68)". ഉലുടർപേട്ട- സേലം എന്നീ പ്രദേശങ്ങളെ ഈ പാത ബന്ധിപ്പിക്കുന്നു. ഇതിന് നീളമുണ്ട്. സേലത്ത് വച്ച് ദേശീയപാത 7-ൽ നിന്നും ആരംഭിക്കുന്ന പാത, ഉലുടർപേട്ടയിൽ വെച്ച് ദേശീയപാത 45-നോട് ചേരുന്നു.


</doc>
<doc id="219945" url="https://ml.wikipedia.org/wiki?curid=219945" title="കാൾ വോൺ തെർസാഗി">
കാൾ വോൺ തെർസാഗി

"സോയിൽ മെക്കാനിക്സിന്റെ പിതാവ്" എന്നറിയപ്പെട്ട ഓസ്ട്രിയൻ സിവിൽ എഞ്ചിനീയറും ജിയോടെക്നിക്കൽ എഞ്ചിനീയറുമായിരുന്നു കാൾ വോൺ തെർസാഗി (ഒക്ടോബർ 2, 1883 – ഒക്ടോബർ 25, 1963)

ആർമി ലെഫ്റ്റനന്റ് കേണൽ ആന്റൺ വോൺ തെർസാഗിയുടേയും അമാലിയ എബേളിന്റെയും മൂത്ത മകനായി പ്രാഗിൽ ജനനം.ആന്റൺ വോൺ തെർസാഗി പട്ടാളത്തിൽ നിന്നു പിരിഞ്ഞതിനു ശേഷം തെർസാഗി കുടുംബം ഓസ്ട്രിയയിലെ ഗ്രാസിലേയ്ക്ക് കുടിയേറി.പത്താം വയസ്സിൽ ഒരു മിലിട്ടറി ബോർഡിംഗ് സ്കൂളിൽ വിദ്യാഭ്യാസം ആരംഭിച്ചു.പഠനകാലത്ത് ജ്യോതിശാസ്ത്രത്തിലും ഭൂമിശാസ്ത്രത്തിലും അതീവ തത്പരനായിരുന്നു.പതിനാലാം വയസ്സു മുതൽ ബൊഹീമിയൻ ക്രൗണിലെ ഹ്രനിസിലുള്ള മിലിട്ടറി സ്കൂളിലേയ്ക്ക് മാറി.ജ്യാമിതിയിലും ഗണിതത്തിലും മികവു പുലർത്തിയിരുന്നു. പതിനേഴാം വയസ്സിൽ ഓണേഴ്സോടു കൂടി ബിരുദം നേടി.

1990ൽ ജർമ്മനിയിലെ ഗ്രാസ് സർവകലാശാലയിൽ മെക്കാനിക്കൽ എഞ്ചിനിയറിംഗ് പഠിക്കാനായി ചേർന്നു.സൈദ്ധാന്തിക യന്ത്രശാസ്‌ത്രത്തിൽ താല്പര്യം പ്രകടിപ്പിച്ചു. പക്ഷെ ഒരു ഘട്ടത്തിൽ കോളേജിൽ നിന്ന് പുറത്താക്കുന്ന അവസ്ഥ വരെ എത്തിയിരുന്നു. പക്ഷെ 1904ൽ അദ്ദേഹം ബിരുദം ഹോണേർസോട് കൂടി പൂര്ത്തിയാക്കി. പിന്നീട് ഒരു കൊല്ലം തന്റെ നിർബന്ധിത പട്ടാള സേവനം അനുഷ്ട്ടിച്ചു. അതിന്റെ ഇടയിൽ അദ്ദേഹം വളരെ ജനസമ്മതിയുള്ള ഒരു ജിയോളജി പുസ്തകം ഇംഗ്ലീഷിൽ നിന്ന് ജെർമനിയിലെക്കു പരിഭാഷ നടത്തുകയും കൂടുതൽ വിവരങ്ങൾ ചേർക്കുകയും ചെയ്തു. അതിനു ശേഷം അദ്ദേഹം ഒരു കൊല്ലം സർവകലാശാലയിൽ തിരിച്ചു വന്നു ജിയോളജിയോടൊപ്പം ഹൈവെ, റെയിൽവെ എഞ്ചിനിയറിംഗ് വിഷയങ്ങൾ പഠിക്കുകയും അധികം വൈകാതെ തന്നെ തന്റെ ആദ്യത്തെ പ്രബന്ധം പുറത്തിറക്കുകയും ചെയ്തു. അത് സ്റ്റിറിയയിലെ എന്നാ വിഷയത്തിലായിരുന്നു.

വിയന്നയിൽ Adol Baron Pittle എന്ന കമ്പനിക്ക് വേണ്ടി ആയിരുന്നു അദ്ദേഹം ആദ്യം ജോലി ചെയ്തത്. ജലവൈദ്യുത പദ്ധതികൾ ഈ കമ്പനി കൂടുതൽ ഏറ്റെടുക്കാൻ തുടങ്ങിയതോടെ അതിലെ ഭൂവിജ്ഞാന സംബന്ധമായ പ്രശ്നങ്ങൾ കൂടുതൽ കൈകാര്യം ചെയ്യാൻ സാധിച്ചു. ക്രോയേഷ്യയിലെ ഒരു ജലവൈദ്യുത അണകെട്ടും, ഏറെ വിഷമമേറിയ സെന്റ്‌ പീറ്റേർസ് ബഗ്ഗിലെ ഒരു അണകെട്ടും കാളിന്റെ നേതൃത്വത്തിൽ പൂര്ത്തീകരിച്ചു. ആറ് മാസത്തെ റഷ്യൻ കാലയളവിൽ വ്യവസായ ടാങ്കുകൾ രൂപകല്പ്പന ചെയ്യാനുള്ള ചില നൂതന വഴികൾ രൂപപെടുത്തിയെടുത്തു. തന്റെ പീ.എച്.ഡി ബിരുദം നേടുന്നതിനു ഈ കണ്ടുപിടിത്തങ്ങൾ ആണ് അദ്ദേഹം സമര്പ്പിച്ചത്. 1912ൽ അമേരിക്കയ്ക്ക് പോകാൻ തീരുമാനിക്കുന്നു. അമേരിക്കയിൽ, അവിടുള്ള അനേകം അണകെട്ടുകൾ സ്വയം സന്ദര്ശിച്ചു പഠനം നടത്തി. ഈ പഠനത്തിൽ നിന്നും നേടിയ വിവരങ്ങൾ പിന്നീടുള്ള തന്റെ പഠനങ്ങളിൽ അദ്ദേഹം ഉൾക്കൊള്ളിച്ചു. 

അമേരിക്കാൻ സസൈട്ടി ഓഫ് സിവിൽ എഞ്ചിനിയെർസ് 1960 മുതൽ കാൾ തെർസാഗി പുരസ്ക്കാരങ്ങൾ നല്കി വരുന്നു. സോയിൽ മെക്കാനിക്സ്, എർത്ത് വർക്ക് എഞ്ചിനിയറിംഗ് എന്നീ മേഖലകളിൽ നല്കുന്ന മികച്ച സംഭാവനക്കാണ് ഇത് നൽകി വരുന്നത്. ഓസ്ലോയിലെ നോർവീജിയൻ ജിയൊറ്റെക്നിക്കൽ ഇൻസ്റ്റിട്യൂറ്റ് അദ്ദേഹത്തിന്റെ പേപ്പറുകളുടെ ഒരു വലിയ ശേഖരം തെർസാഗി ആണ്ട് പെക്ക് ലൈബ്രറി എന്ന പേരിൽ സൂക്ഷിച്ചിരിക്കുന്നു.


</doc>
<doc id="219951" url="https://ml.wikipedia.org/wiki?curid=219951" title="ഓർതോക്ലാഡ">
ഓർതോക്ലാഡ

പോവാസിയെ കുടുംബത്തിൽ പെട്ട ഒരു ജനുസ്സ് പുല്ലാണ് ഓർതോക്ലാഡ. (Orthoclada)



</doc>
<doc id="219953" url="https://ml.wikipedia.org/wiki?curid=219953" title="കാബോംബേസിയേ">
കാബോംബേസിയേ

പുഷ്പിക്കുന്ന സസ്യങ്ങളുടെ ഒരു കുടുംബത്തിന്റെ ശാസ്ത്രീയനാമമാണ് കാബോംബേസിയേ. (Cabombaceae) എ.പി.ജി III (2009) സമ്പ്രദായപ്രകാരവും ചില ടാക്സോണമി വിദദഗ്ദ്ധരുടെ അഭിപ്രായപ്രകാരവും ഈ കുടുംബത്തെ പ്രത്യേകമായി വർഗ്ഗീകരിക്കേണ്ടതാണ്. ജലസസ്യങ്ങളുടെ രണ്ട് ജനുസ്സുകളാണ് ("ബ്രാസേനിയ", "കാബോംബ") ഈ കുടുംബത്തിലുള്ളത്. മൊത്തം അര ഡസൻ സ്പീഷീസുകൾ ഇതിൽ പെടുന്നു. 




</doc>
<doc id="219954" url="https://ml.wikipedia.org/wiki?curid=219954" title="കൂഫ">
കൂഫ

ഇറാഖിന്റെ തലസ്ഥാനമായ ബാഗ്ദാദിന് 170 കിലോമീറ്റർ തെക്കു് യൂഫ്രട്ടീസ് നദീതീരത്ത്‌ സ്ഥിതി ചെയ്യുന്ന ചരിത്രപ്രസിദ്ധമായ പട്ടണമാണ് കൂഫ (الكوفة‎ al-Kūfah). ഇസ്‌ലാമിക ഭരണാധികാരി നാലാം ഖലീഫ അലി ബിൻ അബീത്വാലിബ്‌ ഇസ്‌ലാമിക ഭരണകൂടത്തിന്റെ മൂന്നാമത്തെ തലസ്ഥാനമായി തിരഞ്ഞെടുത്തത് കൂഫയെയാണ്. ശിയ മുസ്‌ലിങ്ങളുടെ ഒരു പ്രധാന തീർഥാടന കേന്ദ്രം കൂടിയാണ് ഈ പട്ടണം. ഏഴാം നൂറ്റാണ്ടിൽ നിർമിച്ച കൂഫയിലെ മഹത്തായ മസ്ജിദ്‌ ഇസ്ലാമിക ചരിത്രത്തിലെ ആദ്യകാല മസ്ജിദുകളിൽ ഒന്നാണ്.


</doc>
<doc id="219994" url="https://ml.wikipedia.org/wiki?curid=219994" title="ദേശീയപാത 69 (ഇന്ത്യ)">
ദേശീയപാത 69 (ഇന്ത്യ)

മധ്യ ഇന്ത്യയിലെ മഹാരാഷ്ട്ര - മധ്യപ്രദേശ് എന്നീ സംസ്ഥാനങ്ങളെ ബന്ധിപ്പിക്കുന്ന ഒരു ദേശീയപാതയാണ് "NH 68 (ദേശീയപാത 69)". മധ്യപ്രദേശിലെ ഭോപ്പാലിനടുത്തുള്ള ഒബെഡല്ലാഗഞ്ച് എന്ന സ്ഥലത്തേക്ക് മഹാരാഷ്ട്രയിലെ നാഗ്പുരിൽ നിന്നും ഈ പ്രധാന പാത ആരംഭിക്കുന്നു. ഈ പ്രധാനപാത ദേശീയപാത 12 ദേശീയപാത 6, ദേശീയപാത 7 എന്നിവയുമായി ബന്ധപ്പെട്ടിരിക്കുന്നു.

ഇതിന് നീളമുണ്ട്, അതിൽ മഹാരാഷ്ട്രയിലും, മധ്യപ്രദേശിലുമാണ്.



</doc>
<doc id="220009" url="https://ml.wikipedia.org/wiki?curid=220009" title="സിഡ്നി ക്രിക്കറ്റ് ഗ്രൗണ്ട്">
സിഡ്നി ക്രിക്കറ്റ് ഗ്രൗണ്ട്

സിഡ്നി ക്രിക്കറ്റ് ഗ്രൗണ്ട് (എസ് സി ജി) ഓസ്ട്രേലിയയിലെ സിഡ്നിയിൽ സ്ഥിതിചെയ്യുന്ന ഒരു പ്രധാനപ്പെട്ട സ്പോർട്ട്സ് സ്റ്റേഡിയമാണ്. 1848ലാണ് ഈ സ്റ്റേഡിയം പണികഴിപ്പിച്ചത്. ക്രിക്കറ്റ് മത്സരങ്ങൾക്കുപുറമേ ഓസ്ട്രേലിയൻ ഫുട്ബോൾ മത്സരങ്ങൾക്കും, റഗ്ബി മത്സരങ്ങൾക്കും ഈ സ്റ്റേഡിയം വേദിയാകാറുണ്ട്. ന്യൂ സൗത്ത് വെയ്ൽസ് ബ്ലൂസ്, സിഡ്നി സിക്സേഴ്സ് എന്നീ ക്രിക്കറ്റ് ടീമുകളുടെ ഹോംഗ്രൗണ്ടാണ് ഈ സ്റ്റേഡിയം.



</doc>
<doc id="220010" url="https://ml.wikipedia.org/wiki?curid=220010" title="വാൻഡറേഴ്സ് സ്റ്റേഡിയം">
വാൻഡറേഴ്സ് സ്റ്റേഡിയം

ബിഡ്-വെസ്റ്റ് വാൻഡറേഴ്സ് സ്റ്റേഡിയം ദക്ഷിണാഫ്രിക്കയിലെ ജോഹാനസ്ബർഗിൽ സ്ഥിതി ചെയ്യുന്ന ഒരു ക്രിക്കറ്റ് സ്റ്റേഡിയമാണ്. ഏകദിന, ടെസ്റ്റ്, ഫസ്റ്റ് ക്ലാസ് ക്രിക്കറ്റ് മത്സരങ്ങൾ ഈ സ്റ്റേഡിയത്തിൽ അരങ്ങേറാറുണ്ട്. 2003 ക്രിക്കറ്റ് ലോകകപ്പിന്റെ ഫൈനൽ മത്സരം ഈ സ്റ്റേഡിയത്തിലാണ് നടന്നത്. 2009 ഐ.പി.എൽ ടൂർണമെന്റിന്റെ ഫൈനൽ മത്സരവും ഇവിടെയാണ് അരങ്ങേറിയത്. അപ്രതീക്ഷിതമായ ബൗൺസ് ഉള്ളതിനാൽ ബാറ്റിങ്ങിന് അപകടകരമാണ് ഈ പിച്ച് എന്നൊരു വിമർശനം ഈ സ്റ്റേഡിയത്തിനെതിരെ ഉയർന്നിരുന്നു.


</doc>
<doc id="220013" url="https://ml.wikipedia.org/wiki?curid=220013" title="നെടുംപൊയിൽ">
നെടുംപൊയിൽ

കേരളത്തിലെ കണ്ണൂർ ജില്ലയിലെഒരു ചെറിയ പട്ടണമാണ്‌ നെടുംപൊയിൽ . മാനന്തവാടിയിൽ നിന്നും കൂത്തുപറമ്പിൽ നിന്നും പേരാവൂരിൽ നിന്നും വരുന്ന റോഡുകൾ ഇവിടെ കൂടിച്ചേരുന്നു. "കൊമ്മേരി ആടു വളർത്തു കേന്ദ്രം" നെടുംപൊയിലിന് സമീപം സ്ഥിതി ചെയ്യുന്നു. ഊട്ടിയിലേക്കും ഇതര വയനാടൻ വിനോദ സഞ്ചാര കേന്ദ്രങ്ങളിലേക്കും പോകുന്ന വിനോദ സഞ്ചാരികൾക്ക് ഒരു വിശ്രമ കേന്ദ്രമാണ് ഈ പശ്ചിമ ഘട്ട താഴ്വാര പ്രദേശം.


</doc>
<doc id="220025" url="https://ml.wikipedia.org/wiki?curid=220025" title="ലിയോപോൾഡോ ടൊറസ് റിയോസ്">
ലിയോപോൾഡോ ടൊറസ് റിയോസ്

അർജന്റീനിയൻ ചലച്ചിത്ര സംവിധായകനും തിരക്കഥാകൃത്തുമായിരുന്നു ലിയോപോൾഡോ ടൊറസ് റിയോസ് (Leopoldo Torres Ríos). ഇദ്ദേഹം 1899 ഡിസംബർ 27-ന് ജനിക്കുകയും 1960 ഏപ്രിൽ 10-ന് മരണമടയുകയും ചെയ്തു. ഇദ്ദേഹത്തിന്റെ സഹോദരൻ കാർലോസ് ടൊറസ് റിയോസ് ശ്രദ്ധേയനായ ചലച്ചിത്ര ഛായാഗ്രാഹകനായിരുന്നു. പുത്രനായ ലിയോപോൾഡോ ടൊറെ നിൽസ്സൺ ചലച്ചിത്ര സംവിധായകനും തിരക്കഥാകൃത്തുമാണ്.

പാലോമാ റൂബിയാസ് എന്ന ചലച്ചിത്രത്തിന്റെ തിരക്കഥാകൃത്തായാണ് 1920-ൽ ഇദ്ദേഹം ചലച്ചിത്ര രംഗത്ത് പ്രവേശിച്ചത്. 1923-ൽ തന്റെ ചിത്രങ്ങൾക്ക് തിരക്കഥയെഴുതി സംവിധാനം ചെയ്യാൻ ഇദ്ദേഹം തുടങ്ങി. 1920 കളുടെ തുടക്കം മുതൽ 1959-ൽ ശ്വാസകോശാർബ്ബുദം ബാധിച്ചു മരിക്കുന്നതുവരെ ഇദ്ദേഹം 40-ലധികം ചലച്ചിത്രങ്ങൾ പുറത്തിറക്കി. 7 ചിത്രങ്ങൾ നിർമ്മിക്കുകയും 6 ചിത്രങ്ങൾക്ക് സംഗീതം നൽകുകയും ഒരു ചിത്രത്തിൽ എഡിറ്റിംഗ് നടത്തുകയും ചെയ്തിട്ടുണ്ട്.



</doc>
<doc id="220027" url="https://ml.wikipedia.org/wiki?curid=220027" title="ഥുല">
ഥുല

യുനെസ്കോയുടെ വേൾഡ് ഹെരിറ്റേജ് പട്ടികയിൽ പെടുത്തുവാൻ സാദ്ധ്യതയുള്ള യെമനിലെ ഒരു പട്ടണമാണ് ഥുല (Thula). ഹിമയറൈറ്റ് കാലഘട്ടത്തിൽ നിർമ്മിക്കപ്പെട്ട ഈ പട്ടണം വളരെ നന്നായി സംരക്ഷിക്കപ്പെട്ടിട്ടുണ്ട്. പരമ്പരാഗത രീതിയിലെ വീടുകളും പള്ളികളും മറ്റും ഇവിടെ കാണാൻ സാധിക്കും. 

യുനസ്കോയുടെ ലോക ഹെറിറ്റേജ് പട്ടികയിൽ പെടുത്താൻ സാദ്ധ്യതയുള്ള സ്ഥലങ്ങളുടെ പട്ടികയിൽ ഈ സ്ഥലത്തെ 2002 ജൂലൈ 8-ന് ഉൾപ്പെടുത്തുകയുണ്ടായി. സാംസ്കാരിക പാരമ്പര്യ വിഭാഗത്തിലാണ് ഇത് പരിഗണിക്കപ്പെട്ടത്.


</doc>
<doc id="220029" url="https://ml.wikipedia.org/wiki?curid=220029" title="ദേശീയപാത 70 (ഇന്ത്യ)">
ദേശീയപാത 70 (ഇന്ത്യ)

വടക്കേ ഇന്ത്യയിലെ ഒരു ദേശീയപാതയാണ് NH 70 (ദേശീയപാത 70). ഈ പ്രധാനപാത പഞ്ചാബിലെ ജലന്ധർ എന്ന പ്രദേശത്തെയും ഹിമാചൽ പ്രദേശിലെ മണ്ഡി എന്ന പ്രദേശത്തെയു ബന്ധിപ്പിക്കുന്നു. ഇതിന് നീളമുണ്ട്, അതിൽ പഞ്ചാബിലും, ഹിമാചൽ പ്രദേശിലുമാണ്.

 


</doc>
<doc id="220034" url="https://ml.wikipedia.org/wiki?curid=220034" title="ലീല">
ലീല

കുമാരനാശാൻ രചിച്ച ഖണ്ഡകാവ്യമാണ് ലീല. 1914-ലാണ് ഈ കൃതി പ്രസിദ്ധീകരിക്കപ്പെട്ടത്.മരണത്തിനുപോലും വേർപെടുത്താനാകാത്ത ദിവ്യപ്രണയമാണ് ലീലയുടെയും മദനന്റെയും പ്രണയകഥയിലൂടെ കുമാരനാശാൻ വരച്ചുകാട്ടുന്നത്. പേർഷ്യൻ കവിയായ നിസാമി ഗംജവിയുടെ ലൈലാ മജ്നുവിനെ ഇതിവൃത്തം സ്വീകരിച്ചാണ് കുമാരനാശാൻ ലൈല രചിച്ചത്.


</doc>
<doc id="220056" url="https://ml.wikipedia.org/wiki?curid=220056" title="റെസിഡന്റ്സ് അസ്സോസ്സിയേഷൻ">
റെസിഡന്റ്സ് അസ്സോസ്സിയേഷൻ

റെസിഡന്റ്സ് അസ്സോസ്സിയേഷൻ എന്നതു് ഒരു പ്രദേശത്തെ താമസക്കാരുടെ ഒരു കൂട്ടായ്മയാണു്. ഒരു പ്രദേശത്തെ ആളുകളുടെ പൊതുവായ താത്പര്യങ്ങളുടെ സംരക്ഷണാർത്ഥമാണ് ഇവ രൂപവത്കരിക്കുന്നത് . കേരളത്തിൽ റെസിഡന്റ്സ് അസ്സോസ്സിയേഷനുകൾ കേരള സർക്കാരിന്റെ സംഘം രജിസ്ട്രാറുടെ ഓഫീസിൽ രജിസ്റ്റർ ചെയ്യേണ്ടതുണ്ട്. രജിസ്റ്റർ ചെയ്യുവാനായി സംഘടനയുടെ യോഗം ചേർന്ന് തീരുമാനമെടുത്തു്, പ്രസിഡന്റ്, സെക്രട്ടറി, ഖജാൻജി എന്നിവർ ചേർന്ന് തയ്യാറാക്കിയ ഒരപേക്ഷ, മെമ്മോറാണ്ടം ഓഫ് അസ്സോസ്സിയേഷൻ , ബൈലോ എന്നിവ സമർപ്പിച്ച് നിശ്ചിത ഫീസുമടച്ച് രജിസ്റ്റർ ചെയ്യാം.

കേരളത്തിലെ സർക്കാരുകൾ നടപ്പിലാക്കുന്ന പല സാമൂഹ്യപരിപാടികളും റസിഡന്റ്സ് അസോസിയേഷനുകളുടെ പങ്കാളിത്തത്തോടെയാണ് നടപ്പിലാക്കുന്നത്. മദ്യവിരുദ്ധകേരളം പദ്ധതി, വയോജന സുരക്ഷാ പദ്ധതി ഉദാഹരണം. സന്നദ്ധ സഘടനകളെക്കൂടാതെ തങ്ങളെയും വികസന പ്രവർത്തനങ്ങളിൽ ഓദ്യോഗിക പങ്കാളികളാക്കണമെന്ന് റസിഡൻറ്‌സ്‌ അസോസിയേഷനുകൾ ആവശ്യപ്പെടാറുണ്ട്. പരിസരമലിനീകരണത്തിനെതിരേയും റസിഡന്റ്സ് അസോസിയേഷനുകൾ നടപടികളെടുക്കാറുണ്ട്.

തിരുവനന്തപുരത്തെ പാങ്ങോടുള്ള ശ്രീചിത്രനഗർ റസിഡന്റ്സ് അസോസിയേഷൻ പങ്കാളികൾക്കായി ഒരു മ്യൂച്വൽ ഫണ്ട് ആരംഭിക്കുകയുണ്ടായി.

കേരളത്തിലെറസിഡന്റ്‌സ് അസോസിയഷനുകൾ പ്രസിദ്ധീകരിക്കുന്ന ബുള്ളറ്റിനുകളിൽ ആലപ്പുഴയിലെ തത്തംപള്ളി റസിഡന്റ്‌സ് അസോസിയേഷൻ (ടി.ആർ.എ) പ്രസിദ്ധീകരിക്കുന്ന ടി.ആർ.എ ബുള്ളറ്റിൻ ശ്രദ്ധേയമാണ്. ബുള്ളറ്റിൻ issuu.com/trabulletin എന്ന സൈറ്റിൽ വായിക്കാം. 


</doc>
<doc id="220075" url="https://ml.wikipedia.org/wiki?curid=220075" title="രക്തം കട്ടപിടിക്കൽ">
രക്തം കട്ടപിടിക്കൽ

ശരീരത്തിൽ നിന്നും അമിതമായി രക്തം വാർന്ന് ശരീരത്തിന്റെ സ്ഥിതിസ്ഥിരാവസ്ഥ (ഹീമോസ്റ്റാസിസ്) നഷ്ടപ്പെടാതിരിക്കുന്നതിന് ശരീരം സ്വീകരിക്കുന്ന രക്ഷാമാർഗ്ഗമാണ് രക്തം കട്ടപിടിക്കൽ. രക്തം കട്ടപിടിക്കുന്ന പ്രക്രിയയെ ബ്ലഡ് ക്ലോട്ടിംഗ്, ബ്ലഡ് കൊയാഗുലേഷൻ, ത്രോംബോജനസിസ് എന്നീ പദങ്ങളുപയോഗിച്ചും സൂചിപ്പിക്കുന്നു. പൊതുവേ ശരീരത്തിലുണ്ടാകുന്ന മുറിവുകൾ രക്തക്കുഴലുകളെ മുറിക്കുകയും അതിനെത്തുടർന്ന് രക്തക്കുഴലുകളെ അമർത്തുക വഴിയും (വാസ്കുലാർ കൺസ്ട്രിക്ഷൻ) പ്ലേറ്റലറ്റ് കോശങ്ങൾ സൃഷ്ടിക്കുന്ന രക്തപ്രവാഹതടസ്സം വഴിയും (പ്ലേറ്റലറ്റ് പ്ലഗ്ഗ്), രക്തം കട്ടപിടിക്കൽ പ്രക്രിയ വഴി രക്തക്കട്ട രൂപപ്പെട്ട് മുറിവുഭാഗം അടയ്ക്കുക വഴിയും, പുതുതായി രൂപപ്പെടുന്ന രക്തക്കട്ടയിലേയ്ക്ക് സമീപസ്ഥ ഫൈബ്രസ് കലകൾ വളർന്നെത്തുകവഴി മുറിവുഭാഗം സ്ഥിരമായി അടയ്ക്കുക വഴിയും രക്തനഷ്ടം തടഞ്ഞ് സ്ഥിരാവസ്ഥ പ്രാപിക്കുന്നു. ഇത്തരം പ്രവർത്തനങ്ങളിൽ പ്ലേറ്റലറ്റുകൾ എന്നറിയപ്പെടുന്ന രക്തകോശങ്ങൾക്ക് (ത്രോംബോസൈറ്റുകൾ) പ്രധാന പങ്കുണ്ട്. 
രക്തലോമികകൾക്കുൾവശം ഏറെ മിനുസമേറിയതാണ്. എന്നാൽ ഒരു മുറിവ് രൂപപ്പെടുന്ന അവസരത്തിൽ ഇവിടം പരുക്കനായിത്തീരുകയും അവിടെ പ്ലേറ്റലറ്റുകൾ തങ്ങിനിൽക്കുകയും ചെയ്യുന്നു. അവ ശിഥിലീകരിക്കപ്പെട്ട് രൂപപ്പെടുന്ന ഒരു സവിശേഷ രാസാഗ്നി (ത്രോംബോപ്ലാസ്റ്റിൻ) കാൽസ്യം അയോണിന്റെ സാന്നിദ്ധ്യത്തിൽ സൃഷ്ടിക്കുന്ന രാസപ്രവർത്തനങ്ങളുടെ ഫലമായി മുറിവിനുപുറത്ത് നേരിയ ഫൈബ്രിൻ തന്തുക്കൾ രൂപപ്പെടുന്നു. ഇവയിൽ ചുവന്ന രക്താണുക്കളും പ്ലേറ്റലററുകളും തങ്ങിനിന്ന് രക്തക്കട്ട രൂപപ്പെടുന്നു. അൻപതിൽപ്പരം വ്യത്യസ്ത രക്തഘടകങ്ങളുടെ സാന്നിദ്ധ്യത്തിലാണ് ഈ പ്രവർത്തനം ശരീരത്തിൽ നടക്കുന്നത്.
രക്തം കട്ടപിടിക്കുന്നതിന് പതിമൂന്ന് വ്യത്യസ്തഘടകങ്ങൾ ആവശ്യമാണ്. 

രോഗങ്ങൾ


</doc>
<doc id="220079" url="https://ml.wikipedia.org/wiki?curid=220079" title="മരുത്തോമ്പിള്ളി എടവന ശ്രീമഹാവിഷ്ണുക്ഷേത്രം">
മരുത്തോമ്പിള്ളി എടവന ശ്രീമഹാവിഷ്ണുക്ഷേത്രം

തൃശ്ശൂർ ജില്ലയിൽ കൊടകര പഞ്ചായത്തിൽ കൊടകര ജംഗ്ഷനിൽ നിന്നും ഏകദേശം മുക്കാൽ കിലോമീറ്റർ തെക്കുമാറി കൊടകര മരത്തോമ്പിള്ളി എടവന മഹാവിഷ്ണുക്ഷേത്രം സ്ഥിതിചെയ്യുന്നു. ഹിന്ദുപുരാണമനുസരിച്ച് സ്ഥിതികാരകനായ ശ്രീമഹാവിഷ്ണു ചതുർബാഹുക്കളോടുകൂടി ശംഖചക്രഗദാപത്മപാണിയായി അനുഗ്രഹം ചൊരിയുന്ന ക്ഷേത്രമാണിത്. മരത്തോമ്പിള്ളി മന വകയായിരുന്ന ക്ഷേത്രം ഇപ്പോൾ 2914-ം നമ്പർ മരത്തോമ്പിള്ളി എൻ എസ് എസ് കരയോഗത്തിനുകീഴിലുള്ള ക്ഷേത്രസംരക്ഷണസമിതിയുടെ മേൽ നോട്ടത്തിൽ, ആനന്ദപുരം അരിത്തോടത്ത് രാമൻ നമ്പൂതിരിയുടെ കാർമ്മികത്വത്തിൽ പ്രവർത്തിച്ചുവരുന്നു.


</doc>
<doc id="220081" url="https://ml.wikipedia.org/wiki?curid=220081" title="ആദികടലായി">
ആദികടലായി

കണ്ണൂർ ജില്ലയിലെ, കണ്ണൂർ താലൂക്കിലെ , എടക്കാട്‌ ഗ്രാമപഞ്ചായത്തിൽ‍ സ്ഥിതി ചെയ്യുന്ന ഗ്രാമ പ്രദേശമാണ് ആദികടലായി. കണ്ണൂർ പട്ടണത്തിൽ നിന്നും ഏകദേശം 6 കി.മി. തെക്ക് കിഴക്കായി സ്ഥിതി ചെയ്യുന്നു. കണ്ണൂരിൽ നിന്നും സിറ്റി, തയ്യിൽ, കുറുവ വഴിയും, തോട്ടടയിൽ നിന്നും തോട്ടട വെസ്റ്റ്‌ റൂട്ടിലൂടെയും ഇവിടെ എത്തിച്ചേരാം. ആദികടലായി ശ്രീകൃഷ്ണ ക്ഷേത്രം ഇവിടെയാണ് സ്ഥിതിചെയ്യുന്നത്. കടലായി സൗത്ത്‌ യു.പി. സ്കൂൾ ഈ ഗ്രാമത്തിലെ ഏക വിദ്യാലയമാണ്.

കോലത്തിരി രാജവംശത്തിന്റെ ആസ്ഥാനമായിരുന്നു ഈ പ്രദേശം എന്ന് ചരിത്ര രേഖകൾ വ്യക്തമാക്കുന്നു. കോലത്തിരി രാജവംശത്തിലെ പ്രമുഖനായ രാജാവ് വളഭൻ ഈ പ്രദേശത്ത് ഒരു കോട്ട പണി കഴിപ്പിച്ചിരുന്നു. ശിവേശ്വരം കോട്ട എന്ന പേരിൽ അറിയപ്പെട്ടിരുന്ന ഈ കോട്ടയുടെ അവശിഷ്ടങ്ങൾ ഇന്നും ഈ പ്രദേശത്ത് കാണാം.
ഇവിടത്തെ പ്രധാന ആകർഷണം ശാന്തമായ കടൽതീരമാണ്. നിരവധി വിദേശസഞ്ചാരികൾ വർഷംതോറും ഇവിടെ എത്തിച്ചേരുന്നു.അവർക്ക് താമസ സൌകര്യമോരുക്കുന്നതിനായി നിരവധി ഹോംസ്റ്റേകളും ഇവിടെ പ്രവർത്തിക്കുന്നുണ്ട്.



</doc>
<doc id="220110" url="https://ml.wikipedia.org/wiki?curid=220110" title="നെല്ലിക്കുത്ത്">
നെല്ലിക്കുത്ത്

1921 ലെ മാപ്പിള ലഹളയിലെ രണ്ടു വീര നായകന്മാരായ വാരിയൻകുന്നത്ത് കുഞ്ഞഹമ്മദ് ഹാജിയുടെയും ഏരിക്കുന്നൻ ആലിമുസ്ലയാരുടെയും ജന്മ സ്ഥലമാണ് നെല്ലിക്കുത്ത് ദേശം.
മഞ്ചേരിയുടെയും പാണ്ടിക്കാടിന്റെയും ഇടയിൽ സ്ഥിതി ചെയ്യുന്ന ഈ പ്രദേശ കടലുണ്ടിപ്പുഴയേരത്ത് സ്ഥിതി ചെയ്യുന്ന ഒരു പ്രദേശമാണ് ഹിന്ദുക്കളു മുസ്ലീങ്ങളു ഇവിടെ സമ്മിശ്രമായി വസിക്കുന്നു. പ്രദേശത്തിനു നാല് കിലോമീറ്റര് അകലെ യാണ് പയ്യനാട് വലിയ ജുമാമസ്ജിദും മഖാമും സ്ഥിതി ചെയ്യുന്നത്.പയ്യനാട് ,ചോലക്കൽ,കുട്ടിപ്പാര,താമരശ്ശേരി,വള്ളുവങ്ങാട് എന്നീ സമീപ ഗ്രാമങ്ങൾ ഉള്ള ഈ സ്ഥലം ഏറനാട് താലൂക്കിലെ മഞ്ചേരി നഗരസഭാ 
പരിധിയിൽ പയ്യനാട് വില്ലേജിലാണ് സ്ഥിതി ചെയ്യുന്നത്.


</doc>
<doc id="220114" url="https://ml.wikipedia.org/wiki?curid=220114" title="കുറുംകവിതകൾ">
കുറുംകവിതകൾ

കവിതയിലെ ഒരു നാട്ടു പാരമ്പര്യമാണ് കുറുംകവിതകൾ .വരമൊഴി രൂപപ്പെടുന്നതിനും വളരെ മുമ്പ് വാമൊഴിയിൽ കവിതയുടെ പ്രാഗ് രൂപമായ കടംകഥകളും പഴഞ്ചൊല്ലുകളും ,നാടൻപാട്ടുകളും ,പ്രചാരത്തിൽ ഉണ്ടായിരുന്നില്ലോ .ഇവയാണ് കുറുംകവിതകളുടെയും ആത്മാവ് .കവിതയെകുറുക്കി കുറുക്കി സാന്ദ്രമാക്കുക,ആസ്വാദ്യമാക്കുക എന്നിങ്ങനെ കടുകിൽ കടൽ സൃഷ്ടിച്ചെടുക്കുന്ന മായാജാലമാണ് കുറുംകവിയുടെ വെല്ലുവിളി .ഓരോ ഭാഷയിലും പല വിഭാഗത്തിൽ പെടുന്ന കുറുംകവിതകൾ ഉണ്ട് .വായനക്കാരന്റെ മനസ്സിലേക്ക് ഒരു ഇടി വാള്പോലെ കടന്നു ചെന്ന് ചിന്തയെ ഉദ്ദീപ്തമാക്കും ശക്തിമത്തായ ഒരു കുറും കവിത .സാമൂഹ്യ വിമർശനത്തിനും ഹാസ്യത്തിനും കുറുംകവിതകൾ വേദിയാണ് .തോലന്റെ ഒരു വരിയുണ്ട് ..
.ഇതായിരിക്കണം ഭാഷയിലെ ആദ്യ കുറുംകവിത.കുഞ്ചൻ നമ്പ്യാരുടെ തുള്ളലിലെ പല വരികളും എടുത്തു പരിശോധിച്ചാൽ കുറുംകവിതകളുടെ ജ്വാല കാണാം.ഇങ്ക് ലാബിലും സിന്ധ ബാധിലും ഇന്ത്യ തോട്ടിലും ,ജനിക്കും മുംപെൻമകൻ ഇംഗ്ലീഷ് സംസാരിക്കണം അതിനാൽ ഭാര്യതൻ പേറങ്ങു ഇന്ഗ്ലാണ്ടിൽ ആക്കി ഞാൻ എന്നാ നമ്മുടെ സ്വന്തം കുറുംകവികുഞ്ഞുണ്ണി മാഷ്‌ എഴുതിയ വരികൾ എത്ര പ്രസക്തമാണ് .പാട്ടിൽ പോതിഞ്ഞേ ജടത്ത്യും പട്ടടക്കെട്ടിൽ വക്കൂ എന്ന് ചുള്ളിക്കാടും ,ഒരു തയ്‌ നടുമ്പോൾ ഒരു തണൽ നടുന്നു ,നടു നിവര്ക്കാനൊരു കുളിർ നിഴൽ നടുന്നു എന്ന് ഓ എൻ വി യും എഴുതിയിട്ടുണ്ട് . എ അയ്യപ്പൻറെ ചില രചനകളും ഈ ഗണത്തിൽ പെടുത്താം .
എന്ന് പാലൂർ കുറുംകവിതകളെ പറ്റി തന്റെ ദർശനം പങ്കു വക്കുന്നു .

എന്ന് സചിദാനന്ദൻ കുറും കവിത കുറിക്കുന്നു 
ജാപനീസ് സമ്പ്രദായത്തിലെ ഹൈക്കു കവിതകളെ ഈ ഗണത്തിൽ പെടുത്താം .സംസ്കൃതത്തിലെ ശ്ലോകങ്ങൾ,ഇതിന്റെ ചുവടുപിടിച്ചു മലയാളത്തിൽ രചിക്കപ്പെട്ട ശ്ലോകങ്ങൾ എന്നിവയെ ഈ ഗണത്തിൽ പെടുത്താം . മലയാളത്തിൽ ഈ സാധ്യതയിൽ സ്വന്തം വഴി വെട്ടിയ ആളാണ്‌ കുഞ്ഞുണ്ണി മാഷ്‌ .മലയാളത്തിലെ മിനി മാഗസിനുകൾ ആണ് കുറുംകവിതകളെ ഇത്രയേറെ പ്രോത്സാഹിപ്പിച്ചത് എന്നും പറയാം .ഘടനാപരമായ പ്രത്യേകത കൊണ്ട് കുരുംകവിതകൾക്ക് യോജിച്ച ഇടങ്ങൾ ആയി മാറി മിനി മാസികകൾ .കുറും കവിതകളിൽ സൂക്ഷ്മമായ നിരീക്ഷണങ്ങൾ , ഓരോ കവിയും കണ്ടെടുക്കുന്ന കരുത്തുള്ള ബിംബങ്ങൾ , ആവർത്തിച്ചു ആവർത്തിച്ച ക്ഷീരബല പോലെ കുറുക്കിയ വരികൾ , ഒരു വാക്ക് പോലും വെട്ടാനില്ലാത്ത വിധം കുറുകിയ രചനാ വൈഭവം തന്നെയാണ് കുറുംകവിത .സോഷ്യൽ മീഡിയയിൽ ഫേസ് ബുക്കിൽ ഇന്ന് മലയാളം കുറുംകവിതകൾക്ക് മാത്രമായി ഗ്രൂപ്പുകൾ തന്നെ ഉണ്ട് .ഇപ്പോൾ മുഖ്യ ധാര അച്ചടി മാധ്യമങ്ങളിലും ഇത്തരം കവിതകൾക്ക് ഇടം ലഭിക്കുന്നുണ്ട് എന്നത് അവയെ വായിക്കുകയും ആസ്വദിക്കുകയും ചെയ്യുന്ന ഒരു തലമുറ വളർന്നു വരുന്നു എന്നാ തിരിച്ചറിവ് കൊണ്ട് തന്നെയാണ് .ഓരോ കവിയുടെ ഉള്ളിലും ഒരു കുറുംകവി ഉണ്ടാവണം അപ്പോളാണ് കവിത ശക്തവും അപാര സംവേദനക്ഷമതയും ഉള്ളതായി മാറുക .


</doc>
<doc id="220219" url="https://ml.wikipedia.org/wiki?curid=220219" title="അരങ്ങിൽ ശ്രീധരൻ">
അരങ്ങിൽ ശ്രീധരൻ

മുൻ കേന്ദ്ര മന്ത്രിയും സോഷ്യലിസ്റ്റ് പാർട്ടി നേതാവുമായിരുന്നു അരങ്ങിൽ ശ്രീധരൻ(1925- 12 ഡിസംബബർ 2001). 1990 ഏപ്രിൽ മുതൽ നവംബർ വരെ കേന്ദ്രവാണിജ്യവകുപ്പു സഹമന്ത്രിയായിരുന്നു ഇദ്ദേഹം. 1967-ൽ വടകരയിൽ നിന്ന് ലോകസഭയിലേക്കും 88 ൽ രാജ്യസഭയിലേക്കും തെരഞ്ഞെടുക്കപ്പെട്ടു. സംയുക്ത സോഷ്യലിസ്റ് പാർട്ടിയുടെ സംസ്ഥാന സെക്രട്ടറി ആയിരുന്നു.
1925 ൽ കോഴിക്കോട് വടകരയിൽ ജനിച്ച അദ്ദേഹം ദേശീയപ്രസ്ഥാനത്തിലൂടെയും സോഷ്യലിസ്റ് പ്രസ്ഥാനത്തിലൂടെയുമാണ് രാഷ്ട്രീയരംഗത്തെത്തിയത്. ക്വിറ്റ് ഇന്ത്യാ സമരത്തിലും പങ്കെടുത്തിട്ടുണ്ട്. 1946-ൽ കോൺഗ്രസ് സോഷ്യലിസ്റ് പാർട്ടിയിലും തുടർന്ന് ഇന്ത്യൻ സോഷ്യലിസ്റ് പാർട്ടിയിലും അംഗമായി. സംയുക്ത സോഷ്യലിസ്റ് പാർട്ടിയുടെ സംസ്ഥാന സെക്രട്ടറി ആയിരുന്നു.

1952 ൽ മദ്രാസ് അസംബ്ലിയിലേക്കും മത്സരിച്ചിട്ടുണ്ട്. 1977 ൽ ജനതാപാർട്ടിയുടെ ദേശീയ കൗൺസിൽ അംഗമായ അദ്ദേഹം ജനതാദളിന്റെ സംസ്ഥാന ഘടകം പ്രസിഡന്റ് ആയിരുന്നിട്ടുണ്ട്. പിന്നീട് ജനതാദൾ നേതൃത്വവുമായി തെറ്റിയ അദ്ദേഹം രാമകൃഷ്ണഹെഗ്ഡേയുടെ ലോക്ശക്തിയിൽ അംഗമായി. ജനതാദൾ സംസ്ഥാന പ്രസിഡന്റ് വീരേന്ദ്രകുമാറുമായുണ്ടായ ചർച്ചകളെത്തുടർന്ന് മാതൃസംഘടനയിലേക്ക് തിരിച്ചു വന്നു.


</doc>
<doc id="220241" url="https://ml.wikipedia.org/wiki?curid=220241" title="ഓടയം പറമ്പിൽ ഭദ്രകാളി ക്ഷേത്രം">
ഓടയം പറമ്പിൽ ഭദ്രകാളി ക്ഷേത്രം

വർക്കലയിലുള്ള അഞ്ചുമുക്കിൽ ഓടയം എന്ന സ്ഥലത്ത് സ്ഥിതി ചെയ്യുന്ന ഒരു ക്ഷേത്രമാണ് ഓടയം പറമ്പിൽ ഭദ്രകാളി ക്ഷേത്രം.

തിരുവനന്തപുരം ജില്ലയിലെ ചിറയിങ്കീഴു താലൂക്കിൽ ഓടയം ഗ്രാമപഞ്ചായത്തിലെ

അഞ്ച് ഏക്കർ ഭൂമിയിലാണ് ക്ഷേത്രം സ്ഥിതി ചെയ്യുന്നത്.





</doc>
<doc id="220259" url="https://ml.wikipedia.org/wiki?curid=220259" title="മണത്തണ">
മണത്തണ

കേരളത്തിലെ കണ്ണൂർ ജില്ലയിലെ ഒരു ചെറിയ ഗ്രാമമാണ്‌ 'മണത്തണ'. പുരാതനമായ ധാരാളം ക്ഷേത്രങ്ങൾ ഇവിടെയുണ്ട്.ആയതിനാൽ തന്നെ ക്ഷേത്രനഗരി എന്നും ഈ സ്ഥലം അറിയപ്പെടുന്നു. ഒരു ഗവണ്മെന്റ് ഹയർ സെക്കണ്ടറി സ്കൂൾ മണത്തണയിലുണ്ട്. മണത്തണയിലെ യുപി സ്കൂളിന് നൂറു വർഷത്തിലധികം പഴക്കമുണ്ട്. കൊട്ടിയൂർക്ഷേത്രത്തെക്കുറിച്ച് കാവ്യഗ്രന്ഥമെഴുതിയ കവി മാനന്തേരിമഠത്തിൽ ചന്തു നമ്പ്യാർ ഈ വിദ്യാലയത്തിൽ അധ്യാപകനായിരുന്നു

മണത്തണ സ്കൂൾ

കേരളത്തിലെ പ്രമുഖ തീർത്ഥാടന കേന്ദ്രമായ കൊട്ടിയൂർ ക്ഷേത്രവുമായി ആചാരപരമായി ഏറെ ബന്ധപ്പെട്ട് കിടക്കുന്ന ഗ്രാമമാണ് മണത്തണ. ഏകദേശം ഒരു കിലോമീറ്റർ ചുറ്റളവിൽ തന്നെ നിരവധി ക്ഷേത്രങ്ങളും ധാരാളം മണിക്കിണറുകളും മണത്തയിൽ കാണാം. സപ്തമാതൃപുരം എന്ന ചപ്പാരം ഭഗവതി ക്ഷേത്രം, കുണ്ടേൻ വിഷ്ണു ക്ഷേത്രം, കുളങ്ങരേത്ത് ഭഗവതി ക്ഷേത്രം, നഗരേശ്വരം ക്ഷേത്രം എന്നിവ മേഖലയിലെ പ്രധാനക്ഷേത്രങ്ങളാണ്. കൊട്ടിയൂർ ക്ഷേത്രത്തിലെ തിരുവാഭരണങ്ങളും പൂജാപാത്രങ്ങളും സൂക്ഷിക്കുന്ന കരിമ്പന ഗോപുരം മണത്തണയിലാണ്. കൊട്ടിയൂർ ക്ഷേത്രത്തിലെ ആചാരപരമായ കാര്യങ്ങൾക്ക് നേതൃത്വം നൽകുന്ന വ്യക്തിയെ ജനാധിപത്യപരമായ രീതിയിൽ നഗരേശ്വരം ക്ഷേത്രത്തിനു സമീപത്തുവച്ച് തെരഞ്ഞെടുക്കുന്ന രീതി പൂർവ്വകാലത്ത് ഉണ്ടായിരുന്നു. ഈ ഗ്രാമം പ്രാചീനകാലത്ത് ഒരു നഗരമായിരുന്നതിന്റെ സൂചന നൽകുന്നതാണ് ഈ ക്ഷേത്ര നാമവും മണിക്കിണറുകളുടെ ആധിക്യവും.

ബ്രിട്ടീഷുകാരും പഴശിരാജാവും തമ്മിൽ മണത്തണയിൽ വച്ച് മൂന്ന് ഏറ്റുമുട്ടലുകൾ നടന്നിട്ടുണ്ട്. പഴശിരാജാവിന് മണത്തണയിൽ കൊട്ടാരമുണ്ടായിരുന്നു. കൊട്ടാരം ബ്രിട്ടീഷുകാർ കൊള്ളയടിച്ചു. പൂർവ്വകാലത്ത് പുരളിമല ഭരിച്ചിരുന്ന ഹരിശ്ചന്ദ്ര പെരുമാൾ സ്ഥാപിച്ച കോട്ട മണത്തണയ്ക്ക് സമീപമാണുള്ളത്. ഈ കോട്ടസ്ഥാപിക്കപ്പെട്ട സ്ഥലം കോട്ടക്കുന്ന് എന്നറിയപ്പെടുന്നു.(ഇത് മലപ്പുറം ജില്ലയിലെ കോട്ടക്കുന്നല്ല


</doc>
<doc id="220266" url="https://ml.wikipedia.org/wiki?curid=220266" title="ദേർവേസ്">
ദേർവേസ്

1991 വരെ സോവിയറ്റ് റഷ്യയുടെ ഭാഗമായിരുന്ന ഇന്നത്തെ തുർക്ക്മെനിസ്ഥാനിലെ കാരാ-കും മരുഭൂമിയിലുള്ള ഒരു ഗ്രാമമാണ് ദേർവേസ് (തുർക്‌മെൻ ഭാഷയിൽ: പടിവാതിൽ. ദർവാസ എന്ന പേരിലും അറിയപ്പെടുന്നു.). തുർക്ക്മെനിസ്ഥാന്റെ തലസ്ഥാനമായ അഷ്ഖാബാദിൽ നിന്നും 260 കിലോ മീറ്റർ വടക്കായാണ്, ഏകദേശം 350 ളം പേർ താമസിക്കുന്ന ദേർവാസാ ഗ്രാമം സ്ഥിതി ചെയ്യുന്നത്. കഴിഞ്ഞ നാല്പത്തിരണ്ടു വർഷമായി കത്തിക്കൊണ്ടിരിക്കുന്ന നരകത്തിലേക്കുള്ള വാതിൽ എന്ന് പേരുള്ള ദേർവേസ് ഗർത്തം ഈ ഗ്രാമത്തിലാണ്. 
പ്രകൃതി വിഭവങ്ങളാൽ സമ്പന്നമാണ് ദേർവേസ് ഗ്രാമം. 1971-ൽ ഭൂഗർഭശാസ്ത്രജ്ഞന്മാരുടെ ഒരു സംഘം ഇവിടെ ഖനനം നടത്തിക്കൊണ്ടിരിക്കെ പ്രകൃതി വാതകം നിറഞ്ഞ വലിയൊരു ഭൂഗർഭ അറ കണ്ടെത്തി. ഡ്രില്ലിംഗിനിടയിൽ റിഗിനു താഴെയുള്ള പ്രതലം പിളരുകയും റിഗ് ഇടിഞ്ഞ് ഏകദേശം 70 മീറ്റർ വ്യാസമുള്ള വലിയൊരു ഗർത്തം രൂപപ്പെടുകയും ചെയ്തു. തുടർന്ന് അറയിൽ നിന്നും നിർഗമിച്ച ഗ്യാസ് ഗർത്തത്തിൽ നിറഞ്ഞ് ഖനനം അസാധ്യമായി തീർന്നു. മാത്രമല്ല വിഷലിപ്തമായ വാതകം അപകടകരമായി പുറത്തേക്ക് വ്യാപിക്കും എന്നവർ ഭയപ്പെടുകയും ചെയ്തു. അങ്ങനെയാണ് ഗ്യാസ് കത്തിച്ചു കളയാം എന്ന തീരുമാനത്തിൽ ഖനനസംഘം എത്തിയത്. നാലോ അഞ്ചോ ദിവസങ്ങൾക്കുള്ളിൽ കത്തി തീരാവുന്ന ഗ്യാസ് മാത്രമേ അറയിലുണ്ടാവൂ എന്നായിരുന്നു അവരുടെ കണക്കു കൂട്ടൽ. പക്ഷെ ആ കണക്കു കൂട്ടൽ തെറ്റിച്ചു കൊണ്ട് ദിവസങ്ങളും ആഴ്ചകളും മാസങ്ങളും കടന്നു പോയി. തീ അണഞ്ഞതേയില്ല. ഇപ്പോഴും അണയാത്ത വലിയൊരു അഗ്നിഗർത്തമായി നിലവിൽ ദേർവേസ് 42-ആം വർഷത്തിലൂടെ കടന്നു പൊയ്കൊണ്ടിരിക്കുന്നു.



</doc>
<doc id="220291" url="https://ml.wikipedia.org/wiki?curid=220291" title="ലിറ്റിൽ എൽമ് (ടെക്സസ്)">
ലിറ്റിൽ എൽമ് (ടെക്സസ്)

അമേരിക്കൻ ഐക്യനാടുകളിലെ ടെക്സസ് സംസ്ഥാനത്ത് ഡെന്റൺ കൗണ്ടിയിൽപ്പെട്ട ഒരു നഗരമാണ് ദി ടൗൺ ഓഫ് ലിറ്റിൽ എൽമ്. 2000ലെ സെൻസസ് പ്രകാരം ഇവിടുത്തെ ജനസംഖ്യ 3,646 ആയിരുന്നു. 2000നുശേഷം ഏറ്റവുമധികം ജനസംഖ്യാവളർച്ചാ ശതമാനമുള്ള ടെക്സസ് മുൻസിപ്പാലിറ്റികളിലൊന്നായ ലിറ്റിൽ എൽമിൽ തുടർന്ന് 2010ലെ സെൻസസനുസരിച്ച് 25,898 പേർ വസിക്കുന്നു 

ലിറ്റിൽ എൽമിന്റെ അക്ഷരേഖാംശങ്ങൾ (33.163955, -96.930281) എന്നാണ്.

യുണൈറ്റഡ് സ്റ്റേറ്റ്സ് സെൻസസ് ബ്യൂറോയുടെ കണക്കുപ്രകാരം നഗരത്തിന്റെ മൊത്തം വിസ്തീർണ്ണം ആണ്. ഇതിൽ കരപ്രദേശവും (21.83%‌) ജലവുമാണ്.



</doc>
<doc id="220296" url="https://ml.wikipedia.org/wiki?curid=220296" title="ഡെന്റൺ (ടെക്സസ്)">
ഡെന്റൺ (ടെക്സസ്)

അമേരിക്കൻ ഐക്യനാടുകളിലെ ടെക്സസ് സംസ്ഥാനത്ത് ഡെന്റൺ കൗണ്ടിയിൽപ്പെട്ട ഒരു നഗരവും കൗണ്ടിയുടെ ആസ്ഥാനവുമാണ് ഡെന്റൺ. ടെക്സസിലെ 27ആമാത്തെ ഏറ്റവും ജനവാസമേറിയ നഗരവും ഡാളസ്-ഫോർട്ട്‌വർത്ത് മെട്രോപ്ലക്സിലെ പതിനൊന്നാമത്തെ ഏറ്റവും ജനവാസമേറിയ നഗരവുമായ ഡെന്റണിൽ 2010ലെ സെൻസസ് പ്രകാരം 113,383, പേർ വസിക്കുന്നു. 

ഡാളസ്–ഫോർട്ട് വർത്ത് മെട്രോപ്പൊളിറ്റൻ പ്രദേശത്തിന്റെ വടക്കേ അറ്റത്താണ് ഡെന്റൺ സ്ഥിതി ചെയ്യുന്നത്. ഡാളസ്-ഫോർട്ട് വർത്ത്-ഡെന്റൺ എന്നീ മൂന്നു നഗരങ്ങൾ ചേർന്നുള്ള പ്രദേശമാണ് പൊതുവേ "ഉത്തര ടെക്സസിന്റെ സുവർണ്ണ ത്രികോണം" എന്നു പൊതുവേ അറിയപ്പെടുന്നത്. യുണൈറ്റഡ് സ്റ്റേറ്റ്സ് സെൻസസ് ബ്യൂറോയുടെ കണക്കുപ്രകാരം നഗരത്തിന്റെ മൊത്തം വിസ്തീർണ്ണം ആണ്. ഇതിൽ കരപ്രദേശവും ജലവുമാണ്. പരന്ന പ്രതലമായ ബെൻഡ് ആർച്ച്–ഫോർട്ട് വർത്ത് തടത്തിന്റെ വടക്കുകിഴക്കേ അറ്റത്താണ് നഗരം സ്ഥിതി ചെയ്യുന്നത്. സമുദ്രനിരപ്പിൽനിന്ന് ആണ് ഉയരം. പ്രകൃതിവാതകം ധാരാളമുണ്ടെന്നു വിശ്വസിക്കപ്പെടുന്ന ബാർണെറ്റ് ഷെയ്ലിന്റെ ഭാഗമാണ് നഗരത്തിന്റെ കുറച്ചുഭാഗം. അതുപോലെ നഗരത്തിനു തെക്കായാണ് മനുഷ്യനിർമ്മിത ജലസംഭരണിയായ ലൂയിസ്‌വിൽ തടാകം സ്ഥിതി ചെയ്യുന്നത്. 

നഗരത്തിന്റെ രേഖപ്പെടുത്തപ്പെട്ട ചരിത്രത്തിലെ ഏറ്റവും ഉയർന്ന താപനില ആണ്. ഇത് 1954ൽ ആയിരുന്നു. വേനൽക്കാലത്തെ ഉണക്കുകാറ്റ് ഈ പ്രദേശത്തിന്റെ കാലാവസ്ഥയെ കാര്യമായി സ്വാധീനിക്കുന്നു. ഇക്കാലത്ത് താപനില യ്ക്കു മേൽ വരാറുണ്ട്. എന്നിരുന്നാലും ശരാശരി കൂടിയ താപനില ജൂണിനും ഓഗസ്റ്റിനും ഇടയ്ക്ക് ആണ്. രേഖപ്പെടുത്തപ്പെട്ട ഏറ്റവും കുറഞ്ഞ താപനില ആണ്, ഏറ്റവും തണുപ്പുള്ള മാസം ശരാശരി താപനിലയുള്ള ജനുവരിയും. "ടൊർണാഡോ ഇടവഴി" എന്നറിയപ്പെടുന്ന പ്രദേശത്തിന്റെ തെക്കേ അറ്റത്തു സ്ഥിതി ചെയ്യുന്ന ഡെന്റണിൽ ദേശീയ കാലാവസ്ഥാ സർവീസ് ടൊർണാഡോ മുന്നറിയിപ്പുകൾ ചിലപ്പോഴൊക്കെ നൽകാറുണ്ടെങ്കിലും അവ നഗരത്തിൽ വല്ലപ്പോഴുമൊക്കെയെ രൂപം കൊള്ളാറുള്ളൂ. 

നഗരത്തിൽ വർഷം ശരാശരി മഴ ലഭിക്കാറുണ്ട്. വസന്തകാലത്ത് പെട്ടെന്നുള്ള വെള്ളപ്പൊക്കങ്ങളും പേമാരിയും സാധാരണമാണ്. ശരാശരി വാർഷിക ഹിമപാതം ഡാളസ് ഫോർട്ട് വർത്തിന്റേയ്തുപോലെ ആണ്.

ഓക്ക്, ഹിക്കറി, ലോക്കസ്റ്റ്, എൽമ് സ്ട്രീറ്റുകളാൽ ചുറ്റപ്പെട്ട ഡെന്റൺ ചത്വരമാണ് നഗരത്തിന്റെ സാംസ്കാരിക രാഷ്ട്രീയ സിരാകേന്ദ്രം. ചത്വരത്തിന്റെ നടുക്കാണ് സർക്കാർ ഓഫീസുകളും നഗരത്തിന്റെ ചരിത്രവും സംസ്കാരവും വിളിച്ചോതുന്ന മ്യൂസിയവുമുൾക്കൊള്ളുന്ന ഡെന്റൺ കൗണ്ടി കോർട്ട്‌ഹൗസ്-ഓൺ-ദി-സ്ക്വയർ. യു.എസിലെ ചരിത്രപ്രാധന്യമുള്ള സ്ഥലങ്ങളുടെ പട്ടികയിൽ രേഖപ്പെടുത്തപ്പെട്ടിട്ടുള്ള കോർട്ട്‌ഹൗസ് ടെക്സസിന്റെ 150ആം വാർഷികത്തോടനുബന്ധിച്ച് 1986ലാണ് പുനരുദ്ധരിച്ചത്. പുനരുദ്ധാരണം സൃഷ്ടിച്ച ആവേശം പിന്തുടർന്ന് ഒരു ഡൗൺടൗൺ പുനശാക്തീകരിക്കുന്ന ഒരു പദ്ധതി തുടക്കമിട്ടത് കൂടുതൽ നിക്ഷേപവും ജോലിയും നഗരത്തിൽ കൊണ്ടുവന്നു. ഡൗൺടൗൺ ചത്വരത്തിൽ ഏറെ കടകളും റെസ്റ്റോറന്റുകളുമുണ്ട്. ഇവയിൽ പലതും 1940 മുതൽ തുറന്നിരിക്കുന്നതാണ്. ഓരോ വർഷവും ഡെന്റൺ ഹോളിഡേ ലൈറ്റിങ് ഉത്സവത്തിന് ഡൗൺടൗൺ ചത്വരം ദീപാലങ്കൃതമാക്കി ശ്രദ്ധാകേന്ദ്രമാക്കാറുണ്ട്.




</doc>
<doc id="220418" url="https://ml.wikipedia.org/wiki?curid=220418" title="നോർമൻ ജോസഫ് വുഡ്ലാൻഡ്">
നോർമൻ ജോസഫ് വുഡ്ലാൻഡ്

ബാർകോഡിന്റെ ഉപജ്ഞാതാക്കളിലൊരാളായിരുന്നു നോർമൻ ജോസഫ് വുഡ്‌ലൻഡ് (6 സെപ്റ്റംബർ 1921 - 9 ഡിസംബർ 2012). 1940 കളിൽ വുഡ്‌ലൻഡും സഹപാഠിയായിരുന്ന ബെർണാർഡ് സിൽവറും ചേർന്ന് നടത്തിയ പ്രവർത്തനമാണ്, ബാർകോഡ് രൂപപ്പെടുത്തുന്നതിലേക്ക് നയിച്ചത്.
ന്യൂ ജേഴ്‌സിയിലെ അറ്റലാന്റിക് സിറ്റിയിൽ 1921 സപ്തംബർ ആറിന് ജനിച്ച വുഡ്‌ലൻഡ്, എൻജിനിയറിങ് ബിരുദം നേടി. പിൽക്കാലത്ത് ഡ്രെക്‌സൽ സർവകലാശാല എന്നറിയപ്പെട്ട സ്ഥാപനത്തിൽ അണ്ടർഗ്രാജ്വേറ്റ് വിദ്യാർഥിയായി ചേർന്നു. ആ സമയത്താണ് ബാർകോഡിന് രൂപംനൽകാനുള്ള ശ്രമം വുഡ്‌ലൻഡും സിൽവറും ആരംഭിക്കുന്നത്. ബാർകോഡ് ആശയം പ്രാവർത്തികമാക്കാനായി ഗ്രാജ്വേറ്റ് സ്‌കൂൾ വിട്ടു. 1952 ലെ പേറ്റന്റ് 'ഫിൽകോ' എന്ന ബാറ്ററി സ്റ്റോറേജ് കമ്പനിക്കാണ് വുഡ്‌ലൻഡും സിൽവറും ചേർന്ന് വിറ്റത്. 1960 കളിൽ പേറ്റന്റിന്റെ കാലാവധി കഴിഞ്ഞു. അപ്പോൾ വുഡ്‌ലൻഡ് ജോലിചെയ്തിരുന്ന ഐബിഎമ്മിന് ഇന്നത്തെ നിലയ്ക്ക് ബാർകോഡ് രൂപപ്പെടുത്താൻ കഴിഞ്ഞു.



</doc>
<doc id="220553" url="https://ml.wikipedia.org/wiki?curid=220553" title="ആരിയനിസം">
ആരിയനിസം

യേശുവും ദൈവവുമായുള്ള പാരസ്പര്യത്തെ സംബന്ധിച്ച്, നാലാം നൂറ്റാണ്ടിൽ ആരിയൂസ് എന്ന പുരോഹിതൻ അവതരിപ്പിച്ച സിദ്ധാന്തവും അതു പിന്തുടരുന്ന വിശ്വാസധാരയുമാണ് ആരിയനിസം എന്നറിയപ്പെടുന്നത്. മനുഷ്യാവതാരം ചെയ്ത ദൈവവചനമായി വിശ്വസിക്കപ്പെടുന്ന യേശു, ദൈവികത്രിത്വത്തിലെ ആളുകളിലൊന്നും ദൈവപിതാവുമായി ഏകസത്ത പങ്കിടുന്നവനുമാണെന്ന വാദം തള്ളിയ ആരിയൂസ്, ദൈവവുമായി സമാനസത്ത പങ്കിടുന്നവനെങ്കിലും ദൈവത്തിനു കീഴുള്ളവനും ദൈവത്തിന്റെ ആദ്യസൃഷ്ടിയുമാണ് യേശുവെന്ന് വാദിച്ചു. യേശുവിനെ, സൃഷ്ടിക്കപ്പെടാത്തവനും അനാദിയുമായി കരുതുന്ന മുഖ്യധാരാക്രിസ്തീയതകൾ എല്ലാം തന്നെ ആരിയനിസത്തെ 'പാഷണ്ഡത' (വേദവ്യതിചലനം) ആയി കണക്കാക്കുന്നു. കത്തോലിക്കാ, ഓർത്തഡോക്സ്, പ്രൊട്ടസ്റ്റന്റ് ക്രിസ്തീയതകൾ ഈ സിദ്ധാന്തത്തെ തിരസ്കരിക്കുന്നു. എങ്കിലും മോർമോണുകൾ, യഹോവയുടെ സാക്ഷികൾ തുടങ്ങിയ മതപ്രസ്ഥാനങ്ങളുടെ വിശ്വാസസംഹിതകൾ ആരിയനിസത്തോട് ചേർന്നു നിൽക്കുന്നു. 

ഈജിപ്തിലെ ബൗക്കാളിസ് പട്ടണത്തിൽ ജനിച്ച ആരിയൂസ് ലിബിയൻ പശ്ചാത്തലമുള്ളവനായിരുന്നു. അലക്സാണ്ട്രിയയിലെ മുതിർന്ന പുരോഹിതന്മാരിൽ ഒരാളായിരുന്ന അദ്ദേഹത്തിന്റെ തൂലികാചിത്രം ഫ്രെഞ്ച് കത്തോലിക്കാ ചരിത്രകാരനായ ലൂയി ഡ്യുക്കെസ്നെ ഈ വിധം അവതരിപ്പിക്കുന്നു:- 

റോമാ സാന്മ്രാജ്യത്തിൽ ക്രിസ്തുമതത്തിനു നിയമസാധുത കിട്ടി അധികം താമസിയാതെയാണ് ആരിയൂസ്, ക്രിസ്തീയതയുടെ ചരിത്രത്തിലെ എറ്റവും വലിയ വിശ്വാസവ്യതിയാനമായി കണക്കാക്കപ്പെടുന്ന തന്റെ സിദ്ധാന്തം അവതരിപ്പിച്ചത്. അലക്സാണ്ട്രിയയിലെ മെത്രാൻ അലക്സാണ്ടറെ, ദേവാലയപ്രസംഗത്തിനിടെ ദൈവവും യേശുവുമായുള്ള സംബന്ധിച്ച തന്റെ ബോദ്ധ്യങ്ങളെ അടിസ്ഥാനമാക്കിയുള്ള ഖണ്ഡനവാദമുന്നയിച്ച് ആരിയൂസ്, തടസ്സപ്പെടുത്തിയതോടെയാണ് ദീർഘമായ ഈ തർക്കം ആരംഭിച്ചത്. തന്നെ അനുകൂലിച്ച മറ്റു പുരോഹിതന്മാരുടെ പിന്തുണയോടെ അലസ്കാണ്ടർ ആരിയൂസിനെ സഭാഭ്രഷ്ടനാക്കി.

സഭാഭ്രഷ്ടനാക്കപ്പെട്ട ആരിയൂസ് തന്റെ നിലപാട് കോൺസ്റ്റന്റൈൻ ചക്രവർത്തിയുടെ തീരുമാനത്തിനു സമർപ്പിച്ചു. സൈനിക പശ്ചാത്തലമുള്ളവനും പ്രായോഗികബുദ്ധിയുമായ ചക്രവർത്തി, ദൈവികരഹസ്യങ്ങളുടെ പേരിലുള്ള ഈ തർക്കത്തെ ധാർമ്മികചൈതന്യത്തിനു ചേരാത്തതും ബാലിശവുമായി വിലയിരുത്തി. എങ്കിലും ആരിയൂസിന്റെ സിദ്ധാന്തം സൃഷ്ടിച്ച ചേരിതിരിവ്, സാമ്രാജ്യത്തിന്റെ ഐക്യത്തെ തന്നെ അപകടപ്പെടുത്തിയേക്കാം എന്നു കരുതിയ അദ്ദേഹം തർക്കം പരിഹരിക്കാൻ ഒരു സഭാസമ്മേളനം വിളിച്ചു കൂട്ടാൻ തീരുമാനിച്ചു. 

തുടർന്ന് പൊതുവർഷം 325-ൽ ഏഷ്യാമൈനറിലെ നിഖ്യായിൽ, ചക്രവർത്തിയുടെ പ്രവിശ്യാഹർമ്മ്യത്തിൽ മുന്നൂറിലധികം സഭാനേതാക്കന്മാർ സമ്മേളിച്ചു. നിഖ്യാ സൂനഹദോസ്, ഒന്നാം സാർവലൗകിക സൂനഹദോസ് എന്നീ പേരുകളിൽ എന്നറിയപ്പെടുന്ന ഈ സമ്മേളനം ആരിയൂസിന്റെ നിലപാടിനെ ശപിച്ചുതള്ളി. യേശു ഇല്ലാതിരുന്ന ഒരു കാലം ഉണ്ടായിരുന്നെന്നും, അവൻ ഇല്ലായ്മയിൽ നിന്നു സൃഷ്ടിക്കപ്പെട്ടവനാണെന്നും ദൈവപിതാവുമായി ഏകസത്തയല്ലാതെ സമാനസത്ത മാത്രമാണെന്നും മറ്റുമുള്ള ആരിയൂസിന്റെ വാദങ്ങളെ സൂനദോസ് പ്രത്യേകം തള്ളിപ്പറഞ്ഞു. പിതാവിൽ നിന്നു ജനിച്ചവനെങ്കിലും പിതാവിന്റെ സൃഷ്ടിയല്ല ("begotten, not made") യേശു എന്നായിരുന്നു തീരുമാനം. സമ്പൂർണ്ണദൈവവും സമ്പൂർണ്ണമനുഷ്യനുമായ യേശുവിൽ ദൈവ-മനുഷ്യസ്വഭാവങ്ങൾ അവയുടെ പൂർണ്ണതയിൽ ഉണ്ട് എന്ന സൂനഹദോസിന്റെ വിധി, ഇക്കാലം വരെ ക്രിസ്തീയമുഖ്യധാരയുടെ വിശ്വാസമായിരിക്കുന്നു.

അലക്സാണ്ട്രിയയിലെ അലക്സാണ്ടർ മെത്രാന്റെ സെക്രട്ടറിയായിരുന്ന അത്തനാസിയൂസ് എന്ന യുവാവ്, അക്കാലത്ത് ശെമ്മാശൻ (ഡീക്കൻ) മാത്രമായിരുന്നെങ്കിലും സൂനഹദോസിൽ പങ്കെടുക്കുകയും ആരിയൂസ് വിരുദ്ധപക്ഷത്തിന്റെ ശക്തനായ വക്താവെന്ന നിലയിൽ സുപ്രാധാനമായ ആ സഭാസമ്മേളനത്തിന്റെ തീരുമാനങ്ങളെ നിർണ്ണായകമായി സ്വാധീനിക്കുകയും ചെയ്തു. പ്രസിദ്ധ സഭാചരിത്രകാരൻ കേസറിയായിലെ യൂസീബിയൂസും ഈ സമ്മേളനത്തിൽ പങ്കെടുത്തിരുന്നു. തർക്കത്തിൽ പൊതുവേ നിഷ്പക്ഷ നിലപാട് സ്വീകരിക്കുകയും ഇരുപക്ഷവും തമ്മിൽ അനുരജ്ഞനത്തിനു വഴിയന്വേഷിക്കുകയുമാണ് യൂസീബിയൂസ് ചെയ്തത്.

നിഖ്യാക്കു ശേഷം കോൺസ്റ്റന്റൈനും അദ്ദേഹത്തിന്റെ പിൻഗാമികളായ റോമൻ ചക്രവർത്തിമാരിൽ പലരും ആരിയനിസത്തോടു സഹമതി കാട്ടിയതിനാൽ സൂനഹദോസിലെ തിരസ്കാരത്തിനു ശേഷവും അത് അപ്രത്യക്ഷമായില്ല. നിഖ്യാ സൂനഹദോസിൽ ആരിയൂസ് വിരുദ്ധപക്ഷത്തിന്റെ മുഖ്യവക്താവായിരുന്ന അത്തനാസിയൂസ് ജീവിതകാലമത്രയും അതിനെതിരായ യാഥാസ്ഥിതികപക്ഷത്തിന്റെ സമരത്തിനു നേതൃത്വം കൊടുത്തു. തർക്കത്തിൽ ആരിയൂസ് വിരുദ്ധപക്ഷത്തെ വിജയിപ്പിച്ച് ത്രിത്വാധിഷ്ഠിത ക്രിസ്തുശാസ്ത്രത്തിനു സാർവലൗകികമായ അംഗീകാരം നേടുന്നതിൽ ഏറ്റവും പ്രധാനമായ പങ്ക് അത്തനാസിയൂസിന്റേതായിരുന്നു. അത്തനാസിയൂസിന്റെ നാടായ ഈജിപ്തും പാശ്ചാത്യദേശങ്ങളും ആരിയനിസത്തെ പൊതുവേ തിരസ്കരിച്ചപ്പോൾ പൗരസ്ത്യദേശങ്ങളിൽ അതിന് ഏറെ പിന്തുണകിട്ടി. എങ്കിലും പൊതുവർഷം 379-ൽ ചക്രവർത്തിയായ തിയൊഡോഷ്യസ് ആരിയനിസത്തിനെതിരെ നിലയുറപ്പിച്ചതോടെ അതു ക്ഷയിച്ചു. എന്നാൽ പിന്നീടു റോമിനെ ആക്രമിച്ച 'പ്രാകൃത' ഗോത്രങ്ങളായ ഗോത്തുകളും, വാൻഡലുകളും ആരിയൻ ക്രിസ്തീയതയിൽ പെട്ടവരായിരുന്നു. അങ്ങനെ പശ്ചിമയൂറോപ്പിൽ ആരിയനിസത്തിനു പുനർജ്ജന്മം ലഭിച്ചു.

ഈ വിശ്വാസധാരക്കെതിരെയുള്ള യാഥാസ്ഥിതികതയുടെ അന്തിമമായ സമഗ്രവിജയത്തിനു വഴിയൊരുക്കിയത് ബൈസാന്തിയൻ ചക്രവർത്തി ജസ്റ്റിനിയന്റേയും, പശ്ചിമയൂറോപ്പിൽ പിൽക്കാലത്ത് ആധിപത്യം നേടിയ ഫ്രാങ്ക് ഗോത്രങ്ങളുടേയും യാഥാസ്ഥിതികത ആയിരുന്നു. വിശ്വാസഭേദങ്ങൾ തമ്മിലുള്ള ഈ ദീർഘമത്സരത്തിൽ വിജയം ആരിയനിസത്തിനാണെന്നു പോലും ഒരു ഘട്ടത്തിൽ തോന്നിയിരുന്നു. എങ്കിലും ദൈവികരഹസ്യങ്ങളെ ചൊല്ലിയുള്ള സംവാദങ്ങളുടേയും അക്രമത്തിന്റേയും യുദ്ധങ്ങളുടേയും അന്ത്യത്തിൽ ആരിയൂസ്-വിരുദ്ധപക്ഷത്തിന്റെ ത്രിത്വാധിഷ്ഠിതസമവാക്യത്തിന് (trinitarian formula) ക്രൈസ്തവലോകം മുഴുവന്റേയും അംഗീകാരം കിട്ടി. അംഗീകൃതവിശ്വാസത്തിന്റെ സംഗ്രഹിച്ചുള്ള പ്രഖ്യാപനം അത്തനാസിയൂസിന്റെ വിശ്വാസപ്രമാണം എന്നറിയപ്പെടുന്നു.

യേശു ദൈവപിതാവിന്റെ 'ഏകസത്ത' (homoousios) ആണന്ന യാഥാസ്ഥിതിക നിലപാടിന്റെയും 'സമാനസത്ത' (homoiousios) ആണെന്ന ആരിയൻ പക്ഷത്തിന്റേയും സൂചകശബ്ദങ്ങൾ തമ്മിലുണ്ടായിരുന്നത് ഒരു 'i' യുടെ വ്യത്യാസമായിരുന്നു. ഗ്രീക്ക് അക്ഷരമാലയിലെ ഒരു 'ഇരട്ടമാത്ര' (diphthong) ആണ് ക്രിസ്തുമതത്തിൽ ഛിദ്രമുണ്ടാക്കിയതെന്ന് ഡിക്ലൈൻ ആൻഡ് ഫാൾ ഓഫ് ദ റോമൻ എമ്പയർ എഴുതിയ എഡ്‌വേഡ് ഗിബ്ബൺ പരിഹസിച്ചിട്ടുണ്ട് എങ്കിലും ഈ തർക്കത്തിലെ പക്ഷപാതികളുടെ പെരുമാറ്റം പരസ്പരമുള്ള തീവ്രവിദ്വേഷം പ്രകടമാക്കി. അഞ്ചാം നൂറ്റാണ്ടിലെ സഭാചരിത്രകാരൻ സോക്രട്ടീസ് സ്കൊളാസ്റ്റിക്കസ് അവതരിപ്പിക്കുന്ന ആരിയൂസിന്റെ മരണത്തിന്റെ കരുണാരഹിതമായ 'വിവരണം' തന്നെ, ഈ സംവാദം ഉയർത്തിയ വിദ്വേഷത്തിന്റെ തീവ്രത കാട്ടിത്തരുന്നു. 

യാഥാസ്ഥികപക്ഷത്തിന്റെ മുഖ്യപോരാളിയായിരുന്ന അത്തനാസിയൂസിനെപ്പോലുള്ളവർ, വിരോധികൾക്കെതിരെ പലപ്പോഴും ഉപയോഗിച്ചത് സംയമരഹിതമായ അധിക്ഷേപത്തിന്റെ ഭാഷ ആയിരുന്നു. ആരിയന്മാരെ അദ്ദേഹം പിശാചുക്കൾ, അന്തിക്രിസ്തുമാർ, കിറുക്കന്മാർ, ജൂതന്മാർ, ബഹുദേവാരാധകർ, നാസ്തികന്മാർ, നായ്ക്കൾ, ചെന്നായ്ക്കൾ, സിംഹങ്ങൾ, മുയലുകൾ, മരയോന്തുകൾ, ജലസർപ്പങ്ങൾ, മനഞ്ഞിലുകൾ, കണവാകൾ, കീടങ്ങൾ, വണ്ടുകൾ, തേരട്ടകൾ തുടങ്ങിയ പേരുകൾ വിളിച്ചിട്ടുള്ളതായി പറയപ്പെടുന്നു.

പൗരോഹിത്യത്തിലേയും ദൈവവിജ്ഞാനീയത്തിലേയും ഉന്നതന്മാരെ മാത്രമല്ല സാധാരണജനങ്ങളേയും ഈ തർക്കത്തിന്റെ ഉദ്വേഗം ബാധിച്ചുവെന്ന് സഭാപിതാവായ നിസ്സായിലെ ഗ്രിഗറി സൂചിപ്പിക്കുന്നുണ്ട്. ആരിയൂസ് പക്ഷത്തു നിന്ന കോൺസ്റ്റാന്റിനോപ്പിൾ നഗരത്തിലെ അനുഭവമാണ് അദ്ദേഹം വിവരിക്കുന്നത്:-


</doc>
<doc id="220563" url="https://ml.wikipedia.org/wiki?curid=220563" title="മലയാളത്തിലെ ഗാനരചയിതാക്കളുടെ പട്ടിക">
മലയാളത്തിലെ ഗാനരചയിതാക്കളുടെ പട്ടിക

ആധുനികമലയാളത്തിലെ സാഹിത്യസാംസ്കാരികരംഗങ്ങളിൽ പ്രമുഖമായ ഒരു പങ്കുവഹിക്കുന്നവയാണു് ഗാനങ്ങൾ. നാടൻപാട്ടുകൾ മുതൽ നാടകഗാനങ്ങൾ, ചലച്ചിത്രഗാനങ്ങൾ, ടെലിവിഷൻ സീരിയലുകലിലെ ഗാനങ്ങൾ, അവതരണഗാനങ്ങൾ, ആൽബം ഗാനങ്ങൾ, റേഡിയോ നിലയങ്ങൾ സ്വന്തം നിലയിൽ നിർമ്മിച്ചു് പ്രക്ഷേപണം ചെയ്യുന്ന ഗാനങ്ങൾ ഇവയെല്ലാം ഈ വിഭാഗത്തിൽ പെടുന്നു.

മലയാളഭാഷയിൽ ഇത്തരം ഗാനങ്ങൾ രചിക്കുന്ന പ്രമുഖ എഴുത്തുകാർ ഇവരാണു്:


</doc>
<doc id="220578" url="https://ml.wikipedia.org/wiki?curid=220578" title="ചപ്ലാംകട്ട">
ചപ്ലാംകട്ട

മരത്തടിയിൽ തീർത്ത ചെറിയ ഒരു സംഗീതോപകരണമാണ് ചപ്ലാംകട്ട. പഴയ കാലത്ത് തെരുവുഗായകർ ഇവ ഉപയോഗിച്ചിരുന്നു. ഇതിനു രണ്ടു ഭാഗങ്ങളുണ്ട്. തള്ളവിരലിൽ ഒരു ഭാഗവും മറ്റു വിരലുകളിൽ രണ്ടാമത്തെ ഭാഗവും കോർത്തുപിടിച്ച് രണ്ടും തമ്മിൽ വിരലുകളുടെ ചലനത്തിലൂടെ താളത്തിൽ കൂട്ടിയിടിച്ച് ശബ്ദമുണ്ടാക്കുകയാണ് ചെയ്യുക. കോരികയുടെ ആകൃതിയോ ചതുരക്കട്ടയുടെ ആകൃതിയോ ആണ് ഇതിനുണ്ടാകുക. ചില ചപ്ലാക്കട്ടകളിൽ കിലുങ്ങുന്ന ലോഹത്തകിടുകളും ഉണ്ടാകും. 



</doc>
<doc id="220580" url="https://ml.wikipedia.org/wiki?curid=220580" title="തട്ടക്കുഴ">
തട്ടക്കുഴ

ഇടുക്കി ജില്ലയിൽ തൊടുപുഴക്കടുത്ത് സ്ഥിതിചെയ്യുന്ന ഒരു ഗ്രാമമാണ് തട്ടക്കുഴ. തൊടുപുഴയിൽനിന്നും ചെപ്പുകുളത്തേക്ക് പോകുന്നവഴിയിലാണ് ഈ ഗ്രാമം സ്ഥിതിചെയ്യുന്നത്. തട്ടക്കുഴ തോടിന്റെ ഇരുവശവുമായി ഈ ഗ്രാമം സ്ഥിതിചെയ്യുന്നു. തട്ടക്കുഴയിലെ പ്രധാന ക്ഷേത്രങ്ങൾ കൊല്ലപ്പുഴക്കാവും തട്ടക്കുഴ ക്ഷേത്രവുമാണ്.

</doc>
<doc id="220585" url="https://ml.wikipedia.org/wiki?curid=220585" title="അയന്തി അയണിവിളാകം വലിയമേലത്തിൽ ദേവി ക്ഷേത്രം">
അയന്തി അയണിവിളാകം വലിയമേലത്തിൽ ദേവി ക്ഷേത്രം

പുരാതനമായ അയന്തി അയണിവിളാകം വലിയമേലത്തിൽ ദേവി ക്ഷേത്രം അയന്തിയിൽ നിന്നും റെയിൽവേ പാതക്ക് സമാന്തരമായി പോകുന്ന വിഴിയേ പോയാൽ എത്തിച്ചേരും.


</doc>
<doc id="220589" url="https://ml.wikipedia.org/wiki?curid=220589" title="പോൾ ഡൗഗെർറ്റി">
പോൾ ഡൗഗെർറ്റി

അമേരിക്കൻ ചിത്രകാരനാണ് പോൾ ഡൗഗെർറ്റി. 1877 സെപ്റ്റംബർ 6-ന് ന്യൂയോർക്കിൽ ജനിച്ചു. 1898-ൽ ന്യൂയോർക്ക് ലാ സ്കൂളിൽ നിന്ന് നിയമ ബിരുദം നേടി. എങ്കിലും കൗമാരകാലത്തുതന്നെ ചിത്രരചനയിൽ വൈദഗ്ദ്ധ്യം പ്രകടിപ്പിച്ചിരുന്ന ഡൌഗെർറ്റി 1900-05 കാലയളവിൽ ലണ്ടനിലും പാരിസിലും മ്യൂണിക്കിലും മറ്റും താമസിച്ച് ചിത്രരചനയിൽ പരിശീലനം നേടുകയും അനേകം ചിത്രങ്ങൾ വരയ്ക്കുകയും ചെയ്തു. പിന്നീട് അമേരിക്കയിലെത്തിയ ഡൗഗെർറ്റിയുടെ പ്രകൃതിദൃശ്യ രചനകൾ വളരെയധികം പ്രചാരംനേടി.

ന്യൂ ഇംഗ്ലണ്ട് തീരത്തിലൂടെ പല യാത്രകളും നടത്തിയ ഡൗഗെർറ്റിയുടെ സമുദ്രസംബന്ധമായ ചിത്രരചനകളാണ് ഇദ്ദേഹ ത്തെ കൂടുതൽ പ്രശസ്തനാക്കിയത്. പ്രസിദ്ധ രചനയായ ഒക്ടോബർ ഡീസ് (1910) ന്യൂയോർക്ക് പട്ടണത്തിലെ മെട്രൊപൊളിറ്റൻ മ്യൂസിയം ഒഫ് ആർട്ടിൽ സൂക്ഷിച്ചിരിക്കുന്നു. ഇതിനു പുറമേ അ നേകം മലയോര ദൃശ്യങ്ങളും വ്യക്തിചിത്രങ്ങളും ഡൗഗെർറ്റി ക്യാൻവാസിലേക്കു പകർത്തിയിട്ടുണ്ട്. 1947 ജനുവരി 9-ന് കാലിഫോർണിയയിലെ പാം സ്പ്രിങ്സിൽ ഡൗഗെർറ്റി അന്തരിച്ചു.



</doc>
<doc id="220618" url="https://ml.wikipedia.org/wiki?curid=220618" title="ബ്ലൂ റിഡ്ജ് (ടെക്സസ്)">
ബ്ലൂ റിഡ്ജ് (ടെക്സസ്)

അമേരിക്കൻ ഐക്യനാടുകളിലെ ടെക്സസ് സംസ്ഥാനത്ത് കോളിൻ കൗണ്ടിയിൽപ്പെട്ട ഒരു നഗരമാണ് ബ്ലൂ റിഡ്ജ്. 2010ലെ സെൻസസ് പ്രകാരം നഗരത്തിൽ 822 പേർ വസിക്കുന്നു.

ബ്ലൂ റിഡ്ജ് നഗരത്തിന്റെ അക്ഷരേഖാംശങ്ങൾ (33.299206, -96.401616) ആണ്.

യുണൈറ്റഡ് സ്റ്റേറ്റ്സ് സെൻസസ് ബ്യൂറോയുടെ കണക്കുപ്രകാരം, നഗരത്തിന്റെ മൊത്തം വിസ്തീർണ്ണം ആണ്. ഇത് മൊത്തം കരപ്രദേശമാണ്.



</doc>
<doc id="220620" url="https://ml.wikipedia.org/wiki?curid=220620" title="ഫാർമേഴ്സ്‌വിൽ (ടെക്സസ്)">
ഫാർമേഴ്സ്‌വിൽ (ടെക്സസ്)

അമേരിക്കൻ ഐക്യനാടുകളിലെ ടെക്സസ് സംസ്ഥാനത്ത് കോളിൻ കൗണ്ടിയിൽപ്പെട്ട ഒരു നഗരമാണ് ഫാർമേഴ്സ്‌വിൽ. 2010ലെ സെൻസസ് പ്രകാരം നഗരത്തിൽ 3,301 പേർ വസിക്കുന്നു.
ഫാർമേഴ്സ്‌വിൽ നഗരത്തിന്റെ അക്ഷരേഖാംശങ്ങൾ ആണ്.

യുണൈറ്റഡ് സ്റ്റേറ്റ്സ് സെൻസസ് ബ്യൂറോയുടെ കണക്കുപ്രകാരം, നഗരത്തിന്റെ മൊത്തം വിസ്തീർണ്ണം ആണ്. ഇതിൽ കരപ്രദേശവും (4.99%) ജലവുമാണ്.



</doc>
<doc id="220650" url="https://ml.wikipedia.org/wiki?curid=220650" title="ഗ്രാൻഡ് പ്രയറി (ടെക്സസ്)">
ഗ്രാൻഡ് പ്രയറി (ടെക്സസ്)

അമേരിക്കൻ ഐക്യനാടുകളിലെ ടെക്സസ് സംസ്ഥാനത്ത് ഡാളസ്, എല്ലിസ്, റ്ററന്റ് കൗണ്ടികളിപ്പെട്ട ഒരു നഗരമാണ് ഗ്രാൻഡ് പ്രയറി. ടെക്സസിലെ പതിനഞ്ചാമത്തെ ഏറ്റവും ജനവാസമേറിയ നഗരമായ ഗ്രാൻഡ് പ്രയറിയിൽ 2010ലെ സെൻസസ് പ്രകാരം 175,396 പേർ വസിക്കുന്നു.
ഗ്രാൻഡ് പ്രയറി നഗരത്തിന്റെ അക്ഷരേഖാംശങ്ങൾ (32.715266, -97.016864) ആണ്.

യുണൈറ്റഡ് സ്റ്റേറ്റ്സ് സെൻസസ് ബ്യൂറോയുടെ കണക്കുപ്രകാരം, നഗരത്തിന്റെ മൊത്തം വിസ്തീർണ്ണം ആണ്. ഇതിൽ കരപ്രദേശവും (11.08%) ജലവുമാണ്.



</doc>
<doc id="220656" url="https://ml.wikipedia.org/wiki?curid=220656" title="ജോസഫൈൻ (ടെക്സസ്)">
ജോസഫൈൻ (ടെക്സസ്)

അമേരിക്കൻ ഐക്യനാടുകളിലെ ടെക്സസ് സംസ്ഥാനത്ത് കോളിൻ, ഹണ്ട് കൗണ്ടികളിൽപ്പെട്ട ഒരു നഗരമാണ് ജോസഫൈൻ. 2010ലെ സെൻസസ് പ്രകാരം നഗരത്തിൽ 812 പേർ വസിക്കുന്നു (755 പേർ കോളിൻ കൗണ്ടിയിലും 57പേർ ഹണ്ട് കൗണ്ടിയിലും).

ജോസഫൈൻ നഗരത്തിന്റെ അക്ഷരേഖാംശങ്ങൾ (33.061018, -96.313227) ആണ്.

യുണൈറ്റഡ് സ്റ്റേറ്റ്സ് സെൻസസ് ബ്യൂറോയുടെ കണക്കുപ്രകാരം, നഗരത്തിന്റെ മൊത്തം വിസ്തീർണ്ണം 1.6 ചതുരശ്ര മൈൽ (4.2 km) ആണ്. ഇതു മൊത്തം കരപ്രദേശമാണ്.


</doc>
<doc id="220660" url="https://ml.wikipedia.org/wiki?curid=220660" title="ലൗറി ക്രോസിങ് (ടെക്സസ്)">
ലൗറി ക്രോസിങ് (ടെക്സസ്)

അമേരിക്കൻ ഐക്യനാടുകളിലെ ടെക്സസ് സംസ്ഥാനത്ത് കോളിൻ കൗണ്ടിയിൽപ്പെട്ട ഒരു നഗരമാണ് ലൗറി ക്രോസിങ്. 2010ലെ സെൻസസ് പ്രകാരം നഗരത്തിൽ 1,711 പേർ വസിക്കുന്നു.
ലൗറി ക്രോസിങ് നഗരത്തിന്റെ അക്ഷരേഖാംശങ്ങൾ ആണ്.

യുണൈറ്റഡ് സ്റ്റേറ്റ്സ് സെൻസസ് ബ്യൂറോയുടെ കണക്കുപ്രകാരം, നഗരത്തിന്റെ മൊത്തം വിസ്തീർണ്ണം ആണ്. ഇതു മൊത്തം കരപ്രദേശമാണ്.


</doc>
<doc id="220662" url="https://ml.wikipedia.org/wiki?curid=220662" title="ലൂക്കാസ് (ടെക്സസ്)">
ലൂക്കാസ് (ടെക്സസ്)

അമേരിക്കൻ ഐക്യനാടുകളിലെ ടെക്സസ് സംസ്ഥാനത്ത് കോളിൻ കൗണ്ടിയിൽപ്പെട്ട ഒരു നഗരമാണ് ലൂക്കാസ്. 2010ലെ സെൻസസ് പ്രകാരം നഗരത്തിൽ 5,116 പേർ വസിക്കുന്നു.
ലൂക്കാസ് നഗരത്തിന്റെ അക്ഷരേഖാംശങ്ങൾ ആണ്.

ലൂക്കാസ് നഗരത്തിന്റെ കണക്കുപ്രകാരം , നഗരത്തിന്റെ മൊത്തം വിസ്തീർണ്ണം ആണ്. ഇതിൽ ജലപ്രദേശവും ഉൾപ്പെടും. ലൂക്കാസിന്റെ കുറച്ചുഭാഗം ലാവോൺ തടാകമാണ്.



</doc>
<doc id="220664" url="https://ml.wikipedia.org/wiki?curid=220664" title="നെവാഡ (ടെക്സസ്)">
നെവാഡ (ടെക്സസ്)

അമേരിക്കൻ ഐക്യനാടുകളിലെ ടെക്സസ് സംസ്ഥാനത്ത് കോളിൻ കൗണ്ടിയിൽപ്പെട്ട ഒരു നഗരമാണ് നെവാഡ. 2010ലെ സെൻസസ് പ്രകാരം നഗരത്തിൽ 822 പേർ വസിക്കുന്നു.
നെവാഡ നഗരത്തിന്റെ അക്ഷരേഖാംശങ്ങൾ ആണ്.

യുണൈറ്റഡ് സ്റ്റേറ്റ്സ് സെൻസസ് ബ്യൂറോയുടെ കണക്കുപ്രകാരം, നഗരത്തിന്റെ മൊത്തം വിസ്തീർണ്ണം ആണ്. ഇതു മൊത്തം കരപ്രദേശമാണ്.


</doc>
<doc id="220666" url="https://ml.wikipedia.org/wiki?curid=220666" title="റോയ്സ് സിറ്റി (ടെക്സസ്)">
റോയ്സ് സിറ്റി (ടെക്സസ്)

അമേരിക്കൻ ഐക്യനാടുകളിലെ ടെക്സസ് സംസ്ഥാനത്ത് റോക്ക്‌വോൾ കൗണ്ടിയിൽപ്പെട്ട ഒരു നഗരമാണ് റോയ്സ് സിറ്റി. നഗരത്തിന്റെ കുറച്ചു ഭാഗങ്ങൾ കോളിൻ, ഹണ്ട് എന്നീ കൗണ്ടികളിലുമുണ്ട്. 2000ലെ സെൻസസ് പ്രകാരം 2,957 പേർ വസിച്ചിരുന്ന നഗരത്തിൽ 2010ലെ സെൻസസ് പ്രകാരം നഗരത്തിൽ 9,349 പേർ വസിക്കുന്നു.
റോയ്സ് സിറ്റി നഗരത്തിന്റെ അക്ഷരേഖാംശങ്ങൾ (32.974257, -96.332827) ആണ്.

യുണൈറ്റഡ് സ്റ്റേറ്റ്സ് സെൻസസ് ബ്യൂറോയുടെ കണക്കുപ്രകാരം, നഗരത്തിന്റെ മൊത്തം വിസ്തീർണ്ണം ആണ്. ഇതു മൊത്തം കരപ്രദേശമാണ്.


</doc>
<doc id="220668" url="https://ml.wikipedia.org/wiki?curid=220668" title="വാൻ അൽസ്റ്റൈൻ (ടെക്സസ്)">
വാൻ അൽസ്റ്റൈൻ (ടെക്സസ്)

അമേരിക്കൻ ഐക്യനാടുകളിലെ ടെക്സസ് സംസ്ഥാനത്ത് പ്രധാനമായും ഗ്രേസൺ കൗണ്ടിയിൽപ്പെട്ട ഒരു നഗരമാണ് വാൻ അൽസ്റ്റൈൻ. 2010ലെ സെൻസസ് പ്രകാരം നഗരത്തിൽ 3,046 പേർ വസിക്കുന്നു. വാൻ അൽസ്റ്റന്റെ ഗ്രേസൻ കൗണ്ടിയിൽപ്പെട്ട ഭാഗം ഷെർമൻ–ഡെനിസൺ മെട്രൊപ്പൊളിറ്റൻ സ്റ്റാറ്റിസ്റ്റിക്കൽ പ്രദേശത്തിന്റെ ഭാഗമാണ്.
വാൻ അൽസ്റ്റൈൻ നഗരത്തിന്റെ അക്ഷരേഖാംശങ്ങൾ (33.423911, -96.578730) ആണ്.

യുണൈറ്റഡ് സ്റ്റേറ്റ്സ് സെൻസസ് ബ്യൂറോയുടെ കണക്കുപ്രകാരം, നഗരത്തിന്റെ മൊത്തം വിസ്തീർണ്ണം 3.4 ചതുരശ്ര മൈൽ (8.8 km²) ആണ്. ഇതു മൊത്തം കരപ്രദേശമാണ്.


</doc>
<doc id="220672" url="https://ml.wikipedia.org/wiki?curid=220672" title="വെസ്റ്റൺ (ടെക്സസ്)">
വെസ്റ്റൺ (ടെക്സസ്)

അമേരിക്കൻ ഐക്യനാടുകളിലെ ടെക്സസ് സംസ്ഥാനത്ത് കോളിൻ കൗണ്ടിയിൽപ്പെട്ട ഒരു നഗരമാണ് വെസ്റ്റൺ. 2000ലെ സെൻസസ് പ്രകാരം നഗരത്തിൽ 635 പേർ വസിക്കുന്നു.
ഹെബ്രോൺ നഗരത്തിന്റെ അക്ഷരേഖാംശങ്ങൾ ആണ്.

യുണൈറ്റഡ് സ്റ്റേറ്റ്സ് സെൻസസ് ബ്യൂറോയുടെ കണക്കുപ്രകാരം, നഗരത്തിന്റെ മൊത്തം വിസ്തീർണ്ണം ആണ്. ഇതു മൊത്തം കരപ്രദേശമാണ്.


</doc>
<doc id="220674" url="https://ml.wikipedia.org/wiki?curid=220674" title="ഹെബ്രോൺ (ടെക്സസ്)">
ഹെബ്രോൺ (ടെക്സസ്)

അമേരിക്കൻ ഐക്യനാടുകളിലെ ടെക്സസ് സംസ്ഥാനത്ത് കോളിൻ, ഡെന്റൺ എന്നീ കൗണ്ടികളിൽപ്പെട്ട ഒരു പട്ടണമാണ് ഹെബ്രോൺ. 2010ലെ സെൻസസ് പ്രകാരം നഗരത്തിൽ 415 പേർ വസിക്കുന്നു.
ഹെബ്രോൺ നഗരത്തിന്റെ അക്ഷരേഖാംശങ്ങൾ (33.028460, -96.898564) ആണ്.

യുണൈറ്റഡ് സ്റ്റേറ്റ്സ് സെൻസസ് ബ്യൂറോയുടെ കണക്കുപ്രകാരം, നഗരത്തിന്റെ മൊത്തം വിസ്തീർണ്ണം ആണ്. ഇതുമൊത്തം കരപ്രദേശമാണ്.



</doc>
<doc id="220676" url="https://ml.wikipedia.org/wiki?curid=220676" title="സെന്റ് പോൾ (ടെക്സസ്)">
സെന്റ് പോൾ (ടെക്സസ്)

അമേരിക്കൻ ഐക്യനാടുകളിലെ ടെക്സസ് സംസ്ഥാനത്ത് കോളിൻ കൗണ്ടിയിൽപ്പെട്ട ഒരു പട്ടണമാണ് സെന്റ് പോൾ. 2000ലെ സെൻസസ് പ്രകാരം നഗരത്തിൽ 630 പേർ വസിക്കുന്നു.
സെന്റ് പോൾ നഗരത്തിന്റെ അക്ഷരേഖാംശങ്ങൾ ആണ്.

യുണൈറ്റഡ് സ്റ്റേറ്റ്സ് സെൻസസ് ബ്യൂറോയുടെ കണക്കുപ്രകാരം, നഗരത്തിന്റെ മൊത്തം വിസ്തീർണ്ണം 1.6 ചതുരശ്ര മൈൽ (4.2 km) ആണ്. ഇതു മൊത്തം കരപ്രദേശമാണ്. 



</doc>
<doc id="220678" url="https://ml.wikipedia.org/wiki?curid=220678" title="കോപെവിൽ (ടെക്സസ്)">
കോപെവിൽ (ടെക്സസ്)

അമേരിക്കൻ ഐക്യനാടുകളിലെ ടെക്സസ് സംസ്ഥാനത്ത് കോളിൻ കൗണ്ടിയിൽപ്പെട്ട ഒരു അൺഇൻകോർപ്പറേറ്റഡ് കമ്മ്യൂണിറ്റിയാണ് കോപെവിൽ. സമുദ്രനിരപ്പിൽനിന്ന് 554 അടി (169 മീ) ഉയരത്തിലാണ് കമ്മ്യൂണിറ്റി. കോപെ‌വിൽ അൺഇൻകോർപ്പറേറ്റഡ് കമ്മ്യൂണിറ്റിയാണെങ്കിലും സ്വന്താമായി പോസ്റ്റ്ഓഫീസും 75121 എന്ന പിൻകോഡുമുണ്ട്; പോസ്റ്റോഫീസ്1878ലാണ് ആദ്യമായി തുടർന്നത്.


</doc>
<doc id="220681" url="https://ml.wikipedia.org/wiki?curid=220681" title="വെസ്റ്റ്മിനിസ്റ്റർ (ടെക്സസ്)">
വെസ്റ്റ്മിനിസ്റ്റർ (ടെക്സസ്)

അമേരിക്കൻ ഐക്യനാടുകളിലെ ടെക്സസ് സംസ്ഥാനത്ത് കോളിൻ കൗണ്ടിയിൽപ്പെട്ട ഒരു അൺഇൻകോർപ്പറേറ്റഡ് കമ്മ്യൂണിറ്റിയാണ് വെസ്റ്റ്മിനിസ്റ്റർ. 2000ലെ സെൻസസ് സമയത്ത് വെസ്റ്റ്മിനിസ്റ്റർ ഒരു നഗരമായിരുന്നപ്പോൾ ജനസംഖ്യ 390 ആയിരുന്നു.

വെസ്റ്റ്മിനിസ്റ്റർ നഗരത്തിന്റെ അക്ഷരേഖാംശങ്ങൾ ആണ്.

യുണൈറ്റഡ് സ്റ്റേറ്റ്സ് സെൻസസ് ബ്യൂറോയുടെ കണക്കുപ്രകാരം, നഗരത്തിന്റെ മൊത്തം വിസ്തീർണ്ണം ആണ്. ഇതിൽ കരപ്രദേശവും ബാക്കി 0.55% ജലവുമാണ്.


</doc>
<doc id="220692" url="https://ml.wikipedia.org/wiki?curid=220692" title="പാഷണ്ഡത">
പാഷണ്ഡത

നിലവിൽ പ്രചാരത്തിലുള്ള മതവിശ്വാസത്തിൽ നിന്ന് വേറിട്ട വിശ്വാസപ്രമാണത്തെയോ ഊഹത്തെയോ ആണ് പാഷണ്ഡത (Heresy) അല്ലെങ്കിൽ വേദവ്യതിചലനം എന്ന് വിവക്ഷിക്കുന്നത്. ഇടത്തൂട്ട്, ശീശ്മ എന്നീ വാക്കുകളും ക്രിസ്തുമതപശ്ചാത്തലത്തിൽ ഇതേ അർത്ഥത്തിൽ ഉപയോഗിക്കപ്പെട്ടിട്ടുണ്ട്. ഇത്തരം വിശ്വാസം വച്ചുപുലർത്തുകയോ പ്രചരിപ്പിക്കുകയോ ചെയ്യുന്നവരെ പാഷണ്ഡികൾ എന്നാണ് ഭൂരിപക്ഷാഭിപ്രായക്കാർ വിളിക്കുന്നത്. 

ഇതിൽ നിന്ന് വ്യത്യസ്തമായി ദേവനിന്ദ മതത്തോടുള്ള ബഹുമാനമില്ലായ്മയാണ്. അപോസ്റ്റസി, എന്നാൽ മതതത്വങ്ങളെ തള്ളിപ്പറയലാണ്. 




</doc>
<doc id="220695" url="https://ml.wikipedia.org/wiki?curid=220695" title="ബാൽച് സ്പ്രിങ്സ് (ടെക്സസ്)">
ബാൽച് സ്പ്രിങ്സ് (ടെക്സസ്)

അമേരിക്കൻ ഐക്യനാടുകളിലെ ടെക്സസ് സംസ്ഥാനത്ത് ഡാളസ് കൗണ്ടിയിൽപ്പെടുന്ന ഒരു നഗരമാണ് ബാൽച് സ്പ്രിങ്സ്. ഡാളസിന്റെ പ്രാന്തപ്രദേശമായ ഗ്രാമം ഡാളസ്-ഫോർട്ട് വർത്ത് മെട്രോപ്ലക്സിന്റെയും ഭാഗമാണ്. 2010ലെ സെൻസസ് പ്രകാരം ഇവിടെ 23,728 പേർ വസിക്കുന്നു.
ബാൽച് സ്പ്രിങ്സ് നഗരത്തിന്റെ അക്ഷരേഖാംശങ്ങൾ (32.717381, -96.615154) ആണ്.

യുണൈറ്റഡ് സ്റ്റേറ്റ്സ് സെൻസസ് ബ്യൂറോയുടെ കണക്കുപ്രകാരം, നഗരത്തിന്റെ മൊത്തം വിസ്തീർണ്ണം ആണ്. ഇതിൽ കരപ്രദേശവും (0.08%) ജലവുമാണ്.



</doc>
<doc id="220697" url="https://ml.wikipedia.org/wiki?curid=220697" title="സെഡർ ഹിൽ (ടെക്സസ്)">
സെഡർ ഹിൽ (ടെക്സസ്)

അമേരിക്കൻ ഐക്യനാടുകളിലെ ടെക്സസ് സംസ്ഥാനത്ത് ഡാളസ്, എല്ലിസ് കൗണ്ടികളിൽപ്പെടുന്ന ഒരു നഗരമാണ് സെഡർ ഹിൽ. 2010ലെ സെൻസസ് പ്രകാരം ഇവിടെ 42,028 പേർ വസിക്കുന്നു.
സെഡർ ഹിൽ നഗരത്തിന്റെ അക്ഷരേഖാംശങ്ങൾ (32.588454, -96.947325) ആണ്.

യുണൈറ്റഡ് സ്റ്റേറ്റ്സ് സെൻസസ് ബ്യൂറോയുടെ കണക്കുപ്രകാരം, നഗരത്തിന്റെ മൊത്തം വിസ്തീർണ്ണം ആണ്. ഇതിൽ കരപ്രദേശവും (0.26%) ജലവുമാണ്.



</doc>
<doc id="220701" url="https://ml.wikipedia.org/wiki?curid=220701" title="കോക്ക്രെൽ ഹിൽ (ടെക്സസ്)">
കോക്ക്രെൽ ഹിൽ (ടെക്സസ്)

അമേരിക്കൻ ഐക്യനാടുകളിലെ ടെക്സസ് സംസ്ഥാനത്ത് ഡാളസ് കൗണ്ടിയിൽപ്പെടുന്ന ഒരു നഗരമാണ് കോക്ക്രെൽ ഹിൽ. 2010ലെ സെൻസസ് പ്രകാരം ഇവിടെ 4,193 പേർ വസിക്കുന്നു. ഡാളസ് നഗരത്തിനു പൂർണ്ണമായും ഉള്ളിലാണ് കോക്ക്രെൽ ഹിൽ നഗരം.
കോക്ക്രെൽ ഹിൽ നഗരത്തിന്റെ അക്ഷരേഖാംശങ്ങൾ (32.738731, -96.889181) ആണ്.

യുണൈറ്റഡ് സ്റ്റേറ്റ്സ് സെൻസസ് ബ്യൂറോയുടെ കണക്കുപ്രകാരം, നഗരത്തിന്റെ മൊത്തം വിസ്തീർണ്ണം ആണ്. ഇതു മൊത്തം കരപ്രദേശമാണ്.



</doc>
<doc id="220705" url="https://ml.wikipedia.org/wiki?curid=220705" title="കമ്പയിൻ (ടെക്സസ്)">
കമ്പയിൻ (ടെക്സസ്)

അമേരിക്കൻ ഐക്യനാടുകളിലെ ടെക്സസ് സംസ്ഥാനത്ത് കോഫ്മാൻ, ഡാളസ് കൗണ്ടികളിൽപ്പെടുന്ന ഒരു നഗരമാണ് കമ്പയിൻ. 2010ലെ സെൻസസ് പ്രകാരം ഇവിടെ 1,942 പേർ വസിക്കുന്നു.
കമ്പയിൻ നഗരത്തിന്റെ അക്ഷരേഖാംശങ്ങൾ (32.588374, -96.515584) ആണ്.

യുണൈറ്റഡ് സ്റ്റേറ്റ്സ് സെൻസസ് ബ്യൂറോയുടെ കണക്കുപ്രകാരം, നഗരത്തിന്റെ മൊത്തം വിസ്തീർണ്ണം ആണ്. ഇതിൽ കരപ്രദേശവും (4.16%) ജലവുമാണ്.



</doc>
<doc id="220711" url="https://ml.wikipedia.org/wiki?curid=220711" title="മിസ്റ്റർ ബട്ട്ലർ">
മിസ്റ്റർ ബട്ട്ലർ

ശശി ശങ്കറിന്റെ സംവിധാനത്തിൽ 2000ൽ പുറത്തിറങ്ങിയ ഒരു മലയാളചലച്ചിത്രമാണ് മിസ്റ്റർ ബട്ട്ലർ. ദിലീപ്, രുചിത പ്രസാദ് എന്നിവരാണ് ഇതിലെ പ്രധാന വേഷങ്ങൾ കൈകാര്യം ചെയ്തിരിക്കുന്നത്. ഒരു പാചകക്കാരന്റെ വേഷത്തിലാണ് ദിലീപ് ഈ സിനിമയിൽ അഭിനയിച്ചിരിക്കുന്നത്.


</doc>
<doc id="220713" url="https://ml.wikipedia.org/wiki?curid=220713" title="അക്കി">
അക്കി

ഒരിനം നിത്യഹരിത ഫലസസ്യമാണ് അക്കി. . വർഷത്തിൽ എല്ലാക്കാലത്തും ഇവയിൽ ഫലം ഉണ്ടാകുന്നു. ജമൈക്ക രാജ്യത്തിന്റെ ദേശീയ ഫലമാണ് അക്കി. ഇവ "വെജിറ്റബിൾ ബ്രെയിൻ" എന്നും അറിയപ്പെടുന്നു. 

പത്തു മീറ്റർ വരെ ഉയരത്തിൽ നിരവധി ശാഖോപശാഖകളായി അക്കി വളരുന്നു. ഇലകൾ സംയുക്തപത്രങ്ങളാണ്. മരത്തിൽ നിറയെ ചുവപ്പു നിറത്തിലുള്ള ഫലം ധാരാളമായി കാണപ്പെടുന്നു. കശുമാങ്ങയോടു സാമ്യമുള്ള ഇനം പഴങ്ങളാണ് ഇവയിൽ വളരുന്നത്. ഇളംകായകൾ പച്ച നിറത്തിലും പാകമായവ മഞ്ഞ, പഴുത്തവ ചുവന്ന നിറത്തിലും കാണപ്പെടുന്നു. ഇവ അലങ്കാരസസ്യമായും വളർത്തുന്നുണ്ട്. ഇവയിലെ ഫലം മാംസളമായ പുറംതൊലിയോടും അകത്ത് തലച്ചോറ് ആകൃതിയിൽ പരിപ്പ്, കറുത്ത ചെറിയ വിത്തുകൾ എന്നിവയോട് കൂടിയതുമാണ്. 

പഴുത്ത കായ്കളിൽ നിന്നും പരിപ്പ് നേരിട്ടു ഭക്ഷിക്കാവുന്നതാണ്. കറി വെയ്ക്കാനും ഇവയുടെ പരിപ്പ് ഉപയോഗിക്കുന്നു. അക്കിയുടെ മൂപ്പെത്താത്ത കായയിൽ വിഷം അടങ്ങിയിരിക്കുന്നതിനാൽ ഇതു ഭക്ഷ്യയോഗ്യമല്ല.



</doc>
<doc id="220717" url="https://ml.wikipedia.org/wiki?curid=220717" title="എം. ചന്ദ്രശേഖരൻ">
എം. ചന്ദ്രശേഖരൻ

ചെന്നൈ സ്വദേശിയായ പ്രസിദ്ധ കർണാടകസംഗീത സമ്പ്രദായത്തിലെ വയലിനിസ്റ്റാണ് എം. ചന്ദ്രശേഖരൻ. 1938 നവംബർ 22-നാണ് ഇദ്ദേഹം ജനിച്ചത്. നല്ലൊരു ഗായകനുമായ ഇദ്ദേഹം വയലിൻ വായനയ്ക്കൊപ്പം പാടുകയും ചെയ്യാറുണ്ട്. 

1949-ൽ കുട്ടിയായിരിക്കുമ്പോഴാണ് ഇദ്ദേഹം അരങ്ങേറ്റം നടത്തിയത്. ഇദ്ദേഹത്തിന്റെ അമ്മ ചാരുബല മോഹനന്റെ പേരിൽ കലാകാരെ കണ്ടെത്തി പ്രോത്സാഹിപ്പിക്കുക എന്ന ലക്ഷ്യത്തോടെ ഒരു ട്രസ്റ്റ് പ്രവർത്തിക്കുന്നുണ്ട്. ബാലമുരളീകൃഷ്ണ പോലുള്ള ഗായകർക്കൊപ്പം ഇദ്ദേഹം കച്ചേരിയിൽ വയലിൻ വായിക്കാറുണ്ട്. പ്രശസ്ത വയലിൻ വിദഗ്ദ്ധയായ ജി. ഭാരതി ഇദ്ദേഹത്തിന്റെ മകളാണ്. രണ്ടാം വയസ്സിൽ ഉണ്ടായ മഞ്ഞപ്പിത്തത്തെത്തുടർന്ന് ഇദ്ദേഹത്തിന്റെ കാഴ്ച്ചശക്തി തിരിച്ചുകിട്ടാത്ത വിധം നഷ്ടപ്പെടുകയുണ്ടായി.

ഇദ്ദേഹത്തിന് മദ്രാസ് മ്യൂസിക് അക്കാദമിയിൽ നിന്ന് 2005-ൽ സംഗീത കലാനിധി പുരസ്കാരം ലഭിച്ചിട്ടുണ്ട്. ഇദ്ദേഹം 2012 ഒക്റ്റോബറിൽ ഇന്ത്യൻ പ്രസിഡന്റിൽ നിന്ന് സംഗീത നാടക അക്കാദമി ഫെലോഷിപ്പ് സ്വീകരിച്ചിട്ടുണ്ട്. തുംകൂർ സർവ്വകലാശാലയിൽ നിന്ന് ഇദ്ദേഹത്തിന് കർണാടകസംഗീതത്തിനു നൽകിയ സംഭാവനകൾക്ക് ഓണററി ഡോക്ടറേറ്റ് നൽകപ്പെട്ടിട്ടുണ്ട്. 


</doc>
<doc id="220720" url="https://ml.wikipedia.org/wiki?curid=220720" title="മഞ്ജൂ പിള്ള">
മഞ്ജൂ പിള്ള

ഒരു മലയാള സിനിമ-സീരിയൽ അഭിനേത്രിയാണ് മഞ്ജൂ പിള്ള(). എസ്.പി. പിള്ളയുടെ പേരമകളാണ് മഞ്ജു. അടൂർ ഗോപാലകൃഷ്ണന്റെ പുരസ്കാരങ്ങൾ നേടിയ സിനിമയായ നാലു പെണ്ണുങ്ങളിൽ പ്രധാന വേഷം കയ്യാളിയാ നാലു പേരിലൊരാൾ മഞ്ജുവായിരുന്നു. നിരവധി ടെലിവിഷൻ പരിപാടികളുടെ വിധികർത്താവായും മഞ്ജു ജോലി ചെയ്തിട്ടുണ്ട്. 
തിരുവനന്തപുരത്താണ് സ്വദേശം. എസ്.പി. പിള്ളയുടെ പേരമകളായി ജനിച്ചു. മാർ ഇവാനിയോസ് കോളേജിൽ നിന്ന് പ്രീഡിഗ്രി പഠ്ഹനം പൂർത്തിയാക്കി മലയാളം സിനിമാ സീരിയൽ നടൻ മുകുന്ദൻ മേനോനെ 2000 ഡിസംബർ 23 നു വിവാഹം ചെയ്തു. ഈ ബന്ധം വിവാഹമോചനത്തിൽ കലാശിച്ചു. പിന്നീട് ഛായാഗ്രാഹകൻ സുജിത്ത് വാസുദേവനെ വിവാഹം ചെയ്തു. ഈ ബന്ധത്തിൽ ദയ എന്ന മകൾ പിറന്നു. സ്കൂളിൽ പഠിക്കുന്ന കാലത്ത് നാടകങ്ങളിലും മത്സരങ്ങളിലും മഞ്ജു പങ്കെടുത്തിട്ടുണ്ട്. അങ്ങനെ പ്രശസ്ത നാടക കർത്താവായ സൂര്യ കൃഷ്ണമൂർത്തിയുടെ സ്ത്രീ പർവം എന്ന നാടകത്തിൽ അഭിനയിക്കാൻ 10 ൽ പഠിക്കുന്ന സമയത്ത് മഞ്ജുവിനു കഴിഞ്ഞു. 
സത്യവും മിഥ്യയും എന്ന സീരിയലിൽ ആദ്യമായീ അഭിനയിച്ചു. ചില കുടുംബചിത്രങ്ങൾ, ലൈഫ് ഈസ് ബ്യൂട്ടിഫുൽ എന്നീ പരമ്പരകളിലെ വേഷങ്ങൾ പരക്കെ ശ്രദ്ധിക്കപ്പെട്ടു. ഹാസ്യാത്മകമായ വേഷങ്ങളായിരുന്നു ഇവ. ഇതോടെ കോമഡി പരമ്പരകൾ കൂടുതൽ അവരെ തേടിയെത്തി. 
തട്ടീം മുട്ടീം എന്ന പരമ്പര അത്തരത്തിൽ സമ്പ്രേക്ഷണം ചെയ്യുന്ന ഒരു മെഗാ പരമ്പരയാണ്. കെ.പി.എ.എസി. ലളിതയുടെ മരുമകളായിട്ടാണ് ഈ പരമ്പരയിൽ മഞ്ജു വേഷമിടുന്നത്. 
കാണീകളുടെ പ്രശംസ നേടിയ ചിത്രങ്ങളായ മഴയെത്തും മുൻപേ, ഇരട്ടക്കുട്ടികളുടെ അച്ഛൻ, രമണൻ, നാലു പെണ്ണുങ്ങൾ എന്നിവയിൽ അഭിനയിച്ചു.



</doc>
<doc id="220723" url="https://ml.wikipedia.org/wiki?curid=220723" title="ജി. ഭാരതി">
ജി. ഭാരതി

പ്രശസ്ത വയലിനിസ്റ്റാണ് ജി. ഭാരതി. കർണാടക സംഗീതസമ്പ്രദായത്തിലാണ് വയലിൻ വായിക്കുന്നത്. വയലിനിസ്റ്റായ എം. ചന്ദ്രശേഖരനാണ് പിതാവ്. ജി. ഭാരതി ഒരു ഭരതനാട്യ നർത്തകിയും ഗായികയും കൂടിയാണ്. ഒൻപതാം വയസ്സിലാണ് ഭാരതിയുടെ അരങ്ങേറ്റം നടന്നത്. അമേരിക്കയിലെ അരിസോണ സംസ്ഥാനത്താണ് ഇപ്പോൾ ഭാരതി താമസിക്കുന്നത്. 


</doc>
<doc id="220726" url="https://ml.wikipedia.org/wiki?curid=220726" title="മൊഗ്രാൽപുത്തൂർ">
മൊഗ്രാൽപുത്തൂർ

കാസർകോട് ജില്ലയിലെ ഒരു ഗ്രാമമാണ്‌ മൊഗ്രാൽപുത്തൂർ. 

പണ്ടുകാലത്ത് പുത്തൂർ എന്നുമാത്രമായിരുന്നു ഈ പ്രദേശത്തിന്റെ പേര്‌. പേരിലെ സമാനത മൂലം ദക്ഷിണ കന്നടയിലെ പുത്തൂരിലേയ്ക്ക് തപാൽ ഉരുപ്പടികൾ മാറിപ്പോവുക പതിവായപ്പോൾ പേരുമാറ്റം നിർബന്ധമായി വന്നു. അങ്ങനെ പുത്തൂരിനൊപ്പം അയൽ പ്രദേശമായ മൊഗ്രാലിന്റെ പേരും ചേർത്ത്‌ 'മൊഗ്രാൽപുത്തൂർ' എന്ന്‌ ഈ പ്രദേശം നാമകരണം ചെയ്യപ്പെടുകയായിരുന്നു.

പന്ത്രണ്ടാം നൂറ്റാണ്ടിലെ ദ്വൈത അദ്വൈത പ്രസ്ഥാനങ്ങൾക്ക് സാക്ഷ്യം വഹിച്ച ചൗക്കി കാവുമഠം ഈ പ്രദേശത്താണ്‌. 800 വർഷങ്ങൾക്ക്‌ മുമ്പ്‌ ബല്ലാ രാജാക്കന്മാരിൽ നിന്ന്‌ ആരംഭിക്കുന്നു മൊഗ്രാൽപുത്തൂരിന്റെ ചരിത്രം. പിന്നീട്‌ കാവുഗോളിയിലെ വാഴുന്നോരും സ്വന്തമായി കോടതി നടത്തിയിരുന്ന മുസ്ലിം തറവാടുകളുമൊക്കെ മൊഗ്രാൽപുത്തൂരിന്റെ ചരിത്രത്തിന്റെ ഭാഗമാണ്.

മൊഗ്രാൽപുത്തൂരിനെയും മൊഗ്രാലിനെയും വേർതിരിക്കുന്ന അതിർത്തിയാണ് മൊഗ്രാൽ പുഴ. കേരളത്തിന്റെ 44 നദികളിൽ വലിപ്പത്തിൽ ഇരുപത്തി അഞ്ചാംസ്ഥാനമാണ് ഈ പുഴയ്ക്കുള്ളത്. 

കേരളത്തിന്റെ തന്നെ ഏറ്റവും സുന്ദരമായ കണ്ടൽകാടുകൾ ഇവിടെയുണ്ട്. 2010ൽ സൂസ്‌ ഔട്ട്‌റീച്ച്‌ ഓർഗനൈസേഷൻ (zoos outreach organisation) ഇവിടത്തെ കണ്ടൽകാടുകളെക്കുറിച്ച്‌ നടത്തിയ സർവെയിൽ "അവിസെന്നിയ ഒഫിഷ്യനാലിസ്, അകാന്തസ് ഇലിസിഫോയസ്, റൈസോഫോറ മ്യൂക്രോണേറ്റ, ഏജിസെറസ് കോർണികുലേറ്റം, എക്സോകാരിയ അഗല്ലോച്ച" തുടങ്ങിയ ഇനം കണ്ടലുകൾ ഇവിടെ കാണപ്പെട്ടിട്ടുണ്ട്. ലോകത്തിൽ തന്നെ അപൂർവ്വമായി മാത്രം കാണപ്പെടുന്ന കുറിത്തലയൻ വാത്ത "(ബാർ ഹെഡഡ് ഗീസ്)" എന്ന പക്ഷികളെ ഇവിടെ കണ്ടെത്തിയിട്ടുണ്ട്. .

പലരും മണൽ ഖനനമേഖലയിൽ ജോലി ചെയ്തിരുന്നു. 2005-ൽ അടുത്തുള്ള റെയിൽ പാലത്തിന്റെ തൂണിന്റെ ബലത്തിനെ ബാധിക്കുന്നു എന്ന കാരണത്താൽ മണൽ ഖനനം നിരോധിക്കപ്പെട്ടു. 

തെങ്ങ്, കവുങ്ങ്, നെല്ല്, പച്ചക്കറികൾ എന്നിവ കുറച്ചുകാലം മുൻപുവരെ ഇവിടെ ധാരാളമായി കൃഷി ചെയ്തിരുന്നു. മത്സ്യബന്ധന മേഖലയിൽ പ്രവർത്തിക്കുന്ന 70-ലധികം കുടുംബങ്ങൾ പഞ്ചായത്തിലുണ്ടായിരുന്നു. കൃഷിയും അനുബന്ധ മേഖലയുമായിരുന്നു ജനങ്ങളുടെ പ്രധാന വരുമാന മാർഗ്ഗം. മൊഗ്രാൽ പയറ് (ഒരുതരം ചെറുപയർ), മൊഗ്രാൽ ബച്ചംങ്കായ് (തണ്ണിമത്തൻ) എന്നീ വിളകൾക്ക് പ്രസിദ്ധമാണിവിടം. എന്നാൽ അടുത്ത കാലത്തായി കാർഷികരംഗത്തെ അഭിവൃദ്ധിക്ക് ഇടിവ് തട്ടിയിട്ടുണ്ട്. 2001-ലെ സെൻസസ് പ്രകാരം ഇവിടുത്തെ കൃഷിക്കാരുടെ എണ്ണം 228 ആയും കൃഷിത്തൊഴിലാളികളുടെ എണ്ണം 137 ആയും കുറഞ്ഞിരുന്നു.





മൊഗ്രാൽ പുത്തൂർ ഗ്രാമപഞ്ചായത്ത്


</doc>
<doc id="220727" url="https://ml.wikipedia.org/wiki?curid=220727" title="മല്ലികാർജ്ജുന ക്ഷേത്രം">
മല്ലികാർജ്ജുന ക്ഷേത്രം

പന്ത്രണ്ട് ജ്യോതിർലിംഗക്ഷേത്രങ്ങളിൽ ഒന്നാണ് ആന്ധ്രാപ്രദേശിലെ ശ്രീശൈലത്തുള്ള മല്ലികാർജുനസ്വാമി ജ്യോതിർലിംഗക്ഷേത്രം.. ആന്ധ്രാപ്രദേശിലെ ഒരു സുപ്രധാന തീർത്ഥാടനകേന്ദ്രംകൂടിയാണ് ഈ ക്ഷേത്രം. 


</doc>
<doc id="220728" url="https://ml.wikipedia.org/wiki?curid=220728" title="കോഴിപ്പാലം">
കോഴിപ്പാലം

പത്തനംതിട്ട ജില്ലയിലെ ഇടയാറന്മുള ഗ്രാമത്തിൽ ഉൾപ്പെടുന്ന ഒരു ചെറിയ ഭൂപ്രദേശമാണ് കോഴിപ്പാലം. സംസ്ഥാനപാത 10ൽ, ആറന്മുളക്കും മാലക്കരക്കും ഇടയിലായാണ് കോഴിപ്പാലം സ്ഥിതിചെയ്യുന്നത്. ആറന്മുള ക്ഷേത്രത്തെ സൂചിപ്പിക്കുന്ന "കോവിൽ", "പാലം" എന്നീ വാക്കുകളിൽ നിന്നാണ് "കോഴിപ്പാലം" എന്ന സ്ഥലപ്പേര് ഉണ്ടായത്. ചരിത്രപ്രസിദ്ധമായ ആറന്മുള ഉതൃട്ടാതി വള്ളംകളി ഇതിനു സമീപമാണ് നടക്കുന്നത്.


</doc>
<doc id="220732" url="https://ml.wikipedia.org/wiki?curid=220732" title="ഓംകാരേശ്വർ ക്ഷേത്രം">
ഓംകാരേശ്വർ ക്ഷേത്രം

പന്ത്രണ്ട് ജ്യോതിർലിംഗക്ഷേത്രങ്ങളിലെ ഒരു ക്ഷേത്രമാണ് ഓംകാരേശ്വർ ക്ഷേത്രം (). ശിവനെ ഇവിടെ ഓംകാരേശ്വരനായി ആരാധിച്ചുവരുന്നു. മധ്യപ്രദേശിൽ നർമദയിലെ ശിവപുരി എന്ന ദ്വീപിലാണ് ഈ ക്ഷേത്രം സ്ഥിതിചെയ്യുന്നത്. ഈ ദ്വീപിനു ഓംകാരത്തിന്റെ ആകൃതിയാണ് എന്നാണ് പറയപ്പെടുന്നത്. ഓംകാരേശ്വർ അമരേശ്വർ എന്നിങ്ങനെ രണ്ട് ക്ഷേത്രങ്ങൾ ഈ ദ്വീപിലായുണ്ട്. 



</doc>
<doc id="220734" url="https://ml.wikipedia.org/wiki?curid=220734" title="ഭീമാശങ്കർ ക്ഷേത്രം">
ഭീമാശങ്കർ ക്ഷേത്രം

മഹാരാഷ്ട്രയിലെ സഹ്യാദ്രി കുന്നുകളിൽ സ്ഥിതിചെയ്യുന്ന ഒരു ജ്യോതിർലിംഗക്ഷേത്രമാണ് ഭീമാശങ്കർ ക്ഷേത്രം (ഹിന്ദി, മറാഠി: भीमाशंकर मंदिर). പൂനെയ്ക്കടുത്തുള്ള ഘേദിൽനിന്നും 50കി.മീ വടക്ക്പടിഞ്ഞാറാണ് ഈ ക്ഷേത്രം സ്ഥിതിചെയ്യുന്നത്. കൃഷ്ണയുടെ പോഷകനദിയായ ഭീമാനദി ഉദ്ഭവിക്കുന്നതും ഇവിടെനിന്നാണ്. പ്രഭവസ്ഥാനത്തുനിന്നും തെക്കുകിഴക്കോട്ടൊഴുകി കർണാടകത്തിലെ റായ്ച്ചൂറിൽ വെച്ച് ഭീമാനദി കൃഷ്ണയുമായി കൂടിച്ചേരുന്നു. ത്രയംബകേശ്വർ ഘൃഷ്ണേശ്വർ എന്നിവയാണ് മഹാരാഷ്ട്രയിൽ സ്ഥിതിചെയ്യുന്ന മറ്റ് ജ്യോതില്ലിംഗക്ഷേത്രങ്ങൾ.


</doc>
<doc id="220736" url="https://ml.wikipedia.org/wiki?curid=220736" title="മൊഗ്രാൽപ്പുഴ">
മൊഗ്രാൽപ്പുഴ

കാസർഗോഡ് ജില്ലയിലെ നദികളിലൊന്നാണ് മൊഗ്രാൽപ്പുഴ.

പൂർവ്വഘട്ടത്തിലെ കാനത്തൂർ വില്ലേജിൽ നിന്നാരംഭിച്ച് 121.7 ചതുരശ്ര കിലോമീറ്റർ വിസ്തൃതിയിൽ 34 കിലോ മീറ്റർ സഞ്ചരിച്ച് മൊഗ്രാൽ പുഴ പടിഞ്ഞാറ് അഴിമുഖത്തെത്തി അറബിക്കടലിലേക്ക് ലയിക്കുന്നു. മുളിയാർ, മധൂർ, പാട്‌ല, മൊഗ്രാൽ പുത്തൂർ, കോട്ടക്കുന്ന്, കമ്പാർ, പഞ്ചം, മൊഗർ, പുത്തൂർ പടിഞ്ഞാർ, കല്ലംങ്കൈ, കാവുഗോളി തുടങ്ങിയ പ്രദേശങ്ങളിലൂടെ ഒഴുകുന്ന മൊഗ്രാൽപ്പുഴ അവിടെങ്ങളിലെ കാർഷിക മുന്നറ്റങ്ങൾക്ക് കാരണമായി തീർന്നിട്ടുണ്ട്. അഴിമുഖത്തുനിന്ന് മൊഗ്രാൽ വരെ പുഴയിൽ ഉപ്പുവെള്ളമാണ്. കക്കയുടെയും കടുക്കയുടേയും വൻശേഖരം ഇവിടങ്ങളിലുണ്ട്.


</doc>
<doc id="220737" url="https://ml.wikipedia.org/wiki?curid=220737" title="ഇടയാറന്മുള">
ഇടയാറന്മുള

പത്തനംതിട്ട ജില്ലയിലെ ആറന്മുള ഗ്രാമപഞ്ചായത്തിൽ സ്ഥിതിചെയ്യുന്ന ഒരു ഗ്രാമമാണ് "ഇടയാറന്മുള". പമ്പാനദിയുടെ കരയിൽ ആറന്മുളയ്ക്കും മാലക്കരയ്ക്കും ഇടയിലായാണ് ഈ ഗ്രാമം സ്ഥിതിചെയ്യുന്നത്. മഹാകവി കെ.വി. സൈമൺ, പ്രശസ്ത ക്രിസ്തീയ ഗാനരചയിതാവ് സാധു കൊച്ചുകുഞ്ഞ് ഉപദേശി തുടങ്ങിയവർ ഈ ഗ്രാമത്തിലാണ് ജനിച്ചത്. തിരുവാറന്മുള മൂലസ്ഥാനം "വിളക്കുമാടം കൊട്ടാരം" ഈ ഗ്രാമത്തിലാണ് സ്ഥിതിചെയ്യുന്നത്. ഒരു ഹയർ സെക്കന്ററി സ്കൂൾ ഉൾപ്പെടെ അഞ്ചോളം വിദ്യാഭ്യാസ സ്ഥാപനങ്ങൾ ഇടയാറന്മുളയിൽ പ്രവർത്തിക്കുന്നുണ്ട്. 5ഓളം അമ്പലങ്ങളും 4 പള്ളികളും ഇടയാറന്മുളയിൽ സ്ഥിതി ചെയ്യുന്നുണ്ട്. ചരിത്രപ്രസിദ്ധമായ ആറന്മുള ഉതൃട്ടാതി ജലമേളയിൽ ഈ ഗ്രാമത്തിൽനിന്ന് മൂന്ന് പള്ളിയോടങ്ങൾ (ഇടയാറന്മുള, ഇടയാറന്മുള കിഴക്ക്, ളാക-ഇടയാറന്മുള) പങ്കെടുക്കുന്നുണ്ട്.



</doc>
<doc id="220752" url="https://ml.wikipedia.org/wiki?curid=220752" title="രാജീവ് ഗാന്ധി ഇൻ‌സ്റ്റിറ്റ്യൂട്ട് ഓഫ് ടെക്നോളജി, കോട്ടയം">
രാജീവ് ഗാന്ധി ഇൻ‌സ്റ്റിറ്റ്യൂട്ട് ഓഫ് ടെക്നോളജി, കോട്ടയം

കേരളത്തിലെ കോട്ടയം ജില്ലയിൽ പൂർണമായും സർക്കാർ നിയന്ത്രണത്തിൽ പ്രവർത്തിക്കുന്ന ഒരു എഞ്ചിനീയറിംഗ് കോളേജാണ് രാജീവ് ഗാന്ധി ഇൻ‌സ്റ്റിറ്റ്യൂട്ട് ഓഫ് ടെക്നോളജി. 1991 ലാണ് ഈ സ്ഥാപനം പ്രവർത്തനമാരംഭിച്ചത്. ആർ.ഐ.ടി.(R.I.T.) എന്ന ചുരുക്കപ്പേരിലും ഇത് അറിയപ്പെടുന്നു.ഇന്ന് എഞ്ചിനീയറിംഗ് രംഗത്ത് അഖിലേന്ത്യാതലത്തിൽ തന്നെ മികച്ച സ്ഥാപനങ്ങളിലൊന്നായി വളർന്നിട്ടുണ്ട് ഈ സ്ഥാപനം.കോട്ടയം നഗരത്തിൽ നിന്ന് 12 കിലോമീറ്റർ അകലെ പാമ്പാടിയിലാണ് കോളേജ്‌ ക്യാമ്പസ്‌ സ്ഥിതി ചെയ്യുന്നത്‌. മഹാത്മാഗാന്ധി സർവ്വകലാശാലയിൽ കീഴിലാണ് ഇത് പ്രവർത്തിക്കുന്നത്.

1991ലാണ് ആർ.ഐ.ടി സ്ഥാപിതമായത്.കോളേജ് ക്യാമ്പസ്‌ തുടക്കത്തിൽ വെള്ളൂർ പീ ടി എം ഹൈസ്കൂളിൽ ആണ് പ്രവർത്തിച്ചിരുന്നത്.ഇപ്പോൾ പാമ്പാടിക്കടുത്ത് നെടുംകുഴിയിൽ 87 ഏക്കർ വരുന്ന വിശാലമായ കാമ്പസ്സിൽ പ്രവർത്തിച്ചു വരുന്നു.മനോഹരമായ കെട്ടിട സമുച്ചയങ്ങളും മികച്ച അടിസ്ഥാനസൗകര്യങ്ങളും ആർ ഐ ടിയുടെ പ്രത്യേകതയാണ്.



കോളേജിലേക്കുള്ള പ്രവേശനം ഈ പ്രവേശന പരീക്ഷകളുടെ അടിസ്ഥാനത്തിലാണ്.
കേരള സർക്കാർ നടത്തുന്ന പ്രവേശന പരീക്ഷയായ [കെ.ഇ.എ.എം] വഴി പ്രവേശനം. തിരുവനന്തപുരത്തെ പ്രവേശന പരീക്ഷാ കണ്ട്രോളർ ആണിത്‌ സംഘടിപ്പിക്കുന്നത്‌. 
ഇന്ത്യൻ ഇൻസ്റ്റിറ്റൂട്ട് ഓഫ് ടെക്നോളജി (ഐ.ഐ.റ്റി) നടത്തുന്ന GATE പരീക്ഷ വഴി പ്രവേശനം

കേരള ശാസ്‌ത്ര-സാങ്കേതിക പരിസ്‌ഥിതി കൗൺസിലിനു കീഴിൽ ആർ.ഐ.ടി ക്യാമ്പസിൽ പ്രവർത്തിക്കുന്ന അടിസ്‌ഥാന ശാസ്‌ത്ര പഠനഗവേണഷകേന്ദ്രമാണ് ശ്രീനിവാസ രാമാനുജം ഇൻസ്റിറ്റ്യൂട്ട് ഓഫ് ബേസിക് സയൻസസ്. മലയാളി ശാസ്‌ത്രജ്‌ഞൻ ഡോ. ഇ.സി.ജി സുദർശനാണ്‌ കേന്ദ്രത്തിന്റെ അക്കാദമിക്‌ സമിതിയുടെ അധ്യക്ഷൻ.മുംബൈയിലെ ടാറ്റാ ഇൻസ്‌റ്റിറ്റ്യൂട്ട്‌ ഓഫ്‌ ഫണ്ടമെന്റൽ റിസർച്ച്‌, കൊൽക്കത്തയിലെ ഇന്ത്യൻ അസോസിയേഷൻ ഓഫ്‌ സയൻസ്‌ എന്നിവയുടെ മാതൃകയിലാണ്‌ എസ്‌.ആർ.ഐ.ബി.എസ്‌ വിഭാവനം ചെയ്യപ്പെട്ടിരിക്കുന്നത്‌... ശാസ്‌ത്ര, സാങ്കേതിക അധ്യാപകരുടെ ഗവേഷണത്തിന്‌ സമഗ്രത പകർന്ന്‌ അവർക്ക്‌ ദേശീയ-അന്തർദേശീയ തലങ്ങളിൽ അവസരങ്ങൾ ലഭ്യമാക്കുക, കേരളത്തിലെ ഗവേഷണ വികസന കേന്ദ്രങ്ങളിലെ പ്രശസ്‌ത ശാസ്‌ത്രജ്‌ഞരുടെ മികവ്‌ എൻജിനീയറിംഗ്‌, സയൻസ്‌ കോളേജുകളിലെ ബിരുദാനന്തര അധ്യാപകർക്കും വിദ്യാർഥികൾക്കും നേടിക്കൊടുക്കുന്നതിനുള്ള സ്‌ഥിര സംവിധാനമൊരുക്കുക തുടങ്ങി വിവിധ പദ്ധതികളാണ്‌ കേന്ദ്രത്തിന്റെ ഭാഗമായി ലക്ഷ്യമിടുന്നത്‌.

ആർ.ഐ.ടി യുടെ കലോത്സവം.കോളേജ് യുണിയൻ ആണ് കേളി നടത്തുന്നത്.കോളേജിലെ വിദ്യാർഥികളെ മുഴുവൻ 5 ടീമുകളായി തിരിച്ച് അവർ തഉണ്ടാവുക.അവർക്കൊപ്പം 2 സഹനായകരും ഉണ്ടാകും.3 ദിവസമായി നടക്കുന്ന കേളിയിൽ സാധാരണ കലോൽസവങ്ങളിലെ പോലെ പരിപാടികളും പുതിയ തലമുറ ചുമലിലേറ്റിയ Best Manager,JAM,AdVenture,Mock Press മുതലായ പരിപാടികളും ഉൾപ്പെടുത്തിയിരിക്കുന്നു.Outburst,Grafittize The Wall മുതലായ പരിപാടികൾ കേളിയുടെ ആകർഷണ ഇനങ്ങൾ ആണ്.

ആർ.ഐ.ടി കോളേജ് യുണിയൻ എല്ലാ വർഷവും നടത്തുന്ന സ്പോർട്സ് മീറ്റ്‌. കോളേജിലെ വിദ്യാർഥികൾക്കായി വിവിധ തരം കായിക മത്സരങ്ങൾ സംഘടിപ്പിക്കുന്നു.ഇതു കടാതെ സന്ദീപ് മെമ്മോറിയൽ ഫൂട്ബാൾ ടൂർണമെന്റും സൂപ്പർ സിക്സ് എന്ന പേരിൽ ഒരു ക്രിക്കറ്റ് ടൂർണമെന്റും നടത്തുന്നു.75000 രൂപയ്ക്ക് മുകളിലാണു ഈ രണ്ടു ടൂർണമെന്റുകളുടെയും സമ്മാനത്തുക.വളരെയധികം പങ്കാളിത്തമുള്ള ഈ ടൂർണമെന്റുകൾ ആർ.ഐ.ടി യുടെ കോളേജ് മൈതാനത്താണു നടത്തുന്നത്.

ആർ.ഐ.ടിയുടെ മെക്കാനിക്കൽ ഡിപ്പാർട്ട്മെന്റിന്റെ സാങ്കേതിക കലോത്സവം ആണ് മെക്ക്നോവാ. സാങ്കേതിക മികവ് തെളിയിക്കാനുള്ള മത്സരങ്ങളും എക്ഷിബിഷനുകളും അടങ്ങിയതാണ് കലോത്സവം.

ഇലക്ട്രോണിക്സ് ആന്റ് കമ്യൂണിക്കേഷൻ വിഭാഗം നടത്തുന്ന ടെക്ഫെസ്റ്റ് 

സിവിൽ എഞ്ചിനീയറിംഗ് വിഭാഗം നടത്തുന്ന ടെക്ഫെസ്റ്റ്

കമ്പ്യൂട്ടർ സയൻസ് വിദ്യാർഥികളുടെ ടെക്ഫെസ്റ്റ്

ഇലക്ട്രിക്കൽ വിദ്യാർഥികളുടെ ടെക്ഫെസ്റ്റ്.



</doc>
<doc id="220753" url="https://ml.wikipedia.org/wiki?curid=220753" title="പുത്തൂരു (കർണാടക)">
പുത്തൂരു (കർണാടക)

കർണാടകയിലെ ദക്ഷിണ കന്നഡ ജില്ലയിലെ ഒരു പട്ടണവും പുത്തൂർ താലൂക്കിന്റെ ആസ്ഥാനവുമാണ് പുത്തൂർ (കന്നഡ:ಪುತ್ತೂರು.,"പുത്തൂരു" തുളു:ಪುತ್ತೂರು/കൊങ്കണി:ಪುತ್ತೂರು). മംഗലാപുരം-മൈസൂർ സംസ്ഥാനപാതയിൽ മംഗലാപുരത്തുനിന്ന് 50 കിലോമീറ്റർ അകലെയാണ് ഈ സ്ഥലം. കടൽത്തീരത്തിനും പശ്ചിമഘട്ടത്തിനും ഇടയിലുള്ള മലമ്പ്രദേശമാണിത്. കൃഷിയാണ് ഇവിടുത്തെ പ്രധാന ഉപജീവനമാർഗം. ഇവിടത്തെ ക്യാംപ്ക്കോ ചോക്ലേറ്റ് ഫാക്റ്ററി പ്രസിദ്ധമാണ്. വിവിധ വിദ്യാഭ്യാസ സ്ഥാപനങ്ങളും ആരോഗ്യ കേന്ദ്രങ്ങളും ഇവിടെ പ്രവർത്തിക്കുന്നു. ഇത് ദക്ഷിണ കന്നട ജില്ലയിലെ രണ്ടാമത്തെ വലിയ പട്ടണമാണ്. സംബന്നരുടെ പട്ടണം എന്നും പട്ടണത്തെ വിശേഷിപ്പിക്കാറുണ്ട്. "പുത്തൂർ" എന്ന പേര് വരാൻ പല കാരണങ്ങളും കാണപ്പെടുന്നുണ്ട്. മുത്തുകളുടെ നാട് എന്ന അർത്ഥത്തിൽ "മുത്തൂർ" എന്നത് ലോപിച്ച് "പുത്തൂർ" എന്നായി മാറി എന്നും നിരീക്ഷണമുണ്ട്.

സുള്ളിയ(35 കി.മീ), ഉപ്പിനങ്ങാടി(12 കി.മീ), ബെള്ളാരെ(25 കി.മീ), വിട്ട്ല(15 കി.മീ) തുടങ്ങിയവയാണ് അടുത്തുള്ള മറ്റ് പട്ടണങ്ങൾ.


</doc>
<doc id="220767" url="https://ml.wikipedia.org/wiki?curid=220767" title="ഫെലിക്സ് ബൗംഗാർട്നർ">
ഫെലിക്സ് ബൗംഗാർട്നർ

ഓസ്ട്രിയക്കാരനായ ആകാശച്ചാട്ടകാരൻ ആണ് ഫെലിക്സ് ബൌംഗാർട്നർ. 2012 ഒക്ടോബർ 14 - ൽ 39 (1,28,000 അടി) കിലോമീറ്റർ ഉയരത്തിൽനിന്ന് ചാടി ആകാശച്ചാട്ടത്തിന്റെ റെക്കോഡ് കൈവരിച്ചൂ


</doc>
<doc id="220769" url="https://ml.wikipedia.org/wiki?curid=220769" title="കുന്നതൃക്കോവിൽ സുബ്രഹ്മണ്യക്ഷേത്രം">
കുന്നതൃക്കോവിൽ സുബ്രഹ്മണ്യക്ഷേത്രം

കൊടകര കുന്നതൃക്കോവിൽ ക്ഷേത്രങ്ങൾ തൃശ്ശൂർ ജില്ലയിൽ കൊടകര ജംഗ്ഷനിൽ നിന്നും വടക്കുകിഴക്കുമാറി വെള്ളിക്കുളങ്ങര റൂട്ടിൽ ഒരു കിലോമീറ്റർ അകലെയായി സ്ഥിതി ചെയ്യുന്നു. കുന്നിൻ മുകളിലായി നിലകൊള്ളുന്ന സുബ്രഹ്മണ്യക്ഷേത്രം, കുന്നിന്റെ ഇടത്തട്ടിൽ സ്ഥിതിചെയ്യുന്ന ശിവക്ഷേത്രം, കുന്നിനു താഴെയായുള്ള വിഷ്ണുക്ഷേത്രം എന്നിവ ചേർന്നതാണ്‌ കുന്നതൃക്കോവിൽ ക്ഷേത്രങ്ങൾ. ഇവയിൽ പ്രധാനക്ഷേത്രം കുന്നിന്മുകളിലെ സുബ്രഹ്മണ്യക്ഷേത്രമാണ്‌. കേരളത്തിലെ പഴനി എന്നറിയപ്പെടുന്ന ഇവിടെ പഴനിയിലേതുപോലെ പടിഞ്ഞാറ്‌ ദിശയിലേക്ക് ദർശനമായി കുടികൊള്ളുന്ന സുബ്രഹ്മണ്യപ്രതിഷ്ഠയും, അതിനഭിമുഖമായി മുരുകനെ വന്ദിച്ചുകൊണ്ട് കിഴക്കോട്ടുദർശനമായുള്ള ഹിഡുംബസ്വാമി പ്രതിഷ്ഠയും കാണാം. കൊടകര പൂനിലാർക്കാവ് ക്ഷേത്രസംരക്ഷണസമിതിയാണ്‌ കുന്നതൃക്കോവിൽ ക്ഷേത്രങ്ങളുടേയും പ്രവർത്തനമേൽനോട്ടം നിർവ്വഹിക്കുന്നത്. വൃശ്ചികമാസത്തിലെ സ്കന്ദഷഷ്ഠിയാണ്‌ ഇവിടത്തെ മുഖ്യ ആഘോഷം. കൊടകര ഷഷ്ഠി എന്നറിയപ്പെടുന്ന ഈ ആഘോഷമാണ്‌ കൊടകരയുടെ പ്രദേശികോത്സവം. തൈപ്പൂയവും ആഘോഷിച്ചുവരുന്നുണ്ട്.


</doc>
<doc id="220777" url="https://ml.wikipedia.org/wiki?curid=220777" title="ഗീത ഫൊഗാട്ട്">
ഗീത ഫൊഗാട്ട്

ഭാരതത്തിനു വേണ്ടി ഗുസ്തിയിൽ സ്വർണം നേടുന്ന ആദ്യ വനിതയായ ഇന്ത്യൻ ഗുസ്തി താരമാണ് ഗീത ഫൊഗാട്ട്. 2010 കോമൺവെൽത്ത് ഗെയിംസിൽ 55 കിലോഗ്രാം ഫ്രീസ്റ്റൈൽ ഗുസ്തിയിൽ സ്വർണ മെഡൽ ജേതാവ് ആയതോടു കൂടിയാണ് ഗീത ഈ നേട്ടം കൈവരിച്ചത് . ഒളിമ്പിക്സിൽ ഗുസ്തിക്ക് യോഗ്യത നേടുന്ന ആദ്യ ഇന്ത്യൻ വനിത കൂടിയാണ് . 2012-ൽ അർജുന അവാർഡ് ലഭിച്ചിട്ടുണ്ട്. 2016 ഒക്ടോബറിൽ ഇവരെ ഹരിയാന പോലീസിൽ ഡിജിപി ആയി നിയമിക്കുകയുണ്ടായി. ആമിർ ഖാൻ ദംഗൽ എന്ന സിനിമ നിർമ്മിച്ചത് ഗീതയുടേയും സഹോദരിമാരുടേയും കഥയെ ആസ്പദമാക്കിയാണ്

ഹരിയാനയിലെ ഭിവാനി ജില്ലയിലെബലാലി ഗ്രാമത്തിലാണ് ഗീത ജനിച്ചത്. അച്ഛൻ പ്രശസ്ത ഗുസ്തിക്കാരനും ഇന്ത്യയുടെ പരിശീലകനും ആയിരുന്ന മഹാവീർ സിംഗ് ഫോഗട്ട്. ദ്രോണാചാര്യ അവാർഡ് വരെ ലഭിച്ചിട്ടുള്ള അച്ഛന്റെ ശിക്ഷണത്തിൽ പഠിച്ചു. സ്ത്രീകൾ പൊതുവെ കടന്നുവരാൻ മടിക്കുന്നിടത്ത് മകളെ ഗുസ്തിക്കാരിയാക്കി എന്നത് അന്ന് ചിന്തിക്കാവുന്നതായിരുന്നില്ല.2014  ഗ്ലാസ്‌കോ കോമൺവെൽത്ത് ഗെയിംസിൽ 86 കിലോഗ്രാം ഫ്രീസ്റ്റൈൽ ഗുസ്തിയിൽ വെങ്കല മെഡൽ ജേതാവായ പവൻ കുമാറിനെ വിവാഹം കഴിച്ചു 

ഗീതയുടെ സഹോദരിമായ ബബിതാകുമാരി ഫോഗട്ടും വിനേഷ് ഫോഗട്ടും കോമൺ വെൽത്തിൽ സ്വർണ്ണമെഡൽ ജേതാക്കളാണ്. റിതു ഫോഗട്ട് എന്ന സോദരിയും അറിയപ്പെടുന്ന ഗുസ്തിക്കാരിയാണ്. ഈ സോദരിമാർ ഫോഗട്ട് സോദരിമാർ എന്നപേരിൽ അറിയപ്പെടുന്നു.


</doc>
<doc id="220778" url="https://ml.wikipedia.org/wiki?curid=220778" title="കൊടകര ഷഷ്ഠി">
കൊടകര ഷഷ്ഠി

കൊടകരയുടെ ദേശീയോൽസവം എന്നറിയപ്പെടുന്ന കുന്നതൃക്കോവിൽ ഷഷ്ഠി, വൃശ്ചികമാസത്തിലെ സ്കന്ദഷഷ്ഠി ദിവസം ആഘോഷിക്കുന്നു. കേരളത്തിലെ ആദ്യ ഷഷ്ഠി ആഘോഷം ഇതാണെന്ന് കരുതപ്പെടുന്നു 

ഷഷ്ഠിക്ക് 7 ദിവസം മുൻപേ ക്ഷേത്രം തന്ത്രികൾ സ്വാമിക്ക് കളഭം ആടി കൊടിയേറ്റുന്നതോടെ ഷഷ്ഠി ആഘോഷചടങ്ങുകൾക്ക് തുടക്കമാകുന്നു. ഷഷ്ഠിദിവസം രാവിലെ 4 മണിക്ക് പൂനിലാർക്കാവ് ക്ഷേത്രസംരക്ഷണസമിതിയുടെ ആഭിമുഖ്യത്തിൽ പൂനിലാർക്കാവ് ദേവീക്ഷേത്രത്തിൽ നിന്നും പൂജിച്ച ദ്രവ്യങ്ങൾ കാവടിയിൽ കെട്ടി നാദസ്വരതിന്റെ അകമ്പടിയോടെ ഭക്തജനങ്ങൾ കുന്നതൃക്കോവിൽ ക്ഷേത്രത്തിൽ എത്തി ആദ്യത്തെ അഭിഷേകം നടത്തുന്നു. പിന്നീട് ഭക്തജനങ്ങളുടേയും, കാവടി സെറ്റുകളുടേയും അഭിഷേകങ്ങൾ നടക്കുന്നു. തുടർന്ന് ഓരോരോ കാവടി സെറ്റുകൾ അവരവരുടെ ദേശത്ത് ഭക്തിനിർഭരമായി കാവടിയാടി അഭിഷേകത്തിനായി ക്ഷേത്രത്തിലെത്തുന്നു.

കുന്നതൃക്കോവിൽ മുരുകക്ഷേത്രത്തിലെ പ്രധാന വഴിപാട് പാൽ, ഇളനീർ, പനിനീർ, കളഭം എന്നിവകൊണ്ടുള്ള അഭിഷേകമാണ്‌. കർപ്പൂരം, ഭസ്മം ഇവകൊണ്ടുള്ള ആരാധനയും വിശേഷപ്പെട്ടതാണ്‌.

ഷഷ്ഠിയാഘോഷങ്ങളുടെ ഭാഗമായി ഷഷ്ഠിദിവസം രാവിലെ കുന്നതൃക്കോവിൽ സുബ്രഹ്മണ്യസ്വാമി ക്ഷേത്രത്തിൽ പ്രചാരം നഷ്ടപ്പെട്ടുകൊണ്ടിരിക്കുന്ന കലാരൂപമായ ചെട്ടിക്കൊട്ടും, ശിവക്ഷേത്രത്തിൽ പുള്ളുവൻ പാട്ടും അരങ്ങേറാറുണ്ട്. 

വിവിധ കാവടിസെറ്റുകളുടെ കാവടിയാട്ടം സമാപിക്കുന്നത് പൂനിലാർക്കാവ് ദേവീക്ഷേത്രനടപ്പുരയിലാണ്‌. പൂനിലാർക്കാവ് ക്ഷേത്രത്തിലെ ഉപദേവനും മുരുകസഹോദരനുമായ ശാസ്താവിന്റെ മുൻപിൽ അടുത്തവർഷം വീണ്ടും കാവടിയെടുത്ത് ഷഷ്ഠി ആഘോഷിച്ചുകൊള്ളാം എന്ന് ഉപചാരം ചൊല്ലിപ്പിരിയുന്നതായി ഐതിഹ്യം. 

കൊടകര ഷഷ്ഠി ആഘോഷത്തിൽ സാധാരണയായി 16 കാവടിസെറ്റുകൾ പങ്കെടുക്കുന്നു, 18 കാവടിസംഘങ്ങൾ പങ്കെടുത്തിട്ടുണ്ട്. കാവടി, തകിൽ, നാദസ്വരം, ആന എഴുന്നെള്ളിപ്പ്, പഞ്ചവാദ്യം, ശിങ്കാരിമേളം, പെരുമ്പറ, ബാന്റ് വാദ്യം, മയിലാട്ടം, കരകാട്ടം, നിശ്ചലദൃശ്യങ്ങൾ എന്നിവയോടെയാണ്‌ വിവിധ കാവടിസെറ്റുകൾ പൂനിലാർക്കാവിലേക്ക് എത്തിച്ചേരുന്നത്. ഇതുകൂടാതെ ഓരോ സെറ്റുകളും അതതുദേശങ്ങളിൽ നാടകം, ഗാനമേള, നാടൻ പാട്ട്, സിനിമാറ്റിക് ഡാൻസ് തുടങ്ങി വിവിധ കലാപരിപാടികളും വെടിക്കെട്ടും സംഘടിപ്പിക്കാറുണ്ട്.


</doc>
<doc id="220783" url="https://ml.wikipedia.org/wiki?curid=220783" title="ഘൃഷ്ണേശ്വർ">
ഘൃഷ്ണേശ്വർ

ദ്വാദശജ്യോതിർലിംഗങ്ങളിൽ ഒന്നാണ് ഘൃഷ്ണേശ്വർ(മറാഠി:घृष्णेश्वर). മഹാരാഷ്ട്രയിലെ ഔറംഗാബാദ് നഗരത്തിൽനിനുസമീപമുള്ള ദൗലത്താബാദിൽനിന്നും കേവലം 11കി.മീ അകലെയായാണ് ഈ ക്ഷേത്രത്തിന്റെ സ്ഥാനം. ഘുശ്മേശ്വർ എന്ന നാമത്തിലും ഈ ജ്യോതിർലിംഗം അറിയപ്പെടുന്നു.

ഛത്രപതി ശിവജിയുടെ പിതാമഹൻ മാലോജി ഭോസലെയാണ് ഈ ക്ഷേത്രം 16ആം നൂറ്റാണ്ടിൽ പുനർനിർമിച്ചത്. പിന്നീട് 18ആം നൂറ്റാണ്ടിൽ ഹോൾകർ രാജവംശത്തിലെ മഹാറാണി അഹല്യാബായ് ഹോൽക്കറും ഈ ക്ഷേത്രത്തെ പുനഃരുദ്ധരിക്കുകയുണ്ടായി. കാശിയിലെ വിശ്വനാഥ് ക്ഷേത്രവും, ഗയയിലെ വിഷ്ണുപദ് ക്ഷേത്രവും അഹല്യാബായ് ഹോൽക്കറാണ് പുനർനിർമിച്ചത്. 

ഒരിക്കൽ ഘുശ്മ എന്ന ഒരു ശിവഭക്ത ദിവസവും ശിവലിംഗങ്ങളുണ്ടാക്കി ജലത്തിൽ നിമഞ്ജനം ശിവനെ ആരാധിച്ചു പോന്നിരുന്നു. ഘുശ്മയുടെ പതിയുടെ ആദ്യഭാര്യ വിദ്വേഷിയും അസൂയാലുവും ആയിരുന്നു. ഒരുനാൾ ആ സ്ത്രീ ഘുശ്മയുടെ മകനെ അറുംകൊലയ്ക്ക് വിധേയനാക്കി. ഇതിൽ നൊമ്പരപ്പെട്ടെങ്കിലും ഘുശ്മ തന്റെ ദൈനംദിന പ്രാർത്ഥനമുടക്കിയില്ല. ദുഃഖിതയായ ആ മാതാവ് ശിവലിംഗങ്ങൾ ജലത്തിൽ നിക്ഷേപിക്കുന്നതിനിടയിൽ തന്റെ പുത്രൻ പുനഃജനിക്കുകയുണ്ടായി. ഘുശ്മയുടെ ഭക്തിയിൽ സംപ്രീതനായ ഭഗവാൻ ശിവൻ അവർക്ക് ദർശനം നൽകുകയും ജ്യോതിർലിംഗരൂപത്തിൽ അവിടെ കുടികൊള്ളുകയും ചെയ്തു. 




</doc>
<doc id="220784" url="https://ml.wikipedia.org/wiki?curid=220784" title="ചാൾസ് മൊണ്ടേഗ് ഡൗറ്റി">
ചാൾസ് മൊണ്ടേഗ് ഡൗറ്റി

ഇംഗ്ലീഷ് കവിയും സഞ്ചാരസാഹിത്യകാരനുമായിരുന്നു ചാൾസ് മൊണ്ടേഗ് ഡൗറ്റി. സഫോക്കിൽ തെബേർട്ടൻ ഹാളിലെ റവ. സി.എം. ഡൗറ്റിയുടെ ഇളയ മകനായി 1843 ആഗസ്റ്റ് 19-ന് ജനിച്ചു. ലണ്ടൻ, കേംബ്രിജ് സർവ്വകലാശാല കളിലായിരുന്നു വിദ്യാഭ്യാസം. യൂറോപ്പിലും ലെവന്റിലും വ്യാപകമായി സഞ്ചരിച്ചിട്ടുണ്ട്.

1876-ൽ ഡമാസ്കസിൽ നിന്നായിരുന്നു ഡൗറ്റിയെ പ്രസിദ്ധനാക്കിയ അറേബ്യൻ പര്യടനത്തിന്റെ തുടക്കം. ഹജ്ജ് തീർഥാടകരോടൊപ്പം രണ്ടു വർഷത്തോളം ഖൈബർ, തൈമ, ഹെയിൽ, അനെയ്സ്, ബുറെയ്ദ തുടങ്ങിയ സ്ഥലങ്ങളിൽ സഞ്ചരിച്ച ഇദ്ദേഹം തന്റെ യാത്രാനുഭവങ്ങൾ വിവരിക്കുന്ന "ട്രാവൽസ് ഇൻ അറേബ്യാ ഡെസെർട്ട്" എന്ന ഗ്രന്ഥം 1888-ൽ പ്രസിദ്ധീകരിച്ചു. അക്കാലത്ത് വളരെയൊന്നും ജനശ്രദ്ധയാകർഷിച്ചില്ലെങ്കിലും പിൽക്കാലത്ത് സഞ്ചാരസാഹിത്യരംഗത്ത് ഇതിഹാസ തുല്യമായ സ്ഥാനം ഈ കൃതി നേടുകയുണ്ടായി. തന്റെ യാത്രാനുഭവങ്ങൾ വിവരിക്കുകയെന്നതിനേക്കാൾ "ശുദ്ധ ഇംഗ്ളീഷ്' ഗദ്യത്തിന്റെ മാതൃക കാഴ്ചവയ്ക്കുകയെന്നതായിരുന്നു ഡൗറ്റിയുടെ ലക്ഷ്യം". ഇതിനുവേണ്ടി എലിസബീത്തൻ ശൈലി തന്നെ ഉപയോഗിച്ച ഇദ്ദേഹം ഇംഗ്ലീഷ് ഭാഷയിൽ വാക്യരചനയിലും പദപ്രയോഗത്തിലും പിൽക്കാലത്തുണ്ടായ സകല വ്യതിയാനങ്ങളെയും പാടേ തള്ളിക്കളയുകയാണുണ്ടായത്. ഡൗറ്റിയുടെ ഉദാത്ത ശൈലി വിഭ്രാമകമായി സാധാരണ വായനക്കാർക്ക് അനുഭവപ്പെടാമെങ്കിലും വിദൂരദേശത്തെ തന്റെ ഏകാന്ത സാഹസികതകളെക്കുറിച്ചുള്ള പ്രതീതി വായനക്കാരിൽ ജനിപ്പിക്കാൻ അത് സഹായകമായി.

ജീവിതത്തിന്റെ ശിഷ്ടകാലം കാവ്യോപാസനയ്ക്കു വേണ്ടി നീക്കിവയ്ക്കുകയാണ് ഡൗറ്റി ചെയ്തത്. ഇദ്ദേഹത്തിന്റെ കാവ്യ ശൈലി പൊതുവേ പരുഷമാണെങ്കിലും ഉദാത്തമായ കാവ്യഭാവനയിൽ നിന്നു ജന്മം കൊണ്ട നിരവധി ഖണ്ഡങ്ങൾ കവി പ്രതിഭയ്ക്കു നിദർശനമായി വിളങ്ങുന്നു. നിരവധി മഹാകാവ്യങ്ങളും കാവ്യനാടകങ്ങളും ഇദ്ദേഹം രചിച്ചിട്ടുണ്ട്. 
എന്നിവ ഇക്കൂട്ടത്തിൽ മികച്ചു നിൽക്കുന്നു. 1926 ജനുവരി 20-ന് കെന്റിലെ സിസിങ്ങ് ഹേഴ്സ്റ്റിൽ ഡൗറ്റി അന്തരിച്ചു.



</doc>
<doc id="220788" url="https://ml.wikipedia.org/wiki?curid=220788" title="നാഗേശ്വർ ജ്യോതിർലിംഗം">
നാഗേശ്വർ ജ്യോതിർലിംഗം

ശിവപുരാണത്തിൽ പരാമർശിക്കുന്ന 12 ജ്യോതിർലിംഗങ്ങളിൽ ഒന്നാണ് നാഗേശ്വർ (ശതരുദ്ര സംഹിത,അദ്ധ്യായം.42/2-4, "നാഗേശം ദാരുകാവനേ"). ഭൂമിയിലെ ആദ്യത്തെ ജ്യോതിർലിംഗമാണ് നാഗേശ്വർ എന്നാണ് വിശ്വാസം.

ദ്വാദശജ്യോതിർലിംഗ സ്തോത്രത്തിൽ പറയുന്നത് നാഗേശ്വര ക്ഷേത്രം ദാരുകാവനത്തിലാണെന്നാണ്. ഇന്ന് ഈ ജ്യോതില്ലിംഗക്ഷേത്രത്തിന്റെ യഥാർത്ഥ സ്ഥാനത്തെച്ചൊല്ലി വാദപ്രതിവാദങ്ങൾ നിലനിൽക്കുന്നുണ്ട്. നാഗേശ്വർ എന്നനാമത്തിൽ അറിയപ്പെടുന്ന മൂന്ന് സുപ്രധാനക്ഷേത്രങ്ങൾ ഇന്ത്യയിലുണ്ട്. ഉത്തരാഘണ്ഡിലെ അൽമോറയിലെ ജാഗേശ്വർ ക്ഷേത്രം, ഗുജറാത്തിലെ ദ്വാരകയിലെ നാഗേശ്വർ, മഹാരാഷ്ട്രയിലെ ഔംഢയിലുള്ള നാഗ്നാഥ് എന്നിവയാണ് ആ മൂന്ന് ക്ഷേത്രങ്ങൾ.
ഇതിഹാസങ്ങളിൽ പരാമർശിക്കുന്ന ദാരുകവനത്തിന്റെ യഥാർത്ഥ സ്ഥാനത്തെച്ചൊല്ലി ഇന്ന് വാദപ്രതിവാദങ്ങൾ നിലനിൽക്കുന്നുണ്ട്. ദേവദാരു വൃക്ഷങ്ങളുടെ വനം എന്നർത്ഥം വരുന്ന 'ദാരുവനത്തിൽ' നിന്നാണ് 'ദാരുകാവനം' എന്ന വാക്ക് ഉദ്ഭവിച്ചത് എന്ന് വിശ്വസിക്കുന്നു. ഇതുപ്രകാരം ദേവദാരു വൃക്ഷങ്ങൾ കാണപ്പെടുന്ന വനം ഉത്തരാഘണ്ഡിലെ അൽമോറയിലാണുള്ളത്. ഇന്ത്യൻ ഉപഭൂഖണ്ഡത്തിൽ ദേവദാരു വൃക്ഷങ്ങൾ കാണാൻ സാധിക്കില്ല. ദേവദാരു വൃക്ഷങ്ങൾ ശിവനുമായി വളരെയേറെ ബന്ധമുള്ളതാണെന്ന് ചില കൃതികളിലും പരാമർശിക്കുന്നു. . മുനിമാർ ശിവനെ പ്രസാദിപ്പിക്കുവാനായി ദേവദാരു വൃക്ഷത്തിന്റെ ചുവട്ടിലിരുന്ന് ധ്യാനിച്ചിരുന്നു എന്നാണ് വിശ്വാസം. 

ദ്വാരക, ദാരുകാ എന്നീ വാക്കുകൾ തമില്ലുള്ള സാമ്യം മൂലം ഇവരണ്ടും ഒന്നാണെന്ന് കരുതിപ്പോരുന്നു. ഇതനുസരിച്ചായാൽ നാഗേശ്വര ജ്യോതിർലിംഗം ഗുജറാത്തിലെ ദ്വാരകയിലാണ്. പക്ഷേ ഹിന്ദു ഇതിഹാസങ്ങളീൽ ഒന്നും ദ്വാരകയിലെ വനത്തെകുറിച്ച് പരാമർശിക്കുന്നില്ല. ശ്രീ കൃഷ്ണന്റെ നഗരമാണ് ദ്വാരക. 

വിന്ധ്യാ പർവതപ്രദേശത്താണ് ദാരുകാവനം എന്നും വിശ്വസിക്കപ്പെടുന്നു. ഇതനുവർത്തിച്ച് നാഗേശ്വർ ജ്യോതിർലിംഗം മഹാരാഷ്ട്രയിലെ ഔംഢയിലുള്ള നാഗ്നാഥ് ക്ഷേത്രമാണ്.


</doc>
<doc id="220793" url="https://ml.wikipedia.org/wiki?curid=220793" title="വൈദ്യനാഥ ക്ഷേത്രം (ദേവ്ഘർ)">
വൈദ്യനാഥ ക്ഷേത്രം (ദേവ്ഘർ)

ജാർഖണ്ഡിലെ ദേവ്ഘറിലുള്ള ഒരു പുരാതന ക്ഷേത്രമാണ് വൈദ്യനാഥ് ക്ഷേത്രം (ബൈദ്യനാഥ് ക്ഷേത്രം, ഹിന്ദി: वैद्यनाथ मन्दिर). പന്ത്രണ്ട് ജ്യോതിർലിംഗക്ഷേത്രങ്ങളിൽ ഒന്നായാണ് ഈ ക്ഷേത്രത്തെ കണക്കാക്കുന്നത്. ബാബാ ധാം, ബൈദ്യനാഥ് ധാം എന്നീ പേരുകളിലും ക്ഷേത്രം അറിയപ്പെടുന്നു. പ്രധാന ക്ഷേത്രത്തെ കൂടാതെ ആകെ 21 ക്ഷേത്രങ്ങൾ ചേർന്നതാണ് വൈദ്യനാഥ ക്ഷേത്രസമുച്ചയം.

ഹിന്ദു പുരാണമനുസരിച്ച് രാവണൻ ശിവനെ ആരാധിച്ചിരുന്നത് ഇവിടെവെച്ചാണ്. ഭഗവാൻ ശിവനോടുള്ള ഭക്തിയാൽ തന്റെ പത്തുതലകളും ഒന്നൊന്നായ് അറുത്ത് ശിവന് സമർപ്പിച്ചു എന്നാണ് വിശ്വാസം. ഇതിൽ സംപ്രീതനായ ശിവൻ, ഭൂമിയിലെത്തി പത്ത് ശിരസ്സും നഷ്ടപ്പെട്ട രാവണനെ സുഖപ്പെടുത്തി എന്നാണ് വിശ്വാസം. മുറിവേറ്റ രാവണനെ സുഖപ്പെടുത്തിയതിനാൽ വൈദ്യന്മാരുടെ ദേവൻ എന്നർത്ഥത്തിൽ വൈദ്യനാഥൻ എന്ന് ഭഗവാൻ ശിവൻ അറിയപ്പെടുന്നു.


</doc>
<doc id="220796" url="https://ml.wikipedia.org/wiki?curid=220796" title="വൈദ്യനാഥ ജ്യോതിർലിംഗം">
വൈദ്യനാഥ ജ്യോതിർലിംഗം

ശിവന്റെ പവിത്രമായ ക്ഷേത്രങ്ങളായ പന്ത്രണ്ട് ജ്യോതിർലിംഗങ്ങളിൽ ഒന്നാണ് വൈദ്യനാഥ് ജ്യോതിർലിംഗം. വൈദ്യനാഥ ജ്യോതിർലിംഗത്തിന്റെ യഥാർഥ സ്ഥാനത്തെകുറിച്ച് വാഗ്വാദങ്ങൾ നിലനിൽക്കുന്നുണ്ട്. യഥാർത്ഥ ജ്യോതിർലിംഗക്ഷേത്രം എന്ന് വാദം നിലനിൽക്കുന്നത് ഈ ക്ഷേത്രങ്ങൾ തമ്മിലാണ്.


</doc>
<doc id="220800" url="https://ml.wikipedia.org/wiki?curid=220800" title="അഴകം ദുർഗ്ഗാദേവി ക്ഷേത്രം">
അഴകം ദുർഗ്ഗാദേവി ക്ഷേത്രം

കേരളത്തിൽ തൃശ്ശൂർ ജില്ലയിലെ കൊടകരയിൽ സ്ഥിതിചെയ്യുന്ന ക്ഷേത്രമാണ് അഴകം ദുർഗ്ഗാദേവി ക്ഷേത്രം. മഹാവിഷ്ണുവിന്റെ അവതാരങ്ങിളിൽ ഒന്നായ പരശുരാമനാൽ പ്രതിഷ്ഠിക്കപ്പെട്ട കേരളത്തിലെ നൂറ്റെട്ട് ദുർഗ്ഗാക്ഷേത്രങ്ങളിൽ "വെള്ളിത്തട്ടഴകം" എന്നറിയപ്പെടുന്നത് ഈ ദുർഗ്ഗാക്ഷേത്രമാണ്. പശ്ചിമദിക്കിലേക്ക് ദർശനമായി കുടികൊള്ളുന്ന കന്യാരൂപത്തിലുള്ള ദുർഗ്ഗാദേവിയാണ്‌ പ്രതിഷ്ഠാ സങ്കല്പം. പൊങ്കാല, പ്രതിഷ്ഠാദിനം, ദുർഗ്ഗാഷ്ടമി എന്നിവ വിശേഷമായി ആഘോഷിച്ചുവരുന്നു. കൊടകരയിൽ നിന്നും 2 കിലോമീറ്റർ തെക്കുകിഴക്കായി അഴകം ദേശത്താണ് ക്ഷേത്രം സ്ഥിതിചെയ്യുന്നത്.


</doc>
<doc id="220802" url="https://ml.wikipedia.org/wiki?curid=220802" title="രാഹുൽ ശർമ">
രാഹുൽ ശർമ

ഒരു ഇന്ത്യൻ ക്രിക്കറ്റ് കളിക്കാരനാണ് രാഹുൽ ശർമ ( ) (ജനനം: 30 നവംബർ 1986, ജലന്ധർ, പഞ്ചാബ്). 2006 മുതൽ പഞ്ചാബ് ക്രിക്കറ്റ് ടീമിലെ ഒരു അംഗമാണ് അദ്ദേഹം. ഐ.പി.എൽ. 2011 സീസണിൽ പൂനെ വാരിയേർസ് ടീമിനുവേണ്ടി മികച്ച പ്രകടനം നടത്തിയതോടെയാണ് അദ്ദേഹം ശ്രദ്ധിക്കപ്പെടാൻ തുടങ്ങിയത്. 2011 ഡിസംബർ 11ന് വെസ്റ്റ് ഇൻഡീസിനെതിരായ നാലാം മത്സരത്തിലാണ് അദ്ദേഹം തന്റെ ഏകദിന അരങ്ങേറ്റം കുറിച്ചത്. അരങ്ങേറ്റ മത്സരത്തിൽ തന്നെ 3 വിക്കറ്റ് വീഴ്ത്തി അദ്ദേഹം ശ്രദ്ധ നേടി. 2012 ഫെബ്രുവരി 1ന് ഓസ്ട്രേലിയക്കെതിരെ അദ്ദേഹം തന്റെ ട്വന്റി 20 ക്രിക്കറ്റ്‌ അരങ്ങേറ്റവും കുറിച്ചു.



</doc>
<doc id="220823" url="https://ml.wikipedia.org/wiki?curid=220823" title="മൊഗ്രാൽ">
മൊഗ്രാൽ

കാസർഗോഡ് ജില്ലയിലെ ഒരു ഗ്രാമമാണ് മൊഗ്രാൽ. 

കുമ്പള ഗ്രാമപഞ്ചായത്തിന്റെ ഭാഗമായ മൊഗ്രാലിൽ 2001-ലെ കാനേഷുമാരി കണക്കുകൾ പ്രകാരം 7449 പേർ അധിവസിക്കുന്നുണ്ട്. മൊഗ്രാലിന്റെ തെക്കു ഭാഗത്ത് കൂടി ഒഴുകുന്ന മൊഗ്രാൽപ്പുഴ, മൊഗ്രാലിനെയും സമീപഗ്രാമമായ മൊഗ്രാൽപുത്തൂരിനെയും വേർതിരിക്കുന്നു.

മൊഗ്രാലിലാണ് സംസ്ഥാനത്തെ ഏക യൂനാനി ആശുപത്രി സ്ഥിതി ചെയ്യുന്നത്.


</doc>
<doc id="220834" url="https://ml.wikipedia.org/wiki?curid=220834" title="സ്വപ്നവാസവദത്തം">
സ്വപ്നവാസവദത്തം

ഭാസന്റെ ഏറ്റവും ശ്രേഷ്ഠമായ കൃതിയായി പരിഗണിക്കപ്പെടുന്ന പുരാതനസംസ്കൃതനാടകമാണു് സ്വപ്നവാസവദത്തം അഥവാ സ്വപ്നനാടകം. എന്നെന്നേക്കുമായി നഷ്ടപ്പെട്ടുപോയെന്നു് വിശ്വസിച്ചിരുന്ന ഈ രചനയുടെ ഒരു പ്രതി 1910ൽ കേരളത്തിൽ നിന്നും കണ്ടെടുക്കപ്പെട്ടു. കേരളപാണിനി എ.ആർ. രാജരാജവർമ്മ ഏതാനും വർഷങ്ങൾക്കുള്ളിൽ തന്നെ മൂലനാടകകൃതിയുടെ ഏകദേശം യഥാതഥമായ ഒരു മലയാളം തർജ്ജമ രചിക്കുകയുണ്ടായി. ഭാസനാടകങ്ങൾ പരിശോധിച്ച നിരൂപകന്മാർ അവയെ ഒന്നായി തീയിലെറിഞ്ഞെന്നും സ്വപ്നവാസവദത്തം മാത്രം ആ അഗ്നിപരീക്ഷയെ അതിജീവിച്ചെന്നും ഒൻപതാം നൂറ്റാണ്ടിൽ, കവി രാജശേഖരൻ എഴുതിയിട്ടുണ്ട്.
ഏറെക്കാലമായി നഷ്ടപ്പെട്ടു എന്നു വിശ്വസിച്ചിരുന്ന ഭാസകൃതികൾ 1912-ൽ പുറംലോകത്തെത്തിച്ച അനന്തശയനഗ്രന്ഥാവലിയുടെ പ്രസാധകനായിരുന്ന ടി. ഗണപതി ശാസ്ത്രിയുടെ ഊഹം ഭാസൻ ചാണക്യനും (ക്രിസ്തുവിനു മുമ്പ് മൂന്നാം ശതകം) മുമ്പ് ജീവിച്ചിരുന്നിരിക്കണം എന്നായിരുന്നു. എന്നാൽ ഈ ഊഹം ശരിയായിരിക്കണമെന്നില്ല എന്നു് പിൽക്കാലഗവേഷണങ്ങൾ അനുമാനിക്കുന്നു.

കേരളപാണിനിയുടെ അഭിപ്രായത്തിൽ ക്രിസ്ത്വബ്ദം ഒന്നാം നൂറ്റാണ്ടിനുശേഷമാണു് ഭാസകവി ജീവിച്ചിരുന്നതു്. സ്വപ്നവാസവദത്തത്തിന്റെ മൂലകഥാതന്തുവിന്റെ പ്രായം ഗണിച്ചാണു് അദ്ദേഹം ഈ അഭിപ്രായത്തിൽ എത്തിയിരിക്കുന്നതു്. ഗുണാഢ്യൻ രചിച്ച, ലുപ്തമായിപ്പോയെന്നു വിശ്വസിക്കപ്പെടുന്ന, ബൃഹത്കഥ എന്ന പൈശാചപ്രാകൃതഗ്രന്ഥത്തിലും അതിന്റെ സംക്ഷിപ്തരൂപമായ സോമദേവഭട്ടന്റെ കഥാസരിത്സാഗരം എന്ന സംസ്കൃതകൃതിയിലും സ്വപ്നവാസവദത്തത്ത്ലെ നായകനായ ഉദയനമഹാരാജാവിന്റെ കൂടുതൽ വിശദമായ ജീവിതകഥകളുണ്ടു്. ഗുണാഢ്യൻ ഒന്നാം നൂറ്റാണ്ടിൽ ജീവിച്ചിരുന്ന സാതവാഹനന്റെ സമകാലീനനായിരുന്നു എന്ന വസ്തുതയാണു് പാണിനിയുടെ അനുമാനത്തിനു് ഉപോദ്ബലകം.

തന്റെ കാവ്യമീമാംസയിൽ രാജശേഖരൻ, സ്വപ്നവാസവദത്തത്തെ ഭാസന്റെ രചനയായി ഏടുത്തു പറയുന്നു. കാളിദാസനും ബാണനും ഭാസനെക്കുറിച്ച് പ്രസ്താവിച്ചിട്ടുള്ളതിനാൽ, അവർക്ക് മുമ്പായിരുന്നു ഭാസൻ ജീവിച്ചിരുന്നതെന്ന് അനുമാനിക്കാം. ഭാസന്റെ പ്രതിജ്ഞായൗഗന്ധരായണം എന്ന നാടകത്തിലെ ഒരു പദ്യം, ക്രിസ്തുവർഷാരംഭത്തിനടുത്തു ജീവിച്ചിരുന്ന അശ്വഘോഷന്റെ ബുദ്ധചരിതത്തെ ആശ്രയിക്കുന്നതിനാൽ അശ്വഘോഷനു ശേഷവും, ശൂദ്രകന്റെ 'മൃച്ഛകടികം' ഭാസന്റെ "ദരിദ്രചാരുദത്തൻ" എന്ന അപൂർണ്ണനാടകത്തെ ആശ്രയിക്കുന്നതായി കരുതപ്പെടുന്നതിനാൽ ശൂദ്രകനു മുൻപും ആയിരിക്കണം അദ്ദേഹത്തിന്റെ കാലം. ഈ സൂചനകളെ ആശ്രയിച്ച്, പൊതുവർഷാരംഭത്തിനു ശേഷം, നാലാം നൂറ്റാണ്ടിനപ്പുറമെന്നോ അദ്ദേഹം ജീവിച്ചിരുന്നതായി അനുമാനിക്കപ്പെടുന്നു.

1910-ൽ തിരുവനന്തപുരത്തെ താളിയോലഗ്രന്ഥശേഖരത്തിന്റെ ക്യൂറേറ്റർ ഗണപതി ശാസ്ത്രിക്ക്, പത്മനാഭപുരത്തിനടുത്തുള്ള മണലിക്കര മഠത്തിൽ നിന്നും കൂടിയാട്ടത്തിൽ ഉപയോഗിച്ചിരുന്ന പത്തു സംസ്കൃതരൂപകങ്ങളുടെ താളിയോലഗ്രന്ഥങ്ങൾ ഒരുമിച്ചു് കണ്ടുകിട്ടി.
20 അക്ഷരങ്ങളുടെ പതിപ്പത്തു വരികളുള്ള 105 ഓലകളിലായാണു് ഈ അപൂർവ്വശേഖരം ലഭിച്ചതു്. പഴയ മലയാളം ഗ്രന്ഥലിപിയിൽ എഴുതിയിരുന്ന സംസ്കൃതകൃതികളായിരുന്നു ഇവയിൽ അടങ്ങിയിരുന്നതു്. 300-ലധികം വർഷങ്ങളുടെ പഴക്കമുണ്ടായിരുന്നെങ്കിലും ആദ്യത്തെ പന്ത്രണ്ടു താളുകളിലെ ഏതാനും ഭാഗങ്ങൾ ഒഴിച്ചു് മറ്റെല്ലാ ഓലകളിലേയും എഴുത്തുകൾക്കൊന്നും നാശം സംഭവിച്ചിട്ടുണ്ടായിരുന്നില്ല.അദ്ദേഹത്തിന്റെ പരിശോധനയിൽ ഇവ യഥാക്രമം സ്വപ്നനാടകം, പ്രതിജ്ഞായൗഗന്ധരായണം,പഞ്ചരാത്രം,ചാരുദത്തൻ, ദൂതഘടോൽക്കചം,അവിമാരകം,ബാലചരിതം,മദ്ധ്യമവ്യായോഗം,കർണഭാരം,ഊരുഭംഗംഎന്നീ സംസ്കൃതനാടകങ്ങളാണെന്നു തെളിഞ്ഞു. ഇതുകൂടാതെ, പതിനൊന്നാമതൊരെണ്ണം തുടങ്ങിവെച്ച് ആദ്യത്തെ ഓലയുടെ മറുവശത്തുതന്നെ പെട്ടെന്നു നിന്നുപോയതായും കണ്ടു. അദ്ദേഹത്തിന്റെ പുനരന്വേഷണത്തിൽ, കടുത്തുരുത്തിയ്ക്കടുത്തു് കൈലാസപുരത്തുള്ള ഒരു ജ്യോത്സനായിരുന്ന ഗോവിന്ദ പിഷാരോടിയിൽ നിന്നും അഭിഷേകനാടകം, പ്രതിമാനാടകം എന്നിങ്ങനെ, മേൽപ്പറഞ്ഞവയുടെ അതേ ശൈലിയിൽ എഴുതപ്പെട്ട രണ്ടു നാടകങ്ങൾ കൂടി കണ്ടെടുക്കപ്പെട്ടു. ഇങ്ങനെ മൊത്തം പന്ത്രണ്ടു പൂർണ്ണകൃതികളും ഒരപൂർണ്ണകൃതിയും ഗണപതി ശാസ്ത്രി പരിശോധിച്ച് ക്രമത്തിലാക്കി ടിപ്പണി സഹിതം തിരുവിതാംകൂർ സർക്കാർ അച്ചുകൂടത്തിൽനിന്നും 1912 ഏപ്രിൽ 11 നു് പ്രകാശനം ചെയ്തു. "മഹാമഹിമശ്രീമൂലകരാമവർമ്മകുലശേഖരമഹാരാജന്റെ" കൽപ്പനപോലെ തയ്യാറാക്കി പ്രസിദ്ധീകരിച്ച ഈ 'ഭാസ'കൃതികൾ പിന്നീടു് അനന്തശയനസംസ്കൃതഗ്രന്ഥാവലിയുടെ (അഥവാ ട്രിവാൻഡ്രം സംസ്കൃത സീരീസ്) പതിനഞ്ചാം ശേഖരമെന്ന പേരിൽ ഭാരതത്തിലും പുറത്തുമുള്ള സംസ്കൃത, ഭാഷാ പണ്ഡിതന്മാർക്കിടയിൽ പ്രസിദ്ധമായി.

ഭാസൻ എന്ന പൂർവ്വപ്രസിദ്ധമായ നാടകകാരനെക്കുറിച്ചു് പുരാതനകാലം മുതലേ പല ഭാരതീയരും പരാമർശിച്ചിരുന്നെങ്കിലും അദ്ദേഹത്തിന്റേതായി ഒരൊറ്റ കൃതിപോലും ലഭ്യമായിരുന്നില്ല. എന്നെന്നേക്കുമായി നഷ്ടപ്പെട്ടുപോയി എന്നു കരുതിവന്ന ഭാസസാഹിത്യസർവ്വസ്വമാണു് മിക്കവാറും പൂർണ്ണമായിത്തന്നെ ഒരിടത്തുനിന്നും ഇങ്ങനെ തികച്ചും ആകസ്മികമായി കണ്ടെടുത്തതു്. ഇവയിൽ ചില ഗ്രന്ഥങ്ങളുടെ കൂടുതൽ പതിപ്പുകൾ മൈസൂർ, ചെങ്ങന്നൂർ, ഹരിപ്പാടു് എന്നിവിടങ്ങളിൽ നിന്നും തിരുവിതാംകൂർ കൊട്ടാരം ലൈബ്രറിയിൽ നിന്നുതന്നെയും ഗണപതി ശാസ്ത്രികൾക്കു തന്നെ ലഭ്യമായി.

ഈ പുസ്തകങ്ങൾക്കെല്ലാം പൊതുവായി കാണപ്പെട്ട പല പ്രത്യേകതകളുമുണ്ടായിരുന്നു. ഉപയോഗിച്ചിരിക്കുന്ന ഭാഷ, നാടകം തുടങ്ങുന്ന നാന്ദി ശ്ലോകത്തിന്റെ രൂപം, മംഗളാചരണത്തിന്റെ ക്രമം, നാടകം അവസാനിപ്പിക്കുന്ന 'ഭരതവാക്യത്തിന്റെഘടന, എല്ലാ കൃതികളിലും കാണാവുന്ന രാജപ്രശംസ തുടങ്ങിയവ മറ്റു സംസ്കൃതനാടകങ്ങളുടെ പൊതുസ്വഭാവങ്ങളിൽ നിന്നു വേറിട്ടുനിന്നു. പാണിനിയുടെ ചിട്ടകൾക്കു മുമ്പുള്ള കാലത്തേതുപോലെ ഭാഷയിലെ പ്രകൃതാംശം പ്രകടമായിരുന്നു. പല ശ്ലോകങ്ങളും അപ്പാടെയോ അതേ ശൈലിയിലോ ഒന്നിലധികം ഗ്രന്ഥങ്ങളിൽ പ്രത്യക്ഷമായിരുന്നു. അതു കൂടാതെ, സംസ്കൃതത്തിലെ പുരാതനനാടകങ്ങൾ പിന്തുടരുന്ന പതിവിനു വിപരീതമായി, ഇവയിലൊന്നിലും നാടകകൃത്തിന്റെ പേരുണ്ടായിരുന്നില്ല.

എന്നാൽ 13 നാടകങ്ങളിൽ ഒന്ന്, ഭാസന്റേതെന്ന് സർവസമ്മതമായ സ്വപ്നവാസവദത്തം ആയിരുന്നു. നാടകങ്ങൾക്കു പൊതുവായുള്ള രചനാശൈലിയും സ്വപ്നവാസവദത്തം അവയിൽ ഒന്നായിരുന്നതും പരിഗണിച്ച്, 13 നാടകങ്ങളും ഭാസന്റേതാണെന്ന് ഗണപതി ശാസ്ത്രി വാദിച്ചു. ഈ നാടകങ്ങൾ, സംസ്കൃതത്തിൽ പിൽക്കാലത്തു പ്രതിഷ്ഠനേടിയ നാട്യശാസ്ത്രനിയമങ്ങളുടെ ചട്ടക്കൂടിൽ എഴുതപ്പെട്ടവയല്ല എന്നതും അവയുടെ പൗരാണികതയെ പിന്തുണച്ചു. ശാസ്ത്രിയുടെ അവകാശവാദം വിൽ ഡുറാന്റ് ചോദ്യം ചെയ്യപ്പെട്ടിട്ടുണ്ടെങ്കിലും അവ ഭാസന്റേതാണെന്ന വാദത്തെ പിന്തുണയ്ക്കുന്ന തെളിവുകൾ അവഗണിക്കാനാവത്തവയാണെന്നും അതിനെതിരായി ഉന്നയിക്കപ്പെടുന്ന വാദങ്ങൾ തികവില്ലാത്തവയാണെന്നും മറ്റുള്ളവർ ചൂണ്ടിക്കാണിച്ചിട്ടുണ്ടു്.
ബുദ്ധന്റെ കാലത്തിനടുത്തെങ്ങോ ജീവിച്ചിരുന്ന പുരാതനഭാരതത്തിലെ കാല്പനികനായകൻ ഉദയനന്റെയും അദ്ദേഹത്തിന്റെ പത്നി വാസവദത്തയുടേയും കഥയാണിത്. വാസവദത്തക്കു പകരം മഗധയിലെ രാജകുമാരി പത്മാവതിയെ വിവാഹം കഴിക്കാൻ ഉദയനനെ അദ്ദേഹത്തിന്റെ മന്ത്രി യൗഗന്ധരായണൻ പ്രേരിപ്പിക്കുന്നു. വിവാഹത്തിലൂടെ ലഭിക്കാവുന്ന മഗധയുടെ സഖ്യം ഉദയനനു നേടിക്കൊടുക്കുക എന്നതായിരുന്നു മന്ത്രിയുടെ ലക്ഷ്യം. എന്നാൽ വാസവദത്തയെ അഗാധമായി സ്നേഹിച്ചിരുന്ന ഉദയനൻ മന്ത്രിയുടെ പ്രേരണക്കു വഴങ്ങിയില്ല. 

തുടർന്ന്, വാസവദത്തയുടെ സമ്മതത്തോടെ, അവൾ തീയിൽ വെന്തുമരിച്ചെന്ന കഥ മന്ത്രി പ്രചരിപ്പിക്കുന്നു. അതു വിശ്വസിച്ച രാജാവ് പത്മാവതിയെ വിവാഹം കഴിച്ചെങ്കിലും വിവാഹശേഷവും അദ്ദേഹം പഴയ പത്നിയെ സ്വപ്നം കണ്ടു കഴിയുന്നു. വാസവദത്തയാകട്ടെ, മന്ത്രിയുടെ ഒത്താശയോടെ പത്മാവതിയുടെ അന്തഃപുരത്തിൽ ഒരു സൈരന്ധ്രിയായി കഴിയുന്നു. ഒടുവിൽ, സങ്കീർണ്ണമായ ഒരു സംഭവപരമ്പര, കഥയെ ശുഭാന്ത്യത്തിലെത്തിക്കുന്നു.

ഉത്തരപ്രദേശിലെ കൗശാംബി()യുടെ ചുറ്റും വ്യാപിച്ചുകിടന്നിരുന്ന പ്രാചീനരാജ്യമായിരുന്നു വത്സരാജ്യം. പാണ്ഡവവംശപരമ്പരയിൽപ്പെട്ട ഉദയനൻ എന്ന മഹാരാജാവാണു് ഒരിക്കൽ ഇവിടം ഭരിച്ചുകൊണ്ടിരുന്നതു്.അതിസുന്ദരനും സംഗീതാദി ലളിതകലകളിൽ അത്യാസക്തനുമായിരുന്നു ധീരലളിതനായകനായ ഉദയനൻ. അദ്ദേഹത്തിനു് വാസുകി നൽകിയ ഘോഷവതി എന്നൊരു വീണയുണ്ടായിരുന്നു. ഘോഷവതിയ്ക്കു് കാട്ടിൽനിന്നും മദയാനകളെ ആകർഷിക്കാൻ പോലുമുള്ള ശബ്ദമാധുര്യം ഉണ്ടായിരുന്നുവത്രേ. 'മൃഗയാക്ഷാ: സ്ത്രിയഃ പാനം' എന്നു പരിഗണിച്ചിട്ടുള്ള സപ്തവ്യസനങ്ങളിൽ ഓരോന്നും ഈ രാജാവിനേയും ബാധിച്ചിരുന്നു. എങ്കിലും അതിസമർത്ഥരായ മഹാമന്ത്രി യൗഗന്ധരായണൻ, സേനാപതി രുമണ്വാൻ എന്നിവരുടെ സഹായമുള്ളതിനാൽ രാജ്യം ക്ഷേമൈശ്വര്യങ്ങളോടെ നില നിന്നു.

ഇതേ കാലത്തു് ഉജ്ജയിനി()എന്ന രാജ്യം ഭരിച്ചിരുന്നതു് ചണ്ഡമഹാസേനൻ എന്ന വിരുതുപേർ കൂടി ഉണ്ടായിരുന്ന മഹാസേനൻ ആയിരുന്നു. ഇദ്ദേഹത്തിനു് അംഗാരവതി എന്ന രാജ്ഞിയിൽ ഗോപാലകൻ, പാലകൻ എന്നിങ്ങനെ രണ്ടു പുത്രന്മാരും വാസവദത്ത എന്നൊരു പുത്രിയും ജനിച്ചു. വാസവദത്തയ്ക്കു് അനുയോജ്യനായ ഒരു പുരുഷൻ ഉദയസേനനേ ഉള്ളൂ എന്നു് മഹാസേനനു ബോദ്ധ്യം വന്നു. എന്നാൽ ആത്മാഭിമാനവും ഉത്കർഷാബോധവും മൂലം അദ്ദേഹത്തിനു് ഉദയനനെ അങ്ങോട്ടു ചെന്നു കണ്ടു് കന്യാദാനം നടത്താൻ മടി തോന്നി. നയപരമായി കാര്യം നടത്താൻ അദ്ദേഹം തന്റെ മകളെ വീണാവാദനം പഠിപ്പിക്കാൻ ഉദയനൻ ഉജ്ജയിനിലേക്കു വന്നാൽ കൊള്ളാം എന്നൊരു സന്ദേശം ദൂതൻ വശം കൗശാംബിയിലേക്കയച്ചു. എന്നാൽ വീരനും അഭിമാനത്തിനു് ഒട്ടും കുറവില്ലാത്തവനുമായ ഉദയനൻ വാസവദത്തയെ അങ്ങോട്ടയക്കാൻ പ്രതിസന്ദേശവുമയച്ചു. അന്യോന്യമുള്ള ഈ മത്സരത്തിനൊടുവിൽ, മഹാസേനൻ ഒരു യന്ത്രഗജത്തെ ഉണ്ടാക്കി ഛലം കൊണ്ടു് ഉദയനനെ വശപ്പെടുത്തി ഉജ്ജയിനിയിലേക്കു കൊണ്ടുവന്നു.

<poem>
"ഭാസനാടചക്രേപി ഛേകൈ ക്ഷിപ്തേ പരീക്ഷിതും
സ്വപ്നവാസവദത്തസ്യ ദാഹകോऽഭൂന്ന പാവകഃ"
</poem>

സൂക്തിമുക്താവലിയിൽ രാജശേഖരകവിയുടേതായി കാണപ്പെടുന്ന ഈ ശ്ലോകത്തിന്റെ അർത്ഥം "ഭാസനാടകങ്ങളെല്ലാം വിദ്വാന്മാർ പരീക്ഷയ്ക്കായി തീയിലിട്ടതിൽ സ്വപ്നവാസവദത്തം മാത്രം ദഹിച്ചില്ല" എന്നാണു്. യഥാർത്ഥത്തിൽ ഇപ്രകാരം നടന്നോ എന്നു തെളിവില്ല. ഒരുപക്ഷേ, നാടകത്തിൽ തന്നെ പ്രതിപാദിക്കുന്ന ലാവാണകം എന്ന സ്ഥലത്തെ അഗ്നിബാധയിൽ 'ഛേകന്മാരായ' മന്ത്രിമാരാൽ 'ക്ഷിപ്ത'യായിട്ടും അപായപ്പെടാത്ത വാസവദത്തയുടെ കഥയുമായി സദൃശപ്പെടുത്തി കൃതിയുടെ മാഹാത്മ്യം കാണിക്കാൻ രാജശേഖരൻ വിഭാവനം ചെയ്ത ശ്ലേഷമായിരിക്കാം ഈ ശ്ലോകം എന്നു് രാജരാജവർമ്മ അഭിപ്രായപ്പെട്ടിട്ടുണ്ടു്. 

ഉത്തരരാമചരിതത്തിലെ ഗ്രാവരോദനം (കല്ലുകരയുക) എന്ന സങ്കൽപ്പത്തെ അടിസ്ഥാനമാക്കി,
<poem>"ഭവഭൂതേസ്സംബന്ധാൽ ഭൂധരഭൂരേഖ ഭാരതീ ജാതാ
ഏതത് കൃതകാരുണ്യേ കിമന്യഥാ രോദിതി ഗ്രാവാ"
</poem>
എന്നു് ഒരു കവി എഴുതിയിട്ടുള്ളതുപോലെയായിരിക്കാം ഈ ശ്ലോകശകലവും എന്നു് അദ്ദേഹം സൂചിപ്പിക്കുന്നു.



</doc>
<doc id="220835" url="https://ml.wikipedia.org/wiki?curid=220835" title="ന്യൂടൗൺ (കണെക്റ്റിക്കട്ട്)">
ന്യൂടൗൺ (കണെക്റ്റിക്കട്ട്)

അമേരിക്കൻ ഐക്യനാടുകളിലെ കണക്റ്റിക്കട്ട് സംസ്ഥാനത്ത് ഫെയർഫീൽഡ് കൗണ്ടിയിൽപ്പെട്ട ഒരു പട്ടണമാണ് ന്യൂടൗൺ. 2010ലെ സെൻസസ് പ്രകാരം പട്ടണത്തിലെ ജനസംഖ്യ 27,560 ആണ്. 1705ൽ സ്ഥാപിതമായ പട്ടണം 1711ലാണ് ഇൻകോർപ്പറേറ്റ് ചെയ്യപ്പെട്ടത്.

2012 ഡിസംബർ 14നു ആഡം ലൻസയെന്ന കൊലയാളി തന്റെ അമ്മയെ കൊന്നശേഷം പട്ടണത്തിലെ സാൻഡി ഹുക്ക് എലിമെന്ററി സ്കൂളിൽ അതിക്രമിച്ചുകയറി 20 കുട്ടികളുൾപ്പെടെ 26 പേരെ വധിച്ച സംഭത്തോടെ പട്ടണത്തിലേയ്ക്ക് അമേരിക്കൻ ഐക്യനാടുകളുടെ ദേശീയശ്രദ്ധ പതിഞ്ഞു. 2007ൽ വിർജീനിയ ടെക്കിൽ നടന്ന വെടിവയ്പിൽ 33 പേർ കൊല്ലപ്പെട്ടതിനുശേഷം അമേരിക്കൻ ഐക്യനാടുകളുടെ ചരിത്രത്തിൽ നടന്ന ഏറ്റവും വലിയ സ്കൂൾ വെടിവയ്പ് ദുരന്തമായിരുന്നു സാൻഡി ഹുക്ക് സ്കൂളിൽ സംഭവിച്ചത്.
യുണൈറ്റഡ് സ്റ്റേറ്റ്സ് സെൻസസ് ബ്യൂറോയുടെ കണക്കുപ്രകാരം, ടൗണിന്റെ മൊത്തം വിസ്തീർണ്ണം ആണ്, ഇതിൽ കരപ്രദേശവും ബാക്കി (2.22%) ജലവുമാണ്



</doc>
<doc id="220955" url="https://ml.wikipedia.org/wiki?curid=220955" title="ഉണിത്തിരി">
ഉണിത്തിരി

ക്ഷത്രിയ വിഭാഗത്തിൽപ്പെട്ട ഒരു ജാതിയാണ് ഉണിത്തിരി. കണ്ണൂർ ജില്ലയിൽ കരിവെള്ളൂർ, ചെറുതാഴം പ്രദേശങ്ങളിൽ ഈവിഭാഗത്തിൽ ഉൾപ്പെടുന്നവരുണ്ട്.


</doc>
<doc id="220957" url="https://ml.wikipedia.org/wiki?curid=220957" title="ഓയ്ലർ-ബെർണൂലി ഉത്തരസിദ്ധാന്തം">
ഓയ്ലർ-ബെർണൂലി ഉത്തരസിദ്ധാന്തം

താങ്ങുന്ന ഭാരത്തിനനുസൃതമായി ഉത്തരങ്ങൾക്കകത്തുണ്ടാകുന്ന പ്രതിപ്രവർത്തനങ്ങൾ ബെൻഡിംഗ് മോമെന്റും ഷിയർ ബലവുമാണ്. ഈ പ്രതിപ്രവർത്തനങ്ങൾ ഉത്തരങ്ങളെ ചിലയിടങ്ങളിൽ വക്രമാക്കുന്നു.ചിലയിടങ്ങളിലാകട്ടെ അവയ്ക്ക് സ്ഥാനഭ്രംശം ഉണ്ടാക്കുകയും ചെയ്യുന്നു. ഉത്തരങ്ങളിലുണ്ടാകുന്ന ഈ ഘടനാവ്യതിയാനങ്ങൾ വിശകലനം ചെയ്യുന്നതിനായുള്ള ഒരു സിദ്ധാന്തമാണ് ഓയ്ലർ ബെർണോളി ഉത്തര സിദ്ധാന്തം.

ഡാവിഞ്ചിയുടെകാലത്തും ഗലീലിയോയുടെ കലത്തും ഇത്തരമൊരു ഉത്തരസിദ്ധാന്തം വികസിപ്പിയ്ക്കുന്നതിനുള്ള ശ്രമങ്ങൾ നടന്നിരുന്നു.ഡാവിഞ്ചിയുടെ ശ്രമങ്ങൾ പരാജയപ്പെടുന്നതിനുള്ള കാരണം കലനത്തിന്റെയും ഹൂക്ക് നിയമത്തിന്റെയും അഭാവമായിരുന്നു.എന്നാൽ ഗലീലിയോ പരാജയപ്പെട്ടത് അദ്ദേഹത്തിന്റെ അനുമാനങ്ങളിലുണ്ടായ പിഴവു മൂലമാണ്.



</doc>
<doc id="220960" url="https://ml.wikipedia.org/wiki?curid=220960" title="പുരാതന റോമൻ വാസ്തുവിദ്യ">
പുരാതന റോമൻ വാസ്തുവിദ്യ

പൗരാണിക യവന വാസ്തുവിദ്യയുടെ ഏതാനും ആശയങ്ങൾ ഉൾക്കൊണ്ട്, പുരാതാന റോമിൽ ആവിർഭവിച്ച ഒരു പുതിയ വാസ്തുവിദ്യയാണ് പുരാതന റോമൻ വാസ്തുവിദ്യ(Ancient Roman architecture). 
സാങ്കേതികവിദ്യയും ഇവർ കെട്ടിട നിർമ്മാണത്തിൽ പരമാവധി പ്രയോജനപ്പെടുത്തിയിരുന്നു. പാക്സ് റൊമാന കാലഘട്ടത്തിൽ റോമൻ സാമ്രാജ്യത്തിൽ ഉടനീളം ഈ വാസ്തുശൈലി വ്യാപകമായിരുന്നു.

ഉയർന്ന സാമ്പത്തിക ചുറ്റുപാടും നഗരങ്ങളിലെ അധിക ജനസാന്ദ്രതയും പുരാതന റോമക്കാരെ അവരുടെതായ ഒരു പുതിയ വാസ്തുശൈലിയുടെ തുടക്കത്തിന് വഴിതെളിച്ചു. ഖഗോളങ്ങളുടെയും(വളവുമച്ച്,vault) കമാനങ്ങളുടെയും ഉപയോഗവും അതോടൊപ്പം നിർമ്മാണസാമഗ്രികളുടെ സ്വഭാവസവിശേഷതകളെ കുറിച്ചുള്ള ഗഹനമായ അറിവും, ഗാംഭീര്യദ്യോതകമായ കെട്ടിടങ്ങളുടെ നിർമ്മാണത്തിൽ അഭൂതപൂർവ്വമായ നേട്ടം കൈവരിക്കാൻ റോമക്കാരെ സഹായിച്ചു. റോമൻ അക്ക്വാഡക്റ്റുകൾ, ഡയക്ലീഷൻ(Diocletian), ക്യാരകല്ല എന്നീ സ്നാനഘട്ടങ്ങൾ, കൊളോസിയം തുടങ്ങിയവ ചില ഉദാഹരണം. ഇന്ന് അവശേഷിക്കുന്ന നിർമിതികൾ മിക്കവയും ഏകദേശം പൂർണമായവയാണ് വടക്കൻ സ്പെയ്നിലെ ലൂഗോ നഗത്തിന്റെ ചുറ്റുമതിലുകൾ അത്തരത്തിലൊന്നാണ്.

പൊതു ആവശ്യങ്ങളെ തൃപ്ത്തിപ്പെടുത്താനും പൊതു ജനങ്ങളിൽ മതിപ്പുളവാക്കാനും ഉതകുന്ന രീതികളാണ് പ്രാചീന റോമക്കാർ കെട്ടിടനിർമ്മാണത്തിന് അവലംബിച്ചത്. ഈ ലക്ഷ്യങ്ങൾ നേടിയെടുക്കാൻ റോമക്കർ, യവനരുടെ നിർമ്മാണ-കലാസൗന്ദര്യബോധ സിദ്ധതത്ത്വങ്ങളിൽ മാത്രമായി വാസ്തുവിദ്യയെ പരിമിതപ്പെടുത്തിയില്ല.റോമിലെ പാൻതിയോൺ ഇതിനുദാഹരണമായ് കണക്കാക്കാം. നൂറ്റാണ്ടുകളോളം പ്രവർത്തിച്ചിരുന്ന ഈ മന്ദിരം ഇന്ന് ഒരു സംരക്ഷിത സ്മാരക നിർമിതിയാണ്. പടിഞ്ഞാറൻ അർദ്ധഗോളത്തിലെ തന്നെ പല പൗരാണിക പൊതുകെട്ടിടങ്ങൾക്കും പ്രചോദനമായിരുന്നു പാൻതിയോൺ.

സിമന്റ് കണ്ടുപിടിച്ചത് റോമക്കാരാണ്. സിമന്റും കല്ലുകളും ഉൾപ്പെടുത്തിയുള്ള നിർമിതികളാണ് പുരാതന റോമൻ വാസ്തുവിദ്യയെ പറ്റു പ്രാചീന വാസ്തുവിദ്യകളിൽനിന്നും വ്യത്യസ്തമാക്കുന്നത്. റോമൻ അക്ക്വാഡക്റ്റുകളിൽ കമാനങ്ങളുടെ സാധ്യതകൾ ഇവർ പ്രയോജനപ്പെടുത്തിയിരുന്നു. സാമ്രാജ്യത്തിലുടനീളം ധാരാളം അക്ക്വാഡക്റ്റുകൾ റോമക്കാർ പണീതീർത്തു. റോം നഗരത്തിൽ തന്നെ 11-ഓളം അക്ക്വാഡക്റ്റുകൾ ഉണ്ടായിരുന്നു. അക്വാ ക്ലോദിയ, അനിയോ നോവുസ് എന്നിവ റോമാനഗരത്തിലെ രണ്ട് അക്ക്വാഡക്റ്റുകളുടെ പേരുകളാണ്.



</doc>
<doc id="220963" url="https://ml.wikipedia.org/wiki?curid=220963" title="പുരാതന ഈജിപ്ഷ്യൻ വാസ്തുവിദ്യ">
പുരാതന ഈജിപ്ഷ്യൻ വാസ്തുവിദ്യ

പ്രാചീന ഈജിപ്റ്റുകാരുടെ വാസ്തുവിദ്യയാണ് പുരാതന ഈജിപ്ഷ്യൻ വാസ്തുവിദ്യ(Ancient Egyptian architecture). ചരിത്രത്തിലെ തന്നെ ഏറ്റവും സ്വാധീനിച്ച സംസ്കാരമാണ് പ്രാചീന ഈജിപ്ഷ്യൻ സംസ്കാരം. നൈൽ നദിയുടെ ഇരുകരകളിലുമായ് നിരവധി നിർമ്മിതികൾ പ്രാചീന ഈജിറ്റുകാർ പണിതുയർത്തി. ഇവയിൽ ഏറ്റവും വലുതും ഏറ്റവും സുപ്രസിദ്ധവുമായ നിർമിതികളാണ് ഗിസയിലെ പിരമിഡും സ്ഫിങ്ക്സും. 

തടിയുടെ ദൗർബല്യത്താൽ വെയിലത്തുണക്കിയ മൺ കട്ടകളും, കല്ലും ആയിരുന്നു പ്രാചീന ഈജിപ്റ്റുകാരുടെ പ്രധാന നിർമ്മാണ സാമഗ്രികൾ. കല്ലുകളിൽ ചുണ്ണാമ്പുകല്ലിനായിരുന്നു പ്രാമുഖ്യം, എന്നിരുന്നാലും മണൽക്കല്ലുകളും കരിങ്കല്ലുകളും ഇവർ നിർമ്മാണപ്രക്രിയയ്ക്ക് വിനിയോഗിച്ചിരുന്നു. ശവകുടീരങ്ങൾ, ക്ഷേത്രങ്ങൾ ഇവ നിർമ്മിക്കാനാണ് കല്ലുകൾ പ്രധാനമായും ഉപയോഗിച്ചിരുന്നത്. അതേസമയം രാജകൊട്ടാരങ്ങൾ, കോട്ടകൾ, വീടുകൾ എന്നിവയുടെ നിർമ്മാണത്തിനാണ് കട്ടകൾ ഉപയോഗിച്ചിരുന്നത്. ഈജിപ്ഷ്യൻ പിരമിഡുകളിൽ കൂടുതലും മണൽക്കല്ലിൽ പണിതീരത്തവയാണ്.

നൈൽ നദിയിൽനിന്നും ശേഖരിക്കുന്ന ചേറായിരുന്നു വീടുകളുടെ പ്രധാന നിർമ്മാൺവസ്തു. അച്ചുകളിലാക്കിയ ഈ ചെളി സൂരപ്രകാശത്തിൽ ഉണക്കാൻ വയ്ക്കുന്നു. കട്ടിയായതിനുശേഷം ഇവ നിർമ്മാണപ്രക്രിയയ്ക്ക് ഉപയോഗിച്ചുപ്പോന്നു.

പല പ്രാചീന ഈജിപ്ഷ്യൻ നഗരങ്ങളും ഇന്ന് നാമാവശേഷമായിരിക്കുന്നു. വെള്ളപ്പൊക്ക സാധ്യതയുള്ള നൈലിന്റെ തീരങ്ങളിലായ് നഗരങ്ങൾ കേന്ദ്രീകരിച്ചതാണ് ഒരു കാരണം. ഈജിപ്റ്റിന്റെ ചൂടുള്ള വരണ്ട കാലാവസ്ഥകാരണം ഇന്നും ചില പുരാതന മൺ നിർമിതികൾ ഈജിപ്റ്റിൽ അങ്ങിങ്ങായ് അവശേഷിക്കുന്നുണ്ട്. ദെയ്ർ അൽ-മദീന എന്ന പ്രാചീന ഗ്രാമം ഇതിനൊരുദാഹരണമാണ്. ഉറപ്പുള്ള കൽതറയിൽ പണിതീർത്ത ചില നിർമിതികളും കാലത്തെയും വെള്ളപ്പൊക്കത്തെയും അതിജീവിച്ച് ഇന്നും നിലനിൽക്കുന്നു.

ഈജിപ്റ്റിന്റെ തലസ്ഥാനമായ കെയ്റോയുടെ പ്രാന്തപ്രദേശത്താണ് ഗിസ്സാ പീOഭൂമി സ്ഥിതിചെയ്യുന്നത്. ഇവിടുത്തെ പിരമിഡുകളുടെ സമുച്ചയം വിശ്വപ്രസിദ്ധമാണ്. നെക്രോപോളിസ് എന്നും ഈ പ്രദേശം അറിയപ്പെടുന്നു. പുരാതാന ഗിസാനഗരത്തിൽ നിന്നും ഏകദേശം 8കി.മീ(5 മൈൽ) മാറി മരുപ്രദേശത്താണ് ഈ സമുച്ചയമുള്ളത്. പുരാതന ഈജിപ്റ്റിലെ ഭരണാധികാരിയായിരുന്ന(ഫറവോ) ഖുഫുവിന്റെ മഹാ പിരമിഡും(നിലവിലുള്ള ഏറ്റവും വലിപ്പമേറിയ പിരമിഡ്), അതിനെ അപേക്ഷിച്ച് വലിപ്പത്തിൽ അല്പം ചെറുതായ ഖഫ്രെയുടെ (ഖെഫ്രാൻ) പിരമിഡും മെങ്കവുറിന്റെ പിരമിഡും ചേർന്ന ത്രയമാണ് ഏറ്റവും പ്രശസ്തം. ഇവയ്ക്ക് ചുറ്റുമായ് രാജ്ഞിയുടെ പിരമിഡുകൾ എന്നറിയപ്പെടുന്ന ചെറിയ ചെറിയ സൗധങ്ങളും മഹാ നിർമിതി സ്പിങ്ക്സും സ്ഥിതിചെയ്യുന്നു. 
ഈജിപ്റ്റിലെ ഫറവോ രാജഭരണകാലത്തെ നാലാം രാജവംശ ഫറവോമാർ പണിതുയർത്തിയ പിരമിഡുകൾ അവരുടെ ശക്തിയേയും നിർമ്മാണ വൈദ്ധഗ്ധ്യത്തെയും വെളിപ്പെടുത്തുന്നു. ഗാംഭീര്യമുള്ള ശവകുടീരങ്ങളായി മാത്രമല്ല, തങ്ങളുടെ നാമം എന്നും ഓർമിക്കാൻ കാരണമാകുന്ന നിർമിതികൾ എന്ന ആവശ്യവും മുന്നിൽകണ്ടാണ് ഫറവോമാർ പിരമിഡുകൾ സൃഷ്ടിച്ചത്. ഭീമകാരമായ വലിപ്പവും ലളിതമായ ആകൃതിയും പിരമിഡുകൾ ഈജിപ്റ്റുകാരുടെ നിർമ്മാണ മികവിനെ തുറന്നുകാട്ടുന്നു. 

ലോകത്തിലെ ഏറ്റവും വലിയതും പഴക്കമേറിയതുമായ ഗിസയിലെ മഹാ പിരമിഡ്(ഖുഫുവിന്റെ പിരമിഡ്) ക്രി.മു 2580-നോടടുത്ത് പണിതീർത്തതാണ്. പുരാതന ലോകാൽത്ഭുതങ്ങളിൽ ഇന്നവശേഷിക്കുന്ന ഏക നിർമിതിയും ഈ പിരമിഡാണ്. ക്രി.മു 2532നോടടുത്തായാണ് ഖഫ്രെയുടെ പിരമിഡ് പണീതീർത്തത് എന്ന് കരുതപ്പെടുന്നു. തീവ്രമായ ഉൽക്കർഷേച്ഛയോടെയാണ് ഖഫ്രെ തന്റെ പിരമിഡ് പിതാവായ ഖുഫുവിന്റെ പിരമിഡിനു അടുത്തായ് സ്ഥാപിച്ചത്. അത് ഖുഫുവിന്റെ പിരമിഡിനോളം ഉയമുള്ളതായിരുന്നില്ലെങ്കിലും, അത്തരമൊരു പ്രതീതി സൃഷ്ടിക്കാനായ്, ആ പിരമിഡിന്റേതിനേക്കാളും 33 അടി അധികം ഉയരമുള്ള തറയിലാണ് ഖഫ്രെ തന്റെ പിരമിഡ് പണിതുയർത്തിയത്. തന്റെ പിരമിഡിന്റെ നിർമ്മാണത്തിനൊപ്പം തന്നെ ശവകുടീരത്തിന്റെ കാവൽഭടനായി സ്പിങ്ക്സിന്റെ നിർമ്മാണവും ഖഫ്രെ ആരംഭിച്ചു. മനുഷ്യന്റെ ശിരസ്സും സിംഹത്തിന്റെ ഉടലുമുള്ള ഒരു ബൃഹദ് ശില്പമാണ് സ്ഫിങ്ക്സ്. വളരെ വലിയ മണൽക്കൽ ശിലകളുപ്യോഗിച്ചാണ് ഇത് നിർമിച്ചിരിക്കുന്നത്. ഇതിന്റെ ആകെ ഉയരം ഭൂനിരപ്പിൽനിന്നും 65 അടിയോളം വരും. Menkaure's പിരമിഡിന് ക്രിസ്തുവിനും മുമ്പ് 2490 വർഷത്തോളം പഴക്കം കണാക്കാക്കുന്നു. 213 അടി മാത്രം ഉയരമുള്ള ഈ പിരമിഡാണ് മൂനുപിരമിഡുകളിലും വെച്ച് ഏറ്റവും ചെറുത്.[18] 

മോഷ്ടാക്കളിൽനിന്നും കൊള്ളക്കാരിൽ നിന്നും ശവകുടീരത്തെ സംരക്ഷിക്കാനായി പിരമിഡുകൾക്കുള്ളിൽ പിരമിഡുകൾക്കുള്ളിൽ ചിന്താകുഴപ്പം വരുത്തുന്ന തുരങ്ക്ങ്ങളും ഇടനാഴികളും ഉണ്ടെന്ന വാദം അക്കാലത്ത് പല വ്യക്തികൾക്കുമിടയിൽ നിലനിന്നിരുന്നു. പക്ഷേ ഇത് സത്യമായിരുന്നില്ല. പിരമിഡിന്റെ അകത്തെ ഇടനാഴികൾ വളരെ ലളിതമായി രൂപകല്പന ചെയ്തവയാണ്. നേരെ ശവക്കല്ലറയിലേക്ക് ചെന്നെത്താൻ കഴിയുന്ന വിധത്തിലാണ് അവ നിർമിച്ചത്.
എങ്കിലും പിരമിഡുകൾക്കുള്ളിൽ സമർപ്പിച്ച അമൂല്യ സമ്പത്ത് ചില സമയത്ത് മോഷ്ടാക്കളിൽ നിന്നും രക്ഷപ്പെട്ടില്ല. എങ്കിലും നിർമ്മാണപ്രക്രിയ എളുപ്പമാക്കുന്നതിനായ് പിരമിഡിനകത്ത് ചില തുരങ്കങ്ങൾ പണിതിരുന്നു. ഭൂനിരപ്പിൽനിന്നും എത്രത്തോളം ആഴത്തിൽ ശവകല്ലറ നിർമ്മിക്കാൻ സാധിച്ചു എന്ന് മനസ്സിലാക്കുന്നതിനുവേണ്ടിയാണ് ഇവ ഉപയോഗിച്ചിരുന്നത്. വിവിധ രാജവംശങ്ങളും പിരമിഡ് നിർമ്മാണം മുന്നോട്ടുകൊണ്ടുപോയി. പിലകാലത്ത് സാമ്പത്തികമായ് പ്രതികൂല സാഹചര്യം ഉടലെടുത്തപ്പോഴാണ് അവയിൽ പലതും നിലച്ചത്. മറിച്ച് കൊള്ളക്കാരെ ഭയന്നല്ല.

അടിമകളെ ഉപയോഗിച്ചാണ് പിരമിഡിഡുകളുടെ നിർമ്മാണം നടത്തിയത് എന്ന് വ്യാപകമായ് വിശ്വസിക്കപ്പെടുന്നു. എന്നാൽ മറ്റു ചില പണ്ഡിതരുടെ അഭിപ്രായത്തിൽ കൃഷിയില്ലാതിരുന്ന സമയത്ത് കർഷകരെ പ്രയോജനപ്പെടുത്തിയാണ് പിരമിഡുകൾ നിർമിച്ചത് എന്നാണ്. രണ്ടായാലും രാജാക്കന്മാരുടെ ജീവിതശൈലി വിളിച്ചോതുന്ന പിരമിഡുകൾ അടിമപ്പണിക്കൂടാതെ സൃഷ്ടിച്ചതാകാൻ സാധ്യതയില്ല.

ലക്സോറിൽ നിന്നും 2.5 കി മീ വടക്കായ് നൈൽ നദീ തടത്തിൽ സ്ഥിതിചെയ്യുന്ന പുരാതന ഈജിപ്ഷ്യൻ ക്ഷേത്ര സമുച്ചയമാണ് കർണാക്. പ്രധാനമായും നാലുഭാഗങ്ങളാണ് ഇതിനുള്ളത്. the Precinct of Amon-Re, the Precinct of Montu, the Precinct of Mut and the Temple of Amenhotep IV (dismantled), . കൂടാതെ ഈ നാലുഭാഗങ്ങളേയും സംരക്ഷിക്കുന്ന ചുറ്റുമതിലിനു പുറത്തായ് നിരവധി ചെറു ക്ഷേത്രങ്ങളും കർണാക് സമുച്ചയത്തിലുണ്ട്. 
നിർമ്മാണദൈർഘ്യവും പ്രവർത്തനനിരതമായിരുന്ന കാലയളവുമാണ് കർണാക്കിനെ മറ്റു ഈജിപ്ഷ്യൻ ക്ഷേത്രങ്ങളിൽ നിന്നും വ്യത്യസ്തമാക്കുന്നത്. ക്രി.മു 16ആം നൂറ്റാണ്ടിലാണ് ഇതിന്റെ നിർമ്മാണം ആരംഭിക്കുന്നത്. 30ഓളം ഫറവോമാർ ഇതിന്റെ നിർമ്മാണത്തിൽ പങ്കാളികളായി. തത്ഫലമായാണ് ഈ ക്ഷേത്രസമുച്ചയത്തിന് ഈ ബാഹുല്യവും, സങ്കീർണതയും, വൈവിധ്യവും കൈവന്നത്. അത്യധികം പ്രത്യേകതകളുള്ള ഒരു ക്ഷേത്രസമുച്ചയമാണ് കർണാകിലേത്. അവയിൽ ചിലത് കർണാകിൽ മാത്രം കാണപ്പെടുന്നവയുമാണ്.

ഈജിപ്റ്റിലെ ലക്സോർ നഗരത്തിൽ (പുരാതനകാലത്തെ തീബ്സ് സഗരം) നൈലിന്റെ കിഴക്കൻ തീരത്തായ് സ്ഥിതിചെയ്യുന്ന ഒരു വലിയ പ്രാചീന ക്ഷേത്രസമുച്ചയമാണ് ഇത്. ക്രിസ്തുവിനും മുൻപ് 14-ആം നൂറ്റാണ്ടിൽ ഈജിപ്റ്റിൽ അമെൻഹോട്ടെപ് മൂന്നാമന്റെ(Amenhotep III) ഭരണകാലത്താണ് ഈ ക്ഷേത്രത്തിന്റെ നിർമ്മാണം ആരംഭിക്കുന്നത്. പിന്നീടുവന്ന പല ഭരണാധികാരികളും ഈ ക്ഷേത്രത്തിൽ കൂട്ടിചേർക്കലുകൾ നടത്തി. നിർമ്മാണത്തിന്റെ ആദ്യശിലാസ്ഥാപനത്തിനുശേഷം 100 വർഷംകഴിഞ്ഞ് രാംസെസ്സ് രണ്ടാമന്റെ(Ramesses II) ഭരണകാലത്താണ് ഈ ക്ഷേത്രത്തിന്റെ അനുബന്ധജോലികൾ കൂടുതൽ ഊർജ്ജസ്വലമാകുന്നത്. ഈ രണ്ട് ഫറവോമാരാണ് ഈ ക്ഷേത്രത്തിന്റെ നിർമ്മാണത്തെ കാര്യമായും സ്വാധീനിച്ചവർ. 

ഈജിപ്ഷ്യൻ ക്ഷേത്രങ്ങളുടെ പ്രവേശന ഗോപുരങ്ങൾ പൈലൺ(Pylon) എന്നാണ് അറിയപ്പെടുന്നത്. ലക്സോർ ക്ഷേത്രത്തിന്റെ 79 അടി(24 മീറ്റർ) ഉയരമുള്ള പൈലൺ രാംസെസ്സ് രണ്ടാമന്റെ കാലത്ത് നിർമിച്ചതാണ്. ഈ പൈലോണിൽ രാംസെസ്സിന്റെ ദ്വിഗ്വിജയങ്ങൾ ചിത്രീകരിച്ചിരിക്കുന്നതായ് കാനപ്പെടുന്നു. പിന്നീടുവന്ന ഫറവോമാരും അവരുടെ യുദ്ധവിജയങ്ങൾ ഇവിടെ ആലേഖനം ചെയ്യുകയുണ്ടായി. ക്ഷേത്രത്തിന്റെ പ്രധാന പ്രവേശനകവാടമായ ഈ നിർമിതിയുടെ പാർശ്വങ്ങളിലായ് രാംസെസ്സ് രാജാവിന്റെ ഭീമാകാരമായ 6 ശില്പങ്ങൾ ഉണ്ടായിരുന്നു. 4എണ്ണം ഉപവിഷ്ഠ ശില്പങ്ങളും, 2 എണ്ണം നിൽക്കുന്ന ശില്പങ്ങളും ആയിരുന്നു. നിർഭാഗ്യവശാൽ ഇവയിൽ രണ്ട് ഉപവിഷ്ഠ ശില്പങ്ങളൊഴികെ മറ്റെല്ലാം കാലഹരണപ്പെട്ടു. ക്ഷേത്രത്തിനു മുന്നില്ലായ് സ്ഥപിച്ചിരിക്കുന്ന 82അടിയോളം ഉയരം വരുന്ന ഒബെലിസ്കും( ഉയരമുള്ളതും നാലുവശങ്ങളോടു കൂടിയതുമായ സ്മാരകശിലാസ്തംഭങ്ങളാണ് ഒബെലിസ്കുകൾ) നിർമിച്ചിട്ടുണ്ടായിരുന്നു.

പൈലൺ കവാടം കടന്നുചെല്ലുന്നത് നിരവധി തൂണുകളോടു കൂടിയ ഒരു നടുമുറ്റത്തേക്കാണ്. ക്ഷേത്രത്തിന്റെ ഈ ഭാഗവും രാംസെസ്സ് രാജാവുതന്നെ പണികഴിപ്പിച്ചതാണ്. ഇതും കടന്നാൽ എത്തിചേരുന്നത് Amenhotep മൂന്നാമൻ (Amenhotep) പണിതീർത്ത 100മീറ്ററോളം നീളം വരുന്ന പാർശ്വങ്ങളിൽ തൂൺനിരകളോടുകൂടിയ(colonnade) ഒരു ഇടനാഴിയിലേക്കാണ്. പാപ്പിറസ് മകുടങ്ങളോടുകൂടിയ സ്തംഭങ്ങളാണ് തൂൺനിരയിൽ ഉൾപ്പെടുന്നത്.

തൂൺനിരയ്ക്കും അപ്പുറത്തായ് തൂൺ നടുമുറ്റമുണ്ട്. ഇവയിൽ കിഴക്കുഭാഗത്തുള്ള തൂണുകൾക്കാണ് അധികം കോട്ടം തട്ടാത്തത്. ചില തൂണൂകൾ പണീതീർത്തപ്പോഴുള്ള അതേ നിറത്തോടെ ഇന്നും നിലനിൽക്കുന്നു.



</doc>
<doc id="220964" url="https://ml.wikipedia.org/wiki?curid=220964" title="നവോത്ഥാനകാല വാസ്തുവിദ്യ">
നവോത്ഥാനകാല വാസ്തുവിദ്യ

15, 17 നൂറ്റാണ്ടുകളുടെ ആരംഭകാലത്തിനും മധ്യേ നവോത്ഥാനകാലഘട്ടത്തിൽ യൂറോപ്പിന്റെ വിവിധ ഭാഗങ്ങളിലായ് നിലനിന്നിരുന്ന വാസ്തുവിദ്യയാണ് നവോത്ഥാനകാല വാസ്തുവിദ്യ(Renaissance architecture). ശൈലീപരമായി ഗോതിക് വാസ്തുവിദ്യയുടെ പിന്തുടർച്ചയും ബറോക് വാസ്തുവിദ്യയുടെ മുൻഗാമിയുമാണ് നവോത്ഥാനകാല വാസ്തുവിദ്യ.
ഫ്ലോറൻസിലാണ് നവോത്ഥാന വാസ്തുവിദ്യ ആദ്യമായ് വികസിച്ചത്. വാസ്തുവിദ്വാനും, ശില്പിയുമായിരുന്ന ഫില്ലിപ്പൊ ബ്രണൽസ്കിയാണ് നവോത്ഥാനകാല വാസ്തുവിദ്യയുടെ തുടക്കക്കാരിൽ ഏറ്റവും പ്രമുഖൻ. പിന്നീടത് മറ്റ് ഇറ്റാലിയൻ നഗരങ്ങളിലേക്ക് വ്യാപിക്കുകയായിരുന്നു. ഫ്രാൻസ്, ജർമ്മനി, ഇംഗ്ലന്റ് റഷ്യ തുടങ്ങിയ മറ്റു യൂറോപ്പ്യൻ രാജ്യങ്ങളിലേക്കും കാലാന്താരത്തിൽ ഉചിതമായ മാറ്റങ്ങളോടെ ഈ വാസ്തുശൈലി വ്യാപിച്ചു.

പ്രതിസമത, അനുപാതം, ജ്യാമിതി, നിയതത്വം എന്നി ഘടകങ്ങൾക്കാണ് നവോത്ഥാനകാല വാസ്തുവിദ്യയിൽ കൂടൂതൽ ഊന്നൽ നൽകിയത്. തൂണൂകൾ, മേൽവാതിൽപ്പടികൾ, ചുമർതൂണുകൾ തുടങ്ങിയവയുടെ കൃത്യതയോടേ ക്രമീകരണം കൂടാതെ അർദ്ധവൃത്ത കമാനങ്ങൾ, അർദ്ധഗോള കുംഭമകുടങ്ങൾ, ഭിത്തിമാടങ്ങൾ (niches), aedicules എന്നിവയുടെ ഉപയോഗം മുതലായവ മധ്യകാല മന്ദിരങ്ങളിൽ ഉണ്ടായിരുന്ന സങ്കീർണമായ അനുപാത വ്യവസ്ഥകളെയും, വ്യതിക്രമ ബാഹ്യാകാരത്തെയും ഇല്ലാതാക്കി. 

ഇറ്റലിയിലെ നവോത്ഥാനകാലഘട്ടത്തെ ചരിത്രകാരന്മാർ പ്രധാനമായും മൂന്നായ് വിഭജിക്കുന്നു. [3] 14ആം നൂറ്റാണ്ടിൽ കലാരംഗത്തുണ്ടായ ഉന്നമന കാലത്തെ " മുൻകാല നവോത്ഥാനം(Early Renaissance) " എന്നാണ് കലാചരിത്രകാരന്മാർ വിശേഷിപ്പിക്കുന്നത്. ശിലപ്-ചിത്ര കലകളെ സംബന്ധിച്ചിടത്തോളം ഇത് ശരിയാണെങ്കിൽ കൂടിയും വാസ്തുകലാ രംഗത്ത് ഈ കാലയളവിൽ കാര്യമായ പുരോഗതിയൊന്നുമുണ്ടായിരുന്നില്ല.
14ആം നൂറ്റാണ്ടിലെ നിർമിതികൾ നവോത്ഥാനകാലത്തിന്റെ സൃഷ്ടിയായ് കണക്കാക്കപ്പെടുന്നില്ല. 1400 മുതൽ 1225 വരെയുള്ള വർഷങ്ങളിലെ നിർമിതികളെയാണ് നവോത്ഥാനകാല സൃഷ്ടികൾ എന്ന ഗണത്തിൽ ഉൾപ്പെടുത്തിയിരിക്കുന്നത്. 

ചരിത്രകാരന്മാർ നവോത്ഥാനകാലത്തെ മൂന്നായാണ് വിഭജിക്കുന്നത്: 

മുൻകാല നവോത്ഥാന ഘട്ടത്തിലാണ് വാസ്തുസ്തംഭങ്ങളുടെയും നിയമങ്ങളുടെയും സാധ്യതകളെ ക്രമപ്പെടുത്തിയെടുത്തത്.(താഴെ നൽകിയിരിക്കുന്ന നവോത്ഥാനകാല വാസ്തുവിദ്യയുടെ സവിശേഷതകൾ കാണുക.) പൗരാണിക വാസ്തുവിദ്യയെകുറുച്ചുള്ള കുറിച്ചുള്ള പ0നംനവോത്ഥാനകാല വാസ്തുശൈലികളെയും അലങ്കാരങ്ങളെയും പ്രയോജനപ്പെടുത്തുന്നതിന് വഴിതെളിച്ചു.
മധ്യകാലഘട്ടത്ത് ഉണ്ടായിരുന്നതിൽനിന്നും വിഭിന്നമായി അന്തരത്തിന്(Space) വാസ്തുവിദ്യയുടെ ഘടകം എന്ന നിലയ്ക്ക് പുതിയ മാനങ്ങൾ നവോത്ഥാന കാലത്ത് കൈവന്നു. ആനുപാതികത, ആകൃതി(form), ജ്യാമിതീയ ലയം എന്നിവയ്ക്കനുസൃതമായി അന്തരം രൂപവൽക്കരിക്കപ്പെട്ടു. മധ്യകാല നിർമിതികളിൽ സഹജാവബോധത്തിനനുസൃതമായാണ് അന്തരത്തെ സംയോജിപ്പിച്ചത്.ഫിലിപ്പൊ ബ്രണൽസ്കിയുടെ ഫോറൻസിലെ ബസിലിക ഡി സാൻ ലൊറെൻസോ(വി. ലോറൻസ് ദേവാലയം) (1377–1446)ഇതിനുദാഹരണമാണ്.[6]

ഈ കാലഘട്ടത്തിലെ ആശയങ്ങൾ പൗരാണിക കാലഘട്ടത്തിൽ നിന്നും ഉൾത്തിരിഞ്ഞവയാണ്. സമകാലീന മന്ദിരങ്ങളിൽ പൗരാണിക വാസ്തുശൈലികളുടെ പ്രായോഗികതയെകുറിച്ച് പഠിച്ച ബ്രമാന്റെ (1444–1514) എന്ന വാസ്തുശില്പിയെ ഈ കാലഘട്ടത്തിന്റെ പ്രധിനിധിയായി കണക്കാക്കപ്പെടുന്നു. അദ്ദേഹത്തിന്റെ മോണ്ടോറിയോയിലെ സാൻ പീറ്റ്രോ വൃത്താകൃതിയിലുള്ള റോമൻ ക്ഷേത്രങ്ങളിൽ നിന്നും പ്രചോദനമുൾക്കൊണ്ട് നിർമിച്ചതാണ്. അദ്ദേഹം ക്ലാസിക്കൽ രൂപങ്ങൾക്ക് അടിമപ്പെട്ടിരുന്നുവെങ്കിലും അദ്ദേഹത്തിന്റെ ശൈലിയാണ് 16ആം നൂറ്റാണ്ടിലെ ഇറ്റാലിയൻ വാസ്തുവിദ്യയിൽ മുന്നിട്ടുനിന്നിരുന്നത്.[7] 

ഘനരൂപങ്ങളിലും അന്തരങ്ങളിലും ഊന്നൽനൽകുന്നവിധത്തിലുള്ള ആകൃതികൾ മാനെറിസ് കാലഘട്ടത്തിൽ വാസ്തുശില്പികൾ പരീക്ഷിക്കുകയുണ്ടായി. ഐക്യതയെകുറിച്ചുള്ള(harmony) നവോത്ഥാനകാലത്തെ ആദർശം സ്വതന്ത്രവും കൂടുതൽ ഭാവനാപരവുമായ ലയങ്ങൾക്കും(imaginative rhythms) വഴിതുറന്നു. മാനെറിസ്റ്റ് കാലഘട്ടത്തിലെ ഏറ്റവും പ്രശസ്തനായ ശില്പിയും വാസ്തുവിദ്വാനുമാണ് മൈക്കളാഞ്ചലോ (1475–1564). ഭീമാകാര സ്തംഭങ്ങൾ, കെട്ടിടങ്ങളുടെ പൂമുഖത്തായി തറമുതൽ ഉത്തരം വരെ നീളുന്ന ഭിത്തി സ്തംബങ്ങൾ തുടങ്ങിയവയുടെ സൃഷ്ടി കർതൃത്വം ഇദ്ദേഹത്തിൽ അവരോധിക്കപ്പെട്ടിരിക്കുന്നു.[8] റോമിലെ ക്യാംപിഡോഗ്ലിയൊയിൽ(Campidoglio) ഇവ ഉൾപ്പെടുത്തിയൊരു രൂപകല്പനയാണ് ഇദ്ദേഹം അവലംബിച്ചത്.

പൗരാണിക റോമൻ വാസ്തുവിദ്യയിൽ നിന്നും തീർത്തും വ്യത്യസ്തമാക്കുന്ന ഭാവത്തെയാണ് നവോത്ഥാനകാല വാസ്തുശില്പികൾ സ്വീകരിച്ചത്. എന്നിരുന്നാലും കെട്ടിടത്തിന്റെ ആകൃതിയും ആവശ്യവും കാലനുസൃതമായ് മാറിക്കൊണ്ടിരുന്നു. റോമക്കാർ ഇന്നേവരെ നിർമിച്ചിട്ടില്ലത്തതരത്തിലുള്ള ക്രൈസ്തവ ദേവാലയങ്ങളായിരുന്നു ആദ്യകാല നവോത്ഥാന വാസ്തുവിദ്യയുടെ പ്രധാന നിർമിതികൾ. പക്ഷേ, റോമൻ വാസ്തുവിദ്യയിലെ പോലെ കായികാവശ്യങ്ങൾക്കായുള്ള കെട്ടിടങ്ങൾക്കും സ്നാന ഗൃഹങ്ങൾക്കും നവോത്ഥാനകാല വാസ്തുവിദ്യയിൽ പ്രാധാന്യം ഉണ്ടായിരുന്നില്ല. ഈ കാലഘട്ടത്തിൽ പ്രാചീന സ്തംഭങ്ങളെ അവലോകമചെയ്തും പുനഃസൃഷ്ടിച്ചും പുതിയ ആവശ്യങ്ങൾക്കായ് വിനിയോഗിക്കപ്പെട്ടു.

പരിമാണത്തെ(module) ടിസ്ഥാനമാക്കിയുള്ളതും പ്രതിസമതയുള്ളതും ചതുരാകൃതിയിലുള്ളതുമായവയായിരുന്നു നവോത്ഥാന കാലത്തെ കെട്ടിടങ്ങളുടെ രൂപരേഖ(plan). ഒരു ദേവാലയത്തിൽ ഇടനാഴിയുടെ വീതിയാണ് പലപ്പോഴും അടിസ്ഥാന ഏകകമായി സ്വീകരിച്ചിരുന്നത്. 
ടസ്കൻ, ഡോറിക്, അയോണിക്, കൊറിന്ത്യൻ, കോമ്പസിറ്റ് തുടങ്ങിയ റോമൻ സ്തംഭങ്ങൾ നവോത്ഥാനകാലത്തും ഉപയോഗിച്ചിരുന്നു. ഘടനാപരമായും അല്ലെങ്കിൽ പ്രധാനഭിത്തിയിൽ ചേർന്നു നിൽക്കുന്ന ചുമർതൂണുകളെപോലെ ആലങ്കാരിമായും ഇവ പ്രയോജനപ്പെടുത്തിയിരുന്നു. തൂണുകൾ, ചുമർതൂണുകൾ, entablatures എന്നിവയെ സംയോജിതമായ് ഉപയോഗിക്കാൻ നവോത്ഥാന വാസ്തുശില്പികൾ ശ്രമിച്ചിരുന്നു. ബ്രണാൽസ്കിയുടെ ഓൾഡ് സാക്രിസ്റ്റി (Old Sacristy) (1421–1440) എന്ന കെട്ടിടം ഇത്തരത്തിൽ ആദ്യത്തേതാണ്

അർദ്ധവൃത്താകൃതിയിലുള്ളതോ, വൃത്തഖണ്ഡാകൃതിയിലുള്ളതോ(മാനറിസ്റ്റ് കാലത്ത്) ആയിരുന്നു നവോത്ഥാനകാലത്തെ കമാനങ്ങൾ. Mantuaയിലെ സെയ്ന്റ് ആൻഡ്രിയയിൽ ഭീമാകാരമായ കമാനങ്ങൾ ആദ്യമായ് ഉപയോഗിച്ച വാസ്തുശില്പിയാണ് ആൽബെർറ്റി.
പുറത്തുനിന്നു ദർശിക്കാവുന്നവിധത്തിൽ ഘടനാപരമായ പ്രാധാന്യത്തോടുകൂടിയും, അകത്തുനിന്നു മാത്രം കാണാവുന്ന വിധത്തിൽ ചെറിയ ഭാഗങ്ങൾക്ക് മേൽക്കൂരയായും മകുടങ്ങൾ അഥവാ അർദ്ധകുംഭകങ്ങൾ ഉപയോഗിച്ചിരുന്നു. 
മധ്യകാലഘട്ടത്തിൽ വളരെ അപൂർവമായാണ് അർദ്ധകുംഭകങ്ങൾ നിർമിച്ചിരുന്നത്. എന്നാൽ ബ്രണൽസ്കി രൂപകല്പനചെയ്ത ഫ്ലോറൻസ് ദേവാലയ മകുടം ഒരു വിജയമായതും സെന്റ്. പീറ്റേർസ് ബസിലികയുടെ (1506) രൂപരേഖയിൽ ബ്രമാന്റെ മകുടത്തെ ഉൾപ്പെടുത്തിയതും അർദ്ധകുംഭകങ്ങളെ ദേവലായരൂപകല്പനയിലും മറ്റു മന്ദിരങ്ങളീലും ഒരവിഭാജ്യ(indispensable ) ഘടകമാക്കി.[13]
നിരപ്പായതോ വക്രമായതോ ആയ മച്ചുകൾ ഈ കാലത്ത് നിർമിച്ചിരുന്നു. പലപ്പോഴും ചിത്രങ്ങളാൽ മച്ചുകൾ അലങ്കരിച്ചിരുന്നു.
വതിലുകൾക്കു മുകളിലായ് സമചതുരാകൃതിയിലുള്ള മേൽ വാതിൽ പടികളാണ് മറ്റൊരു പ്രത്യേകത. അവയ്ക്കു മുകളിലായ് ഖണ്ഡാകൃതിയിലോ ത്രികോണാകേതിയിലോ ഉള്ള pediment സ്ഥാപിച്ചിരുന്നു. വാതിലുകൾ ഇല്ലാത്ത പ്രവേശനദ്വാരങ്ങൾ കമാനങ്ങളായാണ് നിർമിച്ചിരുന്നത്. 
ജോഡിയായ് ക്രമീകരിച്ചതും അർദ്ധവൃത്ത കമാനത്തിനകത്ത് ക്രമീകരിച്ചതുമാണ് മിക്ക ജനലുകളും.
കൃത്യമായ് ചെത്തിമിനുക്കിയ കല്ലുകോണ്ടാണ് കെട്ടിടങ്ങളുടെ പുറം ഭിത്തികൾ നിർമിച്ചിരുന്നത്. ചുമരുകളുടെ വക്കുകളിൽ പരുക്കൻ മൂലകല്ലുകൾ ഉപയോഗിച്ചിരുന്നു. Basements and ground floors were often ((rusticated))),
അക്ത്തെ ഭിത്തികൾ എല്ലാം നല്ലപോലെ മിനുസപ്പെടുത്തിയതും വെള്ളഛായം പൂശിയതുമായിരുന്നു. കൂടുതൽ പ്രാധാന്യമുള്ള അകത്തളങ്ങളിൽ 'ഫ്രെസ്കോസ്(frescoes)' എന്നറിയപ്പെടുന്ന പാശ്ചാത്യ ചുമർചിത്രങ്ങളും ഉൾപ്പെടുത്തിയിരുന്നു. 

കല്പണികളിലും, മൂശവാർപ്പുകളിലും ആലങ്കാരിക വിശദാംശങ്ങളും അതീവ സൂക്ഷ്മതയോടെ കൊത്തുപണികൾ ചെയ്തിരുന്നു. പുരാതന റോമക്കർ ഉപയോഗിച്ചിരുന്ന അലങ്കാരങ്ങളുടെ പ0*****നം നവോത്ഥാന വാസ്തുസിദ്ധാന്തതിലെ ഒരു പ്രധാന പ്രമേയമായിരുന്നു. ശില്പങ്ങളും മറ്റും പ്രത്യേക പീ0******ത്തിന്മേലോ, ഭിത്തിമാടങ്ങളിലായോ ആണ് സ്ഥാപിച്ചിരുന്നത്. മുൻകാല വാസ്തുവിദ്യയിലെപോലെ കെട്ടിടങ്ങളുടെ ഭാഗമായല്ല ശില്പങ്ങൾ ഉപയോഗിച്ചത്.

15ആം നൂറ്റാണ്ടിലെ ഇറ്റലി, പ്രത്യേകിച്ച് ഫ്ലോറൻസ് നഗരമായിരുന്നു നവോത്ഥാന വാസ്തുവിദ്യയുടെ ഈറ്റില്ലം. പുതിയൊരു വാസ്തുശൈലി ജന്മംകൊണ്ടത് ഫ്ലോറൻസിൽ വെച്ചായിരുന്നു. പൗരാണിക വാസ്തുവിദ്യയോടുള്ള പണ്ഡീതോചിതമായ സമീപനം അറിവിന്റെ പുതിയൊരുലോകത്തേക്കാണ് വാസ്തുശില്പികളെ ആനയിച്ചത്. വളരെയധികം മേഖലകളെ പുതിയ വാസ്തുവിദ്യ സ്വാധീനിച്ചു

മുൻകാല നവോത്ഥാനത്തിലെ പ്രധാന വാസ്തുശില്പികളായിരുന്നു ബ്രണൽസ്കി, മിഷേല്ലോസ്സോ ആൽബെർടി തുടങ്ങിയവർ.

നവോത്ഥാന വാസ്തുവിദ്യയുടേ തുടക്കക്കാരിൽ അദ്വിതീയനാണ് ഫിലിപ്പൊ ബ്രണൽസ്കി(1377–1446). 'ക്രമം(order)' ആയിരുന്നു ബ്രണാൽസ്കിയുടെ നിർമിതികളുടെ അടിസ്ഥാന ആശയം. 
അദ്ദേഹത്തിന്റെ കാഴ്ചപാടിൽ, ഗോതിക് നിർമിതികളിൽനിന്നും വ്യത്യസ്തമായ് റോമൻ നിർമിതികൾ ഗണിതശാസ്ത്രപരമായ് ഒരു ലളിതമായ ക്രമത്തെ പാലിക്കുന്നതായിരുന്നു. എല്ലാ റോമൻ നിർമിതികളിലും കാണാവുന്ന അനിഷേധ്യമായ ഒരു ചട്ടമാണ് അർദ്ധവൃത്തകമാനങ്ങളുടെ വീതി അതിന്റെ ഉയർത്തിന്റെ രണ്ടിരട്ടിയായിരിക്കും എന്നത്
ഫ്ലോറൻസ് ദേവാലയത്തിന്റെ ഇഷ്ടികകൊണ്ടുള്ള ബൃഹത്തായ അർദ്ധകുംഭകമായിരുന്നു ബ്രണൽസ്കിയുടെ ആദ്യത്തെ നിർമ്മാണ ചുമതല. 14ആം നൂറ്റാണ്ടിൽ എർണോൾഫിയൊ ഡി ക്യാംബിയൊ(Arnolfo di Cambio) എന്ന വാസ്തുശില്പിയാണ് ഫ്ലോറൻസ് ദേവാലയം രൂപകല്പന ചെയ്തത്. പക്ഷേ ആ രൂപരേഖയിൽ ദേവാലയത്തിന്റെ മേൽക്കൂര ഉൾപ്പെട്ടിരുന്നില്ല. 
നവോത്ഥാനകാലത്തെ ആദ്യത്തെ മന്ദിരം എന്ന് വിശേഷിക്കപെടുമ്പോഴും, ബ്രണൽസ്കിയുടെ സാഹസികമായ ഈ ഉദ്യമത്തിൽ എർണോൾഫിയൊ ആസൂത്രണം ചെയ്ത പ്രകാരം ഗോത്തിക് വാസ്തുവിദ്യയിലെ കൂർത്ത കമാനങ്ങളും(ഗോത്തിക് കമാനം), ഗോത്തിക് റിബ്ബുകളും പ്രയോജനപ്പെടുത്തിയിരുന്നു. ശൈലീപരമായ് ഗോത്തിക് രീതിയിൽ കാണപ്പെടുന്നുവെങ്കിലും, ഘടനാപരമായ് പുരാതന റോമിലെ മഹാ അർദ്ധകുംഭകത്തിൽ നിന്നും പ്രചോതനമുൾക്കൊണ്ടാണ് ഫ്ലോറൻസ് ദേവാലയത്തിന്റെ അർദ്ധകുംഭകം നിർമിച്ചിരിക്കുന്നത്.[അവലംബം ആവശ്യമാണ്]] പാന്തിയണിന്റെ അർദ്ധകുംഭകമാണ് ബ്രണൽസ്കിയുടെ നിർമിതിക്ക് അടിസ്ഥാനമായത്. വൃത്താകൃതിയിലുള്ള ഒരു പുരാതന ക്ഷേത്രമായിരുന്നു പാന്തിയൺ. എന്നാൽ ഇന്ന് പാന്തിയൺ ഒരു പള്ളിയായി പരിവർത്തനം ചെയ്യപ്പെട്ടു. പാന്തിയൺ അർദ്ധകുംഭകത്തിന്റെ ഏറ്റവും മുകളിലെ ഭാഗത്തായി 8മീ വ്യാസംവരുന്ന വിധത്തിൽ തുറന്നുവെച്ചിരിക്കുകയാണ്.
ബൃഹത്തായ ആനുപാതത്തിൽ നിർമ്മിക്കപ്പെടുന്ന ഒരു അർദ്ധകുംഭകം ആണികല്ലിന്റെ(keystone) അഭാവത്തിലും ബലിഷ്ഠമായ് നിലനിൽക്കും എന്ന് ബ്രണൽസ്കി മനസ്സിലാക്കിയിരുന്നു. 8 വലിയ റിബ്സ് 16-ലധികം അനുബന്ധ റിബ്സ് ചേർന്നാണ് ഫ്ലോറൻസ് അർദ്ധകുംഭകത്തെ താങ്ങിനിർത്തുന്നത്. [14]
ഫ്ലോറൻസിലെ സാൻ ലൊറെൻസ്സോ, സാന്തോ സ്പിരിറ്റോ ദേവാലയങ്ങളിലാണ് പുതിയ വാസ്തുതത്വങ്ങൾ വർണിച്ചിരിക്കുന്നത്. ലാറ്റിൻ കുറിശിന്റെ ആകൃതിയിലുള്ള ഈ രണ്ട് ദേവാലയങ്ങളും ബ്രണൽസ്കി 1425-നും 142-നും ഇടയിൽ രൂപകല്പന ചെയ്തതാണ്.ഇവ രണ്ടും അനുപാതപ്രമാണത്തെ(modular) അടിസ്ഥാനമാക്കി നിർമിച്ചവയാണ്. തിരശ്ചീനമായ അളവുകളെല്ലാം ഇടനാഷിയുടെ വീതിയുടെ ഗുണിതങ്ങളായിരുന്നു. ലംബമായ അളവുകളും ഇടനാഴിയുടെ വീതിയെ ആശ്രയിച്ചാണ് ഇരുന്നത്. കേന്ദ്രീകൃതമായി ആസൂത്രണം ചെയ്ത നവോത്ഥാനകാലത്തെ ആദ്യ മന്ദിരം 1434-ൽ ബ്രണൽസ്കിയുടെ ഭാവനയിൽനിന്നും പിറന്ന ഫ്ലോറൻസിലെ സാന്റ മറിയ ഡെലി ഏഞ്ചലി എന്ന ദേവാലയമാണ്. കേന്ദ്രത്തിലെ ഒരു അഷ്ടഭുജവും അതിനോടനുബന്ധിച്ച് 8 ചെറിയ കപ്പേളകളും ചേർന്നതാണ് ഈ ദേവാലയത്തിന്റെ രൂപരേഖ. പിന്നീട് ഈ നിർമിതികളെ അവലംബിച്ച് ചെറിയ ചെറിയ മാറ്റങ്ങളോടെ നിരവധി പള്ളികൾ നിർമ്മിക്കപ്പെട്ടു.

നവോത്ഥാനകാലത്തെ മറ്റൊരു പ്രശസ്ത വാസ്തുശില്പിയാണ് ലിയോൺ ബാറ്റിസ്റ്റ ആൽബെർട്ടി(Leon Battista Albert,1402–1472). ജനോവയിലാണ്(Genoa) ഇദ്ദേഹം ജനിച്ചത്.

15ആം നൂറ്റാണ്ടിന്റെ അവസാനത്തിലും 16ആം ന്നൂറ്റാണ്ടിന്റെ ആരംഭകാലത്തുമാണ് നവോത്ഥാനശൈലി പുതിയൊരുമാനം ആർജ്ജിക്കുന്നത്. ബ്രമാന്റെ, ആന്റോണിയൊ ദെ സാഞ്ചലോ തുടങ്ങിയവരായിരുന്നു ഈ കാലഘട്ടത്തിലെ പ്രധാനികൾ. അലങ്കാരങ്ങളും മറ്റും ഈ കാൽഘട്ടത്തിൽ വ്യാപകമായി. The style became more decorated and ornamental, statuary, domes and cupolas becoming very evident. ഉന്നത നവോത്ഥാനം എന്നാണ് ഈ കാലഘട്ടം ചരിത്രത്തിൽ അറിയപ്പെടുന്നത്.

അർബിനോയിൽ(Urbino) ജനിച്ച് ചിത്രകലാരംഗത്തുനിന്നും വാസ്തുകലാരംഗത്തെത്തിയ വ്യക്തിയാണ് ഡൊണാദോ ബ്രമാന്റെ(Donato Bramante 1444-1514). മിലാനിലെ പ്രഭുവായിരുന്ന ലുഡോവിക്കൊ സ്ഫൊർസയുടെ(Ludovico Sforza) കാലത്ത് 20വർഷംത്തിനുള്ളിൽ അനേകം നിർമിതികൾ ഇദ്ദേഹം രൂപകല്പന ചെയ്തു. 1499-ൽ മിലാനിൽ ഫ്രാൻസ് അധികാരം സ്ഥാപിച്ചപ്പോൾ, ബ്രമാന്റെ റോമിലേക്ക് പുറപ്പെട്ടു. അവിടെയും അദ്ദേഹത്തെ പ്രശസ്തി കാത്തിരിക്കുകയായിരുന്നു.
മിലാനിലെ അദ്ദേഹത്തിന്റെ വാസ്തുവിദ്യാപരമായ നേട്ടമായി കണക്കാക്കുന്നത് സാന്റ മറിയ ദെല്ലെ ഗ്രേസിയെ ദേവാലയ മന്ദിരത്തിൽ നടത്തിയ പുതിയ കൂട്ടിചേർക്കലുകളാണ്. ഇത് ഇഷ്ടികകൾ കൊണ്ടുള്ള ഒരു നിർമിതിയാണ്. 
റോമിലെ Tempietto in the Cloister of San Pietro in Montorio യെ "ഒരു ഉത്തമ വാസ്തുരത്നമായാണ്" കണക്കാക്കുന്നത്.
വി. പത്രോസ് രക്തസാക്ഷിത്വം വഹിച്ച സ്ഥാനത്താണ് ഈ ചെറു ദേവാലയം പണിതിരിക്കുന്നത്. അതിനാൽത്തന്നെ റോമിലെ പുണ്യഭൂമിയാണ് ഈ ദേവാലയപ്രദേശം. പുരാതന റോമാക്കാരുടെ പവിത്ര ക്ഷേത്രമായിരുന്ന വെസ്റ്റ ദേവാലയത്തിന്റെ ശൈലിയാണ് ഈ ദേവാലയമന്ദിരത്തിലും അവലംബിച്ചിരിക്കുന്നത്.
വത്തികാനിലും ബ്രമാന്റെ പ്രവർത്തിച്ചിരുന്നു. 1506-ൽ അദ്ദേഹം ജൂലിയസ് രണ്ടാമൻ മാർപ്പാപ്പക്കുവേണ്ടി സെന്റ്.പീറ്റേർസ് ദേവാലയം പുനഃരുദ്ധരിക്കുന്നതിനായുള്ള രൂപരേഖ അംഗീകരിക്കപ്പെട്ടു. ബ്രമാന്റെയുടെ രൂപകല്പനയെ അടിസ്ഥാനമാക്കി ദേവാലയത്തിന് തറക്കല്ലിടുകയും ചെയ്തു. ബ്രമാന്റെയുടെ മരണത്തിനുശേഷം വന്ന മൈക്കളാഞ്ചലോ ബ്രമാന്റെയുടെ രൂപകല്പനയിൽ കുറെയേറെ തിരുത്തലുകൾ വരുത്തി.</sup>

ഒരു സൈനികകുടുംബത്തിലാണ് ആന്റോണിയൊ ദ സേഞ്ചലോയുടെ(Antonio da Sangallo, 1485–1546) [16] ഇദ്ദേഹവും സെന്റ് പീറ്റേർസ് ദേവാലയത്തിനായുള്ള രൂപകല്പന സമർപ്പിച്ചിരുന്നു. റാഫേലിന്റെ മരണശേഷം സെന്റ് പീറ്റേർസ് ദേവാലയത്തിന്റെ നിർമ്മാണചുമതല വഹിച്ച പ്രധാന വാസ്തുശില്പിയാണ് സാഞ്ചലോ. ഫർനേസെ കൊട്ടാരമാണ് (Farnese Palace) ഇദ്ദേഹത്തിന്റെ ഒരു പ്രധാന മന്ദിരം. 1530-ലാണ് ഇതിന്റെ നിർമ്മാണം ആരംഭിക്കുന്നത്.

ഫ്ലോരൻസിലേക്കുവരുന്നതിനും മുൻപ് കുറേ കാലം റാഫേൽ (1483–1520) പെറുഗിയയിലായിരുന്നു. ആന്റോണിയോ സാഞ്ചലോയുമായി ചേർന്ന് സെന്റ് പീറ്റേർസ് ദേവാലയ്ത്തിന്റെ നിർമ്മാണജോലികളിൽ ഇദ്ദേഹം പ്രവർത്തിച്ചിരുന്നു. 
നിരവധികെട്ടിടങ്ങൾ ഇദ്ദേഹം രൂപകല്പ്ന ചെയ്തിട്ടുണ്ട്. മറ്റുവ്യക്തികളാണ് ഇവയിൽ പലതിന്റേയും പണിപൂർത്തീകരിച്ചത്. ഫ്ലോറൻസിലെ പാലസ്സൊ പാന്ദോൾഫിനിയാണ്(Palazzo Pandolfini) റാഫേലിന്റെ ഉൽകൃഷ്ട കെട്ടിടമായി കരുതുന്നത്. "tabernacle" ശൈലിയിലുള്ള ജനലുകളോടുകൂടിയ ഒരു ഇരുനില കെട്ടിടമാണ് ഇത്.

മൈക്കളാഞ്ചലോ, ഗീലിയോ റോമാനോ, ബ്ബാൾഡസ്സർ പെറൂസ്സി, ആന്ദ്രേയ പല്ലാഡിയൊ തുടങ്ങിയവരാണ് മാനേറിസ്റ്റ് കാലത്തെ പ്രതിഭാശാലികൾ.

ഇറ്റലിയിലെ സീയനയിൽ(Siena) ജനിച്ച ഒരു വാസ്തുശില്പിയാണ് ബ്ബാൾഡസ്സർ പെറൂസ്സി(Baldassare Peruzzi,1481–1536). സീയനയിൽ ജനിച്ചെങ്കിലും അദ്ദേഹത്തിന്റെ നിർമിതികൾ പലതും റോമിലാണുള്ളത്. ഉന്നത നവോത്ഥാനകാലത്തെയും മാനേറിസ്റ്റ് കാലത്തെയും ബന്ധിപ്പിക്കുന്ന പാലമായാണ് ഇദ്ദേഹത്തിന്റെ നിർമിതികളെ കണക്കാക്കുന്നത്. അദ്ദേഹത്തിന്റെ വില്ലാ ഫർണേസിന (Villa Farnesina,1509) ഒരു പ്രശസ്ത നിർമിതിയാണ്. ചുമർചിത്രങ്ങളാണ് ഇതിനെ മറ്റുള്ളവയിൽനിന്നും വ്യത്യസ്തമാക്കുന്നത്. റോമിലെ Palazzo Massimo alle Colonne ആണ് പെറൂസ്സിയുടെ ഏറ്റവും പ്രസിദ്ധമായ നിർമിതി. വീഥിയിലെ വളവുകൾക്കനുസ്സരിച്ചുള്ള വക്രമായ മുഖമാണ് ഈ കെട്ടിടത്തിന്റെ പ്രത്യേകത. 

നവോത്ഥാന വാസ്തുവിദ്യയുടെ മുഖമുദ്രയാണ് മൈക്കളാഞ്ചലോയുടെ (Michelangelo Buonarroti, 1475–1564) നിർമിതികൾ. വാതുശില്പി മാത്രമായിരുന്നില്ല അദ്ദേഹം. ചിത്രകല, ശില്പകല എന്നിമേഖലകളിലെ അദ്ദേഹത്തിന്റെ പ്രാവീണ്യം നവോത്ഥാനകാലത്തെ ഏറ്റവും വലിയ മാറ്റങ്ങൾക്കാണ് വഴിതുറന്നത്. ലൊറെൻഷ്യൻ ഗ്രന്ഥശാലയുടെ അകത്തളങ്ങളും, സെന്റ്. പീറ്റേർസ് ബസിലിക്ക, സാൻ ലൊറെൻസോ മഠം എന്നിവിടങ്ങളിലെ ചുവർചിത്രങ്ങൾ അദ്ദേഹത്തിന്റെ പ്രാഗൽഭ്യം വെളിവാക്കുന്നതാണ്. 'നവോത്ഥാനകാലത്തിന്റെ ഏറ്റവും മഹത്തായ നിർമിതി' എന്നാണ് സെന്റ്. പീറ്റേർസ് ദേവാലയം അറിയപ്പെടുന്നത്. നിരവധി വാസ്തുവിദ്വാന്മാരുടെ ആശയങ്ങളിൽനിന്ന് രൂപംകൊണ്ടതാണ് ഈ ദേവാലയം.
റാഫേലിംറ്റെ ശിഷ്യനായിരുന്നു ഗീലിയൊ റൊമാനൊ(Giulio Romano,1499–1546). റാഫേൽ വത്തിക്കാനുവേണ്ടി ചെയ്ത പല പദ്ധതികളിലും റൊമാനൊ ഒരു സഹായിയായി കൂടെയുണ്ടായിരുന്നു. വാസ്തുശില്പി, ചിത്രകാരൻ, ശില്പി എന്നീനിലകളിൽ അദ്ദേഹത്തിന്റെ കഴിവുകൾ പ്രകടിപ്പിച്ചിരിക്കുന്ന നിർമിതിയാണ് മാൻടോവയിലുള്ള(Mantua ) പാലസ്സൊ ടെ (Palazzo Te). 1524 മുതൽ 1534വരെയായിരുന്നു ഇതിന്റെ നിർമ്മാണകാലയളവ്.

സെന്റ് പീറ്റേർസ് ദേവാലയത്തിന്റെ മകുടം ഒരു യാഥാർത്ത്യമാക്കിയ വാസ്തുശില്പിയാണ് ഗിയാക്കോമൊ ഡ്ഡെല്ലാ പോർട്ടാ (c.1533–1602),

16ആം നൂറ്റാണ്ടിന്റെ തുടക്കത്തിൽ ഫ്രാൻസും വടക്കൻ ഇറ്റലിയും തമ്മിലുണ്ടായിരുന്ന യുദ്ധങ്ങൾ നവോത്ഥാന ശൈലിയെ ഫ്രാൻസിലെത്തിക്കുകകൂടി ചെയ്തു. ഫ്രാൻസിലെ ലൊയ്ർ താഴ്വരയിൽ(Loire Valley) നവോത്ഥാനശൈലിയുള്ള മന്ദിരങ്ങളുടെ നിർമ്മാണതരംഗം തന്നെ ആഞ്ഞടിക്കുകയുണ്ടായി. ഫ്രാൻസിൽ അനേകം ഷാറ്റൗകൾ(ഫ്രാൻസിന്റെ നാട്ടിൻപുറങ്ങളിലുള്ള മണിമാളികകൾ) നിർമ്മിക്കപ്പെട്ടു. ഷാറ്റൗ ഡെ'ആംബൊയ്സ്( Château d'Amboise (c. 1495)) ഇതിനുദാഹരണം. ഡാവിഞ്ചി ഈ ഷാറ്റോയുടെ നിർമ്മാണപ്രക്രിയകളിലാണ് തന്റെ അവസാനനാളുകൾ ചിലവിട്ടത്.[14][20]

രാജ്ഞി എലിസബത്ത് I ന്റെ ഭരണകാലത്താണ് ഇംഗ്ലണ്ടിൽ നവോത്ഥാനശൈലി എത്തുന്നത്.

ഇറ്റാലിയൻ നവോത്ഥാനശൈലിയെ പിന്തുണച്ച ഇംഗ്ലന്റിലെ ഒരു വാസ്തുശില്പിയായിരുന്നു ഇനീഗൊ ജോൺസ് (Inigo Jones , 1573–1652) ഇറ്റലിയിൽ ചെന്ന് വാസ്തുവിദ്യ അഭ്യസിച്ച ഇദ്ദേഹത്തെ ഏറ്റവുമധികം സ്വാധീനിച്ചത് ആന്ദ്രേയ പല്ലാഡിയോയാണ്. പുതിയ വാസ്തുപ്രസ്ഥാനത്തെ കുറിച്ച് വളരെയധികം ഉത്സുകനായാണ് ജോൺസ് ഇംഗ്ലന്റിലേക്ക് 1616മടങ്ങിയത്. ഗ്രീൻവിച്ചിലുള്ള രാജ്ഞിയുടെ കൊട്ടാരവും(1616) വൈറ്റ് ഹാളിലുള്ള ബാങ്ക്വെറ്റിക് ഭവനവും(Banqueting House) അദ്ദേഹം നവോത്ഥാനശൈലിയിൽ പണിതീർത്തു.. .[14][32]

ഇറ്റലിയിലെ നവോത്ഥാനം ജർമ്മനിയിലെ തത്ത്വചിന്തകരെയും സാഹിത്യകാരന്മാരെയും ഹഠാതാകർഷിച്ചു. ഇറ്റലി സന്ദർശിച്ച ജൊഹാൻസ് റിചിൻ(Johannes Reuchlin), ആൽബെർറ്റ് ദ്യൂറെർ(Albrecht Dürer) തുടങ്ങിയ ജർമൻ കലാകാരൻമാർ തന്റെ നാട്ടിലെ നവോത്ഥാനശൈലിയുടെ വക്താക്കളായി. ലാന്റ്ഷട്ട് ഭവനം, ഹീഡ്ൽബെർഗ്ഗ്, ഔസ്ബെർഗ്ഗ് എന്നിവിടങ്ങളിലെ കോട്ടസൗധങ്ങൾ (കാസ്ലുകൾ,castle) എന്നിവയാണ് സുപ്രധാന ജർമ്മൻ നവോത്ഥാന നിർമിതികൾ. വടക്കൻ ആൽപ്സ് പ്രദേശത്തെ ഏറ്റവും വലിയ നവോത്ഥനശൈലിയിലുള്ള ദേവാലയമാണ് മ്യൂണിക്കിലെ സെന്റ്. മൈക്കിൾ ദേവാലയം. ഡ്വൂക് വില്യം അഞ്ചാമന്റെ ഭരണത്തിങ്കീഴെ 1583 മുതൽ 1597 വരെയുള്ള കാലത്താണ് ഈ ദേവാലയം പണിയുന്നത്. റോമിലെ ചർച് ഒഫ് ഗേസു-വിൽനിന്ന് പ്രചോദനം ഉൾക്കൊണ്ട് ഒരു ആത്മീയകേന്ദ്രം എന്നനിലയ്കാണ് ഇതിന്റെ നിർമ്മാണം ആരംഭിക്കുന്നത്. ഈ ദേവാലയത്തിന്റെ വാസ്തുശില്പി ആരാണെന്ന് വ്യക്തമല്ല[14][15][20]

15ആം നൂറ്റാണ്ടിന്റെ അവസാന ദശകങ്ങളിൽ ഗോതിക് ശൈലിയുമായ് ഇടചേർന്നാണ് സ്പെയിനിൽ നവോത്ഥാനശൈലി ആവിർഭവിക്കുന്നത്. പുതിയ ശൈലി പ്ലാറ്റെറെസ്ക്വ്(Plateresque) എന്നാണ് ഈ പുതിയ ശൈലി അറിയപ്പെട്ടത്. പ്ലാറ്റേഴ്സ്(Plateros) എന്നാൽ വെള്ളിപണിക്കാർ(silversmiths) എന്നർത്ഥം. അവരുടേതുപോലെയുള്ള അലങ്കാരപ്പൺകൾ കെട്ടിടത്തിന്റെ മുഖങ്ങളിൽ ചെയ്തിരിക്കുന്നതിനാലാണ് പ്ലാറ്റെറെസ്ക്വ് എന്ന നാമം സ്പെയിനിലെ നവോത്ഥാനശൈലിക്ക് കൈവന്നത്. 
പതിനാറാം നൂറ്റാണ്ടിന്റെ മധ്യത്തോടടുത്ത് പെഡ്രോ മാഷ്വാ(Pedro Machuca), ജുവാൻ ബാത്തിസ്താ ദെ തൊലേദൊ(Juan Bautista de Toledo) , ജുവാൻ ദെ ഹെറീറ തുടങ്ങിയ വാസ്തുശില്പികളുടെ പ്രയത്നഫലമായി പുതിയ മന്ദിരങ്ങൾ ജന്മംകൊണ്ടു.ചാൾസ് അഞ്ചാമൻ രാജാവിന്റെ ഗ്രനഡയിലുള്ള കൊട്ടാരം, എസ്കോറിയൽ എന്നിവ സ്പാനിഷ് നവോത്ഥാനവാസ്തുവിദ്യയ്ക്ക് ഉദാഹരണാങ്ങളാണ്.[14][15][20]

സ്പെയിനിലേതുപോലെ പടിപടിയായാണ് നവോത്ഥാനശൈലി പോർചുഗലിലും പ്രയോഗത്തിൽ വന്നത്. മന്യൂലിൻ(Manueline) എന്നാണ് പറങ്കികൾക്കിടയിൽ ഈ ശൈലി അറിയപ്പെട്ടത്. സ്പെയ്നിൽ നിലനിന്നിരുന്ന ഇസ്സബെല്ലൈൻ ഗോത്തിക്ശൈലിക്ക്(Isabelline Gothic) ഏകദേശം സമാനമാണ് മന്യൂലിനും. ബെലേം ഗോപുരം(Belém Tower), ജെറോണിമസ് മഠം(Jerónimos Monastery) എന്നിവ മന്യൂലിന് ഉദാഹരണങ്ങളാണ്.
ജോൺ മൂന്നാമൻ രാജാവിന്റെ കാലത്താണ് 'ശുദ്ധമായ' നവോത്ഥാനശൈലിയിൽ തീർത്ത മന്ദിരങ്ങൾ പ്രത്യക്ഷപ്പെടുന്നത്. റ്റോമറിലെ നോസ്സ സെനോറ ദ കൊൻസീക്യഒ പള്ളി(Chapel of Nossa Senhora da Conceição,1532–40), പോർട്ട എസ്പെസിയൊസ ഒഫ് കോയിംബ്ര ദേവാലയം(1565–87) എന്നിവയാണ് അവ.[14]

പോളിഷ് നവോത്ഥാനകാല വാസ്തുവിദ്യയെ മൂന്നുഘട്ടങ്ങളായി വിഭജിച്ചിട്ടുണ്ട്. "ഇറ്റാലിയൻ നവോത്ഥാനം" എന്നാണ് ഒന്നാം ഘട്ടം അറിയപ്പെടുന്നത്. 1500-മുതൽ 1550വരെയുള്ള അരശതാബ്ദത്തോളം പോളന്റിൽ ഈശൈലി ശക്തമായിരുന്നു. ഇറ്റലിയിൽനിന്നുള്ള, പ്രത്യേകിച്ച് ഫ്ലോറൻസിൽനിന്നുള്ള വാസ്തുശില്പികളാണ് ഈ കലഘട്ടത്തിൽ പോളന്റിലെ പലനിർമിതികളും രൂപകല്പനചെയ്തത്. ഫ്രാൻസിസ്കൊ ഫിയൊറെന്റിനൊ(Francesco Fiorentino), ബർത്തലോമിയൊ ബെറേസ്സി (Bartolomeo Berrecci) എന്നീ പ്രഗൽഭരും ഇതിൽ ഉൾപ്പെടുന്നു.
രണ്ടാം ഘട്ടമായപ്പോഴേക്കും(1550–1600) നവോത്ഥാനവാസ്തുവിദ്യ പോളന്തിൽ സർവ്വസാധാരണമായി. നെതർലന്റ്സിൽനിന്നുള്ള ശില്പികളും അതിനെ സ്വാധീനിച്ചു. 
മാനേറിസ്റ്റ് ബറോക്ക് ശൈലികൾക്കാണ് മൂന്നാം ഘട്ടത്തിൽ(1600–50) പ്രാധാന്യം കല്പിച്ചത്.[33]



</doc>
<doc id="220971" url="https://ml.wikipedia.org/wiki?curid=220971" title="വിവാൻ സുന്ദരം">
വിവാൻ സുന്ദരം

പ്രമുഖനായ ഒരു ഇന്ത്യൻ ചിത്രകാരനാണ് വിവാൻ സുന്ദരം (ജനനം:1943). ചിത്രങ്ങൾ, ശിൽപങ്ങൾ, പ്രിൻറുകൾ, ഫൊട്ടോഗ്രഫി, ഇൻസ്റ്റലേഷൻ, വിഡിയോ ആർട് എന്നിങ്ങനെ വിവിധ മുഖങ്ങളുണ്ട് വിവാന്റെ കലാലോകത്തിന്. സഫ്ദർ ഹാഷ്മി മെമ്മോറിയൽ ട്രസ്റ്റ്, കസൗലി ആർട് സെൻറർ തുടങ്ങിയവയുടെ സ്ഥാപകാംഗം കൂടിയാണു വിവാൻ.
സിംലയിൽ ജനനം. ലണ്ടനിലെ സ്കൂളിൽ പഠനത്തിനു ശേഷം രാജ്യത്തെ മുൻനിര ചിത്രകാരന്മാരിൽ ഒരാളായി വളർന്ന ഇദ്ദേഹത്തിൻറെ കല ഭിത്തിയിൽ തൂങ്ങുന്ന ദ്വിമാന ചിത്രങ്ങളിൽ മാത്രമൊതുങ്ങുന്നില്ല. പ്രശസ്ത ഫൊട്ടോഗ്രഫർ ഉമ്രാവോ ഷേർഗിലാണ് മുത്തച്ഛൻ. അമ്മയുടെ സഹോദരിയും പ്രമുഖ ചിത്രകാരിയുമായ അമൃതാ ഷെർഗിലിന്റെ സൃഷ്ടികളും വിവാന്റെ കലാലോകത്തെ സ്വാധീനിച്ചതായി വിലയിരുത്തപ്പെട്ടിട്ടുണ്ട്. 1966 ൽ ലണ്ടനിൽ ആദ്യ പ്രദർശനം നടത്തി."ദ "ഹൈറ്റ്സ് ഓഫ് മാച്ചു പീച്ചു", ദ ഡിസ്ക്രീറ്റ് ചാം ഓഫ് ദ ബൂർഷ്വാസി ആൻഡ് ദ ഇൻഡ്യൻ എമർജൻസി" എന്നീ പരമ്പരകൾ അദ്ദേഹത്തിന്റെ രാഷ്ട്രീയാഭിമുഖ്യം കൊണ്ട് പ്രശസ്തമാണ്.

ഇന്ത്യയിൽ നടന്ന ആദ്യ ബിനലെ, കൊച്ചി-മുസിരിസ് ബിനലെയിൽ വിവാൻ 'ബ്ലാക്ക് ഗോൾഡ് ' എന്ന ഇൻസ്റ്റലേഷൻ പ്രദർശിപ്പിച്ചിരുന്നു. മുസിരിസിൽ നിന്നു ഖനനം ചെയ്തെടുത്ത, നൂറ്റാണ്ടുകൾ പഴക്കമുള്ള മൺപാത്രങ്ങളുടെ അവശിഷ്ടങ്ങളാണ് ഇൻസ്റ്റലേഷന് ഉപയോഗിച്ചിരിക്കുന്നത്. ആ ചെറു കഷണങ്ങൾ പലവിധത്തിൽ കൂട്ടിച്ചേർത്തും നിരത്തിവെച്ചും കെട്ടിയുയർത്തിയും ഒരു നഗരരൂപത്തിന്റെ പുനഃസൃഷ്ടിയാണ് വിവാൻ സുന്ദരം നടത്തിയിരിക്കുന്നത്. മുസിരിസിന്റെ ശക്തമായ വാണിജ്യബന്ധങ്ങൾ സൂചിപ്പിക്കാൻ കുരുമുളകും ഉപയോഗിച്ചിരിക്കുന്നു. ഈ സൃഷ്ടിയുടെ വിവിധ ഘട്ടങ്ങളത്രയും ചിത്രീകരിച്ച് ഒരു വീഡിയോ ഇൻസ്റ്റലേഷനും ബിനാലെയിൽ തയാറാക്കിയിട്ടുണ്ട്. 13 മിനിട്ടുള്ള ഈ വിഡിയോയിൽ ശബ്ദമില്ല.



</doc>
<doc id="220973" url="https://ml.wikipedia.org/wiki?curid=220973" title="കർട്ട് ജോൺ ഡ്യൂകേസി">
കർട്ട് ജോൺ ഡ്യൂകേസി

അമേരിക്കൻ തത്ത്വചിന്തകനും വിദ്യാഭ്യാസ വിചക്ഷണനുമായിരുന്നു കർട്ട് ജോൺ ഡ്യൂകേസി. 1881 ജൂലൈ 7-ന് ഫ്രാൻസിലെ ആൻഗോളയിൽ ജനിച്ചു. ഡ്യൂകേസി കർട്ട് ജോൺ എന്നാണ് പൂർണമായ പേര്. പ്രാഥമിക വിദ്യാഭ്യാസം ഫ്രാൻസിലും ഉപരിപഠനം ഇംഗ്ലണ്ടിലും അമേരിക്കയിലുമായിരുന്നു. 1900-ൽ അമേരിക്കയിൽ സ്ഥിരതാമസമാക്കി. 1912-ൽ ഹാർവാഡ് സർവകലാശാലയിൽ നിന്ന് തത്ത്വശാസ്ത്രത്തിൽ ഡോക്ടറേറ്റ് നേടി. തുടർന്ന് 1912 മുതൽ 1926 വരെ വാഷിങ്ടൺ, ബ്രൗൺ എന്നീ സർവകലാശാലകളിൽ അധ്യാപകനായി സേവനമനുഷ്ഠിച്ചു.

തത്ത്വശാസ്ത്രപഠനത്തിന് ഒട്ടേറെ സംഭാവനകൾ നൽകിയ ഡ്യൂകേസിയുടെ പ്രധാന സിദ്ധാന്തങ്ങൾ ജ്ഞാനസിദ്ധാന്തം, കാരണവാദം, മനസ്സും പ്രകൃതിയും ആധാരമാക്കിയുള്ള പ്രപഞ്ചത്തിന്റെ പ്രതിഭാസങ്ങളുടെ വിശകലനം എന്നിവയായിരുന്നു. പ്രപഞ്ചം കാര്യകാരണങ്ങളാൽ ബന്ധപ്പെട്ടിരിക്കുന്നുവെന്നും പ്രകൃതിയാണ് എല്ലാറ്റിന്റേയും നിയാമശക്തിയെന്നും ഇദ്ദേഹം വെളിപ്പെടുത്തി. തന്റെ ഗ്രന്ഥരചനാകാലത്തുടനീളം ടെലിപ്പതി, അതീന്ദ്രിയ ജ്ഞാനം, പൂർവജ്ഞാനം തുടങ്ങിയ മാനസിക പ്രതിഭാസങ്ങളെപ്പറ്റി ഡ്യൂകേസി വിശദമായിത്തന്നെ എഴുതുകയുണ്ടായി. ഇദ്ദേഹത്തിന് ഇവയിലുണ്ടായിരുന്ന താത്പര്യം ബഹുമുഖമായിരുന്നു. അതിസാധാരണമായ പ്രതിഭാസങ്ങൾ യാഥാർഥ്യമാണെങ്കിൽ മനസ്സിനേയും ശരീരത്തേയും സംബന്ധിച്ച നിലവിലുള്ള സിദ്ധാന്തങ്ങൾ അവയെ വ്യാഖ്യാനിക്കാനുതകുന്ന തരത്തിൽ പരിഷ്കരിക്കേണ്ടിയിരിക്കുന്നു. മനുഷ്യമനസ്സിന്റെ മേല്പറഞ്ഞ തരത്തിലുള്ള വന്യയാഥാർഥ്യങ്ങളെ വിശദീകരിക്കാൻ പര്യാപ്തമായ ഏതു സിദ്ധാന്തവും പ്രകൃത്യതീത ശക്തികളെ മുൻകൂട്ടി അംഗീകരിക്കേണ്ടതുണ്ടെന്ന് അനുക്ത സിദ്ധമത്രേ.

ഡ്യൂകേസിയുടെ പ്രധാന കൃതികൾ 
എന്നിവയാണ്. 1969 സെപ്റ്റംബർ 3-ന് ഇദ്ദേഹം അന്തരിച്ചു.


</doc>
<doc id="220989" url="https://ml.wikipedia.org/wiki?curid=220989" title="പ്രകാശമിതി">
പ്രകാശമിതി

മനുഷ്യ നേത്രങ്ങളുടെ സംവേദനത്തെ അടിസ്ഥാനമാക്കി പ്രകാശത്തിന്റെ മാപനത്തെക്കുറിച്ച് പഠിക്കുന്ന ശാസ്ത്രശാഖയാണ് പ്രകാശമിതി(ഇംഗ്ലീഷിൽ :Photometry). .തരംഗോർജ്ജങ്ങളുടെ(പ്രകാശോർജ്ജം ഉൾപ്പെടെ) അളവിനെകുറിച്ച് പഠിക്കുന്ന ശാസ്ത്രമായ തരംഗമിതിയിൽനിന്നും(radiometry) ഇത് വ്യത്യാസപ്പെട്ടിരിക്കുന്നു. 

18ആം നൂറ്റാണ്ടിന്റെ അവസാനനാളുകൾക്കും മുമ്പേതന്നെ വൈദുതകാന്തികതരംഗങ്ങളെ ശാസ്ത്രീയമായ് അളക്കുവാനുള്ള ഉദ്യമങ്ങൾ ആരംഭിച്ചിരുന്നു. പരീക്ഷണങ്ങൾ നടത്തിയ രീതികൾക്കനുസരിച്ച് പ്രകാശമാപനരീതികളിൽ വ്യത്യാസങ്ങളുണ്ടായിരുന്നു. ഇത് വിവിധ ശാസ്ത്രീയ പദങ്ങളുടെ ഉദ്ഭവത്തിനും കാരണമായി. ഇൻഫ്രാറെഡ് തരംഗങ്ങളുടെ താപപ്രഭാവത്തെ അളക്കുന്ന താപമാപിനികളാണ്(thermometer) തരംഗങ്ങളെ ഊർജ്ജത്തിന്റെയും, ശക്തിയുടെയും(power) ഭാഷയിൽ അളക്കുവാൻ സഹായകമായത്.മനുഷ്യന്റെ കണ്ണുകളുടെ സംവേദനക്ഷമതയെ മാനദണ്ഡമാക്കിയും വിവിധ അളവുകൾ നിലവിൽ വന്നു. 

പ്രകാശതീവ്രത അളക്കുന്നതിന് നിരവധി ഏകകങ്ങൾ നിലവിലുണ്ട്. "കനത്ത" എന്ന വിശേഷണം വലിയ ഭാരത്തെയോ സാന്ദ്രതയെയോ സൂചിപ്പിക്കാം. ഇവ രണ്ടും വ്യത്യസ്തമായ അളവുകളാണ്. ഇതുപോലെ "തെളിച്ചം" എന്നത് പ്രകാശസ്രോതസ്സിനേയോ, പ്രകാശസ്രോതസ്സിൽനിന്നും നേത്രങ്ങളിൽ പതിക്കുന്ന പ്രകാശത്തിന്റെ അളവിനേയോ സൂചിപ്പിക്കാം. ഇങ്ങനെയുള്ള അസന്ദിഗ്തതകൾ ഉണ്ടാകാതിരിക്കാൻ പ്രകാശത്തിന്റെ വിവിധ അളവുകൾ സഹായിക്കുന്നു. പ്രകാശമിതിയിലെ പ്രധാന അളവുകളെ കുറിക്കുന്ന പട്ടിക താഴെ കൊടുത്തിരിക്കുന്നു


</doc>
<doc id="220992" url="https://ml.wikipedia.org/wiki?curid=220992" title="പെരുക്കപ്പട്ടിക">
പെരുക്കപ്പട്ടിക

ഗണിതശാസ്ത്രത്തിലെ ഗുണനക്രിയകൾ രേഖപ്പെടുത്തിയ പട്ടികയാണ് പെരുക്കപ്പട്ടിക അഥവാ ഗുണനപ്പട്ടിക (ഇംഗ്ലീഷിൽ:Multiplication table) എന്ന് അറിയപ്പെടുന്നത്. രണ്ട് എണ്ണൽസംഖ്യകൾ തമ്മില്ലുള്ള ഗുണനക്രിയയും ഗുണനഫലവും ഇതിൽ രേഖപ്പെടുത്തിയിരിക്കും. 

1820ൽ പ്രസിദ്ധീകരിച്ച "ഫിലൊസഫി ഒഫ് അരിതമെറ്റിക്സ്" എന്ന ഗ്രന്ഥത്തിൽ 99 × 99 വരെയുള്ള ഗുണനക്രിയകൾ പട്ടികപ്പെടുത്തിയിട്ടുണ്ട്. കുട്ടികൾ 25 × 25 വരെയുള്ള ഗുണനപട്ടിക മനഃപാഠമാക്കണം എന്നാണ് ഈ പുസ്തകത്തിന്റെ കർത്താവും ഊർജ്ജതന്ത്രജ്ഞനുമായ ജോൺ ലെസ്ലി(John Leslie) നിർദ്ദേശിക്കുന്നത്. 


</doc>
<doc id="221003" url="https://ml.wikipedia.org/wiki?curid=221003" title="സാൻഡി ഹുക്ക് എലിമെന്ററി സ്കൂൾ വെടിവെപ്പ്">
സാൻഡി ഹുക്ക് എലിമെന്ററി സ്കൂൾ വെടിവെപ്പ്

കണക്റ്റിക്കട്ടിലെ ന്യൂടൗണിലുള്ള സാൻഡി ഹുക്ക് ഗ്രാമത്തിലെ സാൻഡി ഹുക്ക് എലിമെന്ററി സ്കൂളിൽ 2012 ഡിസംബർ 14നു തോക്കിധാരിയായ ഒരു യുവാവ് 20 കുട്ടികളെയും 6 മുതിർന്ന സ്റ്റാഫ് അംഗങ്ങളെയും കൊലപ്പെടുത്തിയശേഷം ആത്മഹത്യ ചെയ്തു. കൊല നടത്തിയ ആഡം ലൻസ എന്ന 20കാരൻ സ്കൂളിൽ കൃത്യം നടത്താൻ എത്തുന്നതിനുമുമ്പ് അടുത്തുള്ള തന്റെ വീട്ടിൽവച്ച് തന്റെ അമ്മയെയും കൊലപ്പെടുത്തിയിരുന്നു. ഇയാളുൾപ്പെടെ മൊത്തം 28 പേർക്കാണ് സംഭവത്തെ തുടർന്ന് ജീവൻ നഷ്ടപ്പെട്ടത്. ഇവരെക്കൂടാതെ വെടിവയ്പ്പിൽ മുറിവേറ്റ രണ്ടുപേർ ചികിത്സയിലുമാണ്.

2007ലെ വെർജീനിയ ടെക് കൂട്ടക്കൊലയ്ക്കുശേഷം ഏറ്റവുമധികം പേർ മരിച്ച സ്കൂൾ വെടിവയ്പ്പാണ് ഇത്. അതുപോലെ 1927ലെ ബാത്ത് സ്കൂൾ ബോംബിംഗുകൾക്കുശേഷം ഏറ്റവുമധികം പേർ ഒരു അമേരിക്കൻ എലിമെന്ററി സ്കൂളിൽ മരിച്ച കൂട്ടക്കൊലയുമായിരുന്നു ഇത് .

2012 നവംബർ 30ലെ കണക്കുപ്രകാരം നഴ്സറി മുതൽ 4ആം ഗ്രേഡ് വരെയുള്ള ക്ലാസുകളിലായി സ്കൂളിൽ 456 വിദ്യാർത്ഥികളുണ്ടായിരുന്നു. സ്കൂൾവർഷത്തിന്റെ തുടക്കത്തിൽ രക്ഷാകർത്താക്കൾക്ക് അയച്ച കത്തുപ്രകാരം സ്കൂളിന്റെ സുരക്ഷാ പ്രോട്ടോക്കോൾ കൂടുതൽ കർശനമാക്കിയിരുന്നു. രാവിലെ കുട്ടികൾ കയറിയശേഷം സ്കൂളിലേയ്ക്കുള്ള വാതിൽ പൂട്ടുകയും പിന്നീട് വീഡിയോ മോണിറ്റർ വഴി ആളെ സുനിശ്ചിതപ്പെടുത്തിയശേഷം മാത്രമേ അകത്തേയ്ക്ക് വിടുകയുമുള്ളൂ.

നിവാസികളുടെ അഭിപ്രായം പ്രകാരം പൊതുവേ ന്യൂടൗൺ അതിന്റെ ഗ്രാമീണ മനോഹാരിതയ്ക്കും കുടുംബപരിതഃസ്ഥിതിയ്ക്കും പേരുകേട്ടതാണ്. 28,000 പേർ വസിക്കുന്ന നഗരത്തിൽ സ്കൂൾ ഷൂട്ടിങിനു പത്തു വർഷം മുമ്പ് ഒരു കൊലപാതകം മാത്രമേ നടന്നിരുന്നുള്ളൂ.

2012 ഡിസംബർ 14നു രാവിലെ 9:30യ്ക്കു മുമ്പ് എപ്പോഴോ ആദം പീറ്റർ ലൻസ തന്റെ 52 വയസ്സുള്ള അമ്മയെ മുഖത്തു വെടിവച്ച് കൊന്നു എന്നു വിശ്വസിക്കപ്പെടുന്നു. കുറ്റാന്വേഷകർ പിന്നീട് അമ്മയുടെ ശവശരീരം പൈജാമ ധരിച്ച് തലയ്ക്ക് നാലു വെടിയേറ്റ നിലയിൽ കട്ടിലിൽ കണ്ടെത്തിയിരുന്നു. ലൻസ പിന്നീട് അമ്മയുടെ കറുത്ത ഹോണ്ട സിവിക്ക് ഓടിച്ച് സാൻഡി ഹുക്ക് എലിമെന്ററി സ്കൂളിലെത്തി.

ലൻസ രാവിലെ 9:35നു മുതൽ സ്കൂളിൽ വെടിവയ്പ്പ് തുടങ്ങി, സ്കൂളിനു മുമ്പിലെ ഗ്ലാസ് വാതിൽ വെടിവയ്ച്ചു തുറന്ന് അകത്തേയ്ക്കു കടന്നു. ചട്ടയും മുഖംമൂടിയും ഉൾപ്പെടെ കറുത്ത മിലിറ്ററി സ്റ്റൈൽ വേഷവിധാനങ്ങൾ ആയിരുന്നു ലൻസ അണിഞ്ഞിരുന്നത്. രാവിലെയുള്ള അറിയിപ്പുകൾക്കുള്ള ഇന്റർകോം സിസ്റ്റത്തിലൂടെ വെടിവയ്പ്പു ശബ്ദങ്ങൾ ചില ദൃക്ഷാക്ഷികൾ കേട്ടിരുന്നു.

പുറത്തു വെടിവയ്പ്പു ശബ്ദം കേട്ടപ്പോൾ പ്രിൻസിപ്പാൾ ഡോൺ ഹോഷ്സ്പ്രങും സ്കൂൾ മനഃശാസ്ത്രജ്ഞ മേരി ഷെർലാക്കും മറ്റു അദ്ധ്യാപകരുമായി സ്റ്റാഫ് മീറ്റിങ്ങിലായിരുന്നു. ഹോഷ്സ്പ്രങും ഷെർലാക്കും പെട്ടെന്നു റൂമിൽനിന്നു പുറത്തുകടന്ന് ലൻസയെ നേരിടാൻ കുതിച്ചു. ലൻസ രണ്ടുപേരെയും ഹാൾവേയിൽ വെടിവച്ചുകൊന്നു. സ്റ്റാഫ് മീറ്റിങിലുണ്ടായിരുന്നു ഡയാൻ ഡെ എന്ന സ്കൂൾ തെറാപ്പിസ്റ്റും വെടിവയ്പ്പും നിലവിളിയും തുടർന്ന് കൂടുതൽ വെടിവയ്പ്പു കേൾക്കുന്നതും സാക്ഷ്യപ്പെടുത്തിയിരുന്നു. മീറ്റിങ് റൂമിലുണ്ടായിരുന്ന നടാലി ഹാമ്മണ്ട് എന്ന വൈസ് പ്രിൻസിപ്പാൾ ഡോറിൽ തടഞ്ഞുനിന്ന് അത് അടച്ച് നിർത്താൻ ശ്രമിച്ചു. കാലിനും കൈയ്ക്കും വെടിയേറ്റ അവർ ഡാൻബറി ഹോസ്പിറ്റലിൽ ചികിത്സയിലാണ്.

വിക്ടോറിയ സോട്ടൊ എന്ന അദ്ധ്യാപിക കുറെ കുട്ടികളെ ക്ലോസെറ്റിലും അലമാരയിലും ഒളിപ്പിച്ചു. ക്ലാസിൽ ലൻസ കയറിയപ്പോൾ കുട്ടികൾക്കും ലൻസ്യ്ക്കും ഇടയ്ക്കു തടസ്സം നിന്ന അവരെ ലൻസ വെടിവച്ചു കൊന്നു. ഒക്ടോബർ മുതൽ സബ്സ്റ്റിറ്റ്യൂട്ട് അദ്ധ്യാപികയായിരുന്ന ലോറെൻ റൂസോയും മുഖത്ത് വെടിയേറ്റ് കൊല്ലപ്പെട്ടു. ആൻ മേരി മർഫി എന്ന അദ്ധ്യാപികയും ക്ലാസിൽ കുട്ടികളെ സംരക്ഷിക്കാൻ ശ്രമിക്കുന്നതിനിടെ വെടിയേറ്റു മരിച്ചു.

9:46നും 9:53നും ഇടയ്ക്ക് 50നും 100നും ഇടയ്ക്ക് ഷോട്ടുകൾക്കു ശേഷം വെടിവയ്പ്പു നിന്നു. ലൻസ തന്റെ വെടിവയ്പ്പിനിരയായവരെ പലതവണ വെടിവച്ചിരുന്നു, ഒരാളെയെങ്കിലും 11 പ്രാവശ്യവും. മിക്കവാറും വെടിവയ്പ്പും രണ്ടു ഒന്നാം ക്ലാസ് റൂമുകളിലായിരുന്നു. 14 മരണങ്ങൾ ഒന്നിലും 6 മറ്റൊന്നിലും. ആറിനും ഏഴിനും വയസ്സ് പ്രായമുള്ള എട്ട് ആൺകുട്ടികളും പന്ത്രണ്ട് പെൺകുട്ടികളുമായിർന്നു മരിച്ചത്. മരിച്ച മുതിർന്നവരെല്ലാം സ്കൂളിൽ ജോലി ചെയ്തിരുന്ന സ്ത്രീകളായിരുന്നു. പോലീസ് വന്നപ്പോഴേയ്ക്കും ലൻസ തന്റെ തലയ്ക്കു വെടിവച്ച് ആത്മഹത്യ ചെയ്തു.



</doc>
<doc id="221017" url="https://ml.wikipedia.org/wiki?curid=221017" title="2010ലെ യുണൈറ്റഡ് സ്റ്റേറ്റ്സ് സെൻസസ്">
2010ലെ യുണൈറ്റഡ് സ്റ്റേറ്റ്സ് സെൻസസ്

അമേരിക്കൻ ഐക്യനാടുകളിലെ നിലവിലുള്ള ദേശീയ കാനേഷുമാരി ആണ് ഇരുപത്തിമൂന്നാം യുണൈറ്റഡ് സ്റ്റേറ്റ്സ് സെൻസസ് എന്നറിയപ്പെറ്റുന്ന സെൻസസ് 2010. 2010 ഏപ്രിൽ 1 ആണ് ദേശീയ കാനേഷുമാരി ദിനമായി കണക്കാക്കുന്നത്. ഇങ്ങനെയൊരു ദിനം ആളുകളെ കൃത്യമായി എണ്ണുന്നതിനുള്ള സൗകര്യത്തിനാണ്. കാനേഷുമാരി പ്രകാരം അമേരിക്കൻ ഐക്യനാടുകളിലെ ജനസംഖ്യ 308,745,538 ആണ്, 2000ലെ സെൻസസ് പ്രകാരമുള്ള ജനസംഖ്യയേക്കാൾ 9.7% കൂടുതലാണ് ഇത്.


</doc>
<doc id="221058" url="https://ml.wikipedia.org/wiki?curid=221058" title="കൊല്ലം ബൈപാസ്">
കൊല്ലം ബൈപാസ്

കൊല്ലം ജില്ലയിലൂടെ കടന്നുപോകുന്ന ഒരു പ്രധാന റോഡാണ് കൊല്ലം ബൈപാസ്. ദേശീയപാത 47-നെ ആൽത്തറമൂട് മുതൽ മേവറം വരെ ബന്ധിപ്പിക്കുന്ന ഒരു സമാന്തര പാതയാണിത്.കേന്ദ്രസർക്കാരിനാണ് ഈ റോഡിൻറെ സംരക്ഷണ ചുമതലയുള്ളത്.മേവറം മുതൽ ആൽത്തറമൂട് വരെയുള്ള റോഡിൻറെ ആകെ നീളം 13 കി.മീറ്റർ ആണ്.എന്നാൽ മേവറം മുതൽ കല്ലുംതാഴം വരെയുള്ള 4.55 കി.മീറ്റർ ഭാഗം വരെയാണ് ഇതുവരെ പൂർത്തിയായിട്ടുള്ളത്. ബാക്കി ഭാഗത്തിൻറെ നിർമ്മാണം പുരോഗമിക്കുന്നു. 45 മീറ്റർ വീതിയുള്ള റോഡിൻറെ പത്തു മീറ്റർ ഭാഗമാണ് റോഡ് പ്രതലം.അരവിള പാലം, കടവൂർ പാലം, കണ്ടച്ചിറ പാലം എന്നീ മൂന്ന് പാലങ്ങളും ഉൾപ്പെടുന്നതാണ് ബൈപാസ് റോഡ്. 

കൊല്ലം നഗരത്തിനുള്ളിലെ തിരക്ക് കുറയ്ക്കാനായി 1971 ൽ ടി.കെ ദിവാകരൻ പൊതുമരാമത്തു മന്ത്രിയായിരുന്ന സമയത്താണ് കൊല്ലംബൈപാസ് എന്ന ആശയം നിലവിൽ വന്നത്. ഈ സമയത്ത് ഓലയിൽ, തേവള്ളി, വെള്ളയിട്ടമ്പലം വഴിയാണ് അന്നത്തെ ഉദ്യോഗസ്തർ, നിർദ്ദേശിച്ചത്. എന്നാൽ ടി.കെ ദിവാകരൻറെ വ്യക്തിപരമായ ആഗ്രഹപ്രകാരം മേവറം, കല്ലുംതാഴം, കടവൂർ, കാവനാട് വഴി ആക്കുകയായിരുന്നു. മേവറം മുതൽ കല്ലുംതാഴം വരെയുള്ള 4.55 കി.മീ ദൂരം പണി പൂർത്തിയാക്കി 2000-ൽ ഗതാഗതത്തിനു തുറന്നുകൊടുത്തിരുന്നു. ഇപ്പോൾ കല്ലുംതാഴം മുതൽ ആൽത്തറമൂട് വരെയുള്ള 8.45 കീ.മീ. പണി ആരംഭിച്ചിട്ടുണ്ട്.




</doc>
<doc id="221062" url="https://ml.wikipedia.org/wiki?curid=221062" title="ഫൈനൽ ഡെസ്റ്റിനേഷൻ">
ഫൈനൽ ഡെസ്റ്റിനേഷൻ

ജെയിംസ് വോങ്ങ് സംവിധാനം ചെയ്ത് 2000-ത്തിൽ പുറത്തിറങ്ങിയ അതിമാനുഷ-ഹൊറർ ചലച്ചിത്രമാണ് ഫൈനൽ ഡെസ്റ്റിനേഷൻ. റെഡ്ഡിക്ക് എന്ന കഥയെ ആസ്പദമാക്കി ഗ്ലെൻ മോർഗൻ, ജെയിംസ്‌ വോങ്ങ്, ജെഫ്ഫ്രേ റെഡ്ഡിക്ക് എന്നിവർ ചേർന്നാണ് തിരക്കഥ ഒരുക്കിയത്.


</doc>
<doc id="221070" url="https://ml.wikipedia.org/wiki?curid=221070" title="താങ്ങ്">
താങ്ങ്

ഉത്തരങ്ങൾ താങ്ങി നിർത്തുന്നതിനായി വിവിധതരം താങ്ങുകൾ ഉപയോഗിയ്ക്കാറുണ്ട്.സ്വഭാവം അനുസരിച്ച് അവയെ പലതായി തരം തിരിയ്ക്കുകയുമാവാം.താങ്ങുകളിൽ കേന്ദ്രീകരിയ്ക്കപ്പെടുന്ന ബലത്തിന്റെയും മോമന്റിന്റെയും അടിസ്ഥാനത്തിലാണ് താങ്ങുക്അളെ പ്രധാനമായും വർഗ്ഗീകരിച്ചിരിയ്ക്കുന്നത്.

ഇവിടെ താങ്ങുകൾക്ക് തിരശ്ചീനവും ലംബവുമായ ബലങ്ങളെ എതിർക്കുന്നതിനുള്ള ശേഷിയുണ്ട്.അതിനാൽ തന്നെ ഈ രണ്ട് ദിശകളിലും പ്രതിബലം രൂപപ്പെടുന്നു.ഇത്തരം താങ്ങുകളിൽ അനുഭവവേദ്യമാകുന്ന മോമെന്റ് പൂജ്യം ആയിരിയ്ക്കും.സ്വതന്ത്രമായ രണ്ട് പ്രതിബലങ്ങളാണിവിടെ രൂപപ്പെടുക.

ഈ താങ്ങുകൾക്ക് ലംബമായി വരുന്ന ബലത്തെ എതിർക്കാനുള്ള ശേഷിയേ ഉള്ളൂ.അതിനാൽ തന്നെ ഈ ദിശയിലുള്ള ഒരു പ്രതിബലം മാത്രമാണ് താങ്ങിൽ രൂപപ്പെടുക.ഇവിടെയും മോമെന്റ് പൂജ്യം ആയിരിയ്ക്കും.

താരതമ്യേന നിർമ്മിയ്ക്കാൻ ബുദ്ധിമുട്ടുള്ള ഒരു തരം താങ്ങാണിത്.കാരണം നൂറു ശതമാനം ഉറപ്പ് ലഭിയ്ക്കുക എന്നത് പ്രായോഗികമല്ലാത്ത ഒന്നാണ്.ഇവിടെ ലംബവും തിരശ്ചീനവുമായ ബലങ്ങളെയും മോമെന്റിനെയും എതിർക്കുന്നതിനുൾള ശേഷി താങ്ങുകൾക്കുണ്ടാകും.അതിനാൽ തന്നെ പ്രതിബലങ്ങളോടൊപ്പം ഒരു പ്രതി-മോമെന്റും അവിടെ രൂപപ്പെടുന്നു.മൂന്നു സ്വതന്ത്ര പ്രതിബലങ്ങൾ ഇവിടെ രൂപപ്പെടുന്നു എന്ന് സാരം.


</doc>
<doc id="221072" url="https://ml.wikipedia.org/wiki?curid=221072" title="വാസ്തുവിദ്യയുടെ ചരിത്രം">
വാസ്തുവിദ്യയുടെ ചരിത്രം

ദേശം, സമയം, സംസ്കാരം എന്നിവയ്ക്കനുസൃതമായ് വാസ്തുവിദ്യയുടെ വികാസ ചരിത്രം വ്യത്യാസ്തപ്പെട്ടിരിക്കുന്നു.

പേര് സൂചിപ്പിക്കുന്നതുപോലെതന്നെ നവീനശിലായുഗത്തിൽ നിലനിന്നിരുന്ന വാസ്തുവിദ്യയാണിത്. ക്രിസ്തുവിനും 10000 വർഷങ്ങൾ മുൻപ് തെക്കുപടിഞ്ഞാറൻ ഏഷ്യയിൽ നവീനശിലായുഗം ആരംഭിച്ചിരുന്നു. ഇവിടെനിന്ന് പിന്നീട് മറ്റുദേശങ്ങളിലേക്കും ഇത് വ്യാപിച്ചു.

പ്രാചീന ഈജിപ്റ്റുകാരുടെ വാസ്തുവിദ്യയാണ് പുരാതന ഈജിപ്ഷ്യൻ വാസ്തുവിദ്യ ("Ancient Egyptian architecture"). ചരിത്രത്തിലെ തന്നെ ഏറ്റവും സ്വാധീനിച്ച സംസ്കാരമാണ് പ്രാചീന ഈജിപ്ഷ്യൻ സംസ്കാരം. നൈൽ നദിയുടെ ഇരുകരകളിലുമായ് നിരവധി നിർമ്മിതികൾ പ്രാചീന ഈജിറ്റുകാർ പണിതുയർത്തി. ഇവയിൽ ഏറ്റവും വലുതും ഏറ്റവും സുപ്രസിദ്ധവുമായ നിർമിതികളാണ് ഗിസയിലെ പിരമിഡും സ്ഫിങ്ക്സും.

ഗ്രീസിലെ വാസ്തുവിദ്യയും നാഗരികതയും ഈജിപ്ത്, മെസൊപ്പൊട്ടേമിയ എന്നിവിടങ്ങളിൽനിന്നും തീർത്തും വ്യത്യസ്തമായിരുന്നു. 


</doc>
<doc id="221089" url="https://ml.wikipedia.org/wiki?curid=221089" title="ഇന്ത്യൻ സംസ്ഥാനങ്ങളുടെ ഔദ്യോഗികമുദ്രകൾ">
ഇന്ത്യൻ സംസ്ഥാനങ്ങളുടെ ഔദ്യോഗികമുദ്രകൾ

ഇന്ത്യയിലെ 24 സംസ്ഥാനങ്ങളുടെയും 7 കേന്ദ്രഭരണപ്രദേശങ്ങളുടെയും ഔദ്യോഗിക ഭരണമുദ്രകൾ താഴെക്കൊടുക്കുന്നു

മിക്ക കേന്ദ്രഭരണ പ്രദേശങ്ങളും ചില കൂട്ടിച്ചേർക്കലുകളോടെ ഇന്ത്യയുടെ ഔദ്യോഗികമുദ്ര തന്നെയാണ് ഉപയോഗിച്ചു വരുന്നത്. 



</doc>
<doc id="221092" url="https://ml.wikipedia.org/wiki?curid=221092" title="പഞ്ചാബ് ക്രിക്കറ്റ് ടീം (ഇന്ത്യ)">
പഞ്ചാബ് ക്രിക്കറ്റ് ടീം (ഇന്ത്യ)

ഇന്ത്യൻ ഫസ്റ്റ്-ക്ലാസ്സ് ക്രിക്കറ്റിൽ പഞ്ചാബിനെ പ്രതിനിധീകരിക്കുന്ന ആഭ്യന്തര ക്രിക്കറ്റ് ടീമാണ് പഞ്ചാബ് ക്രിക്കറ്റ് ടീം. കഴിഞ്ഞ 5 സീസണുകളിൽ 3 തവണ അവർ രഞ്ജി ട്രോഫി സെമിഫൈനലിന് യോഗ്യത നേടി. 1992-93 സീസണിൽ അവർ രഞ്ജി ട്രോഫി നേടിയിട്ടുണ്ട്.

പഞ്ചാബ് ക്രിക്കറ്റ് ടീം തങ്ങളുടെ ഹോം മത്സരങ്ങൾ കളിക്കുന്നത് മൊഹാലിയിൽ സ്ഥിതിചെയ്യുന്ന പഞ്ചാബ് ക്രിക്കറ്റ് അസ്സോസിയേഷൻ സ്റ്റേഡിയത്തിലാണ്.



</doc>
<doc id="221093" url="https://ml.wikipedia.org/wiki?curid=221093" title="കൊറ്റനാട്">
കൊറ്റനാട്

കൊറ്റനാട് പത്തനംതിട്ട ജില്ലയിൽ സ്ഥിതിചെയ്യുന്ന ഒരു ഗ്രാമമാണ്.

കേരളത്തിലെ മറ്റു സ്ഥലങ്ങളെപ്പോലെ പൊതുവെ ഈർപ്പമുള്ള കാലാവസ്ഥയാണ് ഇവിടെയുള്ളത്.
ഗതാഗതത്തിനായി കൂടുതലായും സ്വകാര്യ ബസുകളെയാണ് ഇവിടെയുള്ളവർ ആശ്രയിക്കുന്നത്. തിരുവല്ല, ചങ്ങനാശേരി, ചെങ്ങന്നൂർ എന്നിവയാണ് സമീപ റെയിൽവേ സ്റ്റേഷനുകൾ


</doc>
<doc id="221096" url="https://ml.wikipedia.org/wiki?curid=221096" title="മൻപ്രീത് ഗോണി">
മൻപ്രീത് ഗോണി

മൻപ്രീത് സിങ് ഗോണി (ജനനം: 4 ജനുവരി 1984, രൂപ്നഗർ, പഞ്ചാബ്, ഇന്ത്യ). ഒരു ഇന്ത്യൻ അന്താരാഷ്ട്ര ക്രിക്കറ്റ് കളിക്കാരനാണ്. ഒരു ബൗളർ എന്ന നിലയിലാണ് അദ്ദേഹം ടീമിൽ ഇടം നേടിയത്. ആഭ്യന്തര ക്രിക്കറ്റിൽ പഞ്ചാബ് ക്രിക്കറ്റ് ടീമിനെയും, ഐ.പി.എൽ.ൽ ഡെക്കാൻ ചാർജേഴ്സ് ടീമിനെയുമാണ് അദ്ദേഹം പ്രതിനിധീകരിക്കുന്നത്.


</doc>
<doc id="221099" url="https://ml.wikipedia.org/wiki?curid=221099" title="ദി ഓവൽ">
ദി ഓവൽ

ഇംഗ്ലണ്ടിലെ കെന്നിങ്ടണിൽ സ്ഥിതി ചെയ്യുന്ന ഒരു പ്രശസ്തമായ ക്രിക്കറ്റ് സ്റ്റേഡിയമാണ് ദ കിയ ഓവൽ. 1845ലാണ് ഈ സ്റ്റേഡിയം പണികഴിപ്പിച്ചത്. 23500 കാണികളെ ഉൾക്കൊള്ളിക്കാനുള്ള ശേഷി ഈ സ്റ്റേഡിയത്തിനുണ്ട്. ഒരു ടെസ്റ്റ് ക്രിക്കറ്റ് മത്സരം നടത്തിയ ലോകത്തിലെ രണ്ടാമത്തെ ക്രിക്കറ്റ് സ്റ്റേഡിയമാണ് ഇത്. സറേ ക്രിക്കറ്റ് ക്ലബിന്റെ ഹോം ഗ്രൗണ്ടാണ് ഈ സ്റ്റേഡിയം.


</doc>
<doc id="221101" url="https://ml.wikipedia.org/wiki?curid=221101" title="സോദോം-ഗൊമോറാ">
സോദോം-ഗൊമോറാ

എബ്രായബൈബിളിൽ രേഖപ്പെടുത്തപ്പെട്ടിട്ടുള്ള ഒരു യഹൂദപാരമ്പര്യത്തിൽ, അതിരില്ലാത്ത ദുഷ്ടതയുടെയും അതിനുള്ള ദൈവശിക്ഷയുടേയും ഐതിഹാസികമാതൃകകളായി പ്രത്യക്ഷപ്പെടുന്ന പുരാതന ഇസ്രായേലിനെ രണ്ടു നഗരങ്ങളാണ് സൊദോമും ഗോമോറയും. പൂർവപിതാവായ അബ്രാഹമിന്റെ കാലത്ത്, ദൈവം ഈ നഗരങ്ങളെ ആകാശത്തു നിന്ന് അഗ്നിയും ഗന്ധകവുമിറക്കി എരിച്ചു കളഞ്ഞതായി ബൈബിളിലെ ഉല്പത്തിപ്പുസ്തകത്തിൽ പറയുന്നു. അഞ്ചു നീതിമാന്മാരെപ്പോലും കണ്ടുകിട്ടാൻ ഇല്ലാതിരുന്ന ഈ നഗരങ്ങളുടെ വിനാശത്തിനു മുൻപ്, അവിടെ താമസിച്ചിരുന്ന അബ്രാഹത്തിന്റെ അനന്തരവൻ ലോത്തിനേയും അയാളുടെ കുടുംബത്തേയും ദൈവം രക്ഷിച്ചു. എങ്കിലും അഗ്നിയിൽ നശിക്കുന്ന നഗരത്തിലേക്കു തിരിഞ്ഞു നോക്കാതെ രക്ഷപെടണം എന്ന ദൈവകല്പന ലംഘിച്ചതിനാൽ ലോത്തിന്റെ ഭാര്യ ഉപ്പു തൂണായി പരിണമിച്ചു 

ബൈബിൾകഥയിലെ സൂചനകൾ അനുസരിച്ച് ഈ നഗരങ്ങൾ ചാവുകടലിന്റെ തെക്കേ തീരത്ത് എവിടെയോ ആയിരുന്നിരിക്കാം. എങ്കിലും ചാവുകടലിന്റെ ആഴം കുറഞ്ഞ തെക്കു ഭാഗത്തിനു കീഴെ അവയുടെ അവശിഷ്ടങ്ങൾ ഉണ്ടാകാം എന്ന വാദം, അനുമാനം മാത്രമായി തുടരുന്നു. മുന്നേ ഉപേക്ഷിക്കപ്പെട്ട വെങ്കലയുഗസംസ്കാരത്തിന്റെ നഷ്ടശിഷ്ടങ്ങൾ, കാനാൻ ദേശത്തെ ഇസ്രായേലി അധിനിവേശത്തിന്റെ കാലത്ത് തെക്കൻ ചാവുകടലിനോടു ചേർന്ന പ്രദേശങ്ങളിൽ ഉണ്ടായിരുന്നെന്നും അവയുമായി ബന്ധപ്പെട്ട പുരാവൃത്തങ്ങളിൽ നിന്നു പിറന്ന പാരമ്പര്യമാകാം സോദോം-ഗൊമോറകളുടെ കഥയിൽ എന്നും നിർദ്ദേശിക്കപ്പെട്ടിട്ടുണ്ട്. ഈ വാദമനുസരിച്ച്, പുതിയ രാഷ്ട്രീയസമവാക്യങ്ങൾക്കിണങ്ങും വിധം അബ്രാഹമിനെ തെക്കൻ ഇസ്രായേലിലെ ഹെബ്രോണുമായി ബന്ധപ്പെടുത്തി ആദിമപുരാവൃത്തം പിൽക്കാലത്ത് സംശോധന ചെയ്യപ്പെട്ടപ്പോൾ, സ്വതന്ത്രപാരമ്പര്യമായി നേരത്തേ നിലനിന്നിരുന്ന സോദോം-ഗൊമോറകളുടെ കഥ അതിന്റെ ഭാഗമായി.

പുരുഷരൂപത്തിൽ സോദോം സന്ദർശിച്ച്, ലോത്തിന്റെ അതിഥികളായി അദ്ദേഹത്തിന്റെ ഭവനത്തിൽ രാപ്പാർത്ത ദൈവദൂതന്മാരെപ്പോലും തങ്ങളുടെ ഭോഗാസക്തിയുടെ ഇരകളാക്കാൻ നഗരവാസികൾ ശ്രമിച്ചത് കഥയുടെ വിശദാംശങ്ങളിൽ പെടുന്നു. ഇതിനെ അടിസ്ഥാനമാക്കി, ഈ നഗരങ്ങളിലെ ജനങ്ങളുടെ പാപം സ്വവർഗ്ഗരതിയുമായി ബന്ധപ്പെട്ടതായിരുന്നു എന്ന വിശ്വാസം നിലവിലുണ്ട്. സ്വവർഗ്ഗരതിയെ സൂചിപ്പിക്കുന്ന ഇംഗ്ലീഷിലെ 'സോഡമി' (Sodomy) എന്ന വാക്കു തന്നെ സോദോമുമായി ബന്ധപ്പെട്ടതാണ്. എങ്കിലും വ്യതിരിക്തലൈംഗിക ചായ്‌വുകളോടുള്ള ആധുനികസഹിഷ്ണുതയുടെ പശ്ചാത്തലത്തിൽ, നഗരവാസികളുടെ പാപം സ്വവർഗ്ഗരതി എന്നതിനു പകരം, അതിഥികളോടു കാട്ടിയിരുന്ന അപമര്യാദ ആയിരുന്നു എന്ന വാദവും ഉന്നയിക്കപ്പെട്ടിട്ടുണ്ട്.

'രാഷ്ട്രീയശരി'-യുടെ (political correctness) ബലാൽക്കാരം ഉപയോഗിച്ചാൽ മാത്രമേ, സ്വവർഗ്ഗരതിയുടെ നേർക്കു ബൈബിൾ നിഷ്പക്ഷമാണെന്നു വാദിക്കാനാവൂ എന്ന് "ദൈവത്തിന്റെ ജീവചരിത്രം" എന്ന കൃതിയിൽ ജാക്ക് മൈൽസ് നിരീക്ഷിക്കുന്നു. എങ്കിലും സോദോമിന്റെ കഥയിൽ പ്രസക്തമായിരിക്കുന്നത് സ്വവർഗ്ഗ-എതിർവർഗ്ഗരതികളല്ല ദൈവ-മാനുഷികതകൾ ആണെന്നാണ് അദ്ദേഹത്തിന്റെ പക്ഷം. ദൈവദൂതന്മാരെ കൈയ്യേറ്റം ചെയ്യാൻ ശ്രമിച്ച സോദോമികളുടെ തെറ്റ് ദൈവത്തിനെതിരായുള്ള ലൈംഗിക ആക്രമണം തന്നെയായി എന്ന് മൈൽസ് വിശദീകരിക്കുന്നു. അതിനാൽ ഇവിടെ "വിഷയം ധാർമ്മികതയല്ല, ശക്തിയാണ്." 

 "It is not morality that is at issue...but power."


</doc>
<doc id="221107" url="https://ml.wikipedia.org/wiki?curid=221107" title="എം.എ. ചിദംബരം സ്റ്റേഡിയം">
എം.എ. ചിദംബരം സ്റ്റേഡിയം

എം.എ. ചിദംബരം സ്റ്റേഡിയം (), തമിഴ്നാട്ടിലെ ചെന്നൈയിൽ സ്ഥിതിചെയ്യുന്ന ഒരു ക്രിക്കറ്റ് സ്റ്റേഡിയമാണ്. "ചെപ്പോക്ക് സ്റ്റേഡിയ"മെന്നും ഇത് അറിയപ്പെടാറുണ്ട്. ബി.സി.സി.ഐ യുടെ മുൻ പ്രസിഡന്റായിരുന്ന എം.എ ചിദംബരത്തിന്റെ ബഹുമാനാർത്ഥമാണ് സ്റ്റേഡിയത്തിന് ഈ പേര് നൽകിയത്. ഇന്ത്യൻ ക്രിക്കറ്റ് താരം വീരേന്ദർ സെവാഗ് ദക്ഷിണാഫ്രിക്കക്കെതിരെ 319 റൺസ് നേടിയത് ഈ ഗ്രൗണ്ടിലാണ്.



</doc>
<doc id="221121" url="https://ml.wikipedia.org/wiki?curid=221121" title="വള്ളിക്കോട്">
വള്ളിക്കോട്

പത്തനംതിട്ട ജില്ലയിലെ ഒരു ഗ്രാമമാണ് വള്ളിക്കോട്. അച്ചൻകോവിലാറിന്റെ തീരത്തുള്ള ഈ ഗ്രാമം പത്തനംതിട്ട നഗരത്തിൽ നിന്ന് 6 കിലോമീറ്റർ അകലെയാണ്. 

വടക്കേ ഇൻഡ്യയിൽ ഉടലെടുത്ത ബുദ്ധമതവും ജൈനമതവും തെക്കേ ഇൻഡ്യയിലേക്ക് വ്യാപിച്ചപ്പോൾ അതിന്റെ സ്വാധീനം സമീപപ്രദേശങ്ങളിലെന്നപോലെ വള്ളിക്കോട്ട് ഗ്രാമപ്രദേശത്തും ഉണ്ടായി. വള്ളിക്കോടു പഞ്ചായത്തിന്റെ ഹൃദയഭാഗത്തു സ്ഥിതി ചെയ്യുന്ന വൻപള്ളിൽ ഒരു കാലത്ത് ഒരു ബുദ്ധമതകേന്ദ്രമായിരുന്നു. ഭരണസൌകര്യത്തിനായി പ്രാചീന ഭരണാധികാരികൾ കേരളത്തെ അറുപത്തിനാല് ഗ്രാമങ്ങളായി വിഭജിച്ചിരുന്നു. അതിൽ ഒരു ഗ്രാമം അച്ചൻകോവിൽ മുതൽ ആറൻമുള വരെ വ്യാപിച്ചു കിടന്നിരുന്നു. അതിന്റെ ആസ്ഥാനം വള്ളിക്കോടായിരുന്നു. ബുദ്ധമതദേവാലയങ്ങളുടെയും (പള്ളി-ഹിന്ദുക്കളുടെ ദേവാലയങ്ങൾ ഒഴിച്ചുള്ള ആരാധനാ സ്ഥലങ്ങൾക്കു പറയുന്ന പേര്) ഭരണസിരാകേന്ദ്രങ്ങളുടെയും അഥവാ കോടതികളുടെയും (കോട്) ആസ്ഥാനമായിരുന്ന ’പള്ളിക്കോട് ‘പിൽക്കാലത്ത് വള്ളിക്കോട് എന്ന് അറിയപ്പെട്ടു. മുൻപ് കുന്നത്തൂർ താലൂക്കിന്റെ ഭാഗമായിരുന്ന വള്ളിക്കോടു വില്ലേജിൽ ഒരു വില്ലേജ് യൂണിയൻ നിലവിൽ വന്നത് 1951 ൽ ആയിരുന്നു.
പത്തനംതിട്ട ജില്ലയിൽ കോഴഞ്ചേരി താലൂക്കിൽ ജില്ലാ ആസ്ഥാനത്തുനിന്ന് 7 കിലോമീറ്റർ തെക്കുപടിഞ്ഞാറായി സ്ഥിതി ചെയ്യുന്ന പഞ്ചായത്താണ് വളളിക്കോട്. ചെറുകുന്നുകളും താഴ്വരകളുമടക്കം വൈവിദ്ധ്യമാർന്ന ഭൂപ്രകൃതിയാൽ അനുഗൃഹീതമാണ് ഈ പഞ്ചായത്ത്. ഓമല്ലൂർ, കൊടുമൺ, പ്രമാടം, ചെന്നീർക്കര, തുമ്പമൺ , പന്തളം തെക്കേക്കര എന്നീ പഞ്ചായത്തുകൾ വളളിക്കോടു പഞ്ചായത്തിന്റെ അതിരുകളിൽ സ്ഥിതി ചെയ്യുന്നു. ഈ പഞ്ചായത്തിന്റെ വടക്കേ അതിരിൽ കൂടി ഏകദേശം 15 കിലോമീറ്റർ ദൂരം അച്ചൻകോവിലാറ് ഒഴുകുന്നു . പതിനഞ്ച് കിലോമീറ്ററോളം വരുന്ന നദീതീരപ്രദേശം പൊതുവെ ഫലഭൂയിഷ്ഠമാണ്. സമതലനിരപ്പിൽ നിന്നും 100 മീറ്ററിൽ കൂടുതൽ ഉയരമുള്ള കുന്നുകൾ ഈ പഞ്ചായത്തിന്റെ സവിശേഷതയാണ്.

കോഴഞ്ചേരി താലൂക്കിൽ കോന്നി ബ്ളോക്ക് പരിധിയിലാണ് വള്ളിക്കോട് ഗ്രാമപഞ്ചായത്ത്. 18.66 ചതുരശ്ര കിലോമീറ്റർ വിസ്തൃതിയുള്ള പഞ്ചായത്തിന്റെ വാർഡുകളുടെ എണ്ണം 15 ആണ്.



</doc>
<doc id="221122" url="https://ml.wikipedia.org/wiki?curid=221122" title="വൈദ്യൻ">
വൈദ്യൻ

മലയാളത്തിൽ, വൈദ്യൻ അഥവാ വൈദ്യർ എന്നാൽ വൈദ്യശാസ്ത്രം അഭ്യസിക്കുന്നയാൾ എന്നാണു അർഥം. പാരമ്പര്യമായി വൈദ്യം കുലതൊഴിൽ ഉള്ള വരേയും ഇപ്രകാരമാണു സംബോധന ചെയ്യാറുള്ളത്. ഇതൊരു തൊഴിൽ സ്ഥാന നാമം ആണെങ്കിൽ കൂടിയും കേരളത്തിലെ പല സമുദായങ്ങളും കുലനാമമായും ഉപയോഗിച്ചിരുന്നു.

ആയുർവേദ വൈദ്യം പാരമ്പര്യമായി കുലതൊഴിലായിട്ടുണ്ടായിരുന്ന കണിയാർ അഥവാ ഗണക സമുദായക്കാർക്കാണു വൈദ്യൻ അഥവാ വൈദ്യർ എന്ന കുല നാമം പൊതുവെ പുരാതന കാലം മുതൽ ഉണ്ടായിരുന്നത്. എന്നാൽ പതിനെട്ടാം ശതകത്തോടു കൂടി മറ്റ് വിഭാഗങളിലെ പലരും സംസ്കൃതത്തിൽ അറിവു നേടി വൈദ്യം അഭ്യസിക്കുകയും ഈ നാമത്തിൽ അറിയപ്പെടുവാനും തുടങ്ങി .


</doc>
<doc id="221123" url="https://ml.wikipedia.org/wiki?curid=221123" title="തമിഴ്നാട് ക്രിക്കറ്റ് ടീം">
തമിഴ്നാട് ക്രിക്കറ്റ് ടീം

ഇന്ത്യൻ ആഭ്യന്തര ക്രിക്കറ്റിൽ തമിഴ്നാടിനെ പ്രതിനിധീകരിക്കുന്ന ഫസ്റ്റ്-ക്ലാസ്സ് ടീമാണ് തമിഴ്നാട് ക്രിക്കറ്റ് ടീം. 1954-55, 1987-88 സീസണുകളിൽ രഞ്ജി ട്രോഫി നേടിയിട്ടുള്ള ഈ ടീം 9 തവണ 2-ആം സ്ഥാനവും നേടിയിട്ടുണ്ട്. ചെന്നൈയിൽ സ്ഥിതിചെയ്യുന്ന എം.എ. ചിദംബരം സ്റ്റേഡിയമാണ് ഈ ടീമിന്റെ ഹോം ഗ്രൗണ്ട്.



</doc>
<doc id="221124" url="https://ml.wikipedia.org/wiki?curid=221124" title="വരാപ്പുഴ അതിരൂപത">
വരാപ്പുഴ അതിരൂപത

വരാപ്പുഴ അതിരൂപത (English: Archdiocese of Verapoly, 1986 വരെ മലബാർ വികാരിയത്ത്, വരാപ്പുഴ വികാരിയത്ത് എന്നീ പേരുകളിൽ അറിയപ്പെട്ടിരുന്നു): ഇന്ത്യയിലെ ഏറ്റവും പഴക്കമേറിയ അതിരൂപതകളിൽ ഒന്നാണ് വരാപ്പുഴ അതിരൂപത. കർമ്മലീത്ത മിഷനറിമാരുടെ ആസ്ഥാനമായിരുന്ന വരാപ്പുഴ ദ്വീപ്‌ (എറണാകുളം, കേരളം) ആയിരുന്നു അതിരൂപതയുടെ പ്രഥമ ആസ്ഥാനം എന്നതിനാലാണ് വരാപ്പുഴ അതിരൂപത എന്ന പേര് കൈവന്നത്. പിന്നീട് നിലവിലെ ആസ്ഥാന മന്ദിരം ഏറണാകുളത്തേക്ക് മാറ്റിയ ശേഷം പേര് അത് പോലെ തന്നെ നിലനിർത്തുകയായിരുന്നു. നിലവിൽ 8 ഫെറോനകളും 61 ഇടവകകളും 85 മിഷൻ കേന്ദ്രങ്ങളും ഉള്ള അതിരൂപതയിൽ 2001 ലെ ജനസംഖ്യാ കണക്കെടുപ്പ് പ്രകാരം 270,188 കത്തോലിക്കരാണ് ഉള്ളത്. കേരളത്തിലെ എറണാകുളം, തൃശൂർ എന്നീ ജില്ലകളിലായി 1500 ചതുരശ്ര കി.മീ. പ്രദേശത്തായി അതിരൂപത വിന്യസിച്ചിരിക്കുന്നു. 1986 ഫെബ്രുവരി 7-ന് കത്തോലിക്കാ സഭാ തലവൻ ജോൺ പോൾ രണ്ടാമൻ ഇവിടം സന്ദർശിച്ചിരുന്നു.

1657ലെ കർമലീത്ത മിഷനറിമാരുടെ ആഗമനത്തോട് കൂടിയാണ് വരാപ്പുഴ അതിരൂപതയുടെ ഉദ്ഭവം. അവരിൽ പ്രധാനിയായിരുന്നു ഫാ ജോസഫ് സെബസ്ത്യാനി. ചരിത്ര പ്രസിദ്ധമായ കൂനൻ കുരിശ് സത്യ (1653) ത്തിന് ശേഷം റോം നിയമിക്കുന്ന ഈശോ സഭാക്കാരായ മെത്രാന്മാരെ മേലിൽ അനുസരിക്കില്ല എന്ന് സീറോ-കൽദായ റീത്തിൽ പെട്ടവർ ശപഥംചെയ്തിരുന്ന കാലഘട്ടമായിരുന്നു അത്. തന്റെ നിരന്തര പരിശ്രമം മൂലം അവരിൽ കുറെ പേരെയൊക്കെ റോമൻ കത്തോലിക്കാ സഭയിലേക്ക് തിരികെ കൊണ്ടുവരാൻ അദ്ദേഹത്തിന് കഴിഞ്ഞു.

1659ൽ അലക്സാണ്ടർ ഏഴാമൻ മാർപ്പാപ്പ മലബാർ വികരിയത്ത് രൂപീകരണം പ്രഖ്യാപിച്ചു. ഫാ. ജോസഫ് സെബ്സ്ത്യാനിയെ വികാർ അപ്പസ്തോലിക് ആയി നിയമിക്കുകയും ചെയ്തു. വരാപ്പുഴയായിരുന്നു മലബാർ വികാരിയത്തിന്റെ ആസ്ഥാനം. 1693 ൽ ഡച്ചുകാർ പോർച്ചുഗീസുകാരെ കീഴടക്കി മലബാറും കൊച്ചിയും പിടിച്ചടക്കി. കർമ്മലീത്ത മിഷനറിമാർക്ക് മടങ്ങി പോകേണ്ടി വന്ന സാഹചര്യത്തിൽ സെബസ്ത്യാനി തദ്ദേശീയനായ ചാണ്ടി പറമ്പിലിനെ (അലക്സാണ്ടർ ദെ കാംപോ) തന്റെ പിൻഗാമിയായി 1693 ൽ അവരോധിച്ചു. പോർച്ചുഗീസ് സംരക്ഷണത്തിൽ ലത്തീൻ കത്തോലിക്കാ സഭയുടെ വളർച്ച ത്വരിതപെടുത്തിയിരുന്ന കർമ്മലീത്ത മിഷനറിമാരെ ഡച്ച് അധിനിവേശ പ്രവിശ്യകളിൽ നിന്ന് നാടുകടത്തിയത് മലബാർ വികാരിയത്തിന്റെ നിലനിൽപ്പിനെ സാരമായി ബാധിച്ചിരുന്നെങ്കിലും ചാണ്ടി പറമ്പിലിന്റെ നേതൃത്വത്തിൽ വികാരിയത്ത് പിടിച്ചു നിന്നു.

1709 ൽ ക്ലെമന്റ് പതിനൊന്നാമൻ പാപ്പ പുറപ്പെടുവിച്ച തിരുവെഴുത്തിലൂടെ മലബാർ വികാരിയത്തിനെ വരാപ്പുഴ വികാരിയത്തായി ഉയർത്തുകയും ബിഷപ്‌ ആഞ്ചലോ ഫ്രാൻസിസ്കോയെ വരാപ്പുഴ വികാരിയത്തിന്റെ പ്രഥമ വികാർ അപ്പസ്തോലിക്കയായി നിയമിക്കുകയും ചെയ്തു. 1838 ൽ ഗ്രിഗറി പതിനാറാമൻ മാർപ്പാപ്പ പുറപ്പെടുവിച്ച തിരുവെഴുത്ത് "മുൾത്താ പ്രോക്ലാര" വഴി കൊച്ചി, കൊടുങ്ങല്ലൂർ, കൊല്ലം രൂപതകളെ വരാപ്പുഴ വികാരിയത്തിനു കീഴിലാക്കി. എങ്കിലും പിന്നീട് 1845 ൽ കൊല്ലം രൂപതയെ വേർപെടുത്തി വരാപ്പുഴ വികാരിയതിന്റെ സാമന്ത രൂപതയാക്കി മാറ്റി. 

1886 ൽ ലിയോ പതിമൂന്നാമൻ മാർപ്പാപ്പ പുറപ്പെടുവിച്ച പ്രസിദ്ധമായ 'ഹൂമനെ സാളുത്തിസ് ഓക്തർ' തിരുവെഴുത്ത് വഴി ഭാരത സഭ ഹയരാർക്കി സ്ഥാപിക്കപ്പെട്ടപ്പോൾ വരാപ്പുഴ വികാരിയത്തിനെ അതിരൂപതാ പദവിയിലേക്ക് ഉയർത്തി. അന്നേരത്തെ വികാർ അപ്പോസ്തോലിക്ക് ആയിരുന്ന മോസ്റ്റ്‌. റവ. ഡോ . ലിയനാർഡോ മെലനോയെ ആദ്യ ആർച്ച് ബിഷപ്പായി നിയമിച്ചു. 
1886 ൽ വരാപ്പുഴ അതിരൂപതയിൽ നിന്നും കൊല്ലം രൂപതയിൽ നിന്നും വേർപെടുത്തിയ 34 ലത്തീൻ പള്ളികളെ ചേർത്ത് കൊച്ചി രൂപത പുനർ നിർമിച്ചു. 1887 ൽ ലിയോ പതിമൂന്നാമൻ മാർപ്പാപ്പ പുറപ്പെടുവിച്ച ക്വാദ് യാം പ്രിദെം എന്ന തിരുവെഴുത്ത് പ്രകാരം സിറിയൻ കത്തോലിക്കരെ കോട്ടയം, തൃശൂർ എന്നീ വികാരിയത്തുകളുടെ കീഴിലാക്കി. അങ്ങനെ വരാപ്പുഴ അതിരൂപത സമ്പൂർണ്ണ ലത്തീൻ അതിരൂപതയായി മാറി.

പത്തൊൻപതാം നൂറ്റാണ്ടിന്റെ അവസാനമായപ്പോഴേക്കും എറണാകുളം ലത്തീൻ കത്തോലിക്കരുടെ കേന്ദ്രമായി തീർന്നു. 14 പള്ളികളും 28340 ലത്തീൻ കത്തോലിക്കരും അടങ്ങുന്ന 46 ശതമാനത്തോളം വരുന്ന വിശ്വാസ സമൂഹം ഏറണാകുളത്തിന്റെ പത്തു കിലോമീറ്റർ ചുറ്റളവിൽ തന്നെ ഉണ്ടായിരുന്നു. വികസന സാധ്യതകൾ കൂടി കണക്കിലെടുത്ത് പരി. സിംഹാസനത്തിന്റെ അംഗീകാരത്തോടെ അന്നത്തെ ആർച്ച് ബിഷപ്പായിരുന്ന ബെർനാഡ് പിതാവിന്റെ നേതൃത്വത്തിൽ 1904 -ൽ അതിരൂപതാസ്ഥാനം ഏറണാകുളത്തേക്ക് മാറ്റി.

എവിടെയൊക്കെ ആവശ്യത്തിന് തദ്ദേശീയ വൈദികരുണ്ടോ അവിടെയല്ലാം ഭരണം തദ്ദേശീയരെ ഏൽപ്പിച്ച് മിഷനറിമാർ മടങ്ങണം എന്ന പതിനൊന്നാം പിയൂസ് മാർപ്പാപ്പയുടെ പ്രഖ്യാപനത്തിന് ശേഷമാണ് വരാപ്പുഴ അതിരൂപതയ്ക്ക് പ്രഥമ തദ്ദേശീയ മെത്രാനെ ലഭിക്കുന്നത്. അതിരൂപതയിൽ പെട്ട കുരിശിങ്കൽ ഇടവക അംഗമായ വൈദികൻ ജോസഫ് അട്ടിപ്പേറ്റി 1934 ൽ അതിരൂപതയുടെ പ്രഥമ തദ്ദേശീയ മെത്രാനായി നിയമിതനായി. അദേഹത്തിന്റെ മുൻഗാമി ആയിരുന്ന എയ്ഞ്ചൽ മേരി പിതാവായിരുന്നു വരാപ്പുഴ അതിരൂപതയുടെ അവസാനത്തെ വിദേശ മെത്രാൻ .





</doc>
<doc id="221198" url="https://ml.wikipedia.org/wiki?curid=221198" title="എഴുമറ്റൂർ">
എഴുമറ്റൂർ

എഴുമറ്റൂർ പത്തനംതിട്ട ജില്ലയിലെ മല്ലപ്പള്ളി താലൂക്കിൽ പെടുന്ന ഒരു ഗ്രാമമാണ്.നന്നങ്ങാടികൾ എന്നറിയപ്പെടുന്ന മൺ കുടങ്ങൾ 1960-കളിൽ ഇവിടെ നിന്ന് ലഭിച്ചിട്ടുണ്ട്. 2011 സെൻസസ് അനുസരിച്ച് ഇവിടുത്തെ ജനസംഖ്യ 11,423 ആണ്.റാന്നി നിയമസഭാമണ്ഡലത്തിന്റെയും പത്തനംതിട്ട ലോക്സഭാമണ്ഡലത്തിന്റെയും ഭാഗമാണ് എഴുമറ്റൂർ.




</doc>
<doc id="221227" url="https://ml.wikipedia.org/wiki?curid=221227" title="ടി.ആർ. മഹാലിംഗം">
ടി.ആർ. മഹാലിംഗം

പ്രശസ്ത പുല്ലാങ്കുഴൽ വാദകനായ ടി.ആർ. മഹാലിംഗം (മാലി) തമിഴ്നാട്ടിലെ തഞ്ചാവൂർ ജില്ലയിൽ പെട്ട തിരുവിഡൈമരുതൂരിൽ (ജ:നവംബർ 6, 1926—മ: മേയ് 31, 1986) ൽ രാമസ്വാമിയുടെയും ബൃഹദമ്മാളിന്റെയും പുത്രനായി ജനിച്ചു. മാതുലനായ ജല്റ ഗോപാല അയ്യർ നടത്തിവന്നിരുന്ന സംഗീതവിദ്യാലയത്തിൽ സഹോദരി ദേവകിയോടൊപ്പം മഹാലിംഗവും സംഗീതത്തിന്റെ ബാലപാഠങ്ങൾ അഭ്യസിച്ചു. പുല്ലാങ്കുഴൽ വാദനത്തിൽ ബാലനായിരിയ്ക്കുമ്പോൾ തന്നെ ഏറെ താത്പര്യം കാണിച്ച മാലി അധികം താമസിയാതെ തന്നെ കീർത്തനങ്ങൾ ആലപിയ്ക്കുവാൻ പരിശീലിയ്ക്കുകയുണ്ടായി. 
മാലിയ്ക്കുമുമ്പ് കർണ്ണാടക സംഗീതത്തിൽ പുല്ലാങ്കുഴൽ വാദകർ പിന്തുടർന്നുവന്നിരുന്ന രീതി സരഭ ശാസ്ത്രികളുടെ വാദനരീതിയായിരുന്നു. ഈ രീതിയിലാകട്ടെ ഗമകങ്ങൾ ഒട്ടും തന്നെ ഉപയോഗിച്ചിരുന്നില്ല. ദീർഘശ്വാസനിയന്ത്രണം സ്വായത്തമാക്കിയ മാലിയ്ക്ക് ഉച്ചസ്ഥായിയിലും താഴ്ന്നസ്ഥായിയിലുമുള്ള സ്വരസഞ്ചാരം സാദ്ധ്യമായിരുന്നു. കൂടാതെ കൈവിരലുകളുടെ സഞ്ചാര സ്ഥാനക്രമത്തിലും മാറ്റങ്ങൾ മാലി വരുത്തുകയുണ്ടായി. പക്ഷികൾ ശിഖരത്തിൽ അള്ളിപ്പിടിയ്ക്കുന്ന രീതിപോലെയോ അല്ലെങ്കിൽ പുല്ലാങ്കുഴലിനു കുറുകെ വിരലുകൾ പിടിച്ചോ സ്വരസഞ്ചാരം നടത്തുന്ന മാലിയുടെ രീതി ഏറെ ശ്രദ്ധയാകർഷിച്ചു. .പുല്ലാങ്കുഴലിന്റെ നിർമ്മാണരീതിയിലും മാലി മാറ്റങ്ങൾ വരുത്തുകയുണ്ടായി. പുല്ലാങ്കുഴലിനു 8 സുഷിരങ്ങൾ വരെ ഉപയോഗിയ്ക്കുവാൻ മാലി തുനിഞ്ഞത് അസാധാരണനിയന്ത്രണം ഉപകരണത്തിൽ വരുത്താൻ കഴിയുമെന്നതിനാലാണ് .
മാലി ആദ്യമായി കച്ചേരി അവതരിപ്പിയ്ക്കുന്നത് തന്റെ ഏഴാമത്തെ വയസ്സിൽ 1933 ൽ മൈലാപ്പൂരിലെ ത്യാഗരാജ സംഗീതോത്സവത്തിലാണ്.മുസിരി സുബ്രഹ്മണ്യയ്യരും പറവൂർ സുന്ദരം അയ്യരും അന്ന് ആ വേദിയിൽ ഉണ്ടായിരുന്നു.ആലാപനത്തിൽ ആക്രൂഷ്ടരായ അവർ മാലിയെ അനുമോദിച്ച് പൊന്നാട അണീയിയ്ക്കുകയുണ്ടായി. പിൽക്കാലത്ത് പ്രഗല്ഭരായ ചൗഡയ്യ,പാപ്പാ വെങ്കിടരാമയ്യ,കുംഭകോണം അഴകിയനമ്പിപ്പിള്ള, തഞ്ചാവൂർ വൈദ്യനാഥയ്യർ എന്നിവർ മാലിയുടെ പുല്ലാങ്കുഴൽ കച്ചേരികൾക്ക് പക്കമേളമൊരുക്കുകയുണ്ടായി. പാലക്കാട് മണി അയ്യരും,രാജരത്തിനംപിള്ളയും മാലിയുടെ കച്ചേരികൾക്ക് അകമ്പടി നല്കുകയുണ്ടായി. .

1986 ൽ നൽകിയ പദ്മവിഭൂഷൺ മാലി നിരസിയ്ക്കുകയാണുണ്ടായത്. 
മസ്തിഷ്ക രക്തസ്രാവത്തെത്തുടർന്നു 1986 ൽ 59-ം വയസ്സിൽ മഹാലിംഗം അന്തരിച്ചു


</doc>
<doc id="221231" url="https://ml.wikipedia.org/wiki?curid=221231" title="ഇന്ത്യയിലെ സംസ്ഥാന പുഷ്പങ്ങളുടെ പട്ടിക">
ഇന്ത്യയിലെ സംസ്ഥാന പുഷ്പങ്ങളുടെ പട്ടിക

ഇന്ത്യയിലെ സംസ്ഥാനങ്ങളുടെയും കേന്ദ്രഭരണപ്രദേശങ്ങളുടെയും ഔദ്യോഗിക പുഷ്പങ്ങളുടെ പട്ടിക താഴെ കൊടുക്കുന്നു.




</doc>
<doc id="221232" url="https://ml.wikipedia.org/wiki?curid=221232" title="അമിഷ് ത്രിപാഠി">
അമിഷ് ത്രിപാഠി

ഒരു ഇന്ത്യൻ എഴുത്തുകാരൻ ആണ് അമിഷ് ത്രിപാഠി (ജനനം 18 ഒക്ടോബർ 1974 ). മെലുഹയിലെ ചിരംജീവികൾ , നാഗന്മാരുടെ രഹസ്യം , വായുപുത്രമാരുടെ ശപഥം ആണ് രചിച്ച നോവലുകൾ. "ഇക്ഷാകുവംശത്തിന്റെ രാജകുമാരൻ " എന്ന നോവൽ പരമ്പര 2015 ജൂൺ 22 നു പുറത്തിറങ്ങി.
കൊൽക്കത്ത ഐ.ഐ.എമ്മിൽ പഠിച്ചു. പന്ത്രണ്ട് വർഷത്തിലധികം ബാങ്കിങ് മേഖലയിൽ ജോലി. 



</doc>
<doc id="221371" url="https://ml.wikipedia.org/wiki?curid=221371" title="പ്രസരണമിതി">
പ്രസരണമിതി

പ്രകാശശാസ്ത്രത്തിൽ വിദ്യുത് കാന്തിക പ്രസരണങ്ങളുടെ (പ്രകാശം ഉൾപ്പെടെ) ശാസ്ത്രീയമായ മാപനത്തെക്കുറിച്ച് പഠിക്കുന്ന ശാസ്ത്രശാഖയാണ് പ്രസരണമിതി (ഇംഗ്ലീഷിൽ: Radiometry). ഫോട്ടോൺ എണ്ണൽ തുടങ്ങിയ ക്വാണ്ടം രീതികളിൽ നിന്നും പ്രസരണമിതി വ്യത്യാസപ്പെട്ടിരിക്കുന്നു. 
ജ്യോതിഃശാസ്ത്രത്തിൽ പ്രസരണമിതിക്ക് വളരെയധികം പ്രാധാന്യമുണ്ട്. ഭൗമവിദൂരസംവേദനത്തിലും(Earth remote sensing) ഇത് വലിയ പങ്കാണ് വഹിക്കുന്നത്. പ്രസരണമിതിയുടെ ഒരു ഉപവിഭാഗമായ് പ്രകാശമിതിയെ കണക്കാക്കാം.



</doc>
<doc id="221374" url="https://ml.wikipedia.org/wiki?curid=221374" title="പ്രസരണ പ്രവാഹം">
പ്രസരണ പ്രവാഹം

പ്രസരണമിതിയിൽ, വിദ്യുത്കാന്തികപ്രസരണങ്ങളുടെ ആകെ ശക്തിയുടെ (power) അളവാണ് പ്രസരണ പ്രവാഹം(radiant flux) അഥവാ പ്രസരണശക്തി(radiant power). വിദ്യുത്കാന്തികപ്രസരണത്തിൽ ഇൻഫ്രാറെഡ്, അൾട്രാവയലറ്റ്, ദൃശ്യപ്രകാശം തുടങ്ങിയ എല്ലാ തരംഗങ്ങളും ഉൾപ്പെടുന്നുണ്ട്. ആകെ ശക്തി എന്നതുകൊണ്ട് ഉദ്ദേശിക്കുന്നത് ഒരു സ്രോതസ്സിൽ നിന്ന് ഉത്സർജ്ജിക്കപ്പെടുന്ന പ്രസരണത്തിന്റെയോ, അല്ലെങ്കിൽ ഒരു പ്രതലത്തിൽ പതിക്കുന്നതിന്റെയോ ആകാം.

വാട്ടാണ്(W) പ്രസരണ പ്രവാഹത്തിന്റെ അന്താരാഷ്ട്ര ഏകകം. ഊർജ്ജനിരക്കിന്റെ ഡയമൻഷൻ തന്നെയാണ് ഈ അളവിനും ലഭിച്ചിരിക്കുന്നത്.


</doc>
<doc id="221377" url="https://ml.wikipedia.org/wiki?curid=221377" title="പ്രസരണോർജ്ജം">
പ്രസരണോർജ്ജം

വിദ്യുത് കാന്തിക തരംഗങ്ങളുടെ ഊർജ്ജമാണ് പ്രസരണോർജ്ജം(ഇംഗ്ലീഷിൽ: Radiant energy). പ്രസരണ പ്രവാഹത്തെ സമയത്തെ മാനദണ്ഡമാക്കി സമാകലനം ചെയ്ത് പ്രസരണോർജ്ജം കണക്കാക്കാം . മറ്റെല്ലാ ഊർജ്ജങ്ങളേയും പോലെ പ്രസരണോർജ്ജത്തിന്റെ അന്താരാഷ്ട്ര ഏകകവും ജൂൾ ആണ്. ഏതെങ്കിലും സ്രോതസ്സിൽനിന്ന് അതിന്റെ പരിസരങ്ങളിലേക്ക് പ്രസരണം ഉത്സർജ്ജിക്കപ്പെടുമ്പോളാണ് ഈ പദം സാദാരണ ഉപയോഗിക്കുന്നത്. പ്രസരണോർജ്ജം മനുഷ്യനേത്രങ്ങൾക്ക് ദൃഷ്ടിഗോചരമാകുകയോ അല്ലാതാകുകയോ ചെയ്യാം.


</doc>
<doc id="221394" url="https://ml.wikipedia.org/wiki?curid=221394" title="പ്രസരണ തീവ്രത">
പ്രസരണ തീവ്രത

പ്രസരണമിതിയിൽ വിദ്യുത്കാന്തികതരംഗങ്ങളുടെ തീവ്രതയെയാണ് പ്രസരണ തീവ്രത (Radiant intensity) എന്നതുകൊണ്ട് അർഥമാക്കുന്നത്. പ്രസരണശക്തി പ്രതി ഘനകോണാണ് (Solid angle) പ്രസരണതീവ്രത. ഈ അളവിന്റെ അന്താരാഷ്ട്ര ഏകകം വാട്ട് പ്രതി സ്റ്റെറാഡിയനാണ്(W·sr). 


</doc>
<doc id="221408" url="https://ml.wikipedia.org/wiki?curid=221408" title="ആശാൻ">
ആശാൻ

ആശാൻ എന്നാൽ ഗുരു അഥവാ വിദ്യ അഭ്യസിപ്പിക്കുന്നവൻ എന്നാണു അർഥം. ആചാര്യ എന്ന സംസ്കൃത പദത്തിൽ നിന്നും തമിഴിൽ ഉൽഭവിച്ചതാണു ഈ നാമം. 'ൻ', 'ർ' തുടങിയ അക്ഷരങൾ പദാന്ത്യത്തിൽ ആദരപൂർവ്വം ചേർത്തുപയോഗിക്കുന്ന സമ്പൃദായം പഴയ കാലത്തു നിലവിൽ ഉണ്ടായിരുന്നു. 

മലയാള കവിതാ സാഹിത്യത്തിൽ കാല്പനികതയ്ക്കു തുടക്കം കുറിച്ച, ആധൂനിക കവിത്രയങ്ങളിലെ, മഹാ കവിയായ കുമാരനാശാനെ കേരള ജനത അറിയപ്പെടുന്നത് ആശാൻ എന്ന ചുരുക്കപേരിലാണ്. 
പുരാതന കാലം മുതൽ പൊതുവെ തിരുവിതാംകൂറിലെ ഗണക സമുദായക്കാരുടെ സഥാനപ്പേരായിരുന്നു ആശാൻ. ഇവരിലെ സ്ത്രീ ജനങ്ങളെ ആശാട്ടി എന്നറിയപ്പെട്ടിരുന്നു. എഴുത്തുകളരികൾ നടത്തി ജനങൾക്കു സാക്ഷരത നൽകിയിരുന്നതിനാൽ ഇവരെ സമൂഹത്തിന്റെ ഗുരുക്കന്മാരായി ആദരിച്ചിരുന്നു. സംസ്കൃതം,ആയുർവേദം, ജ്യോതിഷം,ഗണിതം തുടങിയവയിൽ ഇവർ പണ്ഡിതരായിരുന്നു. നിലത്തെഴുത്തുകളരികളിൽ ആശാൻമാരായിട്ടുള്ളവരെ, എഴുത്താശാൻ അഥവാ എഴുത്തശ്ചൻ എന്നാണ് അറിയപ്പെട്ടിരുന്നത് . 

മലബാർ മേഖലയിൽ, പണിക്കർ എന്ന സ്ഥാനപ്പേരുണ്ടായിരുന്ന കണിയാർ പണിക്കർമാർ, നാൽപ്പത്തീരടി ആയോധന കളരി ആശാന്മാരായിരുന്നു.അവർ നായർ യുവാക്കൾക്ക് ആയുധകളരിയിൽ പരിശീലനം നൽകിയിരുന്നു. കണിയാൻ അഥവാ കണിശ്ശൻ എന്ന നാമ പദം തമിഴിലെ കണിക്കുന്ന,ആശാൻ (സംസ്കൃതത്തില് ഗണനം ചെയ്യുന്ന ആചാര്യ) എന്നീ വാക്കുകൾ ലോപിച്ചുണ്ടായിട്ടുള്ളതാണു. 

എന്നാൽ പതിനെട്ടാം നൂറ്റാണ്ടോടു കൂടി , ഈഴവ , നായർ ,ക്രിസ്ത്യൻ തുടങ്ങിയ ഇതര സമുദായത്തിലുള്ള വിദ്യാഭ്യാസം നേടിയവവരും പള്ളിക്കുടങ്ങളിലും കളരികളിലും അദ്ധ്യാപക വൃത്തിയില് ഏർപ്പെടുകയും,അതിനാല് ആശാൻ എന്ന സ്ഥാനപ്പേരിലറിയപ്പെടുകയും ചെയ്തിരുന്നു . കാലക്രമേണ ആശാൻ എന്ന വാക്കിന്റെ പ്രയോഗത്തില് അർത്ഥ ശോഷണം സംഭവിച്ചതായി കാണാം . ഇന്നത്തെ കാല ഘട്ടത്തിൽ , മിക്കവരും , ഇതിനെ വികലമായ അർത്ഥത്തിലും തമാശ ശൈലിയിലും ഉള്ള ഒരു അപ്രധാന പദമായിട്ടാണ് പരക്കെ ഉപയോഗിക്കുന്നത് 


</doc>
<doc id="221409" url="https://ml.wikipedia.org/wiki?curid=221409" title="പൊട്ടൻപ്ലാവ്">
പൊട്ടൻപ്ലാവ്

കണ്ണൂർ ജില്ലയിലെ നടുവിൽ ഗ്രാമപഞ്ചായത്തിലെ ഒരു ഗ്രാമം ആണ് പൊട്ടൻ പ്ലാവ്. 

</doc>
<doc id="221423" url="https://ml.wikipedia.org/wiki?curid=221423" title="അനന്തശയനഗ്രന്ഥാവലി">
അനന്തശയനഗ്രന്ഥാവലി

ഇരുപതാം നൂറ്റാണ്ടിന്റെ തുടക്കത്തിൽ തിരുവിതാംകൂറിലെ ശ്രീമൂലം തിരുനാൾ രാമവർമ്മ രാജാവിന്റെ നിർദ്ദേശപ്രകാരം തിരുവിതാംകൂർ സർക്കാർ അച്ചുകൂടത്തിൽ നിന്നും പ്രസിദ്ധീകരിച്ചിറക്കിയിരുന്ന ഗ്രന്ഥങ്ങളുടെ പരമ്പരയായിരുന്നു അനന്തശയനഗ്രന്ഥാവലി. തിരുവിതാംകൂർ സംസ്കൃതഗ്രന്ഥ സീരീസ് എന്ന പേരിൽ പിൽക്കാലത്തു് ഇവ ഭാഷാശാസ്ത്രജ്ഞർക്കും സംസ്കൃതഭാഷാപണ്ഡിതർക്കും പ്രത്യേക താൽപ്പര്യമുള്ള പഠനവസ്തുക്കളായി മാറി. രാജകൊട്ടാരം വക താളിയോല ഗ്രന്ഥശേഖരത്തിന്റെ സൂക്ഷിപ്പുകാരനായിരുന്ന ടി. ഗണപതി ശാസ്ത്രി എന്ന സംസ്കൃതപണ്ഡിതനായിരുന്നു 'അനന്തശയനഗ്രന്ഥാവലി'യുടെ മുഖ്യചുമതലക്കാരൻ. 

1910-ൽ താളിയോല ഗ്രന്ഥാലയം ക്യൂറേറ്റർ ഗണപതി ശാസ്ത്രിക്ക് പത്മനാഭപുരത്തിനടുത്തുള്ള മണലിക്കര മഠത്തിൽ നിന്നും കൂടിയാട്ടത്തിൽ ഉപയോഗിച്ചിരുന്ന പത്തു സംസ്കൃത രൂപകങ്ങളുടെ താളിയോലഗ്രന്ഥങ്ങൾ ഒരുമിച്ചു് കണ്ടുകിട്ടി. 20 അക്ഷരങ്ങളുടെ പതിപ്പത്തു വരികളുള്ള 105 ഓലകളിലായാണു് ഈ അപൂർവ്വശേഖരം ലഭിച്ചതു്. പഴയ മലയാളം ഗ്രന്ഥലിപിയിൽ എഴുതിയിരുന്ന സംസ്കൃതകൃതികളായിരുന്നു ഇവയിൽ അടങ്ങിയിരുന്നതു്. 300-ലധികം വർഷങ്ങളുടെ പഴക്കമുണ്ടായിരുന്നെങ്കിലും ആദ്യത്തെ പന്ത്രണ്ടു താളുകളിലെ ഏതാനും ഭാഗങ്ങൾ ഒഴിച്ചു് മറ്റെല്ലാ ഓലകളിലേയും എഴുത്തുകൾക്കൊന്നും നാശം സംഭവിച്ചിട്ടുണ്ടായിരുന്നില്ല. പരിശോധനയിൽ ഇവ യഥാക്രമം സ്വപ്നനാടകം, പ്രതിജ്ഞായൗഗന്ധരായണം, പഞ്ചരാത്രം, ചാരുദത്തൻ, ദൂതഘടോൽക്കചം, അവിമാരകം, ബാലചരിതം, മദ്ധ്യമവ്യായോഗം, കർണഭാരം, ഊരുഭംഗം എന്നീ സംസ്കൃതനാടകങ്ങളാണെന്നു തെളിഞ്ഞു. ഇതുകൂടാതെ, പതിനൊന്നാമതൊരെണ്ണം തുടങ്ങിവെച്ച് ആദ്യത്തെ ഓലയുടെ മറുവശത്തുതന്നെ പെട്ടെന്നു നിന്നുപോയതായും കണ്ടു. അദ്ദേഹത്തിന്റെ പുനരന്വേഷണത്തിൽ, കടുത്തുരുത്തിയ്ക്കടുത്തു് കൈലാസപുരത്തുള്ള ഒരു ജ്യോത്സനായിരുന്ന ഗോവിന്ദ പിഷാരോടിയിൽ നിന്നും അഭിഷേകനാടകം, പ്രതിമാനാടകം എന്നിങ്ങനെ, മേൽപ്പറഞ്ഞവയുടെ അതേ ശൈലിയിൽ എഴുതപ്പെട്ട രണ്ടു നാടകങ്ങൾ കൂടി കണ്ടെടുക്കപ്പെട്ടു. ഇങ്ങനെ മൊത്തം പന്ത്രണ്ടു പൂർണ്ണകൃതികളും ഒരപൂർണ്ണകൃതിയും ആ ശേഖരത്തിൽ ഉണ്ടായിരുന്നു. താമസിയാതെത്തന്നെ, സ്വപ്നവാസവദത്തം എന്നു പ്രത്യേകം രേഖപ്പെടുത്തിയിട്ടുള്ള സ്വപ്നനാടകത്തിന്റെ ഒരു പ്രതിയും പ്രതിജ്ഞായൗഗന്ധരായണത്തിന്റെ ഒരു പ്രതിയും മൈസൂർ എ. അനന്താചാര്യ എന്ന പണ്ഡിതനിൽ നിന്നും അവിമാരകത്തിന്റെ ഒരു പ്രതി ഹരിപ്പാട് സുബ്രഹ്മണ്യ മൂസ്സതിന്റെ പക്കൽ നിന്നും സ്വപ്നവാസവദത്തം, പ്രതിജ്ഞായൗഗന്ധരായണം, അഭിഷേകനാടകം എന്നിവയുടെ കൂടുതൽ കയ്യെഴുത്തുകൾ ചെങ്ങന്നൂർ താഴമൺ മഠം കൃഷ്ണൻ തന്ത്രിയിൽ നിന്നും ഗണപതി ശാസ്ത്രിയ്ക്കു് ലഭ്യമായി. അദ്ദേഹം ഇവയെല്ലാം പരസ്പരം ഒത്തുനോക്കി പരിശോധിച്ച് ക്രമത്തിലാക്കി ടിപ്പണി സഹിതം തിരുവിതാംകൂർ സർക്കാർ അച്ചുകൂടത്തിൽനിന്നും 1912 ഏപ്രിൽ 11 നു് അനന്തശയനഗ്രന്ഥാവലിയുടെ പതിനഞ്ചാം ഭാഗമായി പ്രകാശനം ചെയ്തു. "മഹാമഹിമശ്രീമൂലകരാമവർമ്മകുലശേഖരമഹാരാജന്റെ" കൽപ്പനപോലെ തയ്യാറാക്കി പ്രസിദ്ധീകരിച്ച ഈ 'ഭാസ'കൃതികൾ പിന്നീടു് ട്രിവാൻഡ്രം സംസ്കൃത സീരീസ് (പതിനഞ്ചാം ശേഖരം) എന്ന പേരിൽ ഭാരതത്തിലും പുറത്തുമുള്ള സംസ്കൃത, ഭാഷാ പണ്ഡിതന്മാർക്കിടയിൽ പ്രസിദ്ധമായി.

ഭാസൻ എന്ന പൂർവ്വപ്രസിദ്ധനായ നാടകകാരനെക്കുറിച്ചു് പുരാതനകാലം മുതലേ പല ഭാരതീയരും പരാമർശിച്ചിരുന്നെങ്കിലും അദ്ദേഹത്തിന്റേ കൃതികളൊന്നും ലഭ്യമായിരുന്നില്ല. എന്നെന്നേക്കുമായി നഷ്ടപ്പെട്ടുപോയി എന്നു കരുതിവന്ന ഭാസസാഹിത്യസർവ്വസ്വമാണു് മിക്കവാറും പൂർണ്ണമായിത്തന്നെ ഒരിടത്തുനിന്നും ഇങ്ങനെ തികച്ചും ആകസ്മികമായി കണ്ടെടുത്തതു്.

ഈ പുസ്തകങ്ങൾക്കെല്ലാം പൊതുവായി കാണപ്പെട്ട പല പ്രത്യേകതകളുമുണ്ടായിരുന്നു. ഉപയോഗിച്ചിരിക്കുന്ന ഭാഷ, നാടകം തുടങ്ങുന്ന നാന്ദി ശ്ലോകത്തിന്റെ രൂപം, മംഗളാചരണത്തിന്റെ ക്രമം, നാടകം അവസാനിപ്പിക്കുന്ന 'ഭരതവാക്യത്തിന്റെ' ഘടന, എല്ലാ കൃതികളിലും കാണാവുന്ന രാജപ്രശംസ തുടങ്ങിയവ മറ്റു സംസ്കൃതനാടകങ്ങളുടെ പൊതുസ്വഭാവങ്ങളിൽ നിന്നു വേറിട്ടുനിന്നു. പാണിനിയുടെ ചിട്ടകൾക്കു മുമ്പുള്ള കാലത്തേതുപോലെ ഭാഷയിലെ പ്രകൃതാംശം പ്രകടമായിരുന്നു. പല ശ്ലോകങ്ങളും അപ്പാടെയോ അതേ ശൈലിയിലോ ഒന്നിലധികം ഗ്രന്ഥങ്ങളിൽ പ്രത്യക്ഷമായിരുന്നു. അതു കൂടാതെ, സംസ്കൃതത്തിലെ പുരാതനനാടകങ്ങൾ പിന്തുടരുന്ന പതിവിനു വിപരീതമായി, ഇവയിലൊന്നിലും നാടകകൃത്തിന്റെ പേരുണ്ടായിരുന്നില്ല.

എന്നാൽ 13 നാടകങ്ങളിൽ ആദ്യത്തേതു് ഭാസന്റേതെന്ന് സർവസമ്മതമായ സ്വപ്നവാസവദത്തം ആയിരുന്നു. നാടകങ്ങൾക്കു പൊതുവായുള്ള രചനാശൈലിയും സ്വപ്നവാസവദത്തം അവയിൽ ഒന്നായിരുന്നതും പരിഗണിച്ച്, 13 നാടകങ്ങളും ഭാസന്റേതാണെന്ന് ഗണപതി ശാസ്ത്രി വാദിച്ചു. ഈ നാടകങ്ങൾ, സംസ്കൃതത്തിൽ പിൽക്കാലത്തു പ്രതിഷ്ഠനേടിയ നാട്യശാസ്ത്രനിയമങ്ങളുടെ ചട്ടക്കൂടിൽ എഴുതപ്പെട്ടവയല്ല എന്നതും അവയുടെ പൗരാണികതയെ പിന്തുണച്ചു. ശാസ്ത്രിയുടെ അവകാശവാദം വിൽ ഡുറാന്റ് ചോദ്യം ചെയ്തിട്ടുണ്ടെങ്കിലും[3] അവ ഭാസന്റേതാണെന്ന വാദത്തെ പിന്തുണയ്ക്കുന്ന തെളിവുകൾ അവഗണിക്കാനാവത്തവയാണെന്നും അതിനെതിരായി ഉന്നയിക്കപ്പെടുന്ന വാദങ്ങൾ തികവില്ലാത്തവയാണെന്നും മറ്റുള്ളവർ ചൂണ്ടിക്കാണിച്ചിട്ടുണ്ടു്.[൧]


</doc>
<doc id="221425" url="https://ml.wikipedia.org/wiki?curid=221425" title="കളിയച്ഛൻ (ചലച്ചിത്രം)">
കളിയച്ഛൻ (ചലച്ചിത്രം)

നാഷണൽ ഫിലിം ഡെവലപ്മെന്റ് കോർപ്പറേഷൻ (എൻ.എഫ്.ഡി.സി.) സ്വതന്ത്രമായി നിർമ്മിച്ച് ഫാറൂഖ് അബ്ദുൾ റഹ്മാൻ സംവിധാനം ചെയ്ത ചലച്ചിത്രമാണ് കളിയച്ഛൻ. പി. കുഞ്ഞിരാമൻ നായർ രചിച്ച "കളിയച്ഛൻ" എന്ന കാവ്യത്തിന്റെ വായനാനുഭവമാണ് ഈ ചലച്ചിത്രം.

മനക്കലെ കഥകളിയോഗത്തിലെ ആശാനാണ് രാവുണ്ണി (പദ്മശ്രീ കലാമണ്ഡലം ശിവൻ നമ്പൂതിരി). കളിയോഗത്തിന്റെ ജീവാത്മാവും പരമാത്മാവും. സാക്ഷാൽ കളിയഛൻ. മിടുക്കൻമാരായ കുട്ടികളെ വേണ്ടത്ര പരിശീലിപ്പിക്കാൻ കിട്ടിയിട്ടില്ല ഇപ്പോഴും. അന്വേഷണത്തിലാണ്. ഒരിക്കൽ മനക്കലെ കാര്യസ്ഥനുമൊത്ത് വരുന്ന അവഴി അമ്പലത്തിന്റെ മുന്നിലെ ആൽത്തറയിൽ അവശനായി കിടക്കുന്ന ഒരു കുട്ടിയെ കണ്ടു. കാര്യസ്ഥന്റെ (ബാബു നമ്പൂതിരി) മരുമകൻ കുഞ്ഞിരാമനായിരുന്നു അത്. കാഞ്ഞങ്ങാട്ട് തറവാട്ടിൽ നിന്ന് ഇത്ര അകലേക്ക് [അമ്മാവന്റെ വീട്ടിലേക്ക്] കുഞ്ഞി ഒളിച്ചോടിപ്പോന്നതാണ്. ആശാന്ന് കുഞ്ഞിയുടെ രൂപ ഭാവങ്ങൾ ഇഷ്ടമായി. കഥകളി കളിപരിശീലിക്കാൻ അവനെ കളരിയിൽ ചേർത്തു. വീട്ടുകാർക്കും അതു സമ്മതമായിരുന്നു. കേമദ്രുമക്കാരനായ മകൻ നന്നാവണമെന്നേ അമ്മ പ്രാർഥിച്ചുള്ളൂ. ആശാന്റെ അടുത്തായതിൽ സമാധാനവുമായി. 
കുഞ്ഞിരാമന്റെ പഠനം ആശാന്റെ ശിക്ഷണത്തിൽ നന്നായി നടന്നു. കുഞ്ഞിരാമൻ (മനോജ് കെ. ജയൻ) കേമനായ വേഷക്കാരനായി. നാട്ടുകാരുടെ പ്രിയപ്പെട്ട വേഷക്കാരനായി. ആശാന്റെ ബഹിശ്ചരപ്രാണനായിരുന്നു കുഞ്ഞി. കളിയോഗത്തിന്റെ പ്രധാനവേഷങ്ങൾ നൽകുന്നതിന്ന് മുൻപ് ഏറ്റവും മികച്ച വേഷക്കാരനാവാനുള്ള എല്ലാ ശിക്ഷണവും നൽകി. ശിഷ്യന്റെ വളർച്ചയിൽ ആശാൻ ഏറ്റവും കൂടുതൽ സന്തോഷവാനായി.

ജാതകത്തിന്റെ കേമത്തം കുഞ്ഞിയെ അഹങ്കാരിയും ആശാനോട് അനുസരണയില്ലാത്തവനുമാക്കി. മദ്യപാനശീലവും സ്ത്രീകളോടുള്ള ആസക്തിയും അടക്കാനാവാതെ കുഞ്ഞിയിൽ വളർന്നു. ദാരിദ്ര്യം സ്വയം വരിക്കുകയായിരുന്നു. ഒരുനാൾ കളിയഛനോട് കലഹിച്ച് കുഞ്ഞിരാമൻ കളിയോഗം വിട്ടുപോയി. പ്രിയ സുഹൃത്തായ ചെണ്ടക്കാൻ വാസുവിനെപ്പോലും (മണികണ്ഠൻ പട്ടാമ്പി) പരിഗണിക്കാതെയായി.

ഭഗവത് ഗീതയിൽ അർജുനൻ ശ്രീകൃഷ്ണനോട് ചോദിക്കുന്നുണ്ട്:

"അഥ കേന പ്രയുക്തോയം 
പാപം ചരതി പൂരുഷ: 
അനിഛിന്നപി വാർഷ്ണേയ 
ബലാദിവ നിയോജിത. "

മനുഷ്യൻ പാപം ചെയ്യുന്നത് എന്തുകൊണ്ടാണെന്ന് ഇന്നും ഉത്തരമില്ലാത്തതാണ്. കുഞ്ഞിരാമന്റെ പാപവും 'ബലാദിവ നിയോജിത' തന്നെ. കളിയോഗം വിട്ട് അലഞ്ഞതിൽ ദാരിദ്ര്യം വിട്ടുപോകാതായി. പ്രിയപ്പെട്ടവളായ രാധ (വൈഗ) ഉപേക്ഷിച്ചു. നാടും നാട്ടാരും ഉപേക്ഷിച്ചു.

മനക്കലെ തമ്പുരാന്റെ (കലാമണ്ഡലം രാമദാസ്), കളിയോഗത്തിന്റെ ഉടമസ്ഥന്റെ ഇടപെടലിലൂടെ കുഞ്ഞി വീണ്ടും കളിയോഗത്തിലെത്തി. ആശാൻ സന്തോഷപൂർവം ആദ്യവസാന വേഷങ്ങൾ കുഞ്ഞിരാമന്ന് നല്കി. മദ്യവും മദിരാക്ഷിയും മഹാനടനയ കുഞ്ഞിരാമന് അനായാസം ലഭിച്ചു. കുഞ്ഞിരാമനെന്ന പുരുഷനെ കാമിച്ച ദേവു (തീർഥ ആർ. മുറാബാദ്കർ) സാമ്പ്രദായിക സ്ത്രീ സങ്കൽപ്പങ്ങളിൽ ഒതുങ്ങുന്നവളായിരുന്നില്ല. സ്വാതന്ത്ര്യത്തിന്ന് അവൾ സ്വന്തം ജീവിതം കൊണ്ട് അർഥം കൊടുത്തു. അരങ്ങും നടനവും അവൾക്ക് കിടപ്പറയായിരുന്നു.

അമ്മ (മഞ്ജൂ പിള്ള) മകനുവേണ്ടി നിശ്ചയിച്ചുറപ്പിച്ച വിവാഹം, കളിയരങ്ങുകളുടേയും മദ്യത്തിന്റേയും രതിയുടേയും തിരക്കിൽ കുഞ്ഞിരാമൻ മറന്നു. വീരശൃംഖലയും പൊന്നാടകളും നിറഞ്ഞു. പിന്നെ പിന്നെ കളിയരങ്ങുകളിൽ കുഞ്ഞിരാമൻ ഇടറി. പിഴച്ചു. കളിയഛന്റെ ശാപമെന്നോണം കളിയരങ്ങിൽ കിരീടം ചെരിഞ്ഞു വീണു. കളി ഇല്ലാതായി. അലഞ്ഞ മഹാനടന്റെ വീര്യം അറയിലും ഇല്ലാതായതോടെ ദേവു അറവാതിൽ അടയ്ക്കുകയും ചെയ്തു.

എങ്ങെന്നില്ലാതെ അലഞ്ഞ കുഞ്ഞിരാമൻ ആശാനെ കാണാൻ കൂട്ടാക്കിയില്ല. വാസു പലവട്ടം വിളിച്ചു. മകനെപ്പോലെ കരുതിയ പ്രിയപ്പെട്ട ശിഷ്യനെ കാണാൻ സാധിക്കാതെ ആശാൻ മരിച്ചു. മരിച്ചുകിടക്കുന്ന ആശാനെ കണ്ട് പാപബോധം ആവേശിച്ച കുഞ്ഞിരാമൻ പരിഭ്രാന്തനായി ഓടി. 'ഇക്കളിയച്ചനോടൊത്തിനി കളിക്കാനാവില്ല' എന്ന ആദ്യകാല വാശി ഇപ്പോൾ തീരാനഷ്ടമായി ബോധ്യപ്പെട്ടു. ഓട്ടത്തിൽ നിഴലുകൾ തന്റെ പ്രസിദ്ധ വേഷങ്ങളായി വളർന്ന് കുഞ്ഞിയെ പൊതിഞ്ഞു. നിഴൽവേട്ടയിൽ തന്റെ സാത്വികാംശത്തെ കൂട്ടിമുട്ടിയ കുഞ്ഞിരാമൻ ഓടിമാറിത്തളർന്ന് മഹാകിരാതത്തിൽ അലിഞ്ഞുചേർന്നു.അണിയലങ്ങൾ വഴിനീളെ ഉപേക്ഷിക്കപ്പെട്ട് ശരീരമാത്രനായി തന്റെ പ്രിയങ്കരിയായ പ്രകൃതിയിൽ, മലനാട്ടിൽ വിലയിച്ചു.


റഫീക്ക് അഹമ്മദ്, സുജനിക രാമനുണ്ണി എന്നവർ എഴുതിയ ഗാനങ്ങൾക്ക് ബിജിബാലാണ് സംഗീതം പകർന്നത്. പി. ജയചന്ദ്രൻ, നെടുമ്പിള്ളി രാംമോഹൻ, ബിജിബാൽ എന്നിവർ പാടിയിരിക്കുന്നു.

2013-ലെ കേരളത്തിന്റെ അന്തർദ്ദേശീയ ചലച്ചിത്രോത്സവത്തിൽ മത്സര വിഭാഗത്തിലേക്ക് ചിത്രം തിരഞ്ഞെടുക്കപ്പെട്ടു. 



</doc>
<doc id="221426" url="https://ml.wikipedia.org/wiki?curid=221426" title="പാർക് ഗ്യുൻ ഹൈ">
പാർക് ഗ്യുൻ ഹൈ

ദക്ഷിണ കൊറിയയിലെ തെരഞ്ഞെടുക്കപ്പെട്ട ആദ്യ വനിതാ പ്രസിഡന്റാണ് പാർക് ഗ്യുൻ ഹൈ (ജനനം:2 ഫെബ്രുവരി 1952). 2012 ൽ നടന്ന തെരഞ്ഞെടുപ്പിലാണ് അവർ അധികാരത്തിലെത്തിയത്. മുൻ പട്ടാളനേതാവ് പാർക് ചുങ്-ഹീയുടെ മകളാണ് അറുപതുവയസ്സുള്ള ഗ്യുൻ ഹൈ. 
യുദ്ധത്തെത്തുടർന്നു തകർന്ന കൊറിയയെ സാമ്പത്തിക ശക്തിയായി മാറ്റിയത് പാർക് ചുങ്-ഹീയായിരുന്നു. പട്ടാള ജനറലായിരുന്ന ഇദ്ദേഹം 1961ൽ നാൽപത്തിനാലാം വയസ്സിൽ പട്ടാളവിപ്ളവത്തിലൂടെ അധികാരം പിടിച്ചെടുക്കുകയായിരുന്നു. 1963ൽ തിരഞ്ഞെടുപ്പു നടത്തി പ്രസിഡൻറ് പദവിക്കു സാധുത നൽകി.

1979ൽ തന്റെ ചാരസംഘടനയുടെ തലവന്റെതന്നെ വെടിയേറ്റു കൊല്ലപ്പെടുന്നതുവരെ ആ സ്ഥാനത്തു തുടർന്നു. ഹൈയുടെ അമ്മ ഉത്തരകൊറിയയുടെ ചാരന്റെ വെടിയേറ്റ് 1974ൽ കൊല്ലപ്പെടുകയായിരുന്നു.
ഇടതുകക്ഷിയായ ഡെമോക്രാറ്റിക് യുണൈറ്റഡ് പാർട്ടിയുടെ മൂൺ ജേ ഇന്നിനെ പരാജയപ്പെടുത്തിയാണ് സേനുറി പാർട്ടി സ്ഥാനാർഥി ഗ്യുൻഹൈ വിജയിച്ചത്. തിരഞ്ഞെടുപ്പിൽ 75.8 ശതമാനംപേർ വോട്ടുചെയ്തു . ഗ്യുൻ ഹൈ 51.6 ശതമാനം വോട്ടുനേടിയപ്പോൾ മൂൺ ജേ ഇന്നിന് ലഭിച്ചത് 48 ശതമാനം വോട്ടാണ്. 



</doc>
<doc id="221428" url="https://ml.wikipedia.org/wiki?curid=221428" title="ടി. ഗണപതി ശാസ്ത്രി">
ടി. ഗണപതി ശാസ്ത്രി

തിരുവിതാംകൂറിൽ ജീവിച്ചിരുന്ന പ്രഗല്ഭ സംസ്കൃതപണ്ഡിതനും താളിയോല ഗ്രന്ഥാലയവിദഗ്ദ്ധനുമായിരുന്നു മഹാമഹോപാദ്ധ്യായ ഡോ. തരുവായ് ഗണപതി ശാസ്ത്രികൾ (1860 - 1926). ട്യൂബിങ്ങൻ സർവ്വകലാശാലയിൽ നിന്നും ഡോക്ടറേറ്റ് ലഭിച്ച അദ്ദേഹം റോയൽ ഏഷ്യാറ്റിൿ സൊസൈറ്റി ഓഫ് ഗ്രേറ്റ് ബ്രിട്ടൺ ആൻഡ് അയർലന്റ് എന്ന അത്യുന്നതസ്ഥാപനത്തിലെ വിശിഷ്ടാംഗമായിരുന്നു. അനന്തശയനഗ്രന്ഥാവലിയിലൂടെ അദ്ദേഹം കണ്ടെടുത്തു പുനഃപ്രസിദ്ധീകരിച്ച അനവധി താളിയോലഗ്രന്ഥങ്ങളും സ്വന്തമായ ഗവേഷണഫലങ്ങളും സംസ്കൃതസാഹിത്യസമ്പത്തിലും അതിന്റെ ചരിത്രത്തിലും പുതുതായി വെളിച്ചം വീശി. നിശ്ശേഷമായി നഷ്ടപ്പെട്ടുപോയെന്നു വിശ്വസിക്കപ്പെട്ടിരുന്ന ഭാസന്റെ സംസ്കൃതനാടകങ്ങൾ മിക്കവാറും സമ്പൂർണ്ണമായും കണ്ടെത്തി ക്രോഡീകരിച്ചതും കൗടില്യന്റെ അർത്ഥശാസ്ത്രം വീണ്ടെടുത്തു് സ്വന്തം സംസ്കൃതവ്യാഖ്യാനസഹിതം പുനഃപ്രകാശിപ്പിച്ചതുമാണു് അദ്ദേഹത്തിന്റെ ഏറ്റവും പ്രധാനപ്പെട്ട നേട്ടങ്ങളായി വിലയിരുത്താവുന്നതു്.

തിരുനെൽവേലിയ്ക്കടുത്തു് തരുവായ് എന്ന ഗ്രാമത്തിൽ സംസ്കൃതഭാഷാജ്ഞാനത്തിൽ പുകൾപെറ്റ ഒരു കുടുംബത്തിലായിരുന്നു ഗണപതി ശാസ്ത്രികളുടെ ജനനം. 16-ആം നൂറ്റാണ്ടിലെ വിഖ്യാതജ്ഞാനിയായിരുന്ന അപ്പയ്യാ ദീക്ഷിതരുടെ പിൻഗാമി രാമസുബ്ബയ്യർ എന്ന സംസ്കൃതപണ്ഡിതന്റെ മകനായി 1860-ലായിരുന്നു ഗണപതി ജനിച്ചതു്. 16 വയസ്സിൽ അദ്ദേഹം ഉപരിപഠനത്തിനായി തിരുവനന്തപുരത്തേക്കു തിരിച്ചു.
എട്ടു നൂറ്റാണ്ടുകളോളം ലഭ്യമല്ലാതിരുന്ന ഭാസകൃതികൾ, ശാസ്ത്രികളുടെ ശ്രമ ഫലമായാണ് വീണ്ടെടുത്തത്. 1910ൽ, തെക്കൻ തിരുവിതാംകൂറിലെ പത്മനാഭപുരത്തിനടുത്തുള്ള മണലിക്കര കല്പകമംഗലത്തുമഠത്തിൽ നിന്ന് ഗണപതി ശാസ്ത്രികൾ അവ കണ്ടെടുത്തത്. ഈ കൃതികൾ ഭാസനാടകചക്രം എന്ന പേരിൽ 1912ൽ ശാസ്ത്രികൾ പ്രസിദ്ധീകരിച്ചു. സ്വപ്നവാസവദത്തം, പ്രതിജ്ഞായൗഗന്ധരായണം, പഞ്ചരാത്രം, ചാരുദത്തം, ദൂതഘടോൽക്കചം, അവിമാരകം, ബാലചരിതം, കർണഭാരം, ഊരുഭംഗം, മധ്യമവ്യായോഗം, ദൂതവാക്യം, അഭിഷേകനാടകം, പ്രതിമാനാടകം എന്നിവ ഉൾപ്പെട്ടതായിരുന്നു ‘ഭാസനാടകചക്രം. 

ഭാരതാനുവർണ്ണനം എന്ന പേരിൽ സംസ്കൃതത്തിൽ ഭാരതചരിത്രപരമായ ഒരു ഗ്രന്ഥവും ഗണപതിശാസ്ത്രിയുടെ വകയായി എഴുതപ്പെട്ടിട്ടുണ്ട്.


</doc>
<doc id="221477" url="https://ml.wikipedia.org/wiki?curid=221477" title="യൂണികോഡ്">
യൂണികോഡ്

ലോകഭാഷകളിലെ ലിപികളുടെ കമ്പ്യൂട്ടറുകളിലുള്ള ആവിഷ്കാരത്തിനായി നിർമ്മിച്ചിരിക്കുന്ന ഒരു മാനദണ്ഡമാണ് യൂണികോഡ്. ഇംഗ്ലീഷ് അറിയുന്നവർക്കുള്ളതാണ് കമ്പ്യൂട്ടറെന്ന അബദ്ധധാരണ പൊളിച്ചെഴുതിയതാണ് യൂണീകോഡിന്റെ നേട്ടം. പുതിയ പല ഓപ്പറേറ്റിങ്ങ് സിസ്റ്റങ്ങളും, എക്സ്.എം.എൽ., ജാവാ തുടങ്ങിയ സാങ്കേതിക വിദ്യകളും യൂണീകോഡിനെ പിന്തുണക്കുന്നുണ്ട്.
യൂണികോഡ് കൺസോർഷ്യം എന്ന ലാഭരഹിത സംഘടനയാണ് യൂണീകോഡിന്റെ നിർമ്മാണത്തിനു പിന്നിൽ. ലോകത്ത് നിലനിൽക്കുന്ന എല്ലാഭാഷകളേയും ഒരുമിച്ചവതരിപ്പിക്കുക എന്നതാണ് ഈ സംഘടനയുടെ പ്രഖ്യാപിത ലക്ഷ്യം. എല്ലാ പ്രാദേശിക ഭാഷാ ഉപയോക്താക്കൾക്കും അവരവരുടെ ഭാഷകളിൽ കമ്പ്യൂട്ടർ ഉപയോഗിക്കാനുള്ള അവസരം സൃഷ്ടിച്ചതാണ് യൂണീകോഡിന് പിന്നിൽ പ്രവർത്തിക്കുന്ന യൂണീകോഡ് കൺ‌സോർഷ്യത്തിന്റെ സംഭാവന. ഈ സംഘടനയുടെ ഔദ്യോഗിക സൈറ്റാണ് യൂണീകോഡ് ഡോട്ട് ഓർഗ്. 
കാലാകാലങ്ങളിൽ യൂണിക്കോഡിനെ യൂണികോഡ് കൺസോർഷ്യം പരിഷ്ക്കരിക്കാറുണ്ട്. പുതിയ അക്ഷരങ്ങൾ കൂട്ടിച്ചേർത്തും നിലവിലുള്ള പ്രശ്നങ്ങൾ പരിഹരിക്കുകയുമാണ് അവർ ചെയ്തുവരുന്നത്.
ഇപ്പോൾ യൂണിക്കോഡിന്റെ പതിപ്പ് 11.0 ആണ്.

അക്ഷരങ്ങളും അക്കങ്ങളും ചിഹ്നങ്ങളും പൂജ്യത്തിന്റേയും ഒന്നിന്റേയും കൂട്ടങ്ങളായി മാറ്റിയാണ് കമ്പ്യൂട്ടറിൽ ശേഖരിച്ചു വയ്ക്കുന്നത്. ഇങ്ങനെ ശേഖരിക്കുന്നതിന് ഓരോന്നിനും അതി‍ന്റേതായ കോഡുകൾ ഉണ്ടായിരിക്കണം. ഇപ്പോൾ ഇത് കൂടുതലായും ASCII (അമേരിക്കൻ സ്റ്റാൻഡാർഡ് കോഡ് ഫോർ ഇൻഫർമേഷൻ ഇന്റർചേഞ്ച്) കോഡുപയോഗിച്ചാണ് നിർവ്വഹിച്ചു വരുന്നത്. ഇതുപയോഗിച്ചുണ്ടാക്കാവുന്ന അക്ഷരാദികളുടെ എണ്ണം (256) പരിമിതമായതുകൊണ്ട് രണ്ടു ഭാഷകളിലെ അക്ഷരങ്ങളേ ഒരേ സമയം ഉപയോഗിക്കാൻ സാധിക്കുകയുള്ളു. ഇതില്‌ ആദ്യത്തെ 128 എണ്ണം ഇംഗ്ളീഷിനും അടുത്ത 128 എണ്ണം വേറെ ഏതെങ്കിലും ഭാഷക്കും ഉപയോഗിക്കാം.

ലോകമാസകലം കമ്പ്യുട്ടറുകൾ വരുകയും അവയെയെല്ലാം ബന്ധിപ്പിക്കുന്ന ഇന്റർനെറ്റ് സംജാതമാകുകയും ചെയ്തതോടെ ലോകഭാഷകൾ എല്ലാം അടങ്ങുന്ന ഒരു കോഡിംഗ് സിസ്റ്റം ആവശ്യമായിവന്നു. ഇതിലേക്കായി ഇന്റർനാഷണൽ സ്റ്റാൻഡാർഡ് ISO/IEC 106461, ഒരു പദ്ധതി തയ്യാറാക്കി. ഈ പദ്ധതിയിൽ ഉൾപ്പെടുത്തിയ എല്ലാ അക്ഷരാദികളേയും സ്വാംശീകരിച്ചുകൊണ്ട് കുറച്ചു കൂടി ബൃഹത്തായതും ലോകഭാഷകളാകമാനം ഉൾക്കൊള്ളാനാവുന്നതും ഭാവി വികസനങ്ങൾക്ക് പഴുതുള്ളതുമായ ഒരു കോഡിംഗ് സമ്പ്രദായം വേണമെന്ന് കമ്പ്യൂട്ടർ ലോകത്തിനു തോന്നി. അങ്ങനെയാണ് കമ്പ്യൂട്ടർ കോർപ്പറേഷനുകളും സോഫ്റ്റ്‌വേർ ഡാറ്റാബേസ് കച്ചവടക്കാരും, അന്താരാഷ്ട്ര ഏജൻസികളും ഉപയോക്താക്കളും ചേർന്ന് 1991-ൽ ദി യുണിക്കോഡ് കണ്‌സോർഷ്യം എന്ന ഒരു സംഘടന രൂപവത്കരിച്ചത്. ഇന്ത്യാ ഗവൺമെന്റിന്റെ ഇൻഫർമേഷൻ ടെക്നോളജി ഡിപ്പാർട്ട്മെന്റ് ഇതിലെ ഒരു മുഴുവൻ സമയ അംഗമാണ് .

ലോകഭാഷകളെല്ലാം പിന്തുണയ്ക്കുന്ന ഒരു ഇന്റർ‌നാഷണൽ സ്റ്റാൻഡേർഡ് വികസിപ്പിച്ചെടുക്കാനും ഇതിനായുള്ള വിവിധതലങ്ങളിലെ പ്രവർത്തനങ്ങൾ ഏകോപിപ്പിക്കാനും ഉണ്ടാക്കിയ സംഘടനയാണ് യൂണീകോഡ് കൺ‌സോർഷ്യം. ഈ സംഘടനയുടെ കാര്യപ്രവർത്തനങ്ങൾ ജനങ്ങളെ അറിയിക്കുന്നതിനായാണ് യൂണീകോഡ് ഡോട്ട് ഓർഗ് എന്ന സൈറ്റ് നിലവിൽ വന്നത്.
ഇന്റർനാഷണൽ സ്റ്റാന്റേർഡ് ഓർഗനൈസേഷനും യുണിക്കോഡും ചേർന്ന് 1992ല്‌ യൂണിക്കോഡ് വേർഷന്‌ 1.0 പുറത്തിറക്കി. ഇതു പരിഷ്കരിച്ച് 2.0യും 2000 ഫെബ്രുവരിയിൽ 3.0യും പുറത്തിറങ്ങി. ISO 10646 -ൽ 32 ബിറ്റുപയോഗിച്ചിരുന്നിടത്ത് 16 ബിറ്റു മാത്രമേ യൂണിക്കോഡ് ഉപയോഗിക്കുന്നുള്ളൂ. അതായത് 16 സ്ഥാനങ്ങളിലായി ഒന്നും പൂജ്യവും നിരത്തി 65536 അക്ഷരാദികളുടെ കോഡുകള്‌ നിർമ്മിക്കാം. ഇവ 500 ഓളം ഭാഷകൾക്കു മതിയാകും. പുരാതന ലിപികളും ഭാവിയിൽ ഉണ്ടാകുന്ന ലിപികളും ഇതിൽ ഉൾക്കൊള്ളിക്കാൻ തക്കവിധത്തിൽ ഇതിനെ വിപുലപ്പെടുത്താനും സാധിക്കുന്നതാണ്‌ . പ്രധാനപ്പെട്ട ലോകഭാഷകൾ മിക്കവാറും എല്ലാം തന്നെ ഉൾപ്പെട്ടുത്തി 49194 അക്ഷരാദികൾക്ക് ഇതിനകം കോഡുകൾ നല്കിക്കഴിഞ്ഞു. ഇതിൽ ചൈനീസും ജാപ്പനീസും ഉൾപ്പെടും. അടുത്തുതന്നെ ബർമീസ്, സിൻഹാളീസ്, സിറിയക് മുതലായ ഭാഷകളും ഇതിന്റെ കീഴിൽ കൊണ്ടു വരുന്നതാണ്.

ആഗോളമായി നടക്കുന്ന സകല ഭാഷാ കമ്പ്യൂട്ടിംഗ് പ്രവർത്തനങ്ങളുടെയും മൂലക്കല്ലാണ് യൂണീകോഡ്. പ്രാദേശിക ഭാഷകളിലേക്ക് വിവിധ സോഫ്റ്റ്‌വെയറുകൾ പ്രാദേശികവൽക്കരിക്കാൻ (ലോക്കലൈസ് ചെയ്യാൻ) ഇതല്ലാതെ മറ്റൊരു ഉത്തരമില്ലതന്നെ.

യൂണിക്കോഡ് ഭാഷയിലെ അക്ഷരങ്ങൾക്ക് കോഡുകൾ നല്‌കിയെങ്കിലും അവ എങ്ങനെ സ്ക്രീനിൽ കാണണമെന്ന് ഹാർഡ്‍വേറും സോഫ്‍റ്റ്വേറും ഇറക്കുന്നവരാണ് തീരുമാനിക്കുന്നത്. ലോക ഭാഷകൾ ഒരേ സ്ക്രീനിൽ പ്രത്യക്ഷപ്പെടേണ്ടി വരുമ്പോൾ ലോക പ്രശസ്തരായ IBM, മൈക്രോസോഫ്റ്റ്, ഒറാക്കിൾ, ആപ്പിൾ എന്നിത്യാദി വമ്പൻമാരെല്ലാം യൂണിക്കോഡിനെ വാരിപ്പുണരുന്നതിൽ അത്ഭുതപ്പെടാനില്ല. ഇന്റർനെറ്റിന്റേ ലോകവ്യാപകമായ പ്രചാരത്തോടുകൂടി യൂണിക്കോഡും ഒരു ആഗോളലിപികളുടെ കോഡായിമാറിക്കഴിഞ്ഞു. 

9 ഇന്ത്യൻ ഭാഷകൾക്കായി 128 X 9 = 1152 കോഡുകൾ (2304 മുതൽ 3455 വരെ) അലോട്ടുചെയ്തിരിക്കുന്നതിൽ 3328 മുതൽ 3455 വരെയുള്ള 128 എണ്ണം മലയാള ലിപികൾക്കാണ് തന്നിരിക്കുന്നത്.

ഇത്ര നാളും ആംഗലേയമായിരുന്നു കമ്പ്യൂട്ടർ രംഗത്ത് എല്ലാ കാര്യങ്ങൾക്കും ഉപയോഗിച്ചിരുന്നത്. പ്രോഗ്രാമുകളും ,പ്രമാണങ്ങളും, ഇന്റർനെറ്റിലെ വിവിധ ആവശ്യങ്ങൾക്കുമെല്ലാം ഇംഗ്ലീഷാണ് ഉപയോഗിച്ചിരുന്നത്.

അടിസ്ഥാനപരമായി കമ്പ്യൂട്ടറുകൾ സംഖ്യകളാണ് എല്ലാ കാര്യങ്ങൾക്കും ഉപയോഗിക്കുന്നത്. അക്ഷരങ്ങളും, അക്കങ്ങളും, ചിഹ്നങ്ങളുമൊക്കെ സംഖ്യകളായിട്ടാണ് കമ്പ്യൂട്ടർ ശേഖരിച്ചുവക്കുന്നത്. അക്ഷരങ്ങൾ സംഖ്യാരീതിയിലാക്കാൻ വിവിധ എൻകോഡിങ്ങ് രീതികൾ നിലവിലുണ്ട്. ആസ്‌കി (ASCII), എബ്‌സിഡിക്(EBCDIC), യൂണിക്കോഡ് എന്നിങ്ങനെ വിവിധ എൻകോഡിങ്ങ് രീതികൾ. അക്കങ്ങളും, ഭാഷാചിഹ്നങ്ങളുമൊക്കെ സംഖ്യകളായാണ് കമ്പ്യൂട്ടറിനുള്ളിൽ ഇരിക്കുന്നതെങ്കിലും, ഇത്തരം സംഖ്യകൾ സാധാരണ സംഖ്യകൾ പോലെയല്ല കൈകാര്യം ചെയ്യപ്പെടുന്നത്. 

ആദ്യകാലത്ത് കമ്പ്യൂട്ടറുകൾ കൂടുതലും സംഖ്യാസംബന്ധമായ കണക്കുകൂട്ടലുകൾക്കാണ് കൂടുതലും ഉപയോഗിച്ചിരുന്നത്, എന്നിരുന്നാലും അക്കങ്ങളും അക്ഷരങ്ങളും രേഖപ്പെടുത്തേണ്ട അവസരങ്ങൾ അക്കാലത്തും ഉണ്ടായിരുന്നു. ടൈപ്പ്റൈറ്ററുകളായിരുന്നു ലിഖിതങ്ങളായ പ്രമാണങ്ങളും മറ്റും ഉണ്ടാക്കാൻ അധികം ഉപയോഗിച്ചിരുന്നത്. പതുക്കെ കമ്പ്യൂട്ടറുകൾ ടൈപ്പ്റൈറ്ററുകളെ പിന്തള്ളി. ലിഖിതങ്ങളും അല്ലാത്തതുമായ പ്രമാണങ്ങൾ, ചിത്രങ്ങൾ എന്നിവ സൃഷ്ടിക്കാനുള്ള കമ്പ്യൂട്ടറിന്റെ കഴിവ് വർദ്ധിച്ചു വന്നുകൊണ്ടിരുന്നതാണ് ഇതിനു കാരണം. അച്ചടിക്കുന്നതിനു മുമ്പ് തിരുത്താനുള്ള സൗകര്യവും കമ്പ്യൂട്ടർ സൃഷ്ടിതമായ പ്രമാണങ്ങൾക്കുണ്ടായിരുന്നു.
പക്ഷേ വളരെ ചുരുക്കം അക്ഷരങ്ങളും , ചിഹ്നങ്ങളും മറ്റുമെ ഉപയോഗിക്കാൻ പറ്റുമായിരുന്നുള്ളൂ. ശരിക്കും പറഞ്ഞാൽ സംഖ്യകളും, സാധാരണ ഉപയോഗിക്കുന്ന ആംഗലേയ അക്ഷരങ്ങളും ചിഹ്നങ്ങളും മാത്രമേ ശരിയായി കമ്പ്യൂട്ടറിൽ പ്രയോഗിക്കാൻ സാധിക്കുമായിരുന്നുള്ളൂ അക്കാലത്ത്. ലോകത്ത് മനുഷ്യർ എഴുതാനും വായിക്കാനും ഉപയോഗിക്കുന്ന പതിനായിരക്കണക്കിനു അക്ഷരങ്ങളും ചിഹ്നങ്ങളും കൈകാര്യം ചെയ്യുവാൻ കമ്പ്യൂട്ടറുകൾക്ക് സാധിച്ചിരുന്നില്ല. എന്നു പറഞ്ഞാൽ വിവിധപ്രദേശങ്ങളിൽ ജീവിക്കുന്ന മനുഷ്യർക്ക് അവരുടെ ഭാഷയിൽ പ്രമാണങ്ങൾ സൃഷ്ടിക്കുകയോ, തിരുത്തുകയോ, മാറ്റിയെഴുതുകയോ, അച്ചടിക്കുകയോ ചെയ്യുക അസാധ്യമായിരുന്നു. ഈ സമസ്യകൾക്കെല്ലാമുള്ള ഒരുത്തരമാണ് യുണിക്കോഡ്.

കമ്പ്യൂട്ടറിനുള്ളിൽ എല്ലാം സംഖ്യകളാണ്, അപ്പോൾ അക്ഷരങ്ങളും ചിഹ്നങ്ങളുമൊക്കെ കമ്പ്യൂട്ടറിനുള്ളിൽ ശേഖരിക്കണമെങ്കിൽ അവയെ സംഖ്യാരൂപത്തിൽ ആക്കണം. അതിനുള്ള മാർഗ്ഗമാണ് വിവിധ എൻകോഡിങ്ങ് സമ്പ്രദായങ്ങൾ. ( കമ്പ്യൂട്ടറുകൾ ബൈനറി സംഖ്യകളാണ് ആന്തരികപ്രവർത്തനങ്ങൾക്ക് ഉപയോഗിക്കുന്നത്. ബൈനറി സമ്പ്രദായത്തിൽ രണ്ട് അക്കങ്ങളെയുള്ളൂ പൂജ്യവും ഒന്നും, അതിനാൽ ശേഖരിച്ചു വയ്ക്കാൻ എളുപ്പമാണ്, രണ്ട് അക്കങ്ങളേ ഉള്ളുവല്ലോ.) അതാ‍യത് അക്ഷരങ്ങളെ സംഖ്യകളായി രേഖപ്പെടുത്താം.

ഒരു സാധാരണ രീതി ഇതാണ്, 0 തൊട്ട് 255 വരെയുള്ള സംഖ്യകളുപയോഗിക്കുക (ഈ സംഖ്യകളുടെ ബൈനറി രൂപമാണുപയോഗിക്കുന്നത്) അപ്പൊ മൊത്തം 256 അക്ഷരങ്ങൾ രേഖപ്പെടുത്തിവയ്ക്കാൻ സാധിക്കും ഈ രീതിയിൽ. ഒരു ബൈറ്റ് ഉപയോഗിച്ചാണ് ഓരോ അക്ഷരവും രേഖപ്പെടുത്തുന്നത്. ഒരു ബൈറ്റ് എന്നാൽ 8 ബിറ്റുകളുടെ ഒരു കൂട്ടമാണ്. എട്ടെണ്ണത്തെ സൂചിപ്പിക്കുന്നതിനാൽ ബൈറ്റിന് ഒക്ടറ്റ് എന്നും പറയും.

എട്ട് ബിറ്റുകൾ ഉപയോഗിച്ച് പരമാവധി 256 അക്ഷരങ്ങൾ മാത്രമേ രേഖപ്പെടുത്തി വക്കാൻ സാധിക്കൂ, കാരണം എട്ടു ബിറ്റുകൾ കൊണ്ട് അടയാളപ്പെടുത്താൻ പറ്റുന്ന ഏറ്റവും വലിയ ബൈനറി സംഖ്യ ഇതാണ് ‘ 11111111 ’ , ദശാംശ സംഖ്യാരീതിയിൽ(Decimal numbersystem) 255 ആണിത്. 

ഏതുരീതി ഉപയോഗിച്ചായാലും അക്ഷരങ്ങളെ (characters) ഏതെങ്കിലും ഒരു സംഖ്യ ഉപയോഗിച്ചു രേഖപ്പെടുത്തുന്നതിന് ‘ ക്യാരക്ട്ർ എൻകോഡിങ്ങ് ‘ (character encoding) എന്നു പറയുന്നു, പ്രസ്തുത അക്ഷരങ്ങളുടെ സംഖ്യാരൂപത്തിന് ' ക്യാരക്ട്ർ കോഡ് ' (character code) എന്നും പറയുന്നു. ലോകത്തിൽ കുറെയധികം ക്യാരക്ടർ കോഡുകൾ ഉപയോഗത്തിലുണ്ട്. മിക്ക ക്യാരക്ടർ എൻകോഡിങ് രീതികൾക്കും ഒരു സാമ്യത ഉണ്ട്, 0 മുതൽ 127 വരെ ഉള്ള സംഖ്യകൾ ഒരേ അക്ഷരങ്ങളെയായിരിക്കും അടയാളപ്പെടുത്തുന്നത്. ഈ അക്ഷരങ്ങൾ ആംഗലേയ അക്ഷരമാലയിലെ 26 അക്ഷരങ്ങൾ, അവയുടെ വലിയക്ഷരങ്ങൾ (Capital Letters), 0 തൊട്ട് 9 വരെയുള്ള സംഖ്യകൾ, ചിഹ്നങ്ങൾ എന്നിവയാ‍ണ്. 0 തൊട്ട് 127 വരെയുള്ള സംഖ്യകൾ മാത്രം ഉപയോഗിച്ചുള്ള ക്യാരക്ടർ എൻകോഡിങ്ങ് രീതിക്ക് ആസ്‌കി (എ.സ്.സി.ഐ.ഐ - ASCII) എന്നു പറയുന്നു.

പക്ഷേ ആസ്‌കി ഉപയോഗിച്ച് തൽക്കാലം ആംഗലേയഭാഷമാത്രമേ അടയാളപ്പെടുത്തുവാൻ സാധിക്കൂ, ഉദാഹരണത്തിന് ഫ്രഞ്ചു ഭാഷയിലെ ചില അക്ഷരങ്ങൾ (é , ô) രേഖപ്പെടുത്തുവാനുള്ള വിസ്താരം ആസ്‌കിക്കില്ല. ആ സ്ഥിതിക്ക് 127 നു മുകളിലോട്ട് സംഖ്യകളുള്ള ഒരു എൻകോഡിങ്ങ് രീതി ആവശ്യമാണ് കൂടുതൽ അക്ഷരങ്ങൾ അടയാളപ്പെടുത്തുവാനായി. ഇങ്ങനെ ഒരു സമസ്യ വന്നപ്പോൾ ഉണ്ടാക്കപ്പെട്ട ഒരു ക്യാരക്ടർ എൻകോഡിങ്ങ് രീതിയാണ് ലാറ്റിൻ 1 (Latin 1). ഈ രീതിയിൽ 0 തൊട്ട് 255 വരെയുള്ള സംഖ്യകളുപയോഗിച്ചാണ് എൻകോഡിങ്ങ് ചെയ്യുന്നത്, 0 തൊട്ട് 127 വരെ ആസ്‌കി അക്ഷരങ്ങൾ തന്നെയാണ്, 128 തൊട്ട് 255 വരെയുള്ള സംഖ്യകളുപയോഗിച്ച് ആവശ്യമായ ലാറ്റിൻ അക്ഷരങ്ങളും ചിഹ്നങ്ങളും അടയാളപ്പെടുത്തിയിരിക്കുന്നു. ഇവിടെയും പ്രശ്നങ്ങളുണ്ട് ലാറ്റിൻ 1 ഉപയോഗിച്ച് പടിഞ്ഞാറൻ യൂറോപ്പിയൻ ഭാഷകളായ ആംഗലേയം, ഫ്രെഞ്ച്, സ്പാനിഷ്, ജർമ്മൻ എന്നീ ഭാഷാക്ഷരങ്ങൾ മാത്രമേ രേഖപ്പെടുത്തുവാൻ സാധിച്ചിരുന്നുള്ളൂ. മദ്ധ്യ-കിഴക്കൻ യൂറോപ്പിയൻ പ്രദേശങ്ങളിലെ ഭാഷകൾക്കും, ഗ്രീക്ക്, സിറില്ലിക്, അറബിക്, എന്നീ ഭാഷകൾക്കും വേണ്ടി ലാറ്റിൻ 2 (Latin 2) എന്ന എൻകോഡിങ്ങ് രീതി നിലവിലുണ്ട്. ഏതെങ്കിലും ഒരു ഭാഷ ഉപയോഗിക്കുമ്പോൾ ആ ഭാഷയിലെ അക്ഷരങ്ങളും ചിഹ്നങ്ങളും അടയാളപ്പെടുത്തിയിട്ടുള്ള എൻകോഡിങ്ങ് രീതി നാം തെരഞ്ഞെടുക്കണം. ക്യാരക്ടർ എൻകോഡിങ്ങ് രീതികൾ ആവശ്യമനുസരിച്ച് മാറ്റുവാനുള്ള സംവിധാനം മിക്ക സോഫ്റ്റ്വെയറുകളിലും ഉണ്ട്. 

പക്ഷേ പ്രശ്നം ഉണ്ടാവുക ഒരേ സമയത്ത് വിവിധ ഭാഷകൾ ഉപയോഗിക്കേണ്ടി വരുമ്പോളാണ്. ഉദാഹരണത്തിന് ഫ്രഞ്ചും ഗ്രീക്കും ഒരു സ്ഥലത്ത് വേണമെന്നു കരുതുക, ഫ്രെഞ്ചിനെ പിന്താങ്ങുന്ന എൻകോഡിങ്ങ് രീതി ലാറ്റിൻ 1 ആണ് എന്നാൽ ഗ്രീക്ക് അക്ഷരങ്ങൾ ലാറ്റിൻ 2 എൻകോഡിങ്ങിലേ കാണുകയുള്ളൂ. ഒരേ പ്രമാണത്തിൽ രണ്ട് എൻകോഡിങ്ങ് രീതികൾ ഉപയോഗിക്കാൻ സാധ്യമല്ല, അപ്പോൾ പിന്നെ 0 തൊട്ട് 255 വരെയുള്ള സംഖ്യകൾ ഉപയോഗിച്ച് വിവിധ ഭാഷകൾക്ക് വേണ്ടി വ്യത്യസ്ത എൻകോഡിങ്ങ് രീതികൾ വികസിപ്പിക്കുന്നത് ശാ‍ശ്വതമല്ല എന്നു വേണം പറയാൻ. 

മറ്റൊരു പ്രശ്നം കൂടിയുണ്ട് കണക്കിലെടുക്കാൻ, ചൈനീസ്, ജാപ്പനീസ് പോലുള്ള ഭാഷകളിലുള്ള അക്ഷരങ്ങളുടെ എണ്ണം വളരെക്കൂടുതലാണ്, 256 ൽ അവ ഒതുങ്ങില്ല. 

ഈ പ്രശ്നങ്ങൾക്കുള്ള ഒരു പോംവഴി എല്ലാഭാഷകളിലേയും ഓരോ അക്ഷരവും ചിഹ്നവും, അനന്യമായ ഒരു സംഖ്യയാൽ അടയാളപ്പെടുത്താൻ പറ്റിയ ഒരു എൻകോഡിങ്ങ് രീതി വികസിപ്പിക്കുകയാണ്. ഈ സംഖ്യ ഏതെങ്കിലും ഭാഷയെയോ, ഫോണ്ടിനെയോ, സോഫ്റ്റ്വെയറിനെയോ, ഓപ്പറേറ്റിങ്ങ് സിസ്റ്റത്തെയോ, ഉപകരണത്തെയോ അടിസ്ഥാനപ്പെടുത്തിയുള്ളതാവില്ല. ഇതൊരു സാർവത്രികമായ സംഖ്യയായിരിക്കും. ലോകത്തിൽ ഇപ്പോൾ നിലവിലുള്ള എല്ലാ ഭാഷകളും ഉൾക്കൊള്ളുന്നതും, അവയുടെ ഭാവിയിൽ വരാവുന്ന എല്ലാ ആവശ്യങ്ങൾക്കും ഉതകുന്നതുമായിരിക്കണം ഇത്. ഈ പറഞ്ഞപ്രകാരമുള്ള ഒരു എൻകോഡിങ്ങ് രീതിയാ‍ണ് യുണിക്കോഡ്.

മലയാളഅക്ഷരങ്ങൾ യുണീക്കോഡിൽ സ്ഥാനം പിടിക്കുന്നത് ജൂൺ 1993-ൽ വെർഷൻ 1.1-ൽ ആണ്. ISCII എന്ന ഇന്ത്യൻ എൻകോഡിംഗ് സ്റ്റാന്റേഡിനെ യുണീക്കോഡിലേയ്ക്ക് പകർത്തുകയാണ് അന്നുണ്ടായത്.

മലയാളം ഭാഷ കംപ്യൂട്ടറിൽ ഉപയോഗിക്കുന്നുണ്ടായിരുന്നെങ്കിലും ലിപിവ്യവസ്ഥകളിൽ പൊതുമാനദണ്ഡം ഇല്ലായിരുന്നു. അതിനാൽ ഓരോ കംപ്യൂട്ടറിലും അതിൻറെ വ്യവസ്ഥയും ഫോണ്ടും അനുസരിച്ചുമാത്രമേ മലയാളം ഉപയോഗിക്കാൻ കഴിഞ്ഞിരുന്നുള്ളൂ. മലയാളം ഇന്റർനെറ്റിൽ വ്യാപിക്കാൻ ഇതു തടസ്സമായി. ഈ പരിമിതിയെ അതിജീവിക്കാൻ ലിപിവ്യവസ്ഥയിൽ ഒരു പൊതുമാനദണ്ഡം ആവശ്യമായി വന്നു. ഇതിനായി ഭാഷാസ്നേഹികളുടെ കൂട്ടായ പരിശ്രമഫലമായാണ് മലയാളം യൂണികോഡ് രൂപം കൊണ്ടത്. 
2004ൽആണ് മലയാളം യൂണികോഡ് എന്ന ഏകീകൃതലിപിവ്യവസ്ഥ നിലവിൽ വന്നത്. ഇതോടെ ലോകത്തെവിടെനിന്നും ഇൻറർനെറ്റില് മലയാളം പോസ്റ്റുചെയ്യാനും വായിക്കാനും സാദ്ധ്യമാവുന്ന അവസ്ഥ നിലവിൽവന്നു. വിവരസാങ്കേതികരംഗത്തും സാഹിത്യരംഗത്തും മലയാളത്തിൽ ഒരു കുതിച്ചുചാട്ടത്തിനുതന്നെ ഇതു കാരണമായി.

അതിനുശേഷം, മാർച്ച് 2008-ൽ വെർഷൻ 5.1-ൽ, ഋ, ഌ, എന്നിവയുടെയും അവയുടെ ദീർഘങ്ങളുടേയും ചിഹ്നങ്ങളും, ൿ ഉൾപ്പെടെയുള്ള മലയാളം ചില്ലക്ഷരങ്ങളും, പ്രശ്ലേഷവും, പ്രാചീനസംഖ്യാചിഹ്നങ്ങളും ചേർക്കുകയുണ്ടായി. രണ്ടുകൊല്ലത്തിനുശേഷം, ഒക്ടോബർ 2010-ൽ കുത്തിട്ടെഴുതുന്ന ർ-എന്ന ചില്ലും ഏ.ആർ.രാജരാജവർമ്മ ഉപയോഗിച്ചിരുന്ന 'റ്റ' എന്നതിന്റെ പകുതിയും, 'നന'-എന്നതിലെ രണ്ടാമത്തെ ന-യും യുണീക്കോഡിലെത്തി. 'ഈ' എന്നതിന്റെ പ്രാചീനരൂപവും എൻകോഡിംഗിന്റെ പാതയിലാണ്. 

യൂണീകോഡ് കൺ‌സോർഷ്യത്തിന്റെ പ്രവർത്തനങ്ങൾ സുതാര്യമാണ്. ഇതറിയാൻ താൽ‌പര്യമുള്ള സംഘടനകൾക്കും വ്യക്തികൾക്കും യൂണീകോഡ് ഡോട്ട് ഓർഗ് സന്ദർശിക്കുകയും ചർച്ചകളിൽ പങ്കെടുക്കുകയും ചെയ്യാം. യൂണീകോഡിന്റെ ചരിത്രം തൊട്ട് ഭാഷാ കമ്പ്യൂട്ടിംഗിൽ താൽ‌പര്യമുള്ളവരെ സഹായിക്കുന്നതിനുള്ള വിവരങ്ങൾ വരെ ഇതിലുണ്ട്. ചുരുക്കത്തിൽ ഭാഷാ കമ്പ്യൂട്ടിംഗ് മേഖലയിൽ എന്തെങ്കിലും ചെയ്യാൻ ആഗ്രഹമുള്ളവർക്ക് ഒഴിച്ചുകൂടാനാവാത്ത സൈറ്റാണ് ഇത്.


</doc>
<doc id="221494" url="https://ml.wikipedia.org/wiki?curid=221494" title="വധശിക്ഷ അസർബൈജാനിൽ">
വധശിക്ഷ അസർബൈജാനിൽ

വധശിക്ഷ നിലവിലില്ലാത്ത രാജ്യമാണ് അസർബൈജാൻ. ഇവിടെ അവസാനമായി വധശിക്ഷ നടന്നത് 1993-ലായിരുന്നു. ഒറ്റ വെടിയുണ്ടയുപയോഗിച്ചാണ് ശിക്ഷ നടപ്പിലാക്കിയത്. 1998-ൽ വധശിക്ഷ നിർത്തലാക്കപ്പെട്ടു. മനുഷ്യാവകാശങ്ങൾക്കായുള്ള യൂറോപ്യൻ കൺവെൻഷന്റെ ആറാം പ്രോട്ടോക്കോൾ 2001 ജനുവരി 5-ന് നിലവിൽ വന്നു. ഇതോടെ വധശിക്ഷയ്ക്കു പകരം ജീവപര്യന്തം തടവ് നൽകാൻ വ്യവസ്ഥ ചെയ്യപ്പെട്ടു. 


</doc>
<doc id="221511" url="https://ml.wikipedia.org/wiki?curid=221511" title="ഫ്രാൻസിസ് കല്ലറക്കൽ">
ഫ്രാൻസിസ് കല്ലറക്കൽ

ലത്തീൻ കത്തോലിക്കാസഭ ഭാരത ഹയരാർക്കിയിൽ പെടുന്ന വരാപ്പുഴ അതിരൂപതയുടെ അഞ്ചാമത്തെ തദ്ദേശീയ മെത്രാപ്പോലീത്തയാണ് ഫ്രാൻസിസ് കല്ലറക്കൽ (ജനനം 1941 ഒക്ടോബർ 10, കോട്ടപ്പുറം, കേരളം, ഇന്ത്യ) . കോട്ടപ്പുറം രൂപതയുടെ മെത്രാനായി സേവനമനുഷ്ഠിച്ചിരുന്ന (1987-2010) അദ്ദേഹം 2010 ഏപ്രിൽ 11നാണ് വരാപ്പുഴ അതിരൂപതയുടെ സാരഥ്യം ഏറ്റെടുക്കുന്നത്. വരാപ്പുഴ ലത്തീൻ അതിരൂപതയുടെ സാമന്ത രൂപതകളായ കൊച്ചി, കോഴിക്കോട്, വിജയപുരം, കോട്ടപ്പുറം, കണ്ണൂർ എന്നിവയുടെ അധിപൻ (ആർച്ച് ബിഷപ്പ്) കൂടിയാണ് അദ്ദേഹം.

കേരളത്തിലെ തൃശൂർ ജില്ലയിൽ പെടുന്ന കോട്ടപ്പുറത്ത് കല്ലറക്കൽ ഔസോ-ബ്രിജിത്ത് ദമ്പതികളുടെ മകനായി 1941 ഒക്ടോബർ 10 നാണ് ഫ്രാൻസിസ് ജനിച്ചത്‌. 1956-ൽ സെന്റ്‌ ജോസഫ് മൈനർ സെമിനാരിയിൽ ചേർന്ന് വൈദികപഠനം ആരംഭിച്ചു. എറണാകുളം സെന്റ്‌ ആൽബർട്ട്സ് കോളേജിലെ പ്രീഡിഗ്രി പഠനത്തിന് ശേഷം ആലുവ സെന്റ്‌ ജോസഫ് പൊന്തിഫിക്കൽ സെമിനാരിയിൽ ചേർന്ന് ഫിലോസഫിയിൽ ബിരുദം നേടി. തുടർന്ന് ഉപരി പഠനത്തിനായി റോമിലെത്തിയ അദ്ദേഹം പ്രോപ്പഗാന്ത കോളേജിൽ നിന്ന് ദൈവശാസ്ത്രത്തിൽ ബിരുദം നേടി. 1968 ജൂൺ 29ന് വൈദികപട്ടം സ്വീകരിച്ചു. അമേരിക്കയിലെ ഫെയർ ഫീൽഡ് യൂണിവേഴ്സിറ്റിയിൽ നിന്ന് ത്തിൽ ബിരുദാനന്തര ബിരുദം നേടിയ അദേഹത്തിന് റോമിലെ പൊന്തിഫിക്കൽ ഉർബാന യൂണിവേഴ്സിറ്റിയിൽ നിന്ന് സേക്രഡ് തിയോളജിയിൽ ലൈസൻഷിയേറ്റുണ്ട്.

1971 ൽ ഓച്ചന്തുരുത്ത് നിത്യസഹായ മാതാ പള്ളിയിൽ സഹവികാരിയായി അദ്ദേഹം പൌരോഹിത്യ സേവനം ആരംഭിച്ചു. തുടർന്ന് അന്നത്തെ ആർച്ച് ബിഷപ്പായിരുന്ന ജോസഫ് കേളന്തറ പിതാവിന്റെ സെക്രട്ടറിയും 1978 മുതൽ 1986 വരെ അതിരൂപതാ സോഷ്യൽ ആക്ഷൻ കമ്മിറ്റിയുടെ ചെയർമാനുമായി. പിന്നീട് കാത്തലിക് ബിഷപ്പ് കോൺഫറൻസ് ഓഫ് ഇന്ത്യയുടെ മേൽനോട്ടത്തിലുള്ള ബാംഗ്ലൂരിലെ സെന്റ്‌ ജോൺസ് മെഡിക്കൽ കോളേജിന്റെ അഡ്മിനിസ്റ്റേറ്ററായി നിയമിതനായി. 1987 ൽ വരാപ്പുഴ അതിരൂപതയിൽ നിന്ന് വേർപെടുത്തി കോട്ടപ്പുറം രൂപത രൂപീകരിച്ചപ്പോൾ രൂപതയുടെ പ്രഥമ മെത്രാനായി ഫ്രാൻസിസ് കല്ലറക്കൽ സ്ഥാനമേറ്റു. രണ്ടു പതിറ്റാണ്ടിലധികം അദേഹത്തിന്റെ സ്തുത്യർഹ സേവനം രൂപതയ്ക്ക് ലഭിച്ചു.

2009 ഒക്ടോബറിൽ വരാപ്പുഴ അതിരൂപത മെത്രാപ്പോലീത്തയായിരുന്ന മോസ്റ്റ്‌. റവ. ഡോ. ഡാനിയേൽ അച്ചാരുപറമ്പിൽ ദിവംഗതനായതിനെ തുടന്ന്, ബെനഡിക്റ്റ് പതിനാറാമൻ മാർപ്പാപ്പ 2010 ഫെബ്രുവരി 20 ന് ഫ്രാൻസിസ് കല്ലറക്കൽ പിതാവിനെ വരാപ്പുഴ അതിരൂപത മെത്രാപ്പോലീത്തയായി നിയമിച്ചു. 2010 ഏപ്രിൽ 11 ന് അദ്ദേഹം ഒദ്യോഗികമായി സ്ഥാനമേറ്റു.




</doc>
<doc id="221521" url="https://ml.wikipedia.org/wiki?curid=221521" title="ദി ജാസ് സിംഗർ">
ദി ജാസ് സിംഗർ

ലോകത്തിലെ ആദ്യത്തെ ശബ്ദചലച്ചിത്രമാണ് ദി ജാസ്സ് സിംഗർ. ലോകത്തിലെ ആദ്യത്തെ മുഴുനീളെ സംഭാഷണങ്ങളോടുകൂടിയ ചലച്ചിത്രവും ഇതാണ്. 1927-ൽ അമേരിക്കയിൽ നിന്നാണ് ഈ ചിത്രം ലോകത്തിന്‌ സമ്മാനിക്കപ്പെട്ടത്. സംഗീതം മുഖ്യവിഷയകമാക്കിയ ഈ സിനിമക്ക് വിറ്റാ ഫോൺ സൌണ്ട് ഓൺ സിസ്റ്റം ഉപയോഗിച്ചാണ് ശബ്ദം നൽകിയത്. അലൻ ക്രോസ്സ്ലാന്റ് ആണ് ഈ സിനിമ സംവിധാനം ചെയ്തത്. നിർമ്മാണം വാർണർ ബ്രോസ്സ് നിർവ്വഹിച്ചു. സിനിമയിലെ കേന്ദ്ര കഥാപാത്രത്തെ അൽ ജോൽസൺ അവതരിപ്പിക്കുന്നു. ആൽഫ്രഡ് എ.കോഹ്ൻ ആണ് തിരക്കഥാകൃത്ത്. ലൂയിസ് സിൽവർസ് സംഗീതസംവിധാനം നിർവ്വഹിച്ചു. സിനിമയിലെ 6-ൽ പരം പാട്ടുകൾ ആലപിച്ചത് അൽ ജോൽസൺ ആണ്.

സാംസൺ റാഫേൽസണിന്റെ ഡെ ഓഫ് അറ്റോൺമെന്റ് എന്ന കഥയെ ആസ്പദമാക്കിയാണ് ഈ സിനിമയുടെ തിരക്കഥ തയ്യാറാക്കിയത്.




</doc>
<doc id="221525" url="https://ml.wikipedia.org/wiki?curid=221525" title="കേരള ക്രിക്കറ്റ് ടീം">
കേരള ക്രിക്കറ്റ് ടീം

ഇന്ത്യൻ ആഭ്യന്തര ക്രിക്കറ്റിൽ കേരളത്തെ പ്രതിനിധീകരിക്കുന്ന ഫസ്റ്റ്-ക്ലാസ്സ് ടീമാണ് കേരള ക്രിക്കറ്റ് ടീം. രഞ്ജി ട്രോഫിയുടെ പ്ലേറ്റ് ഗ്രൂപ്പിലാണ് ഈ ടീം ഉൾപ്പെടുന്നത്. ഇന്ത്യക്കുവേണ്ടി ടെസ്റ്റ് ക്രിക്കറ്റിൽ കളിച്ചിട്ടുള്ള ടിനു യോഹന്നാനും ശ്രീശാന്തും ഈ ടീമിലെ അംഗങ്ങളാണ്. കേരള ടീമിന്റെ ഇപ്പോഴത്തെ ക്യാപ്റ്റൻ വി.എ. ജഗദീഷാണ്.

കോച്ച്: വേദം ഹരിഹരൻ



</doc>
<doc id="221529" url="https://ml.wikipedia.org/wiki?curid=221529" title="മുംബൈ ക്രിക്കറ്റ് ടീം">
മുംബൈ ക്രിക്കറ്റ് ടീം

ഇന്ത്യൻ ആഭ്യന്തര ക്രിക്കറ്റിൽ മുംബൈ നഗരത്തെ പ്രതിനിധീകരിക്കുന്ന ഫസ്റ്റ്-ക്ലാസ്സ് ക്രിക്കറ്റ് ടീമാണ് മുംബൈ ക്രിക്കറ്റ് ടീം. ദക്ഷിണ മുംബൈയിൽ സ്ഥിതിചെയ്യുന്ന വാങ്കഡെ സ്റ്റേഡിയമാണ് ഈ ടീമിന്റെ ഹോം ഗ്രൗണ്ട്. രഞ്ജി ട്രോഫിയുടെ ചരിത്രത്തിൽ ഏറ്റവുമധികം തവണ ജേതാക്കളായ ടീമാണ് മുംബൈ ടീം. 40 തവണ അവർ രഞ്ജി ട്രോഫി നേടിയിട്ടുണ്ട്. ഇറാനി ട്രോഫി 16 തവണയും, വിജയ് ഹസാരെ ട്രോഫി 2 തവണയും അവർ നേടിയിട്ടുണ്ട്. സച്ചിൻ ടെണ്ടുൽക്കർ, വിജയ് ഹസാരെ, സുനിൽ ഗവാസ്കർ, വിനു മങ്കാദ് തുടങ്ങിയ ധാരാളം മികച്ച കളിക്കാരെ ഈ ടീം ഇന്ത്യൻ ക്രിക്കറ്റ് ടീമിന് സംഭാവന ചെയ്തിട്ടുണ്ട്.

മുംബൈ ക്രിക്കറ്റ് അസോസിയേഷൻ


</doc>
<doc id="221533" url="https://ml.wikipedia.org/wiki?curid=221533" title="ഇന്ത്യയിലെ പൊതുഅവധിദിവസങ്ങൾ">
ഇന്ത്യയിലെ പൊതുഅവധിദിവസങ്ങൾ

നാനാവിധ സംസ്കാരങ്ങളുടെ മാതൃഭൂമിയായ ഭാരതത്തിൽ, വിവിധ ഉത്സവദിനങ്ങളും അവധിദിനങ്ങളും ആഘോഷിക്കപ്പെടുന്നു. ഭാരതത്തിലെ മൂന്ന് ദേശീയ അവധിദിവസങ്ങളാണ് സ്വാതന്ത്ര ദിനം, റിപ്പബ്ലിക് ദിനം, 
ഗാന്ധിജയന്തി എന്നിവ. ഇവ കൂടാതെ സംസ്ഥാനങ്ങൾക്കും സമുദായങ്ങൾക്കും അവരുടേതായ അവധിദിനങ്ങളും ഉണ്ടാകും. 

ഇന്ത്യയിലെ എല്ലാ സംസ്ഥാനങ്ങളിലും, കേന്ദ്ര ഭരണപ്രദേശങ്ങളിലും ദേശീയ ദിനങ്ങൾ ആചരിക്കുന്നു.

ഇന്ത്യയിൽ മൂന്ന് ദേശീയ ദിനങ്ങളാണുള്ളത്:They are:

==Islamic holidays നബിദിനം

2. ^ Ganga Dashahara in Varanasi



</doc>
<doc id="221538" url="https://ml.wikipedia.org/wiki?curid=221538" title="കർണാടക ക്രിക്കറ്റ് ടീം">
കർണാടക ക്രിക്കറ്റ് ടീം

ഇന്ത്യൻ ആഭ്യന്തര ക്രിക്കറ്റിൽ കർണാടകത്തെ പ്രതിനിധീകരിക്കുന്ന ഫസ്റ്റ്-ക്ലാസ്സ് ക്രിക്കറ്റ് ടീമാണ് കർണാടക ക്രിക്കറ്റ് ടീം. ഇന്ത്യൻ ക്രിക്കറ്റിലെ ഏറ്റവും ശക്തമായ ആഭ്യന്തര ടീമുകളിലെന്നാണ് ഇത്. 6 തവണ അവർ രഞ്ജി ട്രോഫി നേടിയിട്ടുണ്ട്. രാഹുൽ ദ്രാവിഡ്, അനിൽ കുംബ്ലെ, ജവഗൽ ശ്രീനാഥ് തുടങ്ങിയ ധാരാളം മികച്ച കളിക്കാരെ അവർ ഇന്ത്യൻ ക്രിക്കറ്റിന് സംഭാവന ചെയ്തിട്ടുണ്ട്.

http://www.ksca.co.in/


</doc>
<doc id="221541" url="https://ml.wikipedia.org/wiki?curid=221541" title="ഡൽഹി ക്രിക്കറ്റ് ടീം">
ഡൽഹി ക്രിക്കറ്റ് ടീം

ഇന്ത്യൻ ആഭ്യന്തര ക്രിക്കറ്റിൽ ഡൽഹിയെ പ്രതിനിധീകരിക്കുന്ന ഫസ്റ്റ്-ക്ലാസ്സ് ടീമാണ് ഡൽഹി ക്രിക്കറ്റ് ടീം. 7 തവണ അവർ രഞ്ജി ട്രോഫി നേടിയിട്ടുണ്ട്. ഡൽഹിയിൽ സ്ഥിതി ചെയ്യുന്ന ഫിറോസ് ഷാ കോട്ട്‌ല സ്റ്റേഡിയമാണ് ഈ ടീമിന്റെ ഹോം ഗ്രൗണ്ട്.




</doc>
<doc id="221544" url="https://ml.wikipedia.org/wiki?curid=221544" title="ആന്ധ്രാപ്രദേശ്‌ ക്രിക്കറ്റ് ടീം">
ആന്ധ്രാപ്രദേശ്‌ ക്രിക്കറ്റ് ടീം

ഇന്ത്യൻ ആഭ്യന്തര ക്രിക്കറ്റിൽ ആന്ധ്രാപ്രദേശിനെ പ്രതിനിധീകരിക്കുന്ന രണ്ടു ടീമുകളിൽ ഒന്നാണ് ആന്ധ്രാപ്രദേശ്‌ ക്രിക്കറ്റ് ടീം, ഹൈദരാബാദ് ക്രിക്കറ്റ് ടീമാണ് അടുത്തത്. ആന്ധ്രാപ്രദേശിന്റെ തീരമേഖലകളെയാണ് പ്രധാനമായും ഈ ടീം ഉൾക്കൊള്ളുന്നത്. ഇന്ത്യൻ ക്രിക്കറ്റിലെ "ദക്ഷിണമേഖലയിലാണ്" ഈ ടീം ഉൾപ്പെടുന്നത്. ഒരു തവണ പോലും രഞ്ജി ട്രോഫി ഫൈനൽ മത്സരത്തിന് യോഗ്യത നേടാത്തതിനാൽ ഇറാനി ട്രോഫിയിൽ ഈ ടീം പങ്കെടുത്തിട്ടില്ല.


</doc>
<doc id="221546" url="https://ml.wikipedia.org/wiki?curid=221546" title="ഹൈദരാബാദ് ക്രിക്കറ്റ് ടീം">
ഹൈദരാബാദ് ക്രിക്കറ്റ് ടീം

ഇന്ത്യൻ ആഭ്യന്തര ക്രിക്കറ്റിൽ തെലങ്കാനയുടെ തലസ്ഥാന നഗരമായ ഹൈദരാബാദിനെ പ്രതിനിധീകരിക്കുന്ന ഫസ്റ്റ്-ക്ലാസ്സ് ടീമാണ് ഹൈദരാബാദ് ക്രിക്കറ്റ് ടീം. രഞ്ജി ട്രോഫിയിൽ "എലൈറ്റ് ഗ്രൂപ്പിൽ" ഉൾപ്പെടുന്ന അവർ മൂന്ന് തവണ രഞ്ജി ട്രോഫി നേടിയിട്ടുണ്ട്. ഹൈദരാബാദ് ക്രിക്കറ്റ് അസോസിയേഷനാണ് ഈ ടീമിന്റെ ഉടമ. ദക്ഷിണമേഖലയിലാണ് ഈ ടീം ഉൾപ്പെടുന്നത്.


ദേശീയ ടീമിൽ കളിച്ചിട്ടുള്ളവരെ കട്ടിയുള്ള അക്ഷരങ്ങളിൽ രേഖപ്പെടുത്തിയിരിക്കുന്നു.


</doc>
<doc id="221550" url="https://ml.wikipedia.org/wiki?curid=221550" title="ബറോഡ ക്രിക്കറ്റ് ടീം">
ബറോഡ ക്രിക്കറ്റ് ടീം

ഇന്ത്യൻ ആഭ്യന്തര ക്രിക്കറ്റിൽ വഡോദര നഗരത്തെ പ്രതിനിധീകരികുന്ന ടീമാണ് ബറോഡ ക്രിക്കറ്റ് ടീം. 5 തവണ ഇവർ രഞ്ജി ട്രോഫി നേടിയിട്ടുണ്ട്. മോത്തി ബാഹ് സ്റ്റേഡിയമാണ് ഈ ടീമിന്റെ ഹോം ഗ്രൗണ്ട്. ഗുജറാത്ത് സംസ്ഥാനത്തുനിന്നുള്ള 3 ടീമുകളിൽ ഒന്നാണ് "ബറോഡ ക്രിക്കറ്റ് ടീം". ഗുജറാത്ത്, സൗരാഷ്ട്ര എന്നിവയാണ് മറ്റു രണ്ട് ടീമുകൾ. ബറോഡ ക്രിക്കറ്റ് അസോസിയേഷനാണ് ഈ ടീമിന്റെ നടത്തിപ്പുകാർ. 



</doc>
<doc id="221554" url="https://ml.wikipedia.org/wiki?curid=221554" title="ബംഗാൾ ക്രിക്കറ്റ് ടീം">
ബംഗാൾ ക്രിക്കറ്റ് ടീം

ഇന്ത്യൻ ആഭ്യന്തര ക്രിക്കറ്റിൽ ബംഗാൾ സംസ്ഥാനത്തെ പ്രതിനിധീകരിക്കുന്ന ഒരു ഫസ്റ്റ് ക്ലാസ്സ് ടീമാണ് ബംഗാൾ ക്രിക്കറ്റ് ടീം (). കൊൽക്കത്തയിൽ സ്ഥിതിചെയ്യുന്ന ഈഡൻ ഗാർഡൻസ് സ്റ്റേഡിയമാണ് ഈ ടീമിന്റെ ഹോംഗ്രൗണ്ട്. രഞ്ജി ട്രോഫി രണ്ടുതവണയും, വിജയ് ഹസാരെ ട്രോഫി ഒരു തവണയും ഈ ടീം നേടിയിട്ടുണ്ട്.<br> 2012ൽ വിജയ് ഹസാരെ ട്രോഫി നേടിയത് ബംഗാളാണ്. ഫിറോസ് ഷാ കോട്ട്‌ല സ്റ്റേഡിയത്തിൽ നടന്ന മത്സരത്തിൽ മുംബൈ ക്രിക്കറ്റ് ടീമിനെ പരാജയപ്പെടുത്തിയാണ് അവർ ഈ നേട്ടത്തിലെത്തിയത്.



</doc>
<doc id="221558" url="https://ml.wikipedia.org/wiki?curid=221558" title="യുണൈറ്റഡ് നേഷൻസ് ട്രസ്റ്റീഷിപ്പ് കൗൺസിൽ">
യുണൈറ്റഡ് നേഷൻസ് ട്രസ്റ്റീഷിപ്പ് കൗൺസിൽ

ഐക്യരാഷ്ട്ര സഭയുടെ പ്രധാനഘടകങ്ങളിലൊന്നായിരുന്നു ഐക്യരാഷ്ട്ര സഭാ ട്രസ്റ്റീഷിപ്പ് കൗൺസിൽ . ഐക്യരാഷ്ട സഭയാൽ ട്രസ്റ്റ് ചെയ്യപ്പെട്ട പ്രദേശങ്ങളുടെയും അവിടങ്ങളിലെ ജനങ്ങളുടെയും താല്പര്യ സംരക്ഷണം, അന്താരാഷ്ട്ര സമാധാനവും സുരക്ഷിതത്വവും ഉറപ്പാക്കൽ തുടങ്ങിയവയിൽ സഹായിക്കുന്നതിനായിട്ടാണ് ട്രസ്റ്റീഷിപ്പ് കൗൺസിൽ രൂപീകൃതമായത്.

ഐക്യരാഷ്ട്ര സഭാ ചാർട്ടർ പ്രകാരം 1945 ൽ ആരംഭിച്ച ഈ ഘടകം അതിന്റെ ദൗത്യം പൂർത്തീകരണത്തെ തുടർന്ന് 1994 നവംബർ 1 മുതൽ പ്രവർത്തനങ്ങൾ അവസാനിപ്പിച്ചു. ലീഗ് ഓഫ് നേഷൻസിന് കീഴിലുണ്ടായിരുന്നതും രണ്ടാം ലോകമഹായുദ്ധത്തിൽ പരാജയപ്പെട്ട രാഷ്ട്രങ്ങളുടെ ഭാഗമായിരുന്നതുമായ പ്രദേശങ്ങളാണ് ട്രസ്റ്റ് പ്രദേശങ്ങളായി ഈ ഘടകത്തിന്റെ മേൽനോട്ടത്തിലുണ്ടായിരുന്നത്. ട്രസ്റ്റ് പ്രദേശങ്ങളിലെ ജനങ്ങളുടെ ഉന്നമനത്തിനും സ്വയംഭരണത്തിനും സ്വാതന്ത്ര്യത്തിനുമായി പ്രവർത്തിച്ച ട്രസ്റ്റീഷിപ്പ് കൗൺസിൽ, അവയിൽ ചിലത് സ്വതന്ത്രമാവുകയും മറ്റുള്ളവ സമീപത്തെ സ്വതന്ത്രപ്രദേശങ്ങളിൽ ലയിക്കുകയും ചെയ്തതിനെ തുർന്നാണ് പ്രവർത്തനം അവസാനിപ്പിച്ചത്. ഇപ്രകാരം കൗൺസിലിന് കീഴിൽ അവസാനമായി ഉണ്ടായിരുന്ന പ്രദേശം ഐക്യരാഷ്ട്രസഭയിലെ അംഗരാജ്യമായി തീർന്ന പസഫിക് ദ്വീപസമൂഹത്തിലെ "പലാവു" ആണ് . ഔപചാരികമായി പ്രവർത്തനം അവസാനിപ്പിച്ചുവെങ്കിലും ഐക്യരാഷ്ട്ര ഉടമ്പടി വ്യവസ്ഥകൾക്കനുസരിച്ച് ഒരു കടലാസ് സംഘടനയായി ട്രസ്റ്റീഷിപ്പ് കൗൺസിൽ ഇന്നും തുടരുന്നുണ്ട്. 


</doc>
<doc id="221559" url="https://ml.wikipedia.org/wiki?curid=221559" title="ഐക്യരാഷ്ട്ര പൊതുസഭ">
ഐക്യരാഷ്ട്ര പൊതുസഭ

ഐക്യരാഷ്ട്ര സഭയുടെ ആറ് പ്രധാനഘടകങ്ങളിലൊന്നാണ് ഐക്യരാഷ്ട്ര പൊതുസഭ അഥവാ യുണൈറ്റഡ് നേഷൻസ് ജനറൽ അസെംബ്ലി. ഐക്യരാഷട്ര സഭയുടെ അംഗരാഷ്ട്രങ്ങൾക്കെല്ലാം തുല്യ പ്രാതിനിധ്യമുള്ള ഏക ഘടകവും അതിന്റെ പ്രധാന ചർച്ചാവേദിയും പൊതുസഭയാണ്. സമാധാനം, സുരക്ഷ, ഐക്യരാഷ്ട്ര സഭയുടെ ബഡ്ജറ്റ്, പുതിയ രാജ്യങ്ങളുടെ അംഗത്വം തുടങ്ങിയ സുപ്രധാനകാര്യങ്ങളിൽ തീരുമാനമെടുക്കാനുള്ള അധികാരവും പൊതുസഭയ്കുണ്ട്. 

പ്രസിഡന്റ് അഥവാ സെക്രട്ടറി ജനറലിന്റെ അദ്ധ്യക്ഷതയിൽ സാധാരണയായി സെപ്റ്റംബർ മുതൽ ഡിസംബർവരെ നീളുന്ന വാർഷിക സമ്മേളനമായിട്ടാണ് പൊതുസഭാ സമ്മേളനം ചേരുന്നത്. ആവശ്യമെങ്കിൽ പൊതുസഭായോഗങ്ങൾ അതിനുശേഷം വീണ്ടും വിളിച്ചുചേർക്കുവാനും വ്യവസ്ഥയുണ്ട്. 51 അംഗരാജ്യങ്ങളിൽ നിന്നുമുള്ള പ്രതിനിധികളുമായി 1946 ജനുവരി 10 ന് ലണ്ടനിലെ വെസ്റ്റ്മിനിസ്റ്റർ സെൻട്രൽ ഹാളിലാണ് പൊതുസഭയുടെ ആദ്യ യോഗം ചേർന്നത്.


</doc>
<doc id="221560" url="https://ml.wikipedia.org/wiki?curid=221560" title="ഇന്ത്യൻ പാർട്ണർഷിപ്പ് നിയമം (1932)">
ഇന്ത്യൻ പാർട്ണർഷിപ്പ് നിയമം (1932)

പങ്കാളിത്ത സ്ഥാപനങ്ങളുടെ പ്രവർത്തനം വ്യവസ്ഥാനുസാരിയാക്കുക എന്ന ഉദ്ദേശത്തോടെ ഇന്ത്യയുടെ പാർലമെന്റ് നടപ്പിലാക്കിയ നിയമമാണ് ഇന്ത്യൻ പാർട്ണർഷിപ്പ് നിയമം (1932). ഈ നിയമത്തിന് 1932 ഏപ്രിൽ 8 ന് ഗവർണർ ജനറലിന്റെ അംഗീകാരം ലഭിച്ചു. അതേവർഷം ഒക്ടോബർ 1 മുതൽ ഇത് പ്രാബല്യത്തിൽ വന്നു. ഈ നിയമത്തിന് മുൻപ് ഇന്ത്യയിലെ പങ്കുപ്രസ്ഥാനങ്ങളുമായി ബന്ധപ്പെട്ട കാര്യങ്ങൾ ഇന്ത്യൻ കരാർ നിയമത്തിലെ വ്യവസ്ഥകൾക്കനുസരിച്ചായിരുന്നു നടന്നുവന്നത്. പരിമിത ബാദ്ധ്യതാ പാർട്ണർഷിപ്പ് സ്ഥാപനങ്ങളുടെ പ്രവർത്തനങ്ങളുമായി ഈ നിയമത്തിന് ബന്ധമില്ല. അവ ലിമിറ്റഡ് ലയബിലിറ്റി പാർട്ണർഷിപ്പ് 2008 എന്ന നിയമത്തിലെ വ്യവസ്ഥകൾപ്രകാരമാണ് പ്രവർത്തിക്കുന്നത്.


</doc>
<doc id="221561" url="https://ml.wikipedia.org/wiki?curid=221561" title="താ‌മ്രപത്രി">
താ‌മ്രപത്രി

പ്രധാനമായും ഒരു ഉദ്യാനസസ്യ ജനുസ്സാണ് താ‌മ്രപത്രി അഥവാ കോപ്പർ ലീഫ് എന്ന സസ്യം. ഇലകളിലെ ചെമ്പു നിറത്തിലും ചെമ്പുകലർന്ന പച്ച നിറത്തിലും കടും പച്ചനിറത്തിലുമൊക്കെ കാണപ്പെടുന്ന ഇലച്ചെടിയായ ഇത് അക്കാലിഫ (Acalypha) എന്ന ജനുസ്സിൽ ഉൾപ്പെടുന്നു. ഇക്കൂട്ടത്തിൽ ഇലകളുടെ ആകൃതിയിലും നിറത്തിലുമൊക്കെ വ്യത്യാസം ഉണ്ടെങ്കിലും പൊതുവെ ഇതിനെ അക്കാലിഫ വിൽക്കിസിയാന (Acalypha wilkesiana) എന്ന ശാസ്ത്രീയനാമത്തിൽ അറിയപ്പെടുന്നു.

ദക്ഷിണ പസഫിക് പ്രദേശങ്ങളായ ഫിജി ഉൾപ്പെടെയുള്ള ദ്വീപു സമൂഹങ്ങളാണ് ജന്മദേശമെന്നു കരുതപ്പെടുന്ന ഈ സസ്യം ഉഷ്ണ മിതോഷ്ണ മേഖലകളിൽ നന്നായ്യി വളരുന്നു. സൂര്യപ്രകാശം അധികം ആവശ്യമില്ലാത്ത ഇവയുടെ ഇലകൾക്ക് മികച്ച നിറം ഉണ്ടാകാൻ തെളിഞ്ഞ പ്രകാശം അത്യാവശ്യ ഘടകമാണ്.

നല്ല നീർവാഴ്ചയുള്ള പ്രദേശത്തു് വളരുവാനിഷ്ടപ്പെടുന്ന ഒരു നിത്യഹരിത സസ്യമാണ് കോപ്പർ ലീഫ്. ഏകദേശം മൂന്നുമീറ്ററോളം പൊക്കത്തിൽ വളരുന്ന ഈ സസ്യം; ശാഖോപശാഖകളായി ഏകദേശം 2-3 മീറ്റർ വരെ വ്യാസത്തിൽ വളരുന്നു. തണ്ടുകൾ ചാര നിറമോ ചെമ്പു നിറമോ കലർന്നതും രോമിലവുമാണ്. ഇലകൾ രോമാവൃതവും പച്ച കലർന്ന നിറത്തോടു ചുവപ്പു നിറം കലർന്നതും അരികുകൾ പല്ലുകൾ പോലെ ആകൃതിയിലുള്ളതുമാണ്. ഇലകൾക്ക് പരമാവധി 12-25 സെന്റീ മീറ്റർ നീളത്തിലും 10-15 സെന്റീ മീറ്റർ വരെ വീതിയിലും വലിപ്പമുണ്ടാകാറുണ്ട്. ശിഖരങ്ങളുടെ അഗ്രഭാഗത്തായി പൂക്കൾ കുലകളായി ഏകദേശം 10-15 സെന്റീ മീറ്റർ വരെ നീളമുള്ള തണ്ടിൽ ഉണ്ടാകുന്നു.


</doc>
<doc id="221562" url="https://ml.wikipedia.org/wiki?curid=221562" title="ഇന്ത്യയിലെ കമ്പനി നിയമം">
ഇന്ത്യയിലെ കമ്പനി നിയമം

കമ്പനികളുടെ രജിസ്ട്രേഷൻ, കമ്പനി സെക്രട്ടറിമാരുടെയും ഡയറക്ടർ ബോർഡിന്റെയും ഉത്തരവാദിത്തങ്ങൾ തുടങ്ങിയവ സംബന്ധമായ കാര്യങ്ങൾ വ്യവസ്ഥചെയ്യുന്നതിനായി ഇന്ത്യയുടെ പാർലമെന്റ് പാസ്സാക്കിയ നിയമമാണ് കമ്പനീസ് ആക്ട് ,2013

കോർപ്പറേറ്റ് കാര്യങ്ങൾക്കായുള്ള മന്ത്രാലയം, കമ്പനി രജിസ്ട്രാരുടെ ഓഫീസ്, ഔദ്യോഗിക ലിക്വിഡേറ്റർമാർ, കമ്പനി നിയമ ബോർഡ് തുടങ്ങിയ സംവിധാനങ്ങൾ വഴിയാണ് ഇന്ത്യാഗവൺമെന്റ് കമ്പനി നിയമത്തിന്റെ വകുപ്പുകൾ നടപ്പാക്കുന്നത്. പുതിയ കമ്പനികളുടെ രജിസ്ട്രേഷൻ, നിലവിലുള്ള കമ്പനികളുടെ മേൽനോട്ടം തുടങ്ങിയ കാര്യങ്ങൾ കൈകാര്യം ചെയ്യുന്നത് കമ്പനി രജിസ്ട്രാരാണ്.

സ്വകാര്യ കമ്പനി ;-കുറഞ്ഞത് ഒരു ലക്ഷം രൂപ പണമടച്ച മൂലധനം ,അംഗങ്ങളുടെ എണ്ണം ഇരുനൂറ് ആയും ഓഹരികൾ കൈമാറാൽ പരിമിതപ്പെടുത്തിയിരികുന്നു..രണ്ടോ അതിലധികമോ വ്യക്തികൾ ചേർന്നു സ്വകാര്യ കമ്പനി രൂപീകരികാം..ഡയറക്ടർമാരുടെ എണ്ണം കുറഞ്ഞത് രണ്ട് പരമാവധി പതിനഞ്ചു ആയി പരിമിതപ്പെടുത്തിയിരികുന്നു.

പൊതു കമ്പനി :-കുറഞ്ഞത് അഞ്ച് ലക്ഷം രൂപ പണമടച്ച മൂലധനമുള്ള സ്വകാര്യ കമ്പനിഅല്ലത്ത കമ്പനികൾ..ഏഴോ അതിലധികമോ വ്യക്തികൾ ചേർന്നു പൊതു കമ്പനി രൂപീകരികാം..ഡയറക്ടർമാരുടെ എണ്ണം കുറഞ്ഞത് മൂന്നു പരമാവധി പതിനഞ്ചു ആയി പരിമിതപ്പെടുത്തിയിരികുന്നു.

ലിമിറ്റഡ് കമ്പനി:- ലിമിറ്റഡ് കമ്പനി പരമാവധി ബാദ്ധ്യത അംഗങ്ങളുടെ നിക്ഷേപിച്ച അല്ലെങ്കിൽ ഗ്യാരണ്ടി തുകയായി പരിമിതപ്പെടുത്തിയിരിക്കുന്നു.
1000 കോടിയിലധികം വിറ്റ് വരവോ 500 കോടി രൂപ അറ്റാദായമോ 5 കോടിയിലധികം ലാഭമോ ഉള്ള കമ്പനികൾ തങ്ങളുടെ ലാഭത്തിന്റെ 2% കോർപറേറ്റ് സാമൂഹ്യ ഉത്തരവാദിത്ത നിർവഹണത്തിനായി(Corporate Social Responsibility-CSR) ചെലവഴിക്കണം.


</doc>
<doc id="221564" url="https://ml.wikipedia.org/wiki?curid=221564" title="പെരിപ്ലസ് ഓഫ് ദി എറിത്രിയൻ സീ">
പെരിപ്ലസ് ഓഫ് ദി എറിത്രിയൻ സീ

എ.ഡി ഒന്നാം നൂറ്റാണ്ടിൽ ഗ്രീക്കിൽ എഴുതപ്പെട്ട ഒരു സഞ്ചാരരേഖയാണ് പെരിപ്ലസ് ഓഫ് ദി എറീത്രിയൻ സീ (, ). ചെങ്കടൽ വഴി ഉത്തരപൂർവ്വാഫ്രിക്കൻ തീരങ്ങളിലേക്കും ഇന്ത്യൻ തീരപ്രദേശങ്ങളിലേക്കുമുള്ള സഞ്ചാരത്തെയും അവിടങ്ങളിലെ കച്ചവടസാദ്ധ്യതകളെയും ആണ് ഇതിൽ വിവരിക്കുന്നത്. ഇതിന്റെ കർത്താവ് അജ്ഞാതനാണെങ്കിലും ഇന്ത്യൻ മഹാസമുദ്രത്തിലെ കച്ചവടകേന്ദ്രങ്ങളെക്കുറിച്ചും സംസ്കാരത്തെക്കുറിച്ചും അനുഭവപരിചയവും പാണ്ഡിത്യവുമുള്ള വ്യക്തിയാണെന്നത് നിസ്തർക്കമാണ്.

"എറിത്രിയൻ കടൽ" () എന്ന് പ്രാചീനയവനകൃതികളിൽ പരാമർശിക്കുന്നത് ചെങ്കടലും പേർഷ്യൻ ഉൾക്കടലും അറബിക്കടലും ഉൾപ്പെടുന്ന ഇന്ത്യൻ മഹാസമുദ്രത്തിന്റെ ഭാഗത്തെയാണ്.

പ്രാചീനകാലത്തെ കച്ചവടബന്ധങ്ങളെയും സംസ്കാരങ്ങളെയും വളരെ അറിവുനൽകുന്നു പെരിപ്ലസ്. നിരവധി കച്ചവടകേന്ദ്രങ്ങളെയും കച്ചവടദ്രവ്യങ്ങളെയും തുറമുഖങ്ങളെയും കുറിച്ച് ഇതിലെ 66 ഖണ്ഡങ്ങളിൽ പരാമർശമുണ്ട്. ഇതിൽ വിവരിക്കുന്ന പേരുകളുടെ യഥാർത്ഥസംബന്ധങ്ങളെക്കുറിച്ച് ചരിത്രകാരന്മാർക്കിടയിൽ അഭിപ്രായവ്യത്യാസമുണ്ട്. വിശേഷിച്ചും ക്രിസ്ത്വബ്ദാരംഭത്തിലെ കേരളചരിത്രത്തിന്റെ മുഖ്യോപാദാനമാണ് പെരിപ്ലസ്. അക്കാലത്തെ മുസിരിസ്സിനെപ്പറ്റിയും കുറിച്ചുള്ള വിവരണങ്ങൾ കാണാം. കൂടാതെ കേരളതീരത്തെ നൗറ, തിണ്ടിസ്, നെൽക്കിണ്ട, ബക്കാരെ, ബലിത, കുമരി എന്നീ മറ്റു തുറമുഖങ്ങളെപ്പറ്റിയും പറയുന്നുണ്ട്. പണ്ഡ്യന്മാരേയും കേരബോത്രകേരളപുത്രന്മാരേയും കുറിച്ച് സൂചനകൾ തരുന്ന ഇതിൽ അന്ന് തമിഴകമെന്നു അറിയപ്പെട്ടിരുന്ന പ്രദേശത്തെ Damirica അല്ലെങ്കിൽ Limyrike എന്ന് വിളിക്കുന്നുണ്ട്.
ഹൈഡൽബർക്ക് സർവ്വകലാശാലയിൽ പ്രസ്തുതകയ്യെഴുത്തുപ്രതി ഗ്രീക്ക് ചരിത്രകാരനായ അറിയാനസ്സിന്റെ ഗ്രന്ഥങ്ങൾക്കൊപ്പമാണ് സൂക്ഷിക്കപ്പെട്ടിരുന്നത്. 1622-ൽ മുപ്പതുവർഷയുദ്ധത്തിനിടെ ഹൈഡൽബർക്ക് പിടിച്ചടക്കിയ ജർമ്മൻ കാത്തലിക് ലീഗ് ഗ്രന്ഥശേഖരം വത്തിക്കാൻ ഗ്രന്ഥശാലയ്ക്ക് സമ്മാനിച്ചിരുന്നു. പുസ്തകങ്ങൾ മാറ്റുന്നതിന് നേതൃത്വം നൽകിയ ലിയോണെ അല്ലാഷ്യോ തയ്യാറാക്കിയ മുഖവുരയിലും കൃതി അറിയാനസ്സിന്റെ പേരിലാണ് ആരോപിച്ചിരുന്നത്. 1815-ലെ പാരീസ് സമാധാന ഉടമ്പടി പ്രകാരം ഗ്രന്ഥശേഖരം ഏതാണ്ട് പൂർണ്ണമായും സർവ്വശലാകാലയ്ക്ക് തിരിച്ചനൽകപ്പെട്ടു. പക്ഷേ, ഈ കൃതി അറിയാനസ്സിന്റെ പേരിൽത്തന്നെ നിലനിന്നു.
16-ആം നൂറ്റാണ്ടുമുതൽ പെരിപ്ലസ്സിനുണ്ടായ പ്രസിദ്ധീകരണങ്ങളിലും വിവർത്തനങ്ങളിലുമെല്ലാം കൃതി അറിയാനസ്സിന്റെ പേരിൽത്തന്നെയാണ്. എന്നാൽ ബ്രിട്ടീഷ് ലൈബ്രറിയിലെ പ്രതിയിൽ രചയിതാവുനെ കുറിച്ച് സൂചനയില്ല.
<references>



</doc>
<doc id="221565" url="https://ml.wikipedia.org/wiki?curid=221565" title="കേരള സംസ്ഥാന ചലച്ചിത്ര വികസന കോർപ്പറേഷൻ">
കേരള സംസ്ഥാന ചലച്ചിത്ര വികസന കോർപ്പറേഷൻ

മലയാളം സിനിമ കേരളത്തിൽ തന്നെ പൂർണ്ണമായും വളർത്തുക എന്ന ലക്ഷ്യത്തോടെ കേരള സർക്കാർ ആരംഭിച്ചതാണ് കേരളസംസ്ഥാന ചലച്ചിത്രവികസന കോർപ്പറേഷൻ. ഇന്ത്യയിലെ ഇത്തരത്തിൽ നടത്തപ്പെടുന്ന ആദ്യ സംരംഭമായ ഇതിന്റെ പ്രവർത്തനം 1975- ജൂലൈ-23ന് തിരുവനന്തപുരത്ത് വഴുതയ്ക്കാട് ആരംഭിച്ചു. ഇതിന്റെ ഫലമായി 1980-ൽ തിരുവല്ലം എന്നപ്രദേശത്തെ തിരുവല്ലം കുന്നിൽ സമ്പൂർണ്ണ സൗകര്യത്തോടുകൂടി ചിത്രാഞ്ജലി സ്റ്റുഡിയോ പ്രവർത്തനം ആരംഭിച്ചു. കേരള സർക്കാരിന്റെ വിവിധ വകുപ്പുകൾക്കായി ഡോക്യുമെന്ററികൾ നിർമ്മിക്കുന്ന ഒരു ഏജൻസി കൂടിയായ ഈ സംരംഭം, 2001-ൽ ടെലിവിഷൻ സീരിയലുകളുടേയും ടെലി ഫിലിമുകളുടേയും നിർമ്മാണത്തിനായി കലാഭവൻ സ്റ്റുഡിയോ വഴുതയ്ക്കാട് പ്രവർത്തനം ആരംഭിച്ചു.



</doc>
