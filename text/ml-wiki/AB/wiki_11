<doc id="148257" url="https://ml.wikipedia.org/wiki?curid=148257" title="ഡ്രാക്കോ">
ഡ്രാക്കോ

ആദ്യ ഗ്രീക്ക് നിയമജ്ഞൻ ആണ് ഡ്രാക്കോ (ഗ്രീക്ക് : Δράκων, Drakōn). ബി.സി. 7-നൂറ്റാണ്ടിൽ ഗ്രീസിലെ ആഥൻസിലാണ് ഇദ്ദേഹം ജീവിച്ചിരുന്നത്. ആ കാലം വരെ ഗ്രീസിൽ നിലവിൽ ഉണ്ടായിരുന്ന വാമൊഴി നിയമം മാറ്റി ഒരു ലിഖിത നിയമം തയാറാക്കിയത് ഇദേഹമാണ്.
ബി.സി. ഏഴാം ശതകത്തിലെ ആഥൻസിൽ ഡ്രാക്കോൺ ആവിഷ്കരിച്ച നിയമം, വളരെ കടുത്ത ശിക്ഷകൾ വ്യവസ്ഥ ചെയ്തിരുന്നു. നിസാര കുറ്റത്തിന് പോലും വധശിക്ഷ ആയിരുന്നു ഈ നിയമത്തിൽ.ഇന്നും ഇത്തരം കടുത്ത നിയമങ്ങളെ ഡ്രാക്കോനിയൻ നിയമം എന്നാണ് വിളിക്കുന്നത്. ചെറിയ കുറ്റങ്ങൾക്കു പോലും അതികഠിനമായ ശിക്ഷ വിധിക്കുന്ന കരിനിയമത്തിന്റെ പര്യായമായിട്ടാണ് ഇപ്പോൾ ഡ്രാക്കോണിയൻ നിയമം എന്ന സംജ്ഞ വിവക്ഷിക്കപ്പെടുന്നത്. ജനാധിപത്യ സമ്പ്രദായം നിലവിലുള്ള സമൂഹത്തിൽ അത്തരം നിയമങ്ങൾ സ്വേഛാധിപത്യമെന്നും അപലപിക്കപ്പെടും. ബി.സി. 610-ൽ സൈലോൺ എന്ന പ്രഭുകുമാരന്റെ നേതൃത്വത്തിൽ ആഥൻസിൽ കലാപം പൊട്ടിപ്പുറപ്പെട്ടു. അന്നത്തെ ഭരണാധികാരികൾക്ക് കലാപം അടിച്ചമർത്താൻ കഴിഞ്ഞുവെങ്കിലും ജനങ്ങൾക്കിടയിലെ അസംതൃപ്തി പൂർണമായി ഇല്ലാതാക്കാൻ കഴിഞ്ഞില്ല. മാത്രവുമല്ല, ഈ അസംതൃപ്തി പുതിയ കലാപങ്ങൾക്ക് വഴിവയ്ക്കുമെന്ന് ഭരണാധികാരികൾ ഭയപ്പെടുകയും ചെയ്തു. അതിനാൽ, കൂടുതൽ കർക്കശമായ നിയമങ്ങൾക്കു രൂപം കൊടുക്കാനും അത് ലളിതമായി ക്രോഡീകരിക്കാനും ആഥൻസിലെ ഭരണാധികാരികൾ തീരുമാനിച്ചു. ഡ്രാക്കോണിനെയാണ് ഈ ചുമതല ഏല്പിച്ചത്. ഡ്രാക്കോൺ ആവിഷ്കരിച്ച നിയമസംഹിത അതികഠിനവും ക്രൂരവുമായിരുന്നു. നിസ്സാര കുറ്റകൃത്യങ്ങൾക്കുപോലും വധശിക്ഷ വിധിക്കുന്ന നിയമങ്ങളാണ് ഡ്രാക്കോൺ ആവിഷ്കരിച്ചത്. തോട്ടത്തിൽ നിന്ന് ആപ്പിൾ മോഷ്ടിക്കുന്ന കുറ്റത്തിനുപോലും വധശിക്ഷ നല്കണമെന്നാണ് ഡ്രാക്കോൺ അനുശാസിച്ചത്. ചെറിയ കുറ്റങ്ങൾ ചെയ്താൽ പോലും വധിക്കപ്പെടുമെന്ന സ്ഥിതി വന്നാൽ, ജനങ്ങൾ കുറ്റകൃത്യങ്ങളിൽ നിന്ന് പിന്തിരിയുമെന്ന് ഡ്രാക്കോൺ വിശ്വസിച്ചു. ഡ്രാക്കോണിന്റെ നിയമസംഹിത 'രക്തത്തിൽ രചിച്ച നിയമങ്ങൾ'എന്നാണ് അക്കാലത്തുതന്നെ അറിയപ്പെട്ടത്. വിട്ടുവീഴ്ചയില്ലാത്തതും കർക്കശവുമായ നിയമ ങ്ങൾ പില്ക്കാലത്ത് 'ഡ്രാക്കോണിയൻ നിയമം' എന്നു കുപ്രസിദ്ധി നേടി.

ക്രൂരമായ ഡ്രാക്കോണിയൻ നിയമങ്ങൾക്കുപോലും ആഥൻസിനെ ശാന്തമാക്കാൻ കഴിഞ്ഞില്ല. സൈലോണിന്റെ സുഹൃത്തു ക്കൾ ഭരണാധികാരികൾക്കെതിരായി ജനങ്ങളെ സംഘടിപ്പിക്കാൻ ശ്രമിച്ചുകൊണ്ടിരുന്നു. മാത്രവുമല്ല, പ്രകൃതിദുരന്തങ്ങളും മെഗാര നഗരവുമായുള്ള യുദ്ധത്തിലെ പരാജയവും ആഥൻസിന്റെ പ്രതാപം തകർത്തെറിഞ്ഞു. ഈ സാഹചര്യത്തിലാണ് ജനസാമാന്യത്തിന്റെ ദുരിതങ്ങൾക്ക് പരിഹാരം കാണുന്ന തരത്തിൽ നിയമങ്ങൾ പരിഷ്കരിക്കാൻ സൊളോൺ എന്ന നിയമവിദഗ്ദ്ധൻ നിയോഗിക്കപ്പെട്ടത്.

ഡ്രാക്കോണിയൻ നിയമങ്ങളിൽ നിന്ന് സോളോൺ ഉൾപ്പെടെയുള്ള പില്ക്കാല നിയമ പരിഷ്കർത്താക്കൾ സ്വീകരിച്ച ഏക നിയമം കൊലപാതകത്തെ സംബന്ധിച്ചള്ളതു മാത്രമാണ്. നാടു കടത്തൽ, പൗരത്വം എടുത്തുകളയൽ എന്നിവയൊക്കെ ഡ്രാക്കോണിയൻ നിയമങ്ങളിൽ വ്യവസ്ഥ ചെയ്യുന്ന ശിക്ഷാവിധികളാണ്. കൂടുതൽ മാനുഷികവും ഉദാരവുമായ നിയമവ്യവസ്ഥ കൾക്കു രൂപം നല്കുകയെന്ന ഉത്തരവാദിത്തമാണ് സൊളോണിൽ നിക്ഷിപ്തമായത്. കൂടുതൽ ഉദാരമനസ്കതയും മാനുഷികതയും പുലർത്തുന്ന ഒരു നീതിന്യായസംവിധാനത്തെയാണ് സൊളോണിന്റെ നിയമവ്യവസ്ഥ വിഭാവന ചെയ്തത്.



</doc>
<doc id="148258" url="https://ml.wikipedia.org/wiki?curid=148258" title="നിടുമ്പൊയിൽ">
നിടുമ്പൊയിൽ

കോഴിക്കോട് ജില്ലയിലെ മേപ്പയ്യൂർ പഞ്ചായത്തിൽ സ്ഥിതി ചെയ്യുന്ന പ്രദേശമാണ് നിടുമ്പൊയിൽ. ഇത് കൊഴുക്കല്ലൂർ വില്ലേജിലെ ഒരു ദേശമാണ്,നിടിയ പൊയിൽ(വലിയ വയൽ) എന്നാണീ വാക്കിന്റെ പൊരുൾ
വയലിന്റെ മധ്യത്തിലായി സ്ഥിതി ചെയ്യുന്ന ഒരു ക്ഷേത്രമാണിത്. കുംഭമാസം 10 നാണ് ഇവിടെ ഉത്സവം നടക്കാറുള്ളത്. ഒരു പരദേവതാ ക്ഷേത്രമാണിത്.


</doc>
<doc id="148262" url="https://ml.wikipedia.org/wiki?curid=148262" title="സൈനിക പ്രതിരോധം">
സൈനിക പ്രതിരോധം

ഒരു രാജ്യത്തിൻറെ ക്രമസമാധാനപലനതിനും ആ രാജ്യത്തിൻറെ അതിർത്തി സുരക്ഷക്കും വേണ്ടി സയുധവും സാങ്കേതികവുമായ തയ്യാറെടുപ്പാണ് സൈനിക പ്രതിരോധം.

ലോകത്ത്‌ ഏതാണ്ടെല്ല രാജ്യങ്ങൾക്കും പ്രതിരോധ മന്ത്രാലയങ്ങളും വകുപ്പുകളും ഉണ്ട്. ഏറ്റവും കൂടുതൽ പ്രതിരോധ വകുപ്പിന് വേണ്ടി രാജ്യത്തിന്റെ സമ്പത്ത്‌ ഉപയോഗിക്കുന്ന രാജ്യം അമേരിക്കൻ ഐക്യനാടുകളും ആളോഹരി വരുമാനത്തിന്റെ കൂടുതൽ പങ്ക് സൈന്യത്തിന് വിട്ടുകൊടുത്ത രാജ്യം ഒമാനുമാണ് 


</doc>
<doc id="148266" url="https://ml.wikipedia.org/wiki?curid=148266" title="വീണാലുക്കൽ">
വീണാലുക്കൽ

കോട്ടയ്ക്കൽ നിന്നു മൂന്ന് കിലോമീറ്റർ അകലെ സ്ഥിതി ചെയ്യുന്ന പറപ്പൂർ പഞ്ചായത്തിലെ ഒരു പ്രദേശമാണ് വീണാലുക്കൽ. ഈ സ്ഥലത്തിനു വീണാലുക്കൽ എന്ന പേരു കിട്ടാനൊരു കാരണമുണ്ട്. അവിടെ മുമ്പൊരു ആൽമരം സ്ഥിതി ചെയ്തിരുന്നു. അതു വീണപ്പോൾ വീണാലുക്കൽ എന്ന പേരുണ്ടായി.


</doc>
<doc id="148278" url="https://ml.wikipedia.org/wiki?curid=148278" title="മിസ്റ്റർ മരുമകൻ">
മിസ്റ്റർ മരുമകൻ

ദിലീപ്, സനൂഷ എന്നിവർ പ്രധാനകഥാപാത്രങ്ങളെ അവതരിപ്പിച്ച് സന്ധ്യാമോഹൻ സംവിധാനം നിർവ്വഹിച്ച മലയാളചലച്ചിത്രമാണ് മിസ്റ്റർ മരുമകൻ. ഉദയകൃഷ്ണ-സിബി കെ. തോമസ് എന്നിവരാണ് ഈ ചിത്രത്തിന്റെ രചന നിർവ്വഹിച്ചിരിക്കുന്നത്. 2012 ഓഗസ്റ്റ് 18-നാണ് ചിത്രം പ്രദർശനത്തിനെത്തിയത്.


സന്തോഷ് വർമ്മ, പി.ടി. ബിനു എന്നിവർ എഴുതിയ ഗാനങ്ങൾക്ക് സുരേഷ് പീറ്റേഴ്സ് ആണ് സംഗീതം പകർന്നിരിക്കുന്നത്.


</doc>
<doc id="148280" url="https://ml.wikipedia.org/wiki?curid=148280" title="ബി.കെ. ശേഖർ">
ബി.കെ. ശേഖർ

കേരളത്തിൽ നിന്നുള്ള ഭാരതീയ ജനതാ പാർട്ടി നേതാവായിരുന്നു ബി.കെ. ശേഖർ. (1960 ജനുവരി 14 - 2011 ഏപ്രിൽ 20 ). ബി.ജെ.പിയുടെ കേരളാ ഘടകത്തിന്റെ വൈസ് പ്രസിഡണ്ടായിരുന്നു ശേഖർ.

തിരുവനന്തപുരം ജില്ലയിലെ ഋഷിമംഗലത്ത് ബാലകൃഷ്ണപിള്ളയുടെയും മന്ദാകിനി അമ്മയുടെയും മകനായി 1960 ജനുവരി 14-നാണ് ശേഖർ ജനിച്ചത്. വിദ്യാർത്ഥിപ്രസ്ഥാനത്തിലൂടെ രാഷ്ട്രീയരംഗത്തെത്തിയ ഇദ്ദേഹം വിദ്യാർത്ഥിമോർച്ച സംസ്ഥാന ജനറൽസെക്രട്ടറി, വൈസ് പ്രസിഡണ്ട്, യുവമോർച്ച സംസ്ഥാന ജനറൽസെക്രട്ടറി, വൈസ് പ്രസിഡണ്ട്, ബി.ജെ.പി. തിരുവനന്തപുരം ജില്ലാ പ്രസിഡണ്ട്, സംസ്ഥാന മീഡിയ സെൽ കൺവീനർ, സംസ്ഥാനവക്താവ് എന്നീ പദവികൾ വഹിച്ചു. തിരുവനന്തപുരം എയർപോർട്ട് വികസന അതോറിട്ടി ചെയർമാൻ, കേരള സർവകലാശാല സെനറ്റംഗം, കനറാബാങ്ക് ഡയറക്ടർ ബോർഡംഗം എന്നീ നിലകളിലും പ്രവർത്തിച്ചിട്ടുണ്ട്. 

മൂന്നു വട്ടം നിയമസഭയിലേയ്ക്കും ജില്ലാ കൗൺസിലിലേക്കും ശേഖർ ബി.ജെ.പി. സ്ഥാനാർത്ഥിയായി മത്സരിച്ചിട്ടുണ്ട്. 1996 ൽ പഴയ തിരുവനന്തപുരം വെസ്റ്റ് മണ്ഡലത്തിലും 2001 ൽ തിരുവനന്തപുരം ഈസ്റ്റിലും മത്സരിച്ചു. 2011-ലെ നിയമസഭാ തെരഞ്ഞെടുപ്പിൽ തിരുവനന്തപുരം നിയമസഭാമണ്ഡലത്തിൽ നിന്നും ബി.ജെ.പി. സ്ഥാനാർത്ഥിയായി ജനവിധി തേടി. 

2011 ഏപ്രിൽ 20-നു് അർബുദബാധയെത്തുടർന്ന് കൊച്ചിയിലെ സ്വകാര്യ ആശുപത്രിയിൽ വെച്ച് അന്തരിച്ചു. ഭാര്യ ശ്യാമ. മകൾ ഗൗരി കല്യാണി.


</doc>
<doc id="148282" url="https://ml.wikipedia.org/wiki?curid=148282" title="ഡേ ലൈറ്റ് സേവിംഗ് ടൈം">
ഡേ ലൈറ്റ് സേവിംഗ് ടൈം

പകൽ സമയത്തെ സൂര്യപ്രകാശം പരമാവധി ഉപയോഗപ്പെടുത്തുന്ന തിനായി യൂറോപ്യൻ രാജ്യങ്ങളിൽ ഉപയോഗിച്ചു വരുന്ന രീതിയാണ് ഡേ ലൈറ്റ് സേവിംഗ് ടൈം (ഡി.എസ്.‌ടി). ഇതിനായി ക്ലോക്കുകൾ അഡ്ജസ്റ്റ് ചെയ്തു വെക്കുന്നു.ഇതു മൂലം രാവിലെയും വൈകുന്നേരവും ഉള്ള സൂര്യപ്രകാശം ഉപയോഗപ്രദമാകുന്നു.

വടക്കെ അമേരിക്കയുടെ മിക്ക ഭാഗങ്ങൾ, തെക്കേ അമേരിക്ക യുടെ തെക്കൻ ഭാഗങ്ങൾ.and southeastern ആസ്ത്രേലിയയുടെ തെക്കൻ ഭാഗങ്ങൾ, കൂടാതെ മറ്റു ചില സ്ഥലങ്ങളിലും DST ഉപയോഗിക്കുന്നു. . ആഫ്രിക്കയുടെ ഭൂമദ്ധ്യ രേഖയോടടുത്ത മിക്ക സ്ഥലങ്ങളും ഭൂമദ്ധ്യരേഖയോടടുത്ത മിക്ക സ്ഥലങ്ങളും DST ഒരിക്കലും ഉപയോഗിച്ചിട്ടില്ല. ബാക്കി മിക്ക ഭൂഭാഗങ്ങളും മുമ്പ് DST ഉപയോഗിച്ചിരുന്നു.
പകൽ ലാഭ സമയം (Daylight saving time) (DST) അല്ലെങ്കിൽ വേനൽക്കാല സമയം എന്നത് വേനൽ ക്കാല മാസങ്ങളിൽ ക്ലോക്കിനെ ഒരു മണിക്കൂർ മുന്നോട്ടാക്കി വെയ്ക്കുന്നതാണ്, അപ്പോൾ ഉച്ചതിരിഞ്ഞ് പകൽ സമയം കൂടുതലായിരിക്കും, സൂര്യൻ ഉദിക്കുന്ന സമയത്തിനെ കുറച്ചു കണ്ടായിരിക്കും ഇത്. ഈ പ്രദേശങ്ങളിൽ വസന്തകാലത്തിന്റെ തുടക്കത്തോടെ ഘടികാരത്തെ ഒരു മണിക്കൂർ മുമ്പോട്ടാക്കുകയും ശരത് കാലത്തോടെ ഒരു മണിക്കൂർ പുറകിലേക്കും ആക്കും. ആളുകൾ ഇതിന് ഉപ്യോഗിക്കുന്ന വാക്കുകൾ "spring forward" എന്നും "fall back" എന്നുമാണ്.

New Zealander ജോർജ് ഹഡ്സൺ എന്ന ന്യൂസിലാന്റ് കാരനാറ്യ ഷഡ്പദ ശാസ്ത്രജ്ഞനാണ് ഇങ്ങനെ ഒരു ആശായം 1985ൽ മുന്നോട്ടു വച്ചത്. The ജർമൻ സാമ്രാജ്യം , ആസ്ത്രിയ- ഹങ്കറി 1916 ഏപ്രിൽ 30 ന് ഇത് നടാപ്പാക്കാനുള്ള ശ്രമം തുടങ്ങി.അന്നു മുതൽ പകൽ ലാഭ സമയം നടപ്പാക്കുന്ന രാജ്യങ്ങൾ ഇതിന് വ്യത്യസ്ത സമയങ്ങളാണ് ഉപയൊഗിച്ചിരുന്നത്. അത് 1970ൽ ഊർജ്ജ പ്രതിസന്ധി ഉണ്ടാകുന്നതു വരെ തുടർന്നു. 

ഈ രീതിക്ക് അനുകൂലമായും പ്രതികൂലമായും വാദങ്ങളുണ്ട്.സമയത്തെ മുംപ്പോട്ടാക്കുന്നതു കൊണ്ട് കച്ചവടം, കായിക വിനോദം തുടങ്ങിയവയിൽ പപ്രവർത്തി സമയത്തിനു ശേഷവും പകൽ വെളിച്ചത്തെ ചൂഷണം ചെയ്യാനാവുന്നു. തുറസ്സായ സ്ഥലത്തുള്ള വിനോദങ്ങൾക്കും കൃഷി മുതലായ സൂര്യ പ്രകാശത്തെ ബന്ധപ്പെട്റ്റൂള്ള പ്രവർത്തങ്ങൾക്കും പ്രയാസം ഉണ്ടാക്കി.വൈദ്യുതിയുടെ പ്രധാന ഉപ്യോഗ മായ വൈദ്യുത വിളക്കുകളുടെ ഉപഗോഗത്ത്ജിലെ കുറവാണ്, ഇതിനെ അനുകൂലിക്കുന്നവർക്ക് പരയാനുണ്ടായിരുന്നത്.എന്നാൽ ഇക്കാലത്തെ ചൂടാക്കാനും തണുപ്പിക്കാനുമുള്ള സംവിധാനങ്ങളുടെ ഉപയോഗം എതിരാണെന്ന്്പിന്നീടുള്ള ഗവേഷണങ്ങളിൽ മനസ്സിലായി. 

പകൽ ലാഭ സമയങ്ങളിലെ സമയ മാറ്റങ്ങൾ യാത്രകളെ, ബില്ലു ചെയ്യുന്നതിൽ, രേഖ സൂക്ഷിപ്പുകളിൽ, വൈദ്യൊപകരണങ്ങളിൽ , ഘന ഉപകരണങ്ങളിൽ കൂടാതെ ഉറക്കത്തേയും ബാധിച്ചു.കമ്പ്യൂട്ടറിൽ സമയം സ്വയം ക്രമീകരിക്കുമെങ്കിലും പകൽ ലാഭ സമയ മാറ്റം പരിധി, ാതിനോറ്റനുബന്ധിച്ച നയരൂപീകരണങ്ങളിൽ വ്യക്തത കുറവുണ്ടാക്കി.


</doc>
<doc id="148288" url="https://ml.wikipedia.org/wiki?curid=148288" title="ഐ ട്രിപ്പിൾ ഇ">
ഐ ട്രിപ്പിൾ ഇ

അമേരിക്ക ആസ്ഥാനമാക്കി ലാഭേച്ഛയില്ലാതെ പ്രവർത്തിക്കുന്ന സാങ്കേതിക തൊഴിൽ വിദഗ്ദ്ധരടെ അന്തരാഷ്ട്ര സംഘടനയാണ് ഇൻസ്റ്റിറ്റ്യൂട്ട് ഓഫ് ഇലക്ട്രിക്കൽ ആന്റ് ഇലക്ട്രോണിക്സ് എഞ്ചിനീയേഴ്സ്. ഇതിനെ ചുരുക്കി ഐ-ട്രിപ്പിൾ ഇ (IEEE) എന്നാണ് വിളിക്കാറുള്ളത്. 160 രാജ്യങ്ങളിലായി 400,000 പേർ ഈ സംഘടനയിൽ അംഗങ്ങളാണ് ഇതിൽ 45% അളുകളും അമേരിക്കയ്ക്ക് പുറത്താണ്.

1963-ലാണ് ഐട്രിപ്പിൾഇ സ്ഥപിതമായത്, ഇൻസ്റ്റിട്ട്യൂറ്റ് ഓഫ് റേഡിയോ എഞ്ചിനിയേഴ്സും (IRE, സ്ഥാപിതം 1912) അമേരിക്കൻ ഇൻസ്റ്റിട്ട്യൂട്ട് ഓഫ് ഇലക്ട്രിക്കൽ എഞ്ചിനിയേഴ്സും (AIEE സ്ഥാപിതം 1884) 1963-ൽ ലയിച്ചത്‌ വഴിയാണ് ഐട്രിപ്പിൾഇ രൂപം കൊണ്ടത്.
ഇലക്ട്രിക്കൽ, ഇലക്ട്രോണിക്സ്, "കമ്പ്യൂട്ടർ" സംബന്ധിയായ വിഷയങ്ങളിൽ ലോകത്ത് പ്രസിദ്ധീകരിക്കുന്ന 30% കൂടുതൽ അക്കാദമിക് പ്രസിദ്ധീകണങ്ങൾ പുറത്തിറക്കുന്നത് ഐട്രിപ്പിൾഇയാണ്. ഈ പ്രസിദ്ധീകരണങ്ങളെല്ലാം തന്നെ അവരുടെ ഓൺലൈൻ ലൈബ്രറിയിൽ നിന്ന് ലഭ്യമാണ്.

[[വർഗ്ഗം:ഐ.ഇ.ഇ.ഇ. മാനദണ്ഡങ്ങൾ]]

</doc>
<doc id="148298" url="https://ml.wikipedia.org/wiki?curid=148298" title="തിരുവാലൂർ മഹാദേവക്ഷേത്രം">
തിരുവാലൂർ മഹാദേവക്ഷേത്രം

എറണാകുളം ജില്ലയിൽ ആലുവായ്ക്ക് സമീപം സ്ഥിതിചെയ്യുന്ന ഒരു മഹാദേവക്ഷേത്രമാണ് തിരുവാലൂർ ശിവക്ഷേത്രം. പരശുരാമനാൽ സ്ഥാപിതമായ നൂറ്റെട്ട് മഹാദേവക്ഷേത്രങ്ങളിൽ ഒന്നാണ് ഈ ക്ഷേത്രം. ആലുവ പട്ടണത്തിൽ നിന്നും ഏകദേശം പത്തു കിലോമീറ്റർ പടിഞ്ഞാട്ട് മാറി ആലുവ വരാപ്പുഴ വീഥിയിൽ ആലങ്ങാട് ഗ്രാമപഞ്ചായത്തിന്റെ അതിർത്തിയിൽ തിരുവാലൂർ എന്ന ഗ്രാമത്തിൽ സ്ഥിതി ചെയ്യുന്നു.

ആദ്യകാലത്ത് ഉളിയന്നൂർ ഗ്രാമക്കാരുടേതായിരുന്നൂ ക്ഷേത്രം. ഇപ്പോൾ അതിൽ മംഗലപ്പിള്ളി, ഞ്യാറ്റേൽ എന്നീ രണ്ട് ഇല്ലക്കാരേ അവശേഷിക്കുന്നുള്ളൂ.

ഐതിഹ്യമാലയിൽ പറയുന്ന കാലടിയിൽ ഭട്ടതിരി മരണമടഞ്ഞത് തിരുവാലൂർ മഹാദേവ ക്ഷേത്രത്തിൽ വച്ചാണ്. യക്ഷിയിൽ നിന്നും ശാപമേറ്റ കാലടി ഭട്ടതിരി, ശാപമോക്ഷം ലഭിക്കാൻ തിരുവാലൂർ ക്ഷേത്രത്തിലെത്തുകയും അവിടെ ക്ഷേത്രക്കുളത്തിനടുത്ത് വീണു മരിക്കുകയുമായിരുന്നു. അദ്ദേഹം ചക്രശ്വാസം വലിച്ചു ചുറ്റിത്തിരിഞ്ഞു നിലത്തുനിന്നു മേല്പോട്ടു പൊങ്ങിയപ്പോൾ മരണവേദനയോടുകൂടി ചാടിക്കടിച്ചിട്ടുള്ള പാടുകൾ ഇന്നും തിരുവാലൂർ കുളപ്പുരയുടെ തട്ടിന്റെ തുലാങ്ങളിന്മേലും മറ്റും കാണുന്നുണ്ട്.
ഒരു യക്ഷിയുടെ ഉഗ്രശാപം നിമിത്തമാണ് കാലടി ഭട്ടതിരി തിരുവാലൂരിൽ ക്ഷെത്രേശനെ തൊഴാൻ എത്തിയത്. തൻറെ പിതാവിനെ വശീകരിച്ച് കൊന്ന യക്ഷിയെ ആവാഹന പ്രക്രിയയിലൂടെ ഹോമിച്ചു കൊല്ലാൻ അദ്ദേഹം തീരുമാനിച്ചു. അതിനായി ഉറുമ്പുകളെ നെയ്യിൽ ഹോമിച്ചുകൊണ്ട് അദ്ദേഹം തുടക്കമാരംഭിച്ചു. ഒടുവിൽ പ്രത്യക്ഷരായ യക്ഷിയും ഗന്ധർവനും കാലടി ഭട്ടതിരിയെ ശപിച്ചു കൊണ്ട് ഹോമകുണ്ഡത്തിൽ ഭസ്മമായി. ഇന്നേയ്ക്കു നാൽപ്പത്തൊന്നു ദിവസം ചക്രശ്വാസം വലിച്ച് അങ്ങ് മൃതപ്പെടും. അതിദയനീയമായിരിക്കും അങ്ങയുടെ അന്ത്യം, എന്നായിരുന്നു ശാപം. അതിനു പരിഹാരം പറഞ്ഞത് നാൽപ്പത്തൊന്നാം നാളിനകം തിരുവാലൂർ ചെന്ന് ശിവനെ തൊഴണം. ഏതായാലും തിരുവാലൂർ പോയി തൊഴാം എന്നദ്ദേഹം തീർപ്പാക്കി അത്യാവശ്യസാധനങ്ങളൊതുങ്ങുന്ന ഭാണ്ഡവുമായി തിരുവാലൂരിലേയ്ക്കു യാത്ര തിരിച്ചു. നടന്നും അലഞ്ഞുമായിരുന്നു പട്ടേരിയുടെ യാത്ര. നാൽപ്പത്തൊന്നാം ദിവസംതന്നെ അദ്ദേഹം തിരുവാലൂരെത്തി. ഇനി ബിംബം കണ്ടു തൊഴണം. അതിനായുള്ള ദേഹശുദ്ധിക്കുവേണ്ടി അദ്ദേഹം ക്ഷേത്രക്കുളത്തിലിറങ്ങി സ്നാനം ചെയ്യാൻ തുടങ്ങി.

പക്ഷെ തിരുവാലൂർ ക്ഷേത്രത്തിൽ തലേദിവസം ഒരശരീരിയുണ്ടായി- "നാളെ ഇവിടെ ഒരു അപമൃത്യു സംഭവിക്കും. അതിനാൽ മൂന്നേമുക്കാൽ നാഴിക പകലിനു മുമ്പ് അത്താഴപൂജയും കഴിഞ്ഞ് എല്ലാവരും പൊയ്ക്കൊള്ളണം. അതിൻ പ്രകാരം പിറ്റേന്ന് പൂജകളെല്ലാം തീർത്തിട്ട് പൂജാരി നടകളെല്ലാമടച്ച് ഗോപുരവും പൂട്ടി പോയി. ഭട്ടതിരിയെത്തിയപ്പോൾ ഉച്ച കഴിഞ്ഞിരിക്കുന്നു. പട്ടേരി കുളി കഴിഞ്ഞ് പടിഞ്ഞാറെ ഗോപുരവാതിലിലെത്തി, അപ്പോൾ കലാശലായ മൂത്ര ശങ്ക തോന്നിയതിനാൽ അതു തീർത്ത് വീണ്ടും കുളിക്കാനായി പോയി. അങ്ങനെ പലതവണ ആവർത്തിച്ചു. ഒടുവിൽ മൂത്രം പോകാനുള്ള വിഷമതയായി. അതോടെ നടക്കാൻ വയ്യാതായി ഗോപുരവാതിൽക്കൽ വീണു. മരണപരാക്രമത്തോടുകൂടി കട്ടിളയുടെമേൽ കടിച്ചുതൂങ്ങിയും വിഴുമ്പോൾ അടിപ്പടിയിൽ മുട്ടുകുത്തുകയും പലതവണ തുടർന്നു. അവസാനം പടിഞ്ഞാറെ ഗോപുരത്തിൻറെ വടക്കുപുറത്തെ തിണ്ണയിൽ കിടന്ന് ചക്രശ്വാസം വലിക്കുന്നതിനിടയിൽ വളരെ ദയനീയതയോടെ പട്ടേരി പലതും പുലമ്പി കൂട്ടത്തിൽ പട്ടേരി ക്ഷേത്രേശനെ ശപിച്ചു ഈ ക്ഷേത്രം ഇടിവെട്ടേറ്റു നശിക്കട്ടെ എന്ന്. ക്ഷേത്രത്തിനുള്ളിലെ ചെമ്പകം ഉണങ്ങുന്ന കാലത്ത് ശാപമോക്ഷമുണ്ടാകുമെന്നും പട്ടേരി പുലമ്പി അദ്ദേഹം മരിച്ചു.

പട്ടേരിയുടെ ദുർമരണത്തെത്തുടർത്ത് കുറേ വർഷങ്ങളോളം ക്ഷേത്രം കഷ്ടസ്ഥിതിയിലായിരുന്നു. ശാപം കിട്ടിയ തേവർ എന്നുപോലും ഭഗവാന് വിളിപ്പേരുണ്ടായി. എന്നാൽ ചെമ്പകം ഉണങ്ങുകയും ശ്രീലകം പിളരുകയും ചെയ്തതോടെ ശ്രീപരമേശ്വരൻ ശാപമുക്തനായി എന്ന് വിശ്വസിക്കപ്പെടുന്നു.
അങ്ങനെ പട്ടേരിയുടെ ശാപം അർത്ഥവത്തായി. കൊല്ലവർഷം 1000 - 1055 നും ഇടയ്ക്ക് ഇടിവെട്ടി ശ്രീകോവിലിൻറെയും ഗർഭഗൃഹത്തിൻറെയും ഭിത്തി പിളർന്ന് ശിവബിംബത്തിൽ ക്ഷതങ്ങളുണ്ടായി. അതിൻറെ അടയാളമായി ശിവലിംഗത്തിനു മുകളിൽ വടക്കു പടിഞ്ഞാറു ഭാഗത്തായി ഒരു ചെറിയ കഷണം അടർന്നു കാണുന്നുണ്ട്.

സാമാന്യം വിസ്താരമുള്ള വൃത്താകൃതിയിലുള്ള ശ്രീകോവിലിൽ കിഴക്കോട്ട് ദർശനമായിട്ടാണ് പ്രതിഷ്ഠ. അഗ്നിലിംഗമായിട്ടാണ് പ്രതിഷ്ഠ നടത്തിയിരിക്കുന്നത്. ആയതിനാൽ അഭിഷേകങ്ങളൊന്നും തന്നെയില്ല.

ക്ഷേത്രത്തിൽ ഉത്സവം എട്ട് ദിവസമാണ്. കണി കണ്ട് കൊടി ഇറക്കണമെന്നാണ് ആചാരം. ക്ഷേത്രത്തിലെ മേൽശാന്തി, മണ്ഡപത്തിൽ ഇരുന്ന് ദേവനെ പ്രതിനിധീകരിച്ച് ഊണു കഴിക്കുന്ന അഷ്ടമി ഊട്ട് എന്ന ചടങ്ങ് തിരുവാലൂരിൽ മാത്രമുള്ളതാണ്.
ശ്രീകോവിലിന് അടുത്ത് തെക്കുഭാഗത്തുള്ള ഗണപതി പ്രതിഷ്ഠയൊഴിച്ച് മറ്റ് ഉപദേവതകൾ ഒന്നുമില്ല.


</doc>
<doc id="148308" url="https://ml.wikipedia.org/wiki?curid=148308" title="കൽത്തപ്പം">
കൽത്തപ്പം

പെസഹാ ആഘോഷത്തിൽ ഉപയോഗിക്കുന്ന ഒരു പ്രത്യേകതരം അപ്പമാണ് കൽത്തപ്പം . ഇത് ഇൻറിഅപ്പം, കൽത്തപ്പം, കുരിശപ്പം, പെസഹാ അപ്പം എന്നൊക്കെ അറിയപ്പെടുന്നു. 

ഇൻറി അപ്പം എന്ന പേരുണ്ടായത്‌ ഐ.എൻ.ആർ.ഐ. (INRI) എന്ന നാലക്ഷരങ്ങളുടെ ആകൃതിയിൽ കുരുത്തോലക്കഷണങ്ങൾ വച്ച്‌ അപ്പം ഉണ്ടാക്കിയിരുന്നതുകൊണ്ടാണ്‌. 

കേരളത്തിലെ ചില പ്രദേശങ്ങളിൽ ഈ അപ്പം അടിയിലും മുകളിലും തീകത്തിച്ചു പൊരിച്ചാണ്‌ ഉണ്ടാക്കിയിരുന്നത്‌. അപ്പം ഉണ്ടാക്കുന്ന ഉരുളിക്കു മുകളിൽ വിറകുകലംവച്ച്‌ അതിൽ വിറകും ഇട്ടു കത്തിച്ചാണ്‌ കൽത്തപ്പമുണ്ടാക്കുന്നത്. അങ്ങനെ ചുട്ടെടുക്കുന്ന അപ്പമായതിനാലാണ് ഇതിന് കൽത്തപ്പം എന്നു പേരുവന്നത്. 

കുരിശപ്പം എന്ന പേരുവന്നത്‌ ഓശാന ഞായറാഴ്ച ലഭിക്കുന്ന കുരുത്തോല മുറിച്ചു കുരിശാകൃതിയിൽ ഈ അപ്പത്തിനു മുകളിൽ വയ്ക്കുന്നതിനാലാണ്‌. 

പെസഹാത്തിരുനാളിൽ ഉണ്ടാക്കുന്നതുകൊണ്ടാണ് പെസഹാ അപ്പമെന്നുപറയുന്നത്. 

ചില സ്ഥലങ്ങളിൽ പുളിയാത്തപ്പം എന്നും ഇതിനെ വിളിക്കുന്നു. അപ്പത്തിന്റെ മാവ് പുളിക്കുന്നതിനുമുൻപ് തന്നെ അപ്പം ചുടുന്നതിനാലാണ് ഇതിനെ പുളിയാത്തപ്പം എന്നു വിളിക്കുന്നത്.


</doc>
<doc id="148319" url="https://ml.wikipedia.org/wiki?curid=148319" title="ഡ്രാഗൺ ബോൾ">
ഡ്രാഗൺ ബോൾ

ഒരു ജപ്പാനീസ്‌ അനിമേഷൻ മംഗ പരമ്പര ആണ് ഡ്രാഗൺ ബോൾ( മലയാളം: വ്യാളി പന്ത് ). ഇതിന്റെ എഴുത്തും വരയും ചെയ്തത് "അകിര ടോരിയമ" ആണ്.ഈ കഥയിൽ ഉള്ള ഏഴു മാന്ത്രിക പന്തുകൾ ആണ് ഡ്രാഗൺ ബോൾ എന്ന് അറിയപ്പെടുന്നത്.

ഡ്രാഗൺ ബോൾ സൺ ഗോകൂ അഥവാ ഗോകൂ എന്ന കഥപാത്രത്തിന്റെ കുട്ടിക്കാലം മുതൽ മുതിരുന്ന വരേ ഉള്ള കഥ പറയുന്നു. ഈ കാലയളവിൽ ഗോകൂവിന്റെ ആയോധനകലാഭ്യാസവും ഏഴു മാന്ത്രിക പന്തുകൾ ആയ ഡ്രാഗൺ ബോൾ കണ്ടുപിടിക്കലും ഇത് ഉപയോഗിച്ച് വരം തരാൻ കഴിവുള്ള ഒരു വ്യാളിയെ ആവാഹിച്ചു വരുത്തുന്നതും ആണ് കഥസാരം.


</doc>
<doc id="148328" url="https://ml.wikipedia.org/wiki?curid=148328" title="മുണ്ടുപറമ്പ്‌">
മുണ്ടുപറമ്പ്‌

മലപ്പുറം ജില്ലയിലെ മുനിസിപ്പാലിറ്റികളിലൊന്നായ മലപ്പുറം മുനിസിപ്പാലിറ്റിയിൽപ്പെട്ട ഒരു പ്രദേശമാണ് മുണ്ടുപറമ്പ്. ജില്ലാ തലസ്ഥാനമായ മലപ്പുറത്തുനിന്ന് മഞ്ചേരി റോഡിൽ 'മലയാള മനോരമ'സ്ഥിതി ചെയ്യുന്നിടം മുതൽ മലപ്പുറം ഗവ:കോളേജ് സ്ഥിതി ചെയ്യുന്ന സ്ഥലം വരെയുള്ള പ്രദേശമാണ് മുണ്ടുപറമ്പ് എന്ന പേരിലറിയപ്പെടുന്ന സ്ഥലം. ഈ സ്ഥലത്തിന് എങ്ങനെ ഈ പേരു വന്നു എന്നതിന് വ്യക്തമായ തെളിവുകളൊന്നുമില്ല. തുണി നെയ്ത്തു കുടുംബങ്ങൾ (ചെട്ട്യാന്മാർ) മുണ്ടുപറമ്പിലും പരിസര പ്രദേശങ്ങളിലുമുണ്ടായിരുന്നു. അവർ മുണ്ട് വിൽക്കാൻ വച്ചിരുന്ന പറമ്പ് എന്ന അർത്ഥത്തിലാണ് ഈ പേരു വന്നതെന്ന് സംശയിക്കാവുന്നതാണ്.
മുണ്ടുപറമ്പിലെ ജനസംഖ്യയിൽ കൂടുതലും മുസ്ലീങ്ങളാണ്. ജാതി-ജന്മി വാഴ്ചക്കാലത്ത് മേൽജാതിക്കാരുടെ പീഡനം സഹിക്കവയ്യാതെ അവർണ വിഭാങ്ങളിൽ നിന്നു 'മതം മാറി' വന്നവരാണ് മുസ്ലീങ്ങൾ. മുസ്ലീങ്ങൾ കഴിഞ്ഞാൽ ജനസംഖ്യയിൽ മുന്നിട്ടു നിൽക്കുന്നത് തിയ്യരാണ്. പിന്നെയുള്ളത് പട്ടികജാതിയിൽപ്പെട്ട കണക്കൻ സമുദായക്കാരും നായന്മാരുമാണ്. നമ്പൂതിരി കുടുംബങ്ങൾ മുണ്ടുപറമ്പിലില്ല. മറ്റു സവർണ വിഭാഗങ്ങളുമില്ല. തുണിനെയ്ത്തുകാരായ ചെട്ട്യാന്മാർ, ആശാരി, മൂശാരി, തട്ടാൻ തുടങ്ങിയ സമുദായക്കാരും കുറച്ചുണ്ട്.
മലപ്പുറം ഗവ:കോളേജ്, 110 കെ.വി.സ്റ്റേഷൻ, ഫയർ സ്റ്റേഷൻ എന്നിവ സ്ഥിതി ചെയ്യുന്നത് മുണ്ടുപറമ്പിലാണ്. ഇപ്പോൾ കോളേജ് സ്ഥിതി ചെയ്യുന്ന സ്ഥലത്തായിരുന്നു സിവിൽ സ്റ്റേഷൻ. പിന്നീടിത് മലപ്പുറം കുന്നുമ്മലിലേക്ക് മാറ്റി. ഗവ:കോളേജ് സ്ഥിതി ചെയ്യുന്ന പറമ്പ് 'പുലാടിപ്പറമ്പ്'എന്ന പേരിലാണറിയപ്പെട്ടിരുന്നത്. കോളേജ് സ്റ്റോപ്പ് സ്ഥിതി ചെയ്യുന്ന സ്ഥലത്തെ 'പാറെട്ടിത്താത്തേ്യാടം-പാറവെട്ടി താഴ്ത്തിയ ഇടം'എന്നാണ് വിളിച്ചിരുന്നത്. കെ.വി.സ്റ്റേഷൻ സ്ഥിതി ചെയ്യുന്ന സ്ഥലത്തിന് 'ഒയലേങ്ങൽ'എന്ന പേരിലാണ് അറിയപ്പെട്ടിരുന്നത്. മുണ്ടുപറമ്പ് എം.എം.യു.പി.സ്‌കൂളാണ് മുണ്ടുപറമ്പിലെ ജനങ്ങൾക്ക് വിദ്യാഭ്യാസം നൽകിയത്. മുണ്ടുപറമ്പിന്റെ വിദ്യാഭ്യാസ ചരിത്രത്തിൽ തലയെടുപ്പോടെ ഉയർന്നു നിൽക്കുന്ന ഒരു സ്ഥാപനമാണിത്. ജില്ലാ ഹോമിയോ ആശുപത്രി, സർക്കാർ ജീവനക്കാർക്കുള്ള ക്വാർട്ടേഴ്‌സ് എന്നിവ മുണ്ടുപറമ്പിലാണ് സ്ഥിതി ചെയ്യുന്നത്. 'മലയാള മനോരമ'സ്ഥിതി ചെയ്യുന്ന സ്ഥലത്ത് മുമ്പ് 'ഡിലൈറ്റ്'എന്ന പേരിലുള്ള സിനിമാ ടാക്കീസുണ്ടായിരുന്നു; മലപ്പുറത്തെ രണ്ടാമത്തെ സിനിമാ ടാക്കീസ്. ആ ഭാഗത്ത് റോഡ് 'റ'പോലെ വളഞ്ഞാണ് കിടക്കുന്നത്. അവിടെ ഒരു ചോലയുമുണ്ടായിരുന്നു. ഇതുകാരണം ഈ പ്രദേശത്തെ 'വളവിൽച്ചോല' എന്നാണ് വിളിച്ചു വന്നിരുന്നത്. മുണ്ടുപറമ്പിന്റെ തെക്കു-കിഴക്കെ ഭാഗത്തുകൂടി കടലുണ്ടിപ്പുഴ ഒഴുകുന്നു. പടഞ്ഞാറു ഭാഗം കോട്ടച്ചെരിച്ചിയും (കോട്ടക്കുന്നിന്റെ ചെരിഞ്ഞ ഭാഗം) ചെറാട്ടുകുഴിയും മേൽമുറിയുമാണ്. വടക്കേ അതിർത്തിയിൽ മൂന്നാംപടിയും (ഇതു കോട്ടക്കുന്നിന്റെ ഒരു പടിയാണ്) തെക്കേ അതിർത്തിയിൽ കാട്ടുങ്ങലുമാണ്.

മുണ്ടുപറമ്പിലും ബുദ്ധമതാനുയായികൾ ധാരാളമുണ്ടായിരുന്നു. ശ്രീബുദ്ധന് ശാസ്താവ് എന്നു പര്യായപദമുണ്ട്. ശാസ്താവാണ് ചാത്തനായി ലോപിച്ചത്. ദലിത്-പിന്നാക്ക ജനവിഭാഗങ്ങളുടെയും നായന്മാരുടെയും പൂർവ്വീകരായിരുന്നു ഈ ബുദ്ധമതാനുയായികൾ. ചാത്തൻ, ചാപ്പൻ, ചാത്തു, ചാത്തുക്കുട്ടി(നായർ) തുടങ്ങിയ പേരുകൾ ഉപയോഗിക്കുന്നവരും ഉപയോഗിച്ചിരുന്നവരും ഈ വിഭാഗക്കാരാണല്ലോ. ഗവ:കോളേജിന്റെ വടക്കു ഭാഗം 'കണക്കൻ ചാത്തൻകുണ്ട്' എന്ന പേരിലാണ് അറിയപ്പെട്ടിരുന്നത്. 'ചാത്തൻചിറ'എന്ന വീട്ടുപേരുള്ള കുടുംബങ്ങൾ മുണ്ടുപറമ്പിലുണ്ട്. കൂടാതെ ഒരു 'ചാത്തൻ കുളവു'മുണ്ട്. ഇതെല്ലാം മുണ്ടുപറമ്പിന്റെ ബൗദ്ധ പാരമ്പര്യത്തിന്റെ അടയാളങ്ങളാണ്.
മുണ്ടുപറമ്പിൽ ഒരു 'കണ്ണകി'യുമുണ്ട്. 'വളവിൽച്ചോല'സ്ഥിതി ചെയ്യുന്ന സ്ഥലത്തുകൂടി രാത്രി സഞ്ചരിക്കാൻ പലർക്കും ഭയമായിരുന്നു. അവിടെ 'ഒറ്റമുലച്ചി'യുണ്ടെന്നാണ് പറയപ്പെട്ടിരുന്നത്. ഈ 'ഒറ്റമുലച്ചി' ചിലപ്പതികാരത്തിലെ നായികയായ 'കണ്ണകി'യാണെന്നാണ് ചരിത്ര പഠിതാവുകൂടിയായ ഹോമിയോ ചികിത്സകനായ തോരപ്പ മുഹമ്മദ് (തോരപ്പ ബാപ്പുക്ക) അഭിപ്രായപ്പെടുന്നത്.
ബുദ്ധ-ജൈന സംസ്‌കാരങ്ങൾക്ക് മുമ്പുണ്ടായിരുന്ന പ്രാചീന സംസ്‌കാരം മുണ്ടുപറമ്പിലും നിലനിന്നിരുന്നുവെന്നതിനും തെളിവുകളുണ്ട്. മുണ്ടുപറമ്പിൽ നിന്നു നന്നങ്ങാടികൾ കണ്ടെടുത്തിട്ടുണ്ട്. ബി.സി. 12-ാം നൂറ്റാണ്ടിനു ശേഷമാണ് ഇരുമ്പിന്റെ ഉപയോഗം തുടങ്ങുന്നത്. നന്നങ്ങാടികളിൽ നിന്നു ഇരുമ്പുകൊണ്ടുണ്ടാക്കിയ ആയുധങ്ങൾ കണ്ടെടുത്തിട്ടുണ്ട്. ഇത് മുണ്ടുപറമ്പിന്റെ മഹാശിലാ സ്മാരക കാലഘട്ട സംസ്‌കാരത്തെയാണ് സൂചിപ്പിക്കുന്നത്.

മലപ്പുറത്തിന്റെ ഫുട്‌ബോൾ ജ്വരം മുണ്ടുപറമ്പിനെയും ബാധിച്ചിട്ടുണ്ട്. ഫുട്‌ബോൾ കളിയിലേക്ക് ഒട്ടേറെ കളിക്കാരെ മുണ്ടുപറമ്പ് സംഭാവന ചെയ്തിട്ടുണ്ട്. ആദ്യ കാല താരങ്ങളായ പലരും മൺമറഞ്ഞു. മുണ്ടുപറമ്പിലെ മുനിസിപ്പൽ കൗൺസിലർകൂടിയായിരുന്ന സി.എച്ച്.അബു, അകാലത്ത് മൺമറഞ്ഞ ഒതുക്കുപാറ മൊയ്തീൻ എന്നിവർ ഇക്കൂട്ടത്തിൽപ്പെടും.
നാടകക്കമ്പക്കാർ ഏറെയുണ്ടായിരുന്നു മുണ്ടുപറമ്പിൽ. മുണ്ടുപറമ്പ് യുവകലാ സമിതി മുണ്ടുപറമ്പിലെ പ്രധാനപ്പെട്ട കലാ-സാംസ്‌കാരിക സംഘടനയായിരുന്നു. യുവകലാ സമിതി മുണ്ടുപറമ്പിലും മറ്റു പ്രദേശങ്ങളിലുമായി ഒട്ടേറെ നാടകങ്ങൾ അവതരിപ്പിച്ചിട്ടുണ്ട്. പി.കെ.കുഞ്ഞാലൻ ഹാജി, കാരത്തൊടി രവി,എൻ.വി.മുഹമ്മദാലി, കപ്പൂര് ലത്തീഫ്, പി.കൃഷ്ണൻ, മച്ചിങ്ങൽ അലവിക്കുട്ടി, പി.ഭാസ്‌കരൻ, ശങ്കരനാരായണൻ മലപ്പുറം തുടങ്ങി ഒട്ടേറെ നാടക നടന്മാർക്ക് മുണ്ടുപറമ്പ് ജന്മം നൽകിയിട്ടുണ്ട്. ഇതിൽ പി.കെ.കുഞ്ഞാലൻ ഹാജി മൺമറഞ്ഞു. എൻ.വി.മുഹമ്മദലി, കപ്പൂര് ലത്തീഫ് എന്നിവർ നാടക സംവിധായകരുമായിരുന്നു. നടിമാർ ഇല്ലായിരുന്നു. മലപ്പുറത്തെ സരോജിനിയായിരുന്നു യുവകലാ സമിതിയുടെ സ്ഥിരം നടി. ഈ നടി പിന്നീട് നാടക നടനായ പി.കൃഷ്ണന്റെ ഭാര്യയായി.
പാട്ടുകാർ വട്ടത്തിലിരുന്ന് കോളാമ്പിയിൽ വിശറികൊണ്ട് താളത്തിൽ കൊട്ടിയുള്ള 'കോളാമ്പിപ്പാട്ട്'കലാകാരന്മാർ മുണ്ടുപറമ്പിൽ ധാരാളമുണ്ടായിരുന്നു. മാപ്പിളമാരുടെ കല്യാണ വീടുകളിലാണ് ഈ കലാരൂപം അവതരിപ്പിച്ചിരുന്നത്. ഈ കലാരൂപം ഇപ്പോൾ മൺമറഞ്ഞു. ജില്ലയുടെ ചില ഭാഗങ്ങളിൽ ഇതിനെ പുന:രുജ്ജീവിപ്പിച്ചു വരുന്നുണ്ട്. ഇപ്പോൾ ജീവിച്ചിരിക്കുന്ന കോളാമ്പിപ്പാട്ടു കലാകാരനായ കൂത്രാടൻ ഹംസ ഹാജിയിൽ നിന്ന് വിവരങ്ങൾ ശേഖരിച്ച് ഈ കലാരൂപത്തെക്കുറിച്ച് ശങ്കരനാരായണൻ മലപ്പുറം 2005 മാർച്ച് ലക്കം 'പച്ചക്കുതിര' മാസികയിൽ ലേഖനമെഴുതിയിരുന്നു.
അര നൂറ്റാണ്ടുമുമ്പത്തെ കളികളിൽ പലതുമിന്ന് രംഗമൊഴിഞ്ഞു. ലാണ്ടും ചില്ലും (കുറ്റിയും കോലും) കളിയായിരുന്നു ആൺകുട്ടികളുടെ പ്രധാനപ്പെട്ട കളികൾ. ഇന്നത്തെ ക്രിക്കറ്റുമായി നേരിയ ബന്ധമുണ്ട് ഈ കളിക്ക്. കശുവണ്ടിയുടെ കാലം വന്നാൽ അണ്ടിക്കളി, കോട്ടി(ഗോലി)കൊണ്ടുള്ള കളി എന്നിവയും തുണികൊണ്ടുകെട്ടിയുണ്ടാക്കിയ പന്തുകൊണ്ടുള്ള കളിയും ആൺകുട്ടികൾ കളിക്കുമായിരുന്നു. പെൺകുട്ടികൾ കളിച്ചിരുന്നത് കൊത്തക്കല്ലുകളി, നിലത്ത് കള്ളിവരച്ചുള്ള 'എട്ടുകള്ളിക്കളി'തുടങ്ങിയ കളികളായിരുന്നു.
ഓണക്കാലത്ത് തുമ്പിതുള്ളലും 'പെണ്ണിനെത്തരുമോ' കളിയും കളിച്ചിരുന്നു. തിരുവാതിരക്കാലമായാൽ സ്ത്രീകൾ കൂട്ടമായി പുഴവക്കത്തിരുന്ന് തിരുവാതിരപ്പാട്ടും അതു കഴിഞ്ഞ് തിരുവാതിരക്കുളിയും നടത്തും. വെള്ളത്തിൽ കൈകൊണ്ട് പ്രത്യേക രീതിയിൽ അടിച്ച് വലിയ ശബ്ദമുണ്ടാക്കുന്നതും തിരുവാതിരക്കുളിയിലെ ഒരിനമാണ്.

</doc>
<doc id="148329" url="https://ml.wikipedia.org/wiki?curid=148329" title="അണുകേന്ദ്ര-അഘൂർണം">
അണുകേന്ദ്ര-അഘൂർണം

അണുകേന്ദ്രത്തിന്റെ ഭ്രമണം, ഘടന, വിന്യാസം എന്നിവയെആശ്രയിച്ചു നിലകൊള്ളുന്ന വൈദ്യുത, കാന്തിക, യാന്ത്രിക പരിമാണങ്ങളെ അണുകേന്ദ്ര-അഘൂർണം എന്നു പറയുന്നു. സമീപ അണുകങ്ങളിലെ ഇലക്ട്രോണുകളുടെയോ മറ്റ് അണുകേന്ദ്രങ്ങളുടെയോ ബാഹ്യപ്രയുക്ത മണ്ഡലങ്ങളുടെയോ വൈദ്യുത/കാന്തിക ബലങ്ങൾക്ക് വിധേയമായ ഒരു അണുകേന്ദ്രത്തിന്റെ ഗുണധർമങ്ങൾ, ആ അണുകേന്ദ്രത്തിന്റെ ഘടനയെ ആശ്രയിച്ചിരിക്കും. അണുകേന്ദ്ര ഘടന സങ്കീർണമായതിനാൽ, അതിന്റെ വൈദ്യുത, കാന്തിക വിന്യാസങ്ങൾ, പ്രത്യേകമായാണ് കണക്കാക്കുന്നത്. മൊത്തം അണുകേന്ദ്ര ആഘൂർണത്തെ അനുക്രമമായി കുറഞ്ഞുവരുന്ന വിവിധ ഘടക ആഘൂർണങ്ങളായി വേർതിരിക്കാവുന്നതാണ്. അണുകേന്ദ്രത്തിന്റെ വിവിധ സ്ഥിതിക-വൈദ്യുത-ആഘൂർണവും (static electric moment) കാന്തികാഘൂർണവും ഉൾപ്പെടുന്നതാണ് അണുകേന്ദ്ര-ആഘൂർണം. കാന്തിക ഡൈപോൾ (magnetic dipole), വൈദ്യുത ക്വാഡ്രപോൾ (electric quadrupole), കാന്തിക ഓക്ടപോൾ (magnetic octupole) എന്നിവയാണ് ഇവയിൽ പ്രധാനപ്പെട്ടവ.

പ്രോട്ടോണുകളും ന്യൂട്രോണുകളുംകൊണ്ട് നിർമിതമായ ഒരു അണുകേന്ദ്രവും അതിനെ പ്രദക്ഷിണം ചെയ്യുന്ന ഇലക്ട്രോണുകളുമാണ് ഒരു അണുവിലുള്ളത്. ഋണവൈദ്യുതിയുള്ള ഇലക്ട്രോൺ ഒരു സംവൃതപരിപഥത്തിൽ (closed path) സഞ്ചരിക്കുന്നതിനാൽ വൈദ്യുതി പ്രവഹിക്കുന്ന ചാലകംപോലെയാണെന്നു പറയാം. അക്കാരണത്താൽ പ്രദക്ഷിണപഥത്തിന്റെ തലത്തിനു ലംബമായി ഒരു ലഘുവായ കാന്തികമണ്ഡലം ഉളവാകുന്നു. കാന്തിക-ആഘൂർണമുള്ള ഒരു ചെറിയ കക്ഷീയ (orbital) കാന്തിക കവചമായി അതു വർത്തിക്കുന്നു. ഇലക്ട്രോണുകളുടെ പരിക്രമണം ഹേതുവായി അണുവിന് ഒരു കാന്തിക-ആഘൂർണമുണ്ടാകുന്നു. ഈ ഇലക്ട്രോണുകൾ ഓരോന്നും സ്വന്തം അക്ഷത്തെ ആധാരമാക്കി ചക്രണം ചെയ്യുന്നതുകൊണ്ട് അവയ്ക്ക് ഓരോന്നിനും ഒരു ചക്രണകാന്തിക-ആഘൂർണം (Spin magnetic moment) ലഭിക്കും. അങ്ങനെ ഒരു അണുവിന് ഇലക്ട്രോണുകളുടെ ചക്രണം ഹേതുവായി ഒരു കാന്തിക-ആഘൂർണമുണ്ടാകുന്നു.

അണുവിൽ ഇലക്ട്രോണുകൾ കവചങ്ങളിൽ വർത്തിക്കുന്നതുപോലെ പ്രോട്ടോണുകളും ന്യൂട്രോണുകളും ക്വാണ്ടവത്കൃത കക്ഷ്യകളിൽ (Quantised axes) വർത്തിക്കുന്നു. അവയ്ക്കു കക്ഷ്യപരിക്രമണവും ചക്രണചലനവും കൂടിയുണ്ട്. അവയിൽ ചാർജ് വഹിക്കുന്നവ അണുകേന്ദ്രത്തിന് കക്ഷീയ കാന്തിക-ആഘൂർണവും (Axial magnetic moment) ചക്രണ കാന്തിക-ആഘൂർണവും വെവ്വേറേ നല്കി മൊത്തമായി ഒരു അണുകേന്ദ്ര കാന്തിക-ആഘൂർണമുണ്ടാക്കുന്നു.

അണുകേന്ദ്ര കാന്തിക-ആഘൂർണം നിർണയിക്കാൻ പല പദ്ധതികളുമുണ്ട്. അവയിൽ പ്രധാനമായവ താഴെ ചേർക്കുന്നു:




</doc>
<doc id="148332" url="https://ml.wikipedia.org/wiki?curid=148332" title="ലഘുയന്ത്രം">
ലഘുയന്ത്രം

ബലത്തിന്റെ ദിശയോ അളവോ മാറ്റുവാൻ കഴിയുന്ന ഒരു യാന്ത്രികസംവിധാനമാണ് ലഘുയന്ത്രം. പൊതുവെ ലഘുയന്ത്രം എന്നത് ആറ് അടിസ്ഥാന യന്ത്രങ്ങളെ സൂചിപ്പിക്കുന്നു: 

ഈ ആറ് ലഘുയന്ത്രങ്ങൾ ചേർന്നതോ പല ലഘുയന്ത്രങ്ങൾ ചേർന്നതോ ആണ് മറ്റു പല യന്ത്ര സംവിധാനങ്ങളും നിർമ്മിച്ചിരിക്കുന്നത്.


</doc>
<doc id="148333" url="https://ml.wikipedia.org/wiki?curid=148333" title="ഇരട്ടി ശക്തിപ്പെടുത്തിയ ഉപ്പ്">
ഇരട്ടി ശക്തിപ്പെടുത്തിയ ഉപ്പ്

സൂക്ഷ്മ പോഷണങ്ങളായ അയഡിന്റെയും ഇരുമ്പിന്റെയും കുറവുമൂലമുള്ള പോഷണദാരിദ്ര്യവും അതുമൂലമുണ്ടാകുന്ന രോഗാവസ്ഥകളും ഇല്ലാതാക്കുന്നതിന്, കറിയുപ്പിൽ അയഡിന്റെയും ഇരുമ്പിന്റെയും മാത്രകൾ കലർത്തി "ഇരട്ടി ശക്തിപ്പെടുത്തിയ കറിയുപ്പ് "( Double Fortified Salt :DFS) ഉപയോഗിക്കുന്ന പദ്ധതിക്ക് ഇന്ത്യയിൽ തുടക്കമായി.



</doc>
<doc id="148339" url="https://ml.wikipedia.org/wiki?curid=148339" title="ക്രൂശിതരൂപം">
ക്രൂശിതരൂപം

യേശുവിന്റെ ദേഹബിംബത്തെ കുരിശിനോടു ചേർത്തു ചിത്രീകരിക്കുന്ന ക്രൂശിതരൂപം, പല ക്രിസ്തീയവിഭാഗങ്ങളിലും ഏറെ പ്രാധാന്യം കല്പിക്കപ്പെടുന്ന ഒരു ത്രിമാന മതചിഹ്നമാണ്. യേശുവിന്റെ ശരീരബിംബം പതിച്ചിട്ടില്ലാത്ത വെറും കുരിശിൽ നിന്നു വ്യത്യസ്തമാണിത്. മനുഷ്യവംശത്തിന് നിത്യരക്ഷയിലേക്കുള്ള വഴിതുറന്നതായി ക്രിസ്ത്യാനികൾ വിശ്വസിക്കുന്ന യേശുവിന്റെ ആത്മബലിയുടെ പ്രാധാന്യം ഏടുത്തുകാട്ടുന്ന പ്രതീകമാണ് ക്രൂശിതരൂപം. പല ക്രിസ്തീയവിഭാഗങ്ങളുടേയും മുഖ്യധാർമ്മികചിഹ്നങ്ങളിലൊന്ന് എന്നതിനു പുറമേ കലയിലെ കുരിശാരോഹണചിത്രീകരണത്തിന്റെ ഏറ്റവും അറിയപ്പെടുന്ന മാതൃക കൂടിയാണിത്.

ആധുനികകാലത്തെ കത്തോലിക്കാ ദേവാലയങ്ങളിൽ മിക്കവയിലും, അൾത്താരയ്ക്കു മുകളിലെ ഭിത്തിയിൽ ഒരു ക്രൂശിതരൂപം ഉണ്ടായിരിക്കും; വിശുദ്ധ കുർബ്ബാനയുടെ അർപ്പണ സമയത്ത്, അൾത്താരയിലോ അതിനടുത്തോ, "കുരിശിനോട് യേശുവിന്റെ ദേഹബിംബം ചേർന്നുള്ള ക്രൂശിതരൂപം" ഉണ്ടായിരിക്കണമെന്ന്, പാശ്ചാത്യകത്തോലിക്കാ സഭയുടെ ആരാധനാവിധി നിഷ്കർഷിക്കുന്നു. കത്തോലിക്കാ സഭയിലാണ് ക്രൂശിതരൂപത്തിന് ഏറ്റവുമധികം പ്രാധാന്യം കല്പിക്കപ്പെടുന്നതെങ്കിലും അംഗ്ലിക്കൻ, ലൂഥറൻ സഭകളിലും ഗ്രീക്ക്, റഷ്യൻ തുടങ്ങിയ പൗരസ്ത്യ ഓർത്തഡോക്സ് സഭകളിലും ഇത് ഉപയോഗിക്കപ്പെടുന്നു. ഇതര പ്രൊട്ടസ്റ്റന്റ് സഭകൾ മിക്കവയും സിറിയക്, ഇന്ത്യൻ തുടങ്ങിയ ഓറിയന്റൽ ഓർത്തഡോക്സ് സഭകളും യേശുവിന്റെ ദേഹബിംബം ഉൾപ്പെടാത്ത സാധാരണ കുരിശാണ് ഉപയോഗിക്കാറുള്ളത്. 

ക്രൂശിതരൂപം എന്നതു കൊണ്ട് സാധാരണ അർത്ഥമാക്കുന്നത് ഒരു ത്രിമാനബിംബമാണെന്നതിനാൽ, കുരിശിൽ യേശുവിന്റെ ദേഹം വർച്ചുചേർത്താൽ ശരിയായ ക്രൂശിതരൂപം ആകുന്നില്ല. എങ്കിലും ഈ വ്യത്യാസം പലപ്പോഴും പാലിക്കപ്പെടാറില്ല. അതിനാൽ, പൗരസ്ത്യ ഓർത്തഡോക്സ് സഭയിലും മറ്റും കുരിശ് മിക്കവാറും ത്രിമാനമായിരിക്കുമെങ്കിലും, ദേഹപ്രതീകം അങ്ങനെയായിരിക്കണമെന്നില്ല. ഇത്തരം ക്രൂശിതരൂപങ്ങളിൽ, യേശുവിന്റെ ദേഹം കുരിശിൽ വരച്ചുചേർത്തിരിക്കുകയോ കുരിശിന്റെ പ്രതലത്തിൽ നിന്ന് അല്പം മാത്രം ഉയർത്തി ചിത്രീകരിക്കപ്പെട്ടിരിക്കുകയോ ആവാം. 


</doc>
<doc id="148340" url="https://ml.wikipedia.org/wiki?curid=148340" title="ദി ആൽക്കെമിസ്റ്റ് (നോവൽ)">
ദി ആൽക്കെമിസ്റ്റ് (നോവൽ)

ബ്രസീലിയൻ സാഹിത്യകാരനായ പൗലോ കൊയ്‌ലോ എഴുതിയ അതിപ്രശസ്തമായ ഒരു നോവലാണ് ദി ആൽക്കെമിസ്റ്റ്. ഒരു ആധുനിക ക്ലാസ്സിക് ആയി വാഴ്ത്തപ്പെട്ട ഈ കൃതി 1988-ലാണ് ആദ്യമായി പ്രസിദ്ധീകരിക്കപ്പെട്ടത്. പോർച്ചുഗീസ് ഭാഷയിൽ രചിക്കപ്പെട്ട ഈ നോവൽ 67 ഭാഷകളിലേക്ക് വിവർത്തനം ചെയ്യപ്പെട്ടു. ജീവിച്ചിരിക്കുന്ന ഒരു സാഹിത്യകാരന്റെ, ഏറ്റവുമധികം ഭാഷകളിലേക്ക് വിവർത്തനം ചെയ്യപ്പെട്ട കൃതി എന്ന നിലയിൽ ഗിന്നസ് ബുക്കിൽ ഇടം നേടി. 150 രാജ്യങ്ങളിലായി 65 ദശലക്ഷത്തില്പരം കോപ്പികൾ വിറ്റഴിക്കപ്പെട്ടു.

ആട്ടിടയനായ സാന്റിയാഗോ ഈജിപ്തിലെ പിരമിഡുകൾക്ക് സമീപം ഒരു നിധിയുണ്ടെന്ന് ഒരു സ്വപ്നം കാണുന്നു. ജീവിത സുഖം മോഹിച്ച് ഈ നിധി തേടി പോകുന്ന സാന്റിയാഗോയുടെ യാത്രയും, മുഖാമുഖം നടത്തുന്ന സ്ഥലങ്ങൾ, ആളുകൾ, സംഭവങ്ങൾ എന്നിവയും അവതരിപ്പിക്കുന്നു. സ്വപ്നം വിശകലനം ചെയ്യുന്ന വൃദ്ധ, രാജാവെന്ന് സ്വയം പരിചയപ്പെടുത്തുന്ന ആൾ, ബേക്കറിക്കാരൻ, മരുഭൂമിയിൽ സ്ഫടിക പാത്രം വിൽക്കുന്നയാൾ. മരുഭൂമിയും ഒരു പ്രധാന കഥാപാത്രമാകുന്നു. ഫാത്തിമയെ കണ്ടെത്തിയ ഇടവേളയ്ക്കു ശേഷം, സാന്റിയാഗോയുടെ യാത്ര വീണ്ടും തുടരുന്നു. ലക്ഷ്യ സ്ഥാനത്തെത്തിയെങ്കിലും, ജീവിതയാത്രയുടെ നിരർഥകത വെളിപ്പെടുന്ന മട്ടിലായി അവന്റെ യാത്ര യുടെ അവസാനം. 


</doc>
<doc id="148344" url="https://ml.wikipedia.org/wiki?curid=148344" title="അമല പോൾ">
അമല പോൾ

മലയാളം, തെലുഗു, തമിഴ് അഭിനേത്രിയാണ്‌ അമല പോൾ .

ആലുവ ഗവ. ഹയർ സെക്കണ്ടറി സ്കൂളിൽ ഹയർ സെക്കൻഡറി വിദ്യാഭ്യാസം പൂർത്തിയാക്കി. തുടർന്ന് ഒരു വർഷത്തെ ഇടവേളയ്ക്കു ശേഷമാണ് കോളേജിൽ ചേർന്നത്. സെന്റ് തെരേസാസ് കോളേജിൽ ബി.എ. കമ്മൂണിക്കേറ്റിവ് ഇംഗ്ലീഷിൽ ഡിഗ്രി എടുത്തു. ഈ സമയങ്ങളിൽ മോഡലിങ്ങിൽ സജീവമായി. ഈ സമയത്താണ്‌ സംവിധായകൻ ലാൽ ജോസ് അമലയെ തന്റെ നീലത്താമര എന്ന സിനിമയിൽ അഭിനയിക്കാൻ ക്ഷണിക്കുന്നത്. നീലത്താമര വിജയമായെങ്കിലും അമലയ്ക്ക് പിന്നീട് നല്ല അവസരങ്ങൾ ലഭിച്ചില്ല. 

പിന്നീട് തമിഴിൽ ചെറിയ വേഷങ്ങൾ ചെയ്തെങ്കിലും ശ്രദ്ധിക്കപ്പെട്ടില്ല. സാമിയുടെ വിവാദചിത്രമായ സിന്ധു സമവേലി (2010) എന്ന ചിത്രത്തിൽ അഭിനയിച്ചതോടെ അമല അറിയപ്പെട്ടു തുടങ്ങി. പിന്നീട് മൈന എന്ന സിനിമയിലൂടെ മുൻ നിരയിലേയ്ക്ക് എത്തുകയും ചെയ്തു. മൈന ഒട്ടേറെ പുരസ്കാരങ്ങൾ നേടി.

2011 ഇൽ ഇത് നമ്മുടെ കഥ എന്ന മലയാളം സിനിമയിൽ അഭിനയിച്ചു. തുടർന്ന് വികടകവി എന്ന തമിഴ് സിനിമയിലും. കുറഞ്ഞ ബഡ്ജറ്റിലുള്ള ഈ സിനിമകൾ ശ്രദ്ധിക്കപ്പെട്ടില്ല. ശേഷം വിക്രം നായകനായ ദൈവതിരുമകൾ എന്ന ചിത്രത്തിൽ അഭിനയിച്ചു. തെലുങ്കിൽ രാം ഗോപാൽ വർമ്മയുടെ ബേജവാദായിൽ വേഷം ചെയ്ത് തെലുഗു സിനിമാ ലോകത്ത് പേരെടുത്തു.

എറണാകുളത്ത് 1991 ഒക്ടോബർ 26 നാണ്‌ അമലാ പോൾ ജനിച്ചത്. അച്ഛൻ പോൾ വർഗീസ്, അമ്മ ആനീസ് പോൾ. സെന്റ് തെരേസാസ് കോളേജിൽ ബി.എ. മൂന്നാം വർഷ വിദ്യാർഥിനിയാണ്‌.


</doc>
<doc id="148349" url="https://ml.wikipedia.org/wiki?curid=148349" title="ഗോകൂ">
ഗോകൂ

ഡ്രാഗൺ ബോൾ എന്ന മംഗ പരമ്പരയിലെ മുഖ്യ കഥാപാത്രം ആണ് ഗോകൂ അഥവാ സൺ ഗോകൂ. ആദ്യം വരുന്നത്‌ ജപ്പാനിൽ നിന്നും ഇറങ്ങിയ "ബുൾമ ആൻഡ്‌ സൺ ഗോകൂ" എന്ന പുസ്തകത്തിലൂടെ ആണ്. ഗോകൂവിനെ ഇതിൽ അവതരിപ്പിക്കുന്നത് അസാധാരണ ശക്തിയും കുരങ്ങിന്റെ വാലും ഉള്ള ഒരു കുട്ടിയായിട്ടാണ് . കഥ മുൻപോട്ട് പോകുമ്പോൾ , ഗോകൂ സൈയന്സ് എന്ന വർഗത്തിൽ പെട്ട ഒരു അന്യഗ്രഹവാസി ആണ് , ഇവർ പ്രപഞ്ചത്തിലെ ഏറ്റവും ശക്തി ഉള്ളവരാണ്.

സൺ ഗോകൂ എന്നത് ഒരു ചൈനീസ് പേരാണ് ഇതിൽ സൺ എന്നുള്ളത് കുടുംബ പേരിനെ സൂചിപ്പിക്കുന്നു (ചൈനീസ്: 孫 悟空) . ഇംഗ്ലീഷിൽ ഗോകൂ എന്ന് മാത്രമാണ് നാമധേയം.


</doc>
<doc id="148354" url="https://ml.wikipedia.org/wiki?curid=148354" title="ചാലാട്">
ചാലാട്

കണ്ണൂർ ജില്ലയിലെ പള്ളിക്കുന്ന് പഞ്ചായത്തിൽ തീരപ്രദേശത്തോട് ചേർന്ന് കിടക്കുന്ന സ്ഥലമാണു ചാലാട്. പടിഞ്ഞാറു അറബിക്കടലും കിഴക്കു പന്നേൻപാറ മുതൽ മഞ്ചപ്പാലം വരെയും തെക്ക് പടന്നപ്പാലം മുതൽ പയ്യാമ്പലം വരെയും വടക്ക് മണൽ എന്ന പ്രദേശവും ചേർന്ന് കിടക്കുന്നു.


</doc>
<doc id="148360" url="https://ml.wikipedia.org/wiki?curid=148360" title="കാഠ്മണ്ഡു">
കാഠ്മണ്ഡു

നേപ്പാളിന്റെ തലസ്ഥാനമാണ് കാഠ്മണ്ഡു ( ; ) . മദ്ധ്യ നേപ്പാളിൽ ശിവപുരി, ഫൂൽചൗക്ക്, നഗാർജ്ജുൻ, ചന്ദ്രഗിരി എന്നീ നാലു മലകൾക്ക് നടുവിലായി ഒരു കോപ്പയുടെ ആകൃതിയിലുള്ള താഴ്‌വരയിൽ സമുദ്രനിരപ്പിൽനിന്നും ഉയരത്തിലായാണ് ഈ നഗരം സ്ഥിതിചെയ്യുന്നത്. 2011 ലെ കണക്കുകൾ പ്രകാരം ഇവിടത്തെ ജനസംഖ്യ 3,949,486 ആണ്.

ദർബാർ ചത്വരത്തിലെ "കാഷ്ഠമണ്ഡപം" എന്നറിയപ്പെടുന്ന നിർമ്മിതിയിൽനിന്നാണ് കാഠ്മണ്ഡു എന്ന പേര് ഉദ്ഭവിച്ചിരിക്കുന്നത്. സ്ംസ്കൃതത്തിൽ കാഷ്ഠ(काष्ठ) എന്നാൽ മരം എന്നാണർത്ഥം. കാഷ്ഠമണ്ഡപമെന്നാൽ തടിലിൽ തീർത്ത മണ്ഡപം(मण्डप). കാഠ്മണ്ഡു ദർബാർ ചത്വരത്തിൽ സ്ഥിതിചെയ്യുന്ന കാഷ്ഠമണ്ഡപത്തിന് രണ്ട് നിലകളാണുള്ളത്. പൂർണമായും മരത്തിൽ നിർമ്മിച്ചിരിക്കുന്ന ഈ മണ്ഡപത്തിൽ ഇരുമ്പാണി ഒട്ടും ഉപയോഗിച്ചിട്ടില്ല. 

കാഠ്മണ്ഡു താഴ്വരയുടെ വടക്ക് പടിഞ്ഞാറൻ ഭാഗത്തായാണ് കഠ്മണ്ഡു നഗരം സ്ഥിതിചെയ്യുന്നത്. ഭാഗ്മതി നദിയുടെ കരയിൽ സ്ഥിതിചെയ്യുന്ന കാഠ്മണ്ഡു നഗരത്തിന്റെ വിസ്തൃതി ഏതാണ്ട് ആണ്. സമുദ്രനിരപ്പിൽനിന്നും ശരാശരി ഉയരത്തിലാണ് ഈ നഗരം ഉള്ളത്.

എട്ട് പുഴകൾ കാഠ്മണ്ഡുവിലൂടെ ഒഴുകുന്നുണ്ട്, ഇതിൽ ഏറ്റവും പ്രധാനപെട്ടത് ഭാഗ്മതി നദിയാണ്. മറ്റുള്ളവ ഇതിന്റെ കൈവഴികളും. ബിഷ്ണുമതി, ധോബി ഖോല, മനോഹര ഖോല, ഹനുമന്ത് ഖോല, തുകുഛ ഖോല എന്നി കൈവഴികളാണ് അവയിൽ പ്രധാനപ്പെട്ടത്. സമുദ്രനിരപ്പിൽ നിന്ന് ഉയരത്തിലാണ് ഈ നദികളുടെയെല്ലാം ഉദ്ഭവ സ്ഥാനം. 

കാഠ്മണ്ഡുവും അതിന്റെ താഴ്വരയും "ഇലപൊഴിയും മഴക്കാട് മേഖലയിലണ്" പെടുന്നത് (ഉയരം . നേപ്പാളിലെ അഞ്ച് സസ്യവൈവിധ്യ മേഖലകളിൽ ഒന്നാണ് ഇത്. ഓക്ക്, എലം, ബീച്ച്, മാപ്പിൾ എന്നി മരങ്ങൾ ഈ മേഖലയിൽ കണ്ടുവരുന്നു. കൂടാതെ ഉയർന്നമേഖലകളിൽ സ്തൂപാകൃതിയിലുള്ള മരങ്ങളും കാണപ്പെടുന്നു.

അഞ്ച് കാലാവസ്ഥാ മേഖലകളാണ് നേപ്പാളിൽ ഉള്ളത്. ഇതിൽ, കാഠ്മണ്ഡു താഴ്വര മിതോഷ്ണ മേഖലയിൽ ("Warm Temperate Zone)" പെടുന്നു (ഉയരം: ). താഴ്ന്ന ഉയരത്തിലുള്ള നഗരത്തിന്റെ ചില പ്രദേശങ്ങളിൽ ആർദ്ര സബ് ട്രോപ്പികൽ കാലാവസ്ഥ (Cwa) അനുഭവപ്പെടുമ്പോൾ, ഉയർന്നമേഖലകളിൽ സബ് ട്രോപ്പികൽ ഹൈലാൻഡ് കാലാവസ്ഥയും അനുഭവപ്പെടുന്നു. കാഠ്മണ്ഡു താഴ്വരയിൽ, ഉഷ്ണക്കാലത്ത് താപനില വരെ ആകാറുണ്ട്. താഴ്വരയിലെ ശൈത്യകാലത്തെ ശരാശരി താപനില ആണ്.

"കലയുടെയും ശില്പങ്ങളുടെയും ബൃഹത്തായ ഖജനാവ്" എന്ന് കാഠ്മണ്ഡു താഴ്വരയെ വിശേഷിപ്പിക്കാറുണ്ട്. ഇവിടത്തെ കൊട്ടാരങ്ങൾ, ക്ഷേത്രങ്ങൾ, സ്തൂപങ്ങൾ, ചൈത്യഗൃഹങ്ങൾ, ഗോപുരങ്ങൾ തുടങ്ങിയവയില്ലെല്ലാം ദാരു, ലോഹം, ശില, കളിമണ്ണ് എന്നിവയിൽ തീർത്ത ശില്പങ്ങൾ കാണപ്പെടുന്നു. പ്രാചീന നഗരഭാഗത്തിലെ തെരുവുകളിലും, ചത്വരങ്ങളിലുമെല്ലാം ഇത്തരം കലാശില്പങ്ങൾ ധാരാളമായി കാണാം. ഇവയിൽ പലതും ദേവീദേവന്മാരുമായി ബന്ധപ്പെട്ടതാണ്. പുരാതനകാലം മുതൽക്കേ ശില്പമാതൃകകൾ ഇവിടെ നിലനിന്നിരുന്നു എങ്കിലും, ഇത് ലോകപ്രസിദ്ധമാകുന്നത് 1950-ൽ രാജ്യം ലോകജനതയ്ക്കുമുമ്പിൽ തുറന്ന് കൊടുത്തതിനു ശേഷമാണ്.


</doc>
<doc id="148364" url="https://ml.wikipedia.org/wiki?curid=148364" title="ഡ്രിപ്പ്">
ഡ്രിപ്പ്

ചികിത്സാവശ്യങ്ങൾക്കുള്ള ദ്രാവകങ്ങൾ സിരകളിലൂടെ ശര്രീരത്തിൽ കടത്തിവിടുന്ന പ്രക്രീയയാണ് ഡ്രിപ്പ്. ശരീര ധർമങ്ങൾ ക്രമീകരിക്കുന്നതിന് ആവശ്യമായ ജലം, എലെക്ട്രോലയിറ്റ് , മരുന്നുകൾ , രക്തം, രക്ത ഉത്പന്നങ്ങൾ തുടങ്ങിയവ ക്രമമായ രീതിയിൽ ശരീരത്തിലേക്ക് നേരിട്ട് കടത്തി വിടുന്നതിനുള്ള വൈദ്യശാസ്ത്രപരമായ ഒരു സജ്ജീകരണമാണ് ഇത്. നിർജലീകരണം (Dehydration)പരിഹരിക്കാനും ,രക്തസ്രാവം, അപകടം, ശസ്ത്രക്രിയ എന്നിവയിലൂടെ ഉണ്ടാകുന്ന രക്തനഷ്ടം നികത്തുന്നതിനുമാണ് ഡ്രിപ്പ് ഏറ്റവുമധികം ഉപയോഗിക്കപ്പെടുന്നത്. ഏറ്റവും പെട്ടെന്ന് മരുന്നും ദ്രാവകങ്ങളും ശരീരത്തിൽ കടത്തിവിടുന്നതിനുള്ള ഏറ്റവും നല്ല ഉപാധിയാണിത്.ഈ പ്രക്രീയയിൽ കടത്തിവിടുന്ന വസ്തുക്കൾക്കൊപ്പം വായു കൂടി കടന്നു (air embolism) ഉണ്ടാകാതെ സൂക്ഷിക്കും. മറ്റ് അണുബാധ കൂടി ഉണ്ടാകാതെ നോക്കണം . 

സിരയിലേക്ക് കയറ്റിയ സൂചിയിലൂടെ, പ്ളാസ്റ്റിക് ബാഗിലോ കുപ്പിയിലോ ഉള്ള ദ്രാവകം റബ്ബറോ പ്ളാസ്റ്റിക്കോ കൊണ്ടുള്ള ട്യൂബിലൂടെ തുള്ളികളായി ഒഴുക്കിവിടുകയാണ് ഇതിന്റെ പ്രവർത്തനരീതി. ഒരു ചട്ടത്തിന്റെ മുകൾഭാഗത്തായി ദ്രാവകം ഉൾക്കൊള്ളുന്ന പാത്രം തൂക്കിയിടുകവഴി ഗുരുത്വാകർഷണ വിധേയമായി ദ്രാവകം ട്യൂബിലൂടെ താഴേക്കൊഴുകുന്നു. അന്തരീക്ഷവായു ഈ പാത്രത്തിന്റെ ഉള്ളിലേക്ക് പ്രവേശിക്കുവാനായി പാത്രത്തിന്റെ മുകളിലായി ഒരു ചെറു ദ്വാരം സൂചി ഉപയോഗിച്ച് സൃഷ്ടിക്കുന്നു. ചില സന്ദർഭങ്ങളിൽ അനുതരംഗ പമ്പുകളുപയോഗിച്ച് (peristaltic pumps) ദ്രാവകം ട്യൂബിലേക്ക് കടത്തി വിടാറുണ്ട്. ഇതിൽ ദ്രാവകം രക്തത്തിലേക്കു പ്രവേശിക്കുന്നതിന്റെ നിരക്ക് ഒരു വാൽവ് മുഖേന നിയന്ത്രിക്കുവാൻ സാധിക്കും.

വ്യക്തമായി കാണാവുന്നതും അഭിഗമ്യവുമായ ഇടത്തരം വലിപ്പത്തിലുള്ള സിരകളാണ് ഡ്രിപ്പു കടത്തുന്നതിനായി പ്രയോജനപ്പെടുത്തുന്നത്. കൈമുട്ടു സന്ധി, കൈപ്പത്തിയുടെ മുകൾ ഭാഗം, കണങ്കാൽ എന്നിവിടങ്ങളിലെ സിരകളാണ് ഏറ്റവും അനു യോജ്യം. പൊണ്ണത്തടിയുള്ള രോഗികളിൽ അനുയോജ്യമായ സിര ലഭിക്കാൻ ബുദ്ധിമുട്ടനുഭവപ്പെടാറുണ്ട്. ശിശുക്കളിൽ കൈകാലുകളിലെ സിരകളേക്കാൾ തലയോട്ടിയുടെ മുകൾ ഭാഗത്തെ സിര ആയിരിക്കും എളുപ്പത്തിൽ പ്രയോജനപ്പെടുത്താൻ സാധിക്കുന്നത്. സിരയിലൂടെ കടത്തുകവഴി ദ്രാവകം വളരെ വേഗം രക്തചംക്രമണ വ്യവസ്ഥയിലെത്തിച്ചേരും. എന്നാൽ ഒരു പ്രത്യേക ശരീരഭാഗത്തിലേക്കു മാത്രമായി ദ്രാവകങ്ങൾ കടത്തിവിടേണ്ടതായിവരുന്ന ചില പ്രത്യേക സന്ദർഭങ്ങളിൽ ധമനികളിലേക്കും ഡ്രിപ്പ് കടത്തിവിടാറുണ്ട്. ഉദാഹരണമായി അർബുദ ട്യൂമറുകളുടെ ചികിത്സയ്ക്കായി അർബുദ കോശങ്ങളിലേക്ക് വിഷം വ്യാപിപ്പിക്കുന്ന ചില രാസപദാർഥങ്ങൾ അടങ്ങുന്ന ഡ്രിപ്പ് ധമനിയിലൂടെയാണു കടത്തുന്നത്. ഔഷധം മറ്റ് കോശങ്ങളിലേക്ക് വ്യാപിക്കാതിരിക്കാതിരിക്കാൻ ഇത് സഹായിക്കും.

രോഗിയുടെ അതേ രക്ത ഗ്രൂപ്പിലുള്ള രക്തം തന്നെയാണ് ഡ്രിപ്പായി നല്കാറുള്ളത്. അതേ ഗ്രൂപ്പിലുള്ള രക്തം ലഭ്യമല്ലെങ്കിൽ താത്കാലികമായി രക്തപ്ളാസ്മയുടേയോ പ്ളാസ്മയ്ക്ക് പകരമായി ഉപയോഗിക്കാവുന്ന രാസപദാർഥങ്ങളുടേയോ (ഉദാ. ഡെക്സ്ട്രിൻ) ഡ്രിപ്പും നല്കാറുണ്ട്. തീപ്പൊള്ളലേൽക്കുമ്പോൾ ശരീരത്തിൽനിന്ന് പ്രധാനമായും ഊറി വരുന്ന ദ്രാവകം രക്തസിറമായതിനാൽ രക്തകോശങ്ങൾ ഗണ്യമായ തോതിൽ നഷ്ടമാവുന്നില്ല. ഈ അവസ്ഥയിൽ പ്ളാസ്മയുടെ ഡ്രിപ്പാണ് ആവശ്യം. മറിച്ച് ചുവന്ന രക്താണുക്കൾ നഷ്ടമാകുന്ന മാരകമായ രോഗാവസ്ഥകളിൽ (ഉദാ. രക്താർബുദം) ചുവന്ന രക്താണുക്കൾ കൊണ്ട് സാന്ദ്രമാക്കി പ്രത്യേക രീതിയിൽ ഉത്പാദിപ്പിക്കുന്ന രക്തത്തിന്റെ ഡ്രിപ്പാണ് ഉപയോഗിക്കുന്നത്. ആഹാരം കഴിക്കുവാനോ വെള്ളം കുടിക്കുവാനോ കഴിയാത്ത രോഗികൾക്കും വയറിളക്കമോ ഛർദിയോ മൂലം നിർജലീകരണം സംഭവിക്കുന്നവർക്കും ശരീരത്തിലെ ജലത്തിന്റേയും ലവണങ്ങളുടേയും സന്തുലിതാവസ്ഥ നിലനിറുത്തുന്നതിനായി ഡ്രിപ്പ് കൊടുക്കാറുണ്ട്. ലവണങ്ങളുടെയോ ഗ്ളൂക്കോസിന്റെയോ അവയുടെ മിശ്രിതത്തിന്റെയോ ഡ്രിപ്പാണ് ഈ സന്ദർഭങ്ങളിൽ നല്കാറുള്ളത്. പോഷകരസം, ഔഷധങ്ങൾ എന്നിവ ഡ്രിപ്പിലൂടെ നല്കാറുണ്ട്. 
ഡ്രിപ്പ് രീതിയിലൂടെ വിഷവസ്തുക്കൾ സിരകളിലൂടെ കടത്തിവിട്ടു വേദനരഹിതമായ വധ ശിക്ഷ നടപ്പാക്കുന്നത് യു എസ്സിൽ മിക്ക സംസ്ഥാനങ്ങളിലും ഇപ്പോൾ നിയമവിധേയമാണ്. 


</doc>
<doc id="148368" url="https://ml.wikipedia.org/wiki?curid=148368" title="വെൽഫെയർ പാർട്ടി ഓഫ് ഇന്ത്യ">
വെൽഫെയർ പാർട്ടി ഓഫ് ഇന്ത്യ

2011-ൽ ഇന്ത്യയിൽ രൂപവൽകരിക്കപ്പെട്ട ഒരു രാഷ്ട്രീയ സംഘടനയാണ് വെൽഫെയർ പാർട്ടി ഓഫ് ഇന്ത്യ. 2011 ഏപ്രിൽ 18 ന് ഡൽഹിയിലെ മാവ്‌ല‌ങ്കർ ഹാളിലാണ് സംഘടന രൂപീകരിക്കപ്പെട്ടത്. പ്രഥമ അദ്ധ്യക്ഷൻ മുജ്തബാ ഫാറൂഖ് ആണ്. ചുവപ്പ്, വെള്ള, പച്ച എന്നീ നിറങ്ങൾക്ക് നടുവിൽ ഗോതമ്പ് കതിർ ആലേഖനം ചെയ്തതാണ് സംഘടനയുടെ പതാക.

മൂല്യാധിഷ്ഠിതരാഷ്ട്രീയം ഉൾക്കൊള്ളുന്ന ബദൽ രാഷ്ടീയമാണ് സംഘടന ഉയർത്തിപ്പിടിക്കുക എന്ന് സംഘടന അവകാശപ്പെടുന്നു. അഴിമതി, കുറ്റകൃത്യം,സ്വാർഥത തുടങ്ങിയ എല്ലാതരത്തിലുള്ള ഇടുങ്ങിയ മുൻവിധികളിൽ നിന്നും മുക്തമായ ഉന്നത ധാർമ്മിക, നൈതിക മൂല്യങ്ങളെ അടിസ്ഥാനപ്പെടുത്തിയുള്ളതായിരിക്കും സംഘടനയുടെ രാഷ്ട്രീയം.
ക്ഷേമരാഷ്ട്രമാണ് സംഘടനയുടെ ലക്ഷ്യം. ജനങ്ങളുടെ പോഷകാഹാരം, മാന്യമായ വസ്ത്രം,അനുയോജ്യമായ വീട്,മതിയായ ആരോഗ്യ സംരക്ഷണ സൗകര്യം പ്രാഥമിക വിദ്യാഭ്യാസം എന്നിവ ഒരു പൗരന്റെ അടിസ്ഥാന അവകാശമാണെന്നും അത് ഒരോ പൗരനും പൂർത്തീകരിച്ചു കൊടുക്കേണ്ടത് ഒരു രാഷ്ട്രത്തിന്റെ ബാദ്ധ്യതയാണെന്നും സംഘടന കണക്കാക്കുന്നു.

16ാം ലോക്സഭാ തെരഞ്ഞെടുപ്പിൽ(2014) വിവിധ സംസ്ഥാനങ്ങളിലായി 26 മണ്ഡലങ്ങളിൽ വെൽഫെയർപാർട്ടി സ്ഥാനാർഥികൾ മത്സരിച്ചു. രൂപീകരിച്ച ശേഷം ആദ്യമായാണ് പാർട്ടി പൊതുതെരഞ്ഞെടുപ്പിനെ അഭിമുഖീകരിക്കുന്നത്. 2,37,310 വോട്ട് നേടി..
2014 ലെ തെരഞ്ഞെടുപ്പിൽ 5 സ്ഥാനാർഥികൾ മത്സരിച്ചു. 68,332 വോട്ട് (1.55 ശതമാനം) ലഭിച്ചു.

2012 പശ്ചിമബംഗാളിലെ ജംഗിപ്പൂരിൽ നടന്ന ഉപതെരഞ്ഞെടുപ്പിൽ 41,620 വോട്ട്(4.9ശതമാനം) വോട്ട് നേടിയിരുന്നു..7 സ്ഥാനാർഥികൾ 2014 തെരഞ്ഞെടുപ്പിൽ മത്സരിച്ചു. 48,581 വോട്ട് നേടി. 

ഏഴ് മണ്ഡലങ്ങളിലായാണ് മത്സരിച്ചത്. ആകെ 23,997 വോട്ടാണ് ലഭിച്ചത്.

2013 ല് കര്ണാടകയില് നടന്ന നിയമസഭാ തെരഞ്ഞെടുപ്പില് 16 മണ്ഡലങ്ങളില് മത്സരിച്ചിരുന്നു.

ആന്ധ്രാപ്രദേില് തദ്ദേശ സ്വയംഭരണ തെരഞ്ഞെടുപ്പിലേക്ക് നടന്ന തെരഞ്ഞെടുപ്പില് ശ്രദ്ധേടമായ മത്സരം കാഴ്ചവെച്ചു. 2014 ല് 4 ലോക്സഭാ മണ്ഡലത്തിലേക്കും (ലഭിച്ച വോട്ട്-92653) 13 അസംബ്ലി മണ്ഡലത്തിലങ്ങളിലേക്കും (ലഭിച്ച വോട്ട്-8619)മത്സരിച്ചു.

2011 ഒക്ടോബർ 19 ന് കേരള ഘടകം നിലവിൽ വന്നു.




</doc>
<doc id="148369" url="https://ml.wikipedia.org/wiki?curid=148369" title="പൊന്നേമ്പാടം">
പൊന്നേമ്പാടം

കേരള സംസ്ഥാനത്തിൽ മലപ്പുറം ജില്ലയിൽ കൊണ്ടോട്ടി ബ്ലോക്കിൽ വാഴയൂർ പഞ്ചായത്തിൽ പെട്ട ഒരു സ്ഥലമാണ് പൊന്നേമ്പാടം. ജില്ലയുടെ വടക്ക്- പടിഞ്ഞാറ് അതിർത്തിയിൽ ചാലിയാറിന്റെ തീരത്തു കിടക്കുന്ന പൊന്നേമ്പാടം ഒരു സമ്പൂർണ കാർഷികഗ്രാമമാണ്. 


</doc>
<doc id="148376" url="https://ml.wikipedia.org/wiki?curid=148376" title="ഗൊൽഗോഥാ">
ഗൊൽഗോഥാ

പുരാതന യെരുശലേം നഗരത്തിന് പുറത്തുള്ള ഒരു പ്രദേശമായിരുന്നു ഗൊൽഗോഥാ (Golgotha). ഗോഗുൽത്താ, ഗാഗുൽത്താ തുടങ്ങിയ ഉച്ചാരണഭേദങ്ങളും മലയാളത്തിൽ നിലവിലുണ്ട്. "തലയോടിടം" എന്നാണ് ഈ അറമായ പദത്തിന്റെ അർത്ഥം. ലത്തീൻ ഭാഷയിൽ ഈ സ്ഥലം കാൽവറി എന്നും യവനഭാഷയിൽ ക്രാനിയോൻ എന്നും അറിയപ്പെടുന്നു. യേശുക്രിസ്തുവിന്റെ ക്രൂശീകരണം നടന്നത് ഇവിടെ വെച്ചാണ് എന്നു വിശ്വസിക്കപ്പെടുന്നു.

ഗൊൽഗോഥായെ ഒരു പാറയായും ഒരു മലയായും വിശേഷിപ്പിക്കാറുണ്ടെങ്കിലും ബൈബിളിൽ ഒരു "സ്ഥലം" എന്നു മാത്രമേ സൂചിപ്പിക്കുന്നുള്ളൂ. പുതിയ നിയമത്തിലെ നാലു സുവിശേഷങ്ങളിലും ഗൊൽഗോഥായെക്കുറിച്ചുള്ള പരാമർശങ്ങളുണ്ട്. 

മത്തായി എഴുതിയ സുവിശേഷം:
"തലയോടിടം എന്നർത്ഥമുള്ള ഗൊല്ഗോഥാ എന്ന സ്ഥലത്തു എത്തിയപ്പോൾ അവന്നു കൈപ്പു കലക്കിയ വീഞ്ഞു കുടിപ്പാൻ കൊടുത്തു;അതു രുചിനോക്കിയാറെ അവന്നു കുടിപ്പാൻ മനസായില്ല. അവനെ ക്രൂശിൽ തറെച്ചശേഷം അവർ ചീട്ടിട്ടു അവന്റെ വസ്ത്രം പകുത്തെടുത്തു." 

മർക്കോസ്‌ എഴുതിയ സുവിശേഷം:
"തലയോടിടം എന്നർത്ഥമുള്ള ഗൊല്ഗോഥാ എന്ന സ്ഥലത്തേക്കു അവനെ കൊണ്ടുപോയി; കണ്ടിവെണ്ണ കലർത്തിയ വീഞ്ഞു അവന്നു കൊടുത്തു; അവനോ വാങ്ങിയില്ല. അവനെ ക്രൂശിച്ചശേഷം അവന്റെ വസ്ത്രം ഇന്നവന്നു ഇന്നതു കിട്ടേണം എന്നു ചീട്ടിട്ടു പകുതി ചെയ്തു."

ലൂക്കോസ്‌ എഴുതിയ സുവിശേഷം:
"തലയോടിടം എന്ന സ്ഥലത്തു എത്തിയപ്പോൾ അവർ അവിടെ അവനെയും ദുഷ്പ്രവർത്തിക്കാരെയും, ഒരുത്തനെ വലത്തും ഒരുത്തനെ ഇടത്തുമായി, ക്രൂശിച്ചു."

യോഹന്നാൻ എഴുതിയ സുവിശേഷം:
"അവർ യേശുവിനെ കയ്യേറ്റു; അവൻ താൻ തന്നേ ക്രൂശിനെ ചുമന്നുകൊണ്ടു എബ്രായഭാഷയിൽ ഗൊല്ഗൊഥാ എന്നു പേരുള്ള തലയോടിടം എന്ന സ്ഥലത്തേക്കു പോയി. അവിടെ അവർ അവനെയും അവനോടു കൂടെ വേറെ രണ്ടു ആളുകളെയും ഒരുത്തനെ അപ്പുറത്തും ഒരുത്തനെ ഇപ്പുറത്തും യേശുവിനെ നടുവിലുമായി ക്രൂശിച്ചു."

എന്നാൽ എന്തുകൊണ്ട് ഈ സ്ഥലത്തിന് തലയോടിടം എന്ന് പേരുണ്ടായി എന്നതിനെപ്പറ്റി വ്യത്യസ്തങ്ങളായ അഭിപ്രായങ്ങൾ നിലവിലുണ്ട്.


</doc>
<doc id="148382" url="https://ml.wikipedia.org/wiki?curid=148382" title="അഖ്‌ലാക് മുഹമ്മദ് ഖാൻ">
അഖ്‌ലാക് മുഹമ്മദ് ഖാൻ

പ്രശസ്തനായ ഒരു ഉർദു കവിയും ഗാനരചയിതാവും പണ്ഡിതനുമായിരുന്നു ഡോ. അഖ്‌ലാക് മുഹമ്മദ് ഖാൻ(16 ജൂൺ 1936 – 13 ഫെബ്രുവരി 2012). 'ഷഹ്‌രിയാർ' എന്ന തൂലികാനാമത്തിൽ അറിയപ്പെട്ടിരുന്നു. 1987-ലെ കേന്ദ്ര സാഹിത്യ അക്കാദമി പുരസ്കാരവും 2008-ലെ ജ്ഞാനപീഠ പുരസ്കാരവും നേടിയിട്ടുണ്ട്.

1936 ജൂൺ 16-ന് ഉത്തർപ്രദേശിലെ ബറേലിയിൽ ഒരു മുസ്ലിം രാജ്‌പുത് കുടുംബത്തിൽ ജനിച്ചു. ബുലന്ദ്ശഹറിലും, പിന്നീട് അലിഗഡ് മുസ്ലിം സർവകലാശാലയിലുമായിരുന്നു വിദ്യാഭ്യാസം. 1956-ൽ ആദ്യ കവിതാസമാഹാരം "ഇസം ഇ അസം" പുറത്തിറങ്ങി. "ഖ്വാബ് കാ ദർ ബന്ദ് ഹെ" എന്ന കവിതാസമാഹാരത്തിന് 1987-ലെ സാഹിത്യ അക്കാദമി പുരസ്കാരം ലഭിച്ചു. "സാത്വൻ ദർ", "ഹിജ്ർ കെ മോസം", "നീന്ത് കി കിർച്ചേയ്ൻ" തുടങ്ങിയവയാണ് മറ്റ് പ്രധാന കൃതികൾ. ഗമൻ(1978), ഉമ്രാവോ ജാൻ(1981) തുടങ്ങിയ ഹിന്ദി ചലച്ചിത്രങ്ങളുടെ ഗാനരചയിതാവ് എന്ന നിലയിലും ഏറെ പ്രശസ്തി നേടി. ഉർദു ഭാഷയ്ക്ക് നൽകിയ സംഭാവനകൾ പരിഗണിച്ച് 2008-ലെ ജ്ഞാനപീഠ പുരസ്കാരം ഇദ്ദേഹത്തിനു നൽകുകയുണ്ടായി. ജ്ഞാനപീഠ പുരസ്കാരം നേടുന്ന നാലാമത്തെ ഉർദു സാഹിത്യകാരനാണദ്ദേഹം.

അലിഗഡ് യൂണിവേഴ്‌സിറ്റിയിലെ ഉർദു വകുപ്പ് ചെയർമാനായി സേവനം അനുഷ്ടിച്ചിട്ടുണ്ട്. പിന്നീട് ഷേർ-ഓ-ഹിക്മത് എന്ന സാഹിത്യ മാസികയുടെ എഡിറ്ററായി കുറേ കാലം പ്രവർത്തിച്ചിരുന്നു. കരൾ സംബന്ധമായ അസുഖത്തെ തുടർന്ന് ഏറെക്കാലമായി ചികിത്സയിലായിരുന്ന ഇദ്ദേഹം 2012 ഫെബ്രുവരി 12-ന് അന്തരിച്ചു.


</doc>
<doc id="148383" url="https://ml.wikipedia.org/wiki?curid=148383" title="പേരൂർക്കട">
പേരൂർക്കട

കേരളത്തിലെ, തിരുവനന്തപുരം കോർപറേഷനിലെ വാർഡ് നമ്പർ 31 ഉൾക്കൊണ്ട പ്രദേശമാണ് പേരൂർക്കട. തിരുവനന്തപുരം സെൻട്രൽ ബസ് സ്റ്റേഷനിൽ നിന്ന് ഏഴു കിലോമീറ്റർ വടക്ക് കിഴക്കായിട്ടാണ് ഈ സ്ഥലം . നെടുമങ്ങാട്, പൊന്മുടി എന്നിവടങ്ങളിലേക്ക് പോകുന്ന വഴിയിലാണ് പേരൂർക്കട. മണ്ണന്തല, വട്ടിയൂർക്കാവ്, അമ്പലംമുക്ക് എന്നീ സ്ഥലങ്ങളിൽ നിന്നുള്ള പാതകളും ഇവിടെയാണ് ഒത്തുചേരുന്നത് . 

മരുത്തന്മൂട് പേരൂർക്കട മുമ്പ് അറിയപ്പെട്ടിരുന്നത്. പട്ടണത്തിന്റെ മധ്യത്തിലായി സ്ഥിതിചെയ്തിരുന്ന ഭീമൻ മരുതൻ മരം കാരണമാണ് ഈ പേര് ലഭിച്ചത്. പട്ടണത്തിനടുത്തുള്ള പേരൂർ ശ്രീകൃഷ്ണസ്വാമി ക്ഷേത്രം മൂലമാണ് പിന്നീട് ഈ സ്ഥത്തിന്റെ പേര് പേരൂർക്കട എന്നായത്. ക്ഷേത്രം സ്ഥിതിചെയ്യുന്ന പ്രദേശം ഇപ്പോൾ അമ്പലംമുക്കായി അറിയപ്പെടുന്നു.


അവലംബം:
LSG ,Govt . of Kerala Website 


</doc>
<doc id="148385" url="https://ml.wikipedia.org/wiki?curid=148385" title="ഈജിപ്‌റ്റിലെ വിശുദ്ധ ജോൺ">
ഈജിപ്‌റ്റിലെ വിശുദ്ധ ജോൺ

റോമൻ കത്തോലിക്കാ സഭയിലെ ഒരു വിശുദ്ധനാണ് ഈജിപ്‌റ്റിലെ വിശുദ്ധ ജോൺ. ഇരുപത്തിയഞ്ചാം വയസ്‌ വരെ ഇദ്ദേഹം ഒരു ആശാരിയായി പിതാവിന് വിധേയപ്പെട്ട്‌ ജീവിച്ചു. വിധേയത്വം, വിനയം, പരസ്‌നേഹം എന്നിവ ജോണിന്റെ പ്രത്യേകതകളായിരുന്നു. ജോണിന്റെ പ്രസംഗങ്ങളിലെ പ്രധാന പ്രമേയം പൊങ്ങച്ചം എന്ന തിന്മയ്‌ക്കെതിരെയായിരുന്നു.

ഒരു സന്യാസിയായ പല്ലാഡിയസ്‌ ഒരിക്കൽ ജോണിനെ സന്ദർശിക്കാനെത്തിയപ്പോൾ പല്ലാഡിയസ്‌ ബിഷപ്പാകുമെന്ന് ജോൺ അദ്ദേഹത്തെക്കുറിച്ച്‌ ഒരു പ്രവചനം നടത്തിയിരുന്നു. എന്നാൽ ആശ്രമത്തിലെ അടുക്കളയുടെ ചുമതലക്കാരനായിരുന്ന അദ്ദേഹം അത് ഗൗനിച്ചില്ല പക്ഷേ, വർഷങ്ങൾക്ക്‌ ശേഷം പല്ലാഡിയസ്‌ ബിഷപ്പായി. പിന്നീട് തിയോഡോഷ്യസ്‌ ഒന്നാമന്റെ പട്ടാളവിജയത്തെക്കുറിച്ച് ജോൺ മറ്റൊരു പ്രവചനവും നടത്തി. 

പതിനാറ് വർഷക്കാലം നീണ്ട പരിശീലനത്തിനൊടുവിൽ ഒരു കുന്നിൻ മുകളിൽ ജോൺ ദൈവികമായ ചിന്തകളാൽ കഴിഞ്ഞു. നിരന്തരമായ ദൈവിക ഐക്യപ്പെടലിലൂടെ പ്രവചനവരവും രോഗശാന്തിവരവും ജോൺ നേടിയെടുത്തു. പരഹൃദയജ്ഞാനം ഇദ്ദേഹത്തിന്റെ പ്രത്യേക സിദ്ധിയായിരുന്നു. ആശ്രമവാതിൽക്കൽ ജോൺ എല്ലാ ആഴ്ചയിലും സുവിശേഷപ്രസംഗം നടത്തിയിരുന്നു. ഇതിലൂടെ ജനങ്ങൾക്ക് മാനസാന്തരവും രോഗശാന്തിയും ലഭിച്ചു. 

ഏ.ഡി. 394-ൽ ഇദ്ദേഹം അന്തരിച്ചു. മുട്ടുകുത്തി പ്രാർത്ഥിക്കുന്ന നിലയിലായിരുന്നു അദ്ദേഹത്തിന്റെ അന്ത്യം.



</doc>
<doc id="148392" url="https://ml.wikipedia.org/wiki?curid=148392" title="അരിയുണ്ട">
അരിയുണ്ട

കേരളീയമായ ഒരു മധുരപലഹാരമാണ് അരിയുണ്ട. അവലോസുണ്ട എന്നു പേരിലും ഇതറിയപ്പെടുന്നു. അരികൊണ്ടുണ്ടാക്കുന്നതിനാലും ഉണ്ടയുടെ രൂപം ഉള്ളതിനാലുമാണ് ഇതിന് ഈ പേരു ലഭിച്ചത്. 

അരി, ശർക്കര, ചിരകിയ തേങ്ങ എന്നിവയാണ് ഇതിന്റെ ചേരുവകൾ. പച്ചരി വെള്ളത്തിൽ കുതിർത്തുവാരിവച്ച് തോർന്നശേഷം ഇടിച്ചുപൊടിക്കണം. ആ പൊടി മുഴുത്ത തരിയുള്ളതായിരിക്കണം. അനന്തരം വിളഞ്ഞ തേങ്ങ ചിരകിയെടുത്ത് അരിപ്പൊടിയിൽ ചേർത്തിളക്കണം. പിന്നീട് ഉരുളിയിൽ അടുപ്പത്തുവച്ച് ഇളക്കി വറക്കണം. പാകത്തിനു പൊടി മൂത്തുകഴിഞ്ഞാൽ അതു വാങ്ങിവച്ച് തണുപ്പിക്കണം. പിന്നീട് ശർക്കര പാവുകാച്ചിയെടുത്ത് മേല്പറഞ്ഞ പൊടി അതിലിട്ട് ഇളക്കണം. ചൂടാറുന്നതിനു മുൻപ് ഉണ്ടകളാക്കി ഉരുട്ടണം. പാവ് ഇളംപാകമാണെങ്കിൽ അരിയുണ്ടകൾ കടുപ്പും കുറഞ്ഞതും മൂത്തപാകമാണെങ്കിൽ കടുപ്പംകൂടിയതുമായിരിക്കും. കടുപ്പംകൂടിയത് വളരെക്കാലം കേടുകൂടാതെയിരിക്കും. ശർക്കരയോടൊപ്പം ജീരകം, ചുക്കുപൊടി, ചെറുനാരങ്ങാനീര് എന്നിവയേതെങ്കിലും ചേർത്ത് രുചി വർധിപ്പിക്കാറുണ്ട്. 


</doc>
<doc id="148393" url="https://ml.wikipedia.org/wiki?curid=148393" title="ലൊറാഡോ ടാഫ്റ്റ്">
ലൊറാഡോ ടാഫ്റ്റ്

ഒരു അമേരിക്കൻ ശിൽപിയാണ് ലൊറാഡോ ടാഫ്റ്റ്. 

1860 ഏപ്രിൽ 29-ന് എംവുഡിൽ ജനിച്ചു. 1879-ൽ ഇലിനോയ് സർവകലാശാലയിൽ നിന്നു ബിരുദം നേടിയശേഷം ടാഫ്റ്റ് പാരീസിൽ ഉപരിപഠനം നടത്തി. 1886-ൽ ചിക്കാഗോയിൽ ഒരു സ്റ്റുഡിയോ ആരംഭിക്കുകയും തുടർന്ന് ആർട്ട് ഇൻസ്റ്റിറ്റ്യൂട്ടിൽ അധ്യാപനം നടത്തുകയും ചെയ്തു. ചിക്കാഗോയിലെ ഹോർട്ടിക്കൾച്ചറൽ മന്ദിരത്തിൽ നിർമിച്ച ശില്പങ്ങൾ ടാഫ്റ്റിനെ പ്രശസ്തനാക്കി. ഐതിഹ്യങ്ങളെ ആസ്പദമാക്കിയാണ് ടാഫ്റ്റിന്റെ മിക്ക ശില്പങ്ങളും രൂപം കൊണ്ടത്. ചിക്കാഗോയിലെ മിഡ്വേ പാർക്കിൽ നിർമിച്ച ഫൗണ്ടൻ ഒഫ് ടൈം എന്ന ശില്പം വിശ്വപ്രസിദ്ധിനേടി. മനുഷ്യവർഗത്തിന്റെ ഘോഷയാത്രയെ വീക്ഷിക്കുന്ന സമയത്തെയാണ് ഈ ശില്പത്തിൽ ഇദ്ദേഹം ആവിഷ്ക്കരിച്ചിരിക്കുന്നത്. സോളിറ്റ്യുഡ് ഒഫ് ദ് സോൾ, ബ്ളാക്ക് ഹോക്ക് എന്നീ ശില്പങ്ങളും ശ്രദ്ധേയങ്ങളാണ്.

കലയിൽ ഏറെ തത്പരനായ ടാഫ്റ്റ് മധ്യപശ്ചിമരാഷ്ട്രങ്ങൾ സന്ദർശിച്ച് പല പ്രഭാഷണങ്ങളും നടത്തുകയുണ്ടായി. 1903-ൽ ഹിസ്റ്ററി ഒഫ് അമേരിക്കൻ സ്കൾപ്ച്ചർ എന്ന ഗ്രന്ഥം പ്രസിദ്ധീകരിച്ചു. 1936 ഒക്‌ടോബർ 30-ന് ചിക്കാഗോയിൽ അന്തരിച്ചു. 



</doc>
<doc id="148399" url="https://ml.wikipedia.org/wiki?curid=148399" title="അപ്പോളോണിയസ്">
അപ്പോളോണിയസ്

ഒരു പ്രാചീന ഗ്രീക്ക് ഗണിതശാസ്ത്രജ്ഞനാണ് ‍അപ്പോളോണിയസ്. അലക്സാൻഡ്രിയയിലെ യൂക്ളിഡ്, ആർക്കിമിഡീസ് എന്നീ ശാസ്ത്രജ്ഞൻമാരെപ്പോലെ അപ്പോളോണിയസും ഗണിതശാസ്ത്രത്തിനു മികച്ച സംഭാവനകൾ നല്കിയിട്ടുണ്ട്. എട്ട് ഭാഗങ്ങളായി ഇദ്ദേഹം രചിച്ച കോണിക് സെക്ഷൻസ് (Conic Sections) എന്ന ഗണിതശാസ്ത്രഗ്രന്ഥം 1710-ൽ എഡ്മണ്ട് ഹാലി എന്ന ശാസ്ത്രജ്ഞൻ പ്രസിദ്ധീകരിക്കുകയുണ്ടായി. മഹാനായ ഗണിതശാസ്ത്രജ്ഞൻ എന്ന ബഹുമതി അപ്പോളോണിയസിനു നേടിക്കൊടുത്തത് ഈ ഗ്രന്ഥമാണ്. യൂക്ളിഡിന്റേയും മെനെക്മസ്സിന്റേയും ഗ്രന്ഥങ്ങളെക്കാൾ പ്രചാരം, ഏകദേശം 2,000 വർഷങ്ങളോളം ഈ കൃതിക്കുണ്ടായിരുന്നു. ഇദ്ദേഹത്തിന്റെ കാലശേഷമാണ് മറ്റൊരു ഗ്രന്ഥമായ ഡിറ്റർമിനേറ്റ് സെക്ഷൻ (Determinate Section) ആർ.സൈമൺ എന്ന ശാസ്ത്രജ്ഞൻ പ്രസിദ്ധീകരിച്ചത്. അലക്സാൻഡ്രിയയിലും പെർഗാമിലുമായിരുന്നു ജീവിതകാലം ഏറിയകൂറും കഴിച്ചിരുന്നത് എന്നതൊഴിച്ചാൽ അപ്പോളോണിയസിന്റെ മറ്റു ജീവചരിത്രവിവരങ്ങൾ ഒന്നും ലഭ്യമല്ല. 




</doc>
<doc id="148401" url="https://ml.wikipedia.org/wiki?curid=148401" title="നാവേറ്">
നാവേറ്

ഒരു നാടോടി വിശ്വാസമാണ് നാവേറ്. ഒരു വ്യക്തിക്ക് സ്വയമേവയോ അല്ലാതെയോ മറ്റൊരാൾക്ക് ദോഷം സംഭവിപ്പിക്കാനുള്ള ശക്തിയുണ്ട് എന്ന നാടോടി വിശ്വാസമാണ് ഇതിന്റെ അടിസ്ഥാനം. ദോഷം വ്യക്തിക്കോ അയാളുടെ സ്വത്തിനോ സംഭവിക്കാമെന്നു കരുതപ്പെടുന്നു. നോട്ടമോ പുകഴ്ത്തിപ്പറയലോ ആണ് ഇതിന്റെ നിമിത്തങ്ങളായി കണക്കാക്കപ്പെടുന്നത്.

നോട്ടത്തിലൂടെ ദോഷം സംഭവിക്കുന്നു എന്ന വിശ്വാസമാണ് കണ്ണുദോഷം. അഭിപ്രായപ്രകടനത്തിലൂടെ ദോഷമുണ്ടാകുന്നു എന്ന വിശ്വാസമാണ് നാവുദോഷം. കണ്ണുദോഷം സംഭവിക്കൽ കണ്ണേറ് എന്നും നാവുദോഷം സംഭവിക്കൽ നാവേറ് എന്നും അറിയപ്പെടുന്നു. 

നോക്കിക്കൊല്ലു'ന്നതിനും 'നോക്കിമുടിക്കു'ന്നതിനും ചിലർക്കു കഴിയുമെന്ന വിശ്വാസമാണ് കണ്ണേറിലുള്ളത്. നാവേറിന് 'പറഞ്ഞു കൊല്ലുന്ന'തിനും 'പറഞ്ഞു മുടിക്കു'ന്നതിനും കഴിവുള്ളവരുണ്ടെന്ന വിശ്വാസമാണ് ആധാരം. ഇവ രണ്ടും വ്യക്തികൾക്കോ അവരുടെ സമ്പത്തിനോ ദോഷകാരണമാകാറുണ്ടെന്ന് പല കൂട്ടായ്മകളും കരുതുന്നു. അതുകൊണ്ട് നിരവധി പ്രതിരോധ പ്രതിവിധി കർമങ്ങൾ അവർ അനുഷ്ഠിച്ചു പോരുന്നതായി കാണാം. കണ്ണേറിനും നാവേറിനുമുള്ള പ്രതിരോധ കർമങ്ങൾക്കും പ്രതിവിധി കർമങ്ങൾക്കും മിക്കപ്പോഴും സമാന സ്വഭാവമുണ്ടായിരിക്കുകയോ അവ ഒന്നുതന്നെ ആയിരിക്കുകയോ ചെയ്യും. കാരണമാകുന്ന ശക്തിയെക്കുറിച്ചുള്ള വിശ്വാസവും സൂക്ഷ്മതലത്തിൽ ഒന്നാണെന്നു കാണാം. കണ്ണേറിൽ നോട്ടം കാരണമാണ് ദോഷം സംഭവിക്കുന്നത് എന്നു പറയുന്നുവെങ്കിലും നോട്ടത്തിലൂടെ ഒരാൾ തന്റെ അഭിപ്രായ പ്രകടനം നടത്തുന്നു എന്നിടത്താണ് ഊന്നൽ. നാവേറിൽ ഈ അഭിപ്രായം വാഗ്രൂപത്തിൽ പുറത്തുവരുന്നെന്നേയുളളൂ. ഈ വസ്തുതകൾ കണ്ണേറിനെയും നാവേറിനെയും ഒരേ വിശ്വാസത്തിന്റെ തന്നെ രണ്ടുവശങ്ങളായി കാണുവാനാണ് പ്രേരിപ്പിക്കുന്നത്. മിക്ക സംസ്കാരങ്ങളിലും ഇവ രണ്ടിനെയും കുറിക്കാൻ കരിങ്കണ്ണ് എന്നതിനു തുല്യമായ ഈവ്ൾ ഐ (Evil eye) എന്ന വാക്കു മാത്രമേ പ്രബലമായുള്ളൂ. സെമിറ്റിക് രാജ്യങ്ങളിലെ കണ്ണേറു വിശ്വാസങ്ങളെപ്പറ്റി പഠിക്കാൻ ശ്രമിച്ച അലൻഡൻഡസ് കണ്ണേറിനു നല്കിയിട്ടുള്ള നിർവചനവും ഈ വസ്തുതയെ സാധൂകരിക്കുന്നുണ്ട്.

കേരളത്തിൽ പലയിടത്തും പല പേരുകളിലാണ് ഈ വിശ്വാസം അറിയപ്പെടുന്നത്. ഉത്തരകേളത്തിൽ കണ്ണേറ്, പൊട്ടിക്കണ്ണ്, കരിങ്കണ്ണ് എന്നീ പേരുകൾക്കാണ് പ്രാമുഖ്യം. തെക്കൻ കേരളത്തിൽ കമ്പേറ്, കരിനാക്ക് എന്നീ പേരുകളും മധ്യകേരളത്തിൽ അപകണ്ണ്, ചീങ്കണ്ണ്, കാലന്റെ കണ്ണ് എന്നീ പേരുകളുമാണ് നിലവിലുള്ളത്. ഇടുക്കി ജില്ലയിലും മറ്റും ചില മലയോര പ്രദേശങ്ങളിൽ എതിരേറ് എന്ന പേര് ഉപയോഗിക്കുന്നതായി കാണാം. നാവുദോഷം, നാന്ദോഷം, കണ്ണുദോഷം, ദൃഷ്ടിദോഷം, വിളിശാപദോഷം, കണ്ണുപറ്റൽ, കണ്ണുതട്ടൽ, കണ്ണുകൊള്ളൽ തുടങ്ങിയ പേരുകളും നിലവിലുണ്ട്.

ഇന്ത്യയിലെ ഇതര സംസ്കാരങ്ങളിലെന്നപോലെ കേരളത്തിലും കണ്ണേറ് സജീവമായി നിലനില്ക്കുന്ന ഒരു പരമ്പരാഗത വിശ്വാസമാണ്. മലയർ, വേലൻ, കാണിക്കാർ, പാണൻ, പുള്ളുവൻ തുടങ്ങിയ സമുദായങ്ങൾക്ക് തനതായ കണ്ണേറ്റനുഷ്ഠാനങ്ങളുണ്ട്. സാമാന്യ ജനതയുടെ ഇടയിൽ ഈ വിശ്വാസത്തിനുള്ള പ്രചാരത്തെ സൂചിപ്പിക്കുന്നവയാണ് നോക്കുകുത്തികൾ. ശ്രദ്ധ തെറ്റിച്ച് കണ്ണേറിൽ നിന്ന് രക്ഷപ്പെടുക എന്ന വിശ്വാസമാണ് ഇവ സ്ഥാപിക്കുന്നതിനു പിന്നിലുള്ളത്. ഇതിനു പുറമേ മറ്റു നിരവധി പ്രതിവിധി കർമങ്ങളും പ്രതിരോധ മാർഗങ്ങളും കേരളത്തിൽ പ്രയോഗത്തിലുണ്ട്. കണ്ണേറുമായി ബന്ധപ്പെട്ട നിരവധി കഥകളും പാട്ടുകളും അനുഷ്ഠാനങ്ങളും കേരളത്തിലെ മിക്ക കൂട്ടായ്മകളിലുമുണ്ട്.

മനുഷ്യരിൽ, കുട്ടികൾ, ഗർഭിണികൾ, മുലയൂട്ടുന്ന അമ്മമാർ, സുന്ദരികൾ തുടങ്ങിയവർക്കാണ് ഇത് എളുപ്പം ബാധിക്കുന്നത് എന്നാണ് കരുതപ്പെടുന്നത്. വീട്, വാഹനങ്ങൾ തുടങ്ങിയവയ്ക്കും വളർത്തുമൃഗങ്ങൾക്കും കണ്ണുപറ്റാൻ സാധ്യതയേറും എന്ന വിശ്വാസവും നിലവിലുണ്ട്.

കുട്ടികളുടെ സൗന്ദര്യവും ഓമനത്തവും കണ്ണേറു ക്ഷണിച്ചു വരുത്തുന്നു എന്ന വിശ്വാസമുള്ളതുകൊണ്ട്, അപരിചിതർ കുട്ടികളെ കാണാൻ ഇടയാകുമ്പോഴും അവരെ ആരെങ്കിലും പുകഴ്ത്തുമ്പോഴും രക്ഷാകർത്താക്കൾക്ക് ഭയം ഉണ്ടാകാറുണ്ട്. ഇതിനെ മറികടക്കുന്നതിനായാണ് അവർ കുട്ടിയുടെ കവിളത്ത് കറുത്ത പൊട്ട് തൊടുവിക്കുന്നത്. നാവേറ് പറ്റിയാൽ ഉപ്പ്, മുളക്, പുളി, കുരുമുളക്, ചീനക്കാരം (ആലം), ചവിട്ടടി മണ്ണ്, കൂരച്ചാവി, കടുക്, മൂന്നു മുക്കുവഴിയിലെ മണ്ണ് ഇവയിലേതെങ്കിലും ഒന്നോ പലതോ കൊണ്ട് കുട്ടിയുടെ തലയ്ക്കുഴിഞ്ഞിടുന്ന പതിവുണ്ട്. വീട്ടിലുള്ളവർ തന്നെ നടത്തുന്ന ഈ പ്രതിവിധി കർമം 'ഉഴിഞ്ഞിടൽ' എന്നാണ് അറിയപ്പെടുന്നത്. മന്ത്രവാദിയെക്കൊണ്ട് വെള്ളം ജപിച്ചു തളിക്കുന്ന 'വെള്ളമോതൽ' എന്ന അനുഷ്ഠാന ചികിത്സയും ഇതിനുപയോഗിച്ചു വരുന്നു.

കണ്ണുദോഷവും നാവുദോഷവും ഉണ്ടാക്കുന്നവർ എന്ന് കരുതപ്പെടുന്നവരാണ് കരിങ്കണ്ണന്മാരും കരിനാക്കന്മാരും. കരിങ്കണ്ണന്മാർക്ക് ബാഹ്യമായ പ്രത്യേകതകളൊന്നും ഉള്ളതായി വിശ്വാസമില്ല. എന്നാൽ കരിനാക്കന്മാർക്ക് നാവിനടിയിൽ കറുത്ത പുള്ളിയുള്ളതായി ചിലർ കരുതുന്നുണ്ട്.

നാവേറിന് ആളെ കൊല്ലാനുള്ള ശക്തിയുണ്ടെന്ന് അറേബ്യൻ ജനത വിശ്വസിച്ചുപോന്നിരുന്നു. റോമിൽ കരിങ്കണ്ണന്മാരെ ശിക്ഷിക്കുന്നതിന് പ്രത്യേക നിയമങ്ങൾ തന്നെ ഉണ്ടായിരുന്നു. കുട്ടികൾക്കും വളർത്തുമൃഗങ്ങൾക്കുമാണ് നാവേറ് കൂടുതലായി ബാധിക്കുന്നത് എന്ന വിശ്വാസം ഗ്രീസ്, അയർലണ്ട്, സ്കോട്ട്‌ലൻഡ്, റോം തുടങ്ങിയ നാടുകളിൽ നിലനില്ക്കുന്നുണ്ട്. സിംഹളരുടെയിടയിലും മുസ്ലിങ്ങളുടെയിടയിലും സവിശേഷമായ കണ്ണേറു വിശ്വാസങ്ങളും അനുഷ്ഠാനങ്ങളും നിലനില്ക്കുന്നതായി സൂചനയുണ്ട്. അതിനെക്കുറിച്ചുള്ള ഫോക്ലോർ പഠനം ഇങ്ങനെ വിശകലനം ചെയ്യുന്നു "പ്രശംസ, നോട്ടം എന്നിവയിലൂടെ പുറത്തുവരുന്ന മനുഷ്യന്റെ അസൂയ വിനാശകാരിയാണ് എന്ന വിശ്വാസത്തിന്റെ ഫലമാണ് കണ്ണേറ് എന്ന സങ്കല്പനമെന്ന് കാണാം. അസൂയാജന്യവും ഐശ്വര്യനാശകവുമായ നോട്ടത്തിനും പ്രശംസയ്ക്കും കൂട്ടായ്മ കല്പിച്ചിട്ടുള്ള പേരാണ് കണ്ണേറ്. ഇങ്ങനെ നോക്കുമ്പോൾ അസൂയയുടെ പ്രത്യക്ഷീകരണങ്ങളായ നോട്ടം, പ്രശംസ എന്നിവയെ തടയുവാനെങ്കിലും കഴിഞ്ഞാൽ കണ്ണേറിനെക്കുറിച്ചുള്ള ആശങ്ക ഒഴിവാക്കാനാകുമെന്ന് വരുന്നു. ഇതിന്റെ ഫലമായിട്ടുള്ളവയാണ് മിക്ക കണ്ണേറ് അനുഷ്ഠാനങ്ങളും. നോക്കു കുത്തികൾ, കോമാളികൾ, കുറ തുടങ്ങിയ പ്രതിരോധ മാർഗങ്ങളിൽ വ്യത്യസ്ത പ്രതീകാത്മക രീതികളിലൂടെ നോട്ടത്തെയും പ്രശംസയെയും തടയുകയാണ് ചെയ്യുന്നത്. ഇത് കണ്ണേറിനെക്കുറിച്ചുള്ള പരമ്പരാഗതങ്ങളും മനസ്സിന്റെ ആഴങ്ങളിൽ കുടികൊള്ളുന്നതുമായ ആശങ്കകളെ ദൂരീകരിക്കുന്നതിന് സഹായകമായിത്തീരുന്നു. ഇങ്ങനെ അസൂയ സൃഷ്ടിക്കുന്ന ഒരു ആശങ്കയും ആ ആശങ്കയെ പ്രതിരോധിക്കുന്നതിനുള്ള തന്ത്രവും ആശങ്ക യാഥാർഥ്യമായി ഭവിച്ചു എന്നു തോന്നിയാൽ ചെയ്യുന്ന പ്രതിവിധി മാർഗങ്ങളും ചേർന്നതാണ് 'കണ്ണേറ്' നാവേറ് എന്ന ഫോക്ലോർ രൂപം. 


</doc>
<doc id="148404" url="https://ml.wikipedia.org/wiki?curid=148404" title="ബോബി-സഞ്ജയ്">
ബോബി-സഞ്ജയ്

മലയാളചലച്ചിത്ര രംഗത്തെ തിരക്കഥാകൃത്തുക്കളാണ് ജ്യേഷ്ഠാനുജന്മാരായ ബോബിയും സഞ്ജയും. 2011-ലെ മികച്ച തിരക്കഥാകൃത്തിനുള്ള കേരളസംസ്ഥാന പുരസ്കാരം ഇവർക്കു ലഭിച്ചു.

ചലച്ചിത്രനടനും നിർമ്മാതാവുമായ പ്രേം പ്രകാശിന്റെ മക്കളാണ് ഇവർ. സിബി മലയിൽ സംവിധാനം ചെയ്ത എന്റെ വീട് അപ്പൂന്റേം എന്ന ചിത്രത്തിലൂടെയാണ് അവർ ചലച്ചിത്രരംഗത്തേക്ക് കടന്നുവരുന്നത്. റോഷൻ ആൻഡ്രൂസ് സംവിധാനം ചെയ്ത നോട്ട്ബുക്ക് ആയിരുന്നു അവർ തിരക്കഥയെഴുതിയ രണ്ടാമത്തെ ചിത്രം. മൂന്നാമത്തെ ചിത്രമായ 2011-ൽ പുറത്തിറങ്ങിയ ട്രാഫിക് വളരെയധികം ജനശ്രദ്ധ നേടി. വ്യത്യസ്തമായ ശൈലിയിലുള്ളതായിരുന്നു ഈ ചിത്രത്തിന്റെ തിരക്കഥ.




</doc>
<doc id="148406" url="https://ml.wikipedia.org/wiki?curid=148406" title="കുറ്റിപ്പുഴ കൃഷ്ണപ്പിള്ള">
കുറ്റിപ്പുഴ കൃഷ്ണപ്പിള്ള

പുരോഗമന മലയാളസാഹിത്യത്തിന്റെ വക്താവും പണ്ഡിതനും യുക്തിവാദിയുമായിരുന്നു കുറ്റിപ്പുഴ കൃഷ്ണപ്പിള്ള (1900 ഓഗസ്റ്റ് 1 - 1971 ഫെബ്രുവരി 11). മലയാളം പ്രൊഫസർ, കേരള സർവകലാശാല സെനറ്റംഗം, കേരള സാഹിത്യ അക്കാദമി അദ്ധ്യക്ഷൻ, യുക്തിവാദിസംഘം നേതാവ് എന്നീ നിലകളിൽ ഇദ്ദേഹം സേവനമനുഷ്ഠിച്ചിട്ടുണ്ട്. മതത്തെ യുക്തിപൂർവ്വം പഠനവിധേയമാക്കിയ ഇദ്ദേഹം മാർക്സിസത്തോട് അനുഭാവം കാണിച്ചു. മലയാളത്തിലും ഇംഗ്ലീഷിലും ഒരുപോലെ അവഗാഹമുണ്ടായിരുന്ന ഇദ്ദേഹം കാൾ മാർക്സിന്റെ "ദാസ് ക്യാപ്പിറ്റൽ", ലെനിന്റെ തിരഞ്ഞെടുത്ത കൃതികൾ എന്നിവ മലയാളത്തിലേക്ക് വിവർത്തനം ചെയ്യുന്നതിന് നേതൃത്വം നൽകി.

എറണാകുളം ജില്ലയിലെ പറവൂർ താലൂക്കിലെ കുറ്റിപ്പുഴയിൽ ഊരുമനയ്ക്കൽ ശങ്കരൻ നമ്പൂതിരി, കുറുങ്ങാട്ട് വീട്ടിൽ ദേവകി അമ്മ എന്നിവരുടെ മകനായി 1900 ഓഗസ്റ്റ് 1-നാണ് കൃഷ്ണപ്പിള്ള ജനിച്ചത്. അയിരൂർ പ്രൈമറി സ്കൂൾ, ആലുവ സെന്റ് മേരീസ് സ്കൂൾ എന്നിവിടങ്ങളിൽ വിദ്യാഭ്യാസം പൂർത്തിയാക്കി. 1928-ൽ മദിരാശി സർവകലാശാലയുടെ വിദ്വാൻ പരീക്ഷ വിജയിച്ച ഇദ്ദേഹം ആലുവ യു.സി. കോളേജിൽ മലയാളം അധ്യാപകനായി ജോലി നോക്കി. 1971 ഫെബ്രുവരി 11-ന് അന്തരിച്ചു.


</doc>
<doc id="148412" url="https://ml.wikipedia.org/wiki?curid=148412" title="ദൈവതിരുമകൾ">
ദൈവതിരുമകൾ

വിക്രം നായകനായി 2011 - ൽ പുറത്തിറങ്ങിയ തമിഴ്ചലച്ചിത്രമാണ് ദൈവതിരുമകൾ. എ.എൽ. വിജയ് ആണ് ചിത്രത്തിന്റെ സംവിധാനം നിർവഹിച്ചിരിക്കുന്നത്. മോഹൻ നടരാജനാണ് ചിത്രത്തിന്റെ നിർമ്മാണം. "അയാം സാം" എന്ന അമേരിക്കൻ ചലച്ചിത്രത്തിന്റെ തമിഴ് ആവിഷ്കരണമാണ് ഈ ചിത്രം. അഞ്ചു വയസിന്റെ മാനസികവളർച്ചയുള്ള കഥാപാത്രത്തെയാണ് വിക്രം ഈ ചിത്രത്തിൽ അവതരിപ്പിക്കുന്നത്.

സംഗീതം : ജി.വി. പ്രകാശ്



</doc>
<doc id="148417" url="https://ml.wikipedia.org/wiki?curid=148417" title="മരമണി">
മരമണി

ക്രൈസ്തവദേവാലയങ്ങളിൽ പെസഹാവ്യാഴം, ദുഃഖവെള്ളി ദിവസങ്ങളിൽ ഉപയോഗിക്കുന്ന തടി കൊണ്ട് നിർമ്മിച്ചിരിക്കുന്ന ഒരു മണിയാണ് മരമണി. ഇവയ്ക്ക് നൂറ്റാണ്ടുകളുടെ പഴക്കവും പാരമ്പര്യവുമുണ്ട്. പതിമൂന്നാം നൂറ്റാണ്ടിൽ വിശുദ്ധ ഫ്രാൻസിസ് അസ്സീസിയാണ് ഇവ ആദ്യമായി അവതരിപ്പിച്ചത്. സാധാരണ ഉപയോഗിക്കുന്ന ഓട്ടുമണികൾക്ക് ദുഃഖഭാവം നൽകുവാൻ സാധിക്കുന്നില്ല എന്നതിനാലാണ് അദ്ദേഹം മരമണികൾക്ക് രൂപം നൽകിയത്. പിന്നീട് പീഢാനുഭവരംഗങ്ങളിലും ഇവ ഉപയോഗിച്ചു തുടങ്ങി. സ്പെയിൻ, പോർച്ചുഗൽ തുടങ്ങിയ രാജ്യങ്ങളിൽ നിന്നുമുള്ള മിഷണറിമാരാണ് കേരളത്തിൽ ഇവ അവതരിപ്പിച്ചത്. വിശുദ്ധ ഫ്രാൻസിസ് സേവ്യറാണ് മരമണി ഭാരതത്തിൽ പ്രചരിപ്പിച്ചത്.


</doc>
<doc id="148419" url="https://ml.wikipedia.org/wiki?curid=148419" title="വേതാളൻ കാവ് മഹാദേവ ക്ഷേത്രം">
വേതാളൻ കാവ് മഹാദേവ ക്ഷേത്രം

ആലപ്പുഴ ജില്ലയിലെ കായംകുളത്തിനടുത്തുള്ള കൃഷ്ണപുരത്താണ് വേതാളൻ കാവ് മഹാദേവ ക്ഷേത്രം. ശിവശക്തിയെ വേതാള രൂപത്തിൽ ആരാധിക്കുന്ന അപൂർവ്വം ക്ഷേത്രങ്ങളിലൊന്നാണിത്. ഓച്ചിറ പരബ്രഹ്മ ക്ഷേത്രത്തിനു ഏകദേശം മൂന്ന് കിലോമീറ്റർ കിഴക്കായി ഈ ക്ഷേത്രം സ്ഥിതി ചെയ്യുന്നു.
എല്ലാ വർഷവും മകര മാസത്തിലെ
അവസാനത്തെ വെള്ളിയാഴ്ച തിരുവുത്സവം 
ആഘോഷിക്കുന്നു.


ദേശീയപാത 47 ൽ ഓച്ചിറയിൽ നിന്നും ചൂനാട് റോഡിലൂടെ കൈരളി ജംഗ്ഷൻ വഴി ക്ഷേത്രത്തിൽ എത്തിച്ചേരാം.

രജി.നം. എ. 282/2003


</doc>
<doc id="148437" url="https://ml.wikipedia.org/wiki?curid=148437" title="അണുകേന്ദ്രോപകരണങ്ങൾ">
അണുകേന്ദ്രോപകരണങ്ങൾ

അണുകേന്ദ്രങ്ങളിൽനിന്നുണ്ടാകുന്ന വികിരണങ്ങളെ (radiations) അളക്കാൻ ഉപയോഗിക്കുന്ന ഭൌതികശാസ്ത്രോപകരണങ്ങളെ അണുകേന്ദ്രോപകരണങ്ങൾ എന്നു പറയുന്നു. α,β,γ- രശ്മികൾ, ന്യൂട്രോണുകൾ തുടങ്ങിയവയാണ് അണുകേന്ദ്രത്തിൽനിന്നുള്ള വികിരണങ്ങൾ. ഒരു നിശ്ചിത സ്ഥാനത്തുള്ള കിരണനം (irradiation), തീവ്രത (intensity), നിശ്ചിത റേഡിയോ ആക്റ്റീവ് സ്രോതസ്സിന്റെ ആക്റ്റിവത (activity), അപക്ഷയം (depletion) തുടങ്ങിയവയാണ് ഈ ഉപകരണങ്ങൾ ഉപയോഗിച്ച് അളക്കുന്നത്. അണുകേന്ദ്രീയ കണങ്ങൾ സഞ്ചരിക്കുന്ന പ്രക്ഷേപപഥങ്ങളുടെ ഛായാചിത്രങ്ങൾ നല്കുന്ന ന്യൂക്ളിയർ എമൽഷൻ, ക്ളൌഡ് ചേംബർ പോലുള്ള ഉപകരണങ്ങളും ഇക്കൂട്ടത്തിൽ ഉൾപ്പെടുന്നു.

അണുകേന്ദ്രോപകരണങ്ങളെ അണുകേന്ദ്രീയ സംസൂചകങ്ങൾ (nuclear detectors) എന്നും വിവരങ്ങൾ വിശ്ളേഷണം ചെയ്യുന്ന വിശ്ളേഷണോപകരണങ്ങൾ എന്നും രണ്ടായി തരംതിരിക്കാം.

അണുകേന്ദ്രീയകണങ്ങൾ ഒരു നിശ്ചിത സ്ഥാനത്തിലൂടെ കടന്നുപോകുമ്പോൾ സംസൂചകങ്ങൾ സൂചന നല്കുകയും അവയുടെ ഏതെങ്കിലും ഗുണത്തെ (ഊർജം, വേഗം തുടങ്ങിയവയെ) അളക്കുകയും ചെയ്യുന്നു. ഇവയുടെ പ്രധാന രൂപങ്ങൾ പട്ടികയിൽ നിന്നും വ്യക്തമാകും. ഒരു കണത്തെ സൂചിപ്പിച്ചു കഴിഞ്ഞാൽ പൊതുവേ, ഇവയ്ക്കെല്ലാം തന്നെ കുറച്ചുസമയത്തേക്ക് പ്രവർത്തനശേഷി ഇല്ലാതായിത്തീരുന്നു. ഇങ്ങനെ തുടരെ വരുന്ന രണ്ടു കണങ്ങളെ വേർതിരിച്ചു സൂചിപ്പിക്കുന്നതിനു വേണ്ടിവരുന്ന അല്പതമകാലാന്തരാള(least interval of time)ത്തിനെ വിഭേദനകാലം (resolution time) എന്നു പറയുന്നു. അണുകേന്ദ്രോപകരണങ്ങളുടെ വിഭേദനകാലം കുറയുന്തോറും പ്രവർത്തനക്ഷമത കൂടുന്നതിനാൽ ഈ ഉപകരണങ്ങളെ വിലയിരുത്തുന്നതിന്, സംവേദകശീലത(sensitivity)യോടൊപ്പം വിഭേദനകാലവും ഒരു മാനദണ്ഡമായിത്തീരുന്നു.

സംസൂചകവർഗങ്ങൾ

വികിരണം (radiation) ഒരു വാതകത്തിൽകൂടി കടന്നുപോകുമ്പോൾ അതിന്റെ പഥത്തിനടുത്തുള്ള തന്മാത്രകളുമായുണ്ടാകുന്ന വിദ്യുത്കാന്തിക പരസ്പരക്രിയ (electro-magnetic interaction) മൂലം തൻമാത്രകളിൽനിന്നും ഇലക്ട്രോണുകൾ സ്വതന്ത്രമാകുന്നു; തൻമൂലം വാതകത്തിന്റെ വൈദ്യുതചാലകത ക്രമാതീതമായി വർധിക്കുന്നു. ഇതാണ് വാതകഗണിത്രങ്ങളുടെ പ്രവർത്തനതത്ത്വം. ഇവയുടെയെല്ലാം അടിസ്ഥാനമാതൃക, അയോണന ചേംബർ (Ionisation chamber) ആണ്. 

എന്നാൽ വാതകത്തിൽക്കൂടി ഒരു വികീർണ കണം (radiation particle) കടന്നുപോകുമ്പോൾ കണത്തിന്റെ ഊർജ്ജത്തെ ആശ്രയിച്ച് ഏതാനും ആവേശിതകണയുഗ്മങ്ങളെ മുൻപറഞ്ഞതുപോലെ ഉണ്ടാക്കുന്നു. അതിനാൽ വൈദ്യുതപ്രവാഹം ഉണ്ടാകുകയും ഈ ആവേശിതകണങ്ങൾ പുനഃസംയോജനം ചെയ്ത് അപ്രത്യക്ഷമാകുമ്പോൾ വൈദ്യുതപ്രവാഹം നിലയ്ക്കുകയും ചെയ്യുന്നു. ഈ സ്പന്ദത്തിന്റെ സ്തരം (level) വികിരണ കണം ഉളവാക്കുന്ന ആവേശിതകണയുഗ്മങ്ങളുടെ എണ്ണത്തിനെ ആശ്രയിച്ചിരിക്കുന്നു.

വാതകഗണിത്രങ്ങളുടെ പ്രധാന പരിമിതി ദീർഘമായ പ്രവർത്തനരഹിതകാലം (10-4 സെ.) ഉണ്ടെന്നതാണ്.

(Cloud Chamber). 

വാതകഗണിത്രങ്ങളുടേതിൽനിന്നും തികച്ചും വിഭിന്നമാണ് ക്ലൗഡ് ചേംബറിന്റെ പ്രവർത്തനം. പേരിന് അന്വർഥമായി, കണങ്ങളുടെ പ്രക്ഷേപപഥങ്ങളിൽ മേഘശകലങ്ങളെ സൃഷ്ടിച്ച് അവയെ ഛായാഗ്രഹണസമർഥമാക്കിത്തീർക്കുന്നു. വിൽസൺ എന്ന ശാസ്ത്രജ്ഞൻ കണ്ടുപിടിച്ച ക്ലൗഡ് ചേംബറിൽ ഒരു അതിപൂരിത വാതകമിശ്രിതത്തെ ഒരു പിസ്റ്റൺ മൂലം പെട്ടെന്നുള്ള വികാസംകൊണ്ട് തണുപ്പിച്ചാണ് ഇതു സാധിക്കുന്നത്. പ്രവർത്തനരഹിതകാലം ദീർഘമായതിനാൽ വിസരണം ഉപയോഗിച്ചുള്ള മറ്റൊരുതരം ക്ലൗഡ് ചേംബറും ഉപയോഗത്തിലുണ്ട്.

(Solid_Liquid counters).

(Scintillation counter). 

വാതകഗണിത്രങ്ങളുടെ സ്ഥാനത്ത് ഇപ്പോൾ പ്രധാനമായി ഉപയോഗിക്കുന്നത് പ്രസ്ഫുരണഗണിത്രം ആണ്. ചില ഖര, ദ്രവ-വസ്തുക്കളിൽക്കൂടി വികിരണം കടന്നുപോകുമ്പോൾ അവയിലുള്ള തൻമാത്രകളിലെ ഇലക്ട്രോണുകൾ ഉത്തേജിപ്പിക്കപ്പെടുകയും തൻമൂലം പ്രകാശകണങ്ങൾ വികിരണം ചെയ്യപ്പെടുകയും ചെയ്യുന്നു എന്നതാണ് ഇവയുടെ പ്രവർത്തനതത്ത്വം. ഈ പ്രകാശകണങ്ങളെ പ്രകാശ ഇലക്ട്രോൺ സംവർധകം (Photo electric multiplier) ഉപയോഗിച്ച് വൈദ്യുതസ്പന്ദങ്ങളാക്കി മാറ്റി ഉപയോഗിക്കുന്നു. പലതരത്തിലുള്ള ക്രിസ്റ്റലുകളും ഫോസ്ഫോറുകളും (ZnS,Kl,മുതലായവ), ആന്ത്രാസീൻ, ചില പ്രത്യേക പ്ലാസ്റ്റിക്കുകൾ തുടങ്ങിയ ജൈവയൌഗികങ്ങളും ഉപയോഗിക്കപ്പെടുന്നുണ്ട്. പ്രവർത്തനലാളിത്യവും വളരെ ചെറിയ വിഭേദനകാലവും (10-9 സെ.) ഇവയുടെ മേൻമ വർധിപ്പിക്കുന്നു.

(Photographic emulsion). 

ആദ്യകാലം മുതല്ക്കുതന്നെ പ്രചാരത്തിലുള്ളതാണ് ഫോട്ടോഗ്രാഫിക് എമൽഷൻ. രജതഹാലൈഡ് ക്രിസ്റ്റലുകളും ജെലാറ്റിനും മറ്റു ചില വസ്തുക്കളുമായുള്ള മിശ്രിതം, അതിൽക്കൂടി കടന്നുപോകുന്ന ആവേശിത കണങ്ങളുടെ സൂചന നല്കുകയും അതേസമയം അവയുടെ പ്രക്ഷേപപഥത്തിന്റെ സ്ഥിരമായ അഭിലേഖങ്ങൾ ഉണ്ടാക്കുകയും ചെയ്യുന്നു. സാധാരണ ഛായാഗ്രഹണത്തിലെന്നപോലെ വ്യക്തീകരണവും (developing) സ്ഥായീകരണവും (fixing) ആവശ്യമാണ്. ഡോസിമീറ്ററുകളിലും ഫിലിം എത്രമാത്രം കറുക്കുന്നു എന്നതിൽനിന്നും വികിരണ തീവ്രത കണക്കാക്കാം. സാധാരണ ഫോട്ടോഗ്രാഫിക് ഏമൽഷനെക്കാൾ കൂടുതൽ സ്ഥൂലതയും (25 മുതൽ 1000μ വരെ) സൂക്ഷ്മചൂർണിതമായ തരികളും ഉള്ള അണുകേന്ദ്രീയ എമൽഷനുകളിൽ ഓരോ കണങ്ങളുടെയും പ്രക്ഷേപപഥങ്ങൾ സൂക്ഷ്മദർശിനി ഉപയോഗിച്ച് പഠനവിധേയമാക്കാവുന്നതാണ്. ഈ പഥങ്ങളുടെ ജ്യാമിതീയ ഗുണങ്ങളിൽനിന്നും കണങ്ങളുടെ ഊർജം, ചാർജ് മുതലായവ കണക്കാക്കപ്പെടുന്നു. എന്നാൽ ഇത്തരം അളവുകൾ എടുക്കാൻവേണ്ടി വ്യക്തീകരണം, സ്ഥായീകരണം മുതലായവ ഉപയോഗപ്പെടുത്തുമ്പോൾ ഇവയുടെ താപനില, ആർദ്രത തുടങ്ങിയവയെ കർശനമായി നിയന്ത്രിക്കേണ്ടതുണ്ട്. അല്ലെങ്കിൽ അളവുകൾ തെറ്റായിത്തീരുമെന്നതാണ് ഇവയുടെ പ്രധാന ന്യൂനത.

(Cherenkov counter). 

ഒരു സുതാര്യ വസ്തുവിലൂടെയുള്ള നൈസർഗികമായ പ്രകാശവേഗത്തെക്കാൾ കൂടുതൽ വേഗത്തിൽ ഒരു ആവേശിതകണം ആ വസ്തുവിൽക്കൂടി സഞ്ചരിക്കുന്നു എന്നിരിക്കട്ടെ. വെള്ളത്തിൽക്കൂടി വളരെവേഗത്തിൽ പോകുന്ന ബോട്ട് ഉത്പാദിപ്പിക്കുന്ന ആഘാതതരംഗങ്ങൾപോലെ ഈ കണം പ്രകാശതരംഗങ്ങളെ ഉത്പാദിപ്പിക്കുന്നു. ഈ പ്രകാശധാര, പഥത്തിനുചുറ്റും ഒരു കോണിന്റെ രൂപത്തിൽ ഒതുങ്ങിയിരിക്കുന്നു. ഈ കോണിന്റെ ആകൃതി കണത്തിന്റെ വേഗത്തെ ആശ്രയിച്ചിരിക്കുന്നതിനാൽ ഈ തത്ത്വം ഉൾക്കൊള്ളുന്ന ഗണിത്രങ്ങൾ ഉപയോഗിച്ച് കണങ്ങളുടെ വേഗം അളക്കാവുന്നതാണ്. വേഗം കുറഞ്ഞ കണങ്ങൾക്ക് ഖരദ്രവങ്ങളും വേഗം കൂടിയവയ്ക്ക് ദ്രാവകങ്ങളും ഉപയോഗിക്കപ്പെടുന്നു.

(Semiconductor counter). 

അർധചാലക ക്രിസ്റ്റലുകളിൽക്കൂടി അണുകേന്ദ്രീയവികിരണങ്ങൾ കടന്നുപോകുമ്പോൾ അവയുടെ വൈദ്യുതചാലകത പെട്ടെന്ന് വർധിക്കുന്നു. അതിനാൽ അർധചാലകങ്ങൾ ഗൈഗർ ഗണിത്രങ്ങളെപ്പോലെ ഉപയോഗിക്കാവുന്നതാണ്. എന്നാൽ കൂടുതൽ ഉപയോഗിക്കുന്തോറും ഇവയുടെ സംവേദനശീലത കുറയുന്നതിനാൽ ഇവ വിരളമായേ ഉപയോഗിക്കാറുള്ളു.

(Bubble chamber).

ഒരു അതിതപ്തദ്രാവകത്തിന്റെ മർദം പെട്ടെന്ന് കുറച്ചാൽ അതിൽ ബാഷ്പീകരണം ആരംഭിക്കുകയും കുമിളകൾ ഉണ്ടാകുകയും ചെയ്യുന്നു. ഈ അവസരത്തിൽ ഏതെങ്കിലും ആവേശിതകണം അതിൽക്കൂടി കടന്നുപോയിട്ടുണ്ടെങ്കിൽ അതിന്റെ പ്രക്ഷേപപഥത്തിൽ ഉടനീളം നേരിയ കുമിളകൾ ഉണ്ടാകുന്നതിനാൽ വ്യക്തമായി ഫോട്ടോഗ്രാഫ് ചെയ്യാവുന്നതാണ്. ദ്രവഹൈഡ്രജൻ, ഫ്രിയോൺ തുടങ്ങിയ ദ്രാവകങ്ങൾ ഇതിന് ഉപയോഗപ്പെടുത്തുന്നു. വളരെ വലിയ ബബിൾ ചേംബറുകൾ (1.83 മീ. വ്യാസം) ഇപ്പോൾ ഉപയോഗത്തിലുണ്ട്. ഒരു കാന്തികമണ്ഡലം കൂടി ഉപയോഗിച്ചാൽ കണങ്ങളുടെ ഊർജം, ദ്രവ്യമാനം, ചാർജ് തുടങ്ങിയ പല ഗുണങ്ങളും കൃത്യമായി അളക്കാവുന്നതാണ്.

(Neutron counter). 

മേല്പറഞ്ഞ ഗണിത്രങ്ങളെല്ലാംതന്നെ, വിദ്യുത്കാന്തിക പരസ്പരക്രിയമൂലം പ്രവർത്തിക്കുന്നതിനാൽ അവയ്ക്ക് ന്യൂട്രോൺ തുടങ്ങിയ അനാവേശിത (neutral) കണങ്ങളുടെ സൂചന നല്കുന്നതിന് പരോക്ഷമായി മാത്രമേ സാധിക്കുകയുള്ളു. തൻമാത്രകളുടെ അണുകേന്ദ്രങ്ങളുമായുള്ള പരസ്പരക്രിയ മൂലം ന്യൂട്രോണുകൾ ജനിപ്പിക്കുന്ന പ്രോട്ടോണുകൾ പോലെയുള്ള ആവേശിതകണങ്ങളെ സൂചിപ്പിച്ചാണ് ഇതു സാധിക്കുന്നത്. ബോറോൺ തുടങ്ങിയ ചില മൂലകങ്ങളുമായി ന്യൂട്രോണുകൾ കൂടുതൽ പ്രതിപ്രവർത്തിക്കുന്നു. അതിനാൽ ബോറോൺ പൂശിയതോ BF3-വാതകം നിറച്ചതോ ആയ അയോണന ചേംബറുകൾ, ആന്ത്രാസീൻ പോലുള്ള പ്രസ്ഫുരണഗണിത്രങ്ങൾ, ചില പ്രത്യേക രാസവസ്തുക്കൾ ഉള്ള എമൽഷനുകൾ തുടങ്ങിയവ ഉപയോഗപ്പെടുന്നു. കൂടാതെ ബബിൾചേംബറുകൾ, ക്ലൗഡ് ചേംബറുകൾ തുടങ്ങിയവയും അനാവേശിതകണങ്ങളുടെ പരോക്ഷമായ സൂചന നല്കുന്നവയാണ്.

(Analysing Instruments). 

മുമ്പു പ്രസ്താവിച്ച മിക്ക സംസൂചകങ്ങളും കണങ്ങളുടെ സൂചന നല്കുന്നത് വൈദ്യുതസ്പന്ദങ്ങളിൽക്കൂടിയാണ്. ഈ സ്പന്ദങ്ങളെ അവയുടെ സ്തരമനുസരിച്ച് തരം തിരിച്ചെണ്ണിയാണ് വികിരണതീവ്രത മുതലായവ അളക്കുന്നതും സ്രോതസ്സുകളുടെ സ്പെക്ട്രം മുതലായവ വരയ്ക്കുന്നതും. ഇതിന്നായി അനേകം ഇലക്ട്രോണികോപകരണങ്ങൾ ഉപയോഗത്തിലുണ്ട്. ഉദാഹരണമായി നിശ്ചിത സീമകൾക്കുള്ളിൽ സ്തരമുള്ള സ്പന്ദങ്ങളുടെ എണ്ണം കണക്കാക്കുന്ന ഉപകരണമാണ് ഏകവാഹിക-സ്പന്ദോച്ച-വിശ്ളേഷകം(Single channel pulse height analyser ). ഇത്തരം പലവിധത്തിലുള്ള ബഹുവാഹിക-സ്പന്ദോച്ച വിശ്ളേഷക(multi channel pulse height analyser)ങ്ങൾ, സ്പെക്ട്രങ്ങൾ വരയ്ക്കുന്നതിന് ഉപയോഗപ്പെടുന്നു. പഠനവിധേയമാക്കപ്പെടുന്ന കണങ്ങളെ കോസ്മിക കിരണ പശ്ചാത്തലത്തിൽനിന്നും വേർതിരിച്ചറിയുന്നതിനും പല വിധത്തിലുള്ള ഇലക്ട്രോണിക പരിപഥങ്ങൾ ഉപയോഗിക്കുന്നു. ആധുനിക ഇലക്ട്രോണിക ഗണിത്രങ്ങളുടെ വിഭേദനകാലം 10-9 സെ. വരെ ആകാവുന്നതാണ്.

ബബിൾ ചേംബർ, ക്ലൗഡ് ചേംബർ, സ്ഫുലിംഗ ചേംബർ, ന്യൂക്ളിയർ എമൽഷൻ എന്നിവ നല്കുന്ന കണപഥചിത്രങ്ങളെ അപഗ്രഥിക്കുന്നതിനും മറ്റും ആധുനിക കംപ്യൂട്ടറുകൾ വളരെ അധികം ഉപയോഗിക്കപ്പെടുന്നു.



</doc>
<doc id="148469" url="https://ml.wikipedia.org/wiki?curid=148469" title="തിംഫു">
തിംഫു

ഭൂട്ടാന്റെ തലസ്ഥാനമാണ് ആ രാജ്യത്തിലെ ഏറ്റവും വലിയ നഗരവും കൂടിയായ തിംഫു (, Dzongkha: ཐིམ་ཕུ་) 

ഭൂട്ടാന്റെ മദ്ധ്യ-പശ്ചിമ ഭാഗത്തായി തിംഫു ജില്ലയിൽ സ്ഥിതി ചെയ്യുന്ന ഈ നഗരം 1961-ലാണ് ഭൂട്ടാന്റെ തലസ്ഥാനമായത്. 2005-ൽ തിംഫു ജില്ലയിലെ ജനസംഖ്യ 98,676 ആയിരുന്നപ്പോൾ തിംഫു നഗരത്തിലെ ജനസംഖ്യ 79,185 ആയിരുന്നു. -ൽ സമുദ്രനിരപ്പിൽനിന്നും നും നുമിടയിലായാണ് ഈ നഗരം സ്ഥിതി ചെയ്യുന്നത്


</doc>
<doc id="148474" url="https://ml.wikipedia.org/wiki?curid=148474" title="മാലി (മാലദ്വീപുകൾ)">
മാലി (മാലദ്വീപുകൾ)

മാലദ്വീപിന്റെ തലസ്ഥാനമാണ് മാലി (ഇംഗ്ലീഷ്: Malé, ദ്വിവേഹി: މާލެ). കാഫു അടോളിന്റെ തെക്ക് ഭാഗത്തായാണ് ഈ നഗരം സ്ഥിതി ചെയ്യുന്നത്. ഈ നഗരത്തിന് മഹൽ എന്നും പേരുണ്ട്.

2006-ൽ ഈ നഗരത്തിലെ ജനസംഖ്യ ഒരു ലക്ഷത്തിലധികമായിരുന്നു.

മാലദ്വീപിലെ സാമ്പത്തിക സിരാകേന്ദ്രമായ ഇവിടെയാണ് മാൽദീവിയൻ എയർലൈൻസിന്റെ ആസ്ഥാനം സ്ഥിതി ചെയ്യുന്നത് .


</doc>
<doc id="148478" url="https://ml.wikipedia.org/wiki?curid=148478" title="ചെണ്ടമേളം">
ചെണ്ടമേളം

വിവിധതരം ചെണ്ടകൾ ചേർത്ത് അവതരിപ്പിക്കുന്ന മേളമാണ് ചെ​ണ്ടമേളം. ചെണ്ടയാണ് പ്രധാനമായും ഉപയോഗിക്കുന്നത്. പാണ്ടിമേളം,പഞ്ചാരിമേളം മുതലായ വകഭേദങ്ങളും ചെണ്ടമേളത്തിനുണ്ട്. കേരളത്തിലെ ക്ഷേത്രങ്ങളിൽ ഉത്സവത്തോടനുബന്ധിച്ച് ഒഴിച്ചുകൂടാനാവാത്ത ഒരു പരിപാടിയാണിത്. കൊമ്പ്, കുഴൽ, ഇലത്താളം മുതലായവ ചെണ്ടയുടെ അകമ്പടിയായി ഉണ്ടാവും. കേരളത്തിൽ മറ്റു പ്രധാനപരിപാടികളുടെ അനുബന്ധമായും ചെണ്ടമേളം അവതരിപ്പിച്ചുകാണാറുണ്ട്.‌


</doc>
<doc id="148479" url="https://ml.wikipedia.org/wiki?curid=148479" title="ചെങ്കല്ല്">
ചെങ്കല്ല്

ലാറ്ററൈറ്റ് എന്ന് ഇംഗ്ലീഷിൽ വിളിക്കുന്ന കായാന്തരിതശിലകളിൽ നിന്നും വെട്ടിയെടുക്കുന്ന ചുവന്ന നിറമുള്ള കല്ലാണ് ചെങ്കല്ല് അഥവാ വെട്ടുകല്ല്. ചില പ്രത്യേകതരം പാറ പ്രദേശങ്ങളിൽ നിന്നാണ് ഇത് വെട്ടിയെടുക്കുന്നത്. ചെങ്കല്ല് ഉപയോഗിക്കുന്നത് പ്രധാനമായും കെട്ടിടങ്ങൾ, ചുറ്റുമതിലുകൾ ഇവയുടെ നിർമ്മാണത്തിനാണ് . കോൺക്രീറ്റ് മേൽക്കൂരയുളള ഇരുനില വീടുകളുടെ ഭാരവാഹകങ്ങളായ ഭിത്തികൾ നിർമ്മിക്കുന്നതിനും കേരളത്തിലെമ്പാടും വെട്ടുകല്ല് ഉപയോഗിച്ചു വരുന്നു. ചെങ്കല്ല് വെട്ടിയെടുക്കുന്ന സ്ഥലങ്ങളാണ് ചെങ്കല്ല് മട അല്ലെങ്കിൽ കപ്പണ (കൽ പണ) എന്നുപറയുന്നത്. മുൻപ് നീളമുള്ള പ്രത്യേകയിനം മഴു ഉപയോഗിച്ച് വെട്ടിയെടുത്തിരുന്ന ചെങ്കല്ല് ഇപ്പോൾ യന്ത്രം ഉപയോഗിച്ചാണ് പ്രധാനമായും വെട്ടിയെടുക്കുന്നത്. വടക്കൻ മലബാറിൽ വ്യാപകമായി ചെങ്കൽ കുന്നുകൾ ഉണ്ട്. കണ്ണൂർ ജില്ലയിലെ ബ്ലാത്തൂർ കേളകം,കല്ല്യാട്,ഊരത്തൂർ,കുറുമാത്തൂർ,ചേപ്പറമ്പ്തുടങ്ങിയ പ്രദേശങ്ങളിൽ നിന്നാണു പ്രധാനമായും ചെങ്കല്ല് ഖനനം നടത്തുന്നത്.ആയിരക്കണക്കിനു അന്യ ദേശ തൊഴിലാളികൾ ഇവിടങ്ങളിൽ പണിയെടുക്കുന്നു.വായു സ്പർശനത്തേത്തുടർന്ന് കൂടുതൽ ഉറപ്പാ നേടുന്ന ലാറ്ററൈറ്റ് ശിലകൾ സിമന്റ് തേക്കാതിരുന്നാലും കാലക്രമത്തിൽ കൂടുതൽ ഉറപ്പുള്ളതായി തീരും.

മടയിൽ നിന്നും വെട്ടിയെടുക്കുന്ന ചെങ്കല്ല് വിണ്ടും മഴുവുപയോഗിച്ച് ചെത്തി മിനുസപ്പെടുത്തിയതിനു ശേഷമാണ് പണികൾക്കുപയോഗിക്കുന്നത്. കിണറിന്റെ അരികുകൾ പോലെ വൃത്താകൃതിയിലുള്ള മതിലുകൾ കെട്ടുന്നതിന് അൽപ്പം ചാപാകൃതിയിലും വെട്ടുകല്ല് ചെത്തിയെടുക്കാറുണ്ട്. തറയിൽ വിരിക്കുന്നതിനും വെട്ടുകല്ല് ഉപയോഗിക്കുന്നുണ്ട്.

കോഴിക്കോട് നഗര മദ്ധ്യത്തിലുള്ള മാനാഞ്ചിറ മൈതാനത്തിന്റെയും , കോട്ടയം നഗര മദ്ധ്യത്തിലുള്ള തിരുനക്കര മൈതാനത്തിന്റെയും നവീകരണത്തിന്റെ ഭാഗമായി നിർമ്മിച്ച ചുറ്റുമതിലുകൾ ചെങ്കല്ല് ഉപയോഗിച്ചുള്ള നിർമ്മാണ രീതിയുടെ മനോഹാരിതക്ക് ഉദാഹരണമാണ്.
1807 ൽ മലബാർ സന്ദർശിച്ച ഹാമിൽട്ടൻ ബുക്കാനൻ ആണ് ഇത്തരം പാറകളെ ലാറ്ററൈറ്റ് ശിലകൾ എന്ന് പേരു നൽകിയത്. അങ്ങാടിപുറത്ത് വച്ചാണ് അദ്ദേഹം ഈ പാറകളുടെ സവിശേഷതകൾ ശ്രദ്ധിച്ചത്.വടക്കൻ കേരളത്തിലെ പുരാതന കോട്ടകളും ക്ഷേത്രങ്ങളും നിർമ്മിച്ചിരിക്കുന്നത് ഇത്തരം കല്ലുകൾ ഉപയോഗിച്ചാണ്
ഇരുമ്പ് അയിർ അധികമായി കാണുന്ന കല്ലുകൾ ചുവപ്പ് നിറത്തോടെയും,അലൂമിനിയം കൂടുതലുള്ളവ വെളുപ്പ് കലർന്ന മഞ്ഞ നിറത്തിലും,മാംഗനീസ് അധികമുള്ളവ കറുപ്പ് കലർന്ന ചുവപ്പ് നിറത്തിലും കാണപ്പെടുന്നു.


</doc>
<doc id="148481" url="https://ml.wikipedia.org/wiki?curid=148481" title="പഞ്ഞി മിഠായി">
പഞ്ഞി മിഠായി

പഞ്ചസാരകൊണ്ട് നിർമ്മിക്കുന്ന സ്പോഞ്ചുപോലുള്ള ഒരു പലഹാരമാണ് കോട്ടൺ കാന്റി അഥവാ പഞ്ഞി മിഠായി. കാന്റി ഫ്ലോസ്, ഫെയറി ഫ്ലോസ് എന്നും ഇതിനുപേരുണ്ട്. പഞ്ചസാര സ്പോഞ്ചുപോലാക്കിയെടുക്കുന്നതുകൊണ്ട് ഇത് കാണാൻ വളരെ വലുതായിരിക്കും. ഉത്സവപ്പറമ്പുകളിലും സർക്കസ് മൈതാനങ്ങളിലും കാർണിവൽ ആഘോഷ സ്ഥലങ്ങളിലുമാണ് ഈ പലഹാരം സ്ഥിരമായി കാണാറുള്ളത്. വിവിധതരം കളറുകൾ ഇതിനെ ആകർഷകമാക്കാനായി ചേർക്കുന്നു. ഒരു കോട്ടൺ കാന്റിയിൽ ഏകദേശം 100 മുതൽ 150 കലോറി ഊർജ്ജം ലഭ്യമായിരിക്കും. 

നിറംചേർത്ത് വിൽക്കുന്ന ബോംബെ മിഠായി (പഞ്ഞി മിഠായി) കേരളത്തിൽ വിൽക്കുന്നത് ഭക്ഷ്യസുരക്ഷാ കമ്മീഷണർ നിരോധിച്ചു. തിരുവനന്തപുരം ശംഖുംമുഖത്ത് നടത്തിയ പരിശോധനയിലാണ് ബോംബെ മിഠായിയിൽ റോഡോ മിൻ-ബി എന്ന നിറം ചേർത്തതായി കണ്ടെത്തിയത്. 


</doc>
<doc id="148482" url="https://ml.wikipedia.org/wiki?curid=148482" title="പി.എം. ആന്റണി">
പി.എം. ആന്റണി

മലയാളത്തിലെ ഒരു നാടകകൃത്തും, നാടകസംവിധായകനും തീയേറ്റർ ആക്ടിവിസ്റ്റുമായിരുന്നു പി.എം. ആന്റണി(1951 – 22 ഡിസംബർ 2011).

ആലപ്പുഴ ജില്ലയിലെ കാഞ്ഞിരംചിറയിൽ 1951 ൽ ജനിച്ചു. അച്ഛൻ: മിഖായേൽ(മാർഷൽ). അമ്മ: മറിയം. വിദ്യാർത്ഥിയായിരിക്കുമ്പോഴേ നാടക പ്രവർത്തനവുമായി ബന്ധപ്പെട്ടു. സ്‌കൂൾ കാലത്ത് സ്വയം നാടകമെഴുതി അവതരിപ്പിച്ച് ശ്രദ്ധേയനായി.ഭാര്യ: ഗ്രേസി. മക്കൾ: അജിത, അനിൽ, ആസാദ്, അനു.

2011 ഡിസംബർ 22-ന് ഹൃദയാഘാതം മൂലം ആലപ്പുഴ ജനറൽ ആസ്പത്രിയിൽ അന്തരിച്ചു.

1980 ൽ ആലപ്പി തീയറ്റേഴ്‌സിനുവേണ്ടി രചിച്ച 'കടലിന്റെ മക്കൾ' എന്ന നാടകം, ആദ്യ പ്രൊഫഷണൽ നാടക മത്സരത്തിൽ മികച്ച അവതരണത്തിനുളള സംസ്ഥാന സർക്കാരിന്റെ പുരസ്‌കാരം നേടി. പീന്നീട് പ്രൊഫഷണൽ നാടകം വിട്ട് അമേച്വർ രംഗത്ത് സജീവമായി. അടിയന്തരാവസ്ഥ കാലത്തിനുശേഷം ജനകീയ സാംസ്‌കാരിക വേദിയുടെ സജീവ പ്രവർത്തകൻ. തുടർന്ന് സംഘടനയുടെ സംസ്ഥാന സമിതി അംഗം. 1980-ൽ നക്‌സലൈറ്റ് ഉൻമൂലനക്കേസിൽ പ്രതിയാക്കപ്പെട്ടതിനെ തുടർന്ന് മൂന്നു വർഷം ഒളിവിലായിരുന്നു. വിചാരണക്കാലത്ത് 'സ്പാർട്ടക്കാസ്' എന്ന നാടകം സംവിധാനം ചെയ്തു. 86 ൽ കസൻ‌ദ്സക്കിസിന്റെ 'ക്രിസ്തുവിന്റെ അന്ത്യപ്രലോഭനം' എന്ന കൃതിയെ ആധാരമാക്കി രചനയും സംവിധാനവും നിർവഹിച്ച 'ക്രിസ്തുവിന്റെ ആറാം തിരുമുറിവ്' എന്ന നാടകം ക്രൈസ്തവ സഭകളുടെ ശക്തമായ പ്രതിഷേധത്തിനു കാരണമാവുകയും അതിനെ തുടർന്ന് സർക്കാർ ഡ്രമാറ്റിക് പെർഫോമൻസ് ആക്റ്റ് പ്രകാരം നാടകം നിരോധിക്കുകയും ചെയ്തു. പിന്നീട് 'സ്വാതന്ത്ര്യം അല്ലെങ്കിൽ മരണം', പുരോഹിത എതിർപ്പിനു പാത്രമായ 'വിശുദ്ധപാപങ്ങൾ' എന്നീ നാടകങ്ങൾ സംവിധാനം ചെയ്തു. 'സ്വാതന്ത്ര്യം അല്ലെങ്കിൽ മരണം' മികച്ച നാടക സംവിധായകനുളള സംസ്ഥാന സർക്കാരിന്റെ അവാർഡ് നേടിക്കൊടുത്തു."സൂര്യകാന്തി തീയറ്റേഴ്സിന്റെ" ബാനറിലാണ് നാടകങ്ങളേറെയും അരങ്ങേറിയത്. 
'ക്രിസ്തുവിന്റെ ആറാം തിരുമുറിവ്' വിവാദമാവുകയും ആവിഷ്‌കാര സ്വാതന്ത്ര്യത്തെപ്പറ്റിയുളള ചർച്ചകൾ കേരളത്തിൽ ആദ്യമായി സജീവമാവുകയും ചെയ്തു. തീവ്ര ഇടതുപക്ഷ നിലപാടുണ്ടായിരുന്ന ആന്റണി കയർ ഫാക്ടറി ഉടമയായിരുന്ന സോമരാജനെ കൊലപ്പെടുത്തിയ കേസിൽ പ്രതിയാക്കി ശിക്ഷിച്ചത് ഏറെ കോളിളക്കമുണ്ടാക്കി. പ്രഥമ വിവര റിപ്പോർട്ടിൽ പ്രതിയല്ലാത്ത ആന്റണിയെ പ്രതിയാക്കിയത് വിവാദമായിരുന്നു. സെഷൻസ് കോടതി വിധിച്ച ആറുമാസം തടവ് ഹൈക്കോടതി ജീവപര്യന്തമായി ഉയർത്തി.പിന്നീട് സംസ്ഥാനത്താകെയുള്ള സാഹിത്യകാരന്മാരുടെ അഭ്യർത്ഥന മാനിച്ച് സർക്കാർ അദ്ദേഹത്തിന് നാലുവർഷത്തിനുശേഷം ഇളവ് അനുവദിച്ച് ജയിൽ മോചിതനാക്കി.തിരുവനന്തപുരം സെൻട്രൽ ജയിലിൽ തടവുകാരനായിരിക്കുമ്പോൾ രചിച്ച 'മണ്ടേലയ്ക്ക് സ്‌നേഹപൂർവം വിന്നി' എന്ന നാടകത്തിന് കേരള സാഹിത്യ അക്കാദമി അവാർഡ്(1992) ലഭിച്ചു. 1993 ൽ ജയിൽ മോചിതനായി. ഹിറ്റ്‌ലർ കഥാപാത്രമാവുന്ന 'വിശുദ്ധ പാപങ്ങൾ', അയ്യങ്കാളി, ഭഗത് സിംഗിനെ കേന്ദ്രമാക്കി 'സ്വാതന്ത്ര്യം അല്ലെങ്കിൽ മരണം', സദ്ദാം ഹുസൈനും അമേരിക്കയുടെ ഇറാഖ് അധിനിവേശവുമൊക്കെ വിഷയമാകുന്ന 'ടെററിസ്റ്റ്', പുന്നപ്ര-വയലാറിനെ ആസ്പദമാക്കി ‘അമേരിക്കൻ മോഡൽ അറബിക്കടലിൽ’ എന്നിങ്ങനെ നിരവധി ശ്രദ്ധേയമായ നാടകങ്ങൾ അവതരിപ്പിച്ചു.

നാടകം നേരിടുന്ന പ്രതിസന്ധിയെ മറികടക്കാൻ ഒരു മൂന്നാം തീയേറ്റർ, എന്ന പുതിയ തീയേറ്റർ സങ്കൽപ്പത്തിന്റെ ഭാഗമായാണ് ആന്റണി സൂര്യകാന്തിയുടെ നേതൃത്ത്വത്തിൽ 2005 നവംബറിൽ ആലപ്പുഴയിൽ നിന്ന് കേരളത്തിലെമ്പാടും 'അരങ്ങിൽ നിന്ന് അടുക്കളയിലേക്ക്' നാടകയാത്ര സംഘടിപ്പിച്ചത്.പ്രസിദ്ധ നാടക പ്രവർത്തകനായ രാമചന്ദ്രൻ മൊകേരി, അരാജകവാദി എന്ന നാടകം ഒറ്റക്ക് അവതരിപ്പിച്ചുകൊണ്ടായിരുന്നു നാടകയാത്ര ഉദ്ഘാടനം ചെയ്തത്. പതിനഞ്ചോളം പേർ സൈക്കിളിൽ സഞ്ചരിച്ച് ആറുമാസം ആയിരത്തിലധികം വേദികളിൽ നാടകങ്ങൾ അവതരിപ്പിച്ചു. ചന്ദ്രദാസൻ, ശശിധരൻ നടുവിൽ, ചാക്കോ ടി. അന്തിക്കാട്, പ്രിയനന്ദനൻ, ടി.വി. സാംബശിവൻ തുടങ്ങി പലരും രചനയും സംവിധാനവും നിർവഹിച്ച വലുതും ചെറുതുമായ എട്ടു നാടകങ്ങൾ ചിട്ടപ്പെടുത്തിയായിരുന്നു യാത്ര. പകൽ നേരങ്ങളിൽ വീട്ടുമുറ്റങ്ങളിൽ, നാട്ടുവഴികളിൽ ചെറിയ നാടകം അവതരിപ്പിച്ചു മുന്നേറി. രാത്രി ഗ്രാമാന്തരീക്ഷത്തിൽ ഒരു മുഴുനീള നാടകം അവതരിപ്പിക്കുന്നു. നാട്ടുകാരിൽ നിന്നു കിട്ടുന്ന ആഹാരവും ചില്ലറ സംഭാവനകളും സ്വീകരിച്ച്, അവർ ഒരുക്കുന്ന സ്ഥലത്ത് ഉറങ്ങി വീണ്ടും സഞ്ചാരം. നവംബറിൽ യാത്ര തുടങ്ങി ആറു മാസത്തിനിടയ്ക്ക് 1037 വേദിയിൽ നാടകം അവതരിപ്പിച്ചു. ഒരൊറ്റ ദിവസം 11 നാടകം വരെ അവതരിപ്പിച്ചു.
നാടകവേദിയുടെ പ്രതിസന്ധി മറികടക്കാൻ പി.എം. ആന്റണി നിർദ്ദേശിച്ച ഒരു തീയേറ്റർ സങ്കൽപ്പമാണ് തീയേറ്റർ ഗറില്ലാസ്. ഈ സങ്കൽപ്പമനുസരിച്ച് നാടകങ്ങളുമായി കാണികളെത്തേടി പോകണം. കെട്ടി ഉയർത്തിയ സ്‌റ്റേജ് ഒഴിവാക്കണം. സംഘാടകർ ക്ഷണിക്കാൻ കാത്തു നിൽക്കരുത്. നാടക അവതരണ സ്ഥലത്ത് രൂപം കൊണ്ടു വരുന്ന സംഘാടകരെ മാത്രം ആശ്രയിക്കണം. നാടക സംഘം തന്നെ അവതരണ സ്ഥലം കണ്ടെത്തുക. ജനങ്ങളെ ആശ്രയിച്ചു മാത്രം നിൽക്കുന്ന ആക്റ്റിവിസ്റ്റുകളായ നാടക പ്രവർത്തകരാണ് ഇന്നത്തെ നാടക വേദിയുടെ ആവശ്യം എന്ന് പി.എം. ആന്റണി കരുതി.ഇവിടെ നാടക പ്രവർത്തകൻ ആക്റ്റിവിസ്റ്റാണ്. അയാൾ നാടകവുമായി ജനങ്ങൾക്കിടയിലേക്ക് ചെല്ലുന്നു. സ്വയം നാടകം സംഘടിപ്പിക്കുന്നു. മറ്റാരെയും കാത്തുനിൽക്കാതെ ജനങ്ങളെ ആശ്രയിച്ച് ജനങ്ങൾക്കിടയിൽ നിന്ന് അവർക്കുവേണ്ടി നാടകം അവതരിപ്പിക്കുന്നു. അവർക്കിടിയിലൂടെ ഗ്രാമങ്ങളിൽ നിന്ന് ഗ്രാമങ്ങളിലേക്ക് സഞ്ചരിക്കുന്നു.



</doc>
<doc id="148483" url="https://ml.wikipedia.org/wiki?curid=148483" title="റാഫി മെക്കാർട്ടിൻ">
റാഫി മെക്കാർട്ടിൻ

മലയാളചലച്ചിത്രരംഗത്തെ സംവിധായക ജോഡികളാണ് റാഫി മെക്കാർട്ടിൻ. സിദ്ദിഖ് - ലാൽ മാരുടെ സഹസംവിധായകരായാണ് അവർ ചലച്ചിത്രരംഗത്തേക്ക് പ്രവേശിക്കുന്നത്. പിന്നീട് രാജസേനൻ സംവിധാനം ചെയ്ത അനിയൻ ബാവ ചേട്ടൻ ബാവ, ആദ്യത്തെ കണ്മണി എന്നീ ചിത്രങ്ങൾക്ക് തിരക്കഥ രചിച്ച ഇവർ, പുതുക്കോട്ടയിലെ പുതുമണവാളൻ എന്ന ചിത്രത്തിലൂടെയാണ് സ്വതന്ത്ര സംവിധായകരാകുന്നത്. ഹാസ്യം പ്രമേയമായ ഇവരുടെ ചിത്രങ്ങളിൽ ഭൂരിഭാഗവും വൻ വിജയം നേടി. റാഫിയുടെ അനുജനായ ഷാഫിയും മലയാളത്തിലെ ഒരു സംവിധായകനാണ്.



</doc>
<doc id="148486" url="https://ml.wikipedia.org/wiki?curid=148486" title="സ്‌റ്റോക്‌ഹോം കൺവെൻഷൻ">
സ്‌റ്റോക്‌ഹോം കൺവെൻഷൻ

പോപ് (Persistent Organic Pollutants) എന്ന അതീവ മാരകമായ രാസപദാർത്ഥങ്ങളുടെ നിരോധനമോ ഉല്പാദനവും ഉപയോഗവും നിയന്ത്രിക്കലോ ലക്ഷ്യമാക്കിയുള്ള ഒരു അന്താരാഷ്ട്ര കരാറാണ് 2001 മെയ് മാസം ഒപ്പുവച്ച സ്റ്റോക്ക്‌ഹോം കൺവെൻഷൻ ഓൺ പെർസിസ്റ്റൻറ് ഓർഗാനിക് പൊല്യൂട്ടൻറ്സ് . ഐക്യരാഷ്ട്ര സംഘടനയുടെ കീഴിൽ, സ്വീഡന്റെ തലസ്ഥാനമായ സ്‌റ്റോക്‌ഹോമിൽ നടന്ന കൺവെൻഷനിൽ രൂപം കൊണ്ട ഈ കരാർ 2004 മേയ് മുതലാണ് നിലവിൽ വന്നത്. സ്‌റ്റോക്‌ഹോം കൺവെൻഷൻ എന്നാണിത് അറിയപ്പെടുന്നത്. ഇന്ത്യയിൽ 2006 ഏപ്രിൽ 13 മുതലാണ് കരാർ നിലവിൽ വന്നത്. ഇതോടെ സ്‌റ്റോക്‌ഹോം കൺവെൻഷൻ തീരുമാനങ്ങൾ അനുസരിക്കാൻ അംഗരാജ്യമെന്ന നിലയിൽ ഇന്ത്യയും ബാധ്യസ്ഥമാണ്.

1970കളിൽ വികസിതരാജ്യങ്ങളിൽ നടപ്പാക്കിയ ആർ സി ആർ എ (Resource Conservation and Recovery Act ) പോലുള്ള പാരിസ്ഥിതിക നിയമങ്ങളുടെ ഫലമായി അപകടകരമായ മാലിന്യങ്ങളുടെ സംസ്കരണച്ചെലവ് ആ രാജ്യങ്ങളിൽ ഭീമമായി വർധിച്ചു. തുടർന്ന് കപ്പൽ മാർഗ്ഗേന ഇവ വികസ്വര രാജ്യങ്ങളിൽ പുറന്തള്ളാനുള്ള നീക്കവുമുണ്ടായി. വാദേശനാണ്യത്തിൻറെ ആവശ്യകത പല വികസ്വര രാജ്യങ്ങളേയും ഇതിലേക്ക് ആകർഷിച്ചതിനാൽ ഇത് ശക്തിപ്പെടുന്നതിന് ഇടയാക്കി.

പെനിസിൽവാനിയയിലെ ഫിലാഡെൽഫിയയിൽനിന്നും ഇൻസിനറേഷൻ എന്ന മാലിന്യ സംസ്കരണ പ്രക്രിയയുടെ ഭാഗമായി ലഭിച്ച 14000 ടൺ വിഷച്ചാരം(toxic ash ) 1986 ഓഗസ്റ്റ് 31 ന് ഖ്യാൻ സീ (Khian Sea ) എന്ന ചരക്കു കപ്പലിൽ കയറ്റുകയും മാലിന്യം കൈകാര്യം ചെയ്തിരുന്ന കമ്പനികൾ ബഹാമാസിലെ ഒരു ദ്വീപിൽ ഇത് പുറന്തള്ളാൻ ശ്രമിക്കുകയും ചെയ്തു. എന്നാൽ ഈ നീക്കം അവിടുത്തെ ഗവൺമെൻറ് തടഞ്ഞതിനെത്തുടർന്ന് നീണ്ട 16 മാസക്കാലം മാലിന്യനിക്ഷേപത്തിനായി മറ്റൊരിടം കണ്ടെത്താൻ ഈ കമ്പനികൾക്ക് കഴിഞ്ഞില്ല. 1988 ജനുവരിയിൽ 4000 ടൺ മാലിന്യം ഗുണമേൻമയുള്ള വളമെന്ന വ്യാജേന ഹെയ്തിതിൽ നിക്ഷേപിച്ചു. ബാക്കിയുള്ള 10000 ടൺ വിഷമാലിന്യങ്ങളും ഇന്ത്യൻ - പസഫിക് സമുദ്രങ്ങളിൽ പറന്തള്ളി. അപകടകരമായ മാലിന്യങ്ങളുടെ വ്യാപാരം സംബന്ധിച്ച അന്താരാഷ്ട്ര ഉടമ്പടിയിലേക്ക് നയിച്ച പ്രധാന സംഭവമാണിത്.

അപകടകരമായ രാസമാലിന്യങ്ങളുടെ രാജ്യാതിർത്തികൾക്കു പുറത്തേക്കുള്ള നീക്കം തടയുക എന്ന ഉദ്ദേശത്തോടെ 1989 മാർച്ച് 22 ന് ഒപ്പുവച്ച ബാസൽ കൺവൻഷൻഎന്നറിയപ്പെടുന്ന ബാസൽ കൺവൻഷൻ ഓൺ ദ കൺട്രോൾ ഓഫ് ട്രാൻസ്ബൗണ്ടറി മൂവ്മെൻറ്സ് ഓഫ് ഹസാർഡസ് വേസ്റ്റ്സ് ആൻഡ് ദെയർ ഡിസ്പോസൽ(Basel Convention on the Control of Transboundary Movements of Hazardous Wastes and Their Disposal) കരാർ ആണ് സ്റ്റോക്ക്‌ഹോം കൺവെൻഷന് പ്രചോദനമായത്. 116 രാജ്യങ്ങൾ സ്വിറ്റ്സർലൻഡിലെ ബാസലിൽ ഒപ്പുവച്ച ഈ കരാറാണ് അന്തർദ്ദേശീയതലത്തിൽ ഇത്തരത്തിൽ പ്രാബല്യത്തിൽ വന്ന ആദ്യ പരിസ്ഥിതി ഉടമ്പടി.

നെതർലൻഡ്സിലെ റോട്ടർഡാമിൽ 1998 സെപ്റ്റംബർ 10 ന് ഒപ്പുവച്ച ശ്രദ്ധേയമായ മറ്റൊരു ഉടമ്പടിയാണ് റോട്ടർഡാം കൺവൻഷൻ (Rotterdam Convention on the Prior Informed Consent Procedure for Certain Hazardous Chemicals and Pesticides in International Trade). അപകടകരമായ രാസവസ്തുക്കളുടെ ഇറക്കുമതിയിൽ കൂട്ടുത്തരവാദിത്വം ഉറപ്പാക്കുന്നതാണിത്. ഇത്തരം വസ്തുക്കൾ സുരക്ഷിതമായി കൈകാര്യം ചെയ്യേണ്ട രീതി സംബന്ധിച്ചും ഏതെങ്കിലും നിരോധനം ഉണ്ടെങ്കിൽ അതിനെക്കുറിച്ചുമെല്ലാമുള്ള വിവരങ്ങളുടെ കൈമാറ്റവും ഈ കരാറിൻറെ ഭാഗമായി നടപ്പാക്കേണ്ടതുണ്ട്.

വിഷകരമായ രാസവസ്തുക്കൾ സൃഷ്ടിക്കുന്ന ഗുരുതരമായ സ്ഥിതിവിശേഷത്തിനെതിരേയുള്ള ആഗോളതലത്തിലുള്ള
ശക്തമായ മുന്നേറ്റമാണ് സ്‌റ്റോക്‌ഹോം കൺവൻഷനിലൂടെ യാഥാർത്ഥ്യമായത്. വ്യാവസായിക - കാർഷിക മേഖലകളിൽ 1960 കളിലും 70 കളിലും രാസവസ്തുക്കളുടേയും കീടനാശിനികളുടേയും ഉപയോഗം വൻതോതിൽ വർധിക്കുകയുണ്ടായി. പോപ് (Persistent Organic Pollutants) എന്ന ഗണത്തിലുൾപ്പെടുന്ന അതീവ മാരകമായ രാസപദാർത്ഥങ്ങളുടെ ചെറിയ അളവിലുള്ള ഉപയോഗം തന്നെ കാൻസർ, നാഡീ വ്യവസ്ഥകളുടെ തകരാറ്, പ്രതിരോധവ്യവസ്ഥയെ ബാധിക്കുന്ന രോഗങ്ങൾ, പ്രത്യുത്പാദനവുമായി ബന്ധപ്പെട്ട തകരാുകൾ, ശിശുക്കളുടേയും കുട്ടികളുടേയും വളർച്ചയെ ദോഷകരമായി ബാധിക്കൽ തുടങ്ങിയവയ്ക്കെല്ലാം കാരണമാകുന്നുതു സംബന്ധിച്ച ധാരാളം തെളിവുകൾ പുറത്തു വന്നത് ആഗോളവ്യാപകമായിത്തന്നെ പോപ് വിഷവസ്തുക്കളിലേക്ക് ശ്രദ്ധയാകർഷിക്കുന്നതിന് ഇടയാക്കി.

1995 മെയിൽ ഐക്യരാഷ്ട്ര സഭ പരിസ്ഥിതി പരിപാടിയുടെ( United Nations Environment Programme-UNEP ) ഭരണസമിതി യോഗം ചേർന്ന് ഇൻറർഗവണ്മെൻറൽ ഫോറം ഓൺ കെമിക്കൽ സൊസൈറ്റി(Intergovernmental Forum on Chemical Society - IFCS), (International Programme on Chemical Safety -IPCS) , (Inter-Organization Programme for the Sound Management of Chemicals-IOMC) എന്നീ അന്താരാഷ്ട്ര സംഘടനകളോട് ഡേർട്ടി ഡസൻ എന്നറിയപ്പെടുന്ന ഏറ്റവും അപകടകാരികളായ 12 പോപ് വിഷവസ്തുക്കളെക്കുറിച്ച് പഠനം നടത്താൻ അഭ്യർത്തിച്ചു. ഇതിനെത്തുടർന്ന് ഇൻറർഗവണ്മെൻറൽ ഫോറം ഓൺ കെമിക്കൽ സൊസൈറ്റിയുടെ അഡ്ഹോക് വർക്കിംഗ് ഗ്രൂപ്പ് (IFCS Ad Hoc Working Group on POPs) മറ്റ് രണ്ട് സംഘടനകളുടെ സഹായത്താൽ മേൽ മാലിന്യകാരികളെക്കുറിച്ച് പഠനം നടത്തി നിയമപരമായി നടപ്പാക്കാൻ ബാദ്ധ്യതയുള്ളതരത്തിൽ അപകടകാരികളായ 12 പോപ് വിഷവസ്തുക്കളുടെ ഉപയോഗവും ഉത്പാദനവും കുറയ്ക്കുന്നതിനായി അന്തർദ്ദേശീയതലത്തിൽ തീരുമാനം കൈക്കൊള്ളേണ്ടതാണെന്ന ശുപാർശ യു.എൻ.ഇ.പി ഗവേണിങ് കൗൺസിലിനും വേൾഡ് ഹെൽത്ത് അസംബ്ലിയ്ക്കും( World Health Assemby- WHA) സമർപ്പിച്ചു. 
1997 ഫെബ്രുവരി 7 ന് യു.എൻ.ഇ.പി ഗവേണിങ് കൗൺസിൽ മേൽ ശുപാർശയുടെ അടിസ്ഥാനത്തിൽ 2000 ത്തോടെ ഏറ്റവും അപകടകാരികളായ 12 പോപ് വിഷവസ്തുക്കളുടെ ഉപയോഗവും ഉത്പാദനവും കുറയ്ക്കുന്നതിനായി അന്തർദ്ദേശീയതലത്തിൽ നിയമപരമായി നടപ്പാക്കാൻ ബാദ്ധ്യതയുള്ള നടപടികൾ ആവിഷ്കരിക്കാനായി ഇൻറർഗവണ്മെൻറൽ നെഗോഷ്യേറ്റിങ് കമ്മിറ്റി (Intergovernmental Negotiating Committee- INC) രൂപീകരിക്കണമെന്ന് യു.എൻ.ഇ.പിയോട് ആവശ്യപ്പെട്ടു. 1997 മെയിൽ വേൾഡ് ഹെൽത്ത് അസംബ്ലിയും (WHA) ഐ.എഫ്.സി.എസിൻറെ ശുപാർശ അംഗീകരിക്കുകയും ലോകാരോഗ്യസംഘടനയോട് ( World Health Organization- WHO) അതുമായി ബന്ധപ്പെട്ട ചർച്ചകളിൽ സജീവമാകണമെന്ന് അഭ്യർത്ഥിക്കുകയും ചെയ്തു.
1998 ജൂൺ മുതൽ 2000 ഡിസംബർ വരെയുള്ള കാലയളവിൽ അഞ്ച് തവണ കരാറിന് രൂപം നൽകാനായി ഐ.എൻ .സി യോഗം ചേരുകയുണ്ടായി. കരാറിൻറെ കരടിന് രൂപം ആയതോടെ 2001 മെയ് 22, 23 തീയതികളിൽ സ്വീഡനിലെ സ്റ്റോക്ഹോമിൽ സമ്മേളിച്ച പ്രതിനിധികൾ പോപ്‌സ് നിർമാർജ്ജനം ലക്ഷ്യമാക്കിയുള്ള നിയമപരമായ അധികാരങ്ങളോടുകൂടിയ ഒരു അന്താരാഷ്ട്ര കരാറായ സ്‌റ്റോക്‌ഹോം കൺവെൻഷന് അന്തിമരൂപം നല്കി.സ്റ്റോക്ക്‌ഹോം കൺവെൻഷൻ ഓൺ പെർസിസ്റ്റൻറ് ഓർഗാനിക് പൊല്യൂട്ടൻറ്സ് എന്ന പേരിൽ 2001 മെയ് 22 ന് അംഗീകരിക്കപ്പെട്ട കരാറിൽ മെയ് 23 സ്റ്റോക്ഹോമിൽ വച്ചും 2001 മോയ് 24 മുതൽ 2002 മെയ് 22 വരെ ന്യൂയോർക്കിലെ യു.എൻ ആസ്ഥാനത്തുമായാണ് ഉടമ്പടിയിൽ ആദ്യഘട്ടത്തിലുള്ള രാജ്യങ്ങൾ ഒപ്പ് വച്ചത് .

ചെറിയ അളവിലുള്ള ഉപയോഗം തന്നെ കാൻസർ, നാഡീ വ്യവസ്ഥകളുടെ തകരാറ്, പ്രതിരോധവ്യവസ്ഥയെ ബാധിക്കുന്ന രോഗങ്ങൾ, പ്രത്യുത്പാദനവുമായി ബന്ധപ്പെട്ട തകരാറുകൾ, ശിശുക്കളുടേയും കുട്ടികളുടേയും വളർച്ചയെ ദോഷകരമായി ബാധിക്കൽ തുടങ്ങിയവയ്ക്കെല്ലാം കാരണമാകുന്ന തരത്തിലുള്ള അതീവ മാരകമായ രാസപദാർത്ഥങ്ങളാണ് പോപ് എന്നറിയപ്പെടുന്ന സ്ഥാവര കാർബണിക മാലിന്യകാരികൾ(Persistent Organic Pollutants). രാസപരമോ(Chemical), ജൈവപരമോ(Biological), പ്രകാശാവശോഷണം(photolysis) വഴിയോ നശിക്കാത്തതിന്റെ ഫലമായി പ്രകൃതിയിൽ ദീർഘകാലം നിലനിൽക്കുന്നതും, ഉപയോഗിക്കുന്ന പ്രദേശത്തുനിന്നും വിവിധ മാർഗ്ഗേന വിദൂര സ്ഥലങ്ങളിൽ എത്തിച്ചേരുന്നതും(Long-range transport), മനുഷ്യനുൾപ്പെടെയുള്ള ജന്തുക്കളുടെ കലകളിൽ ജൈവസാന്ദ്രീകരണത്തിന്(bioaccumulation) വിധേയമാകുന്നതും, ഭക്ഷ്യശൃംഖലകളിൽ(Food Chains) ജൈവആവർധനം( biomagnification) സംഭവിക്കുന്നതും നമ്മുടെ ആരോഗ്യത്തിനും പ്രകൃതിക്കും ഗുരുതരമായ ദോഷഫലങ്ങൾ ഉളവാക്കുന്നതുമായ കാർബണിക സംയുക്തങ്ങളെന്ന്( Organic Compounds) ഇവയെ നിർവ്വചിക്കാം.
കരാറിൽ ഭാഗഭാക്കാനുള്ള ആദ്യ നടപടി സ്റ്റോക്‌ഹോം കൺവെൻഷനിൽ 'പാർട്ടി'യാവാൻ സ്വമേധയാ തയ്യാറായിക്കൊണ്ടുള്ള പ്രസ്താവനയിൽ ഒപ്പ് വയ്ക്കലാണ്. തുടർന്ന് സ്റ്റോക്‌ഹോം കൺവെൻഷന് ആ രാജ്യത്ത് അംഗീകാരം ലഭിക്കുന്നതോടെ 'പാർട്ടി' എന്ന പദവി ലഭിക്കുന്നു. 
2001 മെയ് 23 ന് കരാറിൽ വിവിധരാജ്യങ്ങൾ ഒപ്പ് വയ്ക്കാനാരംഭിച്ചെങ്കിലും 2004 മെയ് 17-നാണ് പ്രാബല്യത്തിലായത്.
ആ സമയത്ത് 146 രാജ്യങ്ങൾ 'പാർട്ടികൾ(parties)' എന്ന നിലയിലും 152 ഒപ്പ് വച്ചവരെന്നനിലയ്ക്കും (Signatories) സ്റ്റോക്‌ഹോം കൺവെൻഷനിൽ പങ്കാളികളായിരുന്നു . 2005-ലാണ് ഇന്ത്യൻ പാർലമെന്റ് സ്റ്റോക്‌ഹോം കൺവെൻഷനിൽ 'പാർട്ടി'യാവാൻ രാജ്യത്തിന് അനുമതി നൽകുന്നത്. തുടർന്ന് 2006 ഏപ്രിൽ 13 കരാർ ഇന്ത്യയിലും പ്രാബല്യത്തിലായി.


</doc>
<doc id="148501" url="https://ml.wikipedia.org/wiki?curid=148501" title="സേവനാഴി">
സേവനാഴി

ഒരു അടുക്കള ഉപകരണം ആണ് സേവനാഴി. തമിഴ്‌ ഭക്ഷണമായ സേവൈ ഉണ്ടാക്കുവാൻ ഉപയോഗിക്കുന്നു. നാഴി എന്ന തമിഴ് വാക്കിന് കുഴൽ എന്നും അർഥം ഉണ്ട്. സേവൈ ഉണ്ടാക്കുവാൻ ഉപയോഗിക്കുന്ന കുഴൽ എന്ന അർത്ഥത്തിലാണ് ഈ ഉപകരണത്തിന് സേവനാഴി എന്ന പേര് ലഭിച്ചത്. കേരളത്തിൽ പ്രധാനമായും ഇടിയപ്പം എന്ന പലഹാരം ഉണ്ടാക്കാൻ ആണു ഇതു ഉപയോഗിക്കുന്നത്. ഇടിയപ്പത്തിനു ചില നാട്ടിൽ നൂൽപ്പുട്ട് എന്നും പറയാറുണ്ട്.ആദ്യ കാലത്ത് തടി കൊണ്ടുള്ളവയാണ് ഉപയോഗിച്ചിരുന്നത്. അലുമിനിയം കൊണ്ടോ ഓട് എന്ന ലോഹസങ്കരം കൊണ്ടോ ഉള്ള സേവനാഴികൾ ലഭ്യമാണ്.

ഇതിനു രണ്ട് ഭാഗങ്ങൾ ഉണ്ട്. നാഴിയുടെ രൂപത്തിൽ അടിഭാഗത്തു ചെറിയ ചെറിയ ദ്വാരങ്ങൾ ഉള്ള ഒരു പാത്രവും അതിലേക്കു ഇറക്കാൻ കഴിയുന്ന മറ്റൊരു ഭാഗവും. നാഴിയുടെ രൂപത്തിലുള്ള പാത്രത്തിലേക്കു കുഴച്ച മാവു നിറച്ച് മറ്റേ ഭാഗം കൊണ്ട് അമർത്തുമ്പോൾ ദ്വാരങ്ങളിലൂടെ നൂൽ രൂപത്തിൽ അതു വെളിയിൽ വരുന്നു. ദ്വാരമുള്ള പാളി നീക്കം ചെയ്യാവുന്ന വിധത്തിൽ ഉള്ളതാണ്. ഇതിന് അച്ച് അല്ലെങ്കിൽ ചില്ല് എന്നു പറയുന്നു. അച്ചുകളിലെ ദ്വാരത്തിന്റെ വലിപ്പത്തിനും രൂപത്തിനും അനുസരിച്ചു മുറുക്ക് (നുറുക്ക്), മധുരസേവ, പക്കാവട മുതലായ പലഹാരങ്ങൾ ഉണ്ടാക്കാൻ കഴിയും.


</doc>
<doc id="148503" url="https://ml.wikipedia.org/wiki?curid=148503" title="അണുഗവേഷണം ഭാരതത്തിൽ">
അണുഗവേഷണം ഭാരതത്തിൽ

അണുകേന്ദ്രത്തിലെ പ്രോട്ടോൺ, ന്യൂട്രോൺ തുടങ്ങിയ ഘടകങ്ങളെ തമ്മിൽ കൂട്ടിയിണക്കുന്ന ശക്തികളെക്കുറിച്ചുള്ള പഠനമാണ് അണുഗവേഷണത്തിൽ പ്രധാനമായും നടക്കുന്നത്. മറ്റു പല രാഷ്ട്രങ്ങളിലും എന്നപോലെ ഇന്ത്യയിലും അണുഗവേഷണവും ബന്ധപ്പെട്ട എല്ലാ വിഷയങ്ങളും കൈകാര്യം ചെയ്യുന്നത് (Atomic Energy Commission) ചുമതലയിലാണ്.

ഇന്ത്യൻ അണുശക്തി കമ്മീഷൻ രൂപവത്കൃതമായത് 1948-ൽ ആണെങ്കിലും അതിനുമുമ്പുതന്നെ അണുഗവേഷണപ്രവർത്തനങ്ങൾ ഇവിടെ തുടങ്ങിയിരുന്നു. വിദ്യുച്ഛക്തി ഉത്പാദനത്തിനും സമാധാനപരമായ ആവശ്യങ്ങൾക്കും അണുശക്തി പ്രയോജനപ്പെടുത്തുകയെന്ന ലക്ഷ്യമാണ് ഭാരതത്തിലെ പ്രവർത്തനങ്ങൾക്കുള്ളത്.

ഡൊറാബ് ടാറ്റാ ട്രസ്റ്റും അന്നത്തെ ബോംബേ ഗവൺമെന്റും ചേർന്നാണ് മുംബൈയിലെ കൊളാബയിൽ, 1945-ൽ ടാറ്റാ മൌലിക ഗവേഷണാലയം (T.I.F.R: Tata Institute of Fundamental Research) സ്ഥാപിച്ചത്.

1948 ഏപ്രിൽ 15-ന് എച്ച്. ജെ. ഭാഭാ അധ്യക്ഷനും എസ്.എസ്. ഭട്നഗർ അംഗകാര്യദർശിയും കെ.എസ്.കൃഷ്ണൻ അംഗവും ആയിട്ടുള്ള ആദ്യത്തെ അണുശക്തി കമ്മീഷൻ ഇന്ത്യാഗവൺമെന്റ് സംഘടിപ്പിച്ചു.

ഇന്ത്യൻ അണുശക്തി കമ്മീഷൻ ആദ്യകാലത്ത് ശാസ്ത്ര ഗവേഷണവകുപ്പിന്റെ ഒരു ഉപദേശകസമിതിയായിട്ടാണ് പ്രവർത്തിച്ചിരുന്നത്. 1954 ആഗസ്റ്റ് 1-ന് അണുശക്തി വകുപ്പ് രൂപവത്കൃതമായി. ഈ വകുപ്പിന്റെ സെക്രട്ടറി കമ്മീഷന്റെ അധ്യക്ഷൻ തന്നെ ആണ്. ആരംഭം മുതൽ ഇതു പ്രധാനമന്ത്രിയുടെ കീഴിലാണ് പ്രവർത്തിക്കുന്നത്. അണുശക്തിവകുപ്പിന്റെ കീഴിൽ ഇപ്പോൾ അണുഗവേഷണത്തിൽ ഏർപ്പെട്ടിരിക്കുന്നവയും ബന്ധപ്പെട്ട വിഷയങ്ങൾ കൈകാര്യം ചെയ്യുന്നവയുമായ നിരവധി സ്ഥാപനങ്ങളുണ്ട്.

സർ ഡൊറാബ് ടാറ്റാ ട്രസ്റ്റും ബോംബെ ഗവൺമെന്റും ചേർന്ന് 1945-ൽ സ്ഥാപിച്ചതാണ് ഈ സ്ഥാപനം. പിന്നീടാണ് ഇന്ത്യാ ഗവൺമെന്റ് ഇതിന്റെ ഭരണത്തിൽ പങ്കാളിയായത്. ഗണിതശാസ്ത്രം, ഭൌതികശാസ്ത്രം എന്നീ രണ്ടു വിഭാഗങ്ങളായിട്ടാണ് ഇവിടത്തെ പ്രവർത്തനം നടക്കുന്നത്. 

B.A.R.C.

ഇന്ത്യയിലെ അണുഗവേഷണപഠനങ്ങളുടെ സിരാകേന്ദ്രമാണ് ഈ സ്ഥാപനം. വികസിച്ചുവരുന്ന അണുശക്തി പരിപാടികളുടെ ആവശ്യാനുസരണം അനുദിനം വളരുന്ന ഒന്നാണിത്. 1954-ൽ ട്രോംബെ അണുശക്തികേന്ദ്രം എന്ന പേരിലാണ് ഈ സ്ഥാപനം ആരംഭിച്ചത്. മുംബൈ നഗരത്തിലെ ട്രോംബെ കടൽത്തീരത്ത് സ്ഥിതിചെയ്യുന്ന ഈ സ്ഥാപനം, ഡോ. ഭാഭയുടെ മരണശേഷം അദ്ദേഹത്തിന്റെ സ്മരണയെ മാനിച്ചുകൊണ്ട് ഭാഭാ അണുശക്തി ഗവേഷണാലയം (Bhaba Atomic Research Center) എന്ന് പുനർനാമകരണം ചെയ്യപ്പെട്ടു.

എന്നിവയാണ്. ഇവിടത്തെ പ്രധാന വകുപ്പുകൾ.

ഇവിടെ അപ്സര, സൈറസ്, സെർലീന, പൂർണിമ, ധ്രുവ എന്നീ റിയാക്റ്ററുകൾ ഉണ്ട്. 

ഒരു ഗവേഷണാലയം എന്ന നിലയിൽ നിരവധി സർവകലാശാലകളുടെ അംഗീകാരം ഈ സ്ഥാപനത്തിനുണ്ട്. അടുത്തകാലത്ത് ഈ സ്ഥാപനം ഒരു കല്പിതസർവകലാശാലയായി പ്രഖ്യാപിക്കപ്പെട്ടു.

കൊൽക്കത്തയിൽ പ്രവർത്തിക്കുന്ന ഈ സ്ഥാപനം അണുശക്തിപഠനങ്ങൾ നടത്തുവാനുള്ള മികച്ച കേന്ദ്രമാണ്. അണു റിയാക്റ്റർ ഒഴികെ അണുശക്തിഗവേഷണത്തിനാവശ്യമായ മിക്ക ഉപകരണങ്ങളും ഇവിടെയുണ്ട്. സൈക്ളോട്രോൺ (Cyclotron), സ്ഥിര വൈദ്യുത ത്വരിത്രം (Static Electrical Accelerator), അണുകേന്ദ്രരസതന്ത്രം (Nuclear Chemistry), ഖരാവസ്ഥാഭൌതികം (Solid State Physics) തുടങ്ങിയ വ്യത്യസ്ത വകുപ്പുകളിലായിട്ടാണ് ഇവിടെയും പ്രവർത്തനം നടത്തുന്നത്. മൌലികപഠനങ്ങൾക്ക് ഇവിടെ പ്രാധാന്യം കൊടുത്തിരിക്കുന്നു.

മുംബൈയിലെ ടാറ്റാ സ്മാരക ആശുപത്രിയും ഇന്ത്യൻ ക്യാൻസർ ഗവേഷണകേന്ദ്രവും യോജിപ്പിച്ച് (1967) രൂപം കൊടുത്തതാണ് ഈ സ്ഥാപനം. അർബുദരോഗത്തെയും ചികിത്സയെയും പറ്റി പഠനം നടത്തുന്നതിനും ഭിഷഗ്വരൻമാർക്കും സാങ്കേതികജോലിക്കാർക്കും പരിശീലനം നൽകുന്നതിനും വേണ്ടിയാണ് ഇതു സ്ഥാപിച്ചിരിക്കുന്നത്. റേഡിയേഷൻ ചികിത്സയുടെ (Radiation Treatment) പ്രാധാന്യം കണക്കാക്കിയാണ് ഈ കേന്ദ്രത്തെ അണുശക്തിവകുപ്പിന്റെ കീഴിൽ സംഘടിപ്പിച്ചിരിക്കുന്നത്.

Raja Ramanna Center for Advanced Technology

ഗവേഷണത്തിൽ മാത്രമല്ല, സാങ്കേതിക വിദ്യയിലും അണുശക്തി പ്രയോജനപ്പെടുത്താം. ഇതിനായി 1984-ൽ ഇൻഡോറിൽ ആരംഭിച്ച സ്ഥാപനമാണ് സെന്റർ ഫോർ അഡ്വാൻസ്ഡ് ടെക്നോളജി. ഇവിടെ സാങ്കേതിക മേന്മയുള്ള ത്വരിതങ്ങളും ഉന്നത ഊർജ്ജ ലേസറുകളും ഉത്പാദിപ്പിക്കുന്നു. ലേസർ എന്നത് തീവ്രതയേറിയ പ്രകാശരശ്മിയാണ്. ഇതിന് താപത്തെ ഉത്പാദിപ്പിക്കുവാൻ കഴിയും. ലേസറുപയോഗിച്ച് ശസ്ത്രക്രിയ കൂടാതെ തന്നെ ശരീരത്തിലെ അനാവശ്യ കലകളെ നശിപ്പിക്കുവാൻ കഴിയും. തിമിരരോഗ നിവാരണത്തിന് ലേസർ ഉപയോഗിച്ചു വരുന്നു. സെന്റർ ഫോർ അഡ്വാൻസ്ഡ് ടെക്നോളജിയിൽ NDYAG ലേസർ, കാർബൺ ഡൈ ഓക്സൈഡ് ലേസർ ഇവ നിർമിച്ചിട്ടുണ്ട്. ലേസറുപയോഗിച്ച് ഫൈബറുകളെ തമ്മിൽ യോജിപ്പിക്കാൻ കഴിയും. ഫൈബറുകൾ ദൂരവിക്ഷേപണത്തിന് ഉപയോഗിക്കുന്നു.

Variable Energy Cyclotron Center

കൊൽക്കത്തയിൽ പ്രവർത്തിക്കുന്ന ഈ സ്ഥാപനം അണുശക്തി പഠനങ്ങൾ നടത്തുവാനുള്ള മികച്ച കേന്ദ്രമാണ്. അണുറിയാക്ടർ ഒഴികെ അണുഗവേഷണത്തിനാവശ്യമായ മിക്ക ഉപകരണങ്ങളും ഇവിടെയുണ്ട്. അസ്ഥിര ഊർജ്ജ ത്വരിതം , സ്ഥിര വൈദ്യുത ത്വരിതം (Variable Energy Cyclotrone) എന്നിവ ഇവിടെ സ്ഥാപിച്ചിട്ടുണ്ട്. അണുകേന്ദ്ര രസതന്ത്രം (Nuclear Chemistry), ഖരാവസ്ഥാ ഭൌതികം (Solid state physics) തുടങ്ങിയ മൌലിക പഠനങ്ങൾക്ക് ഇവിടെ പ്രാധാന്യം നൽകിയിരിക്കുന്നു. ഈ സ്ഥാപനവും സാഹാ അണുകേന്ദ്ര ഭൌതികസ്ഥാപനവും ഒരേ പരിസരത്ത് സ്ഥിതി ചെയ്യുന്നു.

Atomatic Minerals Directorate

അണുശക്തി നിർമ്മാണത്തിനുതകുന്ന ഖനിജങ്ങൾ കണ്ടെത്തൽ, ഖനികളുടെ വികസനം തുടങ്ങിയ എല്ലാ പ്രവർത്തനങ്ങളും ദേശീയതലത്തിൽ നിർവഹിക്കുന്ന സ്ഥാപനമാണിത്. യുറേനിയവും തോറിയവുമാണ്.

അണുശക്തി ഉത്പാദനത്തിനാവശ്യമായ ഖനിജങ്ങൾ. കേരളത്തിലെ മോണോസൈറ്റ് മണലിൽ തോറിയം ഉള്ളതായി നേരത്തെ അറിവുണ്ടായിരുന്നു. എന്നാൽ അണു ഖനിജ വകുപ്പിന്റെ ശ്രമഫലമായിട്ടാണ് ബീഹാറിന്റെയും ബംഗാളിന്റെയും അതിർത്തിയിലും ബീഹാറിലും തോറിയം ഉള്ളതായി കണ്ടുപിടിക്കപ്പെട്ടത്. കൂടാതെ ഒറീസ്സയിലും തമിഴ്നാട്ടിലും മോണോസൈറ്റ് നിക്ഷേപങ്ങൾ കണ്ടുപിടിച്ചു. ജാദുഗുഡ (ബീഹാർ), റാവാ (ജാർഘണ്ട്), മിർസാപൂർ (ഉത്തർപ്രദേശ്), പാമീർപൂർ, ഝാൻസി, പന്ന (മധ്യപ്രദേശ്), സർഗുജ (ഛത്തീസ്ഗഡ്), ഛത്രർപൂർ (ഒറീസ്സ), സേലം (തമിഴ്നാട്) തുടങ്ങിയ സ്ഥലങ്ങളിൽ യുറേനിയത്തിനു വേണ്ടിയുള്ള അന്വേഷണങ്ങൾ നടത്തിയിട്ടുണ്ട്. ഈ അന്വേഷണങ്ങളുടെ ഫലമായി ഇന്ത്യയിൽ യുറേനിയം നിക്ഷേപത്തിന്റെ അളവ് 86,000 ടൺ ആയി കണക്കാക്കപ്പെട്ടിരിക്കുന്നു. തോറിയം നിക്ഷേപത്തിന്റെ അളവ് 7.5 മില്യൺ ടൺ ആയി നിജപ്പെടുത്തിയിരിക്കുന്നു.

അണുശക്തി ഉത്പാദന പ്രക്രിയയിൽ ആവശ്യമായി വരുന്ന സിർകോണിയം, മോളിബ്ഡിനം, ബെറിലിയം, കൊളംബിയം, ടൻടാലം തുടങ്ങിയ ലോഹങ്ങളുടെ ഖനിജങ്ങൾ കണ്ടെത്താൻ വേണ്ടിയും ഈ വിഭാഗം അന്വേഷണങ്ങൾ നടത്താറുണ്ട്.

Industrial Organisations

മർദിത ഘനജല റിയാക്ടറുകളിൽ മന്ദീകാരിയായും ശീതീകാരിയായും ഘനജലം ഉപയോഗിക്കുന്നു. ഈ റിയാക്ടറുകളുടെ നിർമ്മാണത്തിനും പ്രവർത്തനങ്ങൾ നടത്തുന്നതിനുമുള്ള സംഘടനയാണ് ഘനജലവകുപ്പ്. ഈ സംഘടന ബറോഡ, തൂത്തുക്കുടി, കോട്ട, മൺഗുരു, ഹസീഡ, ഝാർഖണ്ഡ് എന്നീ സ്ഥലങ്ങളിൽ ഘന ജലം ഉത്പാദിപ്പിക്കുന്നു. അമോണിയ-അമോണിയം ഹൈഡ്രോക്സൈഡ് വ്യാപന പ്രക്രിയയിൽ ഘനഹൈഡ്രജന്റെ ഗാഢത അമോണിയം ഹൈഡ്രോക്സൈഡിൽ വർധിക്കുന്നു. ഈ അമോണിയം ഹൈഡ്രോക്സൈഡിൽ നിന്നും ഘന ഹൈഡ്രജൻ ഉത്പാദിപ്പിക്കുന്നു. അമോണിയ, അമോണിയം ഹൈഡ്രോക്സൈഡ് എന്നിവ വളനിർമ്മാണത്തിന് ഉപയോഗിക്കുന്നു. അതിനാൽ ഘനജല ഉത്പാദനശാലകളോടനുബന്ധിച്ച് രാസവളനിർമ്മാണശാലകളും സ്ഥാപിച്ചിട്ടുണ്ട്. ഇതിൽ നിന്നു വ്യത്യസ്തമായി കോട്ടയിൽ ഹൈഡ്രജൻ സൾഫൈഡിൽ നിന്നാണ് ഘനജലം ഉത്പാദിപ്പിക്കുന്നത്.

ഇന്ത്യൻ റിയാക്ടറുകളുടെ പ്രവർത്തനിനാവശ്യമായ സിർക്കോണിയം, യുറേനിയംഓക്സൈഡ് ഇവ കൂടാതെ യുറേനിയം കോൺസൺട്രേറ്റിൽ നിന്നും യുറേനിയം ലോഹവും, യുറേനിയം ഓക്സൈഡ്, ന്യൂക്ളിയർ ഫ്യൂവൽ എന്നിവയും നിർമ്മിക്കുന്നത് ന്യൂക്ളിയർ ഫ്യൂവൽ കോർപറേഷൻ (NFC) ആണ്.

ഗവേഷണം, കൃഷി, രോഗനിവാരണം ഇവയ്ക്കായി റേഡിയോ ഐസോടോപ്പുകൾ ഉപയോഗിക്കുന്നു. ഇന്ത്യയിൽ റേഡിയോ ഐസോടോപ്പുകളുടെ വിതരണം സാധ്യമാക്കുന്നത് മുംബൈയിൽ സ്ഥാപിച്ചിട്ടുള്ള ബോർഡ് ഒഫ് റേഡിയേഷൻ ആൻഡ് ഐസോടോപ്പ് ടെക്നോളജി എന്ന സ്ഥാപനമാണ്.

Public Sector Undertaking

യുറേനിയം കോൺസൺട്രേറ്റ് നിർമ്മാണത്തിനാവശ്യമായ യുറേനിയം അയിര് ഖനനം ചെയ്തെടുക്കുകയും ശുദ്ധീകരിക്കുകയും ചെയ്യുന്നത് യുറേനിയം കോർപറേഷൻ ഒഫ് ഇന്ത്യയാണ് (UCI). ഇതിന്റെ കീഴിൽ നാല് ഖനികളുണ്ട്. ജാദുഗുഡ, ബാട്ടിൻ, നോർവാപഹാർ, തുറാംഗിഗ് എന്നിവയാണവ.

മോണസൈറ്റ്, ഇൽമനൈറ്റ്, റൂട്ടെയിൽ, സിർകോൺ, സിലിമിനൈറ്റ്, ഗാർനെറ്റ് എന്നിവയുടെ ഖനനം നടത്തുന്ന സ്ഥാപനമാണ് ഇന്ത്യൻ റെയർ എർത്ത് ലിമിറ്റഡ് (IRE). കേരളത്തിലെ ചവറയും, തമിഴ്നാട്ടിലെ മണവാളക്കുറിച്ചിയും, ഒറീസ്സയിലെ ഛത്രപുരയുമാണ് പ്രധാന ഖനനപ്രദേശങ്ങൾ. മോണസൈറ്റാണ് യുറേനിയത്തിന്റെയും തോറിയത്തിന്റെയും ഉറവിടം. 0.1-0.3 ശ.മാ. യുറേനിയം ഓക്സൈഡും, 8-10 ശ.മാ. തോറിയം ഓക്സൈഡും 60-70 ശ.മാ. റയർ എർത്തു ഓക്സൈഡും ശേഷിച്ച ഭാഗം ഫോസ്ഫേറ്റും അടങ്ങിയതാണ് മോണസൈറ്റ്.

റിയാക്ടറുകളുടെ രൂപരേഖ വരയ്ക്കുക, നിർമ്മാണ പ്രവർത്തനങ്ങൾ നടത്തുക എന്നിവ ചെയ്യുന്ന പൊതുമേഖലാ സ്ഥാപനമാണ് ന്യൂക്ളിയാർ പവർ കോർപറേഷൻ ഒഫ് ഇന്ത്യ (NPCIL). ഇതിന്റെ കീഴിൽ പതിനാല് റിയാക്ടറുകൾ പ്രവർത്തിക്കുന്നു. ഇവയുടെ ആകെ ഉത്പാദനശേഷി 2770ആം ആണ്. പതിനാലു റിയാക്ടറുകളിൽ രണ്ടെണ്ണം തിളജല റിയാക്ടറുകളും ശേഷിച്ചവ ദ്രുതമർദ ഘനജല റിയാക്ടറുമാണ്. 

ഇന്ത്യയിൽ വിദ്യുച്ഛക്തി ഉത്പാദനത്തിന് ജലവൈദ്യുത പദ്ധതികളെയും കല്ക്കരികൊണ്ടു പ്രവർത്തിക്കുന്ന മറ്റു പദ്ധതികളെയും ആണ് പ്രധാനമായും ആശ്രയിച്ചിരുന്നത്. പല കാരണങ്ങളാലും അണുശക്തിയിൽനിന്നുള്ള വിദ്യുച്ഛക്ത്യുത്പാദനം ഇന്ത്യയ്ക്കു യോജിച്ചതാണെന്നു കണ്ടതിനാൽ വിപുലമായ ഒരു അണുശക്തി പരിപാടി ആസൂത്രണം ചെയ്യപ്പെട്ടിരിക്കുന്നു. ഇതിനുള്ള ഉത്പ്രേരകങ്ങൾ ഇവയാണ്:


ഇന്ത്യയിലെ ആദ്യത്തെ അണുശക്തി നിലയമായ താരാപൂർ അണുശക്തി നിലയം അമേരിക്കയിലെ ജനറൽ ഇലക്ട്രിക് കമ്പനി(G.C.E)യുടെ ചുമതലയിൽ സ്ഥാപിതമായി. ഇവിടെ ഒരു പരീക്ഷണം എന്ന നിലയിൽ 1969 ഏപ്രിൽ 1-നു വിദ്യച്ഛക്ത്യുത്പാദനം ആരംഭിച്ചു. ഇവിടെ ഉത്പാദിപ്പിക്കുന്ന വിദ്യുച്ഛക്തി മഹാരാഷ്ട്രയിലെയും ഗുറാത്തിലെയും ആവശ്യത്തിനായി വിനിയോഗിക്കുന്നു. 380 മെഗാവാട്ട് ശക്തി ഉത്പാദിപ്പിക്കാൻ ഈ സ്റ്റേഷനു കഴിയുന്നു.

1969 ഓഗസ്റ്റ് 2-ന് ആണ് ഇത് പൂർണമായി പ്രവർത്തനം തുടങ്ങിയത്. സംപുഷ്ട യുറേനിയം ഉപയോഗിക്കുന്ന ഇവിടത്തെ റിയാക്റ്ററുകളുടെ ആവശ്യത്തിനുവേണ്ട ഇന്ധനം ഇവിടെ ലഭ്യമല്ലാത്തതിനാൽ വിദേശാശ്രയം വേണ്ടിവരുന്നു. രണ്ടു റിയാക്റ്ററുള്ളതിൽ 1969 ഫെബ്രുവരി 1-ന് ഒന്നാമത്തേതും ഫെബ്രുവരി 27-ന് രണ്ടാമത്തേതും ശൃംഖലാപ്രവർത്തനം ആരംഭിച്ചു. 1969 ഏപ്രിൽ 1-ന് മഹാരാഷ്ട്രയിലേക്കും ഗുജറാത്തിലേക്കും വിദ്യുച്ഛക്തി നൽകാൻ തുടങ്ങി. എന്നാൽ 1969 ഓഗസ്റ്റ് 3 മുതലാണ് വ്യാവസായികാടിസ്ഥാനത്തിൽ ഉത്പാദനം ആരംഭിച്ചത്. പണിതീർന്ന നിലയം ഇന്ത്യൻ അണുശക്തി വകുപ്പ് ജനറൽ ഇലക്ട്രിക് കമ്പനിയിൽ നിന്ന് 1969 ഓഗസ്റ്റ് 28-ന് ഏറ്റുവാങ്ങി. അന്നു മുതൽ ഇന്ത്യൻവിദഗ്ദ്ധൻമാരാണ് ഇവിടെ പ്രവർത്തിക്കുന്നത്. ഔപചാരികമായ ഉദ്ഘാടനം 1970 ജനുവരി 19-ന് ആയിരുന്നു.

ഇന്ത്യയിലെ രണ്ടാമത്തെ അണുശക്തിനിലയമാണ് റാണാപ്രതാപ്‌സാഗർ. രാജസ്ഥാനിലെ കോട്ട എന്ന സ്ഥലത്താണ് ഇത് സ്ഥിതി ചെയ്യുന്നത്. റാണാപ്രതാപ് എന്ന തടാകത്തിൽ നിന്നും ഈ നിലയങ്ങൾക്കാവശ്യമായ ജലം എടുക്കുന്നതുകൊണ്ടാണ് ഇവയ്ക്ക് റാണാ പ്രതാപ് സാഗർ എന്ന പേര് ലഭിച്ചത്. കാനഡയുടെ സഹായത്തോടെയാണ് നിർമ്മാണ പ്രവർത്തനങ്ങൾ നടന്നത്. കാനഡയിലെ ഡഗ്ളസ്സിന്റെ മാതൃകയിലാണ് ഈ റിയാക്ടർ രൂപകല്പന ചെയ്തിട്ടുള്ളത്. കാനഡയുടെ സഹായത്തോടെ നിർമിച്ച, ഘനജലം (Devtero water) മന്ദീകാരിയും, യുറേനിയം (Uranium) ഇന്ധനമായും ഉപയോഗിക്കുന്ന നിലയമായതുകൊണ്ട് ഇതിനെ കാൻഡും (Candu) എന്നു പറയുന്നു. ആദ്യത്തെ റിയാക്ടർ 1972 നവമ്പറിലും രണ്ടാമത്തേത് 1980 നവമ്പറിലും നിലവിൽ വന്നു. മൊത്തം ഉത്പാദനശേഷി 380mw ആണ്. പ്രകൃതിദത്ത യുറേനിയമാണ് ഇന്ധനമായി ഉപയോഗിക്കുന്നത്. മർദിത ഘനജല(pressurised heavy water reactor) റിയാക്ടറുകളാണിവ (PHWR). ഈ അടുത്തകാലത്ത് രണ്ടു റിയാക്ടറുകൾ കൂടി ഇവിടെ പ്രവർത്തനം ആരംഭിച്ചിരിക്കുന്നു. ഈ റിയാക്ടറുകളുടെ നിർമ്മാണ പ്രവർത്തന സംരംഭങ്ങളിൽ പല പ്രയാസങ്ങളും നേരിടേണ്ടി വന്നിട്ടുണ്ട്. എന്നാൽ ഇതെല്ലാം തരണം ചെയ്ത നമ്മുടെ ശാസ്ത്ര സാങ്കേതിക വിദഗ്ദ്ധർക്ക് അണുഗവേഷണ മേഖലയിൽ വളരെയേറെ പ്രാവീണ്യം നേടാൻ ഇതുവഴി കഴിഞ്ഞു.

മൂന്നാമത്തെ അണുശക്തി നിലയമാണ് തമിഴ്നാട്ടിലെ മഹാബലിപുരത്തിനടുത്തുള്ള കൽപ്പാക്കം എന്ന സ്ഥലത്ത് നിലവിൽ വന്നത്. ഇന്ത്യ അണുറിയാക്ടറുകളുടെ നിർമ്മാണത്തിൽ സ്വയം പര്യാപ്തത നേടിയതിന്റെ തെളിവാണിത്. കൽപ്പാക്കത്തെ രണ്ടു റിയാക്ടറുകളിൽനിന്നു മൊത്തമായി ഏകദേശം 350mw വിദ്യുച്ഛക്തി ലഭ്യമാകുന്നു. 1983 ജൂലൈയിൽ പ്രവർത്തനമാരംഭിച്ച ഇത് രാജസ്ഥാൻ മാതൃകയിലുള്ള മർദിത ജലറിയാക്ടർ (PHWR) ആസ്പദമാക്കി പണികഴിപ്പിച്ചിരിക്കുന്നു. പക്ഷേ പല നൂതന മാർഗങ്ങളും ഇതിൽ അവലംബിച്ചിട്ടുണ്ട്. റിയാക്ടറുകളുടെ ശീതീകരണത്തിനായി ഘന ജലവും തുടർന്ന് കടൽ ജലവും ഉപയോഗിക്കുന്നു. ഇതിനായി സമുദ്രാന്തർഭാഗത്ത് ഏകദേശം 500 മീ. ഉള്ളിലായി ഒരു തുരങ്കം നിർമിച്ചിരിക്കുന്നു. പൂർണമായും മൂടപ്പെട്ട നിലയിലാണ് ഇതിന്റെ വൈദ്യുതനിയന്ത്രണ സംവിധാനങ്ങൾ. കടൽക്കാറ്റിലൂടെ എത്തുന്ന ലവണങ്ങളിൽ നിന്നും വൈദ്യുത നിയന്ത്രണ സംവിധാനത്തെ സംരക്ഷിക്കാനാണ് ഈ മുൻകരുതൽ. 1984-ൽ ഈ നിലയം ഇന്ദിരാഗാന്ധി അണുഗവേഷണകേന്ദ്രം (Indhira Gandhi Centre for Atomic Research -IGCAR) എന്നു പുനർനാമകരണം ചെയ്യപ്പെട്ടു.

നറോറ അറ്റോമിക് പവർ സ്റ്റേഷൻ ഉത്തർപ്രദേശിലെ ബുലാന്ത്ഷഹർ ജില്ലയിൽ സ്ഥിതി ചെയ്യുന്നു. ഗംഗാനദിയുടെ വലതു ഭാഗത്താണ് ഈ അണുശക്തി നിലയം. പ്രകൃതിദത്ത യുറേനിയം ഇന്ധനമായും, ഘനജലം മന്ദീകാരിയായും ഇവിടെ ഉപയോഗിക്കുന്നു. ഗംഗാജലമാണ് ശീതീകാരിയായി ഉപയോഗിക്കുന്നത്. ഉപയോഗശേഷം ജലം തിരികെ ഗംഗാനദിയിൽ ചേരുന്നത് ഉണ്ടാകാതിരിക്കാൻ ശീതീകരണ ഗോപുരങ്ങളിലൂടെ കടത്തിവിടുന്നു. ഭൂചലന സാധ്യതാ പ്രദേശമായതിനാൽ ഭൂചലനം ബാധിക്കാതിരിക്കാനുള്ള മുൻകരുതലുകൾ സ്വീകരിച്ചിരിക്കുന്നു. പൂൾ മാതൃകയിലുള്ളതാണ് ഈ റിയാക്ടർ. ആദ്യത്തെ റിയാക്ടർ 1989-ലും രണ്ടാമത്തേത് 1991-ലും നിലവിൽ വന്നു. ഈ രണ്ടു റിയാക്ടറിൽ നിന്നുമായി 350mv വൈദ്യുതി ഉത്പാദിപ്പിക്കുന്നു.

താപ്തി നദിയുടെ ഇടതുപാർശ്വത്തിലായി ഈ അണുശക്തി നിലയം സ്ഥിതിചെയ്യുന്നു. ഇവിടത്തെ റിയാക്ടർ മർദിത ഘനജല റിയാക്ടറാണ്. മൊത്തം ഉത്പാദനശേഷി 360 mv ആണ്. 1993-ൽ ആദ്യത്തേതും 1995-ൽ രണ്ടാമത്തെയും റിയാക്ടർ നിലവിൽ വന്നു.

കർണാടകത്തിലെ കാർവാറിലാണ് ഈ റിയാക്ടർ സ്ഥിതി ചെയ്യുന്നത്. കൈഗ നദിയുടെ ഇടതുവശത്തായി സ്ഥാപിച്ചിരിക്കുന്നു. ഇതും മർദിത ഘനജല റിയാക്ടറാണ്. മൊത്തം ഉത്പാദനശേഷി 360mv ആണ്.

തിരുനെൽവേലിയിലെ കൂടംകുളത്താണ് ഈ റിയാക്ടർ. ഇന്ത്യയിലെ ആദ്യത്തെ 1000 mv പദ്ധതിയാണിത്. സോവിയറ്റ് റഷ്യയുടെ സഹായത്തോടെ ആരംഭിച്ച ഈ റിയാക്ടർ പൂർത്തിയായിക്കൊണ്ടിരിക്കുന്നു.


</doc>
<doc id="148505" url="https://ml.wikipedia.org/wiki?curid=148505" title="ടാംബോറിൻ">
ടാംബോറിൻ

ഒരു ചർമവാദ്യമാണ് ടാംബോറിൻ. തടികൊണ്ടു നിർമിച്ച വൃത്താകൃതിയിലുള്ള ചട്ടക്കൂടിന്റെ ഒരു വശത്ത് തുകൽ വലിച്ചു കെട്ടിയുണ്ടാക്കിയ വാദ്യമാണിത്. തടികൊണ്ടുള്ള ചട്ടക്കൂടിൽ ഇടയ്ക്കിടെ വട്ടത്തിൽ വെട്ടിയെടുത്ത ലോഹത്തകിടുകൾ കമ്പിയിൽ കോർത്തു പിടിപ്പിച്ചിട്ടുമുണ്ടാകും. വാദ്യം ഒരു കൈകൊണ്ട് പിടിച്ച് മറ്റേ കൈകൊണ്ട് കൊട്ടുകയാണ് പതിവ്. കൊട്ടുമ്പോൾ ലോഹത്തകിടുകൾ കിലുങ്ങിയും നാദമുണ്ടാകുന്നു. ശ്രുതിവ്യത്യാസം വരുത്തുക ഇതിൽ അസാധ്യമാണ്.

മധ്യപൂർവ രാജ്യങ്ങളിലാണ് ടാംബോറിൻ ആദ്യകാലങ്ങളിൽ പ്രചാരത്തിലിരുന്നത്. പ്രാചീന റോമാക്കാരായിരുന്നു ഇതിന്റെ സ്രഷ്ടാക്കൾ എന്നാണ് അനുമാനം. മധ്യകാലത്ത് ഇത് നാടോടികൾ വ്യാപകമായി ഉപയോഗിച്ചിരുന്നു. ദക്ഷിണ യൂറോപ്പിൽ നാടോടി നൃത്തങ്ങൾക്കുള്ള ഒരു അകമ്പടി വാദ്യമായാണ് ഇതിന്റെ പ്രചാരം. സൈബീരിയയിൽ ഇതിനു സമാനമായ ഒരു വാദ്യം ആഭിചാരകർമങ്ങൾക്ക് ഉപയോഗിച്ചിരുന്നു. 19-ാം ശതകം മുതൽ ടാംബോറിൻ സൈനിക സംഗീതത്തിനു വേണ്ടിയും പ്രയോജനപ്പെടുത്തിയിരുന്നു. ആധുനിക കാലത്ത് ഓർക്കെസ്ട്രകളിലും ഇത് ഉപയോഗിക്കുന്നുണ്ട്. ഇതിന്റെ ദക്ഷിണേന്ത്യൻ മാതൃകയാണ് ഗഞ്ചിറ.


</doc>
<doc id="148507" url="https://ml.wikipedia.org/wiki?curid=148507" title="ബാഡ്മിന്റൺ">
ബാഡ്മിന്റൺ

റാക്കറ്റ് ഉപയോഗിച്ച് കളിക്കുന്ന ഒരു കായികവിനോദമാണ് ബാഡ്മിന്റൺ. ഒരു വലയുടെ മുകളിലൂടെ ഒരു ഷട്ടിൽകോക്ക് (ഷട്ടിൽ) റാക്കറ്റ് ഉപയോഗിച്ച് അടിച്ചാണ് ഈ കളി കളിക്കുന്നത്. ഒരു ദീർഘചതുര കളിക്കളത്തിന്റെ ഇരുവശത്തും നിന്ന് രണ്ട് കളിക്കാർ തമ്മിലോ (സിംഗിൾസ്), രണ്ടു ജോഡികൾ തമ്മിലോ (ഡബിൾസ്) ആയിട്ടാണ് മത്സരം നടക്കുന്നത്. ഓരോ കളിക്കാരനും ഒരു തവണ മാത്രമേ വലയ്ക്ക് മുകളിലൂടെ പോകുന്നതിന് മുമ്പ് ഷട്ടിൽ അടിക്കാൻ പാടുള്ളൂ. ഷട്ടിൽകോക്ക് തറയിൽ വീഴുന്നതോടെ ഒരു റാലി അവസാനിക്കുന്നു.
കാറ്റ് ഷട്ടിൽകോക്കിന്റെ ചലനത്തെ ബാധിക്കുമെന്നുള്ളതിനാൽ ഔദ്യോഗിക മത്സരങ്ങളും ടൂർണമെന്റുകളുമെല്ലാം വിശാലമായ മുറിക്കുള്ളിലാണ് നടത്തുന്നത് (ഇൻഡോർ). എന്നാൽ ബാഡ്മിന്റൺ ഒരു നേരമ്പോക്കിനുള്ള വിനോദമായി കളിക്കുമ്പോൾ പുറത്ത് വെച്ചാണ് സാധാരണയായി നടത്തുന്നത്. (ഔട്ട്ഡോർ).

1992 മുതൽ ബാഡ്മിന്റൺ ഒളിമ്പിക്സിൽ ഉൾപ്പെടുത്തി. പുരുഷ സിംഗിൾസ്, വനിതാ സിംഗിൾസ്, പുരുഷ ഡബിൾസ്, വനിതാ ഡബിൾസ്, മിക്സഡ് ഡബിൾസ് എന്നീ അഞ്ച് വിഭാഗങ്ങളിലാണ് മത്സരങ്ങൾ.

പതിനെട്ടാം നൂറ്റാണ്ടിൽ ബ്രിട്ടീഷ് ഇന്ത്യയിലാണ് ബാഡ്മിന്റൺ ഉത്ഭവിച്ചതെന്നാണ് കരുതപ്പെടുന്നത്. ബ്രിട്ടീഷ് ഇന്ത്യയിലെ ഓഫീസർമാർക്കിടയിലാണ് ബാഡ്മിന്റൺ വികസിച്ചത്. "ബാറ്റിൽഡോർ ആന്റ് ഷട്ടിൽക്കോക്ക്" എന്ന പരമ്പരാഗത ഇംഗ്ലീഷ് കളിയെ വിപുലീകരിച്ചാണ് ബ്രീട്ടിഷുകാർ ബാഡ്മിന്റണെ രൂപപ്പെടുത്തിയത്. ബാറ്റിൽഡോർ ആന്റ് ഷട്ടിൽക്കോക്ക് എന്ന കളിയിൽ ഒരു വല കൂടി ബ്രിട്ടീഷുകാർ ഉൾപ്പെടുത്തുന്നത് പഴയ ചിത്രങ്ങളിൽ കാണാം. ബ്രിട്ടീഷുകാർ താമസിച്ചിരുന്ന പൂനയിൽ (ഇപ്പോൾ പൂണെ) പ്രധാനമായും കണ്ടുവന്നതിനാൽ കളിക്ക് "പൂന" എന്നൊരു പേരും ഉണ്ട്. സർവീസിൽ നിന്നും വിരമിച്ചു ബ്രിട്ടണിലേക്കു തിരിച്ചുപോയ ഉദ്യോഗസ്ഥർ ബ്രിട്ടണിലും കളി പ്രചരിപ്പിച്ചു. അവിടെ വച്ചാണ് ബാഡ്മിന്റൺ നിയമങ്ങൾ നിശ്ചയിച്ചത്.

നിയമങ്ങൾ നിശ്ചയിക്കപ്പെട്ട ശേഷം ബാഡ്മിന്റൺ ഔദ്യോഗികമായി തുടങ്ങിയത് 1873ൽ ഗ്ലോക്കെസ്റ്റർഷയറിലെ ബാഡ്മിന്റൺ ഹൗസിലാണ്. ബ്യൂഫോർട്ടിലെ ഡ്യൂക്കിന്റെ വസതി ആയിരുന്നു ബാഡ്മിന്റൺ ഹൗസ്. "ബാഡ്മിന്റണിലെ കളി" എന്നാണ് അന്ന് ഈ കളി വിശേഷിപ്പിക്കപ്പെട്ടത്. പിന്നീട് കളിയുടെ ഔദ്യോഗിക നാമം ബാഡ്മിന്റൺ എന്നായി മാറുകയായിരുന്നു.

1887 വരെ ബ്രിട്ടീഷ് ഇന്ത്യയിൽ രൂപം കൊണ്ട നിയമങ്ങൾക്കനുസരിച്ചു തന്നെയായിരുന്നു ബാഡ്മിന്റൺ കളിച്ചിരുന്നത്. ബ്രിട്ടണിലെ ബാത്ത് ബാഡ്മിന്റൺ ക്ലബ്ബാണ് കളിക്ക് വ്യക്തമായ നിയമങ്ങൾ നൽകിയത്. അടിസ്ഥാനപരമായ നിയമങ്ങൾ 1887-ലാണ് രൂപം കൊണ്ടത്. ഇന്ന് നിലവിലുള്ള നിയമങ്ങളുമായി ഏറ്റവും അടുത്തുനിൽക്കുന്ന നിയമങ്ങൾക്ക് രൂപം നൽകിയത് 1893-ൽ ഇംഗ്ലണ്ടിലെ ബാഡ്മിന്റൺ സംഘടന (ബാഡ്മിന്റൺ അസോസിയേഷൻ ഓഫ് ഇംഗ്ലണ്ട്) ആണ്. ഇതേ സംഘടന തന്നെയാണ് പിന്നീട് 1899-ൽ ലോകത്തിലെ ആദ്യ ഔദ്യോഗിക ബാഡ്മിന്റൺ മത്സരം (ഓൾ ഇംഗ്ലണ്ട് ബാഡ്മിന്റൺ ചാംപ്യൻഷിപ്സ്) ആരംഭിക്കാൻ മുൻകൈ എടുത്തത്.

കാനഡ, ഡെന്മാർക്ക്, ഇംഗ്ലണ്ട്, ഫ്രാൻസ്, ഹോളണ്ട്, അയർലണ്ട്, ന്യൂസീലാന്റ്, സ്കോട്ട്ലാന്റ്, വെയിൽസ് എന്നീ രാജ്യങ്ങൾ ചേർന്ന് 1934-ൽ അന്താരാഷ്ട്ര ബാഡ്മിന്റൺ ഫെഡറേഷൻ (ഐ.ബി.എഫ്.: ദ ഇന്റർനാഷണൽ ബാഡ്മിന്റൺ ഫെഡറേഷൻ) സ്ഥാപിച്ചു. ഇന്ന് ഈ സംഘടന ലോക ബാഡ്മിന്റൺ ഫെഡറേഷൻ എന്നാണ് അറിയപ്പെടുന്നത്. 1936-ൽ ഇന്ത്യയും ബാഡ്മിന്റൺ ഫെഡറേഷനിൽ ചേർന്നു. ഇന്ന് അന്താരാഷ്ട്ര തലത്തിൽ ബാഡ്മിന്റൺ കളിയുടെ കാര്യങ്ങൾ നോക്കിനടത്തുന്നത് ലോക ബാഡ്മിന്റൺ ഫെഡറേഷനാണ്.

ഇംഗ്ലണ്ടിൽ കളി തുടങ്ങിയ കാലത്ത് പുരുഷന്മാരുടെ ബാഡ്മിന്റണിൽ പരമ്പരാഗതമായി ആധിപത്യം പുലർത്തിയിരുന്നത് ഡെന്മാർക്കായിരുന്നു. ഇങ്ങനെയൊക്കെയായിരുന്നുവെങ്കിലും അന്താരാഷ്ട്ര തലത്തിൽ ഏഷ്യയിലെ രാജ്യങ്ങൾക്കായിരുന്നു മേൽക്കോയ്മ. ഡെന്മാർക്കിനൊപ്പം ചൈന, ദക്ഷിണ കൊറിയ, മലേഷ്യ, ഇന്തോനേഷ്യ എന്നീ രാജ്യങ്ങളിലും മികച്ച കളിക്കാരുണ്ടായിരുന്നു. കഴിഞ്ഞ കുറച്ചു ദശകങ്ങളായി പുരുഷ ബാഡ്മിന്റണിലും വനിതാ ബാഡ്മിന്റണിലും അന്താരാഷ്ടതലത്തിൽ മികവ് പുലർത്തുന്നത് ചൈനയിൽനിന്നുള്ള കളിക്കാരാണ്.

ദീർഘചതുര ആകൃതിയിലുള്ള കളിക്കളത്തെ (കോർട്ട്) വല രണ്ടായി വിഭജിക്കുന്നു. സാധാരണയായി ഡബിൾസിനും സിംൾസിനും വേണ്ടിയുള്ള അതിർത്തികൾ കളിക്കളത്തിൽ അടയാളപ്പെടുത്തിയിട്ടുണ്ടാകും. ഡബിൾസ് കോർട്ട് സിംഗിൾസിനേക്കാൾ വീതിയുള്ളതാണ്. എന്നാൽ രണ്ടിനും ഒരേ നീളമാണ്. ഡബിൾസ് കളിയിൽ പക്ഷേ സെർവിംഗ് അതിർത്തി സിംഗിൾസിനേക്കാൾ ചെറുതാണ്.

കളിക്കളത്തിന്റെ ആകെ വീതി 6.1 മീറ്ററാണ് (20 അടി). സിംഗിൾസിൽ ഇത് 5.18 (17 അടി) ആയി ചുരുങ്ങുന്നു. കളിക്കളത്തിന്റെ ആകെ നീളം 13.4 മീറ്ററാണ് (44 അടി). കളിക്കളത്തിന്റെ വീതിയെ രണ്ടായി വിഭജിക്കുന്ന മദ്ധ്യത്തിലൂടെയുള്ള വര സെർവീസ് കോർട്ടുകളെ അടയാളപ്പെടുത്തുന്നു. ഷോർട്ട് സെർവീസ് വര വലയിൽ നിന്ന് 1.98 മീറ്റർ (6 അടി 6 ഇഞ്ച്) അകലെ രേഖപ്പെടുത്തിയിരിക്കുന്നു. ഡബിൾസിലെ ലോങ് സെർവീസ് വര പുറകിലുള്ള അതിർത്തിയിൽ നിന്ന് 0.76 മീറ്റർ (2 അടി 6 ഇഞ്ച്) അകലെ രേഖപ്പെടുത്തിയിരിക്കുന്നു.

വലയുടെ ഉയരം അറ്റങ്ങളിൽ 1.55 മീറ്ററും (5 അടി 1 ഇഞ്ച്), മദ്ധ്യത്തിൽ 1.524 മീറ്ററും (5 അടി) ആണ്. വല കെട്ടിയിരിക്കുന്ന കുറ്റികൾ ഡബിൾസ് വശാതിർത്തികളുടെ മുകളിലാണ് സ്ഥാപിച്ചിരിക്കന്നത്.

ഒരു ബാഡ്മിന്റൺ മത്സരത്തിൽ പരമാവധി മൂന്ന് ഗെയിമുകൾ ആണുള്ളത്. ആദ്യം രണ്ടു ഗെയിമുകൾ ജയിക്കുന്ന കളിക്കാരൻ / ടീം മത്സരം വിജയിക്കുന്നു. ഓരോ ഗെയിമും 21 പോയിന്റിന് വേണ്ടിയിട്ടാണ് കളിക്കുന്നത്. ഒരു റാലി ജയിക്കുമ്പോൾ ജയിച്ചയാൾക്ക് ആര് സെർവ് ചെയ്തു എന്ന് പരിഗണിക്കാതെ ഓരോ പോയിന്റ് ലഭിക്കുന്നു.

ഒരു റാലിയുടെ തുടക്കത്തിൽ സെർവ് ചെയ്യുന്നയാളും (സെർവർ) സെർവ് സ്വീകരിക്കുന്നയാളും (റിസീവർ) കളിക്കളത്തിൽ കോണോടുകോണായി നിൽക്കുന്നു. ഷട്ടിൽകോക്ക് റിസീവറുടെ സെർവീസ് കോർട്ടിൽ വീഴുന്ന തരത്തിൽ സെർവർ ഷട്ടിൽകോക്കിനെ അടിക്കുന്നു. സെർവ് ചെയ്ത ശേഷം ഷട്ടിൽ താഴെ വീഴുമ്പോൾ ആ റാലി അവസാനിക്കുകയും റാലി ജയിച്ചയാൾക്ക് ഒരു പോയിന്റ് ലഭിക്കുകയും ചെയ്യുന്നു. സെർവർ ഒരു റാലി തോൽക്കുമ്പോൾ സെർവ് ചെയ്യാനുള്ള അവസരം അയാളുടെ എതിരാളിക്ക് ലഭിക്കുന്നു. സെർവറുടെ സ്കോർ ഇരട്ടസംഖ്യയാവുമ്പോൾ അയാൾ വലത്തെ സെർവീസ് കോർട്ടിൽ നിന്നും ഒറ്റസംഖ്യയാവുമ്പോൾ ഇടത്തെ സെർവീസ് കോർട്ടിൽ നിന്നും സെർവ് ചെയ്യുന്നു.
ഡബിൾസിൽ സെർവ് ചെയ്യുന്ന ടീം ഒരു റാലി ജയിക്കുകയാണെങ്കിൽ അതേ കളിക്കാരൻ തന്നെ സെർവീസ് കോർട്ട് മാറി ഇതര എതിരാളിക്ക് സെർവ് ചെയ്യുന്നു. എതിരാളികൾ റാലി ജയിക്കുമ്പോൾ, അവരുടെ പുതിയ സ്കോർ ഇരട്ടയാണെങ്കിൽ വലത്തെ സെർവീസ് കോർട്ടിലുള്ള കളിക്കാരനും ഒറ്റയാണെങ്കിൽ ഇടത്തെ സെർവീസ് കോർട്ടിലുള്ള കളിക്കാരനും സെർവ് ചെയ്യുന്നു. കളിക്കാരുടെ സെർവീസ് കോർട്ട് നിശ്ചയിക്കുന്നത് മുമ്പത്തെ റാലി തുടങ്ങുന്നതിനു മുമ്പുള്ള അവരുടെ സ്ഥാനം കണക്കാക്കിയാണ്. റാലി കഴിഞ്ഞ ശേഷം അവർ എവിടെ നിൽക്കുന്നു എന്ന് പരിഗണിക്കാറില്ല. ഈ രീതിയിൽ കളിക്കുമ്പോൾ ഒരു ടീമിന് സെർവ് തിരിച്ചുകിട്ടുന്ന അവസരത്തിൽ സെർവ് ചെയ്യുന്നത് കഴിഞ്ഞ തവണ സെർവ് ചെയ്ത കളിക്കാരന്റെ പങ്കാളിയായിരിക്കും.
സ്കോർ 20-20 ആവുകയാണെങ്കിൽ, ഒരാൾ രണ്ടു പോയിന്റ് മുന്നിട്ടു നിൽക്കുന്നതു വരെയോ (ഉദാഹരണം: 24-22), 30 പോയിന്റ് എത്തുന്നതു വരെയോ കളി തുടരും (30-29 ഒരു വിജയസ്കോറാണ്).
ഒരു മത്സരം തുടങ്ങുന്നതിന് മുമ്പ് ആദ്യം ആര് സെർവ് ചെയ്യുമെന്ന് നിശ്ചയിക്കുന്നതിനായി ടോസിടും. ടോസ് ജയിക്കുന്നയാൾക്ക് സെർവ് ചെയ്യണോ റിസീവ് ചെയ്യണോ എന്നു തീരുമാനിക്കുകയോ, കളിക്കളത്തിന്റെ ഏതു വശത്ത് നിൽക്കണമെന്ന് തീരുമാനിക്കുകയോ ചെയ്യും. എതിരാളികൾ അവശേഷിക്കുന്ന തീരുമാനമെടുക്കും. തുടർന്നുള്ള ഗെയിമുകളിൽ തൊട്ടുമുമ്പത്തെ ഗെയിം ജയിച്ചവർ ആദ്യം സെർവ് ചെയ്യും. ഒരു ഡബിൾസ് ഗെയിമിന്റെ ആദ്യ റാലിയിൽ ജോഡികൾക്ക് ആര് ആദ്യം സെർവ് ചെയ്യണമെന്നോ ആര് ആദ്യം റിസീവ് ചെയ്യണമെന്നോ തീരുമാനിക്കാനുള്ള സ്വാതന്ത്ര്യമുണ്ട്.

ഓരോ ഗെയിം കഴിയുമ്പോഴും കളിക്കാർ വശം മാറുന്നു. ഒരു മത്സരത്തിന്റെ മൂന്നാമത്തെ ഗെയിമിൽ മുന്നിട്ടു നിൽക്കുന്ന ഒരു കളിക്കാരനോ ടീമോ 11 പോയിന്റ് എത്തുമ്പോഴും വശം മാറുന്നു.

സെർവർ ഷട്ടിൽ അടിക്കുന്നതിന് മുമ്പ് വരെ, സെർവറും റിസീവറും സെർവീസ് കോർട്ടുകളുടെ അതിർത്തികൾ തൊടാതെ അകത്തു തന്നെ നിൽക്കണം. ഡബിൾസിൽ മറ്റു രണ്ടു കളിക്കാർക്ക് സെർവറുടെയും റിസീവറുടെയും കാഴ്ചയ്ക്ക് തടസ്സമുണ്ടാക്കാതെ എവിടെ വേണമെങ്കിലും നിൽക്കാം.

കളിക്കിടയിൽ അപ്രതീക്ഷിതമായ തടസ്സങ്ങളുണ്ടാകുമ്പോൾ അംപയർ "ലെറ്റ്" വിളിക്കുന്നു. അപ്പോൾ റാലി നിർത്തുകയും സ്കോറിന് മാറ്റമൊന്നും കൂടാതെ വീണ്ടും കളിക്കുകയും ചെയ്യുന്നു. അടുത്തുള്ള കോർട്ടിൽ നിന്ന് ഷട്ടിൽകോക്ക് കളിക്കളത്തിൽ വന്നു പതിക്കുക, ചെറിയ മുറികളിൽ ഷട്ടിൽകോക്ക് ഉത്തരത്തിൽ തട്ടുക തുടങ്ങിയ സന്ദർഭങ്ങളിലാണ് സാധാരണയായി ലെറ്റ് വിളിക്കാറുള്ളത്. സെർവ് ചെയ്യുമ്പോൾ റിസീവർ ഷട്ടിൽകോക്ക് സ്വീകരിക്കാൻ തയ്യാറായിരുന്നില്ലെങ്കിലും ലെറ്റ് വിളിക്കാറുണ്ട്. സെർവ് ചെയ്യുമ്പോഴും അല്ലാത്തപ്പോഴും ഷട്ടിൽകോക്ക് വലയുടെ ടേപ്പിൽ തട്ടിയാൽ ലെറ്റ് വിളിക്കാറില്ല.

ബാഡ്മിന്റൺ കളിക്കാൻ ഉപയോഗിക്കുന്ന കോണാകൃതിയിലുള്ള ഒരു പ്രൊജക്ക്റ്റൈലാണ് ഷട്ടിൽകോക്ക്. തൂവലുകൾ ഉപയോഗിച്ചാണ് ഇത് നിർമ്മിക്കപ്പെടുന്നത്. 4.75 ഗ്രാം മുതൽ 5.50 ഗ്രാം വരെയാണ് ഒരു ഷട്ടിൽകോക്കിന്റെ ഭാരം. 70 മില്ലിമീറ്റർ നീളമുള്ള പതിനാലോ പതിനാറോ തൂവലുകൾ കൊണ്ടാണ് ഷട്ടിൽകോക്ക് ഉണ്ടാക്കുന്നത്. അടിവശത്തുള്ള കോർക്കിന്റെ വ്യാസം 25-28 മില്ലീമീറ്ററാണ്. തൂവലുകൾ മുകൾഭാഗത്തുണ്ടാക്കുന്ന വൃത്തത്തിന്റെ വ്യാസം ഏകദേശം 54 മില്ലിമീറ്ററാണ്.

തൂവലുകൾ എളുപ്പത്തിൽ പൊട്ടുന്നവയായതു കൊണ്ട് മിക്കവാറും ഒരു കളിക്കിടയിൽ പല തവണ ഷട്ടിൽകോക്ക് മാറ്റേണ്ടതായി വരും. ഇക്കാരണത്താൽ തൂവലുകൾക്ക് പകരം പ്ലാസ്റ്റിക്ക് ഉപയോഗിച്ചിള്ള സിന്തറ്റിക് ഷട്ടിലുകളും ബാഡ്മിന്റൺ കളിക്കാൻ ഉപയോഗിക്കുന്നു. സിന്തറ്റിക്ക് ഷട്ടിൽകോക്കുകൾ കേട് പറ്റാതെ വളരെകാലം നീണ്ടുനിൽക്കുന്നു. എങ്കിലും പ്രധാന മത്സരങ്ങളിലും ടൂർണമെന്റുകളിലുമെല്ലാം തൂവൽ കൊണ്ടുള്ള ഷട്ടിലുകളാണ് എപ്പോഴും ഉപയോഗിക്കുന്നത്.

ഷട്ടിൽ കളിക്കാൻ ഉപയോഗിക്കുന്ന റാക്കറ്റുകൾ ഭാരം കുറഞ്ഞവയാണ്. 70 മുതൽ 95 ഗ്രാം വരെയാണ് ഇവയുടെ ഭാരം (കമ്പിയും പിടിയും ഇല്ലാതെ). കാർബൺ ഫൈബർ, ഉരുക്ക് തുടങ്ങി വിവിധ തരം വസ്തുക്കൾ ഉപയോഗിച്ചാണ് അവ നിർമ്മിക്കപ്പെടുന്നത്. കാർബൺ ഫൈബർ റാക്കറ്റിന് കൂടുതൽ ബലം നൽകുന്നു. ഓവൽ ആകൃതിയാണ് മിക്കവാറും റാക്കറ്റിന്റെ തലയ്ക്ക്. എന്നാൽ സമനീയമായ (ഐസോമെട്രിക്ക്) ആകൃതിയിലുള്ള റാക്കറ്റുകളും ഇപ്പോൾ ഉപയോഗിച്ചു വരുന്നു. ബാഡ്മിന്റൺ റാക്കറ്റിന്റെ കമ്പികൾ (സ്ട്രിംഗ്സ്) കട്ടി കുറഞ്ഞവയും എന്നാൽ ബലമേറിയതുമാണ്. 0.62 മുതൽ 0.73 മില്ലിമീറ്റർ വരെയാണ് ഇവയുടെ കട്ടി. 80 മുതൽ 160 ന്യൂട്ടൺ വരെയാണ് ഇവയുടെ ടെൻഷൻ. റാക്കറ്റിന്റെ പിടികൾക്കായ് (ഗ്രിപ്പ്) വിവിധ തരം വസ്തുക്കൾ ഉപയോഗിക്കുന്നു. പോളിയൂറിത്തീൻ സിന്തറ്റിക്ക് ഗ്രിപ്പുകളാണ് പൊതുവായി ഉപയോഗിച്ചു വരുന്നത്.

ബാഡ്മിന്റൺ കളിക്കുന്നതിനായി വ്യത്യസ്ത രീതികളിൽ ഷട്ടിൽകോക്കിനെ അടിക്കാം (സ്ട്രോക്ക്). എല്ലാ സ്ട്രോക്കുകളും ഒന്നെങ്കിൽ ഫോർഹാൻഡിലോ അല്ലെങ്കിൽ ബാക്ക്‌ഹാൻഡിലോ കളിക്കാം. കൈ മുന്നോട്ട് ആഞ്ഞ് ഷട്ടിൽകോക്കിനെ അടിക്കുന്നതിനെ ഫോർഹാൻഡെന്നും കൈ പിന്നോട്ട് ആഞ്ഞ് അടിക്കുന്നതിനെ ബാക്ക്‌ഹാൻഡ് എന്നും പറയുന്നു.

ബാഡ്മിന്റൺ നിയന്ത്രിക്കുന്നത് ബാഡ്മിന്റൺ വേൾഡ് ഫെഡറേഷൻ എന്ന അന്താരാഷ്ട്ര സംഘടനയാണ്. ഓരോ ഭൂഖണ്ഡത്തിലും പ്രാദേശിക സംഘടനകളുണ്ട്.

ഇന്ത്യയിൽ നിന്നുള്ള ചില പ്രശസ്തരായ ബാഡ്മിന്റൺ താരങ്ങൾ



</doc>
<doc id="148512" url="https://ml.wikipedia.org/wiki?curid=148512" title="തമ്പേറ്">
തമ്പേറ്

ഒരു പ്രാചീന ചർമവാദ്യമാണ് തമ്പേറ്. ഇപ്പോൾ പ്രാചാരത്തിലുള്ള ബാന്റുമേള സംഘത്തിലെ ഏറ്റവും വലിയ ബാന്റുപോലുള്ള ഒരു ഉപകരണമാണിത്. ഭീമാകാരമായ ഈ ചർമവാദ്യം സിലിണ്ടർ രൂപത്തിലുള്ളതും ഇരുവശവും തുകൽകൊണ്ടു പൊതിഞ്ഞതുമാണ്. ഇരുവശത്തും തുണി ചുറ്റിയ ദണ്ഡുകൊണ്ടടിച്ചാണ് നാദം പുറപ്പെടുവിക്കുന്നത്. രാജഭരണകാലത്ത് കവലകളിലും ചന്തകളിലും ആളുകൾ തിങ്ങിക്കൂടുന്ന മറ്റു സ്ഥലങ്ങളിലും രാജകീയ വിളംബരം കൊട്ടിയറിയിച്ചിരുന്നത് ഈ വാദ്യം ഉപയോഗിച്ചായിരുന്നു. ഇതിൽ നിന്നും 'പരസ്യപ്പെടുത്തുക' എന്ന അർഥത്തിൽ 'തമ്പേറടിക്കുക' എന്നൊരു ശൈലി തന്നെ മലയാളത്തിലുണ്ടായിട്ടുണ്ട്. രാജഭരണകാലത്തെ പട്ടാള വിഭാഗത്തിലെ ഒരു ജോലിപ്പേര് 'തമ്പേറുകാരൻ‍' എന്നതായിരുന്നു. തമ്പേറടിക്കുകയാണ് അയാളുടെ ജോലി. തമിഴിൽ ഇത് തമ്പൂർ എന്നാണ് അറിയപ്പെടുന്നത്. 


</doc>
<doc id="148514" url="https://ml.wikipedia.org/wiki?curid=148514" title="അടി ഉത്സവം">
അടി ഉത്സവം

കണ്ണൂർ ജില്ലയിലെ പ്രസിദ്ധമായ മാവിലായികാവിൽ നടത്തിവരുന്ന ഒരു ചടങ്ങാണ് അടിഉത്സവം. മലയാള മാസം മേടം രണ്ടിന് കച്ചേരികാവിലും മേടം നാലിന് മൂന്നുപാലത്തിനു സമീപം നാലാഞ്ചിറ വയലിലുമാണ് അടി ഉത്സവം കൊണ്ടാടുന്നത്.

ഒരു ബ്രാഹ്മണസമുദായത്തിൽ പെട്ട വ്യക്തി , തീയ്യ പ്രമാണിയിൽനിന്നും അവിൽ വാങ്ങി ജനകൂട്ടത്തിനു നടുവിലേക്ക് എറിഞ്ഞു കൊടുക്കന്നതോട്കൂടി ചടങ്ങുകൾ ആരംഭിക്കുന്നു.മൂതകുർവാട്,ഇളയകുർവാട് എന്നിങ്ങനെ ആളുകൾ രണ്ടായിതിരിഞു കൈകൊളന്മാരുടെ ചുമലിൽ കയറിയിരുന്നു അന്യോനം പൊരുതുന്നു.

മാവിലായികാവിൽ നടത്തിവരുന്ന അടിഉത്സവത്തെ സംബന്ധിച്ചു രണ്ടു ഐതിഹ്യങ്ങൾ നിലവിലുണ്ട്.കണ്ണൂർ ജില്ലയിലെ ഇന്നത്തെ കടമ്പൂർ എന്ന സ്ഥലത്തെ അന്നത്തെ തമ്പുരാന് വണാതികണ്ടി തന്ടയാൻ എന്ന തീയ്യ പ്രമാണി എല്ലാ വിഷുപുലരിയിലും അവിൽ കാഴ്ചവെക്കുന്ന പതിവ് ഉണ്ടായിരുന്നു.ഒരിക്കൽ കാഴ്ചവെച്ച അവിലിനായി തമ്പുരാന്റെ രണ്ടുമക്കൾ തമ്മിൽ വഴക്ക് കൂടുകയും ഒടുവിൽ ഇവരുടെ വഴക്ക് അവസാനിപ്പിക്കുന്നതിന് വേണ്ടി തമ്പുരാൻ കുലദൈവമായ ദൈവത്താറെ വിളിച്ചു ധ്യാനിച്ചു.ദൈവത്താർ പ്രത്യക്ഷപെടുകയും കുട്ടികളുടെ വികൃതി അൽപനേരം ആസ്വദിച്ച ശേഷം അടി നിർത്തുവാൻ ആവശ്യപെടുകയും ചെയ്തു.തുടർന്ന് എല്ലാ വർഷവും അടിഉത്സവം നടത്താൻ അരുളി ചെയ്തശേഷം അപ്രത്യക്ഷമാവുകയും ചെയ്തു എന്നാണ് ഐതിഹ്യം. 
മറ്റൊരു ഐതിഹ്യം മാവിലായി കാവിലെ ദൈവമായ ദൈവത്താർ ഉപക്ഷേത്രമായ കച്ചേരികാവിലും അടുത്തുള്ള ഇല്ലത്തും പതിവായി സന്ദർശനം നടത്താറുണ്ടായിരുന്നു.ഒരിക്കൽ സ്ഥലത്തെ തീയ്യ പ്രമാണി തമ്പുരാന് ഒരു അവിൽ പൊതി കാഴ്ച വച്ചു.തമ്പുരാൻ അത് രണ്ടു നമ്പ്യാർ സഹോദരങ്ങൾക്ക് എറിഞ്ഞുകൊടുത്തു.ഈ സഹോദരങ്ങൾ പരസ്പരം അടിപിടി കൂടി.കണ്ടുനിന്ന ദൈവത്താർ പ്രോത്സാഹിപ്പിക്കുകയും അടി കാര്യ മായതോടെ നിർത്തുവാൻ ആവശ്യപെടുകയും ചെയ്തു.പക്ഷെ ഈ സഹോദരങ്ങളുടെ ഉള്ളിലുള്ള പക അടങ്ങിയിരുന്നില്ല.തുടർന്ന് അവർ വീണ്ടും രണ്ടു ദിവസം കഴിന്നു നാലാഞ്ചിറയിൽ വച്ച് വീണ്ടും അടിപിടി കൂടി.ഈ ചടങ്ങിൽ ദൈവത്താർ ഉണ്ടാകാറില്ല. 



</doc>
<doc id="148515" url="https://ml.wikipedia.org/wiki?curid=148515" title="കൊസോവോ">
കൊസോവോ

യുഗോസ്ലാവിയയുടെ പതനത്തെത്തുടർന്ന് രൂപം കൊണ്ട തർക്കങ്ങൾ നിലനിൽക്കുന്ന ഒരു ഭരണപ്രദേശമാണ് കൊസോവ്. സെർബിയയുടെ ഭാഗമായിരുന്നു ഈ പ്രദേശം. വർഷങ്ങൾനീണ്ട ആഭ്യന്തരയുദ്ധത്തിനുശേഷം 2008 ഫിബ്രവരി 17ന് സെർബിയയിൽനിന്ന് കൊസോവ് സ്വാതന്ത്ര്യം പ്രഖ്യാപിച്ചു


</doc>
<doc id="148520" url="https://ml.wikipedia.org/wiki?curid=148520" title="നവഹിന്ദ് ടൈംസ്">
നവഹിന്ദ് ടൈംസ്

ഗോവയിൽ‍ നിന്നും പ്രസിദ്ധീകരിക്കുന്ന ഒരു ദേശീയ ഇംഗ്ലീഷ് ദിനപത്രമാണ് നവഹിന്ദ് ടൈംസ്. 1963 മുതൽ ഗോവയിൽ നിന്നും പ്രസിദ്ധീകരണമാരംഭിച്ചു. തുടക്കത്തിൽ പ്രാദേശിക ദിനപത്രമായാണ് ആരംഭിച്ചത്. 1960-നു ശേഷമുള്ള ഗോവയുടെ വർത്തമാനപത്രചരിത്രത്തിൽ നവഹിന്ദ് ടൈംസിനു ശ്രദ്ധേയമായ സ്ഥാനമുണ്ട്. 1963-ലെ അസംബ്ലി തെരഞ്ഞെടുപ്പിൽ വാർത്ത എങ്ങനെ ഉൾപ്പെടുത്തണമെന്നുള്ള എഡിറ്റോറിയൽ വിഭാഗത്തിന്റെ തീരുമാനം അതുവരെ പ്രാദേശിക മാധ്യമങ്ങൾ സ്വീകരിച്ചുപോന്ന നിലപാടുകളിൽനിന്നും വേറിട്ടതായിരുന്നു. മാധ്യമങ്ങൾക്ക് ഒരിക്കലും നിഷ്പക്ഷരാവാനാകില്ല എന്ന നവഹിന്ദ് ടൈംസിന്റെ നിലപാട് ഏറെ വിമർശനങ്ങൾ ക്ഷണിച്ചുവരുത്തി. നിലവിൽ ഗോവയിലെ ഏറ്റവും ശ്രദ്ധേയമായ ദിനപത്രമായി മാറുവാൻ നവഹിന്ദ് ടൈംസിനു സാധിച്ചിട്ടുണ്ട്. അച്ചടി-മാധ്യമ സാങ്കേതിക രംഗത്തെ നൂതനമായ സാങ്കേതിക വിദ്യകൾ സ്വായത്തമാക്കുവാനും ഓൺലൈൻ എഡിഷൻ ആരംഭിക്കുവാനും നവഹിന്ദ് ടൈംസിനായി. പ്രമുഖ പത്രപ്രവർത്തകർ ചേർന്ന് പ്രസിദ്ധീകരിച്ച ബ്ളാക്ക് ആൻഡ് വൈറ്റ് എന്ന പുസ്തകത്തിൽ ഗോവയുടെ അച്ചടി സ്ഥാപനങ്ങളുടെ ചരിത്രം വ്യക്തമാക്കപ്പെട്ടിരിക്കുന്നു. ഇതിൽ പ്രമുഖസ്ഥാനം നവഹിന്ദ് ടൈംസിനുണ്ട്. 



</doc>
<doc id="148531" url="https://ml.wikipedia.org/wiki?curid=148531" title="ഡാർലിങ് നിരകൾ">
ഡാർലിങ് നിരകൾ

പശ്ചിമ ഓസ്ട്രേലിയയിലെ ഒരു പർവത നിരയാണ് ഡാർലിങ് നിരകൾ അഥവാ ഡാർലിങ് സ്കാർപ്. ഇത് പശ്ചിമ ഓസ്ട്രേലിയയുടെ തലസ്ഥാനമായ പെർത്തിന് കിഴക്കായി സ്ഥിതിചെയ്യുന്നു. ഓസ്ട്രേലിയയുടെ പടിഞ്ഞാറൻ തീരപ്രദേശത്തിനു സമാന്തരമായി ഗിൻജിൻ മുതൽ ബ്രിഡ്ജ് ടൗൺ വരെ വ്യാപിച്ചുകിടക്കുന്ന ഈ മലനിരയ്ക്ക് ഏതാണ്ട് 320 കിലോമീറ്റർ നീളമുണ്ട്. ഡാർലിങ് നിരകളുടെ ശരാശരി ഉയരം 270 മീറ്റർ ആണ്. മൗണ്ട് കുക്ക് (582 മീ.) മൗണ്ട് സോളസ് (557 മീ.) എന്നിവ ഈ പർവത നിരയിലെ ഉയരം കൂടിയ കൊടുമുടികളാകുന്നു. പെർത്തിലെ മുഖ്യ ജലവിതരണ സ്രോതസ്സായ കാനിങ് ജലസംഭരണി (Canning Dam) ഈ നിരയിലാണ് സ്ഥിതി ചെയ്യുന്നത്. താരതമ്യേന ഉയരം കുറഞ്ഞ ഈ നിരകൾക്ക് 1827-ലാണ് ഡാർലിങ് നിരകൾ എന്ന പേരു ലഭിച്ചത്. ന്യൂസൗത്ത് വെയ്‌ൽ‍സ് ഗവർണർ ആയിരുന്ന സർ റാൽഫ് ഡാർലിങിന്റെ (Sr.Ralph Darling ) സ്മരണാർഥമായിരുന്നു ഇത്. 



</doc>
<doc id="148539" url="https://ml.wikipedia.org/wiki?curid=148539" title="ക്രൈസ്റ്റ് നഗർ സ്കൂൾ">
ക്രൈസ്റ്റ് നഗർ സ്കൂൾ

തിരുവനന്തപുരം ജില്ലയിലെ ഒരു സ്വകാര്യ വിദ്യാഭ്യാസ സ്ഥാപനമാണ് ക്രൈസ്റ്റ് നഗർ സ്കൂൾ.1976-ലാണ് ഈ വിദ്യാലയം സ്ഥാപിതമായത്.

ക്രൈസ്റ്റ് നഗർ ഗ്രൂപ്പ് ഓഫ് എഡ്യൂക്കേഷണൽ ഇൻസ്റ്റിറ്റ്യൂഷൻസിന്റെ കീഴിൽ നാലു സ്വകാര്യ വിദ്യാലങ്ങളും, ഒരു അധ്യാപക ട്രെയിനിംഗ് കോളേജും, ഒരു കിന്റർഗാർട്ടനുമുണ്ട്.





</doc>
<doc id="148548" url="https://ml.wikipedia.org/wiki?curid=148548" title="കൂളന്റ്">
കൂളന്റ്

പ്രധാനമായും വാഹനങ്ങളുടെ റേഡിയേറ്ററുകളിൽ വെള്ളത്തിനു പകരമായോ വെള്ളത്തോടൊപ്പമോ ഉപയോഗിക്കുന്ന രാസവസ്തുവാണ് കൂളന്റ്. ആധുനിക സാങ്കേതികവിദ്യ ഉപയോഗിക്കുന്ന വാഹനങ്ങളുടെ വർദ്ധനവ് മൂലമാണ് ഇന്ത്യയിൽ കൂളന്റിന് പ്രചാരമേറിയത്. റേഡിയേറ്ററുകളിലെ വെള്ളം തിളയ്ക്കുന്ന താപപരിധി ഉയർത്തുന്നതു മൂലം ബാഷ്പീകരണത്തിന്റെ വേഗത കുറയ്ക്കുവാൻ സാധിക്കുന്നു. ഇനം തിരിച്ചറിയുവാനായി ചേർക്കുന്ന ഡൈ മൂലമാണ് ഇവ നിറവ്യത്യാസത്തിൽ കാണപ്പെടുന്നത്. 

കൂളന്റിലടങ്ങിയിരിക്കുന്ന രാസവസ്തുക്കൾ മൂലം റേഡിയേറ്റർ, എഞ്ചിൻ, സിലിണ്ടർ ഹെഡ് എന്നിവയിലെ ലോഹഭാഗങ്ങൾ വേഗത്തിൽ ദ്രവിക്കാതെ സംരക്ഷണം നൽകുന്നുവെന്നതാണ് ഇതിന്റെ മറ്റൊരു സവിശേഷത. അതോടൊപ്പം തണുപ്പുള്ള കാലാവസ്ഥയിൽ വെള്ളം കട്ട പിടിച്ച് സിലിണ്ടർ ബ്ളോക്കിൽ വിള്ളൽ ഉണ്ടാകാതെ സഹായിക്കുകയും ചെയ്യുന്നു. ആദ്യകാലങ്ങളിൽ ലയിപ്പിച്ച എഥിലിൻ ഗ്ലൈക്കോളാണ് കൂളന്റിൽ അടങ്ങിയിരുന്നത്. പിന്നീട് ക്ഷമത കൂടിയ എന്നാൽ വിഷാംശമടങ്ങിയ ഡൈ എഥിലിൻ ഗ്ലൈക്കോൾ കൂളന്റിൽ ഉൾപ്പെടുത്തി. എന്നാൽ ഇവയുണ്ടാക്കുന്ന പരിസ്ഥിതി മലിനീകരണം മൂലം വിഷാംശം കുറവുള്ള പ്രൊപ്പിലിൻ ഗ്ലൈക്കോൾ എന്ന രാസവസ്തുവാണ് ഇപ്പോൾ പ്രചാരത്തിലുള്ളത്. ഇതു മൂലം 187 ഡിഗ്രി താപനിലയിൽ മാത്രമേ വെള്ളം തിളയ്ക്കുകയുള്ളു. രാസവസ്തുക്കളില്ലാത്ത ജൈവാധിഷ്ഠിതമായ വസ്തുക്കളടങ്ങിയ കൂളന്റുകളും ഇന്ന് പ്രചാരത്തിലുണ്ട്. രാസവസ്തുക്കളാൽ നിർമ്മിതമായ കൂളന്റുകളെപ്പോലെ ഇവ പ്രതിവർഷം മാറ്റേണ്ടി വരുന്നില്ല, ഒപ്പം ഗ്ലൈക്കോൾ അടങ്ങിയ കൂളന്റുകളിലെപ്പോലെ ദ്രവിക്കൽ തടയുവാനായി പ്രത്യേകരാസവസ്തുക്കളുടെ ആവശ്യവുമില്ല.
എഥിലിൻ, പ്രൊപ്പിലിൻ എന്നിവ അടങ്ങിയിട്ടുള്ള ഇവ പച്ച നിറത്തിലാണ് സാധാരണ കാണപ്പെടുന്നത്. വാഹനങ്ങളിൽ ഇവ വർഷത്തിലൊരിക്കൽ പൂർണ്ണമായും മാറ്റി പുതിയ കൂളന്റ് നിക്ഷേപിക്കേണ്ടതാണ്. ഇരുമ്പ്, അലുമിനിയം ഘടകങ്ങൾ ദ്രവിക്കാതിരിക്കുവാനായി സിലിക്കേറ്റുകളും ഫോസ്ഫേറ്റുകളും ഇതിൽ ഉൾക്കൊള്ളിച്ചിരിക്കുന്നു. 
ഈഥൈൽ ഹെക്സനോയിഡ് ആസിഡ് എന്ന ജൈവ അമ്ലമാണ് ഇതിൽ പ്രധാനമായും ഉപയോഗിച്ചിരിക്കുന്നത്. ഓറഞ്ച്, പിങ്ക് നിറങ്ങളിൽ ലഭിക്കുന്ന ഇവ അഞ്ചു വർഷത്തിലൊരിക്കൽ മാത്രം മാറ്റി പുതിയ കൂളന്റ് നിക്ഷേപിച്ചാൽ മതി. കൂടാതെ ഇവയിൽ രാസവസ്തുക്കളായ സിലിക്കേറ്റുകളും ഫോസ്ഫേറ്റുകളും ഉൾപ്പെടുത്തിയിട്ടില്ല. 
ചുവന്ന നിറത്തിൽ ലഭിക്കുന്ന ഇവയിൽ അലുമിനിയത്തിന്റെ ദ്രവിക്കൽ തടസപ്പെടുത്തുവാനായി സിലിക്കേറ്റുകൾ ചേർത്തിരിക്കുന്നു. 


</doc>
<doc id="148555" url="https://ml.wikipedia.org/wiki?curid=148555" title="തളിര്">
തളിര്

കേരള സംസ്ഥാന ബാലസാഹിത്യ ഇൻസ്റ്റിറ്റ്യൂട്ട് കുട്ടികൾക്കായി പ്രസിദ്ധീകരിക്കുന്ന ബാലമാസികയാണ് തളിര്. കേരള സംസ്ഥാന ജവഹർ ബാലഭവനായിരുന്നു ആദ്യകാലത്ത് തളിര് മാസിക നടത്തിയിരുന്നത്. 1995 മുതൽ മാസിക കേരള സംസ്ഥാന ബാലസാഹിത്യ ഇൻസ്റ്റിറ്റ്യൂട്ട് ഏറ്റെടുത്തു പ്രസിദ്ധീകരിച്ചു വരുന്നു. പത്ത് വയസ്സിനും പതിനെട്ട് വയസ്സിനും ഇടയിൽ പ്രായമുള്ള കുട്ടികളെ ഉദ്ദേശിച്ചാണ് ഈ മാസിക പുറത്തിറക്കുന്നത്. കേരളത്തിൽ കുട്ടികൾക്കായി സർക്കാർ തലത്തിൽ പ്രസിദ്ധീകരിക്കുന്ന ഏക മാസിക കൂടിയാണിത്. മലയാളത്തിൻറെ പ്രമുഖ കവി ശ്രീമതി സുഗതകുമാരി ചീഫ് എഡിറ്റർ ആയും കേരള സംസ്ഥാന ബാലസാഹിത്യ ഇൻസ്റ്റിറ്റ്യൂട്ട് ഡയറക്ടർ പള്ളിയറ ശ്രീധരൻ എഡിറ്റർ ആയും പ്രവർത്തിച്ച് വരുന്നു. 



</doc>
<doc id="148557" url="https://ml.wikipedia.org/wiki?curid=148557" title="ഇരുട്ടിന്റെ ആത്മാവ്">
ഇരുട്ടിന്റെ ആത്മാവ്

1967-ൽ പുറത്തിറങ്ങിയ ഒരു മലയാളചലച്ചിത്രമാണ് ഇരുട്ടിന്റെ ആത്മാവ്. എം.ടി. വാസുദേവൻ നായർ രചനയും പി. ഭാസ്കരൻ സംവിധാനവും നിർവ്വഹിച്ചിരിക്കുന്നു. ബോക്സോഫീസിൽ പരാജയപ്പെട്ടെങ്കിലും മലയാളസിനിമാചരിത്രത്തിലെ നാഴികക്കല്ലായി ചിത്രം വിലയിരുത്തപ്പെടുന്നു. ഭ്രാന്തൻ വേലായുധൻ എന്ന കഥാപാത്രത്തെ അനശ്വരമാക്കിയ പ്രേം നസീറിന്റെ പ്രകടനം ഏറെ നിരൂപകപ്രശംസ പിടിച്ചുപറ്റി.

ഇരുട്ടിന്റെ ആത്മാവ് എന്നുതന്നെ പേരായ തന്റെ കഥയെ അടിസ്ഥാനമാക്കിയാണ് എം.ടി. വാസുദേവൻ നായർ തിരക്കഥയും സംഭാഷണവും രചിച്ചത്. അദ്ദേഹത്തിന്റെ ഏറ്റവും മികച്ച സൃഷ്ടികളിലൊന്നായി ഇരുട്ടിന്റെ ആത്മാവ് വിലയിരുത്തപ്പെടുന്നു.


സമൂഹവും കുടുംബവും ഒറ്റപ്പെടുത്തുന്ന ഭ്രാന്തൻ വേലയുധന്റെ കഥയാണ് ചിത്രം പറയുന്നത്.




</doc>
<doc id="148561" url="https://ml.wikipedia.org/wiki?curid=148561" title="ബ്രെയിൽ ലിപി">
ബ്രെയിൽ ലിപി

അന്ധരായ ആളുകളെ എഴുതുവാനും വായിക്കുവാനും പ്രാപ്തരാക്കിയ ലിപി സമ്പ്രദായമാണ് ബ്രെയിലി ലിപി അഥവാ ബ്രെയിലി സമ്പ്രദായം. ലോക വ്യാപകമായി അംഗീകരിക്കപ്പെട്ട ഈ സമ്പ്രദായം ആവിഷ്കരിച്ചത് ലൂയി ബ്രെയിലി (Luis Braille1809-1852) എന്ന, ബാല്യത്തിൽത്തന്നെ അന്ധനായിത്തീർന്ന ഫ്രഞ്ചുകാരനാണ്. 1825-ൽ ആവിഷ്കരിക്കപ്പെട്ട ഈ രീതി വളരെ പെട്ടെന്നു തന്നെ വ്യാപകമായ അംഗീകാരം നേടി. പ്രതലത്തെക്കാൾ അല്പം ഉയർന്നു നിൽക്കുന്ന കുത്തുകളാണ് ഈ സമ്പ്രദായത്തിൽ അക്ഷരങ്ങളെയോ അക്കങ്ങളെയോ പ്രതിനിധാനം ചെയ്യുന്നത്. രണ്ട് കോളങ്ങളിലായി ദീർഘ ചതുരാകൃതിയിൽ ക്രമീകരിച്ച 6 കുത്തുകൾ കൊണ്ട് അക്കങ്ങൾ, അക്ഷരങ്ങൾ, ചിഹ്നങ്ങൾ തുടങ്ങിയവയെല്ലാം ഈ രീതിയിൽ പ്രതിനിധാനം ചെയ്യാൻ കഴിയുന്നു. ഇങ്ങനെയുള്ള 6 കുത്തുകളിൽ, ഉയർന്നു നിൽക്കുന്ന(തടിച്ചു നിൽക്കുന്ന) കുത്തുകളിലൂടെ വിരലോടിച്ച് അവയെ തിരിച്ചരിഞ്ഞാണ് ഈ ലിപി വായിക്കുന്നത്. ഇതേ തത്ത്വം അനുസരിച്ച് അക്ഷരങ്ങൾ രേഖപ്പെടുത്തുകയും ചെയ്യുന്നു. പ്രത്യേക തരം കടലാസ്സിൽ ബ്രെയിലി ലിപി റ്റൈപ്പ് ചെയ്യുന്നതിനുള്ള റ്റൈപ്പ് റൈറ്റർ , പിന്നീട് കമ്പ്യൂട്ടറിനോട് ചേർത്ത് ഉപയോഗിക്കാവുന്ന ബ്രെയിലി എംബോസ്സർ(Braille Embosser) എന്ന ഉപകരണവും ഈ ലിപി രേഖപ്പെടുത്തുന്നതിനായി കണ്ടുപിടിക്കപ്പെട്ടിട്ടുണ്ട്.



</doc>
<doc id="148563" url="https://ml.wikipedia.org/wiki?curid=148563" title="ആനിക്കാട്ടിലമ്മക്ഷേത്രം">
ആനിക്കാട്ടിലമ്മക്ഷേത്രം

പത്തനംതിട്ട ജില്ലയിൽ മല്ലപ്പള്ളി താലുക്കിൽ മല്ലപ്പള്ളി ബസ് സ്റ്റാൻഡിൽ നിന്നും 4 കി.മി. മാറി ആനിക്കാട് ഗ്രാമത്തിൽ സ്ഥിതി ചെയൂന്ന ഒരു ക്ഷേത്രമാണ് ആനിക്കാട്ടിലമ്മ ക്ഷേത്രം അഥവാ ആനിക്കാട്ടിൽ ശിവപാർവ്വതിക്ഷേത്രം. മണിമലയാർ ആനിക്കാട് ഗ്രാമത്തിന്റെ ഹൃദയഭാഗത്തുകൂടി ഒഴുകുന്നു. നദിയുടെ കരയിൽ പുല്ലുകുത്തി ജംഗ്ഷ്നൊട് ചേർന്നാണ് ഐശര്യപ്രദായിനി "ആനിക്കാട്ടിലമ്മ" കുടികൊള്ളുന്ന ശിവപാർവ്വതിക്ഷേത്രം സ്ഥിതി ചെയ്യുന്നത്. പ്രധാന ശ്രീകോവിനുള്ളിൽ ശിവനേയും പാർവ്വതിയേയും തുല്യപ്രാധാന്യത്തോടെ പ്രതിഷ്ടിച്ചിരിക്കുന്നു.ഈ ക്ഷേത്രത്തിന് 1600-ൽ പരം വർഷങ്ങളുടെ പഴക്കം ഉണ്ടന്ന് കരുതപ്പെടുന്നു. പ്രധാന ശ്രീകോവിൽ കൂടാതെ പടിഞ്ഞാറോട്ട് ദർശനം നൽകിയിട്ടുള്ള ശിവൻ,ഭദ്ര,രക്ഷസ്,നാഗരാജാവ്,യക്ഷിയമ്മ തുടങ്ങിയ ഉപദേവാലയങ്ങളും സ്ഥിതി ചെയ്യുന്നു. വെള്ളിയാഴ്ചകളിൽ മംഗല്യഭാഗ്യത്തിനായി നാരങ്ങാവിളക്ക് വഴിപാടും ശനിയാഴ്ചകളിൽ തൃശൂലപൂജയും നടത്തുന്നു. തുടർന്ന് നടത്തുന്ന അന്നദാനത്തിൽ ആയിരക്കണക്കിന് ഭക്തജനങ്ങൾ‌‌‌‌‌‌‌‌‌‌ പങ്കെടുക്കുന്നു. കുംഭമാസത്തിലെ പൂരം നാളിൽ ഈ ക്ഷേത്രത്തിൽ പൊങ്കാല നടത്തിവരുന്നു.‌‌

വർഷം മുഴുവൻ പൂത്തുനിൽക്കുന്ന കൊന്നമരം ഇ ക്ഷേത്രത്തിന്റെ മുറ്റത്ത് നിൽക്കുന്നു.
വെള്ളിയാഴ്ചകളിൽ നാരങാവിളക്കിന് ശേഷവും ശനിയാഴ്ചകളിൽ ത്രിശൂലപൂജയ്ക്കു ശേഷവും നൽകുന്ന അന്നദാനത്തിൽ ദൂരദേശങ്ങളിൽ നിന്നു പോലും ധാരാളം ഭക്തജനങ്ങൾ പങ്ങെടുക്കുന്നു.





</doc>
<doc id="148564" url="https://ml.wikipedia.org/wiki?curid=148564" title="സിസേറിയൻ">
സിസേറിയൻ

സ്വാഭാവിക പ്രസവത്തിൽ നിന്നും വ്യത്യസ്തമായി , ഗർഭിണിയുടെ അടിവയറും ഗർഭപാത്രവും കീറി (C-Section : Caesarean Section) കുട്ടിയെ പുറത്തെടുക്കുന്ന ശസ്ത്രക്രിയയാണ് സിസേറിയൻ (Caesarean). ചാപിള്ളയെ (Still birth), പുറത്തെടുത്ത്‌ അമ്മയുടെ ജീവൻ രക്ഷിക്കാനായി ഈ രീതി പണ്ടേ നിലവിലുണ്ടായിരുന്നു. സിസേറിയൻ അഥവാ സി സെക്ഷൻ നടത്താൻ ആദ്യമായി ഉപദേശിച്ച വ്യക്തി സുശ്രുതനാണെന്നു കരുതപ്പെടുന്നു. 1881-ൽ, ജർമൻ സ്ത്രീരോഗശാസ്ത്രജ്ഞനായ (Gynaecologist) ഫെർഡിനന്ദ് അഡോൾഫ് കേഹ്രെർ (Ferdinand Adolf Kehrer ) ആണ് നവീന സിസേറിയൻ ആദ്യമായി ചെയ്തത്.

പ്രശസ്തനായ ജൂലിയസ് സീസറിന്റെ പൂർവ്വ പിതാമഹന്മാരിൽ ഒരാളെ വയറുകീറിയാണ് പുറത്തെടുത്തത്. അങ്ങനെ മുറിവുണ്ടാക്കുക എന്നർത്ഥമുള്ള കയ്ഡോ-എരേ അല്ലെങ്കിൽ കയ്സുസ് സും എന്ന ലത്തീൻ പദത്തിൽ നിന്നാണ് കയ്സർ എന്ന സ്ഥനപ്പേർ വന്നത് എന്നാണ് പ്ലീനി രേഖപ്പെടുത്തിയിരിക്കുന്നത്. ഇതിന്റെ ആംഗലേയ രൂപവ്യതിയാനാമാണ് സീസർ എന്നത്.


</doc>
<doc id="148568" url="https://ml.wikipedia.org/wiki?curid=148568" title="സെന്റ്.ജോൺസ് ഹയർ സെക്കണ്ടറി സ്കൂൾ, പത്തിച്ചിറ">
സെന്റ്.ജോൺസ് ഹയർ സെക്കണ്ടറി സ്കൂൾ, പത്തിച്ചിറ

ആലപ്പുഴ ജില്ലയിലെ മാവേലിക്കരയ്ക്കു സമീപം പത്തിച്ചിറയിൽ സ്ഥിതി ചെയ്യുന്ന വിദ്യാഭ്യാസസ്ഥാപനമാണ് സെന്റ്.ജോൺസ് ഹയർ സെക്കണ്ടറി സ്കൂൾ. 1923-ൽ ഒരു ഇംഗ്ലീഷ് മീഡിയം സ്കൂളായി ആരംഭിച്ച വിദ്യാലയം 1949-ൽ സെന്റ് ജോൺസ് ഹൈസ്കൂളായും തുടർന്ന് 2000-ൽ ഹയർസെക്കണ്ടറി സ്കൂളായും ഉയർത്തപ്പെട്ടു. 

മൂന്ന് ഏക്കർ ഭൂമിയിലാണ് വിദ്യാലയം സ്ഥിതി ചെയ്യുന്നത്. ഹൈസ്കൂളിന് 9 കെട്ടിടങ്ങളിലായി 60 ക്ലാസ് മുറികളും ഹയർ സെക്കണ്ടറിക്ക് ഒരു കെട്ടിടത്തിലായി 6 ക്ലാസ് മുറികളുമുണ്ട്. അതിവിശാലമായ ഒരു കളിസ്ഥലം വിദ്യാലയത്തിനുണ്ട്. ഹൈസ്കൂളിനും ഹയർസെക്കണ്ടറിക്കും വെവ്വേറെ കമ്പ്യൂട്ടർ ലാബുകളുണ്ട്. രണ്ട് ലാബുകളിലുമായി ഏകദേശം അമ്പതോളം കമ്പ്യൂട്ടറുകളുണ്ട്. രണ്ട് ലാബുകളിലും ബ്രോഡ്ബാന്റ് ഇന്റർനെറ്റ് സൗകര്യം ലഭ്യമാണ്. 


പത്തിച്ചിറ സെന്റ് ജോൺസ് ഓർത്തഡോക്സ് വലിയപപള്ളിയുടെ അധീനതയിലാണ് ഈ വിദ്യാഭ്യാസസ്ഥാപനം. 

വേദശാസ്ത്ര പണ്ഡിതനും ആതുരസേവന രംഗത്തെ പ്രോജ്ജ്വല താരവുമായ ഗീവർഗീസ് മാർ ഒസ്താത്തിയോസ് തിരുമേനി, ദിവംഗതനായ താനുവേലിൽ ശമുവേൽ റമ്പാൻ


</doc>
<doc id="148577" url="https://ml.wikipedia.org/wiki?curid=148577" title="ഐ.ഇ.എൽ.റ്റി.എസ്.">
ഐ.ഇ.എൽ.റ്റി.എസ്.

"ഇന്റർനാഷണൽ ഇംഗ്ലീഷ് ലാംഗ്വേജ് ടെസ്റ്റിങ് സിസ്റ്റം" "(International English Language Testing System)" എന്നതിന്റെ ചുരുക്കെഴുത്താണ് ഐ.ഇ.എൽ.റ്റി.എസ്. ഉദ്യോഗാർഥിയുടെ ഇംഗ്ലീഷ് ഭാഷാപ്രാവീണ്യം പരിശോധിക്കുവാനുള്ള ഒരു പരീക്ഷയാണിത്. ബ്രിട്ടൻ, അമേരിക്ക, ഓസ്ട്രേലിയ, കാനഡ, ന്യൂസിലൻഡ് എന്നീ രാജ്യങ്ങളിലെ പഠനത്തിനും ഓസ്ട്രേലിയ, കാനഡ, ന്യൂസിലൻഡ് എന്നീ രാജ്യങ്ങളിലേക്കുള്ള കുടിയേറ്റത്തിനും ഈ ടെസ്റ്റ് നിർബന്ധമാണ്. ബ്രിട്ടീഷ് കൗൺസിൽ, ഐ.ഡി.പി. ഓസ്ട്രേലിയ, യൂണിവേഴ്സിറ്റി ഓഫ് കേംബ്രിഡ്ജ് എന്നീ കേന്ദ്രങ്ങളാണ് ഈ പരീക്ഷയുടെ സംഘാടകർ. ലോകമാകമാനം നാനൂറിലധികം പരീക്ഷാകേന്ദ്രങ്ങളും കേരളത്തിൽ 5 പരീക്ഷാകേന്ദ്രവുമാണിവയ്ക്കുള്ളത്. പ്രതിമാസം അഞ്ചു പരീക്ഷകൾ വീതം നടത്തപ്പെടുന്നു. ജനറൽ, അക്കാഡമിക് എന്നിവയാണ് പൊതുവായുള്ള പാഠഭേദങ്ങൾ. ഇവ രണ്ടിലും ലിസണിങ്, റീഡിങ്, റൈറ്റിങ്, സ്പീക്കിങ് എന്നിങ്ങനെ നാലു തരം ടെസ്റ്റുകളുണ്ട്. ഇതി ആദ്യ മൂന്നു ടെസ്റ്റുകൾ ഒറ്റ ദിവസം നടത്തപ്പെടും. സ്പീക്കിങ് ടെസ്റ്റ് പരീക്ഷാകേന്ദ്രത്തിന്റെ സൗകര്യമനുസരിച്ച് മറ്റ് ദിവസങ്ങളിലായിരിക്കും നടത്തപ്പെടുക. ഒന്നു മുതൽ ഒൻപതു വരെയുള്ള സ്കോറുകളിലായി പതിമൂന്നു ദിവത്തിനുള്ളിൽ ഫലമറിയുവാൻ സാധിക്കും. ആറു മുതൽ ആറര വരെയുള്ള സ്കോറുകളാണ് സാധാരണയായി നേടിയിരിക്കേണ്ടത്. ബ്രിട്ടനിൽ ഇത് ഏഴായി ഉയർത്തി. ഒരു തവണ നേടുന്ന സ്കോറിന് രണ്ടു വർഷത്തെ കാലാവധി ലഭ്യമാണ്. 



</doc>
<doc id="148580" url="https://ml.wikipedia.org/wiki?curid=148580" title="ഡങ്കൻ ഫ്ലെച്ചർ">
ഡങ്കൻ ഫ്ലെച്ചർ

മുൻ സിംബാബ്‌വെ ക്രിക്കറ്റ് കളിക്കാരനും, ഇന്ത്യൻ ക്രിക്കറ്റ് ടീം കോച്ചുമാണ് ഡങ്കൻ ആൻഡ്രൂ ഗ്വിൻ ഫ്ലെച്ചർ (ജനനം: സെപ്റ്റംബർ 27 1948).

ദക്ഷിണ റൊഡേഷ്യയിലെ സാലിസ്ബറിയിലാണ് ഫ്ലെച്ചർ ജനിച്ചത്. സിംബാബ്‌വെയുടെ ആദ്യ ക്രിക്കറ്റ് ക്യാപ്റ്റനായിരുന്നു അദ്ദേഹം. 1983 ക്രിക്കറ്റ് ലോകകപ്പിൽ ഓസ്ട്രേലിയയ്ക്കെതിരെ സിംബാബ്‌വെയെ വിജയത്തിലേക്ക് നയിച്ചത് ഇദ്ദേഹമാണ്. അദ്ദേഹം ടെസ്റ്റ് ക്രിക്കറ്റ് കളിച്ചിട്ടില്ല.


</doc>
<doc id="148590" url="https://ml.wikipedia.org/wiki?curid=148590" title="അഞ്ചുമൂർത്തിമംഗലം ക്ഷേത്രം">
അഞ്ചുമൂർത്തിമംഗലം ക്ഷേത്രം

കേരളത്തിലെ പാലക്കാട് ജില്ലയിലെ ആലത്തൂരിനടുത്ത് അഞ്ചുമൂർത്തിമംഗലം ദേശത്ത് സ്ഥിതിചെയ്യുന്ന പുരാതന ശിവക്ഷേത്രമാണ് അഞ്ചുമൂർത്തി മംഗലം മഹാദേവക്ഷേത്രം. 108 ശിവക്ഷേത്രങ്ങളിൽ പറയുന്ന രണ്ടു അഞ്ചുമൂർത്തി ക്ഷേത്രങ്ങളിൽ ഒന്നാണ് ഈ ക്ഷേത്രം. ഒന്നാമത്തെ അഞ്ചുമൂർത്തിക്ഷേത്രം നൂറ്റെട്ട് ശിവാലയങ്ങളിൽ തിരുമിറ്റക്കോട് എന്നും രണ്ടാമത്തെ ഈ ക്ഷേത്രത്തിനെ മംഗലം എന്നും കാണിച്ചിരിക്കുന്നു. . അഞ്ചുമൂർത്തിമംഗലം മഹാദേവക്ഷേത്രത്തിലെ പ്രതിഷ്ഠ നടത്തിയത് വൈഷ്ണവാശഭൂതനായ പരശുരാമനാണന്നു വിശ്വസിക്കുന്നു.
ഇവിടെ ശിവപ്രതിഷ്ഠാ സദാശിവരൂപത്തിൽ സങ്കല്പിച്ചാണ് പൂജാധികാര്യങ്ങൾ നടത്തുന്നത്. പരമശിവനൊപ്പം തന്നെ സുദർശനമൂർത്തിയ്ക്കും, മഹാവിഷ്ണുവിനും, പാർവ്വതീദേവിയ്ക്കും ഗണപതിയ്ക്കും തുല്യപ്രാധാന്യമുള്ള ഒരു ക്ഷേത്രമാണിത്. തന്മൂലം ശിവരാത്രിയ്കൊപ്പംതന്നെ അഷ്ടമിരോഹിണിയ്ക്കും, നരസിംഹജയന്തിയ്ക്കും, വിനായചതുർത്ഥിയ്ക്കും, നവരാത്രിയ്ക്കും ഒന്നുപോലെതന്നെ ഇവിടെ പൂജാദിഘോഷങ്ങൾ നടത്തപ്പെടുന്നു. ദേശത്ത് ഒരിടത്തുതന്നെ അഞ്ചുപ്രതിഷ്ഠാമൂർത്തികൾ കുടികൊള്ളുന്നതിനാൽ ദേശത്തിനും അഞ്ചുമൂർത്തീമംഗലം എന്ന് നാമകരണം ഉണ്ടായി എന്നു കരുതുന്നു.

അധികം ചരിത്രതാളുകളിൽ ഒന്നും തന്നെ ഇടം നേടാൻ ഈ ശിവക്ഷേത്രത്തിനു കഴിഞ്ഞിട്ടില്ല. ക്ഷേത്രത്തെക്കുറിച്ചുള്ള ചരിത്ര രേഖകൾ ഇനിയും കണ്ടെത്തേണ്ടിയിരിക്കുന്നു. എങ്കിലും കൊല്ലംകോട്ട് രാജവംശത്തിന്റെ സുവർണ്ണകാലത്താണ് ക്ഷേത്ര നിർമ്മാണം നടന്നത് എന്നു വിശ്വസിക്കുന്നു.

പരശുരാമ പ്രതിഷ്ഠിതമാണ് ശിവപ്രതിഷ്ഠ.


നിത്യേന മൂന്നു പൂജകൾ ശിവക്ഷേത്രത്തിലും, വിഷ്ണുക്ഷേത്രത്തിലും, സുദർശനമൂർത്തിനടയിലും നടക്കുന്നു.

മഹാശിവരാത്രി; ഫാൽഗുന മാസത്തിലെ (കുംഭമാസം) കൃഷ്ണപക്ഷത്തിലെ പതിമൂന്നാം രാത്രിയും പതിനാലാം പകലുമാണ് ശിവരാത്രി ആഘോഷിക്കുന്നത്. കൂവളത്തിന്റെ ഇലകൾ ശിവന് അർപ്പിക്കുന്നതും ഉപവാസമനുഷ്ടിക്കുകയും ശിവലിംഗത്തിൽ രാത്രിയിൽ പ്രത്യേകം അഭിഷേകപൂജകൾ നടത്തുകയും, അത് ദർശിക്കുവാനും തേവരുടെ അനുഗ്രഹം കൈകൊള്ളാനായി ധാരാളം ഭക്തർ ക്ഷേത്ര മതിൽക്കകത്ത് ഒത്തുകൂടുന്നു.

ചിങ്ങമാസത്തിലെ അഷ്ടമിയും രോഹിണിയും ചേർന്ന ദിവസമാണിത് . ശ്രീകൃഷ്ണന്റെ ജന്മദിനമായതിനാൽ അന്നേ ദിവസം വിഷ്ണു ക്ഷേത്രത്തിൽ വിശേഷാൽ പൂജകളും ചടങ്ങുകളുമുണ്ടാവും. അഷ്ടമിരോഹിണി ദിവസം അർദ്ധരാത്രി വരെ കീർത്തനം ചൊല്ലലും വ്രതാനുഷ്ഠാനവുമായി ഭക്തർ അമ്പലത്തിൽ കഴിച്ചു കൂട്ടുന്നു.

മഹാവിഷ്ണുവിൻറെ നാലാമത്തെ അവതാരമാണ് നരസിംഹമൂർത്തി. വൈശാഖമാസത്തിലെ ശുക്ലപക്ഷചതുർദശി ദിവസമാണ് നരസിംഹ ജയന്തിയായി ആഘോഷിക്കുന്നത്. അസുരരാജാവായ ഹിരണ്യകശിപുവിനെ നിഗ്രഹിക്കാനാണ് ഭഗവാൻ നരസിംഹമായി അവതരിച്ചത്. വിഷ്ണുക്ഷേത്രത്തിലും നരസിംഹജയന്തി വിശേഷപ്പെട്ട ദിവസമായി ആഘോഷിക്കുന്നു

തൃശ്ശൂർ - പാലക്കാട് റൂട്ടിൽ വടക്കഞ്ചേരിയ്ക്കും ആലത്തൂരിനും ഇടയ്ക്കായിട്ടാണ് ക്ഷേത്രം സ്ഥിതിചെയ്യുന്നത്.


</doc>
<doc id="148598" url="https://ml.wikipedia.org/wiki?curid=148598" title="കാലടി ഗ്രാമപഞ്ചായത്ത്, മലപ്പുറം ജില്ല">
കാലടി ഗ്രാമപഞ്ചായത്ത്, മലപ്പുറം ജില്ല

മലപ്പുറം ജില്ലയിലെ പൊന്നാനി താലൂക്കിലെ പൊന്നാനി ബ്ളോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ് കാലടി ഗ്രാമപഞ്ചായത്ത്. ഈ പഞ്ചായത്തിനു 16.48 ചതുരശ്രകിലോമീറ്റർ വിസ്തീർണ്ണമുണ്ട്. 2005 ഒക്ടോബർ 2-നാണ് തവനൂർ പഞ്ചായത്തിനെ വിഭജിച്ചു കൊണ്ടാണ് കാലടി ഗ്രാമപഞ്ചായത്ത് രൂപീകൃതമായത്



</doc>
<doc id="148601" url="https://ml.wikipedia.org/wiki?curid=148601" title="ചൈനയിലെ ജനസംഖ്യാ വിവരങ്ങൾ">
ചൈനയിലെ ജനസംഖ്യാ വിവരങ്ങൾ

2010 നവംബറിൽ, ചൈനയിലെ ജനസംഖ്യ 133 കോടിയിൽ എത്തിയതായി ചൈനയുടെ ദേശീയ സ്ഥിതിവിവര കേന്ദ്രം പുറത്തു വിട്ട പുതിയ കണക്കുകൾ വെളിപ്പെടുത്തുന്നു.2000 ത്തില് 127 കോടി ആയിരുന്ന ജനസംഖ്യ 5.7 ശതമാനം വളർച്ച നേടി 2010 ല് 133 കോടി ആയിട്ടാണ് ഉയർന്നത്. ദമ്പതികൾക്ക് ഒരു കുഞ്ഞ്‌ എന്ന ചൈനയുടെ ദേശീയ ജനസംഖ്യാനയം, ജനസംഖ്യാ വർദ്ധന നിയന്ത്രിക്കുന്നതിൽ വിജയിച്ചതായി അവകാശപ്പെടുന്നു. പ്രായമേറിയ, ചലന സ്വഭാവം വർദ്ധിച്ച നാഗരീക ജനസഞ്ചയമാണ് ചൈനയിൽ അധികവും.നിരക്ഷരർ 4.08 ശതമാനം മാത്രമാണ് 

അവലംബം:
http://edition.cnn.com/2011/WORLD/asiapcf/04/28/china.census/


</doc>
<doc id="148606" url="https://ml.wikipedia.org/wiki?curid=148606" title="ആനിക്കാട്, പത്തനംതിട്ട ജില്ല">
ആനിക്കാട്, പത്തനംതിട്ട ജില്ല

മല്ലപ്പള്ളിയിൽ നിന്നും 4കി.മി കിഴക്കൊട്ട് സഞ്ചരിച്ചാൽ ആനിക്കാട് ഗ്രാമം.ഈ പ്രദേശത്ത് പണ്ടുകാലത്ത് ധാരാളം അയിനി (ആഞ്ഞിലി) വൃക്ഷങ്ങൾ വളർന്നിരുന്നു. നൂറ്റാണ്ടുകൾക്കുമുമ്പ് നിർമ്മിച്ച അറക്കൂട്ടംപുരകൾക്കെല്ലാം ആഞ്ഞിലി നിർലോഭം ഉപയോഗിച്ചിരുന്നു. അയിനിമരങ്ങളുടെ കാട് ഉണ്ടായിരുന്ന സ്ഥലത്തിനെ അയിനിക്കാട് എന്നറിയപ്പെട്ടു. ഇതാണ് പിൽക്കാലത്ത് ആനിക്കാട് ആയി മാറിയത്. പ്രധാനസ്ഥലങ്ങൾ നൂറൊന്മാവ്, പുന്നവേലി, പുല്ലുകുത്തി, വായ്പൂര്, നീലംപ്പാറ, പുളിക്കാമല, മുറ്റത്തുമാവ്.പുണ്യപുരാതനമായ മലങ്കോട്ട ദേവസ്ഥാനം ഇ പഞ്ചായത്തിൽ സ്ഥിതി ചെയ്യുന്നു.




</doc>
<doc id="148608" url="https://ml.wikipedia.org/wiki?curid=148608" title="നൊച്ചൂർ വെങ്കടരാമൻ">
നൊച്ചൂർ വെങ്കടരാമൻ

ബ്രഹ്മശ്രീ നൊച്ചൂർ വെങ്കട്ടരാമൻ പാലക്കാടുള്ള നൊച്ചൂർ എന്ന അഗ്രഹാരത്തിൽ ജനിച്ചു. ബാല്യത്തിൽ തന്നെ തീവ്രമുമുക്ഷുത്വത്തോടെ ജ്ഞാവിചാര മാർഗ്ഗത്തിൽ മുഴുകി. ശ്രീ രമണ മഹർഷിയുടെ കൃപയ്ക്ക് പാത്രീഭൂതനായി. ഭക്തിമാർഗ്ഗത്തിലും ജ്ഞാനമാർഗ്ഗത്തിലും പ്രവർത്തിക്കുന്ന മുമുക്ഷുക്കൾക്ക് ഒരു മാർഗ്ഗദീപമായി വർത്തിക്കുന്നു.

സംസ്കൃതത്തിലും തമിഴിലും മലയാളത്തിലും ഇംഗ്ലീഷിലും അദ്ദേഹം രചന നടത്തിയിട്ടുണ്ട്. “ആത്മസാക്ഷാത്കാരം” എന്ന മലയാള ഗ്രന്ഥം ശ്രീ രമണ മഹർഷിയുടെ സമഗ്രമായ ജീവിതകഥയും ഉപദേശങ്ങളുള്ള സാരവുമുൾക്കൊള്ളുന്ന സത്യാന്വേഷികൾക്ക് വഴികാട്ടിയുമാണ്.

വളരെ ചെറുപ്പത്തിൽ തന്നെ അദ്ധ്യാത്മിക പ്രഭാഷണങ്ങൾ നടത്തി ശ്രദ്ധപിടിച്ചുപറ്റിയ നൊച്ചൂർ ആത്മജ്ഞാനികൾക്ക് പ്രേരണയും സ്ത്രോതസുമാണ്. സ്വാത്മസുഖി (രമണമഹർഷിയുടെ ‘ഉള്ളത് നാർപ്പത്‌’ എന്ന കൃതിയുടെ വ്യാഖ്യാനം), വിചാരമാല (വേദാന്തം), പ്രത്യഭിജ്ഞാദീപം (ആത്മാന്വേഷണം) എന്നീ ഗ്രന്ഥങ്ങളും ആനന്ദമകരന്ദം (സ്തോത്രങ്ങൾ), ഹസ്താമലകീയം (വ്യാഖ്യാനം), In the still lake at contemplation, Reflections തുടങ്ങി ഇംഗ്ലീഷിലും തമിഴിലും മലയാളത്തിലുമായി നിരവധി കാവ്യങ്ങൾ – ഇങ്ങനെ നൊച്ചൂർ ആദ്ധ്യാത്മികസാഹിത്യത്തിന് നൽകിയ സംഭാവനകൾ നിരവധിയാണ്‌.


</doc>
<doc id="148609" url="https://ml.wikipedia.org/wiki?curid=148609" title="റാസ്മോൾ">
റാസ്മോൾ

ജൈവ തന്മാത്രകളുടെ ഘടന ത്രിമാന ചിത്രങ്ങളായി വീക്ഷിക്കുന്നതിനു വേണ്ടി 1992 -ൽ റോജർ സെയിൽ തയ്യാറാക്കിയ സോഫ്റ്റ്​വെയറാണ് റാസ്മോൾ.തന്മാത്രകളുടെ അടിസ്ഥാന വിവരങ്ങളടങ്ങിയ ഫയൽ ഇൻപുട്ടായി നൽകിയാൽ വിവിധ വർണ്ണങ്ങളിൽ സ്ക്രീനിൽ പ്രദർശിപ്പിക്കുന്നു.

പ്രോട്ടീൻ ഡാറ്റാ ബാങ്ക് അഥവാ .pdb എന്ന എക്സ്റ്റൻഷനിലുള്ള ഫയലുകൾ ഇതിൽ പ്രദർശിപ്പിക്കാനാവും.


</doc>
<doc id="148613" url="https://ml.wikipedia.org/wiki?curid=148613" title="സൈനുദ്ദീൻ മഖ്ദൂം ഒന്നാമൻ">
സൈനുദ്ദീൻ മഖ്ദൂം ഒന്നാമൻ

എ.ഡി 15-16 നൂറ്റാണ്ടുകളിൽ മലബാറിൽ ജീവിച്ചിരുന്ന സൂഫി വര്യനും , ഇസ്ലാം മത പണ്ഡിതനും, സാമൂഹ്യപരിഷ്കർത്താവും, മതനേതാവും ആയിരുന്നു ശൈഖ് സൈനുദ്ദീൻ മഖ്ദൂം ഒന്നാമൻ എന്ന സൈനുദ്ദീൻ ഇബ്‌നു അലി ഇബ്‌നു അഹമ്മദ് അൽ മഹ്ബരി...മഖ്ദൂം കബീർ എന്ന പേരിലാണ് അദ്ദേഹം അറിയപ്പെടുന്നത് 
പോർച്ചുഗീസ് അധിനിവേശത്തിനെതിരേ ശക്തമായ പോരാട്ടത്തിന് ആഹ്വാനം ചെയ്ത അദ്ദേഹം കവിതയിലൂടെ സാമ്രാജ്യത്വവിരുദ്ധ സമരങ്ങൾക്ക് പ്രചോദനമേകി. 1467 ൽ കൊച്ചിയിൽ ജനിച്ച് 1522 ൽ പൊന്നാനിയിൽ മരണം. ശൈഖുൽ ഇസ്ളാം അബൂ യഹ്യാ സൈനുദ്ദീനുബ്നു അലി എന്നാണ് യഥാർത്ഥ പേര്. ഇദ്ദേഹത്തിന്റെ പൂർവ്വ പിതാക്കൾ ദക്ഷിണ യമനിൽ നിന്ന് കൊച്ചിയിലെത്തുകയും പിന്നീട് കൊച്ചി ഖാസിമാരായി മാറുകയും ചെയ്തവരാണ്. പ്രവാചകാനുചരനായ അബൂബക്കറിന്റെ പരമ്പരയിൽ പെട്ടവരാണിവരെന്നു വിശ്വസിക്കപ്പെടുന്നു .ചെറു പ്രായത്തിലെ ഖുർആൻ മനഃപാഠമാക്കിയ മഖ്ദൂം കബീർ പ്രാഥമിക വിദ്യാഭ്യാസം പൂർത്തിയാക്കിയത് കൊച്ചിയിൽ വെച്ച് സ്വ പിതാവായ അലിയ്യുൽ മഅബരിയിൽ നിന്നായിരുന്നു. പൊന്നാനി , കോഴിക്കോട് മക്ക എന്നിവിടങ്ങളിലെ ഉപരിപഠനത്തിനു ശേഷം ഈജിപ്തിലെ അല് അസ്ഹറിൽ വെച്ചു വിദ്യാഭ്യാസം പൂർത്തിയാക്കി.

ഖുർആൻ വ്യാകരണം,പാരായണ ശാസ്ത്രം, നബിചര്യ, കർമ്മ ശാസ്ത്രം , നിദാന ശാസ്ത്രം, എന്നിവയിലെല്ലാം മഖ്ദൂം കബീർ നൈപുണ്യം നേടി. ഖാദി ഇബ്റാഹിം മഖ്ദൂം , അബൂബക്കര് ഫഖ്റുദ്ദീനു ബ്നു റമദാനുശ്ശാലിയാതി , അല്ലാമാ അഹ്മദ് ശിഹാബുദ്ദീന് ബ്നു ഉസ്മാനുല് യമനി, ഖാദി ശൈഖ് അബ്ദുറഹ്മാനുല്അദമി ശൈഖുല്ഇസ്ലാം സകരിയ്യല് അന്സാരി എന്നിവരാണ് പ്രധാന ഗുരുക്കന്മാർ. 
ഖാദിരിയ്യ , ചിശ്തിയ്യ ,സുഹ്റവര്ദ്ദിയ്യ , ശതാരിയ്യ തുടങ്ങി വിവിധ ത്വരീഖത്തുകളുടെ ശൈഖുമാരിൽ നിന്നും ആത്മീയ സരണി കരസ്ഥമാക്കിയ മഖ്ദൂം കബീറിൻറെ പ്രാധാന ആത്മീയ ഗുരു ശൈഖ് ഖുതുബുദ്ധീൻ ആണ്. ഖാദിരി-ചിശ്തി ത്വരീഖത്തുകളുടെ ഇന്ത്യയിലെ പ്രതിനിധിയായി മഖ്ദൂമിനെ നിയമിച്ചത് ഇദ്ദേഹമാണ്. ശൈഖ് സാബിത് ഐൻ ആണ് മഖ്ദൂം കബീറിൻറെ ആത്മീയ ഗുരുക്കന്മാരിൽ മറ്റൊരു പ്രധാനി. ഈജിപ്തിലെ പഠനങ്ങൾക്ക് ശേഷം പൊന്നാനി കേന്ദ്രീകരിച്ച് മുസ്ളീംകളെ ധാർമികമായും സാംസ്കാരികമായും സമുദ്ധരിക്കാൻ നേതൃത്വം നൽകി. പൊന്നാനിയിലെ പ്രസിദ്ധമായ വലിയ ജുമുഅത്ത് പള്ളി ഇദ്ദേഹം ക്രി. 1519-ല് പണികഴിപ്പിച്ചതാണ്. ഒറ്റത്തടിയില് പണിതുവെന്ന് പറയപ്പെടുന്ന ഈ മസ്ജിദ്, കേരളീയ തച്ചുശാസ്ത്രകലാവൈദഗ്ദ്ധ്യം വിളിച്ചോതുന്ന സൃഷ്ടിയാണ്. പൊന്നാനിയിൽ ആരംഭിച്ച ദർസ് (മതപഠന കേന്ദ്രം) കേരളത്തിനകത്തും പുറത്തും "മലബാറിലെ മക്ക" എന്നപേരിൽ ഖ്യാതി നേടി. വിദേശങ്ങളിൽ നിന്ന് പോലും വിദ്യാർത്ഥികൾ ഇവിടെ പഠനം ലക്ഷ്യമാക്കി എത്താറുണ്ടായിരുന്നു. മതപരമെന്നോ ഭൗതികമെന്നോ വേർതിരിവില്ലാതെ മുസ്ലിം ലോകത്തുണ്ടായിരുന്ന എല്ലാ തത്ത്വചിന്തകളും കര്മ്മശാസ്ത്ര ഗ്രന്ഥങ്ങളും പൊന്നാനിയിൽ പഠിപ്പിക്കപ്പെട്ടിരുന്നു. പൊന്നാനിയിൽ വിളക്കത്തിരിക്കൽ എന്നത് ലോക പ്രശസ്തമായ ബിരുദ്ധമായിരുന്നു. 

പറന്കികളുടെ ആധിപത്യശ്രമങ്ങൾ കൊടുമ്പിരികൊള്ളുകയും വംശീയ ഉൻമൂലന ലക്ഷ്യങ്ങളോടെ മുസ്ളീംകളെയും മുസ്ളീം അനുകൂല നിലപാട് സ്വീകരിച്ച സാമൂതിരിയെയും തീവ്രമായി ആക്രമിച്ചു കൊണ്ടിരിക്കുകയും ചെയ്തിരുന്ന നിർണ്ണായക സന്ധിയിൽ അദ്ദേഹം അറബിയിൽ രചിച്ച സമരകാവ്യമായണ് തഹരീളു അഹ്ലിൽ ഈമാൻ അലാ ജിഹാദി അബദത്തിസ്സുൽബാൻ. കേരളത്തിൽ അന്നു നിലവിലുണ്ടായിരുന്ന എല്ലാ മഹല്ലുകളും നേരിട്ടു സന്ദർശിച്ച് അവിടങ്ങളിലെ ജനങ്ങളെ പോർച്ചുഗീസ് ആധിപത്യം അവസാനിപ്പിക്കേണ്ടതിന്റെ അനിവാര്യതയെക്കുറിച്ച് അദ്ദേഹം ഉൽബോധിപ്പിച്ചു. അദ്ദേഹത്തിന്റെ സമരകാവ്യവും പ്രസംഗങ്ങളും സൃഷ്ടിച്ച തിരിച്ചറിവിലാണ് ആത്മീയ ബന്ധമുണ്ടായിരുന്ന [കുഞ്ഞാലിമരക്കാർ]] കുടംബം സമരസജ്ജരായി കൊച്ചിയിൽ നിന്ന് കോഴിക്കോട്ടെത്തിയതെന്നും നിരീക്ഷീക്കപ്പെടുന്നു പോർച്ചുഗീസുകാർക്കെതിരായ പോരാട്ടത്തിൽ സൈനുദ്ദീൻ മഖ്ദൂം ഒന്നാമന്റെ പുത്രൻ ശൈഖ് അബ്ദുൽ അസീസ് മഖ്ദൂം പ്രമുഖ പങ്കുവഹിച്ചു. സംഭവ ബഹുലമായ ചാലിയം യുദ്ധത്തിൽ സാമൂതിരിയോടൊപ്പം നിന്നു പോരാളികളെ നയിച്ചത് കോഴിക്കോട് ഖാസി (മത സ്ഥാനപ്പേര്) കൂടിയായിരുന്ന ശൈഖ് അബ്ദുൽ അസീസ് ആയിരുന്നു.. ഹിജ്റ 928 ശഅ്ബാന് 16 നാണ് (1522 ജൂലൈ 10 വെള്ളിയാഴ്ച) സൈനുദ്ദീൻ മഖ്ദൂമിന്റെ വിയോഗം. 
കിഫായതുല് ഫറാഇള് , ,ഖസീദതുല് ജിഹാദിയ്യ, ഖസസുൽ അമ്പിയാ , സീറതുന്നബവി തുടങ്ങിയ ഇരുപത്തിയഞ്ചിലേറെ രചനകളും അദ്ദേഹം രചിച്ചിട്ടുണ്ട്.


 

</doc>
<doc id="148619" url="https://ml.wikipedia.org/wiki?curid=148619" title="ആണവ അവശിഷ്ടം">
ആണവ അവശിഷ്ടം

ആണവവികിരണം വമിക്കുന്ന അവശിഷ്ടവസ്തുക്കളെയാണ്‌ ആണവ അവശിഷ്ടം (അണുശക്തി തേജോവശിഷ്ടം) എന്നു പറയുന്നത്. ഇവ റേഡിയോ ആക്റ്റിവ് അവശിഷ്ടങ്ങൾ എന്നും അറിയപ്പെടുന്നു. അണുശക്തി ഉത്പാദിപ്പിക്കുന്ന വിവിധ പ്രക്രിയകൾ, ആണവറിയാക്റ്ററുകൾ, പരീക്ഷണശാലകൾ, വ്യവസായശാലകൾ, ആശുപത്രികൾ എന്നിവിടങ്ങളിൽ നിന്നാണ് ഇത്തരം റേഡിയോ ആക്റ്റീവ് ആയ അവശിഷ്ടങ്ങൾ ഉണ്ടാകുന്നത്. വീണ്ടും ചില പ്രക്രിയകളിലൂടെ പുതിയ ഇന്ധനമാക്കി മാറ്റാവുന്ന ഉപയോഗിച്ച ആണവ ഇന്ധനവും ഇക്കൂട്ടത്തിൽ പെടുന്നു.

അണുശക്തി തേജോവശിഷ്ടങ്ങളിൽ 98-99 ശ.മാ. വരെ യുറേനിയവും 0.6 ശ.മാ. പ്ലൂട്ടോണിയവും കൂടാതെ മറ്റു റേഡിയോ ആക്റ്റിവ് അണുക്കളും ഉണ്ടായിരിക്കും. ഈ തേജോവശിഷ്ടങ്ങളിൽ നിന്ന് pu വേർതിരിച്ച്, അത് ദ്രുതപ്രത്യുത്പാദന റിയാക്റ്ററിൽ ഉപയോഗിക്കുന്നു. അണുശക്തി തേജോവശിഷ്ടങ്ങളിലെ റേഡിയോ ആക്റ്റിവ് അണുക്കളുടെ അർദ്ധായുസ്സുകൾ (ഒരു ഐസോടോപ്പിന് ശോഷണം സംഭവിച്ച് അതിന്റെ ആദ്യപിണ്ഡത്തിന്റെ പകുതിയായി മാറുന്നതിന് വേണ്ടിവരുന്ന കാലയളവ്) തമ്മിൽ വളരെ അന്തരമുണ്ട്. യുറേനിയത്തിന്റെ അർദ്ധായുസ്സ് 4.9 മില്യൺ വർഷവും, puന്റെത് 24,000 വർഷവുമാണ്. അർദ്ധായുസ്സും റേഡിയോ ആക്റ്റിവതയും വിപരീതാനുപാതത്തിലായിരിക്കും. റേഡിയോ ആക്റ്റിവ് അവശിഷ്ടങ്ങളുടെ ആക്റ്റിവത രാസപ്രവർത്തനം വഴി നശിപ്പിക്കുവാൻ കഴിയുകയില്ല. ഇവ ആപത്കരങ്ങളായതിനാൽ ജീവജാലങ്ങൾക്ക് അപായം ഉണ്ടാകാത്ത മാർഗങ്ങൾ ഉപയോഗിച്ചുവേണം നീക്കം ചെയ്യേണ്ടത്.

അണുശക്തി തേജോവശിഷ്ടങ്ങളെ റേഡിയോ ആക്റ്റിവതയനുസരിച്ച് താഴെപ്പറയുന്ന രീതിയിൽ വർഗ്ഗീകരിക്കാം:

കൂടാതെ ഖരം, ദ്രവം, വാതകം എന്നീ അവസ്ഥകളെ അടിസ്ഥാനമാക്കിയും വേർതിരിക്കാം. 
ഈ ഓരോ അവസ്ഥയിലുമുള്ള അവശിഷ്ടങ്ങളെ നിർമാർജ്ജനം ചെയ്യാൻ പ്രത്യേക മാർഗങ്ങളുണ്ട്.

റേഡിയോ ആക്റ്റിവ് വസ്തുക്കൾ ഉപയോഗിക്കുന്ന പ്ലാന്റുകളിലും പരീക്ഷണശാലകളിലും ഖരാവശിഷ്ടങ്ങൾ ഉണ്ടാകും. ഇവയെ രണ്ടായി തരംതിരിക്കാം. 
ആദ്യം പറഞ്ഞവയെ പ്രത്യേക ഭസ്മിത്രങ്ങളിൽ (incinerator) വച്ച് കത്തിക്കുന്നു; രണ്ടാം വകുപ്പിൽ പെട്ടവയെ മണ്ണിൽ കുഴിച്ചു മൂടുന്നു. കുഴിച്ചു മൂടാൻ പ്രത്യേക സ്ഥലമാണ് തിരഞ്ഞെടുക്കുന്നത്. ചിലപ്പോൾ അവശിഷ്ടങ്ങൾ വലിയ കോൺക്രീറ്റ് ബ്ളോക്കുകൾക്കുള്ളിലാക്കി സമുദ്രത്തിൽ തള്ളാറുണ്ട്. അവശിഷ്ടങ്ങളെ കെട്ടുകളാക്കി വ്യാപ്തം കുറച്ച്, മണ്ണിനടിയിൽ നിക്ഷേപിക്കുന്നതും പതിവാണ്.

ഇവയെ മൂന്നായി തിരിക്കാം.

ആക്റ്റിവതയുള്ള ദ്രാവകാവശിഷ്ടങ്ങളെ സാന്ദ്രീകരിക്കാൻ ബാഷ്പീകരണം ഉപയോഗിക്കുന്നുണ്ട്. പക്ഷേ ഈ മാർഗ്ഗം ചെലവ് കൂടിയതാണ്. അതിനാൽ ലായനികളിൽനിന്ന് റേഡിയോ ആക്റ്റിവ് പദാർഥങ്ങൾ വേർതിരിക്കാൻ ചെലവുകുറഞ്ഞ അവക്ഷേപണ(precipitation)രീതിയും അയോൺ കൈമാറ്റരീതികളും പ്രയോഗത്തിലുണ്ട്. റേഡിയോ ആക്റ്റിവ് പദാർഥങ്ങളെ അനുയോജ്യമായ വസ്തുക്കൾ ചേർത്ത് അവക്ഷിപ്തമാക്കി ലായനിയിൽ നിന്നു നീക്കം ചെയ്യുന്നു. വെള്ളം ശുദ്ധിചെയ്യാൻ ആലം ഉപയോഗിക്കുന്നതുപോലെയാണിത്. ചിലതരം കളിമണ്ണിന് (ഉദാ. മോണ്ടിമൊറില്ലൊനൈറ്റ്) വിഘടനാവശിഷ്ടങ്ങളെ കൈമാറ്റം ചെയ്യാനുള്ള കഴിവുണ്ട്. ഈ കളിമണ്ണ് 1000c വരെ ചൂടാക്കുമ്പോൾ, അതിന്റെ സംരചനയിൽ മാറ്റം ഉണ്ടാകുന്നു. അതിൽനിന്ന് റേഡിയോ ആക്റ്റിവ് വസ്തുക്കൾ നിഷ്കർഷണം ചെയ്യാൻ സാധ്യമല്ല.

പൃഥക്കരണ (separation) പ്രക്രിയകളിൽനിന്നു കിട്ടുന്ന തീവ്ര ആക്റ്റിവതയുള്ള അവശിഷ്ടങ്ങളുടെ സംക്ഷാരത (corrosaion) കുറയ്ക്കാനായി പലപ്പോഴും ലായനികളിൽ ക്ഷാരം ചേർക്കാറുണ്ട്. പ്ലൂട്ടോണിയം-239, സീഷിയം-137, സ്ട്രോൺഷിയം-90 എന്നീ ആക്റ്റിവ് മൂലകങ്ങൾ അടങ്ങിയ ഈ ലായനിയെ സംഭരണടാങ്കുകളിൽ സൂക്ഷിക്കുകയാണ് പതിവ്. ലായനികളിൽനിന്ന് റേഡിയോ ആക്റ്റിവ് വസ്തുക്കളെ വേർതിരിക്കാൻ നാലു മാർഗങ്ങൾ ഉപയോഗത്തിലുണ്ട്.


വാതകരൂപത്തിലുള്ള റേഡിയോ ആക്റ്റിവ് അവശിഷ്ടങ്ങൾ രണ്ടുതരത്തിൽപെടുന്നവയാണ്.

റേഡിയോ ആക്റ്റിവ് വാതകാവശിഷ്ടങ്ങളിൽ മിക്കപ്പോഴും ഖരപദാർഥകണങ്ങൾ ഉണ്ടാകും. ഇവ നീക്കം ചെയ്തശേഷം മാത്രമേ വാതകങ്ങൾ അന്തരീക്ഷത്തിലേക്ക് വിടുകയുള്ളു. പദാർഥകണങ്ങൾ നീക്കം ചെയ്യാൻ വാതകങ്ങളെ അരിക്കുന്നു. ഇതിന് മൂന്നുതരം ഉപകരണങ്ങൾ ഉപയോഗിക്കുന്നു. അവ വിദ്യുത്സ്ഥിതിക-അവക്ഷേപിത്രം (Electrostatic precipitator), ഫൈബർഗ്ളാസ് ഫിൽട്ടർ (Fibre glass filter), കെമിക്കൽ വാർഫെയർ ഫിൽട്ടർ (Chemical warfare filter) എന്നിവ ആണ്. വിദ്യുത് സ്ഥിതിക-അപക്ഷേപിത്രം നൂറു ശ.മാ. പ്രവർത്തനക്ഷമത ഉള്ളതാണെങ്കിലും വിദ്യുത്പ്രവാഹം നിലച്ചാൽ ഉണ്ടാകാവുന്ന അപകടം ഇതിന്റെ ഒരു പ്രധാനന്യൂനതയാണ്. ഫൈബർഗ്ളാസ് അരിപ്പയിൽകൂടി റേഡിയോ ആക്റ്റിവ് അവശിഷ്ടവാതകങ്ങൾ പ്രവഹിപ്പിക്കുമ്പോൾ അതിലുള്ള പദാർഥകണങ്ങൾ നീക്കം ചെയ്യപ്പെടുന്നു. ഫൈബർഗ്ളാസ് അരിപ്പയിൽകൂടി കടത്തിവിട്ട വാതകത്തെ വീണ്ടും ആസ്ബസ്റ്റോസ്കൊണ്ടുള്ള കെമിക്കൽ വാർഫെയർ ഫിൽട്ടറിൽ കൂടി പ്രവഹിപ്പിക്കുന്നു. പിന്നീട് ഈ വാതകങ്ങളെ അന്തരീക്ഷത്തിലേക്ക് വിടുകയും ചെയ്യും.

ചില അവശിഷ്ടങ്ങളിലെ ആണവവികിരണപ്രവാഹം വളരെ വർഷങ്ങളോളം തുടരുന്നു. ആണവ അവശിഷ്ടങ്ങൾ കൈകാര്യം ചെയ്യുന്നവർ വികിരണങ്ങളിൽ നിന്നും രക്ഷ നേടുന്നതിന് സംരക്ഷണകവചങ്ങൾ ധരിക്കേണ്ടതുണ്ട്.

മിക്കവാറും ആണവ അവശിഷ്ടങ്ങളും വീപ്പകളിൽ അടച്ച് ഭദ്രമാക്കി ഭൂമിക്കടിയിൽ ആഴത്തിൽ കുഴിച്ചിടുകയാണ് ചെയ്യുന്നത്.



</doc>
<doc id="148641" url="https://ml.wikipedia.org/wiki?curid=148641" title="ടോങ്ക">
ടോങ്ക

തെക്കൻ ശാന്തസമുദ്രത്തിലെ ഒരു ദ്വീപസമൂഹമാണ് ടോങ്ക(Tonga ) നുക്കുവാലോഫ തലസ്ഥാനമായിട്ടുള്ള ഈ രാജ്യത്തിന്റെ ഔദ്യോഗികനാമം "കിങ്ഡം ഒഫ് ടോങ്ക" എന്നാണ്. ഈ രാജ്യത്തിലെ 176 ദ്വീപുകൾ ശാന്തസമുദ്രത്തിൽ -ൽ വ്യാപിച്ചുകിടക്കുന്നു. ഇതിൽ 52 ദ്വീപുകളിലേ മനുഷ്യവാസമുള്ളൂ. 2009 -ലെ കണക്കുകൾ പ്രകാരം ഇവിടത്തെ ജനസംഖ്യ 104,000 ആണ്

ഹാപയ്, ടോങ്ഗടാപു, വാവവ് എന്നീ മൂന്നു പ്രധാന ദ്വീപസമൂഹങ്ങൾ ഉൾപ്പെടുന്നതാണ് ടോങ്ഗ. ഇവയിലെ ഭൂരിഭാഗം ദ്വീപുകളും പവിഴ ദ്വീപുകളാണ്. ജനങ്ങളിൽ ഭൂരിഭാഗവും ഇവിടെയാണ് നിവസിക്കുന്നത്. പവിഴദ്വീപുകൾക്ക് പ. അഗ്നിപർവതജന്യദ്വീപുകളുടെ ഒരു ശൃംഖല സ്ഥിതിചെയ്യുന്നുണ്ട്. ഇവയിൽ ചിലത് സജീവമാണ്. വളക്കൂറുള്ള ചെളിമണ്ണ് ടോങ്ഗയുടെ പ്രത്യേകതയാണ്. തീരദേശത്ത് മണൽ കലർന്ന മണ്ണിന്റെ തിട്ടുകൾ കാണാം. കരഭാഗത്തിന്റെ 14 ശ.മാ. വനമാണ്. ടോങ്ഗടാപു ദ്വീപിലാണ് തലസ്ഥാനനഗരമായ നുക്കുവാലോഫ സ്ഥിതിചെയ്യുന്നത്. ദ്വീപസമൂഹത്തിന് തൊട്ടു കി. സ്ഥിതിചെയ്യുന്ന 'ടോങ്ഗ ട്രെഞ്ചി'ന് 35,598 അടിയോളം ആഴമുണ്ട്. പസിഫിക് സമുദ്രത്തിലെ ആഴമേറിയ ഭാഗങ്ങളിൽ ഒന്നാണിത്.

ഈർപ്പമുള്ള ഉഷ്ണമേഖലാപ്രദേശത്തെ സ്ഥാനം ടോങ്ഗയ്ക്ക് ഊഷ്മളമായ കാലാവസ്ഥ പ്രദാനം ചെയ്യുന്നു. സ്ഥാനത്തിനനുസൃതമായ കാലാവസ്ഥാവ്യതിയാനം ഈ ദ്വീപരാഷ്ട്രത്തിന്റെ പ്രത്യേകതയാണ്. രാജ്യത്തിന്റെ തെക്കൻ ഭാഗങ്ങളിൽ സാമാന്യം വരണ്ട തണുത്ത കാലാവസ്ഥയും വടക്കൻ ഭാഗങ്ങളിൽ മിക്കപ്പോഴും ചൂടും, ഈർപ്പവും കൂടിയ കാലാവസ്ഥയും അനുഭവപ്പെടുന്നു. ജനു.-മാ. കാലയളവിലാണ് ഇവിടെ പൊതുവേ ചൂടും ഈർപ്പവും കൂടുതൽ അനുഭവപ്പെടുന്നത്. വാർഷിക വർഷപാതത്തിന്റെ തോത് വളരെ കൂടുതലുള്ള ഈ പ്രദേശത്ത് ഡി.-മാ. കാലയളവിൽ ഏറ്റവും കൂടുതൽ മഴ ലഭിക്കുന്നു. വാർഷിക വർഷപാതത്തിന്റെ ശ.ശ. 1,643 മി.മീ. മിക്കപ്പോഴും ഈ ദ്വീപസമൂഹം വിനാശകാരികളായ 'ഹരിക്കേനുകൾ'ക്ക് വിധേയമാകാറുണ്ട്.

പ്രധാനമായും ഒരു കാർഷികരാജ്യമാണ് ടോങ്ഗ. കൃഷിയാണ് സമ്പദ്വ്യവസ്ഥയുടെ അടിത്തറ. മത്സ്യബന്ധനവും, കയറ്റുമതി വിഭവങ്ങളായ തേങ്ങ, വാഴപ്പഴം എന്നിവയുടെ ഉത്പാദനവും പ്രധാനംതന്നെ. തൊഴിലാളികളിൽ ഭൂരിഭാഗവും കർഷകരാണ്. ഭൂമി പൂർണമായും ദേശസാത്ക്കരിക്കപ്പെട്ടിരിക്കുന്ന ടോങ്ഗയിൽ പതിനാറു വയസ്സു തികഞ്ഞ ഏതൊരു പൌരനും കൃഷിഭൂമി പാട്ടത്തിനു ലഭിക്കുന്നു. ചെറുകിട ഉത്പാദനത്തെ പ്രോത്സാഹിപ്പിക്കുവാൻ നിരവധി സർക്കാർ പദ്ധതികൾ നിലവിലുണ്ട്. വിനോദസഞ്ചാരമാണ് രാജ്യത്തിന്റെ മറ്റൊരു പ്രധാന ധനാഗമമാർഗം. ആഭ്യന്തര ഭക്ഷ്യോത്പാദനത്തിൽ ടോങ്ഗ സ്വയം പര്യാപ്തത കൈവരിച്ചിട്ടുണ്ട്. കൊപ്ര, പഴം, ചേമ്പ്, എന്നിവയ്ക്കു പുറമേ നാളികേര ഉല്പന്നങ്ങൾ, തണ്ണിമത്തൻ, തുണിത്തരങ്ങൾ, കസാവ, മധുര ഉരുളക്കിഴങ്ങ്, തുകൽ ഉത്പന്നങ്ങൾ തുടങ്ങിയവയും ഇവിടെനിന്നും കയറ്റുമതി ചെയ്യുന്നുണ്ട്. ജപ്പാൻ, യു.എസ്., ആസ്റ്റ്രേലിയ, ന്യൂസിലൻഡ്, യു.കെ. എന്നിവയാണ് ടോങ്ഗയുടെ വിദേശവാണിജ്യ പങ്കാളികൾ. നുക്കുവാലോഫ, നീയാഫു എന്നിവ രാജ്യത്തെ പ്രധാന നഗരങ്ങളും തുറമുഖങ്ങളുമാണ്. പാങ്ഗയാണ് ഔദ്യോഗിക നാണയം.

ജനങ്ങളിൽ ഭൂരിഭാഗവും പോളിനേഷ്യൻ വിഭാഗത്തിൽ ഉൾപ്പെടുന്നവരും ക്രിസ്തുമത വിശ്വാസികളുമാണ്. ഭൂരിഭാഗം ജനങ്ങളും ഗ്രാമീണരും കൃഷിയെ ആശ്രയിച്ചു ജീവിക്കുന്നവരുമാണ്. മത്സ്യബന്ധനവും പ്രധാന ഉപജീവനമാർഗ്ഗം തന്നെ. മിക്ക ദ്വീപുകളിലും വൈദ്യുതിയും ശുദ്ധജലവിതരണവും ലഭ്യമായിട്ടില്ല. ഭരണഘടനാപ്രകാരം ഞായറാഴ്ച പൊതു അവധിയാണ്. 2500 വർഷം പോളിനേഷ്യക്കാർ ടോങ്ഗയെ അധിവസിച്ചിരുന്നതായി ചരിത്രകാരന്മാർ വിശ്വസിക്കുന്നു. 1822-45 കാലഘട്ടത്തിൽ ജനങ്ങളിലധികവും ക്രിസ്തുമതം സ്വീകരിച്ചു. വർധിച്ച ജനസാന്ദ്രതയും ഉയർന്ന ജനസംഖ്യാപ്പെരുപ്പവുമാണ് വർത്തമാന ടോങ്ഗയുടെ പ്രധാന സാമൂഹ്യ പ്രശ്നങ്ങൾ.

ടോങ്ഗ നിയമം 6 മുതൽ 14 വയസ്സുവരെ പ്രായമുള്ള കുട്ടികൾക്ക് നിർബന്ധിത വിദ്യാഭ്യാസം നിഷ്ക്കർഷിക്കുന്നു. ഏകദേശം 125 പ്രൈമറി സ്കൂളുകളും 45 സെക്കൻഡറി സ്കൂളുകളും ടോങ്ഗയിലുണ്ട്. 15 വയസ്സിനു മേൽ പ്രായമുള്ള 90 ശ. മാ. ജനങ്ങളും സാക്ഷരരാണ്. ടോങ്ഗയിൽ സർവകലാശാലകൾ ഒന്നുംതന്നെയില്ല. സർവകലാശാലാവിദ്യാഭ്യാസത്തിനു തിരഞ്ഞെടുക്കപ്പെടുന്ന വിദ്യാർഥികളെ ന്യൂസിലൻഡ്, ആസ്റ്റ്രേലിയ, ഫിജി തുടങ്ങിയ രാജ്യങ്ങളിലേക്ക് അയയ്ക്കുന്നു. നുക്കുവാലോഫയിൽ ഒരു അധ്യാപക പരിശീലനകോളജ് പ്രവർത്തിക്കുന്നുണ്ട്. ടോങ്ഗൻ, ഇംഗ്ളീഷ് എന്നിവയാണ് ഔദ്യോഗിക ഭാഷകൾ.

ടോങ്ഗടാപുവിൽ ഒരു അന്തർദേശീയ വിമാനത്താവളം [ഫൂവ അമോട്ടു (Fuae Amotu)] പ്രവർത്തിക്കുന്നു.

ഏതാണ്ട് 2500-ൽപ്പരം വർഷങ്ങൾക്കു മുമ്പു മുതൽ ഇവിടെ ജനവാസമുണ്ടായിരുന്നു എന്ന നിഗമനത്തിലാണ് പുരാവസ്തു ഗവേഷകർ എത്തിച്ചേർന്നിട്ടുള്ളത്. യൂറോപ്യന്മാരുടെ ആഗമനത്തിനു മുമ്പ് ഇവിടെ വസിച്ചിരുന്നവർ പോളിനേഷ്യൻ വർഗക്കാരായിരുന്നു. ടോങ്ഗയിൽ ആദ്യമായി എത്തിയ യൂറോപ്യന്മാർ ഡച്ചുകാരാണെന്ന് കരുതപ്പെടുന്നു. 17-ാം ശ.-ത്തിന്റെ പ്രാരംഭത്തോടെതന്നെ ഈ സമ്പർക്കമാരംഭിച്ചു കഴിഞ്ഞിരുന്നു. ജേക്കബ് ലി മെയ് ർ എന്ന ഡച്ചു പര്യവേക്ഷകൻ 1616-ൽ ടോങ്ഗ ദ്വീപുകളെപ്പറ്റി മനസ്സിലാക്കിയിരുന്നതായി രേഖകളുണ്ട്. ഡച്ചുകാരനായ ആബെൽ ജാൻസൂൺ ടാസ്മൻ 1643-ൽ ഇവിടെയെത്തി. ദ്വീപുകളുടെ മിക്ക ഭാഗങ്ങളും ഇദ്ദേഹം സന്ദർശിച്ചിരുന്നു. ബ്രിട്ടിഷ് പര്യവേക്ഷകനായ ജെയിംസ് കുക്ക് തന്റെ സമുദ്ര സഞ്ചാരമധ്യേ 1773-ൽ ഇവിടെയെത്തി. പിന്നീട് 1777 വരെയുള്ള കാലയളവിൽ പല തവണ ഇദ്ദേഹം ഇവിടം സന്ദർശിക്കുകയും ദ്വീപിനെയും ദ്വീപുനിവാസികളെയും കുറിച്ചുള്ള വിവരങ്ങൾ ശേഖരിക്കുകയും ചെയ്തിരുന്നു. ദ്വീപു നിവാസികളുടെ നല്ല പെരുമാറ്റത്തിൽ ആകൃഷ്ടനായ കുക്ക് ഈ ദ്വീപുകളെ സൗഹൃദ ദ്വീപുകൾ എന്നർഥം വരുന്ന 'ഫ്രണ്ട്ലി ഐലന്റ്സ്' എന്നാണ് വിളിച്ചത്. 1797-ഓടുകൂടി ബ്രിട്ടിഷ് മിഷനറിമാർ ഇവിടെ ക്രിസ്തുമത പ്രചാരണമാരംഭിച്ചു. ഇതോടെ ബ്രിട്ടിഷുകാരുടെ രാഷ്ട്രീയ സ്വാധീനവും വ്യാപിച്ചുതുടങ്ങി. 19-ാം ശ.-ത്തിന്റെ ആദ്യകാലത്ത് ദ്വീപ് ആഭ്യന്തര യുദ്ധത്തിന്റെ പിടിയിലമർന്നു. തന്മൂലം, രാഷ്ട്രീയമായി വിഘടിതമായിത്തീർന്ന ഈ ദ്വീപുകളിൽ പരമ്പരാഗത രാജവംശത്തിൽപ്പെട്ട യോദ്ധാവും ഭരണാധിപനുമായിരുന്ന ടൗഫാഹു ടുബു (Taufa'ahu Tupou) ആണ് 1845-ൽ ഏകീകൃതഭരണം നടപ്പിലാക്കിയത്. 1831-ൽ ക്രിസ്തുമതത്തിൽ ചേർന്ന് ഇദ്ദേഹം ജോർജ് ടുബു എന്ന പേരു സ്വീകരിച്ചിരുന്നു. ഇദ്ദേഹം ടോങ്ഗയ്ക്ക് 1862-ൽ നിയമ സംഹിതയും 1875-ൽ ഭരണഘടനയും ഉണ്ടാക്കി. രാജ്യത്ത് ഭരണഘടനാനുസൃതമായ രാജഭരണം നടപ്പിലാക്കിയെന്ന ഖ്യാതി ഇദ്ദേഹത്തിനുണ്ട്. 1870-80-കളിൽ ജർമനി, ഗ്രേറ്റ് ബ്രിട്ടൻ, യു.എസ്. എന്നീ രാജ്യങ്ങളുമായുണ്ടായ ഉടമ്പടികളിലൂടെ ടോങ്ഗയുടെ രാഷ്ട്രീയ പരമാധികാരത്തിന് അംഗീകാരം ലഭിച്ചിരുന്നു. ജോർജ് ടുബു ഒന്നാമൻ 1893 വരെ അധികാരത്തിലിരുന്നു. പിന്നീട് ടുബു രണ്ടാമൻ ഈ സ്ഥാനത്തെത്തി. ഇദ്ദേഹത്തിന്റെ ഭരണകാലത്ത് 1900-ാമാണ്ടിൽ ടോങ്ഗ ഒരു ബ്രിട്ടിഷ് സംരക്ഷിത പ്രദേശമായി മാറി. ടോങ്ഗയ്ക്ക് ആഭ്യന്തര കാര്യങ്ങളിൽ ഭരണസ്വാതന്ത്ര്യം അനുവദിച്ചിരുന്നു. എന്നാൽ രാജ്യരക്ഷയും വിദേശബന്ധവും ബ്രിട്ടിഷ് ഗവൺമെന്റിന്റെ മേൽനോട്ടത്തിലായിരുന്നു നടന്നിരുന്നത്. 1958-ലെയും 67-ലെയും ഉടമ്പടികളനുസരിച്ച് ബ്രിട്ടിഷ് നിയന്ത്രണങ്ങളിൽ അയവു വരുത്തി. 1970 ജൂൺ 4-ന് ടോങ്ഗ പൂർണ സ്വാതന്ത്ര്യം നേടി. തുടർന്ന് രാജ്യം ബ്രിട്ടിഷ് കോമൺവെൽത്തിലെ അംഗമാവുകയും ചെയ്തു. എങ്കിലും രാജഭരണവ്യവസ്ഥ തന്നെയാണ് തുടർന്നിരുന്നത്.

സ്റ്റേറ്റിന്റെയും ഗവൺമെന്റിന്റെയും തലവൻ രാജാവാണ്. രാജാവിനുപുറമേ പ്രിവി കൗൺസിലും ലെജിസ്ലേറ്റിവ് അസംബ്ളിയും ജുഡിഷ്യറിയും ചേർന്നതാണ് ടോങ്ഗയിലെ ഗവൺമെന്റു സംവിധാനം. പ്രിവി കൌൺസിൽ ക്യാബിനറ്റിനു സമാനമാണ്. രാജാവ് പ്രിവി കൌൺസിലിനെ നിയമിക്കുകയും അതിന്റെ അധ്യക്ഷനായിരിക്കുകയും ചെയ്യുന്നു. ഇതിൽ പ്രധാനമന്ത്രിയും മറ്റു മന്ത്രിമാരും രണ്ടു ഗവർണർമാരുമുണ്ട്. 30 അംഗങ്ങളുള്ള ലെജിസ്ല്റ്റിവ് അസംബ്ലിയിൽ ജനങ്ങളാൽ തെരഞ്ഞെടുക്കപ്പെടുന്നവർ 9 പേർ മാത്രമാണ്; കാലാവധി മൂന്നു വർഷവും. പാരമ്പര്യമായി രാഷ്ട്രീയപാർട്ടി നിലവിലില്ലാതിരുന്ന ടോങ്ഗയിൽ ജനാധിപത്യ പരിഷ്കാരങ്ങളെപ്പറ്റിയും പാർലമെന്ററി പ്രാതിനിധ്യത്തെപ്പറ്റിയും ജനങ്ങൾ കൂടുതൽ ബോധവാന്മാരായതോടെ 1992-ൽ പ്രൊ ഡെമോക്രസി മൂവ്മെന്റ് എന്ന ജനാധിപത്യ പ്രസ്ഥാനമുണ്ടായി. ഇതിന്റെ ആഭിമുഖ്യത്തിൽ 1994-ൽ പീപ്പിൾസ് പാർട്ടി എന്ന രാഷ്ട്രീയപാർടി നിലവിൽവന്നു. 1999 മാ.-ലെ തെരഞ്ഞെടുപ്പിൽ പീപ്പിൾസ് പാർട്ടിയിലെ അഞ്ചു പ്രതിനിധികൾ നിയമസഭയിലേക്ക് തെരഞ്ഞെടുക്കപ്പെട്ടതോടെ ഭരണസംവിധാനത്തിൽ ജനാധിപത്യ സ്വഭാവം പ്രതിഫലിച്ചുതുടങ്ങി.


</doc>
<doc id="148644" url="https://ml.wikipedia.org/wiki?curid=148644" title="ടോക്‌ലവ് ദ്വീപുകൾ">
ടോക്‌ലവ് ദ്വീപുകൾ

മധ്യ-പസിഫിക് സമുദ്രത്തിലെ ഒരു പവിഴ ദ്വീപസമൂഹമാണ് ടോക്‌ലവ് ദ്വീപുകൾ. ന്യൂസിലൻഡിന്റെ ഭാഗമാണിവ. പ. സമോവയ്ക്ക് സു. 500 കി.മീ. വ. സ്ഥിതിചെയ്യുന്ന ഈ ദ്വീപസമൂഹത്തിൽ അറ്റാഫു (Atafu), നുകുനോനോ (Nukunono), ഫകാവോഫോ (Fakaofo) എന്നീ പവിഴദ്വീപു(Atoll)കൾ ഉൾപ്പെടുന്നു. വിസ്തീർണം: 10 ച.കി.മീ; ജനസംഖ്യ: 1577(1991); അക്ഷാംശം.: 8° 10° തെക്ക്; രേഖാംശം; 171° 173° പടിഞ്ഞാറ് ടോക്ലവ് ദ്വീപനിവാസികളുടെ ഭാഷയ്ക്ക് സമോവനോട് ബന്ധമുണ്ട്. ഇംഗ്ലീഷിനും ഇവിടെ നല്ല പ്രചാരമുണ്ട്. മത്സ്യബന്ധനം, കൃഷി, കന്നുകാലി വളർത്തൽ എന്നിവയിലധിഷ്ഠിതമാണ് ടോക്ലവ് ദ്വീപുകളുടെ സമ്പദ്ഘടന. കൊപ്രയാണ് പ്രധാന കയറ്റുമതി ഉത്പന്നം. കരകൗശലവസ്തുക്കളും വിപുലമായ തോതിൽ കയറ്റി അയയ്ക്കുന്നു. ദ്വീപുവാസികൾ പോളിനേഷ്യൻ സംസ്കാരം പിന്തുടരുന്നു. സമോവൻ സംസ്കാരത്തിന്റെ സ്വാധീനവും ആഴത്തിൽ സ്പർശിച്ചിട്ടുണ്ട്. ന്യൂസിലൻഡ് കറൻസിയും ടോക്ലവ് നാണയവുമാണ് ഇവിടെ നിയമപരമായി പ്രചാരത്തിലിരിക്കുന്നത്.

1765-ൽ ബ്രിട്ടീഷുകാർ കണ്ടെത്തിയ ടോക്ലവ് ദ്വീപസമൂഹം 1877-ൽ ഒരു ബ്രിട്ടീഷ് സംരക്ഷിത പ്രദേശമായി പ്രഖ്യാപിതമായി. 1916-ൽ 'യൂണിയൻ ദ്വീപുകൾ' എന്ന പേരിൽ ഇവയെ ബ്രിട്ടന്റെ ഭാഗമാക്കുകയും 'ഗിൽബർട്ട് ആൻഡ് എലീസ് 
ഐലൻഡ്സ് കോളനി'യിൽ ഉൾപ്പെടുത്തുകയും ചെയ്തു. 1926-ൽ ഇവ ന്യൂസിലൻഡ് ഭരണത്തിൻകീഴിലായി. 1946 മുതലാണ് ദ്വീപുകൾ ടോക്ലവ് എന്ന പേരിൽ അറിയപ്പെടാൻ തുടങ്ങിയത്. 1948-ലെ നിയമനിർമ്മാണത്തിന്റെ ഫലമായി 1949 ജനു. 1 മുതൽ രാഷ്ട്രീയമായി ഈ ദ്വീപുകൾ ന്യൂസിലൻഡിന്റെ ഭാഗമായി പ്രഖ്യാപിക്കപ്പെട്ടു. 1976 ഡി.-ൽ ടോക്ലവ് എന്ന പേരിന് ഔദ്യോഗിക അംഗീകാരം ലഭിച്ചു. 1974 ന. മുതൽ ദ്വീപസമൂഹത്തിന്റെ ഭരണച്ചുമതല വിദേശകാര്യസെക്രട്ടറിയിൽ നിക്ഷിപ്തമാക്കി. പടിഞ്ഞാറൻ സമോവയിൽപ്പെട്ട ആപിയയിലെ ജില്ലാ ഭരണാധികാരിക്കും ചില അധികാരങ്ങൾ കൈമാറ്റം ചെയ്തിരുന്നു. 1992-ലെ ഭരണഘടനാഭേദഗതിക്കനുസൃതമായി 1994-ൽ ഭരണാസ്ഥാനം പവിഴദ്വീപുകളിലേക്ക് മാറ്റി. വർഷത്തിൽ രണ്ടുതവണമാത്രം സമ്മേളിക്കുന്ന ഇവിടത്തെ പാർലമെന്റിൽ 27 അംഗങ്ങളുണ്ട്. 1996 മുതൽ നിയമനിർമ്മാണാധികാരം പാർലമെന്റിൽ നിക്ഷിപ്തമായി.


</doc>
<doc id="148647" url="https://ml.wikipedia.org/wiki?curid=148647" title="കെ. ബാലചന്ദർ">
കെ. ബാലചന്ദർ

ഒരു പ്രമുഖ ഇന്ത്യൻ ചലച്ചിത്രനിർമ്മാതാവും സംവിധായകനും തിരക്കഥാകൃത്തുമായിരുന്നു കെ.ബാലചന്ദർ ‍(ഇംഗ്ലീഷ്:K. Balachander, തമിഴ്: கே. பாலசந்தர்) (9 ജൂലൈ 1930 - 23 ഡിസംബർ 2014). തമിഴ്, തെലുഗു, കന്നഡ എന്നീ ഭാഷാചിത്രങ്ങൾക്ക് പുറമേ മലയാളത്തിലും ഹിന്ദിയിലും ഒരോ ചലച്ചിത്രങ്ങളും അദ്ദേഹം സംവിധാനം നിർവ്വഹിച്ചിട്ടുണ്ട്. 1980-ൽ പുറത്തിറങ്ങിയ "തിരകൾ എഴുതിയ കാവ്യം" ആണ് മലയാളചിത്രം. 1981-ൽ പുറത്തിറങ്ങിയ "ഏക് ദൂജേ കേ ലിയേ" ആണ് ഹിന്ദി ചിത്രം. അദ്ദേഹം തിരക്കഥയോ സംവിധാനമോ കൈകാര്യം ചെയ്ത ചിത്രങ്ങൾ ഏറെയും സങ്കീർണമായ വ്യക്തിബന്ധങ്ങളോ സാമൂഹിക വിഷയങ്ങളോ ആസ്പദമാക്കിയുള്ളവയാണ്. കമലഹാസൻ, രജനികാന്ത്, പ്രകാശ് രാജ്, വിവേക് തുടങ്ങി തുടങ്ങി ഒട്ടേറെ പ്രശസ്ത നടന്മാരെ സിനിമയിൽ അവതരിപ്പിച്ചത് ബാലചന്ദറാണ്. കവിതാലയ പ്രൊഡക്ഷൻസ് എന്ന പേരിൽ അദ്ദേഹത്തിന് സ്വന്തമായി ഒരു ചലച്ചിത്രനിർമ്മാണ കമ്പനിയുമുണ്ട്. ഇന്ത്യൻ സിനിമക്ക്, പ്രത്യേകിച്ച് തമിഴ് സിനിമക്ക് മികച്ച സംഭാവനകൾ നൽകിയ അദ്ദേഹത്തിന് പത്മശ്രീ പുരസ്കാരം(1987), ദാദാസാഹിബ്‌ ഫാൽക്കെ പുരസ്കാരം (2011) തുടങ്ങി നിരവധി ബഹുമതികൾ ലഭിച്ചിട്ടുണ്ട്. തമിഴ് സിനിമാലോകത്തെ കാരണവരായ കെ. ബാലചന്ദർ സഹപ്രവർത്തകർക്കിടയിൽ അറിയപ്പെടുന്നത് "ഇയക്കുനർ ശിഖരം" എന്ന വിളിപ്പേരിലാണ്.അഞ്ചു പതിറ്റാണ്ടു നീണ്ട ചലച്ചിത്രജീവിതത്തിനിടയിൽ ചെറുതും വലുതുമായ നൂറുകണക്കിന് താരങ്ങളെ വാർത്തെടുക്കുകയും കാർക്കശ്യമുള്ള സംവിധാനത്തിലൂടെ അഭിനേതാക്കളുടെ ഏറ്റവും മികച്ച പ്രകടനം സ്വന്തം ചിത്രങ്ങളുടെ നേട്ടമാക്കുകയും ചെയ്ത ഈ പ്രതിഭക്ക് സിനിമാലോകം അറിഞ്ഞുനൽകിയ പേരാണ് 'പ്രതിഭയുടെ ഉച്ചിയിലുള്ള സംവിധായകൻ' എന്ന് അർഥം വരുന്ന "ഇയക്കുനർ ശിഖരം". 
1930 ജൂലൈ 9-ന് തഞ്ചാവൂരിലെ തമിഴ് ബ്രാഹ്മണകുടുംബത്തിൽ ദണ്ഡപാണിയുടെയും സരസ്വതിയുടെയും മകനായി ജനിച്ച ബാലചന്ദർ ചിദംബരത്തെ അണ്ണാമല യൂണിവേഴ്‌സിറ്റിയിൽ നിന്ന് ബി.എസ്‌സി സുവോളജി ബിരുദം നേടിയ ശേഷം തിരുവാരൂർ ജില്ലയിലെ മുത്തുപ്പേട്ടയിൽ സ്‌കൂൾ അധ്യാപകനായി ഔദ്യോഗികജീവിതം തുടങ്ങി. 1960-കളിൽ അക്കൗണ്ടന്റ് ജനറൽ ഓഫിസിൽ സൂപ്രണ്ടായി ജോലിചെയ്തുകൊണ്ടിരുന്ന കാലത്ത് തന്നെ നാടകരചനക്കും സംവിധാനത്തിനും സമയം കണ്ടെത്തി. സാമൂഹികപ്രതിബദ്ധതയുള്ള നാടകങ്ങളിലൂടെ അദ്ദേഹം അന്നു തന്നെ പ്രേക്ഷകശ്രദ്ധയാകർഷിച്ചിരുന്നു.

എം.ജി.ആറിന്റെ ആവശ്യപ്രകാരം "ദൈവത്തായി" എന്ന അദ്ദേഹത്തിന്റെ ചിത്രത്തിന് സംഭാഷണമെഴുതിക്കൊണ്ടാണ് അദ്ദേഹം ചലച്ചിത്ര ലോകത്ത് കാൽകുത്തിയത്. 1965-ൽ "നാണൽ", "നീർക്കുമിഴി" എന്നീ ചിത്രങ്ങൾ അദ്ദേഹം സംവിധാനം ചെയ്തു. 1975-ൽ അദ്ദേഹം സംവിധാനം ചെയ്ത "അപൂർവ്വരാഗങ്ങൾ" എന്ന ചിത്രത്തിലൂടെയാണ് രജനീകാന്ത് സിനിമയിലേക്ക് കടന്നു വന്നത്. കമലഹാസനും രജനീകാന്തും തങ്ങളുടെ അഭിനയജീവിതത്തിന്റെ ആദ്യഘട്ടത്തിൽ ഒന്നിച്ചെന്ന പ്രത്യേകത കൂടി ഈ ചിത്രത്തിനുണ്ട്. അച്ഛനും മകനും തമ്മിലുള്ള ബന്ധം മനോഹരമായി ചിത്രീകരിച്ചിരിക്കുന്ന ഈ ചിത്രം അദ്ദേഹം "അന്തുലേനി കത" എന്ന പേരിൽ തെലുങ്കിലുമെടുത്തു. "അവർകൾ" (1977), "വറുമയിൻ നിറം സികപ്പ്" (1980), "47 നാൾകൾ" (1981) എന്നീ ചിത്രങ്ങൾ അദ്ദേഹത്തെ തമിഴ് സംവിധായകരുടെ മുൻനിരയിലെത്തിച്ചു. 1978-ൽ സംവിധാനം ചെയ്ത "മാരോ ചരിത്ര" എന്ന ചിത്രത്തിലൂടെ അദ്ദേഹം കമലഹാസനെ തെലുഗു സിനിമയിൽ അവതരിപ്പിച്ചു. വൻവിജയം നേടിയ ഈ ചിത്രമാണ് 1981-ൽ "ഏക് ദൂജേ കേ ലിയേ" എന്ന പേരിൽ അദ്ദേഹം ഹിന്ദിയിലെടുത്തത്. 1985-ൽ സ്വന്തമായി കഥയും തിരക്കഥയും രചിച്ച് സംവിധാനം ചെയ്ത "സിന്ധുഭൈരവി" ഏറെ ജനപ്രീതി നേടി. സംഘർഷങ്ങളിൽ പെടുന്ന സംഗീതജ്ഞന്റെ ജീവിതമായിരുന്നു ഈ ചിത്രത്തിന്റെ പ്രമേയം. 2006-ൽ പുറത്തു വന്ന "പൊയ്"' ആണ് ഏറ്റവും ഒടുവിൽ സംവിധാനം ചെയ്ത സിനിമ. "കുചേലൻ", "തിരുവണ്ണാമലൈ" എന്നീ ചിത്രങ്ങളാണ് അദ്ദേഹത്തിന്റെ നിർമ്മാണ കമ്പനിയായ കവിതാലയയുടെ ബാനറിൽ ഏറ്റവുമൊടുവിൽ(2008-ൽ) പുറത്തിറങ്ങിയത്. ഏതാനും ടെലിവിഷൻ പരമ്പരകളും അദ്ദേഹം നിർമ്മിച്ചിട്ടുണ്ട്. ഇതിനിടെ "രെട്ടൈ ചുഴി" എന്ന തമിഴ് ചിത്രത്തിൽ പ്രധാന വേഷമണിഞ്ഞ് അഭിനയരംഗത്തെ മികവും അദ്ദേഹം വെളിപ്പെടുത്തി.

രാജമാണ് ബാലചന്ദറിന്റെ ഭാര്യ. പരേതനായ കൈലാസം, പ്രസന്ന, പുഷ്പ കന്തസ്വാമി എന്നിവർ മക്കളാണ്. മൂത്ത മകൻ കൈലാസം 2014 ഓഗസ്റ്റിൽ അന്തരിച്ചു.

ഏറെക്കാലമായി വിവിധ അസുഖങ്ങൾ അലട്ടിയിരുന്ന ബാലചന്ദറിനെ 2014 ഡിസംബറിൽ ചെന്നൈയിലെ അപ്പോളോ ആശുപത്രിയിൽ പ്രവേശിപ്പിച്ചു. പിന്നീട് അദ്ദേഹത്തിന്റെ ആരോഗ്യനില ഓരോ ദിവസവും വഷളായിക്കൊണ്ടിരുന്നു. ഒടുവിൽ ഡിസംബർ 23-ന് രാത്രി 8:45-ഓടെ അദ്ദേഹം ഈ ലോകത്തോട് വിടപറഞ്ഞു. മൃതദേഹം പൂർണ ഔദ്യോഗിക ബഹുമതികളോടെ ബസന്ത് നഗർ വൈദ്യുതിശ്മശാനത്തിൽ സംസ്കരിച്ചു.




</doc>
<doc id="148649" url="https://ml.wikipedia.org/wiki?curid=148649" title="നംഗപർവ്വതം">
നംഗപർവ്വതം

ലോകത്തിലെ ഏറ്റവും ഉയരം കൂടിയ കൊടുമുടികളിലൊന്നാണ് നംഗപർവ്വതം( Sanskrit: , Urdu: ). പടിഞ്ഞാറൻ ഹിമാലയ നിരകളിൽ സമുദ്രനിരപ്പിൽനിന്ന് സു. 8,114 മീ. ഉയരത്തിൽ സ്ഥിതിചെയ്യുന്ന നംഗ പർവതം ഏറ്റവും ദുർഘടം നിറഞ്ഞ ഹിമാലയ ശൃംഗങ്ങളിലൊന്നാണ്. ഔദ്ദ്യോഗികമായി ഇന്ത്യയിൽ സ്ഥിതി ചെയ്യുന്ന ഈ പ്രദേശം ഇപ്പോൾ പാകിസ്താൻ കൈവശപ്പെടുത്തി വച്ചിരിക്കുന്ന ഭാഗമാണ്.

'നംഗ പർവതം' എന്ന പദത്തിന് 'നഗ്നമായ പർവതം' എന്നാണ് അർഥം. പ്രാദേശികമായി ഈ പർവതം 'ദയാമീർ' (പർവതങ്ങളുടെ രാജാവ്) എന്നറിയപ്പെടുന്നു. എവറസ്റ്റ് കൊടുമുടി കീഴടക്കുന്നതിനു തൊട്ടുപിന്നാലെ 1953-ൽ സംയുക്ത ജർമൻ-ആസ്റ്റ്രിയൻ പര്യവേക്ഷക സംഘത്തിലെ അംഗമായ ഹെർമൻ ബുൾ (Hermann Buhl) നംഗ പർവതം ആദ്യമായി കീഴടക്കിയിരുന്നു.

1895-ലാണ് നംഗ പർവതം കീഴടക്കുവാനുള്ള പ്രഥമ ദൌത്യം നടന്നത്. ഇത് പരാജയപ്പെട്ടു. തുടർന്നു നടന്ന നിരവധി ദൗത്യങ്ങളും വിജയം കണ്ടില്ല. ഒടുവിൽ 1953-ൽ ഡോ. കാൾ ഹെർലിഗ്കോഫറിന്റെയും (Karl Herrligkoffer) പീറ്റർ ആഷെൻബ്രണ്ണറിന്റെയും (Peter Aschenbrenner) നേതൃത്വത്തിലുള്ള സംയുക്ത ജർമൻ-ആസ്റ്റ്രിയൻ പര്യവേക്ഷക സംഘം നംഗ പർവതം കീഴടക്കാനുള്ള ദൗത്യത്തിൽ വിജയം കണ്ടെത്തി. പ്രസ്തുത സംഘത്തിലെ അംഗമായിരുന്ന ഹെർമൻ ബുൾ 1953 ജൂല-3ന് നംഗ പർവതത്തിന്റെ നെറുകയിൽ കാലുകുത്തി.


</doc>
<doc id="148652" url="https://ml.wikipedia.org/wiki?curid=148652" title="നർമദ ജില്ല">
നർമദ ജില്ല

ഗുജറാത്ത് സംസ്ഥാനത്തിലെ ഒരു ജില്ലയാണ് നർമദ ജില്ല(Gujarati: નર્મદા જીલ્લો). സംസ്ഥാനത്തിന്റെ തെക്കു കിഴക്കായി സ്ഥിതിചെയ്യുന്ന നർമദാ ജില്ലയ്ക്ക് 2,755.5 ച.കി.മീ. വിസ്തീർണമുണ്ട്. ജനസംഖ്യ: 5,14,083 (2001); ജനസാന്ദ്രത: 187/ച.കി.മീ. (2001); സാക്ഷരതാ നിരക്ക്: 60.37 (2001); ആസ്ഥാനം: രാജ്പിപ്‌ല; അതിരുകൾ: വടക്ക് വഡോദര ജില്ല; കിഴക്ക് മഹാരാഷ്ട്രയും വഡോദര ജില്ലയും; തെക്ക് സൂറത്ത് ജില്ല; പടിഞ്ഞാറ് സൂറത്ത്, ബറൂച്, വഡോദര ജില്ലകൾ.
ഭൂമിശാസ്ത്രപരമായി മലനിരകൾ നിറഞ്ഞ പ്രദേശമാണ് നർമദ. ജില്ലയിലെ വരണ്ട ഇലപൊഴിയും കാടുകളിൽ തേക്ക് സമൃദ്ധമായി വളരുന്നു. പ്രമുഖ നദിയായ നർമദയും മറ്റു ചെറുനദികളുമാണ് ജില്ലയിലെ പ്രധാന ജലസ്രോതസ്സുകൾ. നർമദ ജില്ലയിലെ കാർഷിക മേഖലയിൽ ഭക്ഷ്യേതര വിളകൾക്കാണ് പ്രാമുഖ്യം. മുഖ്യവിളയായ പരുത്തിക്കു പുറമേ ചോളം, നെല്ല്, ഗോതമ്പ് തുടങ്ങിയവയും ഭക്ഷ്യവിളകളായ നിലക്കടല, കരിമ്പ് തുടങ്ങിയവയും ജില്ലയിൽ കൃഷിചെയ്യപ്പെടുന്നുണ്ട്. കന്നുകാലി വളർത്തലും ഇവിടെ ഏറെ അഭിവൃദ്ധിപ്പെട്ടിട്ടുണ്ട്. എന്നാൽ പൊതുവേ അവികസിതമാണ് ജില്ലയുടെ വ്യാവസായിക മേഖല.

റെയിൽ ഗതാഗത മേഖലയെ അപേക്ഷിച്ച് റോഡ് ഗതാഗതത്തിനാണ് ജില്ലയിൽ കൂടുതൽ പ്രാധാന്യം. ഗുജറാത്തിയാണ് മുഖ്യവ്യവഹാരഭാഷ. കോളജുകളും അനവധി സ്കൂളുകളും ഉൾപ്പെട്ടതാണ് ജില്ലയിലെ വിദ്യാഭ്യാസ മേഖല. രാജ്പിപ്ല, ജിയോർ (Jior), റാംപുര (Rampure), ഗുരുദേശ്വർ (Gurudeshwar), സർപൻ (Surpan), തിലക്വാഡ (Tilakwada), കുക്റെജ് (Kukrej), നവഗാം (Navagam), ദേവ്മോഗ്റ (Devmogra), സഘാറെ (Saghare) എന്നിവയാണ് ജില്ലയിലെ പ്രമുഖ ആകർഷണ കേന്ദ്രങ്ങൾ.


</doc>
<doc id="148655" url="https://ml.wikipedia.org/wiki?curid=148655" title="മാർട്ടിന നവരതിലോവ">
മാർട്ടിന നവരതിലോവ

ഒരു ചെക്-അമേരിക്കൻ ടെന്നീസ് കളിക്കാരിയാണ് മാർട്ടിന നവരതിലൊവ ഇംഗ്ലീഷ്: Martina Navratilova. () ഒക്ടോബർ 18, 1956) വിവിധ വർഷങ്ങളിലായി 18 ഗ്രാൻഡ്സ്ലാം സിംഗിൾസ് കിരീടങ്ങൾ, വനിതാ ഗ്രാന്റ്സ്ലാം ഡബിൾസ് കിരീടം, 10 മിക്സഡ് ഗ്രാൻഡ്സ്ലാം പട്ടങ്ങൾ നേടിയ മാർട്ടിനയ്ക്ക് ടെന്നീസ് ചരിത്രത്തിൽ സുപ്രധാന സ്ഥാനമാണുള്ളത്. ദീർഘകാലം ലോക ഒന്നാം നമ്പർ താരവുമായിരുന്നു ഇവർ.

1956 ഒക്ടോബർ 18 ന് ചെക്കോസ്ലാവാക്യയിലെ പ്രാഗിൽ ജനിച്ചു. Martina Šubertová മാർട്ടീന സുബെർട്ടോവ എന്നായിരുന്നു ജനന സമയത്തെ പേർ; മാതാവ് ജാന. മൂന്നാം വയസിൽ പിതാവ് അമ്മയെ ഉപേക്ഷിച്ചു. അമ്മ അറിയപ്പെടുന്ന ജിംനാസ്റ്റ് ആയിരുന്നു. ടെന്നീസും സ്കീയും കളിക്കുമായിരുന്നു. നവരത്തിലോവയുടെ അമ്മൂമ്മ, ആഗ്നെസ് സെമാസ്ക അറിയപ്പെടുന്ന ഒരു ടെന്നീസ് കളിക്കാരിയായിരുന്നു. ചെക്കോസ്ലാവ് ഫെഡറേഷനുവേണ്ടി കളിച്ചിരുന്ന അവർ ഒന്നാം ലോകമഹയുദ്ധത്തിനു മുൻപായി അമേച്വർ കളിക്കാർക്കിടയി 2-ആം റാങ്ക് സ്ഥാനത്തായിരുന്നു.

താമസിയാതെ അവർ താമസം റെവ്നീസ്സ് എന്.ന പട്ടണത്തിലേക്ക് മാറി . 1962 ജാന ഒരു ടെന്നീസ് കളിക്കാരനായിരുന്ന മിറോസ്ളാവ് നവ്രതിൽ നെ വിവാഹം കഴിച്ചു. അദ്ദേഹമായിരുന്നു മാർട്ടീനയുടെ ആദ്യ കോച്ച്. മാർട്ടീന തനെ വളർത്തച്ചന്റെ പേര് സ്വീകരിച്ച് അന്നുമുതൽ മാർട്ടീൻ നവരത്തിലോവ എന്നറിയപ്പെടാൻ തുടങ്ങി. അവളുടെ വളർത്തച്ചൻ മിറേസ്ക്, ഒരി സ്കീ പരിശീലകനായിരുന്നു രണ്ടുപ്രാവശ്യം വിവാഹമോചിതനായിരുന്നു. മാർട്ടീന എട്ട് വയസ്സുള്ളപ്പോൾ ആത്മഹത്യ ശ്രമം നടത്തിയിട്ടുണ്ട്. നവരത്തിലോവക്ക് ജാന എന്ന പേരിൽ ഒരു സഹോദരിയും വലർത്തച്ഛനായ മിറസ്ലേവിൽ ഒരു സഹോദരനും ഉണ്ട്.

മാർട്ടീന അഞ്ചാം വയസ്സിൽത്തന്നെ ടെന്നീസ് കളിക്കാൻ തുടങ്ങി. ടെന്നീസ് താരങ്ങളായിരുന്ന രക്ഷിതാക്കൾ തന്നെയായിരുന്നു ആദ്യപരിശീലകർ. 1975-ൽ അമേരിക്കയിലേക്ക് താമസം മാറ്റുകയും 1981-ൽ അമേരിക്കൻ പൌരത്വം സ്വീകരിക്കുകയും ചെയ്തു. അമേരിക്കയിൽ വന്നെത്തിയപ്പോൾ പഴയകാല നടിയായിരുന്ന ഫ്രാഞ്ചേസ് ഡീവീ വൊംസെറും അവരുടെ ടെന്നീസ് പ്രേമിയായ ഭർത്തവിന്റെയും ഒപ്പമാണ് ജീവിച്ചിരുന്നത്. 2008ൽ മാർട്ടീനയുടെ അമ്മ ജാന എംഫൈസീമ പിടിപെട്ട് മരണമടഞ്ഞു. 75 വയസ്സായിരുന്നു.

മാർട്ടീനക്ക് 4 വയസ്സുള്ളപ്പോൾ ചുവരിൽ തട്ടി ടെന്നീസ് കളിക്കുമായിരുന്നു. 7 വയസ്സോടേ സ്ഥിരമായി ടെന്നീസ് കളിക്കുവാനും തുടങ്ങി. 1972 ൽ മാർട്ടീനക്ക് 15 വയസ്സുളളപ്പോൾ ചെക്കോസ്ലാവാക്യാ ദേശീയ ചാമ്പ്യൻഷിപ്പ് ജയിച്ചു. 1973 ൽ 16 വയസ്സുള്ള പ്പോൾ യുണൈറ്റഡ് ലോൺ ടെന്നീസ് അസോസിയേഷന്റെ പ്രഫഷണൽ ടൂറിൽ കളിക്കാൻ തുടങ്ങി എങ്കിലും 1975 വരെ പ്രഫണലായി കണക്കാക്കപ്പെട്ടില്ല. അധികം കുതിച്ചു പൊങ്ങാത്ത പന്തിൽ കളിക്കാൻ സവിശേഷമായ കഴിവുണ്ടായിട്ടും മാർട്ടീനയുടെ ആദ്യകാലങ്ങളിലെ മികച്ചകളികൾ പുറത്തുവന്നത് ഫ്രഞ്ച് ഓപ്പണിലെ കളിമെൺ കോർട്ടിലായിരുന്നു. ഫ്രഞ്ച് ഓപ്പണിൽ 6 പ്രാവശ്യം മാർട്ടീന ഫൈനലിൽ എത്തി. 1973 ൽ ക്വാർട്ടർ ഫൈനലിൽ എത്തിയ മാർട്ടീന ഇവോന്നേ ഗൂലാഗോങിനോട് 6-7, 4-6 എന്നിങ്ങനെയുള്ള സ്കോറിൽ തോന്നു. അടുത്ത വർഷം ഇതേ പോലെ ക്വാർട്ടറിൽ ഹെൽഗ മാസ്തോഫ്ഫിനോടു ടൈ ബ്രേക്കറിൽ തോറ്റു., 1974 ൽ 17 വയസ്സുള്ളപ്പോൾ ഫ്ലോറിഡയിലെ ഓർലാൻഡോവിലാണ് ആദ്യത്തെ പ്രൊഫഷണൽ സിംഗിൾസ് കിരീടം ചൂടിയത് .

1972 മുതൽ 75 വരെ ദേശീയ ടെന്നീസ് കിരീടം നേടി. അന്താരാഷ്ട്ര ടെന്നീസ് കോർട്ടിൽ മാർട്ടിന നിരവധി വിജയങ്ങൾ കൈവരിച്ചിട്ടുണ്ട്. തുടർച്ചയായ 9 വർഷങ്ങളടക്കം 12 തവണ വിംബിൾഡൻ സിംഗിൾസ് ഫൈനലിലെത്തി. 9 തവണ കിരീടംനേടി റെക്കോർഡ് കരസ്ഥമാക്കി. 1982, 84 വർഷങ്ങളിൽ ഫ്രഞ്ച് ഓപ്പൺ കിരീടവും 1981, 83, 85 വർഷങ്ങളിൽ ആസ്റ്റ്രേലിയൻ ഓപ്പൺ പട്ടവും കരസ്ഥമാക്കി. 1983, 84, 86, 87 വർഷങ്ങളിൽ യു.എസ്. ഓപ്പൺ കിരീടം നേടിയതും മാർട്ടിനയായിരുന്നു.

332 ആഴ്ചക്കാലം ലോക ഒന്നാം നമ്പർ പദവി അലങ്കരിച്ചിട്ടുണ്ട്. വിംബിൾഡണിൽ നൂറിൽക്കൂടുതൽ മത്സരങ്ങളിൽ വിജയിച്ച ഒരേയൊരു വനിതാതാരമാണ് മാർട്ടിന. സിംഗിൾസിലും ഡബിൾസിലും മിക്സഡിലും ഒരുപോലെ കഴിവു തെളിയിച്ച അപൂർവതാരമായാണ് ടെന്നീസ് ലോകം മാർട്ടിനയെ കാണുന്നത്. സ്റ്റെഫിഗ്രാഫ് കഴിഞ്ഞാൽ 20-ാം ശ.-ത്തിലെ മികച്ച കളിക്കാരിയായാണ് വിഖ്യാത ടെന്നീസ് നിരൂപകൻ സ്റ്റീവ് ഫ്ളിങ്ക് നവരത്തിലോവയെ വിശേഷിപ്പിച്ചിട്ടുള്ളത്.

1979-80, 1983-84, 1994-95 കാലയളവുകളിൽ ലോക വനിതാ ടെന്നീസ് അസോസിയേഷന്റെ പ്രസിഡണ്ടായി തെരഞ്ഞെടുക്കപ്പെട്ടു. 1985-ൽ ബീയിങ് മൈസെൽഫ് (Being Myself) എന്ന പേരിൽ ആത്മകഥ പ്രസിദ്ധീകരിച്ചു. ദ് ടോട്ടൽ സോൺ (The Total Zone, 1994), ദ് ബ്രേക്കിങ് പോയിന്റ് (The Breaking Point, 1996), കില്ലർ ഇൻസ്റ്റിങ്ക്റ്റ് (Killer Instinct, 1998) എന്നീ നോവലുകളും രചിച്ചിട്ടുണ്ട്.

മൃഗാവകാശ സംരക്ഷണം, കുട്ടികളുടെ സംരക്ഷണം തുടങ്ങിയ മേഖലകളിൽ സന്നദ്ധപ്രവർത്തനങ്ങൾ നടത്തുന്നുണ്ട്. മികച്ച ലെസ്ബിയൻ ആക്ട്‌വിവസ്റ്റ് എന്നനിലയിൽ 2000-ൽ മനുഷ്യാവകാശ പ്രവർത്തനത്തിനുള്ള നാഷണൽ ഇക്വിറ്റി അവാർഡ് ലഭിച്ചു. 1994-ൽ സജീവ ടെന്നീസിൽ നിന്നും വിരമിച്ചെങ്കിലും ഇപ്പോഴും പ്രദർശന മത്സരങ്ങളിൽ മാർട്ടിന നിറഞ്ഞുനില്ക്കുന്നു.
By winning the 1983 US Open title, Navratilova completed the Career Grand Slam. She became only the seventh female player in history to achieve this.


In 2005, "Tennis" magazine selected her as the greatest female tennis player for the years 1965 through 2005, directly over Steffi Graf. Billie Jean King, a former World No. 1 player, said in 2006 that Navratilova is "the greatest singles, doubles and mixed doubles player who's ever lived." In 2008, tennis historian and journalist Bud Collins called Navratilova "arguably, the greatest player of all time."

In 2006, Martina Navratilova was named by Equality Forum as one of their 31 Icons of the LGBT History Month.

Tennis writer Steve Flink, in his book "The Greatest Tennis Matches of the Twentieth Century" (1999), named her as the second best female player of the 20th century, directly behind Steffi Graf.

In June 2011, she was named one of the "30 Legends of Women's Tennis: Past, Present and Future" by "Time".

In March 2012, The Tennis Channel named Navratilova as the second greatest female tennis player of all times, behind Steffi Graf, in their list of 100 greatest tennis players of all times.

On August 2, 2013, Navratilova was among the first class of inductees into the National Gay and Lesbian Sports Hall of Fame.

On May 12, 2016, Navratilova was made an honorary fellow of Lucy Cavendish College of the University of Cambridge.




</doc>
<doc id="148661" url="https://ml.wikipedia.org/wiki?curid=148661" title="എ. ഹമീദ്">
എ. ഹമീദ്

ഒരു ഉറുദു സാഹിത്യകാരനാണ് എ.ഹമീദ് എന്ന അബ്ദുൽ ഹമീദ്.

1928-ൽ അമൃത്‌സറിൽ ജനിച്ചു. തുടർന്ന് വിഭജനം മൂലം പാകിസ്താനിലേക്ക് പോയി. പാകിസ്താൻ റേഡിയോയിൽ ജോലി ചെയ്തിരുന്ന കാലത്താണ് ഇദ്ദേഹത്തിന്റെ "മൻസിൽ മൻസിൽ" എന്ന ചെറുകഥാസമാഹാരം പ്രശസ്തി നേടിയത്. നിരവധി ചെറുകഥകളും നോവലുകളും നാടകങ്ങളും ഇദ്ദേഹത്തിന്റേതായുണ്ട്. പാകിസ്താനിലെയും ഇതരപുരസ്കാരങ്ങളു ഇദ്ദേഹത്തിന് ലഭിച്ചിട്ടുണ്ട്. 2011 ഏപ്രിൽ 29 - ന് ശ്വാസകോശസംബന്ധമായ അസുഖങ്ങൾ മൂലം ലാഹോറിൽ അന്തരിച്ചു.


</doc>
<doc id="148664" url="https://ml.wikipedia.org/wiki?curid=148664" title="അണുതൈലം">
അണുതൈലം

നസ്യം ചെയ്യുവാൻ മാത്രമായി പ്രത്യേകം വിധിച്ചിട്ടുള്ള ഒരു തൈലമാണ് അണുതൈലം. അണുതൈലംകൊണ്ടുള്ള നസ്യം ശിരോരോഗശമനത്തിനു നല്ലതാണ്. രോഗം ഇല്ലാത്തവർക്കും ഈ തൈലനസ്യംകൊണ്ട് ഗുണങ്ങൾ ലഭിക്കുമെന്ന് ആയുർവേദം വിധിച്ചിരിക്കുന്നു.

അടപൊതിയൻകിഴങ്ങ്, ഇരുവേലി, ദേവതാരം, മുത്തങ്ങാക്കിഴങ്ങ്, ഇലവങം, രാമച്ചം, നറുനീണ്ടിക്കിഴങ്ങ്, ചന്ദനം, മരമഞ്ഞൾത്തൊലി, അതിമധുരം, കുഴിമുത്തങ്ങ, അകിൽ, ശതാവരിക്കിഴങ്ങ്, കണ്ടകാരിച്ചുണ്ടവേര്, ചെറുവഴുതിനവേര്, ചിറ്റീന്തൽവേര്, ഓരിലവേര്, മൂവിലവേര്, വിഴാലരിപ്പരിപ്പ്, വെള്ളക്കൊട്ടം, ഏലത്തരി, അരേണുകം, താമരയല്ലി, കുറുന്തോട്ടിവേര് ഇവ ഓരോന്നും തുല്യ അളവിൽ എടുത്ത് ഇവയുടെ നൂറിരട്ടി ദിവ്യജലത്തിൽ (മഴ പെയ്യുമ്പോൾ തറയിൽ വീഴാതെ എടുക്കുന്ന ജലം) കഷായമാക്കി വറ്റിച്ചു പത്തിൽ ഒന്ന് ആകുമ്പോൾ അതിൽനിന്നും പത്തിൽ ഒരു ഭാഗം കഷായം എടുത്തു സമം എണ്ണയുംചേർത്തു കാച്ചി മന്ദപാകത്തിൽ അരിക്കണം; ഇങ്ങനെ ബാക്കി ഭാഗവും ആവർത്തനക്രമത്തിൽ തൈലം ചേർത്ത് അരിച്ചെടുക്കണം. ഒടുവിലത്തെ ഭാഗത്തിൽ തൈലത്തിനു സമമായി ആട്ടിൻപാലുകൂടി ചേർത്തു കാച്ചി മന്ദപാകത്തിൽതന്നെ അരിച്ചെടുക്കേണ്ടതാണ്.




</doc>
<doc id="148669" url="https://ml.wikipedia.org/wiki?curid=148669" title="കൂമൻ">
കൂമൻ

മൂങ്ങ വർഗ്ഗത്തിൽപ്പെട്ട ചെറിയ പക്ഷികളെ പൊതുവെ വിളിക്കുന്ന പേരാണ് കൂമൻ. രാത്രിയിൽ ഇര പിടിക്കുന്ന പക്ഷികളാണ് ഇവ. മൂളി ഒച്ചയുണ്ടാക്കുന്ന ഇവയെ ദുശ്ശകുനമായി കരുതിപ്പോരുന്നു. മറ്റ് പക്ഷികളിൽ നിന്നും വ്യത്യസ്തമായി രണ്ട് കണ്ണുകളും മുന്നിലാണ്.


</doc>
<doc id="148676" url="https://ml.wikipedia.org/wiki?curid=148676" title="വിവേക് (നടൻ)">
വിവേക് (നടൻ)

തമിഴ് ചലച്ചിത്രമേഖലയിലെ ഒരു പ്രമുഖ ഹാസ്യനടനാണ് വിവേക് വിവേകാനന്ദൻ എന്ന വിവേക് (തമിഴ്: விவேக்; ജനനം:19 നവംബർ 1961). 1987-ൽ കെ. ബാലചന്ദറിന്റെ "മനതിൽ ഒരുത്തി വേണ്ടും" എന്ന ചിത്രത്തിലൂടെ അഭിനയരംഗത്ത് വന്ന വിവേകിനെ ഏറെ ശ്രദ്ധേയനാക്കിയത് പിൽക്കാലത്ത് പുറത്തു വന്ന "കുഷി", "മിന്നലേ", "റൺ", "സാമി" തുടങ്ങിയ ചിത്രങ്ങളിലെ അഭിനയങ്ങളാണ്. താളവും പ്രാസവുമൊപ്പിച്ചുള്ള സംഭാഷണശൈലിയും പ്രസരിപ്പുള്ള ഭാവപ്രകടനങ്ങളും അദ്ദേഹത്തിന്റെ പ്രത്യേകതകളാണ്. വിദ്യാഭ്യാസ-ആരോഗ്യ രംഗങ്ങളിലെ അഴിമതി, തൊഴിലില്ലായ്മ, കള്ളപ്പണം, ജനപ്പെരുപ്പം, കപടരാഷ്ട്രീയം തുടങ്ങി സമൂഹജീവിതത്തിലെ ദുഷ്പ്രവണതകളെ ഹാസ്യാത്മകമായി അവതരിപ്പിക്കുന്നതിൽ അദ്ദേഹത്തിനുള്ള പ്രാവിണ്യം ശ്രദ്ധേയമാണ്.

മികച്ച ഹാസ്യനടനുള്ള ഫിലിംഫെയർ അവാർഡ് നാലു തവണ അദ്ദേഹത്തിന് ലഭിച്ചിട്ടുണ്ട്. "റൺ", "സാമി", "പേരഴഗൻ", "ശിവാജി" എന്നീ ചിത്രങ്ങളിലെ അഭിനയത്തിനായിരുന്നു അവാർഡ്. കലാലോകത്തിന് നൽകിയ സംഭാവനകളെ പരിഗണിച്ച് രാഷ്ട്രം അദ്ദേഹത്തിന് പത്മശ്രീ പുരസ്കാരം(2009) സമ്മാനിച്ചിട്ടുണ്ട്.


</doc>
<doc id="148683" url="https://ml.wikipedia.org/wiki?curid=148683" title="വേലായുധൻ പണിക്കശ്ശേരി">
വേലായുധൻ പണിക്കശ്ശേരി

കേരളത്തിലെ ഒരു പ്രമുഖ ചരിത്രകാരനും ഗ്രന്ഥകർത്താവുമാണ് വേലായുധൻ പണിക്കശ്ശേരി (ജനനം: 1934 മാർച്ച് 30).
1956-ൽ മലബാർ ലോക്കൽ ലൈബ്രറി അതോറിറ്റിയുടെ ഏങ്ങണ്ടിയൂർ ബ്രാഞ്ച് ലൈബ്രറിയിൽ ലൈബ്രേറിയനായി ജോലിയിൽ പ്രവേശിച്ച വേലായുധൻ പണിക്കശ്ശേരി 1991-ൽ അവിടെ നിന്ന് തന്നെ റിട്ടയർ ചെയ്തു. ചരിത്രഗവേഷണം, ജീവചരിത്രം, ബാലസാഹിത്യം, ഫോക്‌‌ലോർ തുടങ്ങിയ വിഭാഗങ്ങളിലായി മുപ്പതിലധികം ഗ്രന്ഥങ്ങൾ പ്രസിദ്ധീകരിച്ചിട്ടുണ്ട്. മിക്ക കൃതികൾക്കും കേരളസാഹിത്യ അക്കാദമിയിൽ നിന്നും, കേരള സർക്കാറിൽ നിന്നും വിശിഷ്ട ഗ്രന്ഥങ്ങൾക്കുള്ള പാരിതോഷികങ്ങളും , പ്രസിദ്ധീകരണസഹായങ്ങളും ലഭിച്ചിട്ടുണ്ട്. അദ്ദേഹത്തിന്റെ പല ചരിത്രഗ്രന്ഥങ്ങളും കേരളത്തിലെ വിവിധ സർവകലാശാലകളിൽ പാഠപുസ്തകങ്ങളായി അംഗീകരിച്ചിട്ടുണ്ട്. ചില കൃതികൾ തമിഴിലേക്കും ഹിന്ദിയിലേക്കും വിവർത്തനം ചെയ്യപ്പെട്ടിട്ടുമുണ്ട്. പ്രാചീനകേരളത്തിന്റെ വൈദേശിക ബന്ധങ്ങളെക്കുറിച്ചും വിദേശികൾ നമ്മുടെ കലയിലും സംസ്കാരത്തിലും ചെലുത്തിയിട്ടുള്ള സ്വാധീനത്തെ സംബന്ധിച്ചും ഗവേഷണം നടത്തുവാൻ കേന്ദ്ര സാംസ്കാരിക വകുപ്പ് ഫെല്ലോഷിപ്പ് നൽകിയിട്ടുണ്ട്.

ആർക്കിയോളജി സ്റ്റേറ്റ് അഡ്വൈസറി ബോർഡ്, ആർക്കൈവ്സ് ഡിപ്പാർട്ടുമെന്റിന്റെ റീജണൽ റിക്കോ‌‌ർഡ്സ് കമ്മറ്റി എന്നീ സമിതികളിൽ പ്രവർത്തിച്ചിട്ടുള്ള പണിക്കശ്ശേരി സാഹിത്യപ്രവർത്തക സഹകരണസംഘത്തിന്റെ വൈസ് പ്രസിഡന്റായും, അഡ്മിനിസ്‌‌ട്രേറ്റീവ് സെക്രട്ടറിയായും സേവനമനുഷ്ഠിച്ചിട്ടുണ്ട്. 'താളിയോല' എന്ന ത്രൈമാസികം നടത്തിയിരുന്നു.

ഭാര്യ: വി.കെ. ലീല (അധ്യാപികയായി വിരമിച്ചു). മക്കൾ: ചിന്ത, ഡോ. ഷാജി. വീണ.



</doc>
<doc id="148689" url="https://ml.wikipedia.org/wiki?curid=148689" title="ഓപ്പൺഷോട്ട് വീഡിയോ എഡിറ്റർ">
ഓപ്പൺഷോട്ട് വീഡിയോ എഡിറ്റർ

അമേരിക്കക്കാരനായ ജോനാഥൻ തോമസ് രൂപകൽപ്പന ചെയ്ത ഏറ്റവും ലളിതമായ വീഡിയോ എഡിറ്റിംഗ് സ്വതന്ത്ര സോഫ്റ്റ്​വെയറാണ് ഓപ്പൺഷോട്ട് വീഡിയോ എഡിറ്റർ.പൈതൺ,ജി.ടി.കെ എന്നിവ ഉപയോഗിച്ച് തയ്യാറാക്കിയ ഓപ്പൺഷോട്ട് വീഡിയോ എഡിറ്റർ വളരെയധികം വീഡിയോ ഫോർമാറ്റുകളെ പിന്തുണയ്ക്കുന്നു.

ഓപ്പൺഷോട്ട് വീഡിയോ എഡിറ്റർ പിന്തുണയ്ക്കുന്ന വീഡിയോ ഫോർമ്മാറ്റുകളും കോഡെക്കുകളും


</doc>
<doc id="148698" url="https://ml.wikipedia.org/wiki?curid=148698" title="മേഡുസാ">
മേഡുസാ

ഫൈലം സിനിഡാരിയയിൽ പെട്ട കുടയുടെ ആകൃതിയുള്ള ജീവികളാണ് ജീവശാസ്ത്രത്തിൽ മേഡുസാ എന്ന് അറിയപെടുന്നത് . ജെല്ലിഫിഷ് അഥവാ കടൽച്ചൊറി ഈ വർഗത്തിൽ പെട്ട ജീവിയാണ്. ഇവയുടെ വായ അടിഭാഗത്താണുള്ളത്. വായ ഭാഗികമായി ഒരു പാടയാൽ അടച്ചു വെച്ചിരികും. ഈ പാട ഇവയുടെ ശരീരത്തിന്ടെ അരികുകളിൽ നിന്നും ആണ് തുടങ്ങുനത്. ഈ അരികുകളിൽ തനെ ആണ് ഇവയുടെ ടെൻറക്കിളില്ലുകൾ ഉള്ളതും.

മേഡുസാകളുടെ ആകൃതി ഒരു കുടയുടെയോ മണിയുടെയോ പോലെ തുടങ്ങി ഒരു തളികയുടെ ആകൃതിയിൽ വരെ കാണാം , മുകൾഭാഗം കുറച്ചു തള്ളിനില്കുകയും അടിഭാഗം കുഴിഞ്ഞു ഇരിക്കുകയും ചെയുന്നതാണ് അടിസ്ഥാന ആകൃതി. ഇതിൽ മുകൾഭാഗത്തിന് എക്സ്അംബ്രെല്ല എന്നും, അടിഭാഗത്തിനെ സബ്അംബ്രെല്ല എന്നും വിളിക്കുന്നു.

വിവിധ തരം മേഡുസാകൾ ജർമൻ ജീവശാസ്ത്രജ്ഞൻ എറണ്സ്റ്റ് ഹെച്കേൽ വരച്ചത് ആണ് താഴെ. 
വിവിധ തരം മേഡുസാകൾ 


</doc>
<doc id="148699" url="https://ml.wikipedia.org/wiki?curid=148699" title="സ്ഥാവര കാർബണിക മാലിന്യകാരികൾ">
സ്ഥാവര കാർബണിക മാലിന്യകാരികൾ

ചെറിയ അളവിലുള്ള ഉപയോഗം തന്നെ കാൻസർ, നാഡീ വ്യവസ്ഥകളുടെ തകരാറ്, പ്രതിരോധവ്യവസ്ഥയെ ബാധിക്കുന്ന രോഗങ്ങൾ, പ്രത്യുത്പാദനവുമായി ബന്ധപ്പെട്ട തകരാറുകൾ, ശിശുക്കളുടേയും കുട്ടികളുടേയും വളർച്ചയെ ദോഷകരമായി ബാധിക്കൽ തുടങ്ങിയവയ്ക്കെല്ലാം കാരണമാകുന്ന തരത്തിലുള്ള അതീവ മാരകമായ രാസപദാർത്ഥങ്ങളാണ് പോപ് എന്നറിയപ്പെടുന്ന സ്ഥാവര കാർബണിക മാലിന്യകാരികൾ(Persistent Organic Pollutants). രാസപരമോ(Chemical), ജൈവപരമോ(Biological), പ്രകാശാവശോഷണം(photolysis) വഴിയോ നശിക്കാത്തതിന്റെ ഫലമായി പ്രകൃതിയിൽ ദീർഘകാലം നിലനിൽക്കുന്നതും, ഉപയോഗിക്കുന്ന പ്രദേശത്തുനിന്നും വിവിധ മാർഗ്ഗേന വിദൂര സ്ഥലങ്ങളിൽ എത്തിച്ചേരുന്നതും(Long-range transport), മനുഷ്യനുൾപ്പെടെയുള്ള ജന്തുക്കളുടെ കലകളിൽ ജൈവസാന്ദ്രീകരണത്തിന്(bioaccumulation) വിധേയമാകുന്നതും, ഭക്ഷ്യശൃംഖലകളിൽ(Food Chains) ജൈവആവർധനം( biomagnification) സംഭവിക്കുന്നതും നമ്മുടെ ആരോഗ്യത്തിനും പ്രകൃതിക്കും ഗുരുതരമായ ദോഷഫലങ്ങൾ ഉളവാക്കുന്നതുമായ കാർബണിക സംയുക്തങ്ങളെന്ന്( Organic Compounds) ഇവയെ നിർവ്വചിക്കാം.


</doc>
<doc id="148715" url="https://ml.wikipedia.org/wiki?curid=148715" title="കോൺസ്റ്റാന്റിനോപ്പിളിലെ വിശുദ്ധ ഒളിമ്പിയ">
കോൺസ്റ്റാന്റിനോപ്പിളിലെ വിശുദ്ധ ഒളിമ്പിയ

ക്രൈസ്തവസഭയിലെ ഒരു വിശുദ്ധയാണ് കോൺസ്റ്റാന്റിനോപ്പിളിലെ വിശുദ്ധ ഒളിമ്പിയ. ഒരു പ്രഭു കുടുംബത്തിലെ അംഗമായിരുന്ന ഒളിമ്പിയ ചെറുപ്പത്തിലെ തന്നെ അനാഥയായിരുന്നു. പിന്നീട് ഇവർ വിശുദ്ധ ആമ്പിലോച്ചിയസിന്റെ സഹോദരി തിയോഡേഷ്യയുടെ സംരക്ഷണത്തിലാണ് വളർന്നത്. ക്രിസ്തീയ പുണ്യങ്ങളിൽ അടിപ്പെട്ടിരുന്ന ഒളിമ്പിയയുടെ ജീവിതം പതിനെട്ടാം വയസിൽ ക്രിസ്‌തീയ പുണ്യങ്ങളുടെ നിദാന്ത മാതൃകയായി പരക്കെ അംഗീകരിക്കപ്പെട്ടിരുന്നു. പിന്നീട് ഒളിമ്പിയ ധനികനായ നെബ്രിഡിയസിനെ വിവാഹം ചെയ്തു. എന്നാൽ അവർ ശാരീരികമായി ബന്ധപ്പെടില്ല എന്ന തീരുമാനത്തിലാണ് ജീവിതം ആരംഭിച്ചത്. തുടർന്ന് രണ്ട് വർഷങ്ങൾക്ക് ശേഷം നെബ്രിഡിയസ് അന്തരിച്ചു. ഒളിമ്പിയ വീണ്ടും വിവഹത്തിനായി മറ്റുള്ളവരാൽ നിർബന്ധിക്കപ്പെട്ടു. അപ്പോൾ ഒളിമ്പിയയുടെ മറുപടി ഇങ്ങനെയായിരുന്നു:- "ഒരു വിവാഹജീവിതം തുടരുകയായിരുന്നു എന്നെക്കുറിച്ചുള്ള ദൈവഹിതമെങ്കിൽ അവിടുന്നൊരിക്കലും എന്റെ ജീവിതപങ്കാളിയെ തിരിച്ചുവിളിക്കുകയില്ലായിരുന്നു. അതോടെ വിവാഹജീവിതവുമായുള്ള എന്റെ ഉടമ്പടി അവസാനിച്ചു. ഇനി ദൈവത്തിൽ മാത്രം ശരണപ്പെട്ടുകൊണ്ടുള്ളതാണ്‌ എന്റെ ജീവിതം..."

കോൺ സ്റ്റാന്റിനോപ്പിളിലെ ആർച്ച്‌ ബിഷപ്‌ നെക്‌ടാറിയസ ഒളിമ്പിയായെ അൾത്താര ഒരുക്കൽ, പുരോഹിതരെ ഉപവിപ്രവർത്തനങ്ങളിൽ സഹായിക്കൽ, സു വിശേഷപ്രഘോഷകർക്ക്‌ ആവശ്യമായ നിർദ്ദേശങ്ങൾ നല്‌കൽ എന്നീ സഭാശുശ്രൂഷകൾക്കായി നിയമിച്ചിട്ടുണ്ട്‌. നെക്‌ടാറിയസിന്റെ പിൻ ഗാമിയായ വിശുദ്ധ ജോൺ ക്രിസോസ്റ്റവും ഒളിമ്പിയായുടെ സഹകരണത്തോടെ അഗതികൾക്കും വൃദ്ധർക്കുമായി ആശുപത്രികൾ സ്ഥാപിച്ചിരുന്നു. 

വിശുദ്ധ ഒളിമ്പിയ 410 - ൽ അന്തരിച്ചു.


</doc>
<doc id="148718" url="https://ml.wikipedia.org/wiki?curid=148718" title="ആറ്റോമിയം">
ആറ്റോമിയം

ബ്രസ്സൽസിൽ സ്ഥിതിചെയ്യുന്ന ഒരു സ്മാരകമാണ് ആറ്റോമിയം. 1958ൽ ബ്രസ്സൽസിൽ നടന്ന എക്സ് പോ 58 നുവേണ്ടിയാണിത് നിർമ്മിച്ചത്. ആന്ദ്രേ വാട്ടർകെയൻ എന്നയാളാണ് ഇതിന്റെ രൂപഘടന നിർമ്മിച്ചത്. ഇതിന് 102 മീറ്റർ ഉയരമുണ്ട്. 9 സ്റ്റീൽ ഗോളങ്ങൾ പരസ്പരം ബന്ധിപ്പിക്കുന്ന നിലയിലാണിതിന്റെ ഘടന. ഈ ഗോളങ്ങളെല്ലാം ചേർന്ന് ഒരു ഇരുമ്പ് ക്രിസ്റ്റലിന്റെ യൂണിറ്റ് സെൽ 165 മടങ്ങ് വലിപ്പപ്പെടുത്തിയ രൂപം ഉണ്ടാക്കുന്നു. 

ക്യൂബിന്റെ 12 വക്കുകളെയും മദ്ധ്യത്തിലുള്ള ഗോളത്തെയും വലിയ കുഴലുകൾ ഉപയോഗിച്ച് ബന്ധിപ്പിച്ചിരിക്കുന്നു. ഗോളങ്ങളിൽ കാഴ്ചബംഗ്ലാവുകൾ, റെസ്റ്റോറന്റുകൾ എന്നിവയെല്ലാം പ്രവർത്തിക്കുന്നു. കുഴലുകളിൽ എസ്കലേറ്ററുകളും ലിഫ്റ്റുകളും ഉണ്ട്. ഏറ്റവും മുകളിലെ ഗോളത്തിൽനിന്നും ബ്രസ്സൽസ് നഗരത്തിന്റെ മനോഹരമായ ദൃശ്യം കാണാം. ഓരോഗോളങ്ങൾക്കും 18 മീറ്റർ വ്യാസമുണ്ട്. മുകളിലുള്ള മൂന്ന് ഗോളങ്ങളിൽ 2008 മുതൽ സന്ദർശകർക്ക് പ്രവേശനമില്ല. നേരേ താഴെനിന്നും മുകളിലേക്കുള്ള കുഴലിൽ ഒരു ലിഫ്റ്റ് പ്രവർത്തിക്കുന്നു.

എക്സ്പോ 58 ന്റെ ഒരു ആശയം എന്നത് ഈഫൽ ഗോപുരത്തിന്റെ തലതിരിഞ്ഞ ഒരു മാതൃക ഉണ്ടാക്കുക എന്നതായിരുന്നു. എന്നാൽ ഒരു ആറ്റത്തിന്റെ മാതൃകയാണ് കൂടുതൽ നന്നാവുകയെന്ന് വാട്ടർകെയൻ വിചാരിച്ചു. ആറുമാസം നിലനിൽക്കത്തക്കരീതിയിലാണ് ഈ മാതൃക ആദ്യം നിർമ്മാണമാരംഭിച്ചത്. എന്നാൽ ഇത് ആധുനിക കലാവിരുതിന്റെയും ബ്രസ്സൽസ് നഗരത്തിന്റെയും ബെൽജിയം രാജ്യത്തിന്റെയും 1958ലെ ലോക എക്സ് പോയുടെയും പ്രതീകമായി മാറി. ഇപ്പോൾ ഇത് ബ്രസ്സൽസിലെ പ്രധാന ആകർഷണങ്ങളിലൊന്നാണ്.


</doc>
<doc id="148722" url="https://ml.wikipedia.org/wiki?curid=148722" title="പഴഞ്ഞി">
പഴഞ്ഞി

തൃശൂർ ജില്ലയിലെ കാട്ടകാമ്പാൽ പഞ്ചായത്തിൽ സ്ഥിതി ചെയ്യുന്ന ഒരു ഗ്രാമമാണ് പഴഞ്ഞി. അടക്ക വ്യാപാരത്തിനു പേരുകേട്ട സ്ഥലമാണിത്. ഉണക്കിയ അടക്കയാണൂ പഴഞ്ഞി വിപണിയിലെ പ്രധാന ഉൽപ്പന്നം. പഞ്ചായത്തിൽ അടക്കാവിൽപ്പനയ്ക്കായി രണ്ട് സ്വകാര്യമാർക്കറ്റുകളാണുള്ളത്.


</doc>
<doc id="148724" url="https://ml.wikipedia.org/wiki?curid=148724" title="അൽഫോൻസ് കണ്ണന്താനം">
അൽഫോൻസ് കണ്ണന്താനം

കെ. ജെ. അൽഫോൻസ് കണ്ണന്താനം 1953-ൽ ജനിച്ചു. 1979-ൽ ഐ.എ.എസ് കിട്ടി. 'ദേവികുളം സബ്കളക്ടർ,'മിൽമ' മാനേജിങ്ങ് ഡയറക്ടർ,കോട്ടയം ജില്ലാ കളക്ടർ,ഡൽഹി ഡവലപ്പ്മെൻറ് അതോറിറ്റി കമ്മീഷണർ, കേരളാ സ്റ്റേറ്റ് ലാന്ഡ് യൂസ് ബോർഡ് കമ്മീഷണർ എന്നീ സ്ഥാനങ്ങൾ വഹിച്ചു. 1994-ൽ "ജനശക്തി" എന്ന സന്നദ്ധസംഘടനക്ക് രൂപം നൽകി. ഇരുപത്തൊന്നാം നൂറ്റാണ്ടിലെ നൂറ് യുവനേതാക്കളിലൊരാളായി ഇദ്ദേഹത്തെ ടൈം ഇൻറർനാഷണൽ മാഗസീൻ തിരഞ്ഞെടുക്കുകയുണ്ടായി. 2006-ൽ നടന്ന തെരഞ്ഞെടുപ്പിൽ കാഞ്ഞിരപ്പള്ളി നിയോജകമണ്ഡലത്തിൽ നിന്നും ഇടതുപക്ഷ പിന്തുണയോടെ നിയമസഭയിലേക്ക് തിരഞ്ഞെടുക്കപ്പെട്ടു. നരേന്ദ്ര മോദി സർക്കാരിന്റെ മൂന്നാമത്തെ മന്ത്രിസഭാ വികസനത്തിന്റെ ഭാഗമായി അൽഫോൻസ് കണ്ണന്താനം കേന്ദ്രമന്ത്രിയായി, രാഷ്ട്രപതി റാംനാഥ് കോവിന്ദ് മുൻപാകെ സത്യപ്രതിജ്ഞ ചെയ്തുകൊണ്ട് സെപ്റ്റംബർ 3, 2017 നു സ്ഥാനം ഏറ്റെടുത്തു.

കേരളത്തിലെ കോട്ടയം ജില്ലയിൽ മണിമല ഗ്രാമത്തിൽ പരേതനായ കെ.വി.ജോസഫിന്റെയും ബ്രിജിത്ത് ജോസഫിന്റെയും മകനായി 1953 ഓഗസ്റ്റ് 8-ന് ജനിച്ചു. മലയാളം മീഡിയം സ്കൂളിലായിരുന്നു സ്കൂൾ വിദ്യാഭ്യാസം. കേവലം "42%" മാർക്ക് കിട്ടിയാണ്‌ പത്താം തരം വിജയിച്ചത്!. ശേഷം സാമ്പത്തിക ശാസ്ത്രത്തിൽ ബിരുദാനന്തര ബിരുദം നേടി. 1979-ൽ സിവിൽ സർവ്വീസ് പരീക്ഷ എട്ടാം റാങ്കോടെ വിജയിച്ചു.

ദേവികുളം സബ്കളക്ടർ ആയിരിക്കുമ്പോഴായിരുന്നു അൽഫോണ്സിൻറെ വിവാഹം. ഭാര്യ ഷീല,അദ്ദേഹത്തിന്‌ രണ്ട് മക്കൾ ആകാശും,ആദർശും.


ശ്രീ.അൽഫോൻസ് കണ്ണന്താനത്തിന്റെ ആത്മകഥാ പുസ്തകമാണ്‌ ഇന്ത്യ മാറ്റത്തിൻറെ മുഴക്കം (16th September 1996) ഡി.സി. ബുക്സാണിത് പുറത്തിറക്കിയിരിക്കുന്നത്. ഏപ്രിൽ 1996-ലാണ്‌ ആദ്യ പതിപ്പ് പുറത്തിറക്കിയത്. 1995-ൽ ഈ പുസ്തകം എഴുതിയതിനു ശേഷം ശ്രീ.അൽഫോൻസിന്റെ ജീവിതത്തിൽ പലതും സംഭവിച്ചു. ബാബരി മസ്ജിദ്‌ പൊളിച്ചതിന്‌ കുറ്റക്കാരൻ ഇന്ത്യൻ പ്രധാന മന്ത്രിയായിരുന്നു എന്നു പറയാൻ ധൈര്യം കാണിച്ചതിന്‌ സർവ്വീസിൽ നിന്നും മൂന്ന് മാസത്തേക്ക് സസ്പെൻഡ് ചെയ്തു. 2006-ൽ സിവിൽ സർവ്വീസിൽ 8 വർഷം ബാക്കി നിൽക്കെ രാജി വെച്ച് രാക്ഷ്ട്രീയത്തിൽ കയറി മുപ്പത്തിരണ്ടാം ദിവസം വൻഭൂരിപക്ഷത്തോടെ കാഞ്ഞിരപ്പള്ളി എം.എൽ.എ ആയി.

സാധാരണ ബ്യൂറോക്രാറ്റുകളിൽ നിന്ന് വ്യത്യസ്തനായ അദ്ദേഹം താൻ അലങ്കരിച്ച ഓരോ പദവിയിലും മറ്റുള്ളവരിൽ നിന്ന് വ്യത്യസ്തത പുലർത്തിയത് എങ്ങനെയാണെന്ന് പുസ്തകത്തിൽ വിവരിക്കുന്നു. ഭാരതീയരെ സ്വപ്നം കാണാൻ പ്രേരിപ്പിക്കുക എന്നതാണ്‌ ഈ ഗ്രന്ഥത്തിൻറെ ഉദ്ദേശ്യം. ഭ്രാന്തമായ സ്വപ്നങ്ങൾ കാണുകമാത്രമല്ല,അവയെ സാർത്ഥകമാക്കാൻ യത്നിക്കുകകൂടി വേണമെന്ന് അദ്ദേഹം ഈ പുസ്തകത്തിൽ പറയുന്നു.
പുസ്തകത്തിൻറെ പന്ത്രണ്ടാമത് എഡിഷൻ നവംബർ -2008-ൽ പുറത്തിറങ്ങുകയുമുണ്ടായി. എം. പി.സദാശിവൻ വിവർത്തനം ചെയ്ത ഈ പുസ്തകം ഡിസി ബുക്സ് ആണ് പ്രസിദ്ധീകരിച്ചത്.



</doc>
<doc id="148727" url="https://ml.wikipedia.org/wiki?curid=148727" title="ബാബു എം. പാലിശ്ശേരി">
ബാബു എം. പാലിശ്ശേരി

ബാബു എം. പാലിശ്ശേരി കേരളത്തിലെ ഒരു രാഷ്ട്രീയപ്രവർത്തകനാണ്. ഇദ്ദേഹം സി.പി.ഐ.(എം.) ടിക്കറ്റിൽ കുന്നംകുളത്തുനിന്ന് കേരളനിയമസഭയിലേയ്ക്ക് തിരഞ്ഞെടുക്കപ്പെടുകയുണ്ടായി. കുന്നംകുളത്തിനടുത്ത് കടവല്ലൂർ സ്വദേശിയാണിദ്ദേഹം. യുവജനസംഘടനയിലൂടെയാണ് ഇദ്ദേഹം രാഷ്ട്രീയത്തിൽ എത്തിയത്. 


സെയ്താലി എന്ന എസ്.എഫ്.ഐ. പ്രവർത്തകനെ പട്ടാമ്പി സംസ്കൃത കോളേജിൽ വച്ച് കൊലപ്പെടുത്തിയ കേസിൽ എട്ടാം പ്രതിയായിരുന്ന ആർ.എസ്.എസ്. അംഗമായ ശങ്കരനാരായണനാണ് പിന്നീട് സി.പി.ഐ.(എം) അംഗമായ ബാബു പാലിശ്ശേരിയെന്ന് ബെർലിൻ കുഞ്ഞനന്തൻ നായർ അവകാശപ്പെട്ടിട്ടുണ്ട് .


</doc>
<doc id="148729" url="https://ml.wikipedia.org/wiki?curid=148729" title="അൺ‌ക്‌റ്റാഡ്">
അൺ‌ക്‌റ്റാഡ്

അന്താരാഷ്ട്രവാണിജ്യവും സാമ്പത്തികവികസനവും ത്വരിതപ്പെടുത്തുകയെന്ന ഉദ്ദേശ്യത്തോടെ ഐക്യരാഷ്ട്രസഭയുടെ ആഭിമുഖ്യത്തിൽ നിലവിൽവന്ന ഒരു സ്ഥാപനമാണ് അൺക്‌റ്റാഡ്. 1964 മാച്ച്-ജൂൺ മാസങ്ങളിൽ ഐക്യരാഷ്ട്രസഭയുടെ വാണിജ്യ-വികസന സമ്മേളനം നിർദ്ദേശിച്ചതനുസരിച്ച് അക്കൊല്ലം ഡിസംബർൽ ജനറൽ അസംബ്ലി ഒരു പ്രമേയത്തിലൂടെ അൺക്റ്റാഡിന് രൂപംനല്കി. ഈ സംഘടന "യുണൈറ്റഡ് നേഷൻസ് കോൺഫറൻസ് ഓൺ ട്രേഡ് ആൻഡ് ഡെവലപ്മെന്റ് (United Nations Conference on Trade and Development)"എന്ന പേരിന്റെ സംക്ഷിപ്തരൂപമായ "അൺക്റ്റാഡ്" എന്ന് അറിയപ്പെടുന്നു. ഇതിന്റെ ആസ്ഥാനം ജനീവയാണ്. ഇതിൽ 191 അംഗങ്ങളുണ്ട്. അൺക്റ്റാഡിന്റെ ഭരണസമിതി "ട്രേഡ് ആൻഡ് ഡെവലപ്മെന്റ് ബോർഡ്" ( Trade and Development Board) ആണ്. അൺക്റ്റാഡിന്റെ പ്രഥമസമ്മേളനം (1964 മാർച്ച് 23 മുതൽ ജൂൺ 16 വരെ) ജനീവയിൽവച്ചും രണ്ടാം സമ്മേളനം (1968 ഫെബ്രുവരി 1 മുതൽ മാർച്ച് 29 വരെ) ന്യൂഡൽഹിയിൽവച്ചും നടന്നു. ഇതുവരെ പതിനൊന്ന് സമ്മേളനങ്ങൾ നടന്നിട്ടുണ്ട്.


ഒന്നാം അൺക്റ്റാഡ് സമ്മേളനത്തിൽ അന്താരാഷ്ട്രവാണിജ്യത്തെ ആസ്പദമാക്കിയ പ്രമേയങ്ങളാണ് പാസ്സാക്കപ്പെട്ടത്. ആദ്യസമ്മേളനത്തെത്തുടർന്നുള്ള നാലു വർഷങ്ങളിൽ അന്താരാഷ്ട്രവാണിജ്യത്തിൽ ഗണ്യമായ പുരോഗതിയുണ്ടായി. മറ്റു ചില മേഖലകളിൽ അൺക്റ്റാഡ് നിർദ്ദേശങ്ങൾ ശരിയായി നടപ്പിൽ വരുത്തിയിട്ടില്ല. ഐക്യരാഷ്ട്ര വികസനദശക (United NationsDevelopment Decade 1960-70)ത്തിൽ എല്ലാ വികസ്വര രാഷ്ട്രങ്ങളുടെയും വരുമാനം പ്രതിവർഷം 5 ശതമാനം വർധിക്കണമെന്നതായിരുന്നു ലക്ഷ്യം. എന്നാൽ മിക്ക രാഷ്ട്രങ്ങളുടെയും വികസനത്തിന്റെ തോത് ഇതിൽ കുറവായിരുന്നു.

ഈ പശ്ചാത്തലത്തിലാണ് അൺക്റ്റാഡിന്റെ രണ്ടാം സമ്മേളനം നടന്നത്. വികസ്വരരാഷ്ട്രങ്ങളുടെ കയറ്റുമതി മെച്ചപ്പെടുത്തുന്നതിനു സഹായകമായ രീതിയിൽ വികസിതരാഷ്ട്രങ്ങളുടെ താരിപ്പുവ്യവസ്ഥകളിൽ ചില അയവുകൾ വരുത്തുക, വികസിതരാഷ്ട്രങ്ങളുടെ മൊത്തം ദേശീയോത്പന്ന(Gross national product)ത്തിന്റെ 1 ശതമാനം വികസ്വരരാഷ്ട്രങ്ങളുടെ സാമ്പത്തികവികസനത്തിനു സഹായമായി നല്കുക, വികസ്വര രാഷ്ട്രങ്ങളിലെ ഷിപ്പിങ്-തുറമുഖസൌകര്യങ്ങൾ വികസിപ്പിക്കുന്നതിനു സാമ്പത്തികസഹായങ്ങൾ നല്കുക എന്നിവ പ്രസ്തുത സമ്മേളനത്തിന്റെ നിർദ്ദേശങ്ങളാണ്.

വികസ്വര രാഷ്ട്രങ്ങളും സോഷ്യലിസ്റ്റ് രാഷ്ട്രങ്ങളും തമ്മിലുള്ള വാണിജ്യത്തിന്റെ കാര്യത്തിലും ഈ സമ്മേളനത്തിനു പങ്കുണ്ട്. വികസ്വര രാഷ്ട്രങ്ങൾ തമ്മിലുള്ള വാണിജ്യത്തിന്റെ വികസനം, സാമ്പത്തികോദ്ഗ്രഥനം എന്നിവയിലും കാര്യമായ പുരോഗതി വരുത്തുവാൻ അൺക്റ്റാഡിന് കഴിഞ്ഞു. വികസ്വരരാഷ്ട്രങ്ങളിലെ ഭക്ഷ്യവിഭവങ്ങളുടെ ഉത്പാദനം വർധിപ്പിക്കുന്നതിനും അതിനു സഹായം നല്കുന്നതിനും വികസിത രാഷ്ട്രങ്ങളെ പ്രേരിപ്പിച്ചതും അൺക്റ്റാഡ് ആണ്. വികസ്വര രാഷ്ട്രങ്ങളുടെ പ്രശ്നങ്ങൾ ചർച്ച ചെയ്യുന്നതിനുള്ള ഒരു വേദി എന്ന നിലയിൽ അൺക്റ്റാഡ് വളരെ പ്രാധാന്യം അർഹിക്കുന്നു.

1972 ഏപ്രിൽ-മേയ് മാസങ്ങളിൽ അൺക്റ്റാഡിന്റെ മൂന്നാം സമ്മേളനം സാന്റിയാഗോയിൽ കൂടുകയുണ്ടായി. വികസ്വര രാഷ്ട്രങ്ങളുടെ സാമ്പത്തികപ്രശ്നങ്ങളായിരുന്നു പ്രധാന ചർച്ചാവിഷയം. വാണിജ്യം, ധനസഹായം എന്നീ വിഷയങ്ങൾക്കു കൂടുതൽ പ്രാധാന്യം നല്കിയിരുന്നു. ഗാട്ടും (Gatt - General Agreements on Tariffs and Trade) അൺക്റ്റാഡുമായി അടുത്ത ബന്ധം ഉണ്ടാക്കണമെന്ന വികസ്വര രാഷ്ട്രങ്ങളുടെ നിർദ്ദേശത്തിന് വികസിതരാഷ്ട്രങ്ങളുടെ പിൻതുണ ലഭിച്ചില്ല. വികസിത രാഷ്ട്രങ്ങളുടെ മൊത്തം ദേശീയോത്പന്നത്തിന്റെ 0.7 ശതമാനം വികസ്വരരാഷ്ട്രങ്ങളുടെ സാമ്പത്തിക വികസനത്തിന് നല്കണമെന്ന് ലോകബാങ്ക് പ്രസിഡന്റ് റോബർട്ട് മക്നമാറാ ഉന്നയിച്ച നിർദ്ദേശത്തെ മിക്ക വികസിതരാഷ്ട്രങ്ങളും നിരസിക്കുകയാണുണ്ടായത്. സാമൂഹ്യനീതിയുടെ അടിസ്ഥാനത്തിൽ എസ്.ഡി.ആർ. (Special Drawing Rights) വിതരണം ചെയ്യണമെന്ന ആവശ്യവും വികസ്വര രാഷ്ട്രങ്ങൾ ഉന്നയിക്കുകയുണ്ടായി. ധനികരാഷ്ട്രങ്ങളുടെ സ്ഥിര-വ്യാപാരമിച്ചങ്ങൾ വികസ്വര രാഷ്ട്രങ്ങളുടെ സഹായത്തിനുവേണ്ടി വിനിയോഗിക്കണമെന്നും നിർദ്ദേശങ്ങൾ ഉന്നയിക്കപ്പെട്ടു. അന്താരാഷ്ട്ര-നാണ്യ-പരിഷ്കാരങ്ങൾ വരുത്തുന്ന കാര്യത്തിൽ വികസ്വരരാഷ്ട്രങ്ങളുടെ അഭിപ്രായങ്ങൾക്ക് കൂടുതൽ വില കല്പിക്കണമെന്നും ഈ സമ്മേളനം തീരുമാനിക്കുകയുണ്ടായി. അൺക്റ്റാഡിന് പരാമാധികാരസ്വഭാവമുണ്ടാക്കുന്ന കാര്യത്തിൽ വികസ്വരരാഷ്ട്രങ്ങൾ ഉറച്ചുനിന്നുവെന്നതും ശ്രദ്ധേയമാണ്.

2004 ജൂണിൽ ബ്രസീലിലെ സാവോപോളോയിൽ നടന്ന 11-ആം സമ്മേളനത്തിൽ "ദേശീയ വികസനതന്ത്രങ്ങളും ആഗോളസാമ്പത്തിക പ്രക്രിയകളും തമ്മിലുള്ള ബന്ധ"ത്തെക്കുറിച്ചാണ് ചർച്ച ചെയ്തത്. വികസ്വര രാജ്യങ്ങളും സാമ്പത്തിക വളർച്ചയെ സഹായിക്കുന്ന തരത്തിൽ ആഗോളസാമ്പത്തികക്രമത്തെ എങ്ങനെ പ്രയോജനപ്പെടുത്താമെന്ന് വിശദമായ ചർച്ചയുണ്ടായി. പ്രധാനമായും നാലു വീക്ഷണകോണുകളിലൂടെയാണ് അംഗരാജ്യങ്ങൾ ഈ പ്രശ്നത്തെ സമീപിച്ചത്. 




</doc>
<doc id="148730" url="https://ml.wikipedia.org/wiki?curid=148730" title="അണ്ടികളി">
അണ്ടികളി

വേനൽക്കാലത്ത് കേരളത്തിലെ നാട്ടിൻപുറങ്ങളിൽ ബാലൻമാർ കശുവണ്ടി (പറങ്കിയണ്ടി) ഉപയോഗിച്ചു നടത്തുന്ന ഒരുതരം കളിയാണ് അണ്ടിക്കളി. കളിക്കാരന്റെ കൈപ്പത്തിയുടെ വലിപ്പവും കൈക്കരുത്തും, ഉന്നവും ആണ് വിജയസിദ്ധിക്കുള്ള പ്രധാന ഘടകങ്ങൾ. പ്രദേശഭേദമനുസരിച്ച് കളിയുടെ നിയമങ്ങളിൽ ചില മാറ്റങ്ങൾ ഉണ്ടെങ്കിലും മധ്യകേരളത്തിലെ കളിയിൽ പൊതുസ്വഭാവങ്ങൾ ഒത്തുകാണുന്നുണ്ട്. ഒന്നിൽ കൂടുതലും പത്തിൽ കുറവുമായിരിക്കും കളിയിൽ പങ്കെടുക്കുന്നവരുടെ എണ്ണം.

പരിസരം വെടിപ്പാക്കിയശേഷം അണ്ഡാകൃതിയിലുള്ള ഒരു കുഴികുത്തുന്നു. കുഴിക്ക് ഏകദേശം 10 സെ.മീ. നീളവും 6 സെ.മീ. വീതിയും 5 സെ.മീ. ആഴവുമുണ്ടായിരിക്കും. കുഴിയിൽനിന്നും ഏകദേശം 2 മീറ്റർ അകലെ ആദ്യത്തെ ചാലും അവിടെനിന്നും 3 മീറ്റർ അകലെ രണ്ടാമത്തെ ചാലും വരയ്ക്കുന്നു. ആദ്യത്തേതിന് "കളി-ചാൽ" എന്നും രണ്ടാമത്തേതിന് "കെട്ടുപിടി-ചാൽ" എന്നും പറയുന്നു. ചാലുകൾക്ക് സമാന്തരമായി കുഴിയുടെ നടുവിൽനിന്നും വശങ്ങളിലേക്ക് കുറുകെ "കുഴിവര" വരയ്ക്കുന്നു.

ഓരോ കളിക്കാരനും കുഴിയിലിടുന്ന കശുവണ്ടികളുടെ എണ്ണം തുല്യമായിരിക്കും. വീതം നിശ്ചയിക്കുമ്പോൾ, എല്ലാംകൂടി ഒരു കൈപ്പത്തിയിലൊതുങ്ങുന്നതാവാൻ ശ്രദ്ധിക്കാറുണ്ട്. കളിക്കുന്നതിനുള്ള മുൻഗണന നിശ്ചയിക്കുകയാണ് അടുത്ത പടി. "കെട്ടുപിടി-ചാലി"ന്റെ പുറത്ത് വലതുകാലിന്റെ പെരുവിരൽ സ്പർശിക്കത്തക്കവണ്ണം വലതുകാൽ മുന്നോട്ട് ഊന്നി ഇടതുകാൽ പിന്നാക്കം വച്ചുനിന്ന് കളിക്കാർ ഓരോരുത്തരായി ഓരോ കശുവണ്ടി കുഴിയിലേക്കെറിയുന്നു. കുഴിയിൽ വീഴുന്ന അണ്ടിയുടെ ഉടമസ്ഥന് ആദ്യം കളിക്കാം. കുഴിയിൽനിന്നുള്ള അകലത്തിന്റെ അടിസ്ഥാനത്തിൽ മറ്റുള്ളവരുടെ മുൻഗണനാക്രമം നിശ്ചയിക്കപ്പെടുന്നു. ഒന്നിലധികം പേരുടെ കശുവണ്ടികൾ കുഴിയിൽ വീഴാനിടയായാൽ ഏറ്റവും ഒടുവിൽ ഇട്ടയാളിനായിരിക്കും ആദ്യത്തെ ഊഴം; ആദ്യം ഇട്ടയാളിന് അവസാനത്തെ ഊഴവും. കളിക്കാനുള്ള ആദ്യത്തെ ഊഴം കിട്ടുന്നയാളെ "കുഴിത്താപ്പൻ" എന്നു വിളിക്കുന്നു.

കളിക്കാൻ ഉപയോഗിക്കുന്ന ചെറിയ അണ്ടിക്ക് "കുനുഅണ്ടി" എന്നു പറയും. കളിക്കാനുള്ള മുൻഗണന നിശ്ചയിച്ചുകഴിഞ്ഞാൽ "കുഴിത്താപ്പൻ" കുഴിയിൽനിന്നും കുനു അണ്ടികളെല്ലാംകൂടി വലതുകൈയിലെടുത്ത് കളിച്ചാലിനുപുറത്ത് വലതുകാലിന്റെ പെരുവിരൽ തൊടുവിച്ചുനിന്നുകൊണ്ട് അവയെല്ലാംകൂടി കുഴിയിലേക്കിടുന്നു. മൂന്നോ മൂന്നിന്റെ ഗുണിതമോ ആണ് കുഴിയിൽ വീഴുന്നതെങ്കിൽ മുച്ച (മുച്ച്) വീണെന്നു പറയും. മുച്ചവീണാൽ കളിക്കാരന്റെ ഊഴം അവസാനിക്കും. കൈയിലുള്ളതു മുഴുവൻ ഒന്നിച്ച് കുഴിയിൽ വീഴുകയും അത് മുച്ചയല്ലാതിരിക്കുകയും ചെയ്താൽ കുനുഅണ്ടികളെല്ലാം അയാൾക്കു ലഭിക്കും. അടുത്ത കളിക്കുള്ള കുഴിത്താപ്പനും അയാൾ തന്നെ. കുഴിത്താപ്പൻ കുഴിയിടം വിട്ട് കളിച്ചാലിന് പുറത്തുപോകുന്നപക്ഷം മറ്റൊരു കളിക്കാരൻ കുഴിയിടത്തിലെത്തി സ്വയം കുഴിത്താപ്പനെന്നു പ്രഖ്യാപിച്ചാൽ കുഴിത്താപ്പനുള്ള മുൻഗണനാവകാശം സ്വയം പ്രഖ്യാപിച്ച ആളിനു ലഭിക്കുന്നു.

കുനുഅണ്ടികളെല്ലാംകൂടി കുഴിയിലേക്കിടുമ്പോൾ കുറെയെണ്ണം കുഴിയിലും ബാക്കി വെളിയിലും വീഴാനാണ് കൂടുതൽ സാധ്യത. വെളിയിൽ വീണിട്ടുള്ള അണ്ടികളിൽ മറ്റു കളിക്കാർ നിർദ്ദേശിക്കുന്ന ഒന്നിനെ കൈയിലുള്ള വലിയ അണ്ടികൊണ്ടു എറിഞ്ഞു തെറിപ്പിക്കുകയാണ് അടുത്തപടി. എറിയാനുപയോഗിക്കുന്ന വലിയ അണ്ടിക്കു "പൂട്ടിയണ്ടി" എന്നു പറയും. ദേശഭേദമനുസരിച്ച് "വക്കനണ്ടി", "വെണ്ടയണ്ടി" എന്നീ പേരുകളുമുണ്ട്. ചിലർ വലിയ കശുവണ്ടി തിരഞ്ഞെടുത്തു തുരന്ന് അതിനകത്തുള്ള പരിപ്പുമാറ്റിയിട്ട് ഈയം ഉരുക്കി ഒഴിച്ച് ഭാരംകൂട്ടി "പൂട്ടിയണ്ടി"യായി ഉപയോഗിക്കാറുണ്ട്. ഇത് കൊണ്ടു എറിഞ്ഞാൽ ഉന്നം പിഴക്കാതിരിക്കുവാനും നിർദിഷ്ടമായ കുനുഅണ്ടി ഏറെദൂരം തെറിച്ചുപോകാനും സാധ്യതയുണ്ട്. മറ്റു കളിക്കാർ നിർദ്ദേശിച്ച കുനുഅണ്ടിയെ പൂട്ടിയണ്ടികൊണ്ടു ചില നിയമങ്ങൾക്കു വിധേയമായി എറിഞ്ഞു തെറിപ്പിക്കാൻ കഴിഞ്ഞാൽ മുഴുവൻ കുനു-അണ്ടിയും കളിക്കാരനു ലഭിക്കും. അയാൾക്കു കുഴിത്താപ്പൻ ആകുകയും ചെയ്യാം.


മേൽപ്പറഞ്ഞ നിയമങ്ങളിലേതെങ്കിലും ലംഘിച്ചാൽ ഒന്നും നേടാതെതന്നെ കളിക്കാരന്റെ ഊഴം അവസാനിക്കും. എന്നാൽ എറിഞ്ഞുതെറിപ്പിക്കാൻ ശ്രമിച്ചിട്ട് നിർദിഷ്ട-കുനു അണ്ടിയുടെ അടുത്തെങ്ങാനും മാത്രമേ പൂട്ടിയണ്ടി കൊള്ളുന്നുള്ളുവെങ്കിൽ ഏറ് ഏറ്റ സ്ഥാനത്തുനിന്നും നിർദിഷ്ട-കുനുഅണ്ടിയിലേക്കുള്ള ദൂരം അളക്കുന്നു. ഇത് കളിക്കാരന്റെ കൈക്ക് ഒരു ചാൺ ഉണ്ടെങ്കിൽ കുഴിയിൽ കിടക്കുന്ന അണ്ടികൾ അയാൾക്കു കിട്ടും. അകലം ഒരു ചാണിൽ കൂടുതൽ വരികയോ നിയമങ്ങളിൽ ഏതെങ്കിലും ലംഘിക്കുകയോ ചെയ്താൽ ഒന്നും ലഭിക്കാതെ അയാളുടെ ഊഴം തീരും. ഇതോടെ അടുത്തയാളിന്റെ ഊഴം ആരംഭിക്കുകയായി.

ഇതിൽനിന്നും ഭിന്നമായ ചില സമ്പ്രദായങ്ങളും നിലവിലുണ്ട്. അവയിൽ പ്രചാരക്കൂടുതൽ "വരയണ്ടികളി"ക്കാണ്. ഇതിന് കുഴികുത്തേണ്ട ആവശ്യമില്ല. കുഴിക്കുപകരം കുറുകെ ഒരു വര വരച്ചശേഷം ആദ്യത്തെ കളിയിലേതെന്നപോലെ തന്നെ "കളിച്ചാലും", "കെട്ടുപിടിച്ചാലും" വരയ്ക്കുന്നു. കുഴിയുമായി ബന്ധപ്പെട്ട ചില നിയമങ്ങൾ ഒഴിച്ചാൽ മറ്റു നിയമങ്ങൾ വരയണ്ടികളിയിലും ഏറെക്കുറെ മുൻപു പറഞ്ഞവതന്നെയാണ്. ആദ്യത്തെ സമ്പ്രദായത്തിലുള്ള കളിയോളം പ്രചാരം ഇതിനില്ല. ചിലപ്പോൾ പുന്നയ്ക്കാ, വെള്ളയ്ക്കാ, മാങ്ങയണ്ടി എന്നിവ ഉപയോഗിച്ചും ഈ കളികൾ നടത്താറുണ്ട്.


</doc>
<doc id="148733" url="https://ml.wikipedia.org/wiki?curid=148733" title="അരുവിത്തുറ പള്ളി">
അരുവിത്തുറ പള്ളി

കേരളത്തിലെ പുരാതന ക്രിസ്ത്യൻ ദേവാലയങ്ങളിലൊന്നും വി.ഗീവർഗ്ഗീസിന്റെ നാമത്തിലുള്ള പ്രമുഖ തീർത്ഥാടന കേന്ദ്രവുമാണ് അരുവിത്തുറയിലെ സെന്റ്.ജോർജ്ജ് ഫൊറോനോ പള്ളി അഥവാ അരുവിത്തുറ പള്ളി (Aruvithura Church). കോട്ടയത്ത് നിന്നും ഏകദേശം 35 കിലോമീറ്റർ അകലെയുള്ള ഈരാറ്റുപേട്ടയിലെ അരുവിത്തുറയിൽ മീനച്ചിലാറിന്റെ തീരത്ത് സ്ഥിതി ചെയ്യുന്ന ഈ ദേവാലയം കേരളത്തിലെ വലിപ്പമേറിയ പള്ളികളിലൊന്നാണ്. പാലാ രൂപതയുടെ കീഴിലാണ് ഈ ദേവാലയം സ്ഥിതി ചെയ്യുന്നത്. 
രണ്ടാം നൂറ്റാണ്ടിന്റെ അവസാനത്തിലോ മൂന്നാം നൂറ്റാണ്ടിന്റെ ആരംഭത്തിലോ സ്ഥാപിതമായതാണ് അരുവിത്തുറ പള്ളി എന്നാണ് ക്രിസ്തീയവിശ്വാസം. ചില പ്രാദേശിക പാരമ്പര്യങ്ങളുടെ അടിസ്ഥാനത്തിൽ തോമാശ്ലീഹാ സ്ഥാപിച്ചതായി വിശ്വസിക്കപ്പെടുന്ന ഏഴരപ്പള്ളികളിലെ അരപ്പള്ളിയാണ് ഇതെന്നു കരുതുന്നവരുമുണ്ട്. പുരാതന ക്ഷേത്രമാതൃകയിൽ കരിങ്കല്ലിൽ പണിതിരുന്ന ഈ പള്ളി മർത്തമറിയമിന്റെ നാമത്തിലുള്ളതായിരുന്നു. അക്കാലത്ത് ഈ പ്രദേശം ഇരപ്പുഴ, ഇരപ്പേലി തുടങ്ങിയ പേരുകളിലായിരുന്നു അറിയപ്പെട്ടിരുന്നത്. പതിനാലാം നൂറ്റാണ്ടിൽ നിലക്കൽ ഭാഗത്തു നിന്നും ഈ പ്രദേശത്തേക്ക് കുടിയേറിയ ക്രൈസ്തവർ പേർഷ്യൻ ശില്പകലാ മാതൃകയിലുള്ള വിശുദ്ധ ഗീവർഗ്ഗീസിന്റെ തിരുസ്വരൂപവും കൂടെ കൊണ്ടുവന്നു. ഈ തിരുസ്വരൂപം അരുവിത്തുറ പള്ളിയിൽ സ്ഥാപിക്കപ്പെട്ടതോടു കൂടി മർത്തമറിയമിന്റെ നാമധേയത്തിലുണ്ടായിരുന്ന ഈ ദേവാലയം വി.ഗീവർഗ്ഗീസിന്റെ പള്ളിയായി അറിയപ്പെടുകയും ഇടവകയിലും സമീപപ്രദേശങ്ങളിലും ഉള്ള വിശ്വാസികൾക്കിടയിൽ വി.ഗീവർഗ്ഗീസ് 'അരുവിത്തുറ വല്യച്ചൻ' ആയി മാറുകയും ചെയ്തു. പിന്നീട് അരുവിത്തുറ പള്ളി പല പ്രാവശ്യം പുതുക്കിപണിതിട്ടുണ്ട്. പതിനാറാം നൂറ്റാണ്ടിൽ ഇടവാകാഗം തന്നെയായിരുന്ന മാത്യു കല്ലറക്കൽ എന്ന വൈദികന്റെ നേതൃത്വത്തിൽ പുതിയ പള്ളി പണികഴിപ്പിച്ചു. അതിനു ശേഷമുള്ള ഇപ്പോഴത്തെ ദേവാലയം 1952-ൽ നിർമ്മാണം പൂർത്തിയാക്കിയതാണ്.

എല്ലാ വർഷവും ഏപ്രിൽ 23 മുതൽ 25 വരെയാണ് അരുവിത്തുറ പള്ളിയിൽ വി.ഗീവർഗീസിന്റെ തിരുനാൾ ആഘോഷിക്കപ്പെടുന്നത്. ഇതിനു പുറമേ ജനുവരി മാസത്തിൽ കർമ്മല മാതാവിന്റെ തിരുനാൾ "കല്ലിട്ട തിരുനാൾ" എന്ന പേരിലും ആഘോഷിക്കുന്നു.


</doc>
<doc id="148738" url="https://ml.wikipedia.org/wiki?curid=148738" title="കരിങ്ങാച്ചിറ പള്ളി">
കരിങ്ങാച്ചിറ പള്ളി

കേരളത്തിലെ പുരാതന ക്രിസ്ത്യൻ ദേവാലയങ്ങളിലൊന്നാണ് ക്രി.വ 722-ൽ സ്ഥാപിതമായതെന്നു വിശ്വസിക്കപ്പെടുന്ന സെന്റ്.ജോർജ്ജ് യാക്കോബായ സുറിയാനി കത്തീഡ്രൽ അഥവാ കരിങ്ങാച്ചിറ പള്ളി (Karingachira Church) . എറണാകുളം ജില്ലയിൽ തൃപ്പൂണിത്തുറയിൽ നിന്ന് ഒന്നര കിലോമീറ്റർ കിഴക്കും ഹിൽ പാലസിൽ നിന്ന് 250 മീറ്റർ വടക്കുമായി സ്ഥിതി ചെയ്യുന്ന ഈ ദേവാലയം വിശുദ്ധ ഗീവർഗീസിന്റെ നാമത്തിലുള്ള ഒരു തീർത്ഥാടന കേന്ദ്രവുമാണ്.
പെരുമ്പടപ്പു സ്വരൂപത്തിന്റെ ആസ്ഥാനമെന്ന നിലയിൽ തൃപ്പൂണിത്തുറ ഒരു പ്രമുഖ ദേശമായി വളർന്നു വന്ന കാലഘട്ടത്തിൽ ഇടപ്പള്ളി പ്രദേശത്ത് നിന്നും വ്യാപാരം ഉപജീവനമാർഗ്ഗമായി സ്വീകരിച്ചിരുന്ന ഒട്ടേറെ സുറിയാനി ക്രിസ്ത്യാനികൾ ഈ ഭാഗത്തേക്ക് കുടിയേറി. ഇവരുടെ പ്രവർത്തനങ്ങളിൽ മതിപ്പ് തോന്നിയ രാജാവ് ഇവർക്കായി "പുത്തനങ്ങാടി" എന്ന പേരിൽ ഒരു വ്യാപാരകേന്ദ്രം തുറന്നുകൊടുക്കുകയും ചെയ്തു. കാലക്രമത്തിൽ ധാരാളം ക്രൈസ്തവർ ഇവിടെ താമസമുറപ്പിച്ചെങ്കിലും ആത്മീയകാര്യങ്ങൾക്ക് അവർ അപ്പോഴും ആശ്രയിച്ചിരുന്നത് ഇടപ്പള്ളി പള്ളിയെ തന്നെയായിരുന്നു. അങ്ങനെയിരിക്കെ 'മാളിയേക്കൽ' എന്ന പ്രമുഖ ക്രിസ്ത്യൻ കുടുംബത്തിലെ ഒരു വ്യക്തി ആകസ്മികമായി മരണമടയുകയും പള്ളിക്കുടിശിക തീർക്കാത്തതിനാൽ ഇടപ്പള്ളി പള്ളിയുടെ ശ്മശാനത്തിൽ സംസ്കരിക്കുവാൻ കഴിയാത്ത സാഹചര്യം ഉണ്ടാവുകയും ചെയ്തു. അതിനാൽ ബന്ധുക്കൾക്ക് "കരിങ്ങാലിച്ചിറ" എന്നറിയപ്പെട്ടിരുന്ന ജനവാസം ഇല്ലാതിരുന്ന പ്രദേശത്ത് മൃതശരീരം സംസ്കരിക്കേണ്ടി വന്നു. പിന്നീട് അവിടെ ഒരു ദേവാലയം ഉണ്ടാകണമെന്ന മാളിയേക്കൽ കുടുംബത്തിന്റെ ആഗ്രഹമാണ് കരിങ്ങാലിച്ചിറയിൽ വിശുദ്ധ ഗീവർഗീസിന്റെ നാമത്തിൽ ഒരു പള്ളി സ്ഥാപിക്കപ്പെടുവാൻ ഇടയായത്. പള്ളിയുടെ പടിഞ്ഞാറു ഭാഗത്തു കൂടി ഒഴുകുന്ന പുഴയ്ക്ക് ഇരു കരകളെയും ബന്ധിപ്പിച്ചുകൊണ്ട് കരിങ്ങാലി കൊണ്ട് ഒരു ചിറയുണ്ടായിരുന്നു. ആയതിനാലാണ് ഈ പ്രദേശത്തിനു കരിങ്ങാലിചിറ എന്ന പേരുണ്ടായത്. കാലക്രമത്തില് കരിങ്ങാലിച്ചിറ ലോപിച്ച് കരിങ്ങാച്ചിറയായി മാറി.

മറ്റ് പല പുരാതന ദേവാലയങ്ങളെ പോലെ കരിങ്ങാച്ചിറ പള്ളിയും പല കാലഘട്ടങ്ങളിലായി പുനർനിർമ്മിക്കപ്പെട്ടിട്ടുണ്ട്. 1923-ലെ അറ്റകുറ്റപണികൾക്കിടയിൽ കണ്ടെടുക്കപ്പെട്ട 'നാനം മോനം' ഭാഷയിലുള്ള ശിലാലിഖിതത്തിൽ ഈ പള്ളി ക്രി വ 722-ൽ പണി കഴിപ്പിച്ചതാണെന്നും ക്രി വ 812-ൽ പൊളിച്ചു പണിഞ്ഞുവെന്നും രേഖപ്പെടുത്തിയിട്ടുണ്ട്.കരിങ്ങാച്ചിറ പള്ളിയോട് വലിയ സ്നേഹബഹുമാനങ്ങൾ പുലർത്തിയിരുന്ന കൊച്ചിരാജവംശം ദേവാലയപുനർനിർമ്മാണത്തിന് സാമ്പത്തിക സഹായങ്ങൾ ചെയ്തിരുന്നു. തൃപ്പൂണിത്തറ കൊട്ടാരത്തിൽ നിന്നു പുറപ്പെടുന്ന അത്തച്ചമയ ഘോഷയാത്രയിൽ കരിങ്ങാച്ചിറ കത്തനാരും പങ്കെടുക്കുന്നത് പരമ്പരാഗതമായ ഒരു പതിവാണ്.
മേയ് 5 മുതൽ 7 വരെയുള്ള തീയതികളിൽ നടക്കുന്ന വി.ഗീവർഗ്ഗീസിന്റെ ഓർമ്മപ്പെരുന്നാൾ ആണ് പ്രധാന പെരുന്നാൾ. ഇതിനു പുറമേ ഡിസംബർ 1 മുതൽ 3 വരെയുള്ള തീയതികളിൽ യൽദോ മാർ ബസേലിയോസിന്റെ തിരുശേഷിപ്പ് ഇവിടെ സ്ഥാപിച്ചതിന്റെ ഓർമ്മ കൊണ്ടാടപ്പെടുന്നു. വറുത്ത അരിപ്പൊടി, പഴം, ശർക്കര, തേങ്ങാപ്പീര എന്നിവ ചേർത്തുണ്ടാക്കുന്ന 'തമുക്ക് 'എന്ന മധുരപലഹാരം നേർച്ചയായി നൽകപ്പെടുന്നതിനാൽ ഈ പെരുന്നാൾ "തമുക്ക് പെരുന്നാൾ" എന്ന പേരിൽ അറിയപ്പെടുന്നു. 


</doc>
<doc id="148739" url="https://ml.wikipedia.org/wiki?curid=148739" title="അഷ്‌ഫാഖുള്ള ഖാൻ">
അഷ്‌ഫാഖുള്ള ഖാൻ

ഇന്ത്യൻ സ്വാതന്ത്ര്യ സമരത്തിൽ പങ്കെടുത്ത് രക്തസാക്ഷിയായ വിപ്ലവകാരിയാണ് അഷ്‌ഫാഖുള്ള ഖാൻ. 1925 ആഗസ്റ്റ് 9 നു നടന്ന പ്രസിദ്ധമായ കകോരി തീവണ്ടിക്കൊള്ളയിൽ , രാം പ്രസാദ് ബിസ്മിൽ, ചന്ദ്രശേഖർ ആസാദ്, രാജേന്ദ്ര ലാഹിരി, താക്കൂർ റോഷൻ സിംഗ്, സചീന്ദ്ര ബക്ഷി, ബൻവാരിലാൽ, മുകുന്ദ് ലാൽ, മന്മഥ് നാഥ് ഗുപ്ത, കേശബ് ചക്രവർത്തി എന്നിവരോടൊപ്പം പങ്കെടുത്തു.

വിപ്ലവകാരിയായിരുന്ന രാം പ്രസാദ് ബിസ്മിലിന്റെ അടുത്ത സുഹൃത്തായിരുന്നു അഷ്ഫാഖുള്ള, ഹസ്രത് എന്ന പേരിൽ ലേഖനങ്ങളും, കവിതകളും എഴുതുമായിരുന്നു.

1900 ഒക്ടോബർ 22 ന് ഉത്തരപ്രദേശിലെ ഷാജഹാൻപൂരിലാണ് അദ്ദേഹം ജനിച്ചത് .

1925 സെപ്റ്റംബർ 26 നു രാം പ്രസാദ് ബിസ്മിൽ അറെസ്റ്റ് ചെയ്യപ്പെട്ടെങ്കിലും ഖാൻ പിടി കൊടുത്തില്ല .ബനാറസിൽ നിന്നും ബീഹാറിലേക്കു രക്ഷപ്പെട്ട അദ്ദേഹത്തിന് ദൽതോൻഗഞ്ചിലെ ഒരു എഞ്ചിനീയറിംഗ് കമ്പനിയിൽ ഗുമസ്തനായി ജോലി കിട്ടി . പത്തുമാസത്തോളം അവിടെ കഴിഞ്ഞെങ്കിലും വീണ്ടും വിപ്ലവം സംഘടിപ്പിക്കാനുള്ള ലക്ഷ്യവുമായി അദ്ദേഹം ഡൽഹിയിലെത്തുകയും സഹപാഠിയായിരുന്ന ഒരു പത്താൻ വംശജനേ കണ്ടെത്തുകയും ചെയ്തു . എന്നാൽ ഈ പത്താൻ സുഹൃത്തിന്റെ ചതി മൂലം അദ്ദേഹം ബ്രിട്ടീഷ് പിടിയിലകപ്പെടുകയും കക്കോരി കേസിൽ മറ്റുള്ളവരോടൊപ്പം കുറ്റം ചുമത്തപ്പെടുകയും ചെയ്തു.

വിപ്ലവകാരികൾക്കു വേണ്ടി വാദിക്കാൻ മോത്തിലാൽ നെഹ്രു അദ്ധ്യക്ഷനായി ഒരു സമിതി രൂപവൽക്കരിക്കപ്പെട്ടു. എന്നാൽ ബ്രിട്ടീഷ് നീതിന്യായ കോടതി അഷ്ഫക്കുള്ള ഖാൻ , രാം പ്രസാദ് ബിസ്മിൽ , രാജേന്ദ്ര ലാഹിരി, റോഷൻ സിംഗ് എന്നിവർക്ക് വധ ശിക്ഷ വിധിച്ചു . മറ്റുള്ളവർക്ക് ജീവപര്യന്തമായിരുന്നു ശിക്ഷ. രാജ്യമെങ്ങും പ്രതിക്ഷേധങ്ങളുയരുന്നതിനിടെ 1927 ഡിസംബർ 19 നു അദ്ദേഹം തൂക്കിലേറ്റപ്പെട്ടു .



</doc>
<doc id="148749" url="https://ml.wikipedia.org/wiki?curid=148749" title="മെറ്റമോർഫോസിസ്">
മെറ്റമോർഫോസിസ്

ഇരുപതാം നൂറ്റാണ്ടിലെ വിഖ്യാത ജർമ്മൻ സാഹിത്യകാരൻ ഫ്രാൻസ് കാഫ്കയുടെ ഏറ്റവും അറിയപ്പെടുന്ന രചനകളിലൊന്നാണ് മെറ്റമോർഫോസിസ് (രൂപപരിണാമം; ജർമ്മൻ: Starke Verwandlung). ഒരു ലഘുനോവൽ (നോവെല്ല) അല്ലെങ്കിൽ ദീർഘകഥയാണിത്. ഇരുപതാം നൂറ്റാണ്ടിന്റെ കാവ്യഭാവനയിൽ പിറന്ന ഏറ്റവും തികവുറ്റ മഹദ്‌രചനകളിൽ ഒന്നെന്ന് എലിയാസ് കാനേറ്റി ഇതിനെ വിശേഷിപ്പിച്ചിട്ടുണ്ട്. തന്റെ കാലത്തെക്കുറിച്ച് ഷേയ്ക്സ്പിയർ എന്ന പോലെ ഈ കൃതിയിൽ കാഫ്ക നമ്മുടെ കാലത്തെക്കുറിച്ചു പറയുന്നു എന്ന് ഡബ്ലിയൂ എച്ച് ഓഡണും(W.H.Auden) ഇതിനെ പുകഴ്ത്തി. 1912-ൽ എഴുതിയ ഈ നോവൽ1915-ൽ ആണ് ആദ്യം പ്രസിദ്ധീകരിക്കപ്പെട്ടത്. 

അച്ഛനമ്മമാരോടും സഹോദരിയോടുമൊപ്പം ജീവിച്ചിരുന്ന ഒരു സേൽസ് റെപ്രസന്റേറ്റീവായിരുന്നു ഗ്രിഗർ സംസാ. ഒരു പ്രഭാതത്തിൽ അസ്വസ്ഥമായ ഒരു സ്വപ്നത്തിനിടയിൽ ഉറക്കമുണർന്ന അയാൾ, താൻ ഒരു വലിയ കീടമായി മാറിയിരിക്കുന്നതായി കാണുന്നതു പറഞ്ഞാണ് ഈ കഥയുടെ തുടക്കം. വീർത്തു വിലക്ഷണമായ വയറും നേർത്ത കാലുകളുമുള്ള തന്റെ വൃത്തികെട്ട രൂപം, കിടക്കയിൽ കിടന്നുകൊണ്ടു തല ഉയർത്തി നോക്കിയ അയാൾക്കു കാണാൻ കഴിഞ്ഞു. ഈ രൂപപരിണാമം അയാളെ മറ്റുള്ളവരിൽ നിന്ന് ക്രൂരമാം വിധം അകറ്റിയെങ്കിലും പുതിയ രൂപത്തിലും അയാൾക്കുള്ളിൽ മനുഷ്യചേതന കുടികൊള്ളുന്നുണ്ടായിരുന്നു. എന്നാൽ ഇത് ആരും തിരിച്ചറിഞ്ഞില്ല. 
മറ്റുള്ളവർ മുറിയിൽ വരുമ്പോൾ അവരെ ഭയപ്പെടുത്താതിരിക്കാനായി മറഞ്ഞിരിക്കുകയാണ് 'കീടം' ചെയ്തിരുന്നത്. രണ്ടുമാസം കഴിഞ്ഞ് ഒരു ദിവസം, ഗ്രിഗറിന് ഇഴഞ്ഞുനടക്കാൻ കൂടുതൽ ഇടം കിട്ടാനായി സാമാനങ്ങൾ മാറ്റി മുറിയിൽ വെളിയിൽ കൊണ്ടു പോകാൻ തീരുമാനിച്ച സഹോദരി അമ്മയുടെ കൂടി സഹായം തേടി. ആ ജോലിക്കിടെ ഗ്രിഗറിനെ തെളിവായി കാണാനിടയായ അമ്മയ്ക്ക് ബോധക്ഷയം വന്നു. ബോധം തിരികെ വരുത്താനായി ചൊറുക്കയോ മരുന്നോ അന്വേഷിച്ച് അടുത്ത മുറിയിലേക്കു പോയ സഹോദരിക്കൊപ്പം ഗ്രിഗറും, കൂടുതൽ ആലോചിക്കാതെ ഇറങ്ങിച്ചെന്നു. ഇതിനിടെ വീട്ടിൽ മടങ്ങി വന്ന അച്ഛനെ ഇത് അരിശപ്പെടുത്തി. അയാൽ ഗ്രിഗറിനെ, തിന്നാൽ കയ്യിൽ കരുതിയിരുന്ന ആപ്പിൾ കൊണ്ട് എറിഞ്ഞു. അത് ഗ്രിഗറിന്റെ പുറത്ത് മുറിവുണ്ടാക്കി അവിടെ തറച്ചിരുന്നു. ഒടുവിൽ ഗ്രിഗറിനെ തിരികെ മുറിയൽ കയറ്റി അവർ വാതിൽ അടച്ചു. ഈ മാറ്റത്തിന്റെ തുടക്കത്തിൽ അയാളെ സഹതാപത്തോടെ കണ്ടിരുന്ന സഹോദരി പോലും ക്രമേണ സഹോദരനെ അവഗണിക്കുകയും ഒടുവിൽ വെറുക്കുകയും ചെയ്തു. വീട്ടിൽ സംഭവിച്ച കാര്യത്തെക്കുറിച്ചു സൂചന കിട്ടിയ രണ്ടു വേലക്കാരികൾ വീടുവിട്ടുപോയി. ഗ്രിഗറിനെ ഒരുതരം മാനക്കേടായി കണ്ട കുടുംബം അയാളെ ഒരു മുറിയിൽ അടച്ചിട്ടു. വല്ലപ്പോഴും സഹോദരി എന്തെങ്കിലും ഭക്ഷണം മുറിയിലേക്കു തള്ളി വച്ചു കൊടുത്തു. ആദ്യമൊക്കെ അതിൽ വല്ലതുമൊക്കെ കഴിച്ചിരുന്ന ഗ്രിഗറിന് ഒടുവിലായപ്പോൾ ഒന്നും വേണ്ടാതായി.

വീട്ടിലെ മുറികളിലൊന്നിൽ താമസിക്കാൻ തുടങ്ങിയിരുന്ന മൂന്നു വാടകക്കാർക്കു വേണ്ടി, ഒരു സായാഹ്നത്തിൽ സഹോദരി നടത്തിയ വയലിൻ ആലാപനത്തിന്റെ ആകർഷണത്തിൽ അയാൾ അറിയാതെ മുറിക്കു വെളിയിൽ വന്നത് വലിയ കോലാഹലത്തിനു കാരണമായി. കീടത്തെ പുറത്തു കണ്ടതോടെ വീട്ടുകാർക്ക് അതിനോട് കടുത്ത അമർഷമായി. വീടൊഴിഞ്ഞു പോകുമെന്ന് വാടകക്കാർ ഭീഷണിപ്പെടുത്തി. കീടം തന്റെ സഹോദരനല്ലെന്നും ആയിരുന്നെങ്കിൽ, അച്ഛനമ്മമാർക്കും സഹോദരിക്കും തന്റെ ഇപ്പോഴത്തെ അവസ്ഥ ഉണ്ടാക്കുന്ന കഷ്ടത അറിഞ്ഞ് അവൻ വീടുവിട്ടുപോകുമായിരുന്നെന്നും സഹോദരി പറഞ്ഞു. ഇതൊക്കെ കേട്ട ഗ്രിഗർ, തന്റെ മുറിയിൽ തിരികെ ഇഴഞ്ഞു കയറി. വളരെ ബദ്ധപ്പെട്ടാണ് അയാൾ അതു ചെയ്തത്. പുറത്ത് ആപ്പിളിന്റെ ഏറുകൊണ്ടായ മുറിവും ഏറെനാളത്തെ പട്ടിണിയും അയാളെ ക്ഷീണിപ്പിച്ചിരുന്നു. ഗ്രിഗർ അകത്തു കയറിയ ഉടനേ സഹോദരി മുറി പുറത്തു നിന്ന് പൂട്ടി. അവിടെ ദുഃഖഭരിതവും നിദ്രാരഹിതവുമായ ഒരു രാത്രി കൂടി കഴിഞ്ഞപ്പോൾ അയാൾ മരിച്ചു. പിറ്റേന്ന് മുറി വൃത്തിയാക്കാൻ ചെന്ന പരിചാരികയാണ് ജഡം ആദ്യം കണ്ടത്. വീട്ടുകാർ ആവശ്യപ്പെടാതെ തന്നെ അവൾ അതിനെ വീട്ടിനു പുറത്തു കളയുകയും ചെയ്തു. വീട്ടുകാർക്കും ആശ്വാസവും സന്തോഷവുമായി. അന്ന് അവർ ഏറെ നാളുകൾക്കു ശേഷം വെളിയിൽ സവാരിക്കു പോയി. വഴിക്ക് തങ്ങളുടെ ഭാവിയെക്കുറിച്ചുള്ള ചിന്തകൾ പങ്കുവച്ചപ്പോൾ, അത് മോശമല്ലെന്ന് അവർക്കു മനസ്സിലായി.
1912 നവംബർ 17-ആം തിയതി ഞായറാഴ്ച രാവിലെ, കാമുകി ഫെലിസ് ബൗറിന്റെ കത്തുമായി താപാൽക്കാരൻ വരുന്നതും കാത്തു കിടക്കുമ്പോഴാണ് ഈ നോവലിന്റെ ആശയം കാഫ്കയുടെ മനസ്സിലുദിച്ചത്. മകനെ നികൃഷ്ടജീവിയെന്ന മട്ടിൽ കൈകാര്യം ചെയ്യുകയും ജന്തുനാമങ്ങളുപയോഗിച്ച് അധിക്ഷേപിക്കുകയും ചെയ്ത പിതാവിന്റെ സ്വാധീനം ഈ ജന്തുബിംബത്തിന്റെ കണ്ടെത്തലിനു പിന്നിൽ കാണുന്നവരുണ്ട്.

 ഏതു തരം കീടമായാണ് പരിവർത്തനം എന്നു വ്യക്തമല്ല. കഥയിൽ ഒരിടത്ത് ഒരു പരിചാരിക ഗ്രിഗറിലെ ചാണകവണ്ട് (Dung Beetle) എന്നു വിളിക്കുന്നുണ്ട്.


</doc>
<doc id="148761" url="https://ml.wikipedia.org/wiki?curid=148761" title="തിരുവനന്തപുരം മൃഗശാല">
തിരുവനന്തപുരം മൃഗശാല

കേരളത്തിലെ ഏറ്റവും വലിയ മൃഗശാലയാണ് തിരുവനന്തപുരത്ത് പ്രവർത്തിക്കുന്ന മൃഗശാല. 1857-ലാണ് തിരുവനന്തപുരം മൃഗശാല സ്ഥാപിക്കപ്പെട്ടത്. പക്ഷിമൃഗാദികളെ അതിന്റെ സ്വാഭാവിക ചുറ്റുപാടിൽ സംരക്ഷിച്ചിരിക്കുന്നതിനാൽ അവയുടെ ജീവിതരീതികളെക്കുറിച്ച് മനസ്സിലാക്കാൻ സന്ദർശകർക്ക് അവസരം ലഭിക്കുന്നു. തിരുവനന്തപുരം റയിൽവേ സ്റ്റേഷനിൽ നിന്നും കെ.എസ്.ആർ.ടി.സി. ബസ്റ്റാന്റിൽ നിന്നും ഏകദേശം നാല് കിലോമീറ്റർ അകലെയാണ് മൃഗശാല സ്ഥിതി ചെയ്യുന്നത്. ഇതേ വളപ്പിൽ തന്നെ സ്ഥിതി ചെയ്യുന്ന അലങ്കാരമത്സ്യ പ്രദർശനകേന്ദ്രവും ചരിത്ര മ്യൂസിയവും സന്ദർശകരെ ആകർഷിക്കുന്നു. 

50 ഏക്കർ വിസ്തൃതിയിലാണ് തിരുവനന്തപുരം മൃഗശാല സ്ഥിതി ചെയ്യുന്നത്. ഇന്ത്യൻ വംശജരും വിദേശവംശകരുമായ ഏകദേശം 75 ഓളം ജീവജാതികൾ ഇവിടെയുണ്ട്. സിംഹവാലൻ കുരങ്ങ്, കരിംകുരങ്ങ്, വരയാട്, കണ്ടാമൃഗം, സിംഹം, കടുവ, വിവിധയിനം മാനുകൾ, സീബ്ര, കാട്ടുപോത്ത് തുടങ്ങിയ മൃഗങ്ങളും വിവിധയിനം പക്ഷികളും ഉരഗങ്ങളുമാണ് ഇവിടത്തെ അന്തേവാസികൾ..

വിദ്യാഭ്യാസ ബോധവത്കരണ പരിപാടികൾക്കായി ഒരു കേന്ദ്രവും മൃഗശാലയോടനുബന്ധിച്ച് പ്രവർത്തിക്കുന്നു. അധ്യാപകർക്കും വിദ്യാർത്ഥികൾക്കും വന്യജീവി സംരക്ഷണത്തിൽ താത്പര്യമുള്ളവർക്കും ഈ സേവനം പ്രയോജനപ്പെടുത്താവുന്നതാണ്. പഠനക്ലാസും മൃഗശാല സന്ദർശനവും ഉൾപ്പെടെയുള്ള പരിപാടികൾ വിദ്യാർത്ഥികൾക്കായി മൃഗശാല അധികൃതർ ഒരുക്കിയിട്ടുണ്ട്. 

മൃഗശാലയിലേക്കുള്ള പ്രവേശനം പാസ് മൂലം നിയന്ത്രിച്ചിരിക്കുന്നു. മുതിർന്നവർക്ക് 20 രൂപയാണ് പ്രവേശനഫീസ്. രാവിലെ ഒൻപത് മണി മുതൽ വൈകിട്ട് 5.15 വരെയാണ് പ്രവേശന സമയം. തിങ്കളാഴ്ച അവധിയാണ്.തിരുവനന്തപുരം മൃഗശാലയിലെ ഏക ജാഗ്വാർ ആയിരുന്ന സംഗീത ഓർമ്മയായി. 



</doc>
<doc id="148762" url="https://ml.wikipedia.org/wiki?curid=148762" title="മെഹബൂബ്">
മെഹബൂബ്

ആദ്യകാല മലയാളചലച്ചിത്രപിന്നണിഗായകനായിരുന്നു എച്ച്. മെഹബൂബ് (1926 - 1981).

ബ്രിട്ടീഷ് കൊച്ചിയിൽ ദെഖ്നികൾക്കിടയിൽ ഹുസൈൻഖാന്റെയും തൂക്കഖാലയുടെയും രണ്ടാമത്തെ മകനായി മെഹബൂബ് ഖാൻ ജനിച്ചു. ഹിന്ദി ഭാഷയിലും ഉറുദു ഭാഷയിലും പരിജ്ഞാനമുള്ളവരായിരുന്നു ദെഖ്നികൾ. തീർത്തും കലാപരമായിരുന്നു അവരുടെ ജീവിതവുൻ സംസ്കാരവും. മെഹബൂബിന്റെ ചെറുപ്രായത്തിൽ തന്നെയാണ് പിതാവ് മരിച്ചത്. അനാഥമായ കുടുംബത്തെ പുലർത്താൻ വേണ്ടി മെഹബൂബിന് വടക്കാഞ്ചേരിയിലെ ബ്രിട്ടീഷ് കുതിരപ്പട്ടാളത്തിൽ ജോലിയെടുക്കേണ്ടി വന്നു. ചെറുപ്പത്തിൽ തന്നെ സംഗീതത്തിൽ താത്പര്യം പ്രകടിപ്പിച്ച മെഹബൂബ് മെഹ്ഫിൽ വേദികളിലും കല്യാണസദസ്സുകളിലും മറ്റു ജനവേദികളിലും പാടി ജനഹ്രൃദയങ്ങളിൽ സ്ഥാനം പിടിച്ചു.

പ്രശസ്ത ഗസൽ ഗായകൻ പങ്കജ് മല്ലിക്ക് മെഹബൂബിലെ ഗായകനെ തിരിച്ചറിയുകയും അദ്ദേഹത്തെ മുഹമ്മദ് റാഫി കൺസേർട്ടുകളിലും കച്ചേരികളിലും പങ്കെടുപ്പിക്കുകയും ചെയ്തു. ബോംബേയിലെ ബാർവാലകളുടെ ഇടയിൽ പോലും മെഹബൂബ് പ്രശസ്തനായി. ഫോർട്ടു കൊച്ചിയിൽ താമസിച്ചിരുന്ന വെള്ളക്കാർക്ക് പോലും മെഹബൂബിന്റെ ഗാനങ്ങൾ ഹരമായിരുന്നു. മട്ടാഞ്ചേരിയിലെ തന്നെ സംഗീതപ്രേമികളുടെ ഒരു വലിയ സൗഹൃദവൃന്ദം മെഹബൂബിനുണ്ടായിരുന്നു.

മലയാളത്തിലെ ആദ്യ സൂപ്പർഹിറ്റ് ചിത്രമായ ജീവിതനൗകയിലാണ് മെഹബൂബ് ആദ്യമായി പാടുന്നത്. സുഹൃത്തും നടനുമായ ടി. എസ്. മുത്തയ്യയാണ് അദ്ദേഹത്തെ ഈ ചിത്രത്തിനായി ശുപാർശ ചെയ്തത്. മുഹമ്മദ് റാഫിയുടെ അതിപ്രശസ്തമായ "സുഹാനി രാത് ഢൽ ചുക്കി" എന്ന ഗാനത്തിന്റെ മലയാളം പതിപ്പിനു ഓർക്കസ്റ്റ്രേഷൻ ഒരുക്കിയത് ദക്ഷിണാമൂർത്തിയായിരുന്നു. ഈ ഗാനം ശ്രദ്ധിക്കപ്പെട്ടെങ്കിലും നീലക്കുയിലിലെ "മാനെന്നും വിളിക്കില്ല" എന്ന ഗാനമാണ് ഒരു ഗായകൻ എന്ന നിലയിൽ മലയാളികളുടെ ഇടയിൽ മെഹബൂബിന് ഇടം നൽകിയത്. തുടർന്ന് ബാബുരാജ്, കെ. രാഘവൻ, ദേവരാജൻ, ആർ. കെ. ശേഖർ തുടങ്ങി പ്രഗല്ഭരുടെ സംഗീതത്തിൽ നിരവധി ഗാനങ്ങൾ. പാടിയ എല്ലാ ഗാനങ്ങളും ഹിറ്റാക്കിയ ചുരുക്കം ഗായകരിലൊരാളാണ് മെഹബൂബ്. പി. ഭാസ്കരന്റെ രചനയിലാണ് അദ്ദേഹം കൂടുതലായും പാടിയത്. തമാശരൂപേണയുള്ള ഗാനങ്ങളായിരുന്നു ഇവയിൽ മിക്കതും. സിനിമയിൽ പാടിയതിലും എത്രയോ കൂടുതൽ ഗാനങ്ങൾ സ്വകാര്യവേദികളിലും നാടകങ്ങളിലും മെഹബൂബ് പാടിയിട്ടുണ്ട്. എന്നാൽ ഇവയിൽ പലതും റെക്കോർഡ് ചെയ്യപ്പെട്ടിട്ടില്ല. മേപ്പള്ളി ബാലൻ എന്ന സുഹൃത്താണ് ഈ ഗാനങ്ങളിൽ പലതിനും സംഗീതം നൽകിയത്.

ഒരുകാലത്ത് മലയാളത്തിലെ ഏറ്റവും ജനപ്രിയനായ ഗായകനായിരുന്ന മെഹബൂബ് പക്ഷേ ജീവിതത്തിൽ ഒരു പരാജിതനായിരുന്നു. ചരിത്രകാരന്മാർ മുഴുക്കുടിയനായി ജീവിച്ച പാട്ടുകാരനായി മാത്രം അദ്ദേഹത്തെ വിലയിരുത്തുന്നു. വളരെ താഴ്ന്ന നിലയിൽ ജീവിച്ച സമനിലയിൽ കഴിഞ്ഞ സുഹൃത്തുക്കളുമായി ലയിച്ചു കഴിഞ്ഞ ആളായിരുന്നു മെഹബൂബ്. എഴുപതുകളുടെ അവസാനം തന്നെ ചലച്ചിത്രരംഗത്തോടു വിട പറഞ്ഞ മെഹബൂബ് പിന്നെ കച്ചേരികളിലും സ്വകാര്യവേദികളുലും മാത്രമായി ഒതുങ്ങിക്കൂടി. അവസാനകാലത്ത് രോഗങ്ങളും ദാരിദ്ര്യവും അലട്ടിയിരുന്ന അദ്ദേഹം 1981 ഏപ്രിൽ 22ന് അന്തരിച്ചു.




</doc>
<doc id="148764" url="https://ml.wikipedia.org/wiki?curid=148764" title="അണുശബ്ദാവലി">
അണുശബ്ദാവലി

അണുകേന്ദ്ര വിജ്ഞാനീയത്തിൽ അവശ്യം ഉപയോഗിക്കുന്ന സാങ്കേതിക പദങ്ങളെയാണ് ഇതിൽ വിവരിച്ചിരിക്കുന്നത്.

അണുവിലെ ഭ്രമണപഥത്തിലുള്ള ഇലക്ട്രോണിന്റെ ഊർജ്ജത്തെയാണ് അണു-ഊർജസ്തരം എന്നു പറയുന്നത്. ഇലക്ട്രോണിന്റെ ഊർജ്ജം മുഖ്യ ക്വാണ്ടംസംഖ്യയുടെ വർഗത്തിന് (square) പ്രതിലോമാനുപാതികം (inverse proportional) ആണ്. ക്വാണ്ടംസംഖ്യ വർധിക്കുന്തോറും ധന-ഊർജ്ജം വർധിക്കുന്നു.

അണുകേന്ദ്രത്തിനുചുറ്റും ഇലക്ട്രോൺ സഞ്ചരിക്കുന്ന ഭ്രമണപഥമാണ് അണുകക്ഷ്യ(അണുപഥം).

ഒരു മൂലകത്തിന്റെ തൻമാത്രയിലുള്ള അണുക്കളുടെ എണ്ണത്തെ ആ തൻമാത്രയുടെ അണുകത എന്ന് പറയുന്നു.

ഒരു ഗ്രാം അണുമൂലകത്തിന്റെ താപനില 1C ഉയർത്താൻ ആവശ്യമായ താപപരിമാണം. ഖരമൂലകങ്ങൾക്ക് അണുതാപം ഏകദേശം 6 കലോറിയാണ്.

ഒരു ഐസോടോപ്പിന്റെ ദ്രവ്യമാനത്തെ അണുദ്രവ്യമാനം എന്ന് പറയുന്നു.

അണുക്കളുടെയും തൻമാത്രകളുടെയും ദ്രവ്യമാനം സൂചിപ്പിക്കാറുള്ള മാത്ര. അണുകേന്ദ്രത്തിൽ 6 പ്രോട്ടോണും 6 ന്യൂട്രോണും ഉള്ള C കാർബൺ ഐസോടോപ്പിന്റെ ദ്രവ്യമാനം എന്ന സങ്കല്പത്തെ ആസ്പദമാക്കി അതിന്റെ -1/12 നെ അണുദ്രവ്യമാനമാത്രയായി സ്വീകരിക്കുന്നു. അണുദ്രവ്യമാനമാത്ര 1.66x10 കി.ഗ്രാം ആണ്.

നിർവാതത്തിലൂടെ (vacuum) പോകുന്ന ഉദാസീന-അണുക്കളുടെ പ്രവാഹമാണ് അണുകപുഞ്ജം. ഈ അണുക്കൾ സമീപ-അണുക്കളുടെ സ്വാധീനതയിൽ നിന്ന് സ്വതന്ത്രമാണ്. കാന്തികമണ്ഡലത്തിന്റെയും വിദ്യുത്-മണ്ഡലത്തിന്റെയും സ്വാധീനത്തിന് വിധേയമാക്കി ഈ അണുക്കളുടെ ഗുണധർമങ്ങൾ പഠിക്കാം. അണുകപുഞ്ജരീതി ഉപയോഗിച്ച് അണുക്കളുടെ ഊർജതലങ്ങളുടെ കൃത്യമായ സ്പെക്ട്രോസ്കോപികദത്തങ്ങൾ (spectroscopic data) ലഭിച്ചിട്ടുണ്ട്.

അണുകേന്ദ്ര റിയാക്റ്ററുകൾക്ക് ആദ്യം നല്കിയിരുന്ന പേര്.

ഒരു മൂലകത്തിലെ ഐസോടോപ്പുകളുടെ ദ്രവ്യമാനത്തെ അതതിന്റെ ബാഹുല്യ ശതമാനം കൊണ്ട് ഗുണിച്ചുകിട്ടുന്ന ശരാശരി ഭാരം അണുദ്രവ്യമാനമാത്രയിൽ പ്രകാശിപ്പിക്കുന്നതാണ് ആ മൂലകത്തിന്റെ അണുഭാരം.

ഒരു മൂലകത്തിന്റെ അണുഭാരത്തെ ഘനത്വം കൊണ്ടു ഹരിച്ചാൽ കിട്ടുന്നതാണ് അണുവ്യാപ്തം.

ഒരു അണുവിൽ ബാഹ്യതമ ഇലക്ട്രോൺ സഞ്ചരിക്കുന്ന ഭ്രമണപഥത്തിന്റെ വ്യാസം. ഹൈഡ്രജൻ അണുവിന്റെ വ്യാസം 0.1056 നാനോമീറ്ററും യുറേനിയത്തിന്റേത് ഏകദേശം 0.5 നാനോമീറ്ററുമാണ്.

ആവർത്തനപ്പട്ടികയിൽഒരു മൂലകത്തിന്റെ സ്ഥാനം സൂചിപ്പിക്കാനായി ജെ.എ.ആർ. ന്യൂലാൻഡ്സ് ആണ് ആദ്യമായി അണുസംഖ്യ നിർദ്ദേശിച്ചത്. റഥർഫോർഡ്, മോസ്ലി എന്നിവരുടെ ഗവേഷണഫലമായി ഇപ്പോൾ അണുസംഖ്യ എന്നാൽ അർഥമാക്കുന്നത് അണുകേന്ദ്രത്തിലുള്ള പ്രോട്ടോണുകളുടെ എണ്ണത്തെയോ അണുകേന്ദ്രത്തിന് ചുറ്റും കറങ്ങുന്ന ഇലക്ട്രോണുകളുടെ എണ്ണത്തെയോ ആണ്.

ഒരു ക്ലുപ്തപരിമാണം റേഡിയോ ആക്റ്റിവ് മൂലകത്തിലെ പകുതി അണുക്കൾ വികലനം ചെയ്യാൻ വേണ്ട കാലം.

ഏതു പദാർഥവും അതിന്റെ മാത്രാഭാരത്തോളം ഗ്രാം (gram molecular weight അഥവാ mole) എടുത്താൽ അതിൽ സ്വതന്ത്രമായി ഉൾക്കൊള്ളുന്ന മാത്രകളുടെ എണ്ണം ക്ലുപ്തമായിരിക്കും. ഈ ക്ലുപ്തസംഖ്യയാണ് അവോഗാഡ്രോസംഖ്യ.

ചാർജിത കണങ്ങളെ (പ്രോട്ടോൺ, ഇലക്ട്രോൺ, അണുകേന്ദ്രം തുടങ്ങിയവ) വിദ്യുത്-മണ്ഡലം ഉപയോഗിച്ച് ത്വരിതപ്പെടുത്തി അവയുടെ ഗതിക-ഊർജ്ജം വർധിപ്പിക്കാനുള്ള ഒരു യന്ത്രം. വിദ്യുത്-സ്ഥിതിക ജനറേറ്ററുകളിൽ വളരെ ഉയർന്ന പൊട്ടൻഷ്യൽ വ്യത്യാസം ഉപയോഗിച്ചാണ് കണങ്ങളെ ത്വരിതപ്പെടുത്തുന്നത്. ഗുണിത-ആക്സിലറേറ്ററുകളിലാകട്ടെ താഴ്ന്ന പൊട്ടൻഷ്യൽ ആവർത്തിച്ച് പ്രയോഗിച്ച് ഊർജ്ജം വർധിപ്പിക്കുന്നു.

അണുസംബന്ധിയായ ദൈർഘ്യമാനങ്ങൾക്കും സ്പെക്ട്രതരംഗ നീളങ്ങൾ അളക്കാനും ഉപയോഗിക്കുന്ന ഒരു മാത്ര. 1868-ൽ ആങ്സ്ട്രോം എന്ന സ്വീഡൻ കാരനായ ശാസ്ത്രജ്ഞൻ സൂര്യന്റെ ദൃശ്യസ്പെക്ട്രയുടെ ചിത്രം പ്രസിദ്ധീകരിച്ചു. അതിൽ തരംഗനീളം മില്ലിമീറ്ററിന്റെ പത്തു ദശലക്ഷത്തിൽ ഒരംശമായാണ് സൂചിപ്പിച്ചത്. പിന്നീട്, അദ്ദേഹത്തിനോടുള്ള ബഹുമാനസൂചകമായി ആ മാത്രയ്ക്ക് അദ്ദേഹത്തിന്റെ പേരു നല്കി. പുതിയ അന്താരാഷ്ട്രമാത്രാപദ്ധതിയിൽ ആങ്സ്ട്രോംമാത്ര ഉപേക്ഷിച്ച് പകരം നാനോമീറ്റർ (10) മി. എന്ന മാത്രയാണ് സ്വീകരിച്ചിരിക്കുന്നത്. 1 ആങ്സ്ട്രോം (A) = 10മീ. = 10 നാനോമീറ്റർ (nm) = 10 സെ.മീ.

അണുവിലുള്ള മൌലിക കണങ്ങളിൽ ഒന്ന്. ഇതിന്റെ ദ്രവ്യമാനം 9.10 x 10 കി. ഗ്രാമും ചാർജ് ഋണാത്മകവുമാണ്.

ഒരേ അണുസംഖ്യയുള്ള ഒരു മൂലകത്തിലെ ദ്രവ്യമാനസംഖ്യകളിൽ വ്യത്യാസമുള്ള അണുക്കളെ ആ മൂലകത്തിന്റെ ഐസോടോപ്പുകൾ എന്നു പറയുന്നു. രാസഗുണധർമങ്ങളിൽ ഈ ഐസോടോപ്പുകൾ തത്സമങ്ങളാണ്. ദ്രവ്യമാനവുമായി ബന്ധപ്പെട്ട ഭൌതിക ഗുണധർമങ്ങൾ ഇവയ്ക്ക് വ്യത്യസ്തമായിരിക്കും. ഒരേ മൂലകത്തിന്റെ അണുകേന്ദ്രത്തിലെ ന്യൂട്രോണുകളുടെ എണ്ണത്തിലുണ്ടാകുന്ന ഏറ്റക്കുറച്ചിലാണ് ഐസോടോപ്പുകൾ ഉണ്ടാകാൻ കാരണം. മിക്കവാറും എല്ലാ മൂലകങ്ങൾക്കും ഐസോടോപ്പുകൾ ഉണ്ട്.

റേഡിയോ ആക്റ്റിവതയെ മാനക(standard)മായി സൂചിപ്പിക്കുന്ന മാത്ര. ഒരു സെക്കൻഡിൽ 3.7 x 10 വികലനങ്ങൾ നടക്കാൻ ആവശ്യമായ റേഡിയോ ആക്റ്റിവ് വസ്തുവിന്റെ പരിമാണമാണ് ക്യൂറി.

ഒരു അണുകേന്ദ്ര റിയാക്റ്ററിൽ ശൃംഖലാപ്രതിപ്രവർത്തനം നിലനിർത്താൻ ആവശ്യമായ ഏറ്റവും കുറഞ്ഞ വിഘടനയോഗ്യമായ പദാർഥത്തിന്റെ പരിമാണത്തെ ക്രാന്തിക ദ്രവ്യമാനം എന്ന് പറയുന്നു.

ഊർജ്ജം അവശോഷിക്കുകയോ ഉത്സർജിക്കുകയോ കൈമാറ്റം ചെയ്യുകയോ ചെയ്യുന്ന ഏറ്റവും ചെറിയ ഭൌതികാംശം.

ഒരു റേഡിയോ ആക്റ്റിവ് മൂലകത്തിന്റെ അണുകേന്ദ്രവികലനത്തെ ക്ഷയം എന്ന് പറയുന്നു. എന്ന സമയത്തുള്ള വികലനനിരക്ക്, dN/dtതത്സമയത്തുള്ള അണുകേന്ദ്രത്തിന്റെ എണ്ണം N-ന് ആനുപാതികമാണ്; dN/dt=λN ഇവിടെ - λ യെ രൂപാന്തരണസ്ഥിരാങ്കം, റേഡിയോ ആക്റ്റിവ് സ്ഥിരാങ്കം, ക്ഷയസ്ഥിരാങ്കം എന്നെല്ലാം പറയുന്നു.

ഡ്യൂട്ടറിയത്തിന്റെ അണുകേന്ദ്രം.

ചില പ്രത്യേക സാഹചര്യങ്ങളിൽ ദ്രവ്യമാനവും ഊർജവും പരസ്പരം രൂപാന്തരണം ചെയ്യാവുന്നതാണ്. ഇവയെ ബന്ധിക്കുന്ന സമീകരണം 1905-ൽ ഐൻസ്റ്റൈൻ നിർദ്ദേശിച്ചു. ദ്രവ്യമാനവും ഊർജവും തമ്മിലുള്ള ഏതൊരു രൂപാന്തരണത്തിനും E = mc എന്ന സമീകരണം ശരിയാണ്. ഇവിടെ E ഊർജ്ജം ജൂളിലും (Joule), c-പ്രകാശവേഗം മീറ്റർ/സെക്കൻഡിലും m ദ്രവ്യമാനം കി.ഗ്രാമിലും വ്യഞ്ജിപ്പിക്കണം.

ഒരു അണുവിന്റെ അണുകേന്ദ്രത്തിൽ N ന്യൂട്രോണുകളും Z പ്രോട്ടോണുകളും ഉണ്ടെങ്കിൽ അണുവിന്റെ ദ്രവ്യമാനസംഖ്യ A = z + N

സാധാരണ ഹൈഡ്രജനിലൊഴികെ എല്ലാ അണുകേന്ദ്രങ്ങളിലുമുള്ള മൌലികകണം. ന്യൂട്രോണിന് വിദ്യുത്-ചാർജില്ല; അതിന്റെ ദ്രവ്യമാനം 1.675 x 10 കി.ഗ്രാം അണുകേന്ദ്രത്തിനു പുറത്താവുമ്പോൾ ന്യൂട്രോൺ ക്ഷയിക്കുന്നു. അതിന്റെ അർധായുസ് 12 മിനിട്ടാണ്. ന്യൂട്രോൺ ക്ഷയിച്ച് പ്രോട്ടോൺ, ഇലക്ട്രോൺ, ആന്റിന്യൂട്രിനോ എന്നിവ ഉണ്ടാകുന്നു.

പോസിട്രോൺ ഒരു ആന്റിഇലക്ട്രോൺ ആണ്; ദ്രവ്യമാനം ഇലക്ട്രോണിന്റേതിന് തുല്യവും. ചാർജ്, മൂല്യത്തിൽ തുല്യമെങ്കിലും ധനാത്മകമാണ്.

എല്ലാ അണുകേന്ദ്രങ്ങളിലുമുള്ള മൌലികകണം. പ്രോട്ടോണിന് ധനചാർജുണ്ട്. ഈ ചാർജിന്റെ മൂല്യം ഇലക്ട്രോണിന്റേതിനു തുല്യമാണ്. പ്രോട്ടോണിന്റെ ദ്രവ്യമാനം 1.672 x 10 കി.ഗ്രാം പ്രോട്ടോൺ ഒരു സ്ഥിരകണമാണ്.

അണുകേന്ദ്രത്തിലെ ഘടകങ്ങൾ പ്രോട്ടോണും ന്യൂട്രോണും ആണ്. അണുകേന്ദ്രത്തെ ഈ ഘടകങ്ങളായി വിയോജിപ്പിക്കാൻ അണുകേന്ദ്രത്തിന് നല്കേണ്ട ഊർജ്ജത്തെ ബന്ധന-ഊർജ്ജം എന്നു പറയുന്നു. ഒരു മൂലകത്തിന്റെ ദ്രവ്യമാനസംഖ്യയും അണുഭാരവും തമ്മിലുള്ള വ്യത്യാസമാണ് ദ്രവ്യമാനവ്യത്യാസം. ഇതിനെ ഊർജ്ജമാക്കി മാറ്റിയാൽ ബന്ധന-ഊർജമൂല്യം കിട്ടുന്നു.

ചില അസ്ഥിര-അണുകേന്ദ്രങ്ങളുടെ സ്വയം വികലന ഗുണധർമത്തെ റേഡിയോ ആക്റ്റിവത എന്ന് പറയുന്നു. വികലനത്തോടൊപ്പം λ-കണങ്ങളോ β-കണങ്ങളോ α-കണങ്ങളോ ഉത്സർജിക്കപ്പെടുന്നു. റേഡിയോ ആക്റ്റിവ് പ്രവർത്തനം താപനിലയിലെ മാറ്റംവഴിയോ രാസപ്രവർത്തനങ്ങൾ വഴിയോ തടയാനാവില്ല.


</doc>
<doc id="148774" url="https://ml.wikipedia.org/wiki?curid=148774" title="അൺ‌ടു ദിസ് ലാസ്റ്റ്">
അൺ‌ടു ദിസ് ലാസ്റ്റ്

സാമൂഹ്യ ചിന്തകനും കലാനിരൂപകനും ആയിരുന്ന ജോൺ റസ്കിൻ (1819-1900) എന്ന ബ്രിട്ടിഷ് ഗ്രന്ഥകാരൻ, സമ്പത്തിന്റെ സ്വഭാവത്തെ അധികരിച്ചെഴുതിയ പ്രബന്ധസമാഹാരമാണ് അൺ‌ടു ദിസ് ലാസ്റ്റ്. 


എന്നീ ശീർഷകങ്ങളിൽ നാലു പ്രബന്ധങ്ങൾ ഇതിൽ അടങ്ങിയിരിക്കുന്നു. സാമൂഹ്യ പരിഷ്കർത്താവും സ്ഥിതിസമത്വവാദിയും ആയിരുന്ന റോബർട്ട് ഓവന്റെ (1771-1858) സിദ്ധാന്തങ്ങളെ അവലംബമാക്കിക്കൊണ്ട് റസ്കിൻ പുറപ്പെടുവിച്ച അഭിപ്രായങ്ങൾ ജെറമിബെന്താം (1748-1832) നേതൃത്വം നല്കിയ "ലെസേഫെർ" (ഘമLaissez - Faire) സിദ്ധാന്തത്തിന് (സ്വകാര്യവ്യവസായ സംരംഭങ്ങളിൽ ഗവൺമെന്റിന് ഇടപെടേണ്ട കാര്യമില്ലെന്നുള്ള വാദം) കടകവിരുദ്ധമായിരുന്നു. റസ്കിന്റെ ഉപന്യാസങ്ങൾ, വില്യം-മേക്പീസ് താക്കറേയുടെ (1811-63) പത്രാധിപത്യത്തിൽ പുറപ്പെട്ടിരുന്ന കോൺഹിൽ (Corn -Hill) മാസികയിലാണ് ഖണ്ഡശഃ പ്രസിദ്ധീകരിച്ചു വന്നത്. വായനക്കാരുടെ ഇടയിൽനിന്നുയർന്ന കഠിനമായ എതിർപ്പു നിമിത്തം അവയുടെ പ്രസിദ്ധീകരണം തുടരാൻ പത്രാധിപർക്കു നിവൃത്തിയില്ലാതെവന്നു. തന്നിമിത്തം റസ്കിൻ തന്റെ പ്രബന്ധങ്ങൾ സമാഹരിച്ച് "അൺടു ദിസ് ലാസ്റ്റ്" എന്ന പേരിൽ പുസ്തകരൂപത്തിൽ പ്രസിദ്ധപ്പെടുത്തി (1862). "I will give,unto this last, even as unto thee" ("നിനക്കു തന്നതുപോലെ ഈ പിമ്പന്നും കൊടുപ്പാൻ എനിക്കു മനസ്സ്" - വി.മത്തായി) എന്ന ബൈബിൾ വാക്യമാണ് ഗ്രന്ഥനാമത്തിന് ആധാരം. പലരുടെയും എതിർപ്പിന് ശരവ്യമായെങ്കിലും തന്റെ കൃതികളിൽവച്ച് ഏറ്റവും ഉത്കൃഷ്ടമായിട്ടാണ് ഈ പ്രബന്ധങ്ങളെ റസ്കിൻ പരിഗണിച്ചത്. പ്രത്യേകിച്ചും അവസാനത്തെ ഉപന്യാസം പോലൊരു പ്രബന്ധം താൻ ഇനിമേൽ രചിക്കാൻ ഇടയില്ലെന്നുവരെ അദ്ദേഹം ആമുഖത്തിൽ സൂചിപ്പിച്ചിരിക്കുന്നു.

പ്ലേറ്റോയും സെനഫോണും ഗ്രീക്കിലും, സിസറോയും ഹോറേസും ലത്തീനിലും ചെയ്തതുപോലെ സമ്പത്തിന്റെ യുക്തിപൂർവകമായ ഒരു നിർവചനം ഇംഗ്ലീഷിൽ നല്കുക എന്നുള്ളതായിരുന്നു ഗ്രന്ഥകാരന്റെ ഉദ്ദേശ്യം. സമ്പത്സമാർജ്ജനം ആത്യന്തികമായി സമൂഹത്തിന്റെ ചില സാൻമാർഗികോപാധികളെ ആശ്രയിച്ചായിരിക്കും സാധ്യമാകുക എന്നും ഈ ഉപാധികളിൽ മുഖ്യം സത്യസന്ധതയാണെന്നും അദ്ദേഹം ചൂണ്ടിക്കാണിച്ചു. സമൂഹക്ഷേമത്തിനും സാമ്പത്തികഭദ്രതയ്ക്കും സാധകമായി ചില പരിഷ്കാരങ്ങൾ കൂടി അദ്ദേഹം നിർദ്ദേശിച്ചു. ആ നിർദ്ദേശങ്ങളെ ഇങ്ങനെ സംഗ്രഹിക്കാം. 


ചുരുക്കത്തിൽ, സ്ഥിതിസമത്വവാദിയുടെയും മനുഷ്യസ്നേഹിയുടെയും ദൃഢശബ്ദമാണ് ഈ ഗ്രന്ഥത്തിലെ പ്രബന്ധങ്ങളിൽ മുഴങ്ങിക്കേൾക്കുന്നത്. അന്നത്തെ പശ്ചാത്തലത്തിൽ അവ അത്യന്തം വിപ്ലവകരമായിരുന്നു. തന്നെ വളരെ സ്വാധീനിച്ചിട്ടുള്ള ഈ കൃതി ഗാന്ധിജി ഗുജറാത്തിയിലേക്ക് വിവർത്തനം ചെയ്തിട്ടുണ്ട്.



</doc>
<doc id="148775" url="https://ml.wikipedia.org/wiki?curid=148775" title="പുനർജന്മം (ചലച്ചിത്രം)">
പുനർജന്മം (ചലച്ചിത്രം)

മഞ്ഞിലാസിന്റെ ബാനറിൽ എം.ഓ. ജോസഫ് നിർമിച്ച് കെ.എസ്. സേതുമാധവൻ സംവിധാനം നിർവ്വഹിച്ച ഒരു മലയാള ചലച്ചിത്രമാണ് പുനർജന്മം (1972). ഇന്ത്യൻസിനിമയിലെ ആദ്യത്തെ ഇറോട്ടിക് സൈക്കിക് ത്രില്ലർ ഈ ചിത്രമാണ്. പ്രേം നസീർ, ജയഭാരതി എന്നിവർ മുഖ്യകഥാപാത്രങ്ങളെ അവതരിപ്പിച്ചു. യുക്തിവാദിയും മനശ്ശാസ്ത്രജ്ഞനുമായ എ. ടി. കോവൂർ "മാതൃഭൂമി" ആഴ്ച്ചപ്പതിപ്പിൽ പ്രസിദ്ധീകരിച്ച കേസ് ഹിസ്റ്ററിയാണ് ചിത്രത്തിന്റെ പ്രമേയം. വിമലാ റിലീസിംങ്ങ് കമ്പനി വിതരണം ചെയ്ത ഈ ചിത്രം 1972 ഓഗസ്റ്റ് 18-ന് കേരളത്തിൽ പ്രദർശനം തുടങ്ങി.

സുന്ദരിയും ശാലീനയുമായ ഒരു കോളേജ് വിദ്യാർത്ഥിനിയാണ് രാധ. കോളേജിൽ ലക്ചററായ അരവിന്ദനുമായി അവൾ പ്രേമത്തിലാകുന്നു. കുറച്ചുനാളുകൾക്കകം തന്നെ അവർ വിവാഹിതരാകുന്നു. എന്നാൽ, ചെറുപ്പത്തിൽ തന്നെ അമ്മയെ നഷ്ടപ്പെട്ട അരവിന്ദൻ രാധയെ തന്റെ അമ്മയെപ്പോലെ കാണാൻ ശ്രമിക്കുന്നു.. നഷ്ടപ്പെട്ട അമ്മയുടെ വാത്സല്യം ഭാര്യയിൽ നിന്നും ലഭിക്കാൻ അയാൾ ആഗ്രഹിക്കുന്നു. ഒടുവിൽ മനശ്ശാസ്ത്രജ്ഞന്റെ ഉപദേശത്താൽ അയാളുടെ മനസ്സിന്റെ താളഭംഗങ്ങൾ മാറുകയും സംതൃപ്തമായ കുടുംബജീവിതത്തിലേക്ക് മടങ്ങുകയും ചെയ്യുന്നു.






</doc>
<doc id="148777" url="https://ml.wikipedia.org/wiki?curid=148777" title="അണ്ഡഭസ്മം">
അണ്ഡഭസ്മം

കോഴിമുട്ട മറ്റ് ഔഷധങ്ങളിൽ ചേർത്തുണ്ടാക്കുന്ന പൊടിയാണ് അണ്ഡഭസ്മം. "മുട്ടപ്പൊടി" എന്നും പറയും. നേത്രരോഗശമനത്തിന് കേരളത്തിൽ സർവസാധാരണയായി ഇത് ഉപയോഗിച്ചുവരുന്നു. തിമിരം, കാചം തുടങ്ങിയ നേത്രരോഗങ്ങളെ ഇതു ശമിപ്പിക്കും. കണ്ണിനു നല്ല കാഴ്ച നല്കുകയും ചെയ്യുന്നു.

പൊടി തയ്യാറാക്കുന്ന വിധം. നാലുപലം വെളുത്തുള്ളി തൊലികളഞ്ഞ് മുന്നാഴി വെള്ളത്തിൽ വേവിച്ച്, അരയ്ക്കത്തക്കവണ്ണം വെള്ളം ബാക്കി നില്ക്കുമ്പോൾ വാങ്ങിവച്ചു നല്ലതുപോലെ അരച്ചെടുക്കണം. അടപൊതിയൻ കിഴങ്ങ് ഉണക്കി ആറു കഴഞ്ചും, നെല്ലിക്കാത്തോട്, താന്നിക്കാത്തോട്, കടുക്കാത്തോട്, ജാതിക്കായ്, ജാതിപത്രി, ഗ്രാമ്പൂവ്]], കരിംജീരകം, ചീനക്കറുവാ, ജീരകം എന്നിവ മുക്കാൽ കഴഞ്ചുവീതവും നല്ലവണ്ണം പൊടിച്ച് നേർപ്പിച്ച് എടുക്കണം.

12 കോഴിമുട്ട ഉടച്ച് ഒരു ഉരുളിയിലൊഴിച്ച് മുമ്പു പറഞ്ഞ വെളുത്തുള്ളി അരച്ചതും പൊടിയും ചേർത്തു നല്ലവണ്ണം ഇളക്കി ചെറുതീയിൽ, കരിയാതെ വറുത്തു പാകത്തിന് എടുക്കണം. നിർദിഷ്ട മാത്രയിൽ നല്ല പഥ്യാചരണത്തോടുകൂടിയാണ് സേവിക്കേണ്ടത്.


</doc>
<doc id="148781" url="https://ml.wikipedia.org/wiki?curid=148781" title="എൻ.ആർ. ബാലൻ">
എൻ.ആർ. ബാലൻ

വടക്കാഞ്ചേരി തോളൂർ സ്വദേശി. 60 വയസ്. കുന്നംകുളം മുൻ എംഎൽഎ. സിപിഐഎം ജില്ലാ സെക്രട്ടറിയറ്റ് അംഗം. തൃശൂർ കേരളവർമ്മ കോളേജിൽനിന്നും പൊളിറ്റിക്സിൽ ബിരുദം. സിപിഐ എം കുന്നംകുളം ഏരിയാസെക്രട്ടറിയായിരുന്നു. കെഎസ്കെടിയു ജില്ലാ സെക്രട്ടറിയും സംസ്ഥാന ഭാരവാഹിയുമാണ്. തോളൂർ പഞ്ചായത്ത് മുൻ പ്രസിഡന്റ്.


</doc>
<doc id="148793" url="https://ml.wikipedia.org/wiki?curid=148793" title="അണ്ഡം">
അണ്ഡം

ബീജസങ്കലനക്ഷമമായ സ്ത്രീബീജകോശത്തെ അണ്ഡം എന്നു വിളിക്കുന്നു. പൂർണവളർച്ചയെത്താത്ത അണ്ഡത്തെ അപക്വ അണ്ഡം (Premature egg) എന്നും ബീജസങ്കലനം കഴിഞ്ഞതിനെ ബീജസങ്കലിതാണ്ഡം അഥവാ നിക്ഷിപ്താണ്ഡം (fertilized) എന്നും പറയുന്നു.

പൂർണവളർച്ചയെത്തിയ ഒരു അണ്ഡത്തിന് ഏതാണ്ട് ഗോളാകൃതിയായിരിക്കും. ഇഴജന്തുക്കൾ, പക്ഷികൾ തുടങ്ങിയവയിൽ ഇതു ദീർഘഗോളാകൃതിയിലായിരിക്കും; ഷഡ്പദങ്ങളിൽ അല്പം കൂടി ദീർഘവും സ്പോഞ്ച് മുതലായ ജീവികളിൽ അനിശ്ചിതാകാരത്തിലും. നഗ്നനേത്രങ്ങൾക്ക് അദൃശ്യമായവയും 8 സെ.മീറ്ററോളം വ്യാസം ഉള്ളവയും ഉണ്ട്. ഒട്ടകപ്പക്ഷിയുടെയും ക്ലാമിഡോസെലാച്ചി (Chlamydoselachi) എന്നയിനം സ്രാവിന്റെയും അണ്ഡങ്ങളാണ് ഏറ്റവും വലിപ്പം കൂടിയവ.

മുട്ടയിടുന്ന ജന്തുക്കളെ അണ്ഡജങ്ങൾ (oviparous) എന്നും പ്രസവിക്കുന്നവയെ ജരായുജങ്ങൾ (viviparous) എന്നും വിളിക്കുന്നു. പ്രകൃതിയിൽ അണ്ഡജങ്ങളാണ് കൂടുതൽ. മാതൃശരീരത്തിൽനിന്ന് അണ്ഡം പുറത്തുവന്നതിനുശേഷം മാത്രമേ അണ്ഡജങ്ങളിൽ പരിവർധനം (development) നടക്കുകയുള്ളൂ. അതുതന്നെ രണ്ടുവിധത്തിലുണ്ട്.


ഇപ്രകാരം പൂർണവളർച്ചയെത്താത്ത ജീവികളാണ് ലാർവ (larva). ഇവ കാലക്രമേണ കായാന്തരണം (metamorphosis) ചെയ്തു പൂർണജീവി ആകുകയാണ് പതിവ്. ഉദാ.തവള.

ജരായുജങ്ങൾ പൂർണവളർച്ചയെത്തിയ കുഞ്ഞുങ്ങളെയാണ് പ്രസവിക്കുക. ഇവയുടെ അണ്ഡം, മാതാവിന്റെ ശരീരത്തിനുള്ളിൽവച്ചുതന്നെ ബീജസങ്കലനവും പരിവർധനവും സംഭവിച്ച് പൂർണജീവിയായിത്തീരുന്നു. കുഞ്ഞുങ്ങൾ പൂർണവളർച്ചയെത്തിയതിനുശേഷം മാത്രമേ അമ്മയുടെ ശരീരത്തിൽനിന്നു പുറത്തുവരുന്നുള്ളു. ഉദാ. സസ്തനികൾ.

മുട്ട വിരിഞ്ഞ് ലാർവകൾ ഉണ്ടാകുന്ന അണ്ഡജങ്ങളിലും ജരായുജങ്ങളിലും അണ്ഡം വളരെ ചെറുതായിരിക്കും. മുഴുവൻ പരിവർധനവും മുട്ടയ്ക്കുള്ളിൽവച്ചുതന്നെ നടക്കുന്ന അണ്ഡജങ്ങളിൽ താരതമ്യേന അണ്ഡം വളരെ വലുതാണ്. അണ്ഡത്തിനുള്ളിലെ പീതക(yolk)ത്തിന്റെ ഏറ്റക്കുറച്ചിലാണ് ഈ വ്യത്യാസത്തിനു നിദാനം. ഭ്രൂണത്തിന്റെ വളർച്ചയ്ക്കാവശ്യമായ പോഷകവസ്തുവാണ് പീതകം. സസ്തനികളിൽ അണ്ഡം വളരെ ചെറുതാണ്. അതിൽ പീതകം ഇല്ലെന്നുതന്നെ പറയാം. മുട്ടവിരിഞ്ഞു ലാർവകൾ ഉണ്ടാകുന്ന ജന്തുക്കളിൽ (ഉദാ. തവള) മുട്ട അല്പം കൂടി വലുതായിരിക്കും. മുട്ട വിരിയുന്നതുവരെയുള്ള വളർച്ചയ്ക്കാവശ്യമായ ആഹാരപദാർഥം അതിനുള്ളിൽ ശേഖരിച്ചിരിക്കുന്നതാണ് ഇതിനുകാരണം. പരിവർധനം പൂർണമായും അണ്ഡത്തിനുള്ളിൽ വച്ചുതന്നെ നടക്കുന്ന അണ്ഡജമാണ് പക്ഷി. അതിന്റെ മുട്ട വലുതായിരിക്കുന്നതിന്റെ കാരണവും ഇതുതന്നെ.

കോശദ്രവ്യത്തിൽ കാണുന്ന പീതകത്തിന്റെ അളവനുസരിച്ച് അണ്ഡങ്ങളെ മൂന്നായി തരംതിരിക്കാം.


ലഘുപീതകാണ്ഡത്തിനും ഗുരുപീതകാണ്ഡത്തിനും മധ്യേയുള്ള അവസ്ഥയാണ് മധ്യപീതകാണ്ഡം (Mesolecithal egg).

പീതകത്തിന്റെ സ്ഥാനത്തെ ആധാരമാക്കി അണ്ഡത്തെ മൂന്നായി തരംതിരിക്കാം:


അണ്ഡാശയത്തിൽ വളർന്നുവരുന്ന ഓരോ അണ്ഡവും സാധാരണഗതിയിൽ ഒരു അടുക്ക് പുടകകോശങ്ങളാൽ (follicle cells) വലയം ചെയ്യപ്പെട്ടിരിക്കുന്നു. സസ്തനികളിൽ ഈ പുടകകോശങ്ങളെ ആശയപുടകം (graffian fillicle) എന്നുവിളിക്കുന്നു. പുടകത്തിനുള്ളിൽ കാണുന്ന ദ്രാവകത്തിൽ ഉത്പാദിപ്പിക്കപ്പെടുന്ന ഹോർമോണുകൾ ജന്തുക്കളുടെ രതിവികാരത്തെ ഉദ്ദീപിപ്പിക്കാൻ ഉതകുന്നു. താഴ്ന്നയിനം ജന്തുക്കളിൽ പുടകകോശങ്ങൾ കാണാറില്ല.

ജർമിനൽ എപ്പിത്തീലിയം (germinal epithelium) എന്ന ഒരു പറ്റം കോശങ്ങളിൽ നിന്നാണ് അണ്ഡങ്ങൾ രൂപപ്പെടുന്നത്. കോശകേന്ദ്രം സ്ഥിതിചെയ്യുന്ന കോശദ്രവ്യവും അതിനെചുറ്റി കോശചർമവും സാധാരണ കോശങ്ങളിലെന്നപോലെ അണ്ഡത്തിലും കാണപ്പെടുന്നു. കോശദ്രവ്യത്തിലാണ് പീതകം കാണപ്പെടുക. കോശകേന്ദ്രത്തിന്റെ സ്ഥാനം പീതകത്തെ ആശ്രയിച്ചിരിക്കും. പീതകം കുറവുള്ളവയിൽ കോശകേന്ദ്രം അണ്ഡത്തിന്റെ കേന്ദ്ര ഭാഗത്തായിരിക്കും. എന്നാൽ പീതകം കൂടുതലുള്ളവയിൽ അത് സജീവധ്രുവ(animal pole) ത്തിലേക്കു മാറി കാണപ്പെടുന്നു. മധ്യപീതകാണ്ഡത്തിലാണെങ്കിൽ കേന്ദ്രഭാഗത്ത് പീതകമുള്ളതിനാൽ കോശകേന്ദ്രം ഒരുവശത്തേക്കു മാറിയാണ് സ്ഥിതിചെയ്യുന്നത്. കോശകേന്ദ്രത്തിലെ ക്രോമസോമുകളുടെ എണ്ണം സാധാരണകോശങ്ങളിൽ ഉള്ളതിന്റെ നേർപകുതിയായിരിക്കും നോ: ക്രമാർധഭംഗം

കോശദ്രവ്യത്തിന്റെ സ്ഥാനവും പീതകത്തിന്റെ സ്ഥാനത്തെ ആശ്രയിച്ചിരിക്കും. അന്ത്യപീതകാണ്ഡത്തിൽ കോശദ്രവ്യം സജീവധ്രുവത്തിൽ കാണുമ്പോൾ, കേന്ദ്രപീതകാണ്ഡത്തിൽ അത് പരിധിയിൽ ആയിരിക്കും.

കൂടാതെ പല അണ്ഡങ്ങളിലും അവയുടെ പരിധിയിലായി ഇലക്ട്രോൺ മൈക്രോസ്കോപ്പിന്റെ സഹായത്താൽ മാത്രം കാണാൻ കഴിയുന്ന ആവൃതിസ്തരം (cortical layer) എന്നറിയപ്പെടുന്ന ഒരു ഭാഗമുണ്ട്.

സാധാരണ കോശങ്ങളിലുള്ള മൈറ്റോക്കോൺഡ്രിയ (mitochondia), ഗോൾഗി ബോഡികൾ (golgi bodies) മുതലായവ അണ്ഡങ്ങളിലും കാണപ്പെടുന്നു.

(Egg membranes). 

അണ്ഡത്തെ പൊതിഞ്ഞിരിക്കുന്ന ചർമങ്ങളാണ് അണ്ഡചർമങ്ങൾ. ഓരോ അണ്ഡവും ഒന്നോ അതിൽ കൂടുതലോ ചർമങ്ങൾക്കൊണ്ട് പൊതിയപ്പെട്ടിരിക്കുന്നു. പരിവർധനം ചെയ്തുകൊണ്ടിരിക്കുന്ന ഭ്രൂണത്തെ ബാഹ്യപരിതഃസ്ഥിതികളിൽനിന്നു സംരക്ഷിക്കുക എന്നതാണ് അണ്ഡചർമങ്ങളുടെ പ്രധാനധർമം. ചർമങ്ങളുടെ ഉദ്ഭവത്തെ ആശ്രയിച്ച് അവയെ മൂന്നായി തിരിക്കാം.


എല്ലാ ജന്തുക്കളിലും പ്രഥമചർമത്തെ പീതകചർമം (vitelline membrane) എന്നുവിളിക്കുന്നു. ബീജസങ്കലനത്തോടുകൂടി ഇത് ബീജസങ്കലനചർമ (fertilization membrane )മായി മാറുന്നു. ദ്വിതീയചർമം സസ്തനികളിൽ സോണാ പെലൂസിഡാ (zona pellucida) എന്നും ക്യൂമുലസ് ഊഫോറസ് (cumulus oophorus) എന്നും അറിയപ്പെടുന്ന ഭാഗങ്ങളാണ്. ഷഡ്പദങ്ങളിലും കെഫലോപോഡുകളിലും ഇതിനെ കോറിയോൺ (chorion) എന്നു പറയുന്നു. സസ്തനികളിൽ പുടകകോശങ്ങളാണോ അതോ അണ്ഡത്തിലെ കോശദ്രവ്യം തന്നെയാണോ ഈ ചർമം നിർമിച്ചെടുക്കുന്നതെന്ന് വ്യക്തമായിട്ടില്ല. തവളയിൽ കാണുന്ന ജല്ലിയും കോഴിമുട്ടയിലുള്ള വെള്ളക്കരുവും അതിനുപുറമേ കാണുന്ന പാടയും അതിനുപുറത്തുള്ള മുട്ടത്തോടും തൃതീയചർമങ്ങളാണ്.

(Polarity). 

പീതകത്തിന് അണ്ഡത്തിലുള്ള സ്ഥാനത്തേയും ക്രമാർധഭംഗസമയം ധ്രുവപിണ്ഡങ്ങളെ (polar bodies) അണ്ഡത്തിൽനിന്നു വേർപെടുത്തുന്ന സ്ഥാനത്തേയും ആസ്പദമാക്കി അണ്ഡത്തിന്റെ ധ്രുവത നിശ്ചയിക്കാവുന്നതാണ്. അന്ത്യപീതകാണ്ഡത്തിൽ പീതകം അടിഞ്ഞുകൂടിയിരിക്കുന്ന ഭാഗത്തെ നിർജീവധ്രുവം (vegetal pole) എന്നും കോശദ്രവ്യം സ്ഥിതിചെയ്യുന്ന എതിർഭാഗത്തെ സജീവധ്രുവം (animal pole)എന്നും വിളിക്കുന്നു. അതുപോലെതന്നെ, ക്രമാർധഭംഗത്തിൽ ധ്രുവപിണ്ഡങ്ങളെ കോശദ്രവ്യത്തിനു വെളിയിൽ തള്ളുന്ന ഭാഗമാണ് സജീവധ്രുവം. സജീവധ്രുവത്തെയും നിർജീവധ്രുവത്തെയും അണ്ഡത്തിന്റെ കേന്ദ്രത്തിൽകൂടി ബന്ധിപ്പിക്കുന്ന ഒരു സങ്കല്പരേഖയാണ് ധ്രുവാക്ഷം (polar axis). ഈ അക്ഷത്തിലെ ഏതെങ്കിലും ഒരു ബിന്ദുവിലായിരിക്കും കോശകേന്ദ്രം സ്ഥിതിചെയ്യുന്നത്.

ഒരു അണ്ഡത്തിലെ സൂക്ഷ്മഭാഗങ്ങൾ മിക്കവാറും ധ്രുവാക്ഷത്തെ ആധാരമാക്കിയായിരിക്കും ക്രമീകരിക്കപ്പെടുക. ചിലത് സജീവധ്രുവത്തിൽ വളരെ കൂടുതലായും നിർജീവധ്രുവത്തിലേക്ക് വരുന്തോറും ക്രമേണ കുറഞ്ഞും കാണപ്പെടുന്നു; നേരേമറിച്ചുള്ളവയും വിരളമല്ല.

(Symmetry). 

മിക്കവാറും അണ്ഡങ്ങൾക്കു ത്രിജനസമമിതിയാണുള്ളത്. ഷഡ്പദങ്ങളുടെ അണ്ഡങ്ങൾക്ക് ദ്വിപാർശ്വസമമിതി (bilateral symmetry) കാണാം. ദീർഘവൃത്താകൃതിയിലുള്ള ഈ അണ്ഡങ്ങളെ രണ്ടായി വിഭജിക്കുന്ന തലം ഭ്രൂണത്തിന്റെ ദ്വിപാർശ്വസമമിതിയെ ആണ് കുറിക്കുന്നത്. കോഴിമുട്ടയുടെ നീളം കൂടിയ അക്ഷത്തിന് ലംബമായിട്ടായിരിക്കും അതിലെ ഭ്രൂണത്തിന്റെ ദ്വിപാർശ്വസമമിതിതലം.




</doc>
<doc id="148794" url="https://ml.wikipedia.org/wiki?curid=148794" title="ദ് ട്രയൽ">
ദ് ട്രയൽ

ഇരുപതാം നൂറ്റാണ്ടിലെ ജർമ്മൻ സാഹിത്യകാരൻ ഫ്രാൻസ് കാഫ്ക എഴുതിയ നോവലാണ് ദ് ട്രയൽ (വിചാരണ). ദീർഘകാലത്തെ ഏകാന്തമായ അദ്ധ്വാനത്തിനു ശേഷം പൂർത്തിയായ ഈ കൃതി കാഫ്ക 1914-ൽ ആണ് എഴുതി തുടങ്ങിയത്. കാഫ്കയുടെ മരണത്തിനു തൊട്ടടുത്ത വർഷം, 1925-ൽ അദ്ദേഹത്തിന്റെ സുഹൃത്ത് മാക്സ് ബ്രോഡ് അതു പ്രസിദ്ധീകരിച്ചു. കാഫ്കയുടെ മൂന്നു നോവലുകളിൽ ആദ്യം പ്രസിദ്ധീകരിക്കപ്പെട്ടത് ഇതാണ്. ഒറ്റപ്പെട്ട മനുഷ്യൻ ആത്മാവിൽ വഹിക്കുന്ന വിഷാദഭാരത്തിന്റേയും അവന്റെ മനസ്സിനെ ഗ്രസിക്കുന്ന കഠിനമായ ഉൽക്കണ്ഠയുടേയും ചിത്രീകരണമെന്ന് ഈ നോവൽ വിശേഷിപ്പിക്കപ്പെട്ടിട്ടുണ്ട്.
നെറിവും കഴിവുമുള്ള ബാങ്ക് ഉദ്യോഗസ്ഥൻ ജോസഫ് കെ. എന്നയാളാണ് ഈ കഥയിലെ മുഖ്യകഥാപാത്രം. അകാരണമായി ഒരു പ്രഭാതത്തിൽ അയാൾ അറസ്റ്റു ചെയ്യപ്പെടുന്നു. അറസ്റ്റിനുള്ള കാരണം ചോദിച്ച അയാൾക്ക് ആരും മറുപടി കൊടുത്തില്ല. കോടതിയിലെ അയാളുടെ വിചാരണ വെറും അസംബന്ധവും പ്രഹസനമായി മാറുന്നു. അറസ്റ്റിനുള്ള കാരണം കോടതിക്കും നിശ്ചയമില്ലായിരുന്നു. ആരോപണങ്ങൾ വ്യക്തമാക്കാനോ അയാളുടെ വൈഷമ്യത്തിനു പരിഹാരമുണ്ടാക്കാനോ ആരും ഒന്നും ചെയ്യാതിരുന്നപ്പോൾ തനിക്കറിയാത്ത കുറ്റാരോപണത്തിൽ നിർദ്ദോഷിത്വം സ്ഥാപിക്കാൻ അയാൾ പരക്കം പായുന്നു. വക്കീലിനെ പോയി കണ്ട അയാൾക്ക് കിട്ടിയ മറുപടി, അറസ്റ്റിനുള്ള കാരണം അറിവില്ലാത്തതിനാൽ കേസ് വാദിക്കാൻ നിവൃത്തിയില്ല എന്നായിരുന്നു. ഒരു പുരോഹിതനെയും അയാൾ സമീപിച്ചെങ്കിലും, "ഇതൊക്കെ സഹിച്ച് ജീവിക്കണം" എന്ന ഉപദേശം മാത്രമാണ് കിട്ടിയത്. ഈ പ്രഹസനങ്ങൾക്കൊടുവിൽ, ജോസെഫ് കെ.31-ആം ജന്മദിനത്തിൽ നിഷ്കരുണം വധിക്കപ്പെടുന്നു.

'വിചാരണ' എന്നർത്ഥമുള്ള 'ട്രയൽ' എന്ന പേരിലാണ് ഈ കൃതി പൊതുവേ അറിയപ്പെടുന്നതെങ്കിലും, ജർമ്മൻ ഭാഷയിലെ "Derprozess" എന്ന പേരിന്റെ ശരിയായ അർത്ഥം നിയമനടപടികൾ എന്നാണെന്നു ചൂണ്ടിക്കാണിക്കപ്പെട്ടിട്ടുണ്ട്. ജർമ്മൻ വാക്കിന് ക്ഷയരോഗം എന്നു കൂടി അർത്ഥമുള്ളതിനാൽ, ക്ഷയരോഗിയായിരുന്ന കാഫ്ക രോഗത്തെ ശിക്ഷയായി സങ്കല്പിച്ച് രചിച്ചതാണിതെന്ന പക്ഷവുമുണ്ട്.


</doc>
<doc id="148797" url="https://ml.wikipedia.org/wiki?curid=148797" title="ദ് കാസിൽ">
ദ് കാസിൽ

ഇരുപതാം നൂറ്റാണ്ടിൽ ബൊഹേമിയയിലെ പ്രേഗിൽ ജീവിച്ചിരുന്ന ജർമ്മൻ സാഹിത്യകാര്യൻ കാഫ്കയുടെ നോവലുകളിലൊന്നാണ് ദ് കാസിൽ(ദുർഗ്ഗം). കാഫ്കയുടെ അവസാന രചനകളിലൊന്നായ ഈ നോവൽ പ്രസിദ്ധീകരിക്കപ്പെട്ടത് 1926-ൽ ആണ്. 

ഒരു ഗ്രാമത്തിൽ ഭൂമി സർവേ ചെയ്യാനുള്ള ഉത്തരവു കിട്ടി എത്തുന്ന കെ. എന്ന യുവാവാണ് ഈ കഥയിലെ പ്രധാന കഥാപാത്രം. ഗ്രാമത്തിൽ നിന്നു നോക്കിയാൽ അകലെ കാണാവുന്ന ദുർഗ്ഗത്തിലെ അധികാരികളിൽ നിന്നാണ് അയാൾക്ക് ഉത്തരവു കിട്ടിയത്. എന്നാൽ നിയമനത്തെപ്പറ്റിയുള്ള 'കെ'-യുടെ അവകാശവാദം ഗ്രാമത്തിലെ അധികാരികൾ അംഗീകരിച്ചില്ല. തന്റെ നില അംഗീകരിച്ചു കിട്ടാൻ 'കെ' തുടർന്നു നടത്തുന്ന ശ്രമമത്രയും, തനിക്കെതിരെയുള്ള ആരോപണം എന്തെന്നറിയാനുള്ള കാഫ്കയുടെ മറ്റൊരു നോവലായ ട്രയലിലെ നായകനായ ജോസഫ് കെ.യുടെ ശ്രമം പോലെ പാഴാവുന്നു. എല്ലാവരും 'കെ'-യോട് തികഞ്ഞ നിസ്സംഗതയോടെ പെരുമാറി. ട്രയലിലെ നായകനേക്കാൾ ചുണയോടെ തന്നെ അംഗീകരിക്കാത്തവരെ 'കെ' നേരിടുന്നുണ്ടെങ്കിലും അയാൾ വിജയിക്കുന്നില്ല. തന്റെ കാര്യത്തിൽ തീരുമാനമെടുക്കാൻ ചുമതലപ്പെട്ട ക്ലം എന്നയാളെ കണ്ടെത്താൻ പോലും 'കെ'-യ്ക്ക് കഴിയുന്നില്ല. കാഫ്കയ്ക്ക് ഈ നോവൽ പൂർത്തീകരിക്കാനായില്ല. കാഫ്ക, സുഹൃത്ത് മാർക്സ് ബ്രോഡിനോടു പറഞ്ഞിട്ടുള്ള കഥാന്ത്യമനുസരിച്ച്, തന്റെ ശ്രമത്തിൽ വലഞ്ഞ് ഒടുവിൽ കെ. മരിക്കുന്നു. അയാളുടെ ശവശരീരത്തിനു ചുറ്റും ഗ്രാമവാസികൾ കൂടി നിൽക്കെ, ഗ്രാമത്തിൽ താമസിക്കാൻ അയാൾക്ക് അനുവാദം നൽകിക്കൊണ്ടുള്ള തീരുമാനം എത്തുന്നു.


</doc>
<doc id="148803" url="https://ml.wikipedia.org/wiki?curid=148803" title="ഇൻ ദ് പീനൽ കോളനി">
ഇൻ ദ് പീനൽ കോളനി

ഇരുപതാം നൂറ്റാണ്ടിലെ ബൊഹേമിയയിലെ പ്രേഗ് നഗരത്തിൽ ജീവിച്ചിരുന്ന ജർമ്മൻ സാഹിത്യകാരൻ ഫ്രാൻസ് കാഫ്ക എഴുതിയ ദീർഘകഥയാണ് ഇൻ ദ് പീനൽ കോളനി (ശിക്ഷാകോളനിയിൽ ജർമ്മൻ: In der Strafkolonie). 1914-ൽ രണ്ടാഴ്ച കൊണ്ട് എഴുതിയ ഈ കഥ, അഞ്ചുവർഷം കഴിഞ്ഞ് 1919-ൽ, കാഫ്കയുടെ ജീവിതകാലത്തു തന്നെ പ്രസിദ്ധീകരിച്ചു. ഒരു ശിക്ഷാകോളനി സന്ദർശിക്കുന്ന ഒരു സന്ദർശകന് അവിടത്തെ ഓഫീസർ, വധശിക്ഷ നൽകാൻ ഉപയോഗിച്ചിരുന്ന ഹാരോ എന്ന ഉപകരണത്തിന്റെ പ്രവർത്തനം വിവരിച്ചു കൊടുക്കുന്നു. ശിക്ഷാവിധികിട്ടിയ ആൾ കമിഴ്ന്നു കിടക്കുമ്പോൾ, യന്ത്രത്തിന്റെ സൂചികൾ, അയാൾ ലംഘിച്ച "നീ നിന്റെ മേലധികാരികളെ ബഹുമാനിക്കണം" എന്ന നിയമം അയാളുടെ പുറത്ത് ആലേഖനം ചെയ്യുകയാണ് ആദ്യം ചെയ്യുന്നത്. തുടർന്ന് കൂടുതൽ ആഴത്തിൽ കടക്കുന്ന സൂചി, കുറ്റക്കാരനെ കൊല്ലുന്നു. ശിക്ഷാവിധി നടപ്പാക്കുന്നതിന്റെ ഭാഗമായി തന്റെ കുറ്റവും ശിക്ഷയുടെ നീതിയും കുറ്റക്കാരന് ബോധ്യമാകുന്നു എന്ന മേന്മ ഈ ശിക്ഷാമുറയ്ക്കുണ്ടായിരുന്നു. അതിനാൽ മൃതദേഹത്തിന്റെ മുഖത്ത് സത്യജ്ഞാനത്തിന്റെ നിർവൃതി പ്രതിഫലിച്ചു.

ഈ വിവരണത്തിനു ശേഷം ഓഫീസർ, ജോലിക്കിടെ ഉറങ്ങിയ കുറ്റത്തിന് വധശിക്ഷ വിധിക്കപ്പെട്ട ഒരു കുറ്റവാളിയുടെ മേൽ അതു പ്രയോഗിച്ചു കാണിക്കാൻ ഒരുങ്ങുന്നു. എന്നാൽ സന്ദർശകൻ ഈ മരണയന്ത്രത്തിന്റെ ഉപയോഗത്തെ പിന്തുണയ്ക്കുന്നില്ലെന്നു സൂചിപ്പിക്കുന്നു. അതോടെ ഓഫീസർ കുറ്റവാളിയെ യന്ത്രത്തിൽ നിന്നു മാറ്റി അവന്റെ സ്ഥാനം സ്വയം ഏറ്റെടുക്കുന്നു. "മേലധികാരികളെ ബഹുമാനിക്കുക" എന്ന കല്പനയ്ക്കു പകരം "നീതിമാനായിരിക്കുക" എന്ന കല്പന ആലേഖനം ചെയ്യാൻ യന്ത്രത്തിനു നിർദ്ദേശം കൊടുത്തതിനു ശേഷമാണ് അയാൾ അതിൽ കയറിയത്. യന്ത്രം ഓഫീസറുടെ പുറത്ത് കല്പന എഴുതാൻ തുടങ്ങിയെങ്കിലും അതിനിടെ അത് കേടായി ഛിന്നഭിന്നമാകുന്നു. എങ്കിലും ആ പ്രക്രിയയിൽ ഓഫീസർ മരിച്ചിരുന്നു.

യൂറോപ്പിനെ ഗ്രസിച്ച നാത്സി ഭീകരതയ്ക്കു മുൻപെഴുതപ്പെട്ടതെങ്കിലും, ഈ കൃതിയിൽ കാഫ്ക സങ്കല്പിക്കുന്ന പീനൽ കോളനി, നാത്സികൾ സ്ഥാപിച്ച മരണക്യാമ്പുകളെ അനുസ്മരിപ്പിക്കുന്നു. കാഫ്കയ്ക്കു ശേഷമാണ് കോൺസെൻട്രേഷൻ ക്യാമ്പുകൾ നിലവിൽ വന്നതെങ്കിലും അദ്ദേഹത്തിന്റെ സഹോദരിമാർ അവയിൽ ഒടുങ്ങിയെന്ന് കാഫ്കയുടെ ജീവിതകഥ എഴുതിയ റോണാൾഡ് ഹേമാൻ ചൂണ്ടിക്കാണിക്കുന്നു. സ്വന്തം പിതാവുമായി കാഫ്കയ്ക്കുണ്ടായിരുന്ന വിഷമം പിടിച്ച ബന്ധം പ്രതിഫലിപ്പിക്കുന്ന ഒരു സംഭവം ഈ കൃതിയുടെ പ്രസിദ്ധീകരണത്തെ തുടർന്നുണ്ടായി. അച്ചടിച്ച കഥയുടെ ഒരു പ്രതി പിതാവിന് നൽകാൻ ശ്രമിച്ച കാഫ്കയ്ക്ക്, "കിടക്കയുടെ അടുത്തുള്ള മേശപ്പുറത്തിട്ടേക്കുക" എന്ന അവജ്ഞാപൂർവമായ പ്രതികരണമാണ് കിട്ടിയത്. 


</doc>
<doc id="148805" url="https://ml.wikipedia.org/wiki?curid=148805" title="അമേരിക്ക (നോവൽ)">
അമേരിക്ക (നോവൽ)

പ്രഖ്യാതജർമ്മൻ സാഹിത്യകാരൻ ഫ്രാൻസ് കാഫ്ക എഴുതിയ നോവലാണ് അമേരിക്ക (Amerika). 1911/12 കാലത്ത് കാഫ്ക എഴുതിത്തുടങ്ങിയിരിക്കാവുന്ന ഈ കൃതി കാഫ്കയുടെ മൂന്നു നോവലുകളിലെ ആദ്യത്തേതെങ്കിലും ഏറ്റവും ഒടുവിൽ പ്രസിദ്ധീകരിക്കപ്പെട്ടതാണ്. "കാണാതെ പോയ മനുഷ്യൻ"(The man who disappeared) എന്നായിരുന്നു കാഫ്ക ഇതിനു നൽകിയ പേര്. ആമേരിക്ക എന്ന പേര് പ്രസിദ്ധീകരണത്തിനു മുൻപ് കാഫ്കയുടെ സുഹൃത്ത് മാക്സ് ബ്രോഡ് കൊടുത്ത പേരാണ്. 

വീട്ടിലെ വേലക്കാരിപ്പെണ്ണിന്റെ വശീകരണത്തിൽ വന്ന് അവളെ ഗർഭിണിയാക്കിയതിനെ തുടർന്ന്, മാതാപിതാക്കൾ അമേരിക്കയിലേക്കു കപ്പൽ കയറ്റി വിടുന്ന കാൾ റോസ്മാൻ എന്ന 16/17 വയസ്സുകാരൻ കുട്ടിയുടെ കഥയാണിത്. ന്യൂ യോർക്ക് തുറമുഖത്ത് കപ്പലിറങ്ങുന്ന അവൻ സ്വാതന്ത്ര്യത്തിന്റെ പ്രതിമയിൽ കാണുന്നത് വിളക്കല്ല, അപ്പോൾ മാത്രം ഉയർത്തിപ്പിടിച്ചതായി തോന്നിച്ച വാളാണ്. അമേരിക്കയിൽ ഒന്നിനു പിറകേ മറ്റൊന്നായി അവനു കിട്ടിയ രക്ഷിതാക്കളിൽ നിന്നെല്ലാം അവനുണ്ടായത് മോശം അനുഭവങ്ങളായിരുന്നു. അവന്റെ അറിവില്ലായ്മയും ലാളിത്യവും എല്ലായിടത്തും ചൂഷണം ചെയ്യപ്പെട്ടു. അവസാന അദ്ധ്യായം ഓക്ലഹാമായിലെ സ്വപ്നനാടകവേദിയിൽ അവനു പ്രവേശനം കിട്ടുന്നതു വിവരിക്കുന്നെങ്കിലും കാൾ റോസ്മാനെ കാത്തിരിക്കുന്നതു നല്ല അന്ത്യമല്ലെന്ന സൂചന പൂർത്തീകരിക്കാതെ നിർത്തിയ ഈ രചനയിൽ കാഫ്ക നൽകുന്നുണ്ട്.

കാഫ്കയുടെ നോവലുകളിൽ ഏറ്റവും ലളിതമായത് ഇതാണ്. ചാൾസ് ഡിക്കൻസിന്റെ ഭാവനാലോകം ചെറുപ്പകാലത്ത് കാഫ്കയിൽ ഉണ്ടാക്കിയ ഭ്രമം ഈ ആദ്യനോവലിന്റെ രചനയ്ക്കു വഴിതെളിച്ചു എന്നല്ലാതെ, മറ്റു കൃതികളിലെപ്പോലെ ജീവിതമെന്ന മഹാരഹസ്യത്തിന്റെ പ്രവാചകനാകാൻ കാഫ്കയ്ക്ക് ഇതിൽ കഴിഞ്ഞിട്ടില്ലെന്ന് കെ.പി. അപ്പൻ അഭിപ്രായപ്പെട്ടിട്ടുണ്ട്.


</doc>
<doc id="148819" url="https://ml.wikipedia.org/wiki?curid=148819" title="ഭക്തജനങ്ങളുടെ ശ്രദ്ധയ്ക്ക്">
ഭക്തജനങ്ങളുടെ ശ്രദ്ധയ്ക്ക്

പ്രിയനന്ദനൻ സംവിധാനം ചെയ്ത് 2011 ഏപ്രിൽ 29-നു് പുറത്തിറങ്ങിയ സാമൂഹികപ്രാധാന്യമുള്ള ആക്ഷേപഹാസ്യ ചലച്ചിത്രമാണ് ഭക്തജനങ്ങളുടെ ശ്രദ്ധയ്ക്ക്. സംവിധായകനായ രഞ്ജിത്തിന്റെ കഥയ്ക്ക് മനോജ് ആണ് ഈ ചിത്രത്തിന്റെ തിരക്കഥ രചിച്ചിരിക്കുന്നത്. കാവ്യ മാധവനും ഇർഷാദും പ്രധാന വേഷങ്ങളിൽ അഭിനയിച്ചിരിക്കുന്നു.


മുല്ലനേഴി, റഫീഖ് അഹമ്മദ്, നവാഗതനായ ഗാനരചയിതാവ് ജയകുമാർ ചെങ്ങമനാട് എന്നിവർ രചിച്ച ഗാനങ്ങൾക്ക് നടേഷ് ശങ്കർ സംഗീതം പകർന്നിരിക്കുന്നു.


</doc>
<doc id="148821" url="https://ml.wikipedia.org/wiki?curid=148821" title="പ്രശാന്ത് പരമേശ്വരൻ">
പ്രശാന്ത് പരമേശ്വരൻ

കേരളത്തിൽ നിന്നുള്ള ഒരു ക്രിക്കറ്റ് താരമാണ് പ്രശാന്ത് പരമേശ്വരൻ (ജനനം: മേയ് 30, 1985). അദ്ദേഹം ഒരു ഇടംകൈയ്യൻ മീഡിയം ഫാസ്റ്റ് ബൗളറാണ്. 2011-ലെ ഇന്ത്യൻ പ്രീമിയർ ലീഗിൽ അദ്ദേഹം കൊച്ചി ടസ്കേഴ്സ് കേരള ടീമിലേക്ക് മത്സര സീസണിന്റെ പാതി വഴിയിൽ തിരഞ്ഞെടുക്കപ്പെട്ടു. ആദ്യ മത്സരത്തിൽ ഡെൽഹി ഡെയർഡെവിൾസിനെതിരെ മികച്ച ബൗളിംഗ് പ്രകടനത്തിലൂടെ അദ്ദേഹം മാൻ ഓഫ് ദ മാച്ച് ആയി തിരഞ്ഞെടുക്കപ്പെട്ടു.

ആലപ്പുഴ ജില്ലയിലെ മുഹമ്മയിൽ വെളിയത്തുവീട്ടിൽ പരമേശ്വരന്റെ മകനായി 1985 മേയ് 30-ന് ജനനം. എറണാകുളം സെന്റ്. ആൽബർട്ട്സ് കോളേജിൽ നിന്നും ഡിഗ്രി വിദ്യാഭ്യാസം പൂർത്തിയാക്കി. കൊച്ചി റിഫൈനറീസ് ടീമിൽ അംഗമായിരുന്നു. ഐ.പി.എൽ. കൊച്ചി ടീമിലേക്ക് മത്സര സീസണിന്റെ പാതി വഴിയിലാണ് തിരഞ്ഞെടുക്കപ്പെട്ടത്. 20 ലക്ഷം രൂപ പ്രതിഫലത്തിനാണ് പ്രശാന്തിന് ടീമിൽ അവസരം ലഭിച്ചത്. ഇദ്ദേഹത്തിന്റെ ആദ്യ ക്രിക്കറ്റ് അക്കാഡമി കായിപ്പുറം ക്രിക്കറ്റ് ക്ലബ്ബായിരുന്നു.


</doc>
<doc id="148827" url="https://ml.wikipedia.org/wiki?curid=148827" title="മികച്ച തിരക്കഥക്കുള്ള ദേശീയചലച്ചിത്ര പുരസ്കാരം നേടിയ ചലച്ചിത്രങ്ങൾ">
മികച്ച തിരക്കഥക്കുള്ള ദേശീയചലച്ചിത്ര പുരസ്കാരം നേടിയ ചലച്ചിത്രങ്ങൾ

മികച്ച തിരക്കഥക്കുള്ള ദേശീയചലച്ചിത്ര പുരസ്കാരം (രജതകമലം) നേടിയ ചലച്ചിത്രങ്ങൾ:


</doc>
<doc id="148838" url="https://ml.wikipedia.org/wiki?curid=148838" title="കനസെംബ കുഡുരെയനെരി">
കനസെംബ കുഡുരെയനെരി

2009-ൽ പുറത്തിറങ്ങിയ ഒരു കന്നട ചലച്ചിത്രമാണ് കനസെംബ കുദുരെയനേരി. പ്രശസ്ത കന്നട ചലച്ചിത്രസംവിധായകൻ ഗിരീഷ് കാസറവള്ളിയാണ് ഈ ചിത്രം സംവിധാനം ചെയ്തത്. അമരേഷ് നുഗഡോണി എന്ന കന്നട എഴുത്തകാരന്റെ സവാരി എന്ന കഥയെ ആസ്പദമാക്കിയാണ് ഈ ചിത്രം ഒരുക്കിയിരിക്കുന്നത്. വൈജനാദ് ബിരാദർ, ഉമശ്രീ, സദാശിവ് ബ്രമാവർ തുടങ്ങിയവർ അവതരിപ്പിച്ച കഥാപാത്രങ്ങൾ ധാരാളം നിരൂപക പ്രശംസ നേടുകയുണ്ടായിട്ടുണ്ട്.

ഈ ചിത്രത്തിന്റെ പല മേഖലകളിലുമായി ദേശീയപുരസ്കാരങ്ങളും, അന്താരാഷ്ട്ര പുരസ്കാരങ്ങളും കൈവരിക്കുവാൻ ആയിട്ടുണ്ട്. 2009-ലെ മികച്ച തിരക്കഥക്കുള്ള ദേശീയപുരസ്കാരവും, ആ വർഷത്തെ കന്നട ഭാഷയിൽ നിർമ്മിച്ച മികച്ച ഫീച്ചർ ഫിലിമിനുള്ള ദേശീയപുരസ്കാരവും കനസെംബ കുദുരെയനേരി കരസ്ഥമാക്കിയിട്ടുണ്ട്.

ബസന്ത്കുമാർ പാട്ടിൽ ആണ് കനസെംബ കുദുരെയനേരി നിർമ്മിച്ചത്. ഉത്തര കർണ്ണാടകയിലാണ് ഈ ചിത്രം മുഴുവനായും ചിത്രീകരിച്ചത്. ആ പ്രദേശത്തുള്ള നടീനടന്മാരാണ് കൂടുതലായും ഈ ചിത്രത്തിൽ അഭിനയിച്ചിട്ടുള്ളത്.



</doc>
<doc id="148848" url="https://ml.wikipedia.org/wiki?curid=148848" title="ദി ജഡ്‌ജ്‌മെന്റ്">
ദി ജഡ്‌ജ്‌മെന്റ്

ഇരുപതാം നൂറ്റാണ്ടിലെ വിഖ്യാത ജർമ്മൻ സാഹിത്യകാരൻ ഫ്രാൻസ് കാഫ്ക എഴുതിയ ഒരു ദീർഘ കഥയാണ് ദി ജഡ്‌ജ്‌മെന്റ് (ന്യായവിധി; ജർമ്മൻ: Das Urteil). 1912 സെപ്തംബർ 23-നു രാത്രിയിൽ ഒറ്റയിരിപ്പിൽ എഴുതിയ കഥ അടുത്ത വർഷം, കാഫ്കയുടെ ഉറ്റസുഹൃത്തും സാഹിത്യസംരംഭങ്ങളിലെ പ്രോത്സാഹകനും ആയിരുന്ന മാർക്സ് ബ്രോഡിന്റെ 'അർക്കാഡിയ' മാസികയിൽ പ്രസിദ്ധീകരിക്കപ്പെട്ടു. ഇതിന്റെ രചന കാഫ്കയെ ഏറെ തൃപ്തിപ്പെടുത്തിയെന്ന് അദ്ദേഹത്തിന്റെ ഡയറിക്കുറിപ്പുകളിൽ നിന്നു മനസ്സിലാക്കാം. "ഈവിധമാണ് എഴുത്ത് നടക്കേണ്ടത്" എന്നായിരുന്നു ഡയറിയിൽ കാഫ്ക ഇതിനെക്കുറിച്ച് എഴുതിയത്.

ഗെയോർഗ് ബെൻഡെമാൻ എന്ന ചെറുപ്പക്കാരൻ, എഫ്.ബി. എന്നു പേരായ പെണ്ണുമായുള്ള തന്റെ വിവാഹനിശ്ചയവാർത്ത അറിയിക്കാൻ റഷ്യയിലുള്ള സുഹൃത്തിന് കത്തെഴുതുന്നതാണ് കഥയുടെ ആദ്യപകുതി. വാർത്ത സുഹൃത്ത് എങ്ങനെ സ്വീകരിക്കുമെന്ന ഭയത്തിൽ മടിച്ചുമടിച്ച് എഴുതുന്നതിനാൽ അതിന്റെ വിശദാംശങ്ങളിൽ ചിലത് അവൻ കെട്ടി ചമക്കുന്നു. കഥയുടെ രണ്ടാം പകുതിയിൽ, എഴുത്തു പൂർത്തിയാക്കിയ ഗെയോർഗ്, പടുവൃദ്ധനായ തന്റെ പിതാവുമായി അതിന്റെ കാര്യം ചർച്ച ചെയ്യുന്നു. വൃദ്ധൻ ആദ്യം ചെയ്തത്, മകന് അങ്ങനെയൊരു സുഹൃത്തേയില്ലെന്നും അവൻ സുഹൃത്തിന്റെ കഥ ചമച്ചുണ്ടാക്കിയതാണെന്നും പറയുകയായിരുന്നു. പിന്നെ നിലപാട് മാറ്റിയ വൃദ്ധൻ, മകന്റെ സുഹൃത്തിനെ തനിക്കറിയാമെന്നും, അവനേക്കാൽ മെച്ചപ്പെട്ടവനാണ് സുഹൃത്തെന്നും പറയുന്നു. തുടർന്ന് അയാൾ മകന്റെ പ്രതിശൃതവധുവിന്റെ സ്വഭാവത്തെ ചോദ്യം ചെയ്യുകയും വിവാഹപൂർവബന്ധത്തിൽ ഏർപ്പെട്ടതായി അവനെ കുറ്റപ്പെടുത്തുകയും ചെയ്യുന്നു. ഈവിധം പ്രകോപിക്കപ്പെട്ട മകൻ എന്തോ പറഞ്ഞപ്പോൽ വൃദ്ധൻ അതിനെ മകന്റെ പിതൃഹത്യാവാഞ്ഛയായി വ്യാഖ്യാനിച്ച് അവനെ മരണത്തിനു വിധിക്കുകയും പോയി മുങ്ങിച്ചാകാൻ പറയുകയും ചെയ്യുന്നു. തുടർന്ന്, സ്വപ്നാടനത്തിലെന്ന പോലെ നദിക്കു മുകളിലുള്ള പാലത്തിലേക്കു നടന്നു കയറിയ മകൻ നദിയിൽ ചാടി മരിക്കുന്നു. മാതാപിതാക്കൾ എപ്പോഴും ഇഷ്ടപ്പെട്ടിരുന്ന ചുറുചുറുക്കിന്റെ ആ അവസാന പ്രകടനം നടത്തുമ്പോൾ, താൻ അവരെ എപ്പോഴും സ്നേഹിച്ചിരുന്നുവെന്ന കാര്യം അവൻ നിമിഷനേരത്തേക്കാണെങ്കിലും ഓർത്തു. 

കാഫ്കയുടെ കാമുകിയായിരുന്ന് അദ്ദേഹവുമായി രണ്ടു വട്ടം വിവാഹം നിശ്ചയിക്കപ്പെട്ട ഫെലീസ് ബൗറിന്റെ പേരിന്റെ ആദ്യാക്ഷരങ്ങളാണ് എഫ്.ബി


</doc>
<doc id="148852" url="https://ml.wikipedia.org/wiki?curid=148852" title="വോങ്ങ് കാർ വായ്">
വോങ്ങ് കാർ വായ്

വോങ്ങ് കാർ വായ് (ചൈനീസ്: 王家衛, കാന്റോനീസ്: Wòhng Gà Waih) ഹോങ്കോങിൽ നിന്നുള്ള രണ്ടാം നവതരംഗ സംവിധായകരിൽ പ്രമുഖൻ , തന്റേതായ ശൈലിയിൽ സമാനതകളില്ലാത്ത ദൃശ്യങ്ങൾ ഒരുക്കി അന്താരാഷ്ട്ര ശ്രദ്ധ നേടി. ബ്രിട്ടണിലെ സൈറ്റ് & സൗണ്ട് മാസിക ഏറ്റവുംമികച്ച പത്ത് ആധുനിക സംവിധായകരിൽ മൂന്നാമനായി തിരഞ്ഞെടുത്തു.

ചൈനയിലെ ഷാൻഗായ് നഗരത്തിൽ ജനനം, അഞ്ചാം വയസിൽ മാതാപിതാക്കളോടൊപ്പം ഹോങ്കോങ്ങിലേക്ക് കുടിയേറി. ഗ്രാഫിക്സ് ഡിസൈനിങ്ങിൽ ഡിപ്ലോമ നേടിയ ശേഷം ഹോങ്കോങ് ടെലിവിഷനിൽ തിരകഥാകൃത്തായി ജോലിനോക്കി. 1988-ൽ ആദ്യ ചലചിത്രമായ 
"ആസ് ടിയേർസ് ഗോ ബൈ" പുറത്തിറങ്ങി. 1990-ൽ സംവിധാനം നിർവഹിച്ച "ഡെയ്സ് ഓഫ് ബീയിങ്ങ് വൈൽഡ്" പുറത്തിറങ്ങിയതോട് കൂടി ശ്രദ്ധിക്കപ്പെട്ടു. 1997-ലെ കാൻസ് അന്താരാഷ്ട്ര ചലച്ചിത്രോത്സവത്തിൽ "ഹാപ്പി ടുഗെതർ" എന്ന ചിത്രത്തിന് ഏറ്റവും മികച്ച സംവിധായകനുള്ള പുരസ്ക്കാരം ലഭിച്ചു . "ഡെയ്സ് ഓഫ് ബീയിങ്ങ് വൈൽഡ്", ഇൻ ദ മൂഡ് ഫോർ ലൗ, 2046 എന്നീ ചിത്രങ്ങൾ ഹോങ്കോങ്ങിനെ പശ്ചാത്തലമാക്കി എടുത്ത സിനിമ ത്രയമായി കണക്കാക്കപെടുന്നു.






</doc>
<doc id="148855" url="https://ml.wikipedia.org/wiki?curid=148855" title="സാംസ്കാരിക വിപ്ലവം">
സാംസ്കാരിക വിപ്ലവം

1966 - 1976 കാലഘട്ടത്തിൽ ചൈനയിൽ മാവോ സേതൂങ്ങിന്റെ നേതൃത്വത്തിൽ അരങ്ങേറിയ സാമൂഹിക-രാഷ്ട്രീയ വിപ്ലവത്തെയാണ് സാംസ്കാരിക വിപ്ലവം(Cultural Revolution (), എന്ന് വിളിക്കുന്നത്. സോഷ്യലിസം വ്യാപകമാക്കി, മുതലാളിത്തത്തിന്റെ അവശിഷ്ടങ്ങളെ ചൈനയിൽനിന്നും തുടച്ചുമാറ്റാനും ചൈനീസ് പാർട്ടിക്കകത്ത് മാവോയിസ്റ്റ് ചിന്താഗതി ഊട്ടിയുറപ്പിക്കുവാനുമായാണ് ചൈനീസ് കമ്യൂണിസ്റ്റ് പാർട്ടിയുടെ ചെയർമാനായിരുന്ന മാവോ സാംസ്കാരിക വിപ്ലവം വിഭാവനം ചെയ്തത്.
മുതലാളിത്തം പുനസ്ഥാപിക്കാനായി ശ്രമിക്കുന്ന ശക്തികൾക്കെതിരെ വർഗ്ഗസമരത്തിനായി 1966 മേയ് മാസത്തിലാണ് മാവോ ആഹ്വാനം ചെയ്തത്. തുടർന്ന് ചൈനയിലെ യുവജനങ്ങൾ രാജ്യവ്യാപകമായി റെഡ് ഗാർഡ്സ് എന്ന സംഘടനയിൽ ചേർന്നു. 

സാംസ്കാരിക വിപ്ലവത്തിന്റെ സ്വഭാവത്തെ കുറിച്ചും അതിന്റെ പ്രത്യാഘാതങ്ങളെക്കുറിച്ചും നിരവധി വിമശനങ്ങൾ ഉയർന്നിട്ടുണ്ട്. എന്നാൽ അക്കാലത്തെ പല എഴുത്തുകാരും ബുദ്ധിജീവികളും (ഉദാ: സാറ്ത്രെ, ജൂലിയ ക്രിസ്റ്റെവ,ജോൻ റൊബിൻസൻ) സംസ്കാരിക വിപ്ലവത്തെ അനുകൂലിക്കുകയുണ്ടായി. 


</doc>
<doc id="148862" url="https://ml.wikipedia.org/wiki?curid=148862" title="ഒറ്റപ്പാലം നഗരസഭ">
ഒറ്റപ്പാലം നഗരസഭ

കേരളത്തിലെ പാലക്കാട് ജില്ലയിലെ ഒരു നഗരസഭയാണ് ഒറ്റപ്പാലം നഗരസഭ. ഒറ്റപ്പാലം താലൂക്കിലെ ഒറ്റപ്പാലം വില്ലേജിലാണ് ഒറ്റപ്പാലം നഗരസഭ സ്ഥിതി ചെയ്യുന്നത്.


അസംബ്ളി മണ്ഡലം : ഒറ്റപ്പാലം പാർലമെന്റ് മണ്ഡലം : പാലക്കാട്.


</doc>
<doc id="148868" url="https://ml.wikipedia.org/wiki?curid=148868" title="ദോർജി ഖണ്ഡു">
ദോർജി ഖണ്ഡു

ഒരു ഇന്ത്യൻ രാഷ്ട്രീയ പ്രവർത്തകനും, ഇന്ത്യൻ നാഷണൽ കോൺഗ്രസ്സ് (ഐ)-യുടെ നേതാവും അരുണാചൽ പ്രദേശ് മുഖ്യമന്ത്രിയുമായിരുന്നു ദോർജി ഖണ്ഡു(മാർച്ച് 3 1955 - ഏപ്രിൽ 30 2011).

അരുണാചൽ പ്രദേശിലെ തവാങ് ജില്ലയിൽ പെട്ട ഗ്യാൻങ്ഘർ ഗ്രാമത്തിൽ 1955 മാർച്ച്‌ മൂന്നിനു ജനിച്ച ദോർജി ഖണ്ഡു സെക്കണ്ടറി സ്കൂളിൽ വെച്ച് വിദ്യാഭ്യാസം അവസാനിപ്പിച്ചു.ഇന്ത്യൻ കരസേനയിൽ ഏഴു വർഷത്തിലേറെ സേവനം അനുഷ്ടിച്ചിട്ടുണ്ട്. ബംഗ്ലാദേശ് മോചനത്തിനായി ഇന്ത്യ നടത്തിയ യുദ്ധത്തിൽ ആർമി ഇൻറലിജൻസ് ഓഫിസറായി പ്രവർത്തിച്ച ഖണ്ഡുവിന് മികച്ച സേവനത്തിനുള്ള സ്വർണ്ണപതക്കം ലഭിച്ചു. പട്ടാള ജീവിതത്തിനു ശേഷം അരുണാചൽ പ്രദേശിലെ തവാങ് ജില്ലയിൽ സാമൂഹിക പ്രവർത്തനങ്ങളിൽ മുഴുകിയ അദ്ദേഹം പിന്നീട് രാഷ്ട്രീയത്തിലും ശ്രദ്ധ കേന്ദ്രീകരിച്ചു. 1990-ൽ തിങ്കു-മുക്തോ മണ്ഡലത്തിൽ നിന്നും ആദ്യമായി നിയസമഭയിലേക്ക് മത്സരിച്ചു വിജയിച്ചു. 95ൽ നടന്ന തെരഞ്ഞെടുപ്പിൽ വീണ്ടും വൻഭൂരിപക്ഷത്തോടെ നിയമസഭയിലെത്തി. തുടർന്ന് അധികാരത്തിലെത്തിയ സർക്കാരിൽ സഹകരണ വകുപ്പിന്റെ ചുമതലയുള്ള സഹ മന്ത്രിയായി. ഒരു വർഷം കഴിയും മുമ്പേ അനിമൽ ഹസ്ബൻഡറി, വെറ്റിനറി, ഡയറി വികസനം എന്നിവയുടെ ചുമതലയുള്ള ക്യാബിനറ്റ് മന്ത്രിയായി സ്ഥാനകയറ്റം നേടി. 1998-ൽ ഊർജ്ജ മന്ത്രായായി ഖണ്ഡു 2006-വരെ ആ സ്ഥാനത്ത് തുടർന്നു. മുഖ്യമന്ത്രിയായിരുന്ന ഗെഗോങ്ങ്‌ അപാംഗ്‌ രാജി വെച്ചതിനെ തുടർന്ന് 2007 ഏപ്രിൽ 9-നാണ് അരുണാചൽപ്രദേശിന്റെ ആറാമത്തെ മുഖ്യമന്ത്രിയായി ഖണ്ഡു സ്ഥാനമേറ്റെടുത്തത്. പിന്നീട് 2009-ൽ നടന്ന അരുണാചൽ നിയമസഭാ തെരഞ്ഞെടുപ്പിൽ കോൺഗ്രസ്സ് (ഐ) വിജയിച്ചതിനെത്തുടർന്ന് 2009 ഒക്ടോബർ 25 മുതൽ ഖണ്ഡു രണ്ടാം തവണയും മുഖ്യമന്ത്രിയായി.മുക്തോ നിയമസഭാ മണ്ഡലത്തിൽ നിന്നും ഒന്നിലേറെ തവണ എതിരില്ലാതെയാണ് ദോർജി ഖണ്ഡു തെരഞ്ഞെടുക്കപ്പെട്ടത്.

2011 ഏപ്രിൽ 30-ന് ദോർജി ഖണ്ഡുവും മറ്റ് നാലു പേരും സഞ്ചരിച്ചിരുന്ന പവൻ ഹാൻസ് ഹെലികോപ്റ്റർ തവാങ്ങിൽ നിന്ന് ഇറ്റാനഗറിലേക്കുള്ള യാത്രാമധ്യേ കാണാതായി. ഏറെദിവസം നീണ്ടുനിന്ന തെരച്ചിലിനൊടുവിൽ 2011 മേയ് 4-ന് അരുണാചൽപ്രദേശ് -ഭൂട്ടാൻ അതിർത്തിയിൽ നിന്നും ഹെലികോപ്റ്ററിന്റെ അവശിഷ്ടങ്ങൾ കണ്ടെടുക്കുകയും മേയ് 5-ന് ഖണ്ഡുവിന്റേത് അടക്കമുള്ള യാത്രികരുടെ മരണം ഔദ്യോഗികമായി സ്ഥിരീകരിക്കുകയും ചെയ്തു.


</doc>
<doc id="148872" url="https://ml.wikipedia.org/wiki?curid=148872" title="പ്രവീണ">
പ്രവീണ

മലയാളത്തിലെ ചലച്ചിത്ര-ടെലിവിഷൻ അഭിനേത്രിയാണ് പ്രവീണ. ടി. പത്മനാഭന്റെ പ്രശസ്ത ചെറുകഥയായ 'ഗൗരി'യെ ആസ്പദമാക്കി ഡോ. ശിവപ്രസാദ് സംവിധാനം ചെയ്ത ടെലിഫിലിമിലൂടെ ഒരു ബാലതാരമായി രംഗപ്രവേശം ചെയ്തു. 13 വർഷത്തിലേറെയായി കലാരംഗത്ത് സജീവമായി തുടരുന്നു. 20-ലേറെ ചിത്രങ്ങളിലും 5-ഓളം മെഗാസീരിയലുകളിലും അഭിനയിച്ചു. 1998-ൽ ശ്യാമപ്രസാദ് സംവിധാനം ചെയ്ത അഗ്നിസാക്ഷി, 2008-ൽ അടൂർ ഗോപാലകൃഷ്ണൻ സംവിധാനം ചെയ്ത 'ഒരു പെണ്ണും രണ്ടാണും' എന്നീ ചിത്രങ്ങളിലൂടെ സംസ്ഥാന സർക്കാരിന്റെ മികച്ച രണ്ടാമത്തെ നടിക്കുള്ള പുരസ്കാരം രണ്ടു തവണ സ്വന്തമാക്കി.
ക്ലാസ്സിക്കൽ നൃത്തരംഗത്തും ഗായികയായും പ്രവീണ കഴിവ് തെളിയിച്ചിട്ടുണ്ട്. റേഡിയോ ഗൾഫിന്റെ പ്രോഗ്രാം പ്രൊഡൂസറായും പ്രവർത്തിച്ചിട്ടുണ്ട്.നാഷണൽ ബാങ്ക് ഓഫ് ദുബായ്-ൽ ഓഫീസറായ പ്രമോദ് ആണ് ഭർത്താവ്.



</doc>
<doc id="148885" url="https://ml.wikipedia.org/wiki?curid=148885" title="മേക്കപ്പ്മാൻ">
മേക്കപ്പ്മാൻ

ഷാഫി സംവിധാനം നിർവഹിച്ച് 2011 - ൽ പുറത്തിറങ്ങിയ മലയാളചലച്ചിത്രമാണ് മേക്കപ്പ്മാൻ. കുഞ്ചാക്കോ ബോബൻ, പൃഥ്വിരാജ് എന്നിവർ ഇതിൽ അതിഥി താരങ്ങളായി അഭിനയിച്ചിരിക്കുന്നു.




</doc>
<doc id="148889" url="https://ml.wikipedia.org/wiki?curid=148889" title="ശ്യാം">
ശ്യാം

മലയാളചലച്ചിത്രരംഗത്തെ ഒരു സംഗീതസംവിധായകനാണ് ശ്യാം എന്നറിയപ്പെടുന്ന സാമുവേൽ ജോസഫ്. തമിഴ്‌നാട്ടിലെ മൈലാപൂരാണ് അദ്ദേഹത്തിന്റെ സ്വദേശം. മലയാളത്തിനു പുറമെ തെലുങ്ക്, കന്നട, തമിഴ്, ഹിന്ദി എന്നീ ഭാഷകളിലായി മൂന്നൂറിലേറെ ചിത്രങ്ങൾക്ക് അദ്ദേഹം സംഗീതസംവിധാനം നിർവ്വഹിച്ചിട്ടുണ്ട്. നിരവധി ചിത്രങ്ങൾക്ക് പശ്ചാത്തലസംഗീതവും അദ്ദേഹം ഒരുക്കിയിട്ടുണ്ട്.

1938-ൽ ഒരു തമിഴ് ക്രിസ്ത്യൻ കുടുംബത്തിലാണ് ശ്യാം ജനിച്ചത്. അദ്ദേഹത്തിന്റെ മാതാപിതാക്കൾ രണ്ടുപേരും അധ്യാപകരായിരുന്നു. മലയാളിയായ തന്റെ അമ്മയിൽ നിന്നാണ് അദ്ദേഹം സംഗീതം പഠിച്ചത്.

നാടകട്രൂപ്പുകളിൽ ഒരു വയലനിസ്റ്റ് ആയിട്ടാണ് അദ്ദേഹം സംഗീതരംഗത്തേക്ക് പ്രവേശിപ്പിക്കുന്നത്. എം.എസ്. വിശ്വനാഥനാണ് അദ്ദേഹത്ത് ചലച്ചിത്രരംഗത്തേക്ക് കൊണ്ടുവന്നത്. പിന്നീട് വി. ദക്ഷിണാമൂർത്തി, ബാബുരാജ്, ദേവരാജൻ, എസ്.എം. സുബ്ബൈയ നായിഡു, രാമമൂർത്തി തുടങ്ങി നിരവധി സംഗീതസംവിധായകർക്ക് വേണ്ടി അദ്ദേഹം വയലനിസ്റ്റ് ആയി പ്രവർത്തിച്ചു.

1968-ൽ പുറത്തിറങ്ങിയ "എട്രികൾ ജാഗ്രതൈ" എന്ന തമിഴ് ചിത്രമാണ് അദ്ദേഹം സംഗീതസംവിധാനം ചെയ്യുന്ന ആദ്യചിത്രം. മധു സംവിധാനം ചെയ്ത "മാന്യ ശ്രീ വിശ്വാമിത്രൻ" എന്ന ചിത്രത്തിലൂടെയാണ് അദ്ദേഹം മലയാളത്തിൽ ആദ്യമായി സംഗീതസംവിധാനം ചെയ്യുന്നത്. ഈ ചിത്രത്തിലെ "കേട്ടില്ലേ കോട്ടയത്തൊരു" എന്ന ഗാനം വളരെ പ്രസിദ്ധി നേടി. പിന്നീട് എഴുപതികളിലും എൺപതുകളിലുമായി മലയാളത്തിലും മറ്റ് ഭാഷകളിലുമായി അനവധി ചിത്രങ്ങൾക്ക് അദ്ദേഹം സംഗീതം പകർന്നു.

ഭാര്യ: വയലറ്റ് ശ്യാം. മൂന്ന് മക്കളുണ്ട്.






</doc>
<doc id="148893" url="https://ml.wikipedia.org/wiki?curid=148893" title="പ്രൊട്ടസ്റ്റന്റ് നവീകരണം">
പ്രൊട്ടസ്റ്റന്റ് നവീകരണം

പതിനാറാം നൂറ്റാണ്ടിൽ മാർട്ടിൻ ലൂഥർ, ജോൺ കാൽവിൻ തുടങ്ങിയവരുടെ നേതൃത്വത്തിൽ യൂറോപ്പിലെ ക്രിസ്തുമത വിശ്വാസികളുടെ ഇടയിൽ നടന്ന നവീകരണനീക്കങ്ങളെയാണ് പ്രൊട്ടസ്റ്റന്റ് നവീകരണം എന്ന് പറയുന്നത്. കത്തോലിക്കാ സഭയിലെ ചടങ്ങുകളെയും സിദ്ധാന്തങ്ങളെയും എതിർത്ത് പ്രൊട്ടസ്റ്റന്റ് സഭകളുടെ ഉദ്ഭവത്തിന് കാരണമായി. 

അയർലന്റ്, ബ്രിട്ടന്റെ ചില ഭാഗങ്ങൾ എന്നിവയൊഴികെയുള്ള വടക്കൻ യൂറോപ്പിലെ ഭാഗങ്ങളിലെ ജനങ്ങൾ പ്രൊട്ടസ്റ്റന്റ് വിശ്വാസികളായിത്തീർന്നെങ്കിലും തെക്കൻ യൂറോപ്പിലുള്ളവർ കത്തോലിക്കാ വിശ്വാസത്തിൽ തുടർന്നു.

പ്രൊട്ടസ്റ്റന്റ് നവീകരണത്തെ തുടർന്ന് പാശ്ചാത്യ ക്രിസ്തീയസഭയിൽ ഉണ്ടായ സ്ഥിതിവിശേഷത്തെ നേരിടാനായി പതിനാറാം നൂറ്റാണ്ടിൽ റോമൻ കത്തോലിക്കാ സഭ ഒരു സഭാസമ്മേളനം വിളിച്ചുകൂട്ടി, ത്രെന്തോസ് സൂനഹദോസ് എന്നറിയപ്പെടുന്ന ഈ സഭാസമ്മേളനം,കത്തോലിക്കാ സഭയുടെ ചരിത്രത്തിലെ ഏറ്റവും വലിയ സഭാസമ്മേളനങ്ങളിൽ ഒന്നായി ഇതു പരിഗണിക്കപ്പെടുന്നു. 


</doc>
<doc id="148895" url="https://ml.wikipedia.org/wiki?curid=148895" title="കൂപ്പർറ്റീനോയിലെ ജോസഫ്">
കൂപ്പർറ്റീനോയിലെ ജോസഫ്

പതിനേഴാം നൂറ്റാണ്ടിൽ ഇറ്റലിയിൽ ജീവിച്ചിരുന്ന ഒരു വിശുദ്ധാത്മാവും സന്യാസവൈദികനും ആയിരുന്നു കൂപ്പർറ്റീനോയിലെ ജോസഫ് (ജൂൺ 17, 1603 – സെപ്തംബർ 18, 1663). തീരെ മന്ദബുദ്ധിയായിരുന്നെങ്കിലും തീവ്രമായ ആത്മീയദർശനങ്ങൾ ലഭിച്ചിരുന്നതിനാൽ അദ്ദേഹം സ്വയമറിയാതെ വായുവിൽ ഉയർന്നുപോവുകയും ഏറെനേരം അത്ഭുതപാരവശ്യത്തിൽ കഴിയുകയും ചെയ്തിരുന്നതായി പറയപ്പെടുന്നു. ഇതിന്റെ പേരിൽ മതദ്രോഹവിചാരണയ്ക്കും വിലക്കുകൾക്കും നാടുകടത്തലിനും വിധേയനാകേണ്ടി വന്നപ്പോൾ അനുസരണയോടെ വഴങ്ങിയ അദ്ദേഹത്തെ, മരണശേഷം 1767-ൽ, കത്തോലിക്കാ സഭ വിശുദ്ധനായി അംഗീകരിച്ചു. വൈമാനികരുടേയും, വിമാനയാത്രക്കാരുടേയും, ശൂന്യാകാശയാത്രികരുടേയും, മന്ദബുദ്ധികളുടേയും, പരീക്ഷകൾ എഴുതുന്നവരുടേയും, പഠനത്തിൽ പിന്നോക്കമായ വിദ്യാർത്ഥികളുടേയും സ്വർഗ്ഗീയ മദ്ധ്യസ്ഥനായി കൂപ്പർറ്റീനോയിലെ ജോസഫ് പുണ്യവാളൻ കരുതപ്പെടുന്നു.

ഇറ്റലിയിൽ അപൂലിയായിലെ കുപ്പർറ്റീനോയിലാണ് ജോസഫ് ജനിച്ചത്. ഗിയൂസെപ്പെ മരിയ ദേസ എന്നായിരുന്നു ആദ്യനാമം.

"ഇറ്റലിയുടെ പാദരക്ഷ" എന്നറിയപ്പെടുന്ന തെക്കൻ പ്രദേശത്തെ പഴയ നേപ്പിൾസ് രാജ്യത്തിലായിരുന്നു കുപ്പർറ്റീനോ. കോട്ടകെട്ടി ഭദ്രമാക്കിയ നഗരമായിരുന്നു അത്. ജോസെഫിന്റെ പിതാവ് ഫെലിസ് ദേസ അവിടെ ഒരു ആശാരിയായിരുന്നു. പരോപകാരിയായി അറിയപ്പെട്ടിരുന്ന അദ്ദേഹം പാവപ്പെട്ട അയൽക്കാരുടെ കടങ്ങൾക്ക് ജാമ്യം നിന്നിരുന്നതിനാൽ ഒടുവിൽ സ്വയം കടക്കാരനായി. ജോസഫിന്റെ ജനനത്തിനു മുൻപ് മരിച്ച പിതാവ്, അദ്ദേഹത്തിന്റെ അമ്മ ഫ്രാൻസിസ്കാ പനാരയെ ഗർഭിണിയും നിരാലംബയുമായി വിട്ടുപോയി. ഭർത്താവ് വീട്ടാതിരുന്ന കടങ്ങളുടെ പേരിൽ ഉത്തമർണ്ണന്മാർ വീടു കൈയ്യടക്കിയതിനെ തുടർന്ന് വഴിയാധാരമായ അവർ മകനെ പ്രസവിച്ചത് ഒരു കാലിത്തൊഴുത്തിലാണ്. 

ശിശുപ്രായത്തിൽ ജോസഫ് തീരെ ബുദ്ധികുറഞ്ഞവനായിരുന്നു. അക്കാലത്ത് അദ്ദേഹത്തിന് ദേഹത്തിൽ വേദനിപ്പിക്കുന്ന മുഴകൾ വരുക പതിവായിരുന്നു. "കൃപയുടെ മാതാവിന്റെ" രൂപത്തിനു മുൻപിൽ കത്തിയിരുന്ന വിളക്കിലെ എണ്ണ ശരീരത്തിൽ പുരട്ടിയപ്പോൽ ആ അസുഖം അദ്ദേഹത്തെ വിട്ടുമാറിയതായി പറയപ്പെടുന്നു. ശൂന്യതയിലേക്ക് തുടർച്ചയായി തുറിച്ചുനോക്കിയിരിക്കുന്ന ശീലം മൂലം ചെറുപ്പത്തിൽ അദ്ദേഹത്തെ ഇറ്റാലിയൻ ഭാഷയിൽ 'വാപൊളിയൻ' എന്നർത്ഥമുള്ള "Bocca Aperta" എന്നു കളിയാക്കി വിളിക്കുക പതിവായിരുന്നു. അമ്മയും അമ്മാവന്മാരും ഉൾപ്പെടെയുള്ള ബന്ധുജനങ്ങൾ അദ്ദേഹത്തെ ഒന്നിനും കൊള്ളില്ലാത്തവനായി തള്ളി. അക്കാലത്ത് അദ്ദേഹം ക്ഷിപ്രകോപിയായിരുന്നു എന്നും പറയപ്പെടുന്നു.

17-ആമത്തെ വയസ്സിൽ ജോസഫ്, ഫ്രാൻസിസ്കൻ ചെറിയ സഹോദരന്മാരുടെ സമൂഹത്തിൽ ചേരാൻ ശ്രമിച്ചെങ്കിലും വിദ്യാഭ്യാസയോഗ്യതയുടെ കുറവുമൂലം പ്രവേശനം ലഭിച്ചില്ല. ഏറെ വൈകാതെ കപ്പൂച്ചിൻ സന്യാസസഭയിൽ ചേർന്നെങ്കിലും വെളിപാടുകൾ മൂലം ഉണ്ടായിരുന്ന വിഭ്രാന്താവസ്ഥ മൂലം സ്ഥിരതയില്ലാത്തവനായി കണക്കാക്കി അദ്ദേഹത്തെ പുറത്താക്കി. ഒടുവിൽ ഇരുപതു വയസ്സുകഴിഞ്ഞപ്പോൾ, കൂപ്പർറ്റീനോയ്ക്കടുത്തുള്ള ഗ്രോട്ടെല്ലായിലെ ഫ്രാൻസിസ്കൻ ആശ്രമത്തിൽ വേലക്കാരൻ എന്ന നിലയിലാണെങ്കിലും പ്രവേശനം കിട്ടി. എഴുത്തും വായനയും മറ്റും കഷ്ടിച്ചു മാത്രം വശമുണ്ടായിരുന്നെ ജോസഫ് അവിടെ വിശുദ്ധിയിലും ജ്ഞാനത്തിലും വളർന്ന് ദാരിദ്ര്യനിഷ്ഠയിൽ പ്രാർത്ഥനാനിരതനായി ജീവിച്ചു. ആശ്രമത്തിൽ, ഉദ്യാനപാലനം, വളർത്തുമൃഗങ്ങളെ നോക്കൽ, തൊഴുത്തു വൃത്തിയാക്കൽ, അടുക്കളപ്പണി തുടങ്ങിയ വിനീതകർമ്മങ്ങളിലും അദ്ദേഹം പങ്കെടുത്തു. പലപ്പോഴും നിർവൃതിയിൽ താനറിയാതെ ആശ്രമത്തിൽ ചുറ്റിനടന്ന് അദ്ദേഹം വല്ലയിടത്തുമൊക്കെ എത്തി. 

പാണ്ഡിത്യത്തിനു ചേരുന്ന പ്രകൃതമായിരുന്നില്ലെങ്കിലും, പലപ്പോഴും വിഷമസമസ്യകൾക്ക് സമാധാനം പറയാൻ അദ്ദേഹത്തിനു കഴിഞ്ഞിരുന്നു. അൽമായസഹോദരനായാണ് ആശ്രമത്തിൽ സ്വീകരിക്കപ്പെട്ടതെങ്കിലും ജോസഫിന്റെ ഭക്തിയും വിനയവും ആത്മാർത്ഥതയും ബോദ്ധ്യപ്പെട്ട അധികാരികൾ അദ്ദേഹത്തെ പൗരോഹിത്യത്തിലേക്കു പ്രവേശിപ്പിക്കാൻ തീരുമാനിച്ചു. പഠനത്തിൽ തീരെ കഴിവില്ലാതിരുന്ന അദ്ദേഹം, പാഠത്തിന്റെ ഏതെങ്കിലും ഒരു ചെറിയഭാഗം മാത്രം മനഃപാഠമാക്കിയ ശേഷം, പരീക്ഷയ്ക്ക് ചോദിക്കുന്നതും അതുതന്നെ ആയിരിക്കാൻ വേണ്ടി പ്രാർത്ഥിക്കുക പതിവായിരുന്നെന്ന് ഒരു കഥയുണ്ട്. ശെമ്മാശപട്ടത്തിന് പരീക്ഷിക്കപ്പെട്ട ജോസഫിനോട് മെത്രാൻ "നിന്നെ വഹിച്ച ഉദരം ഭാഗ്യമുള്ളതാണ്" എന്ന ബൈബിൾ വാക്യം വിശദീകരിക്കാൻ ആവശ്യപ്പെട്ടപ്പോൾ അത് അദ്ദേഹം ശരിയായി വിശദീകരിച്ചു. അങ്ങനെ ജോസഫ് ശെമ്മാശനായി. പുരോഹിതപട്ടത്തിന്റെ സമയം വന്നപ്പോൾ, ആദ്യം പരിശോധിക്കപ്പെട്ട വൈദികാർത്ഥികളെല്ലാം പരിശോധനയിൽ മികവു കാട്ടിയതിനാൽ, തുടർന്നു വന്ന ജോസഫിനും മറ്റും പരിശോധന കൂടാതെ തന്നെ പട്ടം നൽകി എന്നാണ് കഥ. അങ്ങനെ 1628-ൽ അദ്ദേഹം പുരോഹിതനായി.

1630 ഒക്ടോബർ 4-ന് കൂപ്പർറ്റീനോ നഗരത്തിൽ അസ്സീസിയിൽ വിശുദ്ധ ഫ്രാൻസിസിന്റെ തിരുനാളിനോടനുബന്ധിച്ചു നടന്ന ഒരു പ്രദക്ഷിണത്തിനിടെ, അതിൽ സഹായിച്ചുകൊണ്ടിരുന്ന ജോസഫ് താനറിയാതെ പെട്ടെന്ന് അന്തരീക്ഷത്തിലേക്കുയർന്നെന്നും ജനക്കൂട്ടത്തിനു മുകളിൽ അവിടെ നിലകൊണ്ടെന്നും പറയപ്പെടുന്നു. താഴെ തിരികെ വന്ന ശേഷം തനിക്കു സംഭവിച്ചതെന്തെന്ന് മനസ്സിലാക്കിയ അദ്ദേഹം ലജ്ജിതനായി സ്വന്തം അമ്മയുടെ വീട്ടിൽ ഒളിച്ചിരുന്നു. തുടർന്നുണ്ടായ ഇത്തരം ഒട്ടേറെ അനുഭവങ്ങളിൽ ആദ്യത്തേതു മാത്രമായിരുന്നു ഇത്. താമസിയാതെ അദ്ദേഹത്തിന് "പറക്കും പുണ്യവാളൻ" എന്ന പേരു ചാർത്തിക്കിട്ടി. 

പ്ലവനാനുഭവങ്ങൾ കൂടുതൽ അടുത്തടുത്തടുത്ത് ഉണ്ടാകാൻ തുടങ്ങിയതോടെ ജോസഫിന്റെ ജീവിതം പ്രശ്നഭരിതമായി. ജോസഫിന്റെ നിയന്ത്രണമില്ലായ്മയിൽ അങ്കലാപ്പു പൂണ്ട മേലധികാരികൾ, മറ്റുള്ളവർക്ക് ഇടച്ചയാകാതിരിക്കാനായി, സാമൂഹ്യമായ ചടങ്ങുകളിൽ നിന്ന് മാറ്റിനിർത്തുമെന്നായിട്ടും അദ്ദേഹത്തിന് സ്വയം നിയന്ത്രിക്കാനുമായില്ല. യേശുവിന്റേയോ, വിശുദ്ധമാതാവിന്റേയോ നാമം ഉച്ചരിച്ചു കേൾക്കുമ്പോഴോ, അസ്സീസിയിലെ ഫ്രാൻസിസിന്റെ തിരുനാൾ കീർത്തനങ്ങൾ പാടുമ്പോഴോ, കുർബ്ബാന അർപ്പിക്കുമ്പോഴോ ഒക്കെ, പെട്ടെന്ന് വിസ്മയാവസ്ഥയിലായി അദ്ദേഹം, അന്തരീക്ഷത്തിലേക്കുയർന്നു. സന്യാസിയുടെ അനുസരണവൃതം അനുസ്മരിപ്പിച്ച് മേലധികാരി അജ്ഞാപിച്ചപ്പോൾ മാത്രം സാധാരണനിലയിലായി.

ജോസഫിന്റെ ഏറ്റവും പ്രസിദ്ധമായ 'പറക്കൽ' നടന്നത്, ഉർബൻ എട്ടാമൻ മാർപ്പാപ്പയുമായുള്ള ഒരു കൂടിക്കാഴ്ചയ്ക്കിടെ ആയിരുന്നെന്നു പറയപ്പെടുന്നു. മാർപ്പാപ്പയുടെ പാദം ചുമ്പിക്കാൻ കുനിഞ്ഞ ജോസഫ്, പെട്ടെന്ന് ദർശനാവസ്ഥയിലെത്തി മുകളിലേക്കുയർന്നു. ഫ്രാൻസിസ്കൻ സഭയുടെ മിനിസ്റ്റർ ജനറൽ ആജ്ഞാപിച്ചപ്പോൾ മാത്രമാണ് അദ്ദേഹം താഴെ വന്നത്. 

വിശുദ്ധിയുടെ തികവു മൂലം ജോസഫ് ഒരു മധുരഗന്ധം പരത്തിയിരുന്നു എന്നും കഥയുണ്ട്. പാപാവസ്ഥയിലായിരുന്നവരുടെ ദുർഗന്ധം അദ്ദേഹത്തിനു തിരിച്ചറിയാൻ കഴിഞ്ഞിരുന്നു എന്നും പറയപ്പെടുന്നു. അദ്ദേഹം രോഗികളെ സുഖപ്പെടുത്തുന്നതുൾപ്പെടെയുള്ള മറ്റത്ഭുതങ്ങളും പ്രവർത്തിച്ചിരുന്നതായി വിശ്വസിക്കപ്പെടുന്നു.

ജോസഫിന്റെ സഹസന്യാസികളിൽ പലരും അദ്ദേഹത്തിന്റെ രീതികൾ ഇഷ്ടപ്പെടാത്തവരായിരുന്നു. അത്ഭുതകരമായി രോഗമുക്തരായ ധനാഢ്യരും മറ്റും തരുന്ന പണവും സമ്മാനങ്ങളും അദ്ദേഹം നിരസിച്ചത് മേലധികാരികളിൽ ചിലർക്കിഷ്ടപ്പെട്ടില്ല. ആശ്രമത്തിനു വെളിയിലുള്ളവർ അദ്ദേഹത്തിന്റെ വസ്ത്രഭാഗങ്ങൾ തിരുശേഷിപ്പുകളായി മുറിച്ചെടുത്തതു മൂലം, പലപ്പോഴും കീറിയ വസ്ത്രവുമായി ജോസഫ് ആശ്രമത്തിൽ മടങ്ങിയെത്തിയിരുന്നതും പ്രശ്നമായി. 

ജോസഫ് നേരിട്ട ഏറ്റവും വലിയ എതിർപ്പ് നേപ്പിൾസിന്റെ മതദ്രോഹവിചാരകർ അദ്ദേഹത്തെ അന്വേഷണവിധേയനാക്കിയതാണ്. പറക്കലുകളും അത്ഭുതപ്രവർത്തനങ്ങളെ സംബന്ധിച്ച അവകാശവാദങ്ങളും വഴി ജോസഫ് ആവശ്യമില്ലാതെ, സ്വയം ശ്രദ്ധാകേന്ദ്രമായെന്ന് ആരോപിക്കപ്പെട്ടു. 1938 ഒക്ടോബർ 21-ന് ഉത്തരവനുസരിച്ച്, അദ്ദേഹം മതദ്രോഹവിചാരണക്കോടതിയിൽ ഹാജരായി. അവിടെ അദ്ദേഹത്തിന് ആഴ്ചകളോളം കാത്തുകിടക്കേണ്ടി വന്നു. ഒടുവിൽ ജോസഫിന്റെ നിരപരാധിത്വം ബോധ്യമായ വിചാരകർ അദ്ദേഹത്തെ വെറുതേവിട്ടു.

നിരപരാധിത്വം തെളിയക്കപ്പെട്ടതിനു ശേഷം ജോസഫിനെ അസീസിയിലെ സാക്രോ കോൺവെന്റോയിലേക്കയച്ചു. വിശുദ്ധ ഫ്രാൻസിസിന്റെ സംസ്കാരസ്ഥാനത്തിനടുത്തായിരിക്കുന്നത് ജോസഫ് ഇഷ്ടപ്പെട്ടിരുന്നു. എങ്കിലും ഇക്കാലത്ത് ആത്മീയമായ ഒരുതരം ശുഷ്കാവസ്ഥയിലൂടെ കടന്നുപോയ അദ്ദേഹത്തിന്റെ പ്ലവനാനുഭവങ്ങൾ തീരെ ഇല്ലാതായി.

സാക്രോ കോൺവെന്റോയിലെത്തി രണ്ടു വർഷത്തിനു ശേഷം അദ്ദേഹം അസീസി നഗരത്തിലെ പൗരത്വവും ഫ്രാൻസിസ്കൻ സമൂഹത്തിലെ സമ്പൂർണ്ണ അംഗത്വവും നൽകി ബഹുമാനിക്കപ്പെട്ടു. തുടർന്ന് ഒൻപതു വർഷം കൂടി ജോസഫ് അസീസിയിൽ ജീവിച്ചു. ഈ കാലത്ത് പലവിധം ജീവിതാവസ്ഥകളിലുമുള്ള അനേകർ അദ്ദേഹത്തെ തേടിയെത്തുകയും വിഷമതകളിൽ ആത്മീയ സാന്ത്വനം കണ്ടെത്തുകയും ചെയ്തു. എങ്കിലും ഈ പ്രവാസജീവിതം അദ്ദേഹത്തിനു ഭാരമായി. വിശ്വാസികൾക്ക് ജോസഫിനെ തേടിയെത്താൻ അനുവാദമുണ്ടായിരുന്നെങ്കിലും, പ്രസംഗിക്കുന്നതിലും കുമ്പസാരം കേൾക്കുന്നതിലും തിരുനാൾ പ്രദക്ഷിണങ്ങളിൽ പങ്കെടുക്കുന്നതിനും മറ്റും അദ്ദേഹത്തിന് വിലക്കുണ്ടായിരുന്നു. 

കാലക്രമേണ ജോസഫിന് വലിയൊരു അനുയായിവൃന്ദം ഉണ്ടായപ്പോൾ, അതു തടയാനായി ഇന്നെസന്റ് പത്താമൻ മാർപ്പാപ്പ അദ്ദേഹത്തെ അസീസിയിൽ നിന്ന് മാറ്റി, പിയേട്രാറൂബിയായിലെ കപ്പൂച്ചിൻ സന്യാസികളുടെ നിയന്ത്രണത്തിൽ ഒരു അറിയപ്പെടാത്ത ഒരിടത്ത് താമസിപ്പിക്കാൻ തീരുമാനിച്ചു. കത്തുകൾ എഴുതുന്നതിലും മറ്റും അദ്ദേഹത്തിന് കടുത്ത വിലക്കുണ്ടായിരുന്നു. എങ്കിലും ജോസഫ് ആരാധകരെ ആകർഷിച്ചുകൊണ്ടിരുന്നു. അതിനാൽ അദ്ദേഹത്തെ വീണ്ടും സ്ഥലം മാറ്റാൻ തീരുമാനമായി. എത്തിപ്പെടാൻ തീരെ ബുദ്ധിമുട്ടായ 'ഫോസോംബ്രോൺ' ആയിരുന്നു പുതിയ ഇടം. അവിടെ ജോസഫിനെ അനുയായികളിൽ നിന്നകറ്റി നിർത്തുന്നതിൽ അധികാരികൾ ഒരുവിധം വിജയിച്ചു.

ഇന്നെസെന്റ് മാർപ്പാപ്പയുടെ മരണത്തെ തുടർന്ന് ഫ്രാൻസിസ്കൻ സമൂഹം, അടുത്ത മാർപ്പാപ്പ ആയ അലക്സാണ്ടർ എട്ടാമനോട് ജോസഫിനെ ഫോസോംബ്രോണിൽ നിന്നു മോചിപ്പിച്ച് അസീസിയിലേക്കയക്കാൻ അപേക്ഷിച്ചു. മോചിതനായ അദ്ദേഹത്തെ തന്റെ അനന്തരവൻ മെത്രാനായി ഭരിച്ചിരുന്ന ഓസിമോയിലെ ആശ്രമത്തിലേക്കയക്കാനാണ് മാർപ്പാപ്പ തീരുമാനിച്ചത്. അവിടേയും അദ്ദേഹം പലതരം വിലക്കുകളിൽ ആയിരുന്നു. മെത്രാൻ, സഹസന്യാസികൾ, ആവശ്യം വന്നാൽ വൈദ്യൻ എന്നിവരൊഴിച്ചുള്ളവരുമായി സംസാരിക്കുന്നതിൽ നിന്ന് അദ്ദേഹം വിലക്കപ്പെട്ടിരുന്നു. ഈ വിലക്കിനെ അദ്ദേഹം ക്ഷമാപൂർവം സഹിച്ചു. മുറിയിൽ ഭക്ഷണം എത്തിക്കാൻ ചുമതലയുള്ള സന്യാസസഹോദരൻ രണ്ടു ദിവസത്തേയ്ക്ക് അക്കാര്യത്തിൽ ഉപേക്ഷ വരുത്തിയപ്പോൾ പോലും അദ്ദേഹം പരാതിപ്പെട്ടില്ലെന്നു പറയപ്പെടുന്നു.

1663 ആഗസ്റ്റ് 10ന് ജോസഫ് പനിപിടിച്ച് ശയ്യാവലംബിയായി. രോഗാവസ്ഥ അദ്ദേഹത്തെ സന്തുഷ്ടനാക്കുകയാണുണ്ടായത്. സ്വന്തം രോഗശാന്തിക്കു വേണ്ടി പ്രാർത്ഥിക്കാൻ ഉപദേശിച്ചവരോട്, "വേണ്ട, ദൈവം അതിനിടവരുത്താതിരിക്കട്ടെ" എന്നു പറയുകയാണ് അദ്ദേഹം ചെയ്തത്. മാതാവിന്റെ സ്വർഗ്ഗാരോപണത്തിരുനാളിൽ ചൊല്ലിയ അവസാനത്തെ കുർബ്ബാനക്കിടെ അദ്ദേഹത്തിന് ദൈവികസാന്ത്വനങ്ങളും ദർശനങ്ങളും ലഭിച്ചു. സെപ്തംബർ തുടക്കത്തിൽ തന്റെ മരണം അടുത്തു എന്നു ബോദ്ധ്യമായ അദ്ദേഹം, "കഴുത മല കയറാൻ തുടങ്ങിയിരിക്കുന്നു" എന്നു മന്ത്രിക്കാൻ തുടങ്ങി. കഴുത എന്ന് അദ്ദേഹം വിളിച്ചത് തന്റെ ശരീരത്തെ ആയിരുന്നു. 1663 സെപ്തംബർ 18-ന് കൂപ്പർറ്റീനോയിലെ ജോസഫ് പുണ്യവാളൻ മരിച്ചു.

രണ്ടു ദിവസത്തിനു ശേഷം അദ്ദേഹത്തെ, അമലോത്ഭവത്തിന്റെ പള്ളിയിൽ വലിയ ജനാവലിയുടെ സാന്നിദ്ധ്യത്തിൽ സംസ്കരിച്ചു. ഒരു നൂറ്റാണ്ടിനു ശേഷം, 1767 ജൂലൈ 16-ന് ക്ലെമന്റ് 13-ആമൻ മാർപ്പാപ്പ അദ്ദേഹത്തെ വിശുദ്ധനായി പ്രഖ്യാപിച്ചു. 1781-ൽ, ഓസിമോയിലെ ഫ്രാൻസീസിന്റെ പള്ളിയിൽ പുതിയതായി നിർമ്മിച്ച വെണ്ണക്കൾ അൾത്താരയിലേക്ക് അദ്ദേഹത്തിന്റെ ഭൗതികാവശിഷ്ടം നീക്കി. അവിടമാണ് അദ്ദേഹത്തിന്റെ അന്തിമസംസ്കാരസ്ഥാനമായത്.

 "ഭഗവന്നാമമൊഴിഞ്ഞെൻ നാവിനു/ കഴിവീലൊന്നുമുറച്ചുരിയാടാൻ" എന്ന് ജോസഫ് ഏറ്റുപറയുന്നതായി മലയാളത്തിലെ കവി വിജയലക്ഷ്മി 'വെണ്മേഘം' എന്ന കവിതയിൽ എഴുതിയിട്ടുണ്ട്.


</doc>
<doc id="148903" url="https://ml.wikipedia.org/wiki?curid=148903" title="അണ്ഡർ പെയിന്റിങ്">
അണ്ഡർ പെയിന്റിങ്

എണ്ണച്ചായചിത്രം രചിക്കുമ്പോൾ പ്രഥമമായി നടത്തുന്ന വർണലേപനത്തെ അണ്ഡർ പെയിന്റിങ് എന്നു വിളിക്കുന്നു. ഇതിന് ഡെഡ്കളറിംഗ് എന്നും പറയും. നവോത്ഥാനകാലഘട്ടത്തിലാണ് ഈ രചനാസമ്പ്രദായത്തിന് പ്രാബല്യമുണ്ടായിരുന്നത്.

ഒരു എണ്ണച്ചായചിത്രം പൂർണമാക്കുന്നതിന് വിവിധഘട്ടങ്ങളുണ്ട്. ഓരോ ഘട്ടവും പടിപടിയായി കടന്നും പലതരം സാങ്കേതികരീതികൾ കൈക്കൊണ്ടുമാണ് മുൻകാല ചിത്രകാരൻമാർ കലാസൃഷ്ടികൾക്കു പൂർത്തിവരുത്തിയിരുന്നത്. രൂപം, ടോൺ, നിറം തുടങ്ങി ചിത്രത്തിന് അവശ്യം ഉണ്ടായിരിക്കേണ്ട ഘടകങ്ങളിൽ ഒന്നുമാത്രമേ ഒരു സമയത്ത് അവർ കൈകാര്യം ചെയ്തിരുന്നുള്ളൂ. എന്നാൽ ഇന്ന് ചിത്രത്തിന് ആവശ്യമായ എല്ലാ നിറങ്ങളും ആദ്യമേ തന്നെ ഉപയോഗിക്കുന്ന രീതിയാണ് നിലവിലുള്ളത്.

വർണലേപനത്തിനു മുൻപുതന്നെ ചിത്രതലത്തിൽ വരയ്ക്കേണ്ട ചിത്രത്തിന്റെ രൂപരേഖ കരികൊണ്ടോ മഷികൊണ്ടോ തയ്യാറാക്കുന്നു. ആദ്യം കരികൊണ്ടും പിന്നീട് മഷികൊണ്ടും ഈ രൂപരേഖ വ്യക്തമാക്കുന്നവരുണ്ട്. അതിനുശേഷം വർണലേപനം ആരംഭിക്കുന്നു. പ്രധാനമായി വെളുപ്പും (Flake white), കറുപ്പും (Ivory black) ആണ് അണ്ഡർ പെയിന്റിങിന് ഉപയോഗിക്കുക. പ്രകൃതിദൃശ്യങ്ങൾ രചിക്കുമ്പോൾ നീലനിറം കൂടി ചേർത്തിരിക്കും. കടുത്ത നിഴലുകൾക്ക് തനിക്കറുപ്പ് ലോലമായിട്ടും നിഴലിന്റെയും പ്രകാശത്തിന്റെയും ഏറ്റക്കുറവനുസരിച്ച് നീല, വെളുപ്പ്, കറുപ്പ് എന്നിവ വേണ്ടവിധം കൂട്ടിക്കലർത്തിയും ഉപയോഗിക്കാം. ഈ കാരണത്താൽ ആദ്യമേതന്നെ ചിത്രത്തിലെ പ്രകാശവും നിഴലും വ്യക്തമായി വേർതിരിയുന്നു. മേല്പറഞ്ഞ രീതിയിൽ അണ്ഡർപെയിന്റിങ് പൂർണമാക്കി, അത് ഉണങ്ങിക്കഴിഞ്ഞശേഷം പടിപടിയായി മറ്റു നിറങ്ങൾ ഉപയോഗിച്ച് ചിത്രം മുഴുമിപ്പിക്കുന്നു.

അണ്ഡർപെയിന്റിങിന് ഒരേ ചായങ്ങൾ തന്നെ ഉപയോഗിക്കണമെന്നു നിർബന്ധമില്ല. വിഷയത്തിന്റെ വൈവിധ്യവും ചിത്രകാരന്റെ അഭിരുചിയും അനുസരിച്ച് നിറങ്ങൾ തിരഞ്ഞെടുക്കുന്നു. മിക്കവാറും ശീതവർണങ്ങളാണ് (cool colours) തിരഞ്ഞെടുക്കുക. ഉപരിലേപനത്തിന് ഈടുള്ള ഒരു അടിത്തറ എന്ന നിലയിൽ അണ്ഡർപെയിന്റിങിന് കഴിവതും മൺചായങ്ങൾ (earth colours) മാത്രം ഉപയോഗിക്കുന്ന കാര്യത്തിൽ ചിത്രകാരൻമാർ ശ്രദ്ധിച്ചിരുന്നു. കാലപ്പഴക്കത്തിൽ രാസപ്രതിപ്രവർത്തനംമൂലം ചിത്രത്തിന് കേടു സംഭവിക്കാതിരിക്കുന്നതിന് ഇത് ഉപകരിക്കും.

അണ്ഡർ പെയിന്റിങിനു മുകളിൽ ഗ്ളേസ് ചെയ്യുന്നരീതി പുരാതന ചിത്രകാരൻമാരെല്ലാം സ്വീകരിച്ചിരുന്നു. ചായം ടർപ്പന്റയിനും ലിൻസീഡ് എണ്ണയും കലർത്തി നേർത്തതാക്കിയശേഷം അണ്ഡർപെയിന്റിങിന്റെ മുകളിൽ പൂശുന്നു. ഇതിന്റെ ചില ഭാഗങ്ങളിൽനിന്ന് പഞ്ഞിയോ തുണിയോ ഉപയോഗിച്ച് ചായം തുടച്ചെടുക്കുന്നു. ക്യാൻവാസിന്റെ ചെറിയ കുഴികളിൽ ചായം തങ്ങിനില്ക്കും. മറ്റു ഭാഗങ്ങളിൽ അണ്ഡർപെയിന്റിങിന്റെ ചായങ്ങൾ തെളിഞ്ഞുകാണും. ഇങ്ങനെയാണ് ഗ്ലേസിങ് നടത്തുന്നത്.

ചിത്രത്തിലെ നിഴലും വെളിച്ചവും മുൻകൂട്ടി വേർതിരിക്കുക, ഉപരിലേപനത്തിന് ഈടുണ്ടാകത്തക്കവണ്ണം അടിസ്ഥാനമായി വർത്തിക്കുക, ഗ്ലേസിങ് മൂലം ചിത്രത്തിന്റെ ഭംഗി വർധിപ്പിക്കുവാൻ ഉപകരിക്കുക എന്നിവയാണ് അണ്ഡർപെയിന്റിങിന്റെ പ്രയോജനങ്ങൾ.



</doc>
<doc id="148910" url="https://ml.wikipedia.org/wiki?curid=148910" title="പുത്തനങ്ങാടി">
പുത്തനങ്ങാടി

കോട്ടയം നഗര ഹൃദയത്തിൽനിന്ന് ഒരു കിലോമീറ്റർ അകലെയായി സ്ഥിതി ചെയ്യുന്ന ഒരു കൊച്ചു ഗ്രാമം ആണ് പുത്തനങ്ങാടി.വളരെ പഴക്കം ചെന്ന ക്രിസ്ത്യൻ ദേവാലയമായ പുത്തനങ്ങാടി കുരിശുപള്ളി ഇവിടെയാണ് സ്ഥിതിചെയ്യുന്നത്


</doc>
<doc id="148913" url="https://ml.wikipedia.org/wiki?curid=148913" title="ജനപ്രിയൻ">
ജനപ്രിയൻ

ജയസൂര്യ നായകനായി 2011-ൽ പുറത്തിറങ്ങിയ മലയാളചലച്ചിത്രമാണ് ജനപ്രിയൻ. ബോബൻ സാമുവലിന്റെ ആദ്യ സ്വതന്ത്ര സംവിധാന സംരംഭമാണ് ഈ ചലച്ചിത്രം. ഭാമയാണ് ചിത്രത്തിലെ നായികാകഥാപാത്രത്തെ അവതരിപ്പിക്കുന്നത്. മാമൻ ജോൺ, റീനാ എം. ജോൺ എന്നിവർ ചേർന്നാണ് ഈ ചിത്രം നിർമ്മിക്കുന്നത്. സ്‌പോട്ട് ലൈറ്റ് വിഷന്റെ ബാനറിലാണ് ഈ ചിത്രം പുറത്തിറങ്ങുന്നത്. ചിത്രത്തിന്റെ ഛായാഗ്രഹണം നിർവഹിക്കുന്നത് പ്രദീപ് നായരാണ്. തിരക്കഥ രചിച്ചിരിക്കുന്നത് കൃഷ്ണ പൂജപ്പുര.

ഒരു ഗ്രാമത്തിൽ നിന്നും നഗരത്തിലെ താലൂക്ക് ഓഫീസിൽ താത്കാലിക ഒഴിവിൽ ജോലിയിൽ പ്രവേശിച്ച് എല്ലാവരുടെയും പ്രിയങ്കരനായി മാറുന്ന പ്രിയദർശന്റെ ജീവിതമാണ് ചിത്രത്തിന്റെ കഥാതന്തു.


</doc>
<doc id="148920" url="https://ml.wikipedia.org/wiki?curid=148920" title="ഇന്ത്യൻ റുപ്പി (ചലച്ചിത്രം)">
ഇന്ത്യൻ റുപ്പി (ചലച്ചിത്രം)

പൃഥിരാജ് നായകനായി രഞ്ജിത്തിന്റെ സംവിധാനത്തിൽ 2011 ഒക്ടോബർ 6-നു് പുറത്തിറങ്ങിയ മലയാളചലച്ചിത്രമാണ് ഇന്ത്യൻ റുപ്പി. എസ് കുമാർ ചിത്രത്തിന്റെ ഛായാഗ്രഹണവും ഷഹബാസ് അമൻ സംഗീതവും നിർവഹിക്കുന്നു. കാപ്പിറ്റോൾ ഫിലിംസിന്റെ ബാനറിൽ സംവിധായകൻ രഞ്ജിത്ത് തന്നെ ഈ ചിത്രത്തിന്റെ രചന നിർവഹിക്കുന്നു. പൃഥ്വിരാജ്, സന്തോഷ് ശിവൻ, ഷാജി നടേശൻ എന്നിവർ ചേർന്നാണ് ചിത്രം നിർമ്മിക്കുന്നത്. 2011-ലെ ദേശീയ ചലച്ചിത്രപുരസ്കാരത്തിൽ മികച്ച മലയാളചലച്ചിത്രത്തിനുള്ള പുരസ്കാരവും സംസ്ഥാന ചലച്ചിത്രപുരസ്കാരത്തിൽ മികച്ച ചിത്രത്തിനുള്ള പുരസ്കാരവും ഈ ചിത്രത്തിനു ലഭിച്ചു.

മുല്ലനേഴി, വി.ആർ. സന്തോഷ് എന്നിവർ രചിച്ച ഗാനങ്ങൾക്ക് ഷഹബാസ് അമനാണ് സംഗീതം നൽകിയിരിക്കുന്നത്. 2011 ഓഗസ്റ്റ് 23-ന് പുലിയർമല കൃഷ്ണ ഗൗഡർ ഹാളിൽ വച്ചാണ് ഓഡിയോ പ്രകാശനം ചെയ്തത്. എം.ടി. വാസുദേവൻ നായരുടെ ഒരു കഥയെ ആസ്പദമാക്കി പ്രിയനന്ദനൻ സംവിധാനം ചെയ്യാനിരുന്ന "അതു മന്ദാരപ്പൂവല്ല" എന്ന ചിത്രത്തിനായി മുല്ലനേഴി രചിച്ച "ഈ പുഴയും" എന്ന ഗാനവും ഈ ചിത്രത്തിൽ ഉൾപ്പെടുത്തിയിട്ടുണ്ട്.




</doc>
<doc id="148923" url="https://ml.wikipedia.org/wiki?curid=148923" title="എച്ച്.എ.എൽ. തേജസ്">
എച്ച്.എ.എൽ. തേജസ്

ഒരു ഇന്ത്യൻ നിർമിത വിവിധോദ്ദേശ്യ യുദ്ധ വിമാനമാണ് ഹിന്ദുസ്ഥാൻ എയറോനോടിക്സ് തേജസ്‌". എയറോനോട്ടിക്കൽ ഡവലപ്പ്‌മെന്റ് ഏജൻസി (Aeronautical Development Agency) രൂപകല്പന ചെയ്യ്ത് ഹിന്ദുസ്ഥാൻ എയറോനോടിക്സ്"' (Hindustan Aeronautics Limited (HAL)) ആണ് ഇതു നിർമിച്ചത്‌. 1980-ൽ ആരംഭിച്ച ലൈറ്റ് കോംബാറ്റ് എയർക്രാഫ്റ്റ്‌ (Light Combat Aircraft (LCA)) എന്ന സംരംഭത്തിൽ നിന്നാണ് തേജസ്‌ ഉണ്ടായത്. ലൈറ്റ് കോംബാറ്റ് എയർക്രാഫ്റ്റിന് തേജസ്‌ എന്ന നാമം നൽകിയത് മുൻ ഇന്ത്യൻ പ്രധാന മന്ത്രിയായിരുന്ന അടൽ ബിഹാരി വാജ്പേയിയാണ്.

ക്ഴിവു തെളിയിച്ച യന്ത്രം ഉപയോഗിച്ച് ,ഒരു പോർവിമാനം രൂപകല്പന ചെയ്ത് വികസിപ്പിക്കണമെന്ന് എയരൊനോട്ടിക്സ് കമ്മിറ്റി ൻൽകിയ ശുപാർശ സർക്കാർ 1969ൽ അംഗീകരിച്ചു. മാരുതിയ്ക്ക് സമാനമായ ‘ടാക്റ്റിക്കൽ എയർ സപ്പോർട്ട് എഅയർക്രാഫ്റ്റ്’ (ASR) നെ അടിസ്ഥാനമാക്കിയ രൂപകല്പന പഠനം 1975ൽ മുഴുവനാക്കി. എന്നാൽ വിദേശ ഉല്പാദകരിൽ നിന്ന് കഴിവു തെളിയിച്ച ഒരു യന്ത്രം കിട്ടാതിരുന്നതുകൊണ്ട് ഉല്പാദം ഉടനെ നടന്നില്ല. 
രൺറ്റു പ്രാഥമിക കാര്യങ്ങളാൽ ഇന്ത്യക്ക് പോർവിമാനങ്ങളുടെ ആവശ്യം വ്യോമസേന( IAF)ന് 1983ൽ ബോദ്ധ്യമായി.അതിൽ ഏറ്റവും പ്രധാനമായത് 1970തൊട്ട് ഉപ്യോഗിച്ചു വരുന്ന മിഗ്21 പൊർവിമാനങ്ങളുടെ പ്രായധിക്യമാണ്. 1981ലെ പുനഃകോപ്പുകൂട്ടൽ പദ്ധതി ("Long Term Re-Equipment Plan 1981")യിൽ മിഗ്21ന്റെ സേവന കാലാവധി 1995നോടെ തീരുമെന്ന് കണക്കാക്കിയിരുന്നു. അതോറ്റെ വ്യൊമസേനയ്ക്ക് ആവശ്യമുള്ള വിമാനങ്ങളിൽ 40% കുറവുവരും. 
ലഘു യുദ്ധവിമാന പദ്ധതിയുടെ മറ്റൊരു ഉദ്ദേശം ഭാരതത്തിന്റെ തദ്ദേശ വ്യോമയാന വ്യവസായത്തിന്റെ ഉയർച്ചയായിരുന്നു. വ്യൊമയാന സ്വയം പര്യാപ്തത സംരംഭത്തിനെ മൂല്യം വിമാനം നിർമ്മിക്കുക എന്നു മാത്രമല്ല, തദ്ദേശീയ വ്യവസായത്തെ തദ്ദേശീയ ഉല്പന്നങ്ങൾകൊണ്ട് അന്തരാഷ്ട്ര കമ്പോളത്തിൽ മത്സരിക്കാൻ പ്രാപ്തരാക്കാൻകൂടിയാണ്.
LCAപദ്ധതിയുടെ മേൽനോട്റ്റം വഹിക്കുന്നതിന്എയറൊനോട്ടീക്കൽ വികസന ഏജൻസി (ADA)യെ രൂപീകരിക്കാൻ 1984ൽ സർക്കാർ തീരുമാനിച്ചു.തേജസിനെ ഹിന്ദുസ്ഥാൻ എയറോനോട്ടിക്സ് ലിമിറ്റഡ്(HAL)ന്റെ ഉല്പന്നമാണെന്നു പറയുന്നുണ്ടെങ്കിലും അതിന്റെ വികസനത്തിന്റെ ഉത്തരവാദിത്തം മുഴുവൻ ADA യുടേതാണ്. 100 രാജ്യരക്ഷ പരീക്ഷണശാലകളുടേയും വ്യവസായ സംഘടനകളുടേയും വിദ്യാഭ്യാസ സ്ഥാപങ്ങളുടേയും കൂട്ടായ്മയാണ്. HAL പ്രധാന കരാറുകാരും.. സർക്കാരിന്റെ സ്വയം പര്യാപ്തത LCA യിൽലക്ഷ്യമിടുന്നത് മൂന്ന് വെല്ലുവിളികളാണ്:ഫ്ലൈ ബൈ വയ്ർ(FBW), ഫ്ലൈറ്റ് കണ്ട്രോൾ സിസ്റ്റം(FCS), മൾട്ടി-മോഡ് റഡാർ,ആഫ്ട്ടർ ബേണർ ടർബൊ ഫാൻ യന്ത്രംവ്യൊമസേനയുടെ LCAക്കു വേണ്ടിയുള്ള വായുസേന അംഗങ്ങൾക്കു വേൺറ്റിയുള്ള ആവശ്യം 1985 ഒക്ടോബർ വരെ തീരുമാനിച്ചിട്ടുണ്ടായിരുന്നില്ല. ഈ കാലവിളംബം ആദ്യത്തെപറക്കൽ ഏപ്രിൽ 1990 എന്ന തു സേനപ്രവേശം 1995 എന്ന ലക്ഷ്യം മാറ്റാൻ ഇടയാക്കി. അത് ADAക്ക് ദേശീയ ഗവേഷണവികസന പ്രവർത്തനങ്ങൾ അണിനിരത്തുന്നതിനും വ്യവസായ വിഭവ സമാഹരണത്തിനും ആളുകളെ നിയമിക്കുന്നതിനും വേദി ഒരുകുന്നതിനും കൂടുതൽ വ്യക്തതയുള്ള രൂപരേഖ തയ്യാറാക്കുന്നതിനും നൂതൻ സാങ്കേതിക വിദ്യ ഇറക്കുമതി ചെയ്യുന്നതിനു പകരം തദ്ദേശീയമായി വികസിപ്പിക്കുന്നതിനും സമയം കിട്ടി. 35 പ്രധാന വ്യൊമയാനഘടകങ്ങളിലും ലയിൻ റിപ്ലേസബിളയൂണിറ്റുകളിലുംകുടി മൂന്നെണ്ണം മാത്രമെ വിദേശ ഘടകങ്ങളുള്ളു. അവ സെക്സന്റ്(ഫ്രാൻസ്)ന്റെ മൾട്ടി ഫങ്ങ്ഷൻ ഡിസ്പ്ലെ (MFDs) by Sextant (France) , ഇസ്രായേലിന്റീൽബിറ്റ് സിസ്റ്റംസ് എൽബിറ്റിന്റെ ഹെൽമെറ്റ് മൗണ്ടഡ് ഡിസ്പ്ലെ ആന്റ് സൈറ്റ് ക്യൂയിങ്ങ് സിസ്റ്റംഇസ്രായേലിലെ RAFAEL വിതരണം ചെയ്യൂന്ന ലേസ്ർ പോഡ് എന്നിവയാണ്. 
മാർട്ടിൻ- ബേക്കർ ഇജെക്ഷൻ സീറ്റ്പോലുള്ള ചില പ്രധാന ഉപകരണങ്ങൾ ഇറക്കുമതി ചെയ്തതാണ്.
പൊക്കാരനിൽ 1998 മെയ് മസത്തിൽ അണുപരീക്ഷണം നടത്തിയതിനോറ്റനുബന്ധിച്ച് ഇന്ത്യയുടെമേൽ അടിച്ചേല്പിച്ച ഉപരോധം മൂലം ഇറകുമതി ചെയ്യേണ്ടിയിരുന്ന പലതും ഇന്ത്യയിൽ ഉല്പാദിപ്പിക്കേൺറ്റി വന്നു. ഇതും LCAയ്ക്ക് കാലതമസത്തിനു കാരണമായി

വാലില്ലാത്ത, റിലക്സ്ഡ് സ്റ്റാറ്റിക് സ്റ്റബിലിറ്റി(RSS)യുള്ളനിയന്ത്രണ രൂപകല്പനയ്ക്ക് മെച്ചപ്പെട്ട മാനോവറബിലിറ്റിയുമുല്ല ചെറിയ വിമാനത്തിന്റെ രൂപരേഖ 1990ൽ തയ്യാറായി
1989മേയിൽ രൂപീകരിച്ച അവലോകന കമ്മിറ്റി, പ്ദ്ധതി നടപ്പാക്കുന്നതിനു വേണ്ട അടിസ്ഥാന സൗകര്യങ്ങളും സാങ്കേതിക വിദ്യകളും മിക്ക മേഖലകളിലും ആവസ്യത്തിനു വികസിച്ചിട്ടുൺറ്റെന്ന് അറിയിച്ചു. 
1987 ഒക്ടോബറിൽ അവലൊകന ഉപദേശകരായ ഫ്രാൻസിന്റെ ഡസോൽറ്റ് ഏവിയേഷന്റെ (Dassault Aviation) വിവരണപ്രകാരം (project definition) 560 കോടി ചെലവു വന്ന ഈ ഘട്ടം 1988 സെപ്തംബറിൽ പൂർത്തിയായി. രണ്ടൂ ഘട്ടമായുള്ള മുഴു നീള എഞിനിയറിങ്ങ് വികസന പരിപാടി(FSED)യാണ് തിരഞ്ഞെടുത്തത്. രണ്ടു സാങ്കെതിക വിദ്യ ഉപയോഗിച്ചുള്ള TD-1 ,TD-2 എന്നപ്രദർശന വ്യോമയാനങ്ങളുടെ രൂപകല്പന, വികസന, പരീക്ഷണം ഒന്നാം ഘട്ടം 1993 ഏപ്രിലിൽ തുടങ്ങി. ഇതിനു തുടർച്ചയായി രൺറ്റു മൂലരൂപ(prototype) വാഹനങ്ങളും (PV-1 and PV-2)ഉദ്ദേസിച്ചിരുന്നു. TD-12001 ജനുവരി 4ന് പറന്നു. FSED പദ്ധതിയുടെ ഒന്നാംഘട്ടം 2188 കോടി ചിലവിൽ 2004 മാർച്ചിൽ പൂർത്തിയായി.

റിലാക്സ്ഡ് സ്റ്റബിലിറ്റി (RSS) വളരെ ആഗ്രഹമുള്ള ആവശ്യമായിരുന്നു. 1988ൽ ഡസോൾട്ട് അനലോഗ് ഫ്ലൈറ്റ് കണ്ട്രോൾ സിസ്റ്റം(FCS) വാഗ്ദാനം ചെയ്തു. എന്നാൽ ഡിജിറ്റൽFCS ആയിരിക്കും കൂടൂതൽ മേന്മയുള്ളതെന്ന് ADA തിരിച്ചറിഞ്ഞു. 1974 ഫെബ്രുവരി 2ന് ആദ്യ പറക്കൽ നടത്തിയ ജെനറൽ ഡൈനാമിക്സിന്റെഎഫ് 16ലാണ് വൈദഗ്ദ്യ ഉപയോഗം മെച്ചപ്പെടുത്തുന്നതിനു വേണ്ടി ചെറുതായിഎയറൊഡയനാമിക്കലി സ്ഥിരതയില്ലാത്ത രൂപകല്പന നടത്തിയത്. അധികം വ്യോമയാനങ്ങളും “പോസിറ്റീവ്’സ്ഥിരതയുള്ളവയാണ്. ഈവ നിയന്ത്രണോപാധികളെ സ്വതന്ത്രമാക്കിയാൽ വൈദഗ്ദ്യം ആവശ്യമില്ലതെ തന്നെ പറക്കൽ ഉയരവും നേരെയാക്കലും നടത്തും. എന്നാൽ ‘നെഗറ്റീവ്” സ്ഥിരതയായി രൂപകല്പന ചെയ്ത വ്യോമയാനങ്ങൾ കൂടുതൽ വൈദഗ്ദ്യം ആവശ്യമുഌഅവയാണ്. 
നാഷണൽ എയറൊനോട്ടീക്കൽ ലബോറട്ടറി 1992ൽ തേജസിനു വേണ്ടി ഫ്ലൈ ബൈ വയർ വിമാന നിയന്ത്രണ സംവിധാനം തദ്ദേശീയമായി വികസിപ്പിക്കുന്നതിന് LCAനാഷണൽ കണ്ട്രോൾ ലോ(CLAW) സംഘത്തെ രൂപവൽക്കരിച്ചു. In 1998, Lockheed Martin's involvement was terminated due to a US embargo in response to India's second nuclear tests in May of that year.

മറ്റൊരു നിർണായക സാങ്കേതിക വിദ്യ മൾട്ടി മോഡ് റഡാർ (MMR) ആയിരുന്നു.എറിക്സൺ/ഫെറാന്റി PS-05/A I/ജെ - ബാൻഡ് വിവിധോപയോഗ റഡാർ ആയിരുന്നു ആദ്യം ഉദ്ദേശിച്ചിരുന്നത്. as used on Saab's JAS 39 Gripen. എന്നാൽ 1990 ന്റെ ആദ്യത്തിൽ മറ്റു റഡാറുകൾ പരിശോധിച്ചതിൽ നിന്ന് രാജ്യരക്ഷ ഗവേഷണ വികസന സംഘടന(DRDO) യ്ക്ക് ഇവ തദ്ദ്ശീയമായി വികസിപിക്കാൻ പറ്റുമെന്ന് ആത്മവിശ്വ്വാസം ഉണ്ടായി. MMR ഹിന്ദുസ്ഥാൻ എയറോനോട്ടീക്കൽ ലിമിറ്റഡിന്റെ ഹൈദ്രാബാദ് വിഭാഗത്തേയും LRDEയേയും MMR പദ്ധതി സംയുക്തക്തമായി നയിക്കുന്നതി ന് 1997ൽ തിരഞ്ഞെടുത്തു. MMRന്റെ പരിക്ഷണ പദ്ധതിയുടെ ഉത്തരവാദിത്തം രാജ്യരക്ഷ ഗവേഷണ വികസന സംഘടന(DRDO) യുടെ കെന്റർ ഫോർ എയർബോൺ സിസ്റ്റത്തിന്(CABS). ആയിരുന്നു. LCAയുടേ ഏവിയോണിക്സിന്റേയും റഡാറിന്റെയും പരീക്ഷണ സ്ഥലമായി എയർബോൺ സർവിയലെൻസ് പോസ്റ്റിനെ (ASP)1996നും 1997 നും ഇടയ്ക്ക് CABS മാറ്റിയെടുത്തു.
ഫ്ലൈറ്റ് കണ്ട്രോൾ ലോകളെ NALന്റെ CLAW സംഘം FCSസൊഫ്റ്റ്വെയർ ഉപയൊഗിച്ച് ഇണക്കിചേർത്തു. കുഴപ്പം കൂടാതെ 50 മണിക്കൂർ TD-1ലെ വൈമാനികൻ പരീക്ഷിച്ചു. അതുകൊണ്ട് 2001 ജനുവരിയിൽ വ്യോമയാനത്തിന് പറക്കൽ അനുമതി കിട്ടി. മിറാഷ്2000ത്തിനേക്കാൾ പറന്നുയരാൻ LCA എളുപ്പമാണെന്ന് യാന്ത്രിക യാൻ നിയന്ത്രണ സംവിധാനം (AFCS) പരീക്ഷിച്ച എല്ലാ പൈലറ്റുമാരും പ്രശംസിക്കുകയുണ്ടായി.

രണ്ടാം ഘട്ടാം 2001 നവംബറിൽ തുടങ്ങിഈ ഘട്ടാത്തിൽ മൂന്ന് വ്യൊമയാനങ്ങൾ (PV-3, PV-4 and PV-5)കൂടി നിർമ്മിക്കാനും വ്യോമസേനയ്ക്കും നാവികസേനയ്ക്കും വേണ്ട അവസാന രൂപം ഉണ്ടാക്കാനും വഴിയൊരുക്കാനും ഉദ്ദേശിച്ചുള്ളതാണ്. വർഷം തോറും 8 വ്യോമയനങ്ങൾ നിർമ്മിക്കാനുള്ള അടിസ്ഥാന സൗകര്യം ഒരുക്കലും ഇതിന്റെ ഭാഗമാണ്. ഇതിന്റെ അടിസ്ഥാന ചെലവ് 3301 കോടി രൂപയും അധികമായി 2475കോടി രൂപ IOC aയ്ക്കും FOC യ്ക്കും ലഭിച്ച് വ്യോമസേനയ്ക്ക് ഏറ്റെടുക്കാനും വേണ്ടി കൊടുകുകയുണ്ടായി. 2013 ആഗസ്റ്റിലെ കണക്കനുസരിച്ച് തേജസിന്റെ വികാസപ്രിണാമത്തിനായി (പിഡിപി, ഘട്ടം1, ഘട്ടം2നും കൂടി) 7965.56 കോടി രൂപ ചെലവായി.

2002 മദ്ധ്യത്തോടെ വലിയ തടസ്സങ്ങളും ചെലവ് വർദ്ധനയും MMR അറിയിപ്പ് നൽകുകയുണ്ടായി.2005 ആദ്യത്തിൽ വായുവിൽ നിന്ന്വായുവിലേക്ക് ലൂക്ക്-അപ്പ്, ലുക്ക് ഡൗൺ മോഡുകൾ മാത്രമെ വിജയകരമായി പൂർത്തിയായിരുന്നുഌഉ. 2006 മെയിൽ പല മോഡുകളും പ്രതീക്ഷക്കൊപ്പം ഉയർന്നില്ല. 
അതിന്റെ ഫലമായി വെപ്പൺ ഡെലിവെറി ബ്പോദുപയോഗിച്ചുള്ള ആയുധവൽക്കരണ പരിപാടി, അതൊരു പ്രാഥമിക സെൻസ്രല്ലത്തതിനാൽ ADA സാവധാനത്തിലാക്കി. കൂടാതെ റഡാറും LRDEയുടെ അഡ്വ്വാൻസ്ഡ് സിഗ്നൽ പ്രോസസർ മൊഡ്യൂളും (SPM) തമ്മിൽ ഗുരുതരമായ പൊരുത്തക്കേടുകളും ഉണ്ടായിരുന്നു. പെട്ടെന്നു കിട്ടാവുന്ന വിദേശ റഡാർ വാങ്ങലായിരുന്നു തൽക്കാലപരിഹാരമായി ഉദ്ദേശിച്ചിരുന്നത്.

അഞ്ച് നിർണ്ണായക സാങ്കേതിക വിദ്യകളാണ് യുദ്ധവിവാനത്തിന്റ്റെ രൂപകല്പനയ്ക്കും നിരമാണത്ത്നും വേണ്ടതെന്ന് ADA കണക്കാകിയതിൽ രൺറ്റെണ്ണം മുഴുവനായും വിജയിച്ചവയാണ്:കാർബ്ബൺ ഫൈബർ കോമ്പസിറ്റു (CFC) കൊണ്ടുള്ള നിർമിതിയും പുറം ഭാഗവും, ആധുനിക സ്പടിക കോക്ക്പിറ്റും. 2008ഓടുകൂടി ലഘു പോർവിമാനത്തിനു വേണ്ട 70% ഭാഗങ്ങളും ഭാരതത്തിൽ നിർമ്മിച്ചു തുടങ്ങിയിരുന്നു. ഇറക്കുമതി ചെയ്യുന്ന ഘടകങ്ങൾ കുറേശെയായി കുറച്ചു കൊണ്ടു വന്നിരുന്നു. മൂന്ന് സാങ്കേതിക വിദ്യക്കുണ്ടായ പ്രശ്നങ്ങൾകൊണ്ട് ഈ വിജയം ശോഭിക്കാതെ പോയി. 

കോട്ട ഹരിനാരായണയായിരുന്നു, തേജസ് പദ്ധതിയുടെ ഡയറക്ടറും പ്രധാന രൂപകല്പനക്കാരനും.

[[File:HAL Tejas trainer version construction.JPG|thumb|തേജസ് ട്രൈനർ നിർമ്മാണത്തിൽ ]
[[File:Tejas Trainer 62 New Delhi Parade.jpg|thumb|തേജസ് ട്രെയിനർ Tejas ഡെൽഹിയിലെ 62മത് റിപ്പബ്ലിക് ദിന പരേഡിൽ]]

ഇന്റ്യൻ വ്യോമസേന2005 മാർച്ചിൽ,20 വിമാനങ്ങൾക്കു് ഓർഡർ കൊടുത്തു. മറ്റു 20 വിമാനങ്ങൾക്കു കൂടി കൊടുക്കും. ഈ 40 വിമാനങ്ങളും F404-GE-IN20 യന്ത്രത്തോടൂ കൂടിയവയാവും.തേജസിന്റെ സേവനത്തിനും ഏറ്റെടുക്കലിനും വേണ്ടി 2006 ഡിസംബറിൽ ബംഗളൂരുവിൽ 14 അംഗ “LCA ഇൻഡക്ഷൻ ടീം” രൂപീകരിച്ചു.

=ആയുധക്ഷമതാ പരീക്ഷണം=
സൂപ്പർ സോണിക് വിമാനമായ തേജസ്സിൽനിന്ന് തൊടുത്തുവിട്ട ലേസർനിയന്ത്രിത ബോംബ് അടക്കമുള്ള ആയുധങ്ങൾ ലക്ഷ്യസ്ഥാനം തകർത്തതോടെയാണ് [[ഇന്ത്യൻ സൈന്യം|സൈന്യത്തിന്റെ]] ഭാഗമാകാനുള്ള പ്രധാനകടമ്പ ഇന്ത്യയുടെ അഭിമാനമായ തേജസ്സ് കടന്നത്. പൊഖ്‌റാൻ മരുഭൂമിയിലാണ് തേജസ്സിന്റെ പ്രഹരശേഷിയളക്കുന്ന പരീക്ഷണങ്ങൾ നടന്നത്. പ്രതിരോധവകുപ്പ് തേജസ്സിന് പ്രാഥമിക ഓപ്പറേഷൻ ക്ലിയറൻസ് നൽകിയതിനെത്തുടർന്നാണ് വിമാനത്തിന്റെ പ്രഹരശേഷിയും വ്യത്യസ്തവേഗത്തിൽ അക്രമംനടത്താനുള്ള ശേഷിയും പരീക്ഷിച്ചത്. പരീക്ഷണം വിജയകരമായിരുന്നെന്ന് പ്രതിരോധ ഗവേഷണകേന്ദ്രം അധികൃതർ അറിയിച്ചു. കരയിൽ നടത്തിയ പരീക്ഷണം വരുംദിവസങ്ങളിൽ കടലിൽ നടത്താനും പദ്ധതിയുണ്ട്.

മണിക്കൂറിൽ 900 മുതൽ 1000 കിലോമീറ്റർ വേഗത്തിൽ പറന്നുകൊണ്ടാണ് തേജസ്സ് ആയുധപ്രയോഗശേഷി പരീക്ഷിച്ചത്. മിസൈലുകളും ബോംബുകളും വിമാനത്തിൽനിന്ന് വർഷിച്ചുകൊണ്ടായിരുന്നു പരീക്ഷണം. ഏത് പ്രതികൂലസാഹചര്യത്തിലും ശത്രുലക്ഷ്യങ്ങൾ തകർക്കാൻ ശേഷിയുള്ള വിധത്തിലാണ് വിമാനം രൂപകല്പന ചെയ്തിട്ടുള്ളത്. പരീക്ഷണപ്പറക്കൽ വിജയകരമായി പൂർത്തിയാക്കിയതിനെത്തുടർന്നാണ് പ്രതിരോധസജ്ജമാക്കിക്കൊണ്ടുള്ള പരീക്ഷണം നടത്തിയത്.


സവിശേഷതകളും വിശകലനവും:

സാങ്കേതികം:

പൊതുവായത്:

[[Category:യുദ്ധവിമാനങ്ങൾ]]

</doc>
<doc id="148928" url="https://ml.wikipedia.org/wiki?curid=148928" title="കീടനാശിനി">
കീടനാശിനി

കീടങ്ങളെ (insects) വിവിധ ജീവിതദശകളിൽ നിയന്ത്രിക്കുകയോ നശിപ്പിക്കുകയോ ചെയ്യുന്ന വസ്തുക്കൾ കീടനാശിനി (Pesticide) എന്നറിയപ്പെടുന്നു. കീടനാശിനി ഉൾപ്പെടെ കുമിൾ വർഗത്തെ നശിപ്പിക്കുന്ന ഫൻജിസൈഡുകൾ (fungicides), എലിവർഗ്ഗങ്ങളെ നശിപ്പിക്കുന്ന റോഡന്റിസൈഡ്സ് (rodenticides), പാഴ്ചെടികളെ/കളകളെ നശിപ്പിക്കുന്ന ഹെർബിസൈഡ്സ്(herbicides), ഒച്ച്‌ നാശിനികൾ (molluscides) ബാക്ടീരിയനാശിനികൾ (bactericide), വിരനാശിനികൾ( nematicide), അണുനാശിനികൾ(disinfectants), ടിക്ക് / ഉണ്ണി നാശിനി (acaricide), അകറ്റുന്നവ (repellents) തുടങ്ങി ജൈവവും അജൈവവും ആയ നിരവധി കീടനാശിനികളുണ്ട്. കൃഷി, ആരോഗ്യം, മൃഗ സംരക്ഷണം തുടങ്ങി വിവധ മേഖലകളിൽ ഇവയുടെ ഉപയോഗം സർവ സാധാരണമാണ്. കാർഷീകോല്പാദന വർധനയുടെ പ്രധാന കാരണം ഇവയുടെ ഉപയോഗമാണ്. 
ലോകത്താകമാനം 1600 കീടനാശിനികൾ ഉപയോഗിക്കുന്നു. 20 ബില്യൻ ഡോളറിലേറെയാണ് കീടനാശിനികളുടെ ആഗോള വ്യാപാരം. ഇന്ത്യയിൽ 150 ലേറെ കീടനാശിനികൾ രജിസ്റ്റർ ചെയ്തിട്ടുണ്ട്. ഉപയോഗിക്കുന്ന കീടനാശിനികളിൽ 50 ശതമാനവും പരുത്തികൃഷിയിലാണ് ഉപയോഗിക്കുന്നത്. 17% നെൽകൃഷിയിലും 13% പഴം-പച്ചക്കറി കൃഷിയിലും ഉപയോഗിക്കുന്നു. ലോകത്ത് ഏറ്റവും കൂടുതൽ (12000 മെട്രിക് ടൺ) എൻഡോസൾഫാൻ ഉത്പാദിപ്പിക്കുന്നത് ഇന്ത്യയിലാണ്. കേരളത്തിൽ ഒരു വർഷം 656.5 ടൺ കീടനാശിനികൾ ഉപയോഗിക്കുന്നു. 15 ഇനം കീടനാശിനികൾ പാവൽകൃഷിയിൽ മാത്രം ഉപയോഗിക്കുന്നു. കേരളത്തിൽ വ്യാപകമായി ഡൈയൂറോൺ, മാൻകോസെബ്, പാരക്വാറ്റ് എന്നീ PAN Bad Actor chemicals ഉപയോഗിക്കുന്നു. 1500 ടൺ രാസവളങ്ങളും 500 ടൺ കീടനാശിനികളും 50 ടൺ കുമിൾ നാശിനികളും കേരളത്തിന്റെ നെല്ലറയായ കുട്ടനാട്ടിൽ മാത്രം ഉപയോഗിക്കുന്നു.കൂടാതെ നിരോധിക്കപ്പെട്ട എൻഡോസൾഫാൻ, ഉപയോഗനിയന്ത്രണമുള്ള ലിൻഡേൻ, ക്ലോർപൈറിഫോസ്, മീഥൈൽ പാരാതയോൺ എന്നിവയും ഉപയോഗിക്കുന്നു.
ലോകത്ത് 250 ലക്ഷം തൊഴിലാളികൾ പ്രതിവർഷം കീടനാശിനികൾ കൊണ്ടുള്ള വിഷബാധയ്ക്ക് വിധേയമാകുന്നു. പ്രതിവർഷം 2 ലക്ഷത്തോളം പേരാണ് കീടനാശിനി ദൂഷ്യഫലങ്ങൾ മൂലം മരണപ്പെടുന്നത്. നിത്യവും 68000 തൊഴിലാളികൾക്ക് കീടനാശിനി വിഷബാധയേൽക്കുന്നുമുണ്ട്.

ആൽഡ്രിൻ, ഡയൽഡ്രിൻ, ക്ലോർഡേൻ, ഹെപ്റ്റാക്ലോർ, എൻഡ്രിൻ എന്നിവ 2001 ലെ സ്റ്റോക്ഹോം കൺവെൻഷന്റെ തീരുമാനപ്രകാരം അന്തരാഷ്ട്രതലത്തിൽ നിരോധിച്ചു. 
വിഷാംശം അടങ്ങിയിരിക്കുന്നതിന്റെ അളവ് അഥവാ വിഷത്വം (toxicity) അനുസരിച്ച് കീടനാശിനികളെ നാലായിട്ടാണ് ലോകാരോഗ്യസംഘടന തരംതിരിച്ചിരിക്കുന്നത്. എലികളിൽ, ഈ രാസവസ്തുക്കൾ ഉപയോഗിച്ചു നടത്തുന്ന പരീക്ഷണങ്ങളുടെ അടിസ്ഥാനത്തിലാണ് ഈ തരംതിരിക്കൽ. ഒരു നിശ്ചിതഡോസ് കീടനാശിനി പരീക്ഷണ എലികളിൽ കുത്തിവെയ്ക്കുന്നു. അതിൽ അമ്പതുശതമാനം, നിർദ്ദിഷ്ട സമയത്തിനുള്ളിൽ മരണമടഞ്ഞാൽ ആ കീടനാശിനി എൽ.ഡി. 50 (LD 50 : lethal dose 50 )എന്ന ലേബലിലായിരിക്കും അറിയപ്പെടുന്നത്. വെറും 0 മുതൽ 50 മില്ലിഗ്രാം കീടനാശിനി ഉപയോഗിക്കുമ്പോൾത്തന്നെ എൽ.ഡി. 50 ഫലം കാണിച്ചാൽ അവയെ ചുവപ്പുഗണത്തിൽ (Red label ) ഉൾപ്പെടുത്തുന്നു. 50 മുതൽ 500 മില്ലിഗ്രാം കീടനാശിനി ഉപയോഗിച്ചാൽ മാത്രമേ എലികൾ കൊല്ലപ്പെടുന്നുവെങ്കിൽ അവയെ മഞ്ഞഗണത്തില് (yellow label ) ഉൾപ്പെടുത്തും. ( LD 50 -500 ). എൻഡോസൾഫാൻ ഈ ഗണത്തിലാണ്. ഏറ്റവും തീവ്ര വിഷാംശമടങ്ങിയവയെ ചുവപ്പ്, തൊട്ടു താഴെ കൂടുതൽ വിഷാംശമുള്ളവയെ മഞ്ഞ, കുറച്ച് വിഷാംശമുള്ളവയെ നീല, വിഷാംശം ഏറ്റവും കുറഞ്ഞവയെ പച്ച എന്നിങ്ങനെ തരം തിരിച്ചിരിക്കുന്നു.
പരീക്ഷണ- ഗവേഷണ-ഉപയോഗ രംഗങ്ങളിലൊരിടത്തും അവ പ്രകൃതിയെ എങ്ങനെ ബാധിക്കുന്നുവെന്നോ മണ്ണിലെത്ര കാലം അതിന്റെ പരിണതഫലങ്ങൾ നിലനിൽക്കുമെന്നോ അന്വേഷിക്കുന്നില്ല. ഇനിയും ഇവ ഏത് മാധ്യമത്തിലൂടെയാണ് മറ്റു ജീവജാലങ്ങളിലേക്ക് കടന്ന് അപകടം ഉണ്ടാക്കുന്നതെന്നോ, ഏതൊക്കെ ജീവികൾക്കിതിനെ അതിജീവിക്കാൻ കഴിയുമെന്നോ അറിയുന്നുമില്ല. അറിയുമെങ്കിൽത്തന്നെ വ്യാപാര ലക്ഷ്യങ്ങൾ ഹനിക്കുമെന്നുള്ളതിനാൽ അറിവ് വേണ്ടരീതിയിൽ പങ്കുവെക്കുന്നുമില്ല.

വിഷതീവ്രതയുടെ അടിസ്‌ഥാനത്തിൽ, ഉപയോക്താക്കൾക്കും പൊതുജനങ്ങൾക്കും പെട്ടെന്ന് തിരിച്ചറിയുന്നതിലേക്കായി ഇവ സൂക്ഷിക്കുന്ന പാത്രങ്ങൾക്ക് പുറത്ത് ഉപയോഗിക്കുന്ന ലേബലുകൾക്കുള്ളിൽ , തീവ്രതയുടെ അവരോഹണ ക്രമമനുസ്സരിച്ചു ചുവപ്പ്‌, മഞ്ഞ, നീല പച്ച നിറങ്ങളിലുള്ള ചതുര അടയാളം പ്രാമുഖ്യമായി അച്ചടിക്കണമെന്ന് നിയമം നിഷ്ക്കർഷിക്കുന്നു. ചിത്രത്തിൽ, തലയോട്ടിയും അസ്ഥികളും ഉണ്ടായിരിക്കണം. സമചതുരത്തിന്റെ ഒരു കൂർത്ത അഗ്രം താഴേക്കായിരിക്കണം . നടുവിൽ കുറുകെ ഉള്ള വരയുടെ മുകൾ വശം വെള്ള നിറമായിരിക്കണം. അതിൽ വിഷം എന്ന് പ്രാദേശിക ഭാഷ ഉൾപ്പെടെ വിവിധ ഭാഷകളിൽ വലിയ അക്ഷരത്തിൽ രേഖപ്പെടുത്തിയിരിക്കണം. കുറുകെ ഉള്ള വരയ്ക്കു താഴെ, വിഷ തീവ്രതയുടെ അടിസ്‌ഥാനത്തിൽ അതതിനു ബാധകമായ ( ചുവപ്പ്‌, മഞ്ഞ, നീല, പച്ച) നിറത്തിലുള്ള പ്രതലം പ്രാധാന്യത്തോടെ അച്ചടിച്ചിരിക്കണം. 

ഏറ്റവും തീവ്ര വിഷത്വം (Extremely toxic)
ഇവ മിക്കതും കാർബമൈട് (Carbamate)ഇനത്തിൽ പെട്ടവയാണ് 
തീവ്ര വിഷത്വം ( Highly toxic )
മിത വിഷത്വം (Relatively toxic ) 
വിഷത്വം കുറഞ്ഞവ.( Lightly toxic)
കീടനാശിനികൾക്ക് ഉപയോഗിക്കുന്ന അതേ ലേബൽ രീതി തന്നെയാണ് വിഷത്വമുള്ള എല്ലാ പെസ്ടിസൈഡ്സ് പാക്കിങ്ങിന്റെ പുറത്തും പതിക്കുന്നത്.
hufigiiuf നിരോധനം ==
മുകളിൽ പേര് പറഞ്ഞിട്ടുള്ള എല്ലാ കീടനാശിനികളുടെയും വിപണനവും ഉപയോഗവും, കേരള കാർഷികസർവ്വകലാശാലയുടെ ഉപദേശമനുസരിച്ചു് കേരള സർക്കാർ നിരോധിച്ചിരിക്കുകയാണ്. ഇതേ ലേബലുകൾ ഉള്ള ചില കുമിൾ നാശിനികളും, കളനാശിനികളും കൂടി ഇതോടൊപ്പം നിരോധിച്ചിട്ടുണ്ട്.

1958 ലാണ് ഇന്ത്യയിലാദ്യമായി കീടനാശിനി ദുരന്തം ഉണ്ടാകുന്നത്, അതും കേരളത്തിൽ. ഗോതമ്പും പഞ്ചസാരയും ബിസ്കറ്റും കയറ്റിക്കൊണ്ടുപോകുന്ന വാഹനത്തിൽ ഫോളിഡോൾ എന്ന കീടനാശിനി പാക്കറ്റ് പൊട്ടി ഭക്ഷ്യവസ്തുക്കളുമായി കൂടിക്കലർന്നു. 102 ഓളം പേർ തൽക്ഷണം മരിക്കുകയും 828 പേർക്ക് വിഷബാധയേൽക്കുകയും ചെയ്തു. ഇന്ത്യൻ സർക്കാർ സെൻട്രൽ ഇൻസെക്ടിസൈഡ് ആക്ട് കൊണ്ടുവരുവാൻ നിർബന്ധിക്കപ്പെട്ടത് ഈ സംഭവത്താലാണ്.
1976 ൽ ലോകത്തിലെ ഏറ്റവും വലിയ മൂന്നാമത്തെ രാസവ്യവസായ ഭീമൻ യൂണിയൻ കാർബൈഡ് ഇന്ത്യയിൽ ഭോപ്പാലിൽ മീഥൈൽ ഐസോസയനേറ്റ് ഉപയോഗിച്ച് സെവിൻ എന്ന കീടനാശിനി നിർമ്മാണ യൂണിറ്റ് ആരംഭിച്ചു. പ്രതിവർഷം 5000 ടൺ സെവിൻ ഉത്പാദിപ്പിക്കാൻ ശേഷിയുണ്ടായിരുന്നു. പ്രവർത്തനം ആരംഭിച്ച് എട്ടാമത്തെ വർഷം 1984 ഡിസംബർ 2 ന് 42 ടൺ മീഥൈൽ ഐസോസയനേറ്റ് ശേഖരിച്ച ടാങ്കിൽ വെള്ളം കയറുകയും പിന്നീട് നടന്ന രാസപ്രവർത്തനങ്ങളുടെ ഫലമായി ടാങ്കിനുള്ളിലെ താപനില 200 ഡിഗ്രി സെൽഷ്യസിന് മുകളിലെത്തുകയും ചെയ്തു. ഫോസ്ജീൻ, ഹൈഡ്രജൻ സയനൈഡ്, കാർബൺ മോണോക്സൈഡ്, നൈട്രജൻ ഓക്സൈഡുകൾ എന്നീ വിഷവാതകമിശ്രിതങ്ങളും മീഥൈൽ ഐസോസയനേറ്റും അന്തരീക്ഷത്തിലേയ്ക്ക് വ്യാപിച്ചു. കാറ്റിന്റ ദിശയ്ക്കനുസരിച്ച് വാതകം ഭോപ്പാൽ നഗരത്തിലുടനീളം അലയടിക്കുകയും 16000 നും 30000 നും ഇടയിൽ ആൾക്കാർ കൊല്ലപ്പെടുകയും ചെയ്തു. 2 ലക്ഷത്തിൽപ്പരം ആൾക്കാരെ നിത്യരോഗികളാക്കിയ ഈ ദുരന്തം വിട്ടുമാറാത്ത ചുമ, കാഴ്ചതടസ്സം, കുട്ടികളിലെ തിമിരം, കാൻസർ, ക്ഷയം, തളർച്ച, വിഷാദം, പനി എന്നിവ ജീവിച്ചിരിക്കുന്നവർക്ക് നൽകി. ദുരന്തത്തിന്റെ പരിണതഫലങ്ങൾ ഇപ്പോഴും അലയടിക്കുന്നു.
2010 ജൂൺ 7 നാണ് ലോകത്തിലെ ഏറ്റവും വലിയ വ്യാവസായിക ദുരന്തമായ ഭോപ്പാൽ വിഷവാതകച്ചോർച്ചയുടെ വിധി നടക്കുന്നത്. യൂണിയൻ കാർബൈഡ് ഇന്ത്യാ കമ്പനി മുൻചെയർമാൻ കേശബ് മഹീന്ദ്ര ഉൾപ്പെടെ 7 പേർക്ക് 1 ലക്ഷം രൂപ പിഴയും 2 വർഷം തടവും കമ്പനിയ്ക്ക് 5 ലക്ഷം രൂപ പിഴയുമാണ് ഭോപ്പാൽ ചീഫ് ജുഡീഷ്യൽ മജിസ്ട്രേറ്റ് വിധിച്ചത്. യൂണിയൻ കാർബൈഡ് ഇന്ന് ഡൗ കെമിക്കൽസ് എന്ന പേരിൽ നിരവധി കീടനാശിനികൾ ഉത്പാദിപ്പിക്കുന്നു. 



</doc>
<doc id="148930" url="https://ml.wikipedia.org/wiki?curid=148930" title="ഫ്യുറഡാൻ">
ഫ്യുറഡാൻ

കാർബാമേറ്റ് ഇനത്തിൽപ്പെട്ട മാരകമായ ഒരു കീടനാശിനിയാണ് ഫ്യുറഡാൻ (Furadan ) അഥവാ കാർബോഫ്യൂറാൻ (Carbofuran ). വീര്യത്തിന്റെ അടിസ്ഥാനത്തിൽ ഇതിനെ ഏറ്റവും ശക്തവും മാരകവുമായ ചുവന്ന ലേബൽ ഇനത്തിലാണ് പെടുത്തിയിരിക്കുന്നത് . തരി രൂപത്തിലാണ് ഇത് വിപണനം ചെയ്യുന്നത്. കീടങ്ങളെ എല്ലാം പറ്റെ നശിപ്പിക്കുവാൻ കഴിവുള്ള ഈ കീടനാശിനി, മണ്ണിൽ കലർത്തിയാൽ, വേരുകളിലൂടെ ശരീര വ്യവസ്ഥക്കുള്ളിൽ കടന്ന് (systemic action ) ദീർഘകാലം (residual action ) കീടങ്ങളെ നശിപ്പിക്കുകായും, അതോടൊപ്പം പ്രകൃതിയുടെ സന്തുലിതാവസ്ഥയെ വിവധ തലങ്ങളിൽ നശിപ്പിക്കുകയം ചെയ്യും.
ശരീരത്തിലെ കോളിനിസട്രസ് തടസ്സപ്പെടുത്തുന്നതിനാൽ (cholinesterase inhibitor) ഇത് നാഡിവ്യവസ്ഥക്ക് വിഷത്വം( Neurotoxic ) ഉണ്ടാക്കുന്നു. മനുഷ്യന് മരണം സംഭവിക്കാൻ ഒരു ഗ്രാം മതി. പക്ഷിക്ക് ഒരു തരിയും. 
വാഴ കൃഷിക്കാണ് കേരളത്തിൽ ഇത് ഏറ്റവും കൂടുതൽ ഉപയോഗിക്കപ്പെടുന്നത്. സോയാബീൻ ചെടി നശിപ്പിക്കുന്ന ചെടിപേനുകൾക്കെതിരെ (aphids), ഫ്യുറഡാൻ വളരെ ഫലപ്രദമാണ്. 
ഐസോസയനൈറ്റ് എന്നാ മാരക വിഷമാണ് ഇതിന്റെ മൂലവസ്തു. രാസ നാമം : 2,3-dihydro-2,2-dimethyl-7-benzofuranyl methylcarbamate . സീ എ എസ് നമ്പർ: 1563-66-2 .
2008 ൽ കാനഡയും യൂറോപ്യൻ യുണിയൻ രാജ്യങ്ങളും കാർബോഫുറാൻ നിരോധിച്ചു. അപ്പോൾത്തന്നെ, ചില ഇനങ്ങളെ ഒഴിവാക്കി യു എസ്സും നിരോധനം പ്രഖ്യാപിച്ചു .. മെയ്‌ 2009 ൽ പൂർണ നിരോധനം നടപ്പാക്കി. 

05മെയ്‌ 2011 ല് ഇതിന്റെ വിപണനവും ഉപയോഗവും കേരള സർക്കാർ പൂർണമായും നിരോധിച്ചു.
ആൽടികാർബ് ( aldicarb ), പരാത്തിയോൻ (parathion ) എന്നീ രണ്ടു കീടനാശിനികൾക്ക് മാത്രമാണ് ഫ്യുറഡാ നേക്കാൾ കൂടുതൽ വിഷത്വമൂള്ളത്. ഇവക്കു മൂന്നിനും ചുവന്ന ലേബൽ ആണുള്ളത്.

മനോരമ ദിനപ്പത്രം 05-05-2011


</doc>
<doc id="148945" url="https://ml.wikipedia.org/wiki?curid=148945" title="യക്ഷി (നോവൽ)">
യക്ഷി (നോവൽ)

1967-ൽ പ്രസിദ്ധീകൃതമായ മലയാറ്റൂർ രാമകൃഷ്ണന്റെ സൈക്കോളജിക്കൽ ത്രില്ലർ നോവലാണ് യക്ഷി. തമിഴ്, ഹിന്ദി, ഇംഗ്ലീഷ് ഭാഷകളിൽ യക്ഷി വിവർത്തനം ചെയ്യപ്പെട്ടു. പ്രസിദ്ധീകരിച്ച വർഷം തന്നെ യക്ഷി സിനിമയായി. കെ.എസ്‌. സേതുമാധവൻ സംവിധാനം ചെയ്ത ചിത്രത്തിൽ സത്യൻ, ശാരദ എന്നിവർ മുഖ്യവേഷങ്ങൾ അവതരിപ്പിച്ചു. 1993-ൽ "ഓഫ് ദ ഷെൽഫ്" പരിപാടിയിൽ ബി.ബി.സി. വേൾഡ് സർവീസ്സിൽ 12 ഖണ്ഡങ്ങളായി യക്ഷി പ്രക്ഷേപണം ചെയ്യപ്പെട്ടു. 2011-ൽ പുറത്തിറങ്ങിയ "അകം" എന്ന മലയാള ചിത്രവും യക്ഷിയെ ആസ്പദമാക്കിയാണ് നിർമിച്ചിരിക്കുന്നത്. ശാലിനി ഉഷ നായർ സംവിധാനം ചെയ്ത ചിത്രത്തിൽ ഫഹദ് ഫാസിൽ, അനുമോൾ എന്നിവർ മുഖ്യകഥാപാത്രങ്ങളെ അവതരിപ്പിച്ചു.

നോവലിന് മലയാറ്റൂർ ആദ്യം നിശ്ചയിച്ച ടൈറ്റിൽ മുഖം എന്നായിരുന്നു. പിന്നീട് കവിയും സുഹൃത്തുമായ വയലാർ രാമവർമ്മയുടെ നിർദ്ദേശപ്രകാരമാണ് യക്ഷി എന്ന ടൈറ്റിൽ സ്വീകരിച്ചത്.

യക്ഷികളെപ്പറ്റി പഠനം നടത്തുകയാണ് കോളേജു ലക്ചററായ ശ്രീനിവാസൻ. ലാബിലെ ഒരു പരീക്ഷണത്തിനിടെ അയാൾക്ക് സാരമായി പരിക്കേൽക്കുന്നു. മുഖം കരിഞ്ഞ് വിരൂപനായിത്തീരുന്ന അയാളെ എല്ലാവരും വെറുക്കുന്നു. ഈ ഘട്ടത്തിലാണ് അയാൾ രാഗിണിയെ കാണുന്നത്. അതിസുന്ദരിയായ അവൾ വളരെ പെട്ടെന്നുതന്നെ ശ്രീനിവാസനുമായി അടുക്കുന്നു. അവളോടടുക്കുന്തോറും അയാളുടെ മനസ്സിൽ ഒരു സംശയം ഉടലെടുത്തുകൊണ്ടിരുന്നു - ഇവൾ മനുഷ്യസ്ത്രീ തന്നെയോ? അതോ തന്റെ പഠനങ്ങൾക്കു പാത്രമായിട്ടുള്ള ഏതെങ്കിലും ഒരു യക്ഷിയോ? വിവാഹത്തിനു ശേഷവും ഈ സംശയം അയാളെ വിട്ടൊഴിയുന്നില്ല. കഥാപാത്രത്തിന്റെ മനസ്സിൽ തൊന്നുന്ന ഈ "വെറും" സംശയങ്ങൾ വായനക്കാരനെ സൈക്കഡലിക് വിഭ്രാന്തിയിലേക്കും അനുഭൂതികളിലേക്കും നയിക്കുന്നു. കഥാന്ത്യത്തിൽ മാത്രമാണ് രാഗിണിയെപ്പറ്റി നോവലിസ്റ്റ് പൂർണ്ണമായും വ്യക്തമാക്കുന്നത്.


</doc>
<doc id="148951" url="https://ml.wikipedia.org/wiki?curid=148951" title="ആർ.കെ. ശേഖർ">
ആർ.കെ. ശേഖർ

രാജഗോപാൽ കുലശേഖർ (ആർ.കെ. ശേഖർ; 1933 ജൂൺ 21 – 1976 സെപ്റ്റംബർ 30) മലയാളത്തിലെ പ്രശസ്ത ചലച്ചിത്രസംഗീത സംവിധായകനായിരുന്നു. 23 മലയാളചിത്രങ്ങൾക്കും നിരവധി തമിഴ് ചിത്രങ്ങൾക്കും അദ്ദേഹം ഈണം പകർന്നിട്ടുണ്ട്. ഇതിനു പുറമേ നൂറുകണക്കിന് ചിത്രങ്ങൾക്ക് മ്യൂസിക് കണ്ടക്ടറായും അറേയ്ഞ്ചറായും പ്രവർത്തിച്ചു. ലോകത്തിലെ ഏറ്റവും പ്രഗല്ഭ സംഗീതജ്ഞനായി വിലയിരുത്തപ്പെടുന്ന എ.ആർ. റഹ്‌മാൻ മകനാണ്.

ചെന്നൈക്കടുത്ത് കിഴാനൂരില് 1933 ജൂൺ 21ന് ജനിച്ചു.‍ മൈലാപ്പൂർ ക്ഷേത്രത്തിലെ ഭജന പാട്ടുകാരനായിരുന്നു ശേഖറിന്റെ പിതാവ്. മലയാള നാടകങ്ങൾക്കു സംഗീതം നിർവ്വഹിച്ചുകൊണ്ടാണ് ശേഖർ കരിയർ ആരംഭിക്കുന്നത്. മ്യൂസിക് കണ്ടക്ടറും അറേയ്ഞ്ചറുമായി ചലച്ചിത്രരംഗത്തും സജീവമായി. ഇന്ത്യയിലാകെ പ്രശസ്തനായിരുന്നിട്ടും ശേഖർ ആദ്യം ഈണമിട്ടത് മലയാളത്തിൽ. 1964ൽ പഴശ്ശിരാജയിൽ. കുഞ്ചാക്കോയുടെ ഈ ചരിത്രസിനിമയിലെ എല്ലാ ഗാനങ്ങളും സൂപ്പർ ഹിറ്റുകളായി. പിന്നീടങ്ങോട്ട് 22 സിനിമകൾ. ഇവയിൽ ആയിഷ, ടാക്സികാർ, യുദ്ധഭൂമി, തിരുവാഭരണം, താമരഭരണി എന്നീ ചിത്രങ്ങളിലെ ഗാനങ്ങൾ ഏറെ ശ്രദ്ധിക്കപ്പെട്ടു. ഗാനങ്ങളെക്കാൾ ഹോളിവുഡ് നിലവാരം പുലർത്തിയ പശ്ചാത്തലസംഗീതമാണ് അദ്ദേഹത്തെ ശ്രദ്ധേയനാക്കിയത്. 1977ലെ ചോറ്റാനിക്കര അമ്മയായിരുന്നു അവസാന സിനിമ. ഈ സിനിമ റിലീസായ ദിവസം തന്നെയായിരുന്നു ശേഖറിന്റെ മരണം, നാൽപ്പത്തിമൂന്നാം വയസിൽ. പ്രശസ്തിയുടെ കൊടുമുടിയിൽ നിൽക്കുമ്പോഴായിരുന്നു ഇത്. ആകസ്മികമായ ഈ മരണത്തെ ചുറ്റിപ്പറ്റി അനവധി കഥകളും പ്രചരിച്ചു. എതിരാളികൾ ദുർമന്ത്രവാദം നടത്തിയതുമൂലമാണ് അദ്ദേഹം മരിച്ചതെന്ന് പറയപ്പെടുന്നു.

മുപ്പത്തൊന്നാം വയസിൽ വിവാഹം. ഭാര്യ കസ്തൂരി. റഹ്‌മാനുൾപ്പെടെ നാലു മക്കൾ. മൂത്ത മകൾ എ. ആർ. റയിഹാനയും ഗായികയും സംഗീതസംവിധായികയുമാണ്.


</doc>
<doc id="148955" url="https://ml.wikipedia.org/wiki?curid=148955" title="ഫത്തിഹ് അക്കിൻ">
ഫത്തിഹ് അക്കിൻ

ഫത്തിഹ് അക്കിൻ ജർമ്മൻ ചലച്ചിത്ര സംവിധായകനും നടനും തിരകഥാകൃത്തുമാണ്. ജർമ്മനിയിലെ തുർക്ക് വംശജരെ അധികരിച്ച് ചിത്രങ്ങളെടുക്കുന്നതിൽ ശ്രദ്ധേയൻ.

1973ൽ ജർമ്മനിയിലെ ഹാബെർഗിൽ തുർക്ക് വംശജരായ മാതാപിതാകൾക്ക് ജനിച്ചു. 2000ൽ ഹാബെർഗ് കലാലയത്തിൽ നിന്നും വിഷ്വൽ കമ്മ്യൂണിഷനിൽ ബിരുദം നേടി. 1998ൽ ആദ്യ മുഴുനീള ചലച്ചിത്രം "ഷോർട്ട് ഷാപ്പ് ഷോക്ക്" പുറത്തിറങ്ങി. 2000ൽ യാത്രയും പ്രണയവും പ്രമേയമാക്കി "ഇൻ ജൂലൈ" എന്ന ചിത്രവും 2001-ൽ ജന്മദേശത്തിലേക്ക് തിരിച്ചുപോകുന്ന യുവസംവിധായകന്റെ കഥ പറയുന്ന "സോലിനോ" എന്ന ചിത്രവും സംവിധാനം ചെയ്തു. 2005ൽ പുറത്തിറങ്ങിയ ഹെഡ്-ഓൺ അന്താരാഷ്ട്ര ശ്രദ്ധയും നിരൂപക പ്രശംസയും പിടിച്ചുപറ്റി. ഹെഡ്-ഓൺ 2004-ലെ ബെർലിൻ അന്താരാഷ്ട ചലച്ചിത്ര മേളയിൽ ഏറ്റവും മികച്ച ചിത്രത്തിനുള്ള സുവർണ്ണ കരടി പുരസ്ക്കാരവും ഏറ്റവും മികച്ച ചിത്രത്തിനുള്ള യൂറോപ്യൻ ചലചിത്ര പുരസ്ക്കാരവും നേടി.

2005-ൽ ഇസ്താംബുൾ സംഗീത സദസുകളെ ആസ്പ്തമാക്കി "ക്രോസിങ്ങ് ദ ബ്രിഡ്ജ്; ദി സോൾ ഓഫ് ഇസ്താംബുൾ" എന്ന ഡോക്യുമെന്ററിയും സംവിധാനം ചെയ്തു. 2007ൽ പുറത്തിറങ്ങിയ ദ എഡ്ജ് ഓഫ് ഹെവൻ ആ വർഷത്തെ കാൻസ് അന്താരാഷ്ട്ര് ചലച്ചിത്രമേളയിൽ ഏറ്റവും മികച്ച തിരകഥയ്ക്കുള്ള പുരസ്ക്കാരത്തിന് അർഹമായി. ദ എഡ്ജ് ഓഫ് ഹെവൻ 2007ലെ യൂറോപ്യൻ പാർലിമെന്റ് നൽകുന്ന പ്രഥമ ലക്സ് ചലച്ചിത്ര പുരസ്ക്കാരവും നേടി. 2009ൽ പുറത്തിറങ്ങിയ "സോൾ കിച്ചൻ" വെനീസ് അന്താരാഷ്ടട്ര ചലച്ചിത്രമേളയിൽ പ്രത്യേക ജൂറി പുരസ്ക്കാരത്തിന് അർഹമായി.






</doc>
<doc id="148969" url="https://ml.wikipedia.org/wiki?curid=148969" title="എം.കെ. കനിമൊഴി">
എം.കെ. കനിമൊഴി

രാജ്യസഭാ എം.പിയും, ഡി.എം.കെ. നേതാവും, തമിഴ്‌നാട് മുഖ്യമന്ത്രി എം. കരുണാനിധിയുടെ മകളുമാണ് എം.കെ. കനിമൊഴി. കൂടാതെ അറിയപ്പെടുന്ന ഒരു പത്രപ്രവർത്തകയും ഒരു കവയിത്രിയുമാണ്.

2ജി സ്പെക്ട്രം കേസിൽ പ്രതി ചേർക്കപ്പെട്ട് 2011 മേയ് 6 - ന് കനിമൊഴി ഡൽഹിയിലെ പ്രത്യേക സി.ബി.ഐ. കോടതിയിൽ ഹാജരായി. സി.ബി.ഐ സമർപ്പിച്ച രണ്ടാമത് കുറ്റപത്രത്തിലാണ് കനിമൊഴി പ്രതിചേർക്കപ്പെട്ടത്. 2ജി സ്‌പെക്ട്രം അനുവദിക്കുന്നതുമായി ബന്ധപ്പെട്ട് ഡി.ബി. റിയൽറ്റി എന്ന സ്ഥാപനത്തിൽ നിന്ന് കലൈഞ്ജർ ടി.വി. 200 കോടി രൂപ കൈക്കൂലി വാങ്ങിയെന്നാണ് കേസ്. കനിമൊഴി നൽകിയ ജാമ്യാപേക്ഷ കോടതി തള്ളിയതിനാൽ മേയ് 20 - ന് കനിമൊഴിയെ റിമാൻഡ് ചെയ്ത് തിഹാർ ജയിലിലാക്കി. കേസിൽ കനിമൊഴിയുടെ പങ്ക് വ്യക്തമാണെന്ന് കോടതി അറിയിച്ചു.


</doc>
<doc id="148975" url="https://ml.wikipedia.org/wiki?curid=148975" title="രതിനിർവ്വേദം (2011-ലെ ചലച്ചിത്രം)">
രതിനിർവ്വേദം (2011-ലെ ചലച്ചിത്രം)

രതിനിർവ്വേദം എന്ന നോവലിനെ ആസ്പദമാക്കി 1978 - ൽ പത്മരാജന്റെ രചനയിൽ ഭരതൻ സംവിധാനം ചെയ്ത് പുറത്തിറങ്ങിയ രതിനിർവേദം എന്ന മലയാളചലച്ചിത്രത്തിന്റെ പുനരാവിഷ്കരണമാണ് 2011 - ൽ പുറത്തിറങ്ങുന്ന രതിനിർവ്വേദം. 2011 - ലെ ചിത്രത്തിന്റെ സംവിധാനം നിർവഹിച്ചിരിക്കുന്നത് ടി.കെ. രാജീവ് കുമാറാണ്. മാവേലിക്കരയിലാണ് ഈ ചിത്രത്തിന്റെ പ്രധാന ഭാഗങ്ങൾ ചിത്രീകരിച്ചിരിക്കുന്നത്.രേവതി കലാമന്ദിറിന്റെ ബാനറിൽ സുരേഷ് കുമാർ ഈ ചിത്രം നിർമ്മിക്കുന്നു. ജയഭാരതി അവതരിപ്പിച്ച കഥാപാത്രത്തെ ശ്വേത മേനോൻ അവതരിപ്പിക്കുന്നു. കൃഷ്ണചന്ദ്രൻ അവതരിപ്പിച്ച പപ്പു എന്ന പ്രധാന കഥാപാത്രത്തെ ഇതിൽ ശ്രീജിത്ത് വിജയ് അവതരിപ്പിക്കുന്നു. 2011 ജൂൺ 16-നു് ഈ ചിത്രം പുറത്തിറങ്ങി.





</doc>
<doc id="148980" url="https://ml.wikipedia.org/wiki?curid=148980" title="വേരുകൾ">
വേരുകൾ

1967-ൽ പ്രസിദ്ധീകൃതമായ മലയാറ്റൂർ രാമകൃഷ്ണന്റെ ആത്മകഥാസ്പർശമുള്ള നോവലാണ് വേരുകൾ. മലയാറ്റൂരിന്റെ ഏറ്റവും മികച്ച കൃതികളിലൊന്നായി "വേരുകൾ" പരക്കെ വിലയിരുത്തപ്പെടുന്നു. 1967-ലെ കേരള സാഹിത്യ അക്കാദമി അവാർഡിന് ഈ കൃതി അർഹമായി.

കേരളത്തിലുള്ള ഒരു തമിഴ് അയ്യർ കുടുംബത്തിന്റെ കഥയാണ് വേരുകൾ പറയുന്നത്. രഘുവാണ് ഈ കഥയിലെ മുഖ്യകഥാപാത്രം. നഗരത്തിൽ തനിക്കും കുടുംബത്തിനും താമസിക്കാൻ ഒരു വലിയ സൗധം പണിതുയർത്താൻ പണം ശേഖരിക്കുന്നതിനു വേണ്ടി തന്റെ വസ്തുക്കൾ വിൽക്കാൻ രഘു നാട്ടിലേക്ക് പോകുന്നു. തന്റെ ഭാര്യയുടെ നിർബന്ധത്തിനു വഴങ്ങിയാണ് പൂർണ്ണമനസ്സോടെയല്ലെങ്കിലും രഘു വസ്തുക്കൾ വിൽക്കാൻ തീരുമാനിക്കുന്നത്. എന്നാൽ നാട്ടിൽ വളരെക്കാലത്തിനു ശേഷം എത്തുന്ന അയാളുടെ മനസ്സിലേക്ക് പഴയകാല ഓർമ്മകൾ കടന്നുവരുന്നു. ഒടുവിൽ "മനുഷ്യർക്കും മരങ്ങൾക്കും വേരുകൾ മണ്ണിലാണ്" എന്ന സത്യം മനസ്സിലാക്കിയ അയാൾ ഒന്നിനും വേണ്ടി തന്റെ വസ്തുക്കൾ വിൽക്കില്ല എന്ന ദൃഢനിശ്ചയത്തോടെ തിരിച്ചുപോകുന്നു.



</doc>
<doc id="148982" url="https://ml.wikipedia.org/wiki?curid=148982" title="കടലക്കറി">
കടലക്കറി

കടല പ്രധാന ചേരുവയായി ഉപയോഗിച്ചുണ്ടാക്കുന്ന ഒരിനം കറിയാണ് കടലക്കറി. പുട്ട്, അപ്പം, ചപ്പാത്തി എന്നിവയുടെ കൂടെയാണ് കൂടുതലായി ഈ കറി ഉപയോഗിക്കുന്നത്. 
ആദ്യം തേങ്ങാ ചിരകിയത് വറുത്തെടുക്കണം, അതിനായി ചീനചട്ടിയിൽ തേങ്ങാ ചിരകിയത് ,മഞ്ഞ പൊടി, മുളക് പൊടി , മല്ലി പൊടി എന്നിവ വറുത്തെടുക്കുക . വറുത്തു വെച്ച തേങ്ങാ കൂട്ട് അരച്ചെടുക്കുക .കടല കുക്കറിൽ വേവിച്ചു വെക്കുക. ചീനചട്ടിയിൽ വെളിച്ചെണ്ണ ഒഴിച്ചു കടുക് , കറിവേപ്പില താളിച്ച്‌ സവാള, പച്ചമുളക് ,വെളുത്തുള്ളി , ഇഞ്ചി എന്നിവ ചേർത്ത് വഴറ്റി വറുത്തരച്ച തേങ്ങാ കൂട്ട് ചേർത്ത് യോജിപ്പിക്കുക . അതൊന്നു തിളച്ചു വരുമ്പോൾ വേവിച്ച കടല ആവശ്യത്തിനു മസാല , ഉപ്പു ചേർത്ത് യോജിപ്പിച്ച് തിളച്ചു വരുമ്പോൾ ഇറക്കി വെക്കാം .


</doc>
<doc id="148987" url="https://ml.wikipedia.org/wiki?curid=148987" title="അണ്ഡാശയം">
അണ്ഡാശയം

പെൺജീവികളുടെ പ്രത്യുത്പാദനാവയവമാണ് അണ്ഡാശയം. അണ്ഡകോശങ്ങൾ രൂപാന്തരം പ്രാപിക്കുന്നതും പക്വമായി ബീജസങ്കലനയോഗ്യമായിത്തീരുന്നതും അണ്ഡാശയത്തിൽ വച്ചാണ്.

"പ്രോട്ടോസോവ" മുതൽ നട്ടെല്ലുള്ള ജീവികളുടെ അത്യുന്നതിയിൽ നില്ക്കുന്ന സസ്തനികളിൽവരെ ലഘുവായും സങ്കീർണമായും ഉള്ള അണ്ഡാശയങ്ങൾ കാണപ്പെടുന്നു. പ്രോട്ടോസോവയിൽ അണ്ഡാശയം എന്നു വിളിക്കത്തക്ക ഘടനയില്ലെങ്കിലും ചിലതിൽ അണ്ഡം ഏറെക്കുറെ വ്യതിരിക്തമായി കാണുന്നുണ്ട്. വോൾവൊക്കെയിൽസ് (Volvocales) വിഭാഗത്തിലെ ക്ലാമിഡോമോണാസ് (Chlamydomonas) തുടങ്ങിയവയിൽ ബീജവും അണ്ഡവും ഏതാണ്ട് സമമാണെങ്കിലും വോൾവോക്സിൽ (Volvox) അണ്ഡം ബീജത്തിൽനിന്നും തികച്ചും വിഭിന്നമാണ്. സ്പോഞ്ചുകളിൽ (Sponges) കോളർ (collar) കോശങ്ങളോട് ചേർന്നാണ് അണ്ഡകോശങ്ങൾ സ്ഥിതിചെയ്യുന്നത്. അവ വ്യതിരിക്തമാകുന്ന പ്രഥമഘട്ടത്തിൽ പോഷകകോശങ്ങളാൽ (nutritive cells) ആവരണം ചെയ്യപ്പെട്ടിരിക്കും. ക്രമേണ പോഷക പദാർഥങ്ങളുൾക്കൊണ്ട് അവ പൂർണവളർച്ചയെത്തുന്നു. സീലന്ററേറ്റ (Coelenterata)യിൽ അണ്ഡാശയം ലളിതരൂപത്തിലാണ്. ബാഹ്യചർമത്തിനും മീസോഗ്ലിയയ്ക്കുമിടയിലുളള ചില നിശ്ചിത സ്ഥാനങ്ങളിൽ അന്തരാളീകോശങ്ങൾ (interstitical cells) പെരുകിയതിൽ ഒരെണ്ണം അണ്ഡമായി വളർച്ച പ്രാപിക്കുന്നു. മറ്റുള്ളവ പോഷകകോശങ്ങളായും പ്രവർത്തിക്കുന്നു. അലൈംഗിക-ലൈംഗിക പ്രത്യുത്പാദനരീതികൾ സീലന്ററേറ്റയിൽ പൊതുവേ കാണപ്പെടുന്നു. അങ്ങനെയുള്ള പരമ്പരകൾ ഇടവിട്ടാണുണ്ടാകുക. ലൈംഗിക പരമ്പരയായ മെഡൂസകളിൽ അണ്ഡാശയം നിശ്ചിത സ്ഥാനങ്ങളിലാണ് വളരുന്നത്. നാടവിരകളിലും അതിനോടു ബന്ധപ്പെട്ട ഇതരജീവികളിലും കുറേ വിപുലമായ രീതിയിലാണ് അണ്ഡാശയഘടന. പ്രത്യേകിച്ചും പരോപജീവികളിൽ അണ്ഡാശയത്തോടനുബദ്ധമായി പീതകം (yolk) ഉത്പാദിപ്പിക്കുന്ന ഗ്രന്ഥികളും അതാവാഹിച്ച് അണ്ഡാശയത്തോടു ബന്ധപ്പെടുത്തുന്ന വാഹിനികളും ബീജസങ്കലനം കഴിഞ്ഞ അണ്ഡസഹസ്രങ്ങൾ സംഭരിക്കാനുള്ള അണ്ഡസഞ്ചി(uterous)യുമുണ്ട്. ഒരു ജോടി നാരുകൾപോലെയാണ് വിരകളിൽ (Nema-todes) അണ്ഡാശയം കാണപ്പെടുന്നത്. നത്തക്ക (Pila), കക്കകൾ (Bivalves), കണവ (Cephalopods) തുടങ്ങിയ മൊളസ്കുകളിൽ (Mollusca) ലിംഗവിഭജനം പൂർണമായുണ്ടെങ്കിലും ഒച്ചുവംശത്തിൽപ്പെട്ട പലതിലും അണ്ഡ-ബീജോത്പാദനാവയവം പൊതുവായുള്ളതാണ്. ആദ്യഘട്ടത്തിൽ ബീജോത്പാദനവും അനന്തരഘട്ടത്തിൽ അണ്ഡോത്പാദനവുമാണ് നടക്കുന്നത്. മണ്ണിര തുടങ്ങിയ ജീവികൾ ഉഭയലിംഗികൾ (hermaphrodites) ആണെങ്കിലും അണ്ഡാശയം ബീജോത്പാദനാവയവങ്ങളിൽ നിന്നും വ്യതിരിക്തമായി ഒരു നിശ്ചിത ഖണ്ഡത്തിലാണ് (segment) സ്ഥിതിചെയ്യുന്നത്. നീറിസ് (Neries) മുതലായ പോളിക്കീറ്റുകളിൽ ലിംഗവ്യത്യാസം പ്രകടമാണ്. പെൺജീവികളുടെ പലഖണ്ഡങ്ങളിലും ജോടി ജോടിയായി സീലോമിക ഉപകല (coelomic epithelium) കേന്ദ്രീകരിച്ച് അണ്ഡാശയമായി വർത്തിക്കുന്നു. വളർച്ചയെത്തിയ അണ്ഡങ്ങൾ ദേഹഗുഹയിൽ (body cavity) പതിക്കുകയും അണ്ഡവാഹിനിക്കുഴലുകളിലൂടെയോ, പ്രസ്തുത ഖണ്ഡങ്ങളിൽ താത്കാലികമായുണ്ടാകുന്ന ദ്വാരങ്ങൾ വഴിയോ ബഹിർഗമനം സാധിക്കുകയും ചെയ്യുന്നു.

നിരനിരയായ അണ്ഡങ്ങൾ വഹിക്കുന്ന ഏതാനും ഘടകങ്ങൾ ചേർന്നതാണ് പ്രാണികളുടെ അണ്ഡാശയം. ഒരു ജോടിയാണ് സാധാരണയുള്ളത്. അണ്ഡനിരയിൽ അണ്ഡവാഹിനിയോടു സമീപസ്ഥമായത് വളർച്ചയെത്തിയതും ദൂരസ്ഥമായവ ക്രമമനുസരിച്ചു തരുണാവസ്ഥയിലുള്ളവയുമായിരിക്കും. രണ്ട് അണ്ഡവാഹിനികളും യോജിച്ച് ഒരു പൊതു അണ്ഡവാഹിനിയായിത്തീരുന്നു. പ്രസ്തുത വാഹിനിയോടു ബന്ധപ്പെട്ടുകൊണ്ടുള്ള ഗ്രന്ഥികളുടെ സ്രവങ്ങൾ ബീജസങ്കലനത്തിനുശേഷം പുറത്തുവരുന്ന അണ്ഡങ്ങളെ ഉൾക്കൊള്ളുന്ന അണ്ഡസഞ്ചി(egg capsule)കൾക്ക് കാരണമായി ഭവിക്കുന്നു.

മത്സ്യം, തവള എന്നീ വിഭാഗങ്ങളിൽ ബീജസങ്കലനം ബാഹ്യമായും വളർച്ചയുടെ പ്രഥമഘട്ടം സ്വതന്ത്രമായുമാണ് നടക്കുന്നത്. സ്വതന്ത്രമായി വളരുന്ന അണ്ഡങ്ങൾക്ക് അപകടസാധ്യതയുള്ളതുകൊണ്ട് ധാരാളം മുട്ടകൾ ഉത്പാദിപ്പിച്ച്, കഴിയുന്നിടത്തോളം നഷ്ടം നികത്തി വർഗ നിലനില്പിന് സഹായകമാകുന്ന രീതിയിലാണ് അണ്ഡാശയ ഘടനതന്നെ. ഒരു ജോടി അണ്ഡാശയം പ്രത്യുത്പാദനകാലത്ത് അനേകായിരം അണ്ഡങ്ങൾ ഉത്പാദിപ്പിക്കുന്നു. പിറ്റ്യൂട്ടറിഗ്രന്ഥി സ്രവിക്കുന്ന ചില സ്രവങ്ങൾ ഇതിനു കാരണമാകുന്നു. ഓരോ മുട്ടയും പോഷകപദാർഥ സമൃദ്ധമായിരിക്കും. പക്ഷികളിലും ഇഴജന്തുക്കളിലും ആന്തരികമായ ബീജസങ്കലനം നടക്കുമെങ്കിലും മുട്ട വളരുന്നതു മാതൃശരീരത്തിനു വെളിയിലാണ്. ഇതിന് അനുയോജ്യമായി പല സ്രവങ്ങളും പ്രക്രിയകളും അണ്ഡാശയങ്ങളോടു ബന്ധപ്പെട്ടു നടക്കുന്നു. ഈ ഗ്രന്ഥികളുടെ നിശ്ചിത ക്രമമനുസരിച്ചുള്ള പ്രവർത്തനമാണ് അൽബുമിനും പീതകവും നിശ്ചിതരൂപത്തിൽ ആവാഹിച്ചുകൊണ്ട് പുറംതോടുമായി പുറത്തുവരാൻ അണ്ഡത്തെ സഹായിക്കുന്നത്.

സസ്തനികളിൽ ഭ്രൂണത്തിന്റെ വളർച്ച മാതൃഗർഭത്തിൽ വച്ചു നടക്കുന്നതിന് അനുയോജ്യമായ അണ്ഡാശയഘടനയാണുള്ളത്. ബീജസങ്കലനം ആന്തരികമായി നടക്കുന്നതുകൊണ്ടും ഭ്രൂണവളർച്ചയ്ക്കാവശ്യമായ പോഷണങ്ങൾ മാതൃശരീരത്തിൽനിന്നു ലഭ്യമാകുന്നതുകൊണ്ട് പോഷകപദാർഥങ്ങൾ നിറഞ്ഞ് മുട്ട വലിപ്പം കൂടുന്നില്ല. അണ്ഡവളർച്ച, അതിന്റെ സ്വതന്ത്രമായ ബഹിർഗമനം തുടങ്ങിയ പ്രക്രിയകളിൽ വ്യക്തമായ ഒരാവർത്തനം സസ്തനികളിലുണ്ട്. ചാന്ദ്രമാസത്തിലൊന്ന് എന്ന കണക്കിലാണിത് മനുഷ്യനിൽ നടക്കുക. ഒരു ജോടി അണ്ഡാശയങ്ങളുള്ളത് വൃക്കയ്ക്കു സമീപം സ്ഥിതിചെയ്യുന്നു. മാസത്തിൽ ഒന്ന് എന്ന കണക്കിൽ അണ്ഡം വളരുന്നത് ഗ്രാഫിയൻ ഫോളിക്കിൾ എന്ന ഒരാവരണഭാഗത്തിലാണ്. ഇതിനു മൂന്നു പ്രധാനമായ കോശനിരകളുണ്ട്. ഏറ്റവും അന്തർഭാഗത്തുള്ള കോശനിരകൾക്കകത്ത് തിങ്ങിക്കൂടുന്ന, ദ്രവപദാർഥത്തിന്റെ സമ്മർദഫലമായി ഫോളിക്കിൾ പൊട്ടുകയും അണ്ഡം സ്വതന്ത്രമാക്കപ്പെടുകയും ചെയ്യുന്നു. നോ: അണ്ഡാശയം-മനുഷ്യനിൽ, ജനിപുടം.

സ്ത്രീകളുടെ പ്രത്യുത്പാദനാവയവമാണ് അണ്ഡാശയം. ബദാംപരിപ്പിന്റെ ആകൃതിയിൽ വെളുത്ത് ഉപസ്ഥാശയത്തിൽ (pelvic cavity) സ്ഥിതിചെയ്യുന്ന ഈ ഗ്രന്ഥികൾ ഗർഭാശയത്തിന്റെ (Uterus) പിന്നിൽ, രണ്ടു പാർശ്വങ്ങളിലുമായി യൂട്ടെറോ-ഓവേറിയൻ സ്നായുക്കൾ (utero-ovarian ligament) കൊണ്ട് ഘടിപ്പിച്ചിരിക്കുന്നു. ഇവയ്ക്ക് ഏകദേശം 4 സെ.മീ. നീളവും 2 സെ.മീ. വീതിയും അര സെ.മീ. ഘനവുമുണ്ട്. ഉത്പാദനകോശങ്ങളായ അണ്ഡങ്ങൾ (Ova) രൂപം പ്രാപിക്കുന്നതും വളർച്ച മുഴുമിക്കുന്നതും അണ്ഡാശയങ്ങൾക്കുള്ളിലാണ്. ഇതുകൂടാതെ രണ്ടു സുപ്രധാന ഹോർമോണുകളും അണ്ഡാശയം ഉത്പാദിപ്പിക്കുന്നു. അണ്ഡാശയത്തെ തത്സ്ഥാനത്തു താങ്ങി നിർത്തുന്നത് ഇൻഫണ്ടിബുലോ പെൽവിക് ലിഗമെന്റ് (infundibulo-pelvic ligament), ബ്രോഡ് ലിഗമെന്റ് എന്നീ അണ്ഡാശയസ്നായുക്ക(ligament ovarii)ളാണ്. പ്രായപൂർത്തിയെത്തിയ അണ്ഡാശയങ്ങൾ ചെറുതും നീണ്ടതുമായിരിക്കും. സ്ത്രീകളിൽ ആർത്തവവിരാമം സംഭവിക്കുന്ന അവസരത്തിൽ ഈ ഗ്രന്ഥികൾക്ക് ലോപനം (atrophy) സംഭവിക്കുന്നു.ഓരോ അണ്ഡാശയത്തിനുള്ളിലും പ്രാധമിക അണ്ഡകോശങ്ങൾ എന്ന ആയിരക്കണക്കിന് പ്രത്യുല്പാദന കോശങ്ങളുണ്ട്.

അണ്ഡാശയത്തെ കോർട്ടെക്സ് (cortex) എന്നും മെഡുല്ലാ (medulla) എന്നും രണ്ടു ഭാഗങ്ങളായി തിരിക്കാവുന്നതാണ്. കോർട്ടെക്സിനുള്ളിൽ പ്രാഥമിക ബീജാങ്കുരണം നടക്കുന്നു. ഗ്രാഫിയൻ ഫോളിക്കിൾ (graffian follicle) രൂപപ്പെടുന്നതും ഇതിനുള്ളിൽ നിന്നാണ്. മെഡുല്ലാ ധമനീയുക്തമായ കോശങ്ങളാൽ നിർമിതമാണ്. അണ്ഡാശയത്തിന്റെ ബാഹ്യകവചമാണ് ട്യൂണിക്കാ ആൽബുജീനിയാ (tunica albugenia). ആദ്യദശയിൽ ഈ ആവരണം

മൃദുലമായിരിക്കുമെങ്കിലും പിന്നീട് അണ്ഡാണുക്കളുടെ ക്രമാനുസൃതമായ സഞ്ജാതപ്രക്രിയയുടെ പരിണതഫലമായി സുഷിരാത്മകമായിത്തീരുന്നു. പേശികളും സംയോജന കലകളും (connective tissues) കൊണ്ടു നിർമിതമാണ് മെഡുല്ലാ. രക്തവാഹികൾ, ലസികാവാഹികകൾ (lymph vessels), നാഡികൾ (nerves) എന്നിവ ഇതിലുണ്ടായിരിക്കും. അണ്ഡാശയങ്ങളുടെ പ്രധാനപ്രവർത്തനങ്ങൾ നടക്കുന്നത് കോർട്ടെക്സിനുള്ളിലാണ്. കോർട്ടെക്സിന് ജെർമിനൽ എപ്പിത്തീലിയം (germinal epithelium), സ്ട്രോമ (stroma), ഗ്രാഫിയൻ ഫോളിക്കിൾ എന്നീ ഭാഗങ്ങളുണ്ട്. വെളുത്തും അല്പം നീലച്ചുമിരിക്കും ഈ ഭാഗം. ഓരോ ഗ്രാഫിയൻ ഫോളിക്കിളും ഓരോ വിഭവാണ്ഡം (potential egg) ആണ്. ജനനസമയത്ത് ഒരു പെൺകുട്ടിയിൽ 30,000 മുതൽ 300,000 വരെ അണ്ഡാണുക്കൾ കാണപ്പെടുന്നു. പ്രായപൂർത്തി വരുന്നതോടെ ഈ സംഖ്യ 35,000-ത്തിൽ എത്തുന്നു. ഇവ ജെർമിനൽ എപ്പിത്തീലിയത്തിൽനിന്നാണ് ഉദ്ഭവിക്കുന്നത്. ഓരോ അണ്ഡോത്സർഗത്തിനും (ovulation) ഒരു പുടകം (follicle) പാകമായിത്തീരും; അതിനുശേഷം അണ്ഡം പുറത്തേക്കു വിക്ഷേപിക്കപ്പെടുന്നു. ഒരു അണ്ഡാണുവിന് ഏകദേശം 0.15 മി.മീ. വ്യാസമുണ്ടായിരിക്കും. പ്രായപൂർത്തി വരുന്നതു മുതൽ ആർത്തവവിരാമം (menopause) വരെ, ഓരോ ഉത്സർഗത്തിനും ഓരോ അണ്ഡാണു പുറത്തുവരുന്നു. പുടകം പൊട്ടി വെളിയിൽ വരുന്ന അണ്ഡം ഉത്പാദനശേഷിയുള്ളതായിരിക്കും. അണ്ഡാശയത്തിനുള്ളിലെ പേശികളുടെ സങ്കോചംമൂലമാണ് ഈ പൊട്ടൽ സംഭവിക്കുന്നത്. അണ്ഡം പെരിട്ടോണിയൽ കാവിറ്റി (peritonial cavity)ക്കുള്ളിൽ ഇപ്രകാരം വീഴ്ത്തപ്പെടുന്നു. ബീജസങ്കലനം (fertilization) നടക്കാത്ത അണ്ഡാണുവിന് ക്ഷയം സംഭവിക്കുകയും അതു പിന്നീട് ആർത്തവ രക്തത്തിലൂടെ വിസർജിക്കപ്പെടുകയും ചെയ്യുന്നു.

അണ്ഡം (ovum), ലൈംഗികഹോർമോണുകൾ (sex hormones), കോർപ്പസ്ലൂട്ടിയം (corpusluteum) എന്നിവയുടെ ഉത്പാദനക്രിയ നടക്കുന്നതിനുള്ള ശരീരക്രിയാപരമായ പ്രവർത്തനങ്ങൾ അണ്ഡാശയത്തിന്റെ കാര്യക്ഷമമായ പ്രവർത്തനത്തെ ആശ്രയിച്ചിരിക്കുന്നു. സ്തനങ്ങളുടെ വളർച്ച, പ്രായപൂർത്തി വരുമ്പോൾ ജഘനപ്രദേശത്തും (pubic area), കക്ഷങ്ങളിലും ഉണ്ടാകുന്ന രോമാങ്കുരണങ്ങൾ ഇത്യാദി സ്ത്രീസഹജമായ മാറ്റങ്ങൾ പ്രത്യക്ഷമാകുന്നത് അണ്ഡാശയഹോർമോണുകളായ ഈസ്ട്രാഡൈയോൾ (Estradiol), പ്രോജൈസ്റ്റിറോൺ (Progesterone) എന്നിവയുടെ പ്രവർത്തനത്താലാണ്. ഇവയുടെ പ്രവർത്തനത്താൽ ഗർഭാശയം, ഫലോപ്പിയൻ ട്യൂബ് (fallopian tube), യോനി എന്നിവയുടെ വളർച്ചയും സംഭവിക്കുന്നു. ആർത്തവചക്രത്തിന്റെ (menstrual cycle) ക്രമാനുസൃതമായ ആവർത്തനം പ്രസ്തുത ഹോർമോണുകളുടെ ചാക്രീയ (cyclical) പ്രവർത്തനം മൂലമാണ് പ്രത്യക്ഷമാകുന്നത്. ബീജസങ്കലനവും പ്ലാസന്റായുടെ (placenta) വളർച്ചയും മറ്റും ഈ ഹോർമോണുകളുടെ തുലനാത്മകതയെ ആശ്രയിച്ചിരിക്കും. ഈ തുലനസ്ഥിതിക്കു വ്യതിയാനങ്ങൾ ഉണ്ടാകുമ്പോൾ ഗർഭച്ഛിദ്രം സംഭവിക്കാനുമിടയുണ്ട്. 

അണ്ഡാശയങ്ങൾ പല കാരണങ്ങളാലും ശോധാത്മകമാകാറുണ്ട് (inflammatory). പിന്നീട് പലതരം സിസ്റ്റുകൾ (cyst) അണ്ഡാശയത്തിൽ ഉണ്ടാകാം. അവ പാപ്പിലറി സിസ്റ്റുകളോ സൂഡോമൂസിനസ് സിസ്റ്റുകളോ (pseudomucinous cysts) ആയിരിക്കാനിടയുണ്ട്. കൂടാതെ ക്യാൻസറും വിരളമല്ല. അർബുദ ട്യൂമറുകളായ (malignant tumor) അഡിനോകാർസിനോമകൾ (adenocarcinoma), ക്രൂക്കൻബെർഗ് ട്യൂമർ, സാർക്കോമകൾ (sarcomas) എന്നിവയെല്ലാം അണ്ഡാശയത്തെ ബാധിക്കുന്ന പ്രധാന രോഗങ്ങളാണ്.

കൂടാതെ ഈ ഗ്രന്ഥികളുടെ അധിപ്രവർത്തനത്താൽ പെൺകുട്ടികളിൽ ദ്വിതീയ ലൈംഗികസ്വഭാവങ്ങൾ (secondary sexual characters) വളരെ നേരത്തെ പ്രത്യക്ഷമാകുകയും അതിനോടനുബന്ധിച്ച് അകാലാർത്തവം ഉണ്ടാകുകയും ചെയ്തേക്കാം. അണ്ഡാശയങ്ങളുടെ പ്രവർത്തനത്തിന്റെ മാന്ദ്യത്താൽ ആർത്തവരാഹിത്യം, ആർത്തവസംബന്ധമായ രോഗങ്ങൾ, ഗർഭാശയത്തിന്റെ വളർച്ചക്കുറവ്, ലൈംഗികാസക്തിക്കുറവ് എന്നീ ലക്ഷണങ്ങളും ഉണ്ടാകാവുന്നതാണ്. ജനനേന്ദ്രിയസംബന്ധമായ പല അപാകതകൾക്കും ഇതു കാരണമാകും. ഹോർമോണുകളുടെ അഭാവത്തിൽ ദ്വിതീയ ലൈംഗിക സ്വഭാവങ്ങളും നിലച്ചെന്നു വരാം. ഈ ഹോർമോണുകളുടെ സ്രാവം വയസ്സായ സ്ത്രീകളിൽ താനേ നിന്നുപോകുന്നതിനാൽ ആർത്തവം പിന്നീടുണ്ടാകുന്നില്ല. അതിനാൽ അണ്ഡാശയങ്ങളിലെ ഹോർമോണുകളുടെ പ്രഭാവപ്രസരണത്തിനു വിധേയമാകുന്ന എല്ലാ അവയവങ്ങൾക്കും ഈ കാലഘട്ടത്തിൽ ലോപനം സംഭവിക്കുന്നു.


</doc>
<doc id="149003" url="https://ml.wikipedia.org/wiki?curid=149003" title="നടക്കുന്ന മത്സ്യങ്ങൾ">
നടക്കുന്ന മത്സ്യങ്ങൾ

വെള്ളത്തിന്‌ പുറത്തു കരയിൽ നടക്കുന്ന ഒരു കൂട്ടം മീനുകളെ ആണ് നടക്കുന്ന മത്സ്യങ്ങൾ എന്ന് പൊതുവേ വിളിക്കുന്നത്. സഞ്ചാരി മത്സ്യങ്ങൾ എന്നും വിളിക്കുന്നു.

ഈ വിഭാഗത്തിൽ പെട്ട മീനുകളുടെ സഞ്ചാര രീതികൾ ഒരേ പോലെ അല്ല. മുന്ന് വ്യത്യസ്ത മാർഗഗളിളുടെ ആണ് ഇവയുടെ സഞ്ചാരം. ഒന്ന് ചാടി ചാടി ഉള്ള സഞ്ചാരം ,രണ്ടു പാമ്പിനെ പോലെ ഇഴഞ്ഞു ഉള്ള സഞ്ചാരം , മുന്ന് നാലു ചിറകുകളിൽ എണിറ്റു നാൽകാലികളെ പോലെ ഉള്ള സഞ്ചാരം .


</doc>
<doc id="149010" url="https://ml.wikipedia.org/wiki?curid=149010" title="രതിനിർവേദം">
രതിനിർവേദം

1978 - ൽ ഭരതന്റെ സംവിധാനത്തിൽ പുറത്തിറങ്ങിയ മലയാളചലച്ചിത്രമാണ് രതിനിർവേദം പത്മരാജനാണ് ഈ ചിത്രത്തിന്റെ രചന നിർവഹിച്ചിരിക്കുന്നത്. പത്മരാജന്റെ തന്നെ രതിനിർവ്വേദം എന്ന നോവലിന്റെ ചലച്ചിത്രാവിഷ്ക്കാരമാണ് ഈ ചിത്രം. ജയഭാരതി കൃഷ്ണചന്ദ്രൻ എന്നിവരാണ് പ്രധാന കഥാപാത്രങ്ങളെ അവതരിപ്പിച്ചത്. നെല്ലിയാമ്പതിയിലായിരുന്നു പ്രധാനമായും ചിത്രീകരണം പൂർത്തിയാക്കിയത്.

ഗാനങ്ങൾ :കാവാലം<br>
ഈണം : ജി. ദേവരാജൻ
യുവമനസ്സിന്റെ വിഹ്വലതകളാണ് എന്നും പത്മരാജന്റെ ഇഷ്ടവിഷയം. അത്തരം ഒരു വിഷയം തന്നെ ഇവിടെയും അവതരിപ്പിക്കുന്നു. പക്വതയെത്താത്ത കാമചിന്തകൾ അയൽകാരിയിൽ അരോപിക്കുമ്പോഴുള്ള വൈചിത്രങൽ ഭരതൻ ഭംഗിയായി അവതരിപ്പിക്കുന്നു. കൃഷ്ണചന്ദ്രനും ജയഭാരതിയും തങ്ങളുടെ വേഷങ്ങൾ ഭംഗിയാക്കി.
"രതിനിർവ്വേദം" ഇന്ത്യൻ സിനിമാചരിത്രത്തിലെ നാഴികക്കല്ലാണ് . It is one of the most sensuous movies of all time, and is said to have redefined the art of movie making in South India. ജയഭാരതി ഈ ചിത്രത്തിൽ കൈകാര്യം ചെയ്ത പ്രമേയവും രീതിയും ഒരുപാട് ചർച്ചകൾക്ക് വിധേയമായി . മലയാള സിനിമ നീലച്ചിത്രമായി അധപതിക്കുന്നു എന്ന് വരെ വിമർശനമുണ്ടായി. എന്നാൽ രതിനിർവ്വേദം കേരളത്തിലെ ഒരു ബോക്സോഫീസ് ഹിറ്റ് ആയിരുന്നു. . It is notorious causing the influx of soft porn malayalam films during the next two decades.

2011ൽ ശ്വേതാ മേനോൻ രതിചേച്ചിയായിക്കൊണ്ട് ടി.കെ. രാജീവ് കുമാർസംവിധാനം ചെയ്ത് ഈചിത്രം പുനർനിർമ്മിച്ചു. 


</doc>
<doc id="149012" url="https://ml.wikipedia.org/wiki?curid=149012" title="ടിന്റുമോൻ">
ടിന്റുമോൻ

മലയാളികൾക്കിടയിൽ ഏറെ ജനപ്രീതിയാർജ്ജിച്ച ഒരു എസ്.എം.എസ്. കഥാപാത്രമാണ് ടിന്റുമോൻ. ഇംഗ്ലീഷിലെ ലിറ്റിൽ ജോണിക്ക് സമാനമായ കഥാപാത്രമാണ് ടിന്റുമോൻ.

എസ്.എം.എസ്സുകളിലൂടെ ജീവിക്കുന്ന ഒരു കഥാപാത്രമാണ് ടിന്റുമോൻ. ടിന്റുമോൻ ഫലിതങ്ങൾ വളരെമുമ്പ് തന്നെ നിലവിലുണ്ടായിരുന്നുവെങ്കിലും 2009-ഓടെ ആണ് അവ മൂർദ്ധന്യത്തിലെത്തുന്നത്. ടിന്റുമോനെ കുറിച്ചുള്ള ആദ്യ പരാമർശങ്ങളിലൊന്ന് 2002-ൽ പുറത്തിറങ്ങിയ കല്യാണരാമൻ എന്ന ചലച്ചിത്രത്തിലായിരുന്നു. ചിത്രത്തിലെ ഒരു രംഗത്തിൽ ഇന്നസെന്റ് അവതരിപ്പിച്ച പോഞ്ഞിക്കര എന്ന കഥാപാത്രം തന്റെ മുൻജന്മത്തിൽ താൻ ടിന്റുമോൻ ആയിരുന്നുവെന്നും, ലിറ്റിൽ ഫ്ലവർ കോൺവന്റ് ഗേൾസ് ഹൈസ്കൂൾ, നടത്തറയിൽ എൽ.കെ.ജി.യിൽ പഠിക്കുമ്പോൾ പ്രമേഹം വന്നു മരിച്ചു എന്നുമാണ് അവകാശപ്പെടുന്നത്. പിന്നീട് എസ്.എം.എസ്സുകളിലൂടെ ടിന്റുമോൻ എന്ന കഥാപാത്രത്തിന്റെ പ്രസിദ്ധി വളരെ പെട്ടെന്ന് വളർന്നു.

പ്രത്യേകിച്ച് ആരുടെയും നിയന്ത്രണത്തിലല്ലാതെയാണ് ടിന്റുമോൻ തമാശകൾ ജനപ്രിയമായതെങ്കിലും, ഈ ജനപ്രിയ കഥാപാത്രത്തിന്റെ പകർപ്പവകാശത്തിന് വിവിധ കമ്പനികൾ ശ്രമിച്ചിട്ടുണ്ട്. 2002-ൽ കുട്ടികൾക്കായുള്ള കോമിക് സ്ട്രിപ്പിനായി ബി.എം. ഗഫൂർ ആണ് ടിന്റുമോനെ സൃഷ്ടിച്ചതെന്നുള്ള കാരണത്താൽ ബി.എം.ജി. ഗ്രൂപ്പ് ടിന്റുമോന് അവകാശവാദം ഉന്നയിച്ചിട്ടുണ്ട്
. എന്നാൽ ടിന്റുമോന്റെ അവകാശം ആർക്കും നൽകാനാവില്ലെന്നും അതു തങ്ങളുടേതാണെന്നും ഫൊറേഡിയൻ എന്ന കമ്പനിയുടെ ഉടമസ്ഥതയിലുള്ള ടിന്റുമോൻ.കോം എന്ന വെബ് സൈറ്റും അവകാശപ്പെടുന്നു. എന്നാൽ ഡി.സി. ബുക്സ് ടിന്റുമോനെക്കുറിച്ചുള്ള മൂന്ന് പുസ്തകങ്ങൾ പുറത്തിറക്കി കഴിഞ്ഞതിനാൽ അവകാശം ആർക്കും വിട്ടു കൊടുക്കാൻ കഴിയില്ലെന്ന് വ്യക്തമാക്കിയിട്ടുണ്ട്. ഇതു കൂടാതെ ഒട്ടേറെ പത്രമാസികകളും വെബ്സൈറ്റുകളും ടിന്റുമോൻ തമാശകൾ പുറത്തിറക്കുന്നുണ്ട്. ഇരിങ്ങാലക്കുടയിലെ എം.ഡി. ഓഡിയോസ് ആൻഡ് വീഡിയോസ് എന്ന കമ്പനിയും ടിന്റുമോന് അവകാശവാദം ഉയർത്തിയിട്ടുണ്ട്. ടിന്റുമോൻ.കോം വെബ്സൈറ്റിൽ ടിന്റുമോൻ അവരുടെ സ്വന്തമാണെന്ന സൂചനയും അക്കൂടെ ലോകത്തിലെ ആദ്യത്തെ ഓപ്പൺ സോഴ്സ് കാർട്ടൂൺ കഥാപാത്രമാണ് ടിന്റുമോനെന്ന വിചിത്ര വാദവും ഉണ്ട്. 2002-ൽ പുറത്തിറങ്ങിയ കല്യാണരാമൻ എന്ന ചിത്രത്തിലെ പരാമർശമാണ് ഏറ്റവുമാദ്യം ടിന്റുമോന് ഏറെ ശ്രദ്ധ കിട്ടിയത്.



</doc>
<doc id="149014" url="https://ml.wikipedia.org/wiki?curid=149014" title="ഗെഗോങ്ങ്‌ അപാംഗ്‌">
ഗെഗോങ്ങ്‌ അപാംഗ്‌

അരുണാചൽ പ്രദേശ് സംസ്ഥാനത്ത് നിന്നുള്ള ഒരു രാഷ്ട്രീയ നേതാവാണ് ഗെഗോങ്ങ്‌ അപാംഗ്‌ (Gegong Apang) (ജനനം: 1949 ജൂലൈ 8). ആദി ഗോത്രവംശംജനായ അദ്ദേഹം 1980 ജനുവരി മുതൽ 1999 ജനുവരി വരെയും പിന്നീട് 2003 ഓഗസ്റ്റ് മുതൽ 2007 ഏപ്രിൽ വരെയും അരുണാചൽ പ്രദേശിന്റെ മുഖ്യമന്ത്രി സ്ഥാനം വഹിച്ചിരുന്നു.
1980 മുതൽ തുടർച്ചയായി മുഖ്യമന്ത്രി പദം അലങ്കരിച്ചു വന്ന അപാംഗ്‌ 1996-ൽ അന്നത്തെ പ്രധാനമന്ത്രിയായിരുന്ന പി.വി.നരസിംഹ റാവുവുമായുള്ള സ്വരചേർച്ചയില്ലായ്മയെ തുടർന്ന് ഇന്ത്യൻ നാഷണൽ കോൺഗ്രസ് (ഐ)-യിൽ നിന്ന് പുറത്തു വന്ന് 'അരുണാചൽ കോൺഗ്രസ് ' എന്ന പ്രാദേശിക പാർട്ടിക്ക് രൂപം കൊടുക്കുകയും 60 അംഗ നിയമസഭയിലെ 54 പേരെ തന്നോടൊപ്പം നിർത്തുന്നതിൽ വിജയിക്കുകയും ചെയ്തു. 1998 -ൽ നടന്ന ലോക്‌സഭാ തെരഞ്ഞെടുപ്പിൽ സംസ്ഥാനത്തെ രണ്ടു സീറ്റുകളും സ്വന്തമാക്കിയ അരുണാചൽ കോൺഗ്രസ് ബി.ജെ.പി-യുമായി സഖ്യത്തിലാവുകയും ദേശീയ ജനാധിപത്യ സഖ്യത്തിലെ സ്ഥാപക പാർട്ടികളിലൊന്നാവുകയും ചെയ്തു. എന്നാൽ പാർട്ടിക്കുള്ള കേന്ദ്ര മന്ത്രി സ്ഥാനം അപാങ്ങിന്റെ മകന് ലഭിച്ചത് പാർട്ടിക്കുള്ളിൽ അരുണാചൽ കോൺഗ്രസിനുള്ളിൽ പ്രശ്നങ്ങൾക്ക് തുടക്കമിട്ടു. 1999 ജനുവരിയിൽ മുകുത് മിതിയുടെ നേതൃത്വത്തിൽ അസംതൃപ്ത വിഭാഗം പാർട്ടി പിളർത്തുകയും അരുണാചൽ കോൺഗ്രസ് (മിതി) എന്ന പാർട്ടി രൂപീകരിക്കുകയും ചെയ്തു. തുടർന്ന് വന്ന അവിശ്വാസപ്രമേയത്തിനെതിരേ ആവശ്യത്തിന് പിന്തുണ ലഭിക്കാത്തതിനാൽ അപാംഗ്‌ മുഖ്യമന്ത്രി സ്ഥാനം രാജി വെക്കുകയും മുകുത് മിതിയുടെ നേതൃത്വത്തിലുള്ള സർക്കാർ നിലവിൽ വരികയും ചെയ്തു. പിന്നീട് അരുണാചൽ കോൺഗ്രസ് (മിതി) കോൺഗ്രസ് (ഐ) -യിൽ ലയിച്ചു.

എന്നാൽ 2003-ൽ അരുണാചൽ പ്രദേശിന്റെ രാഷ്ട്രീയ ഭൂപടത്തിൽ മാറ്റങ്ങളുണ്ടായി. കോൺഗ്രസ് (ഐ)-ൽ നിന്ന് പിളർന്ന് കോൺഗ്രസ് (ദോലോ) എന്ന പാർട്ടി പിറവിയെടുത്തു. അപാംഗ്‌ ഈയവസരത്തിൽ തന്റെ പാർട്ടിയായ അരുണാചൽ കോൺഗ്രസിനെയും കോൺഗ്രസ് (ദോലോ)യെയും മറ്റ് ചില സ്വതന്ത്ര എം.എൽ.എ-മാരെയും ചേർത്ത് യുണൈറ്റഡ് ഡെമോക്രാറ്റിക് ഫ്രണ്ട് എന്ന സംസ്ഥാന തലത്തിലുള്ള രാഷ്ട്രീയ സഖ്യത്തിന് രൂപീകരിച്ചു. 41 നിയമസഭാംഗങ്ങളുടെ പിന്തുണ നേടിയെടുത്ത അപാംഗ്‌ മൂന്നര വർഷത്തിനു ശേഷം 2003 ആഗസ്റ്റ് 3-ന് വീണ്ടും അരുണാചൽ പ്രദേശ് മുഖ്യമന്ത്രിയായി. ആഗസ്റ്റ് 30-ന് അപാങ്ങും അദ്ദേഹത്തെ പിന്തുണച്ചിരുന്ന സഖ്യത്തിലെ 41 എം.എൽ.എ-മാരും ബി.ജെ.പി-യിൽ ചേർന്നതോടെ അരുണാചൽ പ്രദേശ് വടക്കു-കിഴക്കൻ പ്രദേശത്തെ ആദ്യ ബി.ജെ.പി ഭരണസംസ്ഥാനമായി മാറി. എന്നാൽ 2004-ലെ തെരഞ്ഞെടുപ്പിനെ തുടർന്ന് കേന്ദ്രത്തിൽ ദേശീയ ജനാധിപത്യ സഖ്യത്തിന് ഭരണം നഷ്ടമായ വേളയിൽ അപാംഗ്‌ കോൺഗ്രസ് (ഐ)-ലേക്ക് മടങ്ങി വന്നു. 2004 ഒക്ടോബർ-ൽ നടന്ന സംസ്ഥാൻ തെരഞ്ഞെടുപ്പിൽ കോൺഗ്രസ് (ഐ)-ക്ക് ഭൂരിപക്ഷം ലഭിച്ചതിനാൽ അദ്ദേഹത്തിന് മുഖ്യമന്ത്രിയായി തുടരുവാനായെങ്കിലും 2007 ഏപ്രിൽ ആയപ്പോഴേക്കും അപാംഗിനെ നീക്കി ദോർജി ഖണ്ഡുവിനെ മുഖ്യമന്ത്രിയാക്കണമെന്ന 23 എം.എൽ.എ മാരുടെ ആവശ്യം കോൺഗ്രസ് (ഐ)-യുടെ കേന്ദ്ര നേതൃത്വത്തിന് അംഗീകരിക്കേണ്ടി വരികയും തുടർന്ന് 2007 ഏപ്രിൽ 9-ന് ദോർജി ഖണ്ഡു അരുണാചൽ പ്രദേശ് മുഖ്യമന്ത്രിയായി സ്ഥാനം ഏറ്റെടുക്കുകയും ചെയ്തു.
2010 ഓഗസ്റ്റ് 24-ന് പൊതുവിതരണ സമ്പ്രദായത്തിലെ 1000 കോടി രൂപയുടെ കുംഭകോണവുമായി ബന്ധപ്പെട്ട് ഗെഗോങ്ങ്‌ അപാംഗ് അറസ്ത് ചെയ്യപ്പെട്ടു. ഈ വിഷയത്തിൽ അപാംഗിനെ കുറ്റവാളിയാക്കുവാൻ പര്യാപ്തമായ തെളിവുകൾ ലഭിച്ചിട്ടുണ്ടെന്നും അവരുടെ ചോദ്യങ്ങൾക്ക് തൃപ്തികരമായ വിശദീകരണം നൽകുവാൻ അദ്ദേഹത്തിനായില്ല എന്നുമാണ് പോലീസ് ഭാഷ്യം.


</doc>
<doc id="149016" url="https://ml.wikipedia.org/wiki?curid=149016" title="ശ്രീജിത്ത് വിജയ്">
ശ്രീജിത്ത് വിജയ്

ഒരു മലയാളചലച്ചിത്ര അഭിനേതാവും മോഡലുമാണ് ശ്രീജിത്ത് വിജയ്.

എറണാകുളം ജില്ലയിലെ തൃപ്പൂണിത്തുറ സ്വദേശിയായ ശ്രീജിത്ത് ഫാസിലിന്റെ ലിവിംഗ് ടുഗെദർ എന്ന ചലച്ചിത്രത്തിലാണ് ആദ്യമായി അഭിനയിക്കുന്നത്. 1978 - ൽ ഭരതന്റെ സംവിധാനത്തിൽ പുറത്തിറങ്ങിയ രതിനിർവ്വേദം എന്ന മലയാളചലച്ചിത്രത്തിന്റെ പുനരാവിഷ്കാരത്തിലാണ് 2011 - ൽ തുടർന്നഭിനയിച്ചത്.


</doc>
<doc id="149019" url="https://ml.wikipedia.org/wiki?curid=149019" title="യഹോവയുടെ സാക്ഷികളുടെ സ്ഥിതിവിവര കണക്ക്">
യഹോവയുടെ സാക്ഷികളുടെ സ്ഥിതിവിവര കണക്ക്

യഹോവയുടെ സാക്ഷികൾക്ക് ആഗോളമായി എല്ലാ രാജ്യങ്ങളിലും സജീവ സാനിധ്യം ഉണ്ട്. ഒരോ രാജ്യങ്ങളിലെയും സ്ഥിതിവിവര കണക്ക് താഴെ നൽകിയിരിക്കുന്നു. ഔദ്യോഗിക കണക്കുകൾ വളരെ കൃത്യതയുള്ളതാണെന്ന് സ്വതന്ത്ര ഗവേഷകരാൽ തെളിയിക്കപ്പെട്ടിട്ടുണ്ട്. 

സജീവമായി സുവിഷേശപ്രവർത്തനത്തിൽ ഏർപ്പെടുന്നവരെ "പ്രസാധകർ" എന്ന് വിളിക്കുന്നു. ഇവർ താല്പര്യകർക്ക് നടത്തുന്ന സൗജന്യ ഭവന ബൈബിൾ പഠന ക്ലാസുകളും ഈ കണക്കിൽ "ശരാശരി ബൈബിൾ അദ്ധ്യയനങ്ങൾ" എന്ന തലക്കെട്ടിൽ ഉൾപ്പെടുത്തിയിട്ടുണ്ട്. ഒരോ ബൈബിൾ അദ്ധ്യയനങ്ങളും ഒരു വ്യക്തിക്കോ അല്ലെങ്കിൽ ഒരു ചെറിയ കൂട്ടത്തിനോ വേണ്ടിയായിരിക്കും അഴ്ചതോറും നടത്തപ്പെടുന്നത്. വാർഷികമായി നടത്തപെടുന്ന ക്രിസ്തുവിന്റെ സ്മാരക ആചരണത്തിൽ ലോകവ്യാപകമായി ഹാജരായവരുടെ ഏണ്ണവും നൽകിയിട്ടുണ്ട്.

നിരോധിത രാജ്യങ്ങളിലെ കണക്കുകൾ "മറ്റ് രാജ്യങ്ങൾ" എന്ന തലകെട്ടിൽ ഔദ്യോകികമായി നൽകിയിട്ടുണ്ട്, ഇവയിൽ നിരവധി ഇസ്ലാമിക രാജ്യങ്ങളും, കമ്മ്യുണിസ്റ്റ് രാജ്യങ്ങളും ഉൾപെടുന്നു.


</doc>
<doc id="149020" url="https://ml.wikipedia.org/wiki?curid=149020" title="കെ.കെ. ജയചന്ദ്രൻ">
കെ.കെ. ജയചന്ദ്രൻ

കേരളത്തിൽ നിന്നുള്ള ഒരു രാഷ്ട്രീയ പ്രവർത്തകനാണ് കെ.കെ. ജയചന്ദ്രൻ. മൂന്നു തവണ ഉടുമ്പൻചോലയിൽനിന്ന് നിയമസഭയിലെത്തിയ ഇദ്ദേഹം സി. പി. ഐ. എം. സംസ്ഥാന കമ്മിറ്റിയംഗവും ഇടുക്കി ജില്ലാ സെക്രട്ടറിയുമാണ്.

ഇടുക്കി ജില്ലയിലെ വെള്ളത്തൂവൽ കുന്നത്ത് കൃഷ്ണൻ-ജാനകി ദമ്പതികളുടെ മകനായി 1951 ഡിസംബർ 20നാണ് ജനിച്ചത്. കെഎസ്വൈഎഫിലൂടെ പൊതുരംഗത്ത് സജീവമായി. 1970-ൽ സി.പി.ഐ.എം. പാർട്ടി അംഗമായി. നിരവധി കർഷക-തോട്ടം തൊഴിലാളി സമരങ്ങളിലും ഭൂസമരങ്ങളിലും പങ്കെടുത്തിട്ടുണ്ട്. തൊഴിലാളി സമരങ്ങളിൽ പങ്കെടുത്തതിനെ തുടർന്ന് 72ലും 78ലും കൊടിയ മർദനമേറ്റു.



കുഞ്ചിത്തണ്ണിയിലാണ് താമസം. ഭാര്യ: ശ്രീദേവി. മക്കൾ:അനന്തു,നീതു.


</doc>
<doc id="149022" url="https://ml.wikipedia.org/wiki?curid=149022" title="അണ്ഡാശയ ഹോർമോണുകൾ">
അണ്ഡാശയ ഹോർമോണുകൾ

അണ്ഡാശയത്തിൽനിന്ന് സ്രവിക്കുന്ന ഹോർമോണുകളാണ് അണ്ഡാശയ ഹോർമോണുകൾ. അണ്ഡാശയം ഒരു അന്തഃസ്രാവിഗ്രന്ഥി (endocrine gland) ആണെന്ന് എമിൽ നോയർ എന്ന ശാസ്ത്രജ്ഞനാണ് ആദ്യമായി സമർഥിച്ചത് (1896). പക്ഷേ, 26 വർഷങ്ങൾക്കുശേഷം മാത്രമേ അതിൽ നിന്നു ഹോർമോൺ വേർപെടുത്തിയെടുക്കാൻ കഴിഞ്ഞിട്ടുള്ളു. അല്ലൻ, ഡോയിസി എന്നീ ശാസ്ത്രജ്ഞരാണ് അക്കാര്യത്തിൽ വിജയം വരിച്ചവർ. അവർ അതിനെ "അടിസ്ഥാനപരമായ ഹോർമോൺ" എന്നു വിളിച്ചു. യഥാർഥത്തിൽ അത് ഈസ്ട്രോൺ (Estrone), ഈസ്ട്രിയോൾ (Estriol), ഈസ്ട്രാഡൈയോൾ (Estradiol) എന്നിങ്ങനെ മൂന്നു രാസവസ്തുക്കളുടെ മിശ്രിതമാണെന്നു പിന്നീടു മനസ്സിലായി. ഈസ്ട്രോജനുകൾ (oestrogens) എന്നാണ് ഈ മൂന്നിനും കൂടിയുള്ള പേര്. 

അണ്ഡം നീക്കിയതിനുശേഷം അണ്ഡാശയത്തിൽ അവശേഷിക്കുന്ന കോർപസ് ലൂട്ടിയ (പീതപിണ്ഡം)ത്തിന് ഗർഭധാരണം സാധിപ്പിക്കുന്നതിനും ഭ്രൂണം സംരക്ഷിക്കുന്നതിനും കഴിവുണ്ടെന്നു മനസ്സിലായപ്പോൾ അതിനുള്ള കാരണം ഗവേഷണവിഷയമായി. കോർപസ് ലൂട്ടിയത്തിൽ നിന്ന് പ്രത്യേകമായി ഉണ്ടാകുന്ന ഒരു ഹോർമോൺ ആണ് അതിനു കാരണമെന്ന് 1929-ൽ കോർണർ എന്ന ശാസ്ത്രജ്ഞൻ കണ്ടുപിടിച്ചു. ഈ ഹോർമോണിന്റെ പേര് പ്രൊജസ്റ്റിറോൺ (Progesterone) എന്നാണ്. 

കോർപസ് ലൂട്ടിയത്തിൽ നിന്ന് പ്രൊജസ്റ്റിറോണിനു പുറമേ റിലാക്സിൻ (Relaxin) എന്ന ഒരു ഹോർമോൺകൂടി ഉണ്ടാകുന്നുണ്ടെന്നു തെളിഞ്ഞിട്ടുണ്ട്. രാസപരമായി ഇത് ഒരു പോളിപെപ്റ്റൈഡ് ആണ്. തൻമാത്രാഭാരം ഏകദേശം 9000 ആയിരിക്കും. ഗർഭിണികളായ എലികളിലും ഗിനിപന്നികളിലും ആണ് ഈ ഹോർമോൺ ആദ്യം കണ്ടുപിടിക്കപ്പെട്ടത്. ഇത് പ്ലാസന്റയിലും കാണാം. പ്രസവകാലത്ത് മാംസപേശികൾക്ക് അയവുവരുത്തുകയാണ് ഇതിന്റെ ധർമം. 

ഈസ്റ്റ്ട്രോജനുകൾ, പ്രൊജസ്റ്റിറോൺ, റിലാക്സിൻ എന്നിവയാണ് അണ്ഡാശയ ഹോർമോണുകൾ.

സംശ്ളേഷിത-ഈസ്ട്രോജനുകൾ. പ്രകൃതിയിലുള്ളവയെക്കാൾ കൂടുതൽ വീര്യമുള്ള ഈസ്ട്രോജനുകൾ സംശ്ലേഷണം ചെയ്തുണ്ടാക്കുവാൻ സാധിച്ചിട്ടുണ്ട്. ഡൈ ഈതൈൽ സ്റ്റിൽ ബിസ്റ്റിറോൾ ഒരു ഉദാഹരണമാണ്. വായ്‌വഴി കൊടുക്കാമെന്നത് ഇതിന്റെ മറ്റൊരു മേൻമയാണ്. ഇതിന്റെ സംരചനയിൽ വ്യതിയാനങ്ങൾ വരുത്തി ഹെക്സെസ്ട്രോൾ, ബെൻസെസ്ട്രോൾ, ഡൈ ഈൻസ്ട്രോൾ എന്നിങ്ങനെ വേറെയും സംശ്ലേഷിത-ഈസ്ട്രോജനുകൾ നിർമ്മിക്കപ്പെട്ടിട്ടുണ്ട്.

അണ്ഡാശയങ്ങൾ നീക്കിയ എലികളിൽ കുത്തിവച്ചാണ് അണ്ഡാശയ ഹോർമോണുകളുടെ വീര്യം (potency) തിട്ടപ്പെടുത്തുന്നത്.


</doc>
<doc id="149023" url="https://ml.wikipedia.org/wiki?curid=149023" title="സെവൻസ്‌ ഫുട്‌ബോൾ">
സെവൻസ്‌ ഫുട്‌ബോൾ

ദക്ഷിണേന്ത്യൻ സംസ്ഥാനങ്ങളിൽ, വിശേഷിച്ചും കേരളത്തിലെ മലബാർ ജില്ലകളിൽ ഏറെ പ്രചാരമുള്ള ഫുട്ബോൾ രൂപമാണ്‌ സെവൻസ്‌ ഫുട്ബോൾ. അന്താരാഷ്ട്ര ഫുട്‌ബോൾ ഫെഡറേഷന്റെ അംഗീകാരം ഇല്ലെങ്കിലും പ്രാദേശികമായി ഫുട്‌ബോൾ എന്ന കായികഇനത്തെ സെവൻസ്‌ പ്രതിനിധീകരിക്കുന്നു. കേരള സെവൻസ്‌ ഫുട്‌ബോൾ അസോസിയേഷൻ എന്ന സംഘടനയാണ്‌ പൊതുവിൽ സെവൻസിലെ നിയമങ്ങളും മറ്റും തീരുമാനിക്കുന്നത്‌. സെവൻസിൽ കളി തുടങ്ങിയ പലരും ദേശീയ ടീം വരെ എത്തിയിട്ടുണ്ട്‌.

ഓരോ ടീമുകളിലും ഏഴു വീതം കളിക്കാരാണ്‌ സെവൻസിൽ അണിനിരക്കുക. ഗോൾകീപ്പർ, സ്റ്റോപ്പർ ബാക്ക്‌, രണ്ട്‌ വിംഗ്‌ ബാക്കുകൾ, ഒരു അറ്റാക്കർ, രണ്ട്‌ സപ്പോട്ടിംഗ്‌ അറ്റാക്കർമാർ എന്നിങ്ങനെയാണ്‌ ടീം ഘടന. മിഡ്‌ഫീൽഡ്‌ ജനറൽ ഇല്ല എന്നതാണ്‌ അംഗീകൃത ഇലവൻസ്‌ ഫുട്‌ബോളിൽ നിന്ന്‌ സെവൻസിനെ വ്യത്യസ്‌തമാക്കുന്നത്‌. കളിയിൽ ചുവപ്പു കാർഡ്‌ കണ്ടാൽ കുറച്ചുസമയം പുറത്തിരുന്ന്‌ പിന്നീട്‌ തിരിച്ചുവരാമെന്ന നിയമം ചില ടൂർണമെന്റുകളിൽ ഏർപ്പെടുത്താറുണ്ട്‌. ഓഫ്‌സൈഡ്‌ നിയമത്തിലും സെവൻസും ഇലവൻസും തമ്മിൽ കാര്യമായ വ്യത്യാസമുണ്ട്‌. 30 മിനുട്ടു മുതൽ ഒരു മണിക്കൂർ വരെയാണ്‌ കളിസമയം.

കായിക വിനോദമെന്ന നിലക്ക്‌ സെവൻസിന്‌ കാസർക്കോട്‌ മുതൽ തൃശൂർ വരെയുള്ള ജില്ലകളിൽ വൻ സ്വാധീനമാണുള്ളത്‌. കൊയ്‌ത്ത്‌ കഴിഞ്ഞ വേനൽക്കാലങ്ങളിൽ പാടങ്ങളിൽ താൽക്കാലികമായി നിർമ്മിക്കുന്ന സ്റ്റേഡിയങ്ങളിലാണ്‌ സെവൻസ്‌ നടക്കുന്നത്‌. സമീപ വർഷങ്ങളിൽ ഫ്‌ളഡ്‌ലിറ്റ്‌ സ്റ്റേഡിയങ്ങളിലും കളി നടക്കുന്നു. ജീവകാരുണ്യ പ്രവർത്തനങ്ങൾക്കും പ്രാദേശിക ക്ഷേമപ്രവർത്തനങ്ങൾക്കുമുള്ള ധനസമാഹരണാർത്ഥം സെവൻസ്‌ ടൂർണമെന്റുകൾ സംഘടിപ്പിക്കുക പതിവാണ്‌. ഇന്ത്യക്കു പുറമെയുള്ള രാജ്യങ്ങളിൽ അവിടെയുള്ള മലയാളികൾ സെവൻസ്‌ ടൂർണമെന്റുകൾ സംഘടിപ്പിച്ചു വരുന്നു.
കേരളം, കർണാടക, തമിഴ്‌നാട്‌ സംസ്ഥാനങ്ങളിലെ വിവിധ കോളേജുകളിൽ പഠിക്കുന്ന ആഫ്രിക്കൻ വിദ്യാർത്ഥികളും വടക്കുകിഴക്കൻ സംസ്ഥാനങ്ങളിൽ നിന്നുള്ളവരും സെവൻസ്‌ ടൂർണമെന്റുകളിലെ സ്ഥിര സാന്നിധ്യമാണ്‌. 

സൂപ്പർ സ്റ്റുഡിയോ മലപ്പുറം, കെ.ആർ.എസ്‌ കോഴിക്കോട്‌, അൽമദീന ചെർപ്പുളശ്ശേരി, ബ്ലാക്ക്‌ ആന്റ്‌ വൈറ്റ്‌ കോഴിക്കോട്‌, ജിംഖാന തൃശൂർ, കാശ്‌മീർ ക്ലബ്ബ്‌ കിളിനക്കോട്‌, ജവഹർ മാവൂർ, ഒ.വൈ.സി ഉച്ചാരക്കടവ്‌, ബ്രദേഴ്‌സ്‌ കൂത്തുപറമ്പ്‌, എഫ്‌.സി കോയമ്പത്തൂർ, പെരിയാർ റൈസ്‌ പെരുമ്പാവൂർ തുടങ്ങിയവ അറിയപ്പെട്ട സെവൻസ്‌ ക്ലബ്ബുകളാണ്‌.
ദേശീയ തലത്തിൽ കളിച്ചിട്ടുള്ള യു. ഷറഫലി, ഐ.എം വിജയൻ, സത്യൻ, സി.വി പാപ്പച്ചൻ, ജോപോൾ അഞ്ചേരി തുടങ്ങിയ കളിക്കാർ സെവൻസിൽ പലപ്പോഴായി സാന്നിധ്യമറിയിച്ചിട്ടുണ്ട്‌. ഇപ്പോൾ വിവിധ ദേശീയ ക്ലബ്ബുകളിലുള്ള എം.പി സക്കീർ, സിറാജുദ്ദീൻ, ജിംഷാദ്‌, സുബൈർ തുടങ്ങിയവരും സെവൻസ്‌ ടൂർണമെന്റുകളിൽ പങ്കെടുത്തിട്ടുള്ളവരാണ്‌.


</doc>
<doc id="149024" url="https://ml.wikipedia.org/wiki?curid=149024" title="എ.ആർ. ആന്തുലെ">
എ.ആർ. ആന്തുലെ

കോൺഗ്രസ് നേതാവും മഹാരാഷ്ട്ര മുൻ മുഖ്യമന്ത്രിയുമായിരുന്നു ഏ.ആർ. ആന്തുലെ എന്ന അബ്ദുൾ റഹ്മാൻ ആന്തുലെ (9 ഫെബ്രുവരി 1929 – 2 ഡിസംബർ 2014).

അദ്ദേഹം‌‌‌‌ ഹാഫിസ് അബ്ദുൾ‌‌‌‌‌‌ ഗഫൂറിന്റെയും‌‌‌‌ സൊഹ്രാബിയുടേയും‌‌‌‌ മകനായി മഹാരാഷ്ട്രയിലെ റായ്ഗഡ് ജില്ലയിൽ‌‌‌‌ ജനിച്ചു. . എം.എൽ.എ., എം.പി., സംസ്ഥാനമന്ത്രി, മുഖ്യമന്ത്രി, കേന്ദ്രമന്ത്രി എന്നീ നിലകളിൽ പ്രവർത്തിച്ചു. മഹാരാഷ്ട്ര മുഖ്യമന്ത്രിപദം വഹിച്ച ഏക മുസ്ലിം വിഭാഗക്കാരനാണ്. 1980 ജൂൺ മുതൽ 1982 ജനവരിവരെയാണ് മുഖ്യമന്ത്രിയായിരുന്നത്. 

മഹാരാഷ്ട്ര നിയമസഭയിൽ 1962 മുതൽ '76 വരെ അംഗമായിരുന്നു. ഈ കാലയളവിൽ വിവിധ വകുപ്പുകളിൽ മന്ത്രിയായി. 1976 മുതൽ '80 വരെ രാജ്യസഭാംഗമായി. 1980-ൽ വീണ്ടും നിയമസഭാംഗം. '89 വരെ എം.എൽ.എ.യായി തുടർന്നു. പിന്നീട് രണ്ടുതവണ വീണ്ടും എം.പി.യായി. 1995 ജൂൺ മുതൽ '96 മെയ് വരെ കേന്ദ്ര ആരോഗ്യമന്ത്രി. 2004-ൽ മൻമോഹൻസിങ് മന്ത്രിസഭയിൽ ന്യൂനപക്ഷക്ഷേമ മന്ത്രിയായി. 
ഇന്ദിരാഗാന്ധിയുടെ വിശ്വസ്തനായി അറിയപ്പെട്ട ആന്തുലെ സിമന്റ് കുംഭകോണത്തിൽപ്പെട്ട് അദ്ദേഹത്തിന് സ്ഥാനം രാജിവെക്കേണ്ടിവന്നു.

ഭാര്യ : നർ‌‌ഗീസ് ആന്തുലേ 


</doc>
<doc id="149025" url="https://ml.wikipedia.org/wiki?curid=149025" title="ജി.എം.സി. ബാലയോഗി">
ജി.എം.സി. ബാലയോഗി

ഒരു അഭിഭാഷകനും പ്രമുഖ രാഷ്ട്രീയ നേതാവുമായിരുന്നു ഗന്തി മോഹന ചന്ദ്ര ബാലയോഗി എന്ന ജി.എം.സി ബാലയോഗി (1945 ഒക്ടോബർ 1 - 2002 മാർച്ച് 3). തെലുഗുദേശം പാർട്ടി അംഗമായിരുന്ന ബാലയോഗി രണ്ടു വട്ടം ലോക്‌സഭ സ്പീക്കർ പദവി വഹിച്ചിട്ടുണ്ട്. ദളിത് വിഭാഗത്തിൽ നിന്നും അതുപോലെ തന്നെ, പ്രാദേശിക രാഷ്ട്രീയ കക്ഷികളിൽ നിന്നും ഈ സ്ഥാനത്തെത്തുന്ന ആദ്യത്തെ വ്യക്തിയാണ് അദ്ദേഹം.
ആന്ധ്രാപ്രദേശിലെ ഈസ്റ്റ് ഗോദാവരി ജില്ലയിലുൾപ്പെട്ട യെദുരുലംക ഗ്രാമത്തിലെ ഒരു കർഷക കുടുംബത്തിൽ ഗണിയയുടെയും സത്യമ്മയുടെയും മൂന്നു മക്കളിൽ രണ്ടാമനായി 1945 ഒക്ടോബർ 1-ന് ബാലയോഗി ജനിച്ചു. സ്വന്തം ഗ്രാമത്തിൽ അന്ന് വിദ്യാലയങ്ങളൊന്നും തന്നെയില്ലാതിരുന്നതിനാൽ പ്രാഥമിക വിദ്യാഭ്യാസം നേടുന്നതിന് തന്നെ മറ്റൊരു ഗ്രാമത്തിലെ സ്കൂളിനെ ആശ്രയിക്കേണ്ടി വന്നുവെങ്കിലും ബിരുദാനന്തര ബിരുദവും നിയമബിരുദവും നേടിയാണ് ബാലയോഗി തന്റെ വിദ്യാഭ്യാസം പൂർത്തിയാക്കിയത്.

1980-ൽ കാക്കിനഡയിലെ ബാറിൽ നിയമ പരിശീലനം ആരംഭിച്ച ബാലയോഗി 1985-ൽ ഫസ്റ്റ് ക്ലാസ് മജിസ്ട്രേറ്റ് ആയി നിയമിതനായി. പക്ഷേ അദ്ദേഹം ആ ഉദ്യോഗം രാജിവെച്ച് വീണ്ടും നിയമ പരിശീലനം തുടർന്നു. 1982-ൽ എൻ.ടി.ആർ തെലുഗുദേശം പാർട്ടി സ്ഥാപിച്ചപ്പോൾ ആന്ധ്രയിലെ ഒട്ടനേകം ചെറുപ്പക്കാരെപ്പോലെ അദ്ദേഹത്തിന്റെ പ്രഭാവത്തിൽ ആകൃഷ്ടനായ ബാലയോഗിയും ടി.ഡി.പി-യിൽ അംഗമായി ചേർന്നു. പെട്ടെന്നു തന്നെ അംഗീകാരങ്ങൾ ബാലയോഗിയെ തേടിയെത്തി. 1986-ൽ കാക്കിനഡയിലെ സഹകരണ നഗര ബാങ്കിന്റെ സഹാധ്യക്ഷ സ്ഥാനം അദ്ദേഹത്തിന് ലഭിച്ചു. 1987-ൽ ഈസ്റ്റ് ഗോദാവരി ജില്ല പ്രജാ പരിഷത്തിന്റെ അധ്യക്ഷ സ്ഥാനത്തേക്ക് തെരഞ്ഞെടുക്കപ്പെട്ട അദ്ദേഹം 1991 വരെ ആ പദവിയിൽ തുടർന്നു.

1991-ലെ ലോക്‌സഭാ തെരഞ്ഞെടുപ്പോടു കൂടിയാണ് ബാലയോഗിയുടെ പാർലമെന്ററി ജീവിതം ആരംഭിക്കുന്നത്. അമലാപുരം നിയോജക മണ്ഡലത്തിൽ മത്സരിച്ച അദ്ദേഹം വിജയിച്ച് പത്താം ലോക്‌സഭയിലെ അംഗങ്ങളിലൊരാളായി. 1996-ലെ തെരഞ്ഞെടുപ്പിൽ പരാജയപ്പെട്ടെങ്കിലും നിരാശനാകാതെ തന്റെ രാഷ്ട്രീയ പ്രവർത്തനം തുടർന്ന അദ്ദേഹം നിയമസഭാ ഉപതെരഞ്ഞെടുപ്പിൽ മുമ്മിഡിവാരം മണ്ഡലത്തിൽ നിന്നും വിജയിച്ച് സംസ്ഥാന നിയമസഭയിലെത്തുകയും തുടർന്ന് ഉന്നത വിദ്യാഭ്യാസകാര്യ വകുപ്പിന്റെ മന്ത്രിയാവുകയും ചെയ്തു.

1998-ലെ ലോക്‌സഭാ തെരഞ്ഞെടുപ്പിൽ അമലാപുരം നിയോജക മണ്ഡലത്തിൽ തന്നെ മത്സരിച്ച ബാലയോഗി ഇത്തവണ 90,000-ത്തിൽ അധികം വോട്ടുകൾക്ക് വിജയിച്ചു. സ്വന്തം പാർട്ടിയായ ടി.ഡി.പി പുറത്തു നിന്ന് പിന്തുണ നൽകുന്ന മന്ത്രിസഭയിൽ ഭരണസഖ്യത്തിന്റെ സ്ഥാനാർഥിയായി സ്പീക്കർ സ്ഥാനത്തേക്ക് മത്സരിച്ച് അദ്ദേഹം 1998 മാർച്ച് 24-ന് ആ സ്ഥാനത്തേക്ക് തെരഞ്ഞെടുക്കപ്പെട്ടു. ഭരണ-പ്രതിപക്ഷങ്ങൾക്ക് ഏകദേശം തുല്യ അംഗബലം ഉണ്ടായിരുന്ന വളരെ സങ്കീർണമായ രാഷ്ട്രീയ സ്ഥിതിവിശേഷമുണ്ടായിരുന്ന ആ ലോക്‌സഭയുടെ സ്പീക്കർ പദവി അതുവരെ ആ സ്ഥാനം അലങ്കരിച്ചിരുന്നവരിൽ വെച്ച് ഏറ്റവും ചെറുപ്പമായിരുന്ന ബാലയോഗി പ്രശംസനീയമാം വിധം കൈകാര്യം ചെയ്തു. കക്ഷിവ്യത്യാസങ്ങൾക്കപ്പുറമായി നേടിയെടുത്ത പ്രിയങ്കരതയും അംഗീകാരവും 1999-ലെ പൊതു തെരഞ്ഞെടുപ്പിനെ തുടർന്ന് രൂപീകരിക്കപ്പെട്ട പതിമൂന്നാം ലോക്‌സഭയുടെ സ്പീക്കർ പദവിയിലേക്ക് അദ്ദേഹത്തെ ഐക്യകണ്ഠേനെ തെരഞ്ഞെടുക്കുവാൻ കാരണമായി. സ്പീക്കർ പദവിക്ക് പുറമേ പല സമിതികളുടെയും ചെയർമാൻ സ്ഥാനം വഹിക്കുകയും വിദേശ രാജ്യങ്ങളിലേക്കുള്ള പാർലമെന്ററി സംഘങ്ങളെ നയിക്കുകയും ചെയ്തിട്ടുണ്ട്.

പ്രശസ്തിയുടെ ഉന്നതിയിൽ നിൽക്കുമ്പോൾ 2002 മാർച്ച് 3-ന് ആന്ധ്രാപ്രദേശിലെ വടക്കൻ ഗോദാവരി ജില്ലയിലെ കൈകലൂരിൽ വെച്ചുണ്ടായ ഹെലികോപ്റ്റർ അപകടത്തിൽ അദ്ദേഹം മരണമടഞ്ഞു.

ഭാര്യ വിജയകുമാരിയും, മൂന്നു പെൺമക്കളും ഒരു മകനും അടങ്ങുന്നതായിരുന്നു ജി.എം.സി. ബാലയോഗിയുടെ കുടുംബം . അദ്ദേഹത്തിന്റെ മരണ ശേഷം അമലാപുരം മണ്ഡലത്തെ പ്രതിനിധീകരിക്കാൻ പാർട്ടി നിയോഗിച്ചത് വിജയകുമാരിയെ തന്നെയായിരുന്നു.


</doc>
<doc id="149026" url="https://ml.wikipedia.org/wiki?curid=149026" title="കീഴ്‌മുറി">
കീഴ്‌മുറി

മലപ്പുറം ജില്ലയിൽ ജില്ലാ ആസ്ഥാനത്തു നിന്നും ഏകദേശം 12 കിലോമീറ്റർ തെക്കു - പടിഞ്ഞാറ് ദിശയിൽ സ്ഥിതി ചെയ്യുന്ന ഒരു ഗ്രാമമാണ് കീഴ്‌മുറി. വിത്ഴ സ്ഥാപിച്ച പ്രശസ്തമായ കോട്ടക്കൽ ആര്യവൈദ്യ ശാല ഇവിടെയാണ് സ്ഥിതിചെയ്യുന്നത്. ഈ ഗ്രാമത്തെ വിശ്വപ്രശസ്തമാക്കിയത് ആര്യവൈദ്യശാലയുടെ പ്രശസ്തി തന്നെയാണ്. ആയുർവേദത്തിനു പുറമെ, ഗൃഹസാമഗ്രികളുടെ വ്യവസായം കൊണ്ടും ഇവിടം പ്രശസ്തമാണ്. മാർച്ച്-ഏപ്രിൽ മാസത്തിൽ നടക്കുന്ന കോട്ടക്കൽ പൂരവും പ്രശസ്തം തന്നെ.


</doc>
<doc id="149028" url="https://ml.wikipedia.org/wiki?curid=149028" title="സീനിയേഴ്സ്">
സീനിയേഴ്സ്

വൈശാഖ് സംവിധാനം ചെയ്ത് 2011-ൽ പുറത്തിറങ്ങിയ ഒരു മലയാളചലച്ചിത്രമാണ് സീനിയേഴ്സ്. ജയറാം, കുഞ്ചാക്കോ ബോബൻ, ബിജു മേനോൻ, മനോജ് കെ. ജയൻ എന്നിവരാണ് ഈ ചിത്രത്തിലെ കേന്ദ്രകഥാപാത്രങ്ങളെ അവതരിപ്പിച്ചിരിക്കുന്നത്. നാലു പേരും പണ്ട് പഠിച്ച് കോളേജിൽ വീണ്ടും പഠിക്കാൻ വരുന്നതാണ് ഇതിവൃത്തം. സച്ചി, സേതു എന്നിവർ ചേർന്നാണ് ഈ ചിത്രത്തിന്റെ രചന നിർവ്വഹിച്ചത്. വൈശാഖ് സിനിമയുടെ ബാനറിൽ വൈശാഖ് രാജനാണ് ചിത്രം നിർമ്മിച്ചത്.


അൽഫോൻസ് ജോസഫ്, അലക്സ് പോൾ, ജാസി ഗിഫ്റ്റ് എന്നിവർ ഈണം പകർന്ന നാല് ഗാനങ്ങളാണ് ചിത്രത്തിലുള്ളത്. ചിത്രത്തിന്റെ പശ്ചാത്തലസംഗീതം ഒരുക്കിയിരിക്കുന്നത് ഗോപി സുന്ദർ ആണ്.


</doc>
<doc id="149036" url="https://ml.wikipedia.org/wiki?curid=149036" title="മൊബി ഡിക്ക്">
മൊബി ഡിക്ക്

പത്തൊൻപതാം നൂറ്റാണ്ടിലെ അമേരിക്കൻ എഴുത്തുകാരൻ ഹെർമൻ മെൽവിൽ എഴുതിയ നോവലാണ് മൊബി ഡിക്ക് അഥവാ "ദ് വേൽ". 1851-ലാണ് അത് പ്രസിദ്ധീകരിക്കപ്പെട്ടത്. മഹത്തായ ഒരു അമേരിക്കൻ നോവലും വിശ്വസാഹിത്യത്തിലെ തന്നെ എണ്ണപ്പെട്ട കൃതികളിലൊന്നുമായി അതു വിലയിരുത്തപ്പെടുന്നു. ആഹാബ് എന്നയാൾ കപ്പിത്താനായിരുന്ന പെക്വോഡ് എന്ന തിമിഗലവേട്ടക്കപ്പലിലെ നാവികനായിരുന്ന ഇസ്മായേൽ എന്നയാളുടെ സാഹസങ്ങളുടേയും സഞ്ചാരങ്ങളുടേയും കഥയാണ് ഈ നോവൽ. മൊബി ഡിക്ക് എന്നറിയപ്പെട്ടിരുന്ന ഒരു പുംബീജത്തിമിംഗിലത്തെ (Sperm Whale) കപ്പിത്താൻ ആഹാബ് തന്റെ വേട്ടയുടെ പത്യേക ലക്ഷ്യമാക്കിയിട്ടുണ്ടെന്ന് ഇസ്മായേൽ മനസ്സിലാക്കുന്നു. ഭീകരനും, പിടികൊടുക്കാത്തവനുമായ ആ തിമിംഗിലം ഒരു പഴയ ഏറ്റുമുട്ടലിൽ ആഹാബിന്റെ ബോട്ടിനെ മറിക്കുകയും അയാളുടെ ഒരു കാൽ കടിച്ചെടുക്കുകയും ചെയ്തിരുന്നു. അതിനു പ്രതികാരം ചെയ്യാൻ നിശ്ചയിച്ചിരിക്കുകയാണ് ആഹാബ്. 

ബിംബ-രൂപകങ്ങളുടെ ധാരാളിത്തവും ശൈലീസവിശേഷതകളും വഴിയാണ് നോവലിലെ പ്രമേയത്തിന്റെ സങ്കീർണ്ണതയെ ഗ്രന്ഥകാരൻ കൈകാര്യം ചെയ്യുന്നത്. തിമിംഗിലക്കപ്പലിലെ സാഹസയാത്രയ്ക്കിടെ, തന്റെ വിശ്വാസങ്ങളേയും പ്രപഞ്ചത്തിൽ തനിക്കുള്ള സ്ഥാനത്തേയും കുറിച്ച് ചിന്തിക്കുന്ന പ്രധാന കഥാപാത്രമായ ഇസ്മായേലിലൂടെ നോവലിസ്റ്റ്, വംശീയവും സാമൂഹ്യവുമായ മാന്യതകളേയും, നന്മ-തിന്മകളേയും, ദൈവങ്ങളേയും സംബന്ധിച്ച അംഗീകൃതസങ്കല്പങ്ങളെ പരിശോധിക്കുന്നു. തിമിംഗിലക്കപ്പലിലെ ജീവിതത്തിന്റെ വിവരണത്തോടൊപ്പം കഥപറയുന്നയാളുടെ നിരീക്ഷണങ്ങൾ കൂടി കൃതിയിൽ ഉൾപ്പെടുത്താൻ ഗ്രന്ഥകാരൻ രംഗനിർദ്ദേശങ്ങൾ(stage directions), ദീർഘമായ ആത്മഗതങ്ങൾ, വായനക്കാരോടുള്ള കഥാപാത്രത്തിന്റെ നേരിട്ടുള്ള പ്രഭാഷണങ്ങൾ (asides) എന്നിവ പോലുള്ള ഷേക്സ്പീരിയൻ സാഹിത്യസങ്കേതങ്ങളെ ആശ്രയിക്കുന്നു. മനുഷ്യേതരജീവികളെ സംബന്ധിച്ച് മനുഷ്യനുള്ള ഭയവും അവ മാനുഷികമായി മനസ്സിലാക്കുകയും പ്രവർത്തിക്കുകയും ചെയ്യുന്നു എന്ന വിശ്വാസവുമാണ് നോവൽ ചിത്രീകരിക്കുന്നത്. ഒരു പുംബീജത്തിമിംഗിലത്തിന്റെ ആക്രമണത്തിൽ മുങ്ങിയ "എസ്സെക്സ്" എന്ന തിമിംഗിലക്കപ്പലുമായി ബന്ധപ്പെട്ട യഥാർത്ഥസംഭവങ്ങൾ നോവലിന്റെ കഥയ്ക്കു പിന്നിലുണ്ട്.

"അമേരിക്കൻ കാല്പനികത" (American Romanticism) എന്ന പ്രസ്ഥാനത്തിൽ പെടുന്ന കൃതിയായി മൊബി ഡിക്ക് കണക്കാക്കപ്പെടുന്നു. ലണ്ടനിൽ റിച്ചാർഡ് ബെന്റ്ലി 1851 ഒക്ടോബർ 18-നു മൂന്നു വാല്യങ്ങളായി പ്രസിദ്ധീകരിച്ച "ശുദ്ധീകൃത" പതിപ്പായാണ് ഇത് ആദ്യം വെളിച്ചം കണ്ടത്. "ദ് വേൽ" എന്ന പേരിലായിരുന്നു ആ പതിപ്പ്. ആഴ്ചകൾക്കു ശേഷം, 1851 നവംബർ 14-ന് ന്യൂയോർക്ക് നഗരത്തിലെ പ്രസാധകരായ ഹാർപ്പർ സഹോദരന്മാർ "മൊബി ഡിക്ക് അഥവാ ദ് വേൽ" എന്ന പേരിൽ ഏകവാല്യമായി ഇതു വീണ്ടും പ്രസിദ്ധീകരിച്ചു. ആദ്യകാലത്ത് ഈ പുസ്തകത്തിനു ലഭിച്ചത് സമ്മിശ്രപ്രതികരണങ്ങളായിരുന്നെങ്കിലും, ഇന്ന് ലോകസാഹിത്യത്തിലെ എണ്ണപ്പെട്ട രചനകളിലൊന്നായി ഇതു കണക്കാക്കപ്പെടുന്നു.

മെൽവിലിന്റെ 1851-ൽ വെളിച്ചം കണ്ട ഈ കൃതി, അമേരിക്കൻ സാഹിത്യത്തിലെ ഒരു സമ്പന്നയുഗത്തിന്റെ ഭാഗമാണ്. നഥാനിയേൽ ഹോത്തോണിന്റെ "സ്കാർലെറ്റ് ലെറ്റർ", ഹാരിയറ്റ് ബീച്ചർ സ്റ്റോവിന്റെ "അങ്കിൾ ടോമിന്റെ കേബിൻ" എന്നിവയും മൊബി ഡിക്കിനെപ്പോലെ ആ യുഗത്തിന്റെ സൃഷ്ടികളാണ്. രണ്ട് യഥാർത്ഥസംഭവങ്ങൾ ഈ കൃതിയുടെ രചനയിൽ മെൽവിലിനു പ്രചോദനമായി. ഉത്തര അമേരിക്കയിലെ നാന്റുക്കെറ്റിൽ നിന്നുള്ള എസ്സെക്സ് എന്ന കപ്പൽ, തെക്കേ അമേരിക്കയുടെ തീരത്തു നിന്ന് 3200 കിലോമീറ്റർ അകലെ ഒരു പുംബീജത്തിമിംഗിലത്തിന്റെ ഇടിയേറ്റു മുങ്ങിയതാണ് ഒരു സംഭവം. ആ അപകടത്തിൽ നിന്നു രക്ഷപെടാനായത് 8 നാവികർക്കു മാത്രമായിരുന്നു. അവരിൽ ഒരാളായ ഓവൻ ചേയ്സ് എന്നയാൾ "തിമിംഗിലക്കപ്പലായ എസ്സെക്സിന്റെ നാശത്തിന്റെ അസാധാരണവും വേദനാജനകവുമായ കഥ" എന്ന പേരിൽ അതിനെക്കുറിച്ച് എഴുതിയിരുന്നു. മെൽവിൽ അന്വേഷിക്കുമ്പോൾ ആ പുസ്തകം കിട്ടാനില്ലാതായിരുന്നു. മെൽവിലിന്റെ ആഗ്രഹം മനസ്സിലാക്കിയ ശ്വശുരൻ ലെമുവേൽ ഷാ ഒരു പ്രതി മരുമകന് സംഘടിപ്പിച്ചു കൊടുക്കുകയാണുണ്ടായത്. കിട്ടിയപാടെ അത് ഉത്സാഹപൂർവം വായിക്കാൻ തുടങ്ങിയ മെൽവിൽ ഒട്ടേറെ ഭാഗങ്ങൾ പ്രത്യേകം അടയാളപ്പെടുത്തി.

ചിലിയിലെ മോക്കാ ദ്വീപിനു സമീപത്തെ കടലിൽ 1830-കൾക്കൊടുവിൽ "മോക്കാ ഡിക്ക്" എന്നറിയപ്പെട്ടിരുന്ന വെളുത്ത പുംബീജത്തിമിംഗിലം കൊല്ലപ്പെട്ടതായുള്ള കഥയാണ് രണ്ടാമത്തെ സംഭവം. പഴയ വേട്ടശ്രമങ്ങളിൽ നിന്നു കിട്ടിയ ഒട്ടേറെ ചാട്ടുളികൾ (Harpoons) തറച്ച ശരീരവുമായി നടന്നിരുന്ന മോക്കാ ഡിക്ക്, കപ്പലുകളെ മുൻകൂട്ടി പദ്ധതിയിട്ട് മനപൂർവം ആക്രമിക്കുന്നതായി തോന്നിയിരുന്നു. ഒരു തിമിംഗിലവേട്ടക്കാരനുമായുള്ള അതിന്റെ ഏറ്റുമുട്ടൽ, പര്യവേഷകനായ ജെറമിയാ റെയ്നോൾഡ്സ് ഒരു ലേഖനത്തിന്റെ വിഷയമായി. ന്യൂ യോർക്കിൽ നിന്നും പ്രസിദ്ധീകരിച്ചിരുന്ന നിക്കർബോക്കർ മാസികയുടെ 1839 മേയ് മാസത്തിലെ പതിപ്പിലാണ് ആ ലേഖനം പ്രസിദ്ധീകരിക്കപ്പെട്ടത്. മെൽവിൽ ആ ലേഖനം വായിച്ചിരുന്നു: "അസാമാന്യവലിപ്പവും ശക്തിയുമായി, പഞ്ഞിയുടെ വെണ്മയുള്ള ഒരു വയസ്സൻ ആൺതിമിംഗിലത്തെ" ആണ് ആ ലേഖനം ചിത്രീകരിച്ചത്. താൻ കണ്ടുമുട്ടിയ ഒരു തിമിംഗിലവേട്ടക്കാരൻ കപ്പിത്താൻ പറയുന്ന കഥയുടെ രൂപത്തിലാണ് റെയ്നോൾഡ്സിന്റെ വിവരണം. പല നിലയ്ക്കും ഈ കപ്പിത്താൻ, മൊബി ഡിക്കിനെ ജന്മശത്രുവായി കാണുന്ന കപ്പിത്താൻ ആഹാബിനെ അനുസ്മരിപ്പിക്കുന്നു. തിമിംഗിലങ്ങളെ വിവരിക്കാൻ തന്റെ നോവലിൽ പലയിടത്തും മെൽവിൽ ആശ്രയിക്കുന്ന വിശേഷണങ്ങളുടെ മാതൃക റെയ്നോൾഡ്സ് വിവരിക്കുന്ന കപ്പിത്താന്റെ വാക്കുകളിൽ കാണാം. മോക്കാ ഡിക്കിനെ ആദ്യം കണ്ട് അതിൽ രക്ഷപെട്ടോടിയപ്പോൾ, റെയ്നോൾഡ്സിന്റെ ക്യാപ്റ്റൻ പറഞ്ഞത് "'മോക്കാ ഡിക്കോ ചെകുത്താനോ.." എന്നാണ്.

1810-നും 1830-നും ഇടയ്ക്ക് മോക്കാ ഡിക്കും വേട്ടക്കാരുമായി നൂറിലധികം മുഖാമുഖങ്ങൾ നടന്നു. ഭീമാകാരനും ബാർനക്കിളുകൾ പൊതിഞ്ഞ ശരീരമുള്ളവനുമായി അവൻ വിശേഷിപ്പിക്കപ്പെട്ടു. കുപ്രസിദ്ധിയിൽ മോക്കാ ഡിക്കിനോട് മത്സരിക്കാൻ ആരുമില്ലായിരുന്നെങ്കിലും, കടലിൽ ഉണ്ടായിരുന്ന ഒരേയൊരു വെൺതിമിംഗിലം അവനായിരുന്നില്ല. വേട്ടക്കാരെ ആക്രമിച്ച ഒരേയൊരു തിമിംഗിലവും ആയിരുന്നില്ല അവൻ. ഉദാഹരണമായി 1807-ൽ "യൂണിയൻ" എന്ന കപ്പൽ തിമിംഗിലത്തിന്റെ ആക്രമണത്തിനിരയായിട്ടുണ്ട്.

1841-42 കാലത്ത് 'അക്യൂഷ്നെറ്റ്' എന്ന തിമിംഗിലക്കപ്പലിൽ നാവികനായി പ്രവർത്തിച്ച് മെൽവിൽ സ്വയം നേടിയ അനുഭവവും നോവലിന്റെ രചനയിൽ പ്രയോജനപ്പെട്ടു. നേരത്തേ എഴുതിയ 'മാർദി'(Mardi) പോലുള്ള കൃതികളുടെ രചനയിലും മെൽവിൽ, സ്വന്തം നാവികജീവിതത്തിലെ അനുഭവങ്ങളെ ആശ്രയിച്ചിട്ടുണ്ട്. എന്നാൽ തിമിംഗിലവേട്ട കേന്ദ്രപ്രമേയമായിരിക്കുന്നത് മൊബി ഡിക്കിൽ മാത്രമാണ്. എസ്സക്സിന്റെ അത്യാഹിതത്തെ സംബന്ധിച്ച് കപ്പിത്താൻ ചേയ്സ് എഴുതിയ വിവരണം 1841-ൽ നാവികയാത്രയ്ക്കു മുൻപു തന്നെ വായിച്ചിരുന്ന മെൽവിൽ, കഴിയുമെങ്കിൽ തന്റെ യാത്രയ്ക്കിടെ ചേയ്സിനെ കണ്ടുമുട്ടാൻ ആഗ്രഹിച്ചിരുന്നു. ആ ആഗ്രഹം സാധിച്ചില്ലെങ്കിലും ഒരിക്കൽ അദ്ദേഹം ചേയ്സിന്റെ മകൻ വില്യമിനെ കണ്ടുമുട്ടി. നാന്റുക്കെറ്റിലെ തിമിംഗിലവേട്ടക്കാരെക്കുറിച്ച്, നേരത്തേ എഴുതപ്പെട്ട മറ്റൊരു നോവലും മെൽവിലിന്റെ രചനയെ സ്വാധീനിച്ചിട്ടുണ്ട്. 1835-ൽ വെളിച്ചം കണ്ട ജോസഫ് സി.ഹാർട്ടിന്റെ "മിറിയം കോഫിൻ അഥവാ തിമിംഗിലവേട്ടക്കാർ" ആയിരുന്നു ആ കൃതി.

മൊബി ഡിക്കിൽ ഇസ്മായേലിന്റെ വിവരണമായി കൊടുത്തിരിക്കുന്ന ചില ദീർഘഖണ്ഡങ്ങൾ തിമിംഗിലവ്യവസായത്തെ സംബന്ധിച്ചവയും നോവലിന്റെ ഇതിവൃത്തവുമായി വലിയ ബന്ധമില്ലാത്തവയുമാണ്. അതേവരെ എഴുതപ്പെട്ട ഒരു പുസ്തകവും തിമിംഗിലവ്യവസായത്തെ താൻ കണ്ടറിഞ്ഞ വിഭ്രാമകതയോടെ വർണ്ണിച്ചിട്ടില്ലെന്ന് മെൽവിൽ വിശ്വസിച്ചു. ചരിത്രത്തെ വിവരിക്കാനും രേഖപ്പെടുത്താനും ഏറ്റവും നല്ല മാർഗ്ഗം കല്പനാസൃഷ്ടികളാണെന്ന് ആദ്യകാല കാല്പനികർ വിശ്വസിച്ചിരുന്നു. അവരെപ്പോലെ മെൽവിലും, തന്റെ രചന വിജ്ഞാനപ്രദവും ആധികാരികവും ആയിരിക്കണമെന്ന് ആഗ്രഹിച്ചു. വിഷയത്തിൽ അഗാധമായ താത്പര്യം ഉണ്ടായിരുന്നിട്ടും മെൽവിലിന് മൊബി ഡിക്കിന്റെ എഴുത്ത് എളുപ്പമായിരുന്നില്ല. 1850 മേയ് 1-ന് അദ്ദേഹം, പൊതുപ്രവർത്തകനും അഭിഭാഷകനുമായ റിച്ചാർഡ് ഹെൻറി ഡാനയ്ക്ക് ഇങ്ങനെ എഴുതി:
മൊബി ഡിക്കിന് രണ്ടു കഥകൾ എഴുതപ്പെട്ടുവെന്ന എന്നു സിദ്ധാന്തിക്കുന്ന ചില സാഹിത്യപണ്ഡിതന്മാരുണ്ട്. അവരുടെ അഭിപ്രായത്തിൽ രണ്ടു കഥകളിൽ ആദ്യത്തേത് മെൽവിലിന്റെ അനുഭവങ്ങളെ ആധാരമാക്കിയുള്ള ഒരു തിമിംഗിലവേട്ടക്കഥ ആണ്. രണ്ടാമത്തേത്, നഥാനിയേൽ ഹോത്തോണിനോട് മെൽവിലിനുണ്ടായിരുന്ന സൗഹൃദത്തിലും ആദരവിലും നിന്നു പിറന്ന കൂടുതൽ ആഴമുള്ള രചനയാണ്. ഇവ രണ്ടും ചേർന്നു ഒടുവിൽ ഇപ്പോഴുള്ള ഗുണപാഠകഥയായി പരിണമിച്ചത്രെ. 1850 മാർച്ചു മാസം അവസാനം ഹാത്തോണും കുടുംബവും മാസ്സച്യൂസെറ്റ്സിലെ ലെനോക്സിലെ ഒരു ഫാംഹൗസിലേയ്ക്കു താമസം മാറ്റി. 1850 ആഗസ്റ്റിൽ ഒരു സുഹൃത്ത് സംഘടിപ്പിച്ച വിനോദയാത്രയിൽ അദ്ദേഹം ഒലിവർ വെൻഡൽ ഹോംസിനേയും മെൽവിലിനേയും കണ്ടുമുട്ടി. ആയിടെ ഹോത്തോണിന്റെ ഒരു ചെറുകഥാസമാഹാരം വായിച്ചിരുന്ന മെൽവിൽ "ഹാത്തോണും അദ്ദേഹത്തിന്റെ മോശമാരും" എന്ന പേരിൽ അതിന് ഒരു നിരൂപണം എഴുതി. അക്കാലത്ത് മൊബി ഡിക്കിന്റെ രചനയിൽ മുഴുകിയിരുന്ന മെൽവിൽ, ഹോത്തോണിന്റെ ചെറുകഥാസമാഹാരം, ഗ്രന്ഥകാരന്റെ ഇരുണ്ട വശം(dark side), "പത്തിരട്ടി കറുപ്പിൽ പൊതിഞ്ഞ്", കാണിച്ചുതരുന്നുവെന്ന് എഴുതി. മൊബി ഡിക്കിന്റെ ആദ്യപതിപ്പ് ഹോത്തോണിനു സമർപ്പിച്ച് മെൽവിൽ ഇങ്ങനെ എഴുതി: "അദ്ദേഹത്തിന്റെ ജീനിയസിനോടുള്ള ആദരവു സൂചിപ്പിക്കാൻ, ഈ ഗ്രന്ഥത്തിൽ നഥാനിയേൽ ഹോത്തോണിന്റെ പേരെഴുതിയിരിക്കുന്നു."

എന്നെ ഇസ്മായേൽ എന്നു വിളിച്ചുകൊള്ളൂ: മൊബിഡിക്കിന്റെ ആദ്യാദ്ധ്യായത്തിലെ ഈ വാക്യം ഇംഗ്ലീഷ് ഭാഷാ സാഹിത്യത്തിലെ ഏറ്റവും അറിയപ്പെടുന്ന ആരംഭവാക്യങ്ങളിൽ ഒന്നാണ്. കച്ചവടക്കപ്പലുകളിൽ പ്രവൃത്തിപരിചയത്തിനു ശേഷം തിമിംഗിലക്കപ്പലുകളിൽ ഭാഗ്യം പരീക്ഷിക്കാൻ നിശ്ചയിച്ച നിരീക്ഷണകുതുകിയായ ഒരു യുവാവായിരുന്നു ഇസ്മായേൽ. ന്യൂയോർക്കിലെ മാൻഹാട്ടൻ ദ്വീപിൽ നിന്നു യാത്ര തിരിച്ച്, തണുത്തു വിഷാദം നിറഞ്ഞ ഒരു രാത്രിയിൽ മാസ്സച്യൂസെറ്റ്സിലെ ബെഡ്ഫോർഡിൽ എത്തിച്ചേർന്ന അയാൾക്ക് സത്രത്തിൽ, കിടക്ക പങ്കിടേണ്ടി വന്നത്, അയാൾ ചെല്ലുമ്പോൾ അവിടെയില്ലാതിരുന്ന ഒരു അപരിചിതനുമായായിരുന്നു. ദേഹം മുഴുവൻ പച്ചകുത്തിയിരുന്ന ഒരു പോളിനേഷ്യക്കാരൻ ചാട്ടുളിവിദഗ്ദൻ (Harpooner) ആയിരുന്നു ആ അപരിചതൻ. 'ക്വീക്വെഗ്' എന്നായിരുന്നു അയാളുടെ പേര്. തുറമുഖത്തും തിമിഗലക്കപ്പലിലെ യാത്രയ്ക്കിടയിലുമായി നോവലിലെ മുഖ്യസംഭവങ്ങളിൽ പലതിലും പ്രാധാനപങ്കു വഹിക്കുന്ന ഒരു കഥാപാത്രമാണ് ക്വീക്വെഗ്. പ്രാകൃതനും നരഭോജികളുടെ ഗോത്രത്തിൽ നിന്നുള്ളവനുമായ അയാളെ നോവലിലെ ആഖ്യാതാവായ ഇസ്മായേൽ അവതരിപ്പിക്കുന്നത് വലിയ സഹാനുഭൂതിവും ആദരവും കാട്ടിയാണ്. പാതിരാത്രി മുറിയിലെത്തിയ അയാളും നേരത്തേ കിടക്കയിൽ സ്ഥാനം പിടിച്ച ഇസ്മായേലുമായുള്ള കൂടിക്കാഴ്ച ഇരുവരേയും ഭയപ്പെടുത്തിയെങ്കിലും അവർ പെട്ടെന്നു സുഹൃത്തുക്കളാവുകയും തിമിംഗിലവേട്ടയ്ക്ക് ഒരേ കപ്പലിൽ തന്നെ പോകുവാൻ സമ്മതിക്കുകയും ചെയ്തു. 

ശാന്തസമുദ്രത്തിലുള്ള പോളിനേഷ്യൻ ദ്വീപുകളിലൊന്നായി സങ്കല്പിക്കപ്പെടുന്ന കോക്കോവോക്കൊയിലെ ഒരു പ്രാകൃതഗോത്രത്തിലാണ് ക്വീക്വെഗ് ജനിച്ചത്. അവിടത്തെ ഗോത്രത്തലവന്റെ മകനാണയാൾ. നരമാംസഭോജനം ദ്വീപിൽ സാധാരണമാണ്. പ്രത്യേകിച്ച്, യുദ്ധത്തിൽ കൊല്ലുന്ന ശത്രുക്കളുടെ മാസം അവരുടെ ഇഷ്ടഭക്ഷണമാണ്. തനിക്ക് ജീവിതത്തിൽ ആകെ ഒരിക്കൽ ദഹനക്കേടുണ്ടായത്, 50 ശത്രുക്കൾ കൊല്ലപ്പെട്ട ഒരു യുദ്ധത്തിൽ അവരുടെ മാസം ഭക്ഷിച്ച ശേഷമാണെന്ന് ക്വീക്വെഗ് സുഹൃത്തിനോടു പറയുന്നുണ്ട്. ഇമ്മാതിരി ഗോത്രമര്യാദകളെ യാതൊരു ലജ്ജയും പശ്ചാത്താപവും പ്രകടിപ്പിക്കാതെ വസ്തുനിഷ്ഠമായി വിവരിക്കുകയാണ് അയാൾ ചെയ്യുന്നത്. ഒരിക്കൽ ദ്വീപിലെത്തിയ ഒരു തിമിംഗിലക്കപ്പലിൽ ചേരാൻ ശ്രമിച്ച അയാളെ അവർ സ്വീകരിക്കാതിരുന്നപ്പോൾ, നിർബ്ബന്ധപൂർവം അതിൽ ചാടിക്കയറിപ്പോയതോടെയാണ് തിമിഗലവേട്ടക്കാരനായുള്ള ക്വീക്വെഗിന്റെ യാത്രകളുടെ തുടക്കം. ഗോത്രത്തലവന്റെ മകനായിരുന്നിട്ടും അയാൾ ദ്വീപുവിട്ടുപോന്നത്, ലോകം കാണാനും ക്രിസ്തീയലോകത്തിന്റെ സംസ്കാരത്തെക്കുറിച്ച് കൂടുതൽ അറിയാനുമുള്ള കൗതുകം കൊണ്ടായിരുന്നു. ദ്വീപിലെ അടുത്ത ഗോത്രത്തലവനായിരിക്കേണ്ട തനിക്കും തന്റെ ഗോത്രത്തിനും ആ അറിവ് ഉപകാരപ്രദമാകുമെന്ന് അയാൾ കരുതി. എന്നാൽ പുറം ലോകത്തെ കൂടുതൽ അറിഞ്ഞതോടെ, "എല്ലാ അക്ഷാംശങ്ങളിലും ദുഷ്ടത തന്നെയാണുള്ളത്; അതിനാൽ ഞാൻ അവിശ്വാസിയായി മരിച്ചു കൊള്ളാം" എന്നായി അയാളുടെ തീരുമാനം. 

ബെഡ്ഫോർഡിൽ നിന്ന് മാസ്സച്യൂസെറ്റ്സിലെ തന്നെ നാന്റുക്കെറ്റ് തുറമുഖത്തെത്തിയ ഇസ്മായേലും സുഹൃത്തും, അടുത്തുതന്നെ യാത്രപുറപ്പെടാനിരുന്ന പെക്വോഡ് എന്ന കപ്പലിൽ നാവികരാകാൻ ഉടമ്പടിയെഴുതി. കപ്പലിന്റെ കപ്പിത്താൻ അഹാബിനെ അവർ അപ്പോൾ കണ്ടില്ലെങ്കിലും "ദൈവപ്രതാപത്തോടുകൂടിയ ദൈവനിഷേധി"-യായ അയാളുടെ സാമാന്യവിവരണം മറ്റുള്ളവരിൽ നിന്നു ലഭിച്ചു.  "കലാലയങ്ങളിലും നരഭോജികൾക്കിടയിലും ഒരുപോലെ വിലസിയിട്ടുള്ളവനാണ്" ആയാളെന്നാണ് ഒരു കപ്പലുടമ അവരോടു പറഞ്ഞത്. ആഹാബിന്റെ കപ്പലിൽ യാത്ര ചെയ്യാൻ ഉടമ്പടി എഴുതിക്കഴിഞ്ഞ ഇസ്മായേലും ക്വീക്വെഗും, ഏലിയാ എന്നു പേരുള്ള ഒരു അജ്ഞാതമനുഷ്യനെ കണ്ടു മുട്ടി. ആഹാബിനോടൊപ്പമുള്ള യാത്ര വരുത്താനിരിക്കുന്ന ബുദ്ധിമുട്ടുകളെക്കുറിച്ച് അയാൾ അവർക്കു മുന്നറിയിപ്പു നൽകി. യാത്രയുടെ തുടക്കത്തിനു തൊട്ടു മുൻപ്, ക്രിസ്മസ് പ്രഭാതത്തിൽ മഞ്ഞിന്റെ മറയിൽ ചില കറുത്ത രൂപങ്ങൾ കപ്പലിൽ കയറുന്നത് ഇസ്മായേലിന്റെ ശ്രദ്ധയിൽ പെട്ടതോടെ ആഹാബിനെ സംബന്ധിച്ച അവരുടെ ആശങ്കകൾ ഏറി.

യാത്രയുടെ ആദ്യഘട്ടങ്ങളിൽ ആഹാബ് അയാളുടെ കേബിനിൽ തന്നെ കഴിയുകയും കപ്പലിന്റെ നിയന്ത്രണം അയാളുടെ കീഴ്ജോലിക്കാർ നിർവഹിക്കുകയുമായിരുന്നു. 'ക്വാക്കർ' എന്ന ക്രിസ്തീയവിഭാഗത്തിൽ പെട്ട, ഗൗരവപ്രകൃതിയും ആത്മാർത്ഥതയും നേതൃഗുണങ്ങളും പ്രകടിപ്പിച്ച സ്റ്റാർബക്ക് എന്നയാളായിരുന്നു അഹാബിന്റെ ഒന്നാം സഹായി(First mate). രണ്ടാമനായിരുന്ന സ്റ്റബ്ബ്, ഉല്ലാസവാനും എപ്പോഴും പുകവലിക്കുന്നവനും ആയിരുന്നു; മൂന്നാമനായ ഫ്ലാസ്ക് പൊക്കം കുറഞ്ഞ് ഉറച്ച ശരീരമുള്ളവനും വിശ്വസിക്കാവുന്നവനുമായിരുന്നു. ഈ മൂന്നു പേരിൽ ഓരോരുത്തർക്കും കപ്പലിലെ ഓരോ തിമിംഗിലനൗകയുടെ ചുമതലയായിരുന്നു. ഓരോരുത്തർക്കും അവരുടെ കീഴിൽ വെള്ളക്കാരനല്ലാത്ത ഓരോ ചാട്ടുളിവിദഗ്ദൻ ഉണ്ടായിരുന്നു. യാത്ര തുടങ്ങി കുറേദിവസം കഴിഞ്ഞ് ഒരു പ്രഭാതത്തിൽ കപ്പിത്താൻ ആഹാബ് കപ്പലിന്റെ മേൽത്തട്ടിൽ പ്രത്യക്ഷപ്പെട്ടു. ഭൂതാവിഷ്ടമെന്നു തോന്നിക്കും വിധം പേടിപ്പെടുത്തുന്ന അയാളുടെ കാഴ്ച, കഥ പറയുന്നയാളിൽ വിറവലുണ്ടാക്കി.

ആഹാബിന്റെ കാലുകളിലൊന്ന് അരയ്ക്കു താഴെ നഷ്ടപ്പെട്ടിരുന്നു. അതിന്റെ സ്ഥാനത്തുള്ള കൃത്രിമക്കാൽ ഉണ്ടാക്കിയിരുന്നത് പുംബീജത്തിമിംഗിലത്തിന്റെ താടിയെല്ലു കൊണ്ടായിരുന്നു. 

താമസിയാതെ കപ്പൽ ജോലിക്കാരെ വിളിച്ചുകൂട്ടിയ ആഹാബ്, യാത്രയുടെ ഏകലക്ഷ്യമായി അയാൾ കണ്ടിരുന്ന രഹസ്യപദ്ധതിയ്ക്ക് അവരുടെ പിന്തുണനേടാനായി ആവേശമുണർത്തുന്ന ഒരു പ്രഭാഷണം നടത്തി: ഭീമാകാരനും വയസ്സനുമായ ഒരു പുംബീജത്തിമിംഗിലത്തെ വേട്ടയാടി കൊല്ലുകയായിരുന്നു ആ പദ്ധതി. ബഹുവർണ്ണമുള്ള തൊലിയും മുതുകിന് ഹിമവെണ്മയുമുള്ള അവനാണ് കഴിഞ്ഞ യാത്രയിൽ ആഹാബിന്റെ കാലു കടിച്ചെടുത്തത്. കപ്പിത്താന്റെ ഈ പ്രതികാരപദ്ധതിയോട് അല്പമെങ്കിലും ഏതിർപ്പു പ്രകടിപ്പിച്ചത് സ്റ്റാർബക്കാണ്. കണ്ടെത്താനാകുന്ന തിമിംഗിലങ്ങളെ വേട്ടയാടിപ്പിടിച്ച്, ഭാഗ്യം അനുഗ്രഹിക്കുന്നത്ര വേഗത്തിലും ലാഭത്തോടെയും വീട്ടിൽ മടങ്ങിയെത്തുകയാണ് കപ്പലിന്റെ ലക്ഷ്യമെന്നും അതിനു പകരം, ഏതെങ്കിലും ഒരു തിമിംഗിലത്തെ പ്രതികാരപൂർവം തേടി നടന്നു കൊല്ലാൻ ശ്രമിക്കുന്നതു ശരിയല്ലെന്നും അയാൾ വാദിക്കുന്നു. ഏതായാലും, ഒടുവിൽ സ്റ്റാർബക്കിനു പോലും, മനസ്സില്ലാതെയാണെങ്കിലും ആഹാബിന്റെ ഇഷ്ടത്തിനു വഴങ്ങേണ്ടി വന്നു.

തിമിംഗിലവേട്ടയുടെ തുടക്കത്തിൽ തന്നെ, യാത്രയ്ക്കു മുൻപ് കപ്പലിൽ കയറിയ ഇരുണ്ട രൂപങ്ങളുടെ രഹസ്യം വെളിവായി. ആഹാബ് സ്വകാര്യമായി കൊണ്ടുവന്നിരുന്ന നൗകക്കാരായിരുന്നു അവർ. അവരിൽ ഫെദല്ലാ എന്നു പേരുള്ള ഒരു ചാട്ടുളിക്കാരനും ഉണ്ടായിരുന്നു. അയാളെ 'പാർസി' എന്നും വിളിച്ചിരുന്നു. വിചിത്രസ്വഭാവമുള്ള അയാൾക്ക് ആഹാബിന്റെ മേൽ വല്ലാത്ത ദുസ്വാധീനം ഉണ്ടായിരുന്നു. ഒരു രാത്രിയിൽ, വേട്ടയാടപ്പെട്ട ഒരു തിമിംഗിലത്തിന്റെ ജഡത്തിനടുത്തിരിക്കെ ഫെദല്ലാ ആഹാബിനോട് അവരിരുവരേയും കാത്തിരിക്കുന്ന അന്ത്യം പ്രവചിക്കുന്നുണ്ട്.

മറ്റു കപ്പലുകളുമായി കടലിൽ വച്ചു നടക്കുന്ന പല സുഹൃദ്സംഗമങ്ങളും നോവൽ വിവരിക്കുന്നുണ്ട്. "ഗാമുകൾ" എന്ന പേരിലാണ് ആ സംഗമങ്ങൾ അറിയപ്പെട്ടിരുന്നത്. ഇത്തരം കണ്ടുമുട്ടലുകളിൽ നാവികർ പരസ്പരം കപ്പലുകൾ സന്ദർശിക്കുന്നു. കപ്പിത്താന്മാർ ഒരു കപ്പലിലും അയാൾക്കു കീഴുള്ള സഹായികൾ രണ്ടാമത്തെ കപ്പലിലും ഒത്തുചേരുന്നു. ഇതിനിടെ കത്തുകൾ കൈമാറുകയും തിമിംഗിലങ്ങളെ കണ്ടെത്തിയതുൾപ്പെടെയുള്ള വാർത്തകൾ പങ്കിടുകയും ചെയ്യുന്നു. ആഹാബിനാണെങ്കിൽ, കണ്ടുമുട്ടുന്ന ഏതു കപ്പലിലേയും ആളുകളോട് ചോദിക്കാനുണ്ടായിരുന്നത് ഒരേയൊരു ചോദ്യം ആയിരുന്നു: “വെളുത്ത തിമിംഗിലത്തെ കണ്ടോ?” പല കപ്പലുകളിൽ നിന്നും പലതരം കഥകൾ കേട്ടശേഷം പെക്വോഡ് ശാന്തസമുദ്രത്തിൽ പ്രവേശിക്കുന്നു. ഇതിനിടെ ഇസ്മായേലിന്റെ സുഹൃത്ത് ക്വീക്വെഗ് കടുത്തരോഗം പിടിച്ച് മരണത്തോടടുക്കുകയും, കപ്പലിലെ ആശാരിയോട് തനിക്കായി ഒരു ശവപ്പെട്ടി നിർമ്മിക്കാൻ ആവശ്യപ്പെടുകയും ചെയ്യുന്നു. അയാളുടെ സുഖപ്രാപ്തിയുടെ കാര്യത്തിൽ ഏല്ലാവരും ആശവിട്ടപ്പോൾ മനം മാറ്റം വന്ന ക്വീക്വെഗ്, മരിക്കേണ്ടെന്നു തീരുമാനിക്കുകയും പെട്ടെന്ന് സുഖം പ്രാപിക്കുകയും ചെയ്യുന്നു. ശവപ്പെട്ടി പിന്നീട് കപ്പലിൽ അയാൾക്ക് സാമാനപ്പെട്ടിയുടെ പ്രയോജനം ചെയ്യുന്നു. ഇസ്മായേലിന് അത്, അപകടാവസ്ഥയിൽ ലൈഫ് ബോയ്-ക്ക് പകരമായി പിന്നീട് അതുപകാരപ്പെടുന്നുണ്ട്. 

താമസിയാതെ മറ്റു കപ്പലുകളിൽ നിന്ന് മൊബി ഡിക്കിനെക്കുറിച്ചു കേൾക്കാൻ തുടങ്ങി. "സാമുവൽ എൻഡെർബി" എന്ന കപ്പലിലെ ഉല്ലാസവാനായ കപ്പിത്താൻ ബൂമറുടെ ഒരു കൈയ് ആ തിമിംഗിലം കടിച്ചെടുത്തിരുന്നു. എങ്കിലും ആഹാബിന്റെ പ്രതികാരമോഹത്തെപ്പറ്റി കേട്ട അയാൾ അത്ഭുതപ്പെട്ടു. അവർ പിന്നെ കണ്ടുമുട്ടിയ 'റേച്ചൽ' എന്ന കപ്പലിലെ വേട്ടക്കാരും മൊബി ഡിക്കിനെ അടുത്ത കാലത്തു കണ്ടിരുന്നു. ആ കൂടിക്കാഴ്ചയിൽ അവരുടെ കപ്പലിലെ നൗകകളിലൊന്നു കാണാതായി; കപ്പിത്താന്റെ ഏറ്റവും ഇളയ മകൻ തന്നെ അതിൽ ഉണ്ടായിരുന്നു. നഷ്ടപ്പെട്ട നൗക കണ്ടെത്താൻ കപ്പിത്താൻ പെക്വോഡിന്റെ സഹായം തേടിയെങ്കിലും ആഹാബ് വഴങ്ങിയില്ല; പെക്വോഡ്, മൊബി ഡിക്കിന് വളരെ അടുത്തെത്തിയിരിക്കുന്നതിനാൽ നൗകയുടെ അന്വേഷണത്തിൽ പാഴാക്കാൻ സമയമില്ലെന്നായിരുന്നു അയാളുടെ ന്യായം. ഒടുവിൽ 'ഡിലൈറ്റ്' എന്ന കപ്പലുമായി അവർ സന്ധിക്കുമ്പോൾ അതിലെ കപ്പിത്താൻ മൊബി ഡിക്കുമായുള്ള ഏറ്റുമുട്ടലിൽ മരിച്ചവരെ സംസ്കരിക്കുകയായിരുന്നു. പ്രതികാരമോഹം ഉപേക്ഷിക്കാൻ സ്റ്റാർബക്ക് ആഹാബിനോട് അവസാനമായി ഒരിക്കൽ കൂടി അപേക്ഷിച്ചെങ്കിലും അയാൾ വഴങ്ങിയില്ല.

അടുത്ത ദിവസം പെക്വോഡ് മൊബി ഡിക്കിനെ കണ്ടെത്തി. രണ്ടു ദിവസം തുടർച്ചയായി വേട്ടക്കാർ അതിനെ പിന്തുടർന്നു. തിമിംഗിലം അവർക്ക് ഏറെ നാശം വരുത്തി. ഫെദള്ളായുടെ തിരോധാനം അതിലൊന്നായിരുന്നു. മൂന്നാം ദിവസം കടലിനു മുകളിൽ പൊന്തി വന്ന മൊബി ഡിക്കിന്റെ ശരീരത്തോടു ചേർത്ത് ചാട്ടുളിക്കയറുകൾ കൊണ്ടു വരിയപ്പെട്ട നിലയിൽ ഫെദള്ളായുടെ മൃതദേഹം കാണാമായിരുന്നു. മൂന്നാം ദിവസത്തെ ആദ്യസംഘട്ടനത്തിനൊടുവിൽ മൊബി ഡിക്ക് കപ്പലിൽ നിന്ന് മാറിപ്പോകുന്നതു ചൂണ്ടി, സ്റ്റാർബക്ക് ഒരിക്കൽ കൂടി ആഹാബിനെ ഉപദേശിക്കാൻ ശ്രമിച്ചു. "മൊബി ഡിക്ക് നിന്നെ പിന്തുടരുകയല്ല; അതിനെ ഭ്രാന്തമായി പിന്തുടരുന്നത് നീയാണ്" എന്നയാൾ പറഞ്ഞെങ്കിലും ആഹാബിന്റെ പ്രതികാരദാഹം അടങ്ങിയില്ല.

ആഹാബ് തന്റെ വിനാശകരമായ വേട്ട തുടർന്നു. പിന്തുടർന്ന മൂന്നു നൗകകളിൽ രണ്ടും തിമിംഗിലം കേടാക്കിയതോടെ അവ കപ്പലിലേയ്ക്കു മടങ്ങിയതോടെ ആഹാബിന്റെ നൗക മാത്രം അവശേഷിച്ചു. ആഹാബ് മൊബി ഡിക്കിനു നേരേ ചാട്ടുളി എറിഞ്ഞെങ്കിലും ചാട്ടുളിക്കയർ പൊട്ടിപ്പോയി. അതോടെ തിമിംഗിലം കപ്പലിനെ തന്നെ ആക്രമിച്ചു. കപ്പൽ മുങ്ങാൻ തുടങ്ങി. മൊബി ഡിക്കിനു നേരേ വീണ്ടും ചാട്ടുളിയെറിഞ്ഞ ആഹാബിന്റെ കഴുത്തിൽ ചാട്ടുളിക്കയർ ചുറ്റിയതോടെ തിമിംഗിലം അയാളെ കടലിന്റെ ആഴത്തിലേക്കു വലിച്ചു കൊണ്ടു പോയി. മിക്കവാറും മുഴുവൻ നാവികരേയും മരണത്തിലേക്കു വഹിച്ച് മുങ്ങിയ കപ്പലിന്റെ ചുഴിയിൽ പെട്ട് ആഹാബിന്റെ നൗകയും മുങ്ങി. ഇസ്മായേൽ മാത്രം ജീവിച്ചിരുന്നു. അയാൾക്ക് രക്ഷാനൗകയായത് ക്വീക്വെഗിന്റെ ശവപ്പെട്ടി ആയിരുന്നു. അതിൽ ഒരു ദിവസം മുഴുവൻ കഴിച്ചുകൂട്ടിയ ഇസ്മായേലിനെ ഒടുവിൽ മറ്റൊരു തിമിംഗിലക്കപ്പലായ റാഹേലിലെ നാവികർ കണ്ടെത്തി രക്ഷപെടുത്തി.

കഥാകഥനത്തിനിടെ നോവലിസ്റ്റ് അവതരിപ്പിക്കുന്ന, നർമ്മവും തത്ത്വചിന്തയും ചേർന്ന കൗതുകകരമായ നിരീക്ഷണങ്ങളാണ് മൊബി ഡിക്കിന്റെ ഒരു സവിശേഷത. അത്തരം നിരീക്ഷണങ്ങളിൽ ചിലത് ഇവയാണ്:-














തിമിഗലങ്ങൾക്കിടയിലെ ഉപജാതികളേയും അവയുടെ ശരീരശാസ്ത്രത്തേയും, പെരുമാറ്റരീതികളേയും സാമൂഹ്യജീവിതത്തേയും മറ്റും സബന്ധിച്ച് ഒട്ടേറെ വിവരങ്ങൾ നോവലിസ്റ്റ് നൽകുന്നുണ്ട്. ഒരു വലിയ തിമിംഗിലവ്യൂഹത്തിന്റെ ഭാഗമായി, മുലകുടിക്കുന്ന കുഞ്ഞുങ്ങളോടൊപ്പം പോകുന്ന അമ്മത്തിമിംഗിലങ്ങളുടെ ഒരു ഗണത്തേയും നോവലിസ്റ്റ് വർണ്ണിക്കുന്നുണ്ട്. തിമിംഗിലപ്പാലിന് നല്ല മധുരമാണെന്നും അതു രുചിച്ച മനുഷ്യരുണ്ടെന്നും സ്ട്രോബെറി ചേർത്തു കഴിക്കാവുന്നതാണതെന്നുമുള്ള വിവരവും അവിടെ അദ്ദേഹം നൽകുന്നു.("ദ് ഗ്രാന്റ് അർമഡാ" എന്നു പേരിട്ടിരിക്കുന്ന അദ്ധ്യായം 87) തിമിംഗിലത്തിന്റേതെന്നു പറയാവുന്ന ഏറ്റവും പുരാതനമായ ചിത്രം, ഇന്ത്യയിലെ എലഫന്റാ ഗുഹകളിലേതാണെന്ന് നോവലിൽ പറയുന്നു.(അദ്ധ്യായം 55) 

അതിനിടെ, തിമിഗലവേട്ട, തിമിംഗിലങ്ങൾക്ക് വംശനാശം വരുത്തുമോ എന്ന ചോദ്യവും നോവൽ ചർച്ച ചെയ്യുന്നു. അങ്ങനെയൊരു ഭയം അടിസ്ഥാനരഹിതമാണെന്നാണ് മറുപടി. അതിന് പറയുന്ന ന്യായം ഇതാണ്: ഒരു വേട്ടയിൽ സയാമിലെ രാജാവ് 4000 ആനകളെ കൊന്നെതു രേഖപ്പെടുത്തുന്ന ഗോവയുടെ ചരിത്രകാരൻ ഹാർട്ടോ, മിതോഷ്ണരാജ്യങ്ങളിൽ കന്നുകാലികളെന്നതിനേക്കാൽ അധികം ആനകൾ പൗരസ്ത്യദേശത്ത് ഉണ്ടെന്നു പറയുന്നു. സഹസ്രാബ്ദങ്ങളിലൂടെ സെമിരാമിസും, പുരൂരവസും, ഹാനിബാളും, പൂർവദിക്കിലെ മറ്റെല്ലാ രാജാക്കന്മാരും നടത്തിയ വേട്ടകൾക്കു ശേഷവും ആനകൾക്ക് ഇത്രവലിയ സംഖ്യയിൽ നിലനിൽക്കാനായെങ്കിൽ, ഏഷ്യയും അമേരിക്കകളും, യൂറോപ്പും, ആഫ്രിക്കയും, നവ ഹോളണ്ടും സകല ദ്വീപുകളും ചേർത്തതിന്റെ ഇരട്ടിയെങ്കിലും വരുന്ന കടൽ മേച്ചിൽ സ്ഥലമായുള്ള തിമിംഗിലത്തിന് എല്ലാ വേട്ടകളേയും അതിജീവിക്കാനാകും. അവ ഓരോന്നും നശ്വരമാണെങ്കിലും അവയുടെ വംശം അനശ്വരമാണ്.(അദ്ധ്യായം 105)

 "grand, ungodly, godlike man"


</doc>
<doc id="149037" url="https://ml.wikipedia.org/wiki?curid=149037" title="അണ്ഡോത്‌സർഗം">
അണ്ഡോത്‌സർഗം

അണ്ഡാശയങ്ങളിൽനിന്നും അണ്ഡം സ്വതന്ത്രമാകുന്ന പ്രക്രിയാണ് അണ്ഡോത്‌സർഗം (Ovulation). അണ്ഡം വളർച്ചയെത്തി ബീജസങ്കലനയോഗ്യമായിത്തീരുമ്പോഴാണ് ഇത് നടക്കുന്നത്. അണ്ഡാശയത്തിന്റെ ഒരു പ്രവർത്തനമാണ് അണ്ഡോത്സർഗം എന്നിരിക്കിലും ഈ പ്രക്രിയയുടെ പൊരുളറിയാനുള്ള ശ്രമങ്ങൾ വളരെ കുറച്ചു ജീവികളിൽ മാത്രമേ നടന്നിട്ടുള്ളു. "അനലിഡുകൾ", "മൊളസ്കകൾ" തുടങ്ങി പലതിലും ഇതിനെക്കുറിച്ച് അനുമാനങ്ങൾ മാത്രമേയുള്ളു. പക്ഷികളിലും, സസ്തനികളിലും കുറേക്കൂടെ വിപുലമായ രീതിയിൽ പഠനങ്ങളുണ്ടായിട്ടുണ്ട്. പ്രാവ് മുതലായ പക്ഷികളിലും, മുയൽ, എലി, അണ്ണാൻ, പൂച്ച മുതലായ സസ്തനികളിലും ചില പ്രാണികളിലും ഇണചേരലിനോട് അനുബന്ധമായാണ് അണ്ഡോത്സർഗം നടക്കുന്നത്. ഇണചേരലുണ്ടാക്കുന്ന അനുഭൂതികൾ നാഡീവ്യൂഹത്തിലൂടെ ഉയർന്ന തലങ്ങളിൽ ചലനങ്ങൾ സൃഷ്ടിക്കുന്നു. ഈ ചലനങ്ങൾ മൂലമുണ്ടാകുന്ന അന്തഃസ്രവങ്ങളാണ് അണ്ഡോത്സർഗത്തിന് കാരണമാകുന്നതെന്നൊരു പക്ഷമുണ്ട്. പെൺപക്ഷികളെ ലൈംഗികമായി ആകർഷിക്കുന്നതിന് ആൺപക്ഷികൾ കാണിക്കുന്ന പല ചേഷ്ടകളും അണ്ഡോത്സർഗത്തിന് പ്രചോദനമാകാവുന്നതാണ്.

തലച്ചോറിന്റെ കീഴ്ഭാഗത്തുള്ള പിറ്റ്യൂട്ടറി എന്ന ഗ്രന്ഥിക്ക് അണ്ഡവളർച്ച, അണ്ഡോത്സർഗം എന്നീ ആവർത്തനസ്വഭാവമുള്ള പ്രക്രിയകളിൽ അതിപ്രധാനമായ പങ്കുണ്ട്. പക്ഷികളിലും സസ്തനികളിലും അണ്ഡം മൂന്നു കോശചർമങ്ങളാൽ ആവരണം ചെയ്യപ്പെട്ടിരിക്കുന്നു. പിറ്റ്യൂട്ടറിയിൽനിന്നും പ്രവഹിക്കുന്ന ഫോളിക്കിൾ സ്റ്റിമുലേറ്റിങ് ഹോർമോൺ (FSH) എന്ന ഒരു അന്തഃസ്രവമാണ് ഈ ആവരണചർമങ്ങളുടെ വളർച്ചയെ സഹായിക്കുന്നത്. ലൂട്ടിനൈസിങ്ങ് ഹോർമോൺ (LH) എന്ന മറ്റൊരു സ്രവം പിറ്റ്യൂട്ടറിയിൽ നിന്നും ലഭ്യമാകുമ്പോഴാണ് അണ്ഡം പക്വമാകുന്നതും അണ്ഡോത്സർഗം നടക്കുന്നതും. ബാഹ്യമായും, ആന്തരികമായുമുള്ള പല ഘടകങ്ങളും ഈ അന്തഃസ്രവങ്ങളെ നിയന്ത്രിക്കുന്നുണ്ട്. ഇണചേരലിനുശേഷം മാത്രം അണ്ഡോത്സർഗം നടക്കുന്ന ജീവികളിൽ എൽ.എച്ചി-ന്റെ സ്രവം നാഡീപരമായ ചലനങ്ങളെ വളരെയേറെ ആശ്രയിച്ചിരിക്കുന്നുവെന്ന് കാണിക്കുന്നു. അണ്ഡോത്സർഗത്തിന് ഇണചേരൽ ആവശ്യമില്ലാത്ത ഇതര ജീവികളിൽ ആന്തരികമായ മറ്റു ഘടകങ്ങൾ ആയിരിക്കണം പ്രസ്തുത പ്രക്രിയയ്ക്കു കാരണം. അണ്ഡത്തെ ചുറ്റിയുള്ള ആവരണചർമം പൊട്ടിയാണ് അണ്ഡോത്സർഗം നടക്കുന്നത്. ആ പൊട്ടലിനു കാരണമായ ശക്തി എന്താണ് എന്ന കാര്യത്തിൽ ശാസ്ത്രജ്ഞർ ഭിന്നാഭിപ്രായക്കാരാണ്. ആവരണചർമങ്ങൾക്കകത്ത് തിങ്ങിവരുന്ന ദ്രവപദാർഥത്തിന്റെ സമ്മർദശക്തിയാണ് ഇതിനു കാരണമെന്ന് ഒരഭിപ്രായമുണ്ട്. പക്ഷേ, ഇത് പൂർണമായും ശരിയാണെന്നു തോന്നുന്നില്ല. ചില സസ്തനികളിൽ അണ്ഡോത്സർഗത്തിനു മുമ്പായി ഈ സമ്മർദം കുറയുന്നതായാണ് കാണുന്നത്. അണ്ഡാശയത്തിലുള്ള മാംസപേശികളുടെ സങ്കോചമാണ് മറ്റൊരു കാരണമായി പറയുന്നത്. അന്തഃസ്രവങ്ങളുടെ ശക്തിയോ അണ്ഡാവരണചർമത്തെ രാസപരമായി ദഹിപ്പിക്കുവാൻ കഴിവുള്ള എൻസൈമുകളുടെ പ്രവർത്തനമോ അണ്ഡോത്സർഗത്തിന് കാരണമായിക്കൂടെന്നില്ല. പല സസ്തനികൾക്കും ഇണചേരലിന് ആഗ്രഹം തോന്നുന്ന ഒരു സമയമുണ്ട്. ഈ ഘട്ടത്തിന്റെ അന്ത്യത്തിലാണ് ചിലതിൽ അണ്ഡോത്സർഗം നടക്കുന്നത്; മറ്റു ചിലതിൽ തുടക്കത്തിലും. ബാഹ്യലോകത്തിലെ ഇരുട്ടും വെളിച്ചവും വരെ ഈ പ്രക്രിയയിൽ സ്വാധീനം ചെലുത്തുന്നുണ്ടെന്ന് പക്ഷികളിലും എലികളിലും നടത്തിയ ചില പരീക്ഷണങ്ങൾ തെളിയിച്ചിട്ടുണ്ട്.



</doc>
<doc id="149039" url="https://ml.wikipedia.org/wiki?curid=149039" title="ഇന്ത്യൻ ദിനോസറുകളുടെ പട്ടിക">
ഇന്ത്യൻ ദിനോസറുകളുടെ പട്ടിക

ഇത് ഇന്ത്യയിൽ നിന്നും ഫോസ്സിലുകൾ കണ്ടു കിട്ടിയിട്ടുള്ള ദിനോസറുകളുടെ പട്ടിക ആണ് .

ദിനോസറുകൾ ജീവിച്ചിരുന്ന കാലയളവിൽ മഡഗാസ്കർ ഇന്ത്യയോടു ചേർന്ന് കിടക്കുന്ന സ്ഥലം ആയിരുന്നു. ആഫ്രിക്കയിൽ നിന്നും ഏഷ്യയിൽ നിന്നും വളരെ വിട്ടു നിന്ന ഇന്ത്യയിൽ പല വ്യത്യസ്തങ്ങൾ ആയ ജീവജാലങ്ങൾ രൂപം കൊണ്ടു. ഇവിടെ ഇത് വരെ ഇന്ത്യൻ ഭൂപ്രദേശങ്ങളിൽ നിന്നും കിട്ടിയ ദിനോസർ ഫോസ്സിലുകൾ മാത്രം ആണ് ചേർക്കുന്നത്.







</doc>
<doc id="149040" url="https://ml.wikipedia.org/wiki?curid=149040" title="സോറാപോഡ്">
സോറാപോഡ്

സൌരിച്ച്യൻ ദിനോസറുകളുടെ ഒരു ഉപ നിരയാണ് സോറാപോഡ് എന്ന വിഭാഗം. ഭൂമുഖത്ത് ജീവിച്ചിരുന്ന ജീവികളിൽ ഏറ്റവും വലിപ്പമേറിയവ ആയിരുന്നു സോറാപോഡുകൾ . സൂപ്പർസോറസ്‌, ആർക്കിയോഡോണ്ടോസോറസ്, ജിങ്ഷാക്കിയാങ്ങോസോറസ്, കോട്ടാസോറസ് എന്നിവ ഇവയിൽ ചിലത് മാത്രം. ഈ ഗണത്തിൽ പെടുന്ന ദിനോസറുകളുടെ ഫോസ്സിൽ അന്റാർട്ടിക്ക അടകം എല്ലാ ഭൂഖണ്ഡത്തിൽ നിന്നും കിട്ടിയിട്ടുണ്ട്. 

സോറാപോഡക്കൾ അന്ത്യ ട്രയാസ്സിക് കാലത്ത് ആണ് ഉരുത്തിരിഞ്ഞത് , അന്ത്യ ജുറാസ്സിക് കാലത്തോടെ ഇവ മിക്ക വൻ കരയിലും ഉള്ള പ്രധാനപെട്ട ദിനോസർ വർഗ്ഗമായി മാറി , എന്നാൽ ക്രിറ്റേഷ്യസ് കാലത്തിന്റെ അവസാനത്തോടെ ഈ വിഭാഗത്തിലെ മിക്ക ദിനോസറുകളും വംശം നശിക്കുകയും ടൈറ്റനോസോറകൾ ആ സ്ഥാനങ്ങൾ കൈയടക്കുകയും ചെയ്തു . 

സോറാപോഡ് വിഭാഗത്തിൽപ്പെട്ട മിക്ക ദിനോസറുകൾക്കും നീണ്ട കഴുത്തും, വലിയ ശരീരവും , നീളമേറിയ വാലും ഉണ്ടായിരുന്നു . നാലു കാലുകളും ഉപയോഗിച്ചാണ്‌ ഇവ സഞ്ചരിച്ചിരുന്നത്. സസ്യഭോജികൾ ആയിരുന്നു ഇവ .


</doc>
<doc id="149050" url="https://ml.wikipedia.org/wiki?curid=149050" title="കാർത്തിക നായർ">
കാർത്തിക നായർ

ഒരു മലയാളം, തമിഴ്, തെലുഗു ചലച്ചിത്ര അഭിനേത്രിയാണ് കാർത്തിക നായർ.

തമിഴ്, മലയാളം ചലച്ചിത്രനടി രാധയുടെ (നടി അംബികയുടെ സഹോദരി) മൂന്ന് മക്കളിൽ മുതിർന്നയാളാണ് കാർത്തിക. 2009 - ൽ ജോഷ് എന്ന തെലുഗു ചലച്ചിത്രത്തിലാണ് ആദ്യമായി അഭിനയിച്ചത്. മുംബൈയിലെ പോഡാർ ഇന്റർനാഷണൽ സ്കൂളിലാണ് പ്രാഥമിക വിദ്യാഭ്യാസം പൂർത്തിയാക്കിയത്. ഇപ്പോൾ ലണ്ടൻ സ്കൂൾ ഓഫ് എക്കണോമിക്സിൽ ഡിഗ്രി വിദ്യാഭ്യാസം നടത്തി വരുന്നു. 2011 - ൽ കോ എന്ന തമിഴ് ചലച്ചിത്രത്തിൽ അഭിനയിച്ചു. ലെനിൻ രാജേന്ദ്രൻ സംവിധാനം നിർവഹിക്കുന്ന മകരമഞ്ഞ് എന്ന ചലച്ചിത്രത്തിലാണ് മലയാളത്തിൽ ആദ്യമായി അഭിനയിക്കുന്നത്. ഈ ചിത്രത്തിൽ ഛായാഗ്രാഹകൻ സന്തോഷ് ശിവനൊപ്പമാണ് കാർത്തിക അഭിനയിക്കുന്നത്.


</doc>
<doc id="149060" url="https://ml.wikipedia.org/wiki?curid=149060" title="നാഗാർജുനസാഗർ അണക്കെട്ട്">
നാഗാർജുനസാഗർ അണക്കെട്ട്

ലോകത്തിലെ ഏറ്റവും വലിയ കരിങ്കൽ നിർമിത (Masonry ) അണക്കെട്ടാണ് ആന്ധ്രാപ്രദേശിലെ നാഗാർജുനസാഗർ അണക്കെട്ട്. ഹൈദരാബാദിൽ നിന്നും 150 കി.മീ. അകലെയുള്ള നാഗാർജുനസാഗർ കൃഷ്ണാനദിയിലാണ് നിർമിച്ചിട്ടുള്ളത്. പൗരാണികകാലത്ത് വിജയപുരി എന്നറിയപ്പെട്ടിരുന്ന ഈ സ്ഥലം, എ.ഡി. രണ്ടാം നൂറ്റാണ്ടിൽ അവിടെ ജീവിച്ചിരുന്ന നാഗാർജുന എന്ന ബുദ്ധസന്ന്യാസിയുടെ കാലശേഷം നാഗാർജുനസാഗർ എന്നറിയപ്പെട്ടു തുടങ്ങി.

മഹാരാഷ്ട്രയിലെ മഹാബലേശ്വറിൽ നിന്നും ഉദ്ഭവിക്കുന്ന കൃഷ്ണാനദിയിലെ ജലത്തെ ഉപയോഗപ്പെടുത്താൻ പര്യാപ്തമായ സംവിധാനങ്ങളൊന്നും 20-ാം നൂറ്റാണ്ടുവരെ ദക്ഷിണേന്ത്യൻ പ്രദേശങ്ങളിൽ ഉണ്ടായിരുന്നില്ല. 1903-ൽ ബ്രിട്ടീഷ് ഭരണകാലത്ത് ഇന്നത്തെ ആന്ധ്രപ്രദേശ് ഭാഗത്ത് ഒരു അണക്കെട്ട് നിർമ്മിക്കാനുള്ള ആദ്യ നിർദ്ദേശം ഉണ്ടായെങ്കിലും അനുയോജ്യമായ ഒരു സ്ഥലം കണ്ടെത്താനാകാതെ ആ പദ്ധതി ഉപേക്ഷിക്കപ്പെട്ടു. 1952-ൽ ഖോസ്ലാ കമ്മിഷൻ റിപ്പോർട്ടിന്റെ അടിസ്ഥാനത്തിൽ വെള്ളപ്പൊക്ക സാധ്യതാപ്രദേശങ്ങളിൽ അണക്കെട്ടുകൾ നിർമ്മിക്കാൻ അന്നത്തെ കേന്ദ്രസർക്കാർ തീരുമാനിച്ചു. 1953-ൽ ആന്ധ്രപ്രദേശ് സംസ്ഥാനം രൂപീകൃതമാവുകയും അണക്കെട്ടിന് അനുയോജ്യമായ നാഗാർജുനസാഗർ എന്ന സ്ഥലത്തെക്കുറിച്ച് ആന്ധ്രസർക്കാർ റിപ്പോർട്ട് നൽകുകയും ചെയ്തു.
1955 ഡിസംബർ 10-ന് തറക്കല്ലിട്ടെങ്കിലും 1966 ഫെബ്രുവരിയോടെ മാത്രമാണ് നിർമ്മാണ പ്രവർത്തനങ്ങൾക്ക് തുടക്കം കുറിച്ചത്. എന്നാൽ ആവശ്യമായ പദ്ധതി മൂലധനത്തിന്റെയും ആധുനിക ഉപകരണ സംവിധാനങ്ങളുടെയും അപര്യാപ്തതമൂലം അണക്കെട്ട് നിർമ്മാണത്തിൽ കോൺക്രീറ്റിനു പകരം കരിങ്കല്ലുകളാണ് ഉപയോഗിച്ചത്. അടുത്ത പ്രദേശത്തുള്ള സുങ്കേസുലാ (Sunkesula) ക്വാറികളിൽനിന്നുമായിരുന്നു കല്ലുകൾ ശേഖരിച്ചത്. പദ്ധതിക്കാവശ്യമായ സിമന്റ് നിർമ്മിക്കാൻ മക്കേർലയിൽ ഒരു സിമന്റ് ഫാക്ടറിയും, പ്രസ്തുത ഫാക്ടറിയെ പദ്ധതിപ്രദേശവുമായി ബന്ധിപ്പിക്കുന്ന ഒരു റെയിൽപ്പാളവും സ്ഥാപിക്കപ്പെട്ടു. 1969-ൽ നിർമ്മാണം പൂർത്തിയായ അണക്കെട്ട് 1972-ൽ പ്രവർത്തനക്ഷമമായി. ഏകദേശം 1300 കോടി രൂപയായിരുന്നു പദ്ധതിച്ചെലവ്. 70,000-ത്തോളം തൊഴിലാളികൾ 13 വർഷക്കാലം നിരന്തരം കഠിനാധ്വാനം ചെയ്ത ഈ പദ്ധതിയുടെ നിർമ്മാണ പ്രവർത്തനങ്ങൾക്കിടെ 160-ലധികം ആളുകൾ മരണമടഞ്ഞു. 52 ഗ്രാമങ്ങളിലെ 24,000-ത്തോളം ജനങ്ങളുടെ ജീവിതരീതിയെ അണക്കെട്ടിലെ ജലനിരപ്പ് പ്രതികൂലമായി ബാധിച്ചു. ഇവരുടെ പുനരധിവാസ പ്രവർത്തനങ്ങൾ 1967-ൽ പൂർത്തിയായി.

അണക്കെട്ടിന്റെ ആകെ നീളം 4864 മീറ്റർ. ഇതിൽ കരിങ്കൽ ഭിത്തി 1450 മീറ്ററും ബാക്കി 3414 മീറ്റർ മണ്ണ് കൊണ്ട് നിർമിതവുമാണ്. 124 മീറ്റർ ഉയരമുള്ള അണക്കെട്ടിന്റെ ജലസംഭരണശേഷി ഏകദേശം 11,472 ദശലക്ഷം ഘനമീറ്ററാണ്. ഇതിൽ നിന്നുള്ള വെള്ളം 203 കിലോമീറ്റർ നീളമുള്ള ജവഹർ കനാലിലൂടെയും, 295 കിലോമീറ്റർ നീളമുള്ള ലാൽ ബഹദൂർ ശാസ്ത്രി കനാലിലൂടെയും പുറത്തേക്ക് വരുന്നു. ഇവയിലൂടെ യഥാക്രമം 1.113 ദശലക്ഷം ഏക്കർ സ്ഥലത്തും, 1.03 ദശലക്ഷം ഏക്കർ സ്ഥലത്തും കൃഷിക്കനുയോജ്യമായ ജലമെത്തിക്കാൻ കഴിയുന്നു. നാൽഗൊണ്ട, പ്രകാശം, ഖമ്മം, ഗുണ്ടൂർ, കൃഷ്ണ എന്നീ ജില്ലകളിലെ കൃഷി ഈ ജലത്തെ ആശ്രയിച്ചാണ്. എട്ട് യൂണിറ്റുകളിൽ നിന്നായി 815.6 മെഗാവാട്ട് വൈദ്യുതോർജമാണ് ഈ പദ്ധതിയിലൂടെ ഉത്പാദിപ്പിക്കുന്നത്.

ഇന്ന് നാഗാർജുനസാഗർ ആന്ധ്രപ്രദേശിലെ പ്രധാന വിനോദസഞ്ചാര/ബുദ്ധമത തീർഥാടന മേഖലകൂടിയാണ്. 



</doc>
<doc id="149065" url="https://ml.wikipedia.org/wiki?curid=149065" title="സ്ഥൈര്യലേപനം">
സ്ഥൈര്യലേപനം

കത്തോലിക്കാസഭയിലെ കൂദാശകളിലൊന്നാണ് സ്ഥൈര്യലേപനം. ഇതു മൂലം അർത്ഥമാക്കുന്നത് ജ്ഞാനവും ദൈവികശക്തിയും നൽകി ദൈവരാജ്യ സാക്ഷിയാകുവാൻ മനുഷ്യനെ ഒരുക്കുന്നു‍വെന്നതാണ്. മെത്രാൻമാരും പ്രത്യേകം അനുവാദം ലഭിച്ച വൈദികരുമാണ് ഈ കൂദാശ നൽകുന്നത്. കൂദാശ സ്വീകരിക്കുന്ന വ്യക്തിയിൽ അക്ഷയവും ശാശ്വതവുമായ അഴിയാമുദ്ര പതിയുന്നതു മൂലം ഒരിക്കൽ മാത്രമേ ഈ കൂദാശ സ്വീകരിക്കുവാൻ പാടുള്ളു. കൂദാശ വീണ്ടും സ്വീകരിക്കുന്നത് വിശ്വാസപ്രകാരം, അറിഞ്ഞുകൊണ്ട്‌ ദൈവത്തിനും കൂദാശക്കും ആക്ഷേപവും അപമാനവും വരുത്തുന്നതു മൂലം ഗൗരവമായ പാപത്തിൽ വീഴുന്നതിന് കാരണമായി ഭവിക്കുന്നു. ഇതിനു കാരണമെന്ന് വിശ്വസിക്കപ്പെടുന്നത് കൂദാശയുടെ സ്വീകരണത്തിലൂടെ ശാശ്വതമായ ഫലം പുറപ്പെടുവിക്കാൻ കഴിയില്ലെന്നൊ, പുറപ്പെടുവിച്ച ഫലം നശിക്കപ്പെട്ടെന്നോ കാണിക്കുന്നതിനാൽ ഇത് ഗൗരവകരമായ പാപമായി മാറുന്നു.

പരിശുദ്ധമായ ജീവിതം നയിക്കുന്നവർക്കും കൂദാശയെക്കുറിച്ചും ക്രിസ്തു രഹസ്യത്തെക്കുറിച്ചും സഭാരഹസ്യത്തെക്കുറിച്ചുമുള്ള ആഴമായ അറിവുള്ളവരുമാണ് ഈ കൂദാശ സ്വീകരിക്കുവാൻ യോഗ്യരായവർ. കൂദശാസ്വീകരണം വഴി അനശ്വരമായ ജ്ഞാനമുദ്രയും പരിശുദ്ധാത്മാവിന്റെ ദാനങ്ങളും ദൈവവരപ്രസാദവും ദൈവരാജ്യപ്രഘോഷണത്തിന്‌ വേണ്ട ധൈര്യവും ലഭ്യമാകുന്നുവെന്ന് വിശ്വസിക്കപ്പെടുന്നു.




</doc>
<doc id="149078" url="https://ml.wikipedia.org/wiki?curid=149078" title="പോർട്ടോ റിക്കോ">
പോർട്ടോ റിക്കോ

അമേരിക്കൻ ഐക്യനാടുകളിലെ ഒരു അൺഇൻകോർപ്പറേറ്റഡ് ടെറിട്ടറിയാണ് വടക്കു കിഴക്കേ കരീബിയൻ പ്രദേശത്ത് ഡൊമിനിക്കൻ റിപ്പബ്ലിക്കിന്റെ കിഴക്കായും യുണൈറ്റഡ് സ്റ്റേറ്റ്സ് വിർജിൻ ദ്വീപുകളുടെയും ബ്രിട്ടീഷ് വിർജിൻ ദ്വീപുകളുടെയും പടിഞ്ഞാറായും സ്ഥിതിചെയ്യുന്ന പോർട്ടോ റിക്കോ (ഇംഗ്ലീഷ്: "Puerto Rico"; സ്പാനിഷ് ഉച്ചാരണം: പുവെർട്ടൊ റിക്കോ). ഔദ്യോഗികമായി പ്രദേശം കോമൺവെൽത്ത് ഓഫ് പോർട്ടോ റിക്കോ (—തർജ്ജമ, "അനുബന്ധ സ്വതന്ത്ര പ്രദേശമായ പുവെർട്ടൊ റിക്കോ") എന്നാണ് അറിയപ്പെടുന്നത്. 

"സമ്പന്നതുറമുഖം" എന്ന് സ്പാനിഷിൽ അർത്ഥം വരുന്ന പോർട്ടോ റിക്കോ ഒരു ദ്വീപസമൂഹമാണ്. പ്രധാന പോർട്ടോ റിക്കോ ദ്വീപു കൂടാതെയുള്ള വലിയ ദ്വീപുകൾ വിയെക്വെസ്, കുളെബ്ര, മോന എന്നിവയാണ്. പോർട്ടോ റിക്കോ പ്രദേശത്തിന്റെ മൊത്തം വിസ്തീർണ്ണം 9,104 ചതുരശ്രകിലോമീറ്ററാണ്. 2001ലെ കണക്കെടുപ്പ് പ്രകാരം 3,916,632 ആണ് ഇവിടുത്തെ ജനസംഖ്യ. സ്പാനിഷും ഇംഗ്ലീഷുമാണ് പോർട്ടോ റിക്കോയുടെ ഔദ്യോഗികഭാഷകൾ, ഇതിൽ സ്പാനിഷ് ആണ് പ്രധാനം.

തൽനോ എന്നറിയപ്പെടുന്ന അബോറിജിനുകളായിരുന്നു ഇവിടുത്തെ ആദിമ നിവാസികൾ. 1493 നവംബർ 19നു കൊളംബസിന്റെ രണ്ടാമത്തെ അമേരിക്കാ പര്യവേഷണയാത്രയിൽ ദ്വീപസമൂഹത്തെ സ്പെയിനിനു കീഴിലാക്കി. സ്പാനിഷ് അധിനിവേശത്തിൽ അടിമത്തത്തിലേയ്ക്ക് വീണ അബോറിജിനുകൾ യൂറോപ്യന്മാർ കൊണ്ടുവന്ന രോഗം മൂലവും മറ്റു കാരണങ്ങളാലും ക്രമേണ തുടച്ചുനീക്കപ്പെട്ടു. പിന്നീട് അനേകം ഫ്രഞ്ച്, ബ്രിട്ടീഷ്, ഡച്ച് അധീശശ്രമങ്ങളെ പ്രതിരോധിച്ച് 400 വർഷത്തോളം പോർട്ടോ റിക്കോ സ്പെയിൻകാർ കൈവശംവച്ചു. ഒടുവിൽ സ്പാനിഷ്-അമേരിക്കൻ യുദ്ധത്തിനുശേഷമുള്ള പരാജയശേഷം 1898ലെ പാരിസ് ഉടമ്പടി നിഷ്കർഷിച്ചതുപ്രകാരം ഫിലിപ്പീൻസിനൊപ്പം പോർട്ടോ റിക്കോയും സ്പെയിൻ അമേരിക്കൻ ഐക്യനാടുകൾക്ക് അടിയറവെച്ചു. അന്നുമുതൽ പോർട്ടോ റിക്കോ അമേരിക്കൻ ഐക്യനാടുകളുടെ ഭരണത്തിൻ കീഴിലാണ്.

1917ൽ പോർട്ടോ റിക്കർക്കു ആദ്യമായി യു.എസ്. പൗരത്വം നൽകപ്പെട്ടു. പിന്നീട് 1948ൽ സ്വന്തമായി ഗവർണറെയും തിരഞ്ഞെടുത്തു. 1952ലാണ് പോർട്ടോ റിക്കോ ഭരണഘടന ഔദ്യോഗികമായി ജനങ്ങൾ അംഗീകരിച്ചത്. ജനാധിപത്യപരമായി തിരഞ്ഞെടുക്കപ്പെട്ട രണ്ടു നിയമനിർമ്മാണ സഭകളുണ്ടെങ്കിലും പോർട്ടോ റിക്കൻ ജീവിതത്തെ ബാധിക്കുന്ന സുപ്രധാന തീരുമാനങ്ങൾ യുണൈറ്റഡ് സ്റ്റേറ്റ്സ് കോൺഗ്രസ് ആണ് എടുക്കുന്നത്. യു.എസ്. പ്രസിഡന്റ് തിരഞ്ഞെടുപ്പിൽ വോട്ടു ചെയ്യാൻ ദ്വീപുനിവാസികൾക്ക് അവകാശമില്ല. 

നിലവിലെ രാഷ്ട്രീയ് സ്ഥിതിയിൽ പോർട്ടോ റിക്കോയ്ക്കു അമേരിക്കൻ ഐക്യനാടുകളിലെ ഒരു സംസ്ഥാനമെന്ന പദവി ലഭിക്കുകയോ അല്ലെങ്കിൽ അമേരിക്കൻ ഐക്യനാടുകളിൽനിന്ന് സ്വാതന്ത്യം പ്രാപിച്ച് ഒരു സ്വതന്ത്രരാഷ്ട്രമായി മാറാനോ സാധിക്കാം. 2012 നവംബർ 6നു നടന്ന അഭിപ്രായവോട്ടെടുപ്പിലെ ഫലമനുസരിച്ച് 53% പേരും നിലവിലുള്ള സ്ഥിതി തുടരാൻ ആഗ്രഹിക്കുന്നില്ല. 65% ശതമാനം പേരും സംസ്ഥാനരൂപീകരണത്തെയാണ് പിന്തുണയ്ക്കുന്നത്.



</doc>
<doc id="149086" url="https://ml.wikipedia.org/wiki?curid=149086" title="മീനങ്ങാണി">
മീനങ്ങാണി

ലാമിയേസീ സസ്യകുടുംബത്തിലെ ചതുപ്പ് പ്രദേശങ്ങളിൽ പടർന്ന് വളരുന്ന ഒരംഗമാണ് മീനങ്ങാണി.(ശാസ്ത്രീയ നാമം:"Platostoma hispidum") ഇലകൊഴിയും ഈർപ്പവനങ്ങളിലെ പുൽ‌പ്പരപ്പുകളിലും തരിശുഭൂമികളിലും വളരുന്നു. ഇന്തോ-മലീഷ്യയിൽ കണ്ടുവരുന്നു. 5-30 സെ മീ വരെ വളരുന്ന ഇതിന്റെ രോമാവൃതമായ തണ്ടുകൾ നേരിയതും നാലു കോണുകൾ ഉള്ളവയുമാണ്. ദന്തുരമായ ഇലകൾ വീതികുറഞ്ഞ് നീണ്ടവയും തണ്ടുള്ളവയുമാണ്. നേരിയ പിങ്ക് നിറത്തിലുള്ള പൂവുകൾ വൃത്താകൃതിയിലുള്ള തലപ്പുകളിലാണ് വിരിയുന്നത്. ഇതിന്റെ പൂക്കൾക്ക് മീനിന്റെ കണ്ണിനോട് സാദൃശ്യമുണ്ട്. 

പാമ്പ് വിഷത്തിന് ഇത് അരച്ച് പുരട്ടുകയും അകത്ത് കഴിക്കുകയും ചെയ്യുന്നു. നേത്ര രോഗങ്ങൾ, ഉറക്കമില്ലായ്മ, മുറിവ്, ചുട്ടു നീറ്റൽ എന്നീ രോഗങ്ങൾക്കും ഇത് ഫലപ്രദമായ ഔഷധമാണ്. ഒപ്പം ഇത് മുലപ്പാൽ വർദ്ധിനികൂടിയാണ്.
രസം :തികതം, തുവരം, മധുരം

ഗുണം :ലഘു

വീര്യം :ശീതം

വിപാകം :കടു
സമൂലം


</doc>
<doc id="149093" url="https://ml.wikipedia.org/wiki?curid=149093" title="നീലം കോതാരി">
നീലം കോതാരി

ഒരു മുൻ ബോളിവുഡ് അഭിനേത്രിയും ജുവല്ലറി ഡിസൈനറുമാണ് നീലം കോതാരി ()(ജ: മാർച്ച് 3, 1968).

നീലം കോതാരിയുടെ കുട്ടിക്കാലം ഹോങ്കോംഗിലായിരുന്നു. ഒഴിവുകാലത്ത് മുംബൈയിൽ വന്നിരുന്ന ഇവർക്ക് സംവിധായകൻ രമേഷ് ബേഹ്‌ൽ ആണ് ചലച്ചിത്രത്തിൽ അവസരം നൽകിയത്.. 1984 ൽ ഇവർ "ജവാനി" എന്ന ചിത്രത്തിൽ ആദ്യമായി അഭിനയിച്ചു. പക്ഷേ ഈ ചിത്രം ഒരു പരാജയമായിരുന്നു. പിന്നീട് 1986 ൽ ഗോവിന്ദയോടൊപ്പം "ഇൽസാം" എന്ന ചിത്രത്തിൽ അഭിനയിച്ചു. പിന്നീട് ഒരു പാട് ചിത്രങ്ങളിൽ ഗോവിന്ദയുടെ നായികയായി അഭിനയിച്ചു. പിന്നീട് ഇവർ1980 കളിലെ ഒരു പാട് ചിത്രങ്ങൾ നായികയും അല്ലാതെയും അഭിനയിച്ചു. ഇവരുടെ അവസാനത്തെ ചിത്രം 2001- ലെ "കസം" എന്ന ചിത്രമായിരുന്നു. 
തന്റെ അഭിനയ ജീവിതത്തോടൊപ്പം തന്നെ ഇവർ തന്റെ കുടുംബ വ്യവസായമായ ആഭരണ ഡിസൈനിംഗിലും ശ്രദ്ധ പതിപ്പിച്ചിരുന്നു. 1999 -ൽ തന്റെ അഭിനയ ജീവിതം വിട്ടതിനു ശേഷം ഇവർ മുംബൈയിൽ ആഭരണ ഡിസൈനിന്റെ ഇവർ ശരിയായി പഠിച്ചു. 1999 ൽ തന്നെ ഇവർ തന്റെ സ്വന്തം ജുവല്ലറിയായ നീലം ജുവൽസ് ആരംഭിച്ചു. She opened her showroom in Mumbai in 2004.

24 ജനുവരി 2011 ൽ ഇവർ നടനായ സമീർ സോനിനെ വിവാഹം കഴിച്ചു.



</doc>
<doc id="149114" url="https://ml.wikipedia.org/wiki?curid=149114" title="ക്രൈസ്തവപൗരോഹിത്യം">
ക്രൈസ്തവപൗരോഹിത്യം

എപ്പിസ്കോപ്പൽ സഭകളിലെ കൂദാശകളിലൊന്നാണ് പൗരോഹിത്യം അഥവാ തിരുപ്പട്ടം. ഈ കൂദാശയിലൂടെ ക്രിസ്തുവിന്റെ പൗരോഹിത്യ ശുശ്രൂഷയിൽ പങ്കു ചേർന്നു സഭാ വിശ്വാസികളുടെ ആത്മീയ ആവശ്യങ്ങൾ നിറവേറ്റുന്നതിനും ആത്മരക്ഷക്കു വേണ്ടതായ മാർഗ്ഗ നിർദ്ദേശങ്ങൾ നൽകുന്നതിനും ഉള്ള അനുഗ്രഹവും അധികാരവും ലഭ്യമാകുന്നുവെന്ന് ഈ സഭകൾ പഠിപ്പിക്കുന്നു. ദൈവജനത്തിൽ നിന്നും ദൈവജനത്തിനുവേണ്ടി ദൈവത്താൽ തെരഞ്ഞെടുക്കപ്പെടുന്നവരായാണ് പുരോഹിതന്മാരെ വിശ്വാസികൾ കരുതുന്നത്. മനുഷ്യസമൂഹത്തെ പഠിപ്പിക്കുന്നതിനും വിശുദ്ധീകരിക്കുന്നതിനും നയിക്കുന്നതിനുമായുള്ള കടമകൾ ഈ കൂദാശ മൂലം ഭരമേൽപ്പിക്കുന്നു.



</doc>
<doc id="149117" url="https://ml.wikipedia.org/wiki?curid=149117" title="ലളിതാ സഹസ്രനാമം">
ലളിതാ സഹസ്രനാമം

ആദിപരാശക്തിയുടെ ആയിരം വിശേഷണങ്ങൾ അഥവാ പേരുകൾ ഉൾക്കൊള്ളുന്ന പൌരാണിക ശാക്തേയ സ്തോത്ര ഗ്രന്ഥമാണ് ലളിതാ സഹസ്ര നാമം. ഇത് ശ്രീവിദ്യാ ഭഗവതി ഉപാസകരുടെ ഒരു പ്രധാന സ്തോത്രമാണ്. തിരുമീയാച്ചൂർ എന്ന സ്ഥലത്ത് ഒരു ലളിതാംബിക ക്ഷേത്രം ഉണ്ട്. ലളിത സഹസ്രനാമം രചിക്കപ്പെട്ടത്‌ ഇവിടെ എന്നാണ് ഐതിഹ്യം. ആദ്യമായി ലളിത സഹസ്രനാമം ചൊല്ലപ്പെട്ടതും, ആദ്യമായി ഇത് ഹയഗ്രീവന് ഉപദേശം കിട്ടിയതും, ഹയഗ്രീവനിൽ നിന്നും മനുഷ്യന് കിട്ടിയതും ഒക്കെ തുടങ്ങുന്നത് ഇവിടെ നിന്നും ആണ്.
ബ്രഹ്മജ്ഞാനം ഉണ്ടാവാൻ ഉതകും വിധത്തിലാണ് ഇതിൻറെ നിർമ്മാണം.
ശ്രീ മാതാ എന്നു തുടങ്ങി ശിവശക്തിമാർ ഐക്യപ്പെട്ടിരിക്കുന്ന ലളിതാംബിക എന്ന പേരിൽ പൂർണ്ണമാവുന്നു.



</doc>
<doc id="149126" url="https://ml.wikipedia.org/wiki?curid=149126" title="ചെമ്പേരി">
ചെമ്പേരി

കണ്ണൂർ ജില്ലയുടെ കിഴക്ക്‌ ഭാഗത്ത്‌ സ്ഥിതി ചെയ്യുന്ന ഗ്രാമമാണ് ചെമ്പേരി. ഏരുവേശ്ശി ഗ്രാമപഞ്ചായത്തിലാണ് ചെമ്പേരി സ്ഥിതി ചെയ്യുന്നത്. മധ്യതിരുവിതാംകൂറിൽ (കോട്ടയം, ഇടുക്കി, പത്തനംതിട്ട ജില്ലകളിൽ) നിന്നും കുടിയേറ്റം നടത്തിയ ക്രൈസ്തവർ എത്തിച്ചേർന്ന കണ്ണൂർജില്ലയിലെ പ്രധാന ഗ്രാമങ്ങളിൽ ഒന്നാണ് ചെമ്പേരി. ഇതൊരു മലയോരഗ്രാമം കൂടിയാണ്.
കാക്കനാടൻ എഴുതിയ ഒറോത എന്ന നോവൽ ചെമ്പേരി പശ്ചാത്തലമാക്കിയാണ്.


</doc>
<doc id="149129" url="https://ml.wikipedia.org/wiki?curid=149129" title="പീസ് ബോട്ട്">
പീസ് ബോട്ട്

ജപ്പാൻ കേന്ദ്രമാക്കി പ്രവർത്തിക്കുന്ന ഒരു സർക്കാരിതര സംഘടനയാണ് പീസ്ബോട്ട്. സമാധാനം, മനുഷ്യാവകാശ സംരക്ഷണം, പരിസ്ഥിതി സംരക്ഷണം തുടങ്ങിയ ലക്ഷ്യങ്ങൾക്കു വേണ്ടി പ്രവർത്തിക്കുന്ന വിവിധ സംഘടനകളുമായി ബന്ധം സ്ഥാപിക്കുക, ഇവയെക്കുറിച്ചുള്ള അവബോധം സൃഷ്ടിക്കുക എന്നിവയാണ് ഈ സംഘടനയുടെ ലക്ഷ്യം. പീസ് ബോട്ട് എന്നത് ഈ സംഘടനയുടെ ലക്ഷ്യങ്ങൾക്കായി സഞ്ചാരം നടത്തുന്ന നൌകയുടെയും പേരാണ്. 1983 മുതൽ ഏതാണ്ട് ഇരുപത്തിയഞ്ചോളം അന്താരാഷ്ട്ര സഞ്ചാരങ്ങൾ ഈ കപ്പൽ നടത്തിയിട്ടുണ്ട്. രണ്ടുവർഷത്തിലൊരിക്കലാണീ സഞ്ചാരം നടത്തുന്നത്.



</doc>
<doc id="149134" url="https://ml.wikipedia.org/wiki?curid=149134" title="സാൾട്ട് ആന്റ് പെപ്പർ">
സാൾട്ട് ആന്റ് പെപ്പർ

യൂറോപ്യൻ ഭക്ഷണം വിളമ്പുന്ന മേശകളിൽ കാണാറുള്ള തീൻമേശവിഭവങ്ങളാണ് ഉപ്പുപൊടിയും കുരുമുളക് പൊടിയും. രണ്ടിനെയും ചേർത്ത് സാൾട്ട് ആന്റ് പെപ്പർ എന്നു പറയുന്നു. ഫ്രഞ്ച് ഭക്ഷണരീതികളിൽ പതിനേഴാം നൂറ്റാണ്ടുമുതൽ ഇത് ഉപയോഗിച്ചുവരുന്നു. കുരുമുളക് പൊടി മാത്രമാണ് ഭക്ഷണത്തിന്റെ സ്വാദിൽ വലിയ വ്യത്യാസം വരുത്താത്ത സുഗന്ധവ്യഞ്ജനം . ഉപ്പ് വിവിധ വിഭവങ്ങളിൽ ആവശ്യാനുസരണം ചേർക്കാവുന്നതാണ്. അതുകൊണ്ടായിരിക്കണം ഇവരണ്ടും ഉപഭോക്താവിന്റെ ആവശ്യാനുസരണം ഉപയോഗിക്കാവുന്ന രീതിയിൽ ലഭ്യമാക്കിയിരിക്കുന്നത്.


</doc>
<doc id="149139" url="https://ml.wikipedia.org/wiki?curid=149139" title="കൊടുമ്പ് മഹാദേവക്ഷേത്രം">
കൊടുമ്പ് മഹാദേവക്ഷേത്രം

കേരളത്തിലെ പാലക്കാട് ജില്ലയിലെ ചിറ്റൂരിനടുത്ത് കൊടുംബിൽ സ്ഥിതിചെയ്യുന്ന ശിവക്ഷേത്രമാണ് ഇത്. 108 ശിവക്ഷേത്രങ്ങളിൽ പറയുന്ന കൊടുംബൂരാണ് ഈ ക്ഷേത്രം. . കൊടുമ്പ് മഹാദേവക്ഷേത്രത്തിലെ പ്രതിഷ്ഠ നടത്തിയത് ശ്രീ പരശുരാമനാണന്നു വിശ്വസിക്കുന്നു. എന്നാൽ ഇന്ന് ശിവപുത്രനായ സുബ്രഹ്മണ്യനാണ് കൂടുതൽ പ്രധാനം..
ഇവിടെ ശിവപ്രതിഷ്ഠാ ഒരടിയോളം പൊക്കം ഉള്ളതാണ്. പ്രധാന ക്ഷേത്രമായ സുബ്രഹ്മണ്യക്ഷേത്രത്തിനാണ് പ്രശസ്തിയും പൂജാധികാര്യങ്ങൾക്ക് പ്രാമുഖ്യവും കൊടുത്തിരിക്കുന്നത്. ശിവക്ഷേത്രനടയിൽ പ്രത്യേകം ധ്വജ പ്രതിഷ്ഠ നടത്തിയിട്ടുണ്ട്.
പരശുരാമനാണ് ശിവ പ്രതിഷ്ഠനടത്തിയത് എന്നാണ് ഐതിഹ്യം.

തമിഴ് ശൈലിയിലാണ് ശിവക്ഷേത്രവും പ്രധാനക്ഷേത്രമായ സുബ്രഹ്മണ്യസ്വാമിക്ഷേത്രവും പണിതീർത്തിയിരിക്കുന്നത്.

നിത്യേന മൂന്നു പൂജകൾ ശിവക്ഷേത്രത്തിൽ നടത്തുന്നു. ശിവക്ഷേത്ര പൂജാപടിത്തരങ്ങൾ മലയാള ബ്രാഹ്മണരാണ് നടത്തുന്നത്. 


പാലക്കാട്നടുത്തുള്ള ചിറ്റൂരാണ് ക്ഷേത്രവുമായി അടുത്തുകിടക്കുന്ന പട്ടണം. ഇവിടെ നിന്നും എളുപ്പം ക്ഷേത്രത്തിൽ എത്തിച്ചേരുന്നതാണ്.


</doc>
<doc id="149141" url="https://ml.wikipedia.org/wiki?curid=149141" title="അഷ്ടമിച്ചിറ മഹാദേവക്ഷേത്രം">
അഷ്ടമിച്ചിറ മഹാദേവക്ഷേത്രം

കേരളത്തിലെ തൃശ്ശൂർ ജില്ലയിലെ അഷ്ടമിച്ചിറയിലാണ് ഈ പുരാതന ശിവക്ഷേത്രം സ്ഥിതിചെയ്യുന്നത്. 108 ശിവക്ഷേത്രങ്ങളിൽ പറയപ്പെടുന്ന മഹാദേവക്ഷേത്രത്തിലെ തേവർ അഷ്ടമൂർത്തി സങ്കല്പത്തിലാക്കിയാണ് പരശുരാമൻ പ്രതിഷ്ഠനടത്തിയിരിക്കുന്നത് എന്നാണ് വിശ്വാസം. അതുമൂലമാണ് ആ പേരുവന്നതെന്ന് അവർ വാദിക്കുന്നു. . 

അഷ്ടമിച്ചിറയിൽ രണ്ടു ശിവപ്രതിഷ്ഠകൾ നടത്തിയിരിക്കുന്നു. ഇതിൽ പരശുരാമ പ്രതിഷ്ഠിതം ഏതെന്ന് തെളുവുകൾ ലഭ്യമായിട്ടില്ല. രണ്ടു ക്ഷേത്രങ്ങളും പഴയക്ഷേത്രങ്ങൾ തന്നെയാണ്. തെക്കുംതെവർ എന്നും വടക്കുംതേവർ എന്നും ഈ ശിവപ്രതിഷ്ഠകൾ അറിയപ്പെടുന്നു. 

പ്രാചീന കേരളത്തിൽ ചിറകൾക്ക് വളരെയേറെ പ്രാധാന്യമുണ്ടായിരുന്നു. അന്ന് ഇവിടെ അധിവസിച്ചിരുന്നവരുടെ പാരിസ്ഥിതികാവബോധത്തിനും ഉയർന്ന സാങ്കേതിക ജ്ഞാനത്തിനും ഒന്നാന്തരം ദൃഷ്ടാന്തങ്ങളാണവ. ആ പഴയ ചിറയുടെ തീരത്ത് അഷ്ടമൂർത്തി ക്ഷേത്രം സ്ഥാപിക്കപ്പെട്ടതുകൊണ്ടാവാം കാലക്രമേണ ‘അഷ്ടമിച്ചിറ’ എന്ന് ഈ ഗ്രാമം അറിയപ്പെട്ടത്. 
പരശുരാമനാണ് ഇവിടുത്തെ പ്രതിഷ്ഠ നടത്തിയത്.

ചാലക്കുടിപ്പുഴയുടെ കൈവഴിയായ ചാലക്കുടി കനാലിനരുകിലായി കനാലിന്റെ കിഴക്കേ കരയിൽ അഷ്ടമിച്ചിറ മഹാദേവക്ഷേത്രം സ്ഥിതിചെയ്യുന്നു.
ശ്രീപരമശിവനൊപ്പം തന്നെ മഹാഗണപതിക്കും പ്രാധാന്യമുള്ളതാണ് അഷ്ടമിച്ചിറക്ഷേത്രം. കേരളത്തനിമ വിളിച്ചോതതക്കവണ്ണമാണ് രണ്ടു ശ്രീകോവിലുകളും നാലമ്പലവും പണിതീർത്തിരിക്കുന്നത്. തെക്കുംതേവരുടെ ശ്രീകോവിൽ വർത്തുളാകൃതിയിലും, വടക്കുംതേവരുടേത് ചതുരാകൃതിയിലും പണിതീർത്തിയിരിക്കുന്നു. തെക്കുംതേവരുടെ പ്രതിഷ്ഠ സ്വയംഭൂവായ ശിവലിംഗമാണ്. അപ്പോൾ വടക്കുംതേവരുടെ പ്രതിഷ്ഠ പരശുരാമ പ്രതിഷ്ഠിതം എന്നു കരുതാവുന്നതാണ്.

രണ്ടു ശിവപ്രതിഷ്ഠകൾ കൂടാതെ മഹാഗണപതിയുടെ പ്രതിഷ്ഠയും ഉണ്ട്. ഇവിടുത്തെ ഗണപതിപ്രതിഷ്ഠ വളരെ പ്രശസ്തമാണ്. ഉപദേവതാ സ്ഥാനീയനായ ഗണപതി ഇവിടെ പ്രധാന തേവർക്കൊപ്പം തന്നെ പ്രസിദ്ധിയാർജ്ജിച്ചിട്ടുണ്ട്. അതുകൂടാതെ ശ്രീകൃഷ്ണ പ്രതിഷ്ഠയും ഉപദേവതാ സ്ഥാനീയനായി ഇവിടെ വിരാജിക്കുന്നു.

നിത്യേന മൂന്നു പൂജകൾ ശിവക്ഷേത്രങ്ങളിൽ പടിത്തരമായുണ്ട്.

മഹാശിവരാത്രി; ഫാൽഗുന മാസത്തിലെ (കുംഭമാസം) കൃഷ്ണപക്ഷത്തിലെ പതിമൂന്നാം രാത്രിയും പതിനാലാം പകലുമാണ് ശിവരാത്രി ആഘോഷിക്കുന്നത്. അഷ്ടമിച്ചിറ്യിലെ ശിവരാത്രി ആഘോഷം വളരെ പ്രശസ്തിയേറിയതാണ്. അന്നേദിവസം ക്ഷേത്രദർശനം നടത്തി തേവരുടെ അനുഗ്രഹത്തിനായി ഭക്തർ ക്ഷേത്ര മതിൽക്കകത്ത് എത്തിചേരുന്നു.


തൃശ്ശൂർ ജില്ലയിലെ മാള പഞ്ചായത്തിൽ അഷ്ടമിച്ചിറയിലാണ് ക്ഷേത്രം സ്ഥിതിചെയ്യുന്നത്. മാള-ത്രിശൂർ വഴിയിൽ അഷ്ടമിച്ചിറ കവലയിൽ നിന്ന് 100 മീറ്റർ മാറിയാണ് ക്ഷേത്രം സ്ഥിതിചെയ്യുന്നത്. 

കൊച്ചിൻ ദേവസ്വം ബോർഡാണ് ക്ഷേത്രഭരണം നടത്തുന്നത്


</doc>
<doc id="149143" url="https://ml.wikipedia.org/wiki?curid=149143" title="ത്രീ കിംഗ്‌സ്">
ത്രീ കിംഗ്‌സ്

വി.കെ. പ്രകാശ് സംവിധാനം നിർവഹിച്ച് ഇന്ദ്രജിത്ത്, ജയസൂര്യ, കുഞ്ചാക്കോ ബോബൻ എന്നിവർ പ്രധാന കഥാപാത്രങ്ങളെ അവതരിപ്പിച്ച് 2011-ൽ പുറത്തിറങ്ങിയ മലയാളചലച്ചിത്രമാണ് ത്രീ കിംഗ്സ്. കെ.എൻ.എം. ഫിലിംസിന്റെ ബാനറിലാണ് ചിത്രം പുറത്തിറങ്ങിയത്.



</doc>
<doc id="149150" url="https://ml.wikipedia.org/wiki?curid=149150" title="മഹേല ജയവർദ്ധനെ">
മഹേല ജയവർദ്ധനെ

ഒരു ശ്രീലങ്കൻ ക്രിക്കറ്റ് താരമാണ് മഹേല ജയവർദ്ധനെ(ജനനം: മേയ് 27 1977‌). ശ്രീലങ്കൻ ദേശീയ ക്രിക്കറ്റ് ടീമിന്റെ മുൻ ക്യാപ്റ്റനായിരുന്നു മഹേള. ബാറ്റ്സ്മാൻ ആയ മഹേളയുടെ ടെസ്റ്റ് ശരാശരി 50-ൽ കൂടുതലും, ഏകദിന ശരാശരി 30-ൽ കൂടുതലുമാണ്. ഏകദിന ശരാശരി കുറവാണെങ്കിലും ശ്രീലങ്കൻ ക്രിക്കറ്റിലെ മികച്ച ബാറ്റ്സ്മാന്മാരിലൊരാളായി മഹേള വിലയിരുത്തപ്പെടുന്നു. 2006-ൽ ഇന്റർനാഷണൽ ക്രിക്കറ്റ് കൗൺസിൽ അന്താരാഷ്ട്ര ക്രിക്കറ്റിലെ മികച്ച ക്യാപ്റ്റനായി മഹേളയെ തെരഞ്ഞെടുത്തിരുന്നു. തൊട്ടടുത്ത വർഷം അന്താരാഷ്ട്ര ടെസ്റ്റ് ക്രിക്കറ്റിലെ മികച്ച കളിക്കാരനായി നാമനിർദ്ദേശം ചെയ്യുകയും ചെയ്തിരുന്നു.

2008, 2009, 2010 എന്നീ വർഷങ്ങളിൽ ഇന്ത്യൻ പ്രീമിയർ ലീഗിൽ കിങ്സ് XI പഞ്ചാബിനു വേണ്ടി കളിച്ച മഹേള 2011-ൽ കൊച്ചി ടസ്കേഴ്സ് കേരളയുടെ നായകനായി തെരഞ്ഞെടുക്കപ്പെട്ടു.



</doc>
<doc id="149151" url="https://ml.wikipedia.org/wiki?curid=149151" title="കുമാർ സംഗക്കാര">
കുമാർ സംഗക്കാര

ഒരു ശ്രീലങ്കൻ ക്രിക്കറ്റ് കളിക്കാരനാണ് കുമാർ സംഗക്കാര (ഒക്ടോബർ 27 1977). ശരിയായ പേര് കുമാർ ചൊക്‌സാന്ദ്ര സംഗക്കാര എന്നാണ്. 2011 ക്രിക്കറ്റ് ലോകകപ്പ് ഫൈനലിൽ ഇന്ത്യയോട് പരാജപ്പെടുന്നതു വരെ ശ്രീലങ്കൻ ക്രിക്കറ്റ് ടീമിന്റെ ക്യാപ്റ്റനായിരുന്നു സംഗക്കാര. ഇടംകയ്യൻ ബാറ്റ്സ്മാനും, വിക്കറ്റ് കീപ്പറുമാണ് സംഗക്കാര. ടെസ്റ്റ് ക്രിക്കറ്റ് റാങ്കിൽ ഒന്നാം സ്ഥാനത്ത് നിരവധി തവണ സംഗക്കാര എത്തിയിരുന്നു.

2008, 2009,2010 എന്നീ വർഷങ്ങളിൽ ഇന്ത്യൻ പ്രീമിയർ ലീഗിൽ കിങ്സ് X1 പഞ്ചാബിനു വേണ്ടി കളിച്ച മഹേലെ 2011-ൽ ഡെക്കാൻ ചാർജേർസ് നായകനായി തെരഞ്ഞെടുക്കപ്പെട്ടു.

2012 സെപ്റ്റംബർ 15ന് നടന്ന ഐ.സി.സി. പുരസ്കാരനിശയിലെ താരം സംഗക്കാരയായിരുന്നു. 3 അവാർഡുകളാണ് അദ്ദേഹം നേടിയത്. മികച്ച ക്രിക്കറ്റ്താരത്തിനുള്ള ഗാരി സോബേഴ്സ് ട്രോഫി, ജനപ്രിയതാരം, 2011ലെ മികച്ച ടെസ്റ്റ്താരം എന്നീ അവാർഡുകളാണ് അദ്ദേഹം നേടിയത്. മികച്ച കളിക്കാരനുള്ള അവാർഡ് നിർണയത്തിൽ, ദക്ഷിണാഫ്രിക്കയുടെ വെറോൺ ഫിലാൻഡർ, ഹാഷിം അംല, ഓസ്ട്രേലിയൻ ക്യാപ്റ്റൻ മൈക്കൽ ക്ലാർക്ക് എന്നിവരെയാണ് സങ്കക്കാര പിന്തള്ളിയത്. 2011ൽ ടെസ്റ്റിലും ഏകദിനത്തിലും ഇദ്ദേഹം മികച്ച പ്രകടനം പുറത്തെടുത്തു. 14 ടെസ്റ്റിൽനിന്ന് 5 സെഞ്ചുറികളും 5 അർധസെഞ്ചുറികളുമായി 1444 റൺ കഴിഞ്ഞവർഷം നേടി. പാകിസ്താനെതിരായ ടെസ്റ്റിലെ 211 റണ്ണും ഇതിലുൾപ്പെടും. 37 ഏകദിനങ്ങളിൽനിന്ന് മൂന്ന് സെഞ്ചുറികളുൾപ്പെടെ 1457 റണ്ണും സങ്കക്കാര അടിച്ചുകൂട്ടി. 2010ലെ മികച്ച ഏകദിന താരമായിരുന്ന സംഗക്കാര ഇക്കുറിയും അന്തിമപട്ടികയിലുണ്ടായിരുന്നു.



</doc>
<doc id="149155" url="https://ml.wikipedia.org/wiki?curid=149155" title="നൂറ്റാണ്ടു യുദ്ധം">
നൂറ്റാണ്ടു യുദ്ധം

ഇംഗ്ലണ്ടും ഫ്രാൻസും തമ്മിൽ 1337-നും 1453-നു മിടയ്ക്ക് തെക്കു കിഴക്കൻ ഫ്രാൻസിലെ ഫലഭൂയിഷ്ടമായ അക്വിറ്റേൻ (Aquitane) പ്രദേശങ്ങൾക്കായി നടന്ന അതിദീർഘയുദ്ധത്തെയാണ് നൂറ്റാണ്ടു യുദ്ധം അഥവാ ശതവത്സരയുദ്ധം എന്ന് വിളിക്കുന്നത്. 116 വർഷം നീണ്ടുനിന്നെങ്കിലും ഈ യുദ്ധത്തിനിടയിൽ സമാധാനം നിലനിന്ന കാലഘട്ടങ്ങളും ഉണ്ടായിരുന്നു. ചില ഈ യുദ്ധത്തിലാണ് ജോൻ ഓഫ് ആർക്ക് ഫ്രാൻസിനുവേണ്ടി ആണിന്റെ വേഷത്തിൽ യുദ്ധം ചെയ്തത്.


</doc>
<doc id="149164" url="https://ml.wikipedia.org/wiki?curid=149164" title="തിലകരത്നെ ദിൽഷാൻ">
തിലകരത്നെ ദിൽഷാൻ

ഒരു ശ്രീലങ്കൻ ക്രിക്കറ്റ് കളിക്കാരനാണ് തിലകരത്നെ ദിൽഷാൻ(ജനനം: ഒക്ടോബർ 14 1976) 2011 ഏപ്രിൽ മുതൽ ശ്രീലങ്കൻ ക്രിക്കറ്റ് ടീമിന്റെ നായകനാണു് ദിൽഷാൻ. 1999 നവംബർ മാസം മുതൽ ശ്രീലങ്കൻ ദേശീയ ക്രിക്കറ്റ് ടീമിൽ കളിച്ചു വരുന്ന ദിൽഷാന്റെ ഇസ്ലാം മതത്തിൽ നിന്നു് ബുദ്ധമതത്തിലേക്ക് മാറുന്നതിനു മുൻപുള്ള പേര് തുവാൻ മുഹമ്മദ് ദിൽഷാൻ എന്നായിരുന്നു. വലംകയ്യൻ ബാറ്റ്സ്മാനും, ഓഫ് സ്പിന്നറുമായ ദിൽഷാനു് 2009-ലെ മികച്ച ട്വന്റി 20 കളിക്കാനുള്ള ഐ.സി.സി. പുരസ്കാരം 2009 ഐ.സി.സി. ട്വന്റി 20 ക്രിക്കറ്റ് ചാമ്പ്യൻഷിപ്പിന്റെ സെമി ഫൈനലിൽ വെസ്റ്റ് ഇൻഡീസിനെതിരെ 57 പന്തിൽ നിന്നു 96 റൺസു് നേടിയതിന്റെ പേരിൽ ലഭിച്ചിരുന്നു. 



</doc>
<doc id="149166" url="https://ml.wikipedia.org/wiki?curid=149166" title="വി.ഡി. രാജപ്പൻ">
വി.ഡി. രാജപ്പൻ

മലയാളത്തിലെ ശ്രദ്ധേയനായ ഒരു ഹാസ്യ കഥാപ്രാസംഗികനാണ് വി.ഡി. രാജപ്പൻ. നിരവധി ചലച്ചിത്രങ്ങളിലും ഇദ്ദേഹം അഭിനയിച്ചിട്ടുണ്ട്.

ദേവദാസ്, വാസന്തി ദമ്പതികളുടെ പുത്രനായി കോട്ടയത്ത്‌ ജനനം. ഒരു സഹോദരിയുണ്ട്. സുലോചനയാണ് ഭാര്യ, രണ്ടു മക്കൾ; രാജേഷ്, രാജീവ്. രാജേഷ് മഹാത്മാഗാന്ധി സർവകലാശാലയിലും, രാജീവ് ദോഹയിൽ നഴ്സായും ജോലിചെയ്യുന്നു. ഏറ്റുമാനൂരിനടുത്തുള്ള പേരൂരിലാണ് അദ്ദേഹം കഴിഞ്ഞിരുന്നത്.

മൃഗങ്ങൾ, വാഹനങ്ങൾ എന്നിവയെ കഥാപാത്രമാക്കി ഇവയുടെ ജീവിതചിത്രീകരണം ഹാസ്യാത്മകമായി പറയുന്ന രീതിയാണു രാജപ്പൻ പിന്തുടർന്നത്.
നായ, പോത്ത്, എരുമ, തവള, കോഴി, പാമ്പ് തുടങ്ങിയവരായിരുന്നു ഇദ്ദേഹത്തിന്റെ മിക്ക കഥകളിലെയും കഥാപാത്രങ്ങൾ. ഇവരുടെ പ്രണയവും പ്രതികാരവും മറ്റും ഹാസ്യത്തിന്റെ മേമ്പൊടിയിൽ അവതരിപ്പിച്ചത് ശ്രോതാക്കളെ ആകർഷിച്ചു. മലയാള സിനിമാഗാനങ്ങളുടെ പാരഡികൾ അടങ്ങിയ കഥാപ്രസംഗങ്ങൾ ഇദ്ദേഹത്തെ കൂടുതൽ ശ്രദ്ധേയനാക്കി. "പ്രിയേ നിന്റെ കുര", "കുമാരി എരുമ", "മാക് മാക്", "ചികയുന്ന സുന്ദരി", "എന്നെന്നും കുരങ്ങേട്ടന്റെ" തുടങ്ങിയ കഥാപ്രസംഗങ്ങൾ കേരളത്തിലും ഗൾഫ് നാടുകളിലുമായി ആയിരക്കണക്കിന് വേദികളിൽ അവതരിപ്പിക്കപ്പെട്ടിട്ടുണ്ട്. ഇതിനു പുറമേ ഇവ ശ്രവണകാസറ്റുകളായും വിൽക്കപ്പെട്ടിട്ടുണ്ട്..

"കക്ക", "കുയിലിനെത്തേടി", "എങ്ങനെ നീ മറക്കും", "ആട്ടക്കലാശം", "മാൻ ഓഫ് ദ മാച്ച്", "കുസൃതിക്കാറ്റ്" തുടങ്ങി ഏകദേശം നൂറോളം ചിത്രങ്ങളിൽ അഭിനയിച്ചു. ഹാസ്യനടനായാണ് ഏറെയും വേഷമിട്ടത്. "ആലിബാബയും ആറരക്കള്ളന്മാരും" എന്ന ചിത്രത്തിലാണ് ഏറ്റവും ഒടുവിലായി അഭിനയിച്ചത്. ശാരീരിക ബുദ്ധിമുട്ടുകൾ മൂലം കുറെയേറെകാലം കഥാപ്രസംഗമേഖലയിലും ചലച്ചിത്രരംഗത്തും സജീവമായിരുന്നില്ല. കഥാപ്രസംഗത്തെ ഹാസ്യരൂപത്തിൽ ജനകീയമാക്കിയ ആ കലാകാരൻ 2016 മാർച്ച് 24-നു അന്തരിച്ചു.




</doc>
<doc id="149172" url="https://ml.wikipedia.org/wiki?curid=149172" title="ദി ഹോൾ ഫാമിലി">
ദി ഹോൾ ഫാമിലി

1908-ൽ പ്രസിദ്ധപ്പെടുത്തിയ ഒരു അമേരിക്കൻ നോവലാണ് ദി ഹോൾ ഫാമിലി. പന്ത്രണ്ട് വ്യക്തികൾ ചേർന്നാണ് ഈ നോവൽ രചിച്ചത്. വില്ല്യം ഡീൻ ഹൊവൽസ് എന്ന എഴുത്തുകാരിയാണ് നോവലിന്റെ ആദ്യ അദ്ധ്യായമായ "ദി ഫാദർ" എഴുതിയത്. ഇവർ തന്നെയാണ് ഇത്തരത്തിലൊരു ആശയം ആദ്യമായി അവതരിപ്പിച്ചത്. വിവാഹനിശ്ചയം മുതൽ വിവാഹം വരെയുള്ള ഒരുക്കത്തിനിടയിൽ ഒരു കുടുംബത്തിലുണ്ടാകുന്ന പ്രശ്‌നങ്ങളാണ് നോവലിന്റെ ആദ്യ അദ്ധ്യായത്തിൽ പരാമർശിക്കുന്നത്. പിന്നീട് പതിനൊന്ന് എഴുത്തുകാർ തുടർന്നുള്ള അദ്ധ്യായങ്ങൾ എഴുതിച്ചേർത്തു. 1907-ലാണ് നോവൽ ഹാർപ്പേഴ്സ് ബസാറിൽ പ്രസിദ്ധീകരിച്ചു തുടങ്ങിയത്. ഹാർപ്പേഴ്സ് ബസാർ തന്നെ നോവൽ 1908 - ൽ പുസ്തകരൂപത്തിൽ പ്രസിദ്ധീകരിച്ചു.



</doc>
<doc id="149175" url="https://ml.wikipedia.org/wiki?curid=149175" title="സിത്താര">
സിത്താര

സിത്താര എന്നത് പല വ്യക്തികളെ കുറിക്കുന്നു


</doc>
<doc id="149176" url="https://ml.wikipedia.org/wiki?curid=149176" title="കേരളത്തിലെ താലൂക്കുകൾ">
കേരളത്തിലെ താലൂക്കുകൾ

കേരളത്തിലെ താലൂക്കുകളുടെ പട്ടിക














</doc>
<doc id="149183" url="https://ml.wikipedia.org/wiki?curid=149183" title="ചങ്ങംകുളങ്ങര">
ചങ്ങംകുളങ്ങര

കൊല്ലം ജില്ലയിലെ ഒരു പട്ടണമാണ് ചങ്ങംകുളങ്ങര. ചങ്ങംകുളങ്ങര മഹാശിവക്ഷേത്രം ഇവിടെയാണ് സ്ഥിതി ചെയ്യുന്നത്.


</doc>
<doc id="149185" url="https://ml.wikipedia.org/wiki?curid=149185" title="പട്ടണക്കാട് മഹാദേവക്ഷേത്രം">
പട്ടണക്കാട് മഹാദേവക്ഷേത്രം

ആലപ്പുഴ ജില്ലയിലെ ചേർത്തല താലൂക്കിൽ പട്ടണക്കാട് ഗ്രാമത്തിൽ സ്ഥിതിചെയ്യുന്ന പുരാതന ക്ഷേത്രമാണ് പട്ടണക്കാട് മഹാദേവക്ഷേത്രം. കൊച്ചിരാജാക്കന്മാരുടെ കാലത്താവാം ക്ഷേത്ര നിർമ്മാണം നടന്നിരിക്കുന്നത്. കിഴക്കു ദർശനമായി ദേശീയപാത 47നു അഭിമുഖമായാണ് ക്ഷേത്രം സ്ഥിതിചെയ്യുന്നത്. പരശുരാമനാൽ പ്രതിഷ്ഠിക്കപ്പെട്ടു എന്ന് ഐതിഹ്യമുള്ള ഈ ക്ഷേത്രം നൂറ്റെട്ട് ശിവക്ഷേത്രങ്ങളിൽ ഒന്നാണ്. 
രണ്ടാം ചേര സാമ്രാജ്യത്തിന്റെ അധഃപതനത്തിനുശേഷം ബ്രാഹ്മണ മേധാവിത്വം നിലനിൽക്കുന്ന കാലത്താവാം ക്ഷേത്രം പ്രസിദ്ധിയാർജ്ജിച്ചു തുടങ്ങിയത്. .ആഴ്വാഞ്ചേരി തമ്പ്രക്കൾക്ക് ചേർത്തല താലൂക്കിലെ പലക്ഷേത്രങ്ങൾക്കും അധികാര സ്ഥാനമാനങ്ങൾ ഉണ്ടായിരുന്നു. അതുപോലെതന്നെ ഇവിടെ പട്ടണക്കാട് ക്ഷേത്രത്തിനും തമ്പ്രാക്കൾക്കും ബന്ധമുള്ളതായി കാണുന്നുണ്ട്. പരശുരാമൻ പ്രതിഷ്ഠനടത്തിയ ഇവിടുത്തെ ശിവപെരുമാൾ കിരാതമൂർത്തിയായിട്ടാണ് വിരാജിക്കുന്നത് . പരശുരാമ പ്രാതിഷ്ഠിതമെങ്കിലും ഇവിടെ ശിവലിംഗം സ്വയംഭൂവാണ് എന്നുള്ളതാണ് മറ്റൊരു പ്രത്യേകത.

കേരളത്തിലെ ആദ്യകാല ശിവക്ഷേത്രങ്ങളിൽ ഒന്നാണീക്ഷേത്രം. നൂറ്റാണ്ടുകൾ പഴക്കമേറിയ ഈ ശിവക്ഷേത്രം പടിഞ്ഞാറൻ തീരത്തെ പ്രമുഖക്ഷേത്രങ്ങളിൽ ഒന്നായി വിരാജിച്ചു പോരുന്നു. കൊച്ചി രാജാക്കന്മാരുടെ കാലത്താണ് ക്ഷേത്രം പുതിക്കി പണിതീർത്തത് എന്നു വിശ്വസിക്കുന്നു. ദേശീയ പാത - 47നു പടിഞ്ഞാറ് വശത്തായി കിഴക്ക് അഭിമുഖമായി ക്ഷേത്രം നിലകൊള്ളുന്നു. 

സമചതുരാകൃതിയിലുള്ള നാലമ്പലത്തിൽ ഇടത്തരം വലിപ്പമുള്ള ചതുര ശ്രീകോവിലിനുള്ളിലായി സ്വയംഭൂ ശിവലിംഗമാണ് പ്രതിഷ്ഠ. കിഴക്കു ദർശനം. ശ്രീകോവിലിന്റെ മേൽക്കൂര പ്ലാവിൻ പലക കൊണ്ടും അതിനു മുകളിലായി ചെമ്പ് തകിടിനാൽ ഭംഗിയായി മേഞ്ഞിരിക്കുന്നു. കിഴക്കേ നാലമ്പലത്തിനു പുറത്ത് ആനക്കൊട്ടിലിൽ നിന്നാൽ ശ്രീകോവിലിന്റെ മുകളിലെ താഴികക്കുടം കണ്ട് ദർശിക്കാം. ക്ഷേത്രേശനെ തൊഴുന്ന കൂട്ടത്തിൽ ഭക്തർ ചെമ്പിൽ തീർത്തിരിക്കുന്ന ഈ താഴികകുടവും തൊഴാറുണ്ട്.

വളരെ വിശാലയായ നാലമ്പമാണീവിടുത്തേത്. വെട്ടുകല്ലിൽ പണിതുയർത്തിയ നാലമ്പല ചുമരുകൾ നാടൻ കുമ്മായം കൊണ്ട് തേച്ച് മിനുസപ്പെടുത്തിയിട്ടുണ്ട്. നാലമ്പലത്തിനുള്ളിൽ കിഴക്കു ദർശനമായി ചതുര ശ്രീകോവിൽ. നാലമ്പല ചുമരിനോട് ചേർന്ന് തന്നെ പ്ലാവിൻ തടിയിൽ തീർത്ത വിളക്കുമാടം. ശിവരാത്രിനാളിലും, മറ്റുവിശേഷ ദിവസങ്ങളീലും ഈ വിളക്കുമാടത്തിലെ തിരികൾ മിഴിതുറക്കുന്നു. നാലമ്പലം പൂർണ്ണമായും ഓട് മേഞ്ഞിരിക്കുന്നു. നാലമ്പലത്തിനുള്ളിൽ തന്നെയാണ് തിടപ്പള്ളിയും പണിതീർത്തിരിക്കുന്നത്. തെക്കു കിഴക്കേമൂലയിലായി വിസ്താരമേറിയ തിടപ്പള്ളിയാണ് ഇവിടുത്തേത്. നാലമ്പലത്തിനോട് അനുബന്ധിച്ചുതന്നെയാണ് വലിയ ബലിക്കൽപ്പുരയും പണിതീർത്തിരിക്കുന്നത്. സാമാന്യ വലിപ്പമുള്ള വലിയബലിക്കല്ല് ഇവിടെ പ്രതിഷ്ഠിച്ചിട്ടുണ്ട്.

നാലമ്പത്തിനു കിഴക്കു വശത്തായി കൊടിമരത്തോട് ചേർന്നുതന്നെ കേരള തനിമ ഒട്ടുംചോരാതെതന്നെ വിശാലമായ ആനക്കൊട്ടിൽ പണിതീർത്തിട്ടുണ്ട്. കൂറ്റൻ വട്ടത്തൂണുകളാൽ മനോഹരമാണ് ഈ ആനക്കൊട്ടിൽ. ആനക്കൊട്ടിലും ഓട് മേഞ്ഞ് മനോഹരമാക്കിയിട്ടുണ്ട്. ചെമ്പിൽ വാർത്ത ഇവിടുത്തെ ധ്വജസ്തംഭം തരണല്ലൂർ പരമ്പരയെ സ്മരിക്കുന്നു. പണ്ടുകാലത്ത് തരണല്ലൂർക്ക് അവകാശപ്പെട്ടതാവാം ഇവിടുത്തെ ക്ഷേത്ര തന്ത്രം.


ശിവരാത്രിയെ തുടർന്ന് എട്ടു ദിവസങ്ങൾ നീണ്ടു നിൽക്കുന്ന തിരുവുത്സവമാണ് ഇവിടെ കൊണ്ടാടുന്നത്. കുംഭമാസത്തിലെ തിരുവോണം നാളിലാണ് കൊടിയേറ്റം. ഭരണിനാളിൽ ആറാട്ട് നടത്തുന്ന അപൂർവ്വം ശിവക്ഷേത്രങ്ങളിൽ ഒന്നാണിത്.


</doc>
<doc id="149189" url="https://ml.wikipedia.org/wiki?curid=149189" title="സയൻസ് എക്സ്പ്രസ്സ്">
സയൻസ് എക്സ്പ്രസ്സ്

കേന്ദ്ര ശാസ്ത്ര സാങ്കേതിക വകുപ്പ്, എൻസി.എസ്.ടി,മാക്സ് പ്ലാങ്ക്, വിക്രം സാരാഭായി കമ്മ്യൂണിറ്റി സയൻസ് സെന്റർ എന്നിവയുടെ സഹകരണത്തോടെ ശാസ്ത്ര വിവരങ്ങൾ പ്രദർശിപ്പിച്ചിട്ടുള്ള തീവണ്ടിയാണ് സയൻസ് എക്സ്പ്രസ്സ്. പതിനാറ് കോച്ചുകളുള്ള ശീതീകരിച്ച സയൻസ് എക്സ്പ്രസ്സിൽ ശാസ്ത്ര സംബന്ധമായ വിഷയങ്ങൾ മുന്നൂറോളം വർണ്ണ ചിത്രങ്ങളുടയും നൂറ്റി അൻപതോളം വീഡിയോ,മൾട്ടിമീഡിയയുടെയും സഹായത്തോടെ വോളന്റി യർമാർ വിശദീകരിക്കുന്നു.
രാജ്യത്തെ പ്രമുഖ ശാസ്ത്രജ്ഞൻമാരുടെ പേരുള്ള ഓരോ കോച്ചിലും വിവിധ ശാസ്ത്ര വിഷയങ്ങളെക്കുറിച്ചുള്ള വിവരങ്ങളാണുള്ളത്.വിക്രം സാരാഭായിയുടെ പേരിലുള്ള കോച്ചിലാണ് വിവിധ ഗ്രഹങ്ങളെയും നക്ഷത്രങ്ങളെക്കുറിച്ചുമുള്ള വിവരമുള്ളത്.
2007 ഒക്ടോബറിലാണ് ഈ തീവണ്ടി യാത്ര തുടങ്ങിയത്.
ജൂൺ 5 മുതൽ 22 ഡിസംബർ 2012 വരെയായിരുന്നു അഞ്ചാം ഘട്ടം. ജൈവ വൈവിധ്യക്കാഴ്ചകളാണ് ഈ ഘട്ടത്തിൽ പ്രദർശിപ്പിച്ചിരുന്നത്. സയൻസ് എക്സ്പ്രസ്സ് (ജൈവ വൈവിധ്യ സ്പെഷ്യൽ) ('Science Express - Biodiversity Special' (SEBS)) എന്ന പേരിലായിരുന്നു യാത്ര. ഇന്ത്യയാകെ 24 ലക്ഷത്തിലധികം പേർ ഈ പ്രദർശനം കാണുകയുണ്ടായി. ഇതിന്റെ രണ്ടാം പതിപ്പ് ഇന്ത്യയിലെ 62 സ്ഥലങ്ങളിലായി 9 ഏപ്രിൽ മുതൽ 28 ഒക്ടോബർ 2013 വരെ സഞ്ചരിച്ച് അഹമ്മദാബാദിൽ സമാപിച്ചു. 
ജൈവ വൈവിധ്യ സ്പെഷ്യലായാണ് ആറാം ഘട്ടത്തിൽ സയൻസ് എക്സ്പ്രസ് 2012 മുതൽ സഞ്ചരിക്കുന്നത്. ജൈവവൈവിദ്ധ്യങ്ങളുടെ വിസ്മയക്കാഴ്ചകളാണ് വിവിധ കോച്ചുകളിലായി ഒരുക്കിയിരിക്കുന്നത്. 
പ്രധാന ലേഖനം : സയൻസ് എക്സ്പ്രസ്സ്(ജൈവ വൈവിധ്യ സ്പെഷ്യൽ) 


</doc>
<doc id="149195" url="https://ml.wikipedia.org/wiki?curid=149195" title="ഗുലാം അലി">
ഗുലാം അലി

പാട്യാല ഘരാനയിലെ പ്രശസ്ത ഗസൽ ഗായകനാണ് ഗുലാം അലി (Ghulam Ali). സ്വദേശത്തും വിദേശത്തുമായി നിരവധി ഗസൽ അവതരണങ്ങൾ നടത്തിയിട്ടുണ്ട്.

1940 -ൽ ബ്രിട്ടീഷ് ഇന്ത്യയിലെ സിയൽക്കോട്ട് ജില്ലയിലെ കലെകേയിൽ(Kalekay) - (ഇന്ന് ആ സ്ഥലം പാകിസ്താനിലാണ്) ജനിച്ചു. റേഡിയോ ലാഹോറിൽ 1960 മുതൽ പാടാനാരംഭിച്ചു. ബഡേ ഗുലാം അലിഖാന്റെ കീഴിൽ സംഗീത പഠനം നടത്തി.

ഗുലാം അലിയുടെ സംഗീത പരിപാടികൾ തടയുമെന്ന് 2015 ൽ ശിവസേന പ്രഖ്യാപിച്ചിരുന്നു. പാകിസ്താനുമായി യാതൊരുതരത്തിലുള്ള സാംസ്‌ക്കാരിക ബന്ധത്തിനും തയ്യാറല്ലെന്ന് ചൂണ്ടിക്കാട്ടിയാണ് ഗുലാം അലിയുടെ കച്ചേരിക്കെതിരെ ശിവസേന രംഗത്തെത്തിയത്.

ഇന്ത്യയിൽ പലയിടത്തും കച്ചേരി അവതരണം മതമൗലികവാദികൾ തടഞ്ഞപ്പോഴും 2016 ജനുവരി 15-ന് അദ്ദേഹം തിരുവനന്തപുരത്ത് കച്ചേരി നടത്തുകയുണ്ടായി.


</doc>
<doc id="149197" url="https://ml.wikipedia.org/wiki?curid=149197" title="ചങ്ങൻകുളങ്ങര ശ്രീ മഹാദേവർ ക്ഷേത്രം">
ചങ്ങൻകുളങ്ങര ശ്രീ മഹാദേവർ ക്ഷേത്രം

കേരളത്തിലെ കൊല്ലം ജില്ലയിലെ ഓച്ചിറയ്ക്ക് അടുത്ത് ചങ്ങംകുളങ്ങരയിൽ സ്ഥിതിചെയ്യുന്ന പുരാതന ശിവക്ഷേത്രമാണ് ചങ്ങംകുളങ്ങര മഹാദേവക്ഷേത്രം. പരശുരാമനാൽ പ്രതിഷ്ഠിക്കപ്പെട്ടു എന്ന് ഐതിഹ്യമുള്ള ഈ ക്ഷേത്രം നൂറ്റെട്ട് ശിവക്ഷേത്രങ്ങളിൽ ഒന്നായി അറിയപ്പെടുന്നു. . ഏകദേശം 1100 വർഷങ്ങളുടെ പഴക്കം ഈ ക്ഷേത്രത്തിനുണ്ട്. 

പരശുരാമൻ നിർമ്മിച്ച 108 ശിവക്ഷേത്രങ്ങളിൽ ഒന്നാണ് ഇത്

കായംകുളം രാജാവിന്റെ കാലത്ത് ക്ഷേത്രം അറിയപ്പെട്ടിരുന്നത് പുതുപ്പള്ളി ചങ്ങൻ കുളങ്ങരയെന്നാണ്. അതിനാലാവാം നൂറ്റെട്ട് ശിവാലയസോത്രത്തിൽ പുതുപ്പള്ളിയെന്നു പരാമർശിച്ചിരിക്കുന്നത്. പണ്ട് ക്ഷേത്ര ഊരാണ്മാവകാശം തെങ്ങനത്ത് മഠത്തിനായിരുന്നു. 1971-ൽ എൻ.എസ്.എസിനു ക്ഷേത്രഭരണം കൈമാറിയതായി രേഖകൾ ഉണ്ട്. അതിനു മുൻപ് ഉണ്ടായിരുന്ന ഊരാൺമ ദേവസ്വം അതോടെ ഇല്ലാതാവുകയും ക്ഷേത്ര ഭൂസ്വത്തുക്കൾ പലതും അന്യാധീനപ്പെടുകയും ചെയ്തു.

ദേശീയപാത-47 നു കിഴക്കുവശത്തായി 100-മീറ്റർ മാറി ചങ്ങൻകുളങ്ങര ഗ്രാമത്തിലാണ് ക്ഷേത്രം സ്ഥിതിചെയ്യുന്നത്. നഗരത്തിൽ നിന്നും വളരെ അകന്ന് ഗ്രാമത്തിന്റെ പ്രശാന്തി നിറഞ്ഞാടുന്ന അന്തരീക്ഷം ക്ഷേത്രത്തിനെ മറ്റുള്ള ക്ഷേത്രങ്ങളിൽ നിന്നും മാറ്റിനിർത്തുന്നുണ്ട്. വളരെ വിശാലമായ ക്ഷേത്ര മതിലകമാണിവിടുത്തേത്. ക്ഷേത്രത്തിൽ വടക്കു-കിഴക്കു വശത്തായി വളരെ വിശാലമായ ക്ഷേത്രക്കുളം സ്ഥിതിചെയ്യുന്നു.
ശ്രീകോവിൽ: ചതുരാകൃതിയിൽ നിർമ്മിച്ചതാണ് ഇവിടുത്തെ ശ്രീകോവിൽ. നിരവധി ദാരുശുല്പങ്ങൾ ഇവിടുത്തെ ശ്രീകോവിലിൽ ഉണ്ട്. ഇവിടുത്തെ ശ്രീകോവിലിന്റെ പഴക്കം തിട്ടപ്പെടുത്തിയിട്ടില്ല. നാലമ്പലത്തിനു പുറത്ത് വലിയ ബലിക്കല്ലിന് പടിഞ്ഞാറു വശത്തായി നന്ദികേശ്വരനെ പ്രതിഷ്ഠിച്ചിരിക്കുന്നു. സാധാരണ ക്ഷേത്രങ്ങളിൽ കാണാത്ത ഒറ്റകൊമ്പന്റെ ക്ഷേത്രവും പ്രതിഷ്ഠയും ഇവിടുത്തെ മറ്റൊരു പ്രത്യേകതയാണ്.
മുഖമണ്ഡപം: മഹാദേവ ക്ഷേത്രത്തിലെ നാലമ്പലത്തിനുള്ളിൽ കിഴക്കേ സോപാനത്തിനു കിഴക്കു വശത്തായി നമസ്കാര മണ്ഡപം നിലകൊള്ളുന്നു. ചതുരാകൃതിയിൽ പണിതീർത്തിരിക്കുന്ന നമസ്കാര മണ്ഡപം തനതു കേരളാ ദ്രാവിഡശൈലിക്ക് ഉത്തമ ഉദാഹരണമാണ്. അടിത്തറയും തൂണുകളും കരിങ്കല്ലിൽ നിർമ്മിച്ചിരിക്കുന്ന മണ്ഡപത്തിന്റെ മുകൾഭാഗം ഓട് മേഞ്ഞിട്ടുണ്ട്. 
നാലമ്പലം: നാൽമ്പലവും അതിനു പുറത്തായി വിളക്കുമാടവും ചങ്ങൻകുളങ്ങരക്ഷേത്രത്തെ മഹാക്ഷേത്രമാക്കുന്നതിൽ മുഖ്യപങ്കുവഹിക്കുന്നു. വിളക്കുമാടം അടുത്തിടെ പുതിക്കിപണിതീർത്താതാണ്. കൊല്ലവർഷം 65-മാണ്ടിൽ ഇവിടെ ധ്വജസ്തംഭം പണിതീർത്തായി കൊടിമരത്തിന്റെ അടിത്തറയിൽ എഴുതി ചേർത്തിട്ടുണ്ട്. 

ധർമ്മശാസ്താവിനെ കൂടാതെ ഗണപതി, ഭുവനേശ്വരി, ഇണ്ടിളയപ്പൻ, ധർമ്മദൈവങ്ങൾ, ഒറ്റക്കൊമ്പൻ, രക്ഷസ്സ് എന്നിവരുടെ പ്രതിഷ്ഠകളും ക്ഷേത്ര സമുച്ചയ്ത്തിലുണ്ട്. മറ്റെങ്ങും കാണാൻ കഴിയാത്ത ഒരു ഒറ്റക്കൊമ്പന്റെ പ്രതിഷ്ഠ ചങ്ങൻ കുളങ്ങരയിലുണ്ട്. പണ്ടു ക്ഷേത്രത്തിലുണ്ടായിരുന്ന ഒരു ആനയെ ഇവിടെ ഉപദേവനാക്കിയതും ഇവിടുത്തെമാത്രം പ്രത്യേകതയാണ്.
പ്രധാന ഉസ്തവം മകരമാസത്തിലാണ് നടത്തുന്നത്. അതുകൂടാതെ കുംഭമാസത്തിലെ ശിവരാത്രിയും വൃശ്ചികം-ധനുമാസങ്ങളിലെ മണ്ഡലപൂജയും ഇവിടെ ആഘോഷമായി കൊണ്ടാടുന്നു. മകരമാസത്തിലെ ഉത്തൃട്ടാതി കൊടിയേറി തിരുവാതിര ആറാട്ടു വരത്തക്കവിധം എട്ടുദിവസങ്ങളിലെ ഉത്സവമാണ് ആട്ടവിശേഷമായി ഇവിടെ പടിത്തരമാക്കിയിരിക്കുന്നത്.

കരുനാഗപ്പള്ളിയ്ക്കും ഓച്ചിറയ്ക്കും ഇടയ്ക്ക് ദേശീയപാത 66 -ൽ ചങ്ങംകുളങ്ങര ജഗ്ഷനു അല്പം കിഴക്കു മാറി ചങ്ങംകുളങ്ങര - വള്ളിക്കുന്നം റോഡിനഭിമുഖമായി മഹാദേവക്ഷേത്രം സ്ഥിതിചെയ്യുന്നു. ഏറ്റവും അടുത്ത പട്ടണം ഓച്ചിറയാണ്.



</doc>
<doc id="149202" url="https://ml.wikipedia.org/wiki?curid=149202" title="ഹാംലെറ്റ്">
ഹാംലെറ്റ്

"ഹാംലെറ്റിന്റെ ദുരന്തകഥ", "ഹാംലെറ്റ് രാജകുമാരൻ", അല്ലെങ്കിൽ വെറും "ഹാംലെറ്റ്", വില്യം ഷേക്സ്പിയർ എഴുതിയ ഒരു ദുരന്തനാടകമാണ്. 1599-നും 1601-നും ഇടയ്ക്ക് അതിന്റെ രചന നടന്നതായി കരുതപ്പെടുന്നു. തന്റെ അച്ഛൻ ഹാംലെറ്റ് രാജാവിനെ കൊന്ന് രാജാധികാരം പിടിച്ചടക്കുകയും അമ്മ ജെർട്രൂഡിനെ വിവാഹം കഴിക്കുകയും ചെയ്ത അമ്മാവൻ ക്ലോഡിയസിനോട് ഹാംലെറ്റ് രാജകുമാരൻ പ്രതികാരം ചെയ്യുന്നതാണ് നാടകത്തിന്റെ കേന്ദ്രപ്രമേയം. ഭ്രാന്തിനൊപ്പം ഭ്രാന്തിന്റെ അഭിനയവും, അതിരില്ലാത്ത ദുഃഖത്തോടൊപ്പം ഇരമ്പിക്കയറുന്ന രോഷവും ചിത്രീകരിക്കപ്പെടുന്ന ഈ കഥയെ അതിന്റെ പരിണാമത്തിലേക്കു നയക്കുന്നത് വഞ്ചനയും പ്രതികാരവും അഗമ്യബന്ധവും ധാർമ്മികജീർണ്ണതയും മറ്റുമാണ്.

ഈ നാടകത്തിന്റെ മൂന്നു പാഠങ്ങൾ നിലവിലുണ്ട്: "ഒന്നാം ക്വാർട്ടൊ"(Q1), "രണ്ടാം ക്വാർട്ടോ"(Q2) "ഒന്നാം ഫോളിയോ"(F1) എന്നീ പേരുകളിലാണ് അവ അറിയപ്പെടുന്നത്. ഇവയിൽ ഓരോന്നിലും ഇതരപാഠങ്ങളിൽ ഇല്ലാത്ത വരികളും, മുഴുരംഗങ്ങൾ തന്നെയും ഉണ്ട്. പതിമൂന്നാം നൂറ്റാണ്ടിലെ ദിനവൃത്താന്തകൻ സാക്സോ ഗ്രമാറ്റിക്കസ് ഗെസ്റ്റാ ദാനോറം (Gesta Danorum) എന്ന കൃതിയിൽ രേഖപ്പെടുത്തുകയും 16-ആം നൂറ്റാണ്ടിലെ പണ്ഡിതൻ ഫ്രാൻസ്വാ ദെ ബെല്ലെഫോറസ്റ്റ് പുനരാവ്ഷ്കരിക്കുകയും ചെയ്ത അംലേത്തിന്റെ പുരാവൃത്തത്തെ ആശ്രയിച്ചാണ് ഷേക്സ്പിയർ ഈ നാടകം എഴുതിയത്. ഇലിസബത്തൻ യുഗത്തിൽ നേരത്തെ എഴുതപ്പെട്ടതും "ഉർ-ഹാംലെറ്റ്" എന്നറിയപ്പെടുന്നതുമായ മറ്റൊരു നാടകത്തേയും ഷേക്സ്പിയർ ആശ്രയിച്ചിരിക്കാം. ഒരു പക്ഷേ ആ നാടകത്തിന്റെ രചയിതാവും ഷേക്സ്പിയർ തന്നെയാകാം.

ഹാംലെറ്റ് നാടകത്തിന്റെ ഘടനയും അതിലെ പാത്രസൃഷ്ടിയുടെ ആഴവും ഏറെ നിരൂപക ശ്രദ്ധ പിടിച്ചുപറ്റിയിട്ടുണ്ട്. അമ്മാവനെ കൊല്ലുന്നതിൽ ഹാംലെറ്റ് പ്രകടിപ്പിക്കുന്ന അമാന്തത്തെക്കുറിച്ച് നൂറ്റാണ്ടുകളായി നടന്നുവരുന്ന ചർച്ച ഇതിനുദാഹരണമാണ്: ചിലർ ആ മടിയെ, കഥ ദീർഘിപ്പിക്കാനുള്ള ഒരു നാടകീയ വിദ്യയായി കരുതുന്നു. അരുംകൊലയും, കണക്കുകൂട്ടിയുള്ള പ്രതികാരവും, പിടിച്ചുകെട്ടപ്പെട്ട അഭിലാഷങ്ങളും ചേർന്നുണ്ടാക്കുന്ന ദാർശനിക, ധാർമ്മികസമസ്യകളുടെ സമ്മർദ്ദത്തിന്റെ സ്വാഭാവിക പരിണാമമായി മറ്റുചിലർ ഇതിനെ കരുതുന്നു. അടുത്തകാലത്ത് മനോവിശ്ലേഷണമാർഗ്ഗം പിന്തുടരുന്ന നിരൂപകർ ഹാംലെറ്റിന്റെ ചാഞ്ചല്യത്തെ ആ കഥാപാത്രത്തിന്റെ അബോധമനസ്സിന്റെ വിലയിരുത്തലിലൂടെ വിശദീകരിക്കാൻ ശ്രമിച്ചു. ആധുനികരായ സ്ത്രീപക്ഷനിരൂപകർ, ഏറെ വിമർശിക്കപ്പെട്ടിട്ടുള്ള ഇതിലെ പെൺകഥാപാത്രങ്ങളായ ഒഫീലിയായുടേയും ജെർട്രൂഡിന്റേയും പുനർവിശകലനത്തിനൊരുങ്ങി. 

ഷേക്സ്പിയറുടെ ഏറ്റവും ദീർഘമായ നാടകവും ഇംഗ്ലീഷ് ഭാഷയിലെ ഏറ്റവും ശക്തവും സ്വാധീനം ചെലുത്തിയിട്ടുള്ളതുമായ ദുരന്തനാടകവുമാണ് ഹാംലെറ്റ്. പുനരാവിഷ്കരണത്തിനും പുനരാഖ്യാനത്തിനും അന്തമില്ലാത്ത സാധ്യതകളൊരുക്കുന്ന കൃതിയാണിത്.ഷേക്സ്പിയറുടെ ജീവിതകാലത്ത് അദ്ദേഹത്തിന്റെ ഏറ്റവും ജനപ്രീതിയുള്ള സൃഷ്ടികളിൽ ഒന്നായിരുന്നു ഈ നാടകം. ഏറ്റവുമേറെ അവതരിപ്പിക്കപ്പെടുന്ന നാടകങ്ങളിൽ ഒന്നെന്ന സ്ഥാനം അത് ഇപ്പോഴും നിലനിർത്തുന്നു. 1879 മുതൽ, റോയൽ ഷേക്സ്പിയർ കമ്പനിയുടെ നാടകങ്ങളിൽ ഏറ്റവുമേറെ അവതരിപ്പിക്കപ്പെടുന്നതെന്നതായുള്ള ഇതിന്റെ തുടർച്ച ഇതിനുദാഹരണമാണ്. ഗെ‌യ്ഥേ, ചാൾസ് ഡിക്കൻസ്, ജെയിംസ് ജോയ്സ് തുടങ്ങിയവരെ അത് പ്രചോദിപ്പിച്ചു. സിന്തെരെല്ലായുടെ (Cinderella) കഥ കഴിഞ്ഞാൽ ലോകത്തിൽ ഏറ്റവുമേറെ ചലച്ചിത്രവൽക്കരിക്കപ്പെട്ടിട്ടുള്ള കഥയാണിതെന്ന് ചൂണ്ടിക്കാണിക്കപ്പെട്ടുണ്ട്. 

അക്കാലത്തെ പേരുകേട്ട ദുരന്തനാടകകാരനായ റിച്ചാർഡ് ബാർബേജിനെ അഭിനേതാവായി കണ്ടായിരിക്കണം ഷേക്സ്പിയർ മുഖ്യകഥാപാത്രത്തെ സൃഷ്ടിച്ചത്. തുടർന്നു എല്ലാ നൂറ്റാണ്ടുകളിലും പ്രതിഭാസമ്പന്നരായ ഒട്ടേറെ അഭിനേതാക്കൾ ഇതിൽ അഭിനേതാക്കളായി.


നാടകത്തിലെ നായകൻ ഡെന്മാർക്കിലെ ഹാംലെറ്റ് രാജകുമാരനാണ്. ആയിടെ മരിച്ച ഹാംലെറ്റ് രാജാവിന്റേയും പത്നി ജെർട്രൂഡിന്റേയും മകനാണയാൾ.

ഡെന്മാർക്കിലെ എൽസിനോർ കൊട്ടാരത്തിൽ ഒരു തണുത്ത രാത്രിയിലാണ് കഥ തുടങ്ങുന്നത്. കാവൽജോലി തീർന്ന ഫ്രാൻസെസ്കോയുടെ സ്ഥാനത്ത് ബെർണാർഡോ എന്ന കാവൽക്കാരൻ ചുമതലേയേൽക്കുന്നതോടെ ഫ്രാൻസെസ്കോ അരങ്ങൊഴിയുന്നു. ഹാംലെറ്റിന്റെ ഉറ്റസുഹൃത്ത് ഹൊറേഷ്യോ, മറ്റൊരു കാവൽക്കാരനായ മാർസെല്ലസിനൊപ്പം പ്രവേശിക്കുന്നു. തങ്ങൾ മരിച്ചുപോയ ഹാംലെറ്റ് രാജാവിനേപ്പോലെ തോന്നിക്കുന്ന ഒരു പ്രേതത്തെ കണ്ടെന്ന് കാവൽക്കാർ ഹൊറേഷ്യോയോടു പറയുന്നു. ഹൊറേഷ്യോയിൽ നിന്ന് പ്രേതത്തിന്റെ വിവരണം കേട്ട ഹാംലെറ്റ് രാജകുമാരൻ സ്വയം പ്രേതത്തെ കാണാൻ തീരുമാനിക്കുന്നു. ആ രാത്രിയിൽ പ്രേതം വീണ്ടും പ്രത്യക്ഷപ്പെട്ടു. ഹാംലെറ്റിന്റെ ആളൊഴിഞ്ഞൊരു സ്ഥലത്തേക്കു കൂട്ടിക്കൊണ്ടു പോയ പ്രേതം, താൻ ഹാംലെറ്റ് രാജാവിന്റെ ആത്മാവാണെന്നും, തന്നെ ചെവിയിൽ വിഷമൊഴിച്ച് ക്ലോഡിയസ് വധിക്കുകയായിരുന്നെന്നും പറയുന്നു. തന്റെ വധത്തിനു പ്രതികാരം ചെയ്യാൻ പ്രേതം ഹാംലെറ്റിനോടാവശ്യപ്പെടുന്നു; അതു സമ്മതിക്കുന്ന ഹാംലെറ്റ്, തനിക്കൊപ്പമുണ്ടായിരുന്നവരോട്, ഇക്കാര്യങ്ങൾ ഗോപ്യമായി സൂക്ഷിക്കാൻ ആവശ്യപ്പെട്ടു ശപഥം ചെയ്യിക്കുന്നു. സംശയം ഒഴിവാക്കാനായി താൻ ഒരു കോമാളി ഭാവം കാട്ടാൻ പോവുകയാണെന്നും അയാൾ അവരോടു പറയുന്നു. ആദ്യം ഹാംലെറ്റ് പ്രേതത്തിന്റെ വിശ്വസനീയത സംശയിക്കുന്നില്ല. "സത്യസന്ധനായ പ്രേതം" (Honest Ghost) "മായമില്ലാത്ത കാശ്" (truepenny) എന്നൊക്കെ അയാൾ അതിനെ വിശേഷിപ്പിക്കുന്നു. എന്നാൽ പിന്നീട് പ്രേതത്തിന്റെ പ്രകൃതിയേയും ഉദ്ദേശ്യത്തേയും സംശയിക്കുന്ന അയാൾ തന്റെ ഉദാസീനതയ്ക്ക് കാരണമായി പറയുന്നത് അതാണ്.

ക്ലോഡിയസിന്റെ വിശ്വസ്തനായ മുഖ്യ ഉപദേഷ്ടാവാണ് പൊളോണിയസ്; പൊളോനിയസിന്റെ മകൻ ലായെർട്ടസ് ഫ്രാൻസിലേയ്ക്കു മടങ്ങിപ്പോവുകയാണ്; പൊളോണിയസിന്റെ മകൾ ഒഫീലിയ ഹാംലെറ്റിന്റെ കാമുകിയാണ്; എന്നാൽ ഹാംലെറ്റിന്റെ പ്രണയം ആത്മാർത്ഥമല്ലെന്ന് പൊളോണിയസും ലായെർട്ടസും അവൾക്കു മുന്നറിയിപ്പു കൊടുക്കുന്നുണ്ട്. താമസിയാതെ ഹാംലെറ്റ് വിചിത്രമായ പെരുമാറ്റ രീതികൾ പ്രകടിപ്പിക്കാൻ തുടങ്ങിയത് ഒഫീലിയായ്ക്ക് അങ്കലാപ്പുണ്ടാക്കി. ഹാംലെറ്റ് തന്റെ മുറിയിലേക്കു കടന്നുവന്ന് തുറിച്ചു നോക്കി ഒന്നും മിണ്ടാതെ നിന്നെന്ന് അവൾ പിതാവിനോടു പറയുന്നു. അപ്പോൾ അതിനെ പ്രേമത്തിന്റെ ഉന്മാദമായി വ്യാഖ്യാനിക്കുന്ന പൊളോണിയസ് അതേക്കുറിച്ച് ക്ലോഡിയസിനോടും ജെട്രൂഡിനോടും പറയുന്നു. 

പിതാവിന്റെ മരണത്തിൽ ഹാംലെറ്റിന്റെ അവസാനിക്കാത്ത ദുഃഖവും അയാളുടെ വർദ്ധിച്ചുകൊണ്ടിരുന്ന പെരുമാറ്റവൈചിത്ര്യവും കണ്ട ക്ലോഡിയസ്, അതിന്റെ കാരണം കണ്ടെത്താൻ ഹാംലെറ്റിന്റെ സുഹൃത്തുക്കളായ റോസൻക്രാൻറ്റ്സ്, ഗിൽഡൻസ്റ്റീൻ എന്നിവരെ ചുമതപ്പെടുത്തുന്നു. സുഹൃത്തുക്കളെ ആദ്യം ഊഷ്മളമായി സ്വീകരിക്കുന്ന ഹാംലെറ്റ് താമസിയാതെ തന്നെക്കുറിച്ച് രഹസ്യാന്വേഷണം നടത്താൻ അയക്കപ്പെട്ടവരാണ് അവരെന്നു തിരിച്ചറിയുന്നു.
പൊളോണിയസും ക്ലോഡിയസും, തങ്ങൾ ഒളിച്ചിരുന്നു കേൾക്കേ, ഹാംലെറ്റിനോടു സംസാരിക്കാൻ ഒഫീലിയയെ സമ്മതിപ്പിക്കുന്നു. ഹാംലെറ്റിനെ കണ്ടപ്പോൾ, അയാളുടേതായി തന്റെ കയ്യിലുള്ള സ്മരണികകൾ തിരികെ നൽകാമെന്ന് ഒഫീലിയ പറയുന്നു. അതു കേട്ട ഹാംലെറ്റ് അവളുടെ സത്യസന്ധതയെ ചോദ്യം ചെയ്യുകയും അവൾക്കെതിരെ വായിൽ തോന്നിയതു പുലമ്പുകയും ചെയ്യുന്നു. "നീ കന്യാമഠത്തിൽ പോകൂ" എന്നും അയാൾ പറയുന്നുണ്ട്


</doc>
<doc id="149203" url="https://ml.wikipedia.org/wiki?curid=149203" title="ഹിന്ദുസ്ഥാൻ ഇൻസെക്ടിസൈട്സ് ലിമിറ്റഡ്">
ഹിന്ദുസ്ഥാൻ ഇൻസെക്ടിസൈട്സ് ലിമിറ്റഡ്

ഇന്ത്യയിലെ ഒരു പൊതുമേഖലാസ്ഥാപനമാണ് ഹിന്ദുസ്ഥാൻ ഇൻസെക്ടിസൈട്സ് ലിമിട്ടഡ് അഥവാ എച്ച്.ഐ.എൽ. കേരളത്തിലെ ആദ്യ കേന്ദ്ര പൊതുമേഖലാസ്ഥാപനവുമാണ് എച്ച്.ഐ.എൽ. ബത്തിണ്ട -പഞ്ചാബ് , രസയാൻ -മഹാരാഷ്ട്ര, ഉദ്യോഗമണ്ഡൽ -കേരളം എന്നീ മൂന്നു സ്ഥലങ്ങളിൽ , വിവിധങ്ങളായ കീടനാശിനികൾ ഉൾപ്പെടെ ഉള്ള പെസ്ടിസൈട്സ് കമ്പനി ഉത്പാദിപ്പിക്കുന്നു. കമ്പനിയുടെ എല്ലാ കേന്ദ്രങ്ങളിലും എൻഡോസൾഫാൻ എന്ന കീടനാശിനി നിർമ്മിക്കുന്നു. ഇതിൽ, ടെക്നിക്കൽ ഗ്രേഡ് എൻഡോസൾഫാൻ നിർമ്മിക്കുന്നത് ഉദ്യോഗമണ്ഡൽ ഫാക്ടറിയിൽ മാത്രമാണ്. കേരളത്തിൽ എറണാകുളം ജില്ലയിലെ കളമശേരിയിലാണ് ഫാക്ടറി സ്ഥിതി ചെയ്യുന്നത്. കമ്പനിയുടെ മൊത്തം ഉത്പാദന ശേഷി 1600 ടണ്ണാണ്. പ്രധാനമായും ബ്രസീൽ, സ്പെയിൻ, അർജന്റീന എന്നീ രാജ്യങ്ങളിലേക്കാണ് കമ്പനി ഉത്പന്നങ്ങൾ കയറ്റി അയയ്ക്കുന്നത്. 2010-2011 സാമ്പത്തികവർഷത്തിൽ കമ്പനി ആകെ വിറ്റുവരവ് 69 കോടി രൂപയായിരുന്നു. പ്രതിമാസം വേതനമായി 75 ലക്ഷം രൂപ നൽകുന്നു. ഉദ്യോഗമണ്ഡൽ ഫാക്ടറിയിൽ എൻഡോസൾഫാൻ കൂടാതെ മാംഗോസെബ്, ഡി.ഡി.ടി. എന്നിവയും ഉത്പാദിപ്പിക്കുന്നു. 

കേരളത്തിലെ ഏക എൻഡോസൾഫാൻ ഉത്പാദനകേന്ദ്രമായ കളമശ്ശേരിയിലെ എച്ച്.ഐ.എൽ അടച്ചുപൂട്ടാൻ കേരളാ സംസ്ഥാന മലിനീകരണ നിയന്ത്രണ ബോർഡ് 2011 മേയ് 10 - ന് ഉത്തരവ് പുറത്തിറക്കിയിരുന്നു. പരിസ്ഥിതി സംരക്ഷണ നിയമം, ജലം വായു മലിനീകരണ നിയന്ത്രണ നിയമം എന്നിവയനുസരിച്ചാണ് നിരോധനം ഏർപ്പെടുത്തിയത്. രാസമാലിന്യങ്ങൾ കമ്പനി പരിസരത്ത് കൂട്ടിയിടുകയും അവ മൂലം വായു ജലം എന്നിവ മലീനസപ്പെടുത്തുന്നതിനെതിരെ 2006 - ൽ മലിനീകരണ നിയന്ത്രണ ബോർഡ് നോട്ടീസ് നൽകുകയും, മാലിന്യങ്ങൾ അമ്പലമേട്ടിലെ പൊതു മാലിന്യസംസ്കരണ സ്ഥലത്ത് നിക്ഷേപിക്കണമെന്ന് നിർദ്ദേശം നൽകുകയും ചെയ്തിരുന്നു. തുടർന്ന് കമ്പനി നിയമങ്ങൾ അനുസരിക്കാതെ വന്നപ്പോൾ ബോർഡ് പലതവണ നോട്ടീസ് നൽകി. 2010 ജൂൺ 30 നകം മാലിന്യങ്ങൾ പരിസരത്ത് നിക്ഷേപിക്കുന്നത് അവസാനിപ്പിക്കണമെന്ന് വീണ്ടും നിർദ്ദേശം നൽകി. ഒടുവിൽ 2011 ഏപ്രിൽ 30 നകം അന്തിമ അറിയിപ്പും നൽകി. ബോർഡിലെ ഉയർന്ന ഉദ്യോഗസ്ഥർ കമ്പനി സന്ദർശിച്ച് നിയമവിരുദ്ധ പ്രവർത്തനങ്ങളാണ് കമ്പനി നടത്തുന്നതെന്ന് ബോർഡിന് റിപ്പോർട്ട് നൽകി. തുടർന്ന് മേയ് 10-ന് നിരോധന ഉത്തരവ് നൽകി. 



</doc>
<doc id="149205" url="https://ml.wikipedia.org/wiki?curid=149205" title="മാർത്താ ഗ്രഹാം">
മാർത്താ ഗ്രഹാം

പ്രശസ്തയായ അമേരിക്കൻ നർത്തകിയും നൃത്തസംവിധായികയുമായിരുന്നു മാർത്താ ഗ്രഹാം(മേയ്11, 1894 – ഏപ്രിൽ 1, 1991). ആധുനിക നൃത്തത്തിന്റെ സ്രഷ്ടാക്കളിൽ ഒരാളായി കരുതപ്പെടുന്നു. ആധുനിക ചിത്രകലയെ പാബ്ലോ പിക്കാസോ എങ്ങനെ സ്വാധീനിച്ചുവോ, അതു പോലെയായിരുന്നു നൃത്തകലയിൽ മാർത്തയുടെ സ്വാധീനം എന്നു വിലയിരുത്തപ്പെട്ടു. ചലനങ്ങൾക്ക് ഒരു പുതിയ ഭാഷ തന്നെ രൂപപ്പെടുത്തിയ പ്രതിഭാശാലിയായിരുന്നു അവർ. 70 വർഷക്കാലം നൃത്തരംഗത്ത് സജീവമായി പ്രവർത്തിച്ചു. വൈറ്റ് ഹൗസിൽ നൃത്തമവതരിപ്പിച്ച ആദ്യ വ്യക്തി, അമേരിക്കയുടെ പരമോന്നത സിവിലിയൻ ബഹുമതിയായ പ്രസിഡൻഷ്യൽ മെഡൽ ഓഫ് ഫ്രീഡം നേടിയ ആദ്യ നർത്തകി, സാംസ്കാരിക അംബാസിഡർ ആയി വർത്തിച്ച ആദ്യ നർത്തകി എന്നീ വിശേഷണങ്ങൾ മാർത്താ ഗ്രഹാം സ്വന്തമാക്കി. 'പാരിസ് നഗരത്തിന്റെ താക്കോൽ' എന്ന ഫ്രഞ്ച് ബഹുമതിയും 'ഓർഡർ ഓഫ് പ്രിഷ്യസ് ക്രൗൺ' എന്ന ജാപ്പനീസ് ബഹുമതിയും അവർ നേടി.



</doc>
<doc id="149206" url="https://ml.wikipedia.org/wiki?curid=149206" title="സ്‌കോച്ചെ ഫ്രീകീ">
സ്‌കോച്ചെ ഫ്രീകീ

കാലിഫോർണിയൻ കമ്പനിയായ സ്‌കോചെ ഇൻഡസ്ട്രീസ് (Scosche Industries) എന്ന കമ്പനി പുറത്തിറക്കുന്ന ഒരിനം കീബോർഡാണ് സ്‌കോച്ചെ ഫ്രീകീ. ബ്ലൂടൂത്ത് കണക്ടിവിറ്റിയുള്ളതും വെള്ളം നനയാത്തതും ചുരുട്ടി കൊണ്ടു നടക്കുവാൻ സൗകര്യമുള്ളതുമായ കീബോർഡാണിത്. വിൻഡോസ് മൊബൈൽ‍, ആൻഡ്രോയിഡ്, ഐഫോൺ തുടങ്ങിയ മൊബൈൽ ഫോണുകളിലെല്ലാം ഇവ കണക്ടുചെയ്യാവുന്നതാണ്. വയർലെസ് കണക്ടിവിറ്റിയുള്ള ഈ കീ ബോർഡ് 10 മീറ്റർ ദൂരെ വച്ചും പ്രവർത്തിപ്പിക്കുവാൻ സാധിക്കും. യു.എസ്.ബി. ഉപയോഗിച്ച് കീ ബോർഡിലെ ബാറ്ററി ചാർജ് ചെയ്യുവാനും സാധിക്കുന്നതാണ്.


</doc>
<doc id="149208" url="https://ml.wikipedia.org/wiki?curid=149208" title="എം.ആർ. രാജകൃഷ്ണൻ">
എം.ആർ. രാജകൃഷ്ണൻ

കേരളത്തിൽ നിന്നുള്ള ഒരു സൗണ്ട് എൻജിനീയറും ഡിസൈനറുമാണ് എം.ആർ. രാജകൃഷ്ണൻ. സംഗീത സംവിധായകൻ എം.ജി. രാധാകൃഷ്ണന്റെ മകനാണ് ഇദ്ദേഹം. മലയാളത്തിലും തമിഴിലും തെലുങ്കിലും ഹിന്ദിയിലും മറാത്തിയിലുമായി 150 ലേറെ ചിത്രങ്ങളിൽ ഇദ്ദേഹം പ്രവർത്തിച്ചു. ഇപ്പോൾ പ്രിയദർശന്റെ ചെന്നൈയിലെ ഫോർ ഫ്രെയിംസ് സ്റ്റുഡിയോയിൽ സൗണ്ട് ചീഫ് എൻജിനീയറായി ജോലി ചെയ്യുന്നു.



</doc>
<doc id="149211" url="https://ml.wikipedia.org/wiki?curid=149211" title="ക്ഷുദ്രജീവനാശിനി">
ക്ഷുദ്രജീവനാശിനി

കൃമി, കീടം‍, കുമിൾ, കള തുടങ്ങിയ ശല്യക്കാരെ തടയുക, നശിപ്പിക്കുക, അകറ്റുക, കുറയ്ക്കുക എന്നീ ആവശ്യങ്ങൾക്ക് ഉപയോഗിക്കുന്ന വസ്തുക്കളാണ് ക്ഷുദ്രജീവനാശിനി' (pesticides) പ്രത്യേകം രൂപപ്പെടുത്തിയ രാസവസ്തുക്കൾ, ബാക്ടീരിയ, വൈറസ് തുടങ്ങിയ ജൈവ വസ്തുക്കൾ എന്നിവയാണ് ശല്യക്കാർക്കെതിരേ പ്രയോഗിക്കുന്നത്. കീടങ്ങൾ, കുമിൾ, കള എന്നിവയെക്കൂടാതെ എലി, കക്ക, പക്ഷി, മീൻ , വിരകൾ തുടങ്ങിയവയും ഈ കൂട്ടത്തിൽ പെടുന്നു. ചിലവ നേരിട്ട് രോഗം ഉണ്ടാക്കുന്നു , അല്ലെങ്കിൽ രോഗവാഹി (vector) ആയി പ്രവർത്തിക്കുന്നു. ക്ഷുദ്രജീവനാശിനി പ്രയോഗം , പ്രയോജനത്തോടൊപ്പം, മനുഷ്യർക്കും ജീവജാലങ്ങൾക്കും വിഷത്വം (toxicity) ഭവിക്കാനും കാരണമാകുന്നു. ഏറ്റവും അപകടമുള്ള 12 ജൈവരാസവസ്തുക്കളിൽ 10 എണ്ണവും, പെസ്ടിസൈട്സ്' ആണെന്നാണ്‌ സ്റ്റോക്ക്‌ ഹോം സമ്മേളനത്തിൽ വെളിപ്പെടുത്തപ്പെട്ടത് 
കീട, കള, കുമിൽ നാശിനികളെ ആണ് ക്ഷുദ്രജീവനാശിനികൽ എന്നത്കൊണ്ട് പ്രധാനമായും വിവക്ഷിക്കുന്നത് . 
വിഷത്വ തീവ്രത (LD 50 ) അനുസ്സരിച്ച്, ചുവപ്പ്, മഞ്ഞ, നീല, പച്ച നിറമുള്ള ലേബലുകൾ ഉള്ളവ എന്ന രീതിയിൽ ഇവയെ തരം തിരിച്ചിരിക്കുന്നു. 2011 മെയ്‌ 7 നു കേരളത്തിൽ നിരോധിക്കപ്പെട്ട ക്ഷുദ്രജീവനാശിനികൾ, ഇനം തിരിച്ച്‌ :
ഇത് സംബന്ധമായ മാർഗ രേഖകൾ കേരള സർക്കാർ പ്രസിദ്ധീകരിച്ചു. 



</doc>
<doc id="149212" url="https://ml.wikipedia.org/wiki?curid=149212" title="കാസർഗോഡ് താലൂക്ക്">
കാസർഗോഡ് താലൂക്ക്

കേരളത്തിൽ കാസർഗോഡ് ജില്ലയിലെ കാസർഗോഡ്, ഉദുമ എന്നീ ബ്ലോക്കുകൾ ഉൾപ്പെടുന്ന പ്രദേശമാണ് കാസർഗോഡ് താലൂക്ക്. കാസർഗോഡാണ് താലൂക്കാസ്ഥാനം. കേരളത്തിന്റെ ഏറ്റവും വടക്കേ അറ്റത്ത് രണ്ടാമത്തെ താലൂക്കാണ് .ഹോസ്ദുർഗ് താലൂക്കാണ് ജില്ലയിലെ മറ്റൊരു താലൂക്ക്.

മഞ്ചേശ്വരം നിയമസഭാമണ്ഡലം 2014 മാർച്ച് 20 നു ശേഷം മഞ്ചേശ്വരം താലൂക്കിലാണ് ഉള്ളത്. മഞ്ചേശ്വരം, വോർക്കാടി, മീഞ്ച, പൈവളികെ, മംഗൽപാടി, എൻമകജെ, പുത്തിഗെ, കുമ്പള എന്നീ എട്ടു ഗ്രാമപഞ്ചായത്തുകൾ മഞ്ചേശ്വരം ബ്ലോക്കിൽ ഉൾപ്പെടുന്നു. കൂടുതൽ വിവരങ്ങൾക്ക് മഞ്ചേശ്വരം ബ്ലോക്കിനെകുറിച്ചുള്ള പ്രധാന ലേഖനം കാണുക. 2014 മാർച്ച് 20 -ഇൽ മഞ്ചേശ്വരം താലൂക്ക് രൂപീകരിച്ചപ്പോൾ ഈ പറഞ്ഞ ഗ്രാമപഞ്ചായത്തുകളൊക്കെ അതിലേക്ക് മാറി.

മൊഗ്രാൽ - പുത്തൂർ, മധൂർ, ചെങ്കള, ബദിയഡ്‌ക്ക, കുംബഡാജെ, ബേലൂർ, കാറഡുക്ക എന്നിങ്ങനെ ഏഴു ഗ്രാമപഞ്ചായത്തുകളും കാസർഗോഡ് മുനിസിപ്പാലിറ്റിയും ഉൾപ്പെടുന്നതാണ് കാസർഗോഡ് ബ്ലോക്ക്. കൂടുതൽ വിവരങ്ങൾക്ക് കാസർഗോഡ് ബ്ലോക്കിനെകുറിച്ചുള്ള പ്രധാന ലേഖനം കാണുക.

ചെമ്മനാട്, ഉദുമ, പള്ളിക്കര, പുല്ലൂർ-പെരിയ, ബേഡഡുക്ക, മുളിയാർ, കുറ്റിക്കോൽ, ദേലംപാടി എന്നീ എട്ടു ഗ്രാമ പഞ്ചായത്തുകൾ ഉദുമ ബ്ലോക്കിൽ പെടുന്നു. ഇതിൽ തന്നെ പുല്ലൂർ-പെരിയ ഗ്രാമപഞ്ചായത്ത് ഹോസ്ദുർഗ് താലൂക്കിൽ പെട്ടതാണ്.


</doc>
<doc id="149214" url="https://ml.wikipedia.org/wiki?curid=149214" title="ഘ">
ഘ

മലയാള അക്ഷരമാലയിലെ നാലാമത്തെ വ്യഞ്ജനമാണ് ഘ.


</doc>
<doc id="149215" url="https://ml.wikipedia.org/wiki?curid=149215" title="ഗ">
ഗ

മലയാള അക്ഷരമാലയിലെ മൂന്നാമത്തെ വ്യഞ്ജനമാണ് ഗ.


</doc>
<doc id="149216" url="https://ml.wikipedia.org/wiki?curid=149216" title="ച">
ച

മലയാള അക്ഷരമാലയിലെ ആറാമത്തെ വ്യഞ്ജനമാണ് ച.


</doc>
<doc id="149217" url="https://ml.wikipedia.org/wiki?curid=149217" title="അണ്ണാക്ക്">
അണ്ണാക്ക്

നാസികാകോടരത്തേയും (nasal cavity) വായയേയും തമ്മിൽ വേർതിരിക്കുന്ന ഭിത്തിയെ അണ്ണാക്ക് (Palate) എന്നു പറയുന്നു. ഇതിന് കട്ടിയുള്ള ഒരു മുൻഭാഗവും മൃദുവായ ഒരു പിൻഭാഗവും ഉണ്ട്. കാഠിന്യമുള്ള മുൻഭാഗം അസ്ഥികൊണ്ടുള്ളതും അതിന്റെ രണ്ടു പ്രതലങ്ങളും ശ്ലേഷ്മസ്തരംകൊണ്ടു മൂടപ്പെട്ടതുമാണ്. വായ്ക്കുള്ളിലെ പ്രതലം ഉള്ളിലേക്കു വളഞ്ഞിരിക്കും (concave). മൃദുഅണ്ണാക്കിന്റെ (soft palate) മുൻഭാഗം ദൃഡഅണ്ണാക്കിന്റെ (hard palate) പിൻഭാഗത്തോടു യോജിക്കുന്നു. മൃദുഅണ്ണാക്കിന്റെ പിൻഭാഗം സ്വതന്ത്ര സീമാന്തം (border) ആയിട്ടാണ് അവസാനിക്കുന്നത്. ഇതിന്റെ മധ്യഭാഗം ഒരു ചെറുവിരലിന്റെ ആകൃതിയിൽ താഴോട്ടു നീണ്ടുനില്ക്കുന്നു. ഇതിനെ "ഉവുല" (uvula) എന്നുപറയുന്നു. മൃദുഅണ്ണാക്കിൽ പേശികളുണ്ട്. വായിലൂടെ ആഹാരം കടന്നുപോകുമ്പോൾ അണ്ണാക്കിന്റെ പിൻഭാഗം തൊണ്ടയിൽ ചെന്ന് തട്ടുകയും നാസാഗഹ്വരവുമായുള്ള ബന്ധം വിച്ഛേദിക്കുകയും ചെയ്യുന്നു. ശബ്ദോച്ചാരണത്തിലും അണ്ണാക്ക് ഗണ്യമായ സ്വാധീനം ചെലുത്തുന്നുണ്ട്.

ജൻമനാതന്നെ അണ്ണാക്കിന് പല വൈകല്യങ്ങളും ഉണ്ടാകാറുണ്ട്. അണ്ണാക്കിന്റെ കട്ടിയുള്ള ഭാഗം സാധാരണയിൽ കവിഞ്ഞ് ചിലപ്പോൾ വളഞ്ഞിരിക്കും. വായിലൂടെ ശ്വാസോച്ഛ്വാസം ചെയ്യുന്നവരിലാണ് ഇതു പ്രധാനമായും കണ്ടുവരുന്നത്.

ഗർഭസ്ഥശിശുവിന്റെ വളർച്ചയുടെയും വികാസത്തിന്റെയും ഘട്ടങ്ങളിൽ ശിശുവിന്റെ മുഖം, തൊണ്ട എന്നീ ഭാഗങ്ങളിൽ പല പിളർപ്പുകളുണ്ടായിരിക്കും (clefts). രണ്ടു കണ്ണുകൾക്കിടയിൽ നിന്നും ലലാട-നാസാപ്രവർധം (fronto-nasal process) താഴേക്ക് വളരുന്നു. നാസികയുടെ ബഹിർഭാഗം, നാസാപുടം, മേൽച്ചുണ്ടിന്റെ മധ്യഭാഗം, ഊർധ്വഹനു (upper jaw) മുതലായവ ഈ പ്രവർധത്തിൽനിന്നുമാണുണ്ടാകുക. രണ്ടു വശത്തെയും മാക്സില(maxilla)കളിൽ നിന്നും ഉള്ളിലേക്കാണ് മാക്സിലറി പ്രവർധങ്ങൾ (maxilary process) വളരുന്നത്. അണ്ണാക്കും ഊർധ്വഹനുവിന്റെ മറ്റു ഭാഗങ്ങളും മാക്സിലറി പ്രവർധങ്ങളിൽനിന്നുമാണുണ്ടാകുക. ശരിയായ വളർച്ചയും വികാസവുമുള്ള കുഞ്ഞുങ്ങളിൽ മാക്സിലറി പ്രവർധങ്ങളും ലലാട-നാസാ പ്രവർധവുമായി ജനനത്തിനു മുമ്പ് യോജിച്ചിരിക്കും. ഇങ്ങനെയുള്ള സംയോജനം നടന്നില്ലെങ്കിൽ കുഞ്ഞ് ജനിക്കുമ്പോൾ 'Y'യുടെ ആകൃതിയിലുള്ള ഒരു വിടവ് ഉണ്ടായിരിക്കും. ഈ വിടവ് അണ്ണാക്കിന്റെ പിൻഭാഗത്തുനിന്നും ആരംഭിച്ച് മുൻവശത്തെ പല്ലുകളുടെ തൊട്ടു പിൻഭാഗം വരെയും അവിടെനിന്നു മേൽച്ചുണ്ടുവഴി രണ്ടു നാസാദ്വാരങ്ങളിലേക്കും നീണ്ടുപോകുന്നു. ഇത്തരം 'Y'യുടെ ആകൃതിയിലുള്ള വിദരത്തിന് പൂർണ വിദരിത-അണ്ണാക്ക് (complete cleft palate) എന്നു പറയുന്നു. ചിലപ്പോൾ ഈ പിളർപ്പ് അപൂർണമായി മാത്രമേ കാണാനുളളൂ എന്നു വരാം. അണ്ണാക്കിലെ വിടവ് ഭാഗികമാണെങ്കിൽ മേൽച്ചുണ്ടിലും ഊർധ്വഹനുവിലും പിളർപ്പുകളുണ്ടായിരിക്കുകയില്ല; അവ സ്വാഭാവിക സ്ഥിതിയിലായിരിക്കും. ചിലപ്പോൾ പിളർപ്പ് മേൽച്ചുണ്ടിൽ മാത്രമായി ചുരുങ്ങുന്നു. ഇതിനെ "മുച്ചുണ്ട്" എന്നാണ് പറയുന്നത്.

ഈ രണ്ടു വൈകല്യങ്ങളും ശസ്ത്രക്രിയയിലൂടെ പരിഹരിക്കാവുന്നതാണ്. ശൈശവത്തിൽ ഇവ രണ്ടും കുഞ്ഞിന്റെ പാലൂട്ടിൽ പ്രശ്നങ്ങൾ സൃഷ്ടിക്കുന്നു; മുച്ചുണ്ട് മുഖത്തിന് വൈരൂപ്യം ഉണ്ടാക്കുകയും ചെയ്യും. അണ്ണാക്കിലെ പിളർപ്പ് ശബ്ദത്തിന് ഒരു അനുനാസികാസ്വരവും നല്കുന്നു. കുഞ്ഞിന് മുച്ചുണ്ട് മാത്രമേ ഉള്ളുവെങ്കിലും അതിന്റെ വലിപ്പം കുറവാണെങ്കിലും ജനിച്ച് ഏതാനും ആഴ്ചകൾക്കുള്ളിൽ ശസ്ത്രക്രിയ ചെയ്യാവുന്നതാണ്. എന്നാൽ അസാമാന്യമായ വലിപ്പം ഉണ്ടെങ്കിൽ ജനിച്ച് ഏതാനും മാസങ്ങൾക്കുശേഷമേ ശസ്ത്രക്രിയ ചെയ്യാറുള്ളു. അണ്ണാക്കിലും പിളർപ്പ് ഉണ്ടെങ്കിൽ ശസ്ത്രക്രിയ കൂടുതൽ പ്രയാസകരവും ദുർഘടവും ആയിരിക്കും. ശസ്ത്രക്രിയയെ തുടർന്ന് അമിതമായ രക്തസ്രാവവും ഉണ്ടാകാൻ ഇടയുണ്ട്. അതുകൊണ്ട് ഈ ശസ്ത്രക്രിയ ചെയ്യുമ്പോൾ കുട്ടിയുടെ ആരോഗ്യനില മെച്ചപ്പെട്ടിരിക്കണം. സാധാരണയായി ഇത് ജനിച്ചു 18-30 മാസങ്ങൾക്കിടയിലാണ് ചെയ്യുക. കുട്ടി സംസാരിച്ചു തുടങ്ങുന്നതിനു മുമ്പ് ശസ്ത്രക്രിയ ചെയ്യുകയാണ് നല്ലത്. ഈവിധ വൈകല്യങ്ങളുള്ള കുഞ്ഞുങ്ങൾക്ക് പാൽ വലിച്ചുകുടിക്കാൻ സാധിക്കാത്തതിനാൽ കരണ്ടികൊണ്ട് കോരിക്കൊടുക്കേണ്ടതാണ്. ചിലപ്പോൾ അണ്ണാക്കിലുള്ള പിളർപ്പ് ശസ്ത്രക്രിയ മൂലം നികത്താനാവാത്ത വിധം വലുതായിരിക്കും. കുട്ടി വളർന്നതിനുശേഷം ഒരു കൃത്രിമ-അണ്ണാക്ക് ഉപയോഗിച്ച് ഇതു കുറെയൊക്കെ പരിഹാരിക്കാവുന്നതാണ്.



</doc>
<doc id="149219" url="https://ml.wikipedia.org/wiki?curid=149219" title="അണ്ണാമല റെഡ്യാർ">
അണ്ണാമല റെഡ്യാർ

തമിഴ്നാട്ടിലെ ഒരു ഗാനരചയിതാവായിരുന്നു അണ്ണാമല റെഡ്യാർ (1860 - 91). തിരുനെൽവേലി ജില്ലയിൽ ചെന്നിക്കുളത്തുള്ള ചെന്നാവു റെഡ്ഡിയുടെയും ഓവുഅമ്മാളുടെയും പുത്രനായി ജനിച്ചു. രാമസ്വാമിപുലവർക്ക് ശിഷ്യപ്പെട്ടു. ചെറുപ്പത്തിൽ തന്നെ നല്ല കവിതാവാസന പ്രദർശിപ്പിച്ചിരുന്നു.

ഇദ്ദേഹം ഏതാനും കാവടിച്ചിന്തുകളുണ്ടാക്കിയിട്ടുണ്ട്. ചിന്ത് എന്നാൽ പാട്ട് എന്നർഥം. നാടൻ പാട്ടുകളിൽ നിന്നും റെഡ്യാർ രൂപം കൊടുത്ത ഒരു ഗാനരൂപമാണ് കാവടിച്ചിന്ത്. സുബ്രഹ്മണ്യ ഭക്തൻമാർ കാവടിയെടുത്തുപോകുമ്പോൾ ഇത് പാടിവരുന്നു. ആദ്യമായി റെഡ്യാർ ചിന്ത് രചിച്ചതു "ഊത്തുമല" സെമിന്ദാർ "കഴുകുമല" സുബ്രഹ്മണ്യക്ഷേത്രത്തിലേക്ക് കാവടിയെടുത്തുപോയ അവസരത്തിൽ പാടുന്നതിനുവേണ്ടിയാണെന്നു കരുതപ്പെടുന്നു.


</doc>
<doc id="149221" url="https://ml.wikipedia.org/wiki?curid=149221" title="ഐ-ലീഗ്">
ഐ-ലീഗ്

ഇന്ത്യയിലെ ഔദ്യോഗിക പ്രൊഫഷണൽ ഫുട്‌ബോൾ ലീഗാണ്‌ ഐ-ലീഗ്‌. അഖിലേന്ത്യാ ഫുട്‌ബോൾ ഫെഡറേഷന്റെ മേൽനോട്ടത്തിൽ നടക്കുന്ന ഐ-ലീഗിന്റെ ഈ സീസണിൽ 14 ടീമുകൾ പങ്കെടുക്കുന്നു. ഗോവയിലെ പനാജി ആസ്ഥാനമായുള്ള ഡെംപോ സ്‌പോർട്‌സ്‌ ക്ലബ്ബ്‌ ആണ്‌ 2009-10 സീസണിലെ ജേതാക്കൾ. 11 സീസൺ നീണ്ട ദേശീയ ഫുട്‌ബോൾ ലീഗ്‌ ആണ്‌ 2007-08 സീസൺ മുതൽ ഐ-ലീഗ്‌ എന്നറിയപ്പെട്ടു തുടങ്ങിയത്‌.

ദേശീയ ഫുട്‌ബോൾ ലീഗിലെ എട്ടു ടീമുകളെയും രണ്ടാം ഡിവിഷൻ ലീഗിൽ നിന്നുള്ള രണ്ടു ടീമുകളെയും ഉൾപ്പെടുത്തിയാണ്‌ 2007-08 സീസണിൽ ഐ-ലീഗ്‌ ആരംഭിക്കുന്നത്‌. ഓരോ ടീമിലും നാലു വീതം വിദേശ കളിക്കാരെ ഉൾപ്പെടുത്താൻ ടീമുകളെ അനുവദിച്ചു എന്നതായിരുന്നു പ്രധാന മാറ്റം. ഓരോ മത്സരത്തിലും വിജയിക്കുന്ന ടീമുകൾക്കുള്ള സമ്മാനത്തുക 5000-ൽ നിന്ന്‌ 35000 ആക്കി, ജേതാക്കൾക്കുള്ള സമ്മാനത്തുക 40 ലക്ഷത്തിൽ നിന്ന്‌ 50 ലക്ഷമാക്കി തുടങ്ങിയ മാറ്റങ്ങളും ശ്രദ്ധേയമാണ്‌.

പത്തു ടീമുകൾപങ്കെടുക്കുകയും 18 റൗണ്ട്‌ മത്സരങ്ങൾ നടക്കുകയും ചെയ്‌ത പ്രഥമ സീസണിൽ ഡെംപോ ഗോവ ജേതാക്കളും ചർച്ചിൽ ബ്രദേഴ്‌സ്‌ രണ്ടാം സ്ഥാനക്കാരുമായി. വിവ കേരള, സാൽഗോക്കർ ടീമുകൾ തരംതാഴ്‌ത്തപ്പെട്ടു. ഐ-ലീഗ്‌ നടത്തിപ്പ്‌ വിലയിരുത്തിയ ഏഷ്യൻ ഫുട്‌ബോൾ ഫെഡറേഷൻ, ഇന്ത്യയിലെ ജേതാക്കൾക്ക്‌ എ.എഫ്‌.സി ചാമ്പ്യൻസ്‌ ലീഗിൽ കളിക്കാനുള്ള അനുവാദം നൽകി. 2008-09 സീസണിൽ 12 ടീമുകളാണ്‌ മത്സരിച്ചത്‌. ക്ലബ്ബുകൾക്കും കളിക്കാർക്കുമുള്ള സമ്മാനത്തുക വർധിപ്പിച്ച ഈ സീസണിൽ ജേതാക്കൾക്ക്‌ എ.എഫ്‌.സി ചാമ്പ്യൻസ്‌ ലീഗിലും രണ്ടാം സ്ഥാനക്കാർക്ക്‌ എ.എഫ്‌.സി കപ്പിലും കളിക്കാനുള്ള അവസരവും ലഭിച്ചു. 2009-10 സീസണിൽ 14 ടീമുകളെ ഉൾപ്പെടുത്തി. വിവ കേരള, ഷില്ലോംഗ്‌ ലജോംഗ്‌, പൂനെ എഫ്‌.സി, സാൽഗോക്കർ എന്നിവയായിരുന്നു രണ്ടാം ഡിവിഷനിൽ നിന്ന്‌ സ്ഥാനക്കയറ്റം ലഭിച്ചെത്തിയ ടീമുകൾ. ഈ സീസണിൽ ഡെംപോ ജേതാക്കളായി.

നാല് നഗരങ്ങളിൽ നിന്നായി 12 ടീമുകൾ ഈ സീസണിൽ പങ്കെടുത്തു. 2008 സെപ്റ്റംബർ 26 മുതൽ 2009 ഏപ്രിൽ 16 വരെ നടന്ന ഈ സീസണിൽ ചർച്ചിൽ ബ്രദേഴ്സ് ജേതാക്കളായി.

ഈ സീസണിൽ ടീമുകളുടെ എണ്ണം 12-ൽ നിന്ന് 14 ആയി വികസിപ്പിച്ചു. 26 റൗണ്ടുകൾ നീണ്ട സീസണിൽ ഡെംപോ ജേതാക്കളായി.

മത്സരങ്ങളുടെയും ടീമുകളുടെയും എണ്ണം വർധിപ്പിക്കാൻ അഖിലേന്ത്യാ ഫുട്‌ബോൾ ഫെഡറേഷൻ ആലോചിച്ചിരുന്നെങ്കിലും എ.എഫ്‌.സി മാനദണ്ഡങ്ങൾ ടീമുകൾ പാലിക്കാത്തതിനാൽ 2010-11 സീസണിലും 14 ടീമുകൾ തന്നെയാണ്‌ മത്സരിച്ചത്‌. 

ഐ ലീഗിന്റെ 2011-12 സീസൺ 2011 ഒക്ടോബർ മുതൽ 2012 മെയ്‌ വരെ നടന്നു. ഡെംപോ സ്പോർട്സ് ക്ലബ് ജേതാക്കളായി.
ഐ ലീഗിന്റെ 2012-13 സീസൺ 2012 ഒക്ടോബർ 6 മുതൽ 2013 മെയ്‌ 12 വരെ നടന്നു. ചർച്ചിൽ ബ്രതേർസ് സ്പോർട്സ് ക്ലബ് ജേതാക്കളായി.
ഐ ലീഗിന്റെ 2013-14 സീസൺ 2013 സെപ്തംബർ 21 മുതൽ 2014 ഏപ്രിൽ 28 വരെ നടന്നു. ബംഗളൂരു ഫുട്ബോൾ ക്ലബ് ജേതാക്കളായി.
ഐ ലീഗിന്റെ 2014-15 സീസൺ 2014 ജനുവരി 17 മുതൽ 2015 മെയ്‌ 31 വരെ നടന്നു. മോഹൻ ബഗാൻ അത്‌ലറ്റിക് ക്ലബ്ബ് ജേതാക്കളായി.
ഐ ലീഗിന്റെ 2015-16 സീസൺ 2016 ജനുവരി 9 മുതൽ 2016 മെയ്‌ വരെ നീണ്ട് നിൽക്കും.
ഐ ലീഗിന്റെ 2016-17 സീസൺ 2016 ജനുവരി 9 മുതൽ 2016 മെയ്‌ വരെ നീണ്ട് നിൽക്കും.
ഐ ലീഗിന്റെ 2017-18 സീസൺ 2017 ജനുവരി 9 മുതൽ 2018 മെയ്‌ വരെ നീണ്ട് നിൽക്കും.


</doc>
<doc id="149222" url="https://ml.wikipedia.org/wiki?curid=149222" title="ഹോസ്ദുർഗ് താലൂക്ക്">
ഹോസ്ദുർഗ് താലൂക്ക്

കേരളത്തിൽ കാസർഗോഡ് ജില്ലയിലെ കാഞ്ഞങ്ങാട്, തൃക്കരിപ്പൂർ എന്നീ ബ്ലോക്കുകൾ ഉൾപ്പെടുന്ന പ്രദേശമാണ് ഹോസ്ദുർഗ് താലൂക്ക്. കാഞ്ഞങ്ങാടാണ് താലൂക്കാസ്ഥാനം. മഞ്ചേശ്വരം താലൂക്ക്, കാസർഗോഡ് താലൂക്ക്, വെള്ളരിക്കുണ്ട് താലൂക്ക് എന്നിയവാണ് ജില്ലയിലെ മറ്റു താലൂക്കുകൾ. കാഞ്ഞങ്ങാട്, നീലേശ്വരം എന്നിവയാണ് ഈ താലൂക്കിലെ നഗരസഭകൾ.

മടിക്കൈ, അജാനൂർ, എന്നീ രണ്ടു ഗ്രാമപഞ്ചായത്തുകളും കാഞ്ഞങ്ങാട് മുനിസിപ്പാലിറ്റിയും പെടുന്നതാണ് കാഞ്ഞങ്ങാട് ബ്ലോക്ക്. ഉദുമ ബ്ലോക്കിലെ പുല്ലൂർ - പെരിയ പഞ്ചായത്തും കൂടിയതാണിത്.

കയ്യൂർ - ചീമേനി, ചെറുവത്തൂർ, പീലിക്കോട്, പടന്ന, തൃക്കരിപ്പൂർ, വലിയപറമ്പ എന്നീ ആറ് ഗ്രാമ പഞ്ചായത്തുകളും നിലേശ്വരം മുനിസിപ്പാലിറ്റിയും തൃക്കരിപ്പൂർ ബ്ലോക്കിൽ പെടുന്നു.


</doc>
<doc id="149225" url="https://ml.wikipedia.org/wiki?curid=149225" title="അണ്ണാറാവു മിർജി">
അണ്ണാറാവു മിർജി

അണ്ണറാവു മിർജി ഒരു കന്നഡ സാഹിത്യകാരനായിരുന്നു. മുഴുവൻപേര്: അണ്ണപ്പ അപ്പണ്ണ മിർജി. 

1918-ൽ മൈസൂറിലെ ബെൽഗാം ജില്ലയിൽപ്പെട്ട സേഡവാളയിൽ ജനിച്ചു. പ്രാഥമികവിദ്യാഭ്യാസം സ്വന്തം ഗ്രാമത്തിലുള്ള സ്കൂളിൽ നടത്തി. 1948-ൽ ധാർവാഡ് ട്രെയിനിങ് കോളജിൽനിന്ന് അധ്യാപന പരിശീലനംനേടി.

ഒരു സാഹിത്യകാരൻ എന്ന നിലയിൽ നന്നേ ചെറുപ്പത്തിൽ തന്നെ അണ്ണാറാവു വിഖ്യാതി നേടി. ആദ്യകാലങ്ങളിൽ "ഇന്ദുതനയ" എന്ന തൂലികാനാമത്തിലാണ് എഴുതിയിരുന്നത്. സാഹിത്യവിമർശകൻ, ചെറുകഥാകൃത്ത്, നോവൽ കർത്താവ് എന്നീ നിലകളിൽ ലബ്ധപ്രതിഷ്ഠൻ. നിസർഗ, രാഷ്ട്രപുരുഷ, അശോകചക്രാ, പ്രതിസൻകാറ, രാമണ്ണമാസ്റ്റർ, ജൈനധർമ, ദത്തവാണി, ലേഖനകലെ എന്നിവയാണ് ഇദ്ദേഹത്തിന്റെ പ്രധാന കൃതികൾ. ഇവയിൽ ജൈനധർമ എന്ന ഗ്രന്ഥം കന്നഡ മതസാഹിത്യത്തിന് ഈടുറ്റ ഒരു സംഭാവനയാണെന്ന് നിരൂപകൻമാർ അഭിപ്രായപ്പെട്ടിട്ടുണ്ട്. ഇദ്ദേഹത്തിന്റെ ബൃഹത്തായ നോവലുകൾ കന്നഡ നോവൽസാഹിത്യത്തിൽ ഒരു വഴിത്തിരിവിനെ കുറിക്കുന്നു. 1970-ൽ കർണാടക സാഹിത്യ അക്കാദമി അവാർഡ് ലഭിക്കുകയുണ്ടായി. 1975 ഡിസംബർ 2-ന് ഇദ്ദേഹം അന്തരിച്ചു.







</doc>
<doc id="149228" url="https://ml.wikipedia.org/wiki?curid=149228" title="ആര്യ (നടൻ)">
ആര്യ (നടൻ)

തമിഴിലെ യുവനടന്മാരിൽ ശ്രദ്ധേയനാണ്‌ ആര്യ എന്ന പേരിലറിയപ്പെടുന്ന ജംഷാദ്‌ സീതിരകത്ത്. 1980 ഡിസംബർ 11-ന്‌ കേരളത്തിലെ കാസർഗോഡ് ജില്ലയിലെ തൃക്കരിപ്പൂരിൽ ജനിച്ച ജംഷാദ്‌ 2005-ൽ 'ഉള്ളം കേക്കുമേ' എന്ന ചിത്രത്തിലൂടെ തമിഴകത്ത്‌ അരങ്ങേറ്റം കുറിച്ചു. 'അറിന്തും അറിയാമലും' ആണ്‌ ആദ്യം റിലീസായ ചിത്രം. ഇരുപതിലധികം തമിഴ്‌ ചിത്രങ്ങളിൽ അഭിനയിച്ചു. പറ്റിയൽ (2006), നാൻ കടവുൾ (2009), മദ്രാസപ്പട്ടിണം (2010), ബോസ്‌ എങ്കിറ ബാസ്‌കരൻ (2010) എന്നിവയാണ്‌ ശ്രദ്ധേയമായ ചിത്രങ്ങൾ.

തൃക്കരിപ്പൂരിൽ 1980 ഡിസംബർ 11-ന്‌ ജനിച്ച ആര്യ ചെന്നൈയിലെ എസ്‌.ബി.ഒ.എ മെട്രിക്കുലേഷൻ ആന്റ്‌ ഹയർ സെക്കണ്ടറി സ്‌കൂളിൽ നിന്നാണ്‌ പ്രാഥമിക വിദ്യാഭ്യാസം നേടിയത്‌. ചെന്നൈയിലെ തന്നെ ക്രസന്റ്‌ എഞ്ചിനീയറിംഗ്‌ കോളേജിൽ നിന്ന്‌ കമ്പ്യൂട്ടർ എഞ്ചിനീയറിംഗ്‌ പൂർത്തിയാക്കി. ഷാഹിർ (തമിഴ്‌ നടൻ സത്യ), റാസി എന്നീ സഹോദരന്മാരുണ്ട്‌. സിനിമയിലെത്തുന്നതിനു മുമ്പ്‌ ആര്യ മോഡലിംഗ്‌ ചെയ്യാറുണ്ടായിരുന്നു. ചെന്നൈയിലെ അണ്ണാനഗറിൽ ആര്യയുടെ കുടുംബം ഒരു റസ്‌റ്റോറണ്ട്‌ നടത്തുന്നുണ്ട്‌.

കമ്പ്യൂട്ടർ എഞ്ചിനീയർ ആയി ജോലി ചെയ്യുന്നതിനിടെ സംവിധായകൻ ജീവയാണ്‌ ആര്യയെ കണ്ടെത്തുന്നത്‌. ചെന്നൈയിൽ ഒരേ പ്രദേശത്തുള്ള വീടുകളിൽ താമസിച്ചിരുന്ന ഇരുവരും പള്ളിയിൽ വെച്ചും മറ്റും കണ്ടുമുട്ടാറുണ്ടായിരുന്നു. ജീവയുടെ 'ഉള്ളം കേക്കുമേ' എന്ന ചിത്രത്തിൽ അഭിനയിക്കുമ്പോൾ തന്നെ ആര്യ ശ്രദ്ധേയനായി. ഈ സിനിമയിൽ തന്നെയാണ്‌ മലയാളി നടി അസിൻ തോട്ടുങ്കൽ തമിഴിൽ അരങ്ങേറുന്നത്‌. വിഷ്‌ണുവർധന്റെ 'അറിന്തും അറിയാമലും' ആണ്‌ ആര്യയുടേതായി പുറത്തിറങ്ങിയ ആദ്യ ചിത്രം. ഈ ചിത്രത്തിലെ 'കുട്ടി' എന്ന കഥാപാത്രത്തിന്‌ തമിഴിലെ മികച്ച പുരുഷ അരങ്ങേറ്റക്കാരനുള്ള ഫിലിംഫെയർ പുരസ്‌കാരം ലഭിച്ചു. നാൻ കടവുൾ, മദ്രാസിപട്ടണം എന്നീ ചിത്രങ്ങളിൽ ആര്യയുടെ അഭിനയം നിരൂപകശ്രദ്ധ പിടിച്ചുപറ്റി.

മികച്ച തമിഴ്‌ പുതുമുഖത്തിനുള്ള ഫിലിംഫെയർ അവാർഡ്‌, ഗൾഫ്‌ ഡോട്ട്‌കോം സിനിമാ അവാർഡ്‌


</doc>
<doc id="149231" url="https://ml.wikipedia.org/wiki?curid=149231" title="അണ്ണാസാഹബ് കിർലോസ്‌കർ">
അണ്ണാസാഹബ് കിർലോസ്‌കർ

അണ്ണാസാഹബ് കിർലോസ്‌കർ (ദേവനാഗരി:बळवंत पांडुरंग किर्लोस्कर) ഒരു മറാഠി നാടകകൃത്തായിരുന്നു. മറാഠി നാടകവേദിയെ കാലോചിതമായി പരിഷ്കരിക്കുന്നതിൽ കിർലോസ്കർ സജീവമായ പങ്ക് വഹിച്ചിട്ടുണ്ട്. 1843-ൽ പൂനയിൽ ജനിച്ച കിർലോസ്കറുടെ ശരിക്കുള്ള പേര് ബലവന്ത് പാണ്ഡുരംഗ് എന്നായിരുന്നു. അണ്ണാസാഹബ് എന്നത് ഇദ്ദേഹം സ്വീകരിച്ച തൂലികാനാമമാണ്. മറാഠിക്ക് പുറമേ കന്നഡയിലും ഇദ്ദേഹം പാണ്ഡിത്യം നേടിയിരുന്നു. മറാഠി നാടകവേദിയിലെ ആദ്യത്തെ എണ്ണപ്പെട്ട സംവിധായകൻ എന്ന ബഹുമതിക്കും ഇദ്ദേഹം പാത്രമായിട്ടുണ്ട്.

കാളിദാസ ശാകുന്തളത്തിന്റെ മറാഠി വിവർത്തന(1880)മാണ് അണ്ണാസാഹബിന്റെ ആദ്യത്തെ ശ്രദ്ധേയമായ സാഹിത്യസൃഷ്ടി. ശങ്കരദിഗ്വിജയം, സൌഭദ്രം (സംഗീതനാടകം) എന്നിവയും ഇദ്ദേഹം രചിച്ചിട്ടുണ്ട്. ഇവയെല്ലാം അരങ്ങത്ത് വലിയ വിജയമായിരുന്നു. 1885-ൽ ഇദ്ദേഹം നിര്യാതനായി.


</doc>
<doc id="149236" url="https://ml.wikipedia.org/wiki?curid=149236" title="തിരുവൈയാറു അണ്ണാസ്വാമി ഭാഗവതർ">
തിരുവൈയാറു അണ്ണാസ്വാമി ഭാഗവതർ

തമിഴ്നാട്ടിലെ ഒരു ഗായകനും കഥാപ്രാസംഗികനുമായിരുന്നു തിരുവൈയാറു അണ്ണാസ്വാമി ഭാഗവതർ. ഇദ്ദേഹം ദൊരൈസ്വാമിജടാവല്ലഭരുടെയും ജാനകി അമ്മാളുടെയും മകനായി 1899-ൽ ജനിച്ചു. ചാതിരിമംഗലം നടേശയ്യർക്കും കൊട്ടാരം രാമസുബ്ബശാസ്ത്രികൾക്കും ശിഷ്യപ്പെട്ട് സംഗീതവും സംസ്കൃതവും പഠിച്ചു. പിന്നീട് ഹരികഥയിലേക്കാണ് ശ്രദ്ധ തിരിഞ്ഞത്. അക്കാലത്തെ ഒരു കാഥികനായിരുന്ന തിരുപ്പഴണം പഞ്ചാപകേശ ശാസ്ത്രികളുടെ കീഴിലാണ് ഇദ്ദേഹം കഥാപ്രസംഗം പരിശീലിച്ചത്.

ഹരികഥാകാലക്ഷേപത്തിൽ സംഗീതത്തിന്റെ അതിപ്രസരം ഒരു കാലത്തു കൂടുതലായിരുന്നു. സാഹിത്യം തീരെ അവഗണിക്കപ്പെട്ടുമിരുന്നു. ഈ ദുഃസ്ഥിതി മാറ്റി സംഗീതസാഹിത്യങ്ങളുടെ സമതുലിതാവസ്ഥയെ വീണ്ടെടുത്ത് ഹരികഥയെ പരിഷ്കരിച്ചു പരിരക്ഷിച്ചതിൽ പ്രമുഖനും മുൻപനുമാണ് അണ്ണാസ്വാമി. ഇതുകൊണ്ട് നവീകരിക്കപ്പെട്ട കഥാപ്രസംഗപ്രസ്ഥാനത്തിന്റെ സംഘാടകൻ എന്ന നിലയിൽ പരിഗണനാർഹനാണ് ഇദ്ദേഹമെന്നു പറയാം.

മദിരാശി സംഗീത നാടകസംഘവും സംഗീത അക്കാദമിയും ബഹുമതി നല്കി ഇദ്ദേഹത്തെ ആദരിച്ചിട്ടുണ്ട്. ഹരികഥ പരിശീലിപ്പിക്കുന്നതിന് ആദ്യമായി തഞ്ചാവൂരിൽ സ്ഥാപിക്കപ്പെട്ട വിദ്യാലയത്തിന്റെ ഒന്നാമത്തെ പ്രധാനാധ്യാപകനായി നാലു വർഷം സേവനം അനുഷ്ഠിച്ചു. 1966-ൽ തിരുവയ്യാറിൽവച്ചു നിര്യാതനായി.


</doc>
<doc id="149237" url="https://ml.wikipedia.org/wiki?curid=149237" title="ഉളിയന്നൂർ മഹാദേവക്ഷേത്രം">
ഉളിയന്നൂർ മഹാദേവക്ഷേത്രം

എറണാകുളം ജില്ലയിലെ ആലുവയ്ക്കടുത്ത് ഉളിയന്നൂർ ഗ്രാമത്തിൽ സ്ഥിതിചെയ്യുന്ന ചിരപുരാതന ക്ഷേത്രമാണ് ഉളിയന്നൂർ മഹാദേവക്ഷേത്രം. പെരിയാർ രണ്ടായി പിരിഞ്ഞ് ഉണ്ടായ ഉളിയന്നൂർ ദ്വീപിലാണ് ഈ ക്ഷേത്രം സ്ഥിതിചെയ്യുന്നത്.

പെരിയാറ്റിൻ കരയിലുള്ള ഈ ക്ഷേത്രംപരശുരാമനാൽ പ്രതിഷ്ഠിക്കപ്പെട്ടു എന്ന് ഐതിഹ്യമുള്ള നൂറ്റെട്ട് ശിവക്ഷേത്രങ്ങളിൽ ഒന്നാണ്. നൂറ്റെട്ട് ദുർഗ്ഗാക്ഷേത്രങ്ങളിലും ഉളിയന്നൂരുണ്ട്. ഇങ്ങനെ ഒരു അപൂർവ്വത ഈ ക്ഷേത്രത്തിന് സ്വന്തം. ദേശീയപാത-47 ൽ നിന്നും ഒരു കിലോമീറ്റർ അകലെയാണ് ക്ഷേത്രം നിൽക്കുന്നത്. പന്തിരുകുലത്തിലെ പുകൾപെറ്റ പെരുന്തച്ചനാൽനിർമ്മിക്കപ്പെട്ട ക്ഷേത്രം കൂടിയാണിത്. പെരുന്തച്ചന്റെ സ്വന്തം ഗ്രാമവും ഇതുതന്നെയായിരുന്നുവത്രേ. തന്മൂലം ഉളിയന്നൂർ പെരുന്തച്ചൻ എന്നാണ് അദ്ദേഹം അറിയപ്പെടുന്നത്. ബി.സി. 525-ൽ തദ്ദേശീയ ബ്രാഹ്മണരുടെ നിർദ്ദേശാനുസരണം അദ്ദേഹം ഇവിടെ ക്ഷേത്രം നിർമ്മിച്ചുവെന്നാണ് ഐതിഹ്യം. പരശുരാമൻ പ്രതിഷ്ഠിച്ച ശിവലിംഗപ്രതിഷ്ഠയിൽ നിന്നും 20 മീറ്ററോളം ദൂരെമാറിയാണ് പെരുന്തച്ചൻ ക്ഷേത്രം നിർമ്മിച്ചത്.

ക്ഷേത്രം നിൽക്കുന്നത് വളരെ ഉയർന്ന സ്ഥലത്താണ്. പെരിയാറ്റിങ്കരറ്റിൽ ഇത്രയും സ്ഥലം ക്ഷേത്രത്തിനുവേണ്ടി ഉയർത്തിയെടുത്തതാണന്നാണ് വിശ്വാസം. നദിയിൽ നിന്നും തന്നെയാവാം ഇതിനായി മണ്ണ് എടുത്തത്. ഒരേ ശ്രീകോവിലിൽ തന്നെ അനഭിമുഖമായി ശിവ-പാർവ്വതിമാർ കുടികൊള്ളുന്നു ഇവിടെ. വളരെ മനോഹരമായിത്തന്നെയാണ് ക്ഷേത്ര മതിൽക്കെട്ടും പണിതീർത്തിരിക്കുന്നത്. ചുവന്ന വെട്ടുകല്ലിനാൽ പടുതൂയർത്തിയ കൂറ്റൻ മതിൽക്കെട്ടാണ് ക്ഷേത്രത്തിനു ചുറ്റും നിലകൊള്ളുന്നത്. ക്ഷേത്രത്തിലെ പല നിർമ്മാണശൈലികളും വളരെ വൈദഗ്ദ്ധ്യമേറിയ രീതിയാലായിരുന്നു പണിതീർത്തതെങ്കിലും പലതും ഇന്ന് നാശോന്മുഖമായി തീർന്നിരിക്കുന്നു. മൈസൂർ സുൽത്താനായ് ടിപ്പുവിന്റെ പടയോട്ട കാലത്തുണ്ടായ നാശനഷ്ടങ്ങളുടെ കണക്കുകളും കുറച്ചൊന്നുമല്ല ഈ ക്ഷേത്രത്തിനു പറയാനുള്ളത്. 

കേരള തനിമയിൽ പെരുന്തച്ചൻ നിർമ്മിച്ച ഇവിടുത്തെ വർത്തുളാകൃതിയിലുള്ള ശ്രീകോവിൽ വളരെ വിസ്തൃതിയുള്ളതാണ്. ഏകദേശം 42 മീറ്റർ ചുറ്റളവുണ്ടിതിന്. ഈ ശ്രീകോവിലിനുള്ളിലായി അനഭിമുഖമായി ശിവ-പാർവ്വതിമാർ കുടികൊള്ളുന്നു. ടിപ്പുവിന്റെ പടയോട്ട കാലത്ത് സോപാനത്തിനരികിലുള്ള ദ്വാരപാലകരുടെ പ്രതിഷ്ഠകൾക്കും നാശങ്ങൾ ഉണ്ടായിട്ടുണ്ട്. കരിങ്കല്ലിനാൽ നിർമ്മിച്ചിരിക്കുന്ന ശ്രീകോവിൽ പ്ലാവിന്തടിയാൽ മുകൾഭാഗം മേഞ്ഞിരിക്കുന്നു. ഇതിനുമുകളിലായി ഓട് ഇട്ട് ഭംഗിയാക്കിയിട്ടുണ്ട്.

ശ്രീകോവിലിൽ കിഴക്കോട്ട് ദർശനമായി ശിവനും പടിഞ്ഞാട്ട് ദർശനമായി പാർവ്വതിയും ദർശനം നൽകുന്നു. അർദ്ധനാരീശ്വരസങ്കല്പമാണ് ഇതിന്റെ പിന്നിൽ. ഇവിടത്തെ ശിവലിംഗം വളരെ വലുതാണ്. ആറടി ഉയരം വരും. സ്വയംഭൂലിംഗമാണ്. അതിനാൽ ചെത്തിമിനുക്കലുകളോ അഷ്ടബന്ധകലശമോ നടത്തിയിട്ടില്ല. പരശുരാമൻ ദ്വാപരയുഗത്തിൽ ധ്യാനത്തിലൂടെ ശിവനെയും പാർവ്വതിയെയും പ്രത്യക്ഷപ്പെടുത്തി അവരെ ശക്തിപഞ്ചാക്ഷരി ധ്യാനരൂപത്തിൽ സ്വയംഭൂവായി കുടിയിരുത്തി എന്ന് ഐതിഹ്യം. അത്യുഗ്രമൂർത്തിയായ മഹാദേവന്റെ കോപം ശമിപ്പിയ്ക്കുന്നതിനായി പെരിയാർ കിഴക്കേ നടയിലൂടെ ഒഴുകിപ്പോകുന്നു.

സമചതുരാകൃതിയിൽ കിഴക്കേനടയിൽ മാത്രം മുഖമണ്ഡപം പണിതീർത്തിട്ടുണ്ട്. പാർവ്വതിനടയിൽ നമസ്കാരമണ്ഡപം ഇല്ലെങ്കിലും ഈ അടുത്തിടയ്ക്ക് ചെറിയ ഒരു മുഖപ്പ് പണിതീർത്തിരിക്കുന്നു. മുഖമണ്ഡപത്തിൽ നന്ദികേശ്വര പ്രതിഷ്ഠയുണ്ട്. കരിങ്കല്ലിൽ തീർത്തിരിക്കുന്ന ഈ നന്ദികേശ്വര പ്രതിഷ്ഠയേയും ടിപ്പുവിന്റെ പടയോട്ടക്കാലത്ത് നശിപ്പിക്കാൻ ശ്രമിച്ചിരുന്നു. പിന്നീട് ഈ നന്ദികേശ്വര പ്രതിഷ്ഠ പിച്ചളയിൽ പൊതിഞ്ഞിട്ടുണ്ട്. ഇത് കൂടുതൽ നശിക്കാതെ കാക്കുന്നു.
വിശാലയായ നാലമ്പമാണീവിടുത്തേത്. വെട്ടുകല്ലിൽ പണിതുയർത്തിയ നാലമ്പല ചുമരുകൾ സിമന്റ് കൊണ്ട് തേച്ച് മിനുസപ്പെടുത്തിയിട്ടുണ്ട്. നാലമ്പലത്തിന്റെ മുൻവശം മാത്രമേ പൂർണ്ണമായി പണിതീർത്തിട്ടുള്ളു. പാർവ്വതീനടയ്ക്കരികിലുള്ള നാലമ്പല ചുമരുകൾ വെറും ഭിത്തിയിൽ മാത്രമായി ഒതുക്കിയിരിക്കുന്നു. നാലമ്പലത്തിനോട് ചേർന്നുതന്നെ വലിയ ബലിക്കല്പുരയും പണിതീർത്തിട്ടുണ്ടിവിടെ. നാലമ്പലവും ബലിക്കൽപ്പുരയും ഓട് മേഞ്ഞിരിക്കുന്നു. നാലമ്പലത്തിനുള്ളിൽ തെക്കു കിഴക്കേമൂലയിലായി തിടപ്പള്ളിയും പണിതീർത്തിരിക്കന്നു.
ക്ഷേത്രത്തിൽ ഈയടുത്ത കാലത്ത് കൊടിമരപ്രതിഷ്ഠ നടത്തിയിരുന്നു. ശിവന്റെ നടയ്ക്കുനേരെയാണ് കൊടിമരം. മതിൽക്കെട്ടിന്റെ പണി നടന്നുകൊണ്ടിരിയ്ക്കുന്നു.
പ്രധാന ശ്രീകോവിലിൽ തെക്കോട്ട് ദർശനമായി ദക്ഷിണാമൂർത്തിയും ഗണപതിയും നാലമ്പലത്തിനകത്ത് തെക്കുപടിഞ്ഞാറേമൂലയിൽ ദർശനമായി അയ്യപ്പനും, വടക്കുപടിഞ്ഞാറേമൂലയിൽ സുബ്രഹ്മണ്യനും നാലമ്പലത്തിന് പുറത്ത് തെക്കുപടിഞ്ഞാറേമൂലയിൽ നാഗദൈവങ്ങളും ബ്രഹ്മരക്ഷസ്സും വടക്കുപടിഞ്ഞാറേമൂലയിൽ മഹാവിഷ്ണുവും വടക്കുകിഴക്കേമൂലയിൽ ദുർഗ്ഗയും തെക്കുകിഴക്കേമൂലയിൽ യക്ഷിയുമാണ് ഉളിയന്നൂർ ക്ഷേത്രത്തിലെ ഉപദേവതകൾ. കൂടാതെ മാടത്തിലപ്പൻ ക്ഷേത്രവും തുല്യപ്രാധാന്യത്തോടെ പണികഴിച്ചിട്ടുണ്ട്.

നിത്യേന അഞ്ചുപൂജകളും മൂന്നുശീവേലികളുമുള്ള ഈ മഹാക്ഷേത്രത്തിൽ രാവിലെ 5 മണി മുതൽ ഉച്ചയ്ക്ക് 12 മണി വരെയും വൈകീട്ട് 5 മണി മുതൽ രാത്രി 8 മണി വരെയും ദർശനമാകാം. ധനുമാസത്തിൽ ചതയം നാളിൽ കൊടിയേറി തിരുവാതിര നാളിൽ ആറാട്ടായി 10 ദിവസം ഉത്സവമുണ്ട് (തിരുവാതിര ദിവസം ആറാട്ട് കണക്കാക്കി 10 ദിവസം പിന്നിലേയ്ക്ക് നോക്കി കൊടിയേറുന്നു. മിക്കവാറും ചതയം തന്നെയാണ് അന്ന് നാളെങ്കിലും ചിലപ്പോൾ അവിട്ടം, പൂരൂരുട്ടാതി നാളുകളും ആകാം). കൂടാതെ കുംഭമാസത്തിൽ ശിവരാത്രിയും പ്രധാനമാണ്. 


</doc>
<doc id="149239" url="https://ml.wikipedia.org/wiki?curid=149239" title="കൊച്ചു ടി.വി.">
കൊച്ചു ടി.വി.

24 മണിക്കൂറും കുട്ടികൾക്കു മാത്രമായുള്ള പരിപാടികൾ സംപ്രേക്ഷണം ചെയ്യുന്ന മലയാളത്തിലെ ആദ്യ സ്വകാര്യ ടെലിവിഷൻ ചാനലാണ്‌ കൊച്ചു ടി.വി. ചെന്നൈ ആസ്ഥാനമാക്കി പ്രവർത്തിക്കുന്ന സൺ നെറ്റ്വർക്ക് എന്ന സ്വകാര്യ ടെലിവിഷൻ സംരംഭത്തിന്റെ മൂന്നാമത് മലയാളം ചാനലാണിത്. സൂര്യ ടി.വി., കിരൺ ടി.വി. എന്നിവയാണ് ആദ്യ രണ്ടു ചാനലുകൾ. 2011 ഒക്ടോബർ 16 മുതൽ കൊച്ചു ടി.വി. പൂർണ്ണതോതിൽ പ്രവർത്തനമാരംഭിച്ചു. ഈ ചാനലിന്റെ തമിഴ് ഭാഷയായി ചുട്ടി ടി.വി.യും, തെലുങ്കിൽ കിറ്റി ടി.വി.യും ഇറങ്ങിയിട്ടുണ്ട്


kochutv@sunnetwork.in (മെയിൽ)

</doc>
<doc id="149243" url="https://ml.wikipedia.org/wiki?curid=149243" title="അണ്ണാസ്വാമിശാസ്ത്രി">
അണ്ണാസ്വാമിശാസ്ത്രി

സംഗീതജ്ഞനും ഗാനരചയിതാവുമായിരുന്നു അണ്ണാസ്വാമിശാസ്ത്രി. തമിഴ്നാട്ടിലെ തഞ്ചാവൂരിൽ പഞ്ചുശാസ്ത്രിയുടെ പുത്രനായി 1827 ഏപ്രിൽ 7-ന് ജനിച്ചു. പ്രസിദ്ധ സംഗീതജ്ഞനായ ശ്യാമാശാസ്ത്രിയുടെ പൌത്രനാണ് ഇദ്ദേഹം. "അണ്ണാ" എന്ന് അറിയപ്പെടുന്നെങ്കിലും ശരിയായ പേര് ശ്യാമകൃഷ്ണൻ എന്നാണ്. ഗായകൻ, ഗാനരചയിതാവ്, വയലിൻ വായനക്കാരൻ എന്നീ നിലകളിൽ ശാസ്ത്രി പ്രസിദ്ധനായി. വളർത്തച്ഛനായ സുബ്ബരായശാസ്ത്രിയിൽനിന്നുമാണ് സംഗീതം, കാവ്യനാടകാലങ്കാരങ്ങൾ എന്നിവ അഭ്യസിച്ചത്. തെലുഗു, സംസ്കൃതം എന്നീ ഭാഷകളിലും ശാസ്ത്രി വ്യുത്പത്തി നേടി.

വർണങ്ങളായും കീർത്തനങ്ങളായും ഇദ്ദേഹം വളരെയധികം ഗാനങ്ങൾ രചിച്ചിട്ടുണ്ട്. മധ്യഭൈരവിരാഗത്തിലുള്ള പാലിഞ്ചുകാമാക്ഷി എന്നാരംഭിക്കുന്ന കൃതിയും ആനന്ദഭൈരവി രാഗത്തിൽ രചിച്ച ശ്രീഗിരിരാജസുതേ എന്ന കൃതിയും പ്രസിദ്ധങ്ങളാണ്. വംശപാരമ്പര്യം അനുസരിച്ച് ഇദ്ദേഹത്തിന്റെ ഇഷ്ടദേവത കാഞ്ചീപുരത്തമ്മ ആയിരുന്നു. ദേവീസ്തോത്രങ്ങളായ ഇങ്കേവരുന്നാറു (ശഹാനരാഗം) എന്ന കൃതിയും ശ്രീകാഞ്ചിനഗരനായികേ (അസാവേരിരാഗം) എന്ന കൃതിയും ശ്രദ്ധേയങ്ങളാണ്.

ശരഭശാസ്ത്രികളുടെ ഗുരുവായ മേളക്കാരൻ ഗോവിന്ദൻ, വീണാധനമ്മാളുടെ ഗുരുവായ തഞ്ചാവൂർ കാമാക്ഷി എന്നിവർ ഇദ്ദേഹത്തിന്റെ ശിഷ്യഗണത്തിൽ പ്രമുഖരാണ്. 1900 ഫെബ്രുവരി 7-ന് ഇദ്ദേഹം നിര്യാതനായി.


</doc>
<doc id="149244" url="https://ml.wikipedia.org/wiki?curid=149244" title="പത്ത് കോടി">
പത്ത് കോടി

ഒന്നിന് ശേഷം എട്ടു പൂജ്യമുള്ള (10,00,00,000) സംഖ്യയെ സൂചിപ്പിക്കുന്നതാണ് പത്തു കോടി. മലയാളത്തിൽ ഇതിനു അർബുദം എന്നും പേരുണ്ട്. ഇംഗ്ലീഷിൽ One Hundred Million എന്ന സംഖ്യയ്ക്ക് സമമാണിത്. 99999999-നും 100000001-നുമിടയിൽവരുന്ന ഈ സംഖ്യയെ ശാസ്ത്രീയമായി 1×10 അല്ലെങ്കിൽ 10 എന്ന രീതിയിൽ രേഖപ്പെടുത്താറുണ്ട്. 


</doc>
<doc id="149246" url="https://ml.wikipedia.org/wiki?curid=149246" title="കിള്ളിക്കുറിശ്ശിമംഗലം മഹാദേവക്ഷേത്രം">
കിള്ളിക്കുറിശ്ശിമംഗലം മഹാദേവക്ഷേത്രം

പാലക്കാട് ജില്ലയിലെ കിള്ളിക്കുറിശ്ശിമംഗലം ഗ്രാമത്തിൽ സ്ഥിതിചെയ്യുന്ന പുരാതന ക്ഷേത്രമാണ് കിള്ളിക്കുറിശ്ശിമംഗലം മഹാദേവക്ഷേത്രം. ഒറ്റപ്പാലത്തിന് 8 കിലോമീറ്റർ അകലെയുള്ള ഈ ഗ്രാമത്തിന്റെ തെക്കേ അതിർത്തിയിലൂടെ നിള (ഭാരതപ്പുഴ) ഒഴുകുന്നു. പരശുരാമനാൽ പ്രതിഷ്ഠിക്കപ്പെട്ടു എന്ന് ഐതിഹ്യമുള്ള നൂറ്റെട്ട് ശിവക്ഷേത്രങ്ങളിൽ ഒന്നാണ് ഈ ക്ഷേത്രം . 
പരശുരാമൻ പ്രതിഷ്ഠിച്ച ഇവിടുത്തെ തേവരുടെ പുരാതന ക്ഷേത്രം നിർമ്മിച്ചത് ‘’ശ്രീ ശുകബ്രഹ്മർഷി’‘യാണെന്നാണ് ഐതിഹ്യം . തപസ്സ് ചെയ്യുന്ന സങ്കല്പത്തിലാണ് പരമശിവൻ ഇവിടെ കുടികൊള്ളുന്നത് . അതായത് ദക്ഷിണാമൂർത്തി ഭാവമാണ് കിള്ളിക്കുറിശ്ശിമംഗലത്തെ തേവരുടെ സങ്കലപ വിശ്വസം. പഞ്ചപാണ്ഡവർ തങ്ങളുടെ വനവാസക്കാലത്ത് 108 പുണ്യസ്ഥലങ്ങളിൽ പിതാവായ പാണ്ഡുവിനുവേണ്ടി പൃതുതർപ്പണം നടത്തിയത്രേ, അതിൽ നൂറ്റെട്ടാമത്തെതും അവസാനത്തേതുമായ പുണ്യസ്ഥലം ഇതായിരുന്നുവെന്നാണ് ഐതിഹ്യം. 

കിള്ളിക്കുറിശ്ശി ഗ്രാമത്തിന് ആ പേരു ലഭിക്കാനുണ്ടായകാരണം ഈ ക്ഷേത്രമാണത്രേ. 

അതിമനോഹരമായ കേരളത്തനിമ വിളിച്ചോതുന്ന അത്രത്തോളം തന്നെ ശില്പവൈധഗ്ദ്യമാർന്ന കിള്ളിക്കുറിശ്ശിയിലെ ക്ഷേത്ര സമുച്ചയം ആരെയും അത്ഭുതപ്പെടുത്തും. പ്രകൃതിരമണീയമായ ലക്കിടിയിലെ കിള്ളിക്കുറിശ്ശിയിലാണ് മഹാദേവക്ഷേത്രം സ്ഥിതിചെയ്യുന്നത്. ഒരരുകിലൂടെ ഭാരതപ്പുഴയൊഴുകുന്നു. 1000 വർഷങ്ങൾക്ക് മുകളിൽ പഴക്കമേറിയതാണ് ഇവിടുത്തെ ക്ഷേത്ര സമുച്ചയം.

ചതുരശ്രീകോവിൽ രണ്ടു നിലയിലായി പണിതീർത്തിരിക്കുന്നു. പ്രധാന മൂർത്തിയായ പരമശിവൻ പടിഞ്ഞാറേക്ക് ദർശനം അരുളി കുടികൊള്ളുന്നു. ചെങ്കല്ലിനാൽ പണിതുയർത്തിയ ചതുരശ്രീകോവിലിന്റെ പടിഞ്ഞാറേ മുഖപ്പ് മനോഹരമായി പണിതീർത്തിരിക്കുന്നു. നമസ്കാരമണ്ഡപം ഇവിടെ പണിതിട്ടില്ല. ശ്രീകോവിലിന്റെ രണ്ടു നിലകളും ചെമ്പു പൊതിഞ്ഞിട്ടുണ്ട്.

പടിഞ്ഞാറേ നാലമ്പലത്തിനു വെളിയിലായി വലിപ്പമേറിയ ആനക്കൊട്ടിൽ നിലകൊള്ളുന്നു. ഈ ആനക്കൊട്ടിലിനകത്താണ് വലിയബലിക്കല്ലും, നന്ദികേശ്വരപ്രതിഷ്ഠയും സ്ഥിതിചെയ്യുന്നത്. നമസ്കാരമണ്ഡപമില്ലാത്തതിനാൽ ദേവവാഹനമായ നന്ദികേശ്വരപ്രതിഷ്ഠയും, ബലിക്കൽപ്പുരയില്ലാത്തതിനാൽ വലിയബലിക്കല്ലും നാലമ്പലത്തിനു പുറത്ത് പടിഞ്ഞാറേ നടയിലാണ് പ്രതിഷ്ഠിച്ചിരിക്കുന്നത്. പിന്നീടാണ് അവിടെ ആനക്കൊട്ടിലിൽ പണിതീർത്തത്, അതിനാൽ ക്ഷേത്രത്തോളം ആനക്കൊട്ടിലിനു പഴക്കമില്ല. ഉരുളൻ തൂണുകളാൽ സമ്പന്നമാണ് ആനക്കൊട്ടിൽ. ക്ഷേത്രത്തിൽ കൊടിമരമില്ലാത്തതിനാൽ കൊടിയേറ്റ് ഉത്സവവും പതിവില്ല.

വിസ്താരമേറിയതാണ് ഇവിടുത്തെ നാലമ്പലം. നാലമ്പല ചുമരുകൾ വെട്ടുകല്ലിനാൽ പടുതുയർത്തിയിരിക്കുന്നു. കുമ്മായവും / സിമന്റും കൊണ്ട് ഭംഗിയാക്കി മിനുസപ്പെടുത്തിയ ഇവിടുത്തെ നാലമ്പലം ഓട് മേഞ്ഞിട്ടുണ്ട്. നാലമ്പലത്തിനു പുറത്തായി ചുമരിനോട് ചേർന്ന് ലക്ഷദീപം തെളിയിക്കാനായി സജ്ജീകരണം ചെയ്തിരിക്കുന്നു. നാലമ്പലത്തിന്റെ തെക്കു-കിഴക്കേ മൂലയിൽ തിടപ്പള്ളിയും പണിതീർത്തിട്ടുണ്ട്. ഇവിടെ നലമ്പലത്തിൽ ബലിക്കല്പുര പണിതീർത്തിട്ടില്ല. നാലമ്പലത്തിനു വെളിയിലാണ് വലിയബലിക്കല്ല് പ്രതിഷ്ഠിച്ചിരിക്കുന്നത്.

തൃകാല പൂജാവിധിയാണ് കിള്ളിക്കുറിശ്ശിമംഗലത്ത് പടിത്തരമായുള്ളത്.
കിള്ളിക്കുറിശ്ശി തേവർക്ക് ഉഷ:പൂജയ്ക്ക് നെയ്യ് പായസം നേദിക്കുന്നു നിത്യവും. നെയ്യ് പായസം വഴിപാട് ഇവിടുത്തെ പ്രധാന വഴിപാടുകളിൽ ഒന്നാണ്. 
കദളിപ്പഴനേദ്യമാണ് മറ്റൊരു പ്രധാന നൈവേദ്യം. ഇവിടെ കദളിപ്പഴം നേദിച്ചുകഴിക്കുന്നത് ജന്മനാ സംസാരശേഷിയില്ലാത്ത കുട്ടികൾക്ക് സംസാരശേഷി കൈവരും എന്നു വിശ്വസിക്കുന്നു.

വാർഷിക ആട്ടവിശേഷങ്ങൾ ഒന്നും ഇവിടെ പടിത്തരമായിട്ടില്ല. 
പ്രധാനാ ആഘോഷങ്ങളിൽ പ്രമുഖമായുള്ളത്;


ലക്കിടി ജംഗ്ഷനിൽ നിന്നും 2 കിലോമീറ്റർ അകലെമാറിയാണ് ക്ഷേത്രം സ്ഥിതിചെയ്യുന്നത്.



</doc>
<doc id="149247" url="https://ml.wikipedia.org/wiki?curid=149247" title="അൺറാ-ഐക്യരാഷ്ട്ര ദുരിതാശ്വാസ പുനരധിവാസ സമിതി">
അൺറാ-ഐക്യരാഷ്ട്ര ദുരിതാശ്വാസ പുനരധിവാസ സമിതി

അന്താരാഷ്ട്രതലത്തിൽ സാമൂഹ്യപ്രവർത്തനങ്ങൾ നടത്തുന്നതിന് ഐക്യരാഷ്ട്രസഭയുടെ ആഭിമുഖ്യത്തിൽ നിലനിന്നിരുന്ന ഒരു സ്ഥാപനമാണ് അൺറാ-ഐക്യരാഷ്ട്ര ദുരിതാശ്വാസ പുനരധിവാസ സമിതി. "യുണൈറ്റഡ്നേഷൻസ് റിലീഫ് ആൻഡ് റിഹാബിലിറ്റേഷൻ അഡ്മിനിസ്ട്രേഷൻ" (United Nations Relief and Rehabilitation Administration) എന്നതിലെ ഇംഗ്ലീഷ് പദസമുച്ചയത്തിന്റെ ആദ്യക്ഷരങ്ങൾ സമാഹരിച്ച് പ്രസ്തുത സംഘടനയ്ക്ക് നല്കിയിട്ടുള്ള ചുരുക്കപ്പേരാണ് "അൺറാ".

ഐക്യരാഷ്ട്രസംഘടനയുടെ ആഭിമുഖ്യത്തിൽ അന്താരാഷ്ട്രതലത്തിൽ സാമൂഹ്യക്ഷേമപരിപാടികൾ നടപ്പാക്കുകയെന്ന ഉദ്ദേശ്യത്തോടെ 1943-ൽ ഈ സംഘടന സ്ഥാപിതമായി. അമേരിക്കൻ പ്രസിഡന്റ് ഫ്രാങ്ക്ലിൻ ഡി. റൂസ്വെൽറ്റിന്റെ അധ്യക്ഷതയിൽ, വാഷിംഗ്ടണിൽ, 1943 നവംബർ 9-ന് നടന്ന ചടങ്ങിൽ ഇതിന്റെ സ്ഥാപനപ്രമാണത്തിൽ 44 രാഷ്ട്രങ്ങൾ ഒപ്പുവച്ചു. ഈ സംഘടന ദുരിതാശ്വാസത്തിനും പുനരധിവാസത്തിനും പ്രാധാന്യം നല്കിയിരുന്നു. യുദ്ധം നിമിത്തമുണ്ടായ നാശനഷ്ടങ്ങൾകൊണ്ട്, ദുരിതാശ്വാസപ്രവർത്തനങ്ങൾക്ക് അത്യന്താപേക്ഷിതമായ ഇറക്കുമതികൾ നടത്താൻ സാമ്പത്തികക്ലേശം അനുഭവിച്ചിരുന്ന രാഷ്ട്രങ്ങളിലേക്കാണ് അൺറാ ആദ്യമായി ശ്രദ്ധതിരിച്ചത്.

ആഹാരം, വസ്ത്രം, പാർപ്പിടസൌകര്യങ്ങൾ, മരുന്നുകൾ ഇവയുടെ വിതരണം സംബന്ധിച്ച പ്രവർത്തനങ്ങൾക്ക് അൺറാ കൂടുതൽ ശ്രദ്ധിച്ചിരുന്നു. യുദ്ധക്കെടുതികൊണ്ട് നശിച്ചിരുന്ന രാഷ്ട്രങ്ങളുടെ സമ്പദ്ഘടന മെച്ചപ്പെടുത്തുന്നതിന് ആവശ്യമായ സഹകരണം നല്കുന്നതിലും അൺറാ ശ്രദ്ധിച്ചു. യുദ്ധംമൂലം അനാഥരായിത്തീർന്ന ജനങ്ങൾക്ക് താത്കാലിക ക്യാമ്പുകളുണ്ടാക്കിയും പുനരധിവാസസൌകര്യങ്ങൾ ഏർപ്പെടുത്തിയും അൺറാ സഹായിച്ചിരുന്നു. 25 രാഷ്ട്രങ്ങളിലായി അൺറാ ഏകദേശം 100 കോടി ജനങ്ങളുടെ ദുരിതാശ്വാസ പ്രവർത്തനങ്ങൾക്ക് ചുമതല വഹിച്ചു. 400 കോടി ഡോളർ വിലവരുന്ന സാധനങ്ങൾ വിതരണം ചെയ്തു. സഹായം ലഭിച്ച രാഷ്ട്രങ്ങൾ ഏറ്റവും ചുരുങ്ങിയ കാലയളവിൽ സ്വയം പര്യാപ്തമാകണമെന്ന ലക്ഷ്യം മുൻനിർത്തിക്കൊണ്ടായിരുന്നു അൺറായുടെ പ്രവർത്തനം. രണ്ടാം ലോകയുദ്ധത്തിന്റെ കെടുതികൾക്ക് വിധേയമാകാത്ത രാഷ്ട്രങ്ങൾ 1943 ജൂൺ 30-ന് അവസാനിക്കുന്ന സാമ്പത്തികവർഷത്തിലെ ദേശീയവരുമാനത്തിന്റെ ഒരു ശതമാനം അൺറായുടെ പ്രവർത്തനങ്ങൾക്ക് നല്കണമെന്ന നിശ്ചയം അനുസരിച്ച് അമേരിക്ക 270 കോടി ഡോളറും ഇംഗ്ലണ്ട് 62.465 കോടി ഡോളറും കാനഡ 13.87 കോടി ഡോളറും സംഭാവന നല്കി.

1943 മുതൽ 1946 വരെ അൺറായുടെ ഡയറക്ടർ ജനറൽ ഹെർബർട് ലേമാൻ ആയിരുന്നു. ഫിയോറെല്ലാ എഛ്. ലെ ഗാർഡിയാ, ലെ വെൽ ഡബ്ലിയൂ. റൂക്സ് എന്നിവർ പിൽക്കാലത്ത് ഡയറക്ടർ ജനറൽമാരായി സേവനം അനുഷ്ഠിച്ചു. 1947 ജൂൺ 30-ന് അൺറായുടെ പ്രവർത്തനങ്ങൾ അവസാനിപ്പിച്ചു. അൺറായുടെ പൂർണമാകാത്ത പ്രവർത്തനങ്ങൾ അതിനുശേഷം അന്താരാഷ്ട്ര-അഭയാർഥി സംഘടനയും അന്താരാഷ്ട്ര-ശിശുക്ഷേമനിധിയും ഏറ്റെടുത്തു നടത്തുവാൻ തുടങ്ങി.



</doc>
<doc id="149259" url="https://ml.wikipedia.org/wiki?curid=149259" title="അതാര്യത">
അതാര്യത

പ്രകാശത്തെ ഉള്ളിൽക്കൂടി കടത്തി മറുവശത്തേക്കു വിടാൻ കഴിയാത്ത, വസ്തുക്കളുടെ ഗുണവിശേഷത്തെ (quality) അതാര്യത എന്നു പറയുന്നു. പ്രകാശത്തെ കടത്തിവിടുന്ന കാര്യത്തിൽ എല്ലാ മാധ്യമ(medium)ങ്ങളും ഒന്നുപോലെയല്ല. പ്രകാശം കടന്നുപോകാൻ ഉതകുന്ന വസ്തുക്കളെ സുതാര്യം (transparent) എന്നും അതിനുതകാത്തവയെ അതാര്യം (opaque) എന്നും പറയുന്നു. പ്രസ്തുത നിർവചനം ദൃശ്യപ്രകാശ(visible light)ത്തിനു മാത്രമല്ല, എക്സ്റേ (X-ray), അൾട്രാ വയലറ്റ് (ultra-violet),മൈക്രോവേവ് (microwave) തുടങ്ങിയ എല്ലാ വിദ്യുത്കാന്തിക വികിരണങ്ങൾക്കും (electro magnetic radiations) ബാധകമാണ്. അങ്ങനെ പ്രകാശംപോലുള്ള വികിരണങ്ങൾ കടന്നു പോകുന്നതിനെ തടസ്സപ്പെടുത്തുന്ന ഗുണധർമത്തെ "അതാര്യത" എന്നു പറയുന്നു. ഒരു വസ്തുവിന്റെ അതാര്യതയെ അതിന്റെ സുതാര്യതയിൽനിന്നുള്ള വ്യതിയാനത്തിന്റെ മാത്രയായി കണക്കാക്കാം. ഇതു വസ്തുവിന്റെ അളന്നുതിട്ടപ്പെടുത്താൻ കഴിയുന്നൊരു ഗുണധർമ(property)വുമാണ്.

ചില വസ്തുക്കൾ ചില പ്രത്യേക വികിരണങ്ങളെ സംബന്ധിച്ചിടത്തോളം അതാര്യവും മറ്റു ചിലതിനെ അപേക്ഷിച്ചു സുതാര്യവുമായിരിക്കും. ഇതിനെ അടിസ്ഥാനമാക്കി ഓരോരോ സന്ദർഭങ്ങളിൽ ആവശ്യമില്ലാത്ത വികിരണങ്ങളെ ഒഴിവാക്കുന്നതിനുവേണ്ടി വികിരണ-ഫിൽട്ടറുകൾ (rdiation filters) നിർമ്മിക്കാൻ കഴിയും. ഉദാ. ഒരു പ്രത്യേകതരം നിക്കൽ ഓക്സൈഡ് ഗ്ലാസ് ഫിൽട്ടർ (Nickel oxide glass filter) ദൃശ്യപ്രകാശത്തിന് മിക്കവാറും പൂർണമായും അതാര്യമാണ്; എന്നാൽ അൾട്രാ വയലറ്റ് ഭാഗത്തെ 3600 അബ്ബൌ നോടടുത്ത് തരംഗദൈർഘ്യം ഉള്ള ഒരു വികിരണ വിസ്താരത്തെ (band of radiation) അത് കടത്തിവിടുന്നു.

ഒരു മാധ്യമത്തിന്റെ അതാര്യത നിർണയിക്കുന്നത് അതിന്റെ പാരഗമ്യത(transmittance)യുമായി ബന്ധപ്പെടുത്തിയാണ്. മാധ്യമത്തിൽ പതിക്കുന്ന വികിരണത്തിന്റെ ഏതൊരംശമാണോ അതിലൂടെ കടന്നുപോകാൻ അനുവദിക്കപ്പെടുന്നത്, അതാണ് മാധ്യമത്തിന്റെ പാരഗമ്യത. പാരഗമ്യതയുടെ വ്യുത്ക്രമം (reciprocal) അതാര്യതയുടെ അളവാണ്.

ഒരു പദാർഥത്തിന്റെ അതാര്യത അതിന്റെ പ്രാകാശിക ഘനത്വ(optical density)വുമായും ബന്ധപ്പെട്ടിരിക്കും. അതാര്യത (O)യുടെ 10-നെ ആധാരമാക്കിയുള്ള ലോഗരിതം (logarithm) ആണ് പ്രകാശിക ഘനത്വം (D).

D = log O = log 1/T. ഇവിടെ T എന്നത് ബന്ധപ്പെട്ട മാധ്യമത്തിന്റെ പാരഗമ്യതയെ സൂചിപ്പിക്കുന്നു.


</doc>
<doc id="149266" url="https://ml.wikipedia.org/wiki?curid=149266" title="ആർ.എസ്. സുബ്ബലക്ഷ്മി അമ്മാൾ">
ആർ.എസ്. സുബ്ബലക്ഷ്മി അമ്മാൾ

സ്ത്രീകളുടെ, പ്രത്യേകിച്ച്, ബ്രാഹ്മണവിധവകളുടെ, വിദ്യാഭ്യാസത്തിനും ഉന്നമനത്തിനുമായി പ്രവർത്തിച്ച ഒരു സാമൂഹ്യപ്രവർത്തകയായിരുന്നു ആർ.എസ്. സുബ്ബലക്ഷ്മി അമ്മാൾ (ഓഗസ്റ്റ് 18, 1886 -ഡിസംബർ 20, 1969). 1886 ജൂലൈ‌യിൽ മദ്രാസ് പ്രസിഡൻസിയിൽ ഒരു ബ്രാഹ്മണകുടുംബത്തിൽ, ഒരു കോളേജ് പ്രൊഫസ്സറുടെ മകളായി ജനിച്ചു. ഉയർന്ന ജാതിയിൽ പെട്ട സ്ത്രീകൾക്ക് സ്കൂൾ വിദ്യാഭ്യാസം നിഷിദ്ധമായിരുന്ന ആ കാലത്ത് അവർ മാതാപിതാക്കളുടെ സഹായത്തോടെ പഠനം നടത്തി. അന്നത്തെ ആചാരപ്രകാരം പ്രായപൂർത്തിയെത്തുന്നതിനു മുൻപേ വിവാഹിതയായെങ്കിലും ഭർത്താവിന്റെ അകാലനിര്യാണത്തെ തുടർന്ന് പതിനൊന്നാം വയസ്സിൽ സുബ്ബലക്ഷ്മി കന്യകയായ വിധവയായിത്തീർന്നു. സ്വന്തം കുടുംബത്തിന്റെ പിന്തുണയോടെ മാമൂലുകളെ ധിക്കരിച്ച് അവർ മദ്രാസിലെ പ്രസിഡൻസി കോൺവെന്റ് ഹയർ സെക്കൻഡറി സ്കൂളിൽ ചേർന്നു. സ്വർണ്ണമെഡലുകളോടെ സ്കൂൾ വിദ്യാഭ്യാസം പൂർത്തിയാക്കിയ ശേഷം മദ്രാസ് പ്രസിഡൻസി കോളേജിൽ ചേർന്ന് ഗണിതശാസ്ത്രവും സസ്യശാസ്ത്രവും അഭ്യസിച്ചു. 1912-ൽ ബിരുദം നേടി. മദ്രാസ് പ്രവിശ്യയിൽ ബിരുദം നേടിയ ആദ്യത്തെ ഹിന്ദു വിധവയാണ് സുബ്ബലക്ഷ്മി അമ്മാൾ.



</doc>
<doc id="149268" url="https://ml.wikipedia.org/wiki?curid=149268" title="അതികായൻ">
അതികായൻ

രാമായണത്തിൽ പരാമർശിക്കപ്പെട്ടിട്ടുള്ള ഒരു രാക്ഷസനാണ്‌ അതികായൻ‍. രാവണന് ധാന്യമാലിനി എന്ന രാക്ഷസിയിലുണ്ടായ മകൻ. ശരീരത്തിന്റെ വലിപ്പംകൊണ്ട് അതികായൻ എന്ന പേർ സിദ്ധിച്ചു. മഹാകായൻ, പർവതോപമൻ മുതലായ പദങ്ങൾകൊണ്ട് അതികായന്റെ "ദേഹമാഹാത്മ്യം" വാല്മീകിരാമായണത്തിൽ വർണിച്ചിട്ടുണ്ട്. അതികായൻ തപസ്സുചെയ്ത് ബ്രഹ്മാവിനെ പ്രത്യക്ഷപ്പെടുത്തി, അദ്ദേഹത്തിൽനിന്നും സുരാസുരൻമാർക്ക് തന്നെ വധിക്കാൻ സാധ്യമാകരുതെന്ന വരവും ദിവ്യമായ കവചവും അർക്കഭാസ്വരമായ രഥവും അനേകം ദിവ്യാസ്ത്രങ്ങളും നേടി. യുദ്ധം ചെയ്ത് ഇന്ദ്രന്റെ വജ്രവും വരുണന്റെ പാശവും കരസ്ഥമാക്കി. ആ ബലശാലി രാവണന്റെ ആജ്ഞ അനുസരിച്ച് രാമനോടു പോരിനു ചെന്നു. ഭീമരൂപനായ അതികായനെക്കണ്ട് വാനരസൈന്യങ്ങൾ ഓടിപ്പോയി. വിസ്മയഭരിതനായ ശ്രീരാമൻ വിഭീഷണനോട് ചോദിച്ച് കാര്യങ്ങൾ മനസ്സിലാക്കി. പോരിൽ അതികായനെ ലക്ഷ്മണൻ നേരിട്ടു. ഇരുപേരും ഘോരസമരം നടത്തി. ഒടുവിൽ വായുഭഗവാന്റെ ഉപദേശമനുസരിച്ച് ലക്ഷ്മണൻ ബ്രഹ്മാസ്ത്രം പ്രയോഗിച്ച് അതികായനെ വധിച്ചു. ലങ്കാനഗരിയുടെ രക്ഷാഭാരം സമർഥമായി നിർവഹിച്ചിരുന്ന ആ വീരന്റെ നിര്യാണം രാവണനെ നല്ലപോലെ അലട്ടി.



</doc>
<doc id="149269" url="https://ml.wikipedia.org/wiki?curid=149269" title="അതികോമളസ്വരം">
അതികോമളസ്വരം

സ്വരങ്ങളെ അവയുടെ ഉച്ചനീചസ്ഥാനഭേദങ്ങളനുസരിച്ച് തീവ്രം എന്നും കോമളം എന്നും വിശേഷിപ്പിച്ചിട്ടുണ്ട്. കോമളം താണസ്വരത്തെയും തീവ്രം ഉച്ചസ്വരത്തെയും കുറിക്കുന്നു. കോമളസ്വരങ്ങളെ ഒരു ശ്രുതി കുറച്ചു പ്രയോഗിക്കുമ്പോൾ അതികോമളങ്ങളെന്നും വീണ്ടും ഒരു ശ്രുതികൂടി കുറച്ചു പ്രയോഗിക്കുമ്പോൾ അത്യതികോമളങ്ങൾ എന്നും പറയുന്നു.


</doc>
<doc id="149271" url="https://ml.wikipedia.org/wiki?curid=149271" title="അതിക്രമണം">
അതിക്രമണം

ഏതെങ്കിലും കുറ്റകൃത്യം ചെയ്യുന്നതിനായി ഒരാൾ മറ്റൊരാളുടെ വസ്തുവിൽ പ്രവേശിക്കുന്ന നടപടിക്ക് അതിക്രമണം എന്നു പറയുന്നു. മറ്റൊരാളിന്റെ നേർക്കു നടത്തുന്ന ആക്രമണങ്ങളും നിയമത്താൽ സംരക്ഷിക്കപ്പെടുന്ന അന്യന്റെ താത്പര്യത്തിൻമേലുള്ള കൈയേറ്റവും അതിക്രമണത്തിന്റെ വ്യാപ്തിയിൽപ്പെടുന്നു. മറ്റൊരാളിന്റെ വസ്തുവിൻമേലുള്ള അതിക്രമണം സിവിൽ അവകാശത്തിൻമേലുള്ള കൈകടത്തലും ക്രിമിനിൽ കുറ്റവുമാണ്. അവകാശമില്ലാത്തതും അന്യന്റെ കൈവശത്തിൽ ഉള്ളതുമായ വസ്തുവിൻമേലുള്ള അതിക്രമണത്തെയാണ് ഇത് കുറിക്കുന്നത്. അതിക്രമണം ഉടമസ്ഥാവകാശത്തിൻമേൽ എന്നതിനെക്കാൾ കൈവശാവകാശത്തിൻമേലുള്ള കൈയേറ്റമാണ്. മറ്റൊരാളിന്റെ വസ്തുവിൽ ബലംപ്രയോഗിച്ചോ അല്ലാതെയോ കൈയേറി നാശനഷ്ടങ്ങൾ ഉണ്ടാക്കുകയോ, അഥവാ ഉണ്ടാക്കാതിരിക്കുകയാണെങ്കിൽ തന്നെയും അങ്ങനെ കൈയേറുകയോ ചെയ്യുന്നത് അതിക്രമണമാണ്. ഇത് ഒരാൾ സ്വയം ചെയ്യണമെന്നില്ല. മറ്റൊരാളിന്റെ വസ്തുവിൽ മരം മുറിച്ചിടുക, വെള്ളം കയറ്റുക, വേലക്കാരെക്കൊണ്ട് നാശനഷ്ടങ്ങളുണ്ടാക്കുക മുതലായ പ്രവൃത്തികൾ ആയാലും അതിക്രമണമാണ്. അന്യന്റെ കെട്ടിടത്തിന്റെ മേല്പുരയിൽ കൂടിയോ, തറയുടെ അടിയിൽകൂടിയോ ഉള്ള പ്രവേശനവും അതിക്രമണത്തിന്റെ വ്യാപ്തിയിൽ പെടുന്നു. ഉചിതമായ രീതിയിൽ ഒരു പരിധിവരെയുള്ള വ്യോമസഞ്ചാരം അതിക്രമണമാകുന്നതല്ല. എന്നാൽ പരിധിക്കപ്പുറമുള്ള വ്യോമയാനം അനുവദനീയമല്ല. അന്യവസ്തുവിൽ അനുവാദമില്ലാതെ കരുതിക്കൂട്ടി പ്രവേശിക്കുകയാണെങ്കിലും നിയമപരമായ വിശേഷാധികാരമുണ്ടെങ്കിൽ അത് അതിക്രമണമാകുകയില്ല. കേടുപാടുകൾ തീർക്കുന്നതിന് അധികാരമുള്ളവരോ, അപകടങ്ങൾ ഒഴിവാക്കുന്നതിനു പൌരജനങ്ങളോ ഒരു വീട്ടിൽ പ്രവേശിക്കുന്നതിനും അറസ്റ്റ് ചെയ്യുന്നതിനും മറ്റുമായി പൊലീസധികാരികൾ പ്രവേശിക്കുന്നതിനും നിയമസംരക്ഷണമുണ്ട്. എന്നാൽ നിയമവിധേയമായി പ്രവേശിക്കുന്ന പൌരനോ, ഉദ്യോഗസ്ഥനോ പ്രവേശനത്തിനുശേഷം കുറ്റകരമായ പ്രവൃത്തി ചെയ്യുന്നപക്ഷം അത് അതിക്രമണമാകുന്നതാണ്.

ഇന്ത്യയിൽ, ഒരാൾ മറ്റൊരാളിന്റെ വസ്തുക്കളിൽ നടത്തുന്ന അതിക്രമണം സിവിൽ അവകാശത്തിൻമേലുള്ള ലംഘനവും ക്രിമിനൽ കുറ്റവുമാണ്. ഇന്ത്യൻ ശിക്ഷാ നിയമം 441-ആം വകുപ്പിൽ അതിക്രമണത്തെക്കുറിച്ച് പ്രതിപാദിച്ചിട്ടുണ്ട്. പ്രസ്തുത വകുപ്പനുസരിച്ച് ഒരു വ്യക്തിയോ, അയാളുടെ നിർദ്ദേശാനുസരണം മറ്റാളുകളോ അന്യന്റെ വസ്തുവിൽ കുറ്റകൃത്യം ചെയ്യുന്നതിനോ ഒരാളിനെ ഭീഷണിപ്പെടുത്തുന്നതിനോ അപമാനിക്കുന്നതിനോ ഉപദ്രവിക്കുന്നതിനോ വേണ്ടി നിയമരഹിതമായി പ്രവേശിക്കുകയോ അല്ലാത്തപക്ഷം നിയമപരമായി പ്രവേശിച്ചശേഷം മേല്പറഞ്ഞ രീതിയിൽ കുറ്റകരമായ പ്രവൃത്തികൾ ചെയ്യുന്നതിനൊരുമ്പെടുകയോ ചെയ്യുന്നത് അതിക്രമണമായി കണക്കാക്കുന്നതാണ്.

കുറ്റം ചെയ്യുന്നതിനുള്ള ഉദ്ദേശ്യത്തോടല്ലാതെയുള്ള പ്രവേശനം അതിക്രമണമാകുന്നതല്ല. ദുരുദ്ദേശ്യമാണ് ഈ കുറ്റത്തിന്റെ പ്രധാനഘടകം.

ഇവിടെ "വസ്തു" എന്ന വാക്കുകൊണ്ട് സ്ഥാവരവസ്തു എന്നു മാത്രമല്ല വിവക്ഷ. കടത്തുവള്ളം, കപ്പൽ മുതലായ വാഹനങ്ങളും അതിക്രമണത്തിന് വിധേയമാകുന്നതാണ്. നിയമപരമായി കൈവശമുള്ള വസ്തു അതിക്രമണത്തിനു വിധേയമാകുന്നതുകൊണ്ട് ഉടമസ്ഥന് നഷ്ടമാകുന്നതല്ല. അന്യനെ പുറത്താക്കുന്നതിനർഹതയുള്ള കൈവശത്തെയാണ് കൈവശമെന്നു പറയുന്നത്.

അതിക്രമണത്തെ സിവിലായും ക്രിമിനലായും കാണാവുന്നതാണ്. അതിക്രമണം ക്രിമിനൽ കുറ്റമായിത്തീരുന്നതിന് ഇന്ത്യൻ ശിക്ഷാ നിയമം 441 അനുസരിച്ചുള്ള കൃത്യം നടന്നിട്ടുണ്ടോ എന്നു മാത്രമാണ് കോടതി പരിശോധിക്കുന്നത്. കൈവശത്തെ സംബന്ധിച്ചോ, വസ്തുവിന്റെ ഉടമസ്ഥാവകാശത്തെക്കുറിച്ചോ തീർപ്പു കല്പിക്കുന്നത് ക്രിമിനൽ കോടതിയുടെ അധികാരപരിധിയിൽ പെടുന്നതല്ല. ഉടമസ്ഥാവകാശങ്ങളെയും തർക്കസ്വഭാവങ്ങളോടുകൂടിയ കൈവശങ്ങളെയും കുറിച്ച് തീർപ്പു കല്പിക്കേണ്ടത് സിവിൽ കോടതികളാണ്. 


</doc>
<doc id="149278" url="https://ml.wikipedia.org/wiki?curid=149278" title="അതിദ്രാവകം">
അതിദ്രാവകം

ഇടുങ്ങിയ നാളികളിലൂടെ, ഘർഷണം (friction) കൂടാതെ ഒഴുകാൻ കഴിവുള്ള ദ്രാവകമാണ് അതിദ്രാവകം. ഒരു ദ്രാവകം ഒരിടത്തുനിന്നു മറ്റൊരിടത്തേക്കു പ്രവഹിക്കുമ്പോൾ ദ്രാവകത്തിന്റെതന്നെ അടുത്തടുത്ത പാളികൾ തമ്മിലും ദ്രാവകവും ഖരപ്രതലവും തമ്മിലും ഘർഷണം അനുഭവപ്പെടുന്നതാണ്. തൻമൂലം സ്വതന്ത്രമായ പ്രവാഹത്തിനു തടസ്സം നേരിടുന്നു. എല്ലാ ദ്രാവകങ്ങൾക്കും വാതകങ്ങൾക്കും ഉള്ള ഒരു പ്രത്യേകതയാണിത്. എന്നാൽ ദ്രവഹീലിയത്തിന് ഇടുങ്ങിയ നാളികളിലൂടെ, ഘർഷണംകൂടാതെ ഒഴുകാൻ കഴിയും.

അന്തരീക്ഷമർദത്തിൽ ഹീലിയം വാതകത്തിന്റെ താപനില 4.216K (കെൽവിൻ)
വരെ താഴ്ത്തിയാൽ അതു ദ്രാവകമായി മാറുന്നു. താപനില 2.186k ആകുമ്പോൾ അതിന് വീണ്ടും പ്രാവസ്ഥാപരിണാമം (phase change) സംഭവിക്കുന്നു. ലീനതാപം (latent heat) ഇതിൽ അന്തർഭവിച്ചിട്ടില്ല. ഒരു പ്രാവസ്ഥാപരിണാമമാണിത്. എന്നാൽ ഹീലിയം, ദ്രാവകമായിത്തന്നെ വർത്തിക്കുന്നതാണ്. ഈ പ്രത്യേക താപനിലയെ ലാംഡ (λ)-അങ്കമെന്നു പറയുന്നു. ഹീലിയം ദ്രാവകം λ-അങ്കത്തിനു മുകളിലായിരിക്കുമ്പോൾ അത് ദ്രവഹീലിയം I എന്നും, താഴെ ആയിരിക്കുമ്പോൾ ദ്രവഹീലിയം II എന്നുമാണ് അറിയപ്പെടുന്നത്. ദ്രവഹീലിയം II-ന്റെ സവിശേഷതയാണ് അതിദ്രാവകത്വം.

അതിദ്രാവകാവസ്ഥയിലെത്തിയ ഹീലിയത്തിന്റെ മറ്റനേകം ഗുണധർമങ്ങൾ കണ്ടുപിടിക്കപ്പെട്ടിട്ടുണ്ട്. താപനില ഉയരുമ്പോൾ സാധാരണ ദ്രാവകങ്ങളുടെ സാന്ദ്രത കുറയുകയും, താഴുമ്പോൾ കൂടുകയും ചെയ്യുന്നു. എന്നാൽ അതിദ്രാവകത്തിന്റെ സാന്ദ്രതയാകട്ടെ താപനിലയോടൊപ്പം ഉയരുകയും താഴുകയും ചെയ്യുന്നു. ഇതിൽനിന്നും, അതിദ്രാവകത്തിന്റെ വ്യാപ്തിവികസനീയത (volume expansivity) ന്യൂനസംഖ്യയാണെന്ന് അനുമാനിക്കേണ്ടിയിരിക്കുന്നു.

ദ്രവനിരപ്പിനുമുകളിൽനിന്നും ദ്രവഹീലിയത്തിന്റെ ബാഷ്പം (vapour) ഒരു പമ്പ് ഉപയോഗിച്ചു നീക്കം ചെയ്താൽ അതു താണ താപനിലയിൽ ശക്തിയോടെ തിളച്ചുമറിയുന്നതു കാണാം. എന്നാൽ λ-അങ്കത്തിലെത്തുമ്പോൾ തിളയ്ക്കൽ പെട്ടെന്നു നില്ക്കുന്നു. അതിനുശേഷവും ദ്രാവകത്തിന്റെ ബാഷ്പനം തുടരുമെങ്കിലും ദ്രാവകവും ദ്രവനിരപ്പും നിശ്ചലമായിരിക്കും. സീമാതീതമായ താപചാലകത്വം ദ്രവഹീലിയം II-ന്റെ ഒരു ഗുണധർമമാണെന്ന് പില്ക്കാലത്ത് കീസം (keesom) എന്ന ശാസ്ത്രജ്ഞൻ കണ്ടുപിടിച്ചപ്പോൾ മാത്രമാണ് ഈ പ്രതിഭാസം വ്യക്തമായി ശാസ്ത്രജ്ഞർക്ക് മനസ്സിലായത്. ചില പ്രത്യേക പരിതഃസ്ഥിതികളിൽ ഏറ്റവും നല്ല താപചാലകമാണ് (heat conductor) ചെമ്പ്. ചെമ്പിന്റെ ഏതാണ്ട് 10,000 മടങ്ങുവരെ താപചാലനശേഷി, ദ്രവഹീലിയം II-നുണ്ട്.

അതിദ്രാവകത്തിന്റെ മറ്റൊരു ശ്രദ്ധേയമായ പ്രത്യേകത, അസാധാരണമാംവിധം താണ ശ്യാനത (viscosity) ആണ്. ഇടുങ്ങിയ നാളികളിലൂടെ ഒഴുകുന്ന ദ്രാവകത്തിന്റെ പ്രവാഹനിരക്ക് നിർണയിക്കുന്ന പോയ്സ്യൂൾ (Poiseuille)- നിയമം അനുസരിച്ച് പ്രവാഹനിരക്ക് ശ്യാനതയ്ക്കു വ്യുത്ക്രമാനുപാതികമായിരിക്കണം. ദ്രവഹീലിയത്തിന്റെ പ്രവാഹനിരക്ക് λ-അങ്കത്തിലെത്തുമ്പോൾ പെട്ടെന്ന് ക്രമാധികം ഉയരുന്നതായി പരീക്ഷണം വഴി കണ്ടിട്ടുണ്ട്. ഇതു വളരെ നിസ്സാരമായ ശ്യാനതയെ സൂചിപ്പിക്കുന്നു. ദ്രവഹീലിയത്തിന് അപ്രതിരോധ്യമായി ഒഴുകാൻ കഴിയുന്നതിന്റെ കാരണമിതാണ്.

അതിദ്രാവകത്വവുമായി ബന്ധപ്പെട്ട ഒരു പ്രതിഭാസമാണ് "ഫൗണ്ടൻപ്രഭാവം" (fountain effect) ഒരു ദ്രവഹീലിയം ബാത്തിൽ (bath) എമറി പൌഡർ നിറച്ച ഒരു തുറന്ന പാത്രം, താഴ്ത്തിവയ്ക്കുന്നു. പാത്രത്തിന്റെ മുകൾഭാഗം വിസ്താരം കുറഞ്ഞ ഒരു കുഴലാണ്. തുറന്ന അടിഭാഗത്ത് ഒരു കമ്പിവല ഘടിപ്പിച്ചിട്ടുള്ളതിനാൽ പാത്രത്തിൽനിന്നും പൌഡർ വീണുപോകുന്നില്ല. എമറി പൌഡറിൽ ഒരു ഫ്ളാഷ് ലൈറ്റിൽ നിന്നുള്ള കിരണങ്ങൾ പതിപ്പിച്ചാൽ അത് അല്പം ചൂടു പിടിക്കും. ഇതേത്തുടർന്ന് ചെറിയൊരു ഹീലിയം ഫൌണ്ടൻ രൂപംകൊള്ളുന്നതായി കാണാം. താപനില കുറഞ്ഞ ഭാഗത്തുനിന്നും താപനില കൂടിയ ഭാഗത്തേക്കു ഹീലിയം ദ്രാവകം ഇരച്ചുകയറുന്നതാണ് ഇതിനു കാരണം. സാധാരണ ദ്രാവകങ്ങളിൽ നേരേ മറിച്ചാണ് സംഭവിക്കുന്നത്.

മറ്റൊരു സവിശേഷത, തുറന്ന പാത്രത്തിൽ വച്ചിരിക്കുന്ന ദ്രവഹീലിയം II കനം കുറഞ്ഞ ഫിലിമിന്റെ രൂപത്തിൽ പാത്രത്തിന്റെ ഭിത്തികളിലൂടെ സാവധാനം മുകളിലേക്ക് ഇഴഞ്ഞുകയറി പാത്രത്തിനുപുറത്തു കടക്കുമെന്നുള്ളതാണ് . ഒഴിഞ്ഞ ഒരു ബീക്കർ ദ്രവഹീലിയം ബാത്തിൽ ഭാഗികമായി മുക്കിവച്ചിരിക്കുന്നു. അല്പസമയത്തിനുള്ളിൽ ബീക്കറിൽ ദ്രവഹീലിയം പ്രത്യക്ഷപ്പെടുന്നതു കാണാം. ക്രമേണ ബീക്കറിലെ ദ്രവനിരപ്പുയർന്ന്, പുറത്തെ ദ്രവനിരപ്പിനൊപ്പമെത്തുന്നു. ഈ നിലയിൽ ബീക്കർ അല്പമൊന്നുയർത്തിവച്ചാൽ ബീക്കറിലെ ദ്രവനിരപ്പു താഴുന്നതു കാണാം. ബീക്കറിലേയും ബാത്തിലേയും ദ്രവനിരപ്പ് തുല്യമാകുന്നതുവരെ ഇതു തുടരുന്നു. ബീക്കർ ബാത്തിലെ ദ്രവനിരപ്പിനുമുകളിൽ പിടിച്ചിരുന്നാലും അതിൽനിന്നു ദ്രാവകം പുറത്തുകടന്നു ബാത്തിലേക്കു തുള്ളിതുള്ളിയായി പതിക്കുന്നതാണ്.

രണ്ടു സിദ്ധാന്തങ്ങൾ ദ്രവഹീലിയം II-നെ സംബന്ധിച്ച് ആവിഷ്കരിക്കപ്പെട്ടിട്ടുണ്ട്. ലാന്ഡോ(Landau)യുടെ സിദ്ധാന്തമനുസരിച്ച് ദ്രവഹീലിയം II-ന്റെ ഊർജതലങ്ങൾ അവിച്ഛിന്നമായ രണ്ട് ഊർജമേഖലകളുടെ അതിവ്യാപനംമൂലം ഉണ്ടായിട്ടുള്ളവയാണ്. ഇവയിൽ ഒന്ന് "ഫോണോൺ" (Phonon:ശബ്ദത്തിന്റെ ക്വാണ്ടം) ഊർജനിലകളെയും മറ്റേത് "റോട്ടോൺ" (Roton:ഭ്രമിളഗതി-Vortex motion യുടെ ക്വാണ്ടം) ഊർജനിലകളെയും പ്രതിനിധാനം ചെയ്യുന്നു. ഏറ്റവും കുറഞ്ഞ റോട്ടോൺ ഊർജനില ഏറ്റവും കുറഞ്ഞ ഫോണോൺ ഊർജനിലയേക്കാൾ അല്പം മുകളിലായതിനാൽ അവയ്ക്കിടയിൽ ഒരു ഊർജാന്തരാളം (energy gap) ഉണ്ടായിരിക്കും. ഈ തത്ത്വത്തെ അടിസ്ഥാനമാക്കി മറ്റുചില സങ്കല്പനങ്ങളുടെ സഹായത്തോടെ വികസിപ്പിച്ചെടുത്ത ലാൻഡോയുടെ ക്വാണ്ടംദ്രവഗതികം (ക്വാണ്ടം ഹൈഡ്രോഡൈനാമിക്സ്) ദ്രവഹീലിയം II-ന്റെ അസാധാരണ സ്വഭാവങ്ങളെ ഏറെക്കുറെ തൃപ്തികരമായി വിശദീകരിക്കുന്നുണ്ട്.

ക്വാണ്ടം സാംഖ്യികബലതന്ത്രത്തെ (Quantum Statistical Mechanics) അടിസ്ഥാനമാക്കി എഫ്. ലണ്ടൻ ആവിഷ്കരിച്ച മറ്റൊരു സിദ്ധാന്തവും നിലവിലുണ്ട്. അതനുസരിച്ച് ദ്രവഹീലിയം I-ൽ നിന്നും ദ്രവഹീലിയം II-ലേക്കുള്ള സംക്രമണം ഒരു പ്രത്യേകതരം ക്വാണ്ടംസംഘനനം (Quantum condensation) ആണ്. ബോസ്-ഐൻസ്റ്റൈൻ (Bose Einstein) സംഘനനം എന്ന പേരിലാണിതറിയപ്പെടുന്നത്. ലാൻഡോയുടെയും ലണ്ടന്റെയും വീക്ഷണങ്ങളെ കണക്കിലെടുത്തുകൊണ്ട് ടിസ്സാ (Tisza), ഹീലിയത്തിന് ഒരു "ദ്വയദ്രവമാതൃക" (Two fluid model) അവതരിപ്പിക്കുകയുണ്ടായി. അതനുസരിച്ച്, ദ്രവഹീലിയം II രണ്ടുതരം ദ്രാവകങ്ങളുടെ ഒരു മിശ്രിതമാണ്; ഒന്ന് സാധാരണ-അണുക്കളും മറ്റേത് അതിദ്രാവക-അണുക്കളും ചേർന്നുണ്ടായതായി കരുതണം. അതിദ്രാവക-അണുക്കൾക്കു സാധാരണ അണുക്കളുടെ ഇടയിൽ ഘർഷണംകൂടാതെ സഞ്ചരിക്കാൻ കഴിയും. λ-അങ്കത്തിൽ എല്ലാ അണുക്കളും സാധാരണ സ്വഭാവമുള്ളതാണെങ്കിൽ, താപനില ശൂന്യം (00K) ആകുമ്പോൾ എല്ലാം അതിദ്രാവകസ്വഭാവമുള്ളവയായിത്തീരുന്നു.

അതിദ്രാവകത്വവുമായി വളരെ അടുത്ത സാധർമ്യമുള്ള ഒരു പ്രതിഭാസമാണ് അതിചാലകത. അതിചാലകതയെ ഒരു അതിദ്രാവകപ്രതിഭാസമായി വിവരിക്കാറുണ്ട്. രണ്ടിനേയും വിശദീകരിക്കാൻ ദ്വയദ്രവമാതൃക ഉപയോഗപ്പെടുത്തിവരുന്നു. എന്നാൽ രണ്ടും തമ്മിൽ പ്രകടമായൊരു വ്യത്യാസമുണ്ട്. അതിചാലകത്വത്തെ നിയന്ത്രിക്കുന്നത് അതിചാലക ഇലക്ട്രോണുകൾ ആണ്; അതിദ്രാവകത്തെ നിർണയിക്കുന്നത് അതിദ്രാവക അണുക്കളും. പൌളി(Pauli)യുടെ അപവർജ്ജനതത്ത്വം ഇലക്ട്രോൺ അനുസരിക്കുന്നു. പക്ഷേ, അണു ഈ തത്ത്വത്തിനു വിധേയമല്ല. അതിനാൽ രണ്ടിനും ബാധകമായ ശരിയായ അടിസ്ഥാനത്തിലുള്ള ഒരു സാംഖ്യികസിദ്ധാന്തം ആവിഷ്കരിക്കുക ദുഷ്കരമാണ്


</doc>
<doc id="149280" url="https://ml.wikipedia.org/wiki?curid=149280" title="മഴവിൽ മനോരമ">
മഴവിൽ മനോരമ

എം.എം.ടി.വി. ലിമിറ്റഡിന്റെ രണ്ടാമത്തെ ടെലിവിഷൻ സംരംഭമാണ് 2011 ഒക്ടോബർ 31-ന് സംപ്രേഷണം ആരംഭിച്ച മഴവിൽ മനോരമ. ആദ്യ സംരംഭമായ മനോരമ ന്യൂസ് ചാനലിൽ വാർത്തയ്ക്കും വാർത്താധിഷ്ഠിതപരിപാടികൾക്കും ആണ് പ്രാമുഖ്യമെങ്കിൽ ഈ ചാനലിൽ മുഴുവൻ സമയവും വിനോദപരിപാടികൾ മാത്രമായിരിക്കും സംപ്രേഷണം ചെയ്യുന്നത്. ഒക്ടോബർ 31-ന് വൈകിട്ട് 6:30 മുതലാണ് സംപ്രേഷണം ആരംഭിച്ചത്.
മഴവിൽ മനോരമ വളരെയധികം വിനോദപരിപാടികൾ സംപ്രേക്ഷണം ചെയ്യുന്നു. അതോടൊപ്പം സാമൂഹിക വിമർശന പരിപാടികളും സംപ്രേക്ഷണം ചെയ്യുന്നു. 'സമദൂരം', 'മറിമായം' എന്നിവ അതിനു ഉദാഹരണമാണ്.
14.ഓഗസ്റ്റ്‌.2015 മുതൽ മഴവിൽ മനോരമ മലയാളത്തിലെ രണ്ടാമത്തെ ഫുൾ എച്ച്.ഡി ചാനലായ മഴവിൽ മനോരമ എച്ച്.ഡി. സംപ്രേഷണം ആരംഭിച്ചു



</doc>
<doc id="149282" url="https://ml.wikipedia.org/wiki?curid=149282" title="മഹീന്ദ്ര ഥാർ">
മഹീന്ദ്ര ഥാർ

മഹീന്ദ്ര & മഹീന്ദ്ര ലിമിറ്റഡ് പുറത്തിറക്കുന്ന ഒരു വിഭാഗം ജീപ്പാണ് മഹീന്ദ്ര ഥാർ. സി.ആർ.ഡി.ഇ., ഡി.ഐ. എന്നീ രണ്ടു മോഡലുകളിൽ ഇവ പുറത്തിറക്കുന്നു. ഇതിൽ ആദ്യത്തേത് ഓഫ് റോഡറും രണ്ടാമത്തേത് മഹീന്ദ്ര മുൻപ് പുറത്തിറക്കിയ 540 എന്ന മോഡലിന്റെ പുതുരൂപവുമാണ്. ഇതിൽ 104 ബി.എച്ച്.പി. 247 എൻ.എം. 2500 സി.സി. എഞ്ചിൻ ഉപയോഗിച്ചിരിക്കുന്നു. 540 - യിൽ നിന്നും വ്യത്യസ്തമായി മുൻപിൽ ഇൻഡിപെൻഡന്റ് സസ്പെൻഷൻ ഏർപ്പെടുത്തിയിരിക്കുന്നു. എൻ.ജി.ടി. 530 ആർ.വി. ഫോർ ഗിയർബോക്സ്, പവർ സ്റ്റീയറിങ് എന്നീ സൗകര്യങ്ങളും ഇതിൽ ഉൾക്കൊള്ളിച്ചിരിക്കുന്നു.


</doc>
<doc id="149287" url="https://ml.wikipedia.org/wiki?curid=149287" title="അതിപത്തനായനാർ">
അതിപത്തനായനാർ

എ.ഡി. 7-9 ശതങ്ങൾക്കിടയിൽ ജീവിച്ചിരുന്ന ശൈവമതക്കാരായ 63 നായനാർമാരിൽ ഒരാളായിരുന്നു അതിപത്തനായനാർ. ഈ ശൈവസിദ്ധാന്ത പ്രവാചകൻമാരെപ്പറ്റിയുള്ള വിവരങ്ങൾ ലഭിക്കുന്നത് കുലോത്തുംഗൻ ഒന്നാമൻ (ഭ.കാ. 1070-1115) എന്ന ചോഴ ചക്രവർത്തിയുടെ മന്ത്രിയായ ചേക്കിഴാർ എഴുതിയ പെരിയപുരാണം എന്ന ചെന്തമിഴ് കാവ്യത്തിൽനിന്നാണ്.

നാകപ്പട്ടണത്തിലെ "പരദവ" (പരവ) സമുദായത്തിന്റെ ഒരു നേതാവെന്ന നിലയിലാണ് പെരിയപുരാണത്തിൽ അതിപത്തനായനാരെക്കുറിച്ചുള്ള പരാമർശം. കടലിൽ മീൻപിടിക്കാൻ പോകുമ്പോൾ അന്നന്ന് കിട്ടുന്നതിൽ ഏറ്റവും നല്ല മത്സ്യത്തെ ശിവന് നേർച്ചയായി നല്കാമെന്ന് നായനാർ ഒരു പ്രതിജ്ഞ എടുത്തിരുന്നു. തന്റെ തൊഴിലിൽ വിജയം നേടാൻ കഴിയാതെ നായനാർ കുറെക്കാലം കഠിനമായ ദാരിദ്ര്യദുഃഖം അനുഭവിച്ചു. ആ കാലത്തൊരിക്കൽ ഇദ്ദേഹത്തിന്റെ വലയിൽ ഒരു സ്വർണമത്സ്യം കുടുങ്ങി. അതിനെ വിറ്റു കിട്ടുന്ന പണംകൊണ്ട് നായനാരുടെ കഷ്ടപ്പാടുകൾ മുഴുവൻ തീരുമായിരുന്നെങ്കിലും അന്ന് വേറൊന്നും കിട്ടാതിരുന്നതുകൊണ്ട് അദ്ദേഹം അതിനെ ശിവന് നിവേദ്യമായി കടലിലേക്ക് തന്നെ എറിഞ്ഞു. നായനാരുടെ ഭക്തിപ്രചുരിമ മനസ്സിലാക്കിയ ശിവൻ ഇദ്ദേഹത്തിന് മോക്ഷം നൽകി എന്നാണ് പെരിയപുരാണത്തിൽ പറയുന്നത്. 


</doc>
<doc id="149289" url="https://ml.wikipedia.org/wiki?curid=149289" title="ഡിഷ് ടി.വി.">
ഡിഷ് ടി.വി.

ഇന്ത്യയിലെ ഒരു ഡി.ടി.എച്ച്. സേവനദാതാവാണ് ഡിഷ് ടി.വി. എൻ.എസ്.എസ്. - 6 എന്ന ഉപഗ്രഹം വഴിയാണ് ഡിഷ് ടിവി.യുടെ പ്രവർത്തനം. നോയിഡ ആസ്ഥാനമായി സീ നെറ്റ്വർക്ക് എന്റർപ്രൈസ്സസിന്റെ (എസ്സെൽ ഗ്രൂപ്പ് വെഞ്ചർ) കീഴിൽ 2004 - ലാണ് കമ്പനി പ്രവർത്തനം ആരംഭിച്ചത്.


</doc>
<doc id="149292" url="https://ml.wikipedia.org/wiki?curid=149292" title="അതിപാതകം">
അതിപാതകം

നരകത്തിലേക്ക് നയിക്കുമെന്നു കരുതപ്പെടുന്ന ഒൻപതു വിധം പാതകങ്ങളിൽ ഒന്നാണ് അതിപാതകം. ഹൈന്ദവ ധർമശാസ്ത്രമനുസരിച്ച് പാതകങ്ങൽ താഴെ പറയുന്നവയാണ്


മാതാവ്, മകൾ, പുത്രഭാര്യ എന്നിവരോടുകൂടി ശയിക്കുന്നതു പുരുഷൻമാരെ സംബന്ധിച്ചും പുത്രൻ, പിതാവ്, ഭർത്താവിന്റെ അച്ഛൻ എന്നിവരോടുകൂടി ശയിക്കുന്നതു സ്ത്രീകളെ സംബന്ധിച്ചും ത്രിവിധങ്ങളായ അതിപാതകങ്ങളാണ്. പ്രായശ്ചിത്തവിവേകത്തിൽ വിവിധ പാതകങ്ങളെയും അവ ചെയ്തുപോയാൽ അനുഷ്ഠിക്കേണ്ട പ്രായശ്ചിത്തങ്ങളെയും പ്രതിപാദിച്ചിട്ടുണ്ട്. അറിയാതെ ചെയ്യുന്ന അതിപാതകത്തിന് ബ്രാഹ്മണൻ ദ്വിഗുണദ്വാദശവാർഷികവ്രതവും (24 വർഷം നീണ്ടുനില്ക്കുന്നത്), അറിഞ്ഞു ചെയ്യുന്നതിന് അതിന്റെ ഇരട്ടിയും അനുഷ്ഠിച്ച് പ്രായശ്ചിത്തം നിർവഹിക്കേണ്ടതാണ്. ശൂദ്രൻമാർക്ക് വിധിച്ചിട്ടുള്ളത് അഗ്നിയിൽ പ്രവേശിച്ച് മരണമോ, 24 കൊല്ലം നീണ്ടുനില്ക്കുന്ന വ്രതമോ ആണ്. അറിയാതെ ചെയ്തതിന് അപ്രകാരമാണെങ്കിൽ അറിഞ്ഞുചെയ്തതിനുള്ള പ്രായശ്ചിത്തം അതിന്റെ ഇരട്ടിയാണ്. മേല്പറഞ്ഞ പ്രായശ്ചിത്തം അനുഷ്ഠിക്കുവാൻ കഴിയാത്തവർ അതിനുപകരമായി 360 പശുക്കളെയോ 1080 കാർഷാപണമോ (പഴയ കാലത്തു നടപ്പിലിരുന്ന 12 പണമിടയുള്ള ഒരു നാണയം) ദാനം ചെയ്താലും മതി. പണത്തിനുപകരം അതിന്റെ വിലയ്ക്കുള്ള സ്വർണം, വെള്ളി മുതലായതും ദാനം ചെയ്യാം. ദാനത്തിനു പുറമേ 200 പശുക്കളെയോ 200 കാർഷാപണമോ ദക്ഷിണയായി കൊടുക്കുകയും ചെയ്യണമെന്നു വിധിച്ചിട്ടുണ്ട്. സമുദായഘടനയ്ക്ക് പരിവർത്തനം സംഭവിച്ചു കൊണ്ടിരിക്കുന്ന ഈ കാലത്ത് ഈ പ്രായശ്ചിത്തങ്ങളെപ്പറ്റി അഭിപ്രായവ്യത്യാസമുണ്ടെങ്കിലും അവയ്ക്ക് കാരണഭൂതമായ മൂന്നുവിധ പാതകങ്ങളും വലിയ പാതകങ്ങളാണെന്ന ധാരണയ്ക്ക് പരിഷ്കൃതജനതയ്ക്കിടയിൽ സാരമായ മാറ്റം സംഭവിച്ചിട്ടില്ല.


</doc>
<doc id="149294" url="https://ml.wikipedia.org/wiki?curid=149294" title="കേരളത്തിലെ നാടൻ കളികൾ">
കേരളത്തിലെ നാടൻ കളികൾ

കേരളത്തിലെ നാടൻ കളികൾ വളരെയധികം ഉണ്ട്. ഗ്രാമങ്ങളുടെ ആത്മാവ് തന്നെ നാടൻ കളികളിൽ കൂടിയാണ്. ചെറുപ്പ കാലങ്ങളിൽ അവധിക്കാലം എന്ന് പറഞ്ഞാൽ പലവിധ കളികളിലൂടെയയിരുന്നു തീർത്തിരുന്നത്‌. രാവിലെ വല്ലതും കഴിച്ചു എന്ന് വരുത്തി വീട്ടിൽ നിന്നിറങ്ങുന്ന കുട്ടികൾ കളികൾക്ക് ശേഷം വളരെ താമസിച്ചായിരുന്നു വീടുകളിൽ മടങ്ങി എത്തിയിരുന്നത്. കുട്ടികൾക്ക് ശാരീരികമായി നല്ലതായിരുന്നു ഈ ""നാടൻ കളികൾ"." എന്നാൽ ഇന്ന് കാലം മാറി. ടിവിയുടെ മുൻപിലും കമ്പ്യൂട്ടറിന്റെ മുന്പിലുമായാണ് ഇന്ന് കുട്ടികൾ സമയങ്ങൾ ചിലവഴിക്കുന്നത്. അതിനാൽ തന്നെ അവരുടെ ശാരീരിക ഘടനയിൽ തന്നെ മാറ്റങ്ങൾ വന്നു എന്നുള്ളതാണ് സത്യം. അമിതമായ തടിയും രോഗങ്ങളും അവരെ കീഴടക്കുന്ന കാലമാണിത് . പഴയ ആ നല്ല നാളുകളിലെ ചില "നാടൻ കളി"കളെ പരിചയപ്പെടാം.




</doc>
