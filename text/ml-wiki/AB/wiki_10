<doc id="146805" url="https://ml.wikipedia.org/wiki?curid=146805" title="ട്രൗട്ട്">
ട്രൗട്ട്

സാൽമൺ മത്സ്യങ്ങളോടു സാദൃശ്യമുള്ളതും അവയെക്കാൾ വലിപ്പം കുറഞ്ഞതുമായ ശുദ്ധജലമത്സ്യമാണ് ട്രൗട്ട്. സാൽമോണിഡെ (Salmonidae) മത്സ്യകുടുംബത്തിൽപ്പെടുന്ന ഇവയെ വ്യാവസായികാടിസ്ഥാനത്തിൽ വളർത്തിവരുന്നു. പോഷകമൂല്യവും രുചിയും കൂടുതലുള്ള മത്സ്യമെന്ന നിലയിൽ ട്രൗട്ടുകൾ സാമ്പത്തിക പ്രാധാന്യവും നേടിയിട്ടുണ്ട്.
ട്രൗട്ടുകളെ മൂന്നു ജെനുസുകളിലായി വർഗീകരിച്ചിരിക്കുന്നു:- 
മുമ്പ് ഉത്തരാർധ ഗോളത്തിലെ ജലാശയങ്ങളിൽ സാധാരണയായി കണ്ടുവന്നിരുന്ന ഇത്തരം മത്സ്യങ്ങൾ ഇന്ന് ആഗോളവ്യാപനമുള്ളവയാണ്. ശുദ്ധജലത്തിൽ വളരുന്നവയാണെങ്കിലും ജീവിതചക്രത്തിന്റെ പൂർത്തീകരണത്തിനായി ഇവ പലപ്പോഴും സമുദ്രജലത്തിലേക്ക് കടന്നു ചെല്ലാറുണ്ട്. അര കിലോഗ്രാം മുതൽ 45 കിലോഗ്രാം വരെ തൂക്കമുള്ള ട്രൗട്ടുകളെ ലഭിച്ചിട്ടുണ്ട്. 

ഇവയുടെ ശരീരത്തിൽ ചെറിയ ചെതുമ്പലുകളുണ്ടായിരിക്കും. മുതുകിലെ പൃഷ്ഠചിറകിന്റെ പിന്നിലായി മാംസളമായ മറ്റൊരു പൃഷ്ഠചിറകുകൂടി കാണപ്പെടുന്നു. ഉദരത്തിനടിവശത്തായി ശ്രോണി ചിറകുകളുണ്ടായിരിക്കും. ഓരോ ശ്രോണി ചിറകുകളുടെയും ആധാരഭാഗത്തായി ശൽക്കനിർമിത ഉപാംഗങ്ങളുമുണ്ടായിരിക്കും.

സാൽവെലിനസ് മറ്റു ജീനസ്സുകളിൽ നിന്നും വ്യത്യസ്തത പുലർത്തുന്നത് മേൽത്താടിയിലെ ദന്തവിന്യാസത്തിലാണ്. സാൽവെലിനസിന്റെ ബോട്ട് ആകൃതിയിലുള്ള മേൽത്താടിയെല്ലിന്റെ മധ്യഭാഗം മേല്പോട്ട് അമർന്നിരിക്കും. ഈ അസ്ഥിയിൽ നിന്ന് പല്ലുകൾ ഉദ്ഭവിക്കുന്നില്ല. പല്ലുകൾ തലയുടെ ഭാഗത്തുമാത്രമായി കേന്ദ്രീകരിച്ചിരിക്കുന്നു. തവിട്ടു ട്രൗട്ട്, കഴുത്തുമുറിയൻ ട്രൗട്ട്, മഴവിൽ ട്രൗട്ട്, സ്വർണ ട്രൗട്ട് എന്നിവയിൽ മേൽത്താടിയെല്ലിലോ ഇതിനു പിന്നിലായിട്ടോ പ്രത്യേക രീതികളൊന്നും തന്നെയില്ലാതെ ക്രമീകരിക്കപ്പെട്ട ഏതാനും പല്ലുകളുണ്ട്. തടാകവാസികളായ ക്രിസ്റ്റിവോമർ ട്രൗട്ടുകളുടെ പല്ലുകൾ മേൽത്താടിയെല്ലിന്റെ പുറത്തേക്ക് തള്ളി നിൽക്കുന്ന ഭാഗങ്ങളിലും നാവിന്റെ ആധാരഭാഗത്തുമായിട്ടാണ് ക്രമീകരിക്കപ്പെട്ടിരിക്കുന്നത്.

എല്ലായിനം ട്രൗട്ടുകളുടെയും ആഹാരരീതിയും പ്രജനന രീതിയും ഏതാണ്ട് സമാനസ്വഭാവം പുലർത്തുന്നു. പ്രാണികൾ, ചെറുമത്സ്യങ്ങളും അവയുടെ മുട്ടകളും, വിരകൾ, ക്രസ്റ്റേഷ്യനുകൾ തുടങ്ങിയവ ഇവ ഇരയാക്കുന്നു. ആഹാരഭേദമനുസരിച്ചു ട്രൗട്ടുകളുടെ വളർച്ചയിലും വ്യത്യാസം പ്രകടമാണ്.

ട്രൗട്ടുകൾ മുട്ടയിടുന്നത് ശുദ്ധജലത്തിലാണ്. ജലാശയങ്ങളുടെ ചരൽനിറഞ്ഞ അടിത്തട്ടിൽ കുഴികളുണ്ടാക്കി അതിലാണ് മുട്ടയിടുന്നത്. ബീജസങ്കലനം നടക്കുന്നത് മുട്ടകൾ നിക്ഷേപിക്കപ്പെട്ടതിനു ശേഷമായിരിക്കും. ബീജസങ്കലനത്തിനു ശേഷം പെൺമത്സ്യങ്ങൾ മുട്ടകളെ മണലും ചരലും കൊണ്ടുമൂടി സംരക്ഷിക്കുന്നു. 4-7 ആഴ്ചകൾക്കുള്ളിൽ മുട്ട വിരിയും. ഇനഭേദവും താപവ്യതിയാനവും അനുസരിച്ച് മുട്ട വിരിയാനുള്ള കാലദൈർഘ്യത്തിലും വ്യത്യാസം വരാറുണ്ട്. 

മുട്ട വിരിഞ്ഞിറങ്ങുന്ന കുഞ്ഞുങ്ങൾ ഏതാനും ദിവസങ്ങൾ കുഴിയിൽത്തന്നെ കഴിയുന്നു. കുഞ്ഞുങ്ങൾക്ക് പോഷണം ലഭിക്കുന്നത് മുട്ടയിലടങ്ങിയിട്ടുള്ള സംഭരിതാഹാരമായ പീതക (yolk) ത്തിൽ നിന്നാണ്. കുഴിയിൽ നിന്നു പുറത്തു വരുന്ന കുഞ്ഞുങ്ങൾ (finger lings വിരൽ മത്സ്യം) ചെറിയ ജലപ്ലവകങ്ങളെ ഭക്ഷിക്കാനാരംഭിക്കുന്നു. ഭക്ഷണലഭ്യതയും പരിസ്ഥിതിവ്യത്യാസങ്ങളും അനുസരിച്ച് ഈ വിരൽ മത്സ്യങ്ങളുടെ വളർച്ചാനിരക്കിനും വ്യത്യാസംവരുന്നു. യു.എസ്സിൽ ഒരു വേട്ടമത്സ്യമെന്ന് (sporting fish) പ്രശസ്തിയാർജിച്ച ട്രൗട്ടുമത്സ്യങ്ങളെ വൻതോതിൽ വളർത്തിയെടുക്കാനായി മുട്ടവിരിയിക്കൽ സ്ഥല (hatchery)ങ്ങളിൽ നിന്ന് മത്സ്യക്കുഞ്ഞുങ്ങളെ നദികളിലും തടാകങ്ങളിലും നിക്ഷേപിക്കുകയാണ് പതിവ്. ട്രൗട്ടുകളെ രൂചികരമായ മാംസത്തിനായി വ്യാവസായികാടിസ്ഥാനത്തിലും വളർത്തിവരുന്നുണ്ട്.

മൂന്നര കി. ഗ്രാം വരെ തൂക്കം വരുന്ന തവിട്ടു ട്രൗട്ട് (Salmo trutta) യൂറോപ്പിലേയും അമേരിക്കയിലേയും ജലാശയങ്ങളിൽ വ്യാപകമായി കാണപ്പെടുന്നു. മറ്റു ട്രൗട്ട് ഇനങ്ങൾക്കു ജീവിക്കാൻ കഴിയുന്നതിനെക്കാൾ ഉയർന്ന താപനിലയിൽ തവിട്ടുട്രൗട്ടുകൾക്കു ജീവിക്കാൻ കഴിയുന്നതിനാൽ ഇവയ്ക്ക് ആഗോളവ്യാപനമുണ്ടെന്ന് കരുതപ്പെടുന്നു.

വടക്കേ അമേരിക്കൻ പസിഫിക് തീരങ്ങളിലുടനീളം കണ്ടുവരുന്ന മഴവിൽ ട്രൗട്ട് (Salmo gairdnerii) വർണ വൈവിധ്യം കൊണ്ട് ഏറെ ശ്രദ്ധേയമാണ്. മത്സ്യത്തിന്റെ മുതുകിന് നീലയും പാർശ്വങ്ങൾക്ക് തിളക്കമുള്ള വെളുപ്പും നിറമായിരിക്കും. ശരീരത്തിൽ അനുദൈർഘ്യമായി ഇളം ചുവപ്പുനിറത്തിലുള്ള നാട കാണപ്പെടുന്നു. മഴവിൽ ട്രൗട്ടുകൾ രണ്ടു വർഷം പ്രായമാകുമ്പോൾ കടൽ ജലത്തിലേക്ക് പലായനം ചെയ്യുന്നു. കടൽജലത്തിൽവച്ച് ഇവയുടെ നിറം നഷ്ടമായി വെളുപ്പുനിറമുള്ള മത്സ്യമായിത്തീരുന്നു. തവിട്ടു ട്രൗട്ടുകളെപ്പോലെതന്നെ ഇവയ്ക്കും ജലത്തിന്റെ ഉയർന്ന താപനിലയെ അതിജീവിക്കാനാകും.

ഏറ്റവും ശോഭയുള്ള ട്രൗട്ട് ഇനം സ്വർണ ട്രൗട്ട് (Salmo aquabonita) ആണ്. ഇവയുടെ ശരീരത്തിന് സ്വർണനിറമായിരിക്കും. ശരീരത്തിന്റെ ഇളം ചുവപ്പുനിറത്തിലുള്ള വീതികൂടിയ അനുദൈർഘ്യനാടയും മത്സ്യത്തിന്റെ വയറിനടിഭാഗത്തായി കടും ചുവപ്പുനിറത്തിലുള്ള നാടയും കാണപ്പെടുന്നു. മുതുകിലും, മുതുകുചിറകുകളിലും, വാൽച്ചിറകുകളിലും ചെറിയ കറുത്ത പൊട്ടുകളുണ്ടായിരിക്കും.

തടാക ട്രൗട്ട് മത്സ്യങ്ങൾ (Cristivomer namaycush) ജലസേചന സംഭരണികളിലും തടാകങ്ങളിലും കാണപ്പെടുന്നു. ജലാശയത്തിന്റെ ഉപരിതലത്തിൽനിന്ന് 12 മീറ്ററിലധികം ആഴത്തിലായിട്ടാണ് ഇവ ജീവിക്കുന്നത്. നാലു കി. ഗ്രാം വരെ തൂക്കമുള്ള മത്സ്യങ്ങളാണിവ. ഒമ്പതു കി. ഗ്രാം വരെ തൂക്കമുള്ളവയും അപൂർവമല്ല. ചാരനിറത്തിലുള്ള തടാക ട്രൗട്ടുകളുടെ ശരീരത്തിൽ അനേകം ഇളം ചുവപ്പു പുള്ളികൾ കാണപ്പെടുന്നു. ഇവ മുട്ടയിടുന്നതിനായി അരുവികളിലേക്ക് പലായനം ചെയ്യാറുണ്ട്.

കിഴക്കൻ പ്രദേശങ്ങളിലെ മത്സ്യങ്ങളിൽവച്ച് ഏറ്റവും കൂടുതൽ പ്രചാരം നേടിയിട്ടുള്ളത് അരുവി ട്രൗട്ട് (Salvelinus fontinalis) എന്നയിനം മത്സ്യമാണ്. വനനശീകരണവും മലിനീകരണവും ഇവയുടെ വൻതോതിലുള്ള നഷ്ടത്തിനു കാരണമായി. ഇവ തണുപ്പുള്ള ശുദ്ധജലത്തിൽ മാത്രം വളരുന്നവയാണ്. മുതുകിന് പച്ചയും അടിവശത്തിന് തവിട്ടും നിറമായിരിക്കും. പാർശ്വഭാഗങ്ങളിൽ നീല വലയത്തോടുകൂടിയ ചുവപ്പുപൊട്ടുകളും മുതുകുചിറകിൽ കറുത്ത പൊട്ടുകളും കാണപ്പെടുന്നു. വയറിനടിഭാഗത്തിന് ഇളം ചുവപ്പുനിറമായിരിക്കും.




</doc>
<doc id="146809" url="https://ml.wikipedia.org/wiki?curid=146809" title="ക്രിസ്റ്റഫർ ഡ്രെസെർ">
ക്രിസ്റ്റഫർ ഡ്രെസെർ

ഒരു ബ്രിട്ടീഷ് കലാശില്പ സംവിധായകനാണ് ക്രിസ്റ്റഫർ ഡ്രെസെർ. രൂപകല്പനയിൽ ശാസ്ത്രീയ സമീപനമാണ് ഇദ്ദേഹം അവലംബിച്ചിരിക്കുന്നത്. ലോഹം, ഗ്ളാസ് തുടങ്ങിയ സാമഗ്രികളുടെ ഉപയോഗസാധ്യത ഇദ്ദേഹം പരമാവധി പ്രയോജനപ്പെടുത്തിയിരുന്ന ശൈലിയായിരുന്നു ക്രിസ്റ്റഫറിന്റേത്.

1834 ജൂലൈ 4-ന് ഗ്ളാസ്ഗോവിൽ ജനിച്ചു. ലണ്ടനിലെ സൊമെർസെറ്റ് ഹൌസിലെ സ്കൂൾ ഒഫ് ഡിസൈനിങ്ങിൽ രണ്ടു വർഷം പഠനം നടത്തി. ലീനീയൻ സൊസൈറ്റിയിൽ (Linnean Society) ഫെലോ ആയി തെരഞ്ഞെടുക്കപ്പെട്ട ഡ്രെസെർ 1876-ൽ ബ്രിട്ടിഷ് ഗവൺമെന്റിന്റെ പ്രതിനിധിയായി ജപ്പാൻ സന്ദർശിച്ചു. യൂണിറ്റി ഇൻ വെറൈറ്റി (1859), ദ് ഡെവലപ്മെന്റ് ഒഫ് ഓർണമെന്റൽ ആർട്ട് ഇൻ ദി ഇന്റർനാഷണൽ എക്സിബിഷൻ (1862), ജപ്പാൻ, ഇറ്റ്സ് ആർക്കിടെക്ചർ, ആർട്ട് ആൻഡ് മാനുഫാക്ചേഴ്സ് (1882) തുടങ്ങിയവ ഡിസൈനിങ്ങിനെപ്പറ്റി ഇദ്ദേഹം രചിച്ച വിലപ്പെട്ട ഗ്രന്ഥങ്ങളാണ്. 1904 നവംബർ 24-ന് ഫ്രാൻസിലെ മൾഹൌസിൽ അന്തരിച്ചു. 



</doc>
<doc id="146813" url="https://ml.wikipedia.org/wiki?curid=146813" title="കാറ്റാടിമരം">
കാറ്റാടിമരം

കാറ്റാടി മരം എന്ന മരം ഒരു വിദേശിയാണ്. ഓസ്ട്രേലിയയാണ്.ഇതിന്റെ ജന്മദേശം. ഇലകളില്ല എന്നതാണ് ഇതിന്റെ ഒരു പ്രധാന സവിശേഷത. പക്ഷേ പ്രകാശസംശ്ലേഷണം നടത്താൻ ഇതിനു കഴിയും. ഇലകളുടെ പണി ചെയ്യുന്ന പച്ചനിറത്തിലുള്ള ചരടുപോലുള്ള ഉപശാഖകൾ ഇവയ്ക്കുണ്ട് കാറ്റിന്റെ ചലനത്തിനൊത്ത് ഇളകിയാടുന്നതിലാൽ കാറ്റാടി മരം എന്നും കാറ്റിൽ ചൂളം വിളിയുടെ ശബ്ദം ഉണ്ടാക്കുന്നതിനാൽ ചൂളമരമെന്നും ഇതിനു പേര് വന്നു. ഇതു കൂടാതെ ചവാക്ക് എന്നും പേരുണ്ട്. 

അമ്പത് മീറ്ററിലധികം പൊക്കം വയ്ക്കുന്ന ഈ മരങ്ങൾ വേഗം വളരുന്നവയാണ്. സൂര്യപ്രകാശം ഇതിനാവശ്യമുള്ളതിലാൽ നേരെ മുകളിലേക്കാണ് വളരുക. ഏതുകാലാവസ്ഥയിലും ഇതിനു വളരാം. വർഷത്തിൽ 2 തവണ ഇതു പൂക്കും. ഫെബ്രുവരിയിലും സെപ്തംബറിലും ആണ് ഇത്. പൂക്കുലകൾ ചെണ്ട് പോലെനിൽക്കുന്നു. കായ ചിറകുള്ളതും ഉരുണ്ട് അൽപ്പം നീണ്ടതുമാണ്. കാറ്റിലൂടെയും വെള്ളത്തിലൂടെയും വിത്തുവിതരണം ധാരാളമായി നടക്കാറുണ്ട്. പക്ഷേ ചിലതുമാത്രമേ കിളിർക്കുകയിള്ളു. തടി ഉറപ്പുണ്ടെങ്കിലും പൊട്ടാൻ സാധ്യതയുണ്ട്. എങ്കിലും പാലം നിർമ്മാണത്തിനും തൂൺ നിർമ്മാണത്തിനും ഉപയോഗിക്കാം കാഷ്വെയറൈനേസി കുടുംബത്തിൽപ്പെട്ട കാറ്റാടിമരത്തിന്റെ ശാസ്ത്രീയനാമം കാഷ്വറൈനെ ഇക്വിസെറ്റി ഫോളിയ ലിൻ എന്നാണ്. ഈ മരത്തിന്റെ ഉപശാഖകൾ ഓസ്ട്രേലിയയിലെ കാഷ്വറിയസ് പക്ഷിയുടെ തൂവൽ പോലെയാണ് അതിനാലാണ് ആ പേര് ലഭിച്ചത്.


</doc>
<doc id="146816" url="https://ml.wikipedia.org/wiki?curid=146816" title="വോട്ടിംഗ് യന്ത്രം">
വോട്ടിംഗ് യന്ത്രം

സമ്മതിദാനം (വോട്ട്) രേഖപ്പെടുത്തുന്നതിന് ബാലറ്റ് പേപ്പറിനു പകരമുള്ള ഇലക്ട്രോണിക് സംവിധാനമാണ് ഇ.വി.എം( E.V.M-ഇലക്ട്രോണിക് വോട്ടിങ്ങ് മഷീൻ) . കൺട്രോൾ യൂണിറ്റ്, ബാലറ്റ് യൂണിറ്റ് എന്നീ രണ്ട് ഭാഗങ്ങൾ ചേർന്നുള്ള സംവിധാനമാണിത്. ബാലറ്റ് യൂണിറ്റിനോട് സ്ഥിരമായി ബന്ധിപ്പിച്ചിരിക്കുന്ന കേബിളിന്റെ ഒരറ്റം കൺ|ട്രോൾ യൂണിറ്റിനോട് ബന്ധിപ്പിച്ചാണ് പ്രവർത്തനസജ്ജമാക്കുന്നത് . കൺട്രോൾ യൂണിറ്റിൽ ഉള്ള ബാറ്ററി കൊണ്ടാണ് പ്രവർത്തനം. മുൻപ് ബാലറ്റ് പേപ്പർ നൽകിയിരുന്നതിനു സമാനമായി ഇപ്പോൾ പ്രിസൈഡിങ്ങ് ഓഫീസർ അല്ലെങ്കിൽ ഒന്നാം പോളിങ്ങ് ഉദ്യോഗസ്ഥൻ നിയന്ത്രണ യൂണിറ്റിലെ ബാലറ്റ് എന്ന ബട്ടൺ അമർത്തിയാണ് ഒരു തവണ സമ്മതിദാനം രേഖപ്പെടുത്താനുള്ള അനുവാദം സമ്മതിദായകനു നൽകുന്നത്. 
ഇലക്ട്രോണിക് വോട്ടിംഗ് യന്ത്രത്തിന് പ്രധാനമായി രണ്ടു ഭാഗങ്ങളാണ് ഉള്ളത്.
വോട്ടെടുപ്പ് പ്രക്രിയ നിയന്ത്രിക്കുന്ന ഭാഗമാണിത്.പ്രസ്തുത യൂണിറ്റ് പ്രിസൈഡിംഗ് ഓഫീസറോ ഒന്നാം പോളിംഗ് ഓഫീസറോ ആണ് നിയന്ത്രിക്കുന്നത്.ഇതിന്റെ ഭാഗങ്ങൾ ചുവടെ പ്രതിപാദിക്കുന്നു
ഇത് പ്രധാനമായി ഇരുപത്തിനാലക്ക ഡിസ്‌ പ്ലെ പാനൽ ഉൾപ്പെട്ട ഭാഗമാണ്.ഇതിന് മുകളിലായി ചുവന്നതും പച്ച നിറത്തിലുള്ളതുമായ ഓരോ ബൾബുകളും ഉണ്ട്.

ഈ ഭാഗത്ത് ഒരു പുറം മൂടി കാണാവുന്നതാണ്.ഈ പുറം മൂടി തുറന്നാൽ ബാറ്ററി ഘടിപ്പിക്കുന്ന ഭാഗം കാണാം 7.5 വോൾട്ട് -2 ആമ്പിയർ ബാറ്ററിയാണ് വോട്ടിംഗ് യന്ത്രത്തിന്റെ പ്രധാന ഊർജ്ജ ശ്രോതസ്സ്.ഇവിടെ രണ്ടുപിന്നുകൾ കാണുന്ന ഭാഗത്ത് ബാറ്ററി ഉറപ്പിക്കാവുന്നതാണ്.ബാറ്ററിയോട് തൊട്ടടുത്തായി കാണുന്ന "Cand Set" എന്ന ബട്ടൺ സ്ഥാനാർത്ഥികളുടെ എണ്ണം സെറ്റ് ചെയ്യുന്നതിന് ഉപയോഗിക്കുന്നു. "Cand Set" യൂണിറ്റിനും ബാറ്ററി യൂണിറ്റിനും ഉള്ള പുറം മൂടികൾ മുദ്രവെച്ച് ബന്ധിക്കുന്നതിന് മൂടികളോടനുബന്ധിച്ച് സുഷിരങ്ങൾ നിർമ്മിച്ചിട്ടുണ്ട്.
ഈ വിഭാഗവും രണ്ട് ഭാഗങ്ങളിലായി മൂടികളാൽ ബന്ധിച്ചിരിക്കുന്നു.മൂടികൾ തുറന്നു കഴിഞ്ഞാൽ മൂന്നു ബട്ടണുകൾ കാണാം .ഇതിൽ " Close" എന്ന കറുത്ത ബട്ടൺ തിരഞ്ഞെടുപ്പ് പ്രക്രിയയ്ക്കുശേഷം വോട്ടിംഗ് ക്ലോസ് ചെയ്യുവാൻ ഉപയോഗിക്കുന്നു. തുടർന്നു കാണുന്ന "Result" എന്ന ബട്ടൺ തിരഞ്ഞെടുപ്പു ഫലം അറിയുന്നതിനും ,"Print" എന്ന ബട്ടൺ തിരഞ്ഞെടുപ്പു ഫലത്തിന്റെ പ്രിന്റ് എടുക്കുന്നതിനും ഉപയോഗിക്കുന്നു.
നിയന്ത്രണ യൂണിറ്റിലെ ബാലറ്റ് വിഭാഗം
ഈ ഭാഗത്തായി " Total" എന്നും "Ballot" എന്നും എഴുതിയ രണ്ടു ബട്ടണുകളും ബസ്സർ ദ്വാരങ്ങലും കാണാവുന്നതാണ്.ആകെ പോൾ ചെയ്ത വോട്ട് അറിയുന്നതിന് " Total" എന്ന ബട്ടൺ അമർത്തിയാൽ മതിയാകും. ഒരു വ്യക്തി വോട്ട് ചെയ്തു കഴിഞ്ഞാൽ തുടന്ന് വോട്ട് ചെയ്യണമെങ്കിൽ ‌"Ballot" ബട്ടൺ അമർത്തിയാൽ മാത്രമേ സാധിക്കൂ.
ഇതു കൂടാതെതന്നെ നിയന്ത്രണ യൂണിറ്റിന്റെ പിൻഭാഗത്ത് മുകളിലായി കാണുന്നഭാഗത്തുള്ള മൂടി തുറന്നു കഴിഞ്ഞാൽ ഒരു പവ്വർ സ്വിച്ചും ബാലറ്റ് യൂണിറ്റ് ഘടിപ്പിക്കുന്ന് സോക്കറ്റും കാണാവുന്നതാണ്.
പവ്വർ സ്വിച്ച് ഓൺ ആക്കുമ്പോൾ കൺട്രോൾ യൂണിറ്റിൽ തെളിയുന്ന പച്ച നിറത്തിലുള്ള ബൾബാണിത്.ഇത് യന്ത്രം പ്രവർത്തനക്ഷമമാണെന്നുള്ളതിനുള്ള അടയാളമാണ്.

കൺട്രോൾ യൂണിറ്റിന്റെ മുകളിൽ വലത്തുവശത്തായി കാണുന്ന ചുവപ്പ് നിറത്തിലുള്ള ബൾബാണിത്. ഇത് പ്രിസൈഡിംഗ് ഓഫീസർ ബാലറ്റ് ബട്ടൺ അമർത്തുമ്പോൾ ബീപ് ശബ്ദത്തോടെ അണയുന്നതുമാണ്.

സമ്മതിദായകർ വോട്ട് രേഖപ്പെടുത്തുവാൻ ഉപയോഗിക്കുന്ന ഭാഗമാണിത്.ഇതിന്റെ പ്രധാന ഭാഗങ്ങൾ ചുവടേ ചേർക്കുന്നു
ബാലറ്റ് പേപ്പർ സ്ക്രീനിന്റെ അടിയിലായാണ് സ്ഥാനാർത്ഥികളുടെ പേരും ചിഹ്നവും രേഖപ്പെടുത്തിയ ബാലറ്റ് പേപ്പർ സ്ഥാപിക്കുന്നത്.
ബാലറ്റ് യൂണിറ്റിന്റെ പുറം മൂടി തുറന്നു കഴിയുമ്പോൾ‌ വലത്തുവശത്ത് മുകളിലായി സ്ലൈഡ് സ്വിച്ച് കാണാവുന്നതാണ്. ഈ സ്വിച്ച് 1,2.3,4 എന്നിങ്ങനെ 4 പൊസിഷനിൽ ക്രമീകരിക്കാവുന്നതാണ്.ഏത് അക്കത്തിനു നേരെയാണോ സ്ലൈഡ് സ്വിച്ചിന്റെ സ്ഥാനം , അത്രയും ബാലറ്റ് യൂണിറ്റുകൾ‌ നിയന്ത്രണ യൂണിറ്റുമായി ഘടിപ്പിക്കാവുന്നതാണ്.
ഒരു ബാലറ്റിംഗ് യൂണിറ്റിൽ 16 സ്ഥാനാർത്ഥികൾക്കായുള്ള ബട്ടണുകൾ ഉണ്ട്.എത്ര സ്ഥാനാർത്ഥികൾ ഉണ്ടോ അത്രയും ബട്ടണുകളുടെ പുറം മൂടികൾ മാറ്റി ബട്ടണുകൾ പ്രവർത്തനക്ഷമമാക്കാവുന്നതാണ്.
1982 - ൽ ഇന്ത്യയിൽ ആദ്യമായി എറണാകുളം ജില്ലയിലെ പറവൂർ ഉപതിരഞ്ഞെടുപ്പിലാണ് ഇലക്ട്രോണിക് വോട്ടിങ് യന്ത്രം ഉപയോഗിച്ചത്. അവിടെ 50 ബൂത്തുകളിൽ മാത്രമാണ് അന്ന് യന്ത്രം ഉപയോഗിച്ചത്. എന്നാൽ ഈ തിരഞ്ഞെടുപ്പ് പിന്നീട് കേസുകളിൽ അകപ്പെടുകയും വീണ്ടും ബാലറ്റ് പേപ്പർ ഉപയോഗിച്ചു തന്നെ തിരഞ്ഞെടുപ്പ് നടത്തുകയും ഉണ്ടായി. 1951 - ലെ റപ്രസന്റേഷൻ ഓഫ് പീപ്പിൾ ആക്ട് (ജന പ്രാതിനിധ്യ നിയമം-1951) ഭേദഗതി ചെയ്ത് 1989 - ൽ ഇന്ത്യൻ പാർലമെന്റ് ,തിരഞ്ഞെടുപ്പിൽ വോട്ടിങ്ങ് യന്ത്രത്തിന്റെ ഉപയോഗം നിയമ പ്രാബല്യത്തിലാക്കി. 2001 - ലെ നിയമസഭാ തിരഞ്ഞെടുപ്പിൽ കേരളത്തിലെ 140 മണ്ഡലങ്ങളിൽ യന്ത്രം ഉപയോഗിച്ചു. 2004 - ലെ പൊതുതിരഞ്ഞെടുപ്പിലാണ് ഇന്ത്യയിൽ വ്യാപകമായി വോട്ടിങ് യന്ത്രം ഉപയോഗിച്ചത്. കേന്ദ്ര സർക്കാർ ഉടമസ്ഥതയിലുള്ള ഹൈദരാബാദിലെ ഇലക്ടോണിക് കോർപ്പറേഷൻ ഓഫ് ഇന്ത്യാ ലിമിറ്റഡ്, ബാഗ്ലൂരിലെ ഭാരത് ഇലക്ട്രോണിക്സ് എന്നീ സ്ഥാപങ്ങളാണ് വോട്ടിങ് യന്ത്രം തയ്യാറാക്കുന്നത്.

ബാലറ്റ് യൂണിറ്റിലെ ഏതെങ്കിലും ഒരു സ്ഥാനാർഥിയുടെ പേരിനും ചിഹ്നത്തിനും നേരേയുള്ള നീല ബട്ടണിൽ വിരൽ അമർത്തിയാണ് സമ്മതിദാനം രേഖപ്പെടുത്തേണ്ടത്.ഈ സമയത്ത് ചിഹ്നത്തിനു നേരേയുള്ള ചെറിയ ചുവപ്പ് ലൈറ്റ് തെളിയുകയും അതോടൊപ്പം നീണ്ടുനിൽക്കുന്ന ഒരു ബീപ്പ് ശബ്ദം കേൾക്കുകയും ചെയ്യും. ഒരു തവണ സമ്മതിദാനം രേഖപ്പെടുത്തിക്കഴിഞ്ഞ് വീണ്ടും എത്ര തവണ ശ്രമിച്ചാലും ഒന്നിലേറെ വോട്ട് രേഖപ്പെടുത്താൻ കഴിയില്ല. കൺ ട്രോൾ യൂണിറ്റ് മുഖേന നൽകുന്ന അനുവാദത്തോടെ മാത്രമേ ബാലറ്റ് യൂണിറ്റ് ഓരോ തവണയും പ്രവർത്തന സജ്ജമാകൂ എന്നതിനാലാണിത്. ഒരേ സമയം ഒന്നിലേറെ സ്ഥാനാർഥികളുടെ പേരിനു നേരേയുള്ള ബട്ടണുകൾ അമർത്തിയാലും മതിയായ ബലം ആദ്യമായി പ്രയോഗിക്കപ്പെട്ട ഒരു ബട്ടൺ മാത്രമേ പ്രവർത്തനക്ഷമം ആകൂ എന്നതിനാൽ അതിലൂടെയുള്ള വോട്ട് മാത്രം രേഖപ്പെടുത്തപ്പെടുന്നു, ഇതു മൂലം അസാധു ഉണ്ടാകുന്നില്ല. 

വോട്ടിങ്ങിനിടെ എന്തെങ്കിലും യന്ത്രത്തകരാറുണ്ടായാലും അതു വരെ ചെയ്തിട്ടുള്ള വോട്ടുകൽ സുരക്ഷിതമായിരിക്കും.വോട്ടെണ്ണുന്നതിന് കൺട്രോൽ യൂണിറ്റ് മാത്രമേ ആവശ്യമുള്ളു. വ്വോട്ടെണ്ണൽ സമയത്തു മാത്രം റിസൾട്ട് എന്ന ബട്ടൻ പ്രവർത്തിപ്പിക്കാൻ കഴിയൂ എന്ന് ഉറപ്പാക്കുന്ന വിധം അതിനുള്ള ഭാഗം മുദ്ര വച്ചിട്ടാണു് വോട്ടെടുപ്പ് നടപടികൽ തുടങ്ങുന്നത്. വോട്ടെണ്ണൽ കഴിഞ്ഞ് ബാറ്ററി വേർപെടുത്തിയാണ് കൺ ട്രോൾ യൂണിറ്റ് സൂക്ഷിക്കുന്നത്. ഈ അവസ്ഥയിലും 10 വർഷം വരെ യന്ത്രത്തിൽ രേഖപ്പെടുത്തിയ വോട്ടിന്റെ വിവരങ്ങൾ ലഭ്യമാകും. കണ്ട്രോൾ യൂണിറ്റിനോട് ഘടിപ്പിക്കാവുന്ന ഒരു പ്രിന്റർ ഉപയോഗിച്ച് വോട്ടെടുപ്പിന്റെ ഫലം അച്ചടിച്ച് ലഭിക്കുന്ന വിധം സംവിധാനം ചെയ്ത യന്ത്രമാണ് 2011-ലെ തെരഞ്ഞെടുപ്പ് മുതൽ ഉപയോഗിക്കുന്നത്. 3840 വോട്ട് വരെ ഒരു യന്ത്രം ഉപയോഗിച്ച് ചെയ്യാൻ കഴിയുമെങ്കിലും പരമാവധി 1500-ൽ കൂടുതൽ സമ്മതിദായകർ ഉണ്ടാകാത്ത വിധമാണ് പോളിങ്ങ് സ്റ്റേഷനുകൾ ക്രമീകരിച്ചിരിക്കുന്നത് എന്നതിനാൽ ഈ അർത്ഥത്തിൽ വോട്ടിങ്ങ് യന്ത്രത്തിനു പരിമിതിയില്ല. എന്നാൽ ഒരു ബാലറ്റ് യൂണിറ്റ്റിനു് ഉൾക്കൊള്ളൻ കഴിയുന്നത് 16 സ്ഥാനാർഥികൾ വരെ ആയതുകൊണ്ടും, അപ്രകാരമുള്ള 4 ബാലറ്റ് യൂണിറ്റുകൾ വരെ മാത്രമേ ഒരു കൺട്രോൾ യൂണിറ്റ് ഉപയോഗിച്ച് പ്രവർത്തിപ്പിക്കാൻ കഴിയൂ എന്നതു കൊണ്ടും 64-ൽ അധികം സ്ഥാനാർഥികൾ ഉള്ള പക്ഷം വോട്ടിങ് യന്ത്രം ഉപയോഗിക്കാൻ കഴിയില്ല. അങ്ങനെ ഒരു സാഹചര്യം ഉണ്ടാകുന്ന പക്ഷം മുൻ കാലങ്ങളിലേതു പോലെ ബാലറ്റ് പേപ്പറും ബാലറ്റ് പെട്ടിയും ഉപയോഗിക്കേണ്ടി വരും. ഒരേ സമയം ലോക് സഭയിലേക്കും അസ്സംബ്ലിയിലേക്കും തെരഞ്ഞെടുപ്പു നടക്കുമ്പോഴും ഒരു യന്ത്രം കൊണ്ടു തന്നെ വോട്ടെടുപ്പ് നടത്താൻ കഴിയും.
അന്ധരായ സമ്മതിദായകർക്ക് പരസഹായം കൂടാതെ സമ്മതിദാനം രേഖപ്പെടുത്താനുള്ള സംവിധാനം ഇപ്പോൾ ഉപയോഗിക്കുന്ന വോട്ടിങ്ങ് യന്ത്രത്തിൽ ഏർപ്പെടുത്തിയിട്ടുണ്ട്. വോട്ടു രേഖപ്പെടുത്താൻ ഉപയോഗിക്കേണ്ട നീല ബട്ടണുകൽക്കു നേരേ 1 മുതൽ 16 വരെയുള്ള അക്കങ്ങൾ(ക്രമ നമ്പരുകൾ) ബ്രെയിലി ലിപിയിൽ ക്രമീകരിച്ചിട്ടുള്ളതിനാൽ സ്ഥാനാർത്ഥിയുടെ ക്രമ നമ്പർ അറിയാവുന്ന പക്ഷം അന്ധനായ ആൾക്ക് സ്ഥാനാർത്ഥിയുടെ പേരിനു നേരേയുള്ള ബട്ടൺ അമർത്തി അനായാസം വോട്ടു രേഖപ്പെടുത്താം

ഒരു സ്ഥാനാർഥിക്കും വോട്ടു ചെയ്യുന്നില്ല എന്നു രേഖപ്പെടുത്തുന്നതിനുള്ള ബട്ടൺ കൂടി വോട്ടിങ്ങ് മഷീനിൽ ഏർപ്പെടുത്തണമെന്നുള്ള 2013 സെപ്റ്റംബർ 27 ലെ സുപ്രീം കോടതി വിധി അനുസരിച്ച്, ഏതൊരാൾക്കും, ഒരു ഒരു സ്ഥാനാർഥിക്കും വോട്ടു ചെയ്യുന്നില്ല എന്നു രേഖപ്പെടുത്തുന്നതിനുള്ള ഒരു ബട്ടൺ (NOTA-None Of The Above- Button) കൂടി വോട്ടിങ് മഷീനിൽ പുതുതായി ചേർത്തു.എന്നാൽ ഇത് ഉപയോഗിക്കുന്നവരുടെ എണ്ണം സ്ഥാനാർഥികൾക്കു കിട്ടുന്ന വോട്ടുകളെക്കാൾ കൂടുതൽ ആയാൽ പോലും,ഏറ്റവും അധികം വോട്ടു കിട്ടുന്ന സ്ഥാനാർഥി തന്നെ വിജയി ആയിരിക്കുന്നതാണ്. 2013 ഡിസംബർ മാസത്തിൽ ഡൽഹി ഉൾപ്പെടെ 5 സംസ്ഥാനങ്ങളിലെ നിയമ സഭകളിലേക്കു നടന്ന തെരഞ്ഞെടുപ്പുകളിൽ ഈ രീതി പ്രാബല്യത്തിലായി.

ഇലക്ട്രോണിക് വോട്ടിങ്ങ് യന്ത്രം പൂർണ്ണമായും വിശ്വസനീയവും കുറ്റമറ്റതും ആണെന്ന ഇൻഡ്യൻ തെരഞ്ഞെടുപ്പു കമ്മീഷന്റെ അവകാശവാദം നില നിൽക്കുമ്പോഴും ഒരു ഇലക്ട്രോണിക് യന്ത്രമെന്ന നിലയിൽ, ഈ യന്ത്രം സംശയാതീതമാണെന്നു പറയാൻ കഴിയില്ലെന്നുള്ള വാദവും തുടക്കം മുതൽ തന്നെയുണ്ടായിരുന്നു. ശാസ്ത്ര-സാങ്കേതിക രംഗങ്ങളിൽ ഏറെ മുൻപന്തിയിലുള്ള പല യൂറോപ്യൻ രാജ്യങ്ങളും തെരഞ്ഞെടുപ്പിന് വോട്ടിങ്ങ് യന്ത്രം ഉപയോഗിക്കാതിരിക്കുകയോ,പേപ്പർ ബാലറ്റിലേയ്ക്ക് മടങ്ങുകയോ ചെയ്തിട്ടുള്ളതും,യു.എസ്.എ.യിൽ പോലും പൂർണ്ണമായും ഇലക്ട്രോണിക് രീതി പിന്തുടരുന്നില്ല- ബാലറ്റിൽ,സ്ഥാനാർത്ഥിയുടെ പേരിനു നേരേ "പഞ്ചിങ്ങ്" നടത്തുകയാണു ചെയ്യുന്നത് എന്നതും ഈ വാദങ്ങൾക്ക് പിൻബലം ആയിട്ടുണ്ട്. ഈ പശ്ചാത്തലത്തിൽ പോലും വോട്ടിങ്ങ് മഷീനിൽ കൃത്രിമം കാണിക്കാൻ കഴിയില്ല എന്നത് അവകാശ വാദങ്ങൾക്കപ്പുറം പരസ്യമായി തെളിയിക്കപ്പെടേണ്ടതാണെന്നുള്ള രാജ്യത്തെ പല പ്രധാന രാഷ്ട്രീയ കക്ഷികളുടെയും ആവശ്യം തെരഞ്ഞെടുപ്പ് കമ്മീഷൻ കണക്കിലെടുത്തില്ല. ഇതു സംബന്ധിച്ചുള്ള പരീക്ഷണങ്ങൾക്കായി ഒരു വോട്ടിങ്ങ് യന്ത്രം വിട്ടുകൊടുക്കണമെന്നുള്ള ഒരു ഗവേഷകന്റെ ആവശ്യവും തെരഞ്ഞെടുപ്പു കമ്മീഷൻ നിരാകരിച്ചു. എന്നാൽ ഒരു ൻസമ്മതി ദായകന്, താൻ ചെയ്ത വോട്ട് ,താൻ ഉദ്ദേശിച്ച സഥാനാർത്ഥിക്കു തന്നെയാണു നൽകപ്പെട്ടിരിക്കുന്നതെന്ന് മനസ്സിലാക്കാൻ കഴിയുന്ന സംവിധാനം വികസിപ്പിക്കുന്നതിനുള്ള തയ്യാറെടുപ്പിലാണ് കമ്മീഷൻ. ഇതിനായി രണ്ടു തരം പ്രവർത്തന രീതിയാണ് തയ്യാറായിട്ടുള്ളത്.- Voter Verifiable Paper Audit Trail (VVPAT)- വോട്ടു ചെയ്യപ്പെട്ട സ്ഥാനാർത്ഥിയുടെ പേരും ചിഹ്നവും അച്ചടിച്ച ചെറിയ കടലാസ് സമ്മതിദായകനു ലഭിക്കുന്ന വിധവും, അങ്ങനെ കയ്യിൽ ലഭിക്കാതെ അച്ചടിച്ച കടലാസ് ഒരു നിശ്ചിത നേരം കാണാൻ കഴിയുകയും അത് പിന്നീട് യന്ത്രത്തിനുള്ളിലേയ്ക്ക് വീഴുന്ന വിധവും ഉള്ള അച്ചടി യന്ത്രങ്ങളാണ് ഇപ്രകാരം രൂപകല്പന ചെയ്തിട്ടുള്ളത്. ഇത് ജനങ്ങളുടെ ഇടയിൽ പരീക്ഷിക്കുന്നതിന്റെ ഭാഗമായി രാജ്യത്ത് (വിവിധ കാലവസ്ഥയിലുള്ള 5 സംസ്ഥാനങ്ങളിലായി ) 5 വോട്ടെടുപ്പ് കേന്ദ്രങ്ങളിൽ 2011 ജൂലൈ 23ന് വോട്ടെടുപ്പ് നടത്തുകയുണ്ടായി. തിരുവനതപുരം ജില്ലയിലെ വട്ടിയൂർക്കാവ് നിയമ സഭാ മണ്ഡലത്തിലെ 36 ബൂത്തുകളിൽ ഇതു പ്രകാരം വോട്ടെടുപ്പ് നടന്നു. ഈ പരീക്ഷണത്തിന്റെയും, അതിനോടൊപ്പം ജനങ്ങളിൽ നിന്ന് ചോദ്യാവലിയിലൂടെ ശേഖരിച്ച വിവരങ്ങളുടെയും വിശകലനത്തിനു ശേഷം ഈ സംവിധാനം സംബന്ധിച്ചുള്ള തീരുമാനം ഉണ്ടാകുന്നതാണ്.

കേന്ദ്ര തിരഞ്ഞെടുപ്പ് കമ്മിഷന്റെ വെബ് താൾ.


</doc>
<doc id="146818" url="https://ml.wikipedia.org/wiki?curid=146818" title="അബ്ദുല്ല കുത്തുബ് ഷാ">
അബ്ദുല്ല കുത്തുബ് ഷാ

ബാമിനി വംശത്തിന്റെ പതനത്തെത്തുടർന്ന് സ്വതന്ത്രരാജ്യമായിത്തീർന്ന ഗോൽക്കൊണ്ടയിൽ ഭരണം നടത്തിയ കുത്തുബ് ഷാഹി വംശത്തിലെ രാജാവ്. പതിമൂന്നാമത്തെ വയസ്സിൽ സ്ഥാനാരോഹണം നടത്തി. അലസനും ആഡംബരപ്രിയനുമായ അബ്ദുല്ല കുത്തുബ് ഷാ ഭരണകാര്യങ്ങളിൽ ശ്രദ്ധിച്ചിരുന്നില്ല. ആദ്യം മാതാവും പിന്നീട് ജാമാതാവും ഭരണകാര്യങ്ങൾ നടത്തിവന്നു. മുഗൾചക്രവർത്തിമാരുമായി ഇദ്ദേഹത്തിന് പലപ്പോഴും ഏറ്റുമുട്ടേണ്ടി വന്നിട്ടുണ്ട്. 1636-ൽ ഗോൽക്കൊണ്ട ആക്രമിക്കാൻ പുറപ്പെട്ട ഷാജഹാൻ ചക്രവർത്തിയുടെ മേല്ക്കോയ്മ ഇദ്ദേഹം അംഗീകരിക്കുകയും ചക്രവർത്തിക്ക് കപ്പം കൊടുക്കുകയും ചെയ്തു. അറംഗസീബ് ഡക്കാണിൽ വൈസ്രോയി ആയിരുന്നപ്പോൾ കുത്തുബ് ഷായ്ക്കെതിരെ മീർജുംലയെ (കുത്തുബ്ഷായുടെ പ്രധാനമന്ത്രി) സഹായിക്കുകയും ഗോൽക്കൊണ്ട ആക്രമിക്കുകയും ചെയ്തു. ഗോൽക്കൊണ്ടയെ നിശ്ശേഷം കീഴടക്കണമെന്ന് അറംഗസീബ് ആഗ്രഹിച്ചെങ്കിലും ഷാജഹാന്റെ നിർദ്ദേശപ്രകാരം ഈ ഉദ്യമത്തിൽനിന്നും പിൻവാങ്ങി. ഇക്കാലത്ത് കുത്തുബ്ഷായെ വധിക്കാനുള്ള ഒരു ശ്രമം നടന്നു (1656). പക്ഷേ, ഇദ്ദേഹം രക്ഷപ്പെട്ടു. പിന്നീട് മരണംവരെ തന്റെ കൊട്ടാരത്തിൽ നിന്ന് പുറത്തുപോയില്ല. ഔറംഗസീബ് തന്ത്രപൂർവം തന്റെ മകനെക്കൊണ്ട് കുത്തുബ്ഷായുടെ മകളെ വിവാഹം ചെയ്യിക്കുകയും ഇദ്ദേഹത്തിന്റെ പിൻഗാമിയാക്കുകയും ചെയ്തു. രാജ്യത്തിന്റെ ഫലപുഷ്ടിയും, ഉരുക്ക്, വൈരം നിക്ഷേപങ്ങളും, തുണിവ്യവസായവും, മസൂലിപട്ടണത്തെ വിദേശവ്യാപാരവും കുത്തുബ്ഷായുടെ കാലത്ത് ഗോൽക്കൊണ്ടയെ ഒരു സമ്പന്നരാജ്യമെന്ന നിലയിൽ ഉയർത്തിയിരുന്നു.

ഉർദുവിലും പേർഷ്യനിലും ദക്ഖിനിയിലും കുത്തുബ്ഷാ നിരവധി കവിതകൾ രചിച്ചിട്ടുണ്ട്. ഉർദുവിലെ ആരംഭകാല കവികളുടെ കൂട്ടത്തിൽ ഇദ്ദേഹത്തിന് സമുന്നതമായ സ്ഥാനമാണുള്ളത്. സൂഫീകവികളുടെ നിഗൂഢാത്മകരീതിയിൽ ഇദ്ദേഹം എഴുതിയ ഗാനങ്ങളും കവിതകളും ആശയപുഷ്കലങ്ങളും കലാസുഭഗങ്ങളുമാണ്. കുത്തുബ്ഷായുടെ കൃതികൾ പുസ്തകരൂപത്തിൽ പ്രസിദ്ധീകരിച്ചിട്ടില്ല.



</doc>
<doc id="146820" url="https://ml.wikipedia.org/wiki?curid=146820" title="അബി തിയെറ്റർ">
അബി തിയെറ്റർ

അയർലൻഡിലെ ഡബ്ളിനിൽ 1904-ൽ സ്ഥാപിതമായ പ്രശസ്തദേശീയനാടകശാലയാണ് അബി തിയെറ്റർ. ഗെയ്ലിക് ഭാഷയുടെ സംരക്ഷണത്തിനും പ്രചാരണത്തിനുംവേണ്ടി നിലകൊണ്ട ഗെയ്ലിക് ലീഗ് സ്ഥാപിച്ച 'ഐറിഷ് ലിറ്റററി തിയെറ്റർ' പരിണമിച്ചുണ്ടായതാണ് അബിതിയെറ്റർ. 

വില്യം ബട്ട്ലർ യേറ്റ്സ്, ജോൺ മിറ്റിഗ്റ്റൺ സിങ്, ലേഡിഗ്രിഗറി എന്നിവരായിരുന്നു അബിതിയെറ്റർ സ്ഥാപിക്കുന്നതിനു ശ്രമിച്ചവർ. യൂറോപ്യൻ സാഹിത്യവേദിയെ സ്വാധീനിച്ച ഫ്രാൻസിലെ അന്റോയിൻ ആന്ദ്രേയുടെ തിയെറ്റർ ലിബ്ര്, ജർമനിയിലെ ഓട്ടോ ബ്രാഹ്മിന്റെ ദോയിഷെസ് റ്റെയാറ്റർ, ലണ്ടനിലെ ജെ.റ്റി. ഗൈനിന്റെ സ്വതന്ത്ര നാടകവേദി എന്നീ പ്രസ്ഥാനങ്ങളാണ് അബിതിയെറ്ററിന്റെ സ്ഥാപനത്തിനു പിന്നിൽ വർത്തിച്ച പ്രേരകശക്തികൾ. ഈ പ്രസ്ഥാനങ്ങളെപ്പോലെ, അഭിതിയെറ്ററും ഐറിഷ് സാഹിത്യത്തിന്റെ സ്വതന്ത്രമായ പുരോഗതിയെ ലക്ഷ്യമാക്കിക്കൊണ്ടാണ് രൂപംകൊണ്ടത്. ഇതിന്റെ പ്രാരംഭരൂപമായ ഐറിഷ് ലിറ്റററി തിയെറ്റർ 1903-ൽ 'ഐറിഷ് നാഷണൽ തിയെറ്റർ സൊസൈറ്റി' ആയിത്തീർന്നു. 1904-ൽ യേറ്റ്സിന്റെ സ്നേഹിതയും മാൻചെസ്റ്റർ റെപ്പർട്ടറി തിയെറ്ററിന്റെ (1907) സ്ഥാപകയുമായ ആനി എച്ച്. ഹോർണിമാൻ എന്ന ഇംഗ്ളീഷ് പ്രഭി ഈ തീയെറ്ററും അതിനു തൊട്ടടുത്തുള്ള കെട്ടിടങ്ങളും ഏറ്റെടുത്ത് അബിതിയെറ്റർ ഉണ്ടാക്കാനുള്ള സാമ്പത്തികസഹായം നല്കി. യേറ്റ്സ്, ഗ്രിഗറി എന്നിവർ അബിതിയെറ്ററിലെ സഹസംവിധായകരായി. പിന്നീട് സിങ് അവരോടു ചേർന്നു.

ഐറിഷ് സാഹിത്യനവോത്ഥാനത്തിന്റെ ആദ്യദശകങ്ങളിൽ അബിതിയെറ്റർ കനത്ത സ്വാധീനത ചെലുത്തിയിരുന്നു. യേറ്റ്സിന്റെ ഡെയ്ഡ്രി (Deirdre), ദി കൌണ്ടസ് കാതലീൻ (The Countess Kathleen), കാതലീൻ നി ഹൂളിഹൻ (Cathleen ni Houlihan), ഗ്രിഗറിയുടെ സ്പ്രെഡിംഗ് ദി ന്യൂസ് (Spreading the News), ദി വർക്ക് ഹൌസ് വാർഡ് (The Workhouse Ward), ദി റൈസിങ് ഒഫ് ദി മൂൺ (The Rising of the Moon), സിങിന്റെ റൈഡേഴ്സ് ടു ദി സീ (Ridrs to the Sea), ഇൻ ദി ഷാഡോ ഒഫ് ദി ഗ്ളെൻ (In the Shadow of the Glen), ദി പ്ളേബോയ് ഒഫ് ദി വെസ്റ്റേൺ വേൾഡ് (The Playboy of the Western World) എന്നിവയാണ് അബിതിയെറ്ററിൽ ആദ്യകാലത്ത് അവതരിപ്പിച്ച നാടകങ്ങൾ. ദി പ്ളേബോയ് ഒഫ് ദി വെസ്റ്റേൺ വേൾഡ് എന്ന നാടകം വളരെയധികം കുഴപ്പങ്ങൾക്ക് കളമൊരുക്കി. ഇത് ഐറിഷ് ജനതയുടെ വികാരങ്ങളെ വ്രണപ്പെടുത്തുന്ന ഒരു കൃതിയായിരുന്നുവെന്ന തെറ്റിദ്ധാരണയുടെ ഫലമായി വിപ്ളവകാരികൾ കലാപങ്ങൾ ഉണ്ടാക്കി. 1911-ൽ ന്യൂയോർക്കിൽ ഈ നാടകം അവതരിപ്പിച്ചപ്പോഴും ഇതേ അനുഭവമുണ്ടായി.

ഇതേത്തുടർന്ന് സംവിധായകർ തമ്മിൽ അഭിപ്രായവ്യത്യാസങ്ങളുണ്ടാകുകയും പ്രമുഖ അമച്വർ നടൻമാരായിരുന്ന ഫേ സഹോദരൻമാർ രാജിവയ്ക്കുകയും ചെയ്തു. 1909-ൽ ഹോർണിമാൻ അവരുടെ സാമ്പത്തികസഹായം പിൻവലിച്ചു. എന്നാൽ ഇക്കാലമായപ്പോഴേക്ക് അബിതിയെറ്റർ സ്വയംപര്യാപ്തത നേടിയിരുന്നു. നാടകകൃത്തും സംവിധായകനുമായ ലെനോക്സ് റോബിൻസൺ 1910-ൽ അബിസംഘത്തിൽ ചേർന്നു. റോബിൻസൺ 40 വർഷം ഈ തിയെറ്ററിൽ സേവനം അനുഷ്ഠിച്ചു. 1910-24 കാലത്ത് അബിതിയെറ്ററിനെ നിലനിർത്തുന്നതിന് റോബിൻസൺ വഹിച്ച പങ്ക് വളരെ പ്രാധാന്യം അർഹിക്കുന്നു. ഇക്കാലത്തുതന്നെ ഗവൺമെന്റിൽ നിന്നുള്ള അംഗീകാരവും ധനസഹായവും അബിതിയെറ്ററിന് ലഭിച്ചു.

നാടകം, അഭിനയം എന്നിവയ്ക്കുള്ള ഒരു പരിശീലനകേന്ദ്രമെന്ന നിലയിൽ അബിതിയെറ്റർ ഉയർന്നു. തൻനിമിത്തം നടൻമാരുടെ പുതിയ തലമുറകളെ വാർത്തെടുക്കുവാൻ ഈ സ്ഥാപനത്തിനു കഴിഞ്ഞു. 1960-ൽ ആരംഭിച്ച ദശകത്തിലെ അന്താരാഷ്ട്ര നാടകോത്സവങ്ങളിലും അബിതിയെറ്റർ കൂടുതലായി സഹകരിച്ചു. ഡബ്ളിൻ നാടകോത്സവത്തിന് രൂപംകൊടുത്തതും അബിതിയെറ്ററാണ്. 1951-ൽ ഉണ്ടായ തീപിടിത്തത്തോടെ പ്രവർത്തനം അടുത്തുള്ള ക്വീൻസ് തിയെറ്ററിലേക്കു മാറ്റി. 1958-ൽ പഴയ അബിതിയെറ്ററിന്റെ സ്ഥാനത്ത് പുതുതായി ഒരു വലിയ തിയെറ്റർ പണിയുവാനുള്ള പദ്ധതികൾക്കു രൂപംനല്കി. 1966 ജൂലൈ. 18-ന് പുതിയ അബിതിയെറ്റർ ഉദ്ഘാടനം ചെയ്യപ്പെട്ടു. വെളിച്ചം, ശബ്ദവിന്യാസം തുടങ്ങിയ സജ്ജീകരണങ്ങൾക്ക് വലിയ പ്രചാരവും പുതിയ സംവിധാനങ്ങളും ഇന്നു സുലഭമാണെങ്കിലും പഴമയുടെ അന്തസ്സ് നിലനിർത്തുന്നതിൽ അബിതിയെറ്റർ ഇന്നും ശ്രദ്ധിച്ചുപോരുന്നു. പരീക്ഷണനാടകങ്ങൾ അവതരിപ്പിക്കുന്നതിനുവേണ്ടി 'പീക്കോക്ക്' (Peacock) എന്ന ഒരു ചെറിയ തിയെറ്ററും അബിതിയെറ്ററിൽ പ്രവർത്തിക്കുന്നുണ്ട്. അബിതിയെറ്ററിന്റെ നേതൃത്വത്തിൽ നാടകകൃത്തുക്കൾക്കുവേണ്ടി ഒരു സ്കൂളും പ്രവർത്തിച്ചുവരുന്നുണ്ട്. ഐറിഷ് നാടകങ്ങളുടെ പ്രശസ്തിക്കുവേണ്ടി അബിതിയെറ്റർ വഹിച്ച പങ്ക് പ്രശംസനീയമാണ്. മറ്റു യൂറോപ്യൻ തിയെറ്ററുകളുമായി സഹകരിച്ച് അബിതിയെറ്റർ അതിന്റെ പ്രവർത്തനപരിധി വിപുലീകരിച്ചു. ഐറിഷ് നാടകങ്ങളുടെ പ്രചാരണമാണ് അബിതിയെറ്ററിന്റെ ഉദ്ദേശ്യമെങ്കിലും ഇതരനാടകങ്ങളുടെ പഠനത്തിലും താത്പര്യം കാണിക്കുന്നുവെന്നത് ശ്രദ്ധേയമാണ്. 1911-12, 1932-33, 1934-35, 1937-38 എന്നീ വർഷങ്ങളിൽ അബിതിയെറ്റർ നടത്തിയ നാടകപര്യടനങ്ങളുടെ ഫലമായി ഒട്ടേറെ കലാകാരൻമാർ പ്രശസ്തരായിട്ടുണ്ട്, ഡഡ്ലിഡിഗ്ഗഴ്സ്, ബാറി ഫിറ്റ്സ്ജെറാൽഡ് ആർതർ ഷീൽസ്, ആർബർട് ഷാർപ്, പി.ജെ. കെല്ലി, എഫ്.ജെ. മാക്കോർമിക്, മൌറീൻ ഡിലനേ, സാറാ ആൾഗുഡ് എന്നിവർ ഇതിൽ ഉൾപ്പെടുന്നു. 2004 ഡി.-ൽ അബിതിയെറ്റർ നൂറാം വാർഷികം ആഘോഷിക്കുകയുണ്ടായി.



</doc>
<doc id="146821" url="https://ml.wikipedia.org/wiki?curid=146821" title="അബ്ബാദിദുകൾ">
അബ്ബാദിദുകൾ

കൊർഡോവ ഖലീഫമാരുടെ പതനത്തെ തുടർന്ന് ദക്ഷിണ സ്പെയിനിലെ ആന്തലൂഷ്യയിൽ സ്ഥാപിതമായ മുസ്ലിം രാജവംശമാണ് അബ്ബാദിദുകൾ. ഉമയ്യാദ് വംശത്തിന്റെ പതനത്തിനുശേഷം പരസ്പരം മത്സരിച്ചുകൊണ്ടിരുന്ന ഇരുപതോളം ചെറിയ രാജവംശങ്ങൾ സ്പെയിനിൽ ഉടലെടുത്തിരുന്നു. കൊർഡോവ ഖലീഫമാരുടെ അധികാരം ക്ഷയിച്ചതിനാലുള്ള രാഷ്ട്രീയ ശിഥിലീകരണമായിരുന്നു ഇതിനു കാരണം. മുക്കാൽ നൂറ്റാണ്ടോളം സ്പെയിനിൽ മൂന്നു രാജാക്കൻമാരുടെ കീഴിൽ ഭരണം നടത്തിവന്ന അബ്ബാദിദ് വംശം ഇത്തരം ചെറിയ രാജവംശങ്ങളിൽ പ്രധാനപ്പെട്ടതാണ്. പുരാതന ലഖ്മിദ് രാജാക്കൻമാരുടെ പാരമ്പര്യം അബ്ബാദിദ് വംശക്കാർ അവകാശപ്പെട്ടിരുന്നു. ഇബ്നു അബ്ബാദ് എന്നു വിളിക്കപ്പെടുന്ന അബുൽഖാസിം മുഹമ്മദ് ആയിരുന്നു 1023-ൽ അബ്ബാദിദ് വംശം സ്ഥാപിച്ചത്. ഇദ്ദേഹം സെവിൽ നഗരത്തിലെ പ്രധാന ഖാസിയായിരുന്നു. ചില പ്രഭുക്കൻമാരുടെ സഹായത്തോടുകൂടി 1023-ൽ ഇദ്ദേഹം സെവിൽ നഗരം സ്വതന്ത്രമാക്കുകയും അവിടെ ആധിപത്യം സ്ഥാപിക്കുകയും ചെയ്തു. രാഷ്ട്രീയതന്ത്രങ്ങളും അതിർത്തിയുദ്ധങ്ങളും വഴി തന്റെ രാജ്യാതിർത്തി വ്യാപിപ്പിച്ചു.

ഇബ്നു അബ്ബാദിന്റെ പുത്രനായ അബ്ബാദ് II അൽമുത്താദിദ് എന്ന പേരിൽ 1042 മുതൽ 1068 വരെ രാജ്യഭരണം നടത്തി. ഇദ്ദേഹം തന്റെ രാജ്യാതിർത്തി വ്യാപിപ്പിക്കുകയും കൊർഡോവ പിടിച്ചടക്കാൻ ശ്രമിക്കുകയും ചെയ്തു. എന്നാൽ തന്റെ മിത്രങ്ങൾ വേണ്ടതുപോലെ സഹകരിക്കാത്തതുകൊണ്ട് ഈ ശ്രമം വിജയിച്ചില്ല. ഇദ്ദേഹം ഒരു കവിയും കലാപ്രോത്സാഹകനും ആയിരുന്നു. എന്നാൽ ഒരു ഭരണാധികാരിയെന്ന നിലയിൽ ഇദ്ദേഹം ആരോടും വിട്ടുവീഴ്ച കാണിച്ചില്ല. തനിക്കെതിരായി പ്രവർത്തിച്ച പുത്രനെ ഇദ്ദേഹം സ്വന്തം കൈകൊണ്ട് കൊന്നതായും താൻ വധിച്ച ശത്രുക്കളുടെ തലയോടുകൾ പൂച്ചട്ടികളായി ഉപയോഗിച്ചതായും പറയപ്പെടുന്നു. ഗ്രനാഡയിലെ രാജാവായിരുന്നു ഇദ്ദേഹത്തിന്റെ പ്രധാന ശത്രു. സ്പെയിനിലെ പ്രധാന ക്രിസ്ത്യൻ രാജ്യങ്ങളായ കാസ്റ്റീലിലേയും ലിയോണിലേയും രാജാക്കന്മാർ ഇദ്ദേഹത്തിനെതിരായി പല ആക്രമണങ്ങളും നടത്തിയിരുന്നു. അവർ സെവിൽനഗരത്തിന്റെ കോട്ടവാതിൽവരെ എത്തുകയുണ്ടായി. അബ്ബാദ് II അവർക്ക് കപ്പം കൊടുത്ത് സമാധാനിപ്പിച്ചു.

അബ്ബാദിദ് വംശത്തിലെ അവസാനത്തെ രാജാവായ അബ്ബാദ് III (1040-95) അൽമുത്താമിദ് എന്ന പേരോടുകൂടി 1068 മുതൽ 1091 വരെ ഭരണം നടത്തി. ഈ വംശത്തിലെ ഏറ്റവും ശക്തനും പ്രാപ്തനും ഉദാരനുമായ രാജാവ് ഇദ്ദേഹമായിരുന്നു. അധികാരത്തിൽ വന്ന ഉടനെ കൊർഡോവ പിടിച്ചടക്കി തന്റെ രാജ്യത്തോടു കൂട്ടിച്ചേർത്തു. തന്റെ മറ്റു സമകാലികരെപ്പോലെ സ്പെയിനിലെ ക്രിസ്ത്യൻ രാജാക്കന്മാർക്ക് ഇദ്ദേഹവും കപ്പം കൊടുത്തിരുന്നു. ഇദ്ദേഹത്തിന്റെ ഔദാര്യത്തെക്കുറിച്ചും ആഡംബരത്തെക്കുറിച്ചുമുള്ള അനേകം കഥകൾ സ്പെയിനിൽ പ്രചാരത്തിലുണ്ട്. ഇദ്ദേഹം കവിയും കലാപ്രേമിയുമായിരുന്നു. ഇബ്നു അമ്മാർ എന്ന കവിയെ അൽമുത്താമിദ് തന്റെ പ്രധാനമന്ത്രിയായി നിയമിച്ചു. പിന്നീട് തന്റെ അപ്രിയത്തിന് പാത്രമായപ്പോൾ ഇബ്നു അമ്മാറിനെ ജയിലിലടയ്ക്കുകയും കൊല്ലുകയും ചെയ്തു. ഇത്തിമാദ് എന്ന ഒരടിമപ്പെണ്ണിനെ ഇദ്ദേഹം വിവാഹം ചെയ്ത് തന്റെ പട്ടമഹിഷിയാക്കി. ഇത്തിമാദിന്റെ ആവശ്യപ്രകാരം അൽമുത്താമിദ് ആർഭാടങ്ങൾക്കുവേണ്ടി വളരെ പണം ചെലവഴിച്ചു.

അൽമുത്താമിദിന്റെ അന്ത്യകാലം വളരെ ദുഃഖകരമായിരുന്നു. കിഴക്കൻ സ്പെയിനിലെ ബെർബറുകളുമായി ഇദ്ദേഹം പലപ്പോഴും ഇടഞ്ഞിരുന്നു. 1080-ൽ കാസ്റ്റീലിലെ ക്രിസ്ത്യൻ രാജാവായ അൽഫോൻസോയുടെ സ്ഥാനപതിയെ അൽമുത്താമിദ് കുരിശിൽ തറച്ചു കൊന്നതിൽ ക്ഷുഭിതനായ അൽഫോൻസോ, അൽമുത്താമിദിനെതിരെ യുദ്ധം നടത്തി. നിസ്സഹായനായ ഇദ്ദേഹം ഈ യുദ്ധത്തെ നേരിടാൻ അൽമൊറാവിദ് രാജാവായ യൂസഫ് ഇബ്നു താഷുഫിന്റെ സഹായം തേടി. താഷുഫിന്റെ സഹായം തേടുന്നതിനുള്ള അപകടത്തെക്കുറിച്ചു പലരും അൽമുത്താമിദിനു മുന്നറിയിപ്പും നല്കി. പക്ഷേ, കാസ്റ്റീലിയർക്കെതിരെ ഏത് സഹായവും സ്വീകരിക്കുവാൻ ഇദ്ദേഹം തയ്യാറായിരുന്നു. താഷുഫിന്റെയും അൽമുത്താമിദിന്റെയും സൈന്യങ്ങൾ കാസ്റ്റീലിയരെ തോല്പിച്ചു. വിജയോൻമത്തനായ താഷുഫിൻ ശത്രുക്കളുടെ നാല്പതിനായിരം ഛേദിക്കപ്പെട്ട ശിരസ്സുകളുമായി തിരിച്ചുപോയി. സ്പെയിനിലുള്ള മുസ്ലിങ്ങൾ ആകമാനം ഈ വിജയത്തിൽ അഹങ്കരിച്ചു. അധികം താമസിയാതെ താഷുഫിൻ തന്റെ പഴയ ശത്രുവായ അൽമുത്താമിദിന്നെതിരെ യുദ്ധം ചെയ്യാൻ ഒരു വലിയ സൈന്യവുമായി തിരിച്ചുവന്നു. താഷുഫിന്റെ സൈന്യം സെവിൽ നഗരം വളഞ്ഞു. അൽമുത്താമിദ് വീരോചിതമായി ചെറുത്തുനിന്നെങ്കിലും ഒടുവിൽ പരാജയപ്പെട്ടു. ഈ ചെറുത്തുനില്പിൽ തന്റെ സ്വന്തം മകൻ മരിച്ചുവീഴുന്നതു കണ്ടാണ് അൽമുത്താമിദ് കീഴടങ്ങിയത്. 1091-ൽ അൽമുത്താമിദിനെ ശത്രുക്കൾ തടവുകാരനാക്കി. തന്റെ ഇഷ്ടഭാര്യയായ ഇത്താമീദും പെൺമക്കളും അൽമുത്താമിദിനോടൊപ്പം തടവിലായി. ഉത്തരാഫ്രിക്കൻ തടവിൽക്കിടന്നുകൊണ്ട് അൽമുത്താമിദ് ഹൃദയസ്പൃക്കായ ചില കവിതകൾ രചിക്കയുണ്ടായി. 1095-ൽ അൽമുത്താമിദ് ജയിലിൽ വച്ചു മരിച്ചു. അതോടെ അബ്ബാദിദുകളുടെ അധികാരകാലവും അവസാനിച്ചു. അൽമുത്താമിദിന്റെ ശവകുടീരം രണ്ടു ശതകത്തോളം ഒരു തീർഥാടനകേന്ദ്രമായിരുന്നു.


</doc>
<doc id="146822" url="https://ml.wikipedia.org/wiki?curid=146822" title="അതിയമാൻ വംശം">
അതിയമാൻ വംശം

ചേരരാജവംശത്തിന്റെ ഒരു തായ്‌വഴിയാണ് അതിയമാൻ വംശം. അതിയമാൻ നെടുമാനഞ്ചി എന്ന രാജാവ് സ്ഥാപിച്ചതിനാൽ ആണ് ഈ വംശത്തിന് പ്രസ്തുത പേരു ലഭിച്ചത്. തമിഴ് കവയിത്രി ആയിരുന്ന ഔവ്വയാരുടെ പുരസ്കർത്താവായി നെടുമാനഞ്ചിയെ പുറനാനൂറ് എന്ന സംഘംകൃതിയിൽ പുകഴ്ത്തിയിട്ടുണ്ട്. ദ്രാവിഡദേശത്തെ 'എഴുകടൈ വള്ളലുകളിൽ' (ഔദാര്യനിധികൾ) ഒരാളായിരുന്നു അതിയമാൻ. അതിയമാന്റെ അധികാരം ഉത്തരകേരളത്തിൽ നിലനിന്നിരുന്നതായി ഉണ്ണിയച്ചീചരിതത്തിൽ (ആവാസം നിജമാക്കിനാൾ അതിയമാനല്ലൂരിതിഖ്യാതിദം) സൂചിപ്പിക്കുന്നുണ്ട്. തകടൂർ എന്ന സ്ഥലമായിരുന്നു നെടുമാനഞ്ചിയുടെ തലസ്ഥാനം.

അതിയമാൻ നെടുമാനഞ്ചിയുടെ വംശത്തിൽപെട്ട ഒരു നാടുവാഴിയായിരുന്നു നെടുമിടിലഞ്ചി. പെരും ചേരൽ ഇരുമ്പുറ എന്ന രാജാവും അതിയമാനും തമ്മിൽ യുദ്ധം ഉണ്ടായി. ആ യുദ്ധത്തിൽ അതിയമാൻ വധിക്കപ്പെട്ടു. അതിയമാന്റെ വീരാപദാനങ്ങളെ അരിശിൽ കീഴാർ പ്രകീർത്തിച്ചിട്ടുണ്ട്.


</doc>
<doc id="146823" url="https://ml.wikipedia.org/wiki?curid=146823" title="അബ്ദുൽ വാദിദ് വംശം">
അബ്ദുൽ വാദിദ് വംശം

പടിഞ്ഞാറൻ ആഫ്രിക്കയിൽ ടിലിംസാൻ (Tlemcen) കേന്ദ്രമാക്കി 1239 മുതൽ 1554 വരെ ഭരണം നടത്തിയ മുസ്ളിം ബെർബർ രാജവംശമാണ് അബ്ദുൽ വാദിദ്വംശം. ഈ വംശത്തെ 'ബനു അബ്ദുൽ വാദ്' അഥവാ 'സെയ്യാനിദുകർ' എന്നും പറഞ്ഞുവരുന്നു. ഈ രാജവംശത്തിന്റെ ഉത്പത്തിയെക്കുറിച്ചു വ്യക്തമായ ചരിത്രരേഖകളില്ല. 1239-ൽ അൽമൊഹാദുകളുടെ (അൽമുഹ്ഹിദുകൾ) സാമ്രാജ്യം തകർച്ചയിലെത്തിയപ്പോൾ മറ്റു ബെർബർ വിഭാഗങ്ങളുടേയും ആഫ്രിക്കയിലെ അറബികുടിയേറ്റക്കാരുടേയും സഹായത്തോടെ ബെർബർ സെനാത്ത (Zenata) വംശത്തിലെ അബ്ദുൽ വാദിദ് വിഭാഗത്തിൽപ്പെട്ട അബ്ദുൽ വാദ്യഹ് മറാസാൻ ഇബ്നുസെയ്യാൻ (ഭ.കാ. 1236-83) ടിലിംസാൻ തലസ്ഥാനമാക്കി ഈ രാജവംശം സ്ഥാപിച്ചുവെന്ന് വിശ്വസിക്കപ്പെടുന്നു. ഇങ്ങനെ സ്ഥാപിക്കപ്പെട്ട രാജ്യത്തിന് ഭൂമിശാസ്ത്രപരമായ ഐക്യമോ നിശ്ചിതമായ അതിരുകളോ ഉണ്ടായിരുന്നില്ല. ബെർബർ സെനാത്ത വംശജരും അറബിനാടോടികളും അധിവസിച്ചിരുന്ന ഈ പ്രദേശത്ത് അഭ്യന്തരകലഹങ്ങൾ സാധാരണമായിരുന്നു. സൈന്യത്തിലേക്ക് വേണ്ടത്ര ബെർബർ വംശജരെ കിട്ടാതെ വന്നപ്പോൾ ഈ രാജ്യത്തെ അമീർമാർ അറബികുടിയേറ്റക്കാരെ സൈന്യത്തിൽ ചേർക്കുകയുണ്ടായി. ഇങ്ങനെ രൂപവത്കരിക്കപ്പെട്ട സൈന്യത്തിന് ഐകരൂപ്യമോ ഐക്യബോധമോ ഉണ്ടായിരുന്നില്ല. സൈന്യത്തിലെ വിശ്വസ്തമായ വിഭാഗത്തെ ആഭ്യന്തര കലാപങ്ങൾ അടിച്ചമർത്തുന്നതിനുവേണ്ടി പലപ്പോഴും വിനിയോഗിക്കേണ്ടിവന്നു. അതുകൊണ്ട് കി.-ഉം പടിഞ്ഞാറുംഭാഗത്ത് തങ്ങളുടെ അധികാരം വ്യാപിപ്പിക്കാൻ ഈ വംശത്തിലെ അമീർമാർ നടത്തിയ ശ്രമങ്ങൾ വിജയിച്ചില്ല. ഫെസിലെ മാരിനിദ്വംശക്കാർ പതിനാലാം ശതകത്തിൽ രണ്ടു പ്രാവശ്യം അബ്ദുൽവാദിദ് വംശക്കാരുടെ പ്രദേശം ആക്രമിക്കുകയുണ്ടായി. ഒന്നിലധികം പ്രാവശ്യം ടൂണിസിലെ ഹാഫ്സിദ് വംശക്കാരുടെ മേല്ക്കോയ്മയും ഇവർക്ക് അംഗീകരിക്കേണ്ടിവന്നു.

അബ്ദുൽവാദിദ് ഭരണകാലത്ത് ടിലിംസാൻ ഒരു വ്യാപാരകേന്ദ്രമെന്നനിലയിൽ വളരെ പ്രസിദ്ധി ആർജിച്ചിരുന്നു. അബ്ദുൽ വാദിദ് അമീർമാർ ഈ നഗരത്തെ അഭിവൃദ്ധിപ്പെടുത്തുകയും സ്പാനിഷ് സംസ്കാരം ഇവിടെ പ്രചരിപ്പിക്കുകയും ചെയ്തു. ഈ നഗരത്തിന്റെ മുൻകാല മഹിമയെ തെളിയിക്കുന്ന പല അവശിഷ്ടങ്ങളും ഇന്നും കാണാൻ കഴിയും. അബ്ദുൽ വാദിദ് അമീർമാർ ബുദ്ധിപരവും കലാപരവുമായ പ്രവർത്തനങ്ങളേയും പ്രോത്സാഹിപ്പിച്ചിരുന്നു. പതിനഞ്ചാം ശതകത്തോടുകൂടി തളർച്ചബാധിച്ച അബ്ദുൽവാദിദ് രാജ്യത്തെ അൽജിയേഴ്സിൽ നിന്നും വന്ന ഒട്ടോമൻ തുർക്കികൾ 1554-ൽ കീഴടക്കുകയുണ്ടായി. അതോടെ അബ്ദുൽവാദിദ് വംശക്കാരുടെ ഭരണം അവസാനിച്ചു.


</doc>
<doc id="146828" url="https://ml.wikipedia.org/wiki?curid=146828" title="വോൾവോക്സ്">
വോൾവോക്സ്

ക്ലോറോഫൈറ്റ്സ് ഇനത്തിലുള്ള ഒരിനം പച്ച ആൽഗയാണ് വോൾവോക്സ്. 50,000-ത്തോളം കോശങ്ങൾ ചേർന്ന് ഗോളാകൃതിയിലുള്ള കോളനികളായി നിലനിൽക്കുന്നു. വോൾവോക്സ് ഈ ജീവിതശൈലി രൂപപ്പെടുത്തിയിട്ട് ഏതാണ്ട് 200 ദശലക്ഷം വർഷങ്ങളായി.1700-ൽ അൺറ്റോണി വാൻ ലീവൻഹോക് എന്ന ഡച്ച് ശാസ്ത്രജ്ഞനാണ് ഇവയെക്കുറിച്ച് ആദ്യമായി രേഖപ്പെടുത്തിയത്.


</doc>
<doc id="146829" url="https://ml.wikipedia.org/wiki?curid=146829" title="രബീന്ദ്ര സംഗീത്">
രബീന്ദ്ര സംഗീത്

മഹാകവി രബീന്ദ്രനാഥ ടാഗോർ ആവിഷ്കരിച്ച സംഗീതപദ്ധതിയാണ് രബീന്ദ്ര സംഗീത്. സ്വന്തം ഗീതങ്ങളും കവിതകളും സ്വന്തം ഭാവനയ്ക്ക് ഒത്തവണ്ണം ആലപിക്കുന്നതിനു വേണ്ടി അദ്ദേഹം രൂപപ്പെടുത്തിയ ശൈലിയാണിത്. ഉത്തരേന്ത്യൻ സംഗീതത്തിലെ രാഗങ്ങളെ മുഖ്യമായി അവലംബിച്ചുകൊണ്ട് അവയുടെ ശാസ്ത്രീയാലാപത്തിലെ കർക്കശമായ ചിട്ടകളെ ഉടച്ചുവാർത്ത് താരതമ്യേന സ്വതന്ത്രമായ ഒരു ആലാപനരീതി ആവിഷ്കരിക്കുകയാണ് അദ്ദേഹം ചെയ്തത്. സംഗീതം ശാസ്ത്രീയമായി അഭ്യസിച്ചില്ലെങ്കിലും ജീവിതകാലം മുഴുവൻ സംഗീതജ്ഞരുടെ നടുവിൽ കഴിച്ചുകൂട്ടിയ അദ്ദേഹം തന്റെ വാസനാബലത്തെയും സൗന്ദര്യബോധത്തെയും ആശ്രയിച്ചുകൊണ്ട് നടത്തിയ ഈ സംഗീതസൃഷ്ടി വിപുലമായ ജനപ്രീതി ആർജിച്ചു. ഭാവാത്മകതയാണ് ഇതിന്റെ മുഖ്യ സവിശേഷത. 

ശാസ്ത്രീയമായ ഹിന്ദുസ്ഥാനി രാഗങ്ങൾക്കു പുറമെ ഉത്തരേന്ത്യയിലെ പലതരം നാടോടിസംഗീതശൈലികളുടെ ഈണവും പ്രസിദ്ധങ്ങളായ കർണാടകസംഗീത രാഗങ്ങളുടെയും കൃതികളുടെയും ഘടനയും ഒരളവിന് ചില പാശ്ചാത്യസംഗീതസങ്കേതങ്ങളും രബീന്ദ്രസംഗീതത്തിൽ അലിഞ്ഞുചേർന്നിട്ടുണ്ട് . അദ്ദേഹത്തിന്റെ രചനയായ ദേശീയഗാനത്തിന്റെ സ്വഭാവം ഈ സംഗീതശൈലിയുടെ സവിശേഷതകൾ വെളിപ്പെടുത്തുന്നു. അസംഖ്യം പ്രണയഗീതങ്ങളും ഋതുക്കളെ ചിത്രീകരിക്കുന്ന ഗീതങ്ങളും ഭക്തിഗീതങ്ങളും ദേശീയഗീതങ്ങളും ബാലഗീതങ്ങളും ഈ ശൈലിയിൽ ടാഗോർ ആവിഷ്കരിച്ചിട്ടുണ്ട്.




</doc>
<doc id="146833" url="https://ml.wikipedia.org/wiki?curid=146833" title="റോബർട്ട് ബുൻസൻ">
റോബർട്ട് ബുൻസൻ

ഒരു ജർമ്മൻ രസതന്ത്രജ്ഞനാണ് റോബർട്ട് വിൽഹാം എബർഹാർഡ് ബുൻസൻ. പ്രകാശികരസതന്ത്രത്തിലും അഗ്രഗണ്യനാണ് ബുൻസൻ, കൂടാതെ അദ്ദേഹം എമിഷൻ സ്പെക്ട്രത്തിൽ ഗവേഷണം നടത്തി. ഗുസ്താഹ് കിർക്കോഫുമായിച്ചേർന്ന് നടത്തിയ പരീക്ഷണങ്ങൾക്കൊടുവിൽ സീസിയം, റുബീഡിയം എന്നീമൂലകങ്ങൾ കണ്ടെത്തി. വിവിധതരം ഗ്യാസ് പരീക്ഷണ സമ്പ്രദായങ്ങൾ നിർമ്മിച്ചിട്ടുണ്ട്. അദ്ദേഹത്തിന്റെ ലാബിലെ സഹായിയായ പീറ്റർ ഡെസേഗയുമായിച്ചേർന്ന് ബുൻസൻ ദീപം അദ്ദേഹം വികസിപ്പിച്ചെടുത്തു. ഇത് പരീക്ഷണശാലകളിൽ ഉപയോഗിക്കുന്ന ദീപങ്ങളിൽ വലിയ ഒരു കുതിച്ചുചാട്ടത്തിനു വഴിതെളിച്ചു. സ്പെക്ട്രോസ്കോപ്പിയിലെ ബുൻസൻ-കിർക്കോഫ് പുരസ്കാരം ഇദ്ദേഹത്തിന്റെ ഓർമ്മക്കായുള്ളതാണ്.
ജർമ്മനിയിലെ ഗ്രോട്ടിംഗ്ഹാം എന്നസ്ഥലത്താണ് 1811 മാർച്ച് 31 ന് റോബർട്ട് ബുൻസൻ ജനിച്ചത്. ഗ്രോട്ടിംഗ്ഹാം സർവ്വകലാശാലയിലെ ലൈബ്രേറിയനും പ്രൊഫസറുമായ ക്രിസ്റ്റ്യൻ ബുൻസന്റെ നാലുമക്കളിൽ ഏറ്റവും ഇളയപുത്രനാണ് അദ്ദേഹം. ഹോൾസ്മിഡേനിലാണ് അദ്ദേഹം സ്ക്കൂൾ വിദ്യാഭ്യാസം പൂർത്തിയാക്കിയത്. 1828 - ൽ ഗ്രോട്ടിംഗ്ഹാമിൽനിന്ന് മെട്രിക്കുലേഷൻ പാസായി. 1831 - ൽ ഫ്രെഡറിച്ച് സ്ട്രോമെയറുമായിച്ചേർന്ന് രസതന്ത്രത്തിൽ ഡോക്ട്രേറ്റ് നേടി. 1832,1833 വർഷങ്ങളിൽ അദ്ദേഹം ജർമ്മനി, ഫ്രാൻസ്, ഓസ്ട്രേലിയ എന്നീരാജ്യങ്ങൾ സന്ദർശിച്ചു. അവിടെ വച്ച് അദ്ദേഹം ഫ്രെഡറിച്ച് റഞ്ച്, ജസ്റ്റസ് വോൺ ലീബിഗ്, എൽഹാർഡ് മിറ്റ്സ്ചെർലിച്ച് എന്നിവരുമായി കൂടിക്കാഴ്ച്ചകൾ നടത്തി.



</doc>
<doc id="146839" url="https://ml.wikipedia.org/wiki?curid=146839" title="സാഫോ">
സാഫോ

ഒരു പ്രസിദ്ധ ഗ്രീക്ക് കവയിത്രിയാണ് സാഫോ. ലെസ്‌ബോസിൽ ജനിച്ചു. സാഫോയുടെ കവിതകളിൽ ഇനിയും അവശേഷിക്കുന്നവ ഉൽകൃഷ്ടമായ പ്രേമകവിതകളാണ്. പെൺകുട്ടികളെ അഭിസംബോധനചെയ്തു രചിക്കപ്പെട്ട ഇവയിൽ, അസാമാന്യമായ നിയന്ത്രണബോധം പ്രകടമാണ്. സ്ത്രീകളുടെയിടയിലെ സ്വവർഗരതിയെക്കുറിക്കുന്ന സാഫോയിസം,ലെസ്ബിയനിസം എന്നീ പദങ്ങൾ സാഫോ, ലെസ്‌ബോസ് എന്നീ നാമങ്ങളിൽനിന്നു രൂപംകൊണ്ടവയാണ് .

സാഫോയുടെ കവിതകൾ എൻ. പി. ചന്ദ്രശേഖരൻ മലയാളത്തിലേക്കു പരിഭാഷപ്പെടുത്തിയിട്ടുണ്ട്. "നീ തൊട്ടൂ ഞാൻ തീനാമ്പായ്" (ചിന്ത പബ്ലിഷേ‍ഴ്സ്)



</doc>
<doc id="146841" url="https://ml.wikipedia.org/wiki?curid=146841" title="എച്ച്.ആർ.എഫ്. കീറ്റിങ്">
എച്ച്.ആർ.എഫ്. കീറ്റിങ്

ഒരു ബ്രിട്ടീഷ് ഡിറ്റക്റ്റീവ് നോവലിസ്റ്റാണ് എച്ച്.ആർ.എഫ് കീറ്റിങ്. 1964-ൽ പുറത്തിറക്കിയ "ദി പെർഫെക്റ്റ് മർഡർ" എന്ന നോവലിലൂടെ കീറ്റിങ് അവതരിപ്പിച്ച കഥാപാത്രമായ ഇൻസ്‌പെക്ടർ ഘോട് കീറ്റിനെ പ്രശസ്തനാക്കി . ഡെയ്‌ലി ടെലിഗ്രാഫ് എന്ന പത്രസ്ഥാപനത്തിലെ പ്രവർത്തകനായിരുന്നു. ഇൻസ്‌പെക്ടർ ഘോട്ടിന്റെ പ്രശസ്തി മൂലം ഇതേ കഥാപാത്രത്തെ കേന്ദ്രമാക്കി ഇരുപതോളം നോവലുകൾ ഇദ്ദേഹം എഴുതി. നിരവധി പുരസ്‌കാരങ്ങൾ കീറ്റിന് ലഭിച്ചിട്ടുണ്ട്. 2011 മാർച്ച് 30 -ന് 84-ആം വയസ്സിൽ നിര്യാതനായി.



</doc>
<doc id="146849" url="https://ml.wikipedia.org/wiki?curid=146849" title="എ. അടപ്പൂർ">
എ. അടപ്പൂർ

കേരളത്തിലെ സാമൂഹിക-സാംസ്കാരിക രംഗങ്ങളിലെ മൂല്യങ്ങളെയും സത്യത്തെയും ക്രിസ്തീയ തത്ത്വവീക്ഷണത്തിലൂടെ വിലയിരുത്തിയ ജസ്യൂട്ട് പാതിരി ആണ് എ.അടപ്പൂർ അബ്രഹാം അടപ്പൂർ എന്ന് പൂർണ്ണനാമം . മികച്ച പ്രഭാഷകൻ കൂടിയായ ഇദ്ദേഹം പതിനാലോളം പുസ്തകങ്ങൾ എഴുതിയിട്ടുണ്ട് 

1926ൽ മൂവാറ്റുപുഴയ്ക്കടുത്ത ആരക്കുഴയിൽ അടപ്പൂർ ജോൺ - മറിയം ദമ്പതികളുടെ മകനായി ജനിച്ചു. കോഴിക്കോട്‌, കൊഡൈക്കനാൽ, പൂനെ എന്നിവിടങ്ങളിൽ ജസ്യൂട്ട്‌ പരിശീലനം പൂർത്തിയാക്കി. 1959-ൽ വൈദികപട്ടം സ്വീകരിച്ചു. മംഗലാപുരം സെന്റ്‌ അലോഷ്യസ്‌ കോളജിൽനിന്ന്‌ ബി.എ.യും തുടർന്ന് ഫ്രാൻസിലെ സ്ട്രാസ്ബുർഗ് സർവകലാശാലയിൽ നിന്ന് മനഃശാസ്ത്രത്തിൽ എം.എ. ബിരുദവും ദൈവശാസ്ത്രത്തിൽ പിഎച്ച്.ഡി. യും നേടി.

ആന്തരികവൈരുദ്ധ്യം കമ്യൂണിസത്തിലേക്ക് വഴി തെളിക്കുമെന്ന് അഭിപ്രായപ്പെട്ട ഇദ്ദേഹം റോമിൽ ജസ്യൂട്ട്‌ ജനറലിന്റെ ഇൻഡ്യക്കായുളള സെക്രട്ടറി, ആംഗ്ലിക്കക്കൻ-റോമൻ കത്തോലിക്കാ അന്തർദ്ദേശീയ സമിതിയംഗം. എറണാകുളത്തെ ലൂമൻ ഇൻസ്‌റ്റിട്ട്യൂട്ടിന്റെ ഡയറക്‌ടർ, ന്യൂമൻ അസോസിയേഷന്റെ കേരള റീജിയണൽ ചാപ്ലിൻ തുടങ്ങിയ നിലകളിൽ സേവനമനുഷ്‌ഠിച്ചിട്ടുണ്ട്.



</doc>
<doc id="146850" url="https://ml.wikipedia.org/wiki?curid=146850" title="ചാവക്കാട് നഗരസഭ">
ചാവക്കാട് നഗരസഭ

കേരളത്തിലെ തൃശ്ശൂർ ജില്ലയിലെ ഒരു മുനിസിപ്പാലിറ്റിയാണ് ചാവക്കാട്.
1918 ൽ ചാവക്കാട് പഞ്ചായത്ത് രൂപീകരിക്കപ്പെട്ടു. 1978 ൽ മുനിസിപ്പാലിറ്റി ആയി ഉയർത്തി.

ഗുരുവായൂർ മുനിസിപ്പാലിറ്റി, പുന്നയൂർ ഗ്രാമപഞ്ചായത്ത്, കടപ്പുറം ഗ്രാമപഞ്ചായത്ത്, ഒരുമനയൂർ ഗ്രാമപഞ്ചായത്ത്, അറബിക്കടൽ



</doc>
<doc id="146851" url="https://ml.wikipedia.org/wiki?curid=146851" title="അഗ്നിപൂജ">
അഗ്നിപൂജ

അഗ്നിയെ ഇഷ്ടദേവതയായി കരുതി ചെയ്യുന്ന പൂജ ആണ് അഗ്നിപൂജ. മറ്റു ദേവൻമാരെ ഉദ്ദേശിച്ച് അഗ്നിയിൽ ചെയ്യുന്ന പൂജയിൽനിന്ന് ഇത് വ്യത്യസ്തമാണ്. അഗ്നി സ്പർശിക്കുന്നതെന്തും പരിശുദ്ധമായിത്തീരുമെന്ന് വിശ്വസിക്കപ്പെടുന്നു. പാവകൻ മുതലായ പേരുകൾ ഈ ആശയത്തെ ഉൾക്കൊള്ളുന്നു. വിവാഹാവസരങ്ങളിൽ അഗ്നിയെ പൂജിക്കുക പതിവാണ്. മൃതശരീരത്തെ ദഹിപ്പിക്കുന്നതിനുവേണ്ടി അഗ്നിയെ ശ്മശാനത്തിലേക്ക് എടുത്തു കൊണ്ടുപോകുന്നു. സൂക്ഷ്മശരീരം ധൂമത്തിലൂടെ ഉയർന്നു സ്വർഗത്തിലെത്തുന്നു. തീയിൽ തുപ്പുന്നതു നിഷിദ്ധമായ കർമമായി പറഞ്ഞിട്ടുണ്ട്. ഭൂതപ്രേതാദിബാധകളിൽ നിന്ന് മനുഷ്യരെയും ദേവൻമാരെയും രക്ഷിക്കുന്നത് അഗ്നിദേവനാണ്. പ്രണയികൾ ഇഷ്ടകാര്യസിദ്ധിക്ക് മാധ്യസ്ഥം വഹിക്കുവാൻ അഗ്നിദേവനോട് അപേക്ഷിക്കാറുണ്ടത്രെ. സ്ത്രീകൾ അഗ്നിയുടെ സ്വത്താണെന്ന് പറയപ്പെടുന്നു. ഓജസ്സു വർധിപ്പിക്കുവാൻ പുരുഷൻമാർ അഗ്നിയെ ഉപാസിക്കുന്നു.

സരതുഷ്ടമതത്തിലും അഗ്നിയെ ദേവനായിക്കരുതി ആരാധിച്ചുവരുന്നുണ്ട്. മൃതശരീരത്തെ ദഹിപ്പിക്കുന്നതിന് അഗ്നിയെ ഉപയോഗിക്കുന്നതിൽ ആ മതക്കാർ തികച്ചും ഭിന്നാഭിപ്രായക്കാരാണ്. സ്വർഗത്തിലെ വെളിച്ചത്തിന്റെ ഭൂമിയിലുള്ള രൂപമായിട്ടാണ് അവർ അഗ്നിയെ കരുതുന്നത്. സർവജന്തുക്കളുടെയും ജീവൻ അഗ്നിയാണ്. അഹുരമസ്ദയുടെ പുത്രനാണ് അഗ്നി. മൃതശരീരമോ ചാണകമോ അഗ്നിയിൽ നിക്ഷേപിക്കുന്നതു മരണശിക്ഷ വിധിക്കത്തക്കവണ്ണം വലിയ പാപമായി സരതുഷ്ട്രൻമാർ കരുതുന്നു. എന്നാൽ അവരുടെ അഗ്നിസ്തുതികൾക്കു ഹിന്ദുക്കളുടെ അഗ്നിപൂജയോടു സാദൃശ്യമുണ്ട്.


</doc>
<doc id="146853" url="https://ml.wikipedia.org/wiki?curid=146853" title="അത്രി">
അത്രി

സപ്തർഷിമണ്ഡലത്തിൽപ്പെട്ട ഒരു മുനിയാണ് അത്രി. വളരെയേറെ വേദസൂക്തങ്ങളുടെ കർത്താവാണ് ഇദ്ദേഹം. സ്വയംഭുവമന്വന്തരത്തിൽ ബ്രഹ്മാവിന്റെ കണ്ണിൽനിന്നാണ് അത്രി ഉണ്ടായതെന്ന് ചെറുശ്ശേരി ഭാരതത്തിൽ കാണുന്നു. അതുകൊണ്ടാണ് ബ്രഹ്മാവിന്റെ മാനസപുത്രൻ എന്ന നിലയിൽ അത്രി അറിയപ്പെടുന്നത് അഗ്നിയിൽ നിന്നു ജനിച്ചതായും ചില പരാമർശങ്ങളുണ്ട്. ഇന്ദ്രൻ, വിശ്വദേവൻമാർ, അശ്വിനികൾ, അഗ്നി എന്നിവരെ പ്രകീർത്തിക്കുന്ന വേദസൂക്തങ്ങൾ അത്രിമുനിയെക്കുറിച്ചും പരാമർശിക്കുന്നുണ്ട്. ദക്ഷന്റെ പുത്രിയായ അനസൂയയാണ് അത്രിയുടെ പത്നി. ആരാണ് പരമോന്നതനായ സർവശക്തൻ എന്ന വിഷയത്തെ അടിസ്ഥാനമാക്കി ഗൌതമനുമായി അത്രി സംവാദം നടത്തി. വേദങ്ങളിലെ സനാതനമതം സ്വീകരിച്ച ഈ ഋഷിവര്യൻ ഏക ദൈവവിശ്വാസിയായിരുന്നു.

ഏകനായ ഈശ്വരൻ താൻതന്നെ എന്ന് പറഞ്ഞുകൊണ്ട് ബ്രഹ്മാവിഷ്ണുമഹേശ്വരന്മാർ ഓരോരുത്തരായി ഇദ്ദേഹത്തിനു പ്രത്യക്ഷപ്പെട്ടു. ത്രിമൂർത്തികളുടെ പ്രസാദത്താൽ സോമൻ, ദത്താത്രേയൻ, ദുർവാസസ്സ് എന്നിങ്ങനെ മൂന്ന് പുത്രന്മാർ യഥാക്രമം അത്രിക്കുണ്ടായി. വൈവസ്വതമന്വന്തരത്തിൽ അര്യമാവ് എന്നൊരു പുത്രനും അമല എന്നൊരു പുത്രിയും കൂടി ജനിച്ചു. അത്രിയുടെ കണ്ണിൽനിന്നാണ് ചന്ദ്രൻ ജനിച്ചതെന്ന് വിഷ്ണുപുരാണത്തിൽ കാണുന്നു. അതുകൊണ്ടാണ് 'അത്രിനേത്രഭവൻ' എന്ന പേരുകൂടി ചന്ദ്രന് സിദ്ധിച്ചിട്ടുള്ളത്. സിദ്ധന്മാരും മഹർഷിമാരുമായ അനവധിപേരുടെ പിതാവെന്നനിലയിൽ പുരാണങ്ങൾ അത്രിയെ പരാമർശിക്കുന്നു. വനവാസകാലത്ത് ശ്രീരാമനും സീതയും ലക്ഷ്മണനും ചിത്രകൂടത്തിനു തെക്കുള്ള ആശ്രമത്തിൽ ചെന്ന് അത്രിയെയും അനസൂയയെയും സന്ദർശിച്ച് ആതിഥ്യവും അനുഗ്രഹവും സ്വീകരിച്ചതായി രാമായണത്തിൽ പ്രസ്താവമുണ്ട്.

വേദകാലത്ത് പ്രപഞ്ചസൃഷ്ടിക്കായി മനു നിയോഗിച്ച പത്തു പ്രജാപതിമാരിൽ ഒരാൾ, സപ്തർഷികളിലൊരാൾ, ലോകത്തിന്നാധാരമായ അഷ്ടപ്രകൃതികളിലൊന്ന്, കുബേരന്റെ ഏഴു ഗുരുക്കന്മാരിൽ അദ്വിതീയൻ, വരുണന്റെ ഏഴു ഋത്വിക്കുകളിൽ ഒരാൾ; ചന്ദ്രന്റെ രാജസൂയ യാഗത്തിലെ ഹോതാവ്, രാഹുവിന്റെ ഗ്രഹണത്തിൽനിന്നും സൂര്യചന്ദ്രന്മാരെ വീണ്ടെടുത്ത് ലോകത്തിനു വെളിച്ചം നല്കിയ ധീരനായ ക്ഷത്രിയൻ എന്നിങ്ങനെ വിവിധ പദവികൾ അത്രിക്കു കല്പിക്കപ്പെട്ടിട്ടുണ്ട്.
ശിവന് അത്രി എന്ന പര്യായമുണ്ട്. ശുക്രന്റെ ഒരു പുത്രനും അത്രി എന്ന പേരിലറിയപ്പെടുന്നതായി മഹാഭാരതത്തിൽ കാണുന്നു (ആദിപർവം).


</doc>
<doc id="146858" url="https://ml.wikipedia.org/wiki?curid=146858" title="അടുക്കളച്ചപ്പുകൾ">
അടുക്കളച്ചപ്പുകൾ

ചരിത്രാതീതകാലത്ത് മനുഷ്യൻ ഉപയോഗിച്ചിരുന്ന ഉപകരണങ്ങളുടെയും മറ്റു പദാർഥങ്ങളുടെയും അവശിഷ്ടങ്ങളും ഉച്ഛിഷ്ടങ്ങളും ഉൾക്കൊള്ളുന്ന ഭൂഗർഭനിക്ഷേപമാണ് അടുക്കളച്ചപ്പുകൾ എന്ന പേരിൽ അറിയപ്പെടുന്നത്.

ലോകത്തിന്റെ പല ഭാഗങ്ങളിലും ഇത്തരം നിക്ഷേപങ്ങൾ ഉത്ഖനനം ചെയ്യപ്പെട്ടിട്ടുണ്ട്. ഡാനിഷ് കടൽത്തീരത്തുനിന്നും കണ്ടെടുത്ത ഒരു ചീപ്പാണ് ഇത്തരത്തിൽ ആദ്യമായി ലഭിച്ച അവശിഷ്ടം. ഈ ചീപ്പ് അസ്ഥികൊണ്ടു നിർമിച്ചതായിരുന്നു. അടുക്കളച്ചപ്പിൽ പ്രധാനമായി കക്കാത്തോടുകൾ, ആഹാരത്തിനുപയോഗിച്ചിരുന്ന മൃഗങ്ങളുടെ അവശിഷ്ടങ്ങൾ, കല്ല്, മൃഗങ്ങളുടെ അസ്ഥി, കൊമ്പ് ഇവകൊണ്ടു തീർത്ത ആയുധങ്ങൾ തുടങ്ങിയവ ഉൾപ്പെടുന്നു. ഇത്തരം നിക്ഷേപങ്ങളിൽനിന്നും അവ ഉത്ഖനനം ചെയ്തെടുക്കപ്പെട്ട പ്രദേശത്തെ അധിവസിച്ചിരുന്ന പ്രാചീനമനുഷ്യരുടെ ജീവിതരീതി, ആഹാരക്രമം, കരകൌശലം, കൃഷി, മറ്റു തൊഴിലുകൾ തുടങ്ങിയവയെക്കുറിച്ചുള്ള വിവരങ്ങൾ പുരാവസ്തുഗവേഷകർക്ക് മനസ്സിലാക്കാൻ സാധിച്ചിട്ടുണ്ട്.

ഡെൻമാർക്കിന്റെ കിഴക്കൻ തീരത്തുനിന്നും ഉത്ഖനനം ചെയ്തു കണ്ടെടുത്ത അടുക്കളച്ചപ്പുകൾ ബി.സി. 4000-നും 2000-നും ഇടയ്ക്കുള്ള മധ്യശിലായുഗസംസ്കാരത്തിന്റെ അവശിഷ്ടങ്ങളാണെന്ന് തെളിഞ്ഞിട്ടുണ്ട്. വേട്ടയാടലും മീൻപിടിത്തവുമായിരുന്നു അക്കാലങ്ങളിൽ മനുഷ്യരുടെ പ്രധാന ജോലി. അസ്ഥികൊണ്ടു തീർത്ത ചാട്ടുളി, കുന്തങ്ങൾ മുതലായവ കൂടാതെ വംശനാശം സംഭവിച്ചുപോയതും വളരെ അപൂർവമായി മാത്രം ഇന്നു കാണപ്പെടുന്നതരത്തിലുള്ളതുമായ ചില മൃഗങ്ങളുടെയും പക്ഷികളുടെയും അവശിഷ്ടങ്ങളും ഇതിൽപെടുന്നു. ആ കാലഘട്ടത്തിനുശേഷം മനുഷ്യൻ ഒരിടത്തു സ്ഥിരതാമസം തുടങ്ങിയകാലത്തെ അടുക്കളച്ചപ്പുനിക്ഷേപങ്ങളും കണ്ടെത്തിയിട്ടുണ്ട്. അവയിൽ മൺപാത്രങ്ങൾ, മിനുസപ്പെടുത്തിയ കല്ലുകൊണ്ടുള്ള ഉപകരണങ്ങൾ, വീട്ടുമൃഗങ്ങളുടെയും നട്ടുവളർത്തിയ സസ്യങ്ങളുടെയും അവശിഷ്ടങ്ങൾ എന്നിവ അടങ്ങിയിരുന്നു.

ഇറ്റലി, ജപ്പാൻ, സ്പെയിൻ, ഫ്രാൻസ്, ബ്രിട്ടിഷ് ദ്വീപുകൾ എന്നിവിടങ്ങളിൽനിന്നു കണ്ടെടുത്ത അടുക്കളച്ചപ്പിൽ മധ്യശിലായുഗത്തിലും നൂതനശിലായുഗത്തിലും ജീവിച്ചിരുന്നവർ ഉപയോഗിച്ചിരുന്ന വസ്തുക്കൾ ഉൾക്കൊള്ളുന്നു. വടക്കേ അമേരിക്കയുടെ കിഴക്കൻ പ്രദേശത്തുനിന്നും പനാമയിൽനിന്നും കിട്ടിയ അവശിഷ്ടങ്ങൾ ബി.സി. 5000-നും 2000-നും ഇടയ്ക്കുള്ള കാലത്തെ കുറിക്കുന്നു.


</doc>
<doc id="146863" url="https://ml.wikipedia.org/wiki?curid=146863" title="താലി">
താലി

വിവാഹസമയത്ത് വധുവിന്റെ കഴുത്തിൽ അണിയിക്കുന്ന പ്രധാന ആഭരണമായ മംഗല്യസൂത്രം ആണ് താലി . മംഗല്യത്തിന്റെ ശാശ്വതമായ ഭവ്യ പ്രതീകമാണിത്. ഇസ്ളാം ഒഴികെ കേരളത്തിലെ എല്ലാ മതക്കാരുടെയിടയിലും വിവാഹചടങ്ങുകളിലെ പ്രധാന ചടങ്ങ് താലികെട്ടാണ്. ഭർത്തൃമതികൾ മാത്രമേ താലി ധരിക്കാവൂ എന്നാണ് വിശ്വാസം. ഭർത്താവ് മരിച്ചു കഴിഞ്ഞാൽ ഭാര്യ താലി ധരിക്കാൻ പാടില്ലെന്ന വിശ്വാസം ചില സമുദായങ്ങളിലുണ്ട്. ഭർത്താവിന്റെ ചിതയിൽ താലി സമർപ്പിക്കുന്ന ചടങ്ങ് നമ്പൂതിരി സമുദായത്തിൽ നിലവിലുണ്ട്.

പത്ത് വയസ്സിന് മുമ്പ് പെൺകുട്ടികൾക്ക് താലികെട്ട് കല്യാണം നടത്തുന്ന ആചാരം നായർ, ഈഴവർ തുടങ്ങിയ ജാതിക്കാരുടെ ഇടയിൽ നിലവിലുണ്ടായിരുന്നു. വിവാഹവുമായി കാര്യമായ ബന്ധമില്ലാത്ത ഈ അനാചാരം 1911-ൽ ശ്രീനാരായണഗുരു കരിംകുളത്ത് വച്ച് നിറുത്തലാക്കിക്കൊണ്ട് നടത്തിയ പ്രഖ്യാപനം ഒരു അലിഖിത നിയമമായി അംഗീകരിക്കപ്പെടുകയുണ്ടായി.

സ്ഥലകാല, ജാതിമത വ്യത്യാസമനുസരിച്ച് താലിയുടെ ആകൃതിക്കും പ്രകൃതത്തിനും താലികെട്ട് ചടങ്ങിനും വിഭിന്നത കാണപ്പെടുന്നു. സാധാരണയായി സ്വർണനിർമിതമാണ് താലി. ഇത് സ്വർണമാലയിലോ മഞ്ഞച്ചരടിലോ കോർത്താണ് വധുവിന്റെ കഴുത്തിൽ കെട്ടുന്നത്. സ്വർണമല്ലാതെ മറ്റു ലോഹങ്ങളും ചില സമുദായക്കാർ താലിക്കുപയോഗിച്ചു കാണുന്നുണ്ട്.

ഓരോ സമുദായവും പ്രത്യേകതരം താലിയാണുപയോഗിച്ചു വരുന്നത്. നമ്പൂതിരി സ്ത്രീകൾ ധരിക്കുന്നത് 'ചെറുതാലി'ആണ്. നാഗപടത്താലിയും, ഐന്തലത്താലിയും നായർ സ്ത്രീകളും മിന്ന് ഈഴവ സ്ത്രീകളും പണ്ട് ധരിച്ചിരുന്നു. പിന്നീടിതിനു മാറ്റമുണ്ടാവുകയും നായരീഴവ സ്ത്രീകൾ ഒരേ രീതിയിലുള്ള താലിധരിക്കുന്ന രീതി സാർവത്രികമാവുകയും ചെയ്തു. പഴയകാലത്ത് പലവിധ താലികൾ നിലനിന്നിരുന്നതായി സംഘകാല കൃതികൾ വെളിപ്പെടുത്തുന്നു. അക്കാലത്തെ ചില താലികളുടെ പേരുകൾ ഇങ്ങനെയാണ്: പുലിപ്പൽത്താലി (പുറനാനൂറ്), ഐമ്പടൈത്താലി (മണിമേഖല), പരിപെൺതാലി (ഐങ്കുറുനൂറ്), പിൻമണിത്താലി (പെരുങ്കതൈ) ആമൈത്താലി (തിരുമൊഴി), മംഗളനൂൽത്താലി (പെരിയപുരാണം), മംഗളഞാൽ-മംഗളത്താലി (കമ്പരാമായണം). ജീവകചിന്താമണിയിൽ മാണിക്യത്താലിയെപ്പറ്റി പ്രസ്താവമുണ്ട്. കേരളത്തിൽ മുമ്പ് നിലവിലിരുന്ന മറ്റു ചില താലികൾ കുമ്പളത്താലി, ഇളക്കത്താലി, പൂത്താലി, വനംപൂത്താലി, മാത്ര, ഉന്തുമിന്ന്, പുളിയിലമിന്ന്, കവണത്താലി, മലത്തിത്താലി, കമുത്തിത്താലി, പപ്പടത്താലി, പൊക്കൻതാലി എന്നിവയാണ്. താലി കെട്ടുന്ന വിധവും വിഭിന്ന സമുദായങ്ങളുടെ ആചാരാനുഷ്ഠാനങ്ങളനുസരിച്ച് മാറിക്കൊണ്ടിരിക്കുന്നതു കാണാം. മിക്ക സമുദായങ്ങളിലും വരൻ തന്നെയാണ് വധുവിന് താലി കെട്ടി കൊടുക്കുന്നത്. കന്യകയുടെ അമ്മാവനോ പിതാവോ വരന്റെ സഹോദരിയോ താലി കെട്ടി കന്യകയെ വരന് ദാനം ചെയ്യുന്ന രീതിയും നിലവിലുണ്ട്.

'മിന്നും പ്രാചീവധൂടിക്കഴകിലുടനണി-

ഞ്ഞോരു പൊൽത്താലിപോലെ

നന്നായ്മേളം കലർന്നൈന്ദവമുദയ ഗിരൌ

മണ്ഡലം പ്രാദുരാസീത്

എന്ന് ഭാഷാരാമായണചമ്പുവിലും

'താലിക്കു മീതെയിത്താവടം ചേർത്തതു

ചാലപ്പൊരുന്നുന്നു പിന്നെപ്പിന്നെ

എന്ന് കൃഷ്ണഗാഥയിലും, 'പെണ്ണുംകളെ താലികെട്ടിവാറ ആരിയരൈയും തവിർത്തു ഇന്നാൾ മുതൽ' എന്ന് റ്റി.എ.എസ്. വാല്യം നാലിലും താലിയെപ്പറ്റിയുള്ള വ്യക്തമായ പരാമർശങ്ങൾ കാണുന്നുണ്ട്.

ഭഗവതിക്ഷേത്രങ്ങളിലും മറ്റും വഴിപാടായി താലിചാർത്തുന്ന ചടങ്ങുകളും നിലവിലുണ്ട്. താലിയറുക എന്ന പ്രയോഗത്തിന് വൈധവ്യം വന്നുചേരുക എന്നാണ് അർഥം.

താലിക്ക് കീഴാനെല്ലി, കുടപ്പന, നിലപ്പന, താമ്രവല്ലി, ശിവൻ, താക്കോൽ എന്നീ അർഥങ്ങളും താലി (സ്ഥാലി) എന്നതിന് പാത്രം എന്ന അർഥവും സംസ്കൃത ഭാഷയിൽ കാണുന്നു.


</doc>
<doc id="146869" url="https://ml.wikipedia.org/wiki?curid=146869" title="നിക്കോളോ ടാർട്ടാലിയ">
നിക്കോളോ ടാർട്ടാലിയ

ഇറ്റാലിയൻ ഗണിതശാസ്ത്രജ്ഞൻ. 1500-നോടടുത്ത് ഇറ്റലിയിലെ ബ്രസ്ഷ്യ(Brescia)യിൽ ജനിച്ചു. യഥാർഥ പേര് നിക്കോളോ ഫൊന്റാനാ. തലയ്ക്കേറ്റ ക്ഷതംമൂലം ബാല്യത്തിലുണ്ടായ സംസാരവൈകല്യത്തെ സൂചിപ്പിക്കുന്ന 'ടാർട്ടാലിയ'എന്ന പേരിലൂടെയാണ് ഇദ്ദേഹം പരക്കെ അറിയപ്പെടുന്നത്.

സ്വപ്രയത്നത്തിലൂടെ ഗണിതശാസ്ത്രത്തിന്റെ മിക്ക മേഖലകളിലും മികച്ച അറിവു സമ്പാദിച്ചശേഷം ഇദ്ദേഹം വെറോണ (1521), വിസെൻസാ, ബ്രസ്ഷ്യ, വെനീസ് (1534) എന്നിവിടങ്ങളിൽ ഗണിതശാസ്ത്ര അധ്യാപകനായി സേവനമനുഷ്ഠിച്ചു. ഗണിതശാസ്ത്രം, ബലതന്ത്രം, ബാലിസ്റ്റിക്സ് എന്നിവയാണ് ഇദ്ദേഹത്തിന്റെ പ്രധാന പഠനമേഖലകൾ. ഗണിതശാസ്ത്രത്തിൽ ത്രിഘാതസമീകരണങ്ങൾ (cubic equations) നിർധാരണം ചെയ്യാനുള്ള ഒരു നൂതനരീതി ടാർട്ടാലിയ വികസിപ്പിച്ചെടുത്തു (1535). പാസ്കൽ ത്രികോണത്തിനു സമാനമായ രീതിയിൽ ഇദ്ദേഹവും ദ്വിപദഗുണാങ്ക (binomialcoefficient) ങ്ങളെ ക്രമീകരിച്ചിരുന്നു (ടാർട്ടാലിയ ട്രയാംഗിൾ). കൂടാതെ ചതുഷ്ഫലക (tetrahedron) ത്തിന്റെ വ്യാപ്തം കണ്ടുപിടിക്കാനുള്ള ഒരു ജ്യാമിതീയ രീതിയും ഇദ്ദേഹം ആവിഷ്കരിച്ചു. ബലതന്ത്രത്തിൽ വസ്തുക്കളുടെ വിവിധയിനം ചലനരീതികളെക്കുറിച്ച് ടാർട്ടാലിയ പഠനം നടത്തിയിട്ടുണ്ട്. ബാലിസ്റ്റിക്സിൽ പ്രക്ഷേപ്യ (projectiles)ങ്ങളുടെ ചലനം നിരീക്ഷിച്ച് ഗണിതീയ സിദ്ധാന്തങ്ങളുടെ സഹായത്തോടെ ഒരു 'ഫയറിങ് ടേബിൾ' ഇദ്ദേഹം തയ്യാറാക്കി.

മൂന്നു വാല്യങ്ങളിലായി ടാർട്ടാലിയ പ്രസിദ്ധപ്പെടുത്തിയ ട്രീറ്റീസ് ഓൺ-നമ്പേഴ്സ് ആൻഡ് മെഷർമെന്റ്സ് (1556-60) 16-ആം നൂറ്റാണ്ടിൽ ഇറ്റലിയിൽ പുറത്തിറങ്ങിയ ഏറ്റവും മഹത്തായ അങ്കഗണിത കൃതിയായി പരിഗണിക്കപ്പെടുന്നു. ന്യൂ സയൻസ് (1537), ഡൈവേഴ്സ് പ്രോബ്ലംസ് ആൻഡ് ഇൻവെൻഷൻസ് (1546) എന്നിവയും ഇദ്ദേഹത്തിന്റെ രചനകളിൽപ്പെടുന്നു. യൂക്ലിഡിന്റെ കൃതികൾ ആദ്യമായി ഇറ്റാലിയൻ ഭാഷയിലേക്കു പരിഭാഷപ്പെടുത്തിയതും ആർക്കിമിഡീസ് ഗ്രന്ഥങ്ങളുടെ ആദ്യ ലാറ്റിൻ എഡീഷൻ തയ്യാറാക്കിയതും ടാർട്ടാലിയ ആണ്. 1557 ഡിസംബർ 13-ന് ഇദ്ദേഹം വെനീസിൽ നിര്യാതനായി.



</doc>
<doc id="146872" url="https://ml.wikipedia.org/wiki?curid=146872" title="അന്തോണി ടാപീസ്">
അന്തോണി ടാപീസ്

ഒരു സ്പാനിഷ് ചിത്രകാരനാണ് അന്തോണി ടാപീസ്.

1923-ൽ ബാഴ്സിലോണയിൽ ജനിച്ചു. ബാല്യകാല വിദ്യാഭ്യാസത്തിനുശേഷം ബാഴ്സലോണിയ സർവകലാശാലയിൽ നിന്നും നിയമബിരുദം നേടി. അക്കാലത്തു തന്നെ സ്വന്തം പരിശ്രമത്താൽ ഒരു ചിത്രകാരൻ എന്ന നിലയിൽ അന്തോണി അറിയപ്പെടാനും തുടങ്ങി. സർറിയലിസ്റ്റ് സങ്കേതത്തിൽ രചനകൾ ആരംഭിച്ച ഇദ്ദേഹം പിൽക്കാലത്ത് അബ്സ്ട്രാക്ഷനിലേക്ക് ചുവടുമാറ്റുകയും ആ രംഗത്തെ മികച്ച ചിത്രരചനകൾ നടത്തുകയും ചെയ്തു. ചായങ്ങൾക്കു പുറമേ കളിമണ്ണും മാർബിൾ തരികളും മറ്റും ഉപയോഗിച്ച് ചിത്രങ്ങൾക്ക് മിഴിവേകി. 'നത്തിങ് ഈസ് മീൻ' എന്ന ലേഖനത്തിലൂടെ അന്തോണി ഇത്തരം സാധനങ്ങളുടെ ഉപയോഗത്തെ സാധൂകരിച്ചു. വിദേശയാത്രകൾ പലതും നടത്തിയ ഇദ്ദേഹത്തിന്റെ രചനകൾ ദേശാന്തരങ്ങളിൽ സ്വാധീനം ചെലുത്തിയിട്ടുണ്ട്.

പെയിന്റിങ്ങിനു പുറമേ കൊത്തുചിത്രങ്ങളും ശിലാലേഖങ്ങളും അന്തോണിയുടെ സംഭാവനകളിൽ ഉൾപ്പെടുന്നു. ലോകപ്രസിദ്ധങ്ങളായ പല കലാശേഖരങ്ങളിലും ഇവ പ്രദർശിപ്പിച്ചുവരുന്നുമുണ്ട്.


</doc>
<doc id="146874" url="https://ml.wikipedia.org/wiki?curid=146874" title="ടാങ് ക്രെഡ്">
ടാങ് ക്രെഡ്

ഒന്നാം കുരിശുയുദ്ധ നേതാവും ആന്റിയോക്കിലെ മുൻ റീജന്റുമാണ് ടാങ് ക്രെഡ് (1100-1112). നോർമൻ ഭരണാധികാരിയായിരുന്ന റോബർട്ട് ഗിസ്കാർഡിന്റെ മകൾ എമ്മയുടെയും ഒഡോയുടെയും മകനായി സു. 1076-ൽ ഇദ്ദേഹം ജനിച്ചു. 1096-ൽ കുരിശുയുദ്ധത്തിൽ പങ്കു ചേർന്നു. ഏഷ്യാമൈനറിലെ ഹെരാക്ളിസിൽ വച്ച് ഇദ്ദേഹം മുഖ്യസേനയിൽ നിന്നും വ്യതിചലിച്ചു നീങ്ങി. തുടർന്ന് നൈസിലും (Nicaea) സിലിഷ്യയിലും (Cilicia) ആക്രമണം നടത്തി. 1907-ഓടെ ഇദ്ദേഹം കുരിശുയുദ്ധത്തിലെ മുഖ്യസേനയോടൊപ്പം വീണ്ടും ചേർന്നു. ഡൊറിലിയം യുദ്ധത്തിലും ആന്റിയോക് പിടിച്ചടക്കുന്നതിലും ടാങ്ക്രെഡ് പങ്കാളിയായിരുന്നു. 1099-ൽ ജറുസലേം കീഴടക്കുന്നതിലും ഇദ്ദേഹത്തിന് പങ്കുണ്ടായിരുന്നു.

ആന്റിയോക്കിലെ രാജകുമാരനായിരുന്ന ബൊഹിമണ്ട് തുർക്കികളോടു തോറ്റതോടെ ടാങ്ക്രെഡ് ആന്റിയോക്കിലെ റീജന്റായി (1100). എഡേസയിലെ ഭരണാധികാരിയായിരുന്ന ബാൾഡ്വിൻ കക 1104-ൽ മുസ്ലീങ്ങളോടു പരാജയപ്പെട്ടപ്പോൾ ഇദ്ദേഹം എഡേസയിലെ ഭരണ നടത്തിപ്പും ഏറ്റെടുത്തു. 1109-ൽ എഡേസ ബാൾഡ്വിനു തിരിച്ചു നൽകി. 1103-ൽ അവസാനിച്ചിരുന്ന ആന്റിയോക്കിലെ റീജന്റു പദവിയിൽ ഇദ്ദേഹം വീണ്ടും അവരോധിക്കപ്പെട്ടു. സിലിഷ്യയിലും ഉ. സിറിയയിലും ഇദ്ദേഹം തുടർന്നും ആക്രമണം നടത്തി. 1108-ൽ ബൈസാന്തിയക്കാരുടെ കടുത്ത എതിർപ്പ് ഇദ്ദേഹത്തിനു നേരിടേണ്ടിവന്നു. ആന്റിയോക്കിൽ 1112 ഡി. 12-ന് ഇദ്ദേഹം മരണമടഞ്ഞു.



</doc>
<doc id="146876" url="https://ml.wikipedia.org/wiki?curid=146876" title="ഗഗനേന്ദ്രനാഥ് ടാഗൂർ">
ഗഗനേന്ദ്രനാഥ് ടാഗൂർ

ഒരു ബംഗാളി ചിത്രകാരനാണ് ഗഗനേന്ദ്രനാഥ് ടാഗൂർ. നാടകാഭിനയവും പുസ്തക പാരായണവുമായി കഴിഞ്ഞ ഇദ്ദേഹം ഇളയസഹോദരൻ അബനീന്ദ്രനാഥ ടാഗൂർ ചിത്രകാരനെന്ന നിലയിൽ പ്രശസ്തനായശേഷമാണ് ഈ രംഗത്തേയ്ക്കു കടന്നു വന്നത്. സ്വദേശിവാദത്തിൽ അടിയുറച്ചു വിശ്വസിച്ചിരുന്ന ഇദ്ദേഹം ഭാരതീയമായ ചിത്രകലാശൈലിയുടെ ആരാധകനും പ്രയോക്താവുമാകാനാണ് ആഗ്രഹിച്ചത്.

1867 സെപ്റ്റംബർ 18-ന് കൊൽക്കത്തയിൽ ജനിച്ചു. വിഖ്യാത കലോപാസകനായ ഗുണേന്ദ്രനാഥ ടാഗൂറാണ് പിതാവ്. അദ്ദേഹത്തിന്റെ മരണത്തോടെ (1881) ഗഗനേന്ദ്രന്റെ വിദ്യാഭ്യാസം നിലച്ചു. ഹരിനാരായൺ ബാനർജിയിൽ നിന്ന് പാശ്ചാത്യ ജലച്ചായ ചിത്രരചനാരീതി വശമാക്കി. 1905 മുതൽ ജലച്ചായത്തിൽ ഇദ്ദേഹം വരച്ച ബംഗാൾ പ്രകൃതിദൃശ്യങ്ങൾ ജനശ്രദ്ധ പിടിച്ചുപറ്റി. 

ഒകാകുറ, തയ്ക്ക്വാൻ തുടങ്ങിയ ജാപ്പനീസ് ചിത്രകാരന്മാരുമായുണ്ടായ ചങ്ങാത്തം പിന്നീട് ഇദ്ദേഹത്തെ 'സ്വദേശിശൈലി'യിൽ നിന്നു വഴിമാറുന്നതിനു പ്രേരിപ്പിച്ചു. രവീന്ദ്രനാഥ ടാഗൂറിന്റെ ജീബൻസ്മൃതിയ്ക്കുവേണ്ടി (1912) ഇദ്ദേഹം വരച്ച ചിത്രങ്ങൾ ഇതിനുദാഹരണമാണ്. 1910 മുതൽ 21 വരെയുള്ള ഇദ്ദേഹത്തിന്റെ സംഭാവനകളിൽ മികച്ചവ ഹിമാലയൻ സ്കെച്ചുകൾ ആണ്. ഈ ചിത്രങ്ങളുടെ പരമ്പര അത്ഭുത് ലോക് (1915), വിരൂപ് വജ്ര (1917) നയാ ഹുല്ലോഡ് ഓർ റിഫോം സ്ക്രീംസ് (1921) എന്നിങ്ങനെ മൂന്നു ഭാഗങ്ങളായി പ്രസിദ്ധീകരിച്ചിട്ടുണ്ട്. കാർട്ടൂൺ രചനയിലും ഗഗനേന്ദ്രനാഥ് പ്രശസ്തനായിരുന്നു. 1920-നുശേഷം ഇദ്ദേഹത്തിന്റെ രചനകളിൽ ഫ്രഞ്ച് ക്യൂബിസത്തിന്റെ സ്വാധീനമുണ്ടായി. ക്യൂബിസത്തെ അനുകരിക്കുകയായിരുന്നില്ല, സ്വാംശീകരിക്കുകയായിരുന്നു ഇദ്ദേഹം. അപ്പോഴും റിയലിസത്തോട് പൂർണമായി വിട പറഞ്ഞിരുന്നില്ല എന്നതാണ് മറ്റൊരു സവിശേഷത. ജീവിതാന്ത്യത്തിൽ മരണത്തെക്കുറിച്ചും, അഭൗമജീവിതത്തെക്കുറിച്ചുമുള്ള ഏതാനും രചനകളും ഇദ്ദേഹം നിർവഹിച്ചിട്ടുണ്ട്.

ഛായാചിത്രങ്ങൾ, നാടോടി ചിത്രങ്ങൾ എന്നിവ രചിക്കുന്നതിലും ഭാരതീയ ശൈലിയിലുള്ള ഗൃഹോപകരണങ്ങൾ രൂപകല്പന ചെയ്യുന്നതിലും ഗഗനേന്ദ്രനാഥ് താത്പര്യം പ്രകടിപ്പിച്ചിട്ടുണ്ട്. 1916-ൽ സ്ഥാപിച്ച ബംഗാൾ ഹോം ഇൻഡസ്ട്രീസിന്റെ സെക്രട്ടറിയായി ഇദ്ദേഹം സേവനമനുഷ്ഠിച്ചു. ഇന്ത്യൻ സൊസൈറ്റി ഒഫ് ഓറിയന്റൽ ആർട്ടിലെ എല്ലാ ഉപകരണങ്ങളും രൂപകല്പന ചെയ്തത് ഇദ്ദേഹമാണ്. നാടക സംവിധായകൻ, നടൻ എന്നീ നിലകളിൽക്കൂടി ഇദ്ദേഹത്തിന്റെ കലാസപര്യ വ്യാപിച്ചുകിടക്കുന്നു. രവീന്ദ്രനാഥ ടാഗോറിന്റെ ഫാൽഗുനി അവതരിപ്പിക്കുകയും അതിൽ രാജാവിന്റെ വേഷം അഭിനയിക്കുകയും ചെയ്തു.

പാരീസ്, ലണ്ടൻ, ഹാംബർഗ്, ബർലിൻ എന്നിവിടങ്ങളിലും ഏതാനും ദക്ഷിണാമേരിക്കൻ നഗരങ്ങളിലും 1914-നും 27-നുമിടെ ഇദ്ദേഹത്തിന്റെ ചിത്രപ്രദർശനങ്ങൾ നടന്നിട്ടുണ്ട്. ഔർ ഇന്നർ ഗാർഡൻ, കാഞ്ചൻ ജംഗ, പദ്മ, പുരി ടെംപിൾ, ഗാർഡൻ പാർട്ടി അറ്റ് ആൻ ഇൻഡ്യൻ ഹൗസ്, കൂലീസ് ഫ്യൂണെറൽ, സ്ലീപ്പി ഓൾഡ് മാൻ പണ്ഡിറ്റ്സ്, ചൈതന്യാസ് ഇനിഷിയേഷൻ, പാലസ് ഒഫ് സ്നോ, ഫെയറി ലാൻഡ് തുടങ്ങിയവയാണ് ഇദ്ദേഹത്തിന്റെ വിഖ്യാതചിത്രങ്ങൾ. 1938-ൽ ഗഗനേന്ദ്രനാഥ് അന്തരിച്ചു.



</doc>
<doc id="146878" url="https://ml.wikipedia.org/wiki?curid=146878" title="ടലെറാൻ">
ടലെറാൻ

ഫ്രഞ്ചു രാഷ്ട്രീയനേതാവും നയതന്ത്രജ്ഞനുമാണ് ടലെറാൻ. (പൂർണ നാമധേയം: ചാൾസ് മോറിസ് ദെ ടലെറാൻ-പെരിഗോർഡ്) 1789 മുതൽ 1834 വരെ ഫ്രാൻസ് ഭരിച്ചിരുന്ന മിക്ക ഗവൺമെന്റുകളിലും ഇദ്ദേഹം പ്രമുഖസ്ഥാനം വഹിച്ചിരുന്നു. 

1754 ഫെബ്രുവരി 2-ന് പാരിസിലെ ഒരു കുലീന കുടുംബത്തിലാണ് ഇദ്ദേഹം ജനിച്ചത്. മതപുരോഹിതനായിട്ടായിരുന്നു പൊതുജീവിതത്തിന്റെ തുടക്കം. 1788-ൽ ഓട്ടനിലെ ബിഷപ്പ് ആയ ഇദ്ദേഹം പുരോഹിതന്മാരുടെ പ്രതിനിധി എന്ന നിലയിൽ 1789-ൽ എസ്റ്റേറ്റ്സ് ജനറലിൽ അംഗമായി. എസ്റ്റേറ്റ്സ് ജനറൽ പിന്നീട് നാഷണൽ അസംബ്ലി ആയപ്പോഴും ഇദ്ദേഹം അംഗമായി തുടർന്നു. മതകാര്യങ്ങളിലെ ഔചിത്യരഹിതമായ ഇടപെടലിനെത്തുടർന്ന് 1791-ൽ പോപ്പ് ഇദ്ദേഹത്തെ മതഭ്രഷ്ടനാക്കി. തുടർന്ന് ഇദ്ദേഹം ചില നയതന്ത്ര നിയമനങ്ങൾ സ്വീകരിച്ചു. നാഷണൽ അസംബ്ലി ഇദ്ദേഹത്തെ നയതന്ത്രദൗത്യവുമായി 1792-ൽ ഇംഗ്ലണ്ടിലേക്കയച്ചു. 

ഫ്രഞ്ചുവിപ്ലവത്തോടെ രാജവാഴ്ച അവസാനിച്ചതിനെത്തുടർന്ന് ഇദ്ദേഹം ഇംഗ്ലണ്ടിൽ അഭയാർഥിയായി തങ്ങി (1792 സെപ്റ്റംബർ). 1794-ൽ അമേരിക്കയിലേക്കു പോയി. ഫ്രാൻസിൽ ഡയറക്ടറിഭരണം സ്ഥാപിതമായതിനെത്തുടർന്ന് 1796 സെപ്റ്റംബറിൽ പാരിസിൽ മടങ്ങിയെത്തി. ഡയറക്ടറി 1797-ൽ ഇദ്ദേഹത്തെ വിദേശകാര്യമന്ത്രിയായി നിയമിച്ചു. നെപ്പോളിയൻ അധികാരത്തിൽ വരുന്നതിനെ ഇദ്ദേഹം അനുകൂലിക്കുകയുണ്ടായി. 1799-ൽ വിദേശകാര്യമന്ത്രിസ്ഥാനം രാജിവച്ചു. നെപ്പോളിയൻ ഭരണം ഏറ്റെടുത്തപ്പോൾ ടലെറാൻ വീണ്ടും വിദേശകാര്യമന്ത്രിയായി. എന്നാൽ നെപ്പോളിയന്റെ നയങ്ങൾ ഫ്രാൻസിനെ നാശത്തിലേക്കു നയിക്കുമെന്ന നിഗമനത്തിൽ എത്തിച്ചേർന്ന ഇദ്ദേഹം കാലാന്തരത്തിൽ നെപ്പോളിയനെ എതിർത്തു. 

1807-ൽ വിദേശകാര്യമന്ത്രിസ്ഥാനം രാജിവയ്ക്കുകയും ചെയ്തു. നെപ്പോളിയൻ ഭരണത്തിൽനിന്നും നിഷ്കാസിതനായതോടെ, ബൂർബൺ ഭരണം പുനഃസ്ഥാപിക്കാൻ പരിശ്രമിച്ച ഇദ്ദേഹം ബൂർബൺ ചക്രവർത്തി ലൂയി 18-ാമന്റെ വിദേശകാര്യമന്ത്രിയായി (1814). ഈ പദവിയിൽ വിയന്ന കോൺഗ്രസിനെക്കൊണ്ട് ഫ്രാൻസിന് അനുകൂലമായ നിലപാട് എടുപ്പിക്കാൻ കഴിഞ്ഞത് ഇദ്ദേഹത്തിന്റെ പ്രധാനപ്പെട്ട ഒരു നയതന്ത്രവിജയം ആയിരുന്നു. 1815-ൽ മന്ത്രിസ്ഥാനത്തുനിന്നും വിരമിച്ച ഇദ്ദേഹം കുറേക്കാലം വിശ്രമജീവിതം നയിച്ചു. എങ്കിലും 1830-ൽ ലൂയി ഫിലിപ്പിനെ അധികാരത്തിലേറ്റുന്നതിന് അനുകൂലമായി ഇദ്ദേഹം പ്രവർത്തിച്ചു. ലൂയി ഇദ്ദേഹത്തെ ലണ്ടനിലെ അംബാസഡറായി നിയോഗിച്ചു (1830). 1834 വരെ ഈ പദവിയിൽ തുടർന്നു. 1838 മേയ് 17-ന് ടലെറാൻ പാരിസിൽവച്ചു മരണമടഞ്ഞു.



</doc>
<doc id="146882" url="https://ml.wikipedia.org/wiki?curid=146882" title="സ്മിത്ത്സൺ ടെന്നന്റ്">
സ്മിത്ത്സൺ ടെന്നന്റ്

ഓസ്മിയം, ഇറിഡിയം എന്നീ മൂലകങ്ങൾ കണ്ടെത്തിയ ബ്രിട്ടീഷ് രസതന്ത്രജ്ഞനാണ് സ്മിത്ത്സൺ ടെന്നന്റ് (Smithson Tennant).

ഇംഗ്ലണ്ടിലെ യോർക്ക്ഷയറിൽ 1761 നവംബർ 30-ന് ജനിച്ചു. വിദ്യാർഥിയായിരിക്കുമ്പോൾ തന്നെ ശാസ്ത്രവിഷയങ്ങളിൽ പ്രത്യേക താത്പര്യം ഇദ്ദേഹം പ്രകടിപ്പിച്ചിരുന്നു. 1781-ൽ കേംബ്രിഡ്ജിൽ നിന്ന് വൈദ്യശാസ്ത്രത്തിൽ രണ്ട് ബിരുദങ്ങൾ നേടിയെങ്കിലും വൈദ്യവൃത്തിയിൽ തത്പരനല്ലായിരുന്നതിനാൽ രസതന്ത്രത്തിലേക്ക് ശ്രദ്ധ തിരിച്ചു. 1785-ൽ ഇദ്ദേഹം റോയൽ സൊസൈറ്റിയിലേക്ക് തിരഞ്ഞെടുക്കപ്പെട്ടു. കാർബൺ ഡൈഓക്സൈഡിന്റെ രാസസംയോഗം തെളിയിക്കുന്നതിനുള്ള ഒരു വിശ്ലേഷണ പ്രക്രിയ ഇദ്ദേഹം നിർദ്ദേശിച്ചിട്ടുണ്ട് (1791). കാർബൺ മാത്രമടങ്ങുന്ന ഒരു വസ്തുവാണ് വജ്രമെന്നും ടെന്നന്റ് കണ്ടെത്തി (1797). ടെന്നന്റും സഹപ്രവർത്തകനായ ഡബ്ളിയു.എച്ച്. വോളാസ്റ്റനും ചേർന്നാണ് പ്ലാറ്റിനം ധാതുക്കളിൽ നിന്ന് ഓസ്മിയവും ഇറിഡിയവും വേർതിരിച്ചെടുത്തത്. ഈ പ്രവർത്തനം കോപ്ലിമെഡലിന് ഇദ്ദേഹത്തെ അർഹനാക്കി (1804). 1813-ൽ ഇദ്ദേഹം കേംബ്രിഡ്ജ് സർവകലാശാലയിൽ പ്രൊഫസർ പദവിയിൽ നിയമിതനായി. ഫ്രാൻസിൽ വച്ച് ഒരു അപകടത്തിൽപ്പെട്ട് 1815 ഫെബ്രുവരി 22-ന് ഇദ്ദേഹം നിര്യാതനായി.

Mary D. Archer, Christopher D. Haley. "The 1702 Chair of Chemistry at Cambridge". Cambridge, 2005, ISBN 0521828732, 9780521828734.


</doc>
<doc id="146885" url="https://ml.wikipedia.org/wiki?curid=146885" title="ജോൺ ടെനിയേൽ">
ജോൺ ടെനിയേൽ

ബ്രിട്ടീഷ് ചിത്രകാരനും കാർട്ടൂണിസ്റ്റുമാണ് ജോൺ ടെനിയേൽ. ജലച്ചായ ചിത്രരചനയിലൂടെയാണ് ഇദ്ദേഹം പ്രശസ്തനായത്.

1820 ഫെബ്രുവരി 28-ന് ലണ്ടനിൽ ജനിച്ചു. റോയൽ അക്കാദമിയുടെ കീഴിലുള്ള സ്കൂളിലായിരുന്നു ഇദ്ദേഹം ആദ്യകാല വിദ്യാഭ്യാസം നടത്തിയത്. തുടർന്ന് ചാൾസ് കീനിന്റെ ശിഷ്യനായി ചിത്രകലയിൽ ഉപരിപഠനം നടത്തി. ചെറുപ്പത്തിൽത്തന്നെ ചിത്രകലാപരമായ കഴിവ് പ്രദർശിപ്പിച്ച ഇദ്ദേഹം 1845 - ലെ ഒരു ചുമർ ചിത്രരചനയിലൂടെയാണ് അതിപ്രശസ്തനായി മാറിയത്. ഡ്രൈഡന്റെ 'സെന്റ് സീലിയ' എന്ന രചനയുടെ ചിത്രീകരണമായിരുന്നു അത്. വെസ്റ്റ് മിനിസ്റ്റർ കൊട്ടാരത്തിലെ ഹൌസ് ഒഫ് ലോർഡ്സിലായിരുന്നു ആ ചുവർചിത്രം വരച്ചത്.

പഞ്ച് എന്ന ഹാസ്യമാസികയിൽ ടെനിയേൽ 1850-ൽ ജോലിയിൽ പ്രവേശിച്ചു. അതിനുശേഷമാണ് ഇദ്ദേഹം വിഖ്യാതനായ കാർട്ടൂണിസ്റ്റായി അറിയപ്പെട്ടു തുടങ്ങിയത്. 1901 - ൽ വിരമിക്കും വരെ അവിടെത്തന്നെ തുടരുകയും ചെയ്തു. പഞ്ചിനുവേണ്ടി രണ്ടായിരത്തിലേറെ കാർട്ടൂണുകളും നിരവധി കാരിക്കേച്ചറുകളും അനേകം രാഷ്ട്രീയ കാർട്ടൂണുകളും രചിച്ചിട്ടുണ്ട്. ബിസ്മാർക്കിന്റെ രാജി വിഷയമാക്കി 1890-ൽ രചിച്ച ഡ്രോപ്പിംഗ് ദ് പൈലറ്റ് വിശ്വപ്രസിദ്ധമാണ്. കാർട്ടൂണിസ്റ്റ് എന്നതുപോലെ ഇല്ലസ്ട്രേറ്റർ എന്ന നിലയിലും ടെനിയേൽ ശ്രദ്ധേയനായിട്ടുണ്ട്. ലൂയിസ് കരോളിന്റെ ആലീസസ് അഡ്വഞ്ചേഴ്സ് ഇൻ വണ്ടർലാന്റിന്റെ ചിത്രീകരണം നിർവഹിച്ചത് (1865) ഇദ്ദേഹമായിരുന്നു. ത്രൂ ദ് ലുക്കിംഗ് ഗ്ളാസ്സ് എന്ന വിഖ്യാതകൃതിയിലെ ചിത്രങ്ങളും ഇദ്ദേഹത്തിന്റെ സൃഷ്ടികളാണ് (1872). മുപ്പതിലേറെ ഗ്രന്ഥങ്ങൾക്കാണ് ഇദ്ദേഹം ചിത്രീകരണം നിർവഹിച്ചിട്ടുള്ളത്. അവയിൽ ഈസൊപ്സ് ഫേബിൾസ് (1848), ലല്ലാറൂഖ് (1861) എന്നിങ്ങനെ പലതും പ്രസിദ്ധങ്ങളാണ്.

അവ വിഖ്യാത മ്യൂസിയങ്ങളിൽ സ്ഥാനം പിടിച്ചിട്ടുമുണ്ട്. ഇദ്ദേഹം റോയൽ ഇൻസ്റ്റിറ്റ്യൂട്ട് ഒഫ് പെയിന്റേഴ്സ് ഇൻ വാട്ടർ കളറിലെ അംഗവുമായിരുന്നു. 1893-ൽ ബ്രിട്ടീഷ് ഗവൺമെന്റ് ഇദ്ദേഹത്തിന് 'നൈറ്റ്' പദവി നൽകി. 1914 ഫെബ്രുവരി 25-ന് നിര്യാതനായി.


</doc>
<doc id="146887" url="https://ml.wikipedia.org/wiki?curid=146887" title="ദിനനാഥ് ഗോപാൽ ടെണ്ടുൽക്കർ">
ദിനനാഥ് ഗോപാൽ ടെണ്ടുൽക്കർ

സ്വാതന്ത്ര്യസമരസേനാനിയും ഇന്ത്യൻ - ഇംഗ്ലീഷ്, മറാഠി സാഹിത്യകാരനുമാണ് ദിനനാഥ് ഗോപാൽ ടെണ്ടുൽക്കർ.

മഹാരാഷ്ട്രയിലെ രത്നഗിരിയിൽ 1909 ഒക്ടോബർ 9-ന് ജനിച്ചു. മുംബൈ, കേംബ്രിജ്, മൻബുർഗ്, ഗോട്ടിൻജൻ (ജർമനി) എന്നീ സർവകലാശാലകളിൽ പഠിച്ച് ബിരുദങ്ങൾ നേടിയെങ്കിലും ഗവൺമെന്റിന്റെ ഉന്നതപദവികളിൽ ആകൃഷ്ടനാകാതെ സ്വാതന്ത്ര്യസമരരംഗത്ത് നിലയുറപ്പിച്ചു. പ്രക്ഷോഭങ്ങളിൽ പങ്കെടുക്കുകയും ജയിൽവാസമനുഭവിക്കുകയും ചെയ്തിട്ടുണ്ട്.

സ്വാതന്ത്ര്യപ്രാപ്തിയോടെ ഭാരതസർക്കാർ പല പദവികളിലേക്കും ടെണ്ടുൽക്കറെ ക്ഷണിച്ചെങ്കിലും അതിൽ തത്പരനാകാതെ, സാഹിത്യം, സംഗീതം, ഫോട്ടോഗ്രാഫി തുടങ്ങിയ മേഖലകളിൽ വ്യാപരിക്കുന്നതിനായിരുന്നു ഇഷ്ടപ്പെട്ടത്. മഹാത്മാഗാന്ധിയുടെയും ഖാൻ അബ്ദുൾ ഗാഫാർഖാന്റെയും ജീവചരിത്രങ്ങൾ ഇദ്ദേഹത്തിന്റെ കൃതികളിൽ പ്രധാനപ്പെട്ടവയാണ്. ഗാന്ധിജിയുടെ ജീവചരിത്രം 'മഹാത്മാ' എന്ന പേരിൽ എട്ടു വാല്യമായി ഇംഗ്ലീഷിൽ 1951-54 കാലഘട്ടത്തിൽ പ്രസിദ്ധീകരിച്ചു. കേന്ദ്ര ഗവൺമെന്റിന്റെ പ്രസിദ്ധീകരണവിഭാഗമാണ് ഈ കൃതി പ്രസാധനം ചെയ്തത്. പല ഇന്ത്യൻ ഭാഷകളിലും ഇതിന് വിവർത്തനമുണ്ടായിട്ടുണ്ട്. കന്നഡയിൽ, പ്രശസ്തരായ ഒരു സംഘം എഴുത്തുകാർ സഹകരിച്ചാണ് വിവർത്തനം നിർവഹിച്ചത്. ഗാന്ധിജിയുടെ എഴുപത്തിയഞ്ചാം ജന്മദിനത്തിൽ ഒരു അഭിനന്ദനഗ്രന്ഥം പ്രസിദ്ധീകരിച്ചതിന്റെ സമ്പാദകൻ ടെണ്ടുൽക്കറായിരുന്നു. കന്നഡ, ഇംഗ്ലീഷ്, ഗുജറാത്തി ഭാഷകളിലായിരുന്നു ഈ ഗ്രന്ഥം. ഗാന്ധിജിയുടെ ചമ്പാരൻ സത്യാഗ്രഹത്തെ അധികരിച്ച് ഇംഗ്ലീഷിൽ തയ്യാറാക്കിയ ഗ്രന്ഥമാണ് പ്രധാനപ്പെട്ട മറ്റൊരു രചന.

ജവാഹർലാൽ നെഹ്റുവിന്റെ ഉറ്റ സുഹൃത്തായിരുന്നു ടെണ്ടുൽക്കർ. നെഹ്റു എ ബഞ്ച് ഒഫ് ലെറ്റേഴ്സ് (ഒരു കൂട്ടം കത്തുകൾ) പ്രസിദ്ധീകരിച്ചപ്പോൾ കത്തുകൾ തിരഞ്ഞെടുക്കുന്നതിലും പ്രസാധനം ചെയ്യുന്നതിലും ടെണ്ടുക്കൽക്കറുടെ സഹായമാണ് സ്വീകരിച്ചത്. സഞ്ചാരപ്രിയനായിരുന്ന ഇദ്ദേഹം പല തവണ ലോകപര്യടനം നടത്തുകയും ദീർഘകാലം റഷ്യയിൽ താമസിക്കുകയും ഒരു റഷ്യൻ ചലച്ചിത്രത്തിന്റെ നിർമ്മാണത്തിൽ പങ്കുചേരുകയും ചെയ്തിട്ടുണ്ട്. റഷ്യയിലെ ജീവിതത്തെ അധികരിച്ച് 'റഷ്യയിൽ മുപ്പതുമാസം' എന്ന ഗ്രന്ഥം ഇംഗ്ലീഷിലും മറാഠിയിലും പ്രസിദ്ധീകരിച്ചു. 1971 ജൂൺ 12-ന് മുംബൈയിൽ വച്ച് ടെണ്ടുൽക്കർ അന്തരിച്ചു.


</doc>
<doc id="146891" url="https://ml.wikipedia.org/wiki?curid=146891" title="ജെയിംസ് ജോസഫ് ടുനെ">
ജെയിംസ് ജോസഫ് ടുനെ

അമേരിക്കൻ ബോക്സിങ് താരമാണ് ജെയിംസ് ജോസഫ് ടുനെ. 1919 - ൽ സർവീസസ് ചാമ്പ്യൻഷിപ്പ് നേടിയതോടെ ടുനെ ലോകശ്രദ്ധയാകർഷിച്ചു.

1897 മേയ് 25-ന് ന്യൂയോർക്കിൽ ജനിച്ചു. 'ബോക്സിങിനുവേണ്ടിയാണ് താൻ ജനിച്ചതെന്ന' ബോധത്തോടെയായിരുന്നു ടുനെ കുട്ടിക്കാലം ചെലവഴിച്ചത്. രക്ഷിതാക്കൾ എതിർത്തില്ലെങ്കിലും ഒരു 'പ്രൊഫഷണൽ ബോക്സർ' ആകുന്നതിനെ തടയാൻ അവർമടിച്ചില്ല. പക്ഷേ ടുനെ തന്റെ ഇച്ഛയ്ക്കൊപ്പം നിരന്തരം പ്രവർത്തിച്ചു. ലോക ബോക്സിങ് ചാമ്പ്യൻ പദവി വരെ എത്തി. ഇതിനിടയ്ക്ക് ഒന്നാം ലോകയുദ്ധകാലത്ത് ഇദ്ദേഹം അമേരിക്കൻ നാവികസേനയിൽ സേവനമനുഷ്ഠിച്ചു. ഇക്കാരണത്താലും അതിശയകരമായ ബോക്സിങ് പാടവത്താലും ടുനെ 'ഫൈറ്റിങ് മറൈൻ' എന്ന ഓമനപ്പേരു കരസ്ഥമാക്കി. 

'ലൈറ്റ് - ഹെവി' വിഭാഗത്തിലെ ആ വിജയത്തെത്തുടർന്ന് ഇദ്ദേഹം 1926-ൽ 'ഹെവി' വിഭാഗത്തിലെ ലോകചാമ്പ്യനായി. ഇന്നത്തെ ലോകാരാധ്യനായ ബോക്സിങ് താരം ഡെംപ്സിയെ തോല്പിച്ച് ടുനെ നേടിയ ഈ വിജയം ലോക ബോക്സിങ് ചരിത്രത്തിലെ തിളക്കമാർന്ന ഏടുകളിലൊന്നാണ്. 1927-ലും ഇദ്ദേഹം ഡെംപ്സിയെ തോല്പിച്ച് കിരീടം നിലനിർത്തി. 1928-ൽ ടോം ഹീനെയെ തോൽപിച്ചാണ് ഇദ്ദേഹം ലോകചാമ്പ്യനായത്. അതിനുശേഷം മറ്റാരാലും കീഴടക്കപ്പെടാനിടയാകാത്ത ഇദ്ദേഹം 76 മത്സരങ്ങളിൽ ഒരെണ്ണത്തിൽ മാത്രമേ പരാജയം അറിഞ്ഞിട്ടുള്ളു എന്നതാണ് വലിയൊരു പ്രത്യേകത. 

രണ്ടാം ലോകയുദ്ധകാലത്ത് ടുനെ അമേരിക്കൻ നാവികസേനയിലെ 'ഫിസിക്കൽ ഫിറ്റ്നസ്' വിഭാഗം മേധാവിയായിരുന്നു. 1955-ൽ ഇദ്ദേഹം 'ബോക്സിങ് ഹാൾ ഓഫ് ഫെയിം' ആയി തെരഞ്ഞെടുക്കപ്പെട്ടു. ഇദ്ദേഹത്തിന്റെ ആത്മകഥയായ 'എ മാൻ മസ്റ്റ് ഫൈറ്റ്' (1932) ബോക്സിങ് രംഗത്തുനിന്നുണ്ടായ ലോകോത്തര ആത്മകഥയായി വാഴ്ത്തപ്പെടുന്നു. ഇദ്ദേഹത്തിന്റെ മകനായ ജോൺ വാറിക് ടുനെ അമേരിക്കൻ സെനറ്റംഗമായിരുന്നിട്ടുണ്ട്. ടുനെ 1978 നവം. 7-ന് ഗ്രീനിച്ചിൽ അന്തരിച്ചു.



</doc>
<doc id="146893" url="https://ml.wikipedia.org/wiki?curid=146893" title="അടോലുകൾ">
അടോലുകൾ

ഉഷ്ണമേഖലയിലെ ആഴം കുറഞ്ഞ സമുദ്ര ഭാഗങ്ങളിൽ കാണുന്ന വലയാകാരങ്ങളായ പവിഴ ദ്വീപുകളെ (coral islands) അടോലുകൾ അല്ലെങ്കിൽ അറ്റോൾ (atoll () എന്നു വിളിക്കുന്നു. ഇവയുടെ ഉത്തമമാതൃകകൾ മാലദ്വീപ്,ലക്ഷദ്വീപ് നിരയാണ്. അണ, ചിറ എന്നെല്ലാം അർഥമുള്ള മലയാളഭാഷയിലെ "അടയൽ" എന്ന പദം "അടൽ" എന്നും പിന്നെ "അടോൽ" എന്നും ആയിതീർന്നെന്നാണ് ഡഡ്ലി സ്റ്റാമ്പ് എന്ന ഭൗമശാസ്ത്രജ്ഞർ അനുമാനിക്കുന്നത്.

സാധാരണ അടോലുകൾ വൃത്താകൃതിയിലാണ് കാണപ്പെടുന്നത്; പക്ഷേ, ക്രമരഹിതമായ ആകൃതിയിലും ഇവ കാണാറുണ്ട്. വേലിയേറ്റനിരപ്പിനെക്കാൾ ഉയർന്ന അനേകം ദ്വീപുകളുടെ ഒരു വലയമാണ് ഒരു മാതൃകാ-അടോലിൽ ഉണ്ടാവുക. ഈ ദ്വീപുകൾ ഉൾക്കൊള്ളുന്ന,കടൽച്ചേറ് നിറഞ്ഞ് ആഴം കുറഞ്ഞ ജലാശയത്തെ ലാഗൂണുകൾ (lagoons) എന്നു വിളിക്കുന്നു. അടോലുകളുടെ പവനപ്രതിമുഖവശത്തായി ലാഗൂണിലേക്ക് പ്രവേശനം അനുവദിക്കുന്ന അനേകം ഇടുക്കുകളും കാണാറുണ്ട്.

കോറലുകളുടെ (പവിഴ പുറ്റുകളുടെ) വളർച്ചയോടനുബന്ധിച്ചുണ്ടാകുന്ന ശൈലസേതുക്കളാണ് അടോലുകളുടെ ഉദ്ഭവത്തിന് നിദാനമായിത്തീരുന്നത്. സമൂഹമായി ജീവിക്കുന്ന കോറലുകൾ, അനുകൂലസാഹചര്യങ്ങളിൽ വളരെവേഗം വളർന്ന് വലിയ പുറ്റുകളായിത്തീരുന്നു. എന്നാൽ തിരകളിലൂടെ അടിഞ്ഞുകയറുന്ന മണ്ണും ചരലും സജീവ-കോറലുകളുടെ നാശത്തിന് ഇടയാക്കുന്നു. ഇങ്ങനെ, കൊല്ലപ്പെട്ടു വളർച്ച സ്തംഭിച്ച കോറൽപ്പുറ്റുകൾ ചിതറിയടിക്കുന്ന തിരമാലകളിൽപ്പെട്ട് അടരുകയും ശിഥിലീഭവിക്കുകയും ചെയ്യുന്നു. കടൽച്ചേറുമായി കലർന്നാണ് ഇവ ഉറച്ച ശൈലസേതുക്കളായ ദ്വീപുകളായി പരിണമിക്കുന്നത്. അടോൽദ്വീപുകളിൽ സാധാരണ കണ്ടുവരുന്ന പായൽപൊതിഞ്ഞ കൂനകളുടെ അധികഭാഗങ്ങളിലും "ഫൊറാമിനിഫെറാ" വിഭാഗത്തിലെ ആദിമ ജന്തുക്കൾ, കോറലുകൾ എന്നിവയുടെ അവശിഷ്ടങ്ങളും ആൽഗകളും ബ്രയോസോവ, മൊളസ്ക തുടങ്ങിയവയുമാണുള്ളത്. ഈ ദ്വീപുകളുടെ വളർച്ച വാതാനുകൂലവശങ്ങളിലാണ് പരിപുഷ്ടമായി കാണുന്നത്.

അടോലുകളുടെ ബാഹ്യരേഖ കോറലും കക്കയും നിറഞ്ഞ ചൊരിമണലിന്റെയും തരിമണലിന്റെയും തടം കടന്ന് ആഴം കുറഞ്ഞ ശൈലസേതുതലമായിട്ടാണ് അവസാനിക്കുക. അതിർവരമ്പിൽ ലിതോതാംനിയൺ (Lithothamnion) എന്നു വിളിക്കുന്ന ചുവന്ന ആൽഗകൾ നിബിഡമായി വളരുന്നു. അവ സാധാരണയായി ജലനിരപ്പിനു മുകളിലേക്കും വ്യാപിക്കുന്നു. നുരഞ്ഞുപതയുന്ന തിരമാലകൾ ഇവയുടെ വളർച്ചയെ പ്രോത്സാഹിപ്പിക്കയും ചെയ്യുന്നു. സമുദ്രത്തിലേക്ക് ആഴ്ന്നിറങ്ങുന്ന അനേകം ചാലുകളോടുകൂടിയ ചരിവുതലങ്ങളാണ് അടോലുകൾക്കുള്ളത്. കാറ്റിനഭിമുഖമായുള്ള വശങ്ങളിൽ ഈ ചാലുകൾ കൂടുതൽ സ്പഷ്ടമായികാണുന്നു. ചരിവുതലങ്ങൾ സമുദ്രത്തിന്റെ അടിത്തട്ടുവരെ ഒരേരീതിയിൽ തുടർന്നുപോകുന്നു. കുത്തനെ നിലകൊള്ളുവാൻ കോറൽ അവശിഷ്ടങ്ങൾക്കു കഴിയുന്നില്ല. ചിലപ്പോൾ ഈ ചരിവുതലങ്ങളിൽ അസ്പഷ്ടമായ തട്ടുകൾ ഉണ്ടാകാറുണ്ട്. അവശിഷ്ടങ്ങൾ ക്രമീകരിക്കപ്പെട്ടരീതിയിലാണ് നിക്ഷിപ്തമായിരിക്കുന്നത്. കൂടുതൽ സൂക്ഷ്മമായ അംശങ്ങളുടെ അടിയലുകൾ ഏറ്റവും ആഴത്തിൽ കാണുന്നു. ലാഗൂണിന്റെ വശത്തെ കോറൽതലം എതിർവശത്തേതിനേക്കാൾ വീതികുറഞ്ഞതാകും. ലാഗൂണിന്റെ അടിത്തട്ടിലേക്കു ചാഞ്ഞിറങ്ങുന്ന ചരിവുതലവും ഉണ്ടായിരിക്കും. ഈ നിതലതലങ്ങൾ ഏകസമാനമാകണമെന്നു നിർബന്ധമില്ല. ഉടവുകളും, കുണ്ടുകളും, കോറൽകൂനകളും, ഇടയ്ക്കിടെയുള്ള സമനിലങ്ങളും ചേർന്ന് തികച്ചും വൈവിധ്യമുള്ള തലങ്ങളാണ് ലാഗൂണുകളുടേത്.

അടോലുകൾ എങ്ങനെയുണ്ടാകുന്നു എന്നതിനെ സംബന്ധിച്ചു സർവസമ്മതമായ ഒരഭിപ്രായം ഇനിയും ഉണ്ടാകേണ്ടതുണ്ട്. സമുദ്രത്തിലെ അഗാധഭാഗങ്ങളിൽ കോറലുകൾ വളരുന്നില്ല. അക്കാരണംകൊണ്ടുതന്നെ അടോലുകളുടെ ഉദ്ഭവത്തിന് അടിസ്ഥാനപരമായ ആവശ്യം സമുദ്രനിരപ്പിൽനിന്നും അധികം ആഴത്തിലല്ലാതെ സ്ഥിതി ചെയ്യുന്ന ജലമഗ്നദ്വീപുകളും പീഠഭൂമികളുമാണെന്നുവരുന്നു. ഇവയുടെ പാർശ്വങ്ങളിൽ നിന്നാണ് അടോലുകളുടെ ഉദ്ഭവത്തിനു നിദാനമായ കോറലുകൾ വളർന്നുപൊങ്ങുന്നത്. ഡാർവിന്റെ സിദ്ധാന്തമനുസരിച്ച് ഇങ്ങനെയുള്ള ദ്വീപുകൾ അധികം ജലനിമഗ്നമാകുന്തോറും കൂടുതൽ കൂടുതൽ കോറലുകൾ വളർന്നുപൊങ്ങുകയും, അവയുടെ നാശം ശൈലസേതുക്കളുടെ ഉത്പത്തിക്കു വഴിതെളിക്കുകയും ചെയ്യുന്നു. നിമഗ്നമാകുന്ന ദ്വീപിന്റെ ഉപരിതലം ലാഗൂണായി മാറുന്നു. കോറലുകളുടെ വളർച്ച പുഷ്ടമല്ലാത്ത ഭാഗങ്ങളെല്ലാം അഴികളും പൊഴികളുമായിത്തീരുന്നു. ഓരോ അറ്റോളും രൂപപ്പെട്ടിട്ടൂള്ളത് അനേകായിരം വർഷങ്ങൾകൊണ്ടാണ്. 

ഹിമയുഗവുമായി ബന്ധപ്പെടുത്തി യു.എസ്.ഭൂവിജ്ഞാനിയായ റെജിനാൾഡ് ഡാലിയും (1871-1952) ജർമൻ ശാസ്ത്രജ്ഞനായ ആൽബ്രഷ്ട് പെങ്കും (1858-1945) അടോലുകളുടെ ഉദ്ഭവത്തെക്കുറിച്ച് താഴെ കാണുംവിധം സിദ്ധാന്തിക്കുന്നു. ഹിമയുഗത്തിനുശേഷമുള്ള കാലഘട്ടത്തിൽ, സമുദ്രജലത്തിന്റെ ഊഷ്മാവും നിരപ്പും വർധിക്കുന്നതോടെ കോറലുകളുടെ വളർച്ച പ്രോത്സാഹിപ്പിക്കപ്പെടുന്നു; എന്നാൽ ഹിമയുഗത്തിന്റെ ആരംഭത്തിൽ അതിശൈത്യം കാരണവും, ജലനിരപ്പു താഴ്ന്നുപോകുന്നതിനാലും കോറലുകൾ നശിക്കുന്നു. അവയുടെ പുറ്റുകൾ ഛിദ്രിച്ച് കോറൽതിട്ടകളുണ്ടാകുന്നു. ഹിമയുഗങ്ങൾ ആവർത്തിക്കുകയും പിൻവാങ്ങുകയും ചെയ്തതിന്റെ ഫലമായിട്ടാണ് ഇന്നു കാണുന്ന അടോലുകൾ ഉണ്ടായത്. എന്നാൽ മേൽവിവരിച്ചതോ അല്ലാത്തതോ ആയ ഏതൊരു വാദഗതിയും അടോലുകളുടെ ഉദ്ഭവത്തിന്റെ ഏകമാത്ര കാരണമാകുന്നില്ല. ഉദാഹരണമായി, തിരകൾക്ക് കോറൽഭിത്തികളുടെ നിർമ്മാണത്തിലുള്ള പങ്ക് തർക്കമറ്റതാണ്. കോറൽ അവശിഷ്ടങ്ങളെ ജലനിരപ്പിൽനിന്നു പത്തടി ഉയരത്തിലോളം നിക്ഷേപിക്കുവാൻ തിരകൾക്ക് ശക്തിയുണ്ട്. അതേസമയം ദ്വീപുകളുടെ നിമജ്ജനം അടോലുകളുടെ വളർച്ചയെ ഭാഗികമായി പ്രോത്സാഹിപ്പിച്ചിട്ടുണ്ടാകാം. ജലനിരപ്പു താഴുന്നതും വളരെയധികം സഹായകമാണ്.

അടോലുകൾ അധികമായി കണ്ടുവരുന്നത് പസിഫിക്, ഇന്ത്യൻ സമുദ്രങ്ങളിലെ ഉഷ്ണപ്രദേശങ്ങളിലാണ്. ഇവ മധ്യരേഖയുടെ ഇരുവശങ്ങളിലുമായി 25 അക്ഷാംശം വരെ വ്യാപിച്ചുകിടക്കുന്നു. അറ്റ്ലാന്റിക് സമുദ്രത്തിൽ ബ്രസീലിയൻ തീരത്തിനടുത്തായും ചില അടോലുകൾ സ്ഥിതി ചെയ്യുന്നുണ്ട്.


</doc>
<doc id="146894" url="https://ml.wikipedia.org/wiki?curid=146894" title="യാൻ ടിൻബർജെൻ">
യാൻ ടിൻബർജെൻ

നോബൽ സമ്മാന ജേതാവായ ഡച്ച് സാമ്പത്തിക ശാസ്ത്രജ്ഞനാണ് യാൻ ടിൻബർജെൻ. 1969-ൽ സാമ്പത്തികശാസ്ത്രത്തിലെ പ്രഥമ നോബൽ സമ്മാനത്തിന് അർഹരായത് ടിൻബർജെനും നോർവീജീയൻ സാമ്പത്തിക ശാസ്ത്രജ്ഞനായ റാഗ്നർ ഫ്രീഷ്ചുമായിരുന്നു. 

1903 ഏപ്രിൽ 12-ന് ഹേഗിൽ ജനിച്ചു. ലെയ്ഡൻ സർവകലാശാലയിൽ നിന്നും ഊർജതന്ത്രത്തിൽ ബിരുദം നേടിയ ടിൻബർജെൻ തുടർന്ന് സാമ്പത്തിക ശാസ്ത്രത്തിലാണ് ഗവേഷണം നടത്തിയത്. മിനിമം പ്രോബ്ലംസ് ഇൻ ഫിസിക്സ് ആൻഡ് ഇക്കണോമിക്സ് എന്ന ഗവേഷണ പ്രബന്ധത്തിന് 1929-ൽ ഡോക്ടറേറ്റ് ലഭിച്ചു. ഗണിതശാസ്ത്രത്തിന്റെയും സ്ഥിതിവിവരക്കണക്കിന്റെയും സാധ്യതകൾ ഉപയോഗിക്കുന്ന 'ഇക്കണോമെട്രിക്സ്' എന്ന സാമ്പത്തിക ശാസ്ത്രശാഖയുടെ വളർച്ചയിൽ ടിൻബർജെന്റെ താത്ത്വികസംഭാവനകൾ ഗണനീയമാണ്. 

1929 മുതൽ 1945 വരെ ഡച്ച് സെൻട്രൽ ബ്യൂറോ ഒഫ് സ്റ്റാറ്റിസ്റ്റിക്സിൽ വ്യാപാര ചക്രങ്ങളെക്കുറിച്ചുള്ള ഗവേഷണ പഠനങ്ങൾ നടത്തി. ഇതിനിടെ 1931-ൽ ആംസ്റ്റർഡാം മുനിസിപ്പൽ യൂണിവേഴ്സിറ്റിയിലും 1933-ൽ റോട്ടർഡാമിലെ നെതർലൻഡ് സ്കൂൾ ഒഫ് ഇക്കണോമിക്സിലും അദ്ധ്യാപകനായി ചേർന്നിരുന്നു. 1945 മുതൽ 1955 വരെ നെതർലാൻഡ്സിന്റെ കേന്ദ്ര ആസൂത്രണ ബ്യൂറോയുടെ ഡയറക്ടർ ആയി സേവനമനുഷ്ഠിച്ചു. 1955 മുതൽ 1973 വരെ റോട്ടർഡാമിലെ ഇറാസ്മസ് സർവകലാശാലയിൽ വികസനാധിഷ്ഠിത ആസൂത്രണവിഭാഗം പ്രൊഫസ്സറായിരുന്നു. 1973 മുതൽ 1975 വരെ ലെയ്ഡൻ സർവകലാശാലയിൽ അന്താരാഷ്ട്ര സഹകരണത്തിന്റെ പ്രൊഫസ്സറായും പ്രവർത്തിച്ചിട്ടുണ്ട്. ലീഗ് ഒഫ് നേഷൻസിലും ഐക്യരാഷ്ട്രസഭയിലും സാമ്പത്തികകാര്യ സംബന്ധമായ ചുമതലകൾ വഹിക്കുവാനും ഇദ്ദേഹത്തിന് അവസരം ലഭിച്ചു.

ഇക്കണോമെട്രിക്സിനു പുറമെ വികസന സമ്പദ്ശാസ്ത്രത്തിലും ടിൻബർജെൻ മൗലികമായ സംഭാവനകൾ നൽകിയിട്ടുണ്ട്. സാമ്പത്തികനയങ്ങൾ വിജയിക്കണമെങ്കിൽ, നിർദ്ദിഷ്ട ലക്ഷ്യങ്ങൾക്ക് ആനുപാതികമായി സാമ്പത്തികശാസ്ത്ര ഉപകരണങ്ങളും സംവിധാനങ്ങളും ആവിഷ്ക്കരിക്കണമെന്ന് ടിൻബർജെൻ സിദ്ധാന്തിച്ചു. ഇത് പല ഗവൺമെന്റുകളുടെയും സാമ്പത്തിക നയരൂപീകരണത്തിൽ ഗണ്യമായ സ്വാധീനം ചെലുത്തിയിട്ടുണ്ട്. ബാംഗ്ലൂരിൽ നിന്നുള്ള ഇന്ത്യൻ ജേണൽ ഒഫ് അപ്ളൈഡ് ഇക്കണോമിക്സിന്റെ എഡിറ്റോറിയൽ അഡ്വൈസറി കമ്മിറ്റിയുടെ സ്ഥാപകാംഗമായി 1991 മുതൽ 94 വരെ പ്രവർത്തിച്ചതിലൂടെ ഇദ്ദേഹത്തിന്റെ സേവനം ഇന്ത്യയ്ക്കും ലഭ്യമായി. 1994 ജൂൺ 9-ന് ഇദ്ദേഹം നിര്യാതനായി.



</doc>
<doc id="146916" url="https://ml.wikipedia.org/wiki?curid=146916" title="അട്ടം പിടിക്കുക">
അട്ടം പിടിക്കുക

വേദമോതുമ്പോൾ കൈപ്പടങ്ങൾ ചേർത്ത് "ബ്രഹ്മാഞ്ജലി"യായി വയ്ക്കുന്ന ക്രിയയെ അട്ടം പിടിക്കുക എന്നു പറയുന്നു. ബ്രാഹ്മണർ അനുഷ്ഠിക്കേണ്ട കർമങ്ങൾ വേദാധ്യയനപൂർവം വേണം എന്നതാണ് വിധി. വേദോച്ചാരണത്തിനുമുൻപ് അഭിവാദ്യം ചെയ്ത് "അട്ടം പിടിക്കണം". തൈത്തിരീയാരണ്യകത്തിലെ ബ്രഹ്മയജ്ഞ പ്രകരണ(2-ആം പ്രപാഠകം 11-ആം അനുവാകം)ത്തിൽ നല്കുന്ന നിർദ്ദേശങ്ങളാണ് ഇതിന് അടിസ്ഥാനം. അതിന്റെ വിധി: ഇടത്തെ കാൽമുട്ടിൽ വലതുകാൽ വച്ചശേഷം, ഇടത്തെ കൈപ്പടം മലർത്തി, അതിൽ വലത്തെ കൈപ്പത്തി കമഴ്ത്തി, ഇടത്തെ കൈവിരലുകൾ കൊണ്ടു വലത്തെ കൈപ്പത്തിയും വലത്തേതുകൊണ്ട് ഇടത്തേതും പിടിച്ച്, വലത്തെ തള്ളവിരൽ ഇടത്തെ തള്ളവിരലിനെ ചുറ്റി വലത്തെ ചൂണ്ടാണിവിരൽ തൊടുവിച്ച്, വലത്തെ കാൽമുട്ടിൽ വയ്ക്കുന്നു. ഋഗ്വേദത്തിലെ അഷ്ടക(അട്ടം)ങ്ങളിലെ ആദ്യത്തെ വർഗം (വർക്കം) ചൊല്ലുമ്പോൾ ഈ കർമം നിർബന്ധം ആയതുകൊണ്ട് ആയിരിക്കാം ഇതിന് അട്ടം പിടിക്കുക എന്ന പേരുവന്നത്.

ധർമത്തിന്റെ നിലനില്പിനുവേണ്ടി ചെയ്യുന്ന കർമങ്ങളെല്ലാം "വേദപ്രണിഹിതോധർമഃ" എന്ന പ്രമാണം അനുസരിച്ച് വേദങ്ങളെ കൈകൂപ്പിക്കൊണ്ട് ആരംഭിക്കുന്നതിനാൽ അട്ടം പിടിക്കുക എന്നതിന് സംസ്കൃതത്തിൽ "ബ്രഹ്മാഞ്ജലി" എന്നു പറയുന്നു (പാരമേശ്വരി 530).

കൈകൾ അടുക്കിവച്ചുകൊണ്ട് സ്വാധ്യായം വേദോച്ചാരണം നടത്തുക എന്ന അർഥത്തിൽ "അട്ടംപിടിക്ക"ലിനെ ചിലർ വ്യാഖ്യാനിക്കുന്നുണ്ട്. "അട്ട"ത്തിന് അഞ്ജലി (കൂപ്പുകൈ) എന്നും അർഥമുള്ളതായി കാണുന്നു. തമിഴിലും ഇതിന് അട്ടം എന്നു തന്നെ പറയും; കർണാടകത്തിൽ "അഡ്ഡ" എന്നും തെലുങ്കിൽ "അഡ്ഡമു" എന്നും പറയുന്നു.


</doc>
<doc id="146917" url="https://ml.wikipedia.org/wiki?curid=146917" title="അട്ടിപ്പേർ">
അട്ടിപ്പേർ

കേരളത്തിലെ ഒരു പ്രാചീന ഭൂവുടമാസമ്പ്രദായമാണ് അട്ടിപ്പേർ എന്നു പറയുന്നത്. ഭൂസ്വത്തുക്കൾ തീറ് നല്കുന്നതിനുള്ള അവകാശം മൊത്തമായി ലഭിക്കുന്നതാണ് അട്ടിപ്പേർ. ജൻമി നിയമാനുസൃതമായി അവകാശം വിട്ടുകൊടുക്കുന്നത് അട്ടിപ്പേറിന്റെ പരിധിയിൽപെടുന്നു. ജൻമിയുടെ പൂർണാവകാശം ഇങ്ങനെ വിട്ടുകൊടുക്കുകയെന്നത് മുൻകാലങ്ങളിൽ അന്തസ്സില്ലാത്ത പ്രവൃത്തിയായി കരുതപ്പെട്ടിരുന്നു. അതുകൊണ്ട്, അത്തരം വിട്ടുകൊടുക്കൽ അനിവാര്യമായിത്തീരുകയാണെങ്കിൽ അതു പല ഘട്ടങ്ങളായിവേണം നടത്തുക; ഇവ സാധാരണമായി മൂന്നെണ്ണമായിരുന്നു.

ജൻമി ഭൂമി വിൽക്കുമ്പോൾ മുഴുവൻ വിലയും കടംവാങ്ങുന്നരീതിയിൽ ഒരു ഒറ്റിയിൽ ഏർപ്പെടേണ്ടതുണ്ട്. അപ്പോൾ വാങ്ങുന്നയാൾക്ക് ഭൂസ്വത്തിൻമേൽ അവകാശം ലഭിക്കുന്നു. എന്നാൽ അയാൾക്ക് വസ്തുവിലുള്ള വൃക്ഷങ്ങൾ മുറിക്കുന്നതിനോ, ആ ഭൂമിയിൽ ശവസംസ്കാരം നടത്തുന്നതിനോ അവകാശമുണ്ടായിരിക്കുന്നതല്ല. ഇതിനുശേഷം ഒന്നിനുപുറകേ ഒന്നായി രണ്ടു പ്രമാണങ്ങൾ കൂടി നടത്തേണ്ടതുണ്ട്. സ്വത്തിന്റെ വിലയിൽ 20ശ.മാ. ആദ്യം നല്കുന്നു. അവസാനത്തെ പ്രമാണം നടത്തിക്കഴിയുമ്പോൾ ജൻമിക്ക് സ്വത്തിൻമേലുളള അവകാശം ഇല്ലാതാവുകയും വാങ്ങുന്നയാളിന് സ്വത്തിൻമേൽ ഭാഗം അവകാശം ലഭിക്കുകയും ചെയ്യുന്നു. വസ്തുവിലുള്ള വൃക്ഷങ്ങൾ മുറിക്കുന്നതിനും അതിൽ ശവസംസ്കാരം നടത്തുന്നതിനും വാങ്ങുന്നയാളിന് ഈ ഘട്ടത്തിൽ അവകാശമുണ്ട്.

ഇടപാടിന്റെ അവസാനഭാഗമാണ് അട്ടിപ്പേർ ഉടമ്പടി. ഈ ഉടമ്പടി പ്രാബല്യത്തിലാകുന്നതോടെ, ഭൂമിയിലുള്ള പൂർണാവകാശം വാങ്ങുന്നയാളിന് ലഭിക്കുന്നു. സ്ഥലത്തെ ആറു പ്രമാണിമാരുടെ സാന്നിധ്യത്തിലായിരിക്കണം അട്ടിപ്പേർ ഉടമ്പടി. കൊടുക്കുക, ദാനം ചെയ്യുക എന്നെല്ലാം അർഥംവരുന്ന "അട്ടുക" എന്ന ക്രിയയിൽനിന്നാണ് "അട്ടിപ്പേർ" എന്ന പദം ഉണ്ടായത്. പേരിൽചേർത്തുകൊടുക്കുന്ന ദാനശാസനം (gift deed) എന്നതിന്റെ വിവക്ഷിതമായി അട്ടിപ്പേർ എന്ന പ്രയോഗം സിദ്ധിക്കുന്നു. ഇപ്പോൾ "അട്ടിപ്പേർ" എന്ന സംജ്ഞ ഉപയോഗിക്കാറില്ല. പകരം "ജൻമം" എന്ന പദം ഉപയോഗിച്ചുവരുന്നു. ദേവാലയങ്ങളിലെ മ(തി)ടപ്പള്ളിച്ചെലവിനുള്ള ദാനശാസനത്തിനും "അട്ടിപ്പേർ" എന്നു പേരുണ്ടായിരുന്നതായി മലയാളമഹാനിഘണ്ടുവിൽ കാണുന്നു.


</doc>
<doc id="146918" url="https://ml.wikipedia.org/wiki?curid=146918" title="ജോസഫ് പാറേക്കാട്ടിൽ">
ജോസഫ് പാറേക്കാട്ടിൽ

സീറോ-മലബാർ സഭയുടെ പ്രഥമ കർദ്ദിനാളും എറണാകുളം അതിരൂപതയുടെ മുൻ മെത്രാനുമായിരുന്നു മാർ ജോസഫ് പാറേക്കാട്ടിൽ (ഏപ്രിൽ 1, 1912 — ഫെബ്രുവരി 20, 1987). മൂന്നു പതിറ്റാണ്ടോളം ഇദ്ദേഹം ഈ സ്ഥാനം വഹിച്ചിരുന്നു.

എറണാകുളം ജില്ലയിലെ കിടങ്ങൂരിൽ 1912 ഏപ്രിൽ 1-നാണ് ഇദ്ദേഹത്തിന്റെ ജനനം. 1939 - ഓഗസ്റ്റ് 24-ന് പൗരോഹിത്യം സ്വീകരിച്ച ഇദ്ദേഹം ശ്രീലങ്കയിലെ കാൻഡി പേപ്പൽ സെമിനാരിയിൽ വൈദികപഠനം പൂർത്തിയാക്കിയ ശേഷം ദൈവശാസ്ത്രത്തിൽ ഡോക്‌ട്രേറ്റും തത്ത്വശാസ്ത്രത്തിൽ ബിരുദാനന്ത ബിരുദവും നേടി. ക്രൈസ്തവ വാരികയായ സത്യദീപത്തിന്റെ ചീഫ് എഡിറ്ററായി വളരെക്കാലം സേവനമനുഷ്ഠിച്ചിരുന്നു. ഞാറയ്ക്കൽ, വടക്കൻ പറവൂർ എന്നീ ഇടവകകളിൽ സഹവികാരിയായിരുന്നു. പിന്നീട് കൊച്ചി ചുണങ്ങംവേലിയിൽ വികാരിയായും ചുമതല വഹിച്ചു. 

1953 ഒക്ടോബർ 28-ന് എറണാകുളം അതിരൂപതയുടെ സഹായമെത്രാനായി നിയമിതനായി. 1956 ജനുവരി 27-ന് എറണാകുളം അതിരൂപതയുടെ അഡ്മിനിസ്ട്രേറ്ററായും തുടർന്ന് 1957 ജനുവരി 9-ന് ആർച്ച് ബിഷപ്പായും ചുമതലയേറ്റു. 1969 ഏപ്രിൽ 28-നാണ് ജോൺ പോൾ രണ്ടാമൻ മാർപ്പാപ്പ ഇദ്ദേഹത്തെ കർദ്ദിനാളായി നിയമിച്ചത്. 1984-ൽ തൽസ്ഥാനത്തു നിന്നും വിരമിച്ചു. റോമിലെ പൗരസ്ത്യ തിരുസംഘത്തിന്റെ കൺസൾട്ടന്റായും ഇദ്ദേഹം പ്രവർത്തിച്ചിരുന്നു. 1987 ഫെബ്രുവരി 20-ന് 74-ആം വയസ്സിൽ അന്തരിച്ചു.



</doc>
<doc id="146920" url="https://ml.wikipedia.org/wiki?curid=146920" title="പവിഴപ്പുറ്റ്">
പവിഴപ്പുറ്റ്

ഭൂമിയിലെ വൈവിധ്യമായതും മനോഹരവുമായ ഒരു ആവാസവ്യവസ്ഥയാണ് പവിഴപ്പുറ്റുകൾ. തീരത്തോട് ചേർന്ന് ആഴം കുറഞ്ഞ കടലിൽ ഇവ കാണപ്പെടുന്നു. ഏകദേശം നൂറോളം ഇനങ്ങളിലുള്ള‍ ഒച്ചുകൾ, നൂറു കണക്കിന് വിവിധ തരത്തിലുള്ള മൽസ്യങ്ങൾ, ചെറിയ സസ്യങ്ങൾ, വിവിധ തരത്തിലുള്ള കടൽക്കുതിരകൾ തുടങ്ങിയ ലക്ഷക്കണക്കിനുള്ള ജീവികളുടെ ആവാസകേന്ദ്രമാണ്‌ പവിഴപ്പുറ്റുകൾ. 

അനേകം കോടി, ജീവിക്കുന്നതും മരിച്ചതുമായ കോറലുകളുടെ (Corals ) കൂട്ടങ്ങൾ, ഉഷ്ണ മേഖല കടലുകളിൽ യുഗങ്ങൾ കൊണ്ട് അടിഞ്ഞു കൂടി ഉണ്ടായിട്ടുള്ള പവിഴ ദ്വീപുകളുടെ( Coral islands) ചുറ്റുമുള്ള തടയണകൾ ആണ് പവിഴപ്പാറകൾ (Coral reef). പവിഴ ദ്വീപുകളും അവയെ സംരക്ഷിക്കുന്ന പവിഴപ്പാറ ഉൾപ്പെടെ ഉള്ള ഭൂഭാഗത്തെ അറ്റോൾ (Atoll) എന്ന പേരിൽ അറിയപ്പെടുന്നു. അറബിക്കടലിലെ ലക്ഷ ദ്വീപുകളും മാലദ്വീപുകളും ഇത്തരം പവിഴപ്പാറകളാൽ ചുറ്റപ്പെട്ടിരിക്കിന്നു . കോറലുകൾ സ്രവിക്കുന്ന കാത്സിയം കാർബോനെറ്റ്‌ ആണ് ഇതിന്റെ മൂല വസ്തു. സമുദ്രത്തിൽ കോളനികളായി ജീവിക്കുന്ന ഫയലം നൈടാറിയ (Phylum :Cnidaria ) പോളിപ് (Polyp ) സമൂഹമാണ് ഇവ. ഒന്നോ രണ്ടോ മി. മീറ്റർ മാത്രം വലിപ്പമുള്ള ഈ കോറലുകളുടെ ബാഹ്യ കവചങ്ങൾ ഒന്നിച്ചു ചേർന്ന് പവിഴപ്പുറ്റ് ഉണ്ടാകുന്നു.

ഭൂമിയിലെ ഏറ്റവും വൈവിധ്യമുള്ള ആവാസ വ്യവസ്ഥ ഉൾക്കൊള്ളുന്ന പവിഴപ്പാറകളെ, കടലിലെ മഴക്കാടുകൾ എന്നാണ് പൊതുവേ വിളിക്കുന്നത്‌. കടൽ പരപ്പിന്റെ ഒരു ശതമാനം മാത്രം വരുന്ന പവിഴപ്പാറകളിൽ, സമുദ്രത്തിലെ 25 ശതമാനം ജീവജാലങ്ങളും പാർക്കുന്നു,

കടൽ അനിമോണുകളുടെയും ജെല്ലി മൽസ്യങ്ങളുടേയും അടുത്ത ബന്ധുക്കളായ പവിഴപ്പൊളിപ്പുകൾ എന്ന പുഷ്പസദൃശ്യമായ ജീവികളുടെ വിസർജ്ജ്യവസ്തുക്കളും മൃതാവശിഷ്ടങ്ങളും ചേർന്ന് വർഷങ്ങളുടെ പ്രവർത്തനഫലമായി പവിഴപ്പുറ്റുകൾ രൂപം കൊള്ളുന്നു. പവിഴപ്പുറ്റുകളെ കടലിലെ പൂന്തോട്ടം എന്നാണ് വിളിക്കുന്നത്. ഹൃദയമോ, തലച്ചോറോ, കാഴ്ചശക്തിയോ ഇല്ലത്ത പവിഴപ്പൊളിപ്പുകൾക്ക്, കടൽവെള്ളത്തിൽ ആടങ്ങിയിരിക്കുന്ന കാൽസ്യം, ലവണങ്ങൾ എന്നിവയെ സ്വാംശീകരിച്ച് കട്ടി കൂടിയ കാൽസ്യം കാർബണേറ്റാക്കി മാറ്റാൻ കഴിവുണ്ട്.

പവിഴപ്പുറ്റുകൾക്കു വളരാൻ ചില അനുകൂല സാഹചര്യങ്ങൾ ആവശ്യമുണ്ട്. താപനില (18ലും താഴെയാകും എന്നതാണ് ഇതിനു കാരണം..

പ്ലവകാവസ്ഥയിൽ കഴിയുന്ന ലാർ‌വ തീരത്തോട് ചേർന്ന് അധികം ആഴമില്ലാത്ത അടിത്തട്ടിൽ സ്ഥാനം ഉറപ്പിക്കുന്നു. അതിനു ശേഷം കടൽവെള്ളത്തിൽ നിന്നും കാൽസ്യം ശേഖരിച്ച് പുറ്റ് നിർമ്മാണം ആരംഭിക്കുന്നു. പവിഴപ്പുറ്റ് നിരയുടെ നിർമ്മാണത്തിൽ പങ്ക് ചേരുന്ന ഓരോ പവിഴപ്പൊളിപ്പിനും കാൽസ്യം കാർബണേറ്റ് കൊണ്ടുള്ള ഒരു ആവരണം ഉണ്ടായിരിക്കും. ഈ ആവരണങ്ങളുടെ ആകൃതിക്കനുസരിച്ചിരിക്കും അവയ്ക്ക് പേര് ലഭിക്കുന്നത്. സൂസാന്തല്ലെ എന്ന വളരെ ചെറിയ പായലുകൾ പവിഴപ്പുറ്റുകളിൽ വളരുന്നുണ്ട്. ഇവയിൽ നിന്നും പവിഴപ്പുറ്റുകൾക്കവശ്യമായ ഓക്സിജൻ ലഭിക്കുന്നു. അതിനു പകരമായി പായലുകളുടെ വളർച്ചക്ക് ആവശ്യമായ കാർബൺ ഡൈ ഓക്സൈഡ്, മറ്റ് മൂലകങ്ങൾ തുടങ്ങിയവ പവിഴപ്പുറ്റുകൾ നൽകുന്നു.
ശക്തിയായി അടിക്കുന്ന തിരമാല, ലവണാംശം കുറഞ്ഞ ജലം, ജലത്തിന്റെ താപനിലയിലുള്ള വ്യത്യാസം, ലഭിക്കുന്ന സൂര്യപ്രകാശത്തിന്റെ അളവ് , തുടങ്ങിയവ മൂലം പവിഴപ്പുറ്റുകളുടെ നിർമ്മാണപ്രക്രിയ തടയപ്പെടാറുണ്ട്. ചിലപ്പോൾ ഒരു നിശ്ചിത കാലയളവിലെ വളർച്ചക്ക് ശേഷം അവ താനെ നശിച്ച് പോകാറുമുണ്ട്. അതിലെ ജീവനുള്ള ഭാഗം മാത്രമെ നശിച്ചു പോകാറുള്ളൂ. കാൽസ്യമയമായ അസ്തികൂടം നശിക്കാതെ നിലനിൽക്കും. നിർജ്ജീവമായ പുറ്റുകളിൽ പുതിയ ലാർ‌വകൾ സ്ഥാനമുറപ്പിച്ചു വീണ്ടും പുറ്റുനിർമ്മാണം തുടരുന്നു. ഇങ്ങനെ അനേകായിരം പുറ്റുകൾ ചേർന്നാണ് പവിഴപ്പുറ്റ് നിരകൾ രൂപം കൊള്ളുന്നത്.

വിവിധ ആകൃതികളിൽ പവിഴപ്പുറ്റുകൾ രൂപം കൊള്ളുന്നു. ഉഷ്ണമേഖലയിലുള്ള കടലുകളിൽ കൂടുതലായും കാണപ്പെടുന്ന പവിഴപ്പുറ്റുകൾക്ക് തലച്ചോറിന്റെ ആകൃതിയാണുള്ളത്. അവയെ ബ്രയിൻ പവിഴപ്പുറ്റുകൾ എന്ന് പറയുന്നു. അവിടെ കാണപ്പെടുന്ന മറ്റൊരുതരമാണ് കാബേജ് പവിഴപ്പുറ്റുകൾ. ഇവയ്ക്ക് പച്ചക്കറിയായ കാബേജിൻറെ ആകൃതിയാണ്. ഇന്ത്യോനേഷ്യയുടെ സമീപത്ത് കാണപ്പെടുന്ന പവിഴപ്പുറ്റിനമാണ് ആങ്കർ പവിഴപ്പുറ്റുകൾ. ഇത്തരം പവിഴപ്പുറ്റുകൾക്ക് നങ്കൂരത്തിൻറെ ആകൃതിയായിരിക്കും. കലമാൻ കൊമ്പ് പോലെയുള്ള പവിഴപ്പുറ്റുകളെ സ്റ്റാഗ് ഹോൺ പവിഴപ്പുറ്റുകൾ എന്ന് പറയുന്നു. കൂടാതെ കൂണിൻറെ ആകൃതിയിലുള്ള മഷ്റൂം, നക്ഷത്രത്തിൻറെ ആകൃതിയിലുള്ള സ്റ്റാർ, ടേബിൾ, ഡേയ്സി, ബ്രാക്കോളി, സോഫ്റ്റ്, ഫയർ, ഓർഗൻ പൈപ്പ് മുതലായ ആകൃതിയിലും പവിഴപ്പുറ്റുകൾ കാണപ്പെടുന്നു.

മൂന്ന് തരം പവിഴപ്പുറ്റുകളാണ് നിലവിലുള്ളത്.

കടൽ തീരങ്ങളിൽ കടലിനോട് ചേർന്ന് ആഴം കുറഞ്ഞ പ്രദേശങ്ങളിൽ കാണപ്പെടുന്ന പവിഴപ്പുറ്റ് നിരയെ തീരപ്പുറ്റ് ("ഫിജിങ് റീഫ്")എന്ന് പറയുന്നു. ഇവ കിലോമീറ്ററുകളോളം നീളത്തിൽ കാണാം. തീരത്തു നിന്നും ഏതാനും മീറ്ററുകൾ മുതൽ ഒന്നര കിലോമീറ്റർ വരെ കടലിലേക്ക് തള്ളിനിൽക്കുന്ന തീരപ്പുറ്റുകളുണ്ട്. ഇങ്ങനെ വീതിയേറിയ പവിഴപ്പുറ്റുകളിൽ കരയോട് ചേർന്ന ഭാഗം മണ്ണും ചെളിയുമടിഞ്ഞ് ചതുപ്പുപോലെയാകും. ഇവിടെ കണ്ടൽ ചെടികൾ വളർന്ന് കാടു പോലെയാകുന്നതും പതിവാണ്. ചത്തൊടുങ്ങിയ കോറലുകൾ കൊണ്ട് രൂപപ്പെട്ടിട്ടുള്ള താരതമ്യേന ഉറച്ച് പരന്ന ആഴം കുറഞ്ഞ ഈ ഭാഗത്തെ "റീഫ് ഫ്ലാറ്റ്" എന്ന് വിളിക്കുന്നു. ഇതിന്റെ മുന്നറ്റത്തായി കാണപ്പെടുന്ന വരമ്പുപോലുള്ള ഭാഗമാണ് ജീവനുള്ള കോറലുകൾ കാണപ്പെടുന്ന "റീഫ് ക്രെസ്റ്റ്". ഇതിന്റെ ചില ഭാഗങ്ങൾ മുന്നോട്ട് നീളത്തിൽ വളർന്ന് മുനമ്പായി രൂപപ്പെടുന്നു. ഇതിനെ "സ്പർ" എന്നു വിളിക്കുന്നു. അടുത്ത രണ്ട് മുനമ്പുകൾക്കിടയിൽ പത്തോ പതിഞ്ചോമീറ്റർ വരെ ആഴമുള്ള കിടങ്ങുകളും രൂപപ്പെടാറുണ്ട്. വലിയ മത്സ്യങ്ങളടക്കമുള്ള കടൽജീവികളുടെ ഇഷ്ട താവളമാണ് ഇത്തരം കിടങ്ങുകൾ.

കരയിൽ നിന്നും അകലെ സ്ഥിതിചെയ്യുന്ന പവിഴപ്പുറ്റ് നിരയാണ് പവിഴരോധിക (Barrier Reef) എന്നു പറയുന്നത്. കരക്കും പവിഴപ്പുറ്റ് നിരക്കും ഇടയിൽ ജലാശയമുണ്ടായിരിക്കും.

നടുക്കടലിൽ പവിഴപ്പുറ്റ് നിരകൾക്ക് നടുക്ക് നീലനിറത്തിൽ ജലാശയം ഉണ്ടായാൽ, അത്തരം പവിഴപ്പുറ്റുകളെപവിഴദ്വീപ് വലയം (Attol) എന്നും പറയുന്നു.
ലോകത്തിലെ ഏറ്റവും വലിയ പവിഴപ്പുറ്റ് ശെഖരമാണ് ഓസ്ട്രേലിയയിലെ ഗ്രേറ്റ് ബാരിയർ റീഫ്. ഈ പവിഴപ്പുറ്റ് സമൂഹം ഓസ്ട്രേലിയായുടെ വടക്ക് കിഴക്കായി സ്ഥിതിചെയ്യുന്ന ക്യൂൻസ്‌ലാൻറിൻറെ തീരത്തുള്ള കോറൽ സമുദ്രത്തിൽ സ്ഥിതിചെയ്യുന്നു. ഇവിടെ 3,000 ൽ അധികം പവിഴപ്പുറ്റുനിരകൾ, 900 ദ്വീപുകൾ എന്നിവ ചേർന്ന് 2600 കിലോമീറ്ററിൽ കൂടുതൽ സ്ഥലത്തായി ഏകദേശം 3,44,400 ചതുരശ്ര കിലോമീറ്ററിലായി വ്യാപിച്ചു കിടക്കുന്നു. ഗ്രേറ്റ് ബാരിയർ റീഫ് മറൈൻ പാർക്ക് അതോറിറ്റി എന്ന സംഘടന ഈ പവിഴപ്പുറ്റിനെ സംരക്ഷിച്ചുവരുന്നു. 1981-ൽ യുനെസ്കോ ലോകപൈതൃകകേന്ദ്രമായി ഗ്രേറ്റ് ബാരിയർ റീഫിനെ പ്രഖ്യാപിച്ചു. ഇതിന്റെ വലിയൊരു ഭാഗം നാഷണൽ പാർക്ക് ആയി സംരക്ഷിക്കപ്പെട്ടിരിക്കുന്നു. 20,000 വർഷത്തെ പഴക്കം ഈ പവിഴപ്പുറ്റിനുണ്ട് എന്നാണ് ശാസ്ത്രജ്ഞരുടെ അഭിപ്രായം..

സുനാമി മൂലമുണ്ടാകുന്ന വലിയ തിരമാലകളുടെ ശക്തമായ പ്രഹരം മൂലം പവിഴപ്പുറ്റുകൾക്ക് നാശം വരാറുണ്ട്. കൂടാതെ നക്ഷത്രമത്സ്യങ്ങൾ ആഹാരമാക്കുന്നതിലൂടെയും പവിഴപ്പുറ്റുകൾക്ക് നാശം സംഭവിക്കുന്നു. ഇവയ്ക്ക് പുറമെ മനുഷ്യർ കടലിൽ തള്ളുന്ന പ്ലാസ്റ്റിക്, കപ്പലുകളിൽ നിന്നും പുറത്തേക്കൊഴുകുന്ന എണ്ണ‍, കൗതുകത്തിനായി അക്വേറിയങ്ങളിൽ സൂക്ഷിക്കാനായ് പവിഴപ്പുറ്റുകൾ ശേഖരിക്കൽ എന്നിവ വഴി പവിഴപ്പുറ്റുകൾക്ക് നാശം സംഭവിക്കറുണ്ട്.

താപനിലയിലുണ്ടാവുന്ന വ്യതിയാനം, കടൽജലത്തിൽ കാർബ്ബൺ ഡയോക്സൈഡിന്റെ അളവു കൂടുക, എണ്ണ തുടങ്ങിയ മാലിന്യങ്ങൾ കലരുക എന്നിവയും പവിഴപ്പുറ്റുകളുടെ നാശത്തിനു കാരണമാകുന്നു..

പവിഴപ്പുറ്റുകൾക്കുണ്ടാകുന്ന രണ്ട് രോഗങ്ങളാണ് വൈറ്റ് ബാൻഡ് രോഗവും ബ്ലാക്ക് ബാൻഡ് രോഗവും. ബാക്ടീരിയകളാണ് ഈ രോഗത്തിന് കാരണം. ബ്ലാക്ക് ബാൻഡ് രോഗത്തിൽ രോഗബാധയേറ്റ ഭാഗങ്ങളിലെ പവിഴജീവികൾ നശിച്ച് ആ ഭാഗം കറുത്ത പട്ടപോലെയായി തീരുന്നു. വൈറ്റ് ബാൻഡ് രോഗബാധയേറ്റ ഭാഗം വെളുത്ത പട്ടപോലെയായി തീരും.

ലോകത്തിലെ ആദ്യ പവിഴപ്പുറ്റുകൾ ഉടലെടുത്തത് 5000 ലക്ഷം വർഷങ്ങൾക്കു മുൻപാണന്ന് കരുതപ്പെടുന്നു. പക്ഷേ, ഇന്നു നാം കാണുന്ന പവിഴപ്പുറ്റിന് എണ്ണായിരത്തിലധികം വർഷങ്ങൾ പഴക്കമില്ല. ഭൂമിയിലെ ഏറ്റവും വലുതും പഴക്കം ചെന്നതുമായ ഈ ജീവി വ്യവസ്ഥയുടെ രൂപവത്കരണവും വർഗീകരണവും സംബന്ധിച്ച സിദ്ധാന്തങ്ങൾ ആദ്യമായി മുൻപോട്ടുവച്ചതു ചാൾസ് ഡാർവിനാണ്. 1842 - ൽ ഇതുസംബന്ധിച്ച് അദ്ദേഹം രചിച്ച പുസ്തകമാണ് "ദി സ്ട്രക്ചർ ആൻഡ് ഡിസ്ട്രിബ്യൂഷൻ ഓഫ് കോറൽ റീഫ്" (The Structure and Distribution of Coral Reefs).

ജൈവവൈവിധ്യത്തിൻറെ കലവറയായ പവിഴപ്പുറ്റുകൾ കൊണ്ട് ധാരാളം ഉപയോഗങ്ങൾ ഉണ്ട്. ഇവ തീരം സംരക്ഷിക്കുന്നതിൽ വലിയ പങ്ക് വഹിക്കുന്നു. ഇന്ത്യയിലെ ലക്ഷദ്വീപു പോലെ ലോകത്തിലെ ഒട്ടനവധി ദ്വീപുകൾ രൂപം കൊണ്ടിരിക്കുന്നത് നിസ്സാരങ്ങളായ പവിഴജീവികളുടെ ദശലക്ഷക്കണക്കിന് വർഷത്തെ അധ്വാനം കൊണ്ടാണ്. കാത്സ്യം കാർബണേറ്റിൻറെ നല്ല ഉറവിടമായ പവിഴപ്പുറ്റുകൾ കുമ്മായനിർമ്മാണത്തിനും മറ്റും ഉപയോഗിക്കുന്നു. കൌതുകവസ്തുക്കളായും ഇവ വിറ്റഴിക്കുന്നു.





</doc>
<doc id="146923" url="https://ml.wikipedia.org/wiki?curid=146923" title="അട്ടിമറിപ്രവർത്തനം">
അട്ടിമറിപ്രവർത്തനം

ഒരു രാജ്യത്തിലെ നിയമാധിഷ്ഠിതഭരണകൂടത്തെ ബലപ്രയോഗംമൂലം തകിടംമറിക്കാൻ നടത്തുന്ന ശ്രമത്തെ അട്ടിമറിപ്രവർത്തനം എന്നു പറയുന്നു.

എല്ലാ രാജ്യങ്ങളും ഏതെങ്കിലുംതരത്തിലുള്ള അട്ടിമറി പ്രവർത്തനത്തെ നേരിടേണ്ടിവരുന്നു. രാജവാഴ്ചക്കാലത്ത് ഇത്തരം അട്ടിമറി പ്രവർത്തനങ്ങൾക്ക് നേതൃത്വം വഹിച്ചിരുന്നത് പ്രഭുക്കൻമാരായിരുന്നു. രാജകൊട്ടാരങ്ങളിൽ നടന്നിട്ടുള്ള അട്ടിമറി പ്രവർത്തനങ്ങളിൽ രാജകുടുംബാംഗങ്ങളും സൈന്യത്തലവൻമാരും പങ്കെടുത്തിരുന്നതിന് ദൃഷ്ടാന്തങ്ങൾ ധാരാളമുണ്ട്. ഏകാധിപത്യരാജ്യങ്ങളിലും ഇത്തരം അട്ടിമറി പ്രവർത്തനങ്ങൾ ചരിത്രത്തിന്റെ എല്ലാ കാലഘട്ടങ്ങളിലും നടന്നിട്ടുണ്ട്. ഫ്രഞ്ചുവിപ്ലവംപോലെയുള്ള ബഹുജനപ്രക്ഷോഭങ്ങളും നിയമാധിഷ്ഠിതഭരണകൂടത്തിനെതിരായുള്ള പ്രവർത്തനങ്ങൾ ആയിരുന്നു.

കൊളോണിയൽവാഴ്ചയുളള മിക്ക രാജ്യങ്ങളിലും അട്ടിമറിപ്രവർത്തനം ധാരാളമായി നടന്നുവന്നിരുന്നു. ഇന്ത്യയിൽ ഒന്നാം സ്വാതന്ത്ര്യസമരം (1857) സംഘടിപ്പിക്കപ്പെട്ടത് അട്ടിമറി പ്രവർത്തനത്തിലൂടെയാണ് എന്നൊരു വാദമുണ്ട്. എന്നാൽ നേതൃത്വം പ്രഭുക്കൻമാരുടെയും സൈനികരുടെയും കൈകളിലായിരുന്നതുകൊണ്ട് ആ സമരം ഫലപ്രദമായില്ല. അതിനുശേഷം ഇന്ത്യയിൽ അട്ടിമറി പ്രവർത്തനങ്ങളെ തടയുന്നതിലാണ് ബ്രിട്ടിഷ് ഭരണത്തിന്റെ ശ്രദ്ധ തിരിഞ്ഞത്. ഇന്ത്യൻ സ്വാതന്ത്ര്യസമരത്തിന്റെ ഭാഗമായ ഭീകരപ്രസ്ഥാനം (Terrorism) അട്ടിമറി പ്രവർത്തനത്തിലാണ് ശ്രദ്ധ പതിപ്പിച്ചത്. എന്നാൽ സംഘടിതമായ ബഹുജനപ്രക്ഷോഭം കൂടാതെ വെറും അട്ടിമറി പ്രവർത്തനം കൊണ്ട് ഇന്ത്യയെപ്പോലെ ഉള്ള ഒരു രാജ്യത്തിന് വിദേശാധിപത്യത്തിൽനിന്ന് വിമുക്തമാകാൻ സാധ്യമല്ലെന്ന് പിൽക്കാല സംഭവങ്ങൾ തെളിയിച്ചു. ജനങ്ങളെ ആവേശം കൊള്ളിക്കുന്നതിലും അവരിൽ വിപ്ലവവീര്യം കുത്തിവയ്ക്കുന്നതിലും ഇന്ത്യയിലെ ഭീകരപ്രസ്ഥാനം കാര്യമായ പങ്കുവഹിച്ചു. [[ഭഗത്‌സിംഗ്], [[ചന്ദ്രശേഖർ ആസാദ്]] തുടങ്ങിയവർ അട്ടിമറി പ്രവർത്തനം നടത്തി രക്തസാക്ഷികളായിത്തീർന്നു. മാർക്സും ഏംഗൽസും വർഗസമരത്തിന്റെ ഭാഗമായി അട്ടിമറി പ്രവർത്തനം സംഘടിപ്പിക്കുന്നതിന് ആഹ്വാനം ചെയ്തിട്ടുണ്ട്. [[ലെനിൻ|ലെനിനും]] വിപ്ലവം സംഘടിപ്പിക്കുന്നതിനുള്ള മാർഗങ്ങൾ ആരാഞ്ഞു. "തോക്കിന്റെ മുനയിൽ കൂടിയാണ് രാഷ്ട്രീയാധികാരം വളരുന്നത്' എന്ന പ്രഖ്യാപനത്തോടുകൂടി മാവോ ദ്സെ ദൂങ്ങ് വിപ്ളവം സംഘടിപ്പിക്കുന്നതിന് പുതിയൊരു തത്ത്വശാസ്ത്രം തന്നെ അവതരിപ്പിച്ചു. ഒളിപ്പോർ സംഘങ്ങൾ പെരുകുന്നതോടുകൂടി ശത്രുവിനെ തോല്പിക്കാൻ സാധിക്കുമെന്ന് മാവോ സമർഥിച്ചു. 1946 മുതൽ വിയറ്റ്നാമിന്റെ ചരിത്രം ഗറില്ലാരീതിയിലുള്ള അട്ടിമറി പ്രവർത്തനത്തിന്റെ കഥയാണ് എന്നും ഒരു അഭിപ്രായമുണ്ട്.

[[ക്യൂബ|ക്യൂബൻ]] നേതാവായ [[ഫിഡൽ കാസ്ട്രോ|ഫിഡൽ കാസ്ട്രോയുടെ]] സുഹൃത്ത് [[ചെഗുവേര]] 1960-ൽ ഗറില്ലായുദ്ധം എന്ന പുസ്തകം പ്രസിദ്ധീകരിച്ചു. ഒരു വിപ്ളവം പൊട്ടിപ്പുറപ്പെടുന്നതിനുള്ള സാഹചര്യം ഉണ്ടാകുന്നതുവരെ കാത്തിരിക്കേണ്ട ആവശ്യമില്ലെന്നും, വിപ്ലവംതന്നെ ആ സാഹചര്യം സൃഷ്ടിക്കുമെന്നും ചെഗുവേര പ്രസ്താവിച്ചു. ഗറില്ലാസൈന്യം ചുരുക്കത്തിൽ പാർട്ടിതന്നെയാണ് എന്നാണ് ഫ്രഞ്ചുകാരനായ റെജിഡിബ്രെയുടെ അഭിപ്രായം. അക്രമമാർഗങ്ങളാണ് സാമൂഹികപരിവർത്തനത്തിന് ഉപയോഗിക്കേണ്ടത് എന്ന സിദ്ധാന്തമാണ് ചെഗുവേരയും കൂട്ടരും അവതരിപ്പിക്കുന്നത്. 1971-ൽ [[ശ്രീലങ്ക|ശ്രീലങ്കയിലുണ്ടായ]] കലാപങ്ങൾ ഈ ആശയങ്ങളുടെ പ്രയോഗത്തെ കുറിക്കുന്നു. "മാർക്സിസം-ലെനിനിസ"ത്തിൽ നിന്നും "മാവോയിസ"ത്തിൽനിന്നും ഭിന്നമായ ഒരു മാർഗ്ഗമാണ് വിപ്ളവകരമായ അട്ടിമറി പ്രവർത്തനത്തിന്റേത്.

[[ബംഗ്ലാദേശ്|ബംഗ്ലാദേശിലെ]] മുക്തിബാഹിനിയുടെ പ്രവർത്തനങ്ങൾ [[പാകിസ്താൻ|പാകിസ്താന്റെ]] ദൃഷ്ടിയിൽ അട്ടിമറിയാണ്. അട്ടിമറി പ്രവർത്തനങ്ങളെല്ലാം ഇടതുപക്ഷചിന്താഗതിയുടെയോ ദേശീയത്വത്തിന്റെയോ ഫലമാകണമെന്നില്ല. ഒരു രാഷ്ട്രം വേറൊരു രാഷ്ട്രത്തിൽ അട്ടിമറിപ്രവർത്തനങ്ങൾ നടത്തുന്നതിന് ഉദാഹരണങ്ങളുണ്ട്. [[ഇസ്രായേൽ|ഇസ്രായേലിനെതിരായി]] അറബികൾ "അൽഹത്ത" തുടങ്ങിയ ഭീകരസംഘങ്ങളുടെ നേതൃത്വത്തിൽ അട്ടിമറി പ്രവർത്തനങ്ങൾ നടത്തി വരുന്നതായി പറയപ്പെടുന്നു.

ഒരു ദേശ-രാഷ്ട്രം സ്ഥാപിക്കുന്നതിനുവേണ്ടി പി.എൽ.ഒയും [[ഹമാസ്|ഹമാസും]] മറ്റു [[പാലസ്തീൻ]] സംഘടനകളും നടത്തുന്ന സായുധസമരങ്ങൾ, ഇസ്രായേലിനെ സംബന്ധിച്ചിടത്തോളം അട്ടമറി പ്രവർത്തനമാണ്. സ്വതന്ത്ര തമിഴ് ഈഴത്തിനുവേണ്ടിയുള്ള എൽ.ടി.ടി.ഇ.യുടെ പ്രവർത്തനങ്ങളെ ശ്രീലങ്കൻ ഗവ. വീക്ഷിക്കുന്നത് ഇതേ കാഴ്ചപ്പാടിലൂടെയാണ്. വർണവിവേചനത്തിനെതിരെ [[നെൽസൺ മണ്ടേല|നെൽസൺ മണ്ടേലയുടെ]] നേതൃത്വത്തിൽ നടന്ന പ്രക്ഷോഭങ്ങൾക്ക്, ലോകമനസ്സാക്ഷിയുടെ പിന്തുണ ലഭിച്ചപ്പോഴും, ദക്ഷിണ ആഫ്രിക്കയിലെ വെള്ളക്കാരുടെ മുൻവംശീയ ഭരണകൂടം നിർവചിച്ചത് അട്ടിമറിയെന്നായിരുന്നു: അൽഖ്വായിദ നടത്തുന്ന പ്രവർത്തനങ്ങളെ അമേരിക്ക ഉൾപ്പെടെയുള്ള പാശ്ചാത്യരാജ്യങ്ങൾ ഭീകരവാദ-അട്ടമറി പ്രവർത്തനങ്ങളായി കാണുമ്പോൾ, വലിയ വിഭാഗം [[മുസ്ലീം|മുസ്ലിങ്ങൾ]] വിശുദ്ധ യുദ്ധമായിട്ടാണ് വീക്ഷിക്കുന്നത്. [[നേപ്പാൾ|നേപ്പാളിൽ]] നിയമാനുസൃതമായ ഭരണവ്യവസ്ഥ പുനഃസ്ഥാപിക്കുന്നതിനുവേണ്ടി പ്രതിപക്ഷ കക്ഷികളും മാവോയിസ്റ്റുകളും നടത്തിയ പ്രക്ഷോഭങ്ങളെ അവിടുത്തെ രാജഭരണം അട്ടിമറി പ്രവർത്തനങ്ങളായിട്ടാണ് വീക്ഷിച്ചത്. എന്നാൽ, 2006-ലെ ജനാധിപത്യവിപ്ലവത്തെത്തുടർന്ന് പ്രതിപക്ഷ-മാവോയിസ്റ്റ് സഖ്യം ഔദ്യോഗിക ഭരണകർത്താക്കളാവുകയും രാജവാഴ്ചയെ ജനാധിപത്യത്തെ അട്ടിമറിക്കുന്ന ശക്തിയായി മുദ്രകുത്തുകയും ചെയ്തത് ശ്രദ്ധേയമാണ്.

അട്ടിമറിപ്രവർത്തനങ്ങൾ തടയുന്നതിന് എല്ലാ രാഷ്ട്രങ്ങളും നടപടികൾ സ്വീകരിക്കാറുണ്ട്. ഇന്ത്യയിൽ അട്ടിമറി പ്രവർത്തനങ്ങൾക്കെതിരായി സ്വീകരിക്കപ്പെടുന്ന നടപടികൾ ഭരണഘടനയിലെ മൌലികാവകാശങ്ങൾക്കു വിധേയമാണ്. എന്നാൽ ഭരണഘടനയിൽ കരുതൽതടങ്കൽനിയമത്തിന് വ്യവസ്ഥ ചെയ്തിട്ടുള്ളത് അട്ടിമറി പ്രവർത്തനങ്ങളിൽ പങ്കെടുക്കുന്നവരെ നേരിടുന്നതിനും കൂടിയാണ്. അടിയന്തരാവസ്ഥക്കാലത്ത് മൌലികാവകാശങ്ങളിൽ ചിലത് "സസ്പെൻഡു" ചെയ്യാനുള്ള അധികാരം പ്രസിഡന്റിനു നല്കിയിരിക്കുന്നതിലും ഈ ലക്ഷ്യം കാണാം.

[[ja:破壊]]

</doc>
<doc id="146927" url="https://ml.wikipedia.org/wiki?curid=146927" title="ശ്വസനം">
ശ്വസനം

ശ്വാസകോശത്തിൽനിന്നും വായു ഉള്ളിലേക്കും പുറത്തേക്കും മാറ്റുന്ന പ്രക്രിയയാണ് ശ്വസനം. ശരീരത്തിൽ ആവശ്യമായ ഭാഗങ്ങളിലേക്ക് ഓക്സിജൻ എത്തിച്ച് കാർബൺ ഡയോക്സൈഡ് നീക്കം ചെയ്യുന്ന ഏക പ്രവർത്തനമാണ് ശ്വസനം.

സസ്തനികളിൽ വാരിയെല്ലുകളുടെയും പ്രാചീരത്തിന്റെയും (Thoracic diaphragm) പ്രവർത്തനംകൊണ്ടാണ് ശ്വാസോച്ഛ്വാസങ്ങൾ നടക്കുന്നത്. ഒരു നിമ്നമർദ്ദം ഉണ്ടാക്കിയാണ് (negative pressure breathing) ശ്വസനപ്രക്രിയനടത്തുന്നത്.

ഉഭയജീവികളിൽ ഉച്ചമർദ്ദം ഉണ്ടാക്കിയാണ് (positive pressure breathing) ശ്വസനപ്പ്രക്രിയ നടത്തുന്നത്. വായയുടെ അടിഭാഗത്തെ പേശികൾ താഴ്ത്തി നാസാദ്വാരങ്ങളിലൂടെ വായു വലിച്ചെടുക്കുന്നു, തുടർന്ന് വായയും നാസാദ്വാരങ്ങളും അടച്ച് വായയുടെ അടിഭാഗത്തെ പേശികൾ ഉയർത്തുമ്പോൾ ശ്വാസനാളത്തിലൂടെ (trachea) ശ്വാസകോശത്തിലേക്ക് നീക്കപ്പെടും

മത്സ്യങ്ങൾ ജലത്തിൽ കലർന്ന ഓക്സിജനാണ്‌ ശ്വസിക്കുന്നത്‌. - ശ്വസകോശത്തിനു പകരം ചെകിള പൂക്കൾ കൊണ്ടാണ്‌ ഇവയുടെ ശ്വസനം.


</doc>
<doc id="146931" url="https://ml.wikipedia.org/wiki?curid=146931" title="അബ്ദുള്ള ഗുൽ">
അബ്ദുള്ള ഗുൽ

തുർക്കിയുടെ നിലവിലെ പ്രസിഡണ്ടാണ് അബ്ദുല്ല ഗുൽ (ജനനം: 1950 ഒക്ടോബർ 29). തുർക്കിയുടെ ഒമ്പതാമത്തെ പ്രസിഡണ്ടായ ഗുൽ, 2007 ഓഗസ്റ്റ് 28 മുതൽ ഈ പദവിയിലിരിക്കുന്നു. 2002 - 2003 കാലത്ത് നാലുമാസക്കാലം, രാജ്യത്തിന്റെ പ്രധാനമന്ത്രിയും അതിനു ശേഷം 2007 വരെ വിദേശകാര്യമന്ത്രിയുമായിരുന്നു.

ഇസ്‌ലാമിക കക്ഷിയായിരുന്ന വെൽഫെയർ പാർട്ടിയിലെ പ്രവർത്തനപാരമ്പര്യം മുൻനിർത്തി, മതേതരവാദികളുടെ ശക്തമായ എതിർപ്പിനെയും ഭരണഘടനാക്കോടതിയുടെ വിലക്കിനേയും മറികടന്നാണ് 2007-ൽ ഗുൽ പ്രസിഡണ്ട് സ്ഥാനത്തെത്തിയത്.
1950-ൽ തുർക്കിയിലെ കായ്സേരിയിലാണ് അബ്ദുല്ല ഗുൽ ജനിച്ചത്. 1975ൽ ഹൈറുന്നിസയെ വിവാഹം ചെയ്തു.

ലണ്ടനിലെ സ്കൂൾ ഓഫ് എക്കണോമിക്സിലാണ് ഗുൽ ഉപരിപഠനം നടത്തിയത്. അവിടെ നിന്നും അദ്ദേഹം ഡോക്ടറേറ്റ് നേടി. 1983 മുതൽ 91 വരെ സൗദി അറേബ്യയിലെ ഇസ്‌ലാമിക് ഡെവലപ്മെന്റ് ബാങ്കിൽ അദ്ദേഹം ജോലി നോക്കി. നാട്ടിൽ തിരിച്ചെത്തിയ അദ്ദേഹം വെൽഫെയർ പാർട്ടിയുടെ പാർലമെന്റംഗമായി തിരഞ്ഞെടുക്കപ്പെട്ടു. വെൽഫെയർ പാർട്ടിയുടെ മിതവാദിവിഭാഗത്തിൽ ഉൾപ്പെട്ടിരുന്ന അദ്ദേഹം, പിളർപ്പിനു ശേഷം, എർദ്വാനൊപ്പം ജസ്റ്റിസ് ആൻഡ് ഡെവലപ്മെന്റ് പാർട്ടിയുടെ സ്ഥാപനത്തിൽ പങ്കാളിയായി.

2007 മേയ് 16-ന് കാലാവധി തീരുന്ന പ്രസിഡണ്ട് സെസറിന് പകരം അബ്ദുള്ള ഗുല്ലിനെയാണ് പ്രധാനമന്ത്രി എർദ്വാൻ, പ്രസിഡണ്ട് സ്ഥാനത്തേക്ക് ഏപ്രിലിൽ നിർദ്ദേശിച്ചത്. എന്നാൽ മുൻപ് ഇസ്‌ലാമികവാദി, വെൽഫെയർ പാർട്ടി സർക്കാരിൽ മന്ത്രിയായിരുന്ന ഗുല്ലിനെ പ്രസിഡണ്ടാക്കരുതെന്ന് വാദിച്ച്, ബായ്കൽ നേതൃത്വം നൽകിയ പ്രതിപക്ഷകക്ഷി, ആർ.പി.പി. ഈ നീക്കത്തെ എതിർക്കുകയും പ്രസിഡണ്ട് തിരഞ്ഞെടൂപ്പ് ബഹിഷ്കരിക്കുകയും ചെയ്തു. ഇതോടെ മൂന്നിൽ രണ്ട് അംഗസംഖ്യ തികയാത്തതിനാൽ പ്രസിഡണ്ട് തിരഞ്ഞെടുപ്പ് നടത്താനും സാധിച്ചില്ല. 1996-ലേയ്യും 1997-ലേയും എർബകാന്റെ സർക്കാരിൽ മന്ത്രിയായിരുന്ന ഗുല്ലിനെ സൈനികനേതൃത്വത്തിനും പഥ്യമല്ലായിരുന്നു. ഗുല്ലിന്റെ ഭാര്യ ഹൈറുന്നിസ തട്ടം ധരിക്കുന്നതും അദ്ദേഹത്തിനെ എതിർക്കാനുള്ള ഒരു കാരണമായിരുന്നു. പ്രധാനമന്ത്രി എർദ്വാന്റെ ഭാര്യ എമൈൻ അടക്കം, തുർക്കിയിലെ മൂന്നിൽ രണ്ട് വനിതകളും തട്ടം ധരിക്കുന്നവരായിരുന്നുവെങ്കിലും തട്ടം ഒരു രാഷ്ട്രീയചിഹ്നമായി കണക്കാക്കിയിരുന്നതുകൊണ്ട്, പ്രസിഡണ്ടിന്റെ ഭാര്യം തട്ടം ധരിക്കുന്നത്, മതേതരസംവിധാനത്തെ താറുമാറാക്കുമെന്നും, എല്ലാ സ്ത്രീകളും തട്ടം ധരിക്കാൻ നിർബന്ധിതമാകുന്ന നിലയിലേക്ക് കാര്യങ്ങൾ ചെന്നെത്തും എന്നും മതേതരവാദികൾ വാദിച്ചു.

പിന്നീട് പാർലമെന്റിൽ മൂന്നിൽ രണ്ടിലധികം ഭൂരിപക്ഷം നേടിക്കൊണ്ട് ഗുൽ പ്രസിഡണ്ടായി തിരഞ്ഞെടുക്കപ്പെട്ടെങ്കിലും ആവശ്യമായ കുറഞ്ഞ അംഗബലം ഇല്ലെന്ന കാരണത്താൽ ഭരണഘടനാക്കോടതി, ഈ തിരഞ്ഞെടുപ്പ് അസാധുവാക്കി. മുൻകാലങ്ങളിൽ പ്രസിഡണ്ടുതിരഞ്ഞെടുപ്പിന് ഈ രീതിയിൽ കുറഞ്ഞ അംഗബലം കണക്കിലെടുത്തിട്ടെല്ലന്നത് ചൂണ്ടിക്കാട്ടി, കോടതിയുടെ തീരുമാനം, ജനാധിപത്യത്തിന്റെ നെഞ്ചത്തേറ്റ വെടിയുണ്ടയാണെന്ന് പ്രധാനമന്ത്രി എർദ്വാൻ വിമർശിച്ചു.

മതേതരത്വത്തിന് വിരുദ്ധമാണെന്ന കാരണത്താൽ 2007 മേയ് മാസത്തിൽ പ്രസിഡണ്ട് സ്ഥാനത്തേക്കുള്ള ഗുല്ലിന്റെ സ്ഥാനാർത്ഥിത്വത്തെ ഭരണഘടനാക്കോടതി തടയുകയും ചെയ്തിരുന്നു.

എന്നാൽ 2007-ലെ തുർക്കിയിലെ പൊതുതിരഞ്ഞെടുപ്പിൽ 46.6% വോട്ട് നേടി ഗുല്ലിന്റെ ജസ്റ്റിസ് ആൻഡ് ഡെവലപ്മെന്റ് പാർട്ടി വിജയിക്കുകയും, 2007 ഓഗസ്റ്റ് 28-ന് ഗുൽ പ്രസിഡണ്ടായി തിരഞ്ഞെടുക്കപ്പെടുകയും ചെയ്തു. അന്നേ ദിവസം തന്നെ പ്രസിഡണ്ടായി സത്യപ്രതിജ്ഞ ചെയ്തു.


</doc>
<doc id="146937" url="https://ml.wikipedia.org/wiki?curid=146937" title="ബുർക്ക">
ബുർക്ക

ഇസ്‌ലാം സംസ്കാരത്തിന്റെ ഭാഗമായി സ്ത്രീകൾ ധരിക്കുന്ന ഒരു തരം വസ്ത്രമാണ് ബുർക്ക (പർദ്ദ) (അറബിയിൽ:ˈbʊrqɑʕ ഇംഗ്ലീഷിൽ: burkha).



</doc>
<doc id="146945" url="https://ml.wikipedia.org/wiki?curid=146945" title="ഗ്രാൻഡ് തെഫ്റ്റ് ഓട്ടോ: വൈസ് സിറ്റി">
ഗ്രാൻഡ് തെഫ്റ്റ് ഓട്ടോ: വൈസ് സിറ്റി

ജിടിഎ പരമ്പരയിലെ ഒരു സാഹസിക ത്രിമാന ഗെയിമാണ് ഗ്രാൻഡ് തെഫ്റ്റ് ഓട്ടോ:വൈസ് സിറ്റി. ഡിഎംഎ ഡിസൈൻ (ഇപ്പോൾ റോക്സ്റ്റാർ നോർത്ത്) നിർമ്മിച്ച് ബിഎംജി ഇൻട്രാക്റ്റീവാണ് ഇത് പ്രസിദ്ധീകരിച്ചത്. അമേരിക്കൻ നഗരമായ മിയാമിയോട് സാദൃശ്യമുള്ള വൈസ് സിറ്റി എന്ന സാങ്കൽപിക നഗരത്തിലാണ് ഇത് നടക്കുന്നത്. "വൈസ് സിറ്റി" എന്ന പദത്തിനർത്ഥം "മ്ലേശ്ച നഗരം" എന്നാണ്. ലിബർട്ടി സിറ്റിയിൽ തന്റെ മാഫിയ ബോസായ സോണി ഫോറെല്ലിക്ക് വേണ്ടി ഗുണ്ടാപ്പണി എടുക്കുന്ന ടോമി വെഴ്സെറ്റി വൈസ് സിറ്റിയിലേക്ക് 1986ൽ വരുന്നിടത്താണ് കഥ തുടങ്ങുന്നത്. സോണിയുടെ നിർദ്ദേശപ്രകാരം ഒരു മയക്കുമരുന്ന് കച്ചവടത്തിന് വേണ്ടിയാണ് ടോമി വൈസ് സിറ്റിയിലേക്ക് വരുന്നത്. വൈസ് സിറ്റിയിൽ ടോമി സർവ്വശക്തനായ ഒരു മാഫിയ നേതാവായ് മാറുന്നതാണ് ഈ ഗെയിമിന്റെ പ്രമേയം. വിവിധ തരം വാഹനങ്ങളും ആയുധങ്ങളും ഉപയോഗിച്ച് ഓരോ ജോലികൾ പൂർത്തിയാക്കിയാണ് ഗെയിം മുന്നേറുന്നത്. വിവിധതരം ചീറ്റ് കോഡുകൾ ഉപയോഗിച്ച് കളിക്കാം എന്നതിനാൽ ഈ കളി വളരെയധികം ജനപ്രീതിയാർജിച്ചു. എന്നാൽ അമിതമായ സംഘട്ടനങ്ങൾ ഉൾപ്പെടുത്തിയതും അസഭ്യമായ ഭാഷയുടെ ഉപയോഗവും കാരണം പതിനഞ്ച് വയസ്സിനു മുകളിലുള്ളവർക്കേ ഈ ഗെയിം കളിക്കാനാവൂ.



</doc>
<doc id="146949" url="https://ml.wikipedia.org/wiki?curid=146949" title="ബസ്റ്റർ കീറ്റൻ">
ബസ്റ്റർ കീറ്റൻ

ഇംഗ്ലീഷ് ചലച്ചിത്ര അഭിനേതാവും സംവിധായകനുമാണ് ബസ്റ്റർ കീറ്റൻ(4 ഒക്ടോബർ 1895 – 1 ഫെബ്രുവരി 1966). ഹാസ്യ താരമെന്ന നിലയിൽ ലോക പ്രശസ്തനായി..
1895 ൽ അമേരിക്കയിൽ ജനിച്ച അദ്ദേഹം 400 ലധികം ചിത്രങ്ങളിൽ അഭിനയിക്കുകയും നിരവധി ചിത്രങ്ങൾ സംവിധാനം ചെയ്യുകയും ചെയ്തിട്ടുണ്ട്. ഇംഗ്ലീഷ് സിനിമയിൽ ചടുല ഹാസ്യത്തിന്റെ പ്രതിരൂപമായിരുന്നു ബസ്റ്റർ കീറ്റൻ. വിഷാദ മുഖവും, വട്ടത്തൊപ്പിയും, അയഞ്ഞ പാൻസും ധരിച്ച് പ്രേഷകലക്ഷങ്ങളുടെ മുന്നിലെത്തുന്ന ബസ്റ്റർ കീറ്റൻ നേടിയത് ചരിത്രത്തിൽ ഒരിക്കലും മാറ്റൊലി ഒടുങ്ങാത്ത കരഘോഷമാണ്.വിഷാദമായ മുഖവുമായാണ് ഇദ്ദേഹം ക്യാമറയ്ക്ക് മുന്നിലെത്തുന്നത്.എനാൽ വിഷാദ ഭാവത്തിലും ഹാസ്യത്തിന്റെ ഭാവം കാണാമെന്ന് ഇദ്ദേഹം തന്റെ ആസ്വാദകർക്ക് കാണിച്ചു കൊടുത്തു. നന്നെ ചെറുപ്പത്തിൽത്തന്നെ സിനിമാ ലോകത്തിന്റെ കൂട്ടുകാരനായ കീറ്റൻ ജീവിതാദ്യം വരെ അത് തുടർന്നു. ചടുലതയാർന്ന ഹാസ്യ പ്രകടനം കൊണ്ട് ഹാസ്യ സാമ്രാട്ട് ചാപ്ലിനേപ്പോലും മറികടക്കനാവുന്ന തരത്തിൽ ഇദ്ദേഹം മാറി എന്നത് യാഥാർത്ഥ്യം.! തന്റേതായ ശൈലിയും ഭാവവിശേഷതയും കൊണ്ടാണ് ഇദ്ദേഹം അഭിനയജീവിതം നയിച്ചത്. പഴയ ബ്ലാക്ക് അൻഡ് വൈറ്റ് ചിത്രങ്ങളിൽ അഭിനയിച്ച് സിനിമാലോകത്തിന്റെ കളിക്കൂട്ടുകാരനായ ഇദ്ദേഹം അവസാന നാളുകളിൽ കളർഫുൾ ചിത്രങ്ങളിലും അഭിനയിച്ചു. ഹാസ്യ താരം ഹരോൾഡ് ലോയിഡ് ഇദ്ദേഹത്തിന്റെ സമകാലികനാണ്. ഇദ്ദേഹം അഭിനയിച്ചിരുന്ന പല സിനിമകളും ഇന്നും മാർക്കറ്റിൽ വിപണനവും ഡിമാന്റുള്ളതുമാണ്. അതിനൊരു ഉദാഹരണമാണ്" ദി ജനറൽ" പോലുള്ള സിനിമകൾ. സംഭാഷണങ്ങൾ ഇല്ലാത്ത ഹാസ്യ സിനിമകളിലൂടെ ബസ്റ്റർ കീറ്റൻ നടത്തിയ ഹാസ്യത്തിന്റെ വിപ്ലവ പ്രവർത്തനങ്ങൾ ഇംഗ്ലീഷ് ഹാസ്യ അഭിനേതാക്കൾക്ക് അനുകരണീയമായ കാലടികളായി അവശേഷിക്കുന്നു. 1966 ൽ റിച്ചാർഡ് ലെസ്റ്റർ സംവിധാനം ചെയ്ത 'എ ഫണ്ണി തിങ് ഹാപ്പൻസ് ഓൺ ദി വേ ടു ദി ഫോറം' എന്ന ചിത്രത്തിലാണ് ബസ്റ്റർ കീറ്റൻ അവസാനമായി അഭിനയിച്ചത്. 70 ആം വയസ്സിൽ അന്തരിച്ചു. 
ഷെർലോക് ജൂനിയർ, സെവൻ ചാൻസസ്, ദി ജനറൽ, എ ഫണ്ണി തിങ് ഹാപ്പൻസ് ഓൺ ദി വേ ടു ദി ഫോറം


</doc>
<doc id="146952" url="https://ml.wikipedia.org/wiki?curid=146952" title="അഠാണ">
അഠാണ

മധ്യകാലഘട്ടം മുതൽ പ്രചാരത്തിലിരിക്കുന്ന ഒരു രാഗമാണ് അഠാണ. ഹിന്ദുസ്ഥാനിസംഗീതത്തിലും കർണാടക സംഗീതത്തിലും തുല്യപ്രചാരമുണ്ട്. 29-ആമത്തെ മേളകർത്താരാഗമായ ധീരശങ്കരാഭരണത്തിന്റെ ഒരു ജന്യരാഗമായാണ് കർണാടക സംഗീതത്തിൽ ഇതിനെ കരുതുന്നത്.


ഇതിന് "അഠാണി" എന്നും "അഠാണകാനഡ" എന്നുംപേരുണ്ട്. ഈ രാഗത്തിന്റെ രൂപവും സ്വഭാവവും കർണാടക സംഗീതത്തിലും ഹിന്ദുസ്ഥാനി സംഗീതത്തിലും വ്യത്യസ്തമാണ്. സംഗീതപണ്ഡിതൻമാർതന്നെ ഇതു പല വിധത്തിലാണ് കൈകാര്യം ചെയ്തിട്ടുള്ളത്. ചിലർ അസാവേരിഥാട്ടിന്റെ (മേളത്തിന്റെ) ജന്യരാഗമായും മറ്റു ചിലർ കാപ്പിഥാട്ടിന്റെ ജന്യമായും അഠാണയെ കണക്കാക്കുന്നു.

ത്യാഗരാജൻ, ദീക്ഷിതർ, ശ്യാമാശാസ്ത്രികൾ, സ്വാതിതിരുനാൾ തുടങ്ങിയ ഗാനരചയിതാക്കൾ ഈ രാഗത്തിൽ കൃതികൾ രചിച്ചിട്ടുണ്ട്. കൃതി, കീർത്തനം, പദം, തില്ലാന, നാടകഗാനങ്ങൾ തുടങ്ങിയ ഗാനരൂപങ്ങളും അഠാണരാഗത്തിൽ രചിക്കപ്പെട്ടിട്ടുണ്ട്. ശൃംഗാരം, വീരം, രൌദ്രം എന്നീ രസങ്ങളാണ് സ്ഥായിയായി കരുതപ്പെട്ടിരിക്കുന്നത്. ശാസ്ത്രീയസംഗീതമേഖലകളിലും നാട്യമേഖലകളിലും തുല്യപ്രാധാന്യമുള്ള ഒരു രാഗമാണിത്. ഈ രാഗത്തിലുള്ള കീർത്തനങ്ങൾ ഏതവസരത്തിലും പാടാവുന്നതാണ്.


</doc>
<doc id="146975" url="https://ml.wikipedia.org/wiki?curid=146975" title="അപ്പോസ്തലിക പിന്തുടർച്ച">
അപ്പോസ്തലിക പിന്തുടർച്ച

യേശുക്രിസ്തു തിരഞ്ഞെടുത്ത പന്ത്രണ്ട് അപ്പോസ്തലൻമാരുടെ ദൗത്യം, അഭംഗുരം സഭയിൽ തുടർന്നുകൊണ്ടുപോകുവാൻ നിയമിക്കപ്പെടുന്ന മേല്പട്ടക്കാരിലൂടെ പരമ്പരാഗതമായി നിലനിന്നുപോരുന്ന പിന്തുടർച്ചയെ അപ്പോസ്തലിക പിന്തുടർച്ച എന്നറിയപ്പെടുന്നു.

ക്രിസ്തു പുനരുത്ഥാനത്തിനുശേഷം ശിഷ്യരോട് അരുളിചെയ്തു; 'സ്വർഗത്തിലും ഭൂമിയിലുമുള്ള എല്ലാ അധികാരവും എനിക്ക് നല്കപ്പെട്ടിരിക്കുന്നു. ആകയാൽ നിങ്ങൾ പോയി എല്ലാ ജനതകളേയും ശിഷ്യപ്പെടുത്തുവിൻ. പിതാവിന്റെയും പുത്രന്റെയും പരിശുദ്ധാത്മാവിന്റെയും നാമത്തിൽ അവർക്ക് ജ്ഞാനസ്നാനം നൽകുവിൻ. ഞാൻ നിങ്ങളോട് കല്പിച്ചവയെല്ലാം അനുസരിക്കാൻ അവരെ പതിപ്പികുവിൻ. യുഗാന്തം വരെ എന്നും ഞാൻ നിങ്ങളോടുകൂടെ ഉണ്ടായിരികും.' (മത്തായി 28 : 18-20). ക്രിസ്തു ഏല്പിച്ച ഈ ദൗത്യം അപ്പോസ്തലൻമാരുടെ കാലശേഷവും തുടർന്നുകൊണ്ടുപോകുന്നു. സുവിശേഷം പ്രസംഗിക്കുക, (മത്തായി 28 : 18-20), പാപങ്ങൾ ഔദ്യോഗികമായി മോചിപ്പിക്കുക (യോഹ. 20 : 21-23), ആധ്യാത്മിക നേതൃത്വം നല്കുക (മത്തായി 18 : 18) എന്നിങ്ങനെ പലതും അപ്പോസ്തലൻമാരുടെ ദൗത്യത്തിൽപെടും.

ക്രിസ്തു ശിഷ്യഗണത്തിൽനിന്നു ചിലരെ പ്രത്യേകം തിരഞ്ഞെടുത്തു പരിശീലനം നല്കി അപ്പോസ്തലൻമാരായി നിയമിച്ചു പ്രത്യേക അധികാരാവകാശങ്ങൾ നല്കിയതുപോലെ അപ്പോസ്തലൻമാരും തങ്ങളുടെ അനുയായികളിൽനിന്ന് ചിലരെ പ്രത്യേകം തിരഞ്ഞെടുത്തു പരിശീലിപ്പിക്കുകയും അവരെ പ്രാദേശികസഭകളുടെ നേതാക്കൻമാരായി നിയമിക്കുകയും ചെയ്തു. സുവിശേഷം പ്രസംഗിക്കുന്നതിനും നേതൃത്വം നല്കുന്നതിനും അപ്പോസ്തലൻമാർ ഇവരെ ചുമതലപ്പെടുത്തിയിരുന്നു. അപ്പോസ്തലനായിരുന്ന വി. പൌലോസ് തന്റെ ശിഷ്യനായ തിമൊഥെയോസിനെ ഇപ്രകാരം നിയമിച്ചതായി കാണാം. മരണം അടുത്തെന്നും, അധികനാൾ സുവിശേഷവേല തുടരുവാൻ സാധ്യമല്ലെന്നും ബോധ്യമായപ്പോഴാണ് ശിഷ്യനായ തിമൊഥെയോസിനെ (2 തിമൊ. 2 : 2), ഈ ദൗത്യം ഏല്പിച്ചത്. ഇപ്രകാരമുള്ള പിന്തുടർച്ച യഹൂദപാരമ്പര്യത്തിനു ചേർന്നതായിരുന്നു. അഹറോന്റെ പിൻഗാമിയായി എലെയാസരും (സംഖ്യാ. 20 : 22-29) മോശയുടെ പിൻഗാമിയായി യോശുവായും നിയമിതരായി. കൈവയ്പിലൂടെയാണ് പുരോഹിതസ്ഥാനത്തിന്റെ അംഗീകാരവും നിയമനവും നടക്കുന്നത് (1 തിമൊ. 4 : 14) എന്ന് വിശ്വസിക്കപ്പെടുന്നു. അപ്പോസ്തലൻമാർ ദൈവത്തിൽനിന്നു തങ്ങൾക്കു ലഭിച്ചിരിക്കുന്ന പ്രത്യേക വരങ്ങൾ കൈവയ്പിലൂടെയാണ് മറ്റുള്ളവർക്കു നല്കിയിരുന്നതെന്ന് അപ്പോസ്തലപ്രവൃത്തികളിലും(6 : 6) കാണുന്നു. 

അപ്പോസ്തലിക പിന്തുടർച്ച ചരിത്രരേഖകളിലും കാണാവുന്നതാണ്. എ.ഡി. ഒന്നാം നൂറ്റാണ്ടിന്റെ. അവസാനത്തോടെ റോമിലെ ബിഷപ്പായിരുന്ന വി.ക്ലെമെന്റിന്റെ ലേഖനത്തിൽ അപ്പോസ്തലൻമാർ സഭാഭരണത്തിനായി പല സ്ഥലങ്ങളിലും ബിഷപ്പുമാരെ നിയമിച്ചതായി പറയുന്നു. രണ്ടാം നൂറ്റാണ്ടിന്റെ ആരംഭത്തിൽ അന്ത്യോഖ്യയിലെ ബിഷപ്പായിരുന്ന വി. ഇഗ്നേഷ്യസ്, അപ്പോസ്തലൻമാരുടെ പിൻഗാമികളായ ബിഷപ്പുമാരുടെ നേതൃത്വത്തിലുള്ള സഭാഭരണവ്യവസ്ഥിതിയെപ്പറ്റി വിവരിക്കുന്നുണ്ട്. സഭാപണ്ഡിതരായിരുന്ന ഈറേനിയോസ് (എ.ഡി. 180), തെർത്തുല്യൻ (എ.ഡി. 222), ഹെഗഡിപ്പസ് (എ.ഡി. 160) എന്നിങ്ങനെ പലരും അന്നു സഭയ്ക്ക് നേതൃത്വം നല്കിയിരുന്ന ബിഷപ്പുമാരെപ്പറ്റി പറയുന്നതോടൊപ്പം അവർ എപ്രകാരമാണ് അപ്പോസ്തലൻമാരുടെ പിൻഗാമികളായതെന്നും പ്രതിപാദിക്കുന്നു. അപ്പോസ്തലൻമാരുടെ കാലംമുതൽ അന്നുവരെ അവരുടെ മുൻഗാമികളായിരുന്നവരുടെ പേരുവിവരങ്ങളും ഇവർ നല്കുന്നു. അപ്പോസ്തല പാരമ്പര്യം അഭംഗം പുലർത്തുന്ന സഭയാണ് ശരിയായ സഭയെന്നു തെളിയിക്കുന്നതിനുവേണ്ടിയാണ് അവർ ഈ പിന്തുടർച്ചയെപ്പറ്റി പ്രതിപാദിക്കുന്നത്.

കാലക്രമേണ അപ്പോസ്തലിക പിന്തുടർച്ചയെപ്പറ്റി അഭിപ്രായ വ്യത്യാസങ്ങളുണ്ടായി. ക്രൈസ്തവസഭ റോമാസാമ്രാജ്യത്തിലെ ഔദ്യോഗിക മതമായപ്പോൾ മതനേതാക്കൻമാരായ ബിഷപ്പുമാരുടെ ഉത്തരവാദിത്തം കൂടുതൽ വ്യാപകമായി. ആധ്യാത്മിക നേതൃത്വത്തിനുപുറമേ രാജ്യഭരണത്തിലും ശ്രദ്ധിക്കേണ്ടിവന്നപ്പോൾ അതു സഭയുടെ അധഃപതനത്തിന് വഴിതെളിച്ചു എന്നു ചരിത്രകാരൻമാർ ചൂണ്ടിക്കാണിക്കുന്നു.

16-ആം നൂറ്റാണ്ടിൽ നിലവിലിരുന്ന ഭരണരീതിയെ മാർട്ടിൻ ലൂഥർ വിമർശിച്ചു. അപ്പോസ്തലിക പിന്തുടർച്ചയും ബിഷപ്പുമാരുടെ പ്രത്യേക പദവികളും തെറ്റാണെന്ന് ഇദ്ദേഹം അഭിപ്രായപ്പെട്ടു. അപ്പോസ്തലിക പാരമ്പര്യം ബൈബിളധിഷ്ടിതമാണെന്നും ബൈബിൾ പഠിക്കുന്നതുമൂലം അതു ലഭിക്കുമെന്നും അപ്പോസ്തലിക പിന്തുടർച്ചയുടെ ആവശ്യമില്ലെന്നും പ്രൊട്ടസ്റ്റന്റുകാർ വാദിക്കുന്നു. പ്രൊട്ടസ്റ്റന്റ് ആശയങ്ങൾ മതനവീകരണത്തിനു കാരണമായി. ഇംഗ്ളണ്ടിലെ ഹെന്റി എട്ടാമന്റെ പുത്രൻ എഡ്വേർഡ് ആറാമന്റെ ഭരണകാലത്തു ബിഷപ്പുമാരെ വാഴിക്കുന്നതിനുള്ള സഭയുടെ ഔദ്യോഗിക പ്രാർഥനാക്രമത്തിൽ കുറെ മാറ്റങ്ങൾ വരുത്തി. പിന്നീട് എലിസബത്തു രാജ്ഞിയും ഈ പ്രാർഥനാക്രമത്തിനു ചില മാറ്റങ്ങൾ വരുത്തി അംഗീകരിച്ചു നടപ്പിലാക്കി. ഇതു കത്തോലിക്കരും ആംഗ്ലിക്കൻ സഭക്കാരും തമ്മിലുള്ള അപ്പോസ്തലിക പിന്തുടർച്ചയെപ്പറ്റിയുള്ള അഭിപ്രായഭിന്നതയെ വർധിപ്പിച്ചു. ബിഷപ്പുമാർ അപ്പോസ്തലൻമാരുടെ പിന്തുടർച്ചക്കാരാണെന്നും ഔദ്യോഗിക പ്രാർഥനാക്രമം, പ്രൊട്ടസ്റ്റന്റ് ആശയങ്ങൾക്കനുസരിച്ച് മാറ്റം വരുത്തിയതിനാൽ ക്രൈസ്തവ പൌരോഹിത്യത്തെപ്പറ്റിയുള്ള ശരിയായ ധാരണ ആംഗ്ലിക്കൻ സഭയ്ക്ക് നഷ്ടമായെന്നും കത്തോലിക്കർ പറയുന്നു.

മാർട്ടിൻ ലൂഥറിന്റെ സമകാലികനായിരുന്ന കാൽവിൻ സഭാധികാരികൾക്കു സംയുക്തമായ കൂട്ടുത്തരവാദിത്വം ഉണ്ടെന്നും പ്രത്യേകം തിരഞ്ഞെടുത്ത സമിതിയായിരിക്കും സഭാനേതൃത്വമെന്നും വാദിച്ചു. അപ്പോസ്തലിക പിന്തുടർച്ച ഒരു ബിഷപ്പ് തന്റെ പിൻഗാമിയ്ക്ക് കൈവയ്പിലൂടെ നല്കുന്നമൂലമാണ് തുടർന്നുപോകുന്നതെന്ന് ഉള്ള ആശയത്തെ ഓരോ ബിഷപ്പും തന്റെ പിൻഗാമിയുടെ തലയിൽ കൈവെയ്ക്കുന്നില്ലെന്നും ബിഷപ്പുമാരുടെ സംഘം മുഴുവനിലൂടെയാണ് പിന്തുടർച്ച ഉണ്ടാകുന്നതെന്നും ഉള്ള വാദം ഉന്നയിച്ചുകൊണ്ട് ഒരു കൂട്ടർ എതിർക്കുന്നു. പ്രത്യേക കൈവയ്പിൽ എന്നതിനേക്കാൾ ആധ്യാത്മിക ദൌത്യം ഏല്പിക്കുന്നതിലാണ് അപ്പോസ്തലിക പിന്തുടർച്ച സാർഥകമാകുന്നതെന്ന് മെതഡിസ്റ്റ് സഭാ നേതാവായിരുന്ന ജോൺ വെസ്ലി അഭിപ്രായപ്പെട്ടു. പൌരോഹിത്യ പദവിയുള്ളവർക്ക്, അതു മറ്റുള്ളവർക്കു സാധുവായി നല്കാനും സാധിക്കും എന്ന് ഇദ്ദേഹം വിശ്വസിക്കുന്നു. വിവിധ ക്രൈസ്തവ വിഭാഗങ്ങൾക്കിടയിൽ അപ്പോസ്തലിക പിന്തുടർച്ചയെ സംബന്ധിച്ച് അഭിപ്രായഭിന്നതകൾ വളരെയുണ്ട്. 


</doc>
<doc id="146988" url="https://ml.wikipedia.org/wiki?curid=146988" title="അഡമാവാ">
അഡമാവാ

ആഫ്രിക്കയിലെ നൈജീരിയ, കാമറൂൺ എന്നീ രാജ്യങ്ങളിൽ വ്യാപിച്ചുകിടക്കുന്ന ഒരു പ്രദേശമാണ് അഡമാവാ. മുൻപ് ഫുലാനി അമീറൻമാരുടെ ഭരണത്തിലുള്ള ഒരു സ്വതന്ത്രരാജ്യമായിരുന്നു ഇത്. ഉഷ്ണമേഖലയിൽ ഉത്തര അക്ഷാംശം 6ക്കും 11ക്കും, പൂർവരേഖാംശം 11ക്കും 15ക്കും ഇടയ്ക്കായിട്ടാണ് ഇതിന്റെ സ്ഥിതി.

19-ആം ശതകത്തിന്റെ തുടക്കത്തിൽ ഫുലാനി അമീറായ അഡാമ ഈ പ്രദേശം ആക്രമിച്ച് കറുത്ത വർഗക്കാരെ കീഴടക്കി; യോളാ തലസ്ഥാനമാക്കി ഒരു സ്വതന്ത്രഭരണകൂടം സ്ഥാപിച്ചു. 1903-ൽ ബ്രിട്ടീഷുകാർ പടിഞ്ഞാറൻ ഭാഗങ്ങൾ കൈവശപ്പെടുത്തി നൈജീരിയായോടു ചേർത്തു. കിഴക്കൻ ഭാഗം കാമെറൂണിലും ലയിച്ചു. കാമെറൂണിലെ അഡമാവാ (Adamaoua) പ്രവിശ്യയുടെ വിസ്തീർണം 63691 ചതുരസ്ത്രകിലോമീറ്റർ ആണ്; നൈജീരിയൻ സംസ്ഥാനമായ അഡമാവ(Adamawa)യുടേത് 36917 ച.കി.മീ.ഉം.

നൈജീരിയൻഭാഗം സമതലവും കൃഷിപ്രധാനവുമാണ്. കറുത്ത വംശജരാണ് കൃഷിക്കാർ. ഫുലാനികൾ കാലിവളർത്തലാണ് തൊഴിലാക്കിയിട്ടുള്ളത്. ചോളം, ചെറുധാന്യങ്ങൾ, പരുത്തി ഇവ സമൃദ്ധമായി ഉത്പാദിപ്പിക്കപ്പെടുന്നു. തുകലും നിലക്കടലയും രണ്ടു പ്രധാന കയറ്റുമതിസാധനങ്ങളാണ്. ഭൂരിപക്ഷം ജനങ്ങളും ഇസ്ലാംമതക്കാരാണ്.



</doc>
<doc id="146990" url="https://ml.wikipedia.org/wiki?curid=146990" title="അഡമൈറ്റ്">
അഡമൈറ്റ്

അല്പസിലിക സ്വഭാവമുള്ള ജലയോജിത സിങ്ക് ആർസെനൈറ്റാണ് അഡമൈറ്റ്. Zn(OH)AsO. നീണ്ട് ഓർതോറോംബിക് പരലായാണ് സാധാരണ കണ്ടുവരിക. എന്നാൽ പരലുകളായിത്തന്നെ കാണണമെന്നില്ല. കാഠിന്യം 3.5; ആ.ഘ. 4.34-4.35. സുതാര്യമോ അർധതാര്യമോ ആയ വസ്തുവാണിത്. സ്ഥായിയായ നിറമില്ല. ഇളംമഞ്ഞ, പച്ച, റോസ്, തവിട്ട് എന്നീ നിറങ്ങളിൽ കാണുന്നു. അൾട്രാവയലറ്റ് രശ്മികൾ തട്ടി പ്രതിദീപ്തമാകുമ്പോൾ നാരങ്ങയുടെ നിറമാകും. അപൂർവമായി നിറമില്ലാതെയോ, വെളുപ്പായോ കാണാറുണ്ട്.

ഇവ സിരാരൂപത്തിലുള്ള നാക-അയിരുകളുടെ ഇടയിലായി കാണപ്പെടുന്നു. നാകവും ആർസെനിക്കും കലർന്നുളള അയിരുനിക്ഷേപങ്ങൾക്ക് ഓക്സികരണം സംഭവിച്ചാൽ ആ ഭാഗത്ത് അഡമൈററ് അവസ്ഥിതമാകാം. പൊതുവേ ഒരു ഉപധാതുവായാണ് കാണപ്പെടുന്നത്. ഫ്രാൻസ്, ഗ്രീസ്, മെക്സിക്കോ, യു.എസ്. എന്നിവിടങ്ങളിലാണ് മുഖ്യമായും ഉള്ളത്. ഫ്രഞ്ചുശാസ്ത്രജ്ഞനായ ആഡംഗിൽബർട്ട് ജോസഫിന്റെ പേരിൽനിന്നുമാണ് അഡമൈറ്റ് എന്ന പേരുകിട്ടിയത്.



</doc>
<doc id="146994" url="https://ml.wikipedia.org/wiki?curid=146994" title="അഡയാർ">
അഡയാർ

ചെന്നൈ നഗരത്തിൽ കടലോരത്ത് അഡയാർ പുഴയുടെ തെക്കു വശത്തുള്ള സ്ഥലമാണ് അഡയാർ (അല്ലെങ്കില് അടയാർ) (തമിഴ്: அடையார்). പുഴയും കടലും ചേരുന്നിടത്ത് സ്ഥിതിചെയ്യുന്നതിനാൽ അടയാർ എന്നു പേർ സിദ്ധിച്ചു. 1747-ൽ ഫ്രഞ്ചുകാർ ആർക്കാട്ടു നവാബിനെ തോല്പിച്ചത് ഇവിടെവച്ചാണ്. ഇന്ത്യൻ ദേശീയപ്രസ്ഥാനത്തിന്റെ ആരംഭകാലത്ത് പല പാർട്ടികളും ഇവിടെനിന്ന് ഉടലെടുത്തു. ബ്രഹ്മവിദ്യാസംഘ(TheosophicalSociety)ത്തിന്റെ ലോക തലസ്ഥാനം, ഇന്ത്യൻ സ്കൌട്ട് പ്രസ്ഥാനത്തിന്റെ ആസ്ഥാനം എന്നീ നിലകളിൽ അഡയാറിനു പ്രമുഖമായ ഒരു സ്ഥാനമുണ്ട്. അന്താരാഷ്ട്രപ്രസിദ്ധിയാർജിച്ച കലാക്ഷേത്രം ഇവിടെയാണ് ആദ്യകാലത്ത് സ്ഥിതിചെയ്തിരുന്നത്; അടുത്ത കാലത്ത് അത് തെക്കു തിരുവാച്ചിയൂരിലേക്കു മാറ്റി. കാൻസർ റിലീഫ് സൊസൈറ്റിയുടെ ആഭിമുഖ്യത്തിൽ സ്ഥാപിച്ചിട്ടുള്ള ആധുനിക സജ്ജീകരണങ്ങളോടുകൂടിയ അർബുദാശുപത്രി (Cancer Institute) ഇവിടെ സ്ഥിതിചെയ്യുന്നു. അഡയാറിനു സമീപമുള്ള "ലിറ്റിൽ മൗണ്ടി"ൽ (St.Thomas Mt.) വച്ചാണ് തോമസ് അപ്പൊസ്തലൻ വധിക്കപ്പെട്ടതെന്നു വിശ്വസിച്ചുപോരുന്നു. ഇന്ത്യൻ സിനിമാവ്യവസായത്തിന് തന്നെ മുതൽക്കൂട്ടായ ഇൻസ്റ്റിറ്റ്യൂട്ട് ഒഫ് ഫിലിം ടെക്നോളജി അഡയാറിലാണ് പ്രവർത്തിക്കുന്നത്.

അഡയാറിലെ ഏറ്റവും വിഖ്യാതസ്ഥാപനം. തിയോസഫിക്കൽ സൊസൈറ്റിയുടെ സ്ഥാപകാധ്യക്ഷനായ കേണൽ എച്ച്.എസ്. ഓൾക്കോട്ടാണ് 1886-ൽ ഇതു സ്ഥാപിച്ചത്. ഈ ഗ്രന്ഥശാല പൗരസ്ത്യസംസ്കാരം, തത്ത്വദർശനം, മതം എന്നിവയിൽ ഗവേഷണം നടത്താൻ സഹായകമാകണമെന്ന ലക്ഷ്യത്തോടുകൂടിയാണ് സ്ഥാപിക്കപ്പെട്ടത്. പൗരസ്ത്യസാഹിത്യത്തെ പുനരുദ്ധരിക്കുക, യഥാർഥപാണ്ഡിത്യത്തെ ആദരിക്കുക, യുവജനങ്ങളിൽ ആധ്യാത്മികചിന്തയും സാൻമാർഗികമൂല്യബോധവും വളർത്തുക, പാശ്ചാത്യർക്കും പൗരസ്ത്യർക്കും തമ്മിൽ ഉറച്ച ധാരണയുളവാക്കുക മുതലായവയും ഇതിന്റെ ലക്ഷ്യങ്ങളാണ്.

ഗ്രന്ഥശാലയിൽ 17,300-ഓളം കൈയെഴുത്തുഗ്രന്ഥങ്ങൾ (താളിയോലയിലും കടലാസിലും എഴുതിയവ) ശേഖരിച്ചിട്ടുണ്ട്. വിഭിന്നഭാഷകളിലുണ്ടായ വിശിഷ്ടകൃതികളാണിവ. അച്ചടിച്ച ഗ്രന്ഥങ്ങളുടെ എണ്ണം ഒരു ലക്ഷം കവിയും. അവയിൽ ഒരു നല്ല ഭാഗം പഴയതും അസുലഭവും പൗരസ്ത്യ വിദ്യാപ്രതിപാദകവുമാണ്. വിവിധമതങ്ങളെയും തത്ത്വസംഹിതകളെയും അധികരിച്ച് സംസ്കൃതം, ചൈനീസ്, ജാപ്പനീസ്, തിബത്തൻ, ലത്തീൻ, ഇംഗ്ലീഷ്, ഫ്രഞ്ച്, ജർമൻ, ഡച്ച് മുതലായ ഭാഷകളിൽ രചിക്കപ്പട്ടവയാണ് ഈ ഗ്രന്ഥങ്ങൾ. ചൈനീസ് ത്രിപിടകങ്ങളും വിജ്ഞാനകോശങ്ങളും ഇന്നു കിട്ടാനില്ലാത്ത നിരവധി പഴയ ഗവേഷണപ്രസിദ്ധീകരണങ്ങളും അക്കൂട്ടത്തിലുണ്ട്. കൈയെഴുത്തുഗ്രന്ഥങ്ങളുടെ കൂട്ടത്തിൽ തികച്ചും അലഭ്യങ്ങളായ ഒട്ടേറെ കൃതികൾ ശ്രീലങ്ക, ചൈന, പേർഷ്യ മുതലായ സ്ഥലങ്ങളിൽനിന്ന് ശേഖരിച്ചവയാണ്. താളിയോലഗ്രന്ഥങ്ങൾ എയർ കണ്ടിഷൻ ചെയ്ത മുറികളിൽ സൂക്ഷിച്ചിരിക്കുന്നു.

പ്രസിദ്ധപണ്ഡിതൻമാരായ ഡോ. ഓട്ടോ എഫ്. ഷ്രാഡർ, യൊഹൻ വാൻ മാൻ (പില്ക്കാലത്തു ബംഗാളിലെ ഏഷ്യാറ്റിക് സൊസൈറ്റിയുമായി ബന്ധപ്പെട്ട വിജ്ഞാനി), പാലി ടെക്സ്റ്റ് സൊസൈറ്റിയിലെ എഫ്.എൽ. വുഡ്വേഡ്, ഡോ. ജെ.എച്ച്. കസിൻസ്, പണ്ഡിറ്റ് മഹാദേവശാസ്ത്രി, ഡോ. സി. കുഞ്ഞൻ രാജാ, ഡോ. വി. രാഘവൻ, ഡോ. കെ. കുഞ്ചുണ്ണി രാജാ എന്നിവരുടെ സേവനം ഈ സ്ഥാപനത്തിനു ലഭിച്ചിട്ടുണ്ട്.

ഗ്രന്ഥശാലയുടെ സേവനങ്ങളിലൊന്ന് അപൂർവവും അപ്രകാശിതവുമായ വിശിഷ്ടഗ്രന്ഥങ്ങളുടെ മാതൃകായോഗ്യമായ പ്രസിദ്ധീകരണമാണ്. കൈയെഴുത്തുഗ്രന്ഥങ്ങളുടെ വിവരണപ്പട്ടിക, വൈദികകൃതികൾ, വേദാന്തഗ്രന്ഥങ്ങൾ, സംഗീതകൃതികൾ, വിവർത്തനങ്ങൾ മുതലായവ അക്കൂട്ടത്തിൽപെടുന്നു.

1937 മുതൽ ബ്രഹ്മവിദ്യ എന്നൊരു ത്രൈമാസിക ഇവിടെനിന്നു പ്രസിദ്ധീകരണം ആരംഭിച്ചു. മതം, തത്ത്വശാസ്ത്രം, സംസ്കൃതസാഹിത്യം മുതലായവ സംബന്ധിച്ചു വിജ്ഞേയങ്ങളായ ലേഖനങ്ങൾ ഉൾക്കൊള്ളുന്ന ഈ ത്രൈമാസികയും, മറ്റു പ്രസിദ്ധീകരണങ്ങളും പൗരസ്ത്യഗവേഷണശാഖയിൽ സ്തുത്യർഹമായ സംഭാവനകൾ നല്കുന്നവയാണ്. അവ ലോകമൊട്ടുക്കുള്ള ഗവേഷണസ്ഥാപനങ്ങളിൽ സൂക്ഷിച്ചുപോരുന്നു.

എത്രയും ശാന്തമായ ചുറ്റുപാടുള്ള വിശാലമായ സ്ഥലത്താണ് ഗ്രന്ഥശാല സ്ഥാപിച്ചിരിക്കുന്നത്. 


</doc>
<doc id="146998" url="https://ml.wikipedia.org/wiki?curid=146998" title="അപ്പോകാലിപ്സ് സാഹിത്യം">
അപ്പോകാലിപ്സ് സാഹിത്യം

നന്മയുടെ നിറകുടമായ ഈശ്വരൻ, തിന്മയുടെ മൂർത്തിയായ സാത്താൻ എന്നീ രണ്ടു വിരുദ്ധശക്തികൾ ഈ ലോകത്തിൽ വ്യാപരിക്കുന്നുണ്ടെന്നും നല്ലവരെ പീഡിപ്പിക്കുന്ന സാത്താനെ നശിപ്പിച്ച് നിത്യവും പൂർണവുമായ ദൈവരാജ്യം സ്ഥാപിക്കപ്പെടുമെന്നും മറ്റുമുള്ള ചിന്താഗതികളെ കേന്ദ്രീകരിച്ചുകൊണ്ട് എഴുതപ്പെട്ട മതപരമായ സാഹിത്യമാണ് അപ്പോകാലിപ്സ് സാഹിത്യം (Apocalyptic Literature) എന്ന് അറിയപ്പെടുന്നത്. 'അനാവരണം ചെയ്യുക', 'വെളിപ്പെടുത്തുക' എന്നെല്ലാം അർഥം വരുന്ന അപ്പോകാലുപ്സിസ് (Ἀποκάλυψις) എന്ന ഗ്രീക്ക് പദത്തിൽനിന്നാണ് അപ്പോകാലിപ്സ് എന്ന പദത്തിന്റെ ഉദ്ഭവം. 

നീതിമാൻമാർ കഷ്ടപ്പെടുന്നതും നന്മയ്ക്ക് തക്ക പ്രതിഫലം ഉടനെ ലഭിക്കാതിരിക്കുന്നതും കണ്ടപ്പോഴുള്ള നിരാശയിൽനിന്നും പ്രചോദനം ഉൾക്കൊണ്ട് ദൈവശക്തിയും സത്യവും ജയിക്കുമെന്നും ദൈവരാജ്യം അന്ത്യനാളുകളിൽ സ്ഥാപിക്കപ്പെടുമെന്നും, അപ്പോൾ ഓരോരുത്തനും അവനവന്റെ പ്രവർത്തിക്കു തക്കവണ്ണം അംഗീകാരമോ ശിക്ഷയോ ലഭിക്കുമെന്നും മറ്റും മതവിശ്വാസികൾക്ക് പ്രചരിപ്പിക്കേണ്ടതായി വന്നു. ഈ പശ്ചാത്തലത്തിൽ എഴുതപ്പെട്ടതാണ് അപ്പോകാലിപ്സ് സാഹിത്യകൃതികൾ എന്നു പറയപ്പെടുന്നു. ബി.സി. 200-നും എ.ഡി. 100-നും ഇടയിലുള്ള കാലഘട്ടത്തിലെ യഹൂദമതസാഹിത്യത്തിൽ അപ്പോകാലിപ്സ് ചിന്തകൾ ധാരാളം കാണുന്നുണ്ട്. മക്കാബിയൻ വിപ്ളവകാലത്ത് യഹൂദരുടെ സ്വത്തിനും ജീവനും രക്ഷയില്ലാതെ ഇരുന്ന സന്ദർഭത്തിൽ ലഘുലേഖകൾപോലെ ഇത്തരം കൃതികൾ പുറത്തുവന്നുകൊണ്ടിരുന്നു. അന്നു നിലവിലിരുന്ന പുരാണങ്ങളിലെ ആശയങ്ങൾ ഇവയിൽ സ്വാധീനത ചെലുത്തിയിട്ടുണ്ട്. യഹൂദമതത്തിൽ നിന്നും ക്രൈസ്തവ മതസാഹിത്യത്തിലേക്ക് ഈ ചിന്താഗതികൾ വ്യാപിച്ചു എന്നു കരുതപ്പെടുന്നു.

ബൈബിളിലെ പഴയനിയമത്തിലെയും പുതിയനിയമത്തിലെയും പല പുസ്തകങ്ങളിലും അപ്പോകാലിപ്സ് ആശയങ്ങൾ കാണുന്നുണ്ടെങ്കിലും പഴയനിയമത്തിലെ ദാനിയേലിന്റെ പുസ്തകം പുതിയനിയമത്തിലെ വെളിപ്പാടുപുസ്തകം എന്നിവ അപ്പോകാലിപ്സ് സാഹിത്യത്തിന് ഉത്തമ ഉദാഹരണങ്ങളാണ് . ഇവക്കും പുറമേ കാനോനികമല്ലാത്ത, മോശെയുടെ സ്വർഗാരോഹണം, പത്രോസിന്റെ അപ്പോകാലിപ്സ്, പൗലോസിന്റെ അപ്പോകാലിപ്സ് തുടങ്ങിയ പുസ്തകങ്ങളും അപ്പോകാലിപ്സ് സാഹിത്യശൈലിയിൽ രചിക്കപ്പെട്ടവയാണ്. 

ദൈവത്തിൽനിന്ന് നേരിട്ടു ലഭിച്ച സുദീർഘമായ 'വെളിപ്പാടു'കളായി എഴുതപ്പെട്ടിരിക്കുന്ന ഈ കൃതികളിൽ പ്രതീകാത്മകമായ രീതി പലയിടത്തും പ്രയോഗിച്ചുകാണുന്നു. ഉദാഹരണമായി ദാനിയേലിന്റെ പുസ്തകത്തിൽ മൃഗത്തിന്റെ കൊമ്പിനെ രാജാവിന്റെയും, ചെറിയ കൊമ്പിനെ അന്ത്യോഖ്യൻ എപ്പീഫാനസിന്റെയും പ്രതീകങ്ങളായി പ്രയോഗിച്ചിരിക്കുന്നു.


</doc>
<doc id="146999" url="https://ml.wikipedia.org/wiki?curid=146999" title="ആന്റണി പടിയറ">
ആന്റണി പടിയറ

സീറോ-മലബാർ സഭയുടെ രണ്ടാമത്തെ കർദ്ദിനാളും പ്രഥമ മേജർ ആർച്ച് ബിഷപ്പുമായിരുന്നു മാർ ആന്റണി പടിയറ(ഫെബ്രുവരി 11, 1921 — മാർച്ച് 23, 2000). 
കോട്ടയം ജില്ലയിലെ മണിമലയിൽ പടിയറ കുരുവിള ആന്റണിയുടെയും അന്നമ്മയുടെയും അഞ്ചാമത്തെ മകനായി ജനിച്ച ആന്റണി പടിയറയുടെ ആദ്യനാമം പി.കെ.ആന്റണി എന്നായിരുന്നു. മണിമല ഗവൺമെന്റ് സ്കൂൾ, സെന്റ് ജോർജ്ജ് മിഡിൽ സ്കൂൾ, ചങ്ങനാശേരി എസ്.ബി ഹൈസ്കൂൾ എന്നിവിടങ്ങളിൽ നിന്നായി സ്കൂൾ വിദ്യാഭ്യാസം പൂർത്തിയാക്കി. ബാംഗ്ലൂർ സെന്റ് പീറ്റേഴ്സ് റീജിയണൽ സെമിനാരിയിലെ വിദ്യാഭ്യാസത്തെത്തുടർന്ന് 1945 ഡിസംബർ 19 -ന് കോയമ്പത്തൂർ രൂപതയിൽ നിന്ന് വൈദികപട്ടം നേടിയ അദ്ദേഹം തമിഴ്നാട്ടിലെ ഊട്ടിയിലും കർണ്ണാടകയിലെ കൊള്ളീഗലിലും അത്മീയ-പ്രബോധനവൃത്തികളിലേർപ്പെട്ടു. 1952 മുതൽ 1955 വരെയുള്ള കാലയളവിൽ അദ്ദേഹം മൈനർ സെമിനാരിയിലെ റെക്ടറായും തുടർന്ന് ബാംഗ്ലൂർ സെന്റ് പീറ്റേഴ്സ് റീജിയണൽ സെമിനാരിയിലെ പ്രഫസറായും സേവനം അനുഷ്ടിച്ചു. 

1955 ജൂലൈ 3-ന് മെത്രാനായി തെരഞ്ഞെടുക്കപ്പെട്ട മാർ ആന്റണി പടിയറ 1955 ഒക്ടോബർ 16-ന് സ്ഥാനാരോഹിതനായി. തന്റെ 34-ആമത്തെ വയസ്സിൽ ഊട്ടി രൂപതയുടെ മെത്രാനായി ചാർജ്ജെടുത്ത അദ്ദേഹം ഇന്ത്യയിലെ കത്തോലിക്കാ സഭയുടെ ചരിത്രത്തിലെ ഏറ്റവും പ്രായം കുറഞ്ഞ ബിഷപ്പായിരുന്നു. 1970 ജൂൺ 14-ന് ചങ്ങനാശേരി അതിരൂപതയിലും 1985 ഏപ്രിൽ 23-ന് എറണാകുളം-അങ്കമാലി അതിരൂപത അതിരൂപതയിലും ആർച്ചുബിഷപ്പ് സ്ഥാനത്തേക്ക് അദ്ദേഹം നിയോഗിക്കപ്പെട്ടു. 

1988 ജൂൺ 28-ന് ജോൺ പോൾ രണ്ടാമൻ മാർപ്പാപ്പ അദ്ദേഹത്തെ കർദ്ദിനാൾ സ്ഥാനത്തേക്ക് ഉയർത്തി. 1992-ൽ സീറോ-മലബാർ സഭക്ക് മേജർ ആർക്കി-എപ്പിസ്കോപ്പൽ പദവി ലഭിച്ചപ്പോൾ സഭയുടെ പ്രഥമ മേജർ ആർച്ച് ബിഷപ്പ് സ്ഥാനം അലങ്കരിക്കുവാനുള്ള നിയോഗം മാർ ആന്റണി പടിയറക്ക് ലഭിച്ചു. ആരോഗ്യപരമായ കാരണങ്ങളാൽ 1996 നവംബർ 11-ന് അദ്ദേഹം സ്ഥാനത്യാഗം ചെയ്തു. എറണാകുളം ജില്ലയിലെ കാക്കനാട്ട് അദ്ദേഹം തന്നെ സ്ഥാപിച്ച പ്രകൃതി ചികിത്സാ കേന്ദ്രത്തിൽ വിശ്രമജീവിതം നയിച്ചു വരികെ 2000 മാർച്ച് 23-ന് അദ്ദേഹം അന്തരിച്ചു. മാർച്ച് 24-ന് എറണാകുളം സെന്റ് മേരീസ് കത്തീഡ്രൽ ബസിലിക്കയിൽ മാർ പടിയറയെ അടക്കം ചെയ്തു.

1998-ൽ പത്മശ്രീ പുരസ്കാരം നൽകി രാഷ്ട്രം അദ്ദേഹത്തെ ആദരിച്ചിട്ടുണ്ട്. 



</doc>
<doc id="147007" url="https://ml.wikipedia.org/wiki?curid=147007" title="ജി.എൻ. ഗോപാൽ">
ജി.എൻ. ഗോപാൽ

കേരളത്തിൽ നിന്നുള്ള ആദ്യ ചെസ്സ് ഗ്രാൻഡ്മാസ്റ്ററാണ് ഗീത നാരായണൻ ഗോപാൽ അഥവാ ജി.എൻ. ഗോപാൽ (ജനനം: 1989 മാർച്ച് 29, ആലുവ).

പത്താം വയസ്സ് മുതലാണ് അദ്ദേഹം ചെസ്സ് കളിക്കാൻ തുടങ്ങിയത്.2006-ൽ സംസ്ഥാന ചെസ്ചാമ്പ്യനായ അദ്ദേഹം 2007-ൽ ഇന്റർനാഷണൽ മാസ്റ്ററും തുടർന്ന് ഗ്രാൻ ഡ്‌മാസ്റ്ററും ആയി.


</doc>
<doc id="147008" url="https://ml.wikipedia.org/wiki?curid=147008" title="ഫ്രാൻസ്വാ വില്ലോൻ">
ഫ്രാൻസ്വാ വില്ലോൻ

പതിനഞ്ചാം നൂറ്റാണ്ടിലെ (ജനനം:1431-നടുത്ത്; മരണം 1463-നടുത്തെങ്ങോ) ഏറ്റവും പ്രസിദ്ധനായ ഫ്രെഞ്ചു കവിയായിരുന്നു ഫ്രാൻസ്വാ വില്ലോൻ (Francois Villon). ദരിദ്രമായ സാഹചര്യങ്ങളിൽ ജനിച്ച്, ഒരു കത്തോലിക്കാപുരോഹിതന്റെ ദത്തുപുത്രനായി വളർന്ന അദ്ദേഹം മോഷ്ടാവും തെരുവുതെണ്ടിയും ആയി ജീവിക്കുകയും കുറ്റകൃത്യങ്ങൾക്ക് തടവുശിക്ഷയും നാടുകടത്തലും ഏറ്റുവാങ്ങുകയും ചെയ്തു. വില്ലോൻ പ്രധാനമായും അറിയപ്പെടുന്നത് "ഓസ്യത്തുകൾ" (Testaments) എന്നറിയപ്പെടുന്ന രചനകളുടേയും തടവിൽ കഴിയുമ്പോൾ എഴുതിയ "പെൻഡസിന്റെ നാടൻ പാട്ട്" എന്ന കൃതിയുടേയും പേരിലാണ്. "കഴിഞ്ഞകാലങ്ങളിലെ പെണ്ണുങ്ങളുടെ നാടൻപാട്ട്" (Ballade des dames du temps jadis) എന്ന അദ്ദേഹത്തിന്റെ കൃതിയിലെ "പോയവർഷത്തെ ഹിമമൊക്കെ എവിടെപ്പോയി" എന്ന ചോദ്യം, ഫ്രെഞ്ചുഭാഷയിലെ മതേതരകവിതകളിൽ ഏറ്റവുമേറെ പരിഭാഷപ്പെടുത്തപ്പെട്ടിട്ടുള്ള വരികളിൽ പെടുന്നു. 


</doc>
<doc id="147012" url="https://ml.wikipedia.org/wiki?curid=147012" title="മാട്ടാൻ കുണ്ട്">
മാട്ടാൻ കുണ്ട്

കേരളത്തിൽ മലപ്പുറം ജില്ലയിലെ കോട്ടക്കൽ പട്ടണത്തിനടുത്ത് ആണ് മാട്ടാൻ കുണ്ട്. കോട്ടക്കലിൽ നിന്ന് ഏകദേശം 7 കി.മി. അകലെയാണ്.

</doc>
<doc id="147013" url="https://ml.wikipedia.org/wiki?curid=147013" title="അഡാഡ്">
അഡാഡ്

പുരാതന ബാബിലോണിയയിലെയും അസ്സീറിയയിലെയും ജനങ്ങൾ ആരാധിച്ചിരുന്ന ഒരു പ്രകൃതിദേവനായിരുന്നു അഡാഡ്. പ്രകൃതിക്ഷോഭങ്ങൾക്ക് കാരണഭൂതൻ ഈ ദേവനാണെന്നു ബാബിലോണിയരും അസ്സീറിയരും വിശ്വസിച്ചിരുന്നു. ബാബിലോണിയയിലേയും അസ്സീറിയയിലേയും പുരാണങ്ങളിൽ ശക്തനായ ഈ ദേവനെപ്പറ്റി പല പരാമർശങ്ങളുമുണ്ട്. സുമേറിയർ ഈ ദേവനെ "ഇഷ്കൂർ" എന്നും അർമേനിയരും കനാനൈറ്റുകളും "അഡ്ഡു" അഥവാ "ഹഡാഡ്" എന്നും വിളിച്ചിരുന്നു. അഡാഡ് എന്ന പദവും ഈ ദേവനെപ്പറ്റിയുള്ള സങ്കല്പവും ബി.സി. 3000-ൽ പശ്ചിമസെമൈറ്റുകളാണ് മെസൊപ്പൊട്ടേമിയയിൽ വ്യാപകമാക്കിയത്.

അഡാഡ് ദ്വന്ദ്വവ്യക്തിത്വമുള്ള ഒരു ദേവനാണെന്നാണ് സങ്കല്പം. ആരാധകർക്ക് ദാതാവും, നിഷേധികൾക്ക് സംഹാരകനുമായി വർത്തിക്കുന്നു. തന്നെ പൂജിക്കുന്നവർക്കുവേണ്ടി അഡാഡ് ധാരാളം മഴ നല്കുന്നു; തത്ഫലമായി കാർഷിക വിഭവങ്ങൾ ലഭിക്കുന്നു. കർഷകർ അഡാഡിനെ "സമൃദ്ധിയുടെ ദേവൻ" എന്നു വിളിക്കുന്നത് ഇതുകൊണ്ടാണ്. തന്നെ കുപിതരാക്കുന്ന ശത്രുക്കളെ കൊടുങ്കാറ്റും പേമാരിയുംകൊണ്ട് വലയ്ക്കുകയും, അന്ധകാരവും ദാരിദ്യ്രവും മൃത്യുവും അവരുടെ നേർക്ക് അഴിച്ചുവിടുകയും ചെയ്യുന്നു.

അഡാഡിന്റെ പിതാവായ "അനു" സ്വർഗത്തിലെ ധാന്യദേവനാണ്. അനുവിന്റെ പിതാവായ "ബെൽ" ഭൂമിയുടെ അധിദേവനായിട്ടാണ് ആരാധിക്കപ്പെടുന്നത്. സൂര്യദേവനായ ഷമാഷും ധാന്യദേവനായ അനുവുമാണ് അഡാഡിന്റെ സന്തതസഹചാരികൾ.

പല നാടോടിക്കഥകളിലും പുരാണകഥകളിലും, അഡാഡിന്റെ ക്രോധംമൂലം പേമാരിയുണ്ടായി ധനധാന്യാദികൾ നശിച്ചുപോയതായി ചിത്രീകരിക്കപ്പെട്ടിട്ടുണ്ട്. വിധിയുടെ ഗുളികകൾ അപഹരിച്ച സുബേർഡിനെ വധിക്കുവാൻ അഡാഡ് നിയോഗിക്കപ്പെട്ടുവെങ്കിലും പിതാവായ അനു നിരോധിച്ചതു നിമിത്തം അഡാഡ് അതിൽനിന്നും പിൻതിരിഞ്ഞു.

ബി.സി. 2-ആം ശതകത്തിൽ അഡാഡ് ഒരു മുഖ്യദേവനായിത്തന്നെ ആരാധിക്കപ്പെട്ടിരുന്നുവെങ്കിലും പില്ക്കാലത്ത് ക്രമേണ പ്രാധാന്യം കുറഞ്ഞു. ബി.സി. 10-ആം ശതകത്തിലും ബാബിലോണിയയിൽ അഡാഡ് സമൃദ്ധിയുടെ ദേവൻതന്നെയായിരുന്നു. അസ്സീറിയയുടെ രാജധാനിയായ അഷൂറിൽ അഡാഡിനെയും അനുവിനെയും ആരാധിക്കുവാൻ മനോഹരമായ ഒരു ദേവാലയം പണിതുയർത്തിയിരുന്നു. ക്രിസ്തുവർഷാരംഭത്തോടുകൂടി ഈ ദേവന്റെ പ്രാധാന്യം വളരെക്കുറഞ്ഞുപോയി.


</doc>
<doc id="147019" url="https://ml.wikipedia.org/wiki?curid=147019" title="ജാക്ക്ഫ്രൂട്ട് കത്ത്">
ജാക്ക്ഫ്രൂട്ട് കത്ത്

അസംതൃപ്തനായ ഒരു തീവണ്ടി യാത്രക്കാരൻ ഇരുപതാം നൂറ്റാണ്ടിന്റെ ആരംഭത്തിൽ ഭാരതീയ റെയിൽ അധികാരികൾക്ക് എഴുതിയതായി പറയപ്പെടുന്ന പരാതിയാണ് ജാക്ക്ഫ്രൂട്ട് കത്ത്. ഈ കത്തെഴുതിയ യാത്രക്കാരന്റെ പേര് "ഓഖിൽ ചന്ദ്ര സെൻ" എന്നാണ് കത്തിന്റെ പാഠങ്ങളിൽ കാണുന്നത്. അഹമ്മദ്പൂരിലെ റെയിൽ താവളത്തിൽ നിർത്തിയ തീവണ്ടിയിൽ നിന്ന് പ്രാഥമികാവശ്യ നിർവഹണത്തിനായി അടിയന്തരമായി ഇറങ്ങേണ്ടി വന്ന തനിക്ക് തിരികെ കയറാനാകുന്നതിനു മുൻപ് തീവണ്ടി വിട്ടുപോയതിനെക്കുറിച്ചായിരുന്നു വ്യാകരണമില്ലാത്ത ഇംഗ്ലീഷിൽ എഴുതിയ ഈ കത്തിലെ പരാതി. ഭാരതീയ റെയിൽവാഹനങ്ങളുടെ ബോഗികളിൽ ടോയിലറ്റ് സൗകര്യം ഏർപ്പെടുത്താനുള്ള തീരുമാനത്തിലേക്കു നയിച്ചത് ഈ കത്താണെന്നു പറയപ്പെടുന്നു. 

ഇതിന്റെ രചനാകാലം 1909-നടുത്തെങ്ങോ ആണെന്നും, കൃത്യമായി 1909 ജൂലൈ 2-നാണെന്നും ഒക്കെ അവകാശവാദങ്ങളുണ്ട്. ഓഖിൽ ചന്ദ്ര സെൻ ഈ പരാതിക്കത്ത് അയച്ചത് കിഴക്കൻ ഭാരത റെയിൽപ്പാതകളുടെ പ്രാദേശികാധികാരിക്കാണെന്നും, പശ്ചിമ ബംഗാളിൽ സാഹിബ്ഗഞ്ചിലെ ഗതാഗതാധികാരിക്കാണെന്നും, റെയിൽവേ ബോർഡിനാണെന്നും ഒക്കെ പലതരത്തിൽ ഊഹിക്കപ്പെടുന്നു. 
പ്രാഥമികാവശ്യം നിർവഹിക്കാൻ അഹമ്മദ്പൂർ സ്റ്റേഷനിലിറങ്ങിയ ലേഖകനെ കയറ്റാതെ തീവണ്ടി വിട്ടുപോയതുമൂലം അദ്ദേഹത്തിനുണ്ടായ ബുദ്ധിമുട്ടു വിവരിക്കുകയും സിഗ്നൽ കൊടുക്കുകവഴി അതിനിടയാക്കിയ ഗാർഡിനെതിരെ നടപടിയെടുക്കണമെന്ന് ആവശ്യപ്പെടുകയും ചെയ്യുന്ന കത്ത് അവസാനിക്കുന്നത്, തനിക്കു വിഷമാവസ്ഥ വരുത്തിയ ഗാർഡിനു പിഴശിക്ഷ നൽകാതിരുന്നാൽ താൻ പത്രങ്ങളിൽ പരാതിപ്പെടും എന്ന ഭീഷണിയോടെയാണ്. വ്യാകരണപ്പിഴകൾ നിറഞ്ഞതെങ്കിലും പറയാനുള്ളത് വളച്ചുകെട്ടില്ലാതെ കൃത്യതയോടെ പറയുന്ന ഈ കത്തിന്റെ അസംശോധിതമായ പാഠം താഴെക്കാണുന്നതാണ്:-

റെയിൽവിഭാഗത്തിന്റെ ഔദ്യോഗിക പ്രസിദ്ധീകരണങ്ങളിലൊന്നിൽ പ്രത്യക്ഷപ്പെട്ടിരിക്കാമെങ്കിലും ഈ കത്ത് ആരോ ചമച്ച തമാശ മാത്രമായിരിക്കാമെന്നു കരുതുന്നവരുമുണ്ട്. 


</doc>
<doc id="147020" url="https://ml.wikipedia.org/wiki?curid=147020" title="അഡിനിൻ">
അഡിനിൻ

ഒരു കാർബണിക സംയുക്തമാണ് അഡിനിൻ. തൻമാത്രാ ഫോർമുല, (CHN). നൂക്ളിയിക് അമ്ളത്തിലെ (nucleic acid) ഒരു അവശ്യഘടകമാകയാൽ ഇതു കോശകേന്ദ്രങ്ങളിൽ (cell nuclei) നിന്നു ലഭ്യമാക്കാവുന്നതാണ്; ജന്തു-ടിഷ്യൂകളുടെ നിഷ്കർഷങ്ങളിൽ (extracts) പലപ്പോഴും കാണുകയും ചെയ്യും. അഡിനിൻ അംശത്തെ സരളതരങ്ങളായ മുന്നോടികളിൽ (precursor) നിന്ന് ഉദ്ഗ്രഥിച്ചുണ്ടാക്കുവാൻ മിക്ക കോശങ്ങൾക്കും കഴിവുണ്ട്.

നൈട്രജൻ അടങ്ങിയിട്ടുള്ളതുകൊണ്ട് ഇതിനു "ബേസി"ന്റെ സ്വഭാവമുണ്ട്. ജലീയലായനിയിൽനിന്ന് ഇത് തകിടുകളായി ക്രിസ്റ്റലീകരിക്കുന്നു. നൈട്രസ് അമ്ളംകൊണ്ടു പ്രവർത്തിപ്പിച്ച് ഇതിൽനിന്ന് ഹൈപോസാൻഥീൻ ലഭ്യമാക്കാം. പരീക്ഷണശാലയിൽ ട്രൈക്ളോറൊ പ്യൂറീൻ എന്ന യൌഗികത്തിൽ നിന്നാരംഭിച്ച് അഡിനിൻ ഉദ്ഗ്രഥിച്ചുണ്ടാക്കുന്നു. 


</doc>
<doc id="147021" url="https://ml.wikipedia.org/wiki?curid=147021" title="നടുവം കവികൾ">
നടുവം കവികൾ

നടുവം കവികൾ എന്ന പേരിൽ മലയാളസാഹിത്യലോകത്ത് അറിയപ്പെടുന്ന നടുവത്ത് അച്ഛൻ നമ്പൂതിരിയും നടുവത്ത് മഹൻ നമ്പൂതിരിയും യഥാക്രമം 1841 ലും 1868 ലും ചാലക്കുടി പിഷാരിക്കൽ ക്ഷേത്രത്തിനടുത്തുള്ള നടുവം ഇല്ലത്ത് ജനിച്ചു. 

പച്ചമലയാളപ്രസ്ഥാനത്തിനു തുടക്കം കുറിച്ച അന്നത്തെ കൊടുങ്ങല്ലുർ കളരിയിൽ ഒട്ടും അപ്രധാനമല്ലാത്ത സ്ഥാനമാണ് ഇവർക്കുള്ളത്. മലയാളത്തിലെ ക്ലാസ്സിക്ക് കാലഘട്ടമെന്ന് വിശേഷിപ്പിക്കുന്ന എഴുത്തച്ഛന്റേയും റൊമാന്റിക്ക് കാലഘട്ടമായ കുമാരനാശാന്റെയും കാലഘട്ടത്തെ ബന്ധിപ്പിക്കുന്നവരാണ് നടുവം കവികളെന്ന് വിലയിരുത്തപ്പെടുന്നു. 
നടുവത്ത് അച്ഛൻ നമ്പൂതിരിയുടെ പ്രധാന കൃതികൾ ഭഗവത് ദൂത്, അഷ്ടമിയാത്ര, ശൃംഗേരി യാത്ര, അക്രൂരഗോപാലം തുടങ്ങിയവയാണ്. സാരോപദേശം, ഘോഷയാത്ര, ഗൂരുവായൂരപ്പനും പിഷാരിക്കലമ്മയും, കാവ്യകലശങ്ങൾ, സന്താനഗോപാലം, മഹാത്മാഗാന്ധിയുടെ ആശ്രമപ്രവേശം, മഹാത്മാഗാന്ധി തുടങ്ങിയവയാണ് മറ്റ് കൃതികൾ.


</doc>
<doc id="147025" url="https://ml.wikipedia.org/wiki?curid=147025" title="ബസേലിയോസ്‌ ക്ലീമിസ്">
ബസേലിയോസ്‌ ക്ലീമിസ്

സീറോ മലങ്കര കത്തോലിക്കാ സഭയുടെ നിയുക്ത പ്രഥമ നിയുക്ത കർദ്ദിനാളും ഇപ്പോഴത്തെ മേജർ ആർച്ച് ബിഷപ്പും കാതോലിക്കോസുമാണ് മോറോൻ മാർ ബസേലിയോസ്‌ ക്ലീമിസ്.

1959 ജൂൺ 15-ന് പത്തനംതിട്ട ജില്ലയിലെ തിരുവല്ലക്ക് സമീപം മുക്കൂർ എന്ന സ്ഥലത്താണ് മാർ ക്ലീമിസ് ജനിച്ചത്. ഐസക്ക് തോട്ടുങ്കൽ എന്നായിരുന്നു ആദ്യനാമം. തിരുവല്ല മൈനർ സെമിനാരിയിലെ വിദ്യാഭ്യാസത്തിന് ശേഷം ആലുവാ മംഗലപ്പുഴ സെന്റ്.ജോസഫ്സ് പൊന്തിഫിക്കൽ ഇൻസ്റ്റിട്ട്യൂട്ടിൽ നിന്ന് ഫിലോസഫിയിൽ ബിരുദവും(1979 -1982) പൂന പേപ്പൽ സെമിനാരിയിൽ നിന്ന് ദൈവശാസ്ത്രത്തിൽ ബിരുദവും(1983 - 1986) നേടി.

1986 ജൂൺ 11-ന് പൗരോഹിത്യ പട്ടം സ്വീകരിച്ച അദ്ദേഹം ബാംഗ്ലൂർ ധർമ്മാരാം കോളേജിൽ ദൈവശാസ്ത്രത്തിൽ ബിരുദാനന്തരബിരുദ പഠനം (1986 -1989) നടത്തുകയും 1997-ൽ റോമിലെ ആഞ്ചലിക്കം സർവ്വകലാശാലയിൽ നിന്നും സഭൈക്യദൈവശാസ്ത്ര(Ecumenical Theology)ത്തിൽ ഡോക്ടറേറ്റ് നേടുകയും ചെയ്തു.

തിരികെ കേരളത്തിലെത്തിയ അദ്ദേഹം ബത്തേരി രൂപതയുടെ വികാരി ജനറൽ സ്ഥാനം വഹിച്ചു. 18 ജൂൺ 2001-ൽ ജോൺ പോൾ രണ്ടാമൻ മാർപ്പാപ്പ അദ്ദേഹത്തെ തിരുവനന്തപുരം രൂപതയുടെ സഹായമെത്രാൻ സ്ഥാനത്തേക്ക് നിയോഗിച്ചു. 15 ആഗസ്റ്റ് 2001-ൽ ഐസക്ക് മാർ ക്ലീമിസ് എന്ന പേരിൽ സ്ഥാനാരോഹിതനായി. 2003 സെപ്തംബെർ 11 -ന് തിരുവല്ല രൂപതയുടെ മെത്രാനായ അദ്ദേഹം തിരുവല്ല രൂപതക്ക് അതിരൂപത പദവി ലഭിച്ചതിനാൽ 2006 ജൂൺ 10-ന് തിരുവല്ല അതിരൂപതയുടെ പ്രഥമ ആർച്ച് ബിഷപ്പ് സ്ഥാനത്തേക്ക് ഉയർത്തപ്പെട്ടു. 2007 ജനുവരി 18-ന് മേജർ ആർച്ച് ബിഷപ്പായിരുന്ന മാർ സിറിൽ ബസേലിയോസ് കാതോലിക്കോസിന്റെ നിര്യാണത്തെ തുടർന്ന് 2007 ഫെബ്രുവരി 10-ന് മാർ ക്ലീമിസിനെ സഭ ആ സ്ഥാനത്തേക്ക് മാർപ്പാപ്പായുടെ അംഗീകാരത്തോടെ തെരഞ്ഞെടുത്തു. 2007 മാർച്ച് 5-ന് അദ്ദേഹം മോറാൻ മാർ ബസേലിയോസ്‌ ക്ലീമിസ് എന്ന നാമത്തിൽ തിരുവനന്തപുരം പട്ടം സെന്റ് മേരീസ് കത്തീഡ്രലിൽ വെച്ച് സീറോ-മലങ്കര കത്തോലിക്ക സഭയുടെ രണ്ടാമത്തെ മേജർ ആർച്ച് ബിഷപ്പ്-കാതോലിക്കോസ് സ്ഥാനത്തേക്ക് ആരോഹിതനായി.

ബസേലിയോസ്‌ ക്ലീമിസിനെ സഭയിലെ പ്രഥമ കർദ്ദിനാളായി ബെനഡിക്ട് പതിനാറാമൻ മാർപ്പാപ്പ 2012 ഒക്ടോബർ 24-ന് പ്രഖ്യാപനം ചെയ്തു. നവംബർ 24-ന് കർദ്ദിനാളായി സ്ഥാനാരോഹണം ചെയ്യപ്പെട്ടു.


</doc>
<doc id="147034" url="https://ml.wikipedia.org/wiki?curid=147034" title="അഡിനോസിൻ">
അഡിനോസിൻ

ഒരു കാർബണിക സംയുക്തമാണ് അഡിനോസിൻ. അഡിനിൻ എന്ന ബേസും (base) റൈബോസ് എന്ന ഷുഗറും (sugar) ചേർന്നുണ്ടായ രാസപദാർഥം.

റൈബോ ന്യൂക്ളിയിക് അമ്ലം (RNA), ഡിഓക്സിറൈബോ നൂക്ളിയിക് അമ്ലം (DNA) എന്നിവയ്ക്ക് ഭാഗികമായി ജലീയവിശ്ളേഷണം (hydrolysis) സംഭവിക്കുമ്പോൾ ശരീരത്തിനകത്ത് അഡിനോസിൻ പോലുള്ള നൂക്ളിയോസൈഡുകൾ (nucleo-sides) ഉണ്ടാകുന്നു. ഒരു ഷുഗറും (റൈബോസ്, ഡി ഓക്സിറൈബോസ് എന്നിവയിൽ ഏതെങ്കിലും ഒന്ന്) ഒരു ബേസും (പ്യൂറീൻ, പിരിമിഡീൻ എന്നീ രണ്ടു വകുപ്പിൽപെട്ട ഏതെങ്കിലും ഒന്ന്) ചേർന്നുണ്ടാകുന്ന യൌഗികങ്ങളാണ് നൂക്ലിയോസൈഡുകൾ (nucleosides). അഡിനോസിൻ എന്ന നൂക്ലിയോസൈഡിലെ ഷുഗർ റൈബോസ് (ribose) ആകയാൽ ഇത് ഒരു റൈബോ നൂക്ലിയോസൈഡ് ആണ്. അഡിനോസിൻ പോലുള്ള നൂക്ലിയോസൈഡുകളിൽ ഫൂറനോസ് (fluranose) രൂപത്തിലാണ് റൈബോസിന്റെ ഉപസ്ഥിതി എന്നു ഫോർമുലയിൽനിന്നു മനസ്സിലാക്കാം. 

ഉപാപചയത്തിലെ (metabolism) ഒരു പ്രക്രിയയായ അപചയ (catabolism)ത്തിലൂടെ അഡിനോസിൻ ഓരോ എൻസൈമുകളുടെ പ്രവർത്തനംമൂലം ക്രമത്തിൽ യൂറിക് അമ്ലം ആയിത്തീർന്ന് ശരീരത്തിൽനിന്നു നിഷ്ക്രമിക്കുന്നു. എന്നാൽ താണതരം ജീവികളിൽ യൂറിക് അമ്ലം വീണ്ടും അപചയ വിധേയമായി അലന്റോയിൻ എന്ന പദാർഥമായി നിഷ്ക്രമിക്കുന്നു.


</doc>
<doc id="147043" url="https://ml.wikipedia.org/wiki?curid=147043" title="അഡിനോസിൻ ഫോസ്‌ഫേറ്റുകൾ">
അഡിനോസിൻ ഫോസ്‌ഫേറ്റുകൾ

അഡിനോസിൻ മോണോ ഫോസ്ഫേറ്റ് (Adenosine mono Phosphates) (AMP), അഡിനോസിൻ ഡൈ ഫോസ്ഫേറ്റ് (ADP), അഡിനോസിൻ ട്രൈഫോസ്ഫേറ്റ് (ATP) എന്നീ മൂന്ന് കോ എൻസൈമുകൾ. അഡിനിൻ, റൈബോസ്, ഫോസ്ഫോറിക് അമ്ളം എന്നീ മൂന്നംശങ്ങൾ യോജിച്ചുണ്ടായ ഇവ അഡിനിൻ വ്യുത്പന്നങ്ങളാണ്. അഡിനിൻ, റൈബോസ് എന്നിവ യോജിച്ചുണ്ടായ യൌഗികത്തിന് അഡിനോസിൻ എന്നു പേരുള്ളതുകൊണ്ട് പ്രസ്തുതമായ ഈ മൂന്നു യൌഗികങ്ങളും അഡിനോസിൻ ഫോസ്ഫേറ്റുകളായി വ്യവഹരിക്കപ്പെടുന്നു. അഡിനോസിനിലുള്ള റൈബോസിന്റെ അഞ്ചാമത്തെ കാർബൺ ആറ്റത്തോടാണ് ഫോസ്ഫേറ്റ് ഗ്രൂപ്പ് ബന്ധപ്പെട്ടിരിക്കുന്നത്. 

അഡിനോസിൻ മോണോ ഫോസ്ഫേറ്റിന്റെ മറ്റൊരു പേരാണ് അഡിനിലിക് അമ്ലം (adenylic acid). ഇതിൽ ഒരു ഫോസ്ഫേറ്റ് ഗ്രൂപ്പുണ്ട്. ഫോസ്ഫേറ്റ് ഗ്രൂപ്പിന്റെ സ്ഥാനവ്യത്യാസം അനുസരിച്ച് മൊത്തം നാല് അഡിനിലിക് അമ്ളങ്ങൾ ഉണ്ടെങ്കിലും അവയിൽവച്ച് ഏറ്റവും മുഖ്യമായതാണ് ഇവിടെ ചിത്രീകരിച്ചിട്ടുള്ളത്. എ.റ്റി.പി.യിൽനിന്നും എ.ഡി.പി.യിൽ നിന്നും എൻസൈമിന്റെയോ അമ്ളത്തിന്റെയോ സാന്നിധ്യത്തിൽ ജലീയവിശ്ലേഷണം (hydrolysis) വഴി എ.എം.പി. ലഭ്യമാകുന്നു. ശരീരത്തിനകത്തു കരളിലും മറ്റും സംഭരിച്ചുവച്ചിട്ടുള്ള ഗ്ളൈക്കൊജൻ എന്ന കാർബൊഹൈഡ്രേറ്റിനെ നിമ്നീകരിച്ച് വീണ്ടും ഗ്ലൂക്കോസ് ആക്കിമാറ്റുന്ന പ്രക്രിയയ്ക്കു തുടക്കമിടുന്ന ഫോസ്ഫോറിലേസ് എന്ന എൻസൈമിനെ ഉത്തേജിപ്പിക്കുന്ന ചുമതലയാണ് എ.എം.പി. മുഖ്യമായും നിർവഹിക്കുന്നത്. കൂടാതെ കാർബൊഹൈഡ്രേറ്റ് ഉപാപചയത്തിൽ (carbohydrate metabolism) പങ്കെടുക്കുന്ന മറ്റു പല എൻസൈമുകളുടെയും പ്രവർത്തനങ്ങളെ നിയന്ത്രിക്കുകയും ചെയ്യുന്നു. 

അഡിനോസിൻ ഡൈ ഫോസ്ഫേറ്റ് എന്നത് അഡിനിലിക് അമ്ളത്തോട് ഒരു ഫോസ്ഫേറ്റ് ഗ്രൂപ്പ് കൂടി ചേർന്നുണ്ടായ യൌഗികമാണ്. ഭാഗികമായ ജലീയവിശ്ളേഷണംമൂലം എ.റ്റി.പി.യിൽ നിന്ന് ഒരു ഫോസ്ഫേറ്റ് ഗ്രൂപ്പ് നഷ്ടപ്പെട്ടു ലഭിക്കുന്ന യൌഗികമായും ഇതിനെ പരിഗണിക്കാം. കോശങ്ങളുടെ ഉപാപചയപ്രവർത്തനത്തിൽ എ.റ്റി.പി.യിൽ നിന്ന് ഇത് ഒരു ഇടയൗഗികമായി (intermediate compound) ഉണ്ടാകുന്നു. ധാരാളം ഊർജ്ജം മോചിപ്പിക്കുന്ന ഒരു രാസപ്രവർത്തനമാണിത്. ഈ ഊർജ്ജത്തെ കോശങ്ങൾ പ്രയോജനപ്പെടുത്തുകയും ചെയ്യുന്നു. എ.ഡി.പി. വീണ്ടും എ.റ്റി.പി. ആയിത്തീരുന്ന പ്രക്രിയയും തുല്യപ്രാധാന്യമുള്ള ഒന്നാണ്. ഷുഗറുകൾ, അമിനൊ അമ്ളങ്ങൾ, ലിപ്പിഡുകൾ എന്നിവയ്ക്ക് ഓക്സീകരണവും നിമ്നീകരണവും (degradation) സംഭവിക്കുമ്പോൾ മുക്തമാകുന്ന ഊർജ്ജത്തിൽനിന്ന് ആവശ്യമുള്ളതു പിടിച്ചു പറ്റി എ.ഡി.പി. ഒരു ഫോസ്ഫേറ്റ് ഗ്രൂപ്പുമായിച്ചേർന്നു വീണ്ടും എ.റ്റി.പി. ആകുന്നു. എ.എം.പി.യിൽ നിന്ന് എ.ഡി.പി. ഉണ്ടാകുന്ന സന്ദർഭങ്ങളും ഉണ്ട്.

ഉപാപചയ പ്രക്രിയകളിൽ ഏറ്റവും പ്രധാനമായ പങ്കു വഹിക്കുന്ന ഒരു യൌഗികമാണ് എ.റ്റി.പി. അമ്ലമാധ്യമത്തിലും ക്ഷാരമാധ്യമത്തിലും ഇതിന് ജലീയവിശ്ളേഷണം സംഭവിക്കും. ഇതിൽ മൂന്ന് ഫോസ്ഫേറ്റ് ഗ്രൂപ്പ് ആവശ്യമുള്ളപ്പോൾ സംഭാവന ചെയ്യാൻ ഇതു സദാ സന്നദ്ധമാണ്. ഉദാഹരണമായി ഗ്ലൂക്കോസിന് ഗ്ലൂക്കോസ്-6 ഫോസ്ഫേറ്റ് ആകുവാൻ വേണ്ട ഫോസ്ഫേറ്റ് ഗ്രൂപ്പ്, ഹെക്സൊകൈനേസ് എന്ന എൻസൈമിന്റെ സാന്നിധ്യത്തിൽ എ.റ്റി.പി. പ്രദാനം ചെയ്യുന്നു; സ്വയം എ.ഡി.പി. ആയി മാറുകയും ചെയ്യുന്നു. മാംസപേശികളുടെ യാന്ത്രികമായ പ്രവർത്തനത്തിനു വേണ്ട ഊർജ്ജത്തിന്റെ ഏറ്റവും അടുത്ത ഉദ്ഗമസ്ഥാനം (immediate source) എ.റ്റി.പി. ആണ്. പ്രോട്ടീനുകളുടെ ഉദ്ഗ്രഥനം ശരീരത്തിൽ സാധിപ്പിക്കുന്നതിൽ അമിനൊ അമ്ളങ്ങളെ ഉത്തേജിപ്പിക്കുന്നതിനും ഇത് സഹായകമാണ്. നൂക്ലിയിക് അമ്ലങ്ങളുടെ ഉദ്ഗ്രഥനത്തിലും ഇതിനു പങ്കുണ്ട്.

എ.ഡി.പി.യും എ.റ്റി.പി.യും ജലീയവിശ്ലേഷണം വഴി ധാരാളം ഊർജ്ജം മോചിപ്പിക്കുന്ന യൗഗികങ്ങളാകയാൽ ഊർജശേഖരങ്ങളായി ഗണിക്കപ്പെടുന്നു. "ഉച്ചോർജയൗഗികങ്ങൾ" (high energy compounds) എന്ന് ഈ രണ്ടിനെയും വിശേഷിപ്പിക്കാറുമുണ്ട്.

ഇതിൽ ഫോസ്ഫേറ്റ് ഗ്രൂപ്പ്, അഡിനോസിനിലുള്ള റൈബോസിലെ 3-ഉം 5-ഉം കാർബൺ അണുക്കളെ തമ്മിൽ ബന്ധിപ്പിക്കുന്ന ഒരു സേതുവായി (bridge) വർത്തിക്കുന്നു. ഈ സവിശേഷതകൊണ്ടാണ് ഇതിനു സൈക്ളിക് എ.എം.പി. എന്ന പേര് ലഭിച്ചത്. അഡനിൻ സൈക്ലേസ് എന്ന എൻസൈം വ്യൂഹത്തിന്റെയും (enzyme system), മഗ്നീഷ്യം അയോണുകളുടെയും സാന്നിധ്യത്തിൽ എ.റ്റി.പി.യിൽ നിന്ന് ഇതു ശരീരത്തിൽ ഉണ്ടാകുന്നു. സാമാന്യമായിപ്പറഞ്ഞാൽ ഉപാപചയപ്രക്രിയകളിൽ ഇതു സാരമായ പങ്കുവഹിക്കുന്നുണ്ട്. കാർബൊഹൈഡ്രേറ്റ് ഉപാപചയത്തിൽ, പ്രവർത്തനക്ഷമത കുറഞ്ഞ ഫോസ്ഫോറിലേസ്-B എന്ന എൻസൈമിനെ കൂടുതൽ പ്രവർത്തനശേഷിയുള്ള ഫോസ്ഫോറിലേസ്-A ആക്കിമാറ്റുന്നതിന് ഇത് അത്യാവശ്യമാണ്. ഗ്ലൈക്കൊജൻ സംശ്ലേഷണത്തെയും ഇത് നിയന്ത്രിക്കുന്നു. സൈക്ളിക് എ.എം.പി.യുടെ പ്രവർത്തനത്തെയും പ്രാധാന്യത്തെയുംപറ്റി നടത്തിയ ഗവേഷണം അടിസ്ഥാനമാക്കി സതർലണ്ട് (Sutherland) എന്ന അമേരിക്കൻ ശാസ്ത്രജ്ഞന് 1971-ൽ നോബൽ സമ്മാനം ലഭിക്കുകയുണ്ടായി.

ഒട്ടനേകം ഉപാപചയ പ്രക്രിയകളിൽ അഡിനോസിൻ ഫോസ്ഫേറ്റുകൾ പങ്കെടുക്കുകയും പരസ്പരം രൂപാന്തരപ്പെടുകയും ചെയ്യുന്നു. അനേകം രാസപ്രവർത്തനങ്ങളിൽ ഇവ മൂന്നും കോ-എൻസൈമുകൾ ആണ്. ഒരു ബേസും ഒരു ഷുഗറും, ഫോസ്ഫേറ്റ് ഗ്രൂപ്പും ചേർന്ന ഇത്തരം യൗഗികങ്ങൾക്ക് മൊത്തത്തിൽ നൂക്ളിയൊടൈഡുകൾ (nucleotides) എന്നൊരു സാങ്കേതികസംജ്ഞകൂടി ഉണ്ട്.


</doc>
<doc id="147053" url="https://ml.wikipedia.org/wiki?curid=147053" title="സുന്ദരകലകൾ">
സുന്ദരകലകൾ

മനുഷ്യരുടെ മാനസികോല്ലാസത്തിനെ ലക്ഷ്യമാക്കി രചിക്കുന്ന കലകളെ പൊതുവേ സുന്ദരകലകൾ എന്നു പറയുന്നു. സംഗീതം, ചിത്രരചന, സാഹിത്യരചന, നൃത്തനർത്യങ്ങൾ മുതലായവയൊക്കെ സുന്ദരകലകളിൽ പെടുന്നു. കലകളെ പ്രയോജനകലകൾ എന്നും സുന്ദരകലകൾ എന്നും രണ്ടായി തരം തിരിച്ചിരിക്കുന്നു. സുന്ദരകലകളുടെ ആത്യന്തികലക്ഷ്യം വിനോദമായിരിക്കും. അതെപ്പോഴും ബാഹ്യജീവിതവുമായി ബന്ധപ്പെട്ടിരിക്കണം എന്നു നിർബന്ധമില്ല.


</doc>
<doc id="147054" url="https://ml.wikipedia.org/wiki?curid=147054" title="പ്രയോജനകലകൾ">
പ്രയോജനകലകൾ

കലകളെ പ്രയോജനകലകളെന്നും സുന്ദരകലകളെന്നും രണ്ടായി തിരിച്ചിരിക്കുന്നു. മനുഷ്യരുടെ ബാഹ്യജീവിതത്തിനു പ്രയോജനപ്പെടുന്ന കലകളാണു പ്രയോജനകലകൾ. ഭവനനിർമ്മാണം, പട്ടണങ്ങലുടെ നിർമ്മാണം, വാഹനങ്ങളുടെ നിർമ്മാണം മുതലായവയൊക്കെ പ്രയോജനകലകളിൽ പെടുന്നു. മനുഷ്യരുടെ ജീവിതഗതിയെ സ്വീധീനിക്കുന്നവയാണു പ്രയോജനകലകൾ.


</doc>
<doc id="147057" url="https://ml.wikipedia.org/wiki?curid=147057" title="ജോസഫ് അഡിസൻ">
ജോസഫ് അഡിസൻ

ഇംഗ്ലീഷ് ഉപന്യാസകർത്താവും സാഹിത്യവിമർശകനുമായിരുന്നു ജോസഫ് അഡിസൻ (1672 - 1719) . ഒരു വൈദികന്റെ പുത്രനായി 1672 മേയ് 1-ന് വിൽറ്റ്ഷയറിൽ ജനിച്ചു. ലണ്ടൻ|ലണ്ടനിലെ]] ചാർട്ടർ ഹൗസ് സ്കൂളിലും ഓക്സ്ഫോഡിലെ ക്വീൻസ് കോളജിലും മാഗ്ദലൻ കോളജിലും പഠനം നടത്തി. 1693-ൽ എം.എ. ബിരുദം നേടി. ഓക്സ്ഫോഡിലെ ജീവിതകാലത്ത് സാഹിത്യത്തിലും തത്ത്വശാസ്ത്രത്തിലും നിരവധി ഗ്രന്ഥങ്ങൾ വായിക്കുകയും, ലത്തീനിലും ഇംഗ്ലീഷിലും ധാരാളം കവിതകൾ എഴുതുകയും ചെയ്തു. 1699-ൽ നയതന്ത്രസർവീസിലേക്കാവശ്യമായ യോഗ്യത സമ്പാദിക്കാൻ യൂറോപ്പിൽ പോയി. 1703-ൽ ഇംഗ്ലണ്ടിൽ തിരിച്ചെത്തി. മാൽബറോ പ്രഭുവിന്റെ വിജയത്തെ പ്രകീർത്തിച്ചെഴുതിയ ദ് കാംപെയിൻ (The Campaign) എന്ന കവിത വമ്പിച്ച പ്രശസ്തിയും നേട്ടങ്ങളും കൈവരുത്തി. പല ഔദ്യോഗിക സ്ഥാനങ്ങളിലും ഇദ്ദേഹം സേവനം അനുഷ്ഠിച്ചിട്ടുണ്ട്.

1709 മുതൽ ആപ്തമിത്രമായ റിച്ചാർഡ് സ്റ്റീൽ പ്രസാധനം ചെയ്ത ദ് ടാട്ലർ (The tatler), ദ് സ്പെക്റ്റേറ്റർ (The Spectator), ഗാർഡിയൻ (The Guardian) എന്നീ പത്രങ്ങളിൽ തുടരെ ലേഖനങ്ങളെഴുതി, ഒരു സാഹിത്യകാരനെന്ന നിലയിൽ സ്ഥിരപ്രതിഷ്ഠനേടി. 1713-ൽ പ്രസിദ്ധീകരിച്ച കേറ്റോ (Cato) എന്ന ദുരന്തനാടകം ഇദ്ദേഹത്തിന്റെ യശസ് പൂർവാധികം വർധിപ്പിച്ചു. രണ്ടു കൊല്ലം കഴിഞ്ഞു പുറത്തുവന്ന ദ് ഡ്രമ്മർ (The Drummer) എന്ന ഗദ്യനാടകം ഒരു പരാജയമായിരുന്നു. സദാചാരവും സാമൂഹികജീവിതസമ്പ്രദായങ്ങളുമായിരുന്നു അഡിസന്റെ ഉപന്യാസങ്ങളുടെ മുഖ്യവിഷയം. മൃദുവായ ഉപഹാസങ്ങളും സുചിന്തിതങ്ങളായ നിരീക്ഷണങ്ങളും യുക്തിയുക്തമായ മാർഗ നിർദ്ദേശങ്ങളുംകൊണ്ട് സാന്മാർഗികനിലവാരം ഉയർത്തുകയായിരുന്നു അവയുടെ ലക്ഷ്യം. പ്രബുദ്ധമായ നിരൂപണസിദ്ധാന്തങ്ങളുടെ പിൻബലമുള്ളവയാണ് അഡിസന്റെ വിമർശനങ്ങൾ. "സർ റോജർ" എന്ന പ്രസിദ്ധ കഥാപാത്രത്തെ സൃഷ്ടിച്ചുകൊണ്ടെഴുതിയ ഉപന്യാസങ്ങൾ പാത്രചിത്രീകരണപാടവത്തിനും ആഖ്യാനവൈദഗ്ദ്ധ്യത്തിനും ഉദാഹരണങ്ങളാണ്. അക്ലിഷ്ടമായ ശൈലീവിശേഷത്താൽ അനുഗൃഹീതമാണ് ഇദ്ദേഹത്തിന്റെ ഉപന്യാസങ്ങൾ. ഇംഗ്ലീഷ് ഉപന്യാസകർത്താക്കൻമാരിൽ അതിശ്രദ്ധേയനായ ഒരാളാണെന്നതാണ് അഡിസന്റെ മഹത്ത്വം. ഒരു പുതിയ ജനകീയ സാഹിത്യപ്രസ്ഥാനത്തിന്റെ ഉപജ്ഞാതാവെന്ന ബഹുമതിക്കും ഇദ്ദേഹം അർഹനാണ്.

1716-ൽ വാർവിക്കിലെ വിധവയായ പ്രഭ്വിയെ വിവാഹം കഴിച്ചു. ഗാർഹികജീവിതം സുഖകരമായിരുന്നില്ല. 1718-ൽ ഉദ്യോഗത്തിൽനിന്നു വിരമിക്കുകയും 1719 ജൂൺ 17-ന് ഹോളണ്ട്ഹൗസിൽ വച്ച് മരണമടയുകയും ചെയ്തു.



</doc>
<doc id="147058" url="https://ml.wikipedia.org/wiki?curid=147058" title="നീലഗിരി ചെമ്മരിയാട്">
നീലഗിരി ചെമ്മരിയാട്

ഇന്ത്യയിൽ തമിഴ്‌നാട് സംസ്ഥാനത്തെ നീലഗിരി ജില്ലയിൽ മാത്രം കണ്ടു വരുന്ന ഒരു ഇനം ചെമ്മരിയാടാണ് നീലഗിരി ചെമ്മരിയാട്. നീലഗിരി കുന്നും പ്രദേശകളിൽ മാത്രം കണ്ടു വരുന്ന ഇവ വംശനാശത്തിന്റെ വക്കിലാണ്. ഇവയുടെ വംശ വർധനയ്ക്ക് ഒരു പദ്ധതി ദേശീയ തലത്തിൽ രൂപം കൊടുത്തിട്ടുണ്ട്. നീലഗിരി ചെമ്മരിയാട് അവയുടെ ഗുണമേന്മയുള്ള രോമത്തിനു പ്രസിദ്ധമാണ്. 

രോമാത്തിന്റെ ഉത്‌പാദനവും ഗുണമേന്മയും.



</doc>
<doc id="147075" url="https://ml.wikipedia.org/wiki?curid=147075" title="അഡീല">
അഡീല

ഇംഗ്ലണ്ടിലെ രാജാവായിരുന്ന വില്യം I-ആമന്റെ (1027-87) പുത്രിയും സ്റ്റീഫൻ രാജാവിന്റെ (1097-1154) മാതാവുമായിരുന്നു അഡീല (1062 - 1137). മ്യോക്സിലെയും ബ്രൈയിലെയും പ്രഭുവായിരുന്ന സ്റ്റീഫനെ 1080-ൽ വിവാഹം ചെയ്തു. സ്റ്റീഫൻ കുരിശുയുദ്ധത്തിൽ പങ്കെടുക്കാൻ പോയപ്പോൾ (1095-99) നാടു ഭരിച്ചിരുന്നത് അഡീലയായിരുന്നു. സ്റ്റീഫൻ മരിച്ചപ്പോൾ അവർ റീജന്റായി ഭരണം നടത്തി. തുടർന്ന് രണ്ടാമത്തെ മകനായ തിയോബാൾഡിനെ ഭരണം ഏല്പിച്ചു. 1137-ൽ അഡീല അന്തരിച്ചു. ഇടപ്രഭുക്കൻമാരും പള്ളിയധികാരികളും തമ്മിൽ അഭിപ്രായഭിന്നതകൾ ഉണ്ടായപ്പോൾ മധ്യവർത്തിയായി പ്രവർത്തിച്ച് ഇരുകൂട്ടരേയും അനുരഞ്ജനത്തിലെത്തിക്കാൻ ഇവർ സാരമായ സേവനം ചെയ്തിട്ടുണ്ട്. 1135-ൽ ഇംഗ്ളണ്ടിലെ രാജാവായിത്തീർന്ന സ്റ്റീഫൻ ഇവരുടെ മൂന്നാമത്തെ പുത്രനാണ്.



</doc>
<doc id="147081" url="https://ml.wikipedia.org/wiki?curid=147081" title="ഏഴാറ്റുമുഖം പ്രകൃതിഗ്രാമം">
ഏഴാറ്റുമുഖം പ്രകൃതിഗ്രാമം

എറണാകുളം ജില്ലയിലെ മൂക്കന്നൂർ പഞ്ചായത്തിൽ ചാലക്കുടി പുഴയുടെ കരയിൽ സ്ഥിതിചെയ്യുന്ന വിനോദസഞ്ചാരകേന്ദ്രമാണ് ഏഴാറ്റുമുഖം പ്രകൃതിഗ്രാമം. ചാലക്കുടിപ്പുഴയുടെ കുറുകെ നിർമ്മിച്ചിരിക്കുന്ന തടയണയുടെ ഇരുവശത്തുമായി നിർമ്മിച്ചിരിക്കുന്ന മനോഹരമായ ഉദ്യാനവും കുട്ടികൾക്കായുള്ള പാർക്കും ഉൾപ്പെട്ടതാണ് ഇവിടം. കാലടി പ്ലാന്റേഷൻ എസ്റ്റേറ്റിലാണ് ഈ വിനോദസഞ്ചാരകേന്ദ്രം സ്ഥിതിചെയ്യുന്നത്. അങ്കമാലിയിൽ നിന്നും മൂക്കന്നൂർ വഴിയും എൻ എച് 47ൽ അങ്കമാലി ചാലക്കുടി റൂട്ടിൽ നിന്നും മുരിങ്ങൂരിൽ നിന്നും മുരിങ്ങൂർ ഏഴാറ്റുമുഖം റോഡിലൂടെയും അതിരപ്പിള്ളി വെള്ളച്ചാട്ടത്തിലേക്കുള്ള വഴിയിലാണ് പ്രകൃതിഗ്രാമം. വിനോദസഞ്ചാരികൾക്ക് പുഴയിൽ ഇറങ്ങുവാനും കുളിക്കുവാനുമുള്ള സൗകര്യം ഇവിടെയുണ്ട്. 

കെ.ടി.ഡി.സി. വക എല്ലാ ദിവസവും ഇവിടേയ്ക്ക് ടൂർ പാക്കേജ് ലഭ്യമാണ്.

ഏഴാറ്റുമുഖത്തിനെതിർവശത്ത് ചാലക്കുടിപ്പുഴയുടെ മറുകരയിലാണ് തുമ്പൂർമുഴി.



</doc>
<doc id="147098" url="https://ml.wikipedia.org/wiki?curid=147098" title="വെറ്റിലപ്പാറ പാലം">
വെറ്റിലപ്പാറ പാലം

തൃശൂർ ജില്ലയിലെ ചാലക്കുടിപ്പുഴയുടെ കുറുകെ വെറ്റിലപ്പാറയിൽ നിർമ്മിച്ചിരിക്കുന്ന പാലമാണ് വെറ്റിലപ്പാറ പാലം. ഈ പാലം നിർമ്മിച്ചതുവഴി അങ്കമാലിയിൽ നിന്ന് അതിരപ്പള്ളിയിലേക്ക് മൂക്കന്നൂർ വഴി എളുപ്പവഴി തുറന്നു. എറണാകുളത്തുനിന്നും വരുന്നവർക്ക് ഈ പാലം വഴിയിലൂടെ എളുപ്പത്തിൽ അതിരപ്പിള്ളിയിൽ എത്തിച്ചേരാം. ഈ പാലത്തിന്റെ ഒരു വശം കാലടി പ്ലാന്റേഷൻ എസ്റ്റേറ്റും മറുവശത്ത് സിൽവർസ്റ്റോം അമ്യൂസ്മെന്റ് പാർക്കും സ്ഥിതിചെയ്യുന്നു. ചാലക്കുടിപ്പുഴയുടെ കുറുകെയുള്ള മറ്റൊരു പ്രധാന പാലമാണ് ചാലക്കുടിപ്പാലം.


</doc>
<doc id="147104" url="https://ml.wikipedia.org/wiki?curid=147104" title="സിൽവർ സ്റ്റോം വാട്ടർ തീം പാർക്ക്">
സിൽവർ സ്റ്റോം വാട്ടർ തീം പാർക്ക്

തൃശൂർ ജില്ലയിലെ ചാലക്കുടിപ്പുഴയുടെ തീരത്ത് സ്ഥിതിചെയ്യുന്ന ഒരു ജലക്രീഡാവിനോദ കേന്ദ്രമാണ് സിൽവർസ്റ്റോം വാട്ടർ തീം പാർക്ക്. വെറ്റിലപ്പാറ പാലത്തിന് എതിർവശത്തായിട്ടാണ് ഇത് സ്ഥിതിചെയ്യുന്നത്. അതിരപ്പള്ളിയിലേക്ക് പോകുന്ന വിനോദസഞ്ചാരികൾ ഇവിടം സന്ദർശിക്കാറുണ്ട്. കുട്ടികൾക്കും മുതിർന്നവർക്കുമായി അനേകം ക്രീഡാ ഉപകരണങ്ങൾ ഇവിടെ സജ്ജമാക്കിയിട്ടുണ്ട്.


</doc>
<doc id="147112" url="https://ml.wikipedia.org/wiki?curid=147112" title="വെൺമണിമഹൻ നമ്പൂതിരി">
വെൺമണിമഹൻ നമ്പൂതിരി

വെൺമണി പ്രസ്ഥാനത്തിലെ പ്രഥമഗണനീയനായ വെൺമണിമഹൻ നമ്പൂതിരിപ്പാട്(1844-1893) മലയാളസാഹിത്യത്തിന് വളരെയേറെ സംഭാവനകൾ നൽകിയ ഓരാളാണ്. വെൺമണി അച്ഛൻ നമ്പൂതിരിപ്പാടാണ് അച്ചൻ, അമ്മ ശ്രീദേവിയും. കദംബൻ നമ്പൂതിരി എന്നാണ് യഥാർത്ഥ പേര്. ആലുവാ താലൂക്കിലെ ചൊവ്വരയ്ക്കടുത്തുള്ള വെള്ളാരപ്പള്ളിയിൽ വെൺമണി എന്ന ഗൃഹത്തിലായിരുന്നു ജനനം.
മഹാജ്ഞാനിയായ അദ്ദേഹത്തിന് ഋഗ്വേദത്തിലും അപാരമായ അറിവുണ്ടായിരുന്നു. കൊടുങ്ങല്ലൂർ കളരിയുമായുണ്ടായ സഹവാസമാണ് ഇദ്ദേഹത്തിന്റെ കവിത്വത്തെ പരിപോഷിപ്പിച്ചത്. വളരെ ചെറിയ പ്രായത്തിൽത്തന്നെ കവിത എഴുതാരംഭിച്ച അദ്ദേഹം സ്വതവേയുള്ള മടിയും അലസതയും മൂലം ഭൂരിപക്ഷം കൃതികളും പൂർത്തിയാക്കിയിരുന്നില്ല. "സ്വതേതന്നെ ശുദ്ധക്കുഴിമടിയനും" "അമാന്തക്കൊടിമര"വുമാണ് താനെന്ന് അദ്ദേഹം തന്നെ പ്രസ്താവിച്ചിട്ടുണ്ട്. അതുമാത്രമല്ല, തൻറെ രചനകളൊന്നും എഴുതിസൂക്ഷിക്കുന്ന സ്വഭാവവും ഇല്ലായിരുന്നു. കവിതകൾ ചൊല്ലിരസിക്കുന്നതിലായിരുന്നു അദ്ദേഹത്തിനു കൂടുതൽ താൽപ്പര്യം. 


</doc>
<doc id="147118" url="https://ml.wikipedia.org/wiki?curid=147118" title="അഡുല്ലാമൈറ്റുകൾ">
അഡുല്ലാമൈറ്റുകൾ

ബ്രിട്ടിഷ് ലിബറൽ കക്ഷിയിൽ അതിന്റെ പൊതുനയങ്ങളെ എതിർത്തിരുന്ന രാഷ്ട്രീയ പ്രവർത്തകർക്ക് നല്കപ്പെട്ട പരിഹാസനാമമാണ് അഡുല്ലാമൈറ്റുകൾ. ലിബറൽ കക്ഷിയുടെ പരിപാടിയിലുള്ള പാർലമെന്റ് പരിഷ്കാരങ്ങളെ ശക്തിയുക്തം അവർ എതിർത്തു. ഈ വിഭാഗത്തിന്റെ നേതാവ് റോബർട്ട് ലോവ് (1811-92) ആയിരുന്നു. 1866-ൽ ഇംഗ്ലണ്ടിലെ പാർലമെന്റിൽ അവതരിപ്പിച്ച "ഭരണപരിഷ്കാരനിയമം" അവരുടെ എതിർപ്പുമൂലം പരാജയപ്പെട്ടു. താഴ്ന്ന വരുമാനത്തിൽപെട്ടവർക്കുകൂടി വോട്ടവകാശം നല്കാൻ ഉദ്ദേശിച്ചുള്ള ബില്ലിനെ ലിബറൽ കക്ഷിയിൽതന്നെയുള്ള ഒരു വിഭാഗം എതിർത്തു. ആ വിഭാഗക്കാരെ എതിരാളികളുടെ നേതാവായ ജോൺ ബ്രൈറ്റ് (1811-89) "അഡുല്ലാമിലെ രാഷ്ട്രീയ ഗുഹാവാസികൾ" എന്നു വിശേഷിപ്പിച്ചു. ഇതിൽനിന്നാണ് അഡുല്ലാമൈറ്റുകൾ എന്ന പ്രയോഗം ഉണ്ടായത്. ജോൺ റസ്സൽ പ്രഭുവിന്റെ (1792-1878) നേതൃത്വത്തിലുണ്ടായിരുന്ന ഗവൺമെന്റ് അഡുല്ലാമൈറ്റുകളുടെ എതിർപ്പുമൂലം തകരുകയും തുടർന്നു ഡെർബിപ്രഭുവിന്റെ (1799-1869) നേതൃത്വത്തിൽ യാഥാസ്ഥിതികകക്ഷിയുടെ ഗവൺമെന്റ് നിലവിൽ വരികയും ചെയ്തു. ഭരണപരിഷ്കാരബില്ലിനെ പരാജയപ്പെടുത്തുവാൻ തന്ത്രപരമായ നീക്കങ്ങൾ നടത്തിയ അഡുല്ലാമൈറ്റുകളുടെ നേതാവായ റോബർട്ട് ലോവ് ജനാധിപത്യം കാര്യക്ഷമമായ ഭരണനിർവഹണത്തിന് ഉതകുകയില്ലെന്നു വിശ്വസിച്ചിരുന്നു. ഗ്ളാഡ്സ്റ്റന്റെയും (1809-98) ജോൺ ബ്രൈറ്റിന്റെയും രാഷ്ട്രീയ പ്രതിയോഗികളായിരുന്നു റോബർട്ട് ലോവും സഹപ്രവർത്തകരുമടങ്ങിയ അഡുല്ലാമൈറ്റുകൾ. അവർ താത്കാലികവിജയം നേടിയെങ്കിലും പിന്നീടു ബലഹീനരായി.

ബൈബിളിലെ പഴയനിയമത്തിൽ (1 ശാ.xxii) കനാൻനാട്ടിലെ കോട്ടകളാൽ സുരക്ഷിതമാക്കപ്പെട്ട ഒരു നഗരമായ അഡുല്ലാമിനെപ്പറ്റി പ്രതിപാദിച്ചിട്ടുണ്ട്. ശൌൽരാജാവിനെ ഭയന്ന് ദാവീദ് അഡുല്ലാംഗുഹയിൽ അഭയം തേടി. നിസ്സഹായരായവരെ എല്ലാം ദാവീദ് അവിടേക്കു ക്ഷണിച്ചിരുന്നു. അഡുല്ലാം ഗുഹയല്ല, നഗരമായിരുന്നു എന്നും അഭിപ്രായമുണ്ട്. ദാവീദിന്റെ "ഗുഹ"യിൽ അഭയം തേടിയ അതൃപ്തരോടും കടക്കാരോടും നിസ്സഹായരോടും ലിബറൽ കക്ഷിയിൽനിന്നു കാലുമാറിയവരെ ഉപമിക്കുകയായിരുന്നു അഡുല്ലാമൈറ്റുകൾ എന്ന പ്രയോഗത്തിലൂടെ ജോൺ ബ്രൈറ്റ് ചെയ്തത്. ഇതുപോലെയുള്ള രാഷ്ട്രീയ കാലുമാറ്റക്കാരെ അഡുല്ലാമൈറ്റുകൾ എന്ന് അമേരിക്കൻ പ്രസിഡന്റ് ഏബ്രഹാം ലിങ്കണും (1809-65) ഒരിക്കൽ (1864) വിശേഷിപ്പിച്ചിട്ടുണ്ട്.


</doc>
<doc id="147135" url="https://ml.wikipedia.org/wiki?curid=147135" title="ബാർബഡോസ്‌ കറുപ്പ് വയറൻ ചെമ്മരിയാട്">
ബാർബഡോസ്‌ കറുപ്പ് വയറൻ ചെമ്മരിയാട്

കരീബിയനിൽ കാർഷികമായി വളർത്തുന്ന ഒരു ഇനം ചെമ്മരിയാട് ആണ് ബാർബഡോസ്‌ കറുപ്പ് വയറൻ ചെമ്മരിയാടുകൾ.ഇവയുടെ പൂർവ്വികർ ആഫ്രിക്കൻ ജെനുസുകളാണെന്ന് അനുമാനിക്കപ്പെടുന്നു. ഇവയെ മുഖ്യമായും ഇറച്ചി ആവശ്യത്തിനാണ് വളർത്തുന്നത്.

1904-യിൽ അമേരിക്കയിലെ കാർഷിക വിഭാഗം ഒരു പറ്റം ബാർബഡോസ്‌ കറുപ്പ് വയറൻ ചെമ്മരിയാടുകളെ ഇറക്കുമതി ചെയ്ടിരുന്നു. ഇവയിൽ നിന്നുമാണ് ഇന്ന് അമേരിക്കയിൽ കാണുന്ന കറുപ്പ് വയറന്മാർ ഉരുത്തിരിഞ്ഞത്, ഇവയെ അമേരിക്കൻ കറുപ്പ് വയറന്മാർ എന്ന് വിളിക്കുന്നു.


</doc>
<doc id="147136" url="https://ml.wikipedia.org/wiki?curid=147136" title="ജോൺ ബാപ്‌റ്റിസ്റ്റ്‌ ദി ല സാലെ">
ജോൺ ബാപ്‌റ്റിസ്റ്റ്‌ ദി ല സാലെ

ക്രൈസ്തവസഭയിലെ ഒരു വിശുദ്ധനാണ് ജോൺ ബാപ്‌റ്റിസ്റ്റ്‌ ദി ല സാലെ (1651 ഏപ്രിൽ 30 - 1719). ഇൻസ്റ്റിറ്റിയൂട്ട്‌ ഓഫ്‌ ദി ബ്രദേഴ്‌സ്‌ ഓഫ്‌ ദി ക്രിസ്റ്റ്യൻ സ്‌കൂളിന്റെ സ്ഥാപകനും ക്രൈസ്‌തവ അദ്ധ്യാപകരുടെ മദ്ധ്യസ്ഥനുമാണ് വിശുദ്ധൻ. 

ഫ്രാൻസിലെ റീംസിൽ 1651 ഏപ്രിൽ 30 ന്‌ ധനികരായ മാതാപിതാക്കളുടെ മൂത്തമകനായി ജനിച്ചു. മാതാപിതാക്കളുടെ വിയോഗം മൂലം കുടുംബത്തിന്റെ പൂർണ്ണ ഉത്തരവാദിത്തം ജോണിന്‌ ഏറ്റെടുക്കേണ്ടി വന്നു. 1678 ഏപ്രിൽ 9 -ന്‌ ജോൺ പൗരോഹിത്യവും, തുടർന്ന് രണ്ടുവർഷങ്ങൾക്ക്‌ ശേഷം തിയോളജിയിൽ ഡോക്‌ടറേറ്റും കരസ്ഥമാക്കി. 

അക്കാലത്ത് അധികമാളുകളും ആഡംബരത്തിലും, കുറെയധികം ജനങ്ങൾ ദാരിദ്ര്യത്തിലും വസിച്ചിരുന്ന അന്തരീക്ഷമായിരുന്നു നിലനിന്നിരുന്നത്. ദരിദ്രരിൽ പലർക്കും തങ്ങളുടെ കുട്ടികൾക്ക് പ്രാഥമിക വിദ്യാഭ്യാസം പോലും നൽകുവാൻ സാധിച്ചിരുന്നില്ല. ഇത്തരത്തിലുള്ള സാമൂഹികമായ അടിമത്തത്തിൽ നിന്നും ഈ സമൂഹത്തെ രക്ഷിക്കണമെന്ന്‌ ജോൺ ആഗ്രഹിക്കുകയും പുതിയൊരു സമൂഹത്തിന്‌ രൂപം നൽകുകയും ചെയ്തു. ഇത് "ബ്രദേഴ്‌ സ്‌ ഓഫ്‌ ദി ക്രിസ്റ്റ്യൻ സ്‌കൂൾ" എന്നറിയപ്പെടുന്നു.

ഇത്തരം പ്രവർത്തനങ്ങൾക്ക് അദ്ദേഹത്തിന് സഭാധികാരികളിൽ നിന്നും പലവിധത്തിലുള്ള എതിർപ്പുകളും നേരിടേണ്ടിവന്നു. എങ്കിലും ജോണും സഹപ്രവർത്തകരും ചേർന്ന് ഫ്രാൻസിൽ കൂടുതലിടങ്ങളിലും വിദ്യാഭ്യാസസ്ഥാപനങ്ങൾ ആരംഭിച്ചു. ദരിദ്രർക്ക്‌ മികവാർന്ന വിദ്യാഭ്യാസം നൽകുക എന്നതായിരുന്നു ജോണിന്റെ ലക്ഷ്യം. ഇത്തരത്തിൽ ക്രൈസ്തവ അദ്ധ്യാപകർക്ക് പരിശീലന പരിപാടികളും സംഘടിപ്പിച്ചു. ദൈവവിളി, ദൗത്യം എന്നീ തലങ്ങളിൽ അദ്ധ്യാപനത്തെ കാണുവാൻ ഇത് പലരിലും പ്രചോദനം നൽകി. ഇത്തരത്തിലുള്ള ട്രെയിനിംഗ്‌ കോളജുകളും മറ്റു തരത്തിലുള്ള വിദ്ധ്യാഭ്യാസസ്ഥപനങ്ങളും യൂറോപ്പിൽ വ്യാപകമാകുവാൻ കാരണം ജോണിന്റെ പ്രവർത്തനങ്ങൾ ആയിരുന്നു. 

1900-ലാണ് സഭ അദ്ദേഹത്തെ വിശുദ്ധനായി പ്രഖ്യാപിച്ചത്. 1950-ൽ അദ്ദേഹത്തിന്റെ എല്ലാ പ്രവർത്തനങ്ങളെയും ആദരിച്ചുകൊണ്ട്‌ വിദ്യാഭ്യാസപ്രവർത്തകരുടെ മദ്ധ്യസ്ഥനായി ക്രൈസ്തവസഭ അദ്ദേഹത്തെ പ്രഖ്യാപനം നടത്തി. 1719 -ൽ തന്റെ 68 - ആം ജന്മദിനത്തിന് ഒരാഴ്ച മുൻപ് ഒരു ജോൺ അന്തരിച്ചു.



</doc>
<doc id="147139" url="https://ml.wikipedia.org/wiki?curid=147139" title="ഇന്ത്യൻ രൂപ ചിഹ്നം">
ഇന്ത്യൻ രൂപ ചിഹ്നം

ഇന്ത്യ രൂപ ചിഹ്നം () ഭാരതത്തിന്റെ ഔദ്യോഗിക നാണയമായ ഇന്ത്യൻ രൂപയെ പ്രതിനിധീകരിക്കാൻ ഉപയോഗിക്കുന്ന ചിഹ്നമാണ്. ഒരു മത്സരത്തിലൂടെയാണ് ഈ ചിഹ്നത്തെ തിരഞ്ഞെടുത്തത്. 2010 ജൂലൈ 15-നാണ് സർക്കാർ ഈ ചിഹ്നം ജനങ്ങളുടെ മുമ്പിൽ അവതരിപ്പിച്ചത്.

ഡി. ഉദയകുമാറാണ് ഈ ചിഹ്നത്തിന് രൂപം നൽകിയത്.

2009 മാർച്ച് 5-ന് ഭാരത സർക്കാർ ഇന്ത്യൻ രൂപ ചിഹ്നം രൂപകൽപന ചെയ്യുന്നതിനായി ഒരു മത്സരം പ്രഖ്യാപിച്ചു. നന്ദിത കൊറിയ-മെഹ്റോത്ര, ഹിതേഷ് പത്മശാലി, ഷിബിൻ കെ.കെ., ഷാരൂഖ് ജെ. ഇറാനി, ഡി. ഉദയ കുമാർ എന്നവർ തയ്യാറാക്കിയ അഞ്ച് ചിഹ്നനങ്ങൾ 3331 അപേക്ഷകളിൽ നിന്ന് അവസാന റൗണ്ടിലെത്തി. 2010 ജൂലൈ 15 - ന് കേന്ദ്രമന്ത്രിമാരുടെ യോഗത്തിൽ ഡി. ഉദയ കുമാർ രൂപകൽപന ചെയ്ത ചിഹ്നം തിരഞ്ഞെടുക്കപ്പെട്ടു.

ദേവനാഗിരി അക്ഷരമായ "र" - യുടെയും ലാറ്റിൻ അക്ഷരമായ "R" - ന്റെയും മിശ്രിതമാണ് ഇന്ത്യൻ രൂപ ചിഹ്നം. രണ്ട് സമാന്തര വരകൾ സമ്പത്തിന്റെ സമത്വത്തെ സൂചിപ്പിക്കുന്നു.

ഇന്ത്യൻ രൂപ ചിഹ്നം ഇപ്പോൾ എല്ലാ മുൻനിര പത്രങ്ങളിലും ഉല്പന്നങ്ങളുടെ വിലസൂചികകളിലും മൈക്രോസോഫ്റ്റ് ഓഫീസ് പോലെയുള്ള സോഫ്റ്റ്‌വെയർകളിലും ഉപയോഗിക്കപ്പെടുന്നുണ്ട്. പ്രധാന ബാങ്കുകളുടെ ചെക്കുകളിലും പോസ്റ്റേജ് സ്റ്റാംപികളിലും ഇന്ത്യൻ രൂപ ചിഹ്നം ഉപയോഗിക്കുന്നു.

2010 U+20B9 എന്ന കോഡ് പോയിന്റാണ് യൂണിക്കോഡിൽ ഈ ചിഹ്നത്തിന്റെ സ്ഥാനം. 2010 ആഗസ്റ്റ് 10-ന് യൂണിക്കോഡ് ടെക്ക്നിക്കൽ കമ്മിറ്റി സർക്കാർ നിർദ്ദേശിച്ച കോഡ് പോയിന്റ് അംഗീകരിച്ചു.




</doc>
<doc id="147140" url="https://ml.wikipedia.org/wiki?curid=147140" title="ആന്റൺ വാൻ ലീവാൻഹോക്ക്">
ആന്റൺ വാൻ ലീവാൻഹോക്ക്

"മൈക്രോബയോളജിയുടെ പിതാവ്" എന്നറിയപ്പെടുന്ന ഒരു വ്യവസായിയും , ശാസ്ത്രജ്ഞനുമായിരുന്നു ആന്റണി വാൻ ല്യൂവെൻഹോക്ക്(Antonie van Leeuwenhoek)(ഒക്ടോബർ 24, 1632 – ഓഗസ്റ്റ് 26, 1723. നെതർലാന്റിലെ ഡെൽഫ്റ്റ് സ്വദേശിയായ ഇദ്ദേഹം ആദ്യത്തെ മൈക്രോബയല്ലജിസ്റ്റായി അറിയപ്പെടുന്നു. മൈക്രോസ്കോപ്പിന്റെ പ്രവർത്തനം വിപുലീകരിക്കുന്നതിലും, മൈക്രോബയോളജി എന്ന ശാസ്ത്രശാഖ വികസിപ്പിക്കുന്നതിലും നടത്തിയ പ്രവർത്തനങ്ങളിലൂടെയാണ് ഇദ്ദേഹം ഓർമ്മിക്കപ്പെടുന്നത്.

ഒരു ഡച്ച് ശാസ്ത്രജ്ഞനായിരുന്നു ആന്റൺ വാൻ ലീവാൻഹോക്ക്.(ഒക്ടോബർ 24, 1632 – ഓഗസ്റ്റ് 26, 1723) ലോകത്തിലെ ആദ്യ മൈക്രോബയോളജിസ്റ്റ് ലീവാൻഹോക്കാണെന്ന് കരുതപ്പെയുന്നു. സൂക്ഷ്മദർശിനിയിൽ അദ്ദേഹം നടത്തിയ മെച്ചപ്പെടുത്തലുകളും മൈക്രോബയോളജിക്ക് നല്കിയ സംഭാവനകളുമാണ് ലീവാൻഹോക്കിനെ പ്രശസ്തനാക്കിയത്. 'മൈക്രോബയോളജിയുടെ പിതാവ്' എന്ന് ലീവാൻഹോക്ക് അറിയപ്പെടുന്നു. താൻ നിർമ്മിച്ച സൂക്ഷ്മദർശിനികൾ ഉപയോഗിച്ച് ലീവാൻഹോക്ക് മറ്റൂ പല കണ്ടുപിടിത്തലും നടത്തി. ഏകകോശജീവികളുടെ സൂക്ഷ്മ നിരീക്ഷണങ്ങൾ നടത്തി അവയെ കുറിച്ച് ആദ്യമായി ഒരു വിവരണം തയ്യാറാക്കിയത് ലീവാൻഹോക്കാണ്. 'ആനിമാക്യൂൾസ്' എന്നാണ് ഇവയെ ലീവാൻഹോക്ക് വിശേഷിപ്പിച്ചത്. സൂക്ഷ്മദർശിനിയിലൂടെ പേശീനാരുകളും ബാക്ടീരിയയും കാപ്പില്ലറികളിലെയും ചെറിയ രക്തക്കുഴലുകളിലേയും രക്തോട്ടവും ആദ്യമായി നിരീക്ഷിച്ച് വിവരണങ്ങൾ നല്കിയതും ലീവാൻഹോക്കാണ്. അനേകം കത്തുകളെഴുതിയിരുന്നു എങ്കിലും ലീവാൻഹോക്ക് പുസ്തകങ്ങളൊന്നും രചിച്ചിട്ടില്ല.
ശക്തിയേറിയ ലെൻസുകൾ നിർമ്മിച്ച് ലീവാൻഹോക്ക് അവ സൂക്ഷ്മദർശിനികളുടെ നിർമ്മാണത്തിനായി ഉപയോഗിച്ചു. ഈ സമയത്താണ് ഡച്ച് വൈദ്യനായിരുന്ന റെനീയർ ഡി ഗ്രാഫ് മുഖേന ലണ്ടനിലെ റോയൽ സൊസൈറ്റിയുമായി ലീവാൻഹോക്ക് ബന്ധപ്പെടുന്നത്. ലീവൻഹോക്ക് തന്റെ കണ്ടുപിടിത്തങ്ങളുടെ വിവരണത്തിന്റെ പകർപ്പുകൾ റോയൽ സൊസൈറ്റീക്ക് അയച്ചുകൊടുക്കാൻ തുടങ്ങി. 1673ൽ റോയൽ സൊസൈറ്റീയുടെ മുഖപത്രമായ "ഫിലോസഫിക്കൽ ട്രാൻസാക്ഷൻസിൽ" ലീവാൻഹോക്കിന്റെ കണ്ടുപിടിത്തങ്ങൾ അച്ചടിച്ചുവന്നു. ഈച്ചയുടെ ശരീരഭാഗങ്ങളെക്കുറിച്ചുള്ള വിവരണങ്ങളും ഇതിൽ ഉൾപ്പെട്ടിരുന്നു. 

ലീവാൻഹോക്കും റോയൽ സൊസൈറ്റിയും തമ്മിലുള്ള ബന്ധത്തിന് പിന്നീട് കോട്ടം തട്ടി. 1676ൽ ലീവാൻഹോക്ക് റോയൽ സൊസൈറ്റിക്ക് അയച്ചുകൊടുത്ത ഏകകോശജീവികളെക്കുറിച്ചുള്ള വിവരണത്തിന്റെ ആധാരികത ചോദ്യം ചെയ്യപ്പെട്ടു. അന്നത്തെ ശാസ്ത്രസമൂഹത്തിന് ഏകകോശജീവികളെക്കുറിച്ച് അജ്ഞരായിരുന്നു എന്നതായിരുന്നു ലീവാൻഹോക്കിന്റെ കണ്ടുപിടിത്തങ്ങളുടെ ആധാരികത ചോദ്യം ചെയ്യപ്പെടാൻ കാരണം. പിന്നീട് ലീവാൻഹോക്കിന്റെ നിർബന്ധത്തിന് വഴങ്ങി റോയൽ സൊസൈറ്റി ഒരു ഇംഗ്ലീഷ് വികാരിയേയും ഒരു സംഘം വിദഗ്ദ്ധരെയും അയക്കാൻ തയ്യാറായി. റോയൽ സൊസൈറ്റിയുടെ വിദഗ്ദ്ധസംഘം പരിശോധിച്ച് ലീവാൻഹോക്കിന്റെ കണ്ടുപിടിത്തങ്ങൾ ശരിയാണെന്ന് കണ്ടെത്തി. 1680ൽ ലീവാന്ഹോക്കിന്റെ കണ്ടുപിടിത്തങ്ങൾ സൊസൈറ്റീ പൂർണമായും ശരിവച്ചു. 

ഇതേ വർഷം ലീവാൻഹോക്കിന് റോയൽ സൊസൈറ്റിയിൽ വിശിഷ്ടാംഗത്വം ലഭിച്ചു. സൊസൈറ്റിയിൽ അംഗത്വം ലഭിച്ചതിനു ശേഷം 50 വർഷങ്ങൾക്കുള്ളിൽ അദ്ദേഹം 560 കത്തുകൾ എഴുതി. ലീവാൻഹോക്ക് ഗവേഷണം നടത്തിയിരുന്ന വിഷയങ്ങളായിരുന്നു ഈ കത്തുകളിലെ പ്രതിപാദ്യവിഷയം. ആസന്നമരണനായി കിടക്കുന്ന കാലത്തു വരെ അദ്ദേഹം സമ്പൂർണ്ണ നിരീക്ഷണക്കുറീപ്പുകൾ ലണ്ടനിലേക്ക് അയച്ചുകൊടുത്തു. അവസാനത്തെ ചില കത്തുകളിൽ തന്നെ ബാധിച്ച രോഗത്തെക്കുറിച്ചുള്ള വിവരണവും ലീവാൻഹോക്ക് നൽകിയിരുന്നു. അപൂർവങ്ങളിലപൂർവമായ ഒരു രോഗമായിരുന്നു ലീവാൻഹോക്കിനെ ബാധിച്ചിരുന്നത്. ഉദരോദരഭിത്തിയുടെ നിയന്ത്രണം വിട്ടുള്ള ചലനങ്ങൾക്കിടയാക്കിയിരുന്ന ഈ രോഗം ഇന്ന് വാൻ ലീവാൻഹോക്ക് രോഗം എന്നും അറിയപ്പെടുന്നു. 
1923 ഓഗസ്റ്റ് 26ന് തന്റെ 90ആമത്തെ വയസ്സിൽ ലീവാൻഹോക്ക് അന്തരിച്ചു. നാലു ദിവസങ്ങൾക്കു ശേഷം അദ്ദേഹത്തെ ഡെൽഫ്റ്റിലെ ഓട് കെർക്കിൽ സംസ്ക്കരിച്ചു.

ഏതാണ്ട് 500 തരം ഭൂതക്കണ്ണാടികൾ ലീവൻഹോക്ക് കണ്ടുപിടിച്ചിട്ടുണ്ട്. 250 തരം സൂക്ഷ്മദർശിനികളും ലീവാൻഹോക്ക് നിർമിച്ചു, ഇതിൽ 9 എണ്ണം മാത്രമാണ് ഇന്ന് നശിക്കാതെ നിൽക്കുന്നത്. ലീവൻഹോക്കിന്റെ സൂക്ഷ്മദർശിനികൾ ഉപയോഗിച്ച് ഒരു വസ്തുവിനെ ഏതാണ്ട് 500 മടങ്ങ് വലുതായി കാണാൻ സാധിച്ചിരുന്നു. വളരെ ഉയർന്ന നിലവാരത്തിലുള്ള ശാസ്ത്ര ഗവേഷണങ്ങളാണ് ലീവാൻഹോക്ക് നടത്തിയത്.
ലീവാൻഹോക്കിന്റെ പ്രധാന കണ്ടുപിടിത്തങ്ങൾ താഴെ പറയുന്നവയാണ്:

ഡച്ച് ചിത്രകാരനായിരുന്ന ജോഹാൻ വെർമിയറുടെ ഒരു സമകാലീനനായിരുന്നു ലീവാൻഹോക്ക്. 1660-കളിൽ വരയ്ക്കപ്പെട്ട വെർമിയറുടെ "ദ് അസ്ട്രോണമർ", "ദ് ജിയോഗ്രഫർ" എന്നീ ചിത്രങ്ങൾ ലീവാൻഹോക്കിന്റേതാണെന്ന് അഭിപ്രായപ്പെടുന്നവരുണ്ട്. 1675-ൽ വെർമിയർ അന്തരിച്ചപ്പോൾ അദ്ദേഹത്തിന്റെ വിൽപ്പത്രത്തിന്റെ നടത്തിപ്പു നിർവഹിച്ചതും ലീവാൻഹോക്കാണ് എന്ന് കരുതപ്പെടുന്നു.





</doc>
<doc id="147156" url="https://ml.wikipedia.org/wiki?curid=147156" title="കൽ‌പേനി">
കൽ‌പേനി

ലക്ഷദ്വീപ് ദ്വീപസമൂഹങ്ങളിൽ കൊച്ചിയോട് ഏറ്റവും അടുത്ത്‌ കിടക്കുന്ന ദ്വീപാണ് കൽ‌പേനി. കൊച്ചിയിൽ നിന്നും 287 കിലോമീറ്റർ പടിഞ്ഞാറ് മാറിയാണ് ഈ ദ്വീപ്. 2.8 കിലോമീറ്റർ നീളവും, 1.2 കിലോമീറ്റർ വീതിയുമാണ് ഈ ദ്വീപിനുള്ളത്. തെക്ക് വടക്കായി സ്ഥിതി ചെയ്യുന്ന ദ്വീപിന്റെ പടിഞ്ഞാറ് വശം ലഗൂണുകളാൽ ചുറ്റപ്പെട്ടതിനാലും, ആഴമുള്ള കിഴക്ക് ഭാഗത്ത് കടൽപ്പാലം പണിയുവാൻ സാധിക്കാഞ്ഞതിനാലും ദ്വീപിൽ കപ്പലുകൾക്കും മറ്റും കയറാൻ പറ്റിയ തുറമുഖം ഇല്ല. ലഗൂണിന് പുറത്താണ് കപ്പലുകൾ നങ്കൂരമിടുന്നത് .

ലക്ഷദ്വീപുകളിൽ പെൺകുട്ടികൾക്ക്‌ വിദ്യാഭ്യാസ സ്വാതന്ത്രം ലഭിച്ച ആദ്യ ദ്വീപാണ് കൽപേനി. കരയോട് അടുത്ത്‌ കിടക്കുന്നതുകൊണ്ട് തന്നെ ആവണം, ദ്വീപ്‌സമൂഹത്തിനു പുറത്ത്‌ ജോലി ചെയ്യുന്ന ആൾക്കാരുടെ എണ്ണത്തിൽ ഒന്നാം സ്ഥാനത്താണ് കൽ‌പേനി. 

എന്നിവയാണ് ദ്വീപിലെ പ്രധാന ആകർഷണം. ഇതിൽ കൂമയിൽ ബീച്ചാണ് വിനോദസഞ്ചാരികളുടെ പ്രധാന ആകർഷണ കേന്ദ്രം.

തേങ്ങയാണ് ദ്വീപിലെ പ്രധാന കാർഷികോത്പ്പന്നം. മത്സ്യബന്ധനവും ഒരു പ്രധാന തൊഴിലാണ്. പരിമിതമായ തോതിൽ വാഴയും ഉദ്പാദിപ്പിയ്ക്കുന്നുണ്ട്.

സൈക്കിൾ, മോട്ടോർ സൈക്കിളുകൾ, ഓട്ടോറിക്ഷകൾ, കാറുകൾ, വാനുകൾ എന്നിവയാണ് ദ്വീപിലെ ഗതാഗത സൗകര്യം. 

പൊതുമേഖലാ സ്ഥാപനമായ ബി.എസ്.എൻ.എൽ മാത്രമാണ് ഇവിടെ പ്രവർത്തിയ്ക്കുന്നത്. മൊബൈൽ, ലാൻഡ്‌ലൈൻ സേവനങ്ങൾക്കു പുറമേ സ്വാൻ(സ്റ്റേറ്റ് വൈഡ് ഏരിയ നെറ്റ്വർക്ക്) കണക്റ്റിവിറ്റിയും കല്പേനിയിലുണ്ട്. സ്വകാര്യ കേബിൾ ടിവിയും ദൂരദർശന്റെ റിലേ സ്റ്റേഷനും പ്രവർത്തിയ്ക്കുന്നുണ്ട്.

ദ്വീപ് സമൂഹത്തിനെ അപേക്ഷിച്ച് കൽപേനിയിൽ തൊഴിൽ പങ്കാളിത്തം താരതമ്യേന കുറവാണ്. ആകെ ജനസംഖ്യയിൽ 1570 പേർ മാത്രമേ ജോലിചെയ്യുന്നതുള്ളൂ. ഇതിൽ 244 സ്ത്രീകൾ ഉൾപ്പെടുന്നു. ഇതിൽ 144പേർക്ക് മാത്രമേ പ്രധാന ജോലികളുള്ളൂ. ബാക്കിവരുന്ന 100പേർ താത്ക്കാലികമായതും, മറ്റ് ചെറുജോലികളിലും ഏർപ്പെടുന്നവരാണ്.

സ്ത്രീകളുടെ ഉന്നമനത്തിനായി രാജ്യത്തിന്റെ മറ്റ് ഭാഗങ്ങളിൽ ഉള്ളപോലെ ഇവിടെയും സ്വയംസഹായക സംഘങ്ങൾ നിലവിലുണ്ട്. 15 മുതൽ 20 വരെ സ്ത്രീകൾ ഉള്ള 19 സ്വയംസഹായക സംഘങ്ങൾ ദ്വീപിലുണ്ട്.

ലോവർ പ്രൈമറി സ്കൂൾ, അപ്പർ പ്രൈമറി സ്കൂൾ, ഹയർ സെക്കൻഡറി സ്കൂൾ എന്നിവ ഓരോന്ന് വീതവും 6 അംഗനവാടികളും ദ്വീപിലുണ്ട്. 

170 കുളങ്ങൾ, 1157 കിണറുകൾ, 13.02 കിലോമീറ്റർ നീളത്തിൽ പി.ഡബ്ല്യു.ഡി. റോഡ്, ഒരു പ്രാഥമിക ആരോഗ്യ കേന്ദ്രം, ഒരു ഉപ-പ്രാഥമിക ആരോഗ്യ കേന്ദ്രം, ഒരു കൃഷിഭവൻ, ഒരു മൃഗാശുപത്രി എന്നീ സൗകര്യങ്ങൾ ദ്വീപിലുണ്ട്.

ദ്വീപ് 8 വാർഡുകളായി തിരിച്ചിരിക്കുന്നു. ഇതിൽ 3 വാർഡുകളെ പ്രതിനിധാനം ചെയ്യുന്നത് സ്ത്രീകൾക്കാണ്. 

ലക്ഷദ്വീപ് കടലിനു മുകളിൽ രൂപം കൊള്ളുന്ന സൈക്ലോണുകൾ പലപ്പോഴും കൽപ്പേനി ദ്വീപിന് ഭീഷണിയായിട്ടുണ്ട്. 1847 ലെ ചുഴലിക്കൊടുങ്കാറ്റിൽ ദ്വീപിന്റെ ഘടന തന്നെ മാറുകയും പിറ്റി, തുലാക്കം, കോടിത്തല, ചെറിയം എന്നീ ചെറുദ്വീപുകൾ രൂപം കൊള്ളുകയും ചെയ്തു. പിന്നീട് 1891, 1922, 1965, 1977 എന്നീ വർഷങ്ങളിലും പ്രകൃതി ദുരന്തങ്ങൾ ഉണ്ടായിട്ടുണ്ട്.
2011 നവംബർ 26ന് അർദ്ധരാത്രിയ്ക്കു ശേഷം കൽപ്പേനി ദ്വീപിലുണ്ടായ കൊടുങ്കാറ്റിലും കടൽക്ഷോഭത്തിലും കോടിക്കണക്കിനു രൂപയുടെ നാശനഷ്ടമുണ്ടാവുകയും നൂറോളം കുടുംബങ്ങൾ അഭയാർത്ഥികളാവുകയുമുണ്ടായി. ദ്വീപിലെ ബ്രേയ്ക്ക് വാട്ടർ, ഹെലിപാഡ്, ടിപ് ബീച്ച് തുടങ്ങിയവയ്ക്ക് കേടുപാടുകൾ സംഭവിക്കുകയും ചെയ്തു.



</doc>
<doc id="147161" url="https://ml.wikipedia.org/wiki?curid=147161" title="സാമുവൽ ചോ ചുങ് ടിങ്">
സാമുവൽ ചോ ചുങ് ടിങ്

ഭൗതികശാസ്ത്രത്തിനുള്ള നോബൽ സമ്മാനം നേടിയ അമേരിക്കൻ ശാസ്ത്രജ്ഞനാണ് സാമുവൽ ചോ ചുങ് ടിങ്. 'J- കണം' എന്നറിയപ്പെടുന്ന മൗലിക കണത്തിന്റെ കണ്ടുപിടിത്തത്തിന് 1976-ലെ ഭൗതികശാസ്ത്രത്തിനുള്ള നോബൽ സമ്മാനം ബർട്ടൻ റിക്റ്ററോടൊപ്പം പങ്കിട്ടു. 

1936 ജനുവരി 27-ന് അമേരിക്കയിലെ മിഷിഗണിലാണ് ടിങ്ങിന്റെ ജനനം. ചൈനയിലും തായ്‌വാനിലുമായി പ്രാഥമിക വിദ്യാഭ്യാസം പൂർത്തിയാക്കി. മിഷിഗണിൽ തിരിച്ചുവന്ന് ഭൗതികശാസ്ത്രത്തിലും ഗണിതത്തിലും ഡോക്ടറേറ്റു നേടി. യൂറോപ്യൻ കമ്മിഷന്റെ ഗവേഷണ സ്ഥാപനമായ സേൺ (CERN)-ൽ ഫോർഡ് ഫെലോ ആയി ഔദ്യോഗിക ജീവിതമാരംഭിച്ചു. 1966-ൽ ഹാംബർഗിലെ ജർമൻ ഇലക്ട്രോൺ സിൻക്രോട്രോൺ പ്രോജക്റ്റ് ആയ ഡെസി (DESY)-യുടെ ഗ്രൂപ്പ് ലീഡർ ആയിരുന്നു. 1969-ൽ മസാച്ചുസെറ്റ്സ് ഇൻസ്റ്റിറ്റ്യൂട്ട് ഒഫ് ടെക്നോളജിയിൽ ഭൗതികശാസ്ത്ര പ്രൊഫസറായി. ഇക്കാലത്താണ് ബ്രൂക്ക്ഹേവൻ നാഷണൽ ലബോറട്ടറിയിൽ ഗവേഷണം നടത്തി 'J-കണം' കണ്ടുപിടിച്ചത്. ഹൈഡ്രജൻ ആറ്റത്തിന്റെ മൂന്നിരട്ടി പിണ്ഡം (mass), മെസോണിന്റെ 100 മടങ്ങിലുമധികം ദൈർഘ്യമേറിയ ജീവിതകാലം (life time) എന്നീ സവിശേഷതകൾ 'J -കണ'ത്തിനുണ്ടെന്ന് ഇദ്ദേഹം ഗവേഷണങ്ങളിലൂടെ തെളിയിക്കുകയും ഫിസിക്കൽ റിവ്യൂ ലെറ്റേഴ്സ്-ൽ തന്റെ പ്രബന്ധം പ്രസിദ്ധപ്പെടുത്തുകയും ചെയ്തു (1974).

എന്നാൽ ഇതേകാലത്തുതന്നെ സ്റ്റാൻഫോർഡ് ലീനിയർ ആക്സിലറേറ്റർ സെന്ററിലെ (SLAC) ബർട്ടൻ റിക്റ്ററും (Burton Richter) സഹപ്രവർത്തകരും ഇതേ കണ്ടുപിടിത്തം നടത്തുകയുണ്ടായി. ടിങ് പുതിയ കണത്തിന് J പാർട്ടിക്കിൾ' എന്ന പേര് നൽകിയപ്പോൾ റിക്റ്റർ സൈ (Psi-Ψ) എന്ന പേരാണ് നൽകിയതെന്നു മാത്രം. അങ്ങനെ ഒരേ കണ്ടുപിടിത്തത്തിന് 1976-ലെ നോബൽ സമ്മാനം ഇരുവരും ചേർന്ന് പങ്കുവച്ചു.

ബ്രൂക്ക് ഹേവൻ, സേൺ, ഡെസി എന്നീ മൂന്നു ഗവേഷണ സംഘങ്ങൾക്ക് ടിങ് മാർഗദർശനം നൽകിയിരുന്നു. 1975-ൽ അമേരിക്കൻ അക്കാദമി ഒഫ് ആർട്ട്സ് ആൻഡ് സയൻസസിൽ ഫെലോ ആയും 1977-ൽ നാഷണൽ അക്കാദമി ഒഫ് സയൻസസിൽ അംഗമായും ഇദ്ദേഹം തിരഞ്ഞെടുക്കപ്പെട്ടിട്ടുണ്ട്. ഇ.ഒ. ലോറന്റ്സ് അവാർഡിനും ഇദ്ദേഹം അർഹനായി. മൗലികകണങ്ങളെ അധികരിച്ച് നാല്പതോളം ലേഖനങ്ങൾ ഇദ്ദേഹം പ്രസിദ്ധപ്പെടുത്തിയിട്ടുണ്ട്.




</doc>
<doc id="147163" url="https://ml.wikipedia.org/wiki?curid=147163" title="ആബെൽ യാൻസൂൺ ടാസ്മൻ">
ആബെൽ യാൻസൂൺ ടാസ്മൻ

ടാസ്മേനിയ, ടോങ്ഗ, ന്യൂസിലൻഡ്, ഫിജി എന്നീ പ്രദേശങ്ങൾ നാവിക പര്യടനത്തിലൂടെ കണ്ടെത്തിയ ഡച്ച് നാവികൻ. ഇന്ത്യൻ മഹാസമുദ്രത്തിലും പസിഫിക് സമുദ്രത്തിലും ഇദ്ദേഹം വാണിജ്യ പര്യവേക്ഷണ യാത്ര നടത്തിയിരുന്നു. ഇദ്ദേഹം 1603-ൽ ലറ്റ്ജെഗസ്റ്റ് എന്ന ഡച്ചു ഗ്രാമത്തിൽ ജനിച്ചു. ഡച്ച് ഈസ്റ്റിന്ത്യാ കമ്പനിയിൽ ഉദ്യോഗസ്ഥനായി ജാവയിലെ ബത്തേവിയയിൽ (ഇപ്പോഴത്തെ ജക്കാർത്ത) ഇദ്ദേഹം 1633-ൽ എത്തി. നാവിക പര്യവേക്ഷണങ്ങൾക്ക് നിയുക്തനായ ടാസ്മൻ 1639 മുതൽ 42 വരെ ജപ്പാൻ, ഫോർമോസ, കംബോഡിയ എന്നീ പ്രദേശങ്ങൾ സന്ദർശിച്ചിരുന്നു.

ദക്ഷിണാർധഗോളത്തിൽ ഡച്ചുകാർ 1642-43-ലും 1644-ലും നടത്തിയ നാവിക പര്യവേക്ഷണങ്ങളുടെ നേതൃത്വം ഇദ്ദേഹത്തിനായിരുന്നു. 1642 ആഗ. 14-ന് രണ്ടു കപ്പലുകളുമായി ടാസ്മൻ ബത്തേവിയയിൽ നിന്ന് യാത്ര ആരംഭിച്ചു. മൗറീഷ്യസിൽ എത്തിയശേഷം ഇദ്ദേഹം ആസ്റ്റ്രേലിയയുടെ തെക്കുഭാഗത്തേക്കു പോയി. ഇന്ത്യൻ മഹാസമുദ്രത്തിനും ടാസ്മൻ കടലിനും (പസിഫിക് സമുദ്രത്തിൽ ആസ്റ്റ്രേലിയക്കും ടാസ്മേനിയക്കും കിഴക്കും ന്യൂസിലൻഡിനു പടിഞ്ഞാറുമായുള്ള, ടാസ്മന്റെ പേരിൽ അറിയപ്പെടുന്ന സമുദ്രഭാഗം) ഇടയ്ക്ക് ആസ്റ്റ്രേലിയയുടെ തെക്കുഭാഗത്തായി സ്ഥിതിചെയ്യുന്ന ഭൂവിഭാഗം ഇദ്ദേഹം ന. 24-ന് കണ്ടെത്തി. അന്നത്തെ ഡച്ച് ഈസ്റ്റിൻഡീസ് ഗവർണർ ജനറലിന്റെ പേരിനെ (ആന്റോണിയോ വാൻ ഡീമെൻ) ആസ്പദമാക്കി ടാസ്മൻ ഈ ദ്വീപിന് വാൻ ഡീമെൻസ് ലാൻഡ് എന്ന് പേരു നൽകി. 1856-ൽ നിലവിൽ വന്ന ഭരണകൂടം ഈ ദ്വീപിന് ടാസ്മേനിയ എന്നു പുനർനാമകരണം ചെയ്തു. (നോ: ടാസ്മേനിയ.) കടലിലൂടെ കിഴക്കുഭാഗത്തേയ്ക്ക് യാത്രചെയ്ത് ടാസ്മൻ 1642 ഡി. 13-ന് ന്യൂസിലൻഡിന്റെ തെക്കൻ ദ്വീപിൽ എത്തി. വടക്കുഭാഗത്തേക്കു യാത്ര തുടർന്ന് 1643 ജനു. 21-ന് ടോങ്ഗയിലെയും ഫെ. 6-ന് ഫിജിയിലെയും ദ്വീപുകളിൽ എത്തിച്ചേർന്നു. വീണ്ടും വടക്കുപടിഞ്ഞാറേ ദിശയിലേക്കു യാത്രചെയ്ത് ഏ. 1-ന് ന്യൂഗിനിയിലെത്തി. അവിടെനിന്ന് ജൂൺ 15-ന് ബത്തേവിയയിൽ മടങ്ങിയെത്തി. ആസ്റ്റ്രേലിയൻ വൻകരയെ ചുറ്റിയുള്ള ടാസ്മന്റെ നാവികയാത്രയുടെ ഫലമായി ഈ വൻകര തെക്കൻ ധ്രുവഭൂഖണ്ഡ(അന്റാർട്ടിക്ക)വുമായി ബന്ധപ്പെട്ടുകിടക്കുന്നതല്ലെന്നു തെളിഞ്ഞു.

1644 ഫെ. 29-ന് ബത്തേവിയയിൽ നിന്ന് ആരംഭിച്ച രണ്ടാമത്തെ പര്യവേക്ഷണത്തിൽ, ആസ്റ്റ്രേലിയയുടെ വടക്കൻ തീരത്തേക്ക് യാത്രചെയ്ത ഇദ്ദേഹം കാർപ്പന്റേറിയ ഉൾക്കടലിലും ടോറസ് കടലിടുക്കിലും എത്തിച്ചേർന്നു. ടാസ്മൻ 1647-ൽ തായ്ലൻഡിലേക്ക് വാണിജ്യപര്യടനം നടത്തി. ഫിലിപ്പീൻസിൽ ഇദ്ദേഹം സ്പെയിനിന് എതിരായി നാവികപ്പട നയിക്കുകയും (1648) ചെയ്തിട്ടുണ്ട്. 1653-ഓടെ ടാസ്മൻ ഡച്ച് ഈസ്റ്റിന്ത്യാ കമ്പനിയിലെ സേവനത്തിൽ നിന്നു വിരമിച്ചു. 1659-ൽ ഇദ്ദേഹം ബത്തേവിയയിൽ മരണമടഞ്ഞു.


</doc>
<doc id="147172" url="https://ml.wikipedia.org/wiki?curid=147172" title="ഹിന്ദുസ്ഥാൻ കൺസ്ട്രക്ഷൻ കമ്പനി">
ഹിന്ദുസ്ഥാൻ കൺസ്ട്രക്ഷൻ കമ്പനി

വൻകിട നിർമ്മാണപ്രവർത്തനങ്ങൾ ഏറ്റെടുത്തു നടത്തുന്ന, മുംബൈ ആസ്ഥാനമായ ഒരു സ്വകാര്യ ലിമിറ്റഡ് കമ്പനിയാണ് ഹിന്ദുസ്ഥാൻ കൺസ്ട്രക്ഷൻ കമ്പനി. ജല വൈദ്യുത പദ്ധതികൾക്കായുള്ള അണക്കെട്ടുകളുടെ നിർമ്മാണത്തിലൂടെ ഇൻഡ്യയിൽ മുൻ നിരയിലെത്തിയ ഈ കമ്പനി, ശബരിഗിരി (കക്കി), ഇടുക്കി, ചെറുതോണി, ഇടമലയാർ,എന്നീ അണക്കെട്ടുകളും, ലോവർ പെരിയാറിലെ 13.5 കി.മീ. നീളമുള്ള തുരങ്കവും നിർമിച്ച് മലയാളികൾക്കും സുപരിചിതമാണ്. ഇൻഡ്യയിൽ ആദ്യമായി ഐ.എസ്.ഒ 9001, ഐ.എസ്.ഒ 14001 , OHSAS 18001 എന്നീ സാക്ഷ്യപത്രങ്ങൾ നേടിയത് ഹിന്ദുസ്ഥാൻ കൺസ്ട്രക്ഷൻ കമ്പനിയാണ്. സേത്ത് വാൽചന്ദ് ഹിരാചന്ദ് ആണ് സ്ഥാപകൻ.

 


</doc>
<doc id="147192" url="https://ml.wikipedia.org/wiki?curid=147192" title="കെ. സുരേഷ് കുറുപ്പ്">
കെ. സുരേഷ് കുറുപ്പ്

പതിനാലാം കേരള നിയമസഭയിൽ അംഗമായിരുന്നിട്ടുള്ള കേരളത്തിൽ നിന്നുള്ള ഒരു രാഷ്ട്രീയ നേതാവാണ് കെ. സുരേഷ് കുറുപ്പ് (ജനനം 25 മേയ് 1956). എട്ട്, പന്ത്രണ്ട്, പതിമൂന്ന്,പതിനാല് എന്നീ ലോകസഭകളിൽ ഇദ്ദേഹം അംഗമായിരുന്നു. കോട്ടയം ലോകസഭാമണ്ഡലത്തെ ലോകസഭയിൽ പ്രതിനിധീകരിച്ചിട്ടുള്ള ഇദ്ദേഹം സി.പി.ഐ.എം. പാർട്ടി അംഗമാണ്. കോട്ടയം ജില്ലയിലെ മുപ്പായിക്കാട് സ്വദേശിയാണിദ്ദേഹം.

2009-ൽ പതിനഞ്ചാം ലോകസഭയിലേക്ക് നടന്ന തെരഞ്ഞെടുപ്പിൽ ജോസ് കെ. മാണിയോട് സുരേഷ് കുറുപ്പ് പരാജയപ്പെട്ടു. 2011 ലെ നിയമസഭാ തിരഞ്ഞെടുപ്പിൽ ഏറ്റുമാനൂരിൽ നിന്നും ജയിച്ച് ആദ്യമായി നിയമസഭയിലെത്തി.



</doc>
<doc id="147231" url="https://ml.wikipedia.org/wiki?curid=147231" title="2011 ഇന്ത്യൻ പ്രീമിയർ ലീഗ്">
2011 ഇന്ത്യൻ പ്രീമിയർ ലീഗ്

2011 ഇന്ത്യൻ പ്രീമിയർ ലീഗ് അഥവാ ഐ.പി.എൽ. 2011, ബി.സി.സി.ഐ . 2007-ൽ സൃഷ്ടിച്ച ട്വെന്റി20 ക്രിക്കറ്റ് ലീഗായ ഇന്ത്യൻ പ്രീമിയർ ലീഗിന്റെ നാലാമത്തെ സീസണാണ്. ഇന്ത്യയിലെ വിവിധ നഗരങ്ങളിലായി നടന്ന ഈ മത്സരങ്ങളുടെ ഉദ്ഘാടനം ചെന്നൈയിലെ ചെപ്പോക്ക് സ്റ്റേഡിയത്തിൽ നടന്നു. 2011 ഏപ്രിൽ 8 മുതൽ 2011 മേയ് 28 വരെയാണ് മത്സരങ്ങൾ നടന്നത്. പൂനെ വാരിയേർസ്, കൊച്ചി ടസ്കേഴ്സ് കേരള എന്നീ രണ്ടു ടീമുകൾ കൂടെ ഇത്തവണത്തെ ഐ.പി.എല്ലിൽ പങ്കെടുത്തു.

2011 മേയ് 28-നു് ചെന്നൈയിൽ വെച്ചു നടന്ന ഫൈനലിൽ ബാംഗ്ലൂർ റോയൽ ചാലഞ്ചേഴ്സിനെ 58 റൺസിനു പരാജയപ്പെടുത്തി ചെന്നൈ സൂപ്പർ കിംഗ്സ് ജേതാക്കളായി. ബാംഗ്ലൂർ റോയൽ ചാലഞ്ചേർസ് കളിക്കാരനായ ക്രിസ് ഗെയ്‌ൽ ഏറ്റവുമധികം റൺസെടുത്ത കളിക്കാരനും, ടൂർണ്ണമെന്റിലെ മികച്ച കളിക്കാരനുമായി . ഗെയ്‌ൽ 608 റൺസും 8 വിക്കറ്റുകളും നേടി. മുംബൈ ഇന്ത്യൻസിന്റെ ലസിത്ത് മലിംഗ ഏറ്റവുമധികം വിക്കറ്റെടുത്ത കളിക്കാരനായി. 28 വിക്കറ്റുകളാണ് മലിംഗ നേടിയത്. ചെന്നൈ, ബാംഗ്ലൂർ, മുംബൈ എന്നീ ടീമുകൾ സെപ്റ്റംബറിൽ നടക്കുന്ന ചാമ്പ്യൻസ് ലീഗിൽ കളിക്കാൻ അർഹത നേടി.

പുതുതായി രണ്ടു ടീമുകൾ കൂടി എത്തിയതോടെ 2011-ലെ ഐ.പി.എൽ മുതൽ ഒരു പുതിയ മത്സരക്രമം ആണു് ഐ.പി.എല്ലിൽ സ്വീകരിച്ചിരിക്കുന്നത്. ഈ ക്രമപ്രകാരം ആകെ 74 മത്സരങ്ങളാണുണ്ടാകുക. ഇവിടെ ആകെയുള്ള പത്തു ടീമുകളെ രണ്ടു ഗ്രൂപ്പുകളായി വിഭജിച്ചിരിക്കുന്നു.

ഗ്രൂപ്പ് സ്റ്റേജിൽ ലഭിക്കുന്ന പോയന്റുകൾ താഴെപ്പറയുന്നു:






</doc>
<doc id="147232" url="https://ml.wikipedia.org/wiki?curid=147232" title="അച്ഛനും മകളും">
അച്ഛനും മകളും

1926ൽ വള്ളത്തോൾ രചിച്ച ഖണ്ഡകാവ്യം ആണ് അച്ഛനും മകളും . ഭർതൃപരിത്യക്തയായ ശകുന്തള പുത്രനു മൊത്ത് കശ്യപാശ്രമത്തിൽ താമസിക്കുമ്പോൾ ശകുന്തളയുടെ പിതാവായ വിശ്വാമിത്രൻ അവിടെ അതിഥിയായി വന്നു. ശകുന്തളയെയും ഭരതനെയും വിശ്വാമിത്രൻ തദവസരത്തിൽ കണ്ടു . ശകുന്തളയെ ദുഷ്യന്തൻ പരിത്യജിച്ചതാണെന്ന് അറിയുന്ന മഹർഷി ക്രുദ്ധനായി രാജാവിനെ ശപിക്കാൻ മുതിർന്നു. ശകുന്തള പിതാവിനെ സാന്ത്വനപ്പെടുത്തി. ഭർതൃസമാഗമവും ചിരകാലദാമ്പത്യജീവിതവും ഉണ്ടാകട്ടെ എന്നനുഗ്രഹിച്ചു വിശ്വാമിത്രൻ തിരിച്ചുപോയി. ഇതാണ് കാവ്യത്തിന്റെ ഇതിവൃത്തം.


</doc>
<doc id="147241" url="https://ml.wikipedia.org/wiki?curid=147241" title="ശ്രീചക്രം">
ശ്രീചക്രം

എകകേന്ദ്ര വൃത്തങ്ങൾക്കുനടുവിൽ വരക്കുന്ന ത്രികോണങ്ങളും അവയെ ചുറ്റിയുള്ള ചില ഡിസൈനുകളും ചേർത്ത് വരച്ചിരിക്കുന്ന ചെമ്പുതകിടാണ് ശ്രീചക്രം(ദേവനാഗരി: श्रीचक्रं). ഒരു വൃത്താകാരത്തിൽ കേന്ദ്രികൃതമായ ബിന്ദുവിനുചുറ്റും പല വലിപ്പത്തിലുള്ള 9 ത്രികോണങ്ങൾ തമ്മിൽ യോജിപ്പിച്ചിരിക്കുന്നു. ഇതിൽ ശക്തിയെ പ്രധാനം ചെയ്യുന്ന അഞ്ചു ത്രികോണങ്ങൾ അധോമുഖമായും,ശിവനെ പ്രതിനിധാനം ചെയ്യുന്ന നാലു ത്രികോണങ്ങൾ ഊർധമുഖമായും ചിത്രികരിക്കപ്പെട്ടിരിക്കുന്നു.അതുകൊണ്ടുത്തന്നെ ശ്രീചക്രം ശക്തിയുടെയും സൗന്ദര്യത്തിന്റെയും സംയോജനമാണെന്ന് വിശ്വസിക്കുന്നു. ശ്രീ ചക്രങ്ങളിൽ അടങ്ങിയിരിക്കുന്ന ഒൻപതു ത്രികോണങ്ങളെ "നവയോനി" എന്നറിയപ്പെടുന്നു. ചട്ടമ്പി സ്വാമികൾ ശ്രീചക്രപൂജാകല്പം എന്നൊരു ഗ്രന്ഥം ഇതിനെ അധികരിച്ച് എഴുതിയിട്ടുണ്ട്.
ശ്രീചക്രത്തിൽ അടങ്ങിയിരിക്കുന്ന ഒൻപതു ത്രികോണങ്ങളും കൂടിച്ചേർന്നു 43 ചെറിയ ത്രികോണങ്ങൾ രൂപപെടുന്നു.ഇത്തരം 43 ത്രികോണങ്ങൾ ദ്വന്ദമല്ലാത്ത അഥവാ അദൈദത്തെ സൂച്ചിപ്പിക്കുന്നു.ഈ ത്രികോണങ്ങൾ മുഴുവൻ 8 താമരഇതളുകളാൽ വലയം ചെയ്യപ്പെട്ടിരിക്കുന്നു.തുടർന്ന് 16 താമരഇതളുകൾ കാണപ്പെടുന്നു.ഏറ്റവും ഒടുവിലായി നാലുവാതിലുകളുള്ള ചതുരം സ്ഥിതിചെയ്യുന്നു.
ശ്രീ ശ്രീ ചക്രം ഭൂപ്രസ്തരം, മേരുപ്രസ്താരം, കൈലസപ്രസ്താരം, എന്നിങ്ങനെ മൂന്നു തരത്തിലുണ്ട്. മേരുവിൽ തന്നെ അർദ്ധമേരു, കൂർമമേരു, ലിന്ഗമേരു, പൂർണമേരു ഈന്നിങ്ങനെയും വകഭേദങ്ങൾ ഉണ്ട് !

ശ്രീചക്രം "നവചക്രം" എന്നപേരിലും അറിയപ്പെടുന്നു "നവ" എന്ന സംസ്കൃത പദത്തിനർത്ഥം ഒൻപതു എന്നാകുന്നു.അതുകൊണ്ടുത്തന്നെ ശ്രീചക്രം ഒൻപതു സ്ഥിതികളെ സൂചിപ്പിക്കുന്നു.ശ്രീചക്രത്തിന്റെ ഒൻപതു സ്ഥിതികൾ ഇവയാണ്.
ശ്രീചക്രത്തിന്റെ ഏറ്റവും പുറത്തായി കാണുന്ന മൂന്നുവരകൾ.
ശ്രീചക്രത്തിൽ കാണുന്ന 16 താമരയിതളുകൾ.
ശ്രീചക്രത്തിൽ കാണുന്ന 8 താമരയിതളുകൾ.
ശ്രീചക്രത്തിൽ കാണുന്ന 14 ചെറിയ ത്രികോണങ്ങൾ.
ശ്രീചക്രത്തിൽ കാണുന്ന 10 ചെറിയ ത്രികോണങ്ങൾ.
ശ്രീചക്രത്തിൽ കാണുന്ന 10 ചെറിയ ത്രികോണങ്ങൾ.
ശ്രീചക്രത്തിൽ കാണുന്ന 8 ചെറിയ ത്രികോണങ്ങൾ.
ശ്രീചക്രത്തിൽ കാണുന്ന 1 ചെറിയ ത്രികോണങ്ങൾ.
ശ്രീചക്രത്തിൽ കാണുന്ന വൃത്തബിന്ദു.
ഹിന്ദുതന്ത്രവിദ്യയുടെ പ്രതീകമാണ്‌ "ശ്രീചക്രം" അഥവാ "ശ്രീയന്ത്ര".ഹിന്ദുതത്വശാസ്ത്രത്തിൽ അധിഷ്ഠിതമായാണ് ശ്രീചക്രം രൂപകല്പന ചെയ്തിരിക്കുന്നത്.ശ്രീ വിദ്യാദേവി ഉപാസനയുമായി ശ്രീചക്രംബന്ധപെട്ടിരിക്കുന്നു.മഹാത്രിപുരസുന്ദരി അഥവാ ശ്രീപാർവ്വതിദേവിയുടെ പ്രതീകമായാണ് "ശ്രീചക്രം" കണക്കാക്കപെട്ടിരിക്കുന്നത്. ശ്രീ എന്നതിന് ഐശ്വര്യം എന്ന് സാമാന്യ അർത്ഥവും ,ലഷ്മി എന്ന് മന്ത്ര അർത്ഥവും കല്പിക്കുന്നു.

നൂറു യാഗം ചെയ്യുന്നതിന്റെയും പതിനാറുവിധമുള്ള മഹാദാനം ചെയ്യുന്നതിന്റെയും മൂന്നരകോടി തീർത്ഥങ്ങളിൽ കുളിക്കുന്നതിന്റെയും ഫലം കേവലം ശ്രീചക്ര ദർശനം കൊണ്ട് കിട്ടുമെന്നാണ് തന്ത്രശാസ്ത്രത്തിൽ പറഞ്ഞിരിക്കുന്നത്.സൗന്ദര്യലഹരി സ്തോത്രത്തിലും ആദിശങ്കരനും ശ്രീയന്ത്രത്തിനെ പലപ്രാവശ്യം പരാമർശിച്ചിടുണ്ട്.
ശ്രീ യന്ത്രത്തിന്റെ നിർമ്മാണം യോഗിനി ഹൃദയത്തിൽ വ്യക്തമായി പ്രതിപാദിച്ചിട്ടുണ്ട്.
പുരി ശ്രീ ജഗനാഥ്ക്ഷേത്രത്തിലുള്ള സംഘക്ഷേത്രം താന്ത്രികവിധിപ്രകാരം ശ്രീചക്രവുമായി സാമ്യമുള്ളതാണ്.




</doc>
<doc id="147259" url="https://ml.wikipedia.org/wiki?curid=147259" title="മുളക് ബജ്ജി">
മുളക് ബജ്ജി

കേരളത്തിൽ പ്രചാരത്തിലുള്ള ഒരു ഉത്തരേന്ത്യൻ വിഭവമാണ് മുളക് ബാജി. എരിവ് കുറഞ്ഞ ബാജി മുളകാണ് ഇത് ഉണ്ടാക്കാനായി ഉപയോഗിക്കുന്നത്. ഈ മുളകിന് സാധാരണ മുളകിനേക്കാൾ വലിപ്പം കൂടുതലായിരിക്കും. തട്ടുകടകളിലാണ് ഈ വിഭവം കൂടുതലായി കണ്ടുവരുന്നത്.
ബാജി മുളക് അറ്റം വിടാതെ നെടുകെ കീറുക. പൊടിയുപ്പ് പുരട്ടുകയോ ഉപ്പിട്ട വെള്ളത്തിൽ അല്പനേരം മുക്കി വയ്ക്കുകയോ ചെയ്യുക. കടലമാവും മുളക്പൊടിയും സോഡാപൊടിയും ഉപ്പും ചേർത്ത് കലക്കിയ മിശ്രിതത്തിൽ ഈ മുളകുകൾ മുക്കുക. തിളച്ച് പാകമായ എണ്ണയിൽ വറുത്ത് കോരുക. സവാളയും മുളകും അരിഞ്ഞ സലാഡ് ചേർത്ത് വിളമ്പുക.


</doc>
<doc id="147414" url="https://ml.wikipedia.org/wiki?curid=147414" title="പന്തൽ">
പന്തൽ

കല്ല്യാണം, ഉത്സവം മുതലായ അവസരങ്ങളിൽ ഒത്തുകൂടുന്ന ആളുകൾക്ക് മഴയിൽ നിന്നും വെയിലിൽ നിന്നും രക്ഷപെടാൻ ഉണ്ടാക്കുന്ന താത്കാലിക സംവിധാനം. സാധാരണ മുളയും പടുതയും വെച്ചാണ് ഇവ നിർമ്മിക്കുന്നത്. ഇന്ന് ഇരുമ്പ് പൈപ്പ് , ഇരുമ്പ് ഷീറ്റ് മുതലായവകൊണ്ടും പന്തൽ നിർമ്മിക്കാറുണ്ട്. പന്തൽ തുണിയും മറ്റ് തോരണങ്ങളും ഉപയോഗിച്ച് അലങ്കരിച്ചിരിക്കും.
പന്തലിന് തൂണായി ഉപയോഗിക്കുന്ന മുള ആവശ്യത്തിന് ആഴത്തിൽ കുഴിച്ചിടും. ഒരു പന്തലിന് കുറഞ്ഞത് നാല് തൂണെങ്കിലും വേണം. കുഴിച്ചിട്ട തൂണുകൾക്ക് കുറുകെ വെള്ളം തോർന്നുപോകും വിധം ചരിവിട്ട് മറ്റ് മുളകൾ കെട്ടുന്നു. കെട്ടുവാൻ കയറാണ് സാധാരണ ഉപയോഗിക്കുന്നത്. കുറുകെ കെട്ടിയ മുളകളുടെ മുകളിൽ പടുത വിരിച്ച് അതും മുളയുമായി കെട്ടുന്നു. വെള്ളത്തുണിയോ വർണ്ണത്തുണിയോ പന്തലിന്റെ മുകളിൽ പടുതയുകെ താഴെ ഭംഗിക്ക് വലിച്ചുകെട്ടും. ഇതിനെ വെള്ളവിരി എന്നുപറയുന്നു.


</doc>
<doc id="147544" url="https://ml.wikipedia.org/wiki?curid=147544" title="വത്തിക്കാൻ കാര്യാലയം">
വത്തിക്കാൻ കാര്യാലയം

റോമൻ കത്തോലിക്കാസഭയുടെ ഭരണയന്ത്രത്തിന്റെ കേന്ദ്രമായ സുപ്രധാന സെക്രട്ടറിയേറ്റാണ് വത്തിക്കാൻ കാര്യാലയം. കത്തോലിക്കാസഭയിലെ എല്ലാവകുപ്പുകളുടെയും സഹായസഹകരണങ്ങളോടെയാണ് മാർപ്പാപ്പ സാർവത്രികസഭയെ ഭരിക്കുന്നതും നയിക്കുന്നതും. ഈ കാര്യാലയം "റോമൻ കുരിയ", "വത്തിക്കാൻ കുരിയ" എന്നീ പേരുകളിലും അറിയപ്പെടുന്നു. ലോകത്തിലെ ഏറ്റവും പഴക്കമുള്ള മതാത്മകമായ ഭരണസംവിധാനവുമാണിത്. രാജാക്കന്മാരുടെയും, ചക്രവർത്തിമാരുടെയും കാലഘട്ടങ്ങളിലെ ഭരണകേന്ദ്രങ്ങളാണ് കുരിയ എന്നറിയപ്പെട്ടിരുന്നത്. സഭയുടെ ഭരണപരമായ കാര്യങ്ങൾ കൂടാതെ വത്തിക്കാൻ രാഷ്ട്രത്തിന്റെ നിത്യേനയുള്ള കാര്യങ്ങളും നയിക്കുന്നത് ഈ കാര്യാലയമാണ്. 

16 - ആം നൂറ്റാണ്ടിലെ സിക്സ്തൂസ് അഞ്ചാമൻ മാർപ്പാപ്പയാണ് വത്തിക്കാൻ കാര്യാലയം ഇന്നത്തെ രീതിയിൽ ക്രമീകരണം നടത്തിയത്. "ഇമ്മെൻസ എത്തേർണി ദേയി" (Immensa Aeterni Dei) എന്ന പേപ്പൽബൂള വഴിയാണ് മാർപ്പാപ്പ നവീകരണം നടത്തി കാര്യാലയം സ്ഥാപിച്ചത്. 1588 ജനുവരി 22 നാണ് ഈ പേപ്പൽബൂള പ്രസിദ്ധീകരിച്ചത്. ഈ കല്പന മൂലം മതപരവും ലൗകികവുമായ അധികാരങ്ങൾ വത്തിക്കാൻ കാര്യാലയത്തിന് വന്നു ചേർന്നു. 1929 - ൽ നടപ്പായ ലാറ്ററൻ ഉടമ്പടിയോടെ അവസാനിക്കും വരെ രണ്ടു വിധത്തിലുള്ള അധികാര നടത്തിപ്പാണ് കാര്യാലയം നടപ്പിലാക്കിയിരുന്നത്. വത്തിക്കാൻ കാര്യാലയത്തിന് രണ്ടു വിധത്തിലുള്ള അധികാരകേന്ദ്രങ്ങൾ ഇന്നുമുണ്ടെങ്കിലും ഇവയിൽ ഏറിയപങ്കും സഭാഭരണത്തിനുള്ളതാണ്. വത്തിക്കാൻ രണ്ടാം കൗൺസിൽ മാറ്റം വരുത്തിയ, "മെത്രാന്മാർ" എന്ന പ്രമാണപത്രത്തിൽ നമ്പർ 9 - ൽ പറയും പ്രകാരം സാർവത്രികസഭയെ നയിക്കുമ്പോൾ വത്തിക്കാൻ കാര്യാലയത്തിന്റെ സഹായത്തോടെയേ കാര്യങ്ങൾ നടപ്പാക്കാവൂ എന്നാണ്. 


വത്തിക്കാൻ കാര്യാലയത്തിലെ ആദ്യത്തേതും പരമോന്നതവുമായ വിഭാഗമാണ് നയതന്ത്രവിഭാഗം (സെക്രട്ടറിയേറ്റ് ഓഫ് സ്റ്റേറ്റ്). പതിനഞ്ചാം നൂറ്റാണ്ടിൽ പ്രവർത്തനമാരംഭിച്ച ഈ വിഭാഗത്തിൽ നിന്നുമാണ് മറ്റെല്ലാ വിഭാഗങ്ങളും രൂപം കൊണ്ടിട്ടുള്ളത്. പൊതുഭരണവിഭാഗം, നയതന്ത്രവിഭാഗം എന്നീ രണ്ടു വിഭാഗങ്ങളായി നയതന്ത്രവിഭാഗത്തെ തരം തിരിച്ചിരിക്കുന്നു.
വത്തിക്കാൻ കാര്യാലയത്തിലെ ഭരണവും നിയമനങ്ങളും സഭയിലെ അനുദിനകാര്യങ്ങളും പൊതുഭരണവിഭാഗത്തിൻ കീഴിലാണ്. 
പ്രധാനമായും വത്തിക്കാന്റെ ഭരണം ഈ വിഭാഗത്തിന്റെ കീഴിലാണ്. കൂടാതെ വത്തിക്കാനുമായി നയതന്ത്രബന്ധമുള്ള രാഷ്ട്രങ്ങളുമായുള്ള ഭരണനടപടികളും ആ രാഷ്ട്രങ്ങളിലെ വത്തിക്കാന്റെ പ്രവർത്തനങ്ങളും നയതന്ത്രവിഭാഗത്തിന്റെ കീഴിലാണ്.

വത്തിക്കാൻ കാര്യാലയത്തിലെ രണ്ടാം വിഭാഗമാണ് തിരുസംഘങ്ങൾ. സാർവത്രികസഭയിൽ 9 തിരുസംഘങ്ങളാണ് നിലവിലുള്ളത്. കർദ്ദിനാൾമാരാണ് ഇവയുടെ എല്ലാം പരമാധ്യക്ഷന്മാർ.

സഭയിലെ 9 തിരുസംഘങ്ങളിൽ ഏറ്റവും പഴക്കം ചെന്നതാണ് സാർവത്രികസഭയുടെ ഭരണത്തിൽ പ്രധാനകടമയുള്ള വിശ്വാസതിരുസംഘം. 1542-ൽ പോൾ മൂന്നാമൻ മാർപ്പാപ്പയാണ് ഈ തിരുസംഘം ആരംഭിച്ചത്. അംഗങ്ങളുടെ ദൈവികവിശ്വാസത്തിലാണ് സഭയുടെ എക്കാലത്തെയും നിലനിൽപ്പ് എന്നതിനാൽ ധാർമ്മികതയും വിശ്വാസവും എക്കാലവും ശരിയായി തന്നെ നിലനിർത്തുക എന്നതാണ് വിശ്വാസതിരുസംഘം നിർവഹിക്കുന്നത്. പാഷണ്ഡതകളുടെ തെറ്റായ ബോധവത്കരണങ്ങളിൽ നിന്നും ക്രൈസ്തവവിശ്വാസം സംരക്ഷിക്കുവാനാണ് വിശ്വാസതിരുസംഘം ആരംഭിച്ചത്. വകുപ്പിന്റെ അനുദിനപ്രവർത്തനങ്ങൾ നടക്കുന്നത് കർദ്ദിനാൾ സ്ഥാനമുള്ള മെത്രാൻ അധ്യക്ഷനായി രണ്ടു സെക്രട്ടറിമാരുടെ കീഴിലാണ്. 

വത്തിക്കാനിൽ വിശുദ്ധ പത്രോസിന്റെ ബസിലിക്കയുടെ സമീപമുള്ള കെട്ടിടത്തിലാണ് വിശ്വാസതിരുസംഘകേന്ദ്രം പ്രവർത്തിക്കുന്നത്. 37 ജോലിക്കാർ വിവിധവിഭാഗങ്ങളിൽ സേവനമനുഷ്ഠിക്കുന്നു. ഇതിന്റെ ഉപദേശകരായി ലോകത്തിന്റെ പല ഭാഗങ്ങളിൽ നിന്നുമുള്ള 23 കർദ്ദിനാൾമാരും 33 മെത്രാന്മാരും പ്രവർത്തിക്കുന്നു. ഇവരുടെ യോഗം വർഷത്തിൽ രണ്ടു പ്രാവശ്യം കാര്യാലയത്തിൽ ചേരുന്നു. ഇവരുടെ നിർദ്ദേശപ്രകാരമാണ് പ്രവർത്തനങ്ങൾ നടക്കുന്നത്.

വിശ്വാസതിരുസംഘത്തിന്റെ മേൽനോട്ടത്തിലാണ് സഭയുടെ ചരിത്രത്തിൽ വളരെയധികം വിമർശിക്കപ്പെടുകയും കുപ്രസിദ്ധിയാർജിക്കുകയും ചെയ്ത ഇൻക്വിസിഷൻ കോടതികൾ പ്രവർത്തിച്ചിരുന്നത്. മധ്യയുഗത്തിലും മറ്റും തെറ്റായ രീതിയിൽ വിശ്വാസപ്രബോധനം നടത്തുകയും, വ്യക്തിവിചാരണ നടത്തുകയും, സഭാഭൃഷ്ട് കല്പിക്കുകയും ചെയ്തതിന്റെ പേരിൽ ഈ കോടതികൾ വിമർശിക്കപ്പെട്ടിട്ടുണ്ട്. 

"കോൺഗ്രിഗേഷൻ ഫോർ യൂണിവേഴ്സൽ ഇൻക്വിസിഷൻ" എന്ന നാമമായിരുന്നു വിശ്വാസതിരുസംഘത്തിന് ആരംഭകാലഘട്ടത്തിൽ നൽകിയത്. 1908-ൽ പത്താം പീയൂസ് മാർപ്പാപ്പ ഈ നാമം "കോൺഗ്രിഗേഷൻ ഓഫ് ഹോളി ഓഫീസ്" എന്ന് പുനർനാമകരണം നടത്തി. തുടർന്ന് 1965-ൽ രണ്ടാം വത്തിക്കാൻ കൗൺസിലിന്റെ നിർദ്ദേശപ്രകാരം പോൾ ആറാമൻ മാർപ്പാപ്പയാണ് വിശ്വാസതിരുസംഘം എന്ന് നാമപരിഷ്കാരം നടത്തിയത്. 1988-ൽ ജോൺ പോൾ രണ്ടാമൻ മാർപ്പാപ്പ കാര്യാലയത്തിന്റെ പ്രവർത്തനനവീകരണങ്ങൾ നടത്തിയപ്പോൾ ഈ വകുപ്പിനും രൂപരേഖ തയ്യാറാക്കുകയും, പ്രവർത്തനങ്ങൾ മെച്ചപ്പെടുത്തുകയും ചെയ്തു. 

വകുപ്പിന്റെ ദൈനംദിനപ്രവർത്തനങ്ങൾ നടക്കുന്നത് കാര്യാലയത്തിലെ മറ്റു വകുപ്പുകളുമായും തിരുസംഘങ്ങളുമായും സഹകരിച്ചാണ്. സുസ്വാതന്ത്രമുള്ള വകുപ്പുകളാണെങ്കിലും അന്തർദേശീയ ദൈവശാസ്ത്രകമ്മീഷനും പൊന്തിഫിക്കൽ ബൈബിൾ കമ്മീഷനും വിശ്വാസതിരുസംഘത്തിന്റെ കീഴിലാണ് നില കൊള്ളുന്നത്. വിശ്വാസതിരുസംഘത്തിന്റെ അഗീകാരത്തോടെ മാത്രമാണ് കാര്യാലയത്തിലെ ഏതു വകുപ്പും സഭയിലെ മെത്രാന്മാർക്കും കർദ്ദിനാൾമാർക്കും കത്തുകൾ അയയ്ക്കുവാൻ പാടുള്ളു. സഭയുടെ ഔദ്യോഗിക ദിനപ്പത്രത്തിൽ പോലും (ലാ ഒസ്സർവത്തോരെ റൊമാനൊ) ദൈവശാസ്ത്രലേഖനങ്ങൾ പ്രസിദ്ധീകരിക്കുന്നത് ഈ വകുപ്പിന്റെ അനുമതിയോടെ മാത്രമാണ്.

ഭരണസൗകര്യത്തിനായി ഈ വകുപ്പിനെ നാലായി തിരിച്ചിരിക്കുന്നു. (1) വിശ്വാസകാര്യ വിഭാഗം (2) അച്ചടക്ക വിഭാഗം (3) വിവാഹകാര്യ വിഭാഗം (4) വൈദികവിഭാഗം.

21 പൗരസ്ത്യസഭകളും ഒരു പാശ്ചാത്യസഭയും ചേർന്ന് 22 സഭകളുടെ കൂട്ടമാണ് സാർവത്രികസഭ. കത്തോലിക്കാസഭയിലെ ഏറിയപങ്ക് വിശ്വാസികളും പാശ്ചാത്യസഭയിലെ അംഗങ്ങളാണ്. ഇവർ ലത്തീൻ റീത്തിലാണ് ആരാധനാക്രമം നടത്തുന്നത്. സാർവത്രികസഭയിലെ 21 പൗരസ്ത്യസഭകൾക്കായി പ്രവർത്തിക്കുന്ന കാര്യാലയമാണ് പൗരസ്ത്യസഭാതിരുസംഘം. കാൽദിയൻ, ബൈസന്റൈൻ, അന്ത്യോക്യൻ, അർമേനിയൻ, അലക്സാൺഡ്രിയൻ എന്നീ അഞ്ച് പാരമ്പര്യങ്ങളിൽ നിന്നുമാണ് ഈ 21 പൗരസ്ത്യസഭകളും എത്തിച്ചേരുന്നത്. 

പീയൂസ് ഒമ്പതാമൻ മാർപ്പാപ്പയാണ് 1862 ജനുവരി 6-ന് പൗരസ്ത്യസഭാതിരുസംഘം രൂപീകരിച്ചത്. വേദപ്രചാരതിരുസംഘത്തിന്റെ ഭാഗമായി രൂപീകരിച്ച ഈ തിരുസംഘത്തിന് ബെനഡിക്ട് പതിനഞ്ചാമൻ മാർപ്പാപ്പ 1917 മെയ് 1-ന് സ്വതന്ത്രചുമതല നൽകി. പൗരസ്ത്യതിരുസംഘമെന്ന (Congregatiopro Ecclesiis Orientalibus) പേര് നൽകിയത് 1967 ഓഗസ്റ്റ് 15-ന് പോൾ ആറാമൻ മാർപ്പാപ്പയാണ്. 21 സഭകളിലെയും രൂപതകൾ, മെത്രാന്മാർ, പുരോഹിതർ, സന്യസ്തർ, അൽമായർ, എന്നിവ പൗരസ്ത്യസഭാതിരുസംഘത്തിന്റെ കീഴിലാണ്. പൗരസ്ത്യസഭകളിൽ പാത്രിയാർക്കൽ സഭ, മേജർആർക്കി എപ്പിസ്ക്കോപ്പൽ സഭ, എന്നിവ പൂർണ്ണമായും പ്രവർത്തന സ്വാതന്ത്ര്യമുള്ള സഭകളാണെങ്കിലും പ്രതിസന്ധിഘട്ടങ്ങളിൽ പൗരസ്ത്യസഭാതിരുസംഘം ഇവയിൽ ഇടപെടാറുണ്ട്. മറ്റുള്ള സഭകൾ പൂർണ്ണമായും പൗരസ്ത്യസഭാതിരുസംഘത്തിന്റെ നിർദ്ദേശപ്രകാരമാണ് പ്രവർത്തിക്കുന്നത്. രണ്ടാം വത്തിക്കാൻ കൗൺസിലിന്റെ നിർദദ്ദേശങ്ങളും, കാനോൻ നിയമങ്ങളും, നിർദ്ദിഷ്ട കാലഘട്ടങ്ങളിലെ മാർപ്പാപ്പമാർ സഭകൾക്കായി നൽകുന്ന നിർദ്ദേശങ്ങൾ എന്നിവയനുസരിച്ചാണ് തിരുസംഘത്തിന്റെ പ്രവർത്തനം. 

പൗരസ്ത്യസഭാതിരുസംഘത്തിന്റെ പരമാധ്യക്ഷൻ കർദ്ദിനാൾ പദവിയുള്ള മെത്രാപ്പോലീത്തയാണ്. ഇദ്ദേഹത്തിന്റെ കീഴിൽ രണ്ടു സെക്രട്ടറിമാരും ഭരണക്രമങ്ങൾ നടപ്പിലാകുവാൻ നേതൃത്വം വഹിക്കുന്നു. ഇതിന്റെ ഉപദേശകസമിതിയിൽ 12 കർദ്ദിനാൾമാരും രണ്ട് മെത്രാപ്പോലീത്തമാരും നാലു മെത്രാന്മാരും അംഗങ്ങളായി പ്രവർത്തിക്കുന്നു. അതോടൊപ്പം പൗരസ്ത്യസഭകളിലെ പാത്രിയർക്കീസുമാരും മേജർ ആർച്ച് ബിഷപ്പുമാരും പൊന്തിഫിക്കൽ കൗൺസിലിന്റെ പരമാധ്യക്ഷനും പൗരസ്ത്യസഭാതിരുസംഘത്തിന്റെ അംഗങ്ങളായി പ്രവർത്തിക്കുന്നു. വിവിധ രാജ്യങ്ങളിൽ നിന്നുമുള്ള അമ്പതോളം പ്രഗൽഭർ തിരുസംഘത്തിന്റെ വിവിധ മേഖലകളിൽ നിർദ്ദേശങ്ങൾ നൽകുവാനും മറ്റുമായി പ്രവർത്തിക്കുന്നുണ്ട്. 

പൗരസ്ത്യസഭാതിരുസംഘത്തിന്റെ സേവനപ്രവർത്തനങ്ങൾ പൗരസ്ത്യസഭകൾക്ക് ലഭിക്കുന്നത്, പൗരസ്ത്യസഭകളുടെ ആരാധനാക്രമത്തിനും കാനോൻനിയമത്തിനുമുള്ള കമ്മീഷൻ, കിഴക്കൻ രാജ്യങ്ങളിലെ ക്രൈസ്തവരുടെ സേവനത്തിനായുള്ള കമ്മീഷൻ, പൗരസ്ത്യസഭകളിലെ പുരോഹിതർക്കും സന്യസ്തർക്കുമുള്ള കമ്മീഷൻ എന്നീ മൂന്ന് കമ്മീഷനുകളിലൂടെയാണ്. "Riunione Opere Aiuto Chiese Orientali" എന്ന പേരിലുള്ള വിഭാഗമാണ് പൗരസ്ത്യസഭകൾക്കുള്ള സാമ്പത്തിക സഹായങ്ങൾ നൽകുന്നത്. കൂടാതെ പരിശുദ്ധസിംഹാസനവും സഹായം നൽകാറുണ്ട്. SICO (Servizio Informazioni Chiese Orientali) എന്ന പുസ്തകത്തിൽ പ്രതിവർഷം സഭകളുടെ റിപ്പോർട്ടുകളും സ്ഥിതിവിവരക്കണക്കുകളും പ്രസിദ്ധീകരിക്കാറുണ്ട്. കൂടാതെ സഭയുടെ വാർത്തകളും ചിത്രങ്ങളും ഇതിൽ പ്രതിപാദിക്കുന്നു. 

വിശുദ്ധ പത്രോസിന്റെ ബസിലിക്കയുടെ മുൻപിൽ നിന്നും ടൈബർനദി വരെയുള്ള പാതയുടെ (വിയാദെല്ലാ കോൺചിലിയാസിയോണ) അവസാനമാണ് പൗരസ്ത്യസഭാതിരുസംഘത്തിന്റെ ആസ്ഥാനമന്ദിരം സ്ഥിതി ചെയ്യുന്നത്. "മാനസാന്തരത്തിന്റെ കൊട്ടാരം" എന്നറിയപ്പെടുന്ന കെട്ടിടത്തിലാണ് ഇത് നിലകൊള്ളുന്നത്. ജനോവയിലെ സിപിനോള കുടുംബം (പതിനാറാം നൂറ്റാണ്ട്) നിർമ്മിച്ച ശേഷം മാർപ്പാപ്പായ്ക്ക് സമ്മാനമായി നൽകിയതാണ് ഈ കെട്ടിടം.

ദൈവിക ആരാധനയ്ക്കുള്ള തിരുസംഘവും, കൂദാശാ പരികർമ്മത്തിനുള്ള തിരുസംഘവും ലയിപ്പിച്ച് ഒന്നാക്കിയതാണ് ആരാധനാക്രമതിരുസംഘം. ഇവ രണ്ടിന്റെയും പ്രവർത്തനമേഖലകൾ പലപ്പോഴും ഒന്നായതിനാലാണ് ജോൺ പോൾ രണ്ടാമൻ മാർപ്പാപ്പ 1988 ജൂൺ 28-ന് ഇവയെ ലയിപ്പിച്ചത്. 1968 മെയ് 8-ന് പോൾ ആറാമൻ മാർപ്പാപ്പ സ്ഥാപിച്ചതാണ് ദൈവിക ആരാധനയ്ക്കുള്ള തിരുസംഘം, കൂദാശാ പരികർമ്മത്തിനുള്ള തിരുസംഘം 1908 ജൂൺ 29- ന് പത്താം പീയൂസ് മാർപ്പാപ്പ സ്ഥാപിച്ചതാണ്. 

ആരാധനാക്രമങ്ങളുടെ പരികർമ്മം, കൂദാശകളുടെ പരികർമ്മം, ആരാധനാമ്രമവുമായി ബന്ധപ്പെട്ട അച്ചടക്കം, അച്ചടക്കനടപടികൾ എന്നിവയാണ് ആരാധനാക്രമതിരുസംഘത്തിന്റെ കീഴിൽ വരുന്ന ഘടകങ്ങൾ. ആരാധനാക്രമത്തിൽ ഉപയോഗിക്കുന്ന പ്രാർഥനകളുടെയും, പ്രാർഥനപുസ്തകങ്ങളുടെയും നിർമ്മിതികൾ ആരാധനാക്രമതിരുസംഘത്തിന്റേതാണ്. കൂടാതെ ആരാധനാക്രമങ്ങളിൽ ഉണ്ടാകുന്ന തർക്കങ്ങളിലും അവസാനവാക്ക് ഈ സംഘത്തിന്റേതാണ്. എന്നാൽ ബിഷപ്സ് കോൺഫറൻസുമായും, സഭയിലെ മറ്റുസംഘങ്ങളുമായും ആലോചിച്ച ശേഷമാണ് സംഘം തീരുമാനമെടുക്കുന്നത്. 

ആരാധനാക്രമപരികർമ്മങ്ങളിൽ അച്ചടക്കം നിലനിർത്തുന്നത് സഭയുടെ പ്രധാന കടമയാണ്. ആരാധനാക്രമപരികർമ്മരീതികളിൽ മാറ്റം വരുത്തുവാനോ, പുനർനിർവചനം നടത്തുവാനോ വൈദികർക്കോ മെത്രാന്മാർക്കോ അധികാരമില്ല. അതോടൊപ്പം, കുർബാന അർപ്പിക്കുവാനും കൂദാശകൾ പരികർമ്മം ചെയ്യുവാനും ആരാധനാക്രമതിരുസംഘം നിഷ്കർഷിക്കുന്ന രീതിയിൽ മാത്രമേ അനുവാദവുമുള്ളു. ആരാധനാക്രമതിരുസംഘത്തിന് ഈ നിർദ്ദേശങ്ങൾക്കെതിരായി പ്രവർത്തിക്കുന്നവർക്കെതിരെ നടപടികൾ സ്വീകരിക്കുവാൻ പൂർണ്ണ അധികാരമുണ്ട്. 

കുർബാന അർപ്പിക്കുവാനുള്ള ഗ്രന്ഥം, കൂദാശകൾ പരികർമ്മം ചെയ്യുവാനുള്ള പുസ്തകം, സഭയുടെ മറ്റ് ഔദ്യോഗിക പ്രാർഥനാപുസ്ത്കങ്ങൾ എന്നിവ കാലാനുസൃതമായി പരിഷ്കരിക്കുക എന്നത് ആരാധനാക്രമതിരുസംഘത്തിന്റെ പ്രധാനപ്രവർത്തനമാണ്. ഈ പുസ്തകങ്ങൾ ഇതരഭാഷകളിലേക്ക് മൊഴിമാറ്റം നടത്തുവാനുള്ള അംഗീകാരം നൽകുന്നത് ഈ സംഘമാണ്. ഇത്തരത്തിലുള്ള എല്ലാ ഗ്രന്ഥങ്ങളും ലത്തീൻ ഭാഷയിലാണ് ഔദ്യോഗികമായി പ്രസിദ്ധീകരണം നടത്തുന്നത്. ആരാധനാക്രമതിരുസംഘത്തിൽ നിന്നും അനുമതി നേടി മൊഴിമാറ്റം നടത്തി അംഗീകാരം നേടിയ ശേഷം മാത്രമേ ഇവ പ്രസിദ്ധീകരിക്കുവാൻ സാധിക്കൂ. അതോടൊപ്പം തന്നെ തിരുകർമ്മ സംഗീതത്തെപ്പറ്റിയുള്ള (കർമ്മങ്ങളിൽ സംഗീതത്തിന്റെ സ്ഥാനം, ഈണങ്ങൾ, ആലാപനരീതികൾ) നിർദ്ദേശങ്ങൾ പുറത്തിറക്കുന്നതും ഈ സംഘമാണ്.

പൗരോഹിത്യ തിരുപ്പട്ടദാന തിരുക്കർമ്മങ്ങളുടെ അസാധാരണമായ രീതിയിലുള്ള നടത്തപ്പെടൽ, ലൈംഗികബന്ധം നടക്കാത്ത വിവാഹങ്ങളുടെ മോചനം എന്നിവയുടെ തീർപ്പുകൽപ്പിക്കൽ നടത്തുന്നത് ആരാധനാക്രമതിരുസംഘമാണ്. കൂടാതെ വിശുദ്ധരുടെ തിരുശേഷിപ്പുകളോടുള്ള ഭക്തി, ഇവയുമായി ബന്ധപ്പെട്ട മറ്റു തിരുക്കർമ്മങ്ങൾ എന്നിവയിലും തീരുമാനം ഈ സംഘത്തിന്റേതാണ്. എന്നാൽ വിശുദ്ധരുടെ തിരുശേഷിപ്പുമായി ബന്ധപ്പെട്ട മറ്റു കാര്യങ്ങളിൽ അധികാരം വിശുദ്ധരുടെ തിരുസംഘത്തിനുള്ളതാണ്. രൂപതകളുടെ മധ്യസ്ഥർ, രാജ്യങ്ങളുടെ മധ്യസ്ഥർ എന്നിവ വത്തിക്കാനിൽ നിന്നും അംഗീകാരം നേടിയ ശേഷമാണ് പ്രഖ്യാപിക്കുന്നത്. എന്നാൽ, ഓരോ ഇടവകയുടെയും മധ്യസ്ഥനെ (മധ്യസ്ഥയെ) അതാത് രൂപതകൾക്ക് പ്രഖ്യാപിക്കുവാൻ അധികാരമുണ്ട്.

സഭയിൽ നാല് മേജർ ബസിലിക്കകൾ, നാല് പൊന്തിഫിക്കൽ ബസിലിക്കകൾ, രണ്ട് പാത്രീയർക്കീസ് ബസിലിക്കകൾ എന്നിവയും അനവധി മൈനർ ബസിലിക്കകളും നിലവിലുണ്ട്. ഇതിൽ മൈനർ ബസിലിക്കകളുടെ പ്രഖ്യാപന തീരുമാനം എടുക്കുവാനുള്ള അധികാരം ആരാധനാക്രമതിരുസംഘത്തിനുണ്ട്. ഇത്തരം ബസിലിക്കകൾക്കുള്ള മെത്രാന്റെ അപേക്ഷകളിൽ വിശദമായ പരിശോധനകൾ നടത്തി മാർപ്പാപ്പയോട് ഈ ആവശ്യം ഉന്നയിക്കുവാനുള്ള അധികാരമാണ് ആരാധനാക്രമതിരുസംഘത്തിനുള്ളത്.

കർദ്ദിനാൾ പദവിയുള്ള മെത്രാപ്പോലീത്തായാണ് ആരാധനാക്രമതിരുസംഘത്തിന്റെ അധ്യക്ഷൻ. സംഘത്തിന്റെ കാര്യാലയത്തിൽ 32 വ്യക്തികൾ സേവനമനുഷ്ഠിക്കുന്നു. തിരുസംഘത്തിന്റെ അനുദിനകാര്യങ്ങളിൽ നിർദ്ദേശങ്ങൾ എടുക്കുന്നത് കർദ്ദിനാൾമാരും മെത്രാപ്പോലീത്തമാരും മെത്രാന്മാരും ദൈവശാസ്ത്രപണ്ഡിതരും ചേർന്നുള്ള 40 അംഗങ്ങളുടെ സമിതിയാണ്. ആരാധനാക്രമതിരുസംഘത്തിന് മൂന്നുവിധം ഉപദേശകസമിതികളാണുള്ളത്. 

ആരാധനാക്രമതിരുസംഘം പ്രസിദ്ധീകരിക്കുന്ന മാഗസിനാണ് നോത്തീസിയേ (Notitiae). ഇതിൽ ആരാധനാക്രമവുമായി ബന്ധപ്പെട്ട ലേഖനങ്ങളും സംഘത്തിലെ അറിയിപ്പുകളുമാണ് പ്രസിദ്ധം ചെയ്യുന്നത്. 
വിശുദ്ധ പത്രോസിന്റെ ബസിലിക്കയുടെ മുൻപിലുള്ള പന്ത്രണ്ടാം പീയൂസ് മാർപ്പാപ്പയുടെ നാമത്തിലുള്ള സ്ക്വയറിലെ "തിരുസംഘങ്ങളുടെ കൊട്ടാരം" എന്ന കെട്ടിടത്തിലാണ് ആസ്ഥാനം സ്ഥിതി ചെയ്യുന്നത്.

സാർവത്രിക സഭയിലെ ഒമ്പത് തിരുസംഘങ്ങളിലൊന്നായ വിശുദ്ധർക്കുള്ള തിരുസംഘമാണ് വിശുദ്ധരുടെ നാമകരണ നടപടികൾ ഉൾപ്പെടെ വിശുദ്ധരുമായി ബന്ധപ്പെട്ട എല്ലാ കാര്യങ്ങളും നിർവഹിക്കുന്നത്. സിക്സ്തൂസ് അഞ്ചാമൻ മാർപ്പാപ്പയാണ് 1588 ജനുവരി 28 - ന് "ഇമ്മൻസ എത്തേർണി ദേയീ" (Immensa Aeterni Dei) എന്ന അപ്പസ്തോലിക് കോൺസ്റ്റിറ്റ്യൂഷൻ വഴി ഈ തിരുസംഘം സ്ഥാപിച്ചത്. ആദ്യ കാലത്ത് വിശുദ്ധരുടെ നാമകരണ നടപടികൾക്കു വേണ്ടിയും, ആരാധനാക്രമ തിരുക്കർമ്മങ്ങൾക്കായും രണ്ടു വിഭാഗങ്ങളാണ് ഉണ്ടായിരുന്നത്. 1969 മേയ് 8 - ന് "സക്രാ റിതൂം കോൺഗ്രെഗേഷിയോ" (Sacra Rituum Congregatio) എന്ന അപ്പസ്തോലിക് കോൺസ്റ്റിറ്റ്യൂഷൻ വഴി പോൾ ആറാമൻ മാർപ്പാപ്പ ഇവയെ വേർതിരിച്ച് ദൈവാരാധനയ്ക്കായുള്ള പ്രത്യേക തിരുസംഘത്തിന് രൂപം നൽകി. രണ്ടാം വത്തിക്കാൻ കൗൺസിൽ മൂലം കാര്യാലയ നവീകരണ പ്രവർത്തനങ്ങൾ നടത്തിയപ്പോളാണ് ഈ വിഭജനം നടത്തിയത്. 1930 ഫെബ്രുവരി 6 - ന് പീയൂസ് പതിനൊന്നാമൻ മാർപ്പാപ്പ വിശ്വാസകാര്യങ്ങൾക്കായി ആരംഭിച്ച ചരിത്രവിഭാഗം ഇന്ന് വിശുദ്ധർക്കുള്ള തിരുസംഘത്തിന്റെ ഭാഗമായി നിലകൊള്ളുന്നു. 

ജോൺ പോൾ രണ്ടാമൻ മാർപ്പാപ്പ 1983 ജനുവരി 25 - ന് പ്രസിദ്ധീകരിച്ച "ഡിവൈനസ് പെർഫെക്ഷനിസ് മാഗിസ്റ്റെർ" (Divinus Perfectionis Magister) എന്ന അപ്പസ്തോലിക് കോൺസ്റ്റിറ്റ്യൂഷനിൽ നൽകിയിരിക്കുന്ന നിർദ്ദേശങ്ങൾ വഴിയാണ് ഈ തിരുസംഘം പ്രവർത്തിക്കുന്നത്. ഇവയുടെ പ്രവർത്തന മേഖല നിർവചിക്കുകയും പുതിയ നാമം നൽകുകയും ചെയ്തത് 1988 ജൂൺ 28- ന് പ്രസിദ്ധം ചെയ്ത പാസ്തോർ ബോനൂസ് (Pstor Bonus) എന്ന അപ്പസ്തോലിക് കോൺസ്റ്റിറ്റ്യൂഷൻ വഴിയാണ്. 

വിശുദ്ധരുടെ നാമകരണ നടപടികൾക്കായി വളരെ കാലദൈർഘ്യം വേണ്ടിവരുന്നതിനാൽ ഓരോ രൂപതയുടെയും കീഴിൽ വിശുദ്ധരുടെ നാമകരണത്തിനുള്ള എല്ലാ കാര്യങ്ങളും നിർവഹിക്കുന്നവരുടെയും രൂപീകരണത്തിനു വേണ്ടി 1984 ജൂൺ 28 - ന് തിരുസംഘം ഒരു പരിശീലനകേന്ദ്രം ആരംഭിച്ചു. 1983 - ലെ നിയമമനുസരിച്ച് ഒരു വ്യക്തിയുടെ മരണത്തിന് അഞ്ചു വർഷം ശേഷം മാത്രമാണ് നാമകരണനടപടികൾക്ക് തുടക്കം കുറിക്കാവൂ, എന്നാൽ മദർ തെരേസയുടെയും ജോൺ പോൾ രണ്ടാമൻ മാർപ്പാപ്പയുടെയും നാമകരണനടപടികളിൽ മാർപ്പാപ്പ തന്റെ പ്രത്യേക അധികാരം ഉപയോഗിച്ച് ഇളവ് നൽകിയിരുന്നു. 

സഭ ഒരു വ്യക്തിയെ വിശുദ്ധനായി പ്രഖ്യാപനം നടത്തിയ ശേഷം മാത്രമാണ് സാർവത്രികമായി അദ്ദേഹത്തിന്റെ തിരുനാൾ എനടത്തുവാനോ വണങ്ങുവാനോ സാധ്യമാകൂ. ഈ പ്രഖ്യാപനം "കാനൊനൈസേഷൻ" (വിശുദ്ധരുടെ പട്ടികയിൽ ചേർക്കുന്നു) എന്നറിയപ്പെടുന്നു. ഒരു വ്യക്തി തന്റെ മരണശേഷം സ്വർഗ്ഗത്തിലെത്തിച്ചേർന്നു എന്ന് ഉറപ്പാക്കുന്ന വളരെ സങ്കീർണ്ണമായ നടപടിക്രമങ്ങളാണിത്. ഒരു രൂപതയിൽ ആരംഭിച്ച് മാർപ്പാപ്പ അദ്ദേഹത്തെ വിശുദ്ധനായി പ്രഖ്യാപിക്കുന്നതു വരെയുള്ള ഈ നടപടിക്രമങ്ങളിലെ എല്ലാ കാര്യങ്ങളും നിർവഹിക്കുന്നത് വിശുദ്ധർക്കുള്ള തിരുസംഘമാണ്. 2008 ഫെബ്രുവരിയിൽ പ്രസിദ്ധം ചെയ്ത "വിശുദ്ധരുടെ അമ്മയായ സഭ" (Sanctorum Mater) എന്ന പ്രമാണരേഖയിലെ നിർദ്ദേശാനുസരണമാണ് ഈ നാമകരണനടപടികൾ ഇന്ന് നടത്തപ്പെടുന്നത്.

വിശുദ്ധരായി ജീവിച്ച വ്യക്തിയെ അവർ വിശുദ്ധരായിരുന്നു എന്ന് പ്രഖ്യാപിക്കുകയാണ് ഈ നടപടിയിലൂടെ സഭ ചെയ്യുന്നത്.
ഭക്തർ ഒരു വ്യക്തിയുടെ മധ്യസ്ഥം അപേക്ഷിച്ച് പ്രാർഥിച്ച് അത്ഭുതം നടന്നാൽ മാത്രമാണ് രൂപതയ്ക്ക് ഈ ആവശ്യം ഉന്നയിക്കുവാനുള്ള അധികാരം ലഭിക്കുകയുള്ളു. ഇതിനായി സമൂഹത്തിന്റെ ആവശ്യപ്പെടലും പൊതുസമ്മതിയും ഉണ്ടായിരിക്കണം. നാമകരണനടപടികളുടെ ആരംഭത്തിൽ തന്നെ മെത്രാൻ ഈ തിരുസംഘത്തിൽ നിന്നും അനുവാദം വാങ്ങേണ്ടതാണ്. ഈ അനുവാദം ലഭിച്ച ശേഷം നടപടികൾക്കായി മെത്രാൻ ഒരു സമിതിയെ നിയോഗിക്കുന്നു. വിശുദ്ധനായി പ്രഖ്യാപിക്കുവാൻ ഉദ്ദേശിക്കുന്ന വ്യക്തിയുടെ പുണ്യങ്ങളാണ് ആദ്യം പരിശോധിക്കുക. അസാധാരണമായ വിധത്തിൽ പുണ്യങ്ങൾ സ്വജീവിതത്തിൽ പാലിച്ച വ്യക്തിയാണെന്ന് തെളിയിക്കപ്പെട്ടാൽ നാമകരണനടപടിയുടെ ആദ്യഭാഗമെന്ന നിലയ്ക്ക് "ദൈവദാസൻ" (Servent of God) എന്ന നാമം നൽകും. പിന്നീട് രൂപതാനിലയിലുള്ള നടപടികൾ പൂർത്തിയാക്കിയ ശേഷം വിവരങ്ങളെല്ലാം വിശുദ്ധർക്കുള്ള തിരുസംഘത്തിന് നൽകും. തുടർന്ന് രൂപതാതലത്തിലുള്ള എല്ലാ നടപടികളും ഈ തലത്തിലും ആവർത്തിക്കും. രൂപതാതലത്തിലുള്ള കണ്ടെത്തലുകൾ എല്ലാം സഭാകോടതിയിൽ തെളിയിക്കപ്പെട്ടാൽ നാമകരണനടപടികളുടെ രണ്ടാം തലമെന്ന നിലയ്ക്ക് ആ വ്യക്തിക്ക് "ധന്യൻ" (Vererable) എന്ന പദവി നൽകും. ഈ പദവി ലഭിച്ചാൽ ആ വ്യക്തിയുടെ ചിത്രങ്ങളും പ്രാർഥനകളും അച്ചടിക്കുവാൻ സാധിക്കും. 

ധന്യൻ എന്ന പദവി ലഭിച്ച ശേഷം ആ വ്യക്തിയുടെ മധ്യസ്ഥശക്തിയാൽ ഒരു അത്ഭുതം നാമകരണകോടതിയിൽ തെളിയിക്കപ്പെട്ടാൽ അദ്ദേഹത്തെ വാഴ്ത്തപ്പെട്ടവൻ (Blessed) എന്ന പദവിയിലേക്ക് ഉയർത്തും. ഒൻപത് ദൈവശാസ്ത്രജ്ഞർ ഉൾപ്പെടുന്ന സമിതിയാണ് പ്രാഥമിക പരിശോധനകൾ നടത്തുന്നത്. ഈ ദൈവശാസ്ത്രജ്ഞരിൽ ചിലർ "പിശാചിന്റെ വക്കീൽ" എന്നറിയപ്പെടുന്നവരാണ്. ഇതിൽ അനുകൂല വോട്ടുകൾ ലഭിച്ചാൽ നടന്ന അത്ഭുതം കർദ്ദിനാൾമാരും മെത്രാന്മാരും ഉൾപ്പെടുന്ന സമിതി തുടർ പരിശോധന നടത്തും. ഇവിടെയും അനുകൂല വോട്ടുകൾ ലഭിച്ചാൽ മാത്രമാണ് തുടർന്ന് ആ വ്യക്തി അൾത്താര വണക്കത്തിന് യോഗ്യനാകുന്നത്. 

വാഴ്ത്തപ്പെട്ടവൻ എന്ന പദവിയിലേക്ക് ഉയർത്തുപ്പെട്ട ശേഷം മറ്റൊരു അത്ഭുതം കൂടി സഭാകോടതിയിൽ തെളിയിക്കപ്പെട്ടാൽ ആ വ്യക്തിയെ വിശുദ്ധനായി പ്രഖ്യാപിക്കും. എന്നാൽ രക്തസാക്ഷിത്വം വരിച്ചവരെ വിശുദ്ധനായി പ്രഖ്യപിക്കുന്ന നടപടികൾ ഇതിലും ലളിതമാണ്. കാരണം രക്തസാക്ഷിത്വം എന്നത് ജീവിതവിശുദ്ധിയുടെ അടയാളമായതിനാൽ ഇവരെ സാധാരണ നിലയിലേക്കാൾ വേഗത്തിൽ വിശുദ്ധനായി പ്രഖ്യാപിക്കും. 

ആദ്യകാലങ്ങളിൽ പ്രാദേശികസഭകൾക്ക് വ്യക്തികളെ വിശുദ്ധരായി പ്രഖ്യാപിക്കുവാനുള്ള അധികാരമുണ്ടായിരുന്നു. അക്കാലത്ത് തെറ്റായ സമ്പ്രദായങ്ങൾ രൂപം കൊണ്ടതിനാൽ പിന്നീട് സാർവത്രികസഭയ്ക്ക് മാത്രമായി ഈ നടപടി മാറ്റി. കത്തോലിക്കാസഭയിൽ എളുപ്പത്തിൽ ആരെയും വിശുദ്ധരാക്കാതിരിക്കുവാനായി സങ്കീർണ്ണമായ ഈ നടപടി വളരെ വർഷങ്ങൾ കൊണ്ടാണ് പൂർത്തീകരിക്കുന്നത്. 

വിശുദ്ധ പത്രോസിന്റെ ബസിലിക്കയുടെ മുൻപിലുള്ള പന്ത്രണ്ടാം പീയൂസ് മാർപ്പാപ്പയുടെ നാമത്തിലുള്ള സ്ക്വയറിലെ "തിരുസംഘങ്ങളുടെ കൊട്ടാരം" എന്ന കെട്ടിടത്തിലാണ് ആസ്ഥാനം സ്ഥിതി ചെയ്യുന്നത്.

കത്തോലിക്കാസഭയുടെ സുവിശേഷവത്കരണപ്രക്രിയകൾ ക്രോഡീകരിക്കുവാനായി സ്ഥാപിക്കപ്പെട്ട തിരുസംഘമാണ് സുവിശേഷവത്കരണതിരുസംഘം. 1622 ജൂൺ 22 ന് ഗ്രിഗറി പതിനഞ്ചാമൻ മാർപ്പാപ്പയാണ് ഈ വകുപ്പ് സ്ഥാപിച്ചത്. യൂറോപ്പിലെ ക്രൈസ്തവരാജ്യങ്ങളൊഴികെ അമേരിക്കയടക്കം എല്ലാ ഭൂഖണ്ഡങ്ങളിലെയും സഭാപ്രവർത്തനങ്ങളുടെയും നിയന്ത്രണം ഈ വകുപ്പിനാണ്. 1623 ലും, 1627 - ലും ഈ വകുപ്പിന്റെ ചുമതലകൾ പുനർനിർണയിച്ചിരുന്നു. 1988 - ജോൺ പോൾ രണ്ടാമൻ മാർപ്പാപ്പയാണ് "യേശുവിനെ അറിയാത്ത ഭൂഖണ്ഡങ്ങളിൽ സുവിശേഷസന്ദേശമെത്തിക്കുക, ക്രൈസ്തവ വിശ്വാസം സ്വീകരിച്ച ശേഷം നിർജ്ജീവരായി കഴിയുന്ന ജനതയെ പുനഃസുവിശേഷവത്കരണം നടത്തുക" എന്നീ രണ്ട് ലക്ഷ്യങ്ങളോടെ ഈ തിരുസംഘത്തെ പുനഃസംഘടിപ്പിച്ച് സുവിശേഷവത്കരണതിരുസംഘമെന്ന് പുനഃനാമകരണം നടത്തിയത്.

സുവിശേഷവത്കരണതിരുസംഘത്തിന്റെ അനുദിനപ്രവർത്തനങ്ങൾ നടത്തുന്നത് കർദ്ദിനാൾമാരുടെയും വിവിധ വകുപ്പ് തലവന്മാരുടെയും സംഘമാണ്. ഈ തിരുസംഘത്തിൾ ഒരു പരമാധ്യക്ഷനും രണ്ട് സെക്രട്ടറിമാരും 41 കർദ്ദിനാൾമാരും 9 മെത്രാപ്പോലീത്താമാരും 3 മെത്രാന്മാരും വിവിധസമിതികളിലായി പ്രവർത്തിക്കുന്നു. വത്തിക്കാൻ കാര്യാലയത്തിലെ ഈ തിരുസംഘത്തിന്റെ എല്ലാ പ്രവർത്തനങ്ങളും ഏകീകരിച്ച് നിലനിർത്തുന്നത് ഒരു സെക്രട്ടറിജനറലാണ്. ലോകത്തിലെ രണ്ടായിരത്തിലധികമുള്ള രൂപതകളുടെ ഭരണനിയന്ത്രണം ഈ തിരുസംഘത്തിനാണ്. ഇന്ത്യയിലെ എല്ലാ ലത്തീൻ രൂപതകളും ഈ സംഘത്തിന്റെ കീഴിലാണെങ്കിലും സീറോ-മലബാർ, സീറോ-മലങ്കര രൂപതകൾ വത്തിക്കാൻ കാര്യാലയത്തിലെ പൗരസ്ത്യതിരുസംഘത്തിന്റെ കീഴിലാണ് നിലകൊള്ളുന്നത്. ഉർബൻ ഏഴാമൻ മാർപ്പാപ്പ 1627 - ൽ റോമിൽ സ്ഥാപിച്ച ഉർബാനിയൻ സർവ്വകലാശാലയും ഉർബാനിയൻ, സെന്റ് പീറ്റേഴ്സ്, സെന്റ് പോൾസ് കോളേജുകളും സുവിശേഷവത്കരണതിരുസംഘത്തിന്റെ മേൽനോട്ടത്തിലാണ് സ്ഥിതി ചെയ്യുന്നത്. 1986 - ൽ മിഷൻപ്രവർത്തനം നടത്തുവാൻ ആഗ്രഹിക്കുന്നവർക്ക് വേണ്ട പരിശീലനകേന്ദ്രവും റോമിൽ ആരംഭിച്ചത് സുവിശേഷവത്കരണതിരുസംഘമാണ്. 

(1) വിശ്വാസപ്രചരണാർഥം പ്രാർഥനാചൈതന്യത്തിലൂടെ ദൈവവിളി വർദ്ധിപ്പിക്കുവാനായി 1822 - ഫ്രാൻസിലെ ലയോൺസിൽ പൗളിൻ യാരിക്കോട്ട് എന്ന വനിത ആരംഭിച്ച വിശ്വാസപ്രചരണസമൂഹം. 

(2) ഫ്രാൻസിലെ നാൻസിയിൽ ബിഷപ്പായിരുന്ന ഫോർബിൻ ജാൻസൻ സ്ഥാപിച്ച കുട്ടികളുടെ സംഘടനയായ "തിരുബാലസഖ്യം". 

(3) സാധാരണ ക്രൈസ്തവരിൽ യേശുവിനെക്കുറിച്ച് അവബോധം സൃഷ്ടിക്കുവാനായി 1916 - ൽ ഇറ്റലിയിലെ വൈദികനായ പൗളോ മന്ന സ്ഥാപിച്ച സംഘടനയായ "സുവിശേഷവത്കരണ ഐക്യം". 

(4) മിഷൻ രാജ്യങ്ങളിൽ പ്രവർത്തിക്കുന്ന അൽമായരുടെ രൂപീകരണത്തിനായി ധനം സ്വരൂപിക്കുവാനായി സ്റ്റെഫാനി ബിഗാർഡും മകൾ ജാനെയും ചേർന്ന് രൂപം നൽകിയ വിശുദ്ധ പത്രോസിന്റെ നാമത്തിലുള്ള സംഘടന.

റോമാനഗരത്തിലെ സ്പാനിഷ് സ്ക്വയറിലെ "പിയാസ സ്പാഞ്ഞ" എന്ന സ്ഥലത്തെ അതിബൃഹത്തായ ഒരു കെട്ടിടത്തിലാണ് തിരുസംഘത്തിന്റെ ആസ്ഥാനകാര്യാലയം സ്ഥിതി ചെയ്യുന്നത്.

1564 ഓഗസ്റ്റ് 2 - ന് സ്ഥാപിക്കപ്പെട്ട തിരുസംഘമാണ് പൗരോഹിത്യതിരുസംഘം. "Congregatio Cardinalium Concilii Tridentini Interpretum" എന്ന പേരിലാണ് പീയൂസ് നാലാമൻ മാർപ്പാപ്പ ഈ തിരുസംഘം സ്ഥാപിച്ചത്. 1967 ഓഗസ്റ്റ് 15 - ന് "Regimini Ecclesiae Universae" എന്ന അപ്പസ്തോലിക കോൺസ്റ്റിറ്റ്യൂഷൻ വഴി പോൾ ആറാമാൻ മാർപ്പാപ്പയാണ് പൗരോഹിത്യതിരുസംഘം എന്ന് പുനർനാമകരണം ചെയ്തത്. ഗ്രിഗറി എട്ടാമൻ മാർപ്പാപ്പയും സിക്സ്തൂസ് അഞ്ചാമൻ മാർപ്പാപ്പയും അതാത് കാലഘട്ടങ്ങളിൽ ഈ തിരുസംഘത്തെ പുനഃസംഘടിപ്പിച്ചിരുന്നു. കത്തീഡ്രൽ ചാപ്റ്ററുകൾ, രൂപതാ പാസ്റ്ററൽ കൗൺസിലുകൾ, പ്രസ്ബിറ്ററൽ കൗൺസിലുകൾ, പാരിഷ് കൗൺസിലുകൾ, ഭക്തസംഘടനാപ്രവർത്തനങ്ങൾ, ഓറട്ടറികൾ, അർക്കൈവുകൾ, ലൈബ്രറികൾ എന്നിവയെല്ലാം ഈ തിരുസംഘത്തിന്റെ കീഴിലാണ് പ്രവർത്തിക്കുന്നത്. 

രൂപതാവൈദികരുടെ അച്ചടക്ക നടപടികളിൽ തീർപ്പ് കൽപ്പിക്കുന്നത് പൗരോഹിത്യതിരുസംഘമാണ്. പൗരോഹിത്യതിരുക്കർമ്മങ്ങൾ നടത്തുന്നതിൽ നിന്നും വൈദികരെ ഒഴിവാക്കുവാനുള്ള അവരുടെ ആവശ്യത്തിലും തീരുമാനം എടുക്കുന്നത് ഈ തിരുസംഘമാണ്. എന്നാൽ രൂപതാപുരോഹിതർക്കെതിരെയുള്ള ലൈംഗികപരാതികളിൽ തീരുമാനം നടപ്പാക്കുന്നത് വിശ്വാസതിരുസംഘമാണ്. 

പൗരോഹിത്യതിരുസംഘത്തെ പ്രധാനമായും മൂന്നായി തിരിച്ചിരിക്കുന്നു.

പൗരോഹിത്യതിരുസംഘത്തിലെ പുരോഹിതർക്കായുള്ള വിഭാഗമാണ് രൂപതാവൈദികർക്കും മെത്രാന്മാർക്കുമായുള്ള തുടർ പരിശീലനം നടത്തുന്നത്. ഇവർക്കു വേണ്ട നിർദ്ദേശങ്ങളും പ്രമാണരേഖകളും പ്രസിദ്ധം ചെയ്താണ് ഈ കടമകൾ സംഘം നിർവഹിക്കുന്നത്. 

സഭയുടെ മതബോധനവിഭാഗം പ്രവർത്തനങ്ങൾ നടത്തുന്നത് പൗരോഹിത്യതിരുസംഘത്തിന്റെ കീഴിലാണ്. സഭയുടെ ആരംഭകാലം മുതൽ മതബോധനത്തിന് പ്രാധാന്യം കൽപ്പിച്ചിരുന്നു. 

സഭാപ്രവർത്തകരുടെ പിതൃസ്വത്തുക്കൾ കൈകാര്യം ചെയ്യുവാനുള്ള പ്രത്യേകവിഭാഗം പൗരോഹിത്യതിരുസംഘത്തിന്റെ കീഴിൽ പ്രവർത്തിക്കുന്നു. ഇതിൽ കാനോൻനിയമത്തിലെ 1292 മുതൽ 1295 വരെയുള്ള നമ്പറുകളിൽ വരുന്ന സഭാപരമായ സ്വത്തുക്കളുടെ വിവരങ്ങൾ നടപ്പിലാക്കുന്നത് ഈ വിഭാഗമാണ്. കൂടാതെ വൈദികരുടെ ചികിത്സാ ആവശ്യങ്ങൾ, ജീവിതം നിലനിർത്തുവാനുള്ള വരുമാനം, പൗരോഹിത്യശുശ്രൂഷയിൽ നിന്നും വിരമിക്കുന്ന പുരോഹിതരുടെ വിശ്രമജീവിതം എന്നിവയ്ക്കാവശ്യമുള്ള സ്വത്തുവിവരങ്ങളും ഈ വിഭാഗമാണ് കൈകാര്യം ചെയ്യുന്നത്.

പൗരോഹിത്യതിരുസംഘത്തിന്റെ കീഴിൽ നാല് ഇൻസ്റ്റിറ്റ്യൂട്ടുകൾ പ്രവർത്തിക്കുന്നു. പുരോഹിതരുടെ നൈപുണ്യങ്ങൾ മെച്ചപ്പെടുത്തുവാനായി വിശുദ്ധ പീയൂസിന്റെ നാമത്തിൽ ബെനഡിക്ട് പതിനഞ്ചാമൻ മാർപ്പാപ്പ 1919 ഒക്ടോബർ 18 - ന് ഒരു കേന്ദ്രം സ്ഥാപിച്ചു. അജപാലനപ്രവർത്തനപരിശീലനം, പ്രസംഗകല, ഭരണനൈപുണ്യം എന്നിവ മെച്ചപ്പെടുത്തുവാനായി ഈ വിഭാഗം പരിശീലനം നൽകുന്നു. വിശ്വാസപരിശീലനത്തിനായി ഒരു അന്തർദേശീയ കൗൺസിൽ 1973 ജൂൺ 7 - ന് പോൾ ആറാമൻ മാർപ്പാപ്പ സ്ഥാപിച്ചിരിന്നു. ഇത് പൗരോഹിത്യതിരുസംഘത്തിന്റെ കീഴിൽ പ്രവർത്തിക്കുന്നു. വിശുദ്ധ ശുശ്രൂഷ എന്ന നാമത്തിൽ 1995 ൽ ജോൺ പോൾ രണ്ടാമൻ മാർപ്പാപ്പ ഒരു വിഭാഗം സ്ഥാപിച്ചു. വൈദികർക്കുള്ള തുടർപരിശീലനം ഏർപ്പെടുത്തുക എന്നതാണ് ഇതിന്റെ ലക്ഷ്യം. 
പൗരോഹിത്യതിരുസംഘം പുറത്തിറക്കുന്ന മാഗസിനാണ് സാക്രം മിനിസ്റ്റേറിയം (Sacrum Ministerium). പൗരോഹിത്യതിരുസംഘത്തിന്റെ പ്രവർത്തനപരിപാടികളേക്കുറിച്ചുള്ള വിവരങ്ങൾ ഇതിൽ പ്രസിദ്ധം ചെയ്യുന്നു.
വിശുദ്ധ പത്രോസിന്റെ ബസിലിക്കയുടെ മുൻപിലുള്ള പന്ത്രണ്ടാം പീയൂസ് മാർപ്പാപ്പയുടെ നാമത്തിലുള്ള സ്ക്വയറിലെ തിരുസംഘങ്ങളുടെ കൊട്ടാരത്തിലാണ് പൗരോഹിത്യതിരുസംഘത്തിന്റെ ആസ്ഥാനകാര്യാലയം സ്ഥിതി ചെയ്യുന്നത്.

സന്യാസജീവിതം നയിക്കുന്നവർക്കായി സിക്സ്തൂസ് അഞ്ചാമൻ മാർപ്പാപ്പയാണ് Sacred Congregation for Consultations about regulars എന്ന പേരിൽ 1586 മെയ് 27- ന് ഒരു തിരുസംഘം സ്ഥാപിച്ചത്. എന്നാൽ ക്ലെമന്റ് എട്ടാമൻ മാർപ്പാപ്പ 1601-ൽ ഈ തിരുസംഘത്തെ മെത്രാന്മാർക്കുള്ള തിരുസംഘത്തിൽ ലയിപ്പിച്ചു. പിന്നീട് മൂന്ന് നൂറ്റാണ്ടുകൾക്ക് ശേഷം Sapienti Consilio എന്ന അപ്പസ്തോലിക കോൺസ്റ്റിറ്റ്യൂഷൻ വഴി വിശുദ്ധ പത്താം പീയൂസ് മാർപ്പാപ്പ 1908 ജൂൺ 29-ന്സന്യസ്തർക്കുള്ള തിരുസംഘമെന്ന പേരിൽ മെത്രാന്മാരുടെ തിരുസംഘത്തിൽ നിന്നും വിഭജിച്ച് പുനഃസ്ഥാപിച്ചു. തുടർന്ന്1967 - പോൾ ആറാമൻ മാർപ്പാപ്പയും 1988 - ൽ ജോൺ പോൾ രണ്ടാമൻ മാർപ്പാപ്പയും ഈ തിരുസംഘത്തെ രണ്ട്അപ്പസ്തോലിക കോൺസ്റ്റിറ്റ്യൂഷൻ വഴി പുന:സംഘടിപ്പിച്ചിരുന്നു. 

സന്യസ്തർക്കുള്ള തിരുസംഘത്തിന്റെ കീഴിൽ സഭയിൽ, സന്യാസ ഓർഡറുകൾ, സന്യാസസഭകൾ, സെക്കുലർ ഇൻസ്റ്റിറ്റ്യൂട്ടുകൾ, അപ്പസ്തോലികസന്യാസസമൂഹങ്ങൾ (സുവിശേഷഉപദേശങ്ങൾ ഏറ്റെടുത്തുള്ള സ്ഥിരമായ ജീവിതം നയിക്കുന്നവർ) എന്നീ നാല്സമർപ്പിതസമൂഹങ്ങൾ നിലകൊള്ളുന്നു. കൂടാതെ മൂന്നാം സഭകളിലെ അല്മായരുടെയും ഉത്തരവാദിത്തങ്ങൾ ഈ തിരുസംഘത്തിന്റെ കീഴിലാണ്.

സന്യസ്തർക്കുള്ള തിരുസംഘം പ്രവർത്തിക്കുന്നത്കർദ്ദിനാൾ പദവിയുള്ള മെത്രാപ്പൊലീത്തായുടെ കീഴിലാണ്. പതിനാറംഗങ്ങളുള്ള ഒരു ഉപദേശകസമിതിയുടെ കീഴിലാണ്തിരുസംഘത്തിന്റെ പ്രവർത്തനം. 

സന്യസ്തർക്കുള്ള തിരുസംഘത്തിന്റെ പ്രവർത്തങ്ങൾ പ്രസിദ്ധം ചെയ്യുന്നത് "സെക്വേലായി ക്രിസ്തി" ("Sequelae Christi") എന്ന മാഗസിനിലാണ്.

റോമിൽ വിയാകോൺചിലസിയോണയിലെ തിരുസംഘങ്ങളുടെ കൊട്ടാരത്തിലാണ്സന്യസ്തർക്കുള്ള തിരുസംഘത്തിന്റെ കേന്ദ്രകാര്യാലയം സ്ഥിതി ചെയ്യുന്നത്.

പുരാതന കത്തോലിക്കാസർവ്വകലാശാലകളിലെ വിദ്യാഭ്യാസ മേൽനോട്ടത്തിനായി സ്ഥാപിക്കപ്പെട്ട തിരുസംഘമാണ് പരിണമിച്ച് വത്തിക്കാൻ കാര്യാലയത്തിലെ വിദ്യാഭ്യാസത്തിനുള്ള തിരുസംഘമായി രൂപം കൊണ്ടത്. തുടർന്ന് പലകാലഘട്ടങ്ങളിലായി രൂപം കൊണ്ട മൂന്ന് തിരുസംഘങ്ങൾ ലയിപ്പിച്ചാണ് ഈ തിരുസംഘം രൂപം കൊണ്ടത്. റോം, ബൊളോഞ്ഞ, പാരീസ്, സലമാങ്ക എന്നിവിടങ്ങളിലെ കത്തോലിക്കാ സർവ്വകലാശാലകളുടെ വിദ്യാഭ്യാസമേഖലകൾ പരിശോധിക്കുവാനും മെച്ചപ്പെടുത്തുവാനുമായി 1588 - ൽ സിക്സ്തൂസ് അഞ്ചാമൻ മാർപ്പാപ്പ സ്ഥാപിച്ച സർവ്വകലാശാലകൾക്കുള്ള തിരുസംഘമാണ് ആദ്യത്തേത്. മാർപ്പാപ്പയുടെ സാമ്രാജ്യത്തിലെ വിദ്യാലയങ്ങളിലെ വിദ്യാഭ്യാസനിലവാരം വർദ്ധിപ്പിക്കുവാനായി 1824 - ൽ ലിയോ പന്ത്രണ്ടാമൻ മാർപ്പാപ്പ സ്ഥാപിച്ച തിരുസംഘമാണ് രണ്ടാമത്തേത്. സർവ്വകലാശാലകൾക്കുള്ള തിരുസംഘത്തിന്റെ രീതിയിലാണ് ഈ തിരുസംഘം സ്ഥാപിച്ചത്. തുടർന്ന് 1914 മുതൽ 1922 വരെ ബെനഡിക്ട് പതിനഞ്ചാമൻ മാർപ്പാപ്പയുടെ കാലഘട്ടത്തിൽ സെമിനാരി പരിശീലനത്തിനായി മറ്റൊരു തിരുസംഘവും സ്ഥാപിക്കപ്പെട്ടു. 1967 - ൽ പോൾ ആറാമൻ മാർപ്പാപ്പ ഈ മൂന്നു തിരുസംഘങ്ങളെയും കത്തോലിക്കാസ്ഥാപനങ്ങൾക്കുള്ള തിരുസംഘം എന്ന് നാമകരണം ചെയ്ത് ലയിപ്പിച്ചു. തുടർന്ന് 1988 - ൽ പാസ്തോർ ബോനൂസ് എന്ന അപ്പസ്തോലിക കോൺസ്റ്റിറ്റ്യൂഷൻ വഴി ജോൺ പോൾ രണ്ടാമൻ മാർപ്പാപ്പയാണ് ഈ തിരുസംഘത്തെ നവീകരിക്കുകയും വിദ്യാഭ്യാസത്തിനുള്ള തിരുസംഘം എന്ന് പുനർനാമകരണം നടത്തുകയും ചെയ്തത്. 

സെമിനാരി പരിശീലനം വിലയിരുത്തുവാനുള്ള അപ്പസ്തോലിക പ്രതിനിധി സന്ദർശനം, സെമിനാരികളുടെ റിപ്പോർട്ട് തയ്യാറാക്കൽ, റെക്ടർമാരുടെ നിയമനം, പുതുസെമിനാരി സ്ഥാപനം, കാലഘട്ടങ്ങൾക്കനുസരിച്ച് സെമിനാരി പരിശീലനത്തിനുള്ള നിർദ്ദേശം നൽകൽ, രൂപതകളിലും മിഷൻപ്രവർത്തനങ്ങൾക്കും വൈദികരുടെ നിയമനം എന്നീ പ്രവർത്തനങ്ങളാണ് പ്രധാനമായും ഈ തിരുസംഘത്തിന്റെ പ്രവർത്തനങ്ങൾ. കൂടാതെ ദൈവവിളി വർദ്ധനവിനായുള്ള പൊന്തിഫിക്കൽ സമിതിയും ഈ തിരുസംഘത്തിന്റെ കീഴിൽ പ്രവർത്തിക്കുന്നു. 


കത്തോലിക്കാ സർവകലാശാലകളും കോളേജുകളും സ്കൂളുകളും വിദ്യാഭ്യാസത്തിനുള്ള തിരുസംഘത്തിന്റെ കീഴിലാണ് നില കൊള്ളുന്നത്. എന്നാൽ വേദപ്രചാരതിരുസംഘത്തിന്റെയും പൗരസ്ത്യതിരുസംഘത്തിന്റെയും കീഴിലുള്ള രൂപതകളിലെ വൈദികപരിശീലനവും സന്യസ്തപരിശീലനവും വിദ്യാഭ്യാസത്തിനുള്ള തിരുസംഘത്തിന്റെ കീഴിലല്ല സ്ഥിതി ചെയ്യുന്നത്. സഭയുടെ വിശ്വാസം നിലനിർത്തുന്നതു പുരോഹിതരായതിനാൽ പൗരോഹിത്യരൂപീകരണത്തിൽ സഭ വളരെയധികം ശ്രദ്ധ പതിപ്പിക്കുന്നു. സന്മനസുള്ള വ്യക്തികളിൽ നിന്നും തിരുസംഘം ശേഖരിക്കുന്ന സംഭാവനകൾ പൗരോഹിത്യ രൂപീകരണത്തിനായും സെമിനാരികളുടെ കെട്ടിടനിർമ്മാണത്തിനുമായി ചിലവഴിക്കുന്നു. സർവകലാശാലാ ചാൻസലർമാരുടെയും മറ്റ് ഉന്നത ഉദ്യോഗസ്ഥരുടെയും നിയമനവും സ്ഥലം മാറ്റവും ഈ തിരുസംഘമാണ് തീരുമാനിക്കുന്നത്. 

കർദ്ദിനാൾ പദവിയുള്ള മെത്രാപ്പോലീത്തായാണ് തിരുസംഘത്തിന്റെ അധ്യക്ഷൻ. മെത്രാപ്പോലീത്തായാണ് തിരുസംഘത്തിന്റെ സെക്രട്ടറിയായി പ്രവർത്തിക്കുന്നത്. കർദ്ദിനാൾമാരും, മെത്രാപ്പോലീത്താമാരും, മെത്രാന്മാരും ഉൾപ്പെടുന്ന 31 അംഗസമിതിയാണ് തിരുസംഘത്തിന്റെ പ്രവർത്തന മാർഗ്ഗനിർദ്ദേശങ്ങൾ നൽകുന്നത്. ഇരുപത്തിയഞ്ചോളം പേർ തിരുസംഘത്തിന്റെ ദൈനംദിന പ്രവർത്തനങ്ങൾ നടപ്പിലാക്കുവാനായി ആസ്ഥാനകാര്യാലയത്തിൽ പ്രവർത്തിക്കുന്നു. 

തിരുസംഘത്തിന്റെ പ്രവർത്തനങ്ങളെപ്പറ്റി പ്രതിപാദിക്കുവാനായി "സെമിനാരിയം" (Seminarium) എന്ന മാഗസിൻ പ്രസിദ്ധം ചെയ്യുന്നു. കൂടാതെ വാർഷിക സ്ഥിതിവിവരക്കണക്കുകളും റിപ്പോർട്ടുകളും പ്രസിദ്ധീകരിക്കുവാനായി "ആനുവാരിയോ" (Annuario) എന്ന പുസ്തകവും വർഷത്തിൽ പുറത്തിറക്കുന്നു.

തിരുസംഘങ്ങളിൽ അതിപുരാതനതിരുസംഘമാണ് മെത്രാന്മാർക്കുള്ള തിരുസംഘം. വത്തിക്കാൻ കാര്യാലയത്തിൽ സഭയുടെ ആദ്യകാലം മുതൽ തന്നെ മെത്രാന്മാർക്കായി ഒരു വിഭാഗം പ്രവർത്തിച്ചിരുന്നു. എന്നാൽ 1588 ജനുവരി 22 - ന് സിക്സ്തൂസ് അഞ്ചാമൻ മാർപ്പാപ്പയാണ് ഈ തിരുസംഘത്തെ ഇന്നത്തെ രീതിയിലാക്കി മാറ്റുവാൻ തുടക്കം കുറിച്ചത്. പുതിയ രൂപതകൾ സ്ഥാപിക്കുക, നിലവിലുള്ളവയെ വിഭജിക്കുക എന്നീ പ്രവർത്തനങ്ങളായിരുന്നു ആദ്യകാലങ്ങളിൽ ഈ തിരുസംഘത്തിന്റെ പ്രധാന കടമകൾ. പിന്നീട് 1908 ജൂൺ 29 - ന് പീയൂസ് പത്താമൻ മാർപാപ്പ പ്രസിദ്ധം ചെയ്ത "സാപിയെന്റി കോൺസിലിയോ" (Sapienti Consilio) എന്ന അപ്പസ്തോലിക കോൺസ്റ്റിറ്റ്യൂഷൻ വഴി മെത്രാന്മാരുമായി ബന്ധപ്പെട്ട എല്ലാ കാര്യങ്ങളും ഈ തിരുസംഘത്തിന്റെ കീഴിലാക്കി മാറ്റി. 1908 ഓഗസ്റ്റ് 15- ന് പ്രസിദ്ധം ചെയ്ത "രെജിമിനി എക്ലേസി യൂണിവേഴ്സ്" (Regimini Ecclesiae Universae) എന്ന അപ്പസ്തോലിക കോൺസ്റ്റിറ്റ്യൂഷൻ വഴി പോൾ ആറാമൻ മാർപാപ്പ ഈ തിരുസംഘം പ്രവർത്തനവീകരണം നടത്തി പുനർനാമകരണം ചെയ്തു. 1988 - ൽ പാസ്തോർ ബോനൂസ് എന്ന അപ്പസ്തോലിക കോൺസ്റ്റിറ്റ്യൂഷൻ വഴി ജോൺ പോൾ രണ്ടാമൻ മാർപ്പാപ്പ നൽകിയ നിർദ്ദേശങ്ങൾ വഴിയാണ് മെത്രാന്മാർക്കുള്ള തിരുസംഘം ഇപ്പോൾ പ്രവർത്തിക്കുന്നത്. 

ഈ തിരുസംഘത്തിന്റെ ഏറ്റവും പ്രധാന ദൗത്യം മെത്രാന്മാരെ തിരഞ്ഞെടുത്ത് നിയമനം നടത്തുക എന്നതാണ്. ഇത് ഏറെ ശ്രമകരവും സങ്കീർണ്ണവുമായ ഒരു പ്രവർത്തിയാണ്. മെത്രാന്മാരുടെ രാജി പ്രഖ്യാപിക്കുന്നതും മെത്രാന്മാർക്കെതിരെ അച്ചടക്കനടപടികൾ അതീവരഹസ്യമായി നടപ്പിലാക്കുന്നതും ഈ തിരുസംഘമാണ്. സഭയുടെ കീഴിലുള്ള മെത്രാന്മാർ അഞ്ചു വർഷത്തിലൊരിക്കൽ ജനത്തെയും രൂപതയെയും കുറിച്ചുള്ള വിശദവിവരങ്ങൾ വത്തിക്കാൻ കാര്യാലയത്തിലെ പല വകുപ്പുകളെയും ഏൽപ്പിക്കേണ്ടതാണ്. ഈ അവസരത്തിൽ റോമിലെ സെന്റ് പീറ്റേഴ്സ് ബസിലിക്കയിലും വിശുദ്ധ പൗലോസിനെ അടക്കം ചെയ്തിട്ടുള്ള റോമിനു പുറത്തുള്ള സെന്റ് പോൾ ബസിലിക്കയിലും മെത്രാന്മാർ ദിവ്യബലി അർപ്പിക്കും. ഈ സന്ദർശനം ആദ്‌ലിമിന (ad limina) എന്നറിയപ്പെടുന്നു. ഈ അവസരത്തിലാണ് മെത്രാന്മാർ വിശുദ്ധ പത്രോസിന്റെ പിൻഗാമിയായ മാർപാപ്പായോടുള്ള വിധേയത്വം പ്രഖ്യാപിക്കുന്നത്.

375 മുതൽ 411 വരെയുള്ള കാനോൻ നിയമത്തിൽ മെത്രാന്മാരെക്കുറിച്ച് പ്രതിപാദിക്കുന്നു. ക്രിസ്തു ശിഷ്യനായ യൂദാസിനു പകരം മത്തിയാസിനെ നറുക്കിട്ടു തിരഞ്ഞെടുത്ത കാലം മുതൽ അപ്പസ്തോല തിരഞ്ഞെടുപ്പുകൾ വളരെ സങ്കീർണ്ണമായാണ് സഭയിൽ നിലനിൽക്കുന്നത്. മെത്രാന്മാരായി തിരഞ്ഞെടുക്കപ്പെടുന്ന വൈദികന്മാരെപ്പറ്റി ചർച്ചകൾ നടത്തി തീരുമാനം എടുക്കുന്നത് വത്തിക്കാൻ കാര്യാലയം വിലക്കിയിട്ടുണ്ട്. 

കർദ്ദിനാൾ പദവിയുള്ള ആർച്ച്ബിഷപ്പാണ് ഈ തിരുസംഘത്തിന്റെ അധ്യക്ഷൻ. ഈ അധ്യക്ഷന്റെ കീഴിൽ 24 അംഗസമിതിയാണ് തിരുസംഘത്തിനുള്ള പ്രവർത്തന മാർഗ്ഗനിർദ്ദേശങ്ങൾ നൽകുന്നത്. 

മെത്രാന്മാർക്കുള്ള തിരുസംഘത്തിന്റെ പ്രധാന കാര്യാലയം പ്രവർത്തിക്കുന്നത് വത്തിക്കാനിലെ വിശുദ്ധ പത്രോസിന്റെ ബസിലിക്കയുടെ സമീപമുള്ള തിരുസംഘങ്ങളുടെ കൊട്ടാരത്തിലാണ്. കൂടാതെ ലത്തീൻ അമേരിക്കയ്ക്കു വേണ്ടിയുള്ള പൊന്തിഫിക്കൽ കൗൺസിലിന്റെ കാര്യാലയം പ്രവർത്തിക്കുന്നത് വിയാ ദെല്ലാ കോൺചിലസിയോണയിലെ വിശുദ്ധ പൗലോസിന്റെ കൊട്ടാരത്തിലുമാണ്.

വത്തിക്കാൻ കാര്യാലയത്തിലെ മൂന്നാമത്തെ വിഭാഗമാണ് പരമോന്നതകോടതികൾ. കോടതിപരമായ പ്രവർത്തനങ്ങൾ നടത്തുന്ന ഇവയെ പ്രധാനമായും മൂന്നായി തരം തിരിച്ചിരിക്കുന്നു. 
ശിക്ഷണനടപടികൾ, സഭാഭൃഷ്ട്, കൗദാശികതടസങ്ങൾ, ദണ്ഡവിമോചനങ്ങൾ എന്നിവ കൈകാര്യം ചെയ്യുന്ന കാര്യാലയമാണ് അപ്പസ്തോലിക പാപപരിഹാര കാര്യാലയം അഥവാ അപ്പസ്തോലിക പെനിറ്റൻഷറി. കാരുണ്യത്തിന്റെ കോടതി എന്നും ഇതറിയപ്പെടുന്നു. അപ്പസ്തോലിക പാപപരിഹാര കാര്യാലയം സ്ഥാപിതമായത് ഒണോറിയോസ് മൂന്നാമൻ മാർപാപ്പയുടെ (1216-1227) കാലഘട്ടത്തിലാണ്. തുടർന്ന് വന്ന ബെനഡിക്ട് പന്ത്രണ്ടാമൻ (1334-1342), യൂജിൻ നാലാമൻ (1431-1447), അലക്സാണ്ടർ ആറാമൻ (1492-1503), പീയൂസ് അഞ്ചാമൻ ( 1566-1572), പീയൂസ് പതിനൊന്നാമൻ (1922-1939), ജോൺ പോൾ രണ്ടാമൻ (1978-2005) എന്നിവരുടെ കാലഘട്ടങ്ങളിൽ ഈ കാര്യാലയം നവീകരിച്ചിരുന്നു.

രൂപതാകോടതികളുടെ പരമോന്നത അപ്പീൽകോടതിയായി പ്രവർത്തിക്കുന്ന സഭാകോടതിയാണ് ഉന്നത അപ്പീൽ കോടതി അഥവാ അപ്പസ്തോലിക സിഞ്ഞത്തൂരാ. സാർവ്വത്രികസഭയിൽ നീതിനിർവഹണം ഉറപ്പുവരുത്തുന്നതും സഭാകോടതികൾ സ്ഥാപിക്കുന്നതും ന്യായാധിപനിയമനം നടപ്പിലാക്കുന്നതും ഈ വിഭാഗമാണ്. സാർവ്വത്രികസഭയിലെ ഉന്നത അപ്പീൽ കോടതിയാണ് റോമൻ റോത്തായെങ്കിലും വിധിയിലുണ്ടാകുന്ന സംശയങ്ങൾക്ക് അന്തിമതീർപ്പ് കല്പിക്കുന്നത് ഈ വിഭാഗമാണ്.

കത്തോലിക്കാസഭയിലെ പരമോന്നതകോടതിയായി പ്രവർത്തിക്കുന്നു. രൂപതാകോടതികൾക്ക് പരിഗണിക്കുവാൻ സാധ്യമല്ലാത്ത കേസുകളാണ് ഇവിടെ കൈകാര്യം ചെയ്യുന്നത്. മെത്രാന്മാർ കക്ഷികളായുള്ള കേസുകൾ റോമൻറോത്തായാണ് നടത്തുന്നത്. പ്രധാനമായും രൂപതാകോടതികൾ പരിഗണിക്കുവാൻ സാധ്യമല്ലാത്ത കേസുകളാണ് ഇവിടെ പരിഗണിക്കുന്നത്.

പതിനൊന്ന് പൊന്തിഫിക്കൽ കൗൺസിലുകളാണ് വത്തിക്കാൻ കാര്യാലയത്തിന്റെ മേൽനോട്ടത്തിലുള്ളത്. 

വത്തിക്കാൻ കാര്യാലയത്തിലുള്ള ഒരു സമിതിയാണ് അൽമായർക്കുള്ള പൊന്തിഫിക്കൽ കൗൺസിൽ. ഈ വിഭാഗം അൽമായരുടേതായ കാര്യങ്ങളിൽ മാർപ്പാപ്പയെ സഹായിക്കുന്നു. സഭാ ജീവിതത്തിലും ദൗത്യത്തിലും അൽമായരെ രൂപീകരണം നടത്തുവാനായാണ് കൗൺസിൽ രൂപം കൊണ്ടത്. പൊന്തിഫിക്കൽ കൗൺസിലുകളിൽ പ്രഥമസ്ഥാനം ഈ കൗൺസിലിനാണ്. 1967 ജനുവരി 6-ന് പോൾ ആറാമം മാർപാപ്പയാണ് രണ്ടാം വത്തിക്കാൻ കൗണിലിനെത്തുടർന്ന് ഈ കൗൺസിൽ സ്ഥാപിച്ചത്. തുടർന്ന് 1976 ഡിസംബർ 10-ന് ഇതേ മാർപാപ്പ തന്നെ കൗൺസിൽ നവീകരിക്കുകയും വത്തിക്കാൻ കാര്യാലയത്തിന്റെ ഭാഗമാക്കുകയും ചെയ്തു. സഭയുടെ ആരംഭം മുതൽ തന്നെ അൽമായർക്ക് സഭയുടെ പ്രവർത്തനങ്ങളിൽ പങ്കുണ്ടായിരുന്നു. എന്നാൽ രണ്ടാം വത്തിക്കാൻ കൗൺസിലിനെത്തുടർന്നാണ് അൽമായരുടെ പ്രവർത്തനങ്ങളെപ്പറ്റി സാർവ്വത്രികസഭ വ്യക്തമായ നിർവചനം നൽകിയത്.

1988 ജൂൺ 28 ന് ജോൺ പോൾ രണ്ടാമൻ മാർപ്പാപ്പയാണ് പാസ്തോർ ബോനൂസ് എന്ന അപ്പസ്തോലിക കോൺസ്റ്റിറ്റ്യൂഷൻ വഴി അൽമായർക്കുള്ള പൊന്തിഫിക്കൽ കൗൺസിലിന് പ്രഥമ ഗണനീയ സ്ഥാനം നൽകി നവീകരണം നടത്തിയത്. സഭയിലെ അൽമായ സംഘടനകൾ, ഭക്തസംഘടനകൾ, അൽമായർക്കുള്ള സന്യാസ മൂന്നാം സഭകൾ എന്നിവയെല്ലാം ഈ കൗൺസിലിന്റെ കീഴിൽ വരുന്നു. സഭയിലെ പൊന്തിഫിക്കൽ കൗൺസിലുകളെല്ലാം ഒരു പ്രത്യേക വിഭാഗങ്ങൾക്കായുള്ളതാണ്, എന്നാൽ അൽമായർക്കുള്ള ഈ കൗൺസിൽ അൽമായരുടെ ജീവിതാവവസ്ഥയ്ക്കു മാത്രമായുള്ളതാണ്. ഇതിൽ അൽമായരുടെ മഹനീയതയും പവിത്രതയും നിലനിർത്തുവാനും സൂക്ഷിക്കുവാനുമുള്ള പ്രതിബദ്ധതയും സഭയിൽ അൽമായരുടെ ദൗത്യവും കൂട്ടായ്മയും നിലനിർത്തുവാനുള്ള ഉത്തരവാദിത്തവും അൽമായർക്കുള്ള പൊന്തിഫിക്കൽ കൗൺസിലിനുണ്ട്.

അൽമായസംഘടനകൾക്കും അൽമായനവീകരണപ്രസ്ഥാനങ്ങൾക്കുമുള്ള വിഭാഗം, വനിതകൾക്കായുള്ള വിഭാഗം, യുവജനങ്ങൾക്കായുള്ള വിഭാഗം എന്നിങ്ങനെ മൂന്നു പ്രത്യേക മേഖലകൾ വഴിയാണ് അൽമായർക്കുള്ള പൊന്തിഫിക്കൽ കൗൺസിൽ അതിന്റേതായ പ്രവർത്തനങ്ങൾ നടപ്പിലാക്കുന്നത്. ഈ കൗൺസിലിന്റെ തന്നെ ഉപദേശകസമിതിയാണ് കൗൺസിലിനെ നിയന്ത്രിക്കുന്നത്. ഉപദേശകസമിതിയിൽ വ്യത്യസ്തമേഖലകളിൽ കഴിവു തെളിയിച്ചിട്ടുള്ള അൽമായരെ മാർപ്പാപ്പ നിയമിക്കുന്നു. ഈ ഉപദേശക സമിതിയെ ഓരോ അഞ്ചു വർഷം കൂടുമ്പോളും പുതുക്കാറുണ്ട്. അൽമായർക്കുള്ള പൊന്തിഫിക്കൽ കൗൺസിൽ രൂപതകൾക്കും പ്രാദേശിക സഭകൾക്കും പ്രബോധനലേഖകൾ പുറത്തിറക്കുക വഴി നിർദ്ദേശങ്ങൾ നൽകുകയും അന്തർദേശീയ കോൺഫറൻസുകൾ സംഘടിപ്പിക്കുകയും സെമിനാറുകൾ നടത്തുകയും ചെയ്യുന്നു.

അൽമായർക്കുള്ള പൊന്തിഫിക്കൽ കൗൺസിലിന്റെ നേതൃത്വത്തിലാണ് 1987 - ൽ ബിഷപ്പ് സിനഡ് സംഘടിപ്പിച്ചത്. "സഭയിൽ അൽമായരുടെ വിളിയും ദൗത്യവും" എന്ന വിഷയമായിരുന്നു സിനഡിൽ ചർച്ച ചെയ്തത്. ഈ സിനഡിലെ തീരുമാനങ്ങൾ ജോൺ പോൾ രണ്ടാമൻ മാർപ്പാപ്പ 1988 - ൽ "അൽമായ വിശ്വാസികൾ" (Christi fideles Laici) എന്ന നാമത്തിൽ അപ്പസ്തോലിക ആഹ്വാനമായി പ്രസിദ്ധീകരിച്ചു. ക്രിസ്തുവിന്റെ പ്രവാചക - പൗരോഹിത്യ - രാജകീയ ദൗത്യങ്ങളിലെ അൽമായർക്കുള്ള പങ്കാണ് ഈ പ്രബോധന രേഖയിൽ വിവരണം ചെയ്തിരിക്കുന്നത്. അൽമായരൂപീകരണത്തിനായി മെത്രാന്മാർക്ക് പ്രത്യേക പരിശീലനം നൽകുന്ന ഈ കൗൺസിൽ നാനാ രാജ്യങ്ങളിലെ വിവിധ മെത്രാന്മാരുടെ കൗൺസിൽ, ബിഷപ്പ് കോൺഫറൻസുകൾ എന്നിവയുമായി ബന്ധപ്പെട്ടാണ് പ്രവർത്തിക്കുന്നത്. കൗൺസിൽ ഇത്തരം പരിശീലനപരിപാടികൾ നടപ്പിലാക്കുന്നത് ആദ്‌ലിമിനാ സന്ദർശന വേളയിലാണ്. 

ജോൺ പോൾ രണ്ടാമൻ മാർപ്പാപ്പയാണ് 1968 - ൽ അൽമായർക്കുള്ള പൊന്തിഫിക്കൽ കൗൺസിലിന്റെ കീഴിൽ യുവാക്കൾക്കായുള്ള വകുപ്പ് രൂപീകരിച്ചത്. 1985 - ൽ പുറത്തിറക്കിയ യുവാക്കൾക്കായുള്ള അപ്പസ്തോലിക പ്രമാണത്തിൽ ജോൺ പോൾ മാർപ്പാപ്പ, യുവാക്കളുടെ രൂപീകരണത്തിൽ സഭയ്ക്ക് പ്രത്യേകമായ ദൗത്യമുണ്ടെന്ന് വിശദീകരിക്കുകയും തന്റെ കാലഘട്ടത്തിൽ റോമിൽ "സാൻ ലോറൻസ" എന്ന പേരിൽ യുവജന നേതാക്കൾക്കായുള്ള അന്തർദേശീയ പരിശീലന കേന്ദ്രം സ്ഥാപിക്കുകയും ഇപ്പോഴും പ്രവർത്തിക്കുകയും ചെയ്യുന്നു. സഭയുടെ സ്പോർട്ട്സിനുള്ള കാര്യാലയം യുവജനങ്ങൾക്കായുള്ള വിഭാഗത്തിന്റെ കീഴിൽ പ്രവർത്തിക്കുന്നു. 1991 മുതൽ എല്ലാവിധ പരിശീലന പ്രവർത്തനങ്ങൾക്കായുള്ള ധനശേഖരണത്തിനായി ഒരു പ്രത്യേക വിഭാഗം ഈ കൗൺസിലിന്റെ കീഴിൽ പ്രവർത്തിക്കുന്നുണ്ട്.

കത്തോലിക്കാ സഭയിൽ അംഗങ്ങളല്ലാത്ത സഭകളുടെ ഐക്യത്തിനും സംയോജിത പ്രവർത്തനത്തിനുമായുള്ള വത്തിക്കാൻ കാര്യാലയത്തിലെ ഒരു വിഭാഗമാണ് ക്രൈസ്തവഐക്യത്തിനുള്ള പൊന്തിഫിക്കൽ കൗൺസിൽ (Secretariat for Promoting Christian Unity). ക്രൈസ്തവ ഐക്യത്തിനുള്ള വിഭാഗമെന്നാണ് ഇത് ആദ്യം അറിയപ്പെട്ടിരുന്നത്. രണ്ടാം വത്തിക്കാൻ കൗൺസിലിനെത്തുടർന്നാണ് ഈ വിഭാഗം രൂപം കൊണ്ടത്. എന്നാൽ 1960 ജൂൺ 5-ന് വാഴ്ത്തപ്പെട്ട ജോൺ ഇരുപത്തിമൂന്നാമൻ മാർപാപ്പയാണ് ഈ പൊന്തിഫിക്കൽ കൗൺസിൽ ആരംഭിച്ചത്. പുരാതന പൗരസ്ത്യസഭകൾക്കും ഓർത്തഡോക്സ് സഭകൾക്കുമായി ഒരു വിഭാഗവും സഭയിലല്ലാത്ത പാശ്ചാത്യസഭകൾക്കായി മറ്റൊരു വിഭാഗവുമായി ജോൺ ഇരുപത്തിമൂന്നാമൻ മാർപാപ്പ 1963-ൽ പൊന്തിഫിക്കൽ കൗൺസിലിനെ രണ്ടായി വിഭജിച്ചു. ജോൺ പോൾ രണ്ടാമൻ മാർപാപ്പ 1988 ജൂൺ 28-ന് "പാസ്തോർ ബോനൂസ്" എന്ന അപ്പസ്തോലിക കോൺസ്റ്റിറ്റ്യൂഷൻ വഴി നിലവിലുണ്ടായിരുന്ന വകുപ്പിനെ ക്രൈസ്തവഐക്യത്തിനുള്ള പൊന്തിഫിക്കൽ കൗൺസിൽ എന്ന് പുനർനാമകരണം ചെയ്തു.



</doc>
<doc id="147591" url="https://ml.wikipedia.org/wiki?curid=147591" title="ആരണി">
ആരണി

യാഗത്തിന് അഗ്നി ഉണ്ടാക്കിയെടുക്കാൻ ഉപയോഗിക്കുന്ന മരക്കഷണമാണ് അരണി. 'നിർമന്ഥദാരുണിതു അരണി' എന്ന് അമരകോശത്തിൽ കാണുന്നു. അരണിമരത്തിന്റെ രണ്ടു കട്ടകൾ പരസ്പരം ഉരയ്ക്കുമ്പോൾ അഗ്നിയുണ്ടാകുന്നു. ഒരു കട്ട മുകളിലും മറ്റൊന്നു കീഴിലുമായി വച്ചുകൊണ്ടാണ് ഉരയ്ക്കേണ്ടത്. അവയ്ക്കു ക്രമത്തിൽ 'ഉത്തരാരണി' എന്നും 'അധരാരണി' എന്നും പറയുന്നു. അരണിയിൽനിന്നും ജനിക്കുന്ന അഗ്നിയല്ലാതുള്ള മറ്റൊരഗ്നിയും യാഗാദികർമങ്ങൾക്ക് അനുയോജ്യമല്ല. അതിനാൽ വൈദികങ്ങളായ കർമങ്ങളുടെ നിർവഹണത്തിന് അരണി അനിവാര്യമാണ്. 


</doc>
<doc id="147619" url="https://ml.wikipedia.org/wiki?curid=147619" title="ബിച്ചു തിരുമല">
ബിച്ചു തിരുമല

ഒരു മലയാളചലച്ചിത്ര ഗാനരചയിതാവും കവിയുമാണ് ബിച്ചു തിരുമല എന്ന പേരിൽ പ്രസിദ്ധനായ ബി. ശിവശങ്കരൻ നായർ.

സി.ജെ. ഭാസ്കരൻ നായരുടെയും ശാസ്തമംഗലം പട്ടാണിക്കുന്ന് വീട്ടിൽ പാറുക്കുട്ടിയമ്മയുടെയും മകനായി 1941 ഫെബ്രുവരി 13-നാണ് ബിച്ചു തിരുമല ജനിച്ചത്. 1972-ൽ പുറത്തിറങ്ങിയ ഭജ ഗോവിന്ദം എന്ന ചിത്രത്തിലൂടെയാണ് ബിച്ചു തിരുമല ചലച്ചിത്രഗാനരംഗത്തേക്ക് വരുന്നത്. പിന്നീട് നിരവധി ചിത്രങ്ങൾക്ക് അദ്ദേഹം ഗാനരചന നിർവ്വഹിച്ചു. ശ്യാം, എ.ടി. ഉമ്മർ, രവീന്ദ്രൻ, ജി. ദേവരാജൻ, ഇളയരാജ എന്നീ സംഗീതസംവിധായകരുമായി ചേർന്ന് എഴുപതുകളിലും എൺപതുകളിലുമായി വളരെയധികം ഹിറ്റ് ഗാനങ്ങൾ അദ്ദേഹം മലയാളികൾക്ക് സമ്മാനിച്ചു. പ്രമുഖ സംഗീതസംവിധായകനായ എ.ആർ. റഹ്മാൻ മലയാളത്തിൽ ഈണം നൽകിയ ഏക ചിത്രമായ യോദ്ധയിലെ ഗാനങ്ങൾ എഴുതിയതും അദ്ദേഹമാണ്.


കേരളസംസ്ഥാന ചലച്ചിത്രപുരസ്കാരം


</doc>
<doc id="147622" url="https://ml.wikipedia.org/wiki?curid=147622" title="ഒരുവടക്കൻ വീരഗാഥ">
ഒരുവടക്കൻ വീരഗാഥ

വടക്കൻ പാട്ടുകളെ ആസ്പദമാക്കി എം.ടി.യുടെ തിരക്കഥയിൽ ഹരിഹരൻ സംവിധാനം ചെയ്ത്, മമ്മൂട്ടി, ബാലൻ കെ. നായർ, സുരേഷ് ഗോപി, മാധവി, ഗീത, ക്യാപ്റ്റൻ രാജു എന്നിവർ പ്രധാനവേഷങ്ങളിൽ അഭിനയിച്ച് 1989-ൽ പ്രദർശനത്തിനിറങ്ങിയ മലയാളചലച്ചിത്രമാണ് ഒരു വടക്കൻ വീരഗാഥ.

വടക്കൻ പാട്ടുകളിലെ പ്രശസ്തമായ കഥ നിരവധി തവണ ബ്ലാക്ക് ആൻഡ് വൈറ്റ് കാലഘട്ടത്തിലും അതിനു ശേഷവും ചലച്ചിത്രങ്ങളായി ആവിഷ്ക്കരിച്ചിട്ടുണ്ട്. എന്നാൽ എം.ടി. ഈ ചിത്രത്തിലൂടെ ആ കഥയ്ക്ക് ഒരു വേറിട്ട ഭാഷ്യം നൽകുന്നു.

കെ. ജയകുമാർ, കൈതപ്രം എന്നിവർ എഴുതിയ ഗാനങ്ങൾക്ക് സംഗീതസംവിധാനം നിർവ്വഹിച്ചത് ബോംബെ രവി ആണ്.





</doc>
<doc id="147631" url="https://ml.wikipedia.org/wiki?curid=147631" title="അരണ">
അരണ

Scincidae എന്ന ഉരഗ ഉപഗോത്രത്തിലെ ഒരംഗം. നാല്പതോളം സ്പീഷിസുണ്ട്. ദക്ഷിണേഷ്യ, ആഫ്രിക്ക, അമേരിക്ക എന്നിവിടങ്ങളിൽ ധാരാളമായി കണ്ടുവരുന്നു. വിവിധ സ്ഥലങ്ങളിലുള്ളവയ്ക്ക് നിറത്തിലും രൂപത്തിലും ചെറിയ വ്യത്യാസങ്ങൾ കാണാം. കരയിൽ പാറകൾക്കിടയിലും മറ്റു പ്രകാശം കുറഞ്ഞ ഭാഗങ്ങളിലുമാണ് സാധാരണ കാണപ്പെടുന്നത്. ചില അംഗങ്ങൾ ഭാഗികമായി ജലജീവികളാണ്.

നീണ്ട ശരീരവും കുറുകിയ കാലുമാണുള്ളത്. ചിലയിനം അരണകളുടെ കാലുകൾ അനിതരസാധാരണമാംവിധം ചെറുതാണ്. തന്മൂലം ഇവ പാമ്പുകളാണെന്നു തോന്നാനിടയുണ്ട്. ശരീരം മിനുസവും തിളക്കവുമുള്ള ചെതുമ്പലുകൾകൊണ്ട് പൊതിഞ്ഞിരിക്കുന്നു. തലയിലുള്ള ചെതുമ്പലുകൾ വിസ്താരം കൂടിയവയാണ്. തലയ്ക്ക് കോണാകൃതിയാണ്. പരന്ന തലയോട്ടിയും ശൂലം പോലുള്ള നാവും ഇവയുടെ സവിശേഷതയാണ്. നാവിൽ പല്ലു പോലെയുള്ള ശല്ക്കങ്ങളുണ്ട്. പുറത്ത് നെടുകെ ഒന്നും പാർശ്വഭാഗങ്ങളിൽ ഈരണ്ടും വെളുത്ത വരകൾ കാണാം. ശരീരത്തിന്റെ ഉപരിഭാഗത്തിനു തവിട്ടുനിറമാണ്. അടിവശം മഞ്ഞയോ വെള്ളയോ ആയിരിക്കും. 
അരണ മുട്ടയിട്ടാണ് പ്രത്യുത്പാദനം നടത്തുന്നത്. 
'അരണ കടിച്ചാൽ ഉടനെ മരണം' എന്നൊരു ചൊല്ലുണ്ട്. ഇത് വെറും അന്ധവിശ്വാസമാണ്. അരണയ്ക്ക് വിഷപ്പല്ലുകളോ വിഷഗ്രന്ഥികളോ ഇല്ല. എന്നാൽ അരണയ്ക്ക് വിഷമുണ്ടെന്നും കടിക്കാൻ ചെല്ലുമ്പോഴേക്കും അക്കാര്യം അത് മറന്നുപോകുമെന്നും ഒരു വിശ്വാസം പരന്നിട്ടുണ്ട്. ഈ സങ്കല്പത്തിന്റെ ഫലമായാണ് ഓർമക്കുറവുള്ള ആളുകളെ പരിഹസിക്കാൻ 'അരണബുദ്ധി' എന്ന ശൈലി മലയാള ഭാഷയിൽ സ്ഥാനം പിടിച്ചിട്ടുള്ളത്.

സർപ്പങ്ങളെപ്പോലെ അരണയും ഒരു ഉരഗമായതുകൊണ്ട് ഇതിന്റെ വായിലും മാണിക്യരത്നമുണ്ടെന്ന് ഒരു കവി സങ്കല്പമുണ്ട്. 'അരണമാണിക്യം' എന്ന പേരാണ് ഇതിനു കൊടുത്തിരിക്കുന്നത്. 


</doc>
<doc id="147640" url="https://ml.wikipedia.org/wiki?curid=147640" title="അഡേനാ മല">
അഡേനാ മല

വടക്കേ അമേരിക്കയിലെ അഡേനാ എന്ന സ്ഥലത്തുള്ള വിസ്തൃതമായ ഒരു മൺകൂനയെ ആണ് അഡേനാ മല ഏന്നു പറയുന്നത്. 20-ആം ശതകത്തിന്റെ ആരംഭകാലത്ത് ഇവിടെ നടത്തിയ ഭൂഖനനത്തിന്റെ ഫലമായി എ.ഡി. 4-5 ശതകങ്ങളിൽ ഈ പ്രദേശത്തു നിലനിന്നിരുന്ന സംസ്കാരത്തെ സംബന്ധിച്ച വിവരങ്ങൾ ലഭ്യമായി. 1901-ൽ വില്യം ചാൾസ് എന്ന പുരാവസ്തു ഗവേഷകൻ ഈ മൺകൂന ഉത്ഖനനം ചെയ്ത് അതുൾക്കൊണ്ടിരുന്ന സാംസ്കാരികാവശിഷ്ടങ്ങൾ പുറത്തു കൊണ്ടുവന്നു. ഈ മൺകൂനയ്ക്കും സാംസ്കാരികാവശിഷ്ടങ്ങൾക്കും സ്ഥലനാമത്തിന്റെ അടിസ്ഥാനത്തിൽ അഡേനാ എന്നു പേരു ലഭിച്ചു.

ഉത്ഖനനം ആരംഭിക്കുമ്പോൾ മൺകൂനയ്ക്ക് 8 മീ. ഉയരവും ചുവട്ടിൽ 136 മീ. ചുറ്റളവും ഉണ്ടായിരുന്നു. രണ്ടു ഭിന്നഘട്ടങ്ങളായിട്ടാണ് ഇതു രൂപം പൂണ്ടത് എന്നൂഹിക്കുവാൻ മതിയായ തെളിവുകൾ ലഭിച്ചിട്ടുണ്ട്. കൂനയുടെ ആദ്യഘട്ടത്തിന് 6 മീ. ഉയരവും 27.5 മീ. വ്യാസവും ഉണ്ടായിരുന്നുവെന്നു കണക്കാക്കപ്പെടുന്നു. ഇതിൽ കറുത്ത പശിമരാശിമണ്ണ് നിറഞ്ഞിരുന്നു. രണ്ടാംഘട്ടം ആദ്യഘട്ടത്തിനു മുകളിൽ അല്പം വടക്കോട്ടു മാറി സ്ഥിതി ചെയ്യുന്നു. ഇതിൽ ചുറ്റുപാടുമുള്ള തറയിലെ ഇളം നിറത്തിലുള്ള പുറമണ്ണാണ് കാണപ്പെട്ടത്.

ഈ രണ്ടു ഘട്ടങ്ങളിലും മൃതദേഹങ്ങൾ സംസ്കരിച്ചിരുന്നു. രണ്ടിലേയും സംസ്കരണരീതി ഭിന്നമാണ്. മൃതദേഹങ്ങൾ പരുപരുത്ത വസ്ത്രംകൊണ്ടോ മരവുരികൊണ്ടോ പൊതിഞ്ഞ് ദീർഘചതുരാകൃതിയിൽ മരക്കഷണങ്ങൾ പടുത്തുണ്ടാക്കിയ ശവക്കല്ലറകളിലാക്കി മരക്കഷണങ്ങൾതന്നെ അട്ടിയായി അടുക്കി മൂടുന്നതാണ് ഒന്നാം ഘട്ടത്തിലെ സമ്പ്രദായം. രണ്ടാം ഘട്ടത്തിൽ മൃതശരീരങ്ങൾ മരവുരിയിലോ മരപ്പെട്ടിയിലോ വച്ച് മരപ്പട്ടകൊണ്ടു മൂടി മണ്ണിൽ കുഴിച്ചിടുന്നു. ഇവിടെ കണ്ടെത്തുവാൻ കഴിഞ്ഞ 23 ശവക്കല്ലറകളിലൊന്നിൽ ശവത്തിന്റെ ഇടതുവശത്ത് സു. 20 സെ.മീ. ഉയരമുള്ള ഒരു കൽക്കുഴൽ (അഡേനാ പൈപ്) കണ്ടുകിട്ടി. ഗവേഷണഫലമായി ലഭിച്ച നിക്ഷേപങ്ങളിൽ അത്യധികം പ്രാധാന്യമർഹിക്കുന്ന ഒന്നാണിത്. ഈ കുഴലിന് ഒരു മനുഷ്യന്റെ ആകൃതിയാണുള്ളത്. ഹ്രസ്വകായനായ ഒരാളിന്റെ രൂപം പുറത്തു ചുറ്റുമായി കൊത്തിവച്ചിരിക്കുന്നു. താഴെ പാദങ്ങളുടെ നടുക്ക് പുകയ്ക്കുവാനുള്ള പദാർഥം വയ്ക്കുവാനുള്ള ഒരു അറ കുഴൽ തുരന്നുണ്ടാക്കിയിട്ടുണ്ട്. അവിടെനിന്ന് ഈ അറ കുഴലിന്റെ ഉള്ളിലൂടെ മുകളിലേയ്ക്ക് ക്രമേണ വ്യാസം കുറഞ്ഞ് അഗ്രഭാഗത്ത് ഒരു ചെറിയ ദ്വാരത്തിൽ ചെന്നവസാനിക്കുന്നു.

വടക്കേ അമേരിക്കയിൽ പ്രാചീനകാലത്തു നിലനിന്നിരുന്ന സംസ്കാരത്തിലേക്കു വെളിച്ചം വീശുന്ന അതിപ്രധാനമായ ഒരു കണ്ടെത്തലായിട്ടാണ് അഡേനാ മൺകൂനയും അവിടെ നടന്ന ഭൂഗർഭഗവേഷണങ്ങളുടെ ഫലങ്ങളും പരിഗണിക്കപ്പെട്ടു വരുന്നത്.



</doc>
<doc id="147643" url="https://ml.wikipedia.org/wiki?curid=147643" title="2011-ലെ കേരള നിയമസഭാ തെരഞ്ഞെടുപ്പ് ഫലങ്ങൾ">
2011-ലെ കേരള നിയമസഭാ തെരഞ്ഞെടുപ്പ് ഫലങ്ങൾ

2011 ഏപ്രിൽ 13 ന് നടത്തി മെയ് 13 ന് ഫലം പ്രഖ്യാപിച്ച 2011-ലെ കേരള നിയമസഭാ തെരഞ്ഞെടുപ്പിലെ ഓരോ മണ്ഡലത്തിലേയും സ്ഥാനാർത്ഥികളുടെ വിവരങ്ങളും വോട്ടെടുപ്പ് ഫലവും വിശദമായി നൽകിയിരിക്കുന്നു. കേരളത്തോടൊപ്പം തമിഴ്നാട്, ആസ്സാം, പശ്ചിമ ബംഗാൾ, പുതുച്ചേരി എന്നീ സംസ്ഥാനങ്ങളിലെ നിയമസഭകളിലേക്കും തിരഞ്ഞെടുപ്പു നടന്നതിനാലാണ് ഫലപ്രഖ്യാപനം താമസിച്ചത്. ആകെ 971 സ്ഥാനാർഥികളാണ് മത്സര രംഗത്തുണ്ടായിരുന്നത്. 13 - ആം നിയമസഭയിലേക്ക് നടന്ന ഈ തിരഞ്ഞെടുപ്പിൽ 75.12 % പേരാണ് വോട്ട് രേഖപ്പെടുത്തിയത്. അതായത് 2.31 കോടി വോട്ടവകാശമുള്ളവരിൽ 1.74 കോടി വോട്ടർമാർ വോട്ട് രേഖപ്പെടുത്തി. ഏറ്റവും കൂടുതൽ പോളിങ് നടന്നത് കോഴിക്കോട് ജില്ലയിലാണ്. 81.3 ശതമാനം.80.7 ശതമാനം രേഖപ്പെടുത്തിയ കണ്ണൂർ രണ്ടാം സ്ഥാനത്താണ്. 68.2 ശതമാനം പേർ മാത്രം വോട്ട് രേഖപ്പെടുത്തിയ പത്തനംതിട്ട ജില്ലയിലാണ് ഏറ്റവും കുറഞ്ഞ പോളിങ്. തിരുവനന്തപുരം ജില്ലയിൽ 68.3 ശതമാനവുമായി തൊട്ടുമുന്നിൽ നിൽക്കുന്നു.

സംസ്ഥാനത്ത് ഏറ്റവും കൂടുതൽ പോളിങ് രേഖപ്പെടുത്തിയ മണ്ഡലം കോഴിക്കോട് ജില്ലയിലെ കുറ്റിയാടിയാണ്. 87.2 ശതമാനം പേരാണ് കുറ്റിയാടിയിൽ സമ്മതിദാനാവകാശം വിനിയോഗിച്ചത്. ഏറ്റവും കുറവ് തിരുവനന്തപുരം മണ്ഡലത്തിലാണ്. അവിടെ 60.2 ശതമാനമാണ് പോളിങ്. 26 മണ്ഡലങ്ങളിൽ 80 ശതമാനത്തിലേറെ വോട്ട് രേഖപ്പെടുത്തിയിട്ടുണ്ട്.

സ്വതന്ത്രരുൾപ്പെടെ 93 പേരെ തിരഞ്ഞെടുപ്പിൽ മത്സരിപ്പിച്ച സി.പി.ഐ.(എം.) രണ്ട് സ്വതന്ത്രരെയടക്കം 47 പേരെ വിജയിപ്പിച്ചുകൊണ്ട് 13 - ആം നിയമസഭയിലെ ഏറ്റവും വലിയ ഒറ്റക്കക്ഷിയായി. 81 സീറ്റിൽ മത്സരിച്ച കോൺഗ്രസ്സ് 38 പേരെ ജയപ്പിച്ചുകൊണ്ട് രണ്ടാം സ്ഥാനത്തെത്തി. യു.ഡി.എഫിൻറെ ഭാഗമായി മത്സരിച്ച സി.എം.പി., ജെ.എസ്.എസ്. എന്നീ പാർട്ടികൾക്കും എൽ.ഡി.എഫിൻറെ ഭാഗമായി മത്സരിച്ച കേരള കോൺഗ്രസ് (ലയന വിരുദ്ധ വിഭാഗം), കോൺഗ്രസ് (എസ്) എന്നിവയ്ക്കും തങ്ങളുടെ സ്ഥാനാർത്ഥികളെ വിജയിപ്പിക്കാനായില്ല. വിജയികളിൽ ഏറ്റവും കൂടുതൽ ഭൂരിപക്ഷം ലഭിച്ചത് മലപ്പുറം മണ്ഡലത്തിൽ നിന്നും ജയിച്ച യു.ഡി.എഫിലെ മുസ്ലീം ലീഗ് സ്ഥാനാർത്ഥി പി. ഉബൈദുല്ലയ്ക്കാണ് . 44,508 വോട്ടിൻറെ ഭൂരിപക്ഷമാണ് അദ്ദേഹത്തിന് ലഭിച്ചത്. പിറവം മണ്ഡലത്തിൽ നിന്നും 157 വോട്ടുകൾക്ക് തിരഞ്ഞെടുക്കപ്പെട്ട ടി.എം.ജേക്കബിനാണ് ഏറ്റവും ചെറിയ ഭൂരിപക്ഷം.

എഴു വനിതകളാണ് 13 - ആം നിയമസഭയിലേക്ക് തിരഞ്ഞെടുക്കപ്പെട്ടത്. എൽ.ഡി.എഫിൽ നിന്നും ആറു പേരും യു.ഡി.എഫിൽ നിന്നും ഒരാളും. ഇത്തവണ മത്സരിച്ചു ജയിച്ച മൂന്ന് പുതുമുഖങ്ങളുൾപ്പെടെ കേരള നിയമസഭയിൽ ആകെ 40 വനിതകളാണ് അംഗങ്ങളായിട്ടുള്ളത്. 1996 ലെ പത്താം നിയമസഭയിലാണ് ഏറ്റവും കൂടുതൽ വനിതകൾ(13 പേർ) അംഗങ്ങളായിരുന്നിട്ടുള്ളത്.

തിരഞ്ഞെടുപ്പിൽ മത്സരിച്ച പാർട്ടികൾക്ക് വോട്ടുകൾ സംബന്ധിച്ച വിശദമായ കണക്കുകൾ ചുവടെ. പാർട്ടി ചിഹ്നത്തിൽ മത്സരിക്കാത്തവരെ സ്വതന്ത്രരുടെ ഗണത്തിലാണ് ഉൾപ്പെടുത്തിയിരിക്കുന്നത്. 


</doc>
<doc id="147666" url="https://ml.wikipedia.org/wiki?curid=147666" title="മെഴുക്">
മെഴുക്

ഒരു രാസപദാർഥമാണ് മെഴുക്. അനുയോജ്യമായ താപനിലയിൽ ബലം ചെലുത്തുന്നത് മൂലം ആകൃതിക്ക് മാറ്റം വരുന്നവയാണിവ. സാധാരണയായി 45°C (113 °F) മുകളിൽ ഉരുകുന്നവയും വിസ്കോസിറ്റി കുറഞ്ഞ ദ്രാവകരൂപമായി മാറുകയും ചെയ്യും. എല്ലാ മെഴുകുകളും ഓർഗാനിക് സംയുക്തങ്ങൾ ആണ്. പ്രകൃത്യാ ഉണ്ടാവുന്നവയാണ് മിക്കവയും.


</doc>
<doc id="147671" url="https://ml.wikipedia.org/wiki?curid=147671" title="മോനിക്ക">
മോനിക്ക

ക്രൈസ്തവസഭയിലെ ഒരു വിശുദ്ധയും വിശുദ്ധ അഗസ്തീനോസിന്റെ മാതാവുമാണ് മോനിക്ക. 

എ.ഡി. 332-ൽ ആഫ്രിക്കൻ ഭൂഖണ്ഡത്തിലെ "താഗസ്തേ" എന്ന നഗരത്തിൽ ഫെനീഷ്യൻ വംശജരായ മാതാപിതാക്കളിലാണ് മോനിക്കയുടെ ജനനം. ഇവർ തങ്ങളുടെ സമുദായത്തിൽ വളരെ ശ്രദ്ധേയരായിരുന്നു. 

ആത്മീയകാര്യങ്ങളിലും സഹജീവികളെ സഹായിക്കുന്നതിലും മോനിക്കയുടെ കുടുംബം മറ്റുള്ളവരിൽ നിന്നും വേറിട്ടു നിന്നു. ഇതു മൂലം മോനിക്കയും തന്റെ ചെറുപ്രായത്തിൽ തന്നെ മറ്റുള്ളവരെ സഹായിച്ചിരുന്നു. അമ്മയായിരുന്നു മോനിക്കയുടെ മാതൃക. അമ്മയുടെ പ്രാർഥനയും സഹജീവിസ്നേഹവും മോനിക്ക വീക്ഷിച്ചിരുന്നു. യേശുവിന്റെ ശിഷ്യന്മാരുടെ ജീവിതത്തിലെ ക്ലേശങ്ങളും നേരിട്ട പീഡകളും മോനിക്ക അമ്മയിൽ നിന്നും മനസ്സിലാക്കി. അവരുടെ ഈ അനുഭവങ്ങളെ പിന്തുടരുവാനായി അവൾ ഭക്ഷണസമയത്തല്ലാതെ വെള്ളം കുടിക്കില്ല എന്നൊരു തീരുമാനം എടുക്കുകയും, ജലപാനം നടത്തുവാൻ തോന്നലുണ്ടാക്കുന്ന സമയങ്ങളിൽ പള്ളിയിൽ ചെന്ന് പ്രാർഥിക്കുകയും ചെയ്തു. 

അക്കാലത്ത് ഭക്ഷണശേഷം വീഞ്ഞു വിളമ്പുന്ന പതിവുണ്ടായിരുന്നു. നിലവറയിൽ നിന്നും വീഞ്ഞെടുക്കുവാനായി വേലക്കാരികൾക്കൊപ്പം അമ്മ മോനിക്കയെയും അയച്ചിരുന്നു. ജലപാനം ചെയ്യാത്തതിനാൽ ദാഹത്താൽ നിലവറയിലെത്തുന്ന മോനിക്ക അല്പം വീഞ്ഞ് രുചിച്ചു നോക്കുകയും ദിവസങ്ങൾ കഴിയും തോറും അതിന്റെ അളവ് വർദ്ധിപ്പിക്കുകയും ചെയ്തു. ഇതു തുടർന്നപ്പോൾ വേലക്കാരി അവളെ കളിയാക്കുകയും ചോദ്യം ചെയ്യുകയും ചെയ്തു. മോനിക്ക വേലക്കാരിയോട് കഠിനമായ ഭാക്ഷയിൽ പ്രതികരിച്ചു. കപടവിശ്വാസിയാണെന്ന വേലക്കാരിയുടെ ചോദ്യത്തിനു മുൻപിൽ മോനിക്ക നിറകണ്ണുകളോടെ "ഇനി ഒരിക്കലും വെള്ളമല്ലാതെ മറ്റൊന്നും കുടിക്കുകയില്ല" എന്ന് തീരുമാനവും എടുത്തു.

പതിനാറ് വയസ്സിനു ശേഷം സമ്പന്നനും പേഗൻ മതവിശ്വാസിയും (പല ദേവന്മാരുടെയും ആരാധകനും) തഗാസ്റ്റ് സ്വദേശിയുമായ പട്രീഷ്യസുമായുള്ള മോനിക്കയുടെ വിവാഹം രാജകീയമായി നടത്തി. തുടർന്ന് മോനിക്ക വരന്റെ നാട്ടിലേക്ക് യാത്രയായി. അവിടെ മോനിക്കയ്ക്ക് നേരിടേണ്ടി വന്നത് തന്റെ വിശ്വാസത്തിനെതിരായ സാഹചര്യങ്ങളായിരുന്നു. ഭർത്താവിൽ നിന്നും അമ്മയിൽ നിന്നും അവൾക്ക് പീഡകളേൽക്കേണ്ടി വന്നു. മോനിക്കയെ പള്ളിയിൽ പോകുവാനോ പ്രാർഥിക്കുവാനോ നോമ്പും ഉപവാസവും അനുഷ്ഠിക്കുവാനോ ഭർത്താവ് അനുവദിച്ചില്ല. എങ്കിലും അവൾ അവരുമായി എന്നും സൗമ്യമായ പെരുമാറ്റം വച്ചുപുലർത്തിയിരുന്നു. താൻ ഇത്രയധികം പീഡിപ്പിച്ചിട്ടും മോനിക്ക തനിക്കു വേണ്ടി പ്രാർഥിക്കുന്നത് ഒരിക്കൽ പട്രീഷ്യസിന്റെ ശ്രദ്ധയിൽ പെട്ടു. ഇത് അയാളുടെ മനസ്സിനെ വേദനിപ്പിച്ചു. കഠിനമായ വേലകഴിഞ്ഞ് പട്രീഷ്യസ് വരുമ്പോൾ മോനിക്ക പലപ്പോഴും നിർദ്ദേശങ്ങളും ചിന്തകളും പറഞ്ഞുകൊടുക്കുകയും ചെയ്തു. പിന്നീട് മോനിക്ക നാടിനും പ്രിയപ്പെട്ടവളായി മാറി.

എ.ഡി. 354 - ൽ മോനിക്ക വിശുദ്ധ അഗസ്റ്റിനു ജന്മം നൽകി. ബാല്യത്തിൽ തന്നെ മകനെ നന്മയുടെ വഴിയെ നയിക്കുവാൻ മോനിക്ക തീരുമാനിച്ചു. അക്കാലത്ത് പണ്ഡിതർക്ക് സമൂഹത്തിലുള്ള വലിയ സ്ഥാനം കാരണം മകനെ ഒരു പണ്ഡിതനാക്കുവാൻ ആഗ്രഹിക്കുകയും ചെയ്തു. പട്രീഷ്യസിന്റെയും ആഗ്രഹം ഇങ്ങനെ തന്നെയായിരുന്നു. ദൈവവിശ്വാസത്തെയും ആധ്യാത്മികതയെയും പറ്റി അഗസ്റ്റിൻ ധാരാളം മനസ്സിലാക്കി. 

തുടർന്ന് മോനിക്ക "നാവിജീസ" എന്ന ആൺകുഞ്ഞും, "പെർപെറ്റുവാ" എന്ന പെൺകുഞ്ഞിനും ജന്മം നൽകി. എന്നാൽ ഇവരെപ്പറ്റി ചരിത്രത്തിൽ നിന്നും കൂടുതൽ വിവരങ്ങൾ ലഭ്യമല്ല. ഇക്കാലയളവിൽ മോനിക്കയുടെ അമ്മായിയമ്മയും, മരണത്തിന്റെ തലേവർഷം ഭർത്താവും ക്രിസ്തുമതം സ്വീകരിച്ചു. 

അഗസ്റ്റിന് തുടർച്ചയായുണ്ടായിരുന്ന വയറുവേദന വഷളായി ഏഴാമത്തെ വയസ്സിൽ അദ്ദേഹം ആസന്നമരണനായപ്പോൾ മാമ്മോദീസാ നൽകുവാൻ തീരുമാനിച്ചെങ്കിലും, പെട്ടെന്ന് രോഗം വിട്ടുമാറിയപ്പോൾ ആ തീരുമാനം മാറ്റി. തുടർന്ന് ജീവിച്ചിരിക്കുമെങ്കിൽ പാപത്തിൽ ഇനിയും വീഴുമെന്നുള്ളതിനാൽ, മുൻപാപങ്ങളെല്ലാം കഴുകിക്കളയുന്ന വിശുദ്ധകൂദാശയായ മാമ്മോദീസാ കഴിയുന്നത്ര താമസിപ്പിക്കുന്നതാണുത്തമം എന്ന പ്രായോഗികബുദ്ധിയായിരുന്നു ഈ തീരുമാനത്തിനു പിന്നിലെന്ന് അഗസ്റ്റിൻ അത്മകഥയിൽ സൂചിപ്പിക്കുന്നുണ്ട്. മകനെ ഒരു പണ്ഡിതനാക്കുവാൻ ആഗ്രഹിച്ച മോനിക്കയ്ക്ക് മകനിൽ നിന്നും തിക്താനുഭവങ്ങളാണ് നേരിടേണ്ടിവന്നത്. അഗസ്റ്റിന് പഠനത്തോട് താത്പര്യം ഉണ്ടായിരുന്നില്ല. മോനിക്ക ദേവാലയത്തിൽ മകനെയും കൂട്ടി ചെന്ന് വൈദികനെക്കൊണ്ട് മകനെ ഉപദേശിപ്പിച്ചു. എല്ലാ ചോദ്യങ്ങളോടും നന്നായി പ്രതികരിച്ച അഗസ്റ്റിൻ വീണ്ടും പഠനത്തിൽ വളരെ പിന്നിലായി.


അഗസ്റ്റിൻ മോനിക്കയ്ക്ക് അയച്ചകത്തിൽ നിന്നും മകൻ റോമിലാണെന്ന് മനസ്സിലാക്കി അവൾ റോമിൽ എത്തിച്ചേർന്നു. എന്നാൽ മകൻ അവിടെ നിന്നും മിലാനിലേക്ക് യാത്രയായെന്ന് അറിഞ്ഞ മോനിക്ക വളരെയധികം കഷ്ടതകൾ സഹിച്ച് അവിടെ എത്തിച്ചേരുകയും അഗസ്റ്റിനെ കണ്ടെത്തുകയും ചെയ്തു. എന്നാൽ അമ്മ അവിടെ എത്തുമെന്ന് അഗസ്റ്റിൻ കരുതിയിരുന്നില്ല. അഗസ്റ്റിന്റെ സുഹൃത്തിന്റെ ഒരു വേനൽക്കാല വസതിയിൽ അവർ താമസിച്ചു. ഇക്കാലത്താണ് അഗസ്റ്റിൻ മാമ്മോദീസാ സ്വീകരിച്ചത്. 

എ.ഡി. 387 - ൽ തന്റെ 55 ആം വയസ്സിൽ മോനിക്ക അന്തരിച്ചു. മോനിക്കയുടെ മൃതശരീരം ഓസ്റ്റിയായിൽ സംസ്കരിച്ചു. പിന്നീട് അഗസ്റ്റിൻ വൈദികനായി ഉയർത്തപ്പെട്ടു. തുടർന്ന് ആഫ്രിക്കയിലെ ഹിപ്പോ രൂപതയുടെ മെത്രാനായും നിയമിക്കപ്പെട്ടു. 14 -ആം നൂറ്റാണ്ടു വരെ മോനിക്കയെ ആരും സ്മരിച്ചിരുന്നില്ല. അഗസ്റ്റിന്റെ ആത്മാവിഷ്കരണം എന്ന കൃതിയിലൂടെയാണ് മോനിക്കയെപ്പറ്റി ലോകം കൂടുതലായി അറിഞ്ഞത്. 1430-ൽ മോനിക്കയുടെ പൂജ്യാവശിഷ്ടം മാർപ്പാപ്പ റോമിൽ എത്തിച്ചു.



</doc>
<doc id="147689" url="https://ml.wikipedia.org/wiki?curid=147689" title="ജന ലോക്പാൽ">
ജന ലോക്പാൽ

അഴിമതി പരിഹരിക്കുന്നതിന്, സ്വതന്ത്ര അധികാര വ്യവസ്ഥ നടപ്പാക്കുന്നതിനായി നിർദ്ദേശിക്കപ്പെട്ടിരുന്ന ഒരു ഇന്ത്യൻ കരടു നിയമമാണ് ജന ലോക്പാൽ. തെരഞ്ഞെടപ്പ്‌ കമ്മീഷനെപ്പോലെ സ്വതന്ത്ര അധികാരമുള്ള ഈ വ്യവസ്ഥക്ക്, സർക്കാരിന്റെ അനുമതി കൂടാതെ രാഷ്ട്രീയക്കാരെയും ഉദ്യോഗസ്ഥരെയും വിചാരണ ചെയ്യുവാനും ശിക്ഷിക്കുവാനും അധികാരം ഉണ്ടായിരിക്കണം എന്നതായിരുന്നു ഈ കരടുനിയമത്തിലെ പ്രധാന വ്യവസ്ഥ. ശാന്തി ഭൂഷൺ, കിരൺ ബേഡി, ജസ്റ്റിസ്‌ സന്തോഷ്‌ ഹെഗ്ടെ, അഡ്വക്കേറ്റ് പ്രശാന്ത് ഭൂഷൺ, മുൻ തെരഞ്ഞെടുപ്പു കമ്മീഷനാർ ജെ.എം. ലിംഗ്ധോ എന്നിവർ, "അഴിമതിയ്ക്കെതിരെ ഇന്ത്യ " എന്ന സംഘടന, പൊതുജനങ്ങൾ എന്നിവരുമായി കൂടിയാലോചിച്ചാണ് ജന ലോക്പാൽ എന്ന ഈ കരടു നിയമത്തിനു രൂപം നൽകിയത്. കേന്ദ്രത്തിൽ ലോക്പാലും, സംസ്ഥാനങ്ങളിൽ ലോകായുക്തയും ആണ് വിവക്ഷിച്ചിട്ടുള്ളത്. .

42 വർഷങ്ങൾക്ക് മുൻപ് കേന്ദ്രസർക്കരുണ്ടാകിയ ലോക പാൽ കരടു നിയമം പാസ്സാക്കുവാൻ രാജ്യസഭക്ക് വളരെ കൊല്ലങ്ങളോളം കഴിയാത്തതിനെ തുടർന്നാണ് ജനലോക്പാൽ എന്ന കരടു നിയമം രൂപീകരിക്കപ്പെട്ടത്.1969 ലെ നാലാം ലോകസഭ ലോക്പാൽ നിയമം പാസ്സാക്കിയെങ്കിലും രാജ്യസഭ പസ്സാക്കിയില്ല. 1971, 1977, 1985, 1989, 1996, 1998, 2001, 2005, 2008 എന്നീ വർഷങ്ങളിൽ വീണ്ടും ശ്രമങ്ങൾ ഉണ്ടായെങ്കിലും. പരാജയപ്പെടുകയായിരുന്നു. 2011 ഡിസംബർ 22 ന് ലോകസഭയിൽ ലോക്‌പാൽ ബില്ല് ഒരിക്കൽ കൂടി അവതരിപ്പിക്കുകയും, 2011 ഡിസംബർ 27 ഓട് കൂടി ഈ ബില്ല് ലോകസഭ പാസ്സാക്കുകയും ചെയ്തു. തുടർന്ന്, 2011 ഡിസംബർ 29 ന് രാജ്യസഭയുടെ മുന്നിലെത്തിയ ലോക്പാൽ - ലോകായുക്ത ബില്ല്, നിരന്തരമായ ചർച്ചകൾക്കും രാജ്യസഭ സെലക്ട് കമ്മിറ്റിയുടെ പരിശോധനകൾക്കും ശേഷം, തിരുത്തിയ രൂപത്തിൽ 2013 ഡിസംബർ 17 ന് രാജ്യസഭയും ഡിസംബർ 18ന് ലോക്‌സഭയും പാസ്സാക്കി. 

2012 ൽ പുതിയ ജന ലോക്‌പാൽ ബിൽ നിയമമാക്കുന്നതിനു വേണ്ടി അണ്ണാ ഹസാരെ പാർലമെന്റിന് മുന്നിൽ നിരാഹാര സമരം നടത്തുകയും, അതിന്റെ തുടർച്ചയായി പല പ്രക്ഷോഭങ്ങളും സംഘടിപ്പിക്കുകയും ചെയ്തിരുന്നു. 2013 ഡിസംബറിൽ ഇതേ ആവശ്യത്തിനായി മറ്റൊരു നിരാഹാരസമരം നടത്തിയ അദ്ദേഹം, ലോക്പാൽ നിയമം പാർലമെന്റ് പാസ്സാക്കിയതിനെ തുടർന്ന് തന്റെ നിരാഹാരം അവസാനിപ്പിക്കുകയായിരുന്നു


2010 -ൽ കേന്ദ്രസർക്കാർ തയ്യാറാക്കിയ കരടു ബില്ലിന്റെ ആദ്യ പതിപ്പ് അഴിമതിയെ തടയാൻ അപര്യാപ്തം എന്ന് വിശേഷിപ്പിച്ചു കൊണ്ട് അഴിമതി വിരുദ്ധ പ്രവർത്തകരായ പൊതു സമൂഹ പ്രതിനിധികൾ തള്ളുകയുണ്ടായി. ഈ പ്രവർത്തകർ 'ഇന്ത്യ എഗയ്ൻസ്റ്റ് കറപ്ഷൻ' എന്ന പേരിൽ ഒരു സംഘടന രൂപീകരിക്കുകയും പൌരന്മാരുടെതായ ഒരു ലോക്പാൽ ബില്ലിന് രൂപം നൽകുകയും ചെയ്തു. ഇതിനു പിന്നീട് 'ജൻലോക്പാൽ ബിൽ' എന്ന് പേര് നൽകി. ബില്ലിന്റെ പ്രചാരണത്തിനായി പബ്ലിക് അവയർനെസ്സ് പ്രോഗ്രാമ്മുകളും പ്രതിഷേധ മാർച്ചുകളും നടത്തി. 2011 ഏപ്രിൽ അഞ്ചിന് അണ്ണാ ഹസാരെ ജൻലോക്പാൽ ബിൽ പാസ്സാക്കുന്നതിനായി അനിശ്ചിത കാല നിരാഹാരം ആരംഭിച്ചതോടെ ബില്ലിനുള്ള ജനപിന്തുണ വൻതോതിൽ വർദ്ധിക്കാൻ തുടങ്ങി.

ഹസാരയെ ഈ അനിശ്ചിത കാല നിരാഹാരത്തിൽ നിന്ന് പിന്തിരിപ്പിക്കാനായി പ്രധാനമന്ത്രിയുടെ ഓഫീസ് പേഴ്സണൽ, നിയമ മന്ത്രാലയങ്ങളോട് സാമൂഹ്യ പ്രവർത്തകരുടെ കാഴ്ചപ്പാടുകൾ എങ്ങനെയാണ് ഈ നിയമത്തിൽ ഉൾപ്പെടുത്തേണ്ടത് എന്നത് സംബന്ധിച്ച് പരിശോധിക്കാൻ ആവശ്യപ്പെട്ടു. തുടർന്ന് ദേശീയ ഉപദേശക സമിതി ഏപ്രിൽ അഞ്ചിന് കേന്ദ്ര സർക്കാരിന്റെ കരട് ലോക്പാൽ ബിൽ തള്ളി. ബില്ലിന് മേലിലുള്ള അഭിപ്രായ വ്യത്യാസങ്ങൾ പരിഹരിക്കുന്നതിനായി കേന്ദ്ര മാനവ ശേഷി വകുപ്പുമന്ത്രി കപിൽ സിബൽ സാമൂഹ്യ പ്രവർത്തകരായ സ്വാമി അഗ്നിവേശിനേയും അരവിന്ദ് കേജ്രിവാളിനെയും ഏപ്രിൽ ഏഴിന് കണ്ടു. എന്നാൽ ഈ ചർച്ച ഫലം കണ്ടില്ല.

സർക്കാർ തങ്ങളുടെ ആവശ്യങ്ങൾ നിരസിച്ചതിൽ പ്രതിഷേധിച്ചു ഏപ്രിൽ 13 മുതൽ ജയിൽ നിറയ്ക്കൽ പ്രക്ഷോഭം നടത്താൻ ഏപ്രിൽ 7 -ന് അണ്ണാ ഹസാരെ ആഹ്വാനം ചെയ്തു. പിന്തുണയുമായി ആറ് കോടി എസ്.എം.എസ്സുകൾ ലഭിച്ചതായും കൂടാതെ ഇന്റർനെറ്റിൽ നിന്ന് വലിയ പിന്തുണ ലഭിക്കുന്നതായും ഹസാരെ അവകാശപ്പെട്ടു. സമരത്തിന്‌ ലഭിച്ച പിന്തുണ കൂടുതലും രാഷ്ട്രീയച്ചുവ ഇല്ലാത്തതായിരുന്നു. രാഷ്ട്രീയ പാർട്ടികൾ പൊതുവേ ഈ പ്രക്ഷോഭത്തിൽ നിന്ന് മാറ്റിനിർത്തപ്പെട്ടു. സമൂഹത്തിൽ നിന്നുയർന്നു വന്ന സമ്മർദ്ദം മൂലം സർക്കാർ ഏതാണ്ട് എല്ലാ ആവശ്യങ്ങളും അംഗീകരിച്ചതിനെത്തുടർന്നു 98 മണിക്കൂറിനു ശേഷം ഏപ്രിൽ 9 -ന് ഹസാരെ നിരാഹാരസമരം അവസാനിപ്പിച്ചു. ആഗസ്റ്റ്‌ പതിനഞ്ചിന് മുൻപ് ബിൽ പാർലമെന്റ് പാസാക്കിയില്ലെങ്കിൽ പതിനാറു മുതൽ വീണ്ടും നിരാഹാര സമരം ആരംഭിക്കുമെന്ന് ഹസാരെ പ്രഖ്യാപിച്ചു. സമരത്തെത്തുടർന്നു കേന്ദ്ര സർക്കാർ ഒരു ജോയിന്റ് ഡ്രാഫ്റ്റിംഗ് കമ്മിറ്റി രൂപീകരിക്കാൻ സമ്മതം മൂളി.

അരവിന്ദ് കെജ്രിവാൾ‍‍‍‍‍‍, ശ്രീ ശ്രീ രവിശങ്കർ, ബാബാ രാംദേവ് തുടങ്ങിയ ആത്മീയ നേതാക്കളും ബി.ജെ.പിയുടെ അജിത്‌ സിംഗ്, മൻപ്രീത് സിംഗ് ബാദൽ തുടങ്ങിയ രാഷ്ട്രീയ നേതാക്കളും ഈ ബില്ലിന് പിന്തുണ പ്രഖ്യാപിച്ചവരിൽ പ്രമുഖരാണ്. ഇതുകൂടാതെ ബോളീവുഡിടിൽ നിന്നുള്ള അനവധി നടന്മാർ, സംവിധായകർ, സംഗീതജ്ഞർ എന്നിവർ ഈ ബില്ലിന് പിന്തുണയുമായി രംഗത്ത് വന്നു. 

കേന്ദ്രമന്ത്രി കപിൽ സിബൽ, മറ്റു കോണ്ഗ്രസ് നേതാക്കൾ, മമത ബാനർജി, അകാലി ദാൽ നേതാവ് പ്രകാശ്‌ സിംഗ് ബാദൽ, ബാൽ താക്കറേ, മുൻ സുപ്രീം കോടതി ചീഫ് ജസ്റ്റിസ്‌ ജഗദീഷ് ശരൺ വർമ്മ എന്നിവരാണ് ഈ ബില്ലിനെ എതിർത്തവരിൽ പ്രമുഖർ. ബി.ജെ.പി ആദ്യം ഈ ബില്ലിനെ പിന്തുണച്ചിരുന്നെങ്കിലും പിന്നീട് 'പൊതു സമൂഹം പാർലമെന്റിന് നിയമനിർമ്മാനത്തിന് ഉള്ള അവകാശത്തിൽ മേൽക്കൈ നേടുമോ' എന്ന കോണ്ഗ്രസ്സിന്റെ ആശങ്ക പങ്ക് വെച്ചു.

അംഗങ്ങൾ യോഗ്യതയും സ്ഥാനവും


ഡ്രാഫ്റ്റ് കമ്മിറ്റി രൂപീകരിക്കുന്നതിൽ കേന്ദ്ര സർക്കാരിന്റെ നിലപാടുകളെ ബി.ജെ.പി, ബി.ജെ.ഡി, ടി.ഡി.പി, അണ്ണാ ഡി.എം.കെ, സി.പി.ഐ (എം), ആർ.ജെ.ഡി, ജെ.ഡി.(യു), എസ്.പി എന്നിങ്ങനെ പ്രധാന പ്രതിപക്ഷ പാർട്ടികളെല്ലാം വിമർശിച്ചു. ബില്ലിൽ ഒരു സമവായത്തിൽ എത്താൻ സമിതി പരാജയപ്പെടുകയും സർക്കാർ സ്വന്തം രീതിയിൽ കരട് 2011 ആഗസ്റ്റിൽ പാർലമെന്റിൽ കൊണ്ട് വരികയും ചെയ്തു. ഇതിനെത്തുടർന്ന് ആഗസ്റ്റ്‌ പതിനാറു മുതൽ അനിശ്ചിതകാല നിരാഹാരം ആരംഭിക്കുമെന്ന് അണ്ണ ഹസാരെ പ്രഖ്യാപിച്ചു. എന്നാൽ അന്ന് രാവിലെ ഡൽഹി പോലീസ് ഹസാരയെ അറസ്റ്റ് ചെയ്യുകയും ജയിലിൽ അടയ്ക്കുകയും ചെയ്തു. ഹസാരെ ജയിലിൽ വെച്ചു സത്യാഗ്രഹം ആരംഭിച്ചു. എന്നാൽ സമൂഹത്തിന്റെ എല്ലാ കോണുകളിലും നിന്ന് ശക്തമായ പ്രതിഷേധം ഉണ്ടായതിനെതുടർന്നു രണ്ട് ദിവസത്തിന് ശേഷം ഹസാരയെ മോചിപ്പിച്ചു. പിന്നീട് ഹസാരെ രാംലീല മൈതാനിയിൽ നിരാഹാരം ആരംഭിച്ചു. 2011 ആഗസ്റ്റ് 29 ന് ലോക്പാൽ ബില്ല് സർക്കാർ അംഗീകരിച്ചതിനെ തുടർന്ന് അദ്ദേഹം നിരാഹാരം അവസാനിപ്പിച്ചു

ഈ ബില്ലിനെക്കുറിച്ചുള്ള ഒരു വലിയ വിമർശനം അഴിമതിയെ നേരിടുന്ന കാര്യത്തിൽ ഈ ബിൽ തീർത്തും നിഷ്കളങ്കമായ അല്ലെങ്കിൽ തീർത്തും ലളിതമായ പ്രായോഗികമല്ലാത്ത ഒന്നാണ് എന്നതാണ്. ഡൽഹിയിലെ സെൻറർ ഫോർ പോളിസി റിസർച്ചിന്റെ പ്രസിഡന്റ്‌ ആയ പ്രതാപ്‌ ഭാനു മേഹ്ത ഈ ബില്ലിനെ വിശേഷിപ്പിച്ചത്‌ 'ഏറ്റവും നല്ല അവസ്ഥയിൽ തീരെ നിഷ്കളങ്കവും എന്നാൽ ഏറ്റവും മോശം അവസ്ഥയിൽ പ്രാധിനിത്യ ജനാധിപത്യത്തെത്തന്നെ അട്ടിമറിക്കാൻ ശ്രമിക്കുന്നതുമായ ഒന്ന്' എന്നാണ്. കേന്ദ്ര മന്ത്രി കപിൽ സിബൽ ലോക്പാൽ എന്ന ആശയത്തെ ഉത്തരാവാദിത്വമില്ലാത്തതും ക്രൂരവും ജനാധിപത്യവിരുദ്ധവുമായ ഒന്ന് എന്നാണ് വിശേഷിപ്പിച്ചത്‌.

എന്നാൽ ബിൽ ഭരണഘടനാ വിരുദ്ധമാണ് എന്ന വാദത്തെ ബില്ലിനുവേണ്ടി പ്രവർത്തിക്കുന്ന അരവിന്ദ് കേജ്രിവാൾ തള്ളിക്കളയുന്നു. അദ്ദേഹം പറയുന്നത് ലോക്പാൽ അഴിമതിയെക്കുറിച്ച് അന്വേഷിച്ചു ചാർജ്ജ് ഷീറ്റ് സമർപ്പിക്കുകയെ ഉള്ളൂ എന്നും അതിൽ വാദം നടത്തി ശിക്ഷ വിധിക്കേണ്ടത് കോടതികളാണ് എന്നുമാണ്. സമാനസ്വഭാവമുള്ള വേറെയും സ്ഥാപനങ്ങൾ നിലവിലുണ്ട്. കൂടാതെ ബില്ലിൽ സുപ്രീം കോടതിയ്ക്ക് ലോക്പാലിനെ പിരിച്ചു വിടാനുള്ള അധികാരം നൽകുന്ന വ്യവസ്ഥകളും ഉണ്ട്.

ഈ വിശദീകരണങ്ങൾ ഉണ്ടെങ്കിലും ലോക്പാലിന്റെ വിമർശകർ പറയുന്നത് ലോക്പാലിന്റെ യഥാർഥ ജുഡീഷ്യൽ അധികാരങ്ങൾ അതിന്റെ അന്വേഷണ അധികാരങ്ങളുമായി താരതമ്യപ്പെടുത്തുമ്പോൾ അവ്യക്തം ആണ് എന്നാണ്. ലോക്പാലിലെ അംഗങ്ങളും അന്വേഷണ വിഭാഗത്തിലെ ഉദ്യോഗസ്ഥരും പോലീസുകാർ ആയിരിക്കണമെന്ന് ബിൽ ആവശ്യപ്പെടുന്നു. ബില്ലിനെ പിന്തുണയ്ക്കുന്നവരിൽ ചിലരെങ്കിലും ലോക്പാലിനു ജുഡീഷ്യൽ അധികാരങ്ങൾ ഉണ്ട് എന്നത് നിഷേധിച്ചിട്ടുണ്ട് എങ്കിലും സർക്കാരും ചില വിമർശകരും അതിനു അർദ്ധ-ജുഡീഷ്യൽ അധികാരങ്ങൾ ഉള്ളതായി കരുതുന്നു.

ബില്ലിൽ പറയുന്ന പ്രകാരം കോടതിയലക്ഷ്യത്തിന് ഒരു ഹൈക്കോടതിക്ക് ഉള്ള അധികാരങ്ങൾ ലോക്പാലിനുണ്ടാവും. കൂടാതെ ലോകപാലിന്റെ ഒരു നടപടിയെയോ തീരുമാനത്തേയോ കോടതിൽ പോലും ചോദ്യം ചെയ്യാൻ കഴിയില്ല. അതുകൊണ്ടു തന്നെ ബില്ലിൽ വിചാരണ എങ്ങനെയായിരിക്കുമെന്ന് വ്യക്തത ഇല്ലാത്ത അവസരത്തിൽ തന്നെ പ്രത്യേക കോടതികളും ജഡ്ജുമാരും ലോക്പാലിനു ആവശ്യമായി വരും. കൂടാതെ ഒരു വർഷത്തിനുള്ളിൽ വിചാരണ പൂർത്തിയാക്കുകയും വേണം. ചുരുക്കിപ്പറഞ്ഞാൽ ഒരു ജുഡീഷ്യൽ മേല്നോട്ടമില്ലാത്ത, ഭരണഘടനയ്ക്ക് പുറത്തുള്ള, അന്വേഷണ-ജുഡീഷ്യൽ അധികാരങ്ങളുള്ള സാധാരണ കോടതിയിൽ തീരുമാനങ്ങൾ ചോദ്യം ചെയ്യാൻ കഴിയാത്ത ഒരു സ്ഥാപനമായി മാറും ലോക്പാൽ.

ഒരു പ്രധാന തർക്കവിഷയം ജുഡീഷ്യറിയേയും ഇന്ത്യൻ പ്രധാനമന്ത്രിയേയും ലോക്പാലിനു പ്രോസിക്യൂട്ട് ചെയ്യാൻ കഴിയുമോ എന്നുള്ളതാണ്. ജോയിന്റ് പാനലിൽ അന്നയുടെ നോമിനിയും പാനലിന്റെ കോ-ചെയർമാനുമായ ജസ്റ്റിസ്‌ വർമ്മ പറയുന്നത് പ്രധാനമന്ത്രിയെയും ഉയർന്ന തലത്തിലെ ജുഡീഷ്യറിയേയും ലോക്പാലിനു കീഴിൽ കൊണ്ട് വരുന്നതിന് ഭരണഘടനയിൽ തന്നെ തടസ്സങ്ങൾ ഉണ്ട് എന്നാണ്. അദ്ദേഹത്തിന്റെ അഭിപ്രായത്തിൽ ഇതു ഭരണഘടനയുടെ അടിസ്ഥാന രൂപത്തെത്തന്നെ അട്ടിമറിക്കും. മാഗ്സസെ അവാർഡ് ജേതാവ് അരുണ റോയുടെ അഭിപ്രായത്തിൽ 'ഭരണ സംവിധാനത്തിന് നെടുകെയും കുറുകെയും അധികാരപരിധി നൽകുന്നത് വളരെക്കൂടുതൽ അധികാരങ്ങൾ ഒരു പ്രത്യേക സ്ഥാപനത്തിന് ലഭിക്കുന്നതിനു ഇടയാക്കും. കൂടാതെ അമിതമായ ജോലിഭാരം സ്ഥാപനത്തിന്റെ പ്രവർത്തനം ദുഷ്കരമാക്കും.'

2011 ഏപ്രിലിൽ ജോയിന്റ് ഡ്രാഫ്റ്റിംഗ് കമ്മിറ്റി കോ-ചെയർമാൻ ശാന്തി ഭൂഷന്റെത് എന്ന് അവകാശപ്പെടുന്ന ഒരു സി.ഡി. പുറത്തു വന്നു. ഇതിൽ അദ്ദേഹം അമർ സിങ്ങിനോടും മുലായം സിങ്ങിനോടും ഒരു ജട്ജിനെ സ്വാധീനിക്കുന്നതിനെപ്പറ്റി സംസാരിക്കുന്നു എന്നായിരുന്നു ആരോപണം. എന്നാൽ ഇതിൽ ഉൾപ്പെട്ട എല്ലാവരും സി.ഡി. കൃത്രിമം ആണ് എന്ന് വാദിക്കുകയും ഇതിൽ അന്വേഷണം നടത്തണമെന്ന് ആവശ്യപ്പെടുകയും ചെയ്തു.

ആഗസ്റ്റ്‌ പതിനാറിന് നിരാഹാര സമരത്തിനു പുറപ്പെടാനിരുന്ന അണ്ണ ഹസാരയെ പോലീസ് അറസ്റ്റ് ചെയ്തു. ക്രമസമാധാന പ്രശ്നം ഉണ്ടാകും എന്ന് പറഞ്ഞായിരുന്നു അറസ്റ്റ്. ഇതേ സമയം പോലീസ് അരവിന്ദ് കേജ്രീവാളിനെയും മറ്റു അനുയായികളെയും അറസ്റ്റ് ചെയ്തു. ഇതിനെതിരെ നാല് കോണിൽ നിന്നും പ്രതിഷേധം ഉയർന്നു. ഇന്ത്യാ ഗേറ്റിൽ നടന്ന മെഴുകുതിരി കത്തിച്ചുള്ള പ്രകടനത്തിൽ ആയിരങ്ങൾ പങ്കെടുത്തു. പിന്നീട് അന്നയെ വിട്ടയച്ചു.


</doc>
<doc id="147701" url="https://ml.wikipedia.org/wiki?curid=147701" title="അസോവ് കടൽ">
അസോവ് കടൽ

ദക്ഷിണ റഷ്യയിലെ ഒരുൾനാടൻ കടലാണ് അസോവ് കടൽ. കരിങ്കടലിന്റെ ഒരു ശാഖയാണിതെന്നു പറയാം. ഏകദേശം 6.4 കി.മീ. വീതിയുള്ള കെർഷ് കടലിടുക്ക് അസോവ് കടലിനെ കരിങ്കടലുമായി ബന്ധിപ്പിക്കുന്നു.

ഡോൺ, കുബൻ എന്നീ നദികൾ ഇതിൽ പതിക്കുന്നു. ഡോൺ നദിയിലൂടെ വന്നടിയുന്ന ഊറലുകളാൽ കടലിന്റെ ആഴം ക്രമേണ കുറയുകയാണ്. ഏറ്റവും കൂടിയ ആഴം 14 മീറ്ററാണ്. വിസ്തീർണം: 37,600 ച.കി.മീ.; നീളം: 340 കി.മീ. ഇതിലെ ജലനിരപ്പിൽ സാരമായ വ്യതിയാനങ്ങൾ കാണാറുണ്ട്; വർധിച്ച ബാഷ്പീകരണമാണിതിനു ഹേതു.
മത്സ്യസമ്പന്നമാണ് അസോവ് കടൽ. പൈക്, ബ്രിം, സ്റ്റർജിയൺ, ടുൽക, ഗോബി മുതലായ മത്സ്യങ്ങളാണ് അധികവും ലഭിക്കുന്നത്. അമിതമായ മത്സ്യബന്ധനം മൂലം ഇപ്പോൾ ഈ കടലിലെ മത്സ്യശേഖരം വളരെ കുറഞ്ഞിട്ടുണ്ട്. വിലപ്പെട്ട മത്സ്യങ്ങൾ തീരെ കുറഞ്ഞിരിക്കുന്നു.

റോസ്തോവ് ഓൺ ഡോൺ, താറൻ റോഗ്, കെർഷ് എന്നിവയാണ് അസോവ് കടലിലെ പ്രധാന തുറമുഖങ്ങൾ. ഇതിന്റെ പടിഞ്ഞാറെ ശാഖ സിവാഷ് കടൽ എന്നറിയപ്പെടുന്നു.


</doc>
<doc id="147714" url="https://ml.wikipedia.org/wiki?curid=147714" title="ഡബിൾസ്">
ഡബിൾസ്

നവാഗതനായ സോഹൻ സീനു ലാലിന്റെ സംവിധാനത്തിൽ മമ്മൂട്ടി, നദിയ മൊയ്തു, താപ്സി പന്നു എന്നിവർ പ്രധാന വേഷങ്ങളിലെത്തുന്ന മലയാളചിത്രമാണ് ഡബിൾസ്. ധാരാളം നർമ്മ മുഹൂർത്തങ്ങൾ അടങ്ങിയിരിക്കുന്ന ഒരു ഇമോഷണൽ ഡ്രാമയാണ് ഡബിൾസ്. മമ്മൂട്ടിയുടെ സഹോദരിയായി നദിയ മൊയ്തു അഭിനയിക്കുന്നു എന്നതാണ് ചിത്രത്തിന്റെ ഏറ്റവും വലിയ പ്രത്യേകത. 2011 ഏപ്രിൽ 15-ന് പ്ലാസ ഗ്രൂപ് ഓഫ് റിലീസ് ചിത്രം പ്രദർശനത്തിനെത്തിക്കുന്നു.

ഗിരിയും ഗൗരിയും ഇരട്ടകളാണ്. ഒരു വാഹനാപകടത്തിൽ എല്ലവരും നഷ്ടപ്പെട്ട ഗിരിയും ഗൗരിയും പരസ്പരം ജീവനു തുല്യം സ്നേഹിച്ചു വളർന്നു. ഇവരുടെ സ്നേഹബന്ധത്തിനു ഒരു തടസ്സവും വരാതിരിക്കാൻ മൂന്നാമതൊരാൾ ഇവരുടെ ജീവിതത്തിലേക്കു വരാതിരിക്കാൻ പ്രത്യേകം ശ്രദ്ധിക്കുന്നുമുണ്ട്. പക്ഷേ വിധിവശാൽ ഒരാൾ വരുന്നു. പതിവുപോലെ വാഹനാപകടത്തിൽ പെടുന്നവരെ രക്ഷിക്കുന്നതിനിടയിൽ സൈറ ബാനു എന്ന പെൺകുട്ടിയുടെ സംരക്ഷണം ഗിരിയ്ക്ക് ഏറ്റെടുക്കേണ്ടി വരുന്നു. അതോടെ ഗിരി-ഗൗരി ബന്ധത്തിന് വിള്ളൽ വീഴുന്നു. തുടർന്ന് അവരുടെ ജീവിതത്തിലുണ്ടാകുന്ന സംഘർഷഭരിതമായ സംഭവങ്ങളാണ് ചിത്രത്തിലൂടെ അവതരിപ്പിക്കുന്നത്.

മലയാളത്തിൽ പ്രതീക്ഷിച്ച സാമ്പത്തികവിജയം നേടാതെ പോയ ചിത്രം,തമിഴിൽ മൊഴിമാറ്റിയെത്തുക വഴി വന്വിജയമാണു നേടിയത്‌.മമ്മൂട്ടി,തപ്സി,നദിയ മൊയ്തു എന്നിവർക്കു തമിഴിലുള്ള താരസ്വീകാര്യതയും ചിത്രത്തിന്റെ തമിഴ്‌ വിജയത്തിനു ഹേതുവായി.



</doc>
<doc id="147715" url="https://ml.wikipedia.org/wiki?curid=147715" title="അഡോണ">
അഡോണ

ആംഗലകവിയായ ഷെല്ലിയുടെ (1792-1822) പ്രസിദ്ധമായ അജപാലവിലാപകാവ്യമാണ് (Pastoral elegy) അഡോണ. അസാമാന്യമായ പ്രതിഭാവിലാസം ആവിഷ്കരിച്ചുകൊണ്ട് ആംഗലസാഹിത്യത്തിൽ പ്രത്യക്ഷപ്പെട്ട മറ്റൊരു കവിയായ "ജോൺ കീറ്റ്സിന്റെ" അകാലചരമത്തിൽ അനുശോചിച്ചെഴുതിയതാണ് ഈ കൃതി. ക്ഷയരോഗബാധിതനായിരുന്ന കീറ്റ്സ് 1821 ഫെബ്രുവരി 23-ന് റോമിൽവച്ചു നിര്യാതനായി. അദ്ദേഹത്തിന്റെ എൻഡിമിയൺ (Endymion) എന്ന കൃതിയെപ്പറ്റി ക്വാർട്ടർലി റിവ്യൂ എന്ന ആനുകാലികപ്രസിദ്ധീകരണത്തിൽ വന്ന നിശിതമായ പ്രതികൂലവിമർശനമാണ് മരണകാരണം എന്നു ഷെല്ലി ധരിച്ചു. തൻമൂലം ഉണ്ടായ അന്തഃക്ഷോഭമാണ് ഈ വിലാപകാവ്യത്തിന്റെ രചനയ്ക്കു പ്രേരകം.

"അഡോണേ- കീറ്റ്സിന്റെ ചരമത്തെ അധികരിച്ചുള്ള ഒരു വിലാപഗീതം" എന്ന പേരാണ് കാവ്യത്തിനു നല്കിയിരിക്കുന്നതെങ്കിലും അത് കീറ്റ്സിനെയോ കീറ്റ്സിന്റെ ചരമത്തെയോ മാത്രം സംബന്ധിച്ചുള്ള ഒരു കൃതിയല്ല. കീറ്റ്സിനും ഷെല്ലിക്കും തമ്മിൽ വ്യക്തിപരമായ അടുപ്പം ഉണ്ടായിരുന്നില്ല. യഥാർഹം അംഗീകരിക്കപ്പെടാതെ അകാലത്തിൽ അന്തരിച്ച ഉജ്ജ്വലപ്രതിഭനായ ഒരു കവിയെച്ചൊല്ലി ഹൃദയാലുവായ മറ്റൊരു കവി ചെയ്യുന്ന ഉദ്വേഗാന്വിതമായ വിലാപനമാണിത്. ഷെല്ലിതന്നെ പുരോഭാഗികളുടെ പ്രതികൂലനിരൂപണശരങ്ങൾ ധാരാളം ഏറ്റിട്ടുള്ള ആളാണ്. തന്നിമിത്തം അദ്ദേഹം കീറ്റ്സിന്റെ വേർപാടിൽ വികാരഭരിതനും ദുഃഖിതനും ആയതു സ്വാഭാവികമാണ്. സ്വാനുഭവങ്ങളെപ്പറ്റിയുള്ള ചിന്ത പ്രസ്തുത കൃതിയിൽ ധാരാളം കടന്നുകൂടിയിട്ടുണ്ട്.

ബി.സി. 3-ാം ശ.-ത്തിൽ സിസിലിയിൽ ജീവിച്ചിരുന്ന ബിയോൺ, അദ്ദേഹത്തിന്റെ ശിഷ്യനായ മോർക്കസ് എന്നീ അജപാലവിലാപകാവ്യകാരൻമാരുടെ ചുവടുപിടിച്ചാണ് ഷെല്ലി ഈ കൃതി രചിച്ചിട്ടുള്ളത്. അഡോണേ എന്നപേരുതന്നെ ബിയോണിന്റെ അഡോണിസിനെച്ചൊല്ലിയുളള വിലാപം (Lament for adonis) എന്ന കൃതിയിൽനിന്നും സ്വീകരിച്ചിട്ടുള്ളതാണ്. സ്പെൻസറുടെ അസ്ത്രോഫൽ, മിൽട്ടന്റെ ലിസിഡസ്, ആർനോൾഡിന്റെ തെർസിസ് എന്നീ വിലാപകാവ്യങ്ങളോട് ഷെല്ലിയുടെ ഈ കൃതിക്കു സാദൃശ്യമുണ്ട്.

അജപാലവിലാപകാവ്യങ്ങളിലെ സമ്പ്രദായം അനുസരിച്ചു കഥാപാത്രങ്ങളെ പ്രതിരൂപാത്മകമായി ഇതിലും അവതരിപ്പിച്ചിരിക്കുന്നു. അഡോണേ കീറ്റ്സിനെയും, വിലാപകൻമാരായ അജപാലൻമാർ ബൈറൺ, മൂർ, ലേഹണ്ട് മുതലായവരെയും പ്രതിനിധാനം ചെയ്യുന്നു. ആട്ടിൻപറ്റം പരേതന്റെ ഭാവനകളുടെ സ്ഥാനം വഹിക്കുന്നു. പ്രകൃതിശക്തികളും ദേവീദേവൻമാരും മൃതശരീരത്തിനടുത്തെത്തി പരേതന്റെ ഗുണഗണങ്ങൾ അനുസ്മരിച്ചു വിലപിക്കുന്നു. അജപാലകാവ്യസാധാരണമായ പ്രതിരൂപാവരണം ആദ്യവസാനം നിലനില്ക്കുന്നില്ല. കാവ്യം കുറേ ചെല്ലുമ്പോൾ ആരണ്യകപ്രതിബിംബങ്ങളും ആരണ്യകാന്തരീക്ഷവും ഉപേക്ഷിച്ച് കവി സ്വന്തം വിചാരമാർഗ്ഗം പിൻതുടരുന്നതായി കാണാം. ജീവിതമരണങ്ങളുടെ അർഥത്തെയും പ്രപഞ്ചത്തിന്റെ നിയാമകശക്തിയെയുംപറ്റിയുള്ള വിചിന്തനങ്ങളിലേക്ക് കവി യഥാസ്ഥാനം കടക്കുന്നുണ്ട്.

ഷെല്ലിയുടെ കൃതികളിൽവച്ച് ഏറ്റവും ഭാവോജ്ജ്വലവും ഗംഭീരവുമായ കാവ്യമാണ് അഡോണേ. ഷെല്ലിക്കുതന്നെയും ഈ അഭിപ്രായമാണുണ്ടായിരുന്നത്. താൻ വളരെ ശ്രമിച്ചും ശ്രദ്ധിച്ചും എഴുതിയിട്ടുള്ള കൃതിയാണിതെന്നും രചനാവിഷയകമായി തന്റെ എല്ലാ കൃതികളെക്കാളും ഇതു മെച്ചമാണെന്നും അദ്ദേഹം ഗിസ്ബോൺ (Gisbonne) ദമ്പതികൾക്കെഴുതിയ ഒരു കത്തിൽ പ്രസ്താവിച്ചിട്ടുണ്ട്. കീറ്റ്സിന്റെ ചരമംമൂലമുണ്ടായ ഉത്ക്കടദുഃഖം കാവ്യത്തിൽ ഉടനീളം തുടിച്ചു നിൽക്കുന്നു. ആധ്യാത്മികചിന്തയിൽ മറ്റു വിലാപകാവ്യങ്ങൾക്കൊന്നിനും ഇതിനോടൊപ്പം എത്താൻ കഴിഞ്ഞിട്ടില്ല. ഷെല്ലി-മനുഷ്യനും കവിയും (Shell_the Man and the poet) എന്ന ഗ്രന്ഥത്തിൽ എ. ക്ളട്ടൺബ്രൂക്ക് ഇങ്ങനെ അഭിപ്രായപ്പെട്ടിരിക്കുന്നു: ഷെല്ലി എഴുതിയിട്ടുള്ള എല്ലാ കൃതികളിലുംവച്ച് ഉത്കൃഷ്ടം അഡോണേ ആണെന്നാണ് എന്റെ അഭിപ്രായം. അതിൽ തന്റെ പ്രതിഭയ്ക്ക് ഏറ്റവും പറ്റിയ വിഷയം അദ്ദേഹം കണ്ടെത്തി. സംഗീതത്തെയും ഗഹനങ്ങളായ ആശയങ്ങളെയും മുമ്പൊരിക്കലും സാധിച്ചിട്ടില്ലാത്തവിധം അതിൽ സംയോജിപ്പിച്ചിരിക്കുന്നു. രൂപത്തിലും പ്രമേയത്തിലും അതു ശ്രേഷ്ഠമാണ്. പരിചിതമായൊരു വിഷയത്തിൽ ആരംഭിച്ച് ക്രമത്തിൽ സ്വാഭാവികമായ ഒരു പ്രക്രിയയിലൂടെ അജ്ഞാതമേഖലകളിലേക്ക് - പുരാതനമായ അജപാലകാവ്യഭൂമിയിൽനിന്ന് ഷെല്ലിയുടെ തന്നെ ദുർഗമ ചിന്താമണ്ഡലങ്ങളിലേക്കും ഔന്നത്യങ്ങളിലേക്കും - നമ്മെ കൂട്ടിക്കൊണ്ടുപോകുന്നു. അദ്ദേഹംതന്നെ ഇതു തന്റെ കൃതികളിൽവച്ച് ഏറ്റവും നിരവദ്യമാണെന്നു പറഞ്ഞിട്ടുണ്ട്.

മലയാളത്തിൽ അഡോണേയുടെ മാതൃകയിലുള്ള ഒരു കൃതിയാണ് എ.ആർ. രാജരാജവർമയുടെ ചരമം പ്രമാണിച്ച് കുമാരനാശാൻ എഴുതിയ പ്രരോദനം എന്ന വിലാപകാവ്യം.



</doc>
<doc id="147716" url="https://ml.wikipedia.org/wiki?curid=147716" title="ടൈറ്റൻ">
ടൈറ്റൻ

ഗ്രീക്ക് പുരാണത്തിലെ അതിശക്തി ഉള്ള ദേവന്മാർ ആണ് ടൈറ്റന്മാർ (ഗ്രീക്ക്: Τιτάν - Ti-tan;). പന്ത്രണ്ടു പേരാണ് ആദിമ ടൈറ്റന്മാർ.

ഭുമി ദേവി ആയ ഗയക്കും, ആകാശത്തിന്ടെ ദേവൻ ആയ യൂറനസ്നും ഉണ്ടായ മക്കൾ ആണ് ടൈറ്റന്മാർ.ഇവർ ഐതിഹ്യത്തിലെ, സുവർണ്ണയുഗത്തിൽ ഭരണം നടത്തിയെന്നു പറയപ്പെടുന്നു. ഇവർ ചിരഞ്ചീവികളാണെന്നും പുരാണങ്ങൾ പറയുന്നു. ഇവരുടെ ആദ്യ തലമുറയിൽ, 12 ടൈറ്റാനുകൾ ഉണ്ടായിരുന്നത്രെ. അവരിൽ, ഓഷ്യാനസ്, ഹിപ്പാരിയൻ, കോയസ്, ക്രോണസ്, ക്രിയസ്, ലപ്പിറ്റസ് എന്നിവർ പുരുഷന്മാരും എമ്നെമൊസനി, ടെത്തിസ്, തിയ, ഫോബെ, റിയ, തെമിസ് എന്നിവർ സ്ത്രീകളും (ഇവരെ ടൈറ്റാനെസ്സുകൾ എന്നു വിളിക്കുന്നു.) ആകുന്നു. രണ്ടാം തലമുറ ടൈറ്റാനുകൾ ഹിപ്പാരിയണിന്റെ മക്കളാണ്.- ഇയോസും ഹെലിയോസും,സെലീനും.


</doc>
<doc id="147717" url="https://ml.wikipedia.org/wiki?curid=147717" title="തോമസ് കുര്യാളശേരി">
തോമസ് കുര്യാളശേരി

ക്രൈസ്തവസഭയിലെ ഒരു ദൈവദാസനാണ് മാർ തോമസ് കുര്യാളശേരി. (ജനനം: ജനുവരി 14, 1873; മരണം: ജൂൺ 2, 1925). ഇദ്ദേഹത്തിന്റെ നന്മയും ശ്രേഷ്ഠഗുണങ്ങളും പരിഗണിച്ച് ബെനെഡിക്ട് പതിനാറാമൻ മാർപ്പാപ്പ ബിഷപ്പ് കുര്യാളശേരിയെ വാഴ്ത്തപ്പെട്ടവാനാക്കുവാനുള്ള കല്പന നൽകി. ചങ്ങനാശേരി രൂപതയുടെ ആദ്യ ബിഷപ്പായിരുന്നു ഇദ്ദേഹം. 1873 ജനുവരി 14 ന് കോട്ടയം ജില്ലയിൽ ചങ്ങനാശ്ശേരി താലൂക്കിൽ (അന്ന് കോട്ടയം ജില്ലയിലായിരുന്നു ചമ്പക്കുളം) ചമ്പക്കുളത്താണ് ഇദ്ദേഹത്തിന്റെ ജനനം. 1925 ജൂൺ 2-ന് റോമിൽ വച്ച് അന്തരിച്ചു.

പതിനാറാം വയസ്സിൽ റോമിലെ പ്രൊപ്പഗാന്താ കോളേജിൽ ചേർന്നു. പത്തു വർഷത്തെ പഠനം കഴിഞ്ഞ് 1899-ൽ വൈദികപ്പട്ടം സ്വീകരിച്ചു. 1911-ൽ ചങ്ങനാശ്ശേരിയുടെ വികാരി അപ്പസ്തോലിക്കയായി. സ്ത്രീകൾക്കു വേണ്ടി വാഴപ്പള്ളിയിൽ ആരാധനാമഠം 1908-ൽ സ്ഥാപിച്ചു. 1914-ൽ വീണ്ടും റോമിലെത്തി മാർപാപ്പയെ സന്ദർശിച്ചു. 1921-ൽ സെന്റ് ബർക്കുമാൻസ് കോളേജ് സ്ഥാപിക്കുന്നതിനായി മുൻ നിരയിൽ നിന്നു പ്രവർത്തിച്ചു. 1925-ൽ വീണ്ടും റോം സന്ദർശിക്കുകയും ആസമയത്ത് മരണമടയുകയും ചെയ്തു. വത്തിക്കാനു സമീപം റോമാ നഗരത്തിൽ സംസ്കരിച്ചു.


</doc>
<doc id="147718" url="https://ml.wikipedia.org/wiki?curid=147718" title="തേമിസ്">
തേമിസ്

ഗ്രീക്ക് പുരാണത്തിലെ ആദിമ ടൈറ്റന്മാരിൽ ഉള്ള ഒരു ദേവതയാണ് ആണ് തേമിസ്. നീതിയുടെ ദേവതയാണ് തേമിസ്.


</doc>
<doc id="147732" url="https://ml.wikipedia.org/wiki?curid=147732" title="മടയിൽ ചാമുണ്ഡി">
മടയിൽ ചാമുണ്ഡി

വടക്കേമലബാറിൽ അരങ്ങേറുന്ന ഒരു ഭഗവതി തെയ്യമാണ്‌ മടയിൽ ചാമുണ്ഡി.
വണ്ണാടിൽ പൊതുവാൾ കൂട്ടിനായി പയ്യാടക്കത്ത് നായരേയും കൂട്ടി നായാട്ടിനു പോയി. ഒരു മൃഗത്തേയും കിട്ടാതിരിക്കുമ്പോൾ കുറച്ചകലെ മടയിൽ ഒരു അനക്കം കേട്ടു. പന്നിയാണെന്നു കരുതിയ പൊതുവാൾ ശബ്ദം കേട്ട ദിക്കു നോക്കി അമ്പെയ്തു.ഗുഹയിൽ നിന്നും വലിയൊരു അലർച്ചയും ചിലമ്പിന്റെ ശബ്ദവും കേട്ട പൊതുവാൾ ജീവനും കൊണ്ട് ഓടി വീട്ടുമുറ്റത്തെത്തി. ആളെ വിളിക്കുന്നതിനു മുമ്പ് പിന്നാലെ എത്തിയ ഒരു ഭീകരമൂർത്തി പൊതുവാളിനെ ചവുട്ടികൊന്ന് പുറം കാലുകൊണ്ട് തട്ടിയെറിഞ്ഞു. ആ ഭീകര രൂപി മടയിൽ ചാമുണ്ഡി ആണെന്ന് ഐതിഹ്യം. തെയ്യത്തിന്റെ പന്നിയുടെ മുഖം, കോഴിയെ കൊന്നു് പുറം കാലുകൊണ്ട് എറിയുന്നതും നായാട്ടിനെ ഓർമ്മപ്പെടുത്തുന്ന ചടങ്ങുകളാണ്. വണ്ണാടിൽ തറവാട്ടിലെ കുലദേവതയാണ് മടയിൽ ചാമുണ്ഡി
പാതാളമൂർത്തി എന്നുകൂടി വിളിപ്പേരുള്ള തെയ്യമാണിത്. ഒരു മടയിൽ ( ഗുഹയിൽ ) പ്രത്യക്ഷപ്പെട്ടത് കൊണ്ടാണ് മടയിൽ ചാമുണ്ഡി എന്ന് വിളിക്കപ്പെടുന്നത്. ചണ്ഡമുണ്ഡന്മാരെ പാതാളം വരെ പിന്തുടർന്നു വധിച്ച ഭൈരവിയാണ് മടയിൽ ചാമുണ്ഡി . ആലന്തട്ട യിലെ വനപ്രദേശത്ത് നായാട്ടിനു ഇറങ്ങിയ വണ്ണാടിൽ പൊതുവാൾ എന്ന ജന്മിയുടെ പിന്നാലെ ഒരു മടയിൽ നിന്നും പുറപ്പെട്ടു വന്നു എന്ന് ഐതിഹ്യം . തോറ്റം പാട്ട് പ്രകാരം മടയിൽ നിന്നും വന്ന ചാമുണ്ഡി ആലന്തട്ട മടവാതിൽക്കലും , തിമിരിഗോപുരത്തിലും കരിവെള്ളൂർ കൊട്ടൂരിലും പയ്യന്നൂർ വണ്ണാട് മീനക്കൊട്ടിലിലും ആരൂഡം ആയി ആരാധിക്കപ്പെടുന്നു. ആനമടചാമുണ്ഡി,ബലിച്ചേരി ചാമുണ്ഡി,മേനച്ചൂർ ചാമുണ്ഡി, കരിമണൽ ചാമുണ്ഡി,മാമല ചാമുണ്ഡി എന്നീ പേരുകളിലും മടയിൽ ചാമുണ്ഡി തെയ്യം കെട്ടിയാടുന്നു.

എന്ന് തുടങ്ങുന്ന സ്തുതിയിലും

എന്ന തോറ്റത്തിലും കാളീ ദേവിയുടെ കേശാദിപാദ വർണ്ണന കാണാം 
മാർച്ചമയം - മാറുംമുല

മുഖത്തെഴുത്ത് - പീഠക്കാലുംകുറി

തിരുമുടി - പുറത്തട്ട് മുടി


</doc>
<doc id="147756" url="https://ml.wikipedia.org/wiki?curid=147756" title="വർക്കല കഹാർ">
വർക്കല കഹാർ

കേരളത്തിലെ ഒരു കോൺഗ്രസ് രാഷ്ട്രീയ പ്രവർത്തകനാണ് വർക്കല കഹാർ. വർക്കല നിയമസഭാമണ്ഡലത്തിൽ നിന്നുള്ള എം.എൽ.എ. ആയിരുന്നു വർക്കല കഹാർ. കഴിഞ്ഞ പത്തു വർഷമായി ഇദ്ദേഹമാണ് വർക്കലയെ നിയമസഭയിൽ പ്രതിനിധീകരിക്കുന്നത്. 

വർക്കലയിലെ നടയറ എന്ന സ്ഥലത്ത് അബ്ദുള്ള മുസലിയാരുടെയും ഷെരീഫാ ബീവിയുടെയും മകനായി 1950 ഡിസംബർ 12-ന് ജനനം. വർക്കല സ്കൂളിലും ശിവഗിരി എസ്. എൻ കോളേജിലുമായി വിദ്യാഭ്യാസം പൂർത്തിയാക്കിയ കഹാർ പഠന കാലത്ത് തന്നെ കോൺഗ്രസ്സിന്റെ വിദ്യാർത്ഥി സംഘടനയായ കെ.എസ്.യു വിലൂടെ രാഷ്ടീയ പ്രവേശം. വർക്കല എസ്.എൻ.കോളേജിലെ കോളേജ്‌ യൂണിയൻ സ്പീക്കർ ആയും കെ.എസ്.യു-വിന്റെ ജില്ലാ സെക്രട്ടറിയായും പ്രവർത്തിച്ചിട്ടുണ്ട്. യൂത്ത്‌ കോൺഗ്രസ്സിന്റെ തിരുവനന്തപുരം ജില്ലാ പ്രസിഡന്റായും പ്രവർത്തിച്ചിട്ടുണ്ട്. ഇടവാ തെക്കെവിളയിൽ ബേബി സാഹിതയാണ് ഭാര്യ.രണ്ടു മക്കൾ. ഷബി,ഷമിത.

തിരുവനന്തപുരം ജില്ലാ കോൺഗ്രസ് കമ്മിറ്റിയുടെ ജനറൽ സെക്രട്ടറി, കെ.പി.സി.സി.മെമ്പർ, കെ.പി.സി.സി.സെക്രട്ടറി, കെ.പി.സി.സി.ജനറൽ സെക്രട്ടറി എന്നീ സ്ഥാനങ്ങളും വഹിച്ചിട്ടുണ്ട്. ഐ.എൻ.ടി.യു.സിയുടെ കേരള ജനറൽ സെക്രട്ടറിയും വൈസ്‌ പ്രസിഡന്റും ആയിട്ടുണ്ട്‌. തിരുവനന്തപുരം ജില്ലാ ചുമട്ടു തൊഴിലാളി കോൺഗ്രസ്സിന്റെ സ്ഥാപകനും സ്ഥാപക പ്രസിഡന്റും വർക്കല കഹാർ ആയിരുന്നു.കേരള സ്റ്റേറ്റ് ഹെഡ്‌ ലോഡ്‌ വർക്കേഴ്സ്‌ ഫെഡറേഷൻ (ഐ.എൻ.ടി.യു.സി )പ്രസിഡണ്ട്‌, കോൺഗ്രസ് നിയമസഭാ കക്ഷിയുടെ ട്രഷറർ ആയും ചുമതലകൾ വഹിച്ചിട്ടുണ്ട്.

2011-ലെ നിയമസഭാ തിരഞ്ഞെടുപ്പിൽ 10,710 വോട്ടിന്റെ ഭൂരിപക്ഷത്തിനാണ് ഇദ്ദേഹം ജയിച്ചത്. ബി.എസ്.പി സ്ഥാനാർഥിയായിരുന്ന എസ്. പ്രഹ്ളാദൻ നൽകിയ ഹർജിയെ തുടർന്ന് 2012 ഓഗസ്റ്റ് 21-ന് കഹാറിന്റെ തിരഞ്ഞെടുപ്പ് ഹൈക്കോടതി ഡിവിഷൻ ബഞ്ച് റദ്ദാക്കി. പ്രഹ്ളാദൻ നൽകിയ പത്രികയോടൊപ്പമുള്ള സത്യവാങ്മൂലത്തിൽ സ്റ്റാമ്പ് പതിച്ചില്ലെന്ന കാരണത്താൽ അന്നത്തെ വരണാധികാരി പ്രഹ്ലാദന്റെ അപേഷ തള്ളിയിരുന്നു. ഒരു സ്റ്റാമ്പിന്റെ പേരിൽ പത്രിക തള്ളിയത് ശരിയായില്ലെന്ന കാരണത്താലാണ് ഹൈക്കോടതി തിരഞ്ഞെടുപ്പ് റദ്ദാക്കിയത്. എന്നാലിതിനെതിരെ കഹാർ സുപ്രീം കോടതിയിൽ ഹർജി നൽകിയെതിനെ തുടർന്ന് വിശദമായ വാദത്തിനു ശേഷം അന്തിമവിധി പ്രഖ്യാപിക്കുന്നത് വരെ ഹൈക്കോടതി വിധി സ്റ്റേ ചെയ്തുള്ള ഉത്തരവ് 2012 സെപ്തംബർ 19-ന് സുപ്രീം കോടതി പുറപ്പെടുവിച്ചു.


</doc>
<doc id="147761" url="https://ml.wikipedia.org/wiki?curid=147761" title="തോമസ് ചാഴിക്കാടൻ">
തോമസ് ചാഴിക്കാടൻ

ഏറ്റുമാനൂർ നിയമസഭാമണ്ഡലത്തെ പ്രതിനിധീകരിച്ചിരുന്ന മുൻ എം.എൽ.എ.യാണ് തോമസ് ചാഴികാടൻ. 1991-1996, 1996-2001 കാലയളവിലാണ് ഇദ്ദേഹം മണ്ഡലത്തെ പ്രതിനിധീകരിച്ചിരുന്നത്. ഏറ്റുമാനൂർ നിയമസഭാമണ്ഡലത്തിൽ 1991 - ലെ തിരഞ്ഞെടുപ്പിൽ നിർദ്ധിഷ്ട സ്ഥാനാർത്ഥിയും ഇളയ സഹോദരനുമായ ബാബു ചാഴികാടന്റെ ആകസ്മിക നിര്യാണം മൂലമാണ് ഇദ്ദേഹം ആ കാലയളവിൽ ഈ മണ്ഡലത്തിൽ പകരക്കാരനായി മത്സരിച്ചതും തിരഞ്ഞെടുക്കപ്പെട്ടതും. തുടർന്നുള്ള പത്താം കേരള നിയമസഭാ തിരഞ്ഞെടുപ്പിലും ഇദ്ദേഹം മണ്ഡലത്തെ നിയമസഭയിൽ പ്രതിനിധീകരിച്ചു. 


</doc>
<doc id="147763" url="https://ml.wikipedia.org/wiki?curid=147763" title="അഡോബ്">
അഡോബ്

സൂര്യപ്രകാശത്തിൽ ഉണക്കിയെടുത്ത ഇഷ്ടികയെ അഡോബ് എന്നു പറയുന്നു. ചെളിയിൽ വൈക്കോലോ അതുപോലുള്ള വസ്തുക്കളോ ചെറിയ കഷണങ്ങളായി ചേർത്ത് ശരിയായി മർദിച്ച് പതംവരുത്തിയശേഷം പ്രത്യേകം ചട്ടങ്ങളിൽ കോരിനിറച്ച് ഉണക്കിയാണ് ഇത്തരം ഇഷ്ടികകൾ ഉണ്ടാക്കുന്നത്. വയ്ക്കോലുപോലുള്ള പദാർഥങ്ങൾ ചേർക്കുന്നതുകൊണ്ട് ചെളിക്കട്ടകൾ ഉണങ്ങുമ്പോൾ വെടിച്ചുകീറുകയില്ല. പ്രാചീന ഈജിപ്റ്റിലും പൌരസ്ത്യദേശങ്ങളിലും ഇങ്ങനെ ചെളികൊണ്ട് ഇഷ്ടികകൾ ഉണ്ടാക്കിവന്നിരുന്നു. ആസ്ടെക് വംശജരെപ്പോലുള്ള മെക്സിക്കോയിലെ പ്രാചീന ജനവർഗങ്ങളും ഇത്തരം ഇഷ്ടികകൾ ഉപയോഗിച്ചിരുന്നു. പിന്നീടു വന്ന സ്പെയിൻകാരായ കുടിയേറ്റക്കാർക്കും ഈ സമ്പ്രദായം നേരത്തേ പരിചിതമായിരുന്നതുകൊണ്ട് അവരും ഇത്തരം ഇഷ്ടികകൾ തന്നെ ഉപയോഗിച്ചുവന്നു. അവിടെനിന്നും തെക്കുപടിഞ്ഞാറൻ ഐക്യനാടുകളിലേക്ക് ഈ സമ്പ്രദായം പ്രചരിച്ചു.

ഇത്തരം ഇഷ്ടികകൾകൊണ്ടു കെട്ടുന്ന ഭിത്തികളുടെ പുറത്ത് ഇവ ഉണ്ടാക്കുന്നതിന് ഉപയോഗിക്കുന്ന അതേയിനം ചെളിതന്നെ പൂശുന്നു. ഇങ്ങനെ ചെളി പൂശി തേച്ച് മിനുസപ്പെടുത്തിയിട്ട് അവസാന മിനുക്കുപണിയായി ചുണ്ണാമ്പു വെള്ളം ഒഴിച്ച് കഴുകി വെടിപ്പാക്കുന്നു. മഴ കുറവുള്ള പ്രദേശങ്ങളിൽ ഒരുനിലക്കെട്ടിടങ്ങൾക്ക് ഈയിനം ഇഷ്ടിക ധാരാളം മതിയാകും. പുറത്തേക്ക് തള്ളിനില്ക്കുന്ന വാരക്കൈകളിറക്കി മേഞ്ഞ് നനയാതെ സൂക്ഷിക്കുന്നപക്ഷം ഇത് വളരെനാൾ നിലനിൽക്കും.

ഇഷ്ടിക ഉണ്ടാക്കാനുപയോഗിക്കുന്ന മണ്ണിനും, ആ മണ്ണുകൊണ്ടുണ്ടാക്കുന്ന വിവിധതരം പണികൾക്കും ഇപ്പോൾ അഡോബ് എന്നു പറയാറുണ്ട്. ചില പ്രദേശങ്ങളിൽ വയ്ക്കോൽതുണ്ടുകൾ ചേർത്ത് മർദിച്ച് പതംവരുത്തിയ ചെളി, ഭിത്തിപണിയേണ്ട സ്ഥാനത്ത് കുഴച്ചുകുത്തി അടിച്ചൊതുക്കി നിരപ്പാക്കിയിട്ട് അതിന്റെ പുറമേ പാകപ്പെടുത്തിയ ചെളി പല ആവർത്തി തേച്ചുപിടിപ്പിച്ച് ഭിത്തി നിർമ്മിക്കാറുണ്ട്.


</doc>
<doc id="147766" url="https://ml.wikipedia.org/wiki?curid=147766" title="കായകല്പം">
കായകല്പം

ഒരു ആയുർവേദ ചികിത്സാരീതിയാണ് കായകല്പം. കാറ്റും വെളിച്ചവും കൊള്ളാതെ ഔഷധപ്രയോഗങ്ങളും യോഗയും പ്രാർഥനയും ചേരുന്ന ഒരു ചികിത്സാവിധിയാണ് ഇത്. 45 ദിവസമാണ് പ്രത്യേകം തയാറാക്കിയിരിക്കുന്ന ത്രിഗർഭകുടിയിലാണ് ചികിത്സാവിധികൾ നടത്തുന്നത്. ചികിത്സാകാലയളവിൽ ഔഷധക്കൂട്ടുകളും പാലും മാത്രംഭക്ഷിച്ച് മൗനവ്രതത്തിൽ യോഗയും പ്രാർഥനകളുമായി
കഴിഞ്ഞുകൂടുന്നു. ചികിത്സാവിധികൾ പൂർത്തിയാകുമ്പോൾ ശരീരത്തിൽ പുതിയ കറുത്തരോമങ്ങൾ വളരുകയും ഇളകിയപല്ലുകളും അയഞ്ഞമസിലുകളും ഉറയ്ക്കുകയും രക്തത്തിലെ ഹിമോഗ്ലോബിന്റെ അളവിൽ മാറ്റം വരികയും ചെയ്യുന്നു. അതോടൊപ്പം ശരീരത്തിലെ നല്ല കൊളസ്‌ട്രോളിൽ വർദ്ധനവ് സംഭവിക്കുകയും സോഡിയം, പൊട്ടാസ്യം തുടങ്ങിയ ലവണങ്ങളുടെ അളവ് മനുഷ്യനെ യൗവനയുക്തമായ ശരീരത്തിനു തുല്യനാക്കി മാറ്റുകയും ചെയ്യുമെന്ന് ആയുർവേദവിധിപ്രകാരം കരുതപ്പെടുന്നു. 


</doc>
<doc id="147769" url="https://ml.wikipedia.org/wiki?curid=147769" title="3ഡി സെക്‌സ് ആന്റ് സെൻ: എക്‌സ്ട്രീം എക്സ്റ്റസി">
3ഡി സെക്‌സ് ആന്റ് സെൻ: എക്‌സ്ട്രീം എക്സ്റ്റസി

ലോകത്തിലെ ആദ്യ ത്രീ ഡി സെക്‌സ് സിനിമയാണ് സെക്‌സ് ആന്റ് സെൻ എക്‌സ്ട്രീം എക്സ്റ്റസി. ചൈനീസ് ഭാക്ഷയിലാണ് ചിത്രം പുറത്തിറങ്ങുന്നത്. യൂണിവേഴ്‌സ് ഇന്റർനാഷണലാണ് ചിത്രം ലോകമെട്ടാകെ വിതരണം ചെയ്യുന്നത്. ക്രിസ്റ്റഫർ സ്യൂൻ ഈ ചിത്രത്തിന്റെ സംവിധാനം നിർവഹിക്കുന്നു. പതിനേഴാം നൂറ്റാണ്ടിൽ എഴുതപ്പെട്ടതെന്ന് കരുതുപ്പെടുന്ന "ദി കാർണൽ പ്രേയർ മാറ്റ്" എന്ന ചൈനീസ് ക്ലാസിക് സാഹിത്യത്തെ അടിസ്ഥാനമാക്കിയാണ് ചിത്രത്തിന്റെ കഥ തയ്യാറാക്കിയിരിക്കുന്നത്. സവോരി ഹര, ഹയാമോ വോ എന്നിവർ പ്രധാന കഥാപാത്രങ്ങളെ അവതരിപ്പിക്കുന്നു.



</doc>
<doc id="147775" url="https://ml.wikipedia.org/wiki?curid=147775" title="ദേവാസുരം">
ദേവാസുരം

രഞ്ജിത്ത് തിരക്കഥയെഴുതി, ഐ.വി. ശശി സംവിധാനത്തിൽ 1993 ആഗസ്റ്റ് 29ന് പുറത്തിറങ്ങിയ മലയാളചലച്ചിത്രമാണ് ദേവാസുരം. മോഹൻലാൽ, നെപ്പോളിയൻ, രേവതി, ഇന്നസെന്റ്, നെടുമുടി വേണു എന്നിവർ പ്രധാനവേഷങ്ങളിൽ അഭിനയിച്ചിരിക്കുന്നു. മലയാളസിനിമാചരിത്രത്തിലെ എക്കാലത്തേയും വലിയ ഹിറ്റുകളിലൊന്നായിരുന്നു "ദേവാസുരം". 2001ൽ രഞ്ജിത്ത് ഒരുക്കിയ രണ്ടാം ഭാഗമായ "രാവണപ്രഭു" എന്ന ചിത്രവും വൻ വിജയമായിരുന്നു.

ഗിരീഷ് പുത്തഞ്ചേരി എഴുതിയ ഈ ചിത്രത്തിലെ ഗാനങ്ങൾക്ക് സംഗീതം പകർന്നിരിക്കുന്നത് എം.ജി. രാധാകൃഷ്ണൻ ആണ്. എസ്.പി. വെങ്കിടേഷ് ആണ് ചിത്രത്തിന്റെ പശ്ചാത്തലസംഗീതം ഒരുക്കിയിരിക്കുന്നത്.



</doc>
<doc id="147778" url="https://ml.wikipedia.org/wiki?curid=147778" title="ഇരിഞ്ഞാലക്കുട നഗരസഭ">
ഇരിഞ്ഞാലക്കുട നഗരസഭ

തൃശ്ശൂർ ജില്ലയിലെ മുകുന്ദപുരംതാലൂക്കിൽ സ്ഥിതി ചെയ്യുന്ന ഒരു മുനിസിപ്പാലിറ്റിയാണ് ഇരിങ്ങാലകുട.<br>
വില്ലേജ് : Manavalassery,ഇരിങ്ങാലകുട 


http://www.irinjalakudamunicipality.in


</doc>
<doc id="147781" url="https://ml.wikipedia.org/wiki?curid=147781" title="റൈഫി വിൻസെന്റ് ഗോമസ്">
റൈഫി വിൻസെന്റ് ഗോമസ്

റൈഫി വിൻസെന്റ് ഗോമസ് (ജനനം: 1985 ഒക്ടോബർ 16) കേരളത്തിൽ നിന്നുള്ള ഒരു ക്രിക്കറ്ററാണ്. കേരള രഞ്ജി ടീമിന്റെ ക്യാപ്റ്റനായിരുന്ന അദ്ദേഹം ഒരു വലംകൈയൻ ബാറ്റ്സ്മാനും വലംകൈയ്യൻ മീഡിയം ഫാസ്റ്റ് ബൗളറുമാണ്.

2009-ലെ ഇന്ത്യൻ പ്രീമിയർ ലീഗ് സീസണിൽ അദ്ദേഹം രാജസ്ഥാൻ റോയൽസ് ടീമിലേക്ക് തിരഞ്ഞെടുക്കപ്പെട്ടു. ശ്രീശാന്തിനു ശേഷം ഒരു ഐ.പി.എൽ. ടീമിൽ ഇടം നേടുന്ന രണ്ടാമത്തെ കേരള രഞ്ജി താരമാണ് റൈഫി. ഐ.പി.എൽ. നാലാം സീസണിൽ കൊച്ചി ടസ്കേഴ്സ് കേരള അദ്ദേഹത്തെ ടീമിൽ ഉൾപ്പെടുത്തി.



</doc>
<doc id="147783" url="https://ml.wikipedia.org/wiki?curid=147783" title="ഓർമ്മ മാത്രം">
ഓർമ്മ മാത്രം

മധു കൈതപ്രം സംവിധാനവും സി.വി. ബാലകൃഷ്ണൻ രചനയും നിർവഹിച്ച് 2011-ൽ പുറത്തിറങ്ങിയ മലയാളചലച്ചിത്രമാണ് ഓർമ്മ മാത്രം (). ദിലീപ് വക്കീൽ ഗുമസ്തനായി വേഷമിടുന്ന ചിത്രത്തിൽ പ്രിയങ്ക നായർ, മാസ്റ്റർ സിദ്ധാർത്, ജഗതി ശ്രീകുമാർ, ധന്യ മേരി വർഗീസ്, നെടുമുടി വേണു, സലീം കുമാർ, ഹരിശ്രീ അശോകൻ എന്നിവരും പ്രധാന വേഷങ്ങൾ അവതരിപ്പിക്കുന്നു. കൈതപ്രം ദാമോദരൻ നമ്പൂതിരിയുടെ ഗാനങ്ങൾക്ക് കൈതപ്രം വിശ്വനാഥൻ സംഗീതം പകരുന്നു. എം. ജെ. രാധാകൃഷ്ണനാണ് ക്യാമറ. ഹൊറൈസൺ ഇൻറർനാഷണലിന്റെ ബാനറിൽ എം. രാജൻ‍ തളിപ്പറമ്പ് ചിത്രം നിർമിച്ചിരിക്കുന്നു. ഏകാന്തം, മധ്യവേനൽ എന്നീ ചിത്രങ്ങളിലൂടെ ശ്രദ്ധേയനായ മധു കൈതപ്രത്തിന്റെ മൂന്നാമത്തെ ചിത്രമാണ് ഓർമ്മ മാത്രം.

ജഗതി ശ്രീകുമാർ അവതരിപ്പിക്കുന്ന വാര്യർ വക്കീൽ എന്ന കഥാപാത്രത്തിൻറെ ഗുമസ്തനാണ് അജയൻ (ദിലീപ്). പാരമ്പര്യമായി കിട്ടിയതാണ് അജയന് ഈ വക്കീൽഗുമസ്തപ്പണി. അജയന്റെ അച്ഛനായിരുന്നു ഗുമസ്തൻ വാര്യർ. വാര്യർ വക്കീൽ പിന്നെ അത് മകനെ ഏൽപിച്ചു. മട്ടാഞ്ചേരിയിലെ ഒരു തെരുവിലാണ് അജയന്റെ താമസം. അതും വാര്യർ വക്കീൽ ഏർപ്പാടാക്കി കൊടുത്തതാണ്. അച്ഛനും അമ്മയും ഭാര്യയും മകനും മാത്രമടങ്ങുന്നതായിരുന്നു അജയന്റെ കുടുംബം. വ്യത്യസ്തമതവിഭാഗങ്ങളിൽ നിന്നും വിവാഹിതരായതാണ് അജയനും സഫിയയും. അതിനാൽ ഇവർക്ക് ബന്ധുക്കളിൽ നിന്നുള്ള സംരക്ഷണം നഷ്ടപ്പെടുന്നു. ചികിത്സിച്ചു ഭേദമാക്കാനാവാത്തതും പതിയെ കാഴ്ച്ച നഷ്ടപ്പെടുന്നതുമായ ഒരു നേത്രരോഗത്തിന്റെ പിടിയിലുമാണ് അജയൻ.

സഫിയ (പ്രിയങ്ക) ആണ് അജയന്റെ ഭാര്യ, അഞ്ചു വയസുകാരൻ ദീപു (മാസ്റ്റർ സിദ്ധാർത്) മകനും. ജീവനുതുല്യം അവർ മകനെ സ്‌നേഹിച്ചു. രണ്ടാമതൊരാൾ തങ്ങളുടെ സ്‌നേഹം പങ്കിടാതിരിക്കാനായി മറ്റൊരു കുട്ടിക്കുള്ള വാതിൽപോലും കൊട്ടിയടച്ചു. അതിനായി ഗർഭം അലസിപ്പിക്കുന്നിടത്താണ് ചിത്രം ആരംഭിക്കുന്നത്. സാമ്പത്തികമായി വളരെ പിന്നോക്കമായിരുന്നു അജയന്റെ കുടുംബം. ദീപുവിനെ ഒരു ഹൈക്കോടതി ജഡ്ജിയാക്കണമെന്നായിരുന്നു അജയന്റെ ആഗ്രഹം. ഒരു പ്രശ്‌നവുമില്ലാതെ മുമ്പോട്ടു പോയിക്കൊണ്ടിരുന്ന ആ കുടുംബത്തിന് ദീപുവിന്റെ തിരോധാനം എന്ന ദുരന്തത്തെ നേരിടേണ്ടിവരുന്നു.

ദീപുവിനെ തൃശൂർ മൃഗശാല കാണിക്കുവാനായി കൊണ്ടുപോയി തിരിച്ചു വരുമ്പോളുണ്ടാകുന്ന ബോംബ് സ്ഫോടനത്തിലെ ജനപ്രവാഹത്തിൽ അജയന് മകനെ നഷ്ടപ്പെടുന്നു. പോലീസ് സ്റ്റേഷനിൽ പരാതിപ്പെട്ടെങ്കിലും ആശാവഹമായ മറുപടി ലഭിക്കുന്നില്ല. മകനില്ലാതെ അജയൻ ഭവനത്തിൽ തിരികെയെത്തുന്നു. പിന്നീട് അന്വേഷണത്തിനായി അജയൻ നാടോടി മേഖലകളിലും ജോത്സ്യന്റെ നിർദ്ദേശപ്രകാരം തമിഴ്നാട് പ്രദേശങ്ങളിലും സ്വയം അന്വേഷണം നടത്തുന്നു. പല പ്രദേശങ്ങളിൽ നിന്നും പലരിൽ നിന്നുമുള്ള അറിയിപ്പുകളാൽ അജയൻ പല സ്ഥലങ്ങളിലെത്തിപ്പെട്ടെങ്കിലും അവരൊന്നും തന്റെ മകനല്ലെന്നു തിരിച്ചറിഞ്ഞു അജയൻ വിഷമിച്ചു യാത്രയാകുന്നു.

പിന്നീട് പോലീസ് സ്റ്റേഷനിൽ നിന്നും അറിയിപ്പ് ലഭിച്ച് അജയനും ഭാര്യയും വാര്യരും സ്റ്റേഷനിലെത്തിയെകിലും കിട്ടിയത് തന്റെ മകനല്ലെന്നു തിരിച്ചറിയുന്നു. എന്നാൽ അല്പസമയത്തോളം മാനസികവിഭ്രാന്തിയാൽ അത് തന്റെ മകനാണെന്നു അജയൻ തെറ്റിദ്ധരിക്കുന്നു. വിഭ്രാന്തിയിൽ നിന്നും മോചിതനായ അജയൻ അവനെ തന്റെ മകനായി സ്വീകരിക്കാൻ തയ്യാറാണെന്നു പോലിസിനെ അറിയിക്കുന്നു. എന്നാൽ അതു പൂർത്തിയാക്കാനുള്ള നിയമനടപടികൾ ദുർഗ്ഗരമാണന്നു പോലീസ് അജയനെ അറിയിച്ചു. പിന്നെ അടുത്ത ദിവസം തന്നെ അതേ കുട്ടിയെ വഴിവക്കിൽ വച്ചു കാണുകയും അജയൻ കുട്ടിയെ വാരിപ്പുണരുകയും ചെയ്യുന്നിടത്ത് ചിത്രം അവസാനിക്കുന്നു.


മധു കൈതപ്രത്തിന്റെ സുഹൃത്തായ റഹീം കടവത്തിന്റെ കഥയാണ് ചിത്രത്തിന് പ്രേരണയായത്. സി. വി. ബാലകൃഷ്ണൻ തിരക്കഥയും സംഭാഷണവും നിർവഹിച്ചിരിക്കുന്നു. കഥയുടെ സാമൂഹിക പ്രസക്തിയാണ് തന്നെ ആകർഷിച്ചതെന്ന് മധു പറയുന്നു. നൂറു ശതമാനവും ഒരു കുടുംബചിത്രമാണ് മധു കൈതപ്രം ഇതിലൂടെ അവതരിപ്പിക്കുന്നത്.

ചിത്രത്തിന്റെ പൂജ 2010 നവംബർ 1-ന് കൊച്ചിയിലെ അവന്യു റസിഡന്റ് ഹോട്ടലിൽ നടന്നു. ചലച്ചിത്ര, സാമൂഹ്യ, രാഷ്ട്രീയ രംഗങ്ങളിലെ നിരവധി പേരുടെയും ബന്ധുമിത്രാദികളുടെയും അണിയറപ്രവർത്തകരുടെയും സാന്നിധ്യത്തിൽ പ്രശസ്ത സംവിധായകൻ ജയരാജ് ആദ്യ ഭദ്രദീപം തെളിയിച്ചു. തുടർന്ന് നിർമാതാവ് എം. രാജനും ഭാര്യ രജിതാരാജനും രാംദാസ് തളിപ്പറമ്പ്, ബാബു ചെറിയാൻ, മനോജ് കെ. ജയൻ, ലാലു അലക്‌സ്, കെ. ബാബു എം.എൽ.എ. എന്നിവർ ചേർന്നു പൂർത്തീകരിച്ചു. ദിലീപ്, പ്രിയങ്ക, പ്രമോദ് പപ്പൻ, രഞ്ജിത് ശങ്കർ, ഇടവേള ബാബു, മമ്മി സെഞ്ച്വറി, കെ. മോഹൻ (സെവൻ ആർട്‌സ്) ജഗദീഷ് ചന്ദ്രൻ, ദിലീപ് കുന്നത്ത്, വ്യാസൻ എടവനക്കാട്, എം.ജെ. രാധാകൃഷ്ണൻ, കൈതപ്രം വിശ്വനാഥ്, അനിൽ മുഖത്തല തുടങ്ങിയവർ ചടങ്ങിൽ സംബന്ധിച്ചു.

തിരക്കഥ പൂർത്തിയായ ഉടൻ തന്നെ മധു കൈതപ്രം ദിലീപിന്റെ മുന്നിൽ കഥ അവതരിപ്പിച്ചു. ദിലീപ് ഡേറ്റ് നൽകിയതിന് ശേഷം മാത്രമാണ് മറ്റു താരനിർണയം ആരംഭിച്ചത്. ടി. വി. ചന്ദ്രന്റെ കഥാവശേഷന് ശേഷം ഒരു ആർട്ട് ഹൗസ് ചിത്രത്തിൻറെ ഭാഗമാകുകയാണ് ദിലീപ്. കഥയുടെ ഉള്ളടക്കവും കെട്ടുറപ്പുമാണ് തന്നെ ആകർഷിച്ചതെന്ന് ദിലീപ് പറയുന്നു. ഇരട്ടക്കുട്ടികളുടെ അച്ഛൻ എന്ന തന്റെ ഇഷ്ടചിത്രത്തിന്റെ രചന നിർവ്വഹിച്ച സി. വി. ബാലകൃഷ്ണന്റെ തിരക്കഥയിൽ അഭിനയിക്കുകയെന്നത് തന്റെ ഏറെ നാളത്തെ ആഗ്രഹായിരുന്നെന്നും ദിലീപ് പറയുന്നു. നീണ്ട ഇടവേളക്കു ശേഷമാണ് സംസ്ഥാന അവാർഡ് നേടിയ പ്രിയങ്ക വീണ്ടുമൊരു മലയാളചിത്രത്തിൽ അഭിനയിക്കുന്നത്. സർവ്വം എന്ന തമിഴ് ചിത്രത്തിൽ ശ്രദ്ധേയ വേഷം ചെയ്ത മാസ്റ്റർ സിദ്ധാർത് ദിലീപിന്റെ മകന്റെ വേഷം ചെയ്യുന്നു. ധന്യാ മേരി വർഗീസാണ് മറ്റൊരു പ്രധാന കഥാപാത്രത്തെ അവതരിപ്പിക്കുന്നത്. ജഗതി ശ്രീകുമാർ, മനോജ് കെ. ജയൻ, നെടുമുടി വേണു, ലാലു അലക്സ്, സലീം കുമാർ, ഹരിശ്രീ അശോകൻ, ടിനിടോം, ജയരാജ് വാര്യർ, കലാഭവൻ ഷാജോൺ എന്നിവരും ഈ ചിത്രത്തിലെ പ്രധാന താരങ്ങളാണ്. കൂടാതെ കേരളത്തിലെ പ്രമുഖ നാടക കലാകാരന്മാരെയും ചിത്രത്തിൽ ഉൾപ്പെടുത്തിയിരിക്കുന്നു.

2011 ജനുവരിയിൽ ഫോർട്ട് കൊച്ചിയിൽ ചിത്രീകരണം ആരംഭിച്ചു. എറണാകുളം, തിരുപ്പൂർ, കോയമ്പത്തൂർ എന്നിവിടങ്ങളിലായി ഒറ്റ ഷെഡ്യൂളിലാണ് ചിത്രീകരണം പൂർത്തിയായത്.


</doc>
<doc id="147798" url="https://ml.wikipedia.org/wiki?curid=147798" title="അഡ്‌ജുഡിക്കേഷൻ">
അഡ്‌ജുഡിക്കേഷൻ

രണ്ടോ അതിലധികമോ കക്ഷികൾ തമ്മിലുള്ള തർക്കത്തിന് നിയമപരമായി തീർപ്പുണ്ടാക്കുന്ന പ്രക്രിയയെ അഡ്‌ജുഡിക്കേഷൻ എന്നു പറയുന്നു. "ന്യായനിർണയനം" എന്നു മലയാളം. ഇന്ത്യൻനിയമത്തിൽ ഇത് പലഭാഗത്തും കാണാമെങ്കിലും പ്രധാനമായി പരിഗണിക്കപ്പെട്ടിരിക്കുന്നത് ഭരണഘടനയിലും തൊഴിൽത്തർക്കനിയമത്തിലും നിർധനത്ത്വനിയമ(Bank-ruptcy Law)ത്തിലും ആകുന്നു.

ഭരണഘടനയിലെ 262-ആം അനുഛേദത്തിൽ ഏതെങ്കിലും അന്തർസംസ്ഥാന (Inter-state) നദിയിലെയോ നദീതടത്തിലെയോ ജലത്തിന്റെ ഉപയോഗം, വിതരണം, നിയന്ത്രണം എന്നിവ സംബന്ധിച്ചുള്ള ഏതെങ്കിലും തർക്കത്തിന്റെയോ പരാതിയുടെയോ ന്യായനിർണയനത്തിൽ പാർലമെന്റിന് നിയമംവഴി വ്യവസ്ഥചെയ്യാവുന്നതാണെന്ന് വ്യക്തമാക്കിയിട്ടുണ്ട്. മാത്രമല്ല സുപ്രീംകോടതിയോ മറ്റേതെങ്കിലും കോടതിയോ അങ്ങനെയുളള ഒരു സംഗതിയിലും സ്വാധികാരം പ്രയോഗിക്കാൻ പാടില്ലെന്ന് വ്യവസ്ഥ ചെയ്യാനുളള അധികാരവും പാർലമെന്റിന് നല്കിയിട്ടുണ്ട്.

തൊഴിൽത്തർക്കനിയമത്തിലെ 10-ആം വകുപ്പനുസരിച്ച് ഒരു തൊഴിൽത്തർക്കം നിലവിലുണ്ടെന്നോ ഉണ്ടാകാനിടയുണ്ടെന്നോ കാണുന്നിടത്ത് ബന്ധപ്പെട്ട ഗവൺമെന്റിന് 2-ആം പട്ടികയിൽ നിർദിഷ്ടമായ ഏതെങ്കിലും കാര്യം സംബന്ധിച്ച സംഗതിയിൽ ഒരുതൊഴിൽ കോടതിയുടെയും, 3-ആം പട്ടികയിൽ നിർദിഷ്ടമായ ഏതെങ്കിലും കാര്യം സംബന്ധിച്ച സംഗതിയിൽ ഒരു ട്രൈബ്യൂണലിന്റെയും ന്യായനിർണയത്തിന് അയയ്ക്കാവുന്നതാണ്. നിലവിലുള്ളതോ ഉണ്ടാകാനിടയുള്ളതോ ആയ ഒരു തൊഴിൽത്തർക്കം ദേശീയ പ്രാധാന്യമുള്ളതോ ഒന്നിലധികം സ്റ്റേറ്റുകൾക്ക് താത്പര്യമുള്ളതോ ആകുന്നിടത്ത് ആ തർക്കം 2-ആം പട്ടികയിലോ 3-ആം പട്ടികയിലോ നിർദിഷ്ടമായതായാലും, കേന്ദ്രഗവൺമെന്റിന് ഒരു നാഷണൽ ട്രൈബ്യൂണലിന്റെ ന്യായനിർണയത്തിന് "റഫർ" ചെയ്യാം. ഈ കാര്യങ്ങളിൽ ലേബർ കോടതിയും ട്രൈബ്യൂണലും നാഷനൽ ട്രൈബ്യൂണലും അതത് സംഗതിപോലെ അവയ്ക്ക് ഏതെല്ലാം സംഗതികളാണോ റഫർ ചെയ്തിട്ടുള്ളത് അവയും, അവയോട് ആനുഷംഗികമായ കാര്യങ്ങളും സംബന്ധിച്ചു ന്യായനിർണയനം ചെയ്യേണ്ടതാണ്.

സ്വകാര്യമേഖലകളിലോ അല്ലാത്തപക്ഷം ഗവൺമെന്റിന്റെ പങ്കാളിത്തത്തോടുകൂടി പ്രവർത്തിക്കുന്ന വ്യവസായ സ്ഥാപനങ്ങളിലോ മാനേജുമെന്റും തൊഴിലാളികളും തമ്മിൽ തൊഴിൽത്തർക്കം ഉദ്ഭവിക്കുന്നപക്ഷം നീതിനിർണയനം ചെയ്യുന്നതിനുവേണ്ടി തർക്കത്തിന് ആസ്പദമായ വസ്തുതകൾ ഏതെങ്കിലും ട്രൈബ്യൂണലിലോ, ലേബർ കോടതിയിലോ, അല്ലെങ്കിൽ അധികാരപ്പെട്ട മറ്റേതെങ്കിലും ന്യായാസനത്തിലോ സമർപ്പിക്കാവുന്നതാണ്. ഇപ്രകാരം ഉണ്ടാകുന്ന തർക്കങ്ങളിൽ കോടതി ഇരുഭാഗങ്ങളിലുമുള്ള കക്ഷികളെ വരുത്തി ആവശ്യാനുസരണം സാക്ഷികളെ വിസ്തരിച്ചും പ്രസക്തമായ രേഖകൾ പരിശോധിച്ചും ഒരു മധ്യസ്ഥനെന്നുള്ള നിലയിൽ നീതിനിർണയനം ചെയ്യുന്നതാണ്.

ഇന്ത്യയിൽ ഉണ്ടാകുന്ന തൊഴിൽത്തർക്കങ്ങൾ 1947-ലെ വ്യവസായത്തർക്ക നിയമം (Industrial Disputes Act of1947) അനുസരിച്ചാണ് തീരുമാനിക്കപ്പെടുക.

പ്രൊവിൻഷ്യൽ ഇൻസാൾവൻസി നിയമത്തിലെയും, കേരള ഇൻസാൾവൻസി നിയമത്തിലെയും 7-ആം വകുപ്പിൻ കീഴിൽ ഋണബാദ്ധ്യതയുള്ള ഒരാൾ പ്രസ്തുത ബാദ്ധ്യതകൾ തീർക്കുന്നതിനു പ്രാപ്തനല്ലാതെ വരികയാണെങ്കിൽ, അയാൾക്കോ അയാളുടെ ഉത്തമർണനോ, അയാളെ ഒരു നിർധനൻ ആയി ന്യായനിർണയനം ചെയ്യുന്നതിനു ബന്ധപ്പെട്ട ജില്ലാക്കോടതി മുമ്പാകെ ഹർജികൊടുക്കാവുന്നതും കോടതിനിയമത്തിലെ വ്യവസ്ഥകൾ അനുസരിച്ചു ന്യായനിർണയനം ചെയ്യേണ്ടതും ആകുന്നു.



</doc>
<doc id="147799" url="https://ml.wikipedia.org/wiki?curid=147799" title="അഡ്‌ജുറ്റന്റ്">
അഡ്‌ജുറ്റന്റ്

മിലിട്ടറിയൂണിറ്റ് കമാൻഡറുടെ സഹായി ആയ ജൂനിയർ ഓഫീസറെ അഡ്‌ജുറ്റന്റ് എന്നു വിളിക്കുന്നു. "സഹായി" എന്നർഥമുള്ള "അഡ്ജുറ്റേർ" (Adjutare) എന്ന ലത്തീൻ പദമാണ് "അഡ്ജുറ്റന്റി"ന്റെ മൂലരൂപം. യു.എസ്., ബ്രിട്ടൻ, ഇന്ത്യ മുതലായ രാജ്യങ്ങളിലെ സൈനികസംവിധാനത്തിൽ ഒരു ബറ്റാലിയന്റെയോ റെജിമെന്റിന്റെയോ സ്ക്വാഡ്രന്റെയോ മിലിട്ടറി പോസ്റ്റിന്റെയോ കമാൻഡറുടെ കീഴിലുള്ള പ്രധാന സ്റ്റാഫ് ഓഫീസർ അഡ്ജുറ്റന്റ് എന്ന പേരിലറിയപ്പെടുന്നു. ഭരണകാര്യങ്ങൾക്ക് പ്രധാന ഉത്തരവാദി അയാൾ ആണ്. സാധാരണഗതിയിൽ ക്യാപ്റ്റൻ പദവിയോ ലെഫ്റ്റനന്റ് പദവിയോ ഉള്ള ആളായിരിക്കും അഡ്ജുറ്റന്റ്. ഒരു പട്ടാള യൂണിറ്റിന്റെ ഔദ്യോഗിക-ഉത്തരവുകൾ പുറപ്പെടുവിക്കുന്നത് അഡ്ജുറ്റന്റാണ്. ഉയർന്ന കേന്ദ്രങ്ങളിലേക്കു റിപ്പോർട്ടുകൾ സമർപ്പിക്കുക, യൂണിറ്റിന്റെ കത്തിടപാടുകൾ നടത്തുക എന്നീ ചുമതലകളും അയാൾക്കുണ്ട്. ക്ളാർക്കുമാരുൾപ്പെടെയുള്ള ഭരണനിർവഹണജോലിക്കാരുടെ മേൽനോട്ടവും, ഔദ്യോഗികരേഖകളുടെ സൂക്ഷിപ്പും അഡ്ജുറ്റന്റിന്റെ ചുമതലകളിൽപെടുന്നു. "അഡ്ജുറ്റന്റിന്റെ കാൾ" (Adjutant's call) എന്ന പേരിലറിയപ്പെടുന്ന ഒരു പ്രത്യേക ബ്യൂഗിൾവിളി പട്ടാളത്തിൽ നിലവിലുണ്ട്. ചില പ്രധാനപ്പെട്ട ചടങ്ങുകൾക്കു മുമ്പ് ഈ വിളി ഉപയോഗപ്പെടുത്തുന്നു. സൈന്യത്തിലെ വളരെ വലിയ വിഭാഗത്തിലെ അഡ്ജുറ്റന്റിനെ അഡ്ജുറ്റന്റ് ജനറൽ എന്നു വിളിക്കുന്നു.



</doc>
<doc id="147804" url="https://ml.wikipedia.org/wiki?curid=147804" title="അഡ്‌ജേൺ‌മെന്റ്">
അഡ്‌ജേൺ‌മെന്റ്

ഒരു നിയമനിർമ്മാണസഭയുടെയോ സമ്മേളനത്തിന്റെയോ കാര്യപരിപാടികൾ താത്കാലികമായി മാറ്റിവയ്ക്കുന്ന നടപടിയെ അഡ്‌ജേൺ‌മെന്റ് എന്നു പറയുന്നു.

സാധാരണഗതിയിൽ ബ്രിട്ടനിലെ പൊതുസഭ ഒരു പ്രമേയംമൂലം അഡ്ജേൺ ചെയ്യാതെ ഒരു ദിവസവും സഭാനടപടികൾ നിറുത്തിവയ്ക്കാറില്ല. (ഈ പതിവ് ഇന്ത്യൻ പാർലമെന്റിലും സംസ്ഥാന നിയമസഭകളിലും ഇല്ല). ചില ഘട്ടങ്ങളിൽ അഡ്ജേൺമെന്റ് മോഷൻ അടിയന്തരമായ ചില കാര്യങ്ങൾ ചർച്ചചെയ്യാൻവേണ്ടി ഉന്നയിക്കാറുണ്ട്. പൊതുസഭയിൽ അഞ്ചുതരത്തിലുള്ള അഡ്ജേൺമെന്റുകളാണുള്ളത്.


ഒടുവിൽ പറഞ്ഞതരത്തിലുള്ള പ്രമേയമാണ് ഇന്ത്യൻ പാർലമെന്റിലും സംസ്ഥാന നിയമസഭകളിലും അനുവദിക്കാറുള്ളത്. വളരെ ചുരുക്കമായിട്ടേ ബ്രിട്ടനിൽ ഈ തരത്തിലുളള അഡ്ജേൺമെന്റ് മോഷൻ കൊണ്ടുവരാറുള്ളു. (വർഷത്തിൽ ചിലപ്പോൾ ഒന്നോ രണ്ടോ പ്രാവശ്യം).

ബ്രിട്ടനിലെ പൊതുസഭ അഡ്ജേൺ ചെയ്യുന്നതിന് ഒരു പ്രമേയം പാസ്സാക്കേണ്ടത് ആവശ്യമാണ്. കോറം തികയാത്ത ഘട്ടങ്ങളിലും സഭയിൽ ബഹളമുള്ള അവസരങ്ങളിലും സ്പീക്കർക്ക് സഭാനടപടികൾ അഡ്ജേൺ ചെയ്യാൻ അധികാരമുണ്ട്. ഇന്ത്യയിൽ, പാർലമെന്റിലും സംസ്ഥാന നിയമസഭയിലും സ്പീക്കർക്ക് ഏതവസരത്തിലും സഭ അഡ്ജേൺ ചെയ്യാം. തീയതി നിശ്ചയിക്കാതെ (Sine Die) നിയമസഭ അഡ്ജേൺ ചെയ്യാനും സ്പീക്കർക്ക് അധികാരമുണ്ട്.



</doc>
<doc id="147805" url="https://ml.wikipedia.org/wiki?curid=147805" title="മദൻ മോഹൻ">
മദൻ മോഹൻ

പ്രശസ്തനായ ഒരു ഹിന്ദി ചലച്ചിത്രസംഗീത സംവിധായകൻ ആണ് മദൻ മോഹൻ . ബാഗ്ദാദിലാണ് ജനിച്ചത് . രണ്ടാം ലോകയുദ്ധത്തിൽ പട്ടാളത്തിൽ ചേർന്നു. 1946-ആകാശവാണിയുടെ ലഖ്‌നോ നിലയത്തിൽ ചേർന്നു. അവിടെ ഫയ്യാസ്ഖാൻ, ബഡേഗുലാം അലിഖാൻ, ബീഗം അക്താർ എന്നിവരിൽനിന്നു നേടാൻ കഴിഞ്ഞതു മാത്രമാണ് ഇദ്ദേഹത്തിന്റെ സംഗീത വിദ്യാഭ്യാസം. ആദ്യചിത്രം: ദേവേന്ദ്രഗോയലിന്റെ ആംഖേം. ഹിന്ദിസിനിമയിലെ ഏറ്റവും മികച്ച ഏതാനും ഗാനങ്ങൾക്ക് ഇദ്ദേഹം ഈണം പകർന്നിട്ടുണ്ട് . ഹക്കീക്കത്ത് എന്ന ചിത്രത്തിന്റെ വിജയത്തിനുശേഷം ചേതൻ ആനന്ദിന്റെ എല്ലാ ചിത്രങ്ങൾക്കും സംഗീതം പകർന്നത് മദൻ മോഹനായിരുന്നു. ഹൃഷികേശ് മുക്കർജി, ഗുൽസാർ എന്നിവരുടെ ചിത്രങ്ങളുടെയും സംഗീത സംവിധാനത്തിന്റെ ചുമതലയേറ്റു. മദൻമോഹൻ സംഗീത സംവിധാനം നിർവഹിച്ച ചില ചിത്രങ്ങൾ: റെയിൽവേ പ്ലാറ്റ് ഫോം, ഹക്കീക്കത്ത്, ദസ്തക്ക്, കോഷിഷ്, ലൈലാമജ്‌നു.


</doc>
<doc id="147806" url="https://ml.wikipedia.org/wiki?curid=147806" title="മഹായാനം">
മഹായാനം

ബുദ്ധമതത്തിലെ ഒരു അവാന്തരവിഭാഗം ആണ് മഹായാനം. ക്രിസ്തുവർഷാരംഭത്തിനുശേഷം ബുദ്ധമതാനുഷ്ഠാനത്തിനും ചിന്തകൾക്കും ചില മാറ്റങ്ങൾ ഉണ്ടാകുകയും വിവിധ വീക്ഷണഗതികൾ രൂപപ്പെടുകയും ചെയ്തു. വൈശാലിയിൽ നടന്ന ബുദ്ധമതസമ്മേളനത്തിൽ വച്ച് ബുദ്ധമതക്കാർ സ്ഥിരവാദികൾ അഥവാ തേരവാദികൾ എന്നും മഹാസാംഘികർ എന്നും രണ്ടു ശാഖകളായി പിരിഞ്ഞു. ശ്രീബുദ്ധനെ മനുഷ്യരൂപം കൈക്കൊണ്ട അമാനുഷനായും അവതാരപുരുഷനായും കണക്കാക്കിയിരുന്ന മഹാസാംഘികരാണ് മഹായാനപ്രസ്ഥാനത്തിന്റെ പ്രണേതാക്കൾ; മറ്റേ കൂട്ടർ ഹീനയാനത്തിന്റെയും. ഹിന്ദുമതത്തിന്റെ അനുഷ്ഠാനങ്ങളും ഭക്തിമാർഗവും മഹായാനക്കാരെ സ്വാധീനിച്ചിരുന്നു. എല്ലാവരുടെയും നിർവാണത്തിനുവേണ്ടി പ്രയത്‌നിക്കുക എന്നത് അവർ ലക്ഷ്യമായി കരുതി. ബി.സി. 400-ഓടുകൂടിയാണ് അവർ ഹീനയാനക്കാരിൽനിന്നു വേർതിരിഞ്ഞത്. മാധ്യമിക സിദ്ധാന്തം അഥവാ ശൂന്യവാദം, വിജ്ഞാനവാദം എന്നീ രണ്ടു കൈവഴികളിലൂടെയാണ് മഹായാനബുദ്ധമത സിദ്ധാന്തം വികാസം പ്രാപിച്ചത്.

മഹായാനതത്ത്വചിന്തയുടെ വളർച്ചയ്ക്കു മുഖ്യസംഭാവനകൾ നല്കിയ പണ്ഡിതന്മാർ `തഥതാ' വാദത്തിലൂടെ `വിജ്ഞാനവാദ'ത്തിന് അടിസ്ഥാനമിട്ട അശ്വഘോഷ‍, മാധ്യമിക സിദ്ധാന്തത്തിലൂടെ ശൂന്യതാവാദത്തെ നിർവചിച്ച നാഗാർജ്ജുനൻ, വിജ്ഞാനവാദം വികസിപ്പിച്ച അസംഗൻ, പല മഹായാനസൂത്രങ്ങളുടെയും വ്യാഖ്യാതാവായ വസുബന്ധു തുടങ്ങിയവരാണ്.


</doc>
<doc id="147807" url="https://ml.wikipedia.org/wiki?curid=147807" title="ഇമെൽഡാ മാർക്കോസ്">
ഇമെൽഡാ മാർക്കോസ്

ഫിലിപ്പീൻസിലെ ഏകാധിപതിയായിരുന്ന ഫെർഡിനൻഡ് മാർക്കോസിന്റെ ഭാര്യ. `ഇരുമ്പ് ശലഭം' എന്ന് അറിയപ്പെട്ടു. യു.എസ്. ബാങ്കുകളെ വഞ്ചിച്ചതിനും ഫിലിപ്പീൻസ് ദേശീയധനം ധൂർത്തടിച്ചതിനും കുറ്റം ചുമത്തപ്പെട്ടു. 1986 മുതൽ 1991 വരെ ഭർത്താവിനോടൊപ്പം രാജ്യഭ്രഷ്ടയായി യു.എസിൽ കഴിഞ്ഞു. മാർക്കോസിന്റെ മരണശേഷം 1991-ൽ ഫിലിപ്പീൻസിലേക്കുമടങ്ങി.1992 ൽ പ്രസിഡന്റ് സ്ഥാനത്തേക്ക് മത്സരിച്ചു തോറ്റു. 1993-ൽ അഴിമതിയുടെ പേരിൽ 18-24 വർഷത്തേക്ക് തടവിന് ശിക്ഷിക്കപ്പെട്ടുവെങ്കിലും അപ്പീലിനുവേണ്ടി ജാമ്യത്തിൽ സ്വതന്ത്രയായി. 1995-ൽ സ്വന്തം പ്രവിശ്യയായ ലെയ്റ്റിൽ നിന്നു പാർലമെന്റിലേക്കു ജയിച്ചു.




</doc>
<doc id="147808" url="https://ml.wikipedia.org/wiki?curid=147808" title="മാണിക്കവാചകർ">
മാണിക്കവാചകർ

ശൈവസന്ന്യാസി ആയിരുന്ന പ്രസിദ്ധ തമിഴ് കവി ആണ് മാണിക്കവാചകർ. എ ഡി 700-നും 800-നും ഇടയ്ക്ക് തിരുവാരൂരിൽ ജീവിച്ചിരുന്നതായി കരുതുന്നു. ഭക്തിരസപ്രധാനമായ തിരുവാചകം എന്ന കാവ്യത്തിന്റെ കർത്താവ്. `കോവൈ' വിഭാഗത്തിൽപ്പെടുന്ന തിരുക്കോവൈയാർ എന്ന കൃതിയും ഇദ്ദേഹം രചിച്ചതാണെന്ന് അഭിപ്രായമുണ്ട്. രാമലിംഗ അടികൾ, തായുമാനവർ തുടങ്ങിയ കവികൾക്ക് പ്രചോദകമായ കൃതിയാണ് തിരുവാചകം.

എട്ടാം ശതകത്തിൽ മാണിക്കവാചകർ ശിവപെരുമാനെ സ്തുതിച്ചു പാടിയ പാട്ടുകളാണ് തിരുവാചകം. 51 കാവ്യഖണ്ഡങ്ങൾ ഉൾക്കൊള്ളുന്ന ഈ കൃതിയിൽ ശൈവ തത്ത്വചിന്ത ആവിഷ്കരിക്കുന്നു. ഇതിലെ അറുനൂറ്റൻപത് പാട്ടുകളാണ് ഭക്തിഗാനങ്ങളിൽ ഏറെ പ്രശസ്തം. 'തിരുവാചകത്തിൽ അലിയാത്തവരുടെ മനസ്സ് ഒരു വാചകത്തിലും അലിയുകയില്ല' എന്നാണ് പഴഞ്ചൊല്ല്. 

തിരുക്കോവയാർ എന്ന ഗാനസമാഹാരത്തിലെ നാനൂറു പാട്ടുകളും നാനൂറു പ്രണയഗാനങ്ങളാണ്. ശിവഭഗവാനെ നായകനായും തന്നെ പ്രണയിനിയായും സങ്കല്പിച്ചാണ് ഇത് പാടിയിരിക്കുന്നത്. പേർഷ്യൻ സൂഫികളുടെ രഹസ്യവാദപരമായ കവിതകൾക്കു സമാനമാണിവ.



</doc>
<doc id="147809" url="https://ml.wikipedia.org/wiki?curid=147809" title="പുഞ്ചവയൽ">
പുഞ്ചവയൽ

വയനാട് ജില്ലയിലെ മാനന്തവാടി താലൂക്കിലെ പനമരംഗ്രാമപഞ്ചായത്തിലെ ഒരു ഗ്രാമം ആണ് പുഞ്ചവയൽ. പ്രാചീനമായ പുത്തങ്ങാടി ശിവക്ഷേത്രം ഇവിടെയാണ് .ഒരു പ്രാചീന ജൈന ക്ഷേത്രം ഇവിടെയുണ്ട് .


</doc>
<doc id="147825" url="https://ml.wikipedia.org/wiki?curid=147825" title="ഗവൺമെന്റ് മെഡിക്കൽ കോളേജ്, തിരുവനന്തപുരം">
ഗവൺമെന്റ് മെഡിക്കൽ കോളേജ്, തിരുവനന്തപുരം

തിരുവനന്തപുരം മെഡിക്കൽ കോളജ് സ്ഥിതി ചെയ്യുന്നത് കേരളത്തിന്റെ തലസ്ഥാനമായ തിരുവനന്തപുരം നഗരത്തിലാണ്. 1951-ൽ ആരംഭിച്ച ഈ സ്ഥാപനം ഉദ്ഘാടനം ചെയ്തത് ഇൻഡ്യയുടെ പ്രഥമ പ്രധാനമന്ത്രിയായ പണ്ഡിറ്റ് ജവാഹർലാൽ നെഹ്രുവാണ്. കേരളത്തിലെ ആദ്യത്തേതും ഏറ്റവും പ്രാധാന്യമേറിയതുമായ മെഡിക്കൽ വിദ്യാഭ്യാസ സ്ഥാപനമാണിത്. ദക്ഷിണേന്ധ്യയിൽ ഇതിന്റെ പ്രാധാന്യം കണക്കിലെടുത്ത് ഇപ്പോൾ ദേശീയ വൈദ്യശാസ്ത്ര ഇൻസ്റ്റിറ്റ്യൂട്ട് പദവിയിലേക്ക് കേന്ദ്രസർക്കാർ മെഡിക്കൽ കോളേജിനെ ഉയർത്തിയിരിക്കുന്നു. തിരുവനന്തപുരം മെഡിക്കൽ കോളെജ് ക്യാമ്പസിൽ മെഡിക്കൽ കോളേജും ആശുപത്രിയും കൂടാതെ നഴ്സിങ് കോളേജ്, റീജിയണൽ ക്യാൻസർ സെന്റർ, ശ്രീചിത്ര തിരുനാൾ ഇൻസ്റ്റിറ്റ്യൂട്ട് ഓഫ് മെഡിക്കൽ സയൻസ് ആൻഡ് ടെക്നോളജി, അച്യുത മേനോൻ സെന്റർ ഫോർ ഹെൽത്ത്‌ സയൻസസ് സ്റ്റഡീസ്, ദന്തൽ കോളേജ്, ശ്രീ അവിട്ടം തിരുനാൾ ആശുപത്രി, പ്രിയദർശിനി പാരാമെഡിക്കൽ ഇൻസ്റ്റിറ്റ്യൂട്ട്, ഫാർമസി കോളേജ് എന്നിവയും സ്ഥിതി ചെയ്യുന്നു.

തിരുവനന്തപുരം നഗരത്തിൽ സെൻട്രൽ റയിൽവേ സ്റ്റേഷനിൽ നിന്ന് 6 കി.മീ. അകലെ ഉള്ളൂർ-കുമാരപുരം റോഡിന്റെ പടിഞ്ഞാറു വശത്താണു കോളേജ് സ്ഥിതി ചെയ്യുന്നത്. 139 ഏക്കറുകളിലായി പരന്നു കിടക്കുന്ന ക്യാമ്പസ് നഗരത്തിന്റെ വടക്ക്-പടിഞ്ഞാറു ദിശയിലായി പാടങ്ങളാലും നാളികേരത്തോപ്പുകളാലും ചുറ്റപെട്ടു കിടക്കുന്നു.

1948ൽ തിരുവിതാംകൂർ സർക്കാർ കേരളത്തിൽ മെഡിക്കൽ കോളേജ് ആരംഭിക്കുന്നതിനു ഒരു കമ്മിറ്റിയെ നിയോഗിച്ചു. അതേ വർഷം ഒക്ടോബറിൽ തന്നെ സമർപ്പിക്കപ്പെട്ട റിപ്പോർട്ട് പ്രകാരം ഡോ. സി.ഒ. കരുണാകരനെ സ്പെഷ്യൽ ഓഫീസറായി ചുമതലപ്പെടുത്തി കോളേജ് തുടങ്ങുവാനുള്ള നടപടികൾ ആരംഭിച്ചു. ഇതിന്റെ നിർമ്മാണപ്രവർത്തനങ്ങളുടെ മേൽനോട്ടം ബോംബേയിലെ ജെ.എ റിച്ചിയെയും ഏൽപ്പിച്ചു.

1950 ജനുവരി 26നു തിരു-കൊച്ചി രാജപ്രമുഖൻ നിർമ്മാണപ്രവർത്തനങ്ങളുടെ തറക്കല്ലിട്ടു. 1951ൽ തന്നെ ആദ്യ ബാച്ച് വിദ്യാർത്ഥികളെ പ്രവേശിപ്പിച്ചു. 1951 നവംബർ 27നു കോളേജിന്റെ ഔദ്യോഗിക ഉദ്ഘാടനം ജവഹർലാൽ നെഹ്രു നിർവഹിച്ചു. ആശുപത്രിയിലെ ആദ്യത്തെ ഔട്ട് പേഷ്യന്റും അദ്ദേഹം തന്നെയായിരുന്നു. 1952 ജനുവരിയിൽ ശ്രീമതി രാജ്കുമാരി അമൃത്കൗർ കുട്ടികൾക്കും അമ്മമാർക്കും വേണ്ടിയുള്ള അവിട്ടം തിരുനാൾ ആശുപത്രിയുടെ ഉദ്ഘാടനവും നിർവഹിച്ചു. 1952ൽ പുരുഷന്മാരുടെ ഹോസ്റ്റലും ഒരു വർഷതിനു ശേഷം സ്ത്രീകളുടെ ഹോസ്റ്റലും പ്രവർത്തനം ആരംഭിച്ചു. 1954ൽ മെഡിക്കൽ കോളേജ് ആശുപത്രിയുടെ ഉദ്ഘാടനം നെഹ്രു തന്നെ നിർവഹിക്കുകയുണ്ടായി.

1954ൽ സേതു ലക്ഷ്മി ഭായി തമ്പുരാട്ടി ഉദ്ഘാടനം ചെയ്യ്ത നഴ്സിങ് സ്കൂൾ 1963ൽ നഴ്സിങ് കോളേജായി ഉയർത്തി. 1958ൽ ആരംഭിച്ച ക്യാൻസർ ബ്ലോക്ക് രണ്ട് ദശകങ്ങൾക്കു ശേഷം ദക്ഷിണേൻഡ്യയിലെ ജനങ്ങൾക്കു വേണ്ടിയുള്ള ക്യാൻസർ സെന്ററായി ഉയർത്തി. 1959ൽ ദന്തൽ കോഴ്സും ആദ്യത്തെ പോസ്റ്റ് ഗ്രാജുവേറ്റ് കോഴ്സും ആരംഭിച്ചു. അറുപതുകളിൽ തുടങ്ങിയ ലിംബ് ഫിറ്റിങ്ങ് സെൻടർ, കണ്ണാശുപത്രി, മാനസിക ആരോഗ്യ കേന്ദ്രം എന്നിവ പിന്നീട് കോളേജിനു കീഴിലാക്കി. പ്രിയദർശിനി ഇൻസ്റ്റിറ്റ്യൂട്ട്, ശ്രീചിത്ര, ഫാർമസി കോളേജ്, രജത ജൂബിലീ ഹാൾ, മറ്റു ഹോസ്റ്റ്ലുകൾ എന്നിവ പിന്നീട് കൂട്ടിച്ചേർക്കുകയാണുണ്ടായത്.

കേരള സർക്കാരിന്റെ ആരോഗ്യ വകുപ്പിനു കീഴിൽ പ്രവർത്തിക്കുന്ന ആശുപത്രിയുടെ മെഡിക്കൽ വിദ്യാഭ്യാസം കേരള സർവകലാശാലയുടെ കീഴിലാണു. 2010 മുതൽ ഘട്ടം ഘട്ടമയി ഇതു കേരള ആരോഗ്യ സർവകലാശാലയുടെ കീഴിലേക്കു മാറ്റിക്കൊണ്ടിരിക്കുകയാണ്`. 2011ൽ അത്യാധുനിക സൗകര്യങ്ങളോടു കൂടിയ ഓ.പി ബ്ലോക്കും പ്രധാനമന്ത്രി ആരോഗ്യ പദ്ധതിക്കു കീഴിൽ 253 കിടക്കകളുള്ള സൂപ്പർ സ്പെഷ്യൽറ്റി വിഭാഗവും ആരംഭിക്കുകയുണ്ടായി.

പ്രിൻസിപ്പൽ ഡോ. രാംദാസ് പിഷാരടി, വൈസ് പ്രിൻസിപ്പൽ ഡോ. കെ.ആർ. വിനയകുമാർ, ആശുപത്രി സൂപ്രണ്ട് ഡോ. ഏ. നിസാറുദ്ദീൻ എന്നിവരാണു കോളേജിനെ ഇപ്പോൾ നയിക്കുന്നത്. തിരുവനന്തപുരം മെഡിക്കൽ കോളേജിനു കീഴിൽ പ്രവർത്തിക്കുന്ന വിവിധ സ്ഥാപനങ്ങളും യൂണിറ്റുകളും ചുവടെ ചേർക്കുന്നു.

200 വിദ്യാർത്ഥികളെ പ്രവേശിപ്പിക്കുന്ന എം.ബി.ബി.എസ് കോഴ്സിനു പുറമെ 22 സ്പെഷ്യൽറ്റികളും, 10 സൂപ്പർ സ്പെഷ്യൽറ്റികളും ഇവിടെ പ്രവർത്തിക്കുന്നു. കേരള ആരോഗ്യ സർവകലാശാലയാണു്‍‍ കോഴ്സ് ഘടന തീരുമാനിക്കുന്നത്.

തെക്കൻ കേരളത്തിലെ പ്രമുഖവൈദ്യ ശുശ്രൂഷാ സ്ഥാപനമായ തിരുവനന്തപുരം മെഡിക്കൽ കോളേജ് തിരുവനന്തപുരം, കൊല്ലം ജില്ലകൾക്കു പുറമെ അതിർത്തിക്കടുത്തുള്ള തമിഴ്നാട്ടിലെ ജില്ലകൾക്കും പ്രധാന ആശ്രയമാണ്. ആശുപത്രിയുടെ ഭാഗമായി പ്രധാന ബ്ലോക്ക്, ഔട്ട് പേഷ്യന്റ് ബ്ലോക്ക്, ട്രോമ കെയർ, സൂപ്പർ സ്പെഷ്യൽറ്റി ബ്ലോക്ക്, പേവാർഡ് എന്നിവ പ്രവർത്തിക്കുന്നു. 3000ത്തിലധികം കിടക്കകളുള്ള ആശുപത്രി വർഷം തോറും 800000 രോഗികൾക്ക് ഇൻ പേഷ്യന്റ് സേവനവും 75,00,000 രോഗികളെ ഒ.പിയിലും ചികിത്സിക്കുന്നു.

12 വയസ്സിനു താഴെയുള്ള കുട്ടികൾക്കും അമ്മമാർക്കും വേണ്ടിയുള്ള ആശുപത്രി ചെറുപ്പത്തിലെ തീപ്പെട്ട രാജകുമാരന്റെ ഓർമ്മയ്ക്കായി രാജകുടുംബം ആരംഭിച്ചതാണ്. ശിശുരോഗ വിഭാഗത്തിനും ഒബ്സ്റ്റെട്രിക്സ്-ഗൈനക്കോളജി വിഭാഗത്തിനും പുറമെ കുട്ടികളുടെ സുപ്പർ സ്പെഷ്യൽറ്റി വിഭാഗങ്ങളും ഇവിടെ പ്രവർത്തിക്കുന്നു.

1906ൽ തുടങ്ങിയ സർക്കാർ കണ്ണാശുപത്രി 1995ൽ സ്വയംഭരണാവകാശമുള്ള പ്രാദേശിക ഇൻസ്റ്റിറ്റ്യൂട്ടായി കേന്ദ്രസർക്കാർ ഉയർത്തി. ഒഫ്താൽമോളജി പിജി കോഴ്സുകൾക്കു പുറമെ ഒപ്ടോമെട്രി കോഴ്സുകളും ഇവിടെ പ്രവർത്തിക്കുന്നു.

6 സൂപ്പർ സ്പെഷ്യൽറ്റി വിഭാഗങ്ങൾ പ്രവർത്തിക്കുന്ന ഇവിടെ 40 ഐസിയൂ കിടക്കകളും, 25 ഹൈകെയർ കിടക്കകളും, 6 മോഡുലർ തിയേറ്ററുകളിലുമായി ശുശ്രൂഷ നടത്തുന്നു.

ശിശുക്കളുടെ മാനസികവികാസം, വിദ്യാഭ്യാസം, വിവാഹപൂർവ്വ കൗൺസിലിങ്ങ് എന്നിവയാണു ഈ സ്വയംഭരണ സ്ഥാപനത്തിൽ നൽകി വരുന്ന സേവനങ്ങൾ.

ഊളമ്പാറയിൽ പ്രവർത്തിക്കുന്ന 150 കിടക്കകളുള്ള ഈ സ്ഥാപനം ഇൻഡ്യയിലെ രണ്ടാമത്തെ ഏറ്റവും വലിയ മാനസിക ആരോഗ്യ സ്ഥാപനമാണു.

ക്ഷയരോഗികളെ മാറ്റിപ്പാർപ്പിക്കാൻ ആരംഭിച്ച ഈ ആശുപത്രി പിന്നീട് റെസ്പിറേറ്ററി മെഡിസിനു കീഴിലായി ഇപ്പോൾ സേവനം നൽകി വരുന്നു.

1975ൽ ആരംഭിച്ച ഈ സെന്റർ വികലാംഗരുടെ സേവനത്തിനായി പ്രവർത്തിക്കുന്നു. ഇൻഡ്യയിലെ 8 പ്രാദേശിക സെന്ററുകളിൽ ഒന്നാണിത്.

ഇവയ്ക്ക് പുറമെ ഫാർമസി കോളേജ്, നഴ്സിങ്ങ് കോളേജ്, പ്രിയദർശിനി പാരാമെഡിക്കൽ ഇൻസ്റ്റിറ്റ്യൂട്ട്, വിവരാന്വേഷണ സെന്റർ, പാങ്ങാപ്പാറ ഹെൽത്ത് യൂണിറ്റ്, സെന്റ്രൽ ലൈബ്രറി എന്നിവയും പ്രവർത്തിക്കുന്നു.


ലോകമൊട്ടാകെ മാതൃകയായ കേരള മോഡലിനു ചുക്കാൻ പിടിച്ചത് തിരുവനന്തപുരം മെഡിക്കൽ കോളേജാണ്. വികസിത രാജ്യങ്ങൾക്ക് തുല്യമായി കേരളത്തിന്റെ ആരോഗ്യ രംഗത്തെ ഉയർത്തിയത് ഇവിടെ തുടക്കം കുറിച്ച ആതുരശുശ്രൂഷാസേവനമാണ്. ഈ നേട്ടങ്ങൾ കണക്കിലെടുത്താണ് ഇതിനെ ദേശീയ ഇൻസ്റ്റിറ്റ്യൂട്ടായി ഉയർത്താൻ തീരുമാനിച്ചത്.

ഇൻഡ്യ ടുഡേ ഗ്രൂപ്പ് നടത്തിയ സർവേയിൽ ഇൻഡ്യയിലെ ആദ്യ 25 മെഡിക്കൽ കോളേജുകളുടെ പട്ടികയിൽ 21-ആം സ്ഥാനമാണു തിരുവനന്തപുരത്തിനു നൽകിയത്.

ഡോ. എൻ. സതിയുടെ നേതൃത്വത്തിൽ രൂപപ്പെടുത്തിയ എസ്.എ.ടി മിക്സ് കുട്ടികളിലെ പോഷകാഹാരക്കുറവിനു രാജ്യമാകെ അംഗീകരിച്ച ചെലവുകുറഞ്ഞ മാർഗ്ഗമാണു. സി.ഡി.സി രൂപം നൽകിയ തിരുവനന്തപുരം ഡെവലപ്മെന്റ് ചാർട്ട് കുട്ടികളുടെ മാനസിക-ശാരീരിക വികസനം അളക്കാനുള്ള ഒരു ചാർട്ടാണു.

ദേശീയ നോളേജ് നെറ്റ്വ്വർക്കിൽ ഉൾപ്പെടുത്തിയിട്ടുള്ള 15 വിദ്യാഭ്യാസ സ്ഥാപനങ്ങളിൽ ഒന്നാണു തിരുവനന്തപുരം മെഡിക്കൽ കോളേജ്.


</doc>
<doc id="147840" url="https://ml.wikipedia.org/wiki?curid=147840" title="ലോക്പാൽ ബിൽ">
ലോക്പാൽ ബിൽ

സർക്കാർ തലത്തിലും ഭരണഘടനാസ്ഥാപനങ്ങളുടെ തലപ്പത്തും നടക്കുന്ന അഴിമതി തുടച്ചുനീക്കാൻ ലക്ഷ്യമിട്ട് ഇന്ത്യയിൽ നടപ്പാക്കാൻ ഉദ്ദേശിക്കുന്ന നിയമത്തിന്റെ ഭാഗമാണ് ലോക്പാൽ ബിൽ. ഒൻപതു തവണ പാർലമെന്റിൽ ലോക്പാൽ ബിൽ അവതരിപ്പിച്ചെങ്കിലും അഭിപ്രായ സമന്വയത്തിലെത്താൻ കഴിയാത്തതിനാൽ ബിൽ പാസ്സായില്ല. ആദ്യമായി അവതരിപ്പിക്കപ്പെട്ട 1968 നുശേഷം പലപ്പോഴായി ഏറെ ചർച്ചചെയ്യപ്പെട്ടുവെങ്കിലും ബില്ലിൻറെ കാര്യത്തിൽ കൂടുതൽ പുരോഗതിയൊന്നും ഉണ്ടായില്ല. സമീപ കാലത്ത് ഭരണ തലത്തിലുള്ള അഴിമതി ചർച്ചാ വിഷയമായതോടെ നിർദ്ദിഷ്ട ലോക്പാൽ ബിൽ 2010 പരിഷ്കരിച്ച് നടപ്പാക്കണമെന്ന ആവശ്യം പല ഭാഗങ്ങളിൽനിന്നും ഉയരാൻ തുടങ്ങി. പ്രശസ്ത ഗാന്ധിയനും സാമുഹ്യപ്രവർത്തകനുമായ അണ്ണാ ഹസാരെ ജന ലോക്പാൽ ബിൽ എന്ന ആവശ്യവുമായി 2011 ഏപ്രിൽ 5 ന് ഡൽഹിയിലെ ജന്തർ മന്ദറിൽ ആരംഭിച്ച നിരാഹാര സത്യാഹഗ്രഹമാണ് നിർദ്ദിഷ്ട ലോക്പാൽ ബിൽ പരിഷ്കരിച്ച് നിയമമാക്കാനുള്ള ശ്രമങ്ങൾ ഊർജ്ജിതപ്പെടുത്തുവാൻ കേന്ദ്ര സർക്കാറിനെ നിർബന്ധിതമാക്കിയത്.

1966 ൽ മൊറാർജി ദേശായിയുടെ നേതൃത്വത്തിലുള്ള ഭരണ പരിഷ്കാര കമ്മീഷനാണ് അഴിമതിക്കെതിരായി ഇത്തരമൊരു ബില്ലിനെക്കുറിച്ചുള്ള നിർദ്ദേശം സമർപ്പിച്ചത്.കേന്ദ്രത്തിൽ ലോക്പാലും സംസ്ഥാനങ്ങളിൽ ലോകായുക്തകളുമെന്ന സംവിധാനമാണ് ഇതിലൂടെ മുന്നോട്ടുവച്ചത്. നീതിനിഷേധം അനുഭവിക്കാനിടയാകുന്ന വ്യക്തിയുടെ പരാതിയിന്മേൽ അന്വേഷണം നടത്താനും , നിഗമനത്തിലെത്താനും , ആയതിനു പരിഹാര മാർഗ്ഗം കാണാനും സർക്കാർ നിയോഗിക്കുന്ന ഉദ്യോഗസ്ഥനാണ് ഓംബുഡ്സ്മാൻ . നിയമാനുസൃതപ്രതിനിധി എന്നാണ് സ്വീഡിഷ് ഭാഷയിൽ ഓംബുഡ്സ്മാൻ എന്ന പദത്തിൻറെ അർത്ഥം. പരാതി പരിഹാരകൻ എന്ന് വേണമെങ്കിൽ പറയാം. ഓംബുഡ്സ്മാൻ എന്ന പദത്തിൻറെ അർത്ഥവ്യാപ്തിയിൽ ലോക്പാൽ, ലോകായുക്ത എന്നീ സ്ഥാപനങ്ങളും ഉൾപ്പെടുന്നു.ഒരു സ്ഥാപനമെന്ന നിലയിൽ സ്വീഡനിലാണ് 1809 ൽ ലോകത്താദ്യമായി ഓംബുഡ്സ്മാൻ നിലവിൽ വന്നത്. 1919ൽ ഫിൻലാൻഡിലും 1953 ൽ ഡെൻമാർക്കിലും നോർവെയിലും ഈ സംവിധാനം നിലവിൽ വന്നു. ലോക(ജനങ്ങൾ), പാല(പാലകൻ) എന്നീ സംസ്കൃതപദങ്ങളിൽ നിന്നാണ് ജനങ്ങളുടെ സംരക്ഷകൻ എന്ന അർത്ഥത്തിലുള്ള ലോക്പാൽ എന്ന പദം രൂപംകൊണ്ടത് . ജവാഹർലാൽ നെഹ്രു പ്രധാനമന്ത്രിയായിരുന്ന കാലത്ത് അഴിമതി വിരുദ്ധ സംവിധാനമായ ഓബുഡ്‌സ്മാൻ എന്ന ആശയം ഇന്ത്യയിലും നടപ്പാക്കണമെന്ന് ശക്തമായി വാദിച്ചിരുന്ന ലോക് സഭയിലെ സ്വതന്ത്ര അംഗവും സംസ്കൃതത്തിൽ പാണ്ഡിത്യവുമുണ്ടായിരുന്ന എൽ. എം. സിങ് വിയോട് ഓബുഡ്‌സ്മാൻ എന്ന വാക്കിന് തത്തുല്യമായ ഭാരതീയ പദം കണ്ടെത്താൻ നിർദ്ദേശിച്ചത് നെഹ്റു തന്നെയയിരുന്നു. പാർലമെന്റിൽ അഴിമതി വിരുദ്ധ സംവിധാനമായ ഓബുഡ്‌സ്മാൻ എന്ന ആശയം ആദ്യമായി അവതരിപ്പിച്ച എൽ. എം. സിങ് വി 1963 ഏപ്രിൽ മൂന്നിന് ലോക് സഭയിൽ നടന്ന ചർച്ചയിൽ പങ്കെടുക്കവെ ലോക്പാൽ എന്ന വാക്ക് നിർദ്ദേശിക്കുകയും ചെയ്തു.
സ്കാൻഡിനേവിയൻ രാജ്യങ്ങളിലെ ഓംബുഡ്സ്മാൻറെ ചുവടുപിടിച്ച് 1968ൽ ഇന്ത്യയിൽ ലോക് സഭയിൽ അവതരിപ്പിച്ച ലോക്പാൽ ബിൽ 1969ൽ ലോക്‌സഭയിൽ പാസായെങ്കിലും രാജ്യസഭ പാസാക്കും മുൻപേ നാലാം ലോക് സഭ പിരിച്ചുവിട്ടതിനെ തുടർന്ന് നിയമമാക്കാനായില്ല. ലോക്പാൽ - ലോകായുക്ത ബിൽ എന്നപേരിലായിരുന്നു ഈ ബിൽ. പിന്നീട് 1971,77, 85,89,1996,98,2001,2005,2008 എന്നീ വർഷങ്ങളിലായിരുന്നു ബിൽ പാർലമെന്റിൽ അവതരിപ്പിച്ചത്. രാജ്യസഭയിൽ ഒരിക്കൽ പോലും ബിൽ പാസാക്കപ്പെട്ടിട്ടുമില്ല. 17 സംസ്ഥാനങ്ങൾ ഇന്ത്യയിൽ ലോകായുക്തകളെ നിയമിച്ചിട്ടുണ്ടെങ്കിലും ഇവയുടെ അധികാരപരിധി എല്ലായിടത്തും ഒരേപോലെയല്ല. ചിലയിടങ്ങളിൽ മുഖ്യമന്ത്രിമാർ ലോകായുക്തകളുടെ അധികാരപരിധിയിൽ വരുമ്പോൾ മറ്റു ചില സംസ്ഥാനങ്ങളിൽ എം.എൽ.എ. മാർ പോലും ഉൾപ്പെടുന്നില്ല.1971 ൽ ആദ്യമായി ലോകായുക്തയെ നിയമിച്ച ഒറീസ 1993 ൽ ഈ സംവിധാനം അവസാനിപ്പിക്കുകയുണ്ടായി.

പാർലമെന്റിൽ കേന്ദ്രസർക്കാർ അവതരിപ്പിക്കാനുദ്ദേശിച്ചിരുന്ന ലോക്പാൽ ബിൽ 2010 അഴിമതി തടയാൻ അപര്യാപ്തമാണെന്ന വാദം കിരൺ ബേദി, സ്വാമി അഗ്നിവേശ്, അണ്ണാ ഹസാരെ തുടങ്ങിയ സാമൂഹ്യ പ്രവർത്തകർ ഉയർത്തുകയും ഇന്ത്യ എഗെൻസ്റ്റ് കറപ്ഷൻ (India Against Corruption ) എന്ന സംഘടന നിർദ്ദിഷ്ട ലോക്പാൽ ബില്ലിനു പകരം മറ്റൊരു ബില്ലിന് രൂപം നൽകുകയും ചെയ്തു. ഇത്തരത്തിൽ നിർദ്ദിഷ്ട ലോക്പാൽ ബില്ലിന് ബദലായി അഴിമതി പൂർണമായും നിർമാർജ്ജനം ചെയ്യത്തക്കനിലയിൽ തയ്യാറാക്കിയതെന്ന അവകാശവാദവുമായി മുന്നോട്ടുവച്ചതാണ് ജന ലോക്പാൽ. അഴിമതി പൂർണമായും ഇല്ലാതാക്കുകയാണ് ജന ലോക്പാൽ ബിൽ അഥവാ പീപ്പിൾസ് ഓംബുഡ്‌സ്മാൻ ബില്ലുകൊണ്ടുദ്ദേശിക്കുന്നത്. സുപ്രീം കോടതിയിലെ മുൻ ജഡ്ജിയും കർണാടക ലോകായുക്തയുമായ സന്തോഷ് ഹെഗ്‌ഡേ, മുതിർന്ന നിയമജ്ഞൻ പ്രശാന്ത് ഭൂഷൺ, വിവരാവകാശ പ്രവർത്തകനും മഗ്‌സെസെ പുരസ്‌കാര ജേതാവുമായ അരവിന്ദ് കേജ്‌രിവാൾ എന്നിവർ ചേർന്നാണ് ബില്ലിന്റെ കരടുരൂപം തയ്യാറാക്കിയത്. ജന ലോക്പാൽ ബിൽ ഏറെ ഫലപ്രദമാണെന്നാണ് പൊതുവേ വിലയിരുത്തപ്പെടുന്നത്.

അഴിമതിയെക്കുറിച്ച് അന്വേഷിക്കാൻ ഒരു സ്വതന്ത്ര സമിതി അഥവാ ജന ലോക് പാൽ രൂപീകരിക്കണമെന്നതാണ് ബില്ലിലെ പ്രധാനപ്പെട്ട നിർദ്ദേശം. എത്ര ഉന്നതരായവരായും അഴിമതിയാരോപണം ഉയർന്നാൽ അന്വേഷണം നടത്തുക, ഒരുവർഷത്തിനകം അന്വേഷണം പൂർത്തിയാക്കി നടപടിക്ക് ശുപാർശ ചെയ്യുക എന്നിവയാണ് ഇതിന്റെ മറ്റ് ചുമതലകൾ.അഴിമതി നടത്തിയവർക്കെതിരേ നിയമനടപടിയെടുക്കുന്നുണ്ടെന്നും അവർക്ക് പരമാവധി ശിക്ഷലഭിക്കുന്നുണ്ടെന്നും ഉറപ്പാക്കാൻ ലോക്പാൽ ശ്രദ്ധിക്കുകയും വേണം. കുറ്റം ചെയ്ത ആളുടെ സ്വത്തുവകകൾ കണ്ടുകെട്ടണം. സർക്കാറുകളുടെ യാതൊരുവിധ നിയന്ത്രണമോ സമ്മർദ്ദമോ കൂടാതെ പ്രവർത്തിക്കാനുള്ള എല്ലാ അധികാരങ്ങളും ഈ സമിതിക്കുണ്ടായിരിക്കുമെന്നും ഇതിൽ വ്യവസ്ഥ ചെയ്യുന്നു.

കേന്ദ്ര ഗവൺമെൻറ് മുന്നോട്ടുവച്ച ലോക്പാൽ ബിൽ 2010, ജന ലോക്പാൽ ബിൽ എന്നിവ തമ്മിൽ ഘടനാപരമായി ഒട്ടേറെ വ്യത്യാസങ്ങളുണ്ട്.പൂർണ അധികാരത്തോടെയുള്ള ജന ലോക് പാൽ അണ്ണാ ഹസാരെയടക്കെുള്ളവർ മുന്നോട്ടു വയ്ക്കുമ്പോൾ ഒരു ഉപദേശക സമിതിയായാണ് ലോക്പാൽ സംവിധാനത്തെ കേന്ദ്ര ഗവൺമെൻറിൻറെ പരിഗണനയിലുള്ള ലോക്പാൽ ബിൽ 2010 ൽ വ്യവസ്ഥ ചെയ്യുന്നത്. അഴിമതി തടയണമെങ്കിൽ കടുത്ത വ്യവസ്ഥകളോടു കൂടിയ ലോക്പാൽ നിയമം കൊണ്ടുവരാൻ സർക്കാർ തയാറാകണമെന്നും സർക്കാറിന്റെ പരിഗണനയിലുള്ള ലോക്പാൽ ബിൽ ദുർബലമാണെന്നും പ്രമുഖ നിയമജ്ഞനായ എഫ്.എസ് നരിമാനെ പോലുള്ളവർ അഭിപ്രായപ്പെട്ടിട്ടുണ്ട്. 

അഴിമതിയെക്കുറിച്ച് അന്വേഷിക്കാൻ ഒരു സ്വതന്ത്ര സമിതി അഥവാ ജന ലോക് പാൽ രൂപീകരിക്കണമെന്നതാണ് ബില്ലിലെ പ്രധാനപ്പെട്ട നിർദ്ദേശം. എത്ര ഉന്നതരായവരായും അഴിമതിയാരോപണം ഉയർന്നാൽ അന്വേഷണം നടത്തുക, ഒരുവർഷത്തിനകം അന്വേഷണം പൂർത്തിയാക്കി നടപടിക്ക് ശുപാർശ ചെയ്യുക എന്നിവയാണ് ഇതിന്റെ മറ്റ് ചുമതലകൾ.
അഴിമതിയെ തൂത്തെറിയാൻ പര്യാപ്തമായ എല്ലാ വ്യവസ്ഥകളും ജന ലോക്പാൽ ബില്ലിലുണ്ടെന്നാണ് ബില്ലിന് രൂപം നൽകിയ ‘ഇന്ത്യ എഗെൻസ്റ്റ് കറപ്ഷൻ’ എന്ന സംഘടന പറയുന്നത്. അഴിമതിക്കെതിരായ സമരത്തിൽ അണ്ണ ഹസാരയ്‌ക്കൊപ്പം പങ്കെടുക്കുന്ന പ്രമുഖസംഘടനയാണ് ഇത്. യു.പി.എ സർക്കാർ ഇപ്പോൾ തയ്യാറാക്കിയിരിക്കുന്ന ബിൽ വെറും കൺകെട്ടുവിദ്യ മാത്രമാണെന്നും സംഘടന ആരോപിക്കുന്നു. രാഷ്ട്രീയക്കാരെ സഹായിക്കാൻ മാത്രമേ നിർദ്ദിഷ്ട സർക്കാർ ബിൽ സഹായിക്കൂ എന്നും അവർ വാദിക്കുന്നു.

ഉപദേശക സമിതിയായാണ് ലോക്പാൽ സംവിധാനത്തെ സർക്കാർ ലോക്പാൽ ബില്ലിൽ അവതരിപ്പിക്കുന്നത്. 

ശിക്ഷ വിധിക്കണമോ എന്നുതീരുമാനിക്കേണ്ടത്. 

അണ്ണാ ഹസാരെയുടെ നേതൃത്വത്തിൽ നടത്തിയ അനിശ്ചിതകാല നിരാഹാരത്തെത്തുടർന്ന് കൂടുതൽ ഫലപ്രദമായ രീതിയിൽ ഉപയോഗിക്കുന്നതിനായി ലോക്പാൽ ബില്ലിൽ മാറ്റം വരുത്താൻ കേന്ദ്രസർക്കാർ തയ്യാറായതിൻറെ അടിസ്ഥാനത്തിൽ ലോക്പാൽ ബില്ലിന് വ്യവസ്ഥകൾ നിർദ്ദേശിക്കാൻ സംയുക്ത സമിതി രൂപീകരിച്ചുകൊണ്ട് 2011 ഏപ്രിൽ 9ന് രാവിലെ ഗസറ്റ് വിജ്ഞാപനം നിലവിൽ വന്നു. തുടർന്ന് സമീപകാലത്ത് രാജ്യം കണ്ട ഏറ്റവും വലിയ ജനകീയ സമരത്തിന് വിജയകരമായ പരിസമാപ്തികുറിച്ചുകൊണ്ട് അണ്ണാ ഹസാരെ 2011ന് ഏപ്രിൽ 9ന് രാവിലെ 10.45-ഓടെ അഞ്ചു ദിവസം നീണ്ട നിരാഹാരസമരം അവസാനിപ്പിച്ചു. പാർലമെന്റിന്റെ വർഷകാലസമ്മേളനത്തിൽ പരിഷ്‌കരിച്ച ലോക്പാൽ ബിൽ പാസ്സാക്കിയില്ലെങ്കിൽ സ്വാതന്ത്ര്യദിനത്തിൽ ചെങ്കോട്ടയ്ക്ക് മുന്നിൽ അടുത്ത ഘട്ടം സമരം തുടങ്ങുമെന്ന ഹസാരെ മുന്നറിപ്പും നൽകി.
പൗരസമൂഹ പ്രതിനിധികളെന്ന നിലയിൽ അന്നാ ഹസാരെയുടെ നേതൃത്വത്തിൽ അഞ്ചുപേരും കേന്ദ്രസർക്കാറിന്റെ പ്രതിനിധികളായ അഞ്ചുമന്ത്രിമാരും അടങ്ങുന്ന സംയുക്തസമിതിയാണ് നിലവിൽ വന്നത്. ലോക്പാൽ ബില്ലിന്റെ കരട് രൂപം തയ്യാറാക്കുവാനുള്ള സംയുക്തസമിതിയുടെ ആദ്യയോഗം 2011 ഏപ്രിൽ 16 ന് ഡൽഹിയിൽ ചേരുകയുണ്ടായി. തുടർന്ന് 2011 ജൂൺ 21 വരെയുള്ള കാലയളവിലായി ഒൻപതു തവണ സമിതി യോഗം ചേർന്നെങ്കിലും കേന്ദ്രസർക്കാറിൻറെയും പൗരസമൂഹത്തിൻറെയും പ്രതിനിധികൾക്ക് യോജിച്ച ഒരു തീരുമാനത്തിലെത്താനായില്ല. കരടുബില്ലിന് രൂപം നൽകാനുള്ള സംയുക്തസമിതിയുടെ 2011 ജൂൺ 21 നടന്ന അവസാനയോഗവും അലസിപ്പിരിഞ്ഞു.

താഴെ പറയുന്ന ആറു വിഷയങ്ങളിലാണ് കേന്ദ്രസർക്കാറും പൊതുസമൂഹ പ്രതിനിധികളും തമ്മിൽ പ്രധാനമായും തർക്കമുണ്ടായത്.


കരുത്തുറ്റ ലോക്പാൽ വേണമെന്ന കാര്യത്തിൽ സംശയമില്ലെന്ന് ആവർത്തിക്കുമ്പോഴും ഭരണകൂടത്തിന് സമാന്തരമായി മറ്റൊരു സംവിധാനം പറ്റില്ലെന്ന കർക്കശനിലപാടിൽ കേന്ദ്രസർക്കാർ ഉറച്ചു നിൽക്കുകയാണ് ചെയ്തത്. 

അണ്ണാ ഹസാരെയുടെ നേതൃത്വത്തിലുള്ള പൊതുസമൂഹ പ്രതിനിധികൾ മുന്നോട്ടുവെച്ച കരടിലെ 40 നിർദ്ദേശങ്ങളിൽ 34 എണ്ണവും അംഗീകരിച്ചതായി കേന്ദ്ര നിയമ മന്ത്രി വീരപ്പ മൊയ്‌ലി അറിയിച്ചു.

ഇരു വിഭാഗവും യോജിപ്പിലെത്തിയ പ്രധാന നിർദ്ദേശങ്ങൾ ഇവയാണ്.

ലോക്പാൽ അർധജുഡീഷ്യൽ അധികാരമുള്ള സംവിധാനമായിരിക്കും. അഴിമതിക്കാരായ ഉദ്യോഗസ്ഥരുടെ പ്രോസിക്യൂഷൻ സമയബന്ധിതമായി പൂർത്തിയാക്കും. പൊതുപ്രവർത്തകർ സ്വത്തുവിവരം വെളിപ്പെടുത്തേണ്ടത് നിർബന്ധമാക്കും. കുറ്റക്കാരെന്ന് കണ്ടെത്തിയവരുടെ സ്വത്തുക്കൾ കണ്ടുകെട്ടും. പൊതുജനങ്ങൾക്ക് ലഭ്യമാകുന്ന സേവനങ്ങൾ വ്യക്തമാക്കി 'സിറ്റിസൺസ് ചാർട്ടർ' തയ്യാറാക്കും. 

ലോക്പാലിന് സ്വതന്ത്രമായ പ്രോസിക്യൂഷൻ അധികാരം. അന്വേഷണത്തിന് ഏത് ഉദ്യോഗസ്ഥന്റെയും സഹായം വിട്ടുനൽകും. അന്വേഷണ ഉദ്യോഗസ്ഥന് പോലീസിന്റെ അധികാരങ്ങൾ നൽകും. പൊതുഖജനാവിൽ നിന്ന് പണം ലഭിക്കുന്ന സന്നദ്ധസംഘടനകളും ലോക്പാലിന് കീഴിൽ വരും. ലോക്പാലിന് കോടതിയലക്ഷ്യത്തിന് നടപടിയെടുക്കാനുള്ള അധികാരം. ഉദ്യോഗസ്ഥർക്കെതിരെ അച്ചടക്കനടപടിക്ക് അധികാരം. അന്വേഷണത്തിനിടയിൽ സ്ഥലംമാറ്റം നടത്താനും അധികാരം. 

എം.പി.മാരുടെ പാർലമെന്റിനുള്ളിലെ പ്രവർത്തനം ലോക്പാലിനു കീഴിലാക്കണമെന്നത് അംഗീകരിക്കില്ലെന്ന് വീരപ്പമൊയ്‌ലി പറഞ്ഞു. ഭരണഘടനയുടെ 105 (2) വകുപ്പു പ്രകാരം സഭയ്ക്കുള്ളിലെ പ്രവർത്തനം ഒരു കോടതിക്കും പരിശോധിക്കാൻ കഴിയില്ലാത്തതിനാൽ എം.പി.മാരുടെ പാർലമെന്റിനുള്ളിലെ പ്രവർത്തനം ലോക്പാലിനു കീഴിലാക്കണമെന്നത് അംഗീകരിക്കാനാവില്ലെന്ന് അദ്ദേഹം പ്രസ്താവിച്ചു . 

ആരോടും ഉത്തരവാദിത്തമില്ലാത്ത അന്വേഷണ ഏജൻസി വേണമോയെന്നതാണ് വിഷയമെന്ന് മാനവശേഷി മന്ത്രി കപിൽ സിബൽ ചൂണ്ടിക്കാട്ടി. അന്നാഹസാരെയുടെ കരട് അംഗീകരിച്ചാൽ, ഒരു ഹൈക്കോടതി ജഡ്ജിക്കെതിരെയുള്ള ആരോപണം ലോക്പാലിന് കീഴിലെ ഡിവൈ.എസ്.പി.ക്ക് അന്വേഷിക്കാം. അവരുടെ കരടിൽ ലോക്പാലിന്റെ ബജറ്റ് പോലും തയ്യാറാക്കാനുള്ള ചുമതല ലോക്പാലിന് തന്നെയാണ്. ഇതും ഭരണഘടനയ്ക്ക് വിരുദ്ധമാണ്. സർക്കാറിന്റെ എല്ലാ സാമ്പത്തികകാര്യങ്ങളും കൈകാര്യം ചെയ്യുക ധനമന്ത്രാലയമായിരിക്കുമെന്ന് ഭരണഘടനയിൽ പറയുന്നു. എല്ലാ ഭരണപരമായ തീരുമാനങ്ങളും സ്റ്റേ ചെയ്യാനുള്ള അധികാരങ്ങൾ ലോക്പാലിനായിരിക്കുമെന്ന നിർദ്ദേശം സർക്കാറിന് പുറത്തു മറ്റൊരു സർക്കാറിനെ സൃഷ്ടിക്കും. അതംഗീകരിക്കാൻ പറ്റില്ല. സമാന്തര പോലീസ് സംവിധാനവും സർക്കാറും ഒരു ജനാധിപത്യരാജ്യത്തും പറ്റില്ല- സിബൽ ചൂണ്ടിക്കാട്ടി. 

സംയുക്തസമിതിയുടെ നേതൃത്വത്തിൽ ഒരു കരട് ബിൽ സംബന്ധിച്ച് സമവായത്തിലെത്താൻ കഴിയാത്തതിനെത്തുടർന്ന് കേന്ദ്ര സർക്കാർ 2011 ജൂലൈ 3 ന് സർവകക്ഷിയോഗം വിളിച്ചുചേർക്കുമെന്നും
ഉരുത്തിരിയുന്ന ധാരണയുടെ അടിസ്ഥാനത്തിൽ ഏതുതരത്തിലാണ് ലോക്പാൽ ബിൽ പാർലമെന്റിൽ അവതരിപ്പിക്കേണ്ടതെന്ന് മന്ത്രിസഭ തീരുമാനിക്കുമെന്നുംകപിൽ സിബൽ പറഞ്ഞു. ഫലത്തിൽ പൗരസമൂഹപ്രതിനിധികൾ ലോക്പാൽ ബില്ലിനായി തയ്യാറാക്കിയ ജനലോക്പാൽ എന്ന കരട് അതേരൂപത്തിൽ നിയമമാക്കുന്നതിനുള്ള സാധ്യത ഇല്ലാതായി. ലോക്പാലിന്റെ കരടുബില്ലിനുള്ള സംയുക്ത സമിതിയിലെ പൊതുസമൂഹ പ്രതിനിധികൾ അന്നാ ഹസാരെയുടെ നേതൃത്വത്തിൽ സർവകക്ഷിയോഗത്തിനു മുൻപായി വിവിധ രാഷ്ട്രീയപാർട്ടി നേതാക്കളെ പൗരസമൂഹ പ്രതിനിധികൾ തയ്യാറാക്കിയ ജനലോക്പാൽബില്ലിൻറെ മേൻമകൾ ബോധ്യപ്പെടുത്താൻ ശ്രമിക്കുകയുണ്ടായി.
സർക്കാർ പ്രതിനിധികളും പൗരസമൂഹ പ്രതിനിധികളും തയ്യാറാക്കിയ രണ്ടു കരടു രൂപങ്ങളും 2011 ജൂലൈ 3 ന് ചേർന്ന സർവകക്ഷിയോഗത്തിൽ അവതരിപ്പിച്ചു. പൊതുസമൂഹപ്രതിനിധികളല്ല പാർലമെൻറാണ് നിയമം കൊണ്ടുവരേണ്ടതെന്ന നിലപാടാണ് യോഗത്തിൽ പൊതുവെ രാഷ്ട്രീയകക്ഷികൾ സ്വീകരിച്ചത്. സർവ്വകക്ഷിയോഗത്തിലും ബില്ലിൻറെ ഉള്ളടക്കത്തെക്കുറിച്ച് യോജിപ്പിലെത്താൻ കഴിഞ്ഞില്ല. പ്രധാനമന്ത്രിയെ ബില്ലിൻറെ പരിധിയിൽ കൊണ്ടുവരുന്നതു സംബന്ധിച്ചായിരുന്നു പ്രധാനമായും രാഷ്ട്രീയകക്ഷികൾക്കുണ്ടായിരുന്ന അഭിപ്രായവ്യത്യാസം. തുടർന്ന് ശക്തവും ഫലപ്രദവുമായ ലോക്പാൽ ബിൽ പാർലമെൻറിൻറെ 2011 ആഗസ്ത് മാസം ആരംഭിക്കുന്ന വർഷകാലസമ്മേളനത്തിൽ അവതരിപ്പിക്കണമെന്നുള്ള ഒറ്റവരി പ്രമേയം ഏകകണ്ഠമായി അംഗീകരിച്ച് സർവകക്ഷിയോഗം പിരിയുകയാണ് ഉണ്ടായത്. 

2011 ജൂലൈ 28ന് ചേർന്ന കേന്ദ്രമന്ത്രിസഭായോഗം
പ്രധാനമന്ത്രിയെയും ഉന്നതജുഡീഷ്യറിയെയും ഒഴിവാക്കിക്കൊണ്ടുള്ള ലോക്പാൽ കരട് ബില്ലിന് അംഗീകാരം നൽകി. രണ്ടുമണിക്കൂർ നീണ്ട ചർച്ചയ്‌ക്കൊടുവിലാണ് മന്ത്രിസഭ ബിൽ അംഗീകരിച്ചത്. പൗരസമൂഹത്തിന്റെയും പ്രതിപക്ഷത്തിന്റെയും ചില നിർദ്ദേശങ്ങൾ തങ്ങൾ കരടുബില്ലിൽ പരിഗണിച്ചതായി സർക്കാർ അവകാശപ്പെട്ടു. തുടർന്ന് 2011 ആഗസ്ത് 4 ന് പ്രധാനമന്ത്രിയുടെ ഓഫീസിൻറെ ചുമതല വഹിക്കുന്ന കേന്ദ്ര സഹമന്ത്രി വി.സാരായണസ്വാമി ലോക് സഭയിൽ 
ലോക്പാൽ ബിൽ അവതരിപ്പിച്ചു. പാർലമെന്റിൽ അവതരിപ്പിച്ച ലോക്പാൽബിൽ ദുർബലമാണെന്നാരോപിച്ച് അന്ന ഹസാരെയുടെ നേതൃത്വത്തിൽ അതിന്റെ കോപ്പികൾ കത്തിച്ച് പ്രതിഷേധിക്കുകയുണ്ടായി. ശക്തമായ ബിൽ കൊണ്ടുവരുമെന്ന സർക്കാറിന്റെ ഉറപ്പിൽ ഏപ്രിലിൽ നിരാഹാര സത്യാഗ്രഹം അവസാനിപ്പിച്ച തന്നെ അവർ വഞ്ചിച്ചതായും ഹസാരെ ആക്ഷേപിച്ചു. ബില്ലിൻറെ പരിധിയിൽനിന്നും പ്രധാനമന്ത്രിയെ ഒഴിവാക്കിയതിൽ പ്രതിപക്ഷകക്ഷികളും ശക്തമായ പ്രതിഷേധം ലോക് സഭയിൽ ഉയർത്തുകയുണ്ടായി.

2011 ആഗസ്ത് 4 ന് ലോക്‌സഭയിൽ അവതരിപ്പിച്ച ബില്ലിൻറെ പ്രത്യേകതകൾ ചുവടെ കൊടുത്തിരിക്കുന്നു.
പാർലമെൻറ് സ്ഥിരം സമിതി ചർച്ച ചെയ്ത് ആവശ്യമായ ഭേദഗതികൾ വരുത്തുകയെന്നതാണ് ഇനിയുള്ള നടപടിക്രമം. പ്രമുഖ രാഷ്ട്രീയ പാർട്ടികൾക്കെല്ലാം പ്രാതിനിധ്യമുള്ള സ്ഥിരം സമിതിക്കു മുൻപാകെ ഈ ഘട്ടത്തിൽ വ്യക്തികൾക്കും സംഘടനകൾക്കും നിർദ്ദേശങ്ങൾ സമർപ്പിക്കാവുന്നതാണ്. ഇതിനുശേഷമായിരിക്കും ഓഗസ്റ്റ് 4 ന് അവതരിപ്പിച്ച ബിൽ ഇനി 
ലോക് സഭയിൽ വീണ്ടുമെത്തുക.
2011 ആഗസ്ത് 4 ന് ലോക്‌സഭയിൽ അവതരിപ്പിച്ച ബില്ലിനെതിരെ പ്രതിപക്ഷ കക്ഷികളുടെ പ്രതിഷേധം തുടരവെ മറ്റൊരു ഭാഗത്ത് അണ്ണാ ഹസാരെ 2011ന് ഏപ്രിൽ 9ന് അഞ്ചു ദിവസം നീണ്ട നിരാഹാരസമരം അവസാനിപ്പിച്ചപ്പോൾ പറഞ്ഞപ്രകാരം തന്നെ 2011 ഓഗസ്റ്റ് 16 മുതൽ ഡൽഹിയിൽ അനശ്ചിതകാല നിരാഹാരസമരം നടത്തുമെന്ന് പ്രഖ്യാപിച്ചു. ഡൽഹിയിലെ ജയ്‌പ്രകാശ്‌ നാരായൺ പാർക്കിൽ (ജെ.പി പാർക്ക്) സമരം ആരംഭിക്കാനുള്ള ഒരുക്കം നടത്തവെ ഡൽഹി ഭരണകൂടം അവിടെ നിരോധനാജ്ഞ ഏർപ്പെടുത്തി. 2011 ഓഗസ്റ്റ് 16 ന് രാവിലെ 7.30ന് ഹസാരെയെയും അദ്ദേഹത്തിനൊപ്പം സമരരംഗത്തുള്ള പ്രമുഖ അഭിഭാഷകൻ ശാന്തിഭൂഷൻ, അരവിന്ദ് കജ്രിവാൾ, കിരൺ ബേദി എന്നിവരെയും അറസ്റ്റ് ചെയ്തു. സെക്ഷൻ 144 ലംഘിക്കില്ലെന്ന് ഉറപ്പുനൽകാത്തതിനെ തുടർന്ന് മജിസ്‌ട്രേറ്റ് ഇവരെ ഏഴു ദിവസത്തെ ജുഡിഷ്യൽ കസ്റ്റഡിയിൽ വയ്ക്കാൻ ഉത്തരവിട്ടു. തുടർന്ന് അദ്ദേഹത്തെയും ഒപ്പം അറസ്റ്റ് ചെയ്യപ്പെട്ടവരെയും തിഹാർ ജയിലിലേക്ക് മാറ്റി. എന്നാൽ ഹസാരെ ഒഴിച്ചുള്ളവരെ ഓഗസ്റ്റ് 16 ന് വൈകുന്നേരം തന്നെ വിട്ടയച്ചു.
അഭിഷെക് മനു സിങ് വിയുടെ അധ്യക്ഷതയിലുള്ള 30 അംഗ പാർലമെൻറ് സമിതി കരട് ബിൽ സംബന്ധിച്ച് അന്തിമ റിപ്പോർട് 2011 ഡിസംബർ 7ന് തയ്യാറാക്കുകയും ഡിസംബർ 8 ന് പാർലമെൻറിൻറെ മേശപ്പുറത്ത് വയ്ക്കുകയും ചെയ്തു. 17 സിറ്റിങ്ങുകൾ നടത്തിയ സമിതി 199 പോജുള്ള റിപ്പോർട്ടാണ് തയ്യാറാക്കിയത്. 16 ഭേദഗതികൾ ഉൾപ്പെട്ടതാണ് അന്തിമ റിപ്പോർട്. 16 ഭേദഗതികളിൽ 14 എണ്ണം 2013 ജനുവരി 31 ന് മന്ത്രിസഭായോഗം അംഗീകരിച്ചു.




</doc>
<doc id="147847" url="https://ml.wikipedia.org/wiki?curid=147847" title="പപ്പയുടെ സ്വന്തം അപ്പൂസ്">
പപ്പയുടെ സ്വന്തം അപ്പൂസ്

ഫാസിൽ രചനയും സംവിധാനവും നിർവ്വഹിച്ച് 1992-ൽ പുറത്തിറങ്ങിയ മലയാളചലച്ചിത്രമാണ് പപ്പയുടെ സ്വന്തം അപ്പൂസ്. മമ്മൂട്ടി, സുരേഷ് ഗോപി, ശോഭന, സീന ദാദി, മാസ്റ്റർ ബാദുഷ, ശങ്കരാടി എന്നിവരാണ് പ്രധാനവേഷങ്ങളിൽ അഭിനയിച്ചിരിക്കുന്നത്.
250 ദിവസത്തിന് മുകളിൽ തീയറ്റെരുകളിൽ പ്രദര്ഷിപ്പിക്കപെട്ട ചിത്രമാണ് അപ്പൂസ് .മലയാളത്തിലെ ഏറ്റവും മികച്ച ചിത്രങ്ങളിൽ ഒന്നും ,അന്നുവരെ നിലവില ഉണ്ടായിരുന്ന പല കളക്ഷൻ റിക്കാർഡുകളും അപ്പൂസ് ഭേദിച്ചു 

ബിച്ചു തിരുമല എഴുതിയ ഗാനങ്ങൾക്ക് സംഗീതസംവിധാനം നിർവ്വഹിച്ചത് ഇളയരാജ ആണ്.



</doc>
<doc id="147851" url="https://ml.wikipedia.org/wiki?curid=147851" title="അഡ്‌മിറാലിറ്റി ദ്വീപുകൾ">
അഡ്‌മിറാലിറ്റി ദ്വീപുകൾ

തെക്കുപടിഞ്ഞാറൻ ശാന്തസമുദ്രത്തിലുള്ള നാല്പതോളം ദ്വീപുകളുടെ പൊതുനാമധേയമാണ് അഡ്‌മിറാലിറ്റി ദ്വീപുകൾ. തെക്കേ അക്ഷാംശം 150'-നും 3-യ്ക്കുമിടയ്ക്കും കിഴക്കേ രേഖാംശം 146-യ്ക്കും 148-യ്ക്കുമിടയ്ക്കും സ്ഥിതിചെയ്യുന്നു. പാപുവ ന്യൂഗിനിയയുടെ ഭാഗമായ അഡ്മിറാലിറ്റിദ്വീപുകൾക്ക് മൊത്തം സുമാർ 207 ച.കി.മീ. വിസ്തീർണമുണ്ട്. ഏറ്റവും വലിയ ദ്വീപായ മനൂസിനു മാത്രം 1550 ച.കി.മീ. വിസ്തീർണമുണ്ട്. ഇത് ഒരു അഗ്നിപർവതദ്വീപാണ്; മറ്റുള്ളവ മിക്കവാറും അടോലുകളും കോറൽദ്വീപുകളും. മനൂസ് ദ്വീപിന്റെ കിഴക്കരികിലെ വീതികുറഞ്ഞ കടൽതീരവും നദീതാഴ്വരകളുമൊഴികെ ബാക്കിയുള്ള പ്രദേശം നിമ്നോന്നതമായ നിബിഡവനങ്ങളാണ്. ഏറ്റവും കൂടിയ ഉയരം 720 മീ.

ഇവിടത്തെ ജനങ്ങൾ മെലേനേഷ്യൻ വർഗക്കാരാണ്. വെള്ളക്കാർ നന്നേ കുറവാണ്. തെങ്ങുകൃഷിയാണു മുഖ്യം; മത്സ്യബന്ധനവും മുത്തുച്ചിപ്പി ശേഖരണവുമാണ് ദ്വീപുവാസികളുടെ മറ്റു പ്രധാന ഉപജീവനമാർഗങ്ങൾ. കൊപ്രയും ചിപ്പിയും പ്രധാന ഉത്പന്നങ്ങളാണ്.

പട്ടണങ്ങൾ മനൂസ് ദ്വീപിൽമാത്രമാണുള്ളത്. ദ്വീപിന്റെ വടക്കുകിഴക്കു കോണിലെ നൈസർഗിക തുറമുഖമായ സീഡ്ലെൻ ആധുനികരീതിയിൽ വികസിപ്പിച്ചിട്ടുണ്ട്. ഭരണകൂടത്തിന്റെ ആസ്ഥാനമായ ലോറെൻഗാ ഇതിനടുത്ത് സ്ഥിതിചെയ്യുന്നു.

ഡച്ച് നാവികനായ വില്യം കോർണീലിയസ് ഷുറ്റനാണ് ഈ ദ്വീപുകൾ കണ്ടെത്തിയത് (1616). ഏതാണ്ട് 65 വർഷങ്ങൾക്കുശേഷം യൂറോപ്യർ ഇവിടെ കുടിയേറ്റം തുടങ്ങി. 1884-ൽ ജർമൻകാരും 1914-ൽ ആസ്ടേലിയക്കാരും 1942-ൽ ജപ്പാൻകാരും ഈ ദ്വീപുകൾ കൈവശപ്പെടുത്തി. 1944-ൽ സഖ്യകക്ഷികളുടെ അധീനതയിലായതോടെ അഡ്മിറാലിറ്റി ദ്വീപുകൾ അമേരിക്കൻ നാവികപ്പടയുടെ ഒരു സങ്കേതം ആയിത്തീർന്നു. ഐക്യരാഷ്ട്രസഭയുടെ നിർദ്ദേശം അനുസരിച്ച് ആസ്ട്രേലിയ ഈ ദ്വീപുകളുടെ ഭരണം നിർവഹിച്ചിരുന്നു. 1975-ൽ പപ്പുവ ന്യൂഗിനിയയ്ക്ക് സ്വാതന്ത്ര്യം ലഭിച്ചതോടെ ദ്വീപുകൾ അതിന്റെ ഭാഗമായി.



</doc>
<doc id="147853" url="https://ml.wikipedia.org/wiki?curid=147853" title="പിഗ്‌മാൻ">
പിഗ്‌മാൻ

എൻ. പ്രഭാകരൻ തിരക്കഥയും തകരച്ചെണ്ട എന്ന ചിത്രത്തിലൂടെ ശ്രദ്ധേയനായ അവിര റെബേക്ക സംവിധാനവും നിർവഹിക്കുന്ന മലയാളചലച്ചിത്രമാണ് പിഗ്‌മാൻ. ജയസൂര്യ കേന്ദ്രകഥാപാത്രത്തെ അവതരിപ്പിക്കുന്ന ചിത്രത്തിൽ നായിക പുതുമുഖമാണ്. ജഗതി ശ്രീകുമാർ, സലീം കുമാർ, സുരാജ് വെഞ്ഞാറമൂട്, തലൈവാസൽ വിജയ്, കെ.പി.എ.സി. ലളിത എന്നിവർ മറ്റു കഥാപാത്രങ്ങളെ അവതരിപ്പിക്കുന്നു. ശ്രീ സൂര്യ ഫിലിംസിന്റെ ബാനറിൽ ടി. ആർ. ശ്രീരാജാണ് ചിത്രം നിർമ്മിച്ചിരിക്കുന്നത്.

മലയാളഭാഷയിലും സാഹിത്യത്തിലും ഡോക്ടറേറ്റിന് ഉപരിപഠനം നടത്തുന്ന ഒരു മിടുക്കനായ ചെറുപ്പക്കാരൻ പന്നി ഫാമിൽ എത്തിപ്പെടുന്ന ജീവിതസാഹചര്യങ്ങളുടെ കഥയാണ് ചിത്രം പറയുന്നത്.


</doc>
<doc id="147865" url="https://ml.wikipedia.org/wiki?curid=147865" title="പാപുവ ന്യൂ ഗിനിയ">
പാപുവ ന്യൂ ഗിനിയ

ഓഷ്യാനിയയിലെ ഒരു രാജ്യമാണ് പാപുവ ന്യൂ ഗിനിയ (). ന്യൂ ഗിനിയ ദ്വീപിന്റെ കിഴക്കു ഭാഗവും അനവധി ദ്വീപുകളും ചേർന്ന ഈ രാജ്യത്തിന്റെ തലസ്ഥാനം പോർട്ട് മോറെസ്ബി ആണ്.

ലോകത്തിൽ ഏറ്റവുമധികം സാംസ്കാരികവൈവിധ്യം നിറഞ്ഞ രാജ്യങ്ങളിലൊന്നായ ഇവിടത്തെ ജനസംഖ്യ എഴുപത് ലക്ഷത്തിനോടടുത്താണെങ്കിലും 850 പ്രാദേശികഭാഷകളും അത്രയുംതന്നെ പരമ്പരാഗതമായ സമൂഹങ്ങളും നിലവിലുണ്ട്. 82 ശതമാനത്തോളം ജനങ്ങൾ ഗ്രാമപ്രദേശങ്ങളിലാണ് നിവസിക്കുന്നത് സാംസ്കാരികപരമായും ഭൂമിശാസ്ത്രപരമായും ഈ രാജ്യത്തിനെക്കുറിച്ചു് വളരെക്കുറച്ചുമാത്രമേ പുറം ലോകത്തിന് അറിയുകയുള്ളൂ, ഇവിടത്തെ ഉൾനാടുകളിൽ ഇന്നുവരെ കണ്ടെത്തിയിട്ടില്ലാത്ത ജന്തുക്കളും സസ്യങ്ങളുമുണ്ടെന്ന് കരുതപ്പെടുന്നു.


</doc>
<doc id="147870" url="https://ml.wikipedia.org/wiki?curid=147870" title="അഡ്രിനൽ ഗ്രന്ഥികൾ">
അഡ്രിനൽ ഗ്രന്ഥികൾ

വൃക്കകളുടെ മുകൾഭാഗത്ത് ത്രികോണാകൃതിയിൽ കാണപ്പെടുന്ന മഞ്ഞ കലർന്ന തവിട്ടുനിറമുള്ള അന്തഃസ്രാവികളാണ് അഡ്രിനൽ ഗ്രന്ഥികൾ. ഓരോന്നിനും 4 മുതൽ 7 ഗ്രാം വരെ തൂക്കംവരും. ഇതിന് കോർട്ടെക്സ് (cortex) എന്നും മെഡുല്ല (medulla) എന്നും രണ്ടു ഭാഗങ്ങളുണ്ട്. ഈ രണ്ടു ഭാഗങ്ങളും അവയുടെ ഉത്ഭവത്തിലും ധർമത്തിലും വ്യത്യസ്തങ്ങളാണ്. അനുകമ്പി നാഡീവ്യൂഹവുമായി ബന്ധപ്പെട്ട് ബാഹ്യചർമത്തിൽനിന്നാണ് അഡ്രിനൽ മെഡുല്ല രൂപം എടുക്കുന്നത്. കാറ്റിക്കോളമീനുകൾ - അഡ്രിനാലിനും നോർ അഡ്രിനാലിനും - ആണ് അഡ്രിനൽ മെഡുല്ലയുടെ ഹോർമോണുകൾ. ഇവ ഹൃദയം, രക്തവാഹികൾ, കുടലിലെ പേശികൾ എന്നിവയുടെ പ്രവർത്തനത്തെ ബാധിക്കുന്നു. ഭയം, ദേഷ്യം തുടങ്ങിയ വികാരങ്ങളുണ്ടാകുമ്പോൾ അഡ്രിനാലിന്റെ പ്രവർത്തനം ശക്തമാകുന്നു. ഉത്കണ്ഠയുളവാക്കുന്ന സാഹചര്യങ്ങളിൽ ഈ ഹോർമോൺ കൂടുതലായി രക്തത്തിൽ കലരുകയും തത്ഫലമായി ആന്തരികാവയവങ്ങളിലെ രക്തവാഹികൾ ചുരുങ്ങുകയും രക്തമർദം വർധിക്കുകയും ചെയ്യും. ഇതുമൂലം പേശികളിലേക്കുള്ള രക്തപ്രവാഹവും വർധിക്കുന്നു. ഹൃദയമിടിപ്പ് കൂടുന്നതോടൊപ്പം ശ്വാസകോശത്തിലെ ശ്വസനികകൾ (bronchioles) വികസിക്കുന്നു. ഇതോടൊപ്പം തന്നെ കരളിൽ സൂക്ഷിച്ചിരിക്കുന്ന ഗ്ലൈക്കോജനിൽ (glycogen) നിന്നും കൂടുതൽ ഗ്ളൂക്കോസ് സ്വതന്ത്രമാക്കപ്പെടുകയും ചെയ്യും. ഈ പ്രത്യേകപ്രക്രിയകളൊക്കെ സാഹചര്യം ആവശ്യപ്പെടുന്ന ആക്രമണപരമോ പ്രതിരക്ഷാപരമോ ആയ നടപടികൾക്കുവേണ്ട ഒരു അടിയന്തരാവസ്ഥയിൽ ജീവികളെ കൊണ്ടെത്തിക്കുന്നു.

അഡ്രിനൽ കോർട്ടെക്സും ധാരാളം ഹോർമോണുകൾ - കോർട്ടിക്കോസ്റ്റിറോയിഡുകൾ - ഉത്പാദിപ്പിക്കുന്നുണ്ട്. കോർട്ടിക്കോസ്റ്റിറോണും കോർട്ടിസോളുമാണ് ഏറ്റവും പ്രാധാന്യമർഹിക്കുന്നത്. ഇവയിലൊന്ന് വൃക്കകളുടെ സോഡിയം വിസർജനം നിയന്ത്രിക്കുമ്പോൾ, മറ്റൊന്ന് തൈറോയ്ഡിന്റെ പ്രവർത്തനം നിരോധിക്കുന്നു. യഥാർഥത്തിൽ ഈ ഹോർമോണിന്റെ അഭാവമാണ് എക്സോഫ്താൽമിക് ഗോയിറ്റർ (exophthalmic goitre) എന്ന രോഗത്തിന് കാരണം. കോർട്ടെക്സിന്റെ അപുഷ്ടി അഡിസൺ രോഗത്തിനു വഴിതെളിക്കുന്നു.

കൂടുതൽ വൈറ്റമിൻ-സി ഉപ്യോഗിക്കുന്ന ഗ്രന്ഥിയാണിത്. 



</doc>
<doc id="147891" url="https://ml.wikipedia.org/wiki?curid=147891" title="മധു കൈതപ്രം">
മധു കൈതപ്രം

ഒരു മലയാളചലച്ചിത്ര സംവിധായകനാണ് മധു കൈതപ്രം(മരണം : 29 ഡിസംബർ 2014). 2006-ൽ പുറത്തിറങ്ങിയ "ഏകാന്തം" ആണ് ആദ്യമായി സംവിധാനം നിർവ്വഹിച്ച ചിത്രം. 2006 ലെ മികച്ച പുതുമുഖ സംവിധാകനുള്ള ദേശീയ ചലച്ചിത്രപുരസ്കാരം ഏകാന്തത്തിനു ലഭിച്ചു. തുടർന്ന് 2009-ൽ മദ്ധ്യവേനൽ എന്ന ചലച്ചിത്രം സംവിധാനം ചെയ്തു. ഓർമ്മ മാത്രം ,വെള്ളിവെളിച്ചത്തിൽ എന്നെ സിനിമകൾ സംവിധാനം ചെയ്തു.നാൽപ്പത്തിനാലാം വയസ്സിൽ 2014 ഡിസംബർ 29 നു കോഴിക്കോട് സ്വകാര്യ ആശുപത്രിയിൽ വച്ച് അന്തരിച്ചു.


</doc>
<doc id="147893" url="https://ml.wikipedia.org/wiki?curid=147893" title="അഡ്രിനൽ രോഗങ്ങൾ">
അഡ്രിനൽ രോഗങ്ങൾ

അഡ്രിനൽ ഗ്രന്ഥിക്കുണ്ടാകുന്ന രോഗങ്ങളെ അഡ്രിനൽ രോഗങ്ങൾ (Adrenal gland disorder) എന്നു പറയുന്നു. അഡ്രിനൽ ഗ്രന്ഥിയുടെ ബാഹ്യപാളിയായ കോർട്ടെക്സിന്റെ ഊന വികാസവും അതിവികാസവും ഉളവാക്കുന്ന രോഗങ്ങളും ഗ്രന്ഥിയുടെ ഉൾകാമ്പായ മെഡുല്ലയിലുണ്ടാകുന്ന അർബുദങ്ങളുമാണ് അഡ്രിനൽ രോഗങ്ങളിൽ പ്രധാനം.

അഡ്രിനൽ ഗ്രന്ഥിക്കു നേരിടുന്ന സ്ഥായിയായ അപര്യാപ്തതകൊണ്ടുണ്ടാകുന്ന രോഗമാണ് അഡിസൺ രോഗം. (Addison's disease). 

ജീവവിഷങ്ങൾ, അണുബാധ എന്നിവയുടെ ഫലമായി അഡ്രിനൽ ഗ്രന്ഥിക്ക് താത്കാലിക പ്രവർത്തനമാന്ദ്യം ഉണ്ടാകാറുണ്ട്. അഡ്രിനോകോർട്ടിക്കോട്രോപ്പിക് ഹോർമോണിന്റെ (ACTH) ദീർഘമായ ഉപയോഗഫലമായും ഉണ്ടാകാം.

ഇത് ദ്വിപാർശ്വികമായുണ്ടാകുന്ന അഡ്രിനൽ രക്തസ്രാവമാണ്. ഇതിന്റെ പ്രധാന കാരണം തീവ്രമെനിംഗോകോക്കൽ സംക്രമണമാണ്. മറ്റു തീവ്രഅണുബാധകൾ കൊണ്ടും ഇതുണ്ടാകാം. രോഗിയുടെ നാഡീസ്പന്ദം ക്ഷിപ്രവും ദുർബലവും ആകുകയും ശ്വസനത്തിനു വേഗതയും ക്ലുപ്തതയും വർധിക്കുകയും രക്തസമ്മർദം കുറയുകയും ശരീരത്തിൽ നീലിമ വ്യാപിക്കുകയും ചെയ്യുന്നു. രോഗിക്കു തീവ്രവും ഗുരുതരവുമായ ഞെട്ടൽ (shock) ഉണ്ടാകുന്നു. അടിയന്തരമായ ചികിത്സ നല്കിയില്ലെങ്കിൽ മരണം സംഭവിക്കാം. രക്തമോ പ്ലാസ്മയോ ആധാനം ചെയ്യുക, ഗ്ലൂക്കോസ്, കോർട്ടിസോൺ, ഹൈഡ്രോകോർട്ടിസോൺ ഇവ അന്തഃസിരീയമായി നല്കുക, ആന്റിബയോട്ടിക്കുകൾ നല്കുക ഇവയാണ് മുഖ്യ ചികിത്സകൾ.

(Adrenogenital Syndrome). 

ആൻഡ്രോജനിക ഹോർമോണുകൾ കൂടുതലായി സ്രവിക്കുന്ന അവസ്ഥയാണിത്. ഇത് ജൻമജാതമോ ഉപാർജിതമോ ആകാം.

ജൻമജാതകാരണങ്ങൾ പെൺകുട്ടികളിൽ മിഥ്യാ-ഉഭയലിംഗതയും (pseudo hermaphroditism) പുരുഷൻമാരിൽ അകാല യൌവനവും (precocious puberty) ഉണ്ടാക്കുന്നു.

ചില എൻസൈമുകൾക്ക് ജൻമനാ ഉള്ള ന്യൂനത ഉണ്ടായിരിക്കും. ഇതുമൂലം ഹൈഡ്രോകോർട്ടിസോണിന്റെ ഉത്പാദനം ശരിയായി നടക്കുന്നില്ല. ഇത് എ.സി.റ്റി.എച്ചിന്റെ അതിപ്രവർത്തനത്തിനും അതിവൃദ്ധിക്കും ആൻഡ്രോജനിക ഹോർമോണുകളുടെ അത്യുത്പാദനത്തിനും കാരണമാകുന്നു. ജൻമജാത അഡ്രിനൽ അതിവികാസം ആനുവംശികമായി ഉണ്ടാകാറുണ്ട്. അഡ്രിനൽ ജനനേന്ദ്രിയ സിൻഡ്രോമുള്ള ആൺകുട്ടികളിൽ ജനനസമയത്ത് ജനനേന്ദ്രിയങ്ങൾക്ക് യാതൊരു പ്രത്യേകതയും ഉണ്ടായിരിക്കുകയില്ല. അപൂർവമായി ചില കുട്ടികളിൽ ഛർദി, നിർജലീകരണം, ശരീരദൌർബല്യം എന്നിവ കാണാറുണ്ട്. ദ്വിതീയകലൈംഗിക സ്വഭാവങ്ങൾ നേരത്തെ പ്രത്യക്ഷപ്പെടുന്നു.

പെൺകുട്ടികളിൽ ജനനസമയത്തുതന്നെ ചില പുരുഷലക്ഷണങ്ങൾ കാണാൻ കഴിയും. ഭഗശിശ്നിക (clitoris) സാധാരണയിൽനിന്നും വലുതും ശിശ്നത്തോടു സാമ്യമുള്ളതും ആയിരിക്കും. യോനിക്കും (vagina) മൂത്രനാളത്തിനും (urethra) ബഹിർദ്വാരം ഒന്നുതന്നെയായിരിക്കും. ജനനത്തിനുശേഷം പുരുഷലക്ഷണങ്ങൾ വർധിക്കുന്നു.

ഇതിന്റെ പ്രധാനപ്പെട്ട ഉപാർജിതകാരണം അഡ്രിനൽ കോർട്ടെക്സിന്റെ അർബുദമാണ്. രോഗിക്ക് അല്പാർത്തവമോ അനാർത്തവമോ ഉണ്ടാകുന്നു. മുഖം, താടി, നെഞ്ച് എന്നീ ഭാഗങ്ങളിലെല്ലാം രോമങ്ങൾ വളരുകയും സ്തനങ്ങൾ, ഉദരം, പൃഷ്ഠം, തുടങ്ങിയ ഭാഗങ്ങളിലെ കൊഴുപ്പ് അപ്രത്യക്ഷമാകുകയും ചെയ്യുന്നു. പുരുഷീഭവനം (virilisation) എന്നാണിതിനെ വിളിക്കുന്നത്. ആൺകുട്ടികളിൽ ഇത് മിഥ്യാകാലപൂർവത ഉണ്ടാക്കുന്നു. പക്ഷേ, ഇത് അപൂർവമാണ്. അർബുദം ശസ്ത്രക്രിയ മൂലം നീക്കം ചെയ്യുകയാണ് ചികിത്സ.

(Cushing syndrome). 

ഏകപാർശ്വികമോ ദ്വിപാർശ്വികമോ ആയി ഉണ്ടാകുന്ന അഡ്രിനൽ അർബുദമാണ് സാധാരണ രോഗകാരണം. ഇതിന്റെ ഫലമായി ഗ്ലൂക്കോ കോർട്ടിക്കോയിഡുകൾ (കോർട്ടിസോണും ഹൈഡ്രോകോർട്ടിസോണും) അധികമായി സ്രവിക്കുന്നു. പിറ്റ്യൂറ്ററി ഗ്രന്ഥിയിലോ ഹൈപ്പോത്തലാമസിലോ ആകാം പ്രാഥമിക വിക്ഷതി. സ്ത്രീകളിലാണ് ഇത് കൂടുതലായി കാണപ്പെടുന്നത്. കവിളിലും കഴുത്തിലും ഉരസ്സിലും ധാരാളം അധശ്ചർമീയ കൊഴുപ്പ് തിങ്ങിക്കൂടുക, രക്തസമ്മർദം വർധിക്കുക, ദ്വിതീയകലൈംഗികസ്വഭാവങ്ങൾ നേരത്തേതന്നെ പ്രത്യക്ഷപ്പെടുക ഇവയാണ് പ്രധാനപ്പെട്ട ലക്ഷണങ്ങൾ. മുഖംവീർത്ത് വൃത്താകൃതിയിലാകും. ഇതിനെ ചന്ദ്രമുഖം (moon face) എന്നുപറയുന്നു. ഇത് ഈ രോഗത്തിന്റെ സവിശേഷതയാണ്. പെൺകുട്ടികളിൽ പൂർണവളർച്ച പ്രാപിച്ച സ്ത്രീലക്ഷണങ്ങളോടൊപ്പം പുരുഷലക്ഷണങ്ങളും പ്രത്യക്ഷപ്പെടുന്നു. രോഗിയുടെ ബുദ്ധിശക്തി ക്രമേണ കുറയുന്നു. ശസ്ത്രക്രിയ മൂലം അർബുദം നീക്കംചെയ്യുകയാണ് ചികിത്സ.

ചില രോഗങ്ങളിൽ കോർട്ടിക്കോസ്റ്റിറോയ്ഡുകൾ വർധിച്ച തോതിൽ കുറെക്കാലത്തേക്ക് നല്കേണ്ടിവരുമ്പോഴും ഈ രോഗത്തിനു സമാനമായ ലക്ഷണങ്ങൾ പ്രത്യക്ഷമാകാറുണ്ട്. എന്നാൽ ഔഷധങ്ങൾ കുറയ്ക്കുകയോ നിർത്തുകയോ ചെയ്താൽ ഇത് അപ്രത്യക്ഷമാകും.

(Primary Aldosteronism). 

ആൽഡോസ്റ്റിറോൺ കൂടുതലായി ഉത്പാദിപ്പിക്കപ്പെടുന്ന അവസ്ഥയാണിത്. കോർട്ടെക്സിലുണ്ടാകുന്ന അർബുദമാണ് രോഗകാരണം. അതിരക്തസമ്മർദം, അമിതദാഹം, സാന്ദ്രത കുറഞ്ഞ മൂത്രം ധാരാളമായി പോകുക, അപസംവേദനത (paraesthesia), ടെറ്റനി ഇവയാണ് രോഗലക്ഷണങ്ങൾ. ആൽഡോസ്റ്റിറോണിത പ്രാഥമികമോ ദ്വിതീയകമോ ആയതരത്തിൽ വരാം. ആദ്യത്തേതിന്റെ കാരണം അജ്ഞാതമാണ്. രണ്ടാമത്തേത് കരൾ, ഹൃദയം, വൃക്കകൾ എന്നിവയുടെ പ്രാഥമിക രോഗങ്ങളെ തുടർന്നുണ്ടാകുന്നതാണ്. അർബുദം ശസ്ത്രക്രിയകൊണ്ട് നീക്കം ചെയ്യുക എന്നതാണ് ചികിത്സ.

(Pheochromocytoma). 

അഡ്രിനൽ മെഡുല്ലയിലെ ക്രോമാഫിൻ കോശങ്ങളിൽ നിന്ന് (chromaffin cells) ഉദ്ഭവിക്കുന്ന അർബുദമാണ് രോഗകാരണം. ഇതിന്റെ ഫലമായി അമിതമായ തോതിൽ അഡ്രിനാലിനും നോർ അഡ്രിനാലിനും സ്രവിക്കുന്നു.

അതിരക്തസമ്മർദത്തിന്റെ പ്രവേഗങ്ങളുണ്ടാകുന്നതാണ് പ്രധാനപ്പെട്ട രോഗലക്ഷണം. ക്രമേണ രക്തസമ്മർദം സ്ഥിരമായി വർധിക്കുന്നു. നന്നായി വിയർക്കൽ, നെഞ്ചിടിപ്പ്, വിളർച്ച, ഛർദി എന്നിവയാണ് മറ്റു രോഗലക്ഷണങ്ങൾ. അർബുദം നീക്കം ചെയ്താൽ രോഗം കുറയുന്നു.

(Neuroblastoma). 

അഡ്രിനൽ മെഡുല്ലയിൽനിന്ന് ഉദ്ഭവിക്കുന്ന മറ്റൊരു അർബുദമാണിത്. കുട്ടികളിലാണ് ഇത് പ്രധാനമായും ഉണ്ടാകുന്നത്. സാധാരണ ഈ രോഗം മാരകമാകാറുണ്ട്. എന്നാൽ ചിലപ്പോൾ സ്വതേ അപ്രത്യക്ഷമാകുന്നു. എക്സ്-റേ കിരണനമാണ് ചികിത്സ.



</doc>
<doc id="147894" url="https://ml.wikipedia.org/wiki?curid=147894" title="ഉഴുന്നുവട">
ഉഴുന്നുവട

കേരളത്തിൽ പ്രചാരത്തിലുള്ള ഒരു പലഹാരമാണ് ഉഴുന്നുവട. മസാലദോശയുടെ കൂടെ കേരളത്തിലെ ഹോട്ടലുകളിൽ ഇത് വിളമ്പാറുണ്ട്. ഉഴുന്നാണ് ഇതിലെ പ്രധാന ചേരുവ.

ഉഴുന്ന് വെള്ളത്തിലിട്ട് കുതിർക്കുക. അതിനുശേഷം അരച്ചെടുക്കുക. കുഴക്കാൻ പരുവത്തിൽ വേണം വെള്ളം ചേർക്കാൻ. ചുവന്നുള്ളിെ ,പച്ചമുളക് , ഇഞ്ചിെ ,വേപ്പില എന്നിവ വളരെ ചെറുതായി അരിയുക. ഇവയെല്ലാം അരച്ചെടുത്ത ഉഴുന്നിൽ ചേർത്ത് കുഴക്കുക. ഉപ്പ് ചേർക്കുക. .ഉഴുന്നുമാവ്‌ ചെറിയ ഉരുളകളാക്കി കൈവെള്ളയിൽ വെച്ച് പരത്തുക. നടുക്ക് കുഴിയുണ്ടാക്കുക. തിളച്ച എണ്ണയിൽ ഇട്ട് വറുത്തു കോരുക.


</doc>
<doc id="147896" url="https://ml.wikipedia.org/wiki?curid=147896" title="മുളകുവട">
മുളകുവട

കേരളത്തിൽ പ്രചാരത്തിലുള്ള ഒരു പലഹാരമാണ് മുളകുവട. ഉഴുന്നുവടയുടെ ഒരു വകഭേദമാണിത്. ഉഴുന്നിനുപകരം മൈദ മാവ് ഉപയോഗിച്ചാണിത് ഉണ്ടാക്കുന്നത്. കാഴ്ചയിൽ ഏതാണ്ട് ഉഴുന്നുവടപോലെ ഇരിക്കും. മൈദയും ഉള്ളിയും മുളകുമാണ് പ്രധാന ചേരുവകൾ.
ചായക്കടകളിലാണ് ഈ വിഭവം കണ്ടുവരുന്നത്.
ചെറിയ ഉള്ളി അരിഞ്ഞതും പച്ചമുളക് വട്ടത്തിൽ അരിഞ്ഞതും ചേർത്ത് മൈദ വെള്ളത്തിൽ കുഴച്ചെടുക്കുക.ഉപ്പ് ചേർക്കണം. കുഴച്ചെടുത്ത് മൈദമാവ് ചെറിയ ഉരുളകളാക്കി കൈയ്യിൽ വച്ച് പരത്തുക. നടുക്ക് കുഴിയുണ്ടാക്കുക. തിളച്ച എണ്ണയിൽ ഇട്ട് വറുത്തു കോരുക.


</doc>
<doc id="147898" url="https://ml.wikipedia.org/wiki?curid=147898" title="നിധീരിക്കൽ മാണിക്കത്തനാർ">
നിധീരിക്കൽ മാണിക്കത്തനാർ

മലയാളസാഹിത്യകാരനും പത്രപ്രവർത്തകനും വൈദികനും ആയിരുന്നു നിധീരിക്കൽ മാണിക്കത്തനാർ (1842–1904). കുറവിലങ്ങാട്ടു ജനിച്ചു. പത്തൊമ്പതാം വയസ്സിൽ വൈദികനായി. സിറിയൻ ക്രിസ്ത്യാനികളുടെ ഐക്യത്തിനും ഉന്നമനത്തിനുമായി ജാതൈക്യസംഘം രൂപീകരിച്ചു. നസ്രാണി ദീപികയുടെ സ്ഥാപകപത്രാധിപരായിരുന്നു. ഇത് പിന്നീട് ദീപിക ആയി മാറി. വരാപ്പുഴ മർസലീനോസ് മെത്രാനുമായി ചേർന്ന് സത്യനാദകാഹളം എന്ന പത്രത്തിന്റെ പ്രസിദ്ധീകരണത്തിനു ശ്രമിച്ചു. മലയാളമനോരമയുമായും സഹകരിച്ചു പ്രവർത്തിച്ചിരുന്നു. ഹോമിയോപ്പതി ചികിത്സാരീതി കേരളത്തിൽ പ്രചരിപ്പിച്ചു. വിദ്യാഭ്യാസസ്ഥാപനങ്ങൾ ആരംഭിക്കുകയും ഇംഗ്ലീഷ് വിദ്യാഭ്യാസം പ്രചരിപ്പിക്കുകയും ചെയ്തു. ബഹുഭാഷാപണ്ഡിതനായിരുന്ന മാണിക്കത്തനാർ നിരവധി കൃതികൾ വിവർത്തനം ചെയ്യുകയും രചിക്കുകയും ചെയ്തു. പ്രധാനകൃതികൾ: മാതാവിന്റെ വണക്കമാസം, സൂസൻ ചരിതം, സാംസോൺ ചരിതം, കൃപാവതി, ശോഭരാജവിജയം.


</doc>
<doc id="147899" url="https://ml.wikipedia.org/wiki?curid=147899" title="മൈക്കൽ അലക്സാണ്ട്രോവിച്ച് ബക്കുനിൻ">
മൈക്കൽ അലക്സാണ്ട്രോവിച്ച് ബക്കുനിൻ

റഷ്യൻ അരാജകവാദത്തിന്റെ ഉപജ്ഞാതാവ് ആണ് മൈക്കൽ അലക്സാണ്ട്രോവിച്ച് ബക്കുനിൻ . ബെർളിൻ സർവകലാശാലയിൽ ജർമൻ ഫിലോസഫി പഠിച്ചു. സോഷ്യലിസ്റ്റ് ഫിലോസഫിയിൽ തത്പരനായിരുന്നു. വിപ്ലവത്തിൽ (1848, 49) പങ്കെടുത്തതിന്റെ പേരിൽ ഡ്രെസ്ഡനിൽ അറസ്റ്റ് ചെയ്ത് റഷ്യൻ അധികാരികളെ ഏല്പിച്ചു. രക്ഷപ്പെട്ട് സൈബീരിയയിലേക്കു പോയി. അവിടെ നിന്ന് ലണ്ടനിലേക്ക് ഒളിച്ചോടി (1861). ഒന്നാം ഇന്റർനാഷനലിൽ പങ്കെടുത്തെങ്കിലും മാക്സുമായുള്ള അഭിപ്രായവ്യത്യാസം മൂലം പുറത്താക്കപ്പെട്ടു (1872).


</doc>
<doc id="147906" url="https://ml.wikipedia.org/wiki?curid=147906" title="ഗോബിടൈറ്റൻ">
ഗോബിടൈറ്റൻ

സസ്യഭുക്കുകളായ ഈ ഇനം ദിനോസറുകൾ ക്രിറ്റേഷ്യസ് യുഗത്തിന്റെ മദ്ധ്യഘട്ടത്തിലാണ് ജീവിച്ചിരുന്നത് എന്ന് അനുമാനിക്കുന്നു. ഇവ സോറാപോഡ് കുടുംബത്തിൽപെട്ട ദിനോസറുകളാണ്.

ചൈനയിൽ നിന്നുമാണ് ഇവയുടെ ഫോസ്സിൽ കണ്ടു കിട്ടിയിട്ടുള്ളത്. ഇത് അപൂർണമായ ഒരു അസ്ഥികൂടം ആണ്, ഇതിൽ ചില കഷ്ണം നട്ടെല്ലും ഒരു ഭാഗിക കാലും ആണുള്ളത്.



</doc>
<doc id="147914" url="https://ml.wikipedia.org/wiki?curid=147914" title="യമഹ ആർ.എക്സ്. 100">
യമഹ ആർ.എക്സ്. 100

യമഹ മോട്ടോർ കമ്പനിയുടെ ഒരു മോട്ടോർ സൈക്കിളാണ് യമഹ ആർ.എക്സ്. 100. 98 സി.സി. ശക്തിയുള്ള ഇതിന്റെ ടൂ-സ്ട്രോക്ക് എഞ്ചിൻ എയർ കൂളിങ് രീതിയിലുള്ളതാണ്. 1985 - ൽ പുറത്തിറക്കിയ ഈ വാഹനം 1996 - ൽ പുതുക്കിയ മലീനീകരണമാനദണ്ഡങ്ങൾ മൂലം നിർത്തലാക്കി. ഏറെ മലിനീകരണം ഉണ്ടാക്കുന്ന ഇരുചക്രവാഹനമായിരുന്നു ഇത്. എസ്‌കോർട്‌സ് കമ്പനിയുമായി സഹകരിച്ചാണ് യമഹ ഈ മോഡൽ ബൈക്കുകൾ വിപണിയിൽ ഇറക്കിയത്. 



</doc>
<doc id="147931" url="https://ml.wikipedia.org/wiki?curid=147931" title="കേരള സംസ്ഥാന ബാലസാഹിത്യ ഇൻസ്റ്റിറ്റ്യൂട്ട്">
കേരള സംസ്ഥാന ബാലസാഹിത്യ ഇൻസ്റ്റിറ്റ്യൂട്ട്

കുട്ടികൾക്കായി പുസ്തകങ്ങളും ആനുകാലികങ്ങളും പ്രസിദ്ധീകരിക്കുന്നതിനു വേണ്ടി കേരള സർക്കാരിന്റെ സാംസ്കാരിക വകുപ്പിന് കീഴിൽ 1981-ൽ തുടങ്ങിയ ഒരു സ്ഥാപനമാണ് കേരള സംസ്ഥാന ബാലസാഹിത്യ ഇൻസ്റിറ്റ്യൂട്ട്. മലയാള ഭാഷയിലാണ് കുട്ടികൾക്കായുള്ള ആനുകാലികങ്ങളും പുസ്തകങ്ങളും പ്രസിദ്ധീകരിക്കുന്നത്. സംസ്ഥാനത്തെ സാംസ്കാരിക വകുപ്പ് മന്ത്രി ചെയർമാനായ സ്ഥാപനത്തിന്റെ ഇപ്പോഴത്തെ ഡയറക്ടർ പള്ളിയറ ശ്രീധരൻ ആണ്. പ്രൊഫ. എബ്രഹാം ജോസഫ്, ജോർജ്ജ് ഓണക്കൂർ, ഡോ. കുര്യാസ് കുമ്പളക്കുഴി, സി.ജി. ശാന്തകുമാർ‌, പാലാ കെ.എം. മാത്യു, റൂബിൻ ഡിക്രൂസ്, പ്രൊഫ. തുമ്പമൺ തോമസ് (ഡയറക്ടർ ഇൻ ചാർജ്ജ്), ഡോ. നെടുമുടി ഹരികുമാർ, എം സന്തോഷ് കുമാർ (ഡയറക്ടർ ഇൻ ചാർജ്ജ്), ഡോ. പോൾ മണലിൽ എന്നിവരായിരുന്നു മുൻ ഡയറക്ടർമാർ.
മലയാളത്തിലെ ശ്രദ്ധേയമായ ബാലമാസിക തളിര് പ്രസിദ്ധീകരിക്കുന്നതും ഇൻസ്റ്റിറ്റ്യൂട്ട് ആണ്. മലയാളത്തിലെ ബാലസാഹിത്യ രചനയെ പ്രോത്സാഹിപ്പിക്കുന്നതിനായി ബാലസാഹിത്യ പുരസ്കാരങ്ങളും എഴുത്തുകാർക്കും ചിത്രകാർക്കുമുള്ള പരിശീലന പരിപാടികളും നടത്തുന്നു. സാംസ്കാരിക വകുപ്പിനുവേണ്ടി എല്ലാവർഷവും തിരുവനന്തപുരം പുസ്തകമേള നടത്തുന്നതും കുട്ടികളിൽ വായന പ്രോത്സാഹിപ്പിക്കുന്നതിനായി തളിര് വായനാമത്സരം നടത്തുന്നതുമാണു് ഇൻസ്റ്റിറ്റ്യൂട്ടിന്റെ മറ്റു ചുമതലകൾ.

പുസ്തകപ്രസാധനമാണ് മുഖ്യലക്ഷ്യമെങ്കിലും ബാലസാഹിത്യ പ്രചാരണം, കുട്ടികളിലെ വായനാശീലം പ്രോത്സാഹിപ്പിക്കുന്നതിനുള്ള മത്സരങ്ങൾ തുടങ്ങിയവയും ഇൻസ്റ്റിറ്റ്യൂട്ട് ചെയ്ത് വരുന്നു. കുട്ടികൾക്കുള്ള മാസികയായ തളിര് ബാലസാഹിത്യ ഇൻസ്റ്റിറ്റ്യൂട്ടിന്റെ പ്രസിദ്ധീകരണമാണ്. വിജ്ഞാനകോശങ്ങൾ ‍, നിഘണ്ടുക്കൾ ‍, ശാസ്ത്രപുസ്തകങ്ങൾ ‍, പൊതുവിവരങ്ങൾ നൽകുന്ന പുസ്തകങ്ങൾ, പാഠ്യവിഷയങ്ങൾക്ക് അനുബന്ധമായി ഉപരി വായനയ്ക്കുള്ള ലഘുഗ്രന്ഥങ്ങൾ ‍, തർജമകൾ ജീവചരിത്രങ്ങൾ മുതലായ മേഖലകളിൽ പുസ്തകങ്ങൾ പ്രസിദ്ധീകരിക്കുന്നുണ്ട്. ഇതുവരെയായി 600 ഓളം പുസ്തകങ്ങൾ പുറത്തിറക്കിയിട്ടുണ്ട്.
ബാലസാഹിത്യ ഇൻസ്റ്റിറ്റ്യൂട്ടിന്റെ പ്രവർത്തനങ്ങളിൽ ഒന്നാണ് തിരുവനന്തപുരം പുസ്തകമേളയുടെ സംഘാടനം. തിരുവനന്തപുരം കനകക്കുന്ന് കൊട്ടാരവളപ്പിലാണ് മേള സംഘടിപ്പിക്കാറുള്ളത്. 2011 ലെ പുസ്തകമേള മാത്രം സംസ്കൃതകോളേജ് കാമ്പസിലാണ് നടത്തിയത്. വിദേശത്തുനിന്നടക്കം നൂറിലേറെ പ്രസാധകർ മേളയിൽ പങ്കെടുക്കാറുണ്ട്. കോടിക്കണക്കിന് രൂപയുടെ പുസ്തകങ്ങൾ എല്ലാ വർഷവും വിപണനം ചെയ്യപ്പെടുന്നു. അതതു വർഷങ്ങളിൽ ആദ്യപതിപ്പായി പ്രസിദ്ധീകരിക്കുന്ന മികച്ച 10 പുസ്തകങ്ങൾക്ക് തിരുവനന്തപുരം പുസ്തകമേള പുരസ്കാരം നല്കിവരുന്നു. 10,000 രൂപയും ഫലകവുമാണ് പുരസ്കാരം. വിവിധ സാംസ്കാരികപരിപാടികളും ക്യാമ്പുകളും മേളയോടനുബന്ധിച്ച് സംഘടിപ്പിക്കാറുണ്ട്. ഇതുവരെ ഏഴ് പുസ്തകമേളകൾ ഇത്തരത്തിൽ സംഘടിപ്പിച്ചിട്ടുണ്ട്. 

കുട്ടികൾക്കുള്ള പുസ്തകങ്ങൾ പ്രസിദ്ധീകരിക്കുക എന്ന ലക്ഷ്യം മുൻനിർത്തി ഒരു സംസ്ഥാനസർക്കാരിന്റെ കീഴിൽ പ്രവർത്തിക്കുന്ന ഭാരതത്തിലെ ഏക സ്ഥാപനമാണു് ഈ ഇൻസ്റ്റിറ്റ്യൂട്ട്. സാംസ്കാരിക വകുപ്പ് മന്ത്രി ചെയർമാനായുള്ള ഒരു ഭരണസമിതിയാണ് ഇൻസ്റിറ്റ്യൂട്ട് പ്രവർത്തനങ്ങൾ നിയന്ത്രിക്കുന്നത്. സമിതിയുടെ ഉപാദ്ധ്യക്ഷൻ സാംസ്കാരികവകുപ്പ് സെക്രട്ടറിയാണു്. മെംബർ സെക്രട്ടറിയ്ക്കു തന്നെയാണു് സാധാരണ ഡയറക്റ്ററുടെ ചുമതല. ഇതുകൂടാതെ ധനകാര്യം, പൊതുവിദ്യാഭ്യാസം, കോളേജ് വിദ്യാഭ്യാസം എന്നീ വകുപ്പുകളുടെ മേധാവികളും കാര്യനിർവ്വാഹകസമിതിയിലെ അംഗങ്ങളാണു്. സ്ഥാപനത്തിൽ ഏകദേശം മുപ്പതോളം ഉദ്യോഗസ്ഥരും ജോലിക്കാരും ഉണ്ടു്.

4 മുതൽ 6 വരെ, 6 മുതൽ 9 വരെ, 9 മുതൽ 12 വരെ, 12 മുതൽ 14വരെ, 14നു മുകളിൽ എന്നിങ്ങനെ അഞ്ചു വിവിധ പ്രായതലങ്ങളിലുള്ള കുട്ടികൾക്കു് അനായാസം വായിക്കാനും ആസ്വദിക്കാനും ഉതകുന്ന പുസ്തകങ്ങൾ, അതാതു വിഭാഗങ്ങളിലായി ഇൻസ്റ്റിറ്റ്യൂട്ട് പ്രസിദ്ധീകരിച്ചുവരുന്നു. ചിത്രപുസ്തകങ്ങൾ, കഥകൾ, കവിതകൾ നാടകങ്ങൾ, വിജ്ഞാനകോശങ്ങൾ, നിഘണ്ടുക്കൾ, ശാസ്ത്ര പുസ്തകങ്ങൾ, പൊതുവിവരങ്ങൾ നല്കുന്ന പുസ്തകങ്ങൾ, തർജമകൾ, ജീവചരിത്രങ്ങൾ മുതലായവ ഇതിൽ ഉൾപ്പെടുന്നു. ഇതുവരെ എഴുന്നൂറോളം പുസ്തകങ്ങൾ ഇൻസ്റ്റിറ്റ്യൂട്ട് പ്രസിദ്ധീകരിച്ചിട്ടുണ്ട്. 

കെട്ടിലും മട്ടിലും മികച്ചു നിൽക്കുന്ന ഇൻസ്റ്റിറ്റ്യൂട്ട് പ്രസിദ്ധീകരണങ്ങൾക്കു് താരതമ്യേന കുറഞ്ഞ വിലയും കൂടിയ ഗുണനിലവാരവുമുണ്ടെന്നു് ഇൻസ്റ്റിറ്റ്യൂട്ട് അവകാശപ്പെടുന്നു. 
ഇന്ത്യയിലെ തന്നെ ഏതു പ്രസാധകരോടും കിടപിടിക്കുന്ന ഈ പുസ്തകങ്ങൾ വളരെ മിതമായ വിലയിൽ കൂടുതൽ കോപ്പികൾ അച്ചടിക്കുന്നതുമൂലം കേരളത്തിലെ ബാലസാഹിത്യരംഗത്തിന് ഗുണനിലവാരത്തിലും വിലയിലും മാതൃകയും നിയന്ത്രണവുമായി നിലനില്ക്കുന്നുവെന്നും ഇൻസ്റ്റിറ്റ്യൂട്ട് ഇത്തരം പുസ്തകങ്ങൾ പ്രസിദ്ധീകരിക്കാൻ ആരംഭിച്ചതോടെ മറ്റു പ്രസാധകരും ഈ നിലവാരത്തിലേക്കുയരാൻ നിർബന്ധിതരായെന്നും ഈ സ്ഥാപനം അവകാശപ്പെടുന്നുണ്ടു്.

ഇൻസ്റ്റിറ്റ്യൂട്ട് കുട്ടികൾക്കായി പ്രസിദ്ധീകരിക്കുന്ന ബാലമാസികയാണ് തളിര്. കേരള സംസ്ഥാന ജവഹർ ബാലഭവനായിരുന്നു ആദ്യകാലത്ത് തളിര് മാസിക നടത്തിയിരുന്നത്. 1995 മുതൽ മാസിക കേരള സംസ്ഥാന ബാലസാഹിത്യ ഇൻസ്റ്റിറ്റ്യൂട്ട് ഏറ്റെടുത്തു പ്രസിദ്ധീകരിച്ചു വരുന്നു. പത്ത് വയസ്സിനും പതിനെട്ട് വയസ്സിനും ഇടയിൽ പ്രായമുള്ള കുട്ടികളെ ഉദ്ദേശിച്ചാണ് ഈ മാസിക പുറത്തിറക്കുന്നത്. കേരളത്തിൽ കുട്ടികൾക്കായി സർക്കാർ തലത്തിൽ പ്രസിദ്ധീകരിക്കുന്ന ഏക മാസിക കൂടിയാണിത്. മലയാളത്തിൻറെ പ്രമുഖ കവി ശ്രീ സുഗതകുമാരി ചീഫ് എഡിറ്റർ ആയും കേരള സംസ്ഥാന ബാലസാഹിത്യ ഇൻസ്റ്റിറ്റ്യൂട്ട് ഡയറക്ടർ പള്ളിയറ ശ്രീധരൻ എഡിറ്റർ ആയും പ്രവർത്തിച്ച് വരുന്നു.

കഥ, നോവൽ, കവിത, നാടകം വൈജ്ഞാനിക ശാസ്ത്രം, പുനരാഖ്യാനം - വിവർത്തനം , ചിത്രീകരണം തുടങ്ങിയ മേഖലകളിലായി ബാലസാഹിത്യ അവാർഡുകൾ നൽകിവരുന്നുണ്ട്.. 10,000 രൂപയും പ്രശസ്തി പത്രവും മെമൻറോയും ചേർന്നതാണ് ഈ അവാർഡ്. ഇത് കൂടാതെ മലയാള ബാലസാഹിത്യശാഖയ്ക്ക് സമഗ്ര സംഭാവന നൽകുന്ന മികച്ച ബാലസാഹിത്യകാരർക്ക് സമഗ്രസംഭാവനയ്ക്കുള്ള അവാർഡ് നൽകുന്നു. സി.ജി. ശാന്തകുമാറിന്റെ പേരിൽ അറിയപ്പെടുന്ന സമഗ്രസംഭാവന അവാർഡ് കവി കുഞ്ഞുണ്ണി മാഷിനാണ് ആദ്യമായി ലഭിച്ചത്. സുമംഗല, പ്രൊഫ. എസ് ശിവദാസ്, പള്ളിയറ ശ്രീധരൻ, കെ. തായാട്ട്, സുഗതകുമാരി, സിപ്പി പള്ളിപ്പുറം, കെ. വി. രാമനാഥൻ, ഡോ. കെ ശ്രീകുമാർ എന്നിവർക്കും ഈ പുരസ്കാരം ലഭിച്ചിട്ടുണ്ട്. 50,000 രൂപയും പ്രശസ്തിപത്രവും മെമൻറോയും ചേർന്നതാണ് പുരസ്കാരം. മികച്ച ബാലസാഹിത്യകൃതിക്കുള്ള പാലാ കെ എം മാത്യു ബാലസാഹിത്യ പുരസ്കാരം 2014മുതൽ നൽകിവരുന്നു. ഒന്നിടവിട്ട വർഷങ്ങളിലാണ് പുരസ്കാരം നൽകുന്നത്. 2014ൽ നോവൽ വിഭാഗത്തിൽ ഡോ. കെ ശ്രീകുമാറിന് ഫ്രൈഡേ ഫൈവ് എന്ന കൃതിക്കാണ് പുരസ്കാരം ലഭിച്ചത്.

മലയാളത്തിന് ശ്രേഷ്ഠഭാഷാപദവി കിട്ടിയതിന്റെ ഭാഗമായി കേരളത്തിലെ സാംസ്കാരികസ്ഥാപനങ്ങൾ നടത്തുന്ന വിവിധ പരിപാടികളിൽ ഇൻസ്റ്റിറ്റ്യൂട്ട് അക്ഷരയാത്ര എന്ന പരിപാടിയാണ് ഏറ്റെടുത്തിരിക്കുന്നത്. എല്ലാ കുട്ടികൾക്കും പുസ്തകമെത്തിക്കാനുള്ള പരിപാടിയായിട്ടാണ് ഇതു നടത്തപ്പെടുന്നത്. തിരുവനന്തപുരം, ആലപ്പുഴ, കൊല്ലം, കോഴിക്കോട് എന്നീ ജില്ലകളിലെ തിരഞ്ഞെടുത്ത സ്കൂളുകളിൽ ഇതുവരെ അക്ഷരയാത്ര നടന്നിട്ടുണ്ട്. 




</doc>
<doc id="147932" url="https://ml.wikipedia.org/wiki?curid=147932" title="തെക്കൻ കരവേഴാമ്പൽ">
തെക്കൻ കരവേഴാമ്പൽ

വേഴാമ്പൽ വർഗ്ഗത്തിന്റെ ഇടയിൽ ഏറ്റവും വലിയ വേഴാമ്പൽ ആണ് തെക്കൻ കരവേഴാമ്പൽ. ഇവക്ക് ഏകദേശം 90 മുതൽ 129 സെ മീ (36 - 51 ഇഞ്ച്‌ ) വരെ നീളവും. പെൺ പക്ഷിക് 2.2 മുതൽ 4.6 കിലോ ഭാരവും കാണും , പക്ഷേ ഭാരം കൂടിയ ആൺ പക്ഷിക് 3.5 മുതൽ 6.2 കിലോ വരെ ഭാരവും ഉണ്ടാകും. ആകെ ഉള്ള രണ്ടു ഇനം കര വേഴാമ്പലുകളിൽ ഒന്നാണ് ഇത്. ഒരു ആഫ്രിക്കൻ പക്ഷിയാണ് ഇവ . 

സമൂഹജീവികളാണ് ഇവ , 5 മുതൽ 10 വരെ പക്ഷികൾ ഉള്ള കൂട്ടം ആയിട്ടാണ് ഇവയെ കാണാറ്, ഇതിൽ പ്രായപൂർത്തിയായ പക്ഷികളും ആവാത്ത കുഞ്ഞുകളും കാണും.


</doc>
<doc id="147940" url="https://ml.wikipedia.org/wiki?curid=147940" title="വടക്കൻ കരവേഴാമ്പൽ">
വടക്കൻ കരവേഴാമ്പൽ

അബിസ്സിനിയൻ കര വേഴാമ്പൽ എന്ന പേരിലും അറിയപ്പെടുന്ന വടക്കൻ കര വേഴാമ്പൽ ആകെ ഉള്ള രണ്ടു കര വേഴാമ്പലുകളിൽ ഒന്നാണ് .
ഇവ തെക്കൻ കര വേഴാമ്പലുകളെ അപേക്ഷിച്ച് വലിപ്പം കുറഞ്ഞ കര വേഴാമ്പൽ ആണ്. ഒരു ആഫ്രിക്കൻ പക്ഷിയാണ് ഇവ . 


</doc>
<doc id="147948" url="https://ml.wikipedia.org/wiki?curid=147948" title="ഫ്രീക്വൻസി മോഡുലേഷൻ">
ഫ്രീക്വൻസി മോഡുലേഷൻ

ആവൃത്തിയിൽ മാറ്റംവരുത്തി വിവരങ്ങൾ വാഹക തരംഗത്തിൽ ചേർക്കുന്ന രീതിയാണ് എഫ് എം (Frequency Modulation). മൂല ആവൃത്തിയെ നേരിട്ട് മാറ്റം വരുത്താതെ തന്നെ വാഹകതരംഗത്തിൽ ഫേസ് മോഡുലേഷൻ വഴിയും വിവര തരംഗങ്ങൾക്ക് അനുസരിച്ച് മാറ്റം വരുത്താം. ശബ്ദ തരംഗങ്ങളുടെ പ്രക്ഷേപണത്തിനാണ് ഇവ ഉപയോഗിക്കുന്നത്. ചില കാന്തിക ടേപ്പുകളിൽ വിവരങ്ങൾ ചേർക്കാനും ഇവ ഉപയോഗിക്കുന്നു. ഇവ മുഖ്യമായും റേഡിയോ പ്രക്ഷേപണത്തിന് ഉപയോഗിക്കുന്നു. പ്രക്ഷേപണത്തിൽ പ്രകൃത്യാ ഉണ്ടാകുന്ന തരംഗനഷ്ടങ്ങൾ ഒഴിവാക്കാമെന്നുള്ളതാണ് ഈ രീതിയുടെ ഗുണം. 

പ്രധാനമായും 3 ഇനം റേഡിയോ പ്രക്ഷേപണമാണുള്ളത് . അവയിൽ ഏറ്റവും ഒടുവിൽ ഉപയോഗിച്ചു തുടങ്ങിയ പ്രക്ഷേപണമാണ് എഫ്.എം. എന്ന ഫ്രീക്വൻസി മോഡുലേഷൻ. 88 മുതൽ 108 വരെ MHz (Mega Herts-മെഗാ ഹെർഴ്സ്) ആണ് എഫ്.എം. റേഡിയോ ഉപയോഗിക്കുന്ന തരംഗദൈർഘ്യം. നമുക്ക് മുൻപേ സുപരിചിതമായ, ആകാശവാണിയുടെ തിരുവനന്തപുരം,ആലപ്പുഴ നിലയങ്ങൾ ഉപയോഗിക്കുന്ന മീഡിയം വേവ് (MW- 530 മുതൽ1600വരെ കിലോ ഹെർട്ട്സ്), ശ്രീലങ്കാ റേഡിയോ (സിലോൺ റേഡിയോ) ഉപയോഗിക്കുന്ന ഷോർട്ട് വേവ് (SW-2.3 മുതൽ 22 വരെ മെഗാ ഹെർട്ട്സ്) എന്നിവയാണ് മറ്റു രണ്ട് പ്രക്ഷേപണങ്ങൾ. മറ്റു രണ്ട് രീതിയിലും ഉള്ള പ്രക്ഷേപണങ്ങളിലും ശൃംഖലയായുള്ള സ്വീകരണികളും പ്രക്ഷേപണികളും വഴി വളരെ ദൂരത്തിൽ പരിപാടികൾ എത്തിക്കാൻ കഴിയുമെങ്കിൽ, എഫ്.എം രീതിയിൽ ഏകദേശം 30-40 കിലോ മീറ്റർ ദൂരം വരെ മാത്രമേ പരിപാടികൾ എത്തിക്കാൻ കഴിയൂ. 

കത്തിച്ചു വച്ച ഒരു മെഴുകു തിരിയിൽ നിന്നുള്ള പ്രകാശം തുല്യ അളവിൽ എല്ലാ ദിശകളിലേയ്ക്കും വ്യാപിക്കുന്നതു പോലെയാണ് എഫ്. എം. രീതിയിലെ പ്രക്ഷേപണത്തിൽ തരംഗ വീചികൾ പരക്കുന്നത്. ഇതിന് കൂടുതൽ ദൂരം എത്താൻ കഴിയില്ലെങ്കിലും പരിമിതമായ ദൂരത്തിൽ സുവ്യക്തമായി പരിപാടികൾ കേൾക്കാൻ കഴിയും. മറ്റുള്ള പ്രക്ഷേപണങ്ങളിൽ നിന്നു വ്യത്യസ്തമായി സ്റ്റീരിയോ (sterio) യിൽ കേൾക്കാൻ കഴിയും എന്ന മെച്ചവും ഈ പ്രക്ഷേപണത്തിനുണ്ട്. തിരുവനന്തപുരം, കൊച്ചി(102.7) നിലയങ്ങളിൽ നിന്ന് ആകാശവാണി എഫ്. എം പ്രക്ഷേപണം ഉണ്ട്. കൊച്ചിയിൽ നിന്നു തന്നെ ,ആകാശവാണിയുടെ ഇൻഡ്യയിലെ വിവിധ പ്രദേശങ്ങളിലെ സംഗീതപരിപാടികൽ-പ്രത്യേകിച്ച് ചലച്ചിത്ര ഗാനങ്ങൾ പ്രക്ഷേപണം ചെയ്യുന്ന വിഭാഗമായ വിവിധ് ഭാരതിയുടെ പരിപാടികൽ റിലേ ചെയ്യുന്നുണ്ട്. ക്ലബ് എഫ്.എം. തുടങ്ങിയ സ്വകാര്യ എഫ്. എം. നിലയങ്ങളൂം രംഗത്തുണ്ട്. റേഡിയോ തരംഗങ്ങളുടെ ചില ആവൃത്തികൾ(Frequency) പോലീസിനും, മറ്റു ചിലത് ഹാം റേഡീയോ എന്നറിയപ്പെടുന്ന അമച്ച്വർ റേഡിയോ എന്നിവയ്കുമായി നീക്കിവച്ചിരിക്കുന്നു.


</doc>
<doc id="147951" url="https://ml.wikipedia.org/wiki?curid=147951" title="സയാമീസ് ഫൈറ്റർ മത്സ്യം">
സയാമീസ് ഫൈറ്റർ മത്സ്യം

ഒരു അലങ്കാര മത്സ്യം ആണ് സയാമീസ് ഫൈറ്റർ മത്സ്യങ്ങൾ. ബീറ്റ എന്ന പേരിലും ഇവ അറിയപ്പെടുന്നു. ബീറ്റ സ്‌‌പ്ലെൻഡെൻസ് എന്ന് ആണ് ദ്വിപദനാമ നാമം. ഇവ വളരെ ഏറെ പ്രശസ്തമായ ഒരു ശുദ്ധജല അലങ്കാര മത്സ്യം ആണ്. ഈ മീനുകളുടെ വന്യ പുർവികരെ തായ്‌ലാന്റ് , മലേഷ്യ , കംബോഡിയ തുടങ്ങിയ രാജ്യങ്ങളിൽ ആണ് കണ്ടു വരുന്നത്‌ . നിറയെ ചെടിക്കൾ ഉള്ള കുളങ്ങൾ , സാവധാനം ഒഴുകുന്ന അരുവിക്കൾ , നെൽ പാടങ്ങൾ , വെള്ളം കെട്ടി നില്ക്കുന്ന ചതുപ്പ് പ്രദേശങ്ങൾ തുടങ്ങിയ ഒക്സിജെന്റെ അളവ് കുറഞ്ഞ വെള്ളം ഉള്ള പ്രദേശങ്ങൽ ആണ് ആവാസകേന്ദ്രങ്ങൾ. ഈ ജെനുസിന്റെ പേരിന്റ് ഉത്പത്തി "ഇകാൻ ബെട്ടഹ്" എന്ന തായ്‌ലാന്റ് തദ്ദേശീയ പദത്തിൽ നിന്നാണ്. തായ്‌ ഭാഷയിൽ ഇവയെ
"പ്ലാ-കാട്‌" അല്ലെങ്കിൽ "ട്രേ കരേം" എന്നാണ് വിളിക്കുന്നത് ,അർഥം പോരാളി മത്സ്യം.

സാധാരണയായി പൂർണവളർച്ച എത്തിയവയ്ക്ക് 3 ഇഞ്ച്‌ വരെ ആണ് നീളം (വാൽ അടകം) . മനോഹരമായ ചിറക്കുകൾക്കും , നിറങ്ങൾക്കും ഇവ പ്രസിദ്ധം ആണെങ്കിലും ഇവയുടെ സ്വാഭാവിക നിറം മങ്ങിയ പച്ച അല്ലെകിൽ തവിട്ട് ആണ് ,വന്യ ജാതികൾക്ക് ചിറക്കുകൾക്ക് നീളവും വളരെ കുറവായിരിക്കും. ഭംഗിയേറിയ ചിറകുകളും നിറങ്ങളും വർഷങ്ങളുടെ തിരഞ്ഞെടുത്തുള്ള ഇണചേർകലിന്റെ ഫലം ആണ്. ശരിയായ രീതിയിൽ പരിപാലിക്കുകയും ഭക്ഷണം നൽകുകയും ചെയ്യുന്ന പക്ഷം ഇവ 2 വർഷം വരെ അക്വേറിയത്തിൽ ജീവിക്കുന്നു, ചുരുക്കം ചിലവ 10 വർഷം വരെ ജീവിച്ചിടുണ്ട്.

ഇവ ഗൌരാമി കുടുംബത്തിൽ പെട്ട മത്സ്യം ആണ്. ബീറ്റാ എന്ന ജെനുസിൽ 50 ഓളം ഇനങ്ങൾ ഉണ്ടെങ്കിലും ഇവയിൽ ബീറ്റ സ്‌‌പ്ലെൻഡെൻസ് ആണ് അക്വേറിയ സൂക്ഷിപ്പുക്കാരുടെ പ്രിയപ്പെട്ട ഇനം. ഉഷ്ണമേഖല പ്രദേശങ്ങളിൽ ഉള്ള മറ്റു മത്സ്യങ്ങളെ അപേക്ഷിച്ച് കുറച്ച് കൂടെ ചൂടുള്ള വെള്ളം ആണ് ഇവയ്ക്ക് ഇഷ്ടം ഏകദേശം 25-30 ഡിഗ്രി സെൽഷ്യസ് .

വായുവിൽ നിന്നു നേരിട്ടും ശ്വസികാൻ സാധിക്കും എന്ന കാരണം കൊണ്ട് ഇവയെ പലപ്പോഴും ചെറിയ അക്വേറിയങ്ങളിൽ വളർത്താറുണ്ട് ,എന്നാൽ കുറഞ്ഞ അളവിൽ ഉള്ള വെള്ളം മികപ്പോഴും പലവിധ രോഗങ്ങൾക്കും അത് വഴി മരണത്തിനും കാരണമാകാറുണ്ട്.

സയാമീസ് ഫൈറ്ററുകൾ ജലത്തിൽ കലർന്ന ഓക്സിജൻ കൂടാതെ വായുവിൽ നിന്നു നേരിട്ടും ശ്വസിക്കാറുണ്ട്‌ , ഇതിനു ഇവക്ക് ലാബ്രിന്ത് എന്ന പ്രത്യേക അവയവം ഉണ്ട് . 
ഇത് കൊണ്ട് തന്നെ ഇവയ്ക്ക് മലീന ജലത്തിലും ജീവിക്കാം എന്ന് കാര്യമായ പരിചരണങ്ങൾ ഒന്നും വേണ്ട എന്ന് ഒരു ധാരണ ഉണ്ട് എന്നാൽ സത്യത്തിൽ ഈ പ്രകാരം സൂക്ഷിക്കുന്ന മത്സ്യങ്ങളിൽ ചിറക്കുകൾ പൂപ്പൽ വരാനും മറ്റ് രോഗങ്ങൾ പിടിപ്പെടാനും സാധ്യത ഏറെ ആണ്. 

വളരെ സങ്കീർണമായ പ്രജനന രീതി ആണ് ഇവയുടെത് അണ്ഡ-ബീജ സം‌യോജനം ശരീരത്തിന് പുറത്തു ആണ് സംഭവിക്കുന്നത്‌ , വായു കുമ്മിള്ളക്കൾ കൊണ്ട് കൂട് ഒരുക്കി ആണ് ഇവ മുട്ട ഇടുന്നത്. പ്രജനനത്തിനു പ്രതേക സമയം ഇല്ല. ജനിച്ച് ഏകദേശം എട്ടുമാസം കൊണ്ടാണ് ഇവ ലൈംഗിക പക്വത നേടുന്നത്. ഈ സമയം മുതലാണ് പ്രജനന കാലം.

പ്രജനന സജ്ജമായ ആൺ മത്സ്യം ജലോപരിതലത്തിൽ വായു കുമ്മിള്ളക്കൾ കൊണ്ട്കൂട് ഒരുക്കുന്നു, കുമ്മിള്ള കൂട് വെള്ളത്തിന്റെ ഉപരിതലത്തിൽ വീഴുന്ന ഇലയുടെ അടിയിലും മറ്റും നിർമിച്ച് കാണാറുണ്ട്. കൂടൊരുക്കി കഴിഞ്ഞാൽ ഇണയെ ആകർഷിച്ച് കൂടിന് അടിയിൽ കൊണ്ട് വരുന്നു ഇവിടെ വെച്ച് പെൺ മത്സ്യം മുട്ടകൾ ഇടുന്നു ആൺ മത്സ്യം ബീജവും വർഷിക്കുന്നു അണ്‌ഡ-ബീജ സങ്കലനം നടക്കുന്നു. താഴേക്ക് വീഴുന്ന മുട്ടക്കൾ ആൺ മത്സ്യം വായിൽ എടുത്തു കൊണ്ട് വന്ന് കൂട്ടിൽ നിക്ഷേപിക്കുന്നു, ഇണ ചേരൽ കഴിഞ്ഞാൽ പെൺ മത്സ്യം മുട്ടകൾ തിന്നാൻ സാധ്യത ഉള്ളത് കൊണ്ട് തന്നെ ആൺ ഫൈറ്റർ പെൺ ഫൈറ്ററിനെ തുരത്തി ഓടിക്കുന്നു. രണ്ടാം ദിവസം മുട്ടകൾ വിരിഞ്ഞു ഇറങ്ങുന്ന മത്സ്യകുഞ്ഞുങ്ങൾ രണ്ട് മൂന്ന് ദിവസത്തിനുള്ളിൽ കൂട് വിട്ട് പോക്കുന്നു. ആൺ ഫൈറ്റർ ആണ് ഈ കാലയളവിൽ അത്രയും കൂടും കുഞ്ഞുങ്ങളെയും പരിപാലിക്കുന്നതും സംരക്ഷികുന്നതും.

ഇവയുടെ വായ മുകളിലേക്ക് ആണ് തുറക്കുന്നത് കാരണം ജലോപരിതലത്തിൽ ആണ് ഇവ മിക്കവാറും ഭക്ഷണം കണ്ടെത്തുന്നത് , മാംസ ഭോജികൾ ആണ് ഇവ , കൂടിയ ഉപാപചയനിരക്ക് ഉള്ളത് കൊണ്ട് തന്നെ ഇടയ്ക്കിടെ ഭക്ഷണം കഴിക്കുക ആവശ്യം ആണ്. വെള്ളത്തിൽ വീഴുന്ന പ്രാണികളെയും കീടങ്ങളെയും ഇവ ഭക്ഷണം ആക്കുന്നു , കൊതുകിന്റെ കൂത്താടി എന്നിവ ആണ് മുഖ്യ ആഹാരം.

ഇങ്ങനെ പേര് വരാൻ കാരണം ഇവയുടെ ആക്രമണ വാസന നിറഞ്ഞ സ്വഭാവം ആണ്. തന്റെ വാസസ്ഥലത്ത് മറ്റു ഒരു ഫൈറ്റർ മത്സ്യം വരുന്നത്‌ ഇവക്ക് തീരെ ഇഷ്ടമല്ല. 

രണ്ടു ആൺ മത്സ്യങ്ങൾ തമ്മിൽ കണ്ടാൽ പിന്നെ രണ്ടിൽ ഒരാളുടെ ജീവൻ പോകുന്നത് വരെ ഇവ പോര് തുടരും . മാംസഭോജി ആയതു കൊണ്ട് തന്നെ മറ്റു ചെറു മീനുകളെ ഇവ ആഹാരം ആക്കാറുണ്ട് . വാലിനു വലിപ്പമേറിയ മറ്റു അലങ്കാരമത്സ്യങ്ങളുടെ കൂടെ പാർപ്പിക്കുകയാണെങ്കിൽ ചിലപ്പോൾ അവയുടെ വാല് കടിച്ചു മുറിക്കുന്ന സ്വഭാവവും കണ്ടു വരുന്നു. പൊതുവേ വലിയ ഒരു മീൻ കൂട്ടത്തിൽ ശാന്ത സ്വഭാവി ആണെകിലും ചിലപ്പോഴൊക്കെ മറ്റു മീനുകളെ അക്രമിക്കാറുണ്ട് .

സയാം , മലയ നാടുകളിൽ ( ഇപോഴത്തെ തായ്‌ലാൻഡ്‌ , മലേഷ്യ) പത്തൊമ്പതാം നൂറ്റാണ്ട് മുതൽ തന്നെ പോരാട്ട മത്സരങ്ങൾക്കായി ഈ മത്സ്യങ്ങളെ പിടിച്ചു വളർത്തിയിരുന്നു. 

വന്യ ജാതികൾ പരസ്പരം വളരെ കുറച്ചു നിമിഷങ്ങൾ മാത്രമേ പോരടിക്കുകയുള്ള് ,മികപ്പോഴും ഒരാൾ ഈ യുദ്ധത്തിൽ നിന്നും പിൻവാങ്ങുകയാണ് പതിവ്. ഇണക്കി വളർത്തുന്ന ജാതികൾ പലപ്പോഴും പോരിനായി മാത്രം പ്രതേക മായി ഉരുത്തിരിച്ച് എടുത്തവയാണ്, ഇവയുടെ പോരാട്ടങ്ങൾ മികപോഴും ഏറെ സമയം നീണ്ടു നിൽക്കും, ഇവിടെയും മികപ്പോഴും ഒരു മത്സ്യം പിൻവാങ്ങുനത്തു വരെ ആണ് മത്സരം. വളരെ അധികം പണം വാതുവെയ്പ്പ് നടത്തുന്നു ഈ മത്സരങ്ങളിൽ. ഒരു പരമ്പരാഗത മത്സരമായി ആണ് ഇതിനെ കണക്കാക്കുന്നത്. എന്നാൽ മറ്റു ചില നാട്ടിൽ ഇത് മൃഗങ്ങളോടുള്ള ക്രൂരതയായി കാണുന്നു. അതിനാൽ മിക്ക രാജ്യങ്ങളിലും ഇത് നിയമം മൂലം നിരോധിച്ചിട്ടുണ്ട്. 

സയാമീസ് മത്സ്യങ്ങളെ ഉപയോഗിച്ചുള്ള പോരാട്ട മൽസരങ്ങളുടെ പ്രശസ്തി കണ്ട സയാം രാജാവ്‌ അതിന് അനുമതിപത്രം ഏർപെടുത്തുകയും , നല്ല പോരാട്ട മത്സ്യങ്ങളെ ശേഖരിക്കാനും തുടങ്ങി. 1840 ൽ സയാം രാജാവ്‌ തന്റെ കൈവശം ഉണ്ടായിരുന്ന അമുല്യമായ ചില സയാമീസ് മത്സ്യങ്ങളെ ഒരാൾക്ക് സമ്മാനിക്കുകയും അവ അയാൾ ഡോക്ടർ കാന്റൊരിനു കൈമാറുകയും ചെയ്തു. 9 വർഷം കഴിഞ്ഞു ഡോക്ടർ അവയെ വിവരിച്ച് കൊണ്ട് ലേഖനം എഴുതി "മാക്രോപോഡസ്" എന്ന് നാമകരണം ചെയ്യുകയും ചെയ്തു. 1909 ൽ പ്രശസ്ത ഇക്തിയോളജിസ്റ്റ് ചാൾസ് ടാററ് റീഗാൻ "മാക്രോപോഡസ്" എന്ന പേരിൽ വേറെ മത്സ്യ വർഗ്ഗം ഉണ്ടെന്ന് മനസ്സിലാകുകയും ഇണക്കി വളർത്തുന്ന സയാമീസ് ഫൈറ്റർ മത്സ്യങ്ങൾക്ക് "ബീറ്റ സ്‌‌പ്ലെൻഡെൻസ്" എന്ന് ദ്വിപദനാമ നാമം നൽകി.

മൃഗകളിലെ സ്വഭാവ ശാസ്ത്രം (ഏതോഓളജി) പഠനവിഷയം ആകിയ ശാസ്ത്രജ്ഞൻമാർ, പിന്നെ മൃഗ മനഃശാസ്ത്രജ്ഞൻമാർ (കംപരിടിവ് സൈക്കോളജി ) എന്നിവർ ഇവയുടെ ആക്രമണ സ്വഭാവം പഠന വിഷയം ആകിയിടുണ്ട്.




</doc>
<doc id="147969" url="https://ml.wikipedia.org/wiki?curid=147969" title="ലേത്ത്">
ലേത്ത്

കേരളത്തിൽ പൊതുവെ ലെയ്ത്ത് എന്നു കൂടി പറഞ്ഞു വരാറുള്ള കടച്ചിൽ യന്ത്രം ആണ് ലേത്ത്. തടിയോ, ലോഹ ഭാഗങ്ങളോ കടഞ്ഞ് നിശ്ചിത രൂപത്തിലാക്കുന്നതിനുപയോഗിക്കുന്ന യന്ത്രമാണിത്. തടിക്കഷണങ്ങൾ കടഞ്ഞ് മേശ, കസേര, ഡൈനിംഗ് റ്റേബിൾ തുടങ്ങിയവയുടെ കാലുകളും, ഇരുമ്പ് ഉൾപ്പെടെയുള്ള ലോഹങ്ങൾ കടഞ്ഞ് യന്ത്ര ഭാഗങ്ങളും മറ്റും തയ്യാറക്കുന്നത് ഉദാഹരണം. ലേത്ത് നിർമ്മിക്കുന്നതിൽ ഏറ്റവും പ്രമുഖ സ്ഥാനമുള്ള കമ്പനി ഇൻഡ്യയിലെ മുൻ നിര പൊതുമേഖലാ സ്ഥാപനമായ ഹിന്ദുസ്ഥാൻ മഷീൻ റ്റൂൾസ് (H.M.T.) ആണ് . എച്ച്. എം. റ്റി . യുടെ ലേത്തുകൾ പല വിദേശ രാജ്യങ്ങളിലേയ്ക്കും കയറ്റുമതി ചെയ്യുന്നു.

കടഞ്ഞ് കിട്ടേണ്ട രൂപത്തേക്കാൾ വണ്ണം കൂടിയ ലോഹഭാഗം തിരശ്ചീന ദിശയിൽ തിരിയുന്ന വിധം യന്ത്രത്തിന്റെ ഒരു ഭാഗത്ത് ഉറപ്പിച്ച ശേഷം കൂടുതൽ കാഠിന്യമുള്ള ലോഹം കൊണ്ടുള്ള ഉളി, കറങ്ങുന്ന വസ്തുവിനോട് ചേർത്ത് ലോഹത്തിന്റെ ആവശ്യമില്ലാത്ത ഭാഗങ്ങൾ കുറേശ്ശെ ചീകിക്കളഞ്ഞാണ് ആവശ്യമുള്ള രൂപത്തിലേയ്ക്ക് മാറ്റിത്തീർക്കുന്നത്. ലേത്ത് എന്ന യന്ത്രത്തിൽ ജോലി ചെയ്യുന്ന ആളിനെ റ്റർണർ (Turner) എന്നാണു് വിളിക്കുന്നത്. കമ്പ്യൂട്ടർ സംയോജിപ്പിച്ചിട്ടുള്ള പുതു തലമുറ ലേത്തുകളുടെ രംഗപ്രവേശം ഏറ്റവും കൃത്യതയോടെയുള്ള ജോലിക്ക് സഹായകരമായിട്ടുണ്ട്.


</doc>
<doc id="147970" url="https://ml.wikipedia.org/wiki?curid=147970" title="വെള്ളായണി പരമു">
വെള്ളായണി പരമു

ഇരുപതാം നൂറ്റാണ്ടിന്റെ തുടക്കത്തിൽ തിരുവിതാംകൂറിനെ വിറപ്പിച്ച തസ്കരനാണ് വെള്ളായണി പരമു. കായംകുളം കൊച്ചുണ്ണിയെപ്പോലെ കീഴാളരെകൊണ്ട് പണിയെടുപ്പിച്ച് ധനവാന്മാരായ ജന്മിമാരിൽ നിന്നും പണവും പണ്ടങ്ങളും കവർന്ന് കീഴാളർക്ക് വിതരണം ചെയ്യുകയെന്നത് പരമുവിന്റെ ശൈലികളിലൊന്നാണ്.

1887ൽ വെള്ളായണി പുളിയറത്തലവീട്ടിൽ മാതുപിള്ളയുടേയും നാണികൊച്ചപ്പിയുടേയും നാലു മക്കളിൽ മൂത്തവനായിട്ടായിരുന്നു പരമുവിന്റെ ജനനം. തീണ്ടലും അയിത്തവും നിലനിന്നിരുന്ന കാലത്ത് ജന്മിമാരോട് പടപൊരുതി വെള്ളായണി ക്ഷേത്രത്തിൽ പരമു അവർണ്ണർക്ക് പ്രവേശനം നേടികൊടുത്തു. 1919ൽ (1098 കർക്കിടകം) നിരണം പള്ളിയിലെ പൊന്നിൻ കുരിശ്ശ് കവർന്നത് പരമുവിനെ തിരുവിതാംകൂർ മുഴുവൻ പ്രശസ്തനാക്കി. ഇതിനേത്തുടർന്ന് ഒളിവിൽ പോയ പരമു, കുളത്തൂപ്പുഴയിൽ വച്ച് തിരുവിതാംകൂർ പോലീസ് പിടിയിലായി. 1950 ൽ സുഹൃത്തായ നാഗർകോവിൽ സ്വദേശി സെയ്ദുകണ്ണീന്റെവീട്ടിൽ വച്ച് പരമു മരിച്ചു.
1979ൽ ഇ. കെ. ത്യാഗരാജൻ പരമുവിന്റെ ജീവിതത്തെ അടിസ്ഥാനമാക്കി ജെ. ശശികുമാർ സംവിധാനം ചെയ്ത് ഈ പേരിൽ ഒരു ചലച്ചിത്രം നിർമ്മിച്ചു. പ്രേം നസീർ ആണ് പരമുവായി അഭിനയിച്ചത്.


</doc>
<doc id="147972" url="https://ml.wikipedia.org/wiki?curid=147972" title="നിത്യ മേനോൻ">
നിത്യ മേനോൻ

ഒരു മലയാളചലച്ചിത്ര അഭിനേത്രിയാണ് നിത്യ മേനോൻ. മലയാളം കൂടാതെ നിത്യ കന്നടയിലും തെലുങ്കിലും, തമിഴിലും അഭിനയിച്ചിട്ടുണ്ട്. ഹനുമാൻ എന്ന ഇംഗ്ലീഷ് സിനിമയിലെ ബാല താരമായായിരുന്നു. കൂടാതെ തികച്ചും ഇംഗ്ലീഷ് ആഖ്യാന ശൈലിയിൽ സംവിധാനം ചെയ്യപ്പെട്ട ആകാശ ഗോപുരം എന്ന സിനിമയിലും നിത്യാ മേനോൻ പ്രകടനം കാഴ്ച വച്ചു. മലയാളത്തിനു പുറത്ത് മറ്റു ഇന്ത്യൻ ഭാഷകളിലും കൂടുതൽ ആരാധകരേ നേടാൻ നിത്യ മേനോനു കഴിഞ്ഞു. പുതിയ തലമുറയുടെ ചിന്തകൾക്കും,ശൈലികൾക്കും ഒരുപോലെ ഇണങ്ങുന്നതും അതേ സമയം തന്നെ പ്രാചീനതയുടെ കുലീന വേഷങ്ങളും(ഉറുമി) നിത്യ മേനോനു അവതരിപ്പിക്കാൻ കഴിഞ്ഞു.

ഇന്റർനെറ്റ് മൂവി ഡേറ്റാബേസ്


</doc>
<doc id="147974" url="https://ml.wikipedia.org/wiki?curid=147974" title="കപ്പി">
കപ്പി

അക്ഷത്തിലോ ഒരു നിശ്ചിത അച്ചുതണ്ടിനെയോ ആധാരമാക്കി കറങ്ങുന്ന സംവിധാനത്തിനാണ് കപ്പി എന്നു പറയുന്നതു്. സാധാരണയായി കിണറ്റിൽ നിന്നും വെള്ളം കോരുന്നതിനു കപ്പി ഉപയോഗിക്കാറുണ്ട്. ഒരു കയറോ ചങ്ങലയോ ഒരു ചക്രത്തിന്റെ മുകളിൽ ഓടുമ്പോൾ ഉണ്ടാകുന്ന ചലനമാണ് കപ്പിയുടെ പ്രവർത്തന തത്ത്വം.കറങ്ങുമ്പോൾ ഉണ്ടാകുന്ന ഘർഷണം എപ്പോഴും നിരങ്ങുന്ന ഘർഷണത്തേക്കാൾ കുറവായിരിക്കും, ഈ തത്ത്വമാണ് കപ്പിയുടെ പ്രവർത്തനത്തിനു പിന്നിൽ. ഇതു ഒരു അടിസ്ഥാന ലഘു യന്ത്രത്തിനുള്ള ഉദാഹരണം ആണ്. ഈ അടിസ്ഥാന തത്ത്വമാണ് ഇന്ന് ഭാരമുള്ള വസ്തുക്കൾ ഉയർത്തുവാൻ ഉപയോഗികുന്ന ക്രെയിനിൽ ഉപയോഗിച്ചിരിക്കുന്നത്. ഒരു കപ്പിക്കു പകരം കപ്പികളുടെ ശൃംഖല ആണ് ഇതിൽ ഉപയോഗിച്ചിരിക്കുന്നത്. കപ്പി ഉപയോഗിച്ചു നമ്മൾ പ്രയോഗിക്കുന്ന ശക്തിയുടെ ദിശ മാറ്റുവാൻ കഴിയും.

കപ്പികൾ പല തരമുണ്ട്.


</doc>
<doc id="147975" url="https://ml.wikipedia.org/wiki?curid=147975" title="ക്രോസ് സൈറ്റ് സ്ക്രിപ്റ്റിംഗ്">
ക്രോസ് സൈറ്റ് സ്ക്രിപ്റ്റിംഗ്

സാധാരണയായി വെബ് ആപ്ലിക്കേഷനുകളിൽ കണ്ടുവരുന്ന ഒരു സുരക്ഷാ പ്രശ്നമാണ് ക്രോസ് സൈറ്റ് സ്ക്രിപ്റ്റിങ് (Cross-site scripting അഥവാ XSS). ക്രോസ് സൈറ്റ് സ്ക്രിപ്റ്റിങ് ഉപയോഗിച്ച് ഹാക്കർമാർക്ക് വെബ് താളിലേയ്ക്ക് ക്ലയന്റ് സൈഡ് സ്ക്രിപ്റ്റ് കുത്തിവെയ്ക്കാൻ സാധിക്കുന്നതാണ്. ഇതുവഴി സൈറ്റിന്റെ ഉപയോക്താവിനെ യഥാർത്ഥത്തിലുള്ളതെന്ന് തോന്നിക്കുന്ന വിധത്തിൽ, സൈറ്റ് നിർമ്മിച്ചവർ നൽകാത്ത കാര്യങ്ങൾ ഉപയോഗിപ്പിക്കുവാനും, ഉപയോക്താവിന്റെ വിവരങ്ങൾ ശേഖരിക്കാനും ഹാക്കർക്ക് സാധിച്ചേക്കാം. ആക്സസ് കണ്ട്രോൾ (Access control), സേം ഒറിജിൻ നയം (Same origin policy) തുടങ്ങിയവ അതിലംഘിക്കാൻ സാധാരണയായി ക്രോസ് സൈറ്റ് സ്ക്രിപ്റ്റിങ് ഉപയോഗിക്കപ്പെടുന്നു. 2007-ൽ വെബ് സൈറ്റുകളിൽ സിമാന്റെക് കണ്ടെത്തിയ സുരക്ഷാ വിടവുകളിൽ 84 ശതമാനവും ക്രോസ് സൈറ്റ് സ്ക്രിപ്റ്റിങ് വഴിയുണ്ടാകുന്നതായിരുന്നു.

ക്രോസ് സൈറ്റ് സ്ക്രിപ്റ്റിങ് സുരക്ഷാ വിടവുകൾ 1990-കൾ മുതൽക്ക് തന്നെ തിരിച്ചറിയപ്പെടുകയും ദുരുപയോഗം ചെയ്യപ്പെടുകയും ചെയ്തുവന്നിരുന്നു. ട്വിറ്റർ,
ഫേസ്ബുക്ക്, 
മൈസ്പേസ്, യൂട്യൂബ്, ഓർക്കുട്ട് ഒബാമയുടെ സൈറ്റ് തുടങ്ങിയവയൊക്കെ വ്യത്യസ്തസമയങ്ങളിൽ ക്രോസ് സൈറ്റ് സുരക്ഷാ വിടവിനു പാത്രമായിട്ടുണ്ട്. 2013 ജൂലൈയിൽ ക്രോസ് സൈറ്റ് സ്ക്രിപ്റ്റിങ് ഉപയോഗിച്ച് തുടങ്ങിയ ആക്രമണത്തിനൊടുവിൽ 1.82 ദശലക്ഷം ഉപയോക്താക്കളുടെ വിവരങ്ങൾ ഉബുണ്ടു ഫോറത്തിൽ നിന്നും അക്രമണകാരി മോഷ്ടിച്ചിരുന്നു. സമീപകാലത്ത് ക്രോസ് സൈറ്റ് സ്ക്രിപ്റ്റിങ് സുരക്ഷാ വിടവിനേക്കാളും കൂടുതൽ ബഫർ ഓവർഫ്ലോ ആണ് കൂടുതൽ പരസ്യമായി തിരിച്ചറിയപ്പെടുകയും റിപ്പോർട്ട് ചെയ്യപ്പെടുകയും ചെയ്യുന്നതെന്ന് കണക്കാക്കപ്പെട്ടിട്ടുണ്ട് എന്നിരുന്നാലും 68 ശതമാനത്തോളം വെബ് സൈറ്റുകൾ ക്രോസ് സൈറ്റ് സ്ക്രിപ്റ്റിങ് സുരക്ഷാ പാളിച്ചയുള്ളവയാണെന്ന് 2007-ൽ കണക്കാക്കപ്പെട്ടിരുന്നു.
ക്രോസ് സൈറ്റ് സ്ക്രിപ്റ്റിങ് വൈകല്യങ്ങളെ കൃത്യമായി തരം തിരിച്ചിട്ടില്ല. എന്നിരുന്നാലും "സ്ഥിരമല്ലത്തത്" (non-persistent), "സ്ഥിരം" (persistent) എന്നിങ്ങനെ രണ്ട് വിധത്തിൽ മിക്കപ്പോഴും ഇവയെ വർഗ്ഗീകരിക്കാറുണ്ട്. ചിലപ്പോളിവയെ "പരമ്പരാഗതം" (സെർവർ ഭാഗത്തെ വൈകല്യം), ഡോം-അധിഷ്ഠിതം (ക്ലയന്റ് ഭാഗം) എന്നവിധത്തിലും വിഭജിക്കാറുണ്ട്.

സ്ഥിരമല്ലാത്ത അഥവാ പ്രതിബിംബിത (non-persistent or reflected) ക്രോസ് സൈറ്റ് സ്ക്രിപ്റ്റിങ് സുരക്ഷാവിടവാണ് സർവ്വസാധാരണം. വെബ് ക്ലയന്റിൽ നിന്നുള്ള വിവരങ്ങൾ, മിക്കവാറും എച്ച്.റ്റി.റ്റി.പി. ക്വറി ചരങ്ങളായോ അല്ലെങ്കിൽ എച്ച്.റ്റി.എം.എൽ. ഫോം സമർപ്പിക്കുന്നതു വഴിയോ ഉള്ളവ, വേണ്ടത്ര ശ്രദ്ധയോടെ കൈകാര്യം ചെയ്യാത്തതുമൂലം (HTML sanitization) സെർവർ ഭാഗത്തെ സ്ക്രിപ്റ്റുകൾ ഉപയോക്താവിനു വേണ്ടി അവ പാഴ്സ് ചെയ്യുകയും ഫലങ്ങൾ സൃഷ്ടിക്കുകയും ചെയ്യുമ്പോഴാണ് ഇത്തരം വിടവുകൾ പ്രത്യക്ഷത്തിൽ വരിക.

എച്ച്.റ്റി.എം.എൽ. പ്രമാണങ്ങളിൽ കണ്ട്രോൾ സ്റ്റേറ്റ്മെന്റുകളും, രൂപനിർണ്ണയഭാഗങ്ങളും, യഥാർത്ഥ ഉള്ളടക്കവും ഇടകലർന്ന് കിടക്കുന്നതിനാൽ, ഉപയോക്താവ് നൽകുന്ന വിവരങ്ങൾ വേണ്ട വിധത്തിൽ പരിശോധിക്കാതെ ഉപയോഗിച്ചാൽ മാർക്കപ്പ് ഇൻജക്ഷനു വിധേയമാക്കാവുന്നതാണ്.

ഉദാഹരണത്തിനു ഒരു സൈറ്റ് സേർച്ച് എഞ്ചിൻ സാധാരണയായി തിരയാനായി നൽകുന്ന എഴുത്ത്, അതേ പടി താളിൽ പ്രദർശിപ്പിക്കാറുണ്ട്. ഇത്തരത്തിലുള്ള എഴുത്തിൽ നിന്ന് ശരിയായ വിധത്തിൽ എച്ച്.റ്റി.എം.എൽ. കണ്ട്രോൾ കാരക്ടേഴ്സിനെ അരിച്ചെടുത്ത് കളഞ്ഞില്ലെങ്കിൽ അത് ഇത്തരത്തിലുള്ള ഒരു സുരക്ഷാവിടവ് സൃഷ്ടിക്കുന്നതാണ്.
ഇത്തരത്തിലുള്ള ആക്രമണങ്ങൾ സാധാരണയായി ഇമെയിൽ വഴിയോ നിഷ്പക്ഷ വെബ് സൈറ്റുകൾ വഴിയോ ആയിക്കും പകരുക. വിശ്വസനീയമായ ഒരു സൈറ്റിലേയ്ക്കുള്ള നിഷ്കളങ്കമെന്ന് തോന്നിക്കുന്ന, എന്നാൽ ക്രോസ് സൈറ്റ് സുരക്ഷാവിടവ് ദുരുപയോഗം ചെയ്യുന്ന യു.ആർ.എൽ. ഉപയോഗിച്ചാവും പ്രതിബിംബിത ആക്രമണം നടത്തുക. സൈറ്റിലെ സുരക്ഷാപ്രശ്നം പരിഹരിക്കപ്പെട്ടിട്ടില്ലെങ്കിൽ, യു.ആർ.എൽ. ഉപയോഗിക്കുന്ന ആളിന്റെ ബ്രൗസർ ഇൻജക്റ്റ് ചെയ്ത സ്ക്രിപ്റ്റ് പ്രവർത്തിപ്പിക്കുന്നതാണ്.

സ്ഥിര അഥവാ സംഭരിത (Persistent or stored) ക്രോസ് സൈറ്റ് സ്ക്രിപ്റ്റിങ് സുരക്ഷാപ്രശ്നമാണ് കൂടുതൽ ഗൗരവമേറിയത്. ഇത്തരം വിടവുകൾ ആക്രമണകാരി എഴുതി നൽകുന്ന വിവരങ്ങൾ സെർവറിൽ സൂക്ഷിക്കപ്പെടാൻ ഇടയാക്കുകയും അതേ സമയം "സാധാരണ" താളുകൾ പോലെ മറ്റ് ഉപയോക്താക്കൾക്ക് ലഭിക്കുന്നതിനു കാരണമാവുകയും ചെയ്യുന്നു. മറ്റുള്ളവർ ഇത്തരം സൈറ്റുകൾ എടുത്തുനോക്കുമ്പോൾ സൈറ്റ് നിർമ്മിച്ചവർ ഉദ്ദേശിച്ച പ്രവർത്തനങ്ങൾക്കുപരിയായി ആക്രമണകാരി എഴുതി നൽകിയ പ്രവൃത്തികളും ഉപയോക്താവിനുമേൽ സൈറ്റ് ചെയ്യുന്നതാണ്. എച്ച്.റ്റി.എം.എൽ. ഉപയോഗിച്ച് മറ്റുള്ളവർക്കുള്ള സന്ദേശങ്ങൾ ചിട്ടപ്പെടുത്താൻ കഴിയുന്ന ഓൺലൈൻ മെസേജ് ബോർഡുകളാണ് ഇത്തരം സുരക്ഷാവിടവുകൾക്ക് ഉത്തമോദാഹരണം.

ഉദാഹരണത്തിന് ഒരു മാംഗല്യസഹായ വെബ് സൈറ്റിൽ ഒരാൾക്ക് പണമടയ്ക്കാതെ മറ്റുള്ളവരെ ബന്ധപ്പെടാനുള്ള വിവരങ്ങൾ അറിയാൻ കഴിയില്ലെന്ന് കരുതുക. അതേ സമയം സ്വന്തം പ്രൊഫൈൽ എച്ച്.റ്റി.എം.എൽ. ടാഗുകളും മറ്റും ഉപയോഗിച്ച് ചിട്ടപ്പെടുത്താനാവുമെന്നും കരുതുക. വേണ്ടത്ര കരുതലോടെയല്ലാതെ നിർമ്മിക്കപ്പെട്ട വെബ് സൈറ്റ് ആണെങ്കിൽ ആക്രമണകാരിക്ക് മറ്റെവിടെയെങ്കിലും കിടക്കുന്ന ജാവാസ്ക്രിപ്റ്റ്, എച്ച്.റ്റി.എക്.എൽ. ടാഗായ <nowiki><script></nowiki> ഉപയോഗിച്ച്, ഇതുവഴി സ്വന്തം പ്രൊഫൈലിൽ ഉൾപ്പെടുത്താൻ കഴിയുന്നതാണ്. ഇതുവഴി സ്വന്തം പ്രോഫൈൽ സന്ദർശിക്കുന്നവരുടെ വിവരങ്ങൾ, സൈറ്റ് നിർമ്മാതാക്കളുടെ നയത്തിനു വിരുദ്ധമായി കൈക്കലാക്കാനും കഴിയുന്നതാണ്.

സോഷ്യൽ നെറ്റ്‌വർക്കിങ് സൈറ്റുകളിൽ ഇത്തരത്തിലുള്ള കോഡുകൾ കമ്പ്യൂട്ടർ വേം പോലെ മറ്റ് ഉപയോക്താക്കളെയും ബാധിക്കാൻ ശേഷിയുള്ള വിധത്തിൽ രൂപപ്പെടുത്തിയതായേക്കാം.

സാധാരണയായി സെർവർ ഭാഗത്തെ ആവശ്യമായ എച്ച്.റ്റി.എം.എൽ. റെസ്പോൺസ് തയ്യാറാക്കി നൽകുന്ന സ്ക്രിപ്റ്റുകളിലെ പ്രശ്നങ്ങളാണ് ക്രോസ്-സൈറ്റ് സ്ക്രിപ്റ്റിങിനു കാരണമാകുന്നത്. ഇവയെ പരമ്പരാഗത സുരക്ഷാവിടവുകൾ എന്ന് വിളിക്കുന്നു.

ഉള്ളടക്കത്തെ പ്രദർശിപ്പിക്കാൻ സജ്ജമാക്കുന്ന അവസരത്തിൽ ക്ലയന്റിൽ നടക്കുന്ന ക്രോസ്-സൈറ്റ് സ്ക്രിപ്റ്റിങ് ആണ് ഡോം-അധിഷ്ടിത സ്ക്രിപ്റ്റിങ്. ക്ലയന്റിൽ മാൽവേറുകളും മറ്റും ബാധിക്കുന്നതുവഴിയും ഡോം-അധിഷ്ഠിത ഇൻജക്ഷനുകൾ നടന്നേക്കാം. മുമ്പ് വിക്കിപീഡിയയിൽ ഇത്തരത്തിൽ പരസ്യങ്ങൾ പ്രദർശിപ്പിക്കപ്പെട്ടിരുന്നു.


</doc>
<doc id="147978" url="https://ml.wikipedia.org/wiki?curid=147978" title="നോർ അഡ്രിനാലിൻ">
നോർ അഡ്രിനാലിൻ

അഡ്രിനൽ ഗ്രന്ഥിയുടെ (അധിവൃക്കഗ്രന്ഥി) മെഡുല്ലയിൽ നിന്നു (adrenal medulla) സ്രവിക്കുന്ന രണ്ടു ഹോർമോണുകളിലൊന്നാണു് നോർ അഡ്രിനാലിൻ. ഇതു് "നോർഎപ്പിനെഫ്രിൻ" എന്ന പേരിലും അറിയപ്പെടുന്നു.

ഒലിവർ, ഷേഫർ എന്നിവർ ചേർന്ന് 1894-ൽ അഡ്രിനൽ മെഡുല്ലയുടെ നിഷ്കർഷത്തിന് (extract) രക്തസമ്മർദം വർധിപ്പിക്കാൻ നല്ല കഴിവുണ്ടെന്നു തെളിയിച്ചു. ആൽഡ്രിച്ച്, തക്കമീനേ എന്നിവർ 1901-ൽ നിഷ്കർഷത്തിലുള്ള രാസപദാർഥങ്ങളുടെ സംയോഗം കണ്ടുപിടിച്ചു. ആദ്യം കണ്ടുപിടിച്ചതും പഠനവിധേയമായതും "അഡ്രിനാലിൻ" എന്ന ഹോർമോൺ ആയിരുന്നു. ടൈറോസിനിൽ (tyrosine) നിന്നാണ് ഇത് ഉണ്ടാകുന്നതെന്നു തെളിഞ്ഞു. രണ്ടാമതായിട്ടാണ് "നോർഅഡ്രിനാലിൻ" എന്ന ഒരു ഹോർമോണുകൂടി നിഷ്കർഷത്തിലുണ്ടെന്നു മനസ്സിലായത്.

രചനയിലെന്നപോലെ ശരീരത്തിലെ പ്രവർത്തനങ്ങളിലും ഇവയ്ക്കു തമ്മിൽ വളരെ സാദൃശ്യമുണ്ട്. അഡ്രിനൽ മെഡുല്ലയിൽ നോർഅഡ്രിനാലിന്റെ 1-5 ഇരട്ടിയോളം അഡ്രിനാലിൻ ഉണ്ടായിരിക്കും. ജന്തുവർഗത്തിന്റെയും വയസ്സിന്റെയും വ്യത്യാസങ്ങൾ ഈ അനുപാതത്തെ ബാധിക്കുന്നതാണ്. അനുകമ്പി-നാഡിസമൂഹമാണ് അഡ്രിനൽ മെഡുല്ലയിലെ ഹോർമോൺ-ഉത്പാദനത്തെ നിയന്ത്രിക്കുന്നത്. നോർഅഡ്രിനാലിന്റെ പ്രവർത്തനത്തെയും രചനയെയും പറ്റി ഏറ്റവും പ്രധാനമായ കണ്ടുപിടിത്തങ്ങൾ നടത്തിയ ഫൊൺ യൂളർ (Von Euler) എന്ന വൈജ്ഞാനികന് വൈദ്യശാസ്ത്രത്തിനും ശരീരക്രിയാശാസ്ത്രത്തിനുമുള്ള നോബൽ സമ്മാനം 1970-ൽ ലഭിക്കുകയുണ്ടായി.

ബാഹ്യലോകത്തുനിന്നും സ്വശരീരത്തിൽനിന്നും ഉണ്ടാകുന്ന എല്ലാത്തരം സമ്മർദങ്ങളെയും (stress) ചെറുത്തുനില്ക്കുവാനുള്ള ശക്തി ഒരു ജന്തുവിനു പ്രദാനം ചെയ്യുന്നത് അഡ്രിനൽ ഗ്രന്ഥിയും അനുകമ്പി നാഡിവ്യൂഹവും ചേർന്നാണ്. ഒരു പ്രതിരോധമുറയുടെ ആദ്യഭാഗമെന്ന നിലയിൽ ചുറ്റുപാടും നല്ലവണ്ണം കാണാനായി അഡ്രിനാലിൻ കൃഷ്ണമണികളെ വികസിപ്പിക്കുകയും കാഴ്ച ശക്തിപ്പെടുത്തുകയും ചെയ്യും. ആ സംരംഭത്തിൽ സഹായിക്കാനായി ദഹനേന്ദ്രിയരക്തധമനികളുടെ വ്യാസം ചുരുക്കുകയും പ്ളീഹയുടെ വലിപ്പം കുറയ്ക്കുകയും തദ്വാരാ ധാരാളം രക്തം ടിഷ്യൂകളിലേക്കും ഹൃദയത്തിലേക്കും പായിക്കുകയും ചെയ്യും. ഗ്ളൈക്കൊജൻ-തൻമാത്രകളെ വിയോജിപ്പിച്ച് ഗ്ളൂക്കോസ് നിർമ്മിക്കുക കാരണം അത് രക്തത്തിൽ പഞ്ചസാരയുടെ അളവു വർധിപ്പിക്കുന്നു (hyperglycemia). കൂടുതൽ രക്തം പ്രദാനം ചെയ്യുന്നതുകൊണ്ടും ഊർജ്ജത്തിനാവശ്യമായടെ പഞ്ചസാര ധാരാളമായി നല്കുന്നതുകൊണ്ടും അതു മാംസപേശികളുടെ കൃത്യനിർവഹണത്തിന് ഏറ്റവും പറ്റിയ വ്യവസ്ഥ സൃഷ്ടിക്കുന്നതാണ്. എതിരാളിയുമായി ഏറ്റുമുട്ടേണ്ടിവരുമ്പോൾ ചില ജന്തുക്കളിൽ (ഉദാ. പൂച്ച) രോമം എഴുന്നു നില്ക്കുവാൻ കാരണം അഡ്രിനാലിന്റെ പ്രവർത്തനമാണ്. വിസർജനപ്രക്രിയയെ നിയന്ത്രിക്കുന്നതിനും ഈ ഹോർമോണിനു കഴിവുണ്ട്. ശാരീരികവും മാനസികവുമായ സമ്മർദങ്ങൾക്കു വിധേയമാകുന്ന അവസരങ്ങളിലെല്ലാം അഡ്രിനാലിൻ, നോർഅഡ്രിനാലിൻ എന്നിവ ശരീരത്തിൽ ധാരാളമായി ഉത്പാദിപ്പിക്കപ്പെടും. ചുരുക്കത്തിൽ അഡ്രിനൽ ഗ്രന്ഥിയും അനുകമ്പി നാഡിസമൂഹവും ചേർന്നുണ്ടാക്കുന്ന ഒരു വ്യവസ്ഥിതിവിശേഷമാണ് ജന്തുക്കളുടെ ഒരു വലിയ ആത്മരക്ഷോപായകേന്ദ്രം.

ഈ രണ്ടു ഹോർമോണുകൾക്കും ഏതാണ്ടു സമാനമായ പ്രവർത്തനരീതിയാണു കണ്ടുവരുന്നതെങ്കിലും അവയുടെ പ്രവർത്തനശക്തി വ്യത്യസ്തസന്ദർഭങ്ങളിൽ അത്യന്തം വിഭിന്നങ്ങളാണ് (പട്ടിക). 

പട്ടിക
മേൽപറഞ്ഞതിൽനിന്ന് ഈ രണ്ടു ഹോർമോണുകളും ഹൃദയത്തിന്റെ പ്രവർത്തനത്തിലും രക്തചംക്രമണസ്ഥിതി കാത്തുസൂക്ഷിക്കുന്നതിനും കാര്യമായ പങ്കു വഹിക്കുന്നുണ്ടെന്നു തെളിയുന്നു. ആകയാൽ രക്തസമ്മർദം കുറയുന്ന അവസരങ്ങളിലെല്ലാം ഈ ഹോർമോണുകൾ ഔഷധങ്ങളായി ഉപയോഗിക്കാം. ഹൃദയമിടിപ്പു വർധിപ്പിക്കുവാനും കൊറോണറി ധമനികളിലൂടെ പ്രവഹിക്കുന്ന രക്തത്തിന്റെ അളവു കൂട്ടുവാനും ഇവയ്ക്കു കഴിവുണ്ടെങ്കിലും മാംസപേശികളിലേയും ത്വക്കിലേയും ധമനികളെ വികസിപ്പിക്കുവാനുള്ള പ്രവണതയും കൂടിയുള്ളതുകൊണ്ട് അഡ്രിനാലിന്റെ പ്രവർത്തനം ക്ഷണികമാണ്. നേരേ മറിച്ച് ഈ ധമനികളെ സങ്കോചിപ്പിക്കുവാനുള്ള പ്രവണതയുള്ളതുകൊണ്ട് നോർഅഡ്രിനാലിൻ രക്തസമ്മർദം പെട്ടെന്നു താഴുന്ന സന്ദർഭങ്ങളിൽ ചികിത്സിക്കുന്നതിനു കൂടുതൽ യോജിച്ചതായിത്തീരുന്നു.

ശ്വാസകോശക്കുഴലുകളെ വികസിപ്പിക്കുവാൻ കഴിവുള്ളതുമൂലം അഡ്രിനാലിൻ ആസ്ത്മാരോഗത്തിനു പ്രതിവിധിയായി പലപ്പോഴും കുത്തിവയ്ക്കാറുണ്ട്. ത്വക്കിലൂടെ കുത്തിവെച്ചാൽ ഫലം അധികനേരത്തേക്കു കാണും - വിശേഷിച്ചും എണ്ണയിൽ അലിയിച്ചശേഷം കുത്തിവയ്ക്കുകയാണെങ്കിൽ. ആന്റിജൻ-ആന്റിബോഡി സംഘട്ടനങ്ങളിൽനിന്ന് ഉദ്ഭൂതമാകുന്ന എല്ലാ ദുർഘടങ്ങൾക്കും ഈ ഹോർമോൺ കുത്തിവയ്ക്കുന്നതു വളരെ ഫലപ്രദമായിരിക്കും. ഇതിനോടു രചനാസാദൃശ്യമുള്ള രാസവസ്തുക്കളും (ഉദാ. എഫെഡ്രിൻ) പകരമായി ഉപയോഗിച്ചുവരുന്നു. വായിലൂടെ കഴിക്കാമെന്നതാണ് ഈ പകരക്കാർക്കുള്ള മെച്ചം.

ടൈറോസിൻ എന്ന അമിനൊ അമ്ലത്തിൽനിന്നാണ് അഡ്രിനലിനുകൾ നിർമ്മിക്കപ്പെടുന്നത്. കാറ്റിക്കോൾ എന്ന യൌഗികം ടൈറോസിൻ തൻമാത്രയിലെ ഒരു അടിസ്ഥാനഘടകമാണ്. ആകയാൽ ഈ ഹോർമോണുകളെ കാറ്റിക്കോളമിനുകൾ എന്നും വിളിക്കുന്നു. ഇവ എളുപ്പത്തിൽ ഓക്സീകരണവിധേയമായതുകൊണ്ടു വായുവിൽ തുറന്നുവച്ചാൽ നിർവീര്യമായിപ്പോകും. ഇരുമ്പിന്റെയും ക്രോമിയത്തിന്റെയും ലവണങ്ങളുമായിച്ചേർന്ന് ഇവ പ്രത്യേകതരത്തിലുള്ള നിറങ്ങൾ പ്രകടമാക്കും. പ്രത്യേകസാഹചര്യത്തിൽ ഓക്സിജനുമായിച്ചേരാൻ ഇവയ്ക്കു സാധിച്ചാൽ അഡ്രിനൊക്രോമുകൾ എന്ന വർണവസ്തുക്കൾ ലഭ്യമാകും. ഈ വക രാസപരിണാമങ്ങളുടെ അടിസ്ഥാനത്തിലാണ് രക്തത്തിൽ ഈ ഹോർമോണുകളുടെ അളവുകൾ കണ്ടുപിടിക്കുന്നത്. മൂത്രത്തിലൂടെ ഗ്ലൂക്കൊറോണൈഡുകളുടെ രൂപത്തിൽ ഇവ ദേഹത്തിൽനിന്നു പുറംതള്ളപ്പെടുന്നു.



</doc>
<doc id="147979" url="https://ml.wikipedia.org/wiki?curid=147979" title="പെരുവനം കുട്ടൻ മാരാർ">
പെരുവനം കുട്ടൻ മാരാർ

കേരളത്തിലെ പ്രശസ്തനായ ചെണ്ട കലാകാരനാണ് പെരുവനം കുട്ടൻ മാരാർ. തൃശൂർ ജില്ലയിലെ പെരുവനം സ്വദേശി. തൃശ്ശൂർ പൂരത്തിലെ ഇലഞ്ഞിത്തറ മേളം അടക്കം കേരളത്തിലെ പ്രശസ്തമായ പല ഉത്സവങ്ങൾക്കും മേള പ്രമാണി.

ഭാരത സർക്കാർ 2011-ൽ പത്മശ്രീ നൽകി ഇദ്ദേഹത്തെ ആദരിച്ചു.


</doc>
<doc id="147986" url="https://ml.wikipedia.org/wiki?curid=147986" title="ചൈനാടൗൺ">
ചൈനാടൗൺ

റാഫി മെക്കാർട്ടിന്റെ സംവിധാനത്തിൽ പുറത്തിറങ്ങിയ ഒരു മലയാളചലച്ചിത്രമാണ് ചൈനാടൗൺ. മോഹൻലാൽ, ജയറാം, ദിലീപ് എന്നിവർ ഒരുമിച്ചഭിനയിക്കുന്ന ഈ ചിത്രം 2011 ഏപ്രിൽ 14 ന് പ്രദർശനത്തിനെത്തി. ലാലിന്റെ നായികയായ റോസാമ്മയെന്ന കഥാപാത്രത്തെ അവതരിപ്പിയ്ക്കുന്നത് കാവ്യ മാധവനാണ്. പൂനം ബജ് വയും ദീപീഷയും നായികമാരായുണ്ട്. സുരാജ് വെഞ്ഞാറമ്മൂട്, ക്യാപ്റ്റൻ രാജു, ശങ്കർ, കലാഭവൻ ഹനീഫ്, ഷാനവാസ്, അജിത്, നന്ദു, അശോകൻ തുടങ്ങിയവരും ചിത്രത്തിൽ പ്രധാന വേഷങ്ങളണിയുന്നു.

മാത്തുക്കുട്ടിയെന്ന ഒരൊത്ത ചട്ടമ്പിയായാണ് ലാൽ അവതരിപ്പിയ്ക്കുന്നത്. ഗോവയിലെ ചൈനാ ബസാറിൽ അന്യാധീനപ്പെട്ടുപോയ കാസനോവ വീണ്ടെടുക്കുന്നതിന് മാത്തുക്കുട്ടിയും (മോഹൻലാൽ), സ്‌കറിയയും (ജയറാം) ബിനോയും (ദിലീപ്) പോകുന്ന കഥയാണ് ഹാസ്യത്തിന്റെ മെമ്പൊടിയോടെ സംവിധായകൻ റാഫി മെക്കാർട്ടിൻ പറയുന്നത്. 


പ്രദർശനത്തിനെത്തി ആദ്യത്തെ ആഴ്ചയ്ക്കുള്ളിൽത്തന്നെ ഈ ചിത്രം 6 കോടി കളക്ട് ചെയ്തു.


</doc>
<doc id="147988" url="https://ml.wikipedia.org/wiki?curid=147988" title="അഡ്രിനൊ കോർട്ടിക്കൽ ഹോർമോണുകൾ">
അഡ്രിനൊ കോർട്ടിക്കൽ ഹോർമോണുകൾ

അഡ്രിനൽ ഗ്രന്ഥിയുടെ കോർട്ടെക്സിൽനിന്നു സ്രവിക്കുന്ന ഹോർമോണുകളാണ് അഡ്രിനൊ കോർട്ടിക്കൽ ഹോർമോണുകൾ. അഡ്രിനൽ കോർട്ടെക്സിന്റെ പ്രവർത്തനം നഷ്ടപ്പെട്ടാൽ മരണം സുനിശ്ചിതമാണെന്നു തെളിഞ്ഞിട്ടുണ്ട്. ആകയാൽ അഡ്രിനൊ കോർട്ടിക്കൽ ഹോർമോണുകൾ ജീവസന്ധാരണത്തിന് അത്യാവശ്യമാണെന്നു വന്നുകൂടുന്നു. ഈ ഗ്രന്ഥിയിൽനിന്ന് ക്രിയാശേഷിയുള്ള നിഷ്കർഷങ്ങൾ (extracts) ലഭ്യമാക്കുവാൻ സാധിച്ചത് 1930-നു ശേഷം മാത്രമാണ്. അടുത്തകാലംവരെ ഈ നിഷ്കർഷങ്ങൾക്കു "കോർട്ടിൻ" എന്നാണു പറഞ്ഞിരുന്നത്. ഈ നിഷ്കർഷങ്ങളുടെ ശരീരക്രിയാത്മകപ്രവർത്തനങ്ങൾ പരിശോധിച്ചപ്പോൾ ഇവയിൽ ഒരു ഹോർമോൺ മാത്രമല്ല ഉള്ളതെന്നു മനസ്സിലായി. ഏകദേശം 40 ക്രിസ്റ്റലാകൃതിയുള്ള ഭിന്നപദാർഥങ്ങൾ ഇവയിൽനിന്നു പൃഥക്കരിച്ചെടുക്കുവാൻ സാധിച്ചിട്ടുണ്ട്. അതിൽ പ്രധാനമായി അഞ്ചെണ്ണത്തിനു മാത്രമേ മനുഷ്യശരീരത്തിൽ പ്രവർത്തനശക്തി കാണുന്നുള്ളു. 

എന്നിവയാണ് അവ.

ഈ ഹോർമോണുകളുടെ അടിസ്ഥാനഘടകം സ്റ്റിറോൾ-വലയമാണെന്നു കാണാം. 11-ആം നമ്പർ കാർബൺ അണുവിലും 17-ആം നമ്പർ കാർബൺ അണുവിലും ഉള്ള ഗ്രൂപ്പുകളുടെ കാര്യത്തിലാണ് സാരമായ വ്യതിയാനങ്ങൾ കാണുന്നത്. ഈ ലഘുവായ മാറ്റങ്ങൾ അവയുടെ പ്രവർത്തനരീതികളിൽ മർമപ്രധാനമായ വ്യത്യാസം വരുത്തുന്നുമുണ്ട്.

പ്രവർത്തനരീതിയുടെ അടിസ്ഥാനത്തിൽ അഡ്രിനൊകോർട്ടിക്കൽ ഹോർമോണുകളെ മൂന്നു വിഭാഗങ്ങളായിത്തിരിക്കാം.

കോർട്ടിസോൺ, കോർട്ടിസോൾ എന്നിവ ഉദാഹരണങ്ങൾ. കാർബൊഹൈഡ്രേറ്റ് ഉപാപചയത്തിലും രക്തത്തിലെ പഞ്ചസാരയുടെ നിയന്ത്രണത്തിലും ഇവ ശ്രദ്ധിക്കുന്നു. ഇവ പ്രോട്ടീനുകളിൽനിന്നും കൊഴുപ്പുകളിൽനിന്നും ഗ്ളൂക്കോസ് സൃഷ്ടിച്ച് രക്തത്തിൽ പഞ്ചസാരയുടെ അളവു വർധിപ്പിക്കുന്നു. അതുകൊണ്ട് ഇവയുടെ പ്രവർത്തനം ഇൻസുലിന്റേതിന്നു വിപരീതമാണ്.

ആൽഡോസ്റ്റിറോൺ, ഡിഓക്സി കോർട്ടിക്കോസ്റ്റിറോൺ എന്നിവ ഉദാഹരണങ്ങൾ. ശരീരത്തിലുള്ള സോഡിയം, പൊട്ടാസിയം എന്നീ ലോഹ-അയോണുകളേയും ജലാംശത്തേയും ഇവ നിയന്ത്രിക്കുന്നു. പിറ്റ്യൂറ്ററി ഗ്രന്ഥിയിൽനിന്നു സ്രവിക്കുന്ന എ.സി.റ്റി.എച്ച്. എന്ന ഹോർമോണിന് ആൽഡോസ്റ്റിറോണിനെ മാത്രം സ്വാധീനിക്കുവാൻ കഴിവില്ല. സോഡിയം ദേഹത്തിൽ ചുരുങ്ങിയാൽ പ്രസ്തുത ഹോർമോൺ അധികമായും, അധികമായാൽ ഇതു ചുരുക്കമായും കോർട്ടെക്സിൽനിന്ന് ഉണ്ടാകുന്നു.

അഡ്രിനൽ കോർട്ടെക്സിൽനിന്നു ഘടനയിലും പ്രവർത്തനത്തിലും ലൈംഗികഹോർമോണുകളോടു സാദൃശ്യമുള്ള ചില ഹോർമോണുകളും ഉദ്ഭവിക്കുന്നുണ്ട്. അഡ്രിനൊസ്റ്റിറോൺ ഒരു ഉദാഹരണമാണ്. ഷണ്ഡീകൃത മൃഗങ്ങളുടെ മൂത്രത്തിൽ ലൈംഗികഹോർമോണുകൾ കാണുന്നതിനാൽ അവയുടെ ഉദ്ഭവസ്ഥാനം അഡ്രിനൽ കോർട്ടെക്സ് ആണെന്ന് അനുമാനിക്കാം.

അഡ്രിനൊ കോർട്ടിക്കൽ ഹോർമോണുകൾക്കു വേറെയും ചില കഴിവുകൾ ഉണ്ടെന്നു തെളിഞ്ഞിട്ടുണ്ട്. ഉദാഹരണമായി സന്ധിവീക്കം മുതലായ കൊലാജൻ-രോഗങ്ങളേയും ചില അലർജിക് അവസ്ഥകളേയും ചികിത്സിക്കുന്നതിന് ഇവ ഉപയോഗിക്കാം. രോഗശമനരീതി എപ്രകാരമാണെന്ന് ഇനിയും വ്യക്തമായിട്ടില്ല.

അടുത്തകാലത്ത് അഡ്രിനൊ കോർട്ടിക്കൽ ഹോർമോണുകൾ സംശ്ളേഷണം ചെയ്യപ്പെട്ടിട്ടുണ്ട്. സംരചനയിൽ അല്പസ്വല്പവ്യത്യാസങ്ങൾ വരുത്തി (ഉദാ. ഹാലജൻ ചേർക്കൽ) കൂടുതൽ വീര്യവും പ്രത്യേകനിർദിഷ്ടത്വവും (specificity) പ്രദർശിപ്പിക്കുന്ന പദാർഥങ്ങളും നിർമ്മിക്കപ്പെട്ടിരിക്കുന്നു. ഫ്ളൂറോ കോർട്ടിസോൺ ഒരു ദൃഷ്ടാന്തമാണ്.

അഡ്രിനൽ കോർട്ടെക്സിൽ താരതമ്യേന ധാരാളമായിത്തന്നെ കൊളസ്റ്റിറോൾ, അസ്കോർബിക് അമ്ളം എന്നിവ കാണുന്നുണ്ട്. ഗ്രന്ഥിയിൽ എ.സി.റ്റി.എച്ച്.-ന്റെ ഉത്തേജനം ഉണ്ടാകുമ്പോൾ ഈ രണ്ടിന്റെയും അളവിൽ സാരമായ കുറവ് ഉണ്ടാകുന്നു. സ്റ്റിറോയ്ഡ് ഹോർമോണിന്റെ മുഖ്യമായ ഒരു മുന്നോടിയാണ് കൊളസ്റ്റിറോൾ. അസ്കോർബിക് അമ്ളത്തിന്റെ പങ്ക് ഇവിടെ എന്താണെന്ന് ഇനിയും മുഴുവൻ വ്യക്തമായിട്ടില്ല. കൊളസ്റ്റിറോൾ വഴി ആദ്യമായി ഉണ്ടാകുന്നത് പ്രഗ്നിനൊലോൺ എന്ന പദാർഥമാണ്.
9-α ഫ്ളൂറോ കോർട്ടിസോൺ

ഇതിൽ 17-ആമത്തെ കാർബൺ അണുവിൽ നടത്തുന്ന ഹൈഡ്രോക്സിലീകരണം വഴി ലൈംഗിക ഹോർമോണുകൾ ഉണ്ടാകുന്നു. പിന്നീടു വിവിധ കാർബൺ അണുക്കളിൽ നടക്കുന്ന ഹൈഡ്രോക്സിലീകരണം വഴിയും കാർബൺ അണുവിനോടു ഘടിപ്പിച്ചിട്ടുള്ള ചങ്ങലകൾ എടുത്തുകളയുന്നതു വഴിയും ആണ് മറ്റുള്ള അഡ്രിനൊ കോർട്ടിക്കൽ ഹോർമോണുകൾ സൃഷ്ടിക്കപ്പെടുന്നത്.

അഡ്രിനൊ കോർട്ടിക്കൽ ഹോർമോണുകൾ ശരീരത്തെ വിവിധ സമ്മർദങ്ങളിൽനിന്നു രക്ഷിക്കുവാൻ അത്യന്താപേക്ഷിതമാണ്. ഇതിലടങ്ങിയിട്ടുള്ള വിവിധ പ്രക്രിയകളെ സെലിയി (Selye) എന്ന ശാസ്ത്രജ്ഞൻ വിശേഷിപ്പിക്കുന്നത് "അലാറം പ്രവർത്തനം" എന്നാണ്. അതിന്റെ ആദ്യഘട്ടത്തിൽ ഉണ്ടാകുന്ന അഡ്രിനാലിൻ എന്ന പ്രഗ്നിനൊലോൺ ഹോർമോൺ ശരീരത്തിലെ വിവിധ കലകളെ ഉത്തേജിപ്പിക്കുന്നു. തത്ഫലമായി പിറ്റ്യൂറ്ററിഗ്രന്ഥിയിൽനിന്നു സ്രവിക്കുന്ന അഡ്രിനൊ കോർട്ടിക്കോട്രോപ്പിക് ഹോർമോൺ ആണ് അഡ്രിനൊ കോർട്ടിക്കൽ ഹോർമോണുകളുടെ അളവു നിയന്ത്രിക്കുന്നത്. ഇതിൽ ഒരേ ഒരു അപവാദം ആൽഡോസ്റ്റിറോണിന്റെ ഉത്പാദനം മാത്രമാണെന്നും അതിന്റെ നിർമ്മാണം നിയന്ത്രിക്കുന്നതു രക്തത്തിലെ സോഡിയം അയോണുകളുടെ അളവാണെന്നും മുമ്പു പ്രസ്താവിച്ചിട്ടുണ്ട്. ആൽഡോസ്റ്റിറോൺ നിർമ്മാണത്തിൽ വൃക്കയിൽനിന്നുണ്ടാകുന്ന ആൻജിയോടെൻസിൻ (angiotensin) എന്ന പോളിപെപ്റ്റൈഡിനും പങ്കുണ്ട്.



</doc>
<doc id="148008" url="https://ml.wikipedia.org/wiki?curid=148008" title="ജോണി വാക്കർ">
ജോണി വാക്കർ

ജയരാജിന്റെ സംവിധാനത്തിൽ മമ്മൂട്ടി, രഞ്ജിത എന്നിവർ പ്രധാനവേഷത്തിൽ അഭിനയിച്ച് 1992-ൽ പുറത്തിറങ്ങിയ ഒരു മലയാളചലച്ചിത്രമാണ് ജോണി വാക്കർ. മമ്മൂട്ടി അവതരിപ്പിച്ചിരിക്കുന്ന ജോണി വർഗ്ഗീസ് എന്ന കഥാപാത്രം അനിയനോടൊപ്പം കോളേജിൽ വീണ്ടും പഠിക്കാൻ വരുന്നതും അതിനെ തുടർന്നുണ്ടാകുന്ന പ്രശ്നങ്ങളുമാണ് കഥാതന്തു.

ജോണി വർഗ്ഗീസ് നാട്ടിൽ കൃഷിയായി കഴിയുന്നു. അനിയൻ ബോബി ബാംഗ്ലൂരിൽ പഠിക്കുന്നു. അവധിക്കാലം ചിലവിടാനായി ബോബിയും കൂട്ടുകാരും നാട്ടിലെത്തുന്നു. അവധി കഴിഞ്ഞ് അവർ പോകുന്നതോടെ ജോണി വീണ്ടും ഒറ്റയ്കാക്കാവുന്നു. വിരസത മാറ്റാനായി ജോണി ബാംഗ്ലുരിലെത്തുന്നു. കോളേജിലെ പരിപാടിയുടെ സമയത്താണ് ജോണി അവിടെ എത്തുന്നത്. ചില പ്രത്യേക കാരണങ്ങളാൽ ജോണിക്ക് പരിപാടിയിൽ പങ്കെടുക്കേണ്ടി വരുന്നു. ഇതിനെ തുടർന്ന് അടിപിടി ഉണ്ടാവുകയും ചെയ്യുന്നു. വീണ്ടും പഠിക്കാൻ ജോണി തീരുമാനിക്കുന്നു.



</doc>
<doc id="148021" url="https://ml.wikipedia.org/wiki?curid=148021" title="അഡ്രിനോ കോർട്ടിക്കോട്രോപ്പിക് ഹോർമോൺ">
അഡ്രിനോ കോർട്ടിക്കോട്രോപ്പിക് ഹോർമോൺ

പിറ്റ്യൂറ്ററി ഗ്രന്ഥിയിൽനിന്നു സ്രവിക്കുന്ന ഹോർമോണുകളിൽ ഒന്നാണ് അഡ്രിനോകോർട്ടിക്കോട്രോപ്പിക് ഹോർമോൺ. ഈ ഗ്രന്ഥി അനേകം ഹോർമോണുകളെ ഉത്പാദിപ്പിക്കുന്നുണ്ട്. അവയിൽ നാലെണ്ണം ട്രോപ്പിക് ഹോർമോണുകളാണ് "ഉത്തേജിപ്പിക്കുന്നത്" എന്നാണ് "ട്രോപ്പിക്" എന്ന വാക്കിനർഥം. മറ്റു പല അന്തസ്സ്രാവിഗ്രന്ഥികളെയും ഉത്തേജിപ്പിക്കുന്നതു (stimulating) കൊണ്ടാണ് ഇവയ്ക്കു ട്രോപ്പിക് ഹോർമോണുകൾ എന്നു പേർ ലഭിച്ചിട്ടുള്ളത്. ആ നാലിൽ ഒന്നാണ് എ.സി.റ്റി.എച്ച്. എന്ന ചുരുക്കപ്പേരുകൊണ്ട് സാമാന്യമായി അറിയപ്പെടുന്ന അഡ്രിനൊ കോർടിക്കോട്രോപ്പിക് ഹോർമോൺ. ഇതിന്റെ കാര്യമായ സ്വാധീനശക്തി അഡ്രിനൽ ഗ്രന്ഥികളിലാണ് പ്രകടമായിക്കാണുന്നത്. അഡ്രിനൽ കോർട്ടെക്സിൽനിന്നുള്ള ഹോർമോൺസ്രാവത്തെ ഇത് ഉത്തേജിപ്പിക്കുന്നു (ഉദാ. കോർട്ടിസോൺസ്രാവം). പന്നി, ആട് എന്നിവയുടെയും മനുഷ്യന്റെയും പിറ്റ്യൂറ്ററി ഗ്രന്ഥികളിൽനിന്ന് എ.സി.റ്റി.എച്ച്.-നെ ശുദ്ധമായ അവസ്ഥയിൽ വേർപെടുത്തിയെടുത്തിട്ടുണ്ട്.

പിറ്റ്യൂറ്ററിയിൽ ആൽഫാ, ബീറ്റാ എന്നിങ്ങനെ രണ്ടുതരം സെല്ലുകളുണ്ട്. ട്രോപ്പിക് ഹോർമോണുകൾ പൊതുവേ ബീറ്റാസെല്ലുകളിലാണു നിർമിതമാകുന്നതെന്നു വിശ്വസിക്കപ്പെടുന്നുണ്ടെങ്കിലും എ.സി.റ്റി.എച്ച്.-ന്റെ കാര്യത്തിൽ അന്തിമമായ തെളിവ് ഇനിയും കിട്ടിയിട്ടില്ല. 39 അമിനൊ അമ്ളങ്ങൾ കോർത്തിണക്കിയ ഒരു പോളിപെപ്റ്റൈഡിന്റെ സംരചനയാണ് ഇതിനുള്ളത്. ഇതിന്റെ ത. ഭാ. ഏകദേശം 4500 ആണ്. കൊളസ്റ്റിറോളിനെ സ്റ്റിറോയ്ഡൽ ഹോർമോണുകളാക്കി മാറ്റുക എന്നതാണ് ശരീരത്തിൽ ഇതിന്റെ ഏറ്റവും പ്രധാനമായ പ്രവർത്തനം. അമിനൊ അമ്ളങ്ങളിൽനിന്നു യൂറിയയുടെ ഉത്പാദനം കുറയ്ക്കുക എന്നുള്ളതാണ് പ്രോട്ടീൻ ഉപാപചയത്തിൽ ഇതിന്റെ മുഖ്യമായ പങ്ക്. അഡിപ്പോസ് ടിഷ്യൂവിൽനിന്നു സ്വതന്ത്ര കൊഴുപ്പ് അമ്ളങ്ങളുടെ (free fatty acids) ഉത്പാദനം വർധിപ്പിക്കലും ഇതിന്റെ മറ്റൊരു പ്രവർത്തനമായി കരുതപ്പെടുന്നു. ശരീരത്തിൽ എ.സി.റ്റി.എച്ച്. കുത്തിവെച്ചാൽ രക്തത്തിലുള്ള ഗ്ളൂക്കോസിന്റെ അംശം കുറഞ്ഞും ഹൈപോഗ്ളൈസീമിയ എന്ന അവസ്ഥ ഉണ്ടാകുന്നു.

ഒരു ജീവി ഏതെങ്കിലും ഒരു സമ്മർദത്തിനു (ഉദാഹരണം ഭയം, രക്തസ്രാവം) വിധേയമാകുമ്പോൾ ശരീരത്തിൽ ഉടനടി ഉണ്ടാകുന്ന ജീവശാസ്ത്രപരമായ പരിണാമങ്ങളുടെ പ്രാരംഭം എ.സി.റ്റി.എച്ച്. -ന്റെ സ്രാവമാണ്. സ്രവിച്ചയുടൻതന്നെ ഇത് അഡ്രിനൽ ഗ്രന്ഥിയുടെ കോർട്ടെക്സിൽ എത്തിച്ചേർന്ന് അതിനെ ഉത്തേജിപ്പിക്കുകയും അതിൽനിന്ന് ആൽഡോസ്റ്റിറോൺ ഒഴികെ മറ്റെല്ലാ ഹോർമോണുകളെയും വേണ്ട അളവിൽ സ്രവിപ്പിക്കുകയും ചെയ്യുന്നു. എ.സി.റ്റി.എച്ച്. കുത്തിവെച്ചാൽ അഡ്രിനൊ കോർട്ടിക്കൽ ഹോർമോണുകളുടെ (ആൽഡോസ്റ്റിറോൺ ഒഴികെ) അളവു വർധിച്ചുകാണുന്നു എന്നത് ഇതിനു തെളിവാണ്. തൻമൂലം പല സമ്മർദരോഗങ്ങൾക്കും (ഉദാ. എക്സിമ, ഗാസ്റ്റ്രിക് അൾസർ) ഈ ഹോർമോൺ കുത്തിവെയ്ക്കാവുന്നതാണ്. അതുകൂടാതെ വാതപ്പനി, സന്നിപാതം, രക്തത്തിൽ ശ്വേതാണുക്കളുടെ വർധനവ്, രക്തത്തിൽ ജനനാലുള്ള ഗ്ളൂക്കോസിന്റെ കുറവ് എന്നിങ്ങനെ പല രോഗങ്ങളെയും ഇതുകൊണ്ടു ചികിത്സിക്കാറുണ്ട്. ചില രോഗങ്ങളെ താത്ക്കാലികമായിട്ടാണെങ്കിലും പെട്ടെന്നു തടഞ്ഞു നിർത്തുവാൻ ഇതിനു കഴിവുള്ളതുകൊണ്ട് അവയെക്കുറിച്ചു പഠിക്കുവാൻ ഇതു കുത്തിവെയ്ക്കാവുന്നതാണ്.

വിദഗ്ദ്ധമായ വൈദ്യോപദേശമനുസരിച്ചു മാത്രമെ എ.സി.റ്റി.എച്ച്. കൊണ്ടു ചികിത്സ നടത്താവൂ. ഈ ഹോർമോൺ അമിതമായാൽ മുഖം, കൈകൾ, കാലടികൾ എന്നീ സ്ഥാനങ്ങളിൽ തവിട്ടു നിറം വന്നുചേരും. മുഖം വീർക്കും. തൊലിക്കു നിറം പകരും. തലമുടി ധാരാളം വളരും. സ്ത്രീകൾക്കാണെങ്കിൽ താടിയും മീശയും വരും. പുരുഷൻമാരുടെ ലൈംഗിക പ്രവർത്തനങ്ങൾ തടസ്സപ്പെടും. എല്ലുകളിലെ ലോഹാംശം കുറയും. ദീർഘകാലം ചികിത്സയിൽ ഏർപ്പെട്ടിരുന്നവരിൽ മേൽപറഞ്ഞ ലക്ഷണങ്ങൾ കണ്ടിട്ടുണ്ട്. ക്ഷയരോഗികൾക്കും മറ്റു സാംക്രമികരോഗങ്ങൾ ഉള്ളവർക്കും ഈ ഹോർമോൺ കൊണ്ടു ചികിത്സ നടത്തിക്കൂടാ.



</doc>
<doc id="148040" url="https://ml.wikipedia.org/wiki?curid=148040" title="പോതപ്പൊട്ടൻ">
പോതപ്പൊട്ടൻ

ആറ്റക്കുരുവിയേക്കാൾ ചെറിയ ഒരു പക്ഷിയാണ് പോതപ്പൊട്ടൻ. ഇത് പാടത്തിന്റെ പരിസരങ്ങളിൽ കാണപ്പെടുന്നു. ചെറിയ വാലുള്ള ഈ പക്ഷിയുടെ തല, കഴുത്ത്, പുറം, ചിറകുകൾ എന്നീ ഭാഗങ്ങൾക്ക് ചെമ്പിച്ച നിറമാണുള്ളത്. പുല്ലിൽ മാറലകൊണ്ട് കൂടുണ്ടാക്കിയാണ് പോതപ്പൊട്ടൻ മുട്ടയിടുന്നത്. ഇത് ഓരോ തവണയും മൂന്നു മുതൽ എട്ട് വരെ എണ്ണം മുട്ടയിടാറുണ്ട്.


</doc>
<doc id="148044" url="https://ml.wikipedia.org/wiki?curid=148044" title="വിജയലക്ഷ്മി പണ്ഡിറ്റ്">
വിജയലക്ഷ്മി പണ്ഡിറ്റ്

യു എൻ ജനറൽ അസംമ്പ്ളിയുടെ ആദ്യവനിതാ അധ്യക്ഷയും ഇന്ത്യൻ ദേശീയ പ്രസ്ഥാനത്തിന്റെ മുന്നണി പോരാളികളിലൊരാളുമായിരുന്നു വിജയലക്ഷ്മി പണ്ഡിറ്റ്( 18 ഓഗസ്റ്റ് 1900- 1 ഡിസംബർ 1990).ജവഹർലാൽ നെഹ്‌റുവിന്റെ സഹോദരിയും ഇന്ത്യൻ നയതന്ത്രജ്ഞയും ആണ്. ഒന്നും മൂന്നും നാലും ലോക്‌സഭകളിലെ അംഗമായിരുന്നു

മോത്തിലാലിന്റെയും സ്വരൂപ്റാണിയുടെയും പുത്രിയായി 1900 ഓഗസ്റ്റ് 18-ന് ജനിച്ചു. സ്വരൂപ് കുമാരി എന്നായിരുന്നു ആദ്യ പേര്. പ്രാഥമിക വിദ്യാഭ്യാസം പൂർത്തിയാക്കാൻ രാഷ്ട്രീയത്തിൽ മുങ്ങിയ ഗൃഹാന്തരീക്ഷത്തിൽ സാധിച്ചില്ല. മുപ്പത്തഞ്ചാംവയസിൽ അലഹബാദ് മുനിസിപ്പൽ ബോർഡിൽ കോൺഗ്രസ് പ്രതിനിധിയായി തിരഞ്ഞെടുക്കപ്പെട്ടതോടെ രാഷ്ട്രീയത്തിൽ ശ്രദ്ധേയയായി. ആ വർഷം മുൻസിപ്പൽ ബോർഡ് പ്രസിഡന്റായി വിജയലക്ഷ്മിയെത്തന്നെ തിരഞ്ഞെടുത്തു. മുപ്പത്തഞ്ചാമത്തെ വയസിൽ അലഹബാദ് മുനിസിപ്പൽ ബോർഡ് പ്രസിഡന്റായാണ് ജനസേവനം ആരംഭിച്ചത്.

ബാരിസ്റ്ററായ രൺജിത് സിതാറാം പണ്ഡിറ്റിനെ ഇരുപത്തിയൊന്നാം വയസിൽ വിവാഹം കഴിച്ചതോടെ, പേരുമാറ്റി വിജയലക്ഷ്മി പണ്ഡിറ്റായി. സ്വാതന്ത്ര്യ സമരത്തിന്റെ വിവിധ ഘട്ടങ്ങളിൽ ജയിലിൽ കഴിയേണ്ടി വന്ന രൺജിത്ത് പണ്ഡിറ്റിന്റെ ആരോഗ്യം തകർന്നു. അദ്ദേഹം 1944 ജനുവരി 14 ന് അന്തരിച്ചു. ഈ ദമ്പതികൾക്കു മൂന്നു പുത്രിമാരുണ്ട് - ചന്ദ്രലേഖ, പ്രസിദ്ധ നോവലിസ്റ്റ് നയനതാര സഗാൾ, മനുഷ്യാവകാശ പ്രവർത്തകയായ ഗീതാസഗാൾ. 1980-ൽ സാമൂഹികജീവിതത്തിൽ നിന്നു വിരമിച്ചു. 1990 ഡിസംബർ 1 ന് അന്തരിച്ചു.

1930-ൽ നെഹ്റു അറസ്റ്റ് ചെയ്യപ്പെട്ടപ്പോൾ അവർ നടത്തിയ ഉജ്ജ്വലമായ പ്രസംഗങ്ങൾ അലഹബാദിൽ സ്വാതന്ത്ര്യ സമരപ്രസ്ഥാനത്തിനു വീര്യം പകർന്നു.നിരോധനാജ്ഞ ലംഘിച്ചു യോഗങ്ങളിൽ പ്രസംഗിച്ചതിനു 1932-ൽ അറസ്റ്റ് ചെയ്യപ്പെട്ടു. രണ്ടുവർഷം കഠിനതടവും പിഴയും ആയിരുന്നു ശിക്ഷ. അന്നു വിജയലക്ഷ്മി ജയിലിൽ പോകുമ്പോൾ ഒക്കത്തു രണ്ടരവയസായ പുത്രി റീത്തയും ഉണ്ടായിരുന്നു. ഒരു വർഷത്തിനുശേഷം മോചിതയായ അവർ 1941, 1942 വർഷങ്ങളിൽ വീണ്ടും ജയിലിൽ കിടക്കേണ്ടിവന്നു.

യു.പി അസംബ്ളിയിലേക്കു 1937-ലും 1946-ലും തിരഞ്ഞെടുക്കപ്പെട്ടു. രണ്ടു പ്രാവശ്യവും സ്വയംഭരണം, പൊതുജനാരോഗ്യം എന്നീ വകുപ്പുകളുടെ മന്ത്രിയായി. അമേരിക്കയിലെ പസഫിക് റിലേഷൻസ് കോൺഫറൻസിലുള്ള ഇന്ത്യയുടെ അനൌദ്യോഗിക പ്രതിനിധി സംഘത്തെ നയിച്ചുകൊണ്ടായിരുന്നു 1944-ൽ നയതന്ത്രരംഗത്ത് അവരുടെ അരങ്ങേയറ്റം. അന്നു യൂറോപ്പിലും പര്യടനം നടത്തിയ അവർ ഇന്ത്യൻ സ്വാതന്ത്ര്യത്തിനുവേണ്ടി ശക്തിയായി വാദിച്ചു. ഐക്യരാഷ്ട്രസഭ സ്ഥാപിക്കാൻ 1945-ൽ സാൻഫ്രാൻസിസ്കോയിൽ നടന്ന സാർവദേശീയ സമ്മേളനത്തിൽ അമേരിക്കയിലെ ഇന്ത്യാലീഗ്. നാഷനൽ കമ്മിറ്റി എന്നിവയുടെ പ്രതിനിധിയായി പങ്കെടുത്തു. ഇന്ത്യയ്ക്കു സ്വാതന്ത്ര്യം ആവശ്യപ്പെടുന്ന പ്രമേയം അവിടെ അവതരിപ്പിച്ചു.

സ്വാതന്ത്ര്യത്തിനുശേഷം 1947, 1948, 1952, 1953 വർഷങ്ങിൽ ഐക്യരാഷ്ട്രസഭയിലെ ഇന്ത്യൻ പ്രതിനിധിസംഘത്തിന്റെ നേതാവായി വിജയലക്ഷ്മി നിയോഗിക്കപ്പെട്ടു. 1953 സെപ്റ്റംബർ 15-നു യു എൻ ജനറൽ അസംബ്ളിയുടെ പ്രസിഡന്റായി വൻ ഭൂരിപക്ഷത്തോടെ തിരഞ്ഞെടുക്കപ്പെട്ടു.ആ സ്ഥാനം വഹിക്കുന്ന ആദ്യവനിതയും പ്രഥമ ഇന്ത്യൻ പൗരനും വിജയലക്ഷ്മി പണ്ഡിറ്റ് ആയിരുന്നു. നയതന്ത്ര രംഗത്ത് ഇന്ത്യ ഇന്നു കൈവരിച്ച എല്ലാ നേട്ടങ്ങളുടെയും തുടക്കവും അവിടെനിന്നായിരുന്നു.റഷ്യയിലെ അംബാസഡർ (1947-1949), അമേരിക്കയിലെ അംബാസഡർ (1949-1951), ബ്രിട്ടനിലെ ഹൈകമ്മീഷണർ (1954-1961) എന്നീ നിലകളിൽ സേവനമനുഷ്ഠിച്ചു.

1964 ൽ സജീവരാഷ്ട്രീയത്തിലേക്കു തിരിച്ചുവന്ന അവർ നെഹ്റുവിന്റെ മരണംമൂലം ഉണ്ടായ ഒഴിവിൽ ലോക്സഭയിലേക്കു തിരഞ്ഞെടുക്കപ്പെട്ടു. അൽപകാലത്തിനുശേഷം രാഷ്ട്രീയത്തിൽ നിന്നു ക്രമേണ പിന്നോട്ടുപോയെങ്കിലും അടിയന്തരാവസ്ഥയ്ക്കു തൊട്ടുമുമ്പും പിമ്പും സഹോദരപുത്രി ഇന്ദിരാഗാന്ധിയുടെ കടുത്ത വിമർശകരിലൊരാളായി. 1977-ൽ ജനതാപാർട്ടിക്കുവേണ്ടി അവർ പ്രചാരണരംഗത്തുണ്ടായിരുന്നു.

യുണൈറ്റഡ് പ്രോവിൻസിലെ ആരോഗ്യമന്ത്രി, യു എൻലെ ഇന്ത്യൻ പ്രതിനിധി സംഘ നേതാവ്, അഖിലേന്ത്യാ വിമൻസ് കോൺഫറൻസിന്റെ അധ്യക്ഷ, യു എൻ ചാർട്ടർ 
കോൺഫറൻസിലെ ഇന്ത്യൻ അംബാസഡർ, ലണ്ടനിലെ ഹൈക്കമ്മീഷണർ, മഹാരാഷ്ട്ര ഗവർണർ, ഐക്യരാഷ്ട്രസഭയിലെ ഇന്ത്യൻ പ്രതിനിധിസംഘത്തിന്റെ നേതാവ്,

Gupta, Indra. India’s 50 Most Illustrious Women. ISBN 81-88086-19-3.


</doc>
<doc id="148049" url="https://ml.wikipedia.org/wiki?curid=148049" title="ഇരിഞ്ഞാലക്കുട (വിവക്ഷകൾ)">
ഇരിഞ്ഞാലക്കുട (വിവക്ഷകൾ)


</doc>
<doc id="148053" url="https://ml.wikipedia.org/wiki?curid=148053" title="ഇന്ത്യൻ ഇങ്ക്">
ഇന്ത്യൻ ഇങ്ക്

മാഞ്ഞുപോകാത്ത, ഒരുതരം കറുത്ത മഷി ആണ് ഇന്ത്യൻ ഇങ്ക് . വിളക്കുകരി വെള്ളത്തിൽ കലക്കി അറബിപ്പശ, ജലാറ്റിൻ, ഗ്ലൂ, ഡെക്‌സ്ട്രിൻ, ബോറാക്‌സിന്‍, അലിയിച്ച ഷെല്ലാക് എന്നിവയിൽ ചിലതുചേർത്ത് ഉറപ്പുവരുത്തി ഇതുണ്ടാക്കുന്നു. ഖര-ദ്രവ- രൂപങ്ങളിൽ വിപണിയിൽ ലഭിക്കുന്ന ഇന്ത്യൻ ഇങ്ക് ചിത്രരചനയ്ക്ക് ഉപയോഗിക്കുന്നു. ഇന്ത്യയിലും ചൈനയിലും പ്രാചീനകാലം മുതൽക്കേ ഇത് പ്രചാരത്തിലിരുന്നു.


</doc>
<doc id="148054" url="https://ml.wikipedia.org/wiki?curid=148054" title="മൗലികാവകാശങ്ങൾ">
മൗലികാവകാശങ്ങൾ

ജനാധിപത്യരാജ്യത്തിൽ പൗരന് അന്തസ്സും വ്യക്തിത്വവം സ്വാതന്ത്ര്യവും നിലനിർത്തുന്നതിന് ഒഴിവാക്കാൻ പാടില്ലാത്ത ചില പ്രാഥമിക അവകാശങ്ങൾ ഉണ്ടായിരിക്കണം. അതാണ് മൗലികാവകാശങ്ങൾ ( Fundamental Rights) എന്നറിയപ്പെടുന്നത്. ജീവിക്കുന്നതിനും സ്വത്തു സമ്പാദിക്കുന്നതിനും സഞ്ചരിക്കുന്നതിനും അഭിപ്രായം പ്രകടിപ്പിക്കുന്നതിനുമുള്ള അവകാശങ്ങൾ ഇതിൽ പെടുന്നു. മാഗ്‌നാകാർട്ട, ബിൽ ഒഫ് റൈറ്റ്‌സ് തുടങ്ങിയവ ഇംഗ്ലീഷ് ജനങ്ങൾ നേടിയ മൗലികാവകാശങ്ങളുടെ അടിസ്ഥാന പ്രമാണങ്ങളാണ്. 

ഇന്ത്യൻ ഭരണഘനയിൽ അതിന്റെ മൂന്നാം ഭാഗത്തിൽ 12 മുതൽ 35 വരെയുള്ള അനുഛേദങ്ങളിലാണ് മൌലികവാകാശങ്ങളെ കുറിച്ച് പ്രതിപാദിക്കുന്നത്. ചിലപ്രത്യേക സാഹചര്യങ്ങളിലൊഴിച്ച്, ഈ മൌലികാവകാശങ്ങൾ നിഷേധിക്കാനുള്ള അധികാരം ഭരണകൂടത്തിന് ഇല്ലായെന് ഇന്ത്യൻ ഭരണഘടന വ്യവസ്ഥ ചെയ്യുന്നു. 
നിയമത്തിന്റെ ദൃഷ്ടിയിൽ എല്ലാ പൗരന്മാരും സമന്മാരായി കണക്കാക്കണമെന്നത് ഇത് പ്രകാരം മൌലികാവകാശമാകുന്നു. മൗലികാവകാശധ്വംസനമുണ്ടായാൽ കോടതി മുഖേന അതു സംരക്ഷിച്ചു കിട്ടുന്നതിനുള്ള അവകാശം പൗരനുണ്ട്. നിയമനിയന്ത്രണങ്ങൾക്ക് വിധേയമായി വ്യക്തിയുടെ അഭിപ്രായസ്വാതന്ത്ര്യം, സംഘടനാ പ്രവർത്തനങ്ങൾക്കുള്ള സ്വാതന്ത്ര്യം, രാജ്യത്തിനകത്തുള്ള സഞ്ചാരസ്വാതന്ത്ര്യം, രാജ്യത്തിനകത്ത് എവിടെയും താമസിക്കുന്നതിനുള്ള സ്വാതന്ത്ര്യം, തൊഴിൽ സ്വാതന്ത്ര്യം എന്നിവയാണ് പ്രധാന മൗലികാവകാശങ്ങൾ. വ്യക്തിയുടെ ജീവനോ സ്വാതന്ത്ര്യമോ അപഹരിക്കുവാൻ പാടില്ലെന്ന് ഭരണഘടനയിലെ 21-ആം വകുപ്പായ ജീവസ്വാതന്ത്ര്യസംരക്ഷണം വ്യക്തമാക്കിയിട്ടുണ്ട് . ഭരണഘടനയിലെ വിവിധ വകുപ്പുകൾക്ക് വിധേയമായി പൗരന്മാരുടെ പേരിൽ നിയമനടപടികൾ കൈക്കൊള്ളുന്നതിന് അവകാശമുണ്ട് . അടിമത്തം, ബാലവേല എന്നിവയും നിരോധിച്ചിട്ടുണ്ട് . നിബന്ധനകൾക്ക് വിധേയമായി മതസ്വാതന്ത്ര്യത്തിനുള്ള അവകാശം രാജ്യത്തിലെ ജനങ്ങൾക്ക് അനുവദിച്ചിട്ടുണ്ട് . ഇന്ത്യൻ പൗരസമൂഹത്തിൽപ്പെട്ട ന്യൂനപക്ഷ സമുദായങ്ങൾക്ക് വിദ്യാഭ്യാസസ്ഥാപനങ്ങൾ നടത്തുന്നതിനുള്ള പ്രത്യേകമായ അവകാശം ഭരണഘടന പരിരക്ഷിക്കുന്നു. 

ഭരണഘടനയുടെ അനുഛേദം 12 ൽ ഭരണകൂടം എന്നതിന്റെ നിർവചനം നൽകിയിരിക്കുന്നു.

അനുഛേദം 13 ൽ മൌലികാവകാശങ്ങൾക്ക് വിരുദ്ധമായി നിർമ്മിക്കപ്പെടുന്ന നിയമങ്ങൾ അസാധുവാണെന്ന് പ്രഖ്യാപിച്ചിരിക്കുന്നു.

14 മുതൽ 32 വരെയുള്ള അനുഛേദങ്ങളിൽ പ്രധാനമായും ആറുതരം അവകാശങ്ങൾ പ്രതിപാദിച്ചിരിക്കുന്നു. അവ താഴെ പറയുന്നവയാണ്.

14. നിയമത്തിനു മുന്നിലെ സമത്വം
15. മതം, വർഗ്ഗം, ജാതി, ലിഗം, ജന്മസ്ഥലം തുടങ്ങിയവയുടെ അടിസ്ഥാനത്തിലുള്ള വിവേചനത്തിന്റെ നിരോധനം.
16. പൊതുതൊഴിലവസരങ്ങളിലെ സമത്വം. (എങ്കിലും, ചില തൊഴിൽ പദവികൾ പിന്നോക്കവിഭാഗങ്ങൾക്ക്‌ മാറ്റി വെച്ചിട്ടുണ്ട്‌).
17. തൊട്ടുകൂടായ്മയുടെ (അയിത്തം) നിഷ്‌കാസനം.
18. ബഹുമതികൾ ഒഴിവാക്കൽ 

19. ചില പ്രത്യേക സ്വാതന്ത്ര്യാവകാശങ്ങളുടെ സംരക്ഷണം 
A. പ്രകടിപ്പിക്കലിനും പ്രഭാഷണത്തിനുമുള്ള സ്വാതന്ത്ര്യം.
B. നിരായുധരായി, സമാധാനപരമായി ഒത്തുചേരാനുള്ള സ്വാതന്ത്ര്യം.
C. സംഘടനകളും, പ്രസ്‌ഥാനങ്ങളും രൂപവത്കരിക്കുന്നതിനുള്ള സ്വാതന്ത്ര്യം.
D. ഇന്ത്യാരാജ്യത്തുടനീളം സഞ്ചരിക്കാനുള്ള സ്വാതന്ത്ര്യം.
E. ഇന്ത്യയുടെ ഏത്‌ ഭാഗത്തും താമസിക്കാനും, നിലകൊള്ളാനുമുള്ള സ്വാതന്ത്ര്യം.
F. ഇഷ്‌ടമുള്ള ജോലി ചെയ്യുന്നതിനുള്ള / സ്വന്തമായ വ്യവസായം, കച്ചവടം തുടങ്ങിയവ തുടങ്ങുന്നതിനും നടത്തുന്നതിനുമുള്ള സ്വാതന്ത്ര്യം.
20. കുറ്റകൃത്യം ചെയ്‌തവരെ സംബന്ധിച്ചുള്ള സംരക്ഷണം.
21. ജീവിതത്തിന്റെയും, വ്യക്തിസ്വാതന്ത്ര്യത്തിന്റെയും സംരക്ഷണം.
22. ഉത്തരവാദപ്പെട്ട അധികാരികളിൽ നിന്നുമുള്ള ഉപദേശമില്ലാതെയുള്ള അറസ്‌റ്റുകളിൽ നിന്നും തടങ്കലിൽ നിന്നുമുള്ള സംരക്ഷണം.
23. നിർബന്ധിത വേല നിരോധിക്കുന്നു.
24. ബാലവേല നിരോധിക്കുന്നു.

25. ആശയ സ്വാതന്ത്ര്യം, മതം പ്രചരിപ്പിക്കുന്നതിനും, പഠിപ്പിക്കുന്നതിനും, പ്രാബല്യത്തിൽ കൊണ്ടുവരുന്നതിനുമുള്ള സ്വാതന്ത്ര്യം.
1)ക്രമസമാധാനം, ധാർമ്മികത, പൊതുആരോഗ്യം, ഈ വകുപ്പിലെ മറ്റു പരാമർശങ്ങൾ എന്നിവ കാത്തുസൂക്ഷിച്ചുകൊണ്ട് ഏല്ലാവർക്കും ഇഷ്ടമുള്ള മതത്തിൽ വിശ്വസിയ്ക്കാനും ആ വിശ്വാസം ഏറ്റുപറയാനും പ്രചരിപ്പിയ്ക്കാനും അവകാശമുണ്ട്.
2)ഈ വകുപ്പ് 
a.മതപരമായ അനുഷ്ടാനങ്ങളോടനുബന്ധിച്ച സാമ്പത്തികമോ സാമൂഹികമോ രാഷ്ട്രീയമോ തേതരമായ മറ്റെന്തെങ്കിലോ കാര്യങ്ങളെ നിയന്ത്രിയ്ക്കുന്നതിനോ തടയൂന്നതിനോ വേണ്ടിയിട്ടൂള്ളതോ
b.സാമൂഹിക ഉന്നമനത്തിനു വേണ്ടിയോ പൊതുസ്വഭാവമുള്ള ഹിന്ദുസ്ഥാപനങ്ങള് ഹിന്ദുമതത്തിലെ എല്ല്ലാവിഭാഗങ്ങള്ക്കുമ്മായി തുറന്നുകൊടുക്കുന്നതിനു വേണ്ടിയിട്ടൂള്ളതോ
ആയ ഏതെങ്കിലും നിയമനിർമ്മാണത്തെ തടസപ്പെടുത്തുന്നില്ല.
വിശദീകരണം 1: കൃപാൺ ധരിയ്കുന്നത് സിഖു് മതവിശ്വാസത്തിന്റെ ഏറ്റുപറച്ചിലായി കരുതപ്പെടുന്നു.
വിശദീകരണം 2: 2(b) യിലെ ഹിന്ദുമതത്തെക്കുറീച്ചുള്ള പരാമർശം ബുദ്ധ, ജൈന സിഖു് മതങ്ങൾക്കും ബാധകമാണ്.

26. മതപരമായ കാര്യങ്ങൾ കൈകാര്യം ചെയ്യുന്നതിനും, നിയന്ത്രിക്കുന്നതിനുള്ള സ്വാതന്ത്ര്യം.
ക്രമസമാധാനം, ധാർമ്മികത, പൊതുആരോഗ്യം, ഈ വകുപ്പിലെ മറ്റു പരാമർശങ്ങൾ എന്നിവ കാത്തുസൂക്ഷിച്ചുകൊണ്ട് എല്ലാമതവിഭാഗങ്ങൾക്കും താഴെപ്പറയുന്ന അവകാശങ്ങളുണ്ടായിരിയ്ക്കും.
a.മതപരമോ സാമൂഹ്യസേവനപരമോ ആയ സ്ഥാപനങ്ങൾ തുടങ്ങുവാനും പ്രവർത്തിപ്പിയ്ക്കാനുമുള്ള അവകാശം
b.മതപരമായ പ്രവർത്തനങ്ങളെ ഭരിയ്ക്കുന്നതിനുള്ള അവകാശം
c.ചലിക്കുന്നതോ ഓ ചലിക്കാത്തതോ ഓ ആയ വസ്തുക്കൾ കൈവശം വയ്ക്കുന്നതിനുള്ള അവകാശം.
d.നിയമാനുസൃതം അത്തരം പ്രോപ്പര്ട്ടി നോക്കിനടത്തുന്നതിനുള്ള അവകാശം.

27. മത സ്ഥാപനങ്ങൾക് വിനിയോഗിക്കുന്ന പണത്തെ നികുതിയിൽ നിന്നും ഒഴിവാക്കിയിരിക്കുന്നു.
28. ചില പ്രത്യേക വിദ്യാഭ്യാസസ്ഥാപനങ്ങളിൽ മതപരമായ നിർദ്ദേശങ്ങളും, മതപരമായ ആരാധനകളും നടപ്പിലാക്കുന്നതിനുള്ള സ്വാതന്ത്ര്യം.
1) സംസ്ഥാന സർക്കാരിന്റെ ഫണ്ടുകൊണ്ടു പ്രവൃത്തിയ്ക്കുന്ന സ്ഥാപനങ്ങളിൽ മതബോധനം നടത്താൻ പാടുള്ളതല്ല
2) വകുപ്പ് 28 ന്റെ 1 ആം അനുച്ഛേദത്തിൽ പറഞ്ഞിട്ടൂള്ളതൊന്നും സംസ്ഥാനം നടത്തുന്നതും മതബോധം അവശ്യമായിട്ടൂള്ള ഏതെങ്കിലും സമതി സ്ഥാപിച്ചിട്ടൂള്ളതും ആയ സ്ഥാപനങ്ങൾക്ക് ബാധകമല്ല.
3) സംസ്ഥാനം അംഗീകരിച്ചിട്ടൂള്ളതോ സംസ്ഥാന ധനസഹായം ലഭിയ്ക്കുന്നതോ ആയ വിദ്യാഭ്യാസസ്ഥാപനങ്ങളിലെ മതബോധനത്തിന് വിദ്യാർത്ഥിയുടേയോ വിദ്യാർത്ഥി മൈനറാണെങ്കിൽ കുട്ടിയുടെ മാതപിതാക്കളുടെയോ സമ്മതം ആവശ്യമാണ്.

29. ന്യൂനപക്ഷ വിഭാഗങ്ങളുടെ താൽപര്യങ്ങളുടെ സംരക്ഷണം.
1) സ്വന്തമായി ഭാക്ഷയോ ലിപിയോ സംസ്കാരമോ ഉള്ള ഇന്ത്യയിലെ ഏതൊരു വിഭാഗത്തിനോ അല്ലെങ്കിൽ അവരുടെ ഉപവിഭാഗങ്ങള്ക്കോ അത് സംരക്ഷിയ്ക്കാനുള്ള അവകാശമുണ്ട്.
2) സംസ്ഥാനം നടത്തുന്നതൊ സംസ്ഥാനധനസഹായം ലഭിയ്ക്കുന്നതോ ആയ ഒരു വിദ്യാഭ്യാസ സ്ഥാപനങ്ങളിലും മതം,വർഗ്ഗം,ജാതി ഇവയുടെ അടിസ്ഥാനത്തിലൽ പ്രവേശനം നിഷേധിയ്ക്കുവാൻ‍ പാടുള്ളതല്ല.

30. വിദ്യാഭ്യാസസ്ഥാപനങ്ങൾ തുടങ്ങുന്നതിനും, നടത്തുന്നതിനും ന്യൂനപക്ഷവിഭാഗങ്ങൾക്കുള്ള അവകാശം.
1) മതന്യൂനപക്ഷങ്ങൾക്കും ഭാഷന്യൂനപക്ഷങ്ങൾക്കും വിദ്യാഭ്യാസസ്ഥാപനങ്ങൾ സ്ഥാപിയ്ക്കുവാനും ഭരിയ്ക്കുവാനും അവകാശമുണ്ട്
1A)സംസ്ഥാനം മേല്പ്പറഞ്ഞതുപോലെയുള്ള ഏതെങ്കിലും വിദ്യാഭ്യാസസ്ഥാപനങ്ങൾ ഏറ്റെടുകുകയാണെങ്കിൽ സംസ്ഥാനം നിശ്ചയിയ്ക്കുന്ന തുക മേല്പറഞ്ഞ അവകാശത്തെ നിഷേധിയ്ക്കുന്നതാവരുത്.
2) ഇത്തരം സംസ്ഥാനങ്ങൾക്ക് സംസ്ഥാനം സാമ്പത്തിക സഹായം നല്കുന്നുണ്ടെങ്കിൽ, ഭാഷാ-മത മൈനോറിറ്റി മാനേജ്മെന്റിന്റെ കീഴിലെന്ന കാരണത്താലൽ യാതൊരു വിവേചനവും കാണിയ്ക്കാനൻ പാടില്ല.
31. 1978-ലെ 44-ആം ഭേദഗതി വഴി എടുത്തു മാറ്റി.
32. പാർട്ട്‌-3ൽ പ്രതിപാദിച്ചിട്ടുള്ള അവകാശങ്ങൾ പ്രയോഗവൽകരിക്കുന്നതിനുള്ള / നേടിയെടുക്കുന്നതിനുള്ള ഇടപെടലുകൾ.
32A. (നിലവിലില്ല).
33. പാർട്ട്‌-3ൽ പ്രതിപാദിച്ചിട്ടുള്ള അവകാശങ്ങൾ ഭേദഗതി ചെയ്യുന്നതിനു പാർലമെന്റിനുള്ള അധികാരം.
34. 
35. പാർട്ട്‌-3ലെ പ്രഖ്യാപനങ്ങളുമായി ബന്ധപ്പെട്ടുള്ള / ഇടപെട്ടുള്ള നിയമനിർമ്മാണാധികാരം.

anurag

</doc>
<doc id="148055" url="https://ml.wikipedia.org/wiki?curid=148055" title="രക്തസാക്ഷി">
രക്തസാക്ഷി

നിർദിഷ്ട ലക്ഷ്യത്തിനുവേണ്ടി മരണം വരിക്കുന്ന ആൾ ആണ് രക്തസാക്ഷി. ലക്ഷ്യം മതപരമോ വർഗപരമോ രാഷ്ട്രീയമോ ആകാം. സ്വന്തം ആശയങ്ങളുടെ പ്രചാരണത്തിനു വേണ്ടിയും ചിലർ രക്തസാക്ഷിത്വം വരിച്ചിതുണ്ട് . ചരിത്രത്തിൽ നിരവധി രക്തസാക്ഷികളെ കാണാവുന്നതാണ്.


</doc>
<doc id="148056" url="https://ml.wikipedia.org/wiki?curid=148056" title="വില്യം ജെയിംസ്">
വില്യം ജെയിംസ്

മനഃശാസ്ത്രത്തിന്റേയും തത്ത്വചിന്തയുടേയും മേഖലകളിൽ നൽകിയ വിലപ്പെട്ട സംഭാവനകളുടെ പേരിൽ അറിയപ്പെടുന്ന ബഹുമുഖപ്രതിഭയായ ഒരു അമേരിക്കൻ ചിന്തകനാണ് വില്യം ജെയിംസ് (ജനുവരി 11, 1842 – ആഗസ്റ്റ് 26, 1910). സാമാന്യ മനഃശാസ്ത്രം, വിദ്യാഭ്യാസത്തിന്റെ മനഃശാസ്ത്രം, മതാനുഭവത്തിന്റെ മനഃശാസ്ത്രം, മിസ്റ്റിസിസം എന്നീ വിഷയങ്ങളിലും, പ്രായോഗികവാദത്തിന്റെ തത്ത്വചിന്തയിലും(Philosophy of Pragmatism) അദ്ദേഹം എണ്ണപ്പെട്ട ഗ്രന്ഥങ്ങൾ രചിച്ചു. 1200-ഓളം പുറങ്ങളുള്ള "പ്രിൻസിപ്പിൾസ് ഓഫ് സൈക്കോളജി" വില്യം ജെയിംസിന്റെ മുഖ്യരചനകളിൽ ഒന്നാണ്. ഇരുപതാം നൂറ്റാണ്ടിൽ സാഹിത്യത്തിലും നിരൂപണത്തിലും ഏറെ കൈകാര്യം ചെയ്യപ്പെട്ട "പ്രജ്ഞാപ്രവാഹം" (Stream of Consciousness) എന്ന ആശയം ആദ്യം അവതരിപ്പിച്ചത് ജെയിംസാണ്. "മതാനുഭവത്തിന്റെ തരഭേദങ്ങൾ" (Varieties of Religious Experience) എന്ന അദ്ദേഹത്തിന്റെ പ്രഖ്യാതരചന, മതത്തെ സംബന്ധിച്ച മനഃശാസ്ത്രത്തിന്റെ(Psychology of Religion) ദിശനിർണ്ണയിച്ച കൃതിയാണ്. മനഃശാസ്ത്രത്തിന്റേയും മതത്തിന്റേയും മേഖലകൾക്കപ്പുറത്ത് സാഹിത്യത്തേയും ആ കൃതി ഗണ്യമായി സ്വാധീനിച്ചു.

തന്റെ തലതൊട്ടപ്പനായ റാൽഫ് വാൽഡൊ എമേഴ്സൺ, തലതൊട്ടമകനായ വില്യം ജെയിംസ് സിദിസ്, ചാൾസ് സാൻഡേഴ്സ് പിയേഴ്സ്, ബെർട്രാൻഡ് റസ്സൽ, ജോഷിയാ റോയ്സ്, ഏണസ്റ്റ് മാക്ക്, ജോൺ ഡൂവി, വാൾട്ടർ ലിപ്മാൻ, മാർക് ട്വയിൻ, ഹെൻറി ബേർഗ്‌സൺ, സിഗ്മണ്ട് ഫ്രോയിഡ് എന്നിവരുൾപ്പെട സമകാലീനരായ ഒട്ടേറെ പ്രതിഭകളുമായി വില്യം ജെയിംസ് അടുത്തിടപഴകി. പ്രഖ്യാത അമേരിക്കൻ നോവലിസ്റ്റ് ഹെൻറി ജെയിംസ്, ഡയറി എഴുത്തുകാരി ആലീസ് ജെയിംസ് എന്നിവർ വില്യം ജെയിംസിന്റെ സഹോദരങ്ങളാണ്. ജെയിംസ് കുടുംബത്തിന്റെ ബൗദ്ധിക നേട്ടങ്ങളും, അതിലെ മിക്കവാറും അംഗങ്ങളേയും അനുഗ്രഹിച്ചിരുന്ന സർഗ്ഗവൈഭവവും അവരെ ഇന്നും ചരിത്രകാരന്മാരുടേയും, ജീവചരിത്രകാരന്മാരുടേയും, നിരൂപകന്മാരുടേയും ഇഷ്ടവിഷയങ്ങളായി നിലനിർത്തുന്നു.

ന്യൂയോർക്ക് നഗരത്തിലെ ആസ്റ്റർ ഹൗസിലാണ് വില്യം ജെയിംസ് ജനിച്ചത്. സ്വീഡൻബർഗ് സഭയിലെ ദൈവശാസ്ത്രജ്ഞനായിരുന്ന അദ്ദേഹത്തിന്റെ പിതാവ് മുതിർന്ന ഹെൻറി ജെയിംസ്, അരക്കിറുക്കൻ എന്നു കുപ്രസിദ്ധി നേടിയിരുന്നെങ്കിലും അക്കാലത്തെ സാഹിത്യ-ബൗദ്ധിക മണ്ഡലങ്ങളിലെ പ്രതിഭകളുമായി അടുത്ത ബന്ധം പുലർത്തിയിരുന്നു. സഹോദരൻ ഹെൻറി, സഹോദരി ആലീസ് എന്നിവർക്കെന്ന പോലെ വില്യം ജെയിംസിനും യൂറോപ്പിലും അമേരിക്കയിലും നിന്നുമായി സന്തുലിതമായ വിദ്യാഭ്യാസം ലഭിച്ചു. ഇംഗ്ലീഷിനൊപ്പം, ജർമ്മൻ, ഫ്രെഞ്ച് ഭാഷകളും നന്നായി കൈകാര്യം ചെയ്യാനുള്ള കഴിവ് ഇതിൽ നിന്ന് അവർക്കു കിട്ടി. ജെയിംസുമാരുടെ കുടുംബത്തിലെ പശ്ചാത്തലം തുറന്ന മനോഭാവത്തെ പ്രോത്സാഹിപ്പിക്കുന്ന തരത്തിലുള്ളതായിരുന്നു. വില്യം ജെയിംസിന്റെ ബാല്യത്തിൽ തന്നെ കുടുംബം യൂറോപ്പിലേയ്ക്കു രണ്ടു യാത്രകൾ നടത്തി. പിൽക്കാലജീവിതത്തിൽ പതിമൂന്നു യൂറോപ്യൻ പര്യടനങ്ങൾ കൂടി നടത്തിയ അദ്ദേഹത്തിന്റെ ദേശാടനങ്ങളുടെ തുടക്കം അങ്ങനെയായിരുന്നു. കലാപരമായ വാസന കാട്ടിയ അദ്ദേഹത്തെ ആദ്യം റോഡ് ഐലന്റ് സംസ്ഥാനത്തെ, ന്യൂപോർട്ട് എന്ന സ്ഥലത്ത് വില്യം മോറി ഹണ്ടിന്റെ സ്റ്റുഡിയോയിൽ പരിശീലനത്തിനു ചേർത്തു. എങ്കിലും അതുപേക്ഷിച്ച്1861-ൽ അദ്ദേഹം ഹാർവാർഡ് സർവകലാശാലയിലെ ലോറൻസ് ശാസ്ത്രവിദ്യാലയത്തിൽ ചേർന്നു.

യൗവനാരംഭത്തിൽ വില്യം ജെയിംസിനെ നേത്രവ്യാധികളും, പുറം വേദനയും, ഉദരരോഗങ്ങളും, ത്വക്‌രോഗങ്ങളും അലട്ടി. സ്വരഭേദങ്ങളെ വേർതിരിച്ചറിയുന്നതിൽ ബുദ്ധിമുട്ടുണ്ടാക്കിയ കേൾവി സംബന്ധമായ പ്രശ്നങ്ങളും അദ്ദേഹത്തിനുണ്ടായിരുന്നു. നീണ്ടു നിൽക്കുന്ന വിഷാദാവസ്ഥ സമ്മാനിച്ച മാനസികപ്രശ്നങ്ങളും അദ്ദേഹത്തെ അലട്ടി. 'ന്യൂറാസ്തെനിയ' എന്നു തിരിച്ചറിയപ്പെട്ട ഈ അവസ്തയിൽ അദ്ദേഹം മാസങ്ങളോളം ആത്മഹത്യയെപ്പറ്റി ചിന്തിച്ചു നടക്കുകപോലും ചെയ്തു. വിൽക്കിൻസൺ, റോബർട്ട്സൺ എന്നീ പേരുകളുള്ള അദ്ദേഹത്തിന്റെ രണ്ടു സഹോദരന്മാർ അമേരിക്കൻ ആഭ്യന്തരയുദ്ധത്തിൽ പങ്കെടുത്തു. എന്നാൽ വില്യമിനും, ഹെൻറിയ്ക്കും ആലീസിനും പല കാലയിളവുകളിൽ ശയ്യാവലംബികളായി കഴിയേണ്ടിവന്നു.

1864-ൽ ജെയിംസ്, ഹാർവാർഡിലെ മെഡിക്കൽ സ്കൂളിൽ വൈദ്യപഠനം തുടങ്ങി. പഠനം ഇടയ്ക്കു മുറിച്ച് 1865-ലെ വസന്തകാലത്ത് അദ്ദേഹം, പ്രകൃതിശാസ്ത്രജ്ഞൻ ലൂയി അഗാസി ആമസോൺ തടത്തിൽ നടത്തിയിരുന്ന ശാസ്ത്രപര്യവേഷണത്തിൽ പങ്കാളിയായി. എന്നാൽ കഠിനമായ കടൽച്ചൊരുക്കും, നേരിയ വസൂരിരോഗവും പിടിപെട്ടതിനെ തുടർന്ന് 8 മാസത്തിനുള്ളിൽ അതുപേക്ഷിച്ച അദ്ദേഹം, താമസിയാതെ വൈദ്യപഠനത്തിലേക്കു മടങ്ങി. 1867 ഏപ്രിൽ മാസത്തിൽ ഒരിക്കൽ കൂടി പഠനം മുടങ്ങി. ചികിത്സതേടി ജർമ്മനിയിലേയ്ക്കു പോയ വില്യം, 1868 നവംബർ വരെ അവിടെ തങ്ങി. ഇക്കാലത്താണ് വില്യം ജെയിംസ് എഴുതാൻ തുടങ്ങിയത്. "ഉത്തര അമേരിക്കൻ സമീക്ഷ" (നോർത്ത് അമേരിക്കൻ റെവ്യു) തുടങ്ങിയ ആനുകാലികങ്ങളിൽ അദ്ദേഹത്തിന്റെ വിമർശനപഠനങ്ങൾ ഇക്കാലത്തു പ്രത്യക്ഷപ്പെട്ടു. ഒടുവിൽ 1869 ജൂൺ മാസത്തിൽ ജെയിംസ് വൈദ്യശാസ്ത്രബിരുദമായ "എം.ഡി." നേടി. എങ്കിലും അദ്ദേഹം ഒരിക്കലും വൈദ്യം തൊഴിലാക്കിയില്ല. "ആത്മാവിന്റെ രോഗം" എന്ന് സ്വയം വിശേഷിപ്പിച്ച ഒരവസ്ഥയിലായിരുന്നു 1872 വരെ അദ്ദേഹം. ദാർശനികമായ അന്വേഷണത്തിന്റെ വഴിപിന്തുടർന്ന് ആ വർഷമാണ് അദ്ദേഹം ആ അവസ്ഥയിൽ നിന്നു മുക്തനായത്. 1878-ൽ ജെയിംസ് ആലീസ് ഗിബ്ബെൺസിനെ വിവാഹം ചെയ്തു.

പഠനത്തിനിടെ ജർമ്മനിയിൽ ചെലവഴിച്ച സമയം ജെയിംസിന്റെ ഭാവിയെ നിർണ്ണയിക്കുന്നതിൽ പ്രധാനമായി. ബുദ്ധിപരമായ നേട്ടങ്ങളുടെ സമ്പന്നത നിറഞ്ഞ അക്കാലത്താണ്, തന്റെ യഥാർത്ഥ അഭിരുചി വൈദ്യത്തിലെന്നതിനു പകരം തത്ത്വചിന്തയിലും മനഃശാസ്ത്രത്തിലുമാണെന്ന് വില്യം ജെയിംസ് തിരിച്ചറിഞ്ഞത് . പിന്നീട്, 1902-ൽ അദ്ദേഹം ഇതേക്കുറിച്ച് ഇങ്ങനെ എഴുതി: "ശരീരചികിത്സകനാകാൻ വേണ്ടി വൈദ്യപഠനം തുടങ്ങിയ ഞാൻ ഏതോ വിധിനിശ്ചയത്താലെന്ന വണ്ണം ദിശമാറി മനഃശാസ്ത്രത്തിലും തത്ത്വചിന്തയിലും എത്തി. എനിക്കു തത്ത്വചിന്തയിൽ ഒരു പരിശീലനവും ലഭിച്ചിരുന്നില്ല. ഞാൻ ആദ്യം കേട്ട മനഃശാസ്ത്ര പ്രഭാഷണം എന്റെ തന്നെ ആദ്യപ്രഭാഷണമായിരുന്നു."

ദീർഘകാലം അദ്ധ്യാപകനായിരുന്ന വില്യം ജെയിംസിന്റെ കർമ്മവേദി ഹാർവാർഡ് സർവകലാശാലയായിരുന്നു. 1873-ലെ വസന്തകാലത്ത് ശരീരശാസ്ത്രാദ്ധ്യാപകനായുള്ള നിയമനത്തോടു കൂടിയായിരുന്നു ഹാർവാർഡിൽ അദ്ദേഹത്തിന്റെ തുടക്കം. താമസിയാതെ അദ്ദേഹം അനാട്ടമിയും പഠിപ്പിക്കാൻ തുടങ്ങി. 1876-ൽ അദ്ദേഹത്തെ മനഃശാസ്ത്രത്തിൽ സഹായകാദ്ധ്യാപകനായി നിയമിച്ചു. 1881-ൽ തത്ത്വചിന്തയിൽ കൂടി സഹായകാദ്ധ്യാപകനായി നിയമിക്കപ്പെട്ട അദ്ദേഹം 1885-ൽ ആ വിഷയത്തിന്റെ പ്രൊഫസറായി. 1889-ൽ മനഃശാസ്ത്രത്തിന്റെ പ്രൊഫസറായ അദ്ദേഹം 1897-ൽ തത്ത്വചിന്തയിലേക്കു മടങ്ങി. 1907-ൽ അദ്ദേഹം തത്ത്വചിന്തയിലെ എമിരറ്റസ് പ്രൊഫസറായി.

വൈദ്യം, ശരീരശാസ്ത്രം, ജീവശാസ്ത്രം എന്നീ വിഷയങ്ങളിൽ അവഗാഹമുണ്ടായിരുന്ന അദ്ദേഹം ആ വിഷയങ്ങളൊക്കെ പഠിപ്പിച്ചിരുന്നു. എങ്കിലും മനഃശാസ്ത്രം ശൈശവാവസ്ഥയിലായിരുന്ന അക്കാലത്ത് അദ്ദേഹം മനുഷ്യമനസ്സിനെക്കുറിച്ചുള്ള ശാസ്ത്രീയപഠനത്തിൽ കൂടുതൽ ശ്രദ്ധചെലുത്തി. ജർമ്മനിയിൽ ഹെർമൻ ഹെംഹോൾട്ട്സും ഫ്രാൻസിൽ പിയേഴ്സ് ജാനറ്റും നടത്തിയിരുന്ന മനഃശാസ്ത്ര പഠനങ്ങളുമായുണ്ടായിരുന്ന പരിചയം 1875-76-ലെ അദ്ധ്യയനവർഷത്തിൽ ഹാർവാർഡിൽ മനഃശാസ്ത്രത്തിന്റെ പഠനപദ്ധതിൽ ഏർപ്പെടുത്തുന്നതിൽ വില്യം ജെയിംസിനെ സഹായിച്ചു.

ഹാർവാർഡിൽ ചെലവഴിച്ച കാലത്ത് അദ്ദേഹം ചാൾസ് പിയേഴ്സ്, ഒലിവർ വെൻഡൽ ഹോംസ്, ചാൻസി റൈറ്റ് എന്നിവരുമായി നിരന്തരം ആശയസംവാദങ്ങളിൽ ഏർപ്പെട്ടിരുന്നു. അവരുടെ കൂട്ടായ്മ, "തത്ത്വമീമാംസാസംഘം" (The Metaphysical Club) എന്ന പേരിൽ അറിയപ്പെട്ടു. തുടർന്നു വന്ന ദശകങ്ങളിൽ അമേരിക്കൻ ബൗദ്ധികജീവിതത്തിന്റെ അടിത്തറയായിരുന്നത് ഈ സംഘമായിരുന്നെന്ന് ആ സംഘത്തിന്റെ കഥ പറയുന്ന "മെറ്റഫിസിക്കൽ ക്ലബ്" എന്ന കൃതി എഴുതിയ ലൂയി മെനാൻഡ് നിരീക്ഷിക്കുന്നു. ഹാർവാർഡിൽ അദ്ദേഹത്തിന്റെ വിദ്യാർത്ഥികളിൽ, റഷ്യൻ ചിന്തകനായ ബോറിസ് സിഡിസ്, പിന്നീട് അമേരിക്കൻ ഐക്യനാടുകളുടെ രാഷ്ട്രപതിയായ തിയോഡോർ റൂസെവെൽറ്റ്, പ്രഖ്യാതദാർശനിക ജോർജ്ജ് സന്തായന, ചിന്തകനും എഴുത്തുകാരനുമായ വാൾട്ടർ ലിപ്മാൻ എന്നിവർ ഉൾപ്പെടുന്നു.

1907-ൽ ഹാർവാർഡിൽ നിന്നു സേവനനിവൃത്തി നേടിയ ശേഷവും അദ്ദേഹം പ്രഭാഷണങ്ങളും എഴുത്തും തുടർന്നു. "പ്രായോഗികതാവാദം" (Pragmatism), "ബഹുതയുടെ പ്രപഞ്ചം" (A Pluralistic Universe), സത്യസാരസ്യം (The Meaning of Truth) തുടങ്ങിയ കൃതികൾ അദ്ദേഹം എഴുതിയത് ഇക്കാലത്താണ്.

അവസാനവർഷങ്ങളിൽ വില്യം ജെയിംസിനെ ഹൃദ്രോഗം അലട്ടി. അന്തിമരചനയുടെ പണിപ്പുരയിലായിരിക്കെ, 1909-ൽ അതു വഷളായി. 1909-10-ലെ വസന്തകാലത്ത് അദ്ദേഹം ചികിത്സയ്ക്കായി യൂറോപ്പിലേയ്ക്കു കപ്പൽ കയറിയെങ്കിലും ചികിത്സ ഫലിക്കാതിരുന്നതിനെ തുടർന്ന് ആഗസ്ത് 18-ന് അമേരിക്കയിൽ മടങ്ങിയെത്തി. ആഗസ്ത് 26-ന് അദ്ദേഹം ന്യൂ ഹാമ്പ്ഷയർ സംസ്ഥാനത്തെ സ്വവസതിയിൽ ഹൃദയസ്തംഭനം വന്നു മരിച്ചു. മാസ്സച്യൂസെറ്റ്സ് സംസ്ഥാനത്തെ കേംബ്രിഡ്ജിലുള്ള ശ്മശാനത്തിലെ കുടുംബമൂലയിൽ അദ്ദേഹത്തെ സംസ്കരിച്ചു. മരണശേഷം അദ്ദേഹത്തിന്റെ മേശമേൽ നിന്നു ലഭിച്ച കടലാസു തുണ്ടിൽ എഴുതിയിരുന്ന വിടവാങ്ങൽ സന്ദേശം ഈവിധമായിരുന്നു:-

മനഃശാസ്ത്രത്തിൽ വില്യം ജെയിംസ്, സാഹചര്യങ്ങളുമായി ക്രിയാത്മകമായി പൊരുത്തപ്പെടുന്നതിനുള്ള കഴിവിന്റെ അടിസ്ഥാനത്തിൽ മാനസികജീവിതത്തേയും പെരുമാറ്റത്തേയും വിലയിരുത്തുന്ന ഫങ്ങ്ഷനലിസത്തിന്റെ (functionalism) ശക്തനായ വക്താവായിരുന്നു. തത്ത്വചിന്തയിൽ അദ്ദേഹം പ്രായോഗികതാവാദി (pragmatism) ആയിരുന്നു. വിശ്വസിക്കുന്നയാൾക്ക് ഉപകാരപ്പെടുന്ന വിശ്വാസങ്ങളെ സത്യമായി കരുതുന്ന നിലപാടാണിത്. അമേരിക്കൻ മാനോഗവേഷണ സംഘത്തിന്റെ (American Society for Psychical Research) സ്ഥാപകനായിരുന്ന വില്യം ജെയിംസ്, ചികിത്സാരംഗത്ത് പുതിയ സമീപനങ്ങളെ പ്രോത്സാഹിപ്പിച്ചു. അത്തരം സമീപനങ്ങളെ ഇടുങ്ങിയ നിലപാടിൽ നിന്നു വിലയിരുത്തുന്നതിനെതിരെ അദ്ദേഹം തന്റെ സമകാലീനർക്ക് മുന്നറിയിപ്പു നൽകി.

വിശ്വസിക്കുന്നവർക്കു പ്രയോജനപ്പെടുന്ന വിശ്വാസത്തിനേ വാസ്തവികത കല്പിക്കാനൊക്കൂ എന്നു ജെയിംസ് കരുതി. സത്യത്തെ സംബന്ധിച്ച "പാരസ്പര്യസിദ്ധാന്തം"(correspondence theory), "പൊരുത്തപ്പെടൽ സിദ്ധാന്തം"(coherence theory) എന്നിവയുടെ സംശ്ലേഷണത്തോട് മറ്റൊരു മാനം കൂടി ചേർത്താണ് അദ്ദേഹം പ്രായോഗികതാവാദം(pragmatism) എന്നറിയപ്പെടുന്ന ഈ നിലപാടു രൂപപ്പെടുത്തിയത്. സത്യത്തെ തിരിച്ചറിയാനായി, ചിന്തകളും പ്രസ്താവനകളും വസ്തുതകളുമായി ചേർന്നു പോകുന്നുണ്ടോയെന്നും ഗൂഡപ്രശ്നത്തിലെ കരുക്കളെന്ന പോലെ പരസ്പരപൂരകമായിരിക്കുന്നോയെന്നും നോക്കുകയാണ് ഇവിടെ ചെയ്യുന്നത്; പ്രയോഗത്തിൽ ഒരാശയം എന്തു ഫലം ഉളവാക്കുന്നു എന്നു നോക്കുന്നതും പ്രധാനമാണ്.

"ഏറ്റവും പുരാതനമായ സത്യം പോലും...ഒരിക്കൽ വഴക്കമുള്ളതായിരുന്നു...മുമ്പേയുള്ള സത്യങ്ങൾക്കും പുതുനിരീക്ഷണങ്ങൾക്കുമിടയിൽ അവ മദ്ധ്യസ്ഥാനം വഹിച്ചു. പഴയ അനുഭവങ്ങളെ പുതിയവയുമായി സംയോജിപ്പിക വഴി മനുഷ്യനു നൽകുന്ന സംതൃപ്തിയെ പരിഗണനയിലെടുക്കാതെ അംഗീകരിക്കപ്പെടുക മൂലം തീർത്തും വസ്തുനിഷ്ഠമെന്നു പറയാവുന്ന സത്യം ഒരിക്കലും ഉണ്ടായിരുന്നിട്ടില്ല. നാം എന്തിനെങ്കിലും വാസ്തവികത കല്പിക്കുന്നതിന്റേയും എന്തെങ്കിലും വാസ്തവമായിരിക്കുന്നതിന്റേയും കാരണം ഒന്നു തന്നെയാണ്: വാസ്തവമായിരിക്കുക എന്നാൽ ഈ സംയോജനധർമ്മം നിർവഹിക്കാനാവുകയെന്നാണ്".

ജെയിംസിന്റെ ലോകവീക്ഷണം തന്നെ, അദ്ദേഹത്തിന്റെ തത്ത്വചിന്തയുടെ ആണിക്കല്ലായ പ്രായോഗിതാവാദവുമായി ചേർന്നുപോകുന്നതായിരുന്നു. ഏതു സത്യത്തേയും വിലമതിക്കേണ്ടത് വിശ്വസിക്കുന്നവന് അതു ചെയ്യുന്ന പ്രയോജനത്തെ കണക്കിലെടുത്തായിരിക്കണമെന്നു അദ്ദേഹം വാദിച്ചു. "സമഗ്രാനുഭവമാർഗ്ഗം" (radical empiricism) ഉപയോഗിച്ചുമാത്രം മനസ്സിലാക്കാവുന്ന അനുഭവവൈവിദ്ധ്യങ്ങളുടെ ബഹുവർണ്ണപടമാണ് (mosaic) ലോകം എന്ന നിലപാടാണ് ജെയിംസിന്റെ പ്രായോഗികതാവാദത്തിന്റെ മറ്റൊരു വശം. "സമഗ്രാനുഭവമാർഗ്ഗം" എന്നത് ഭൗതികശാസ്ത്രങ്ങൾ പിന്തുടരുന്ന ശാസ്ത്രീയ അനുഭവമാർഗ്ഗത്തിൽ (empiricism) നിന്നു ഭിന്നമാണ്. വിശകലനത്തിനായി ലോകത്തേയും അനുഭവത്തേയും നിശ്ചലമാക്കി നിർത്തുക സാധ്യമല്ലെന്നും, മറ്റൊന്നുമല്ലെങ്കിൽ നിരീക്ഷകന്റെ മനസ്സും നിരീക്ഷണകർമ്മം തന്നെയും നിരീക്ഷണഫലത്തെ സ്വാധീനിക്കുമെന്നുമുള്ളതിനാൽ തീർത്തും വസ്തുനിഷ്ഠമായ നിരീക്ഷണം അസാദ്ധ്യമാണെന്നുമുള്ള നിലപാടാണിത്. ഹേഗലിന്റേയും മറ്റും സംവാദാത്മകദ്വന്ദ ചിന്തയിൽ നിന്നു ഭിന്നമായി മനുഷ്യാവസ്ഥയുടെ ബഹുതയിൽ ഊന്നിയ ജെയിംസിന്റെ വീക്ഷണം അമേരിക്കൻ സംസ്കാരത്തിൽ, പ്രത്യേകിച്ച് ഉദാരവാദികൾക്കിടയിൽ, ഏറെ സ്വാധീനം പ്രചരിച്ചു. മനസ്സും ലോകവും തമ്മിലുള്ള ബന്ധത്തെ വിശദീകരിക്കാൻ ജെയിംസ് അവതരിപ്പിച്ച "പ്രജ്ഞാപ്രവാഹം" (stream of consciousness) എന്ന ആശയം ഇരുപതാം നൂറ്റാണ്ടിൽ സാഹിത്യത്തേയും കലയേയും ഗണ്യമായി സ്വാധീനിച്ചു.

"പ്രായോഗികതാവാദം എന്താണ്" എന്ന കൃതിയിൽ സത്യത്തെക്കുറിച്ചുള്ള തന്റെ സിദ്ധന്തത്തെ വിശദീകരിക്കവേ ജെയിംസ് ഇങ്ങനെ പറയുന്നു: "വസ്തുതകളിൽ നിന്ന് ഉരുത്തിരിയുന്ന സത്യം വീണ്ടും വസ്തുതകളിലേയ്ക്കു മുൻചായ്‌വു കാട്ടി പുതിയവയെ കൂട്ടിച്ചേർക്കുന്നു; ഈ വസ്തുതകൾ വീണ്ടും പുതിയ സത്യങ്ങളെ സൃഷ്ടിക്കുകയോ വെളിപ്പെടുത്തുകയോ ചെയ്യുകയും ആ പ്രക്രിയ അന്തമില്ലാതെ തുടരുകയും ചെയ്യുന്നു. ഇതിനിടയിൽ വസ്തകൾ സ്വയം സത്യങ്ങളാകുന്നില്ല. അവ ആയിരിക്കുക മാത്രം ചെയ്യുന്നു. സത്യത്തിനു വിശ്വാസങ്ങളുമായാണ് ബന്ധമുള്ളത്. വിശ്വാസങ്ങളിലാണ് അവയുടെ തുടക്കവും ഒടുക്കവും." ഈ പ്രസ്താവനയിൽ ജെയിംസ് സത്യത്തെക്കുറിച്ച് ഒരു സിദ്ധാന്തം അവതരിപ്പിക്കുന്നതായി കരുതരുതെന്ന് റിച്ചാർഡ് റോർട്രി മുന്നറിയിപ്പു തരുന്നു. എങ്കിലും സൂസൻ ഹാക്കിനേയും ഹോവാർഡ് മൗൺസിനേയും പോലുള്ള മറ്റു പ്രായോഗികതാവാദികൾ റോർട്രിയുടെ ഈ വ്യാഖ്യാനത്തോടു യോജിക്കുന്നില്ല.

"സത്യത്തിന്റെ അർത്ഥം" എന്ന രചനയിൽ ജെയിംസ് സത്യത്തെ ആപേക്ഷികതയുടെ പദാവലി ഉപയോഗിച്ചു ചിത്രീകരിക്കുന്നു: "പ്രായോഗികതാവാദത്തിന്റെ വിമർശകന്മാരുടെ പ്രശ്നം...'സത്യം' എന്ന വാക്കിനെ ആപേക്ഷികമായി സമീപിക്കുന്നതിൽ നിന്നുണ്ടാകുന്നതാണെന്നു തോന്നുന്നു; പ്രായോഗികതാവാദികളുടെ സത്യം ഒരുവന്റെ അനുഭവലോകത്തെ സംബന്ധിച്ചു സത്യമായിരിക്കുന്നതെന്തോ അതാണ്." അതേസമയം ആപേക്ഷികധാർമ്മികതയുടേയും, സന്ദിഗ്ദ്ധതാവാദത്തിന്റേയും, അജ്ഞേയവാദത്തിന്റേയും സത്യത്തിന്റെ ആപേക്ഷികതയുടേയും വക്താവായി തന്നെ ചിത്രീകരിച്ചവരെ ജെയിംസ് എതിർത്തു. തന്റെ നിലപാടിനെ അദ്ദേഹം കണ്ടത്, ജ്ഞാനസിദ്ധാന്തപരമായ യാഥാർത്ഥ്യവാദം (epistemological realism) ആയാണ്.

ജെയിംസിന്റെ "പ്രായോഗികതാവാദം" എന്ന കൃതിയ്ക്കെഴുതിയ ആമുഖത്തിൽ(പുറം xiv) ബ്രൂസ് കുക്ലിക്ക് ഇങ്ങനെ പറയുന്നു:

1897-ൽ "വിശ്വസിക്കാനുള്ള മനസ്സ്" (The Will to Believe) എന്ന പേരിൽ നടത്തിയ പ്രഖ്യാതമായൊരു പ്രഭാഷണത്തിൽ ജെയിംസ്, തെളിവുനിബന്ധനയെ (evidentialism) അവഗണിച്ചുള്ള വിശ്വാസത്തെ "പരികല്പനാസാഹസ"-ത്തിനുള്ള (hypothesis venturing) അവകാശത്തിന്റെ പേരിൽ പിന്തുണച്ചു. 20-ആം നൂറ്റാണ്ടിലെ ചിന്തയിൽ തെളിവുനിബന്ധനയുടെ പ്രാമാണികതയ്ക്കു സംഭവിച്ച ക്ഷയം സൂചിപ്പിച്ച ഈ പ്രഭാഷണത്തിൽ ജെയിംസ്, വിശ്വാസത്തെ പ്രായോഗികവാദത്തിൽ ഉറപ്പിച്ചു. പരികല്പനാസാഹസത്തിന്റെ പ്രത്യാഘാതങ്ങളെ ആശ്രയിച്ചു വേണം പരികല്പനയുടെ സത്യാവസ്ഥ അളക്കാൻ എന്നു വാദിച്ച അദ്ദേഹം, പ്രായോഗികാവാദത്തിന്റെ വഴി പിന്തുടർന്ന് മതവിശ്വാസത്തെ പിന്തുണച്ചു. തെളിവുകളുടെ പിന്തുണയില്ലാതെ ആദ്യം ദൈവത്തിൽ വിശ്വസിക്കാനും തുടർന്ന്, ആ വിശ്വാസം തനിക്കു പ്രയോജനകരമായിത്തീർന്നതിനാൽ ദൈവം ഉണ്ടെന്നു തെളിഞ്ഞതായി വാദിക്കാനും ഇത് വിശ്വാസിയെ സഹായിക്കുന്നു.

ഈ കൃതിയിൽ ജെയിംസ് തന്റെ തന്നെ ഇച്ഛ സ്വതന്ത്രമായിരുന്നെന്നു വാദിക്കുന്നു. ആ സ്വാതന്ത്ര്യം ഉപയോഗിച്ചുള്ള ആദ്യനടപടികളിലൊന്നായി തന്റെ ഇച്ഛ സ്വതന്ത്രമാണെന്നു വിശ്വസിക്കാൻ താൻ തീരുമാനിച്ചതായി അദ്ദേഹം പറയുന്നു. ഏകശക്തിവിശ്വാത്തിൽ നിന്ന് ബഹുതയിലുള്ള വിശ്വാസത്തിലേക്കു മാറാൻ ജെയിംസിനെ പ്രചോദിപ്പിച്ച ചാൾസ് റെനോവിയറുടെ കൃതിയുടെ വായനയാണ് ഇച്ഛാസ്വാതന്ത്ര്യത്തിലുള്ള വിശ്വാസം തെരഞ്ഞെടുക്കാനും അദ്ദേഹത്തെ പ്രേരിപ്പിച്ചത്. 1870 ഏപ്രിൽ 30-ന് തന്റെ ഡയറിയിൽ അദ്ദേഹം ഇങ്ങനെ എഴുതി:-

"നിശ്ചിതത്ത്വവാദത്തിലെ ധർമ്മസങ്കടം" (The Dilemma of Determinism) എന്ന പേരിൽ 1884-ൽ ഹാർവാർഡ് ദൈവജ്ഞാനവിദ്യാലയത്തിൽ ജെയിംസ് നടത്തിയ ഒരു പ്രഭാഷണം, സ്വതന്ത്രേച്ഛയെക്കുറിച്ചുള്ള പിൽക്കാലചർച്ചകളുടെ ഗതി നിർണ്ണയിക്കുന്നതായി. പരമ്പരാഗതമായ നിശ്ചിതത്ത്വവാദത്തെ ഇതിൽ അദ്ദേഹം, നിശ്ചിതത്ത്വവാദത്തേയും സ്വതന്ത്രേച്ഛാവാദത്തേയും സമരസപ്പെടുത്താൻ യത്നിക്കുന്ന "മൃദുനിശ്ചിതത്ത്വവാദത്തിൽ" നിന്ന് വേർതിരിച്ചു കണ്ടു. "മൃദുനിശ്ചിതത്ത്വവാദം" എന്ന പേരു നൽകി അദ്ദേഹം വിമർശിച്ച ആ നിലപാട് ഇന്ന്, ആനുരൂപ്യതാവാദം (compatibilism) എന്നാണറിയപ്പെടുന്നത്. പരിഹാസം നിറഞ്ഞ അദ്ദേഹത്തിന്റെ വിമർശനം ഈ വിധമായിരുന്നു:-
"പഴഞ്ചൻ നിശ്ചിതത്വവാദത്തെ വേണമെങ്കിൽ നമുക്ക് കഠിനനിശ്ചിതത്വവാദം എന്നു വിളിക്കാം. തലയിലെഴുത്ത്, മനസ്സിന്റെ ബന്ധനം, അനിവാര്യത തുടങ്ങിയ വാക്കുകൾ ഉപയോഗിക്കാൻ അതു മടിച്ചില്ല. ഇന്നു നമുക്കുള്ളതാകട്ടെ മൃദുനിശ്ചിതത്ത്വവാദമാണ്. കഠിനപദങ്ങളേയും തലയിലെഴുത്തിനേയും, അനിവാര്യതയേയും, പൂർവവിധിയേയും (pre-determination) മറ്റും അതു ഭയപ്പെടുന്നു. സ്വതന്ത്ര്യം എന്ന പേരിലാണ് അതു സ്വയം പരിചയപ്പെടുത്തുന്നതു തന്നെ; കാരണം സ്വാതന്ത്ര്യം എന്നത് അനിവാര്യതയുടെ തിരിച്ചറിവാണ്; ഉദാത്തമായതിനോടുള്ള ബന്ധനമാകട്ടെ സ്വാതന്ത്ര്യത്തിൽ നിന്നു വ്യത്യസ്തമല്ല."
സ്വതന്ത്രമനസ്സെന്നത് ബാഹ്യസമ്മർദ്ദത്തിൽ നിന്നുള്ള സ്വാതന്ത്ര്യമാണെന്ന തോമസ് ഹോബ്സിന്റേയും ഡേവിഡ് ഹ്യൂമിന്റേയും മറ്റും വാദത്തെ "ഹീനമായ ഒഴിഞ്ഞുമാറൽ" എന്നു വിശേഷിപ്പിച്ച ഇമ്മാനുവേൽ കാന്റിനെപ്പോലെ ജെയിംസും ആനുരൂപ്യതാവാദത്തെ, "ഒഴിഞ്ഞുമാറ്റത്തിന്റെ ചെളിക്കുണ്ട്" (quagmire of evasion) എന്നു വിശേഷിപ്പിച്ചു."

പല സാധ്യതകളിൽ (chance) ഏതെങ്കിലും ഒന്ന് സംഭവിക്കാം എന്ന നിലപാടിനേയും അദ്ദേഹം എതിർത്തു. തീവ്രനിശ്ചിതത്ത്വവാദമോ, മൃദുനിശ്ചിതത്ത്വവാദമോ അല്ലാത്ത അതിനെ അദ്ദേഹം "നിശ്ചയിക്കാവാദം" (indeterminism) എന്നു വിളിച്ചു:
പ്രഭാഷണത്തിനു ശേഷം, ലോവൽ പ്രഭാഷണവേദിയിൽ നിന്ന് വീട്ടിലേക്കു നടക്കാൻ തനിക്കുള്ള പലവഴികളേക്കുറിച്ച് ചിന്തിക്കാൻ ജെയിംസ് തന്റെ ശ്രോതാക്കളായ വിദ്യാർത്ഥികളോടാവശ്യപ്പെട്ടു.
ലളിതമായ ഈ ഉദാഹരണത്തിൽ ജെയിംസ്, ഒന്നിനു മാത്രം അനുമതി നൽകുന്ന തെരഞ്ഞെടുപ്പിലൂടെ, സന്ദിഗ്ദ്ധവും അനിശ്ചിതവുമായ ഭാവി, വർത്തമാനത്തിലെ സാദ്ധ്യതകളുടെ യാദൃച്ഛികതയിൽ, മാറ്റമില്ലാത്തതും തെളിവുള്ളതുമായ ഭൂതമായി മാറുന്നതിന്റെ ചിത്രം അവതരിപ്പിക്കുന്നു. സംഭവങ്ങളുടെ പിന്തുടർച്ചയിൽ അനിശ്ചിതമായ സാധ്യതകൾ നിശ്ചിതമായ തെരഞ്ഞെടുപ്പുകൾക്കു വഴിമാറുകയാണിവിടെ. സാധ്യതകളുടെ അസന്ദിഗ്ദ്ധതയെ തെരഞ്ഞെടുപ്പിന്റെ നിർണായകതയിൽ നിന്ന് വേർതിരിച്ചുകാട്ടുകയാണ് ഈ ഉദാഹരണത്തിൽ ജെയിംസ്.

മതത്തെ സംബന്ധിച്ച തത്ത്വചിന്തയിൽ ജെയിംസിന്റെ സംഭാവന ശ്രദ്ധേയമാണ്. ഭൗതികവാദവും എല്ലാം മുന്നേനിശ്ചയിച്ചു നിയന്ത്രിക്കുന്ന സർവശക്തനായ ഏകദൈവത്തിലുള്ള വിശ്വാസവും ഒരുപോലെ അസ്വീകാര്യമായി അദ്ദേഹം കരുതി. ദൈവികബഹുതയുടെ ആസ്തിക്യവാദത്തെയാണ് അദ്ദേഹം പിന്തുണച്ചത്. ജെയിംസിന്റെ ദൈവം അനന്തശക്തിമാനല്ല, പരിധികളുള്ളവനാണ്. നാം ജീവിക്കുന്ന കുഴഞ്ഞുമറിഞ്ഞ ലോകം, ഏകദൈവത്തിന്റെ കേന്ദ്രീകൃതമായ ഇച്ഛയിൽ രൂപമെടുത്തതാണെന്നു വിശ്വസിക്കുക അദ്ദേഹത്തിന് അസാദ്ധ്യമായി തോന്നി. വൈരുദ്ധ്യങ്ങളും വിഭജനങ്ങളും നിറഞ്ഞ ലോകത്തിന് ഏകദൈവവിശ്വാസത്തേക്കാൾ ചേരുന്നത് ബഹുദൈവവിശ്വാസമാണെന്നു തിരിച്ചറിഞ്ഞ നമ്മുടെ പൂർവികർ ഒരു പക്ഷേ നമ്മേക്കാൾ ബുദ്ധിമാന്മാരായിരുന്നു. ഇക്കാര്യത്തിൽ തത്ത്വജ്ഞാനികൾക്ക് തെറ്റുപറ്റിയിരിക്കുന്നു. എല്ലാക്കാലത്തേയും പോലെ ഇന്നും, സാധാരണജനങ്ങളുടെ വിശ്വാസം ദൈവികബഹുതയുടേതാണ്. തത്ത്വജ്ഞാനികളെ വഴിതെറ്റിച്ചത്, അവരുടെ സത്യകാംക്ഷയല്ല, ഇല്ലാത്ത ഏകതയ്ക്കു വേണ്ടിയുള്ള അന്വേഷണമാണ്. ഏകദൈവവിശ്വാസത്തിന്റെ ലോകം, മനുഷ്യനെ സംബന്ധിച്ചടുത്തോളം മൃതലോകമാണ്. ആ ലോകത്തിൽ പൂർവനിശ്ചിതമായ കർമ്മങ്ങൾ ചെയ്തു വയ്ക്കാൻ വിധിക്കപ്പെട്ട കരുക്കൾ മാത്രമാകുന്നു മനുഷ്യർ. അവിടെ നാം എത്രയൊക്കെ കണ്ണീരൊഴുക്കിയാലും, നിത്യലിഖിതത്തിലെ ഒരു വചനം പോലും മാറാൻ പോകുന്നില്ല. ബഹുദൈവവിശ്വാസത്തിന്റെ ലോകത്തിലാകട്ടെ സ്വന്തമായി എന്തൊക്കെയോ എഴുതിച്ചേർക്കാൻ നമുക്കും കഴിയുന്നു. ദൈവികബഹുത്വത്തിനും അതുനൽകുന്ന മനുഷ്യസ്വാതന്ത്ര്യത്തിനും തെളിവുകളില്ല എന്നു വരാം. എന്നാൽ അവയുടെ എതിർ നിലപാടുകളുടെ സ്ഥിതിയും അതുതന്നെയാണ്. തെളിവുകൾ സന്ദിഗ്ദ്ധമാവുമ്പോൾ, നമ്മുടെ നിലനില്പിന്റേയും ധാർമ്മികതയുടേയും പരിഗണനകളാണ് തീരുമാനത്തിന് അടിസ്ഥാനമാകേണ്ടത്.

എഡിൻബറോ സർവകലാശാലയിൽ 1901-02-ൽ ചെയ്ത ഗിഫോർഡ് പ്രഭാഷണ പരമ്പരയിൽ ജെയിംസ്, മതാനുഭവത്തിന്റെ വൈവിദ്ധ്യത്തെ ഒരു കലാകാരന്റെ സംവേദനത്തോടെ വിശകലനം ചെയ്തു. ആ പ്രഭാഷണത്തെ ആശ്രയിച്ച് പിന്നീട് പ്രസിദ്ധീകരിച്ച "മതാനുഭവത്തിന്റെ തരഭേദങ്ങൾ" (The Varieties of Religious Experience) എന്ന ഗ്രന്ഥത്തിൽ അദ്ദേഹം, മതപരമായ അനുഭവങ്ങളെ തന്റെ പ്രായോഗികതാദർശനത്തിന്റെ അടിസ്ഥാനത്തിൽ വിലയിരുത്തി. ഇക്കാര്യത്തിൽ അദ്ദേഹം മുന്നോട്ടു വച്ച പ്രധാന നിർദ്ദേശങ്ങളിൽ ചിലത് താഴെപ്പറയുന്നവയാണ്:


ആത്മീയ നിഗൂഢതകളെക്കുറിച്ചുള്ള അന്വേഷണം ജെയിംസ് ജീവിതകാലമത്രയും തുടർന്നു. ഇതിന്റെ ഭാഗമായി അദ്ദേഹം, ക്ലോറൽ ഹൈഡ്രേറ്റ്, ആൽക്കൈൽ നൈട്രൈറ്റുകൾ, നൈട്രസ് ഓക്സൈഡ്, ഉത്തര അമേരിക്കയിലെ ഒരു കള്ളിച്ചെടിയിൽ നിന്നെടുക്കുന്ന ഉത്തേജക പദാർത്ഥമായ പെയോട്ടി(Peyote) എന്നിവ ഉപയോഗിച്ചുള്ള പരീക്ഷണങ്ങളിൽ പോലും ഏർപ്പെട്ടു. നൈട്രസ് ഓക്സൈഡിന്റെ സ്വാധീനത്തിലായിരിക്കുമ്പോൾ മാത്രമാണ് തനിക്കു പ്രഖ്യാത ആശയവാദ ചിന്തകനായ ഹേഗലിനെ മനസ്സിലാക്കാൻ കഴിഞ്ഞിട്ടുള്ളതെന്ന് ജെയിംസ് അവകാശപ്പെട്ടിട്ടുണ്ട്. യോഗിയുടെ വെളിപാടുകളെല്ലാം സത്യമാണെന്നും എന്നാൽ അവ സത്യമായിരിക്കുന്നത് യോഗിയ്ക്കു മാത്രമാണെന്നുമായിരുന്നു ഈ അന്വേഷണത്തിനൊടുവിൽ അദ്ദേഹം എത്തിച്ചേർന്ന നിഗമനം; മറ്റുള്ളവരെ സംബന്ധിച്ചടുത്തോളം അവ പരിഗണിക്കപ്പെടേണ്ട ആശയങ്ങളാണെങ്കിലും, വ്യക്തിപരമായ അനുഭവത്തിന്റെ അഭാവത്തിൽ സത്യമാവുന്നില്ല.

ആധുനികമനോവിജ്ഞാനത്തിന്റെ പിതാവായ സിഗ്മണ്ട് ഫ്രോയിഡിനെപ്പോലെ ജെയിസും ഡാർവിന്റെ പ്രകൃതിനിർദ്ധാരണ സിദ്ധാന്തത്തിന്റെ പ്രഭാവത്തിൽ വന്നിരുന്നു. "പ്രിൻസിപ്പിൾസ് ഓഫ് സൈക്കോളജി" എന്ന കൃതിയിൽ ജെയിംസ് വിവരിക്കുന്ന മനഃശാസ്ത്ര വീക്ഷണത്തിന്റെ മൂലമായിരുന്നത് സഹജവാസനകളുടെ വ്യവസ്ഥയാണ്. മനുഷ്യരിൽ ഒട്ടേറെ സഹജവാസനകളുണ്ടെന്നും അവയുടെ സംഖ്യ മൃഗങ്ങളുടെ കാര്യത്തിലെന്നതിനേക്കാൾ അധികമാണെന്നും ജെയിംസ് എഴുതി. സഹജവാസനകളിൽ പലതും പരസ്പരം പോരടിക്കുന്നവയായതിനാൽ, അനുഭവങ്ങളുടെ വെളിച്ചത്തിലും ഒന്നിനെ മറ്റൊന്നു കൊണ്ടെന്ന രീതിയിലും അവയെ മറികടക്കാനാകുമെന്ന് അദ്ദേഹം പറഞ്ഞു. എന്നാൽ 1920-കളായപ്പോൾ, മനഃശാസ്ത്രം പരിണാമവാദത്തെ ആശ്രയിച്ചുള്ള ഇത്തരം സിദ്ധാന്തങ്ങളെ കൈവിട്ട്, സമഗ്രചേഷ്ടാസിദ്ധാന്തത്തെ (radical behaviorism) പുണർന്നു.

ആവേഗങ്ങളെ സംബന്ധിച്ച "ജെയിംസ്-ലാങ്ങ് സിദ്ധാന്തം" (The James-Lange Theory of Emotions) 1880-കളിൽ ജെയിംസും ഡച്ചുകാരനായ കാൾ ലാങ്ങും വെവ്വേറെ കണ്ടെത്തിയതാണ്. ഉദ്ദീപനം (stimulus) ശരീരത്തിലുണ്ടാക്കുന്ന അവസ്ഥയെ മനസ്സ് തിരിച്ചറിയുന്നതാണ് ആവേഗം എന്നാണ് ഈ സിദ്ധാന്തം. ഇതിന് ജെയിംസ് നൽകിയ പ്രസിദ്ധമായ ഉദാഹരണം പിന്തുടർന്നാൽ; നാം കരടിയെ കണ്ടു ഭയപ്പെടുകയും തുടർന്ന് ഓടുകയുമല്ല ചെയ്യുന്നത്. നാം കരടിയെ കണ്ട് ഓടുകയും അതിന്റെ ഫലമായി അതിനെ ഭയപ്പെടുകയും ചെയ്യുന്നു. ഇതനുസരിച്ച്, അഡ്രിനാലിൻ നിരപ്പിന്റേയും ഹൃദയസ്പന്ദനത്തിന്റേയും മറ്റും ഉയർച്ച മനസ്സു തിരിച്ചറിയുന്നതാണ് ആവേഗം.

ആവേഗങ്ങളെ സംബന്ധിച്ച ഈ സിദ്ധാന്തത്തിന് സൗന്ദര്യശാസ്ത്രദർശനത്തിൽ വലിയ പ്രസക്തിയുണ്ട്. ആ പ്രസക്തിയെ ജെയിംസ്, "പ്രിൻസിപ്പിൾസ് ഓഫ് സൈക്കോളജി" എന്ന പ്രസിദ്ധരചനയിൽ ഇങ്ങനെ വിവരിക്കുന്നു:

മനസ്സ് ചില കാര്യങ്ങളെ തിരിച്ചറിയുമ്പോൾ ആവേഗാവസ്ഥയിലാവുകയും അതിന്റെ ഫലമായി അതുമായി ബന്ധപ്പെട്ട ശാരീരിക പ്രതികരണങ്ങൾ ഉണ്ടാവുകയും ചെയ്യുന്നു എന്നാണ് സാധാരണ മനസ്സിലാക്കപ്പെടാറുള്ളത്. ഇതിനു വിരുദ്ധമായി, ആവേഗജനകമായി കരുതപ്പെടുന്ന കാര്യത്തിന്റെ തിരിച്ചറിവ് ശാരീരിക പ്രതികരണങ്ങൾ ഉണ്ടാക്കുകയും ആ പ്രതികരണങ്ങളെ മനസ്സ് തിരിച്ചറിയുമ്പോൾ വ്യതിരിക്തമായ ആവേഗങ്ങൾ ജനിക്കുകയും ചെയ്യുന്നു എന്നാണ് ജെയിംസ് വാദിച്ചത്. ഈ വാദമനുസരിച്ച്, ആവേഗങ്ങളുടെ മനഃശാസ്ത്രം അതിന്റെ ശരീരശാസ്ത്രത്തിനു ദാസ്യം വഹിക്കുന്നു, നേരേ മറിച്ചല്ല: നാം ഭയന്നു വിറയ്ക്കുകയല്ല, വിറച്ചു ഭയപ്പെടുകയാണ്; ദുഃഖിച്ചു കരയുകയല്ല, കരഞ്ഞു ദുഃഖിക്കുകയാണ് ചെയ്യുന്നത്.

സാമൂഹപരിവർത്തനത്തിൽ വ്യക്തിയുടെ സ്ഥാനത്തെക്കുറിച്ചുള്ള, ചരിത്രദർശനത്തിലെ പഴയ തർക്കത്തിൽ ജെയിംസിന്റെ ഇടപെടൽ ശ്രദ്ധേയമായി.

"രണ്ടു നഗരങ്ങളുടെ കഥ" (A Tale of Two Cities) എന്ന നോവലിൽ ചാൾഡ് ഡിക്കൻസും, "ഫ്രെഞ്ചു വിപ്ലവത്തിന്റെ ചരിത്രത്തിൽ" തോമസ് കാർലൈലും ചരിത്രഗതിയിൽ വ്യക്തികൾ വഹിക്കുന്ന പങ്കിന്റെ പ്രാധാന്യം എടുത്തുകാട്ടി. വ്യക്തികളെ അവർ ചരിത്രസംഭവങ്ങളുടെ ചാലകശക്തികളായും സമൂഹത്തെ, വ്യക്തികൾ അവരുടെ പങ്ക് എഴുതിച്ചേർക്കുന്ന താളുകൾ മാത്രമായും ചിത്രീകരിച്ചു. ചരിത്രഗതി അതിന്റേതായ അജ്ഞാതനിയമങ്ങളെ പിന്തുടരുന്നുവെന്നും വ്യക്തികൾ കേവലം കരുക്കൾ മാത്രമാണെന്നുമുള്ള നേർവിപരീതമായ നിലപാടാണ് "യുദ്ധവും സമാധാനവും" എന്ന നോവലെഴുതിയ ടോൾസ്റ്റോയിയെപ്പോലുള്ളവർ സ്വീകരിച്ചത്. 1880-ൽ അറ്റ്ലാന്റിക് മാസികയിൽ പ്രസിദ്ധീകരിച്ച "വലിയ മനുഷ്യരും അവരുടെ ചുറ്റുപാടുകളും" എന്ന ലേഖനത്തിലൂടെ ഈ തർക്കത്തിൽ ഇടപെട്ട ജെയിംസ്, പൊതുവേ കാർലൈലിന്റേയും മറ്റും നിലപാടിനോടാണ് യോജിപ്പു കാട്ടിയത്. എങ്കിലും, സാമ്രാജ്യങ്ങളുടേയും രാഷ്ട്രങ്ങളുടേയും സ്ഥപകരും വിനാശകരുമെന്ന നിലയിൽ ചരിത്രപുരുഷന്മാരുടെ സ്ഥാനം അംഗീകരിച്ച അദ്ദേഹത്തിന്റെ വിശകലനം, രാജനീതിയുടേയും സൈന്യത്തിന്റേയും മേഖലകൾക്ക് കാർലൈൽ കൽപ്പിച്ചത്ര പ്രാധാന്യം കൊടുത്തില്ല.

പ്രകൃതിനിർദ്ധാരണത്തിലൂടെ (Natural Selection) പുതിയ ജീവിവർഗ്ഗങ്ങൾ ജനിക്കുന്നതിൽ പരിസ്ഥിതിക്ക് ഡാർവിൻ കല്പിച്ച സ്ഥാനം ജെയിംസ് ഇക്കാര്യത്തിൽ മാതൃകയാക്കി. പെട്ടെന്നുള്ള സ്വഭാവവ്യതിയാനങ്ങൾക്ക് ജീവപരിണാമത്തിലുള്ള സ്ഥാനമാണ് ജീനിയസിന് ചരിത്രപുരോഗതിയിലുള്ളതെന്ന് അദ്ദേഹം വാദിച്ചു. വ്യക്തികളുടെ പങ്ക്, സാമൂഹ്യപരിസ്ഥിതി, കാലസന്ധി എന്നിവയുമായി അവർക്കുള്ള അനുയോജ്യതെ ആശ്രയിച്ചിരിക്കും. ഈ വിശകലനത്തിൽ ജെയിംസ്, "കാലസന്ധിയുടെ സ്വീകാര്യസ്ഥിതി"(receptivities of the moment) എന്ന സങ്കല്പം അവതരിപ്പിച്ചു. തലമുറകളിലൂടെ സമൂഹങ്ങളിൽ സംഭവിക്കുന്ന പരിവർത്തനങ്ങളെ നേരിട്ടോ അല്ലാതെയോ നിർണ്ണയിക്കുന്നത് കാലസന്ധിയുടെ സ്വീകാര്യസ്ഥിതിയുമായി ചേർന്നു പോകുന്ന വ്യക്തികളുടെ മാതൃകകളും പ്രവർത്തികളുമാണ്. അവർ ആകസ്മികമായാണെങ്കിലും എത്തിച്ചേർന്ന സ്ഥാനത്തിനു കൈവന്ന പ്രാധാന്യം മൂലം, അത്തരം വ്യക്തികൾ മാറ്റത്തിന്റെ പ്രചോദകരോ, പ്രസ്ഥാനങ്ങളുടെ ഉദ്ഘാടകരോ, വഴക്കങ്ങളും നാട്ടുനടപ്പും നിശ്ചയിക്കുന്നവരോ, അഴിമതിയുടെ കേന്ദ്രങ്ങളോ മറ്റുള്ളവരെ നശിപ്പിക്കുന്നവരോ ഒക്കെ ആയിത്തീരുന്നു. അങ്ങനെ അവരുടെ പ്രതിഭയുടെ സ്വതന്ത്രമായ വിളയാട്ടത്തിന് ലഭിച്ച അവസരം സമൂഹത്തെ പുതിയ ദിശയിലേയ്ക്കു നയിക്കുന്നു.

ചരിത്രത്തിലെ വലിയ മനുഷ്യർ, സമൂഹത്തിന്റെ ചിന്തയെ കൗശലപൂർവം വഴക്കിയെടുക്കുന്നു എന്നു ജെയിംസ് കരുതി. "മനോഭാവം മാറ്റുന്നതു വഴി മനുഷ്യജീവികൾക്ക് അവരുടെ ജീവിതസാഹചര്യങ്ങൾ മാറ്റിയെടുക്കാനാകും" എന്നു അദ്ദേഹം പറഞ്ഞു. "ജീവിതം കൊണ്ടു സാധിക്കാവുന്ന ഏറ്റവും വലിയ കാര്യം, ജീവിതത്തെ അതിജീവിക്കുന്ന എന്തിനെങ്കിലുമായി അതിനെ വിനിയോഗിക്കുന്നതാണ്" എന്ന് അദ്ദേഹം കൂട്ടിച്ചേർക്കുകയും ചെയ്തു.

 ഹെൻറി ജെയിംസ് കെട്ടുകഥകൾ മനഃശാസ്ത്രം പോലെയും വില്യം ജെയിംസ് മനഃശാസ്ത്രം കെട്ടുകഥ പോലെയും എഴുതിയെന്നു തത്ത്വചിന്തയുടെ കഥയിൽ വിൽ ഡുറാന്റ് നിരീക്ഷിക്കുന്നു "...one of them...proceeded to write fiction like psychology, while the other wrote psychology like fiction."


</doc>
<doc id="148060" url="https://ml.wikipedia.org/wiki?curid=148060" title="പത്തൊൻപതാം നൂറ്റാണ്ട്">
പത്തൊൻപതാം നൂറ്റാണ്ട്

ക്രിസ്തുവർഷം അനുസരിച്ച് പത്തൊൻപതാം നൂറ്റാണ്ടാണ് (1801 മുതൽ 1900 വരെയുള്ള വർഷങ്ങൾ) പത്തൊൻപതാം നൂറ്റാണ്ട് എന്ന് അറിയപ്പെടുന്നത്.


</doc>
<doc id="148066" url="https://ml.wikipedia.org/wiki?curid=148066" title="പ്രതീക്ഷാ മുനമ്പ്‌">
പ്രതീക്ഷാ മുനമ്പ്‌

ആഫ്രിക്കൻ വൻകരയുടെ തെക്കെ അറ്റത്തായി സ്ഥിതിചെയ്യുന്ന മുനമ്പുകളിലൊന്നിനെയാണ്‌ പ്രതീക്ഷാ മുനമ്പ്‌ അഥവാ "കേപ്പ്‌ ഓഫ്‌ ഗുഡ്‌ ഹോപ്പ്‌" എന്ന്‌ വിളിക്കുന്നത്‌. ഈജിപ്‌തിനു സമീപത്തിലൂടെയുള്ള സൂയസ്‌ കനാൽ നിർമ്മിക്കുന്നതിന്‌ മുമ്പ്‌ പോർച്ചുഗീസുകാരും മറ്റു വിദേശീയരും ഏഷ്യൻ പ്രദേശങ്ങളിലേക്ക്‌ സഞ്ചരിച്ചിരുന്നത്‌ അറ്റ്‌ലാന്റിക്‌ സമുദ്രത്തിലൂടെ വന്ന്‌ ആഫ്രക്ക വഴിയായിരുന്നു. തെക്കുപടിഞ്ഞാറൻ ആഫ്രിക്കൻ തീരം കപ്പലുകൾക്ക്‌ അപകടങ്ങൾ ഉണ്ടാക്കുന്ന സ്ഥലമായിരുന്നു. ഇവിടത്തെ ശക്തമായ കാറ്റിലും തിരയിലുംപെട്ട്‌ കപ്പലുകൾ തകർന്നുപോകുന്നതും സാധാരണമായിരുന്നു. എന്നാൽ ആഫ്രിക്കയുടെ തെക്കെ അറ്റത്ത്‌ എത്തുന്നതോടെ രംഗം ശാന്തമാകും. അതിനാലാണ്‌ ആഫ്രിക്കയുടെ തെക്കെ അറ്റത്തുള്ള ഈ മുനമ്പിനെ പ്രതീക്ഷയുടെ മുനമ്പ്‌ എന്ന്‌ വിളിച്ചുപോരുന്നത്‌. 1488-ൽ പോർച്ചുഗീസ്‌ നാവികനായ ബർത്തലോമിയോ ഡയസ്‌ ഈ മുനമ്പിലെത്തി. കൊടുങ്കാറ്റിന്റെ മുനമ്പ്‌ എന്നാണ്‌ ഡയസ്‌ ഇതിനെ വിശേഷിപ്പിച്ചത്‌.

കേപ് ഉപദ്വീപിന്റെ തെക്കു പടിഞ്ഞാറെ കോണിൽ കേപ് പോയിന്റിനു അല്പം തെക്കോട്ട്മാറിയും 2.4 കിലോമീററർ പടിഞ്ഞാറുമായിട്ടാണ് പ്രത്യാശാ മുനമ്പിന്റെ സ്ഥാനം. 34°21′29″(ദ) 18°28′19″(പൂ). ഇവിടെ നിന്നും 50 കിലോമീററർ ദൂരെയാണ് കേപ് ടൗൺ. സുപ്രസിദ്ധ ടേബിൾ മലനിരയും, ടേബിൾ ഉൾക്കടലും കേപ് ഉപദ്വീപിന്റെ ഭാഗമാണ്. മണൽപ്പാറകളാണ് ഇവിടെ പ്രധാനമായും കണ്ടുവരുന്നത്. 1994- ൽ കേപ് ഉപദ്വീപ് മൂന്നു പ്രവിശ്യകളായി വിഭജിക്കപ്പെട്ടു പശ്ചിമകേപ്, ഉത്തരകേപ്, പൂർവ്വകേപ്. അല്പം ചില ഭാഗങ്ങൾ ഉത്തരപശ്ചിമ പ്രവിശ്യയിലും ചേർക്കപ്പെട്ടു. ഭൂമിശാസ്‌ത്രപരമായി ഈ രണ്ട്‌ മുനമ്പുകൾക്കിടയിലും പാറകൾ കാണപ്പെടുന്നുണ്ട്‌. 

1488ൽ പോർച്ചുഗീസ്‌ നാവികനായ ബർത്തലോമിയോ ഡയസ്‌ ആണ്‌ ആദ്യമായി ഈ മുനമ്പിൽ എത്തിയത്‌. കൊടുങ്കാറ്റിന്റെ മുനമ്പ്‌ എന്നാണ്‌ അദ്ദേഹം ഈ പ്രദേശത്തിന്‌ നാമകരണം ചെയ്‌തത്‌. ഇന്ത്യയിലേക്കും കിഴക്കൻ രാജ്യങ്ങളിലേക്കും എത്തിച്ചേരാൻ ഈ കടൽപാത വഴി സാധിക്കുമെന്ന ശുഭപ്രതീക്ഷകൊണ്ട്‌ മറ്റൊരു പോർച്ചുഗീസ്‌ നാവികനായ ജോൺ രണ്ടാമൻ ആണ്‌ ഇതിനെ പ്രതീക്ഷാ മുനമ്പ്‌ അഥവാ "Cape of Good Hope" എന്ന്‌ വിളിച്ചത്‌.


</doc>
<doc id="148069" url="https://ml.wikipedia.org/wiki?curid=148069" title="ചാരങ്കാവ്">
ചാരങ്കാവ്

മലപ്പുറം ജില്ലയിലെ ഏറനാട്‌ താലൂക്കിലെ തൃക്കലങ്ങോട്‌ പഞ്ചായത്തിലുൾപ്പെടുന്ന എളങ്കൂർ വില്ലേജിന്റെ തെക്ക്‌ കിഴക്കായി സ്ഥിതിചെയ്യുന്ന പ്രദേശമാണ്‌ ചാരങ്കാവ്‌. നിലവിൽ തൃക്കലങ്ങോട്‌ ഗ്രാമപഞ്ചായത്തിലെ പന്ത്രണ്ടാം വാർഡിലാണ്‌ ഈ പ്രദേശം ഉൾപ്പെടുന്നത്‌.തൊട്ടടുത്തുള്ള പ്രദേശമാണ്‌ ചെറുവണ്ണൂർ. ചെറുമാൻ ഊര്‌, ചെറുവിണ്ണവർപുരം എന്നീപദങ്ങൾ ലോപിച്ചാണ്‌ ചെറുവണ്ണൂർ എന്ന പേര്‌ ഉണ്ടായതെന്ന്‌ കരുതുന്നു. ചെറുവണ്ണൂരിന്റെ തെക്ക്‌ ഭാഗത്തുള്ള പ്രദേശമായ ചാരങ്കാവിലാണ്‌ ജിഎൽപി സ്‌കൂൾ ചെറുവണ്ണൂർ എന്ന സ്‌കൂൾ പ്രവർത്തിക്കുന്നത്‌. 1962ലാണ്‌ ഈ സ്‌കൂൾ സ്ഥാപിക്കപ്പെട്ടത്‌. മാധവപണിക്കർ ആയിരുന്നു ആദ്യകാലത്തെ ഇവിടത്തെ അധ്യാപകൻ.


</doc>
<doc id="148071" url="https://ml.wikipedia.org/wiki?curid=148071" title="ബ്രിക്‌സ്‌">
ബ്രിക്‌സ്‌

ബ്രസീൽ, റഷ്യ, ഇന്ത്യ, ചൈന, എന്നീ രാജ്യങ്ങളുടെ കൂട്ടായ്‌മയായി രൂപീകൃതമായതാണ്‌ ബ്രിക് ( BRIC- Brazil, Russia, India, China). 2001-ലാണ്‌ ഈ കൂട്ടായ്‌മ നിലവിൽവന്നത്‌. ലോക രാജ്യങ്ങളുടെ ആകെ വിസ്തൃതിയുടെ നാലിൽ ഒരു ഭാഗവും ലോക ജനസംഖ്യയുടെ 40 ശതമാനവും കൈമുതലായുള്ള രാജ്യങ്ങളെന്ന നിലയിലാണ് ലോക സാമ്പത്തിക ക്രമത്തിൽ വലിയ ഇടപെടൽ നടത്താൻ കഴിയുന്ന വിധത്തിൽ ഇങ്ങനെയൊരു വേദി രൂപീകരിച്ചത്. മുന്നാം ഉച്ചകോടി ചൈനയിലെ കടൽത്തീര നഗരമായ സന്യയിലാണ്‌ നടന്നത്‌ (14 April 2011) . ഈ ഉച്ചകോടിമുതൽ ദക്ഷിണാഫ്രിക്ക കൂടി ബ്രിക്‌ രാഷ്ട്രങ്ങളുടെ കൂട്ടത്തിൽ അംഗമായി. ഇതോടെ ബ്രിക്‌ രാഷ്ട്ര കൂട്ടായ്‌മ ഇനി ബ്രിക്‌സ് (BRICS) എന്നപേരിലാണ്‌ അറിയപ്പെടുക.അംഗരാഷ്ട്രങ്ങൾക്കിടയിൽ സാമ്പത്തിക സഹകരണം മെച്ചപ്പെടുത്തുന്നതിന് ലെയ്‌സൺ ഗ്രൂപ് രൂപവത്കരിക്കാൻ ബ്രിക്‌സ് ഉച്ചകോടി മന്ത്രിതലയോഗം തീരുമാനിച്ചു. മുന്നാം ഉച്ചകോടി ബഹു ധ്രുവത പ്രോത്സാഹിപ്പിക്കുന്നതിനുള്ള നിർദ്ദേശങ്ങളും, ലോക സമാധാനം, സുരക്ഷ, വികസനം ഉറപ്പാക്കൾ ഏന്നീ വിഷയങ്ങളും ചർച്ച ചെയ്തു. പരസ്പര സഹകരണത്തിലൂന്നി മുന്നേറാൻ അംഗ രാജ്യങ്ങൾക്കിടയിൽ ധാരണയായി. ഭീകരതയെ വിമർശിച്ചു, അതോടൊപ്പം ഭീകരതയെ നേരിടുന്നത് അന്താരാഷ്ട്ര നിയമങ്ങൾക്ക് അനുസൃതമായി വേണമെന്ന നിലപാട് സ്വീകരിക്കുകയും ചെയ്തു.

2006 സപ്തംബറിൽ ന്യൂയോർക്കിൽ ബ്രസീൽ, റഷ്യ, ഇന്ത്യ, ചൈന എന്നീ രാജ്യങ്ങളുടെ വിദേശകാര്യ മന്ത്രിമാർ പങ്കെടുത്ത യോഗം ചേർന്നു.

റഷ്യൻ പ്രസിഡന്റ് ദിമിത്രി മെദ്വെദേവ്‍‎, ബ്രസീലിയൻ പ്രസിഡന്റ് ദിൽമ റൗസഫ്, ദക്ഷിണാഫ്രിക്കൻ പ്രസിഡന്റ് ജേക്കബ് സുമ, ഇന്ത്യൻ പ്രധാനമന്ത്രി മൻമോഹൻ സിംഗ്‌ എന്നിവരാണ്‌ 2011-ലെ ഉച്ചകോടിയിൽ പങ്കെടുത്തത്‌.

ബ്രസീൽ ,റഷ്യ, ഇന്ത്യ, ചൈന, ദക്ഷിണാഫ്രിക്ക എന്നീ ബ്രിക്സ് രാജ്യങ്ങളുടെ വികസന പ്രവർത്തനങ്ങൾക്ക് സാമ്പത്തിക സഹായം നൽകുക എന്ന ലക്ഷ്യത്തോടെ ഈ രാജ്യങ്ങൾ ചേർന്ന് 2014 ജൂലൈ 15 നു രൂപീകരിച്ച ഒരു ബാങ്കാണ് ബ്രിക്സ് വികസന ബാങ്ക് അഥവാ ന്യൂ ഡെവലപ്മെൻറ് ബാങ്ക് (എൻ.ഡി.ബി.)..ആഗോള സമ്പദ് വ്യവസ്ഥയിൽ അമേരിക്ക യുടെയും യൂറോപ്യൻ യൂണിയൻറെയും നേതൃത്വത്തിലുള്ള ലോകബാങ്കിനും അന്താരാഷ്ട്ര നാണയനിധിക്കും തുല്യമായി ഒരു ബാങ്കാണ് ബ്രിക്സ് രാജ്യങ്ങൾ ഇതിലൂടെ ലക്ഷ്യം വയ്ക്കുന്നത്. 5000 കോടി ഡോളറിൻറെ ($50 ബില്യൺ ) പ്രാരംഭ മൂലധനവുമായി പ്രവർത്തനമാരംഭിക്കുന്ന ബ്രിക്സ് ബാങ്കിൻറെ ആസ്ഥാനം ചൈനയിലെ ഷാങ്ഹായ് ആണ്. .ബാങ്കിൻറെ ആദ്യത്തെ അധ്യക്ഷനായി കെ. വി. കാമത്ത് നിയമിക്കപ്പെട്ടു.അധ്യക്ഷൻറെ കാലാവധി 5 വർഷമാണ്..



</doc>
<doc id="148091" url="https://ml.wikipedia.org/wiki?curid=148091" title="ഡി. ഉദയകുമാർ">
ഡി. ഉദയകുമാർ

ഇന്ത്യൻ രൂപയുടെ ചിഹ്നം രൂപകൽപ്പന ചെയ്ത ആൾ എന്ന നിലയിൽ ശ്രദ്ധേയനായ വ്യക്തിയാണ് ഡി. ഉദയകുമാർ. ഗുവാഹത്തി ഐഐടിയിലെ അസിസ്റ്റന്റ് പ്രഫസറാണ്‌ ഇദ്ദേഹം.രൂപയുടെ ചിഹ്നങ്ങളിൽ നിന്ന്‌ ലിസ്റ്റ്‌ ചെയ്യപ്പെട്ട അഞ്ചെണ്ണത്തിൽ നിന്നാണ്‌ ഇദ്ദേഹം തയ്യാറാക്കിയ ചിഹ്നം തിരഞ്ഞെടുത്തത്‌. ബോംബെ ഐഐടിയിലെ ഇൻഡസ്‌ട്രിയൽ ഡിസൈൻ സെന്ററിലാണ്‌ ഇദ്ദേഹം ഗവേഷണം നടത്തിയത്‌. കൊച്ചി-മുസിരിസ് ബിനാലെയുടെ ലോഗോയും ഇദ്ദേഹമാണ് രൂപകൽപ്പന ചെയ്തത്. 

തമിഴ്‌നാട്ടുകാരനായ ഇദ്ദേഹം 1978 ഒക്ടോബർ 10 ന്‌ ചെന്നൈയിലാണ്‌ ജനിച്ചത്‌. മുൻ ഡി.എം.കെ. എം.എൽ.എയായ എന്. ധർമ്മലിംഗത്തിന്റെ മനകാണ്.


</doc>
<doc id="148092" url="https://ml.wikipedia.org/wiki?curid=148092" title="ഗ്ലൂമി സൺഡേ (ചലച്ചിത്രം)">
ഗ്ലൂമി സൺഡേ (ചലച്ചിത്രം)

നിക് ബാർകോവിൻറെ നോവലിനെ ഉപജീവിച്ച് റോൾഫ് ഷൂബെൽ 2003 ൽ സംവിധാനം ചെയ്ത ചലച്ചിത്രം. ലോകാരോഗ്യസംഘടനയുടെ കണക്കനുസരിച്ച് ലോകത്തിൽ ഏറ്റവും കൂടുതൽ ‍ ആത്മഹത്യ നടക്കുന്ന ഹംഗറിയുടെ സ്വന്തം ആത്മഹത്യാഗാനമായ ഗ്ലൂമി സൺഡേ പിറവിയെടുക്കാനുണ്ടായ സാമൂഹിക രാഷ്ട്രീയ സാഹചര്യങ്ങൾ വിശദീകരിക്കുകയാണ് ഊ ചലച്ചിത്രം.
1990കളിലെ ബുഡാപെസ്റ്റ് നഗരമാണ് ചിത്രത്തിൻറെ തുടക്കത്തിൽ. വൻകിട ജർമ്മൻ വ്യവസായിയായ ഹാൻസ് വിക്ക് എൺപതാം പിറന്നാൾ
ആഘോഷിക്കാൻ വേണ്ടി ബീഫ് റോളിന് പ്രശസ്‍തമായ സാബോ റെസ്റ്റോറൻറിൽ എത്തിച്ചേരുന്നു. പിയാനോയിൽ നിന്നുവരുന്ന ഗ്ലൂമി സൺഡേ കേട്ടിരുന്ന അയാൾ പിയാനോയുടെ മുകളിൽ ഇരുന്ന സുന്ദരിയുടെ രൂപം കണ്ട് കുഴഞ്ഞുവീഴുന്നു. പിന്നെ കാഴ്ച കൾ അറുപതുവർഷം പിന്നിലേക്ക്.
1930 കളിലെ നാസി അധിനിവേശത്തിനുമുന്പുള്ള ബുഡാപെസ്റ്റ് നഗരം. ജൂതനായ റെസ്റ്റോറൻറ് ഉടമ ലാസ്ലോ. മുഖ്യ പരിചാരികയായ ഇലോണ. പിയാനിസ്റ്റ് ആൻഡ്രോസ്. ഇവരുടെ ത്രികോണ പ്രണയം. ഇലോണയുടെ ജന്മദിനത്തിൻ ആൻഡ്രോസ് ഈണമിട്ടുപാടിയ ഗ്ലൂമി സൺഡേ പലരുടേയും ജീവനെടുക്കുന്നു. ഹാൻസ് വിക്കിൻറെ വിവാഹാഭ്യർത്ഥന ഇലോണ നിരസിച്ചു. ഡാന്യൂബ് നദിയിൽ ചാടി ആത്മഹത്യ ചെയ്യാൻ തുടങ്ങിയ അയാളെ ലാസ്ലോ രക്ഷിക്കുന്നു. എന്നെങ്കിലും പ്രത്യുപകാരം ചെയ്യുമെന്ന് പറഞ്ഞ് അയാൾ ജർമ്മനിയിലേക്ക് വണ്ടികയറി.
നാസി അധിനിവേശകാലത്ത് എസ്.എസ് ബ്രിഗേഡിൻറെ കമാൻററായ് തിരിച്ചുവന്ന അയാൾ ജൂതനായ ലാസ്ലോവിനോട് കരുണകാണിക്കുന്നില്ല. ഇതിനിടെ തൻറെ ഗാനം കേട്ട് ആളുകൾ ആത്മഹത്യചെയ്യുന്നതിൽ മനംനൊന്ത് ആൻഡ്രോസ് ആത്മഹത്യ ചെയ്യുന്നു.

ഇലോണയും മകനും ഹാൻസിനോട് പ്രതികാരം ചെയ്ത് ആയാളെ കൊന്നതാണ് എന്ന വസ്തുത ചിത്രത്തിൻറെ അവസാനം മാത്രം കാഴ്ചക്കാർക്ക് ബോധ്യപ്പെടുന്നു.


</doc>
<doc id="148096" url="https://ml.wikipedia.org/wiki?curid=148096" title="അഡ്വക്കേറ്റ് ജനറൽ">
അഡ്വക്കേറ്റ് ജനറൽ

ഇന്ത്യൻ ബാർകൌൺസിൽ നിയമമനുസരിച്ച് അഭിഭാഷകരുടെ ഔദ്യോഗികമേധാവിയാണ് അഡ്വക്കേറ്റ് ജനറൽ. ഇന്ത്യൻ ഭരണഘടന 165-ആം വകുപ്പ് പ്രകാരം ഓരോ സംസ്ഥാനത്തിനും ഓരോ അഡ്വക്കേറ്റ് ജനറൽ ഉണ്ട്. ഈ ഉദ്യോഗസ്ഥനെ അതതു സംസ്ഥാനത്തെ ഗവർണറാണ് നിയമിക്കുന്നത്. സംസ്ഥാന ഹൈക്കോടതികളിൽ ജഡ്ജിമാരായി നിയമിക്കപ്പെടുവാൻ യോഗ്യതയുള്ളവർക്കു മാത്രമേ അഡ്വക്കേറ്റ് ജനറലാകാൻ അർഹതയുള്ളൂ. ഓരോ സംസ്ഥാനത്തിലെയും ഗവർണറുടെ നിയമോപദേഷ്ടാവാണ് അഡ്വക്കേറ്റ് ജനറൽ. ഗവർണർ നിശ്ചയിക്കുന്ന ശമ്പളത്തിൽ, അദ്ദേഹത്തിന് വിശ്വാസമുള്ളിടത്തോളം കാലം, ഒരാൾക്ക് ഈ ഉദ്യോഗം വഹിക്കാവുന്നതാണ്. ഗവർണറുടെ വിശ്വാസമെന്നു പറയുന്നത് അതതുകാലത്ത് അധികാരത്തിൽ വരുന്ന ഗവൺമെന്റിന്റെ വിശ്വാസമാണ്.

അതതു സംസ്ഥാനനിയമസഭയിൽ ഹാജരാകുന്നതിനും ആവശ്യാനുസരണം പ്രത്യേക നിയമകാര്യങ്ങളെ സംബന്ധിച്ച് സഭയെ അഭിസംബോധനചെയ്ത് സംസാരിക്കുന്നതിനും അഡ്വക്കേറ്റ് ജനറലിന് അധികാരമുണ്ട്. എന്നാൽ നിയമസഭയിൽ ഇദ്ദേഹത്തിന് വോട്ടവകാശമുണ്ടായിരിക്കുന്നതല്ല.

ഇതേ സ്വഭാവത്തോടുകൂടി യൂണിയൻ ഗവൺമെന്റിനെ ഉപദേശിക്കുന്നതിനും മറ്റുമായി കേന്ദ്രത്തിൽ അറ്റോർണി ജനറൽ ഒഫ് ഇന്ത്യ എന്ന പേരിൽ ഒരു ഉദ്യോഗസ്ഥൻ ഉണ്ട്. 



</doc>
<doc id="148097" url="https://ml.wikipedia.org/wiki?curid=148097" title="തോലേരി">
തോലേരി

പയ്യോളിയിലെ ഒരു ഗ്രാമമാണ് തോലേരി. പയ്യോളി പേരാമ്പ്ര റോഡിലാണ് തോലേരി സ്ഥിതി ചെയ്യുന്നത്.


</doc>
<doc id="148098" url="https://ml.wikipedia.org/wiki?curid=148098" title="മുനമ്പം">
മുനമ്പം

കേരളത്തിലെ എറണാകുളം ജില്ലയിലെ, 26 കിലോമീറ്റർ നീളവും ശരാശരി 5 കിലോമീറ്റർ വീതിയുമുള്ള വൈപ്പിൻ ദ്വീപിന്റെ വടക്കേ അറ്റമാണ് മുനമ്പം. വൈപ്പിനിൽ നിന്ന് നോക്കിയാൽ കൊച്ചി തുറമുഖത്തിന്റെ മറുവശത്ത് ഫോർട്ട് കൊച്ചി കാണുന്നതുപോലെ, മുനമ്പത്ത് നിന്ന് നോക്കിയാൽ മുനമ്പം തുറമുഖത്തിന്റെ മറുവശത്ത് കാണുന്നത് തൃശൂർ ജില്ലയിലുള്ള അഴീക്കോട് എന്ന സ്ഥലമാണ്.

പ്രളയത്തിൽ നിന്നുമാണ് മുനമ്പം രൂപപ്പെട്ടത് എന്ന് പറയപ്പെടുന്നു.1341 പെരിയാറിൽ ഉണ്ടായ ഒരു പ്രളയത്തിൻറെ ഫലമായിട്ടാണ് മുനമ്പം അടങ്ങുന്ന വൈപ്പിൻകരയുടെ ഉത്ഭവം എന്ന് കരുതുന്നു.മൂന്നു വശവും വെള്ളത്താൽ ചുറ്റപ്പെട്ടെ വീതി കുറഞ്ഞ കരയുടെ കൂര്ത്ത അറ്റത്തതിനെ മുനമ്പ്‌ എന്ന് പറയുന്നു.ഇതിൽ നിന്നാണ് മുനമ്പം എന്ന പേര് സിദ്ധിച്ചതെന്നു പറയപ്പെടുന്നു.

മണ്ണടിഞ്ഞ് ആഴം കുറഞ്ഞുപോയ മുനമ്പം തുറമുഖത്തിന്റെ പഴയ പേരാണ് മുസരീസ്. കൊടുങ്ങല്ലൂർ തുറമുഖം എന്ന പേരിലും ഈ തുറമുഖം അറിയപ്പെടുന്നുണ്ട്.

മത്സ്യബന്ധനമാണ് ഇവിടത്തെ ജനങ്ങളുടെ പ്രധാന ജീവിതമാർഗ്ഗം. മുനമ്പം മത്സ്യബന്ധന ഹാർബർ ഇവിടെയാണ് നിലകൊള്ളുന്നത്.


</doc>
<doc id="148099" url="https://ml.wikipedia.org/wiki?curid=148099" title="കിഴിശ്ശേരി">
കിഴിശ്ശേരി

മലപ്പുറം ജില്ലയുടെ വടക്ക് പടിഞ്ഞാറ് ഭാഗത്ത് സ്ഥിതി ചെയ്യുന്ന കുഴിമണ്ണ പഞ്ചായത്തിലെ ഒരു ഗ്രാമമാണ് കിഴിശ്ശേരി. പ്രശസ്ത സഞ്ചാരസാഹിത്യകാരനായ മൊയ്തു കിഴിശ്ശേരി ഈ ഗ്രാമത്തിലാണ് ജനിച്ചത്. 
കുഴിമണ്ണ പഞ്ചായത്തിൽ ഇന്ന് നിലവിലുള്ള ഏറ്റവും പഴക്കമുള്ള വിദ്യാലയം 1920 ജൂൺ മാസം പ്രവർത്തനമാരംഭിച്ച കിഴിശ്ശേരി ജി.എൽ.പി.സ്കൂളാണ്.

കുഴിമന്ന


</doc>
<doc id="148104" url="https://ml.wikipedia.org/wiki?curid=148104" title="ഗ്രെഷമിന്റെ നിയമം">
ഗ്രെഷമിന്റെ നിയമം

സർക്കാർ കൃത്രിമമായി ഒരു നാണയത്തിന്റെ മൂല്യം കൂട്ടിയും മറ്റൊന്നിന്റെ മൂല്യം കുറച്ചും നിശ്ചയിക്കുമ്പോൾ, കുറഞ്ഞ മൂല്യം നിശ്ചയിക്കപ്പെട്ട നാണയം പൂഴ്ത്തിവയ്ക്കപ്പെട്ട് പ്രചാരത്തിൽ നിന്ന് പിൻവാങ്ങുകയും അധികമൂല്യം നിശ്ചയിക്കപ്പെട്ടത് വൻതോതിൽ പ്രചരിക്കുകയും ചെയ്യും എന്ന സാമ്പത്തികശാസ്ത്ര തത്ത്വമാണ് ഗ്രെഷമിന്റെ നിയമം (Gresham's Law) എന്നറിയപ്പെടുന്നത്. "മോശം പണം നല്ല പണത്തെ തുരത്തുന്നു" എന്നാണ് ഈ നിയമത്തിന്റെ ഏറെ പ്രചാരമുള്ള സാമാന്യഭാഷ്യം. എങ്കിലും "വിനിമയ നിരക്ക് നിയമം മൂലം ഉറപ്പിച്ചാൽ, മോശം പണം നല്ല പണത്തെ തുരത്തും" എന്നു പറയുന്നതിലാണ് കൂടുതൽ കൃത്യതയുള്ളത്.

രണ്ടു മൂല്യമുള്ള വസ്തുക്കൾ ഉപയോഗിച്ചുള്ള നാണയങ്ങൾ നിലവിലിരിക്കെ, രണ്ടിനും നിയമപരമായി ഒരേ മുഖമൂല്യം കല്പിക്കപ്പെടുന്ന അവസ്ഥയിലാണ് ഗ്രെഷമിന്റെ നിയമം കൂടുതലും പ്രസക്തമാകുന്നത്. കൃത്രിമമായി അധികവില നിശ്ചയിക്കപ്പെട്ട നാണയം അല്പവില കല്പിക്കപ്പെട്ട നാണയത്തെ വിപണിയിൽ നിന്നു തുരത്തുന്നു. കൃത്രിമമായ വിലനിയന്ത്രണത്തിന്റെ പ്രത്യാഘാതങ്ങളിൽ ഒന്നാണിത്.

ഇംഗ്ലണ്ടിൽ ട്യൂഡർ രാജവാഴ്ചക്കാലത്തെ പണമിടപാടുകാരനായിരുന്ന തോമസ് ഗ്രെഷം (1519–1579) എന്നയാളുടെ പേരിലാണ് ഈ തത്ത്വം അറിയപ്പെടുന്നത്. എങ്കിലും ഗ്രെഷമിനും 40 വർഷം മുൻപ് പോളണ്ടിൽ നിക്കോളാസ് കോപ്പർനിക്കസ് ഇതിനെക്കുറിച്ച് പറഞ്ഞിട്ടുള്ളതിനാൽ ആ രാജ്യത്ത് ഇത് "കോപ്പർനിക്കസ്-ഗ്രെഷം നിയമം' എന്നാണറിയപ്പെടുന്നത്. കോപ്പർനിക്കസിനും മുൻപ് 14-ആം നൂറ്റാണ്ടിൽ നിക്കോൾ ഓറെസ്മേയും ഈ പ്രതിഭാസം ശ്രദ്ധിച്ചിട്ടുണ്ട്. നല്ല നാണയത്തേക്കാളധികം മോശം നാണയം പ്രചരിക്കുന്ന പ്രതിഭാസം ക്രി.മു. അഞ്ചാം നൂറ്റാണ്ടിന്റെ അവസാനത്തിൽ ഗ്രീക്കു ഹാസ്യനാടകകൃത്ത് അരിസ്റ്റോഫെനിസ് അദ്ദേഹത്തിന്റെ "തവളകൾ" എന്ന നാടകത്തിലും സൂചിപ്പിക്കുന്നുണ്ട്. "അഥൻസിന്റെ അഭിമാനമായ തികവുറ്റ നാണയങ്ങൾ ഒരിക്കലും ഉപയോഗിക്കപ്പെടാതിരിക്കുമ്പോൾ, ക്ഷുദ്രമായ പിത്തളനാണയങ്ങൾ എല്ലാവരുടേയും കൈകളിലൂടെ കടന്നു പോകുന്നു" എന്നാണ് അദ്ദേഹം എഴുതിയത്.


</doc>
<doc id="148106" url="https://ml.wikipedia.org/wiki?curid=148106" title="വാൾട്ടർ ബ്രൂണിങ്">
വാൾട്ടർ ബ്രൂണിങ്

ലോകത്ത് ഏറ്റവും കൂടുതൽ കാലം ജീവിച്ച പുരുഷനും ഏറ്റവും പ്രായമുള്ള രണ്ടാമത്തെ വ്യക്തിയുമാണ് വാൾട്ടർ ബ്രൂണിങ് (സെപ്റ്റംബർ 21, 1896 – ഏപ്രിൽ 14, 2011). ഇക്കാരണത്താൽ ഇദ്ദേഹം ഗിന്നസ് ബുക്കിൽ സ്ഥാനം നേടിയിരുന്നു. 2011 ഏപ്രിൽ 14 - ന് വാർദ്ധഖ്യസഹജമായ അസുഖം മൂലം അന്തരിച്ചു. 

അമേരിക്കയിലെ മിനെസോട്ടയിലെ ബെൽറോസിൽ 1896-ൽ ജോൺ ബ്രൂണിങ് കോറ മൈയുടെയും മകനായി ജനിച്ചു. റെയിൽവേ വിഭാഗത്തിൽ ജീവനക്കാരനായിരുന്നു ബ്രൂണിങ്. 2009 ലാണ് ഇദ്ദേഹം ലോകത്തെ ഏറ്റവും പ്രായം ചെന്ന പുരുഷനായി ഗിന്നസ് ബുക്കിൽ സ്ഥാനം നേടിയത്. ടെലിഗ്രാഫ് ഓപ്പറേറ്ററായിരുന്ന ഓനസ് ട്വോകിയാണ് ബ്രൂണിങിന്റെ ഭാര്യ (മരണം - 1957). 



</doc>
<doc id="148107" url="https://ml.wikipedia.org/wiki?curid=148107" title="അഡ്‌വന്റിസം">
അഡ്‌വന്റിസം

ക്രിസ്തുവിന്റെ രണ്ടാമത്തെ വരവിനും സഹസ്രാബ്ദവാഴ്ചയ്ക്കും പ്രാധാന്യം കല്പിക്കുന്ന മതവിശ്വാസമാണ് അഡ്‌വന്റിസം. അഡ്വന്റ് (advent) എന്നാൽ വരവ് എന്നർഥം. ലോകാവസാനം ആസന്നമായിരിക്കുന്നുവെന്നും തത്സമയം യേശുക്രിസ്തു എല്ലാ തേജസ്സോടുംകൂടി ഭൂമിയിൽ വീണ്ടും പ്രത്യക്ഷപ്പെടുമെന്നും വിശ്വസിക്കുന്ന വിവിധ ക്രൈസ്തവമതവിഭാഗക്കാരാണ് അഡ്വന്റിസ്റ്റുകൾ. ഈ വിശ്വാസം നൂറ്റാണ്ടുകൾക്കു മുൻപു തന്നെ നിലനിന്നിരുന്നതായി കാണാം. പതിനെട്ടാം ശതകത്തിൽ "ദി ഫിഫ്ത്ത് മോണാർക്കി മൂവ്മെന്റ്" ക്രിസ്തുവിന്റെ രണ്ടാമത്തെ വരവിന് തയ്യാറെടുത്തിരുന്നു. ജർമനിയിൽ "റോൺസ്ഡോർഫ് സെക്ട്" എന്നറിയപ്പെട്ടിരുന്ന ഒരു കൂട്ടർ ക്രിസ്തുരാജ്യത്തിനുവേണ്ടി കാത്തിരുന്നു. "ഷേക്കർ കമ്യൂണിറ്റീസ്" എന്ന വിഭാഗക്കാരും ലോകാവസാനത്തിലും ക്രിസ്തുവിന്റെ തിരിച്ചുവരവിലും വിശ്വസിച്ചിരുന്നു. 19-ആം ശതകത്തിലും ക്രിസ്തുവിന്റെ രണ്ടാമത്തെ വരവിൽ വിശ്വസിച്ചിരുന്ന വിഭാഗക്കാർ ഇംഗ്ലണ്ട്, ജർമനി തുടങ്ങിയ രാജ്യങ്ങളിൽ ധാരാളം ഉണ്ടായിരുന്നു.

അമേരിക്കയിൽ അഡ്വന്റിസ്റ്റ് പ്രസ്ഥാനത്തിന് നേതൃത്വം നല്കിയത് "വില്യം മില്ലറാണ്". 1839 മുതൽ മില്ലറിന് ധാരാളം അനുയായികൾ ഉണ്ടായി. 1843-ൽ "അഡ്വന്റിസ്റ്റുകൾ" എന്ന പേർ അവർ സ്വയം സ്വീകരിച്ചു. 1843 മാർച്ച് 21-നും 1844 മാർച്ച് 21-നും ഇടയ്ക്ക് ഒരു ദിവസമാണ് ക്രിസ്തുവിന്റെ വരവുണ്ടാകുകയെന്ന് മില്ലർ പ്രവചിച്ചു. ആ പ്രവചനം ഫലിച്ചില്ല. 1844 ഒക്ടോബർ 22-ന് ക്രിസ്തു പ്രത്യക്ഷപ്പെടുമെന്ന് വീണ്ടും മില്ലർ പ്രവചിച്ചുവെങ്കിലും ആ പ്രവചനവും ഫലവത്തായില്ല. ഏതാണ്ട് ഒരു ലക്ഷത്തോളം അനുയായികൾ ഉണ്ടായിരുന്ന ഈ പ്രസ്ഥാനം അതോടെ ഛിന്നഭിന്നമായി തുടങ്ങി.

മില്ലറിന്റെ പ്രസ്ഥാനത്തിൽനിന്ന് ഉടലെടുത്ത സംഘങ്ങളിൽ മുഖ്യമായത് "സെവന്ത്ഡേ അഡ്വന്റിസ്റ്റുകൾ" (Seventh Day Adventists) ആണ്. 1844-ലാണ് ഈ സംഘടന രൂപംകൊണ്ടത്. 1860-ൽ ഔദ്യോഗികമായി ഈ പേർ അവർ സ്വീകരിച്ചു. ക്രിസ്തുവിന്റെ രണ്ടാമത്തെ വരവിന് ഒരു നിർദിഷ്ട ദിവസം ഇവർ പ്രവചിച്ചില്ല. ക്രിസ്തുവിന്റെ ന്യായവിധി സ്വർഗത്തിൽ വച്ചായിരിക്കും എന്ന് അവർ വിശ്വസിച്ചു. മറ്റു ക്രൈസ്തവസഭാവിഭാഗങ്ങൾ ഞായറാഴ്ചയെ ശാബത്പോലെ കരുതുമ്പോൾ, യഹൂദൻമാരെപ്പോലെ ഇവർ ഏഴാം ദിവസമായ ശനിയാഴ്ചയാണ് ശാബത് ദിനമായി ആചരിക്കുന്നത്. അതിനാൽ ശനിയാഴ്ച ഇവർ പ്രധാനമായ ജോലികളൊന്നും ചെയ്യാറില്ല. മിസ്സിസ് എലൻ ജി. വൈറ്റിന്റെ പ്രവാചകത്വത്തിലും ഇവർ വിശ്വസിക്കുന്നു. 1903 മുതൽ ഈ പ്രസ്ഥാനത്തിന്റെ ആസ്ഥാനം വാഷിങ്ടൺ ആണ്. 

1866-ൽ രൂപംകൊണ്ട മറ്റൊരു അഡ്വന്റിസ്റ്റ് വിഭാഗമാണ് "ചർച്ച് ഒഫ് ഗോഡ്" (Church of God). മിസ്സിസ് എലൻ ഗോൾഡ് വൈറ്റിനെ പ്രവാചകയായി അംഗീകരിക്കാൻ വിസമ്മതിച്ചവരാണ് ഇവർ. മറ്റൊരു അഡ്വന്റിസ്റ്റുസഭയായ അഡ്വന്റ് ക്രിസ്ത്യൻ ചർച്ച് 1861-ൽ സ്ഥാപിതമായി. പുണ്യാത്മാക്കൾക്ക് അമർത്യതയും പാപികൾക്ക് വിനാശവും സംഭവിക്കുമെന്ന് അതു വിശ്വസിക്കുകയും പ്രചരണം നടത്തുകയും ചെയ്തു. 1862-ൽ സ്ഥാപിച്ച ലൈഫ് ആൻഡ് അഡ്വന്റ് യൂണിയനും (Life and advent union), 1866-ൽ സ്ഥാപിച്ച ഏജ് ടു കം അഡ്വന്റിസ്റ്റുകളും (Age to come Adventists) മറ്റു രണ്ടു വിഭാഗക്കാരാണ്. സി.റ്റി. റസ്സൽ രൂപവത്കരിച്ച യഹോവാസാക്ഷികൾ (Jehovah Witnesses) എന്നറിയപ്പെടുന്ന പ്രസ്ഥാനവും പ്രവർത്തനക്ഷമമാണ്. ഇവർ ത്രിത്വത്തെയും യേശുക്രിസ്തുവിന്റെ ദൈവത്വത്തെയും അംഗീകരിക്കുന്നില്ല ഇവരെ കൂടാതെ പ്രിമിറ്റിവ് അഡ്വന്റ് ക്രിസ്ത്യൻ ചർച്ച്, യുണൈറ്റഡ് സെവന്ത് ഡേ ബ്രദറൺ തുടങ്ങിയ വിഭാഗങ്ങളും നിലവിലുണ്ട്.

1873-ൽ മധ്യതിരുവിതാംകൂറിൽ ഉണ്ടായ ആത്മീയ ഉണർവിനോടനുബന്ധിച്ച് റവ. യുസ്തൂസ് യോസഫ് എന്ന വിദ്വാൻ കുട്ടിയച്ചന്റെ നേതൃത്വത്തിൽ യുയോമയ സഭ ഉടലെടുത്തു. യേശുക്രിസ്തുവിന്റെ രണ്ടാമത്തെവരവ് അഞ്ചരവർഷം കഴിഞ്ഞ് ഉണ്ടാകുമെന്ന് ഇവർ വിശ്വസിക്കുകയും പ്രഖ്യാപിക്കുകയും ചെയ്തു. പ്രവചനം ശരിയാകാതെ വന്നതിനെതുടർന്ന് ഈ പ്രസ്ഥാനത്തിന്റെ പ്രാബല്യം നശിച്ചു. 

ഇന്നു നിലവിലിരിക്കുന്ന വിവിധ പെന്തിക്കോസ്തുസഭകളും അഡ്വന്റിസ്റ്റു വിഭാഗത്തിൽപ്പെടും. 



</doc>
<doc id="148114" url="https://ml.wikipedia.org/wiki?curid=148114" title="വിസ്മയ പാർക്ക്">
വിസ്മയ പാർക്ക്

കേരളത്തിലെ കണ്ണൂർ ജില്ലയിലെ ഒരു വിനോദകേന്ദ്രമാണ് പറശ്ശിനിക്കടവിലെ വിസ്മയ പാർക്ക്. 2000 ത്തിൽ സ്ഥാപിതമായ ഒരു സഹകരണ സ്ഥാപനമായ മലബാർ ടൂറിസം ഡവലപ്‌മെന്റ് കൊ-ഓപ്പറേറ്റീവ് ലിമിറ്റഡ് എന്ന സ്ഥാപനത്തിന്റെ മേൽനോട്ടത്തിലാണ് പാർക്കിന്റെ പ്രവർത്തനങ്ങൾ. കണ്ണൂരിൽ നിന്ന് 18 കിലോമീറ്ററും തളിപ്പറമ്പിൽ നിന്ന് 8 കിലോമീറ്ററും ദൂരത്തിൽ പറശ്ശിനിക്കടവിലാണ് പാർക്ക്. 

വിസ്മയ പാർക്കിന്റെ പ്രവർത്തനത്തിനാവശ്യമായ വെള്ളംമുഴുവൻ ശേഖരിക്കുന്നത് മഴവെള്ളസംഭരണിയിൽനിന്നുമാണ്

കേരളത്തിലെ ഏറ്റവും വലിയ അമുസെമെന്റ്റ് പാർക്ക്

</doc>
<doc id="148121" url="https://ml.wikipedia.org/wiki?curid=148121" title="നിരണം ഗ്രന്ഥവരി">
നിരണം ഗ്രന്ഥവരി

താളിയോലയിലെഴുതപ്പെട്ട മലയാള ഭാഷയിലെ ആദ്യ ചരിത്ര ഗ്രന്ഥമാണ് നിരണം ഗ്രന്ഥവരി .
അധ്യായങ്ങളോ ഖണ്ഡികകളോ തിരിക്കാതെ തുടർച്ചയായി എഴുതപ്പെട്ടിട്ടുള്ളതാണ് ഈ താളിയോല ഗ്രന്ഥമെങ്കിലും അതിനെ വിഷയബന്ധിതമായ അധ്യായങ്ങളായി തിരിച്ചാൽ ഒന്നു മുതൽ നാലുവരെ അധ്യായങ്ങൾ ചരിത്രവും അഞ്ചും ആറും അധ്യായങ്ങൾ വിശ്വാസ പഠനങ്ങളും ഏഴാമധ്യായം തോമാശ്ലീഹായെ സംബന്ധിക്കുന്ന ഒരു ഐതിഹ്യവുമാണ്. എട്ടാമധ്യായം പരസ്പരബന്ധമില്ലാത്ത വിജ്ഞാനശകലങ്ങളുടെ ശേഖരവും ഒൻപതാമധ്യായം വജ്രങ്ങളുടെ ലക്ഷണശാസ്ത്രവുമാണ്. ഭാഷാ-ചരിത്രപരമായി ശ്രദ്ധേയമായ ഒരു സ്വകാര്യ കത്താണ് പത്താമധ്യായം. 35 മലയാള കവിതകളുടെ സമാഹാരമാണ് അവസാന ഭാഗം. ചരിത്രം, ബൈബിൾ കഥകൾ, വേദശാസ്ത്രം, തത്ത്വചിന്ത, പഞ്ചാംഗം തുടങ്ങി വിവിധ വിഷയങ്ങളെ പ്രതിപാദിക്കുന്ന മലയാള കവിതകളാണിവ. ഇവയിൽ പലതും ഭാഗികമായി നഷ്ടപ്പെട്ടുപോയി.

യഥാർഥത്തിൽ മൂന്നും നാലും അധ്യായങ്ങൾ മാത്രമാണ് മലങ്കര സഭാചരിത്രം. ഒന്നും രണ്ടും അധ്യായങ്ങൾ യഥാക്രമം പഴയനിയമകാലത്തെ യഹൂദചരിത്രവും ആദിമനൂറ്റാണ്ടുകളിലെ ക്രൈസ്തവസഭാ ചരിത്രവുമാണ്. മലങ്കര സഭാചരിത്രത്തിന് ആദിമുതലുള്ള പശ്ചാത്തലവിവരണം എന്ന നിലയിലാണ് അവ ചേർത്തിട്ടുള്ളത്. ഈ അധ്യായങ്ങൾ പാശ്ചാത്യ സുറിയാനി പാരമ്പര്യത്തിലുളള ആഗോളസഭാചരിത്രത്തിന്റെ സംഗ്രഹീത രൂപമാണ്. ആദാമിൽ ആരംഭിച്ച് യേശുക്രിസ്തുവിലൂടെയും, തുടർന്ന് അപ്പോസ്തലന്മാർ‍, പൊതു സുന്നഹദോസുകൾ ഇവയുടെ ചരിത്രം വിവരിച്ച് ഓർത്തഡോക്സ് വിശ്വാസവും പാരമ്പര്യവുമാണ് കലർപ്പില്ലാത്തതും കണ്ണിമുറിയാത്തതും എന്ന് സ്ഥാപിക്കുവാൻ ഗ്രന്ഥകാരൻ ശ്രമിക്കുന്നു. ഇതിന് പാശ്ചാത്യ സുറിയാനി സഭാചരിത്ര ഗ്രന്ഥങ്ങളെ പൂർണമായും ആശ്രയിക്കുന്നു.

ഇതിനിടയിൽ പാശ്ചാത്യ സുറിയാനി ചരിത്രങ്ങളിൽ ഉൾപ്പെടാത്ത തോമാശ്ലീഹായുടെ കേരളത്തിലെ പ്രേഷിതവൃത്തി, രക്തസാക്ഷിമരണം മുതലായ പ്രാദേശിക പാരമ്പര്യങ്ങൾ ചേർത്ത് ഓർത്തഡോക്സ് മുഖ്യധാരയുടെ ഭാഗമാണ് മലങ്കര നസ്രാണികൾ എന്ന് സ്ഥാപിക്കാനും ഗ്രന്ഥകാരൻ ശ്രമിക്കുന്നുണ്ട്. അതിനുശേഷമാണ് മൂന്നാമധ്യായത്തിലെ സംഭവങ്ങൾ കൊല്ലവർഷം ഒന്നാം നൂറ്റാണ്ടുമുതൽ ആരംഭിക്കുന്നത്.

അഞ്ചാമധ്യായം സുറിയാനി ഭാഷയിലുള്ള ഒരു വിശ്വാസ പാഠത്തിന്റെ മലയാള പരിഭാഷയാണ്. അതിൽ സുറിയാനി വ്യാകരണത്തിന്റെ സ്വാധീനവും പ്രകടമാണ്. ആറാമധ്യായം പാശ്ചാത്യ സുറിയാനി പാരമ്പര്യത്തിൽനിന്നുകൊണ്ട് മലങ്കരസഭയും റോമൻ കത്തോലിക്ക സഭയുമായി അഭിപ്രായവ്യത്യാസമുള്ള ചില സംഗതികളിൽ തങ്ങളുടെ ഭാഗം ന്യായീകരിച്ചു കൊണ്ടുള്ള ഏഴു പ്രബന്ധങ്ങളാണ്.

എട്ടാമധ്യായത്തിലെ വൈവിധ്യമാർന്ന വിഷയങ്ങൾ പല സ്രോതസ്സുകളിൽ നിന്നും സംഭരിച്ചതാണ്. അവയിൽ പാശ്ചാത്യ സുറിയാനി ഗ്രന്ഥങ്ങൾ, കൽദായ, ലത്തീൻ പാരമ്പര്യങ്ങൾ, സംസ്കൃത കൃതികൾ, പ്രാചീന മലയാള കൃതികൾ, പ്രാദേശിക ഐതിഹ്യങ്ങൾ, ആയുർവേദം, ഗണിതം, ശകുനശാസ്ത്രം തുടങ്ങിയവ ഉൾപ്പെടുന്നുണ്ട്. നിരണം ഗ്രന്ഥവരിയുടെ മറ്റു പകർപ്പുകളിൽ മൂന്നാമധ്യായംവരെയുള്ള ചരിത്രഭാഗം മാത്രമാണ് ഏറിയും കുറഞ്ഞുമുള്ളത്.

ഇന്ന് നിരണം ഗ്രന്ഥവരി എന്ന കണിയാന്ത്ര താളിയോലഗ്രന്ഥം ഒരു പകർപ്പുമാത്രമാണെന്ന് ആന്തരിക സൂചനകളിൽ നിന്നും വ്യക്തമാണ്. ലഭ്യമായ വിവരങ്ങൾ പ്രകാരം കണിയാന്ത്ര തൊമ്മി ചാണ്ടി കത്തനാരാണ് ഈ പകർപ്പിന്റെ സമ്പാദകൻ.

ഡോ. പി.ജെ. തോമസ്, സി.എം. ആഗൂർ, ടി.കെ. ജോസഫ്, ചിത്രമെഴുത്ത് കെ.എം. വർഗ്ഗീസ് മുതലായവർ 'മാർ ദിവന്ന്യാസ്യോസിന്റെ ഡയറി' എന്നു വിളിക്കുന്നുണ്ടെങ്കിലും ഇത് അദ്ദേഹത്തിന്റെ കൃതിയല്ല. നിരണം ഗ്രന്ഥവരിയിൽ ചരിത്രമെഴുതണമെന്ന് മാർ ദിവന്ന്യാസ്യോസ് ആവശ്യപ്പെട്ടു എന്നല്ലാതെ സ്വയം എഴുതി എന്നു പറയുന്നില്ല. അദ്ദേഹത്തിന്റെ കാലശേഷം ഏഴാം മാർത്തോമ്മാ രചനയ്ക്ക് മേൽനോട്ടം വഹിക്കുന്നതായി പരാമർശമുണ്ട്.

മൂലകൃതി കൊല്ലവർഷം 981 (1806)-ൽ രചിച്ചു തുടങ്ങി എന്നു നിരണം ഗ്രന്ഥവരിയിൽ പരാമർശമുണ്ടെങ്കിലും നിരണം ഗ്രന്ഥവരിയിലെയും കരവട്ടുവീട്ടിൽ മാർ ശീമോൻ ദിവന്ന്യാസ്യോസിന്റെ നാളാഗമത്തിലെയും ആഭ്യന്തര സൂചനകൾപ്രകാരം രചനാകാലം 1771-73 കാലംവരെ പിമ്പോട്ടു പോകുന്നുണ്ട്. ഒരു പക്ഷേ, തുടർച്ചയായി രചിച്ചുവന്ന ദിനവൃത്താന്തത്തിന്റെ ക്രോഡീകരണമാവാം 1806-ൽ നടന്നത്.

നിരണം ഗ്രന്ഥവരിക്ക് ചരിത്രപരമായി വളരെ പ്രാധാന്യമുണ്ട്. മലയാളിയാൽ എഴുതപ്പെട്ട മലങ്കര നസ്രാണികളുടെ ആദ്യ ചരിത്രഗ്രന്ഥമാണിത്. നിരണം ഗ്രന്ഥവരി യൂറോപ്യൻ സ്വാധീനമില്ലാതെ തികച്ചും ദേശീയമായ കാഴ്ചപ്പാടോടെ, ദേശീയമായ ഭരണസ്വാതന്ത്രം ഉയർത്തിപ്പിടിക്കുന്ന ഒരു മനോഭാവം ഉള്ളവരാൽ രചിക്കപ്പെട്ടതാണ്.

രചനാകാലം നൽകുന്ന ശ്രദ്ധേയമായ മറ്റൊരു പ്രാധാന്യം നിരണം ഗ്രന്ഥവരിയുടെ ആദ്യഭാഗം 1773-നു മുമ്പുതന്നെ എഴുതപ്പെട്ടു എന്നതാണ്. അങ്ങനെയെങ്കിൽ 1781-ൽ എഴുതപ്പെട്ട വെള്ളയുടെ ചരിത്രത്തെക്കാൾ പുരാതനമാണ് നിരണം ഗ്രന്ഥവരി; അങ്ങനെ മലയാളത്തിലെ ആദ്യചരിത്രഗ്രന്ഥം എന്ന സ്ഥാനവും ഈ കൃതിക്ക് അവകാശപ്പെടാം .

കലുഷമായ ഒരു രാഷ്ട്രീയ അന്തരീക്ഷമാണ് അക്കാലത്ത് കേരളത്തിൽ നിലനിന്നിരുന്നതെന്നതും നിരണം ഗ്രന്ഥവരിയുടെ ചരിത്രപ്രാധാന്യം വർധിപ്പിക്കുന്നു. പോർച്ചുഗീസുകാരുടെ പതനം, ഡച്ചുകാരുടെ ഉയർച്ചയും താഴ്ചയും, ബ്രിട്ടീഷുകാരുടെ ഉദയം, തിരുവിതാംകൂറിന്റെ രൂപീകരണം, മൈസൂർ പടയോട്ടം, വേലുത്തമ്പി കലാപം തുടങ്ങിയ സുപ്രധാന കാലഘട്ടമാണ് ഇതിൽ പരാമർശ വിധേയമാകുന്നത്.

നിരണം ഗ്രന്ഥവരിയിലെ ഭാഷയുടെ പ്രത്യേകത അതിന്റെ അത്ഭുതാവഹമായ പദസ്വാധീനമാണ്. യൂറോപ്യൻ ഭാഷകളിൽ നിന്നു അപൂർവം പദങ്ങൾ മാത്രമാണ് ഇതിൽ കടന്നുകൂടിയിരിക്കുന്നത്. ഓർത്തഡോക്സ് വേദശാസ്ത്രം, ത്രിത്വ വിശ്വാസം, ദൈവപുത്രന്റെ അളത്വം മുതലായ വിഷയങ്ങൾ വിവരിക്കുവാൻ നിരണം ഗ്രന്ഥവരിയിൽ പ്രയോഗിക്കുന്ന പദങ്ങൾ ശ്രദ്ധാർഹമാണ്. ഒരു ചെറിയ വ്യത്യാസം പോലും വേദവിപരീതത്തിനു വഴിവയ്ക്കുന്ന ഈ ഭാഗങ്ങൾ പരകീയപദങ്ങൾ കൂടാതെതന്നെ തെറ്റില്ലാതെ പരിഭാഷപ്പെടുത്തുവാൻ സാധിച്ചിട്ടുണ്ട്. 

ഭാഷാപരമായി അതീവ പ്രാധാന്യമുള്ള മറ്റൊന്നാണ് നിരണം ഗ്രന്ഥവരിയിലെ പദ്യങ്ങൾ. ദ്രാവിഡ വൃത്തത്തിലുളള ഇവയുടെ കർത്താവ് ഒരാളാകണമെന്നില്ല. സുറിയാനി പാരമ്പര്യത്തിന്റെ ശക്തമായ സ്വാധീനമുണ്ടെങ്കിലും തികച്ചും കേരളീയമായ സാഹിത്യമാനങ്ങൾ ഈ കവിതകൾക്കുണ്ട്. കേരളീയശൈലികൾക്ക് ക്രൈസ്തവമാനം നല്കുവാനും, അതേ സമയം ബൈബിൾ പ്രമേയങ്ങളെ മലയാളവത്കരിക്കാനും കവി(കൾ) ശ്രമിച്ചിട്ടുണ്ട്. കിളിപ്പാട്ടുരീതിയിൽ എഴുതപ്പെട്ട ഒരു കവിതയിൽ കവി കഥപറയാൻ ക്ഷണിക്കുന്നത് ക്രൈസ്തവമതപ്രതീകങ്ങളിലൊന്നായ പ്രാവിനെയാണ്. ക്രിസ്തുവിന്റെ കന്യാജനനത്തെ 
എന്ന തികച്ചും കേരളീയമായ ഉപമാനംകൊണ്ടാണ് വർണിച്ചിരിക്കുന്നത്. 'ഒട്ടകം സൂചിക്കുഴലിലൂടെ കടക്കുക' എന്ന ബൈബിൾ ഉപമയെ മലയാളികൾക്ക് സംവേദ്യമായരീതിയിൽ എന്നു പരാവർത്തനം ചെയ്തിരിക്കുന്നു.



</doc>
<doc id="148124" url="https://ml.wikipedia.org/wiki?curid=148124" title="4ജി">
4ജി

അതിവേഗ ഡാറ്റ കൈമാറ്റം സാധ്യമാക്കുന്ന നാലാം തലമുറ സാങ്കേതികവിദ്യയാണ് 4ജി. 3ജിയെ അപേക്ഷിച്ച് കൂടതൽ വേഗതയിലും ഗുണമേന്മയിലും ഡാറ്റാ കൈമാറ്റം 4ജിയിൽ സാധ്യമാകുന്നു. മൊബൈൽ ബ്രോഡ്ബാൻഡ് 4ജി മുഖേന നൽകുവാൻ സാധിക്കും. 3ജിയിൽ നിന്നും ഇതിനെ വ്യത്യസ്തമാക്കുന്നത് വേഗതയാണ്. തന്മൂലം ഹൈഡെഫനിഷൻ ടിവി, ത്രിമാന ചലച്ചിത്രങ്ങൾ, ഐപി ടെലിഫോണി എന്നിവ നൽകുവാൻ 4ജി മുഖേന സാധിക്കും.
രണ്ട് 4ജി സങ്കേതങ്ങളാണ് ഇപ്പോൾ വന്നിട്ടുള്ളത്. മൊബൈൽ വൈ-മാക്സ്, ലോങ്-ടേം ഇവല്യൂഷൻ എന്നിവയാണവ.

 
 


</doc>
<doc id="148128" url="https://ml.wikipedia.org/wiki?curid=148128" title="ഫ്രാൻസിസ് ഡി സാലസ്">
ഫ്രാൻസിസ് ഡി സാലസ്

റോമൻ കത്തോലിക്കാ സഭയിലെ ഒരു വിശുദ്ധനാണ് ഫ്രാൻസിസ് ഡി സാലസ് (ഓഗസ്റ്റ് 21, 1567 – ഡിസംബർ 28, 1622).

1567 ഓഗസ്റ്റ് 21 - ന് സ്വിറ്റ്സർലാന്റിലെ ജനീവ നഗരത്തിനു സമീപമുള്ള തോറൺസ് പട്ടണത്തിലാണ് ഫ്രാൻസ്വാ ഡി സാലിസിന്റെ മകനായി ഫ്രാൻസിസ് ഡി സാലസിന്റെ ജനനം. യൂറോപ്പിലെ തന്നെ ഒരു പ്രമുഖ കുടുംബമായിരുന്നു ഫ്രാൻസിസിന്റേത്. ഫ്രാൻസ്വായുടെയും ഭാര്യയുടെയും ഏഴു വർഷം നീണ്ട കാത്തിരിപ്പിനു ശേഷമാണ് ഫ്രാൻസിസിന്റെ ജനനം. ഫ്രാങ്കോയിക്ക് സ്വന്തമായി നുവല്ലെ എന്നറിയപ്പെട്ടിരുന്ന വലിയൊരു ഭൂപ്രദേശം ഉണ്ടായിരുന്നു. ഒപ്പം ഭാര്യാപിതാവ് നൽകിയ ബോയിസി എന്നൊരു ഭൂപ്രദേശം അദ്ദേഹത്തിന് ലഭിച്ചു. ഇവിടെയുള്ള സാലസ് മന്ദിരമെന്നറിയപ്പെട്ടിരുന്ന പ്രൗഢമായ ഭവനത്തിലാണ് അവർ നിവസിച്ചിരുന്നത്. ഫ്രാൻസിസ് അസീസിയുടെ ഭക്തരായ ഇവർ ഈ ഭവനത്തിലെ ഒരു മുറിയിൽ അസീസിയുടെ രൂപം സ്ഥാപിച്ച് ആ മുറിക്ക് വിശുദ്ധന്റെ പേരു നൽകി. ഇവിടെയായിരുന്നു ഫ്രാൻസിസ് ഡി സാലസിന്റെ ജനനം. കുറച്ചു നാളുകൾക്ക് ശേഷം തോറൺസ് ദേവാലയത്തിൽ മാമ്മോദീസ നൽകി അവർ ആ കുഞ്ഞിന് വിശുദ്ധ ഫ്രാൻസിസിന്റെ പേരും നൽകി. ദൈവഭക്തിയിലും പുണ്യത്തിലുമാണ് അവർ ഫ്രാൻസിസിനെ വളർത്തിയത്. തുടർന്ന് കുട്ടിയുടെ പഠനത്തിനായി ഫ്രാങ്കോയി, ടെയാജെ എന്ന പുരോഹിതനെ അധ്യാപകനായി ഏർപ്പെടുത്തി. ഫ്രാൻസിസ് ആ അധ്യാപകന്റെ വാക്കുകൾ ഹൃദ്യസ്തമാക്കുകയും പ്രാവർത്തികമാക്കുവാൻ ശ്രമിക്കുകയും ചെയ്തു. 

മാതാപിതാക്കൾ ഫ്രാൻസിസിന്റെ ഏഴാം വയസ്സിൽ ലാറോഷ് എന്ന കോളേജിൽ വിദ്യാഭ്യാസത്തിനായി ചേർത്തു. തുടർന്നുണ്ടായ രാഷ്ട്രീയമായ പ്രതികൂലസാഹചര്യം മൂലം ഫ്രാങ്കോയിയും കുടുംബവും താമസം ആ മന്ദിരത്തിൽ നിന്നും മാറ്റി. തന്മൂലം ഫ്രാൻസിസിന്റെ ലറോഷ് കോളേജിലെ പഠനം അവസാനിപ്പിച്ച് അന്നേസി സർവ്വകലാശാലയിൽ സൗകര്യമേർപ്പെടുത്തി. ഇക്കാലത്തും ഫാദർ ടെയാജെയും അവർക്കൊപ്പമുണ്ടായിരുന്നു. ഈ സർവ്വകലാശാലയിൽ ഫ്രാൻസിസ് ലത്തീനും മറ്റു ശാസ്ത്രങ്ങളും അഭ്യസിച്ചു. 

ഫ്രാൻസിസിന്റെ പത്താമത് വയസ്സിൽ അവരുടെ ഇടവക ദേവാലയത്തിൽ പ്രഥമദിവ്യകാരുണ്യസ്വീകരണം നടത്തി. എല്ലായ്പ്പോഴും ഈ കൂദാശ സ്വീകരിക്കുവാൻ ഫ്രാൻസിസ് തീക്ഷ്ണത കാണിച്ചിരുന്നു. കൂടാതെ സർവ്വകലാശാലയിലെ മറ്റു വിദ്യാർഥികളെയും കൂട്ടി ദിവ്യകാരുണ്യം സ്വീകരിക്കുവാൻ ദേവാലയത്തിൽ എത്തിയിരുന്നു. ഫ്രാൻസിസിന്റെ ഈ പ്രവൃത്തി മറ്റുള്ളവരെ ആകർഷിച്ചു. ഫ്രാൻസിസിന്റെ പിതാവിന്റെ ആഗ്രഹം മകനെ ഒരു നിയമജ്ഞനും രാജസദസ്സിലെ അംഗവുമാക്കണമെന്നതായിരുന്നു . എന്നാൽ ഫ്രാൻസിസിന് വൈദികനാകുവാനായിരുന്നു ആഗ്രഹം. ഫ്രാങ്കോയി മകനെ അവന്റെ തീരുമാനത്തിൽ നിന്നും പിന്തിരിപ്പിക്കുവാൻ ശ്രമിച്ചിരുന്നുവെങ്കിലും ഫ്രാൻസിസ് അതിന് തയ്യാറായില്ല. ഫ്രാൻസിസ് അവന്റെ പതിനൊന്നാമത് വയസ്സിൽ തന്നെ വൈദികപട്ടസ്വീകരണത്തിന്റെ പ്രാരംഭഭാഗമായി മുടി മുറിച്ച് ലോകമോഹങ്ങളോട് വിട പറയുകയും ചെയ്തു.

യൂറോപ്പിലെ പ്രഭുകുടുംബങ്ങളിലെ കുമാരന്മാർ പാരീസ് സർവ്വകലാശാലായിലാണ് അക്കാലത്ത് ഉന്നതപഠനം നടത്തിയിരുന്നത്. ഫ്രാങ്കോയിയും മകനെ പാരീസിലെ നവാറെ കോളെജിൽ ചേർക്കുവാൻ തീരുമാനിച്ചു. എന്നാൽ കോളെജിൽ പല വിദ്യാർഥികളും അസന്മാർഗ്ഗികളായിരുന്നതിനാൽ തന്റെ മകനും വഴി തെറ്റുമെന്ന ആശങ്ക മൂലം ഫ്രാൻസിസിന്റെ മാതാവ് ഈ തീരുമാനത്തെ എതിർത്തു. ആയതിനാൽ ഫ്രാൻസിസിനെ ഈശോസഭക്കാരുടെ ഒരു കോളെജിലാണ് പ്രവേശിപ്പിച്ചത്. പഠനകാര്യങ്ങളിൽ ഫ്രാൻസിസ് അതീവശ്രദ്ധാലുവായിരുന്നു. അനാവശ്യസംഭക്ഷണങ്ങളിലോ മറ്റു വിനോദങ്ങളിലോ ഫ്രാൻസിസ് ഏർപ്പെട്ടിരുന്നില്ല. പിന്നീട് അഞ്ചു വർഷത്തെ പഠനത്തിൽ ഫ്രാൻസിസ് ഗ്രീക്ക്, ഹീബ്രു തുടങ്ങിയ ഭാക്ഷകളിൽ പ്രാവീണ്യം നേടി. തുടർന്ന് പഠനശേഷം 1586 - ൽ ഫ്രാൻസിസ് സ്വന്തം ഭവനത്തിലേക്ക് മടങ്ങി. കാലം ഫ്രാൻസിസിൽ വരുത്തിയ മാറ്റങ്ങൾ മൂലം സ്വമാതാവോ പിതാവോ സഹോദരങ്ങളായ ഗാലോയിയോ, ജീനോ, ലൂയിയോ ഫ്രാൻസിസിനെ ഒറ്റനോട്ടത്തിൽ തിരിച്ചറിഞ്ഞില്ല. ഫ്രാൻസിസിന്റെ തിരിച്ചു വരവ് കുടുംബാഗങ്ങൾക്കെല്ലാം ഏറെ സന്തോഷം നൽകിയെങ്കിലും മകനെ നിയമപണ്ഡിതനാക്കുവാൻ ആഗ്രഹിച്ച ഫ്രാങ്കോയി ഫ്രാൻസിസിനെ ഫാദർ ടൊയാജയോടൊപ്പം പാദുവ സർവ്വകലാശാലയിലയച്ച് പഠിപ്പിക്കുവാൻ തീരുമാനിച്ചു. 

പ്രതികൂലമായ കാലാവസ്ഥയിൽ കുന്നുകളും മലകളും താണ്ടിയുള്ള പാദുവ സർവ്വകലാശാലയിലേക്കുള്ള അവരുടെ യാത്ര വളരെ ക്ലേശകരമായിരുന്നു. ആൽപ്‌സ് പർവ്വതനിരകളിലൂടെ യാത്ര ചെയ്ത് അവർ പാദുവായിലെത്തിച്ചേർന്നു. അക്കാലത്ത് പ്രശസ്ത നിയമപണ്ഡിതനായിരുന്ന ഗുയി പാൻചിറോളി എന്ന അദ്ധ്യാപകന്റെ കീഴിലായിരുന്നു ഫ്രാൻസിസ് നിയമപഠനം നടത്തിയത്. അദ്ദേഹത്തിന്റെ ആകർഷകമായ വ്യക്തിത്വം മൂലം ധാരാളം സുഹൃത്തുക്കളെ സമ്പാദിച്ചു. മോശമായ കൂട്ടുകെട്ടുകളിൽ വീഴാതിരിക്കുവാൻ തക്ക വിവേകവും ഫ്രാൻസിസിനുണ്ടായിരുന്നു. അക്കാലത്ത് അന്നാട്ടിലെ ഒരു പ്രഭുകുമാരിക്ക് ഫ്രാൻസിസിനോട് പ്രണയം ഉളവാകുകയും വിവാഹാഭ്യർഥന നടത്തുകയും ചെയ്തു. എന്നാൽ ദൈവത്തിന് സ്വയം സമർപ്പിച്ച ഫ്രാൻസിസ് ബാലിശമായ ഈ ആലോചന നിസാരമായി നിരസിച്ചു. 

വിശ്രമമില്ലാത്ത പ്രാർഥനയും പഠനവും താപസകൃത്യങ്ങളും മൂലം ഫ്രാൻസിസ് കഠിനമായ രോഗബാധിതനായിത്തീരുകയും മരണത്തെ മുഖാമുഖം കാണുകയും ചെയ്തു. എന്നാൽ ഫ്രാൻസിസ് തന്റെ മരണസാധ്യതയെ സന്തോഷത്തോടെയാണ് സ്വീകരിച്ചത്. രക്ഷപെടുവാനുള്ള സാധ്യത വൈദ്യന്മാർ തള്ളിക്കളഞ്ഞതിനാൽ ഫാദർ ടൊയാജെ ഫ്രാൻസിസിനെ സൽമരണത്തിനായൊരുക്കി. എന്നാൽ പിന്നീട് അത്ഭുതകരമായ രീതിയിൽ ഫ്രാൻസിസ് സുഖം പ്രാപിച്ചു. 

1591 സെപ്റ്റംബറിൽ ഫ്രാൻസിസ് പാദുവാ സർവകലാശാലയിലെ വിദ്യാഭ്യാസം പൂർത്തിയാക്കുകയും ഡോക്ടർ ബിരുദം നേടുകയും ചെയ്തു. സ്വന്തം ഭവനത്തിലേക്ക് മടങ്ങും മുൻപ് ഫ്രാൻസിസ് ഫാദർ ടൊയാജെയും കൂട്ടി റോമിലേക്ക് യാത്രയാകുകയും പുണ്യസ്ഥലങ്ങളും കബറിടങ്ങളും സന്ദർശിച്ച് 1592 - ൽ ഒരു വസന്തകാലത്ത് ഭവനത്തിലെത്തിച്ചേർന്നു.

വളരെക്കാലത്തെ വിദേശവാസവും ഉന്നതവിദ്യാഭ്യാസവും പൂർത്തിയാക്കി നാട്ടിലെത്തിയ ഫ്രാൻസിസിനെപ്പറ്റി മറ്റുള്ളവരിൽ അക്കാലത്ത് മതിപ്പുണ്ടാക്കിയിരുന്നു. ഫ്രാൻസിസിന്റെ പിതാവിന്റെ ആഗ്രഹം മൂലം അദ്ദേഹത്തിന് അധികകാലം വിശ്രമത്തിനു പോലും അവസരം ലഭിച്ചില്ല. പിതാവ് ഫ്രാങ്കോയി, ഫ്രാൻസിസിനെ ഷാംബെറി നഗരത്തിൽ അഭിഭാഷകവൃത്തിക്കായി അയച്ചു. അവിടുത്തെ മന്ത്രിസഭയിലെ അംഗവും നിയമപണ്ഡിതനുമായിരുന്ന ആന്റണി ഫാവ്റേയുമായി ഫ്രാൻസിസ് അടുക്കുകയും അദ്ദേഹത്തിന്റെ സഹായത്താൽ സാവോയി മന്ത്രിസഭയിലെ വക്കീലായി നിയമിതനാകുകയും ചെയ്തു. ഇത് ഫ്രാൻസിസിന്റെ പിതാവിനെ ഏറെ സന്തോഷവാനാക്കി. ഇക്കാലയളവിൽ വക്കീലെന്ന നിലയിൽ ഫ്രാൻസിസ് വളരെ ശ്രദ്ധിക്കപ്പെട്ടു തുടങ്ങി. 

ഒരിക്കൽ ഫാദർ ടൊയാജെയോടോപ്പം കുതിരപ്പുറത്ത് സ്വഭവനത്തിലേക്ക് സഞ്ചരിക്കവേ ഫ്രാൻസിസ് താഴെ വീഴുകയും വാൾ ഉറയോടെ തെറിച്ചു പോകുകയും ചെയ്തു. ഉറയിൽ നിന്നും തെറിച്ച വാൾ ഉറയുടെ മുകളിലായി കുരിശിന്റെ ആകൃതിയിൽ വന്നു വീണു കിടന്നു. എന്നാൽ പരിക്കൊന്നും സംഭവിക്കാത്തതിനാൽ അവർ യാത്ര തുടർന്നു. പക്ഷേ തുടർന്ന് രണ്ടു പ്രാവശ്യം കൂടി ഈ സംഭവം ആവർത്തിക്കപ്പെട്ടു. അങ്ങനെ വീണ്ടൂം സംഭവിച്ചതിനാൽ ഇതൊരു ദൈവികാഹ്വാനമായി ഫ്രാൻസിസ് വിശ്വസിക്കുകയും തന്റെ ബാല്യകാല ആഗ്രഹമായ സമർപ്പിത ജീവിതത്തിലേക്കു തിരിയുവാനുള്ള തന്റെ ആഗ്രഹം മാതാപിതാക്കളെ അറിയിക്കുകയും ചെയ്തു. ഫ്രാൻസിസിന്റെ മാതാവിനെ ഇത് ഏറെ സന്തോഷവതിയാക്കിയെങ്കിലും പിതാവ് തന്റെ അനന്തരാവകാശിയും പിന്തുടർച്ചക്കാരനുമായ ഫ്രാൻസിസിനെ ഇതിൽ നിന്നും പിന്തിരിപ്പിക്കുവാനും ശ്രമിച്ചു. ഇത്തരം ചിന്തകളിൽ നിന്നും മകന്റെ മനസ്സിനെ പിന്തിരിപ്പിക്കുവാനായി അദ്ദേഹം ഫ്രാൻസിസിന് വിവാഹാലോചനകൾ നടത്തിത്തുടങ്ങി. അന്നാട്ടിലെ മറ്റൊരു പ്രഭുകുടുംബത്തിലെ തന്നെ ഒരു യുവതിയുമായി ഫ്രാൻസിസിന് വിവാഹാലോചന നടത്തുകയും അദ്ദേഹത്തിന്റെ മനസ്സിളക്കുവാനായി അവർക്കു തമ്മിൽ കൂടിക്കാഴ്ചയ്ക്കായി അവസരങ്ങൾ ഒരുക്കുകയും ചെയ്തു. ഒടുവിൽ ഫ്രാൻസിസിന്റെ തീരുമാനത്തിനു മുൻപിൽ പിതാവിന് തോവി സമ്മതിക്കേണ്ടി വന്നു. എന്നിരുന്നാലും മകനെ സാവോയി മന്ത്രിസഭയിലെ സാമാജികസ്ഥാനത്ത് അലങ്കരിക്കുവാൻ പിതാവ് നിർബന്ധിച്ചുകൊണ്ടിരുന്നു. ഇത് ഫ്രാൻസിസിനെ കടുത്ത ആശയക്കുഴപ്പത്തിലാക്കി. 

എന്നാൽ ജനീവാ രൂപതാദ്ധ്യക്ഷന്റെ ആലോചനാസംഘത്തിന്റെ അധ്യക്ഷനും നിയമപണ്ഡിതനുമായ ഒരു വൈദികൻ അക്കാലത്ത് മരണമടഞ്ഞു. നിയമത്തിൽ ഡോക്ടർ ബിരുദവും ഉന്നതകുലജാതനുമായ ഫ്രാൻസിസിനെ ആ സ്ഥാനത്ത് നിയമിക്കുവാനായി രൂപതാദ്ധ്യക്ഷൻ ക്ലാവൂദ് സീനിയർ ഫ്രാൻസിസിന്റെ ഒരു അകന്ന ബന്ധുവായ ലൂയി ദെസാലസ് എന്ന വൈദികൻ വഴി റോമിൽ നിന്നും അനുവാദം നേടിയെടുത്തു. ഈ വിവരം ലൂയി ഫ്രാൻസിസിന്റെ പിതാവ് ഫ്രാങ്കോയിയെ അറിയിക്കുകയും വളരെ നേരത്തെ നിർബന്ധം മൂലം രൂപതാദ്ധ്യക്ഷന്റെ ഏറ്റവുമടുത്ത ഉപദേശകസ്ഥാനം വഹിക്കുവാൻ വൈദികപട്ടം സ്വീകരിക്കുവാൻ ഫ്രാൻസിസിന് അനുവാദം നൽകുകയും ചെയ്തു.

1622 ഡിസംബർ 28-ന് അന്തരിച്ച ഫ്രാൻസിസ് ഡി സാലസിനെ 1662 ജനുവരി 8-ന് റോമിൽ വച്ച് അലക്സാണ്ടർ ഏഴാമൻ മാർപ്പാപ്പ വാഴ്ത്തപ്പെട്ടവനായി പ്രഖ്യാപിച്ചു. തുടർന്ന് 1665 ഏപ്രിൽ 8-ന് അലക്സാണ്ടർ ഏഴാമൻ മാർപ്പാപ്പ തന്നെ ഫ്രാൻസിസിനെ വിശുദ്ധനായും പ്രഖ്യാപിച്ചു. റോമൻ കത്തോലിക്കാ സഭയും ആംഗ്ലിക്കൻ സഭയും ഇദ്ദേഹത്തെ വണങ്ങുന്നു. ജനുവരി 24-നാണ് വിശുദ്ധന്റെ തിരുനാൾ ആചരിക്കുന്നത്.



</doc>
<doc id="148130" url="https://ml.wikipedia.org/wiki?curid=148130" title="അപ്പൊക്കാലിപ്റ്റൊ">
അപ്പൊക്കാലിപ്റ്റൊ

മെൽ ഗിബ്‌സൺ സംവിധാനം നിർവഹിച്ച ഒരു അമേരിക്കൻ ചലച്ചിത്രമാണ് അപ്പൊക്കാലിപ്റ്റൊ. 2006 - ലാണ് ഈ ചിത്രം പുറത്തിറങ്ങിയത്. ഗിബ്സണും ഫർഹദ് സഫീനിയയും ചേർന്നാണ് ഈ ചിത്രത്തിന്റെ കഥ രചിച്ചത്. മെക്സിക്കോയിലെ യുക്കാറ്റാൻ ഉപദ്വീപിൽ മായൻ കാലഘട്ടത്തിന്റെ അന്ത്യത്തിൽ സംഭവിക്കുന്ന ഒരു കഥയായാണ് ഈ ചിത്രം. ഒരു മീസോഅമേരിക്കൻ ഗോത്രവർഗ്ഗക്കാരൻ തന്റെ ഗ്രാമം തകർക്കപ്പെട്ടതിനുശേഷം മനുഷ്യക്കുരുതിയെ അതിജീവിച്ച് തന്റെ ഭാര്യയെയും കുട്ടിയെയും രക്ഷിക്കേണ്ടതാണ് ഈ കഥയുടെ ഇതിവൃത്തം


</doc>
<doc id="148131" url="https://ml.wikipedia.org/wiki?curid=148131" title="മൈക്കൽ ദ സാങ്ക്‌റ്റിസ്‌">
മൈക്കൽ ദ സാങ്ക്‌റ്റിസ്‌

റോമൻ കത്തോലിക്കാ സഭയിലെ ഒരു വിശുദ്ധനാണ് മൈക്കൽ ദ സാങ്ക്‌റ്റിസ്‌(സെപ്റ്റംബർ 29, 1591 – ഏപ്രിൽ 10, 1625). നിഷ്‌ക്കളങ്ക ജീവിതത്തിന്റെ വക്താവും അത്യത്ഭുതകരമായ ധ്യാനത്തിന്റെ ഉടമയുമായാണ് റോമൻ രക്തസാക്ഷിത്വ പട്ടികയിൽ ഇദ്ദേഹത്തെ വിശേഷിപ്പിച്ചിരിക്കുന്നത്‌. ഏപ്രിൽ 10- നാണ്‌ വിശുദ്ധന്റെ തിരുനാൾ ആ ഘോഷിക്കുന്നത്‌. 

1591 സെപ്റ്റംബർ 29 - ന് സ്‌പെയ്‌നിലെ കാറ്റലോനിയായിലാണ്‌ മൈക്കൽ ദ സാങ്ക്‌റ്റിസിന്റെ ജനനം‌. വിശുദ്ധ ഫ്രാൻസീസ് അസ്സീസിയെ അനുകരിക്കുകയായിരുന്നു മൈക്കിളിന്റെ കുട്ടിക്കാലത്തെ പ്രധാന വിനോദം. സന്യസിക്കുവാനുള്ള തന്റെ ആഗ്രഹം ആറാം വയസിൽ മൈക്കിൾ മാതാപിതാക്കളെ അറിയിച്ചിരുന്നു. എന്നാൽ ചെറുപ്പത്തിലെ തന്നെ മാതാപിതാക്കൾ മരണമടഞ്ഞു. പിന്നീട് ഒരു കച്ചവടക്കാരന്റെ സഹായിയായി ജീവിതം തുടർന്നു. എങ്കിലും പ്രാർത്ഥനാപൂർവ്വമായ ഒരു ജീവിതമായിരുന്നു മൈക്കിൾ നയിച്ചിരുന്നത്.

1603 - ൽ ബാഴ്‌സലോണയിലെ ട്രിനിറ്റേറിയൻ ഫ്രിയേഴ്‌സിൽ മൈക്കിൾ അംഗമായി ചേർന്നു. 1607-ൽ സരഗോസായിലെ വിശുദ്ധ ലാംബ്രെർട്ട്‌സ്‌ ആശ്രമത്തിൽ വച്ച്‌ വൃതവാഗ്ദ്ധാനം നടത്തി. ട്രിനിറ്റേറിയൻ സമൂഹത്തിലെ നവീകരണത്തിന്‌ വിധേയമായ ഒരു സമൂഹത്തിൽ ചേരുവാൻ മൈക്കിൾ ആഗ്രഹിച്ചു. പിന്നീട് വൈദികപഠനത്തിന്‌ ശേഷം പൗരോഹിത്യം സ്വീകരിച്ചു. രണ്ടു പ്രാവശ്യം വല്ലഡോയിഡിലെ ആശ്രമത്തിന്റെ സുപ്പീരിയറായി പ്രവർത്തിച്ചു. മൈക്കിളിന്റെ സഹപ്രവർത്തകർ അദ്ദേഹത്തെ ഒരു വിശുദ്ധനായാണ്‌ മുൻപേ തന്നെ കരുതിയിരുന്നത്‌. 

1625 ഏപ്രിൽ 10 - ന് മുപ്പത്തിയഞ്ചാം വയസ്സിൽ മൈക്കിൾ അന്തരിച്ചു. 1862 - ൽ പിയൂസ്‌ ഒമ്പതാമൻ മാർപ്പാപ്പ മൈക്കിളിനെ വിശുദ്ധനായി നാമകരണം ചെയ്തു.


</doc>
<doc id="148140" url="https://ml.wikipedia.org/wiki?curid=148140" title="അഡ്‌ഹോക്ക് കമ്മിറ്റി">
അഡ്‌ഹോക്ക് കമ്മിറ്റി

ഒരു പ്രത്യേക കാര്യത്തിനുവേണ്ടി താത്കാലികമായി രൂപവത്കൃതമാകുന്ന കമ്മിറ്റിയെ അഡ്‌ഹോക്ക് കമ്മിറ്റി എന്നു വിളിക്കുന്നു. "അഡ്ഹോക്" എന്ന ലത്തീൻ വാക്കിന്റെ അർഥം "ഇതിനായി" അഥവാ "ഇക്കാര്യത്തിന് മാത്രമായി" എന്നാണ്. ഈ വാക്ക് ചേർത്താണ് അഡ്ഹോക്ക് കമ്മിറ്റി എന്ന പദം ഉണ്ടാക്കിയത്. സ്റ്റാൻഡിംഗ് കമ്മിറ്റി നിലവിൽ വരുന്ന പക്ഷം അഡ്ഹോക്ക് കമ്മിറ്റി ഇല്ലാതാകുന്നു. ഏതെങ്കിലും സംഘടന രൂപവത്കരിക്കാൻ ഉദ്ദേശിക്കുമ്പോൾ, ആദ്യപടിയായി അഡ്ഹോക്ക് കമ്മിറ്റി സംഘടിപ്പിക്കുക സാധാരണമാണ്.



</doc>
<doc id="148145" url="https://ml.wikipedia.org/wiki?curid=148145" title="ഒറ്റപ്പാലം താലൂക്ക്">
ഒറ്റപ്പാലം താലൂക്ക്

പാലക്കാട് ജില്ലയിലെ ഒരു താലൂക്കാണ് ഒറ്റപ്പാലം താലൂക്ക്. 


</doc>
<doc id="148147" url="https://ml.wikipedia.org/wiki?curid=148147" title="കുറ്റാളൂർ">
കുറ്റാളൂർ

മലപ്പുറം ജില്ലയിലെ ഊരകം പഞ്ചായത്തിലെ ഒരു നാട്ടു പ്രദേശമാണു കുറ്റാളൂർ.


</doc>
<doc id="148155" url="https://ml.wikipedia.org/wiki?curid=148155" title="കുമ്പിടി">
കുമ്പിടി

പാലക്കാട് ജില്ലയിലെ പട്ടാമ്പി താലൂക്കിൽ തൃത്താല ബ്ളോക്കിൽ ആനക്കര ഗ്രാമപഞ്ചായത്തിലെ ഒരു ഗ്രാമം ആണ് കുമ്പിടി.


</doc>
<doc id="148156" url="https://ml.wikipedia.org/wiki?curid=148156" title="പന്നിയൂർ">
പന്നിയൂർ

ഇന്ത്യൻ സംസ്ഥാനമായ കേരളത്തിലെ കണ്ണൂർ ജില്ലയിലെ ഒരു ഗ്രാമമാണ് പന്നിയൂർ


</doc>
<doc id="148158" url="https://ml.wikipedia.org/wiki?curid=148158" title="വട്ടംകുളം">
വട്ടംകുളം

മലപ്പുറം ജില്ലയിലെ പൊന്നാനി താലൂക്കിൽ, പൊന്നാനി ബ്ളോക്കിലാണ് വട്ടംകുളം ഗ്രാമപഞ്ചായത്ത്. വട്ടംകുളം ഗ്രാമപഞ്ചായത്തിലെ ഒരു ഗ്രാമം ആണ് വട്ടംകുളം.


</doc>
<doc id="148162" url="https://ml.wikipedia.org/wiki?curid=148162" title="യൂറോപ്യൻ തലസ്ഥാനങ്ങളുടെ പട്ടിക">
യൂറോപ്യൻ തലസ്ഥാനങ്ങളുടെ പട്ടിക

യൂറോപ്യൻ തലസ്ഥാന നഗരങ്ങൾ വിസ്തീർണ്ണക്രമത്തിൽ താഴെ കൊടുത്തിരിക്കുന്നു.


</doc>
<doc id="148169" url="https://ml.wikipedia.org/wiki?curid=148169" title="താന്തിയാ തോപ്പി">
താന്തിയാ തോപ്പി

ഇന്ത്യൻ സ്വാതന്ത്ര്യസമര സേനാനിയും, 1857 -ലെ ഇന്ത്യയുടെ ഒന്നാം സ്വാതന്ത്ര്യസമരത്തിലെ നേതാവുമായിരുന്നു രാമചന്ദ്ര പാണ്ടുരംഗ് തോപ്പെ എന്ന താന്തിയോ തോപ്പി ("തത്യാ ടോപെ"). നാനാ സാഹിബിന്റെ സൈന്യാധിപനും സുഹൃത്തും കൂടിയായിരുന്നു താന്തിയോ തോപ്പെ. കാൺപൂരിലെ പരാജയത്തിനുശേഷം നാനാ സാഹിബ് ബിഥൂറിലേക്കു പലായനം ചെയ്ത ശേഷം, കാൺപൂർ തിരിച്ചുപിടിക്കാൻ നാന്തിയോ തോപ്പെയുടെ നേതൃത്വത്തിൽ ഒരു ശ്രമം നടത്തുകയും, ഭാഗികമായി അതിൽ വിജയിക്കുകയും ചെയ്തു. അവിടെ നിന്നും പിൻമാറിയ തോപ്പെ, പിന്നീട് ജനറൽ വിൽഹാമിനെ എതിർക്കുകയും തോൽപ്പിക്കുകയും ചെയ്തു. ഗ്വാളിയോർ യുദ്ധത്തിൽ ഝാൻസി റാണിയുടെ സഹായത്തിനായി എത്തിച്ചേർന്നതും തോപ്പെ ആയിരുന്നു.

7 ഏപ്രിൽ 1859 തന്റെ ആത്മാർത്ഥ സുഹൃത്തായിരുന്ന മാൻ സിങിനാൽ ചതിക്കപ്പെട്ടപ്പോൾ തോപ്പെക്ക് ജനറൽ നേപിയരുടെ ബ്രിട്ടീഷ്‌ പടക്കു മുമ്പിൽ തോൽക്കേണ്ടി വന്നു. തുടർന്നു അദേഹത്തെ 18 ഏപ്രിൽ 1859 -യിൽ ശിവപുരിയിൽ വെച്ച് തൂക്കികൊല്ലുകയും ചെയ്തു.

മഹാരാഷ്ട്രയിലെ നാശിക്ക് ജില്ലയിലെ യോല എന്ന സ്ഥലത്ത് പാണ്ഡുരംഗ്ഭട്ട് റാവു തോപ്പയുടേയും രുക്മാഭായുടെയും ഏക മകനായി 1814-ൽ ജനിച്ചു. രാമചന്ദ്രപാണ്ഡുരംഗനെന്നായിരുന്നു ശരിയായ പേർ. പേഷ്വാ ബാജിറാവുവിന്റെ കൊട്ടാരത്തിലെ ധനകാര്യവകുപ്പുമേധാവി ആയിരുന്നു പിതാവ് പാണ്ഡുരംഗ റാവു. പേഷ്വാ ബാജിറാവുവിന്റെ ദത്തു പുത്രനായിരുന്ന നാനാ സാഹിബിന്റെ അടുത്ത സുഹൃത്തായിരുന്നു താന്തിയോ തോപ്പെ. 1851 ൽ പേഷ്വാ ബാജിറാവുവിന്റെ മരണശേഷം, നാനാ സാഹിബ് അധികാരമേറ്റെടുത്തപ്പോൾ താന്തിയോ തോപ്പെയും നാനാ സാഹിബിന്റെ കൊട്ടാരത്തിലെ ഒരു സുപ്രധാന പദവി കൈകാര്യം ചെയ്തിരുന്നു. ബ്രിട്ടീഷ് ഈസ്റ്റ് ഇന്ത്യാ കമ്പനി നാനാ സാഹിബിന് പെൻഷൻ നിഷേധിച്ചപ്പോൾ തോപ്പെയും ഒരു കറ തീർന്ന ബ്രിട്ടീഷ് വിരോധിയായി മാറി.

നാനാ സാഹിബിന്റെ അടുത്ത സുഹൃത്തും സൈന്യാധിപനുമായിരുന്നു താന്തിയോ തോപ്പെ. കാൺപൂർ ഉപരോധത്തിൽ തോപ്പെ നാനാ സാഹിബിനൊപ്പം ബ്രിട്ടീഷുകാർക്കെതിരേ യുദ്ധം ചെയ്തു. ബ്രിട്ടീഷുകാർ പരാജയം സമ്മതിക്കുകയും, സതിചൗരാ ഘട്ട് വഴി അലഹാബാദിലേക്ക് പോകാം എന്ന സമ്മതിച്ച് നാനാ സാഹിബിന്റെ മുന്നിൽ കീഴടങ്ങി.എന്നാൽ സതിചൗരാ ഘട്ടിൽ വച്ചുണ്ടായ ആശയക്കുഴപ്പം ഒരു കലാപമായി പൊട്ടിപ്പുറപ്പെടുകയും ഇംഗ്ലീഷ് പട്ടാളക്കാരാൽ നിഷ്ഠൂരമായി വധിക്കപ്പെടുകയും ചെയ്തു. അവശേഷിക്കപ്പെട്ട സ്ത്രീകളേയും കുട്ടികളേയും ബീബീഘർ എന്ന കൊട്ടാരത്തിലേക്കു മാറ്റുകയും, അവരെ വെച്ച് നാനാ സാഹിബ് ബ്രിട്ടീഷുകാരോട് വിലപേശൽ ആരംഭിക്കുകയും ചെയ്തു. എന്നാൽ കാൺപൂർ പിടിച്ചെടുക്കാൻ കൂടുതൽ പട്ടാളം വരുകയും, അവർ കാൺപൂരിലേക്കുള്ള വഴി മധ്യേ എല്ലാ ഗ്രാമങ്ങളും, നിശിപ്പിക്കുകയോ കൊള്ളയടിക്കുകയോ ചെയ്തു. ഗ്രാമീണരേയും അവർ വെറുതേ വിട്ടില്ല.

ഇതറിഞ്ഞ നാനാ സാഹിബ് തടവുകാരായുള്ള സ്ത്രീകളേയും കുട്ടികളേയും എന്തു ചെയ്യണമെന്നുള്ള കാര്യത്തിൽ തോപ്പെയും, അസിമുള്ള ഖാനോടും ആലോചിച്ചു. ഗ്രാമീണരെ വധിച്ച ബ്രിട്ടീഷ് പട്ടാളത്തോടുള്ള പ്രതികാരമായി സ്ത്രീകളേയും കുട്ടികളേയും കൊന്നുകളയാനാണ് വിമതപട്ടാളത്തിലെ ഭൂരിഭാഗവും തീരുമാനിച്ചത്. തടവുകാരായ എല്ലാവരേയും വിമതസൈന്യം മുറിക്കുള്ളിലിട്ട് വെടിവെച്ചു കൊന്നു. കുറേയേറെപ്പേരെ കശാപ്പുകാരുടെ സഹായത്തോടെ വെട്ടിനുറുക്കി ഇല്ലാതാക്കി.

കാൺപൂർ ബ്രിട്ടീഷ് പട്ടാളം കീഴടക്കിയതോടെ, നാനാ സാഹിബ് കാൺപൂരിൽ നിന്നും ബിഥൂരിലേക്കു പലായനം ചെയ്തു. അവശേഷിക്കുന്ന സൈന്യത്തിന്റെ നേതൃത്വം സ്വയം ഏറ്റെടുത്ത് താന്തിയോ തോപ്പെ ബ്രിട്ടീഷ് സൈന്യത്തിൽ നിന്നും കാൺപൂർ പിടിച്ചെടുക്കാൻ പുറപ്പെട്ടു. ഭാഗികമായി അവർ കാൺപൂർ കീഴടക്കുകയും ചെയ്തെങ്കിലും,രണ്ടാം കാൺപൂർ യുദ്ധത്തിൽ താന്തിയോ തോപ്പെയുടെ സേന ജനറൽ കോളിൻ കാംപ്ബെല്ലിന്റെ മുന്നിൽ പരാജയപ്പെട്ടു. 1858 ൽ ബ്രിട്ടീഷുകാരോട് യുദ്ധം ചെയ്തുകൊണ്ടിരുന്ന ഝാൻസി റാണി, തന്റെ സഹായത്തിന് താന്തിയോ തോപ്പെയോട് വന്നു ചേരുവാൻ ആവശ്യപ്പെട്ടു.യുദ്ധ നിപുണയായിരുന്നു ഝാൻസി റാണിയെങ്കിലും, ബ്രിട്ടീഷുകാരോട് ഒറ്റക്ക് പിടിച്ചു നിൽക്കാൻ അവർക്കാവുമായിരുന്നില്ല. 20000 ത്തോളം വരുന്ന സൈന്യവുമായി താന്തിയോ തോപ്പെ റാണിയുടെ സഹായത്തിനെത്തിയെങ്കിലും, ബ്രിട്ടീഷുകാരുമായുള്ള യുദ്ധത്തിൽ വിജയിക്കാൻ കഴിഞ്ഞില്ല.

ഗ്വാളിയോർ യുദ്ധത്തിനു ശേഷം താന്തിയോ തോപ്പെ, നാനാ സാഹിബിന്റെ അനന്തരവനായ റാവു സാഹിബിനുമൊപ്പം രാജ്പുതാനയിലേക്ക് പലായനം ചെയ്തു. സൈന്യത്തെ സംഘടിപ്പിച്ച് ബ്രിട്ടീഷുകാർക്കെതിരെ യുദ്ധം ചെയ്യുക എന്നതായിരുന്നു ഇരുവരുടേയും പദ്ധതി. എന്നാൽ ബ്രിട്ടീഷ് പട്ടാളം ഇവരെ വളയുകയും പിടികൂടാൻ ശ്രമിക്കുകയും ചെയ്തെങ്കിലും താന്തിയോ തോപ്പെ യുദ്ധമുഖത്തു നിന്നും ഉദയ്പൂർ ലക്ഷ്യമാക്കി കടന്നു കളഞ്ഞു. റാവു സാഹീബ് തോപ്പെയേ അനുഗമിക്കുന്നുണ്ടായിരുന്നു. ബ്രിട്ടീഷുകാർ ഇവരെ പിടികൂടാൻ പലതവണശ്രമിച്ചുവെങ്കിലും പരാജയപ്പെടുകയാണുണ്ടായത്. അവശേഷിക്കുന്ന സൈന്യത്തെ രണ്ടായി പകുത്ത് രണ്ടു ലക്ഷ്യങ്ങളിലേക്ക് സഞ്ചരിക്കാൻ ഇരുവരും തീരുമാനിച്ചു. താന്തിയോ തോപ്പെ ചെറിയ സൈന്യവുമായി ചന്ദേരിയിലേക്കും, റാവു സാഹിബ് ഝാൻസിയിലേക്കും യാത്രയായി. 1859 ൽ തോപ്പെ ജയ്പൂരിലെത്തിയെങ്കിലും, തുടർച്ചയായ യാത്രകളും, പരാജയവും അദ്ദേഹത്തെ തളർത്തിയിരുന്നു.

ഇവിടെ വെച്ച് താന്തിയോ തോപ്പെ, നർവാറിലെ രാജാവായ മാൻ സിങിനെ പരിചയപ്പെടുകയും മാൻ സിങ്ങിന്റെ കൊട്ടാരത്തിൽ ഒളിവിൽ കഴിയാൻ തീരുമാനിക്കുകയും ചെയ്തു. ഗ്വാളിയോർ മഹാരാജാവുമായുള്ള തർക്കവുമായി ബന്ധപ്പെട്ട് മാൻ സിങിനും കുടുംബത്തിനും ബ്രിട്ടീഷ് പട്ടാളം സംരക്ഷണം വാഗ്ദാനം ചെയ്തു. തന്റെ ജീവനു വേണ്ടി ബ്രിട്ടീഷുകാർക്കു കീഴടങ്ങാൻ മാൻ സിങ് തീരുമാനിച്ചു. മാൻ സിങിന്റെ കൊട്ടാരത്തിൽ ഒറ്റക്കായ താന്തിയോ തോപ്പെയെ പിന്നീട് മാൻ സിങ് ഒറ്റുകൊടുക്കുകയായിരുന്നു. കൊട്ടാരത്തിൽ ഉറങ്ങികിടക്കുകയായിരുന്നു തോപ്പെയെ റിച്ചാഡ് ജോൺ മീഡ്സിന്റെ നേതൃത്വത്തിലുള്ള ഒരു സേന കൊട്ടാരം വളഞ്ഞ് പിടികൂടി. വിചാരണയിൽ തന്റെ പേർക്കു ബ്രിട്ടീഷ് അധികാരികൾ ചുമത്തിയ എല്ലാ കുറ്റങ്ങളും തോപ്പെ അംഗീകരിക്കുകയും, പേഷ്വയോടു മാത്രമേ താൻ കടപ്പെട്ടിരിക്കുന്നുള്ളു എന്നും പറഞ്ഞു. 1859 ഏപ്രിൽ 18 ന് താന്തിയോ തോപ്പെയെ ബ്രിട്ടീഷ് പട്ടാളം തൂക്കിലേറ്റി.


</doc>
<doc id="148170" url="https://ml.wikipedia.org/wiki?curid=148170" title="മസാല ദോശ">
മസാല ദോശ

ലോകമാകമാനം പ്രചാരത്തിലുള്ള ഒരു തെന്നിന്ത്യൻ വിഭവമാണ് മസാല ദോശ. മിക്കവാറും ലോകത്തിന്റ വിവിധ ഭാഗങ്ങളിലുള്ള ഇന്ത്യൻ റെസ്റ്റോറന്റുകളിലെ ഒരു പ്രധാന വിഭവമാണിത്. "ചമ്മന്തിയും സാമ്പാറു"മാണ് മസാല ദോശയുടെ കൂടെ ലഭ്യമാവുന്ന വിഭവങ്ങൾ. ന്യൂയോർക്കിലെ "ഹഫിംഗ്ടൺ പോസ്റ്റ്" ദിനപ്പത്രം പുറത്തിറക്കിയ സർവേ പഠന റിപ്പോർട്ട് പ്രകാരം ലോകത്ത് മനുഷ്യൻ മരിക്കും മുൻപ് നിർബന്ധമായും കഴിച്ചിരിക്കേണ്ട 10 ഭക്ഷണവിഭവങ്ങളുടെ പട്ടികയിലൊന്ന് മസാലദോശയാണ്. 
ദോശയും മസാലയും പ്രത്യേകം പ്രത്യേകമായാണ് തയ്യാറാക്കുന്നത്. അവസാന ഘട്ടത്തിൽ ദോശയുടെ മുകളിൽ മസാല ചേർത്ത് ചുരുട്ടിയെടുക്കുന്നു.
ഉരുളക്കിഴങ്ങ്‌ കഷണങ്ങളാക്കി ഒരു പാത്രത്തിൽ എടുക്കുക. ആവശ്യത്തിന് വെള്ളം ഒഴിച്ച് ഉരുളക്കിഴങ്ങ് വേവിച്ചെടുക്കുക. പച്ചമുളകും, സവാളയും, തേങ്ങ ചുരണ്ടിയതും പുളിയും ഉപ്പും കൂടി ചേർത്ത്‌ അരച്ചെടുക്കുക. ചീനച്ചട്ടി അടുപ്പത്തുവച്ച് ചൂടാക്കുക. വെളിച്ചെണ്ണ ഒഴിക്കുക. ചൂടായ വെളിച്ചെണ്ണയിൽ കടുക് ഇട്ടു പൊട്ടിക്കുക. കറിവേപ്പില ചേർക്കുക. വേവിച്ച ഉരുളക്കിഴങ്ങും അരച്ച് വച്ച ചേരുവകളും ചേർത്ത് നന്നായി ഇളക്കുക. 
പച്ചരിയും ഉഴുന്നും പ്രത്യേക പാത്രത്തിൽ അരച്ചെടുക്കുക. ഇവ രണ്ടും ഒന്നിച്ചാക്കി ഉപ്പും ചേർത്ത് നന്നായി ഇളക്കുക ഇതിനെ ദോശമാവ് എന്നുപറയുന്നു. ദോശക്കല്ല്‌ അടുപ്പത്ത്‌ വച്ച്‌ നല്ലെണ്ണ പുരട്ടി മാവൊഴിച്ചു പരത്തുക. ഒരു തവി ഉരുളക്കിഴങ്ങ്‌ കറിയും വച്ച്‌ ദോശ മടക്കി രണ്ടറ്റവും അമർത്തുക. ഇത്‌ നല്ലതുപോലെ മൊരിയുന്നതുവരെ മറിച്ചും തിരിച്ചും ഇടുക.


</doc>
<doc id="148171" url="https://ml.wikipedia.org/wiki?curid=148171" title="ആഖ്യ">
ആഖ്യ

ഒരു വാക്യത്തിൽ ആരെ അല്ലെങ്കിൽ എന്തിനെപ്പറ്റി പരാമർശിക്കുന്നു എന്ന് കാണിക്കുന്ന പദമോ പദസമൂഹമോ ആണ് ആഖ്യ.


</doc>
<doc id="148182" url="https://ml.wikipedia.org/wiki?curid=148182" title="പോഞ്ഞിക്കര റാഫി">
പോഞ്ഞിക്കര റാഫി

മലയാളത്തിലെ പ്രമുഖ നോവലിസ്റ്റും ചരിത്രഗവേഷകനും ആയിരുന്നു പോഞ്ഞിക്കര റാഫി(1924 - 1992 ). കേരള സാഹിത്യ അക്കാദമി അവാർഡു ലഭിച്ചിട്ടുണ്ട്.
പോഞ്ഞിക്കര നെടുപത്തേഴത്ത് ജോസഫിന്റെയും അന്നമ്മയുടെയും പത്തു മക്കളിൽ ഏഴാമനായിട്ടാണ് 1924 ലെ ഓശാനാ നാളിൽ റാഫി ജനിച്ചത്. പ്രാഥമിക വിദ്യാഭ്യാസം പൂർത്തിയാക്കിയ ഉടൻ സ്വാതന്ത്ര്യസമരത്തിലേയ്ക്ക് എടുത്തു ചാടിയതിനാൽ ഉന്നത വിദ്യാഭ്യാസം എന്ന സ്വപ്നം സാക്ഷാത്കരിക്കാൻ സാധിച്ചില്ല. പതിനേഴാം വയസിൽ കൊച്ചിൻ ഹാർബർ വർക്ക്‌ഷോപ്പിൽ ജോലി സമ്പാദിച്ച റാഫിയെ അടുത്ത വർഷം തന്നെ അവിടെ ട്രേഡ് യൂണിയൻ സംഘടിപ്പിച്ചതിന്റെ പേരിൽ പിരിച്ചുവിട്ടു. 1943 ൽ 'ജാപ് വിരോധ സംഘ'ത്തിലൂടെ റാഫി കമ്മ്യൂണിസ്റ്റ് അനുഭാവിയായി മാറി..

കോൺഗ്രസിലും കമ്മ്യൂണിസ്റ്റ് പാർട്ടിയിലും പ്രവർത്തിച്ചിരുന്നു, പിന്നീട് രാഷ്ട്രീയമുപേക്ഷിച്ചു. ഡെമോക്രാറ്റ്, സുപ്രഭ തുടങ്ങിയ വാരികകളിൽ സഹപത്രാധിപർ. നാഷനൽ ബുക്സ്റ്റാളിലും ജോലി ചെയ്തിട്ടുണ്ട്. എട്ടു വർഷം സമസ്തകേരള സാഹിത്യപരിഷത്തിന്റെ സെക്രട്ടറിയായിരുന്നു. പ്രസിദ്ധ സാഹിത്യകാരിയും ചവിട്ടുനാടകത്തിന്റെ ആധികാരിക വക്താവുമായിരുന്ന സെബീന റാഫിയാണ് ഭാര്യ.

പതിനഞ്ചാം വയസ്സിൽ ആദ്യമായി എഴുതിയ 'ആന്റണിയുടെ വാഗ്ദാനം' എന്ന കഥ റാഫേൽ ജെ നെടുവത്തേഴത്ത് പോഞ്ഞിക്കര എന്ന പേരിൽ 'സത്യനാദം' പത്രത്തിൽ അച്ചടിച്ചുവന്നു. ദീപം ഡെയ്‌ലി, സുപ്രഭ വീക്കിലി, ഉദയം വീക്കിലി, ഡമോക്രാറ്റ് വീക്കിലി, ദീനബന്ധു ഡെയ്‌ലി എന്നിവയുടെ പത്രാധിപരായി കൂറെ നാൾ ജോലി നോക്കി. സി എം സ്റ്റീഫൻ എം ഡിയായിരുന്ന 'സോഷ്യസിസ്റ്റ് ലേബറി'ന്റെ പത്രാധിപരായിരുന്നു. കൂടപ്പിറപ്പ്, മിന്നാമിനുങ്ങ് എന്നീ സിനിമകൾക്ക് തിരക്കഥയെഴുതി. 
സെബീന റാഫിയുമൊന്നിച്ച് രചിച്ച കലിയുഗത്തിന് 1971-ലെ കേരള സാഹിത്യ അക്കാദമി അവാർഡു ലഭിച്ചു. 1958-ൽ പ്രസിദ്ധപ്പെടുത്തിയ സ്വർഗദൂതൻ മലയാളത്തിലെ ആദ്യത്തെ ബോധധാരാ നോവലാണ്. സബീനയോടൊപ്പം ചേർന്ന് ശുക്രദശയുടെ ചരിത്രം എന്ന ഗ്രന്ഥവും രചിച്ചു. 1956 ൽ പുറത്തിറങ്ങിയ കൂടപ്പിറപ്പ് എന്ന ചലച്ചിത്രത്തിന് തിരക്കഥയും, സംഭാഷണവും രചിച്ചു.

1992 സെപ്റ്റംബർ 6 ന് അന്തരിച്ചു. .

11 ചെറുകഥാസമാഹാരങ്ങൾ, 8 നോവലുകൾ, 2 നാടകങ്ങൾ, ഒരു തിരക്കഥ, രണ്ട് ഉപന്യാസങ്ങൾ, എന്നിവയാണ് പ്രധാന രചനകൾ. 



</doc>
<doc id="148184" url="https://ml.wikipedia.org/wiki?curid=148184" title="ബഹാവുള്ള">
ബഹാവുള്ള

ബഹായി മതസ്ഥാപകനായ ഹുസൈൻ അലിയുടെ സ്ഥാനപ്പേര് ആണ് ബഹാവുള്ള . `ദൈവത്തിന്റെ മഹത്ത്വം' എന്നാണ് ബഹാവുള്ള അഥവാ ബഹാവുള എന്ന അറബിപദത്തിന്റെ അർത്ഥം. ഇറാൻ രാജസഭയിലെ പ്രഗല്ഭനായ ഒരു മന്ത്രിയുടെ പുത്രനായി മാസ്സാനിൽ ജനിച്ചു. അസാധാരണ ബുദ്ധിശാലിയായിരുന്നു. തന്റെ ധിഷണാവൈഭവത്തിലും പാണ്ഡിത്യത്തിലും കൂടി പ്രസിദ്ധനായിത്തീർന്ന ബഹാവുള്ള പിതാവിനു ശേഷം മന്ത്രിപദം സ്വീകരിക്കുമെന്ന് ഏവരും പ്രതീക്ഷിച്ചു. ലൗകികനേട്ടങ്ങളിൽ തത്പരനല്ലായിരുന്ന അദ്ദേഹം അവരുടെ അഭ്യർഥന നിരസിച്ചു. ഗവൺമെൻറിന്റെയും മതഭ്രാന്തരായ മുല്ലമാരുടെയും എതിർപ്പുകളെ വിഗണിച്ചുകൊണ്ട് ബഹാവുള്ള ബാബ് എന്ന മതപ്രവാചകന്റെ അനുയായിയായി. അദ്ദേഹം ബാബിനെ ദൈവാവതാരമായി അംഗീകരിച്ചു. ബാഗ്ദാദിലേക്കു നാടുകടത്തപ്പെട്ട ബഹാവുള്ള ദൈവമാർഗ്ഗത്തിൽ എന്തു ത്യാഗവും സഹിക്കുവാൻ സന്നദ്ധനായിരുന്നു. ദൈവം വാഗ്ദാനം ചെയ്ത ആൾ താനാണെന്നു പ്രഖ്യാപിക്കുകയും മനുഷ്യസമുദായത്തെ ഏകീകരിക്കുക എന്ന സന്ദേശത്തിന്റെ വാഹകനായി അതിന്റെ സാക്ഷാത്ക്കാരത്തിനായുള്ള പ്രവർത്തനത്തിൽ മുഴുകുകയുംചെയ്തു. അധികൃതരുടെ പീഡനങ്ങളെയെല്ലാം അതിജീവിച്ചുകൊണ്ട് ഇദ്ദേഹം ക്രമേണ വിപുലമായ ജനപ്രീതി ആർജിച്ചു. മരണത്തിനു മുമ്പ് തന്റെ മൂത്ത പുത്രനായ അബ്ദുൾ ബഹായെ ബഹായിമതത്തിന്റെ വ്യാഖ്യാതാവായി ഇദ്ദേഹം നിർദ്ദേശിച്ചിരുന്നു.


</doc>
<doc id="148200" url="https://ml.wikipedia.org/wiki?curid=148200" title="ഇഷ ഷർവാണി">
ഇഷ ഷർവാണി

ഇന്ത്യൻ അഭിനേത്രിയും നർത്തകിയുമാണ് ഇഷ ഷർവാണി. പ്രശസ്ത നർത്തകി ദക്ഷാ സേത്ത്, ആസ്റ്റ്രേലിയൻ സംഗീതജ്ഞൻ ഡേവിസ്സാരൊ എന്നിവരുടെ മകളായി 1984 സെപ്റ്റംബർ 29-ന് ഗുജറാത്തിൽ ജനിച്ചു. കഥക്, ഛാവു, കളരിപ്പയറ്റ്, യോഗ, മല്ലാഖംബ് തുടങ്ങിയ മേഖലകളിൽ പ്രാവീണ്യമുള്ള ഇഷ, ദക്ഷാ സേത്ത് ഡാൻസ് കമ്പനിയിലെ പ്രധാന നർത്തകിയാണ്.

മാതാപിതാക്കൾ തിരുവനന്തപുരത്ത് സ്ഥാപിച്ച 'അക്കാഡമി ഫോർ ആർട്സ് റിസർച്ച്, ട്രെയിനിംഗ് ആൻഡ് ഇന്നോവേഷൻ' ആയിരുന്നു ഇഷയുടെ ആദ്യത്തെ കളരി. ഏഴാം വയസ്സ് മുതൽ അമ്മയുടെ കീഴിൽ ഔപചാരിക നൃത്തപഠനം ആരംഭിച്ച ഇഷ 22 വിവിധ രാജ്യങ്ങളിൽ നൃത്തം അവതരിപ്പിച്ചിട്ടുണ്ട്.

പ്രശസ്ത സംവിധായകൻ സുഭാഷ് ഘായ് ആണ് ഇഷയുടെ നൃത്തചാതുരി ആദ്യമായി ബോളിവുഡിൽ അവതരിപ്പിച്ചത്. 2005-ൽ റിലീസ് ചെയ്ത കിസ്ന എന്ന ചിത്രത്തിലായിരുന്നു അത്. ചിത്രം ബോക്സ് ഓഫീസിൽ പരാജയപ്പെട്ടെങ്കിലും നായികയായ ഇഷയുടെ നൃത്തരംഗങ്ങൾ പ്രശംസ നേടി. പാർലെയുടെ ഹൈഡ് ആൻഡ് സീക്ക് ബിസ്ക്കറ്റിന്റെ പരസ്യചിത്രത്തിൽ ഹൃതിക് റോഷനോടൊപ്പം നൃത്തം ചെയ്തു. തുടർന്ന് മറ്റു ചില ചിത്രങ്ങളിലും അഭിനയിക്കുകയുണ്ടായി. സോയ അക്തറിന്റെ കന്നി സംവിധാന സംരംഭമായ 'ലക്ക് ബൈ ചാൻസ്' എന്ന ചിത്രത്തിലെ പുതുമുഖനായികയുടെ വേഷം പ്രേക്ഷകശ്രദ്ധ നേടിയിരുന്നു.



</doc>
<doc id="148216" url="https://ml.wikipedia.org/wiki?curid=148216" title="അഡ്‌ഹോക്ക് ജഡ്‌ജി">
അഡ്‌ഹോക്ക് ജഡ്‌ജി

ഇന്ത്യയിൽ സുപ്രീംകോടതിയുടെ നടത്തിപ്പിന് ജഡ്ജിമാരുടെ കോറം തികയാതെവരുന്ന സാഹചര്യത്തിൽ പ്രവർത്തിക്കുവാൻ പ്രസിഡന്റിന്റെ മുൻസമ്മതത്തോടുകൂടി നിയമിതനാകുന്ന താത്കാലിക ജഡ്ജിയെ അഡ്‌ഹോക്ക് ജഡ്‌ജി എന്ന പേരിൽ അറിയപ്പെടുന്നു. ഏതെങ്കിലും സംസ്ഥാന ഹൈക്കോടതി ജഡ്ജിയെയാണ് ഇങ്ങനെ നിയമിക്കുന്നത്. ഭരണഘടനയുടെ 127-ആം വകുപ്പ് ഇതു സംബന്ധിച്ച കാര്യങ്ങൾ പ്രതിപാദിക്കുന്നു. ഈ നിയമനം നടത്തുന്നതിനു മുൻപ് ഏതു സംസ്ഥാന ഹൈക്കോടതി ജഡ്ജിയെ നിയമിക്കുന്നുവോ അവിടുത്തെ ചീഫ്ജസ്റ്റിസുമായി ചർച്ച ചെയ്യേണ്ടതാണ്. പ്രസ്തുത ജഡ്ജിക്ക് സുപ്രീംകോടതി ജഡ്ജിക്ക് വേണ്ട യോഗ്യതകളുണ്ടായിരിക്കണം. ഇപ്രകാരം നിയമിക്കുന്ന ജഡ്ജിക്ക് സുപ്രീംകോടതി ജഡ്ജിയുടെ അധികാരവും അധികാരപരിധിയും പ്രത്യേകാനുകൂല്യങ്ങളും ഉണ്ടായിരിക്കും.

അഡ്ഹോക്ക് ജഡ്ജിയെ സുപ്രീം കോടതി ചീഫ്ജസ്റ്റിസാണ് മുകളിൽ പറഞ്ഞ നിബന്ധനകൾക്കു വിധേയമായി നിയമിക്കുന്നത്. കാനഡായിലും ഈ സമ്പ്രദായം നിലവിലുണ്ട്. 



</doc>
<doc id="148223" url="https://ml.wikipedia.org/wiki?curid=148223" title="സുഭാഷ് ഘായ്">
സുഭാഷ് ഘായ്

ഇന്ത്യൻ ചലച്ചിത്രസംവിധായകൻ, നിർമ്മാതാവ്, തിരക്കഥാകൃത്ത്. 1924 ജനുവരി 24-ന് നാഗ്പൂരിൽ ജനിച്ചു. കാളീചരൺ(1976), കഴ്സ്(1980), ഹീറോ(1983), മേരി ജംഗ്(1985), കർമ(1986), രാം ലഖൻ(1989),സൗദാഗർ(1991), ഖൽനായക്(1993), പർദേശ്(1997), താൾ(1999) തുടങ്ങിയവയാണ് പ്രധാനപ്പെട്ട ചിത്രങ്ങൾ. ചിത്രങ്ങളിലെ കഥാപരമായും ദൃശ്യപരമായുമുള്ള പൊലിമ മൂലം 'ഹിന്ദി സിനിമയിലെ ഷോമാൻ' എന്നറിയപ്പെടുന്നു. 1982-ൽ മുക്ത ആർട്സ് എന്ന ചലച്ചിത്രനിർമ്മാണ കമ്പനി ആരംഭിച്ചു. മുക്ത ഘായ് ആണ് ഭാര്യ.
ഒരു പഞ്ചാബി കുടുംബത്തിലാണ് സുഭാഷ് ഘായ് ജനിച്ചത്. പിതാവ് ദില്ലിയിലെ ഒരു ദന്തഡോക്ടറായിരുന്നു. ദില്ലിയിലെ ഹയർ സെക്കന്ററി വിദ്യാഭ്യാസത്തിനു ശേഷം ഹരിയാനയിൽ നിന്നും കൊമേഴ്സിൽ ബിരുദം നേടി. പിന്നീട്, പൂനെ ഫിലിം ഇൻസ്റ്റിറ്റ്യൂട്ടിൽ നിന്നും ഡിപ്ലോമ കരസ്ഥമാക്കിയ ശേഷം, 1970 മുതൽ ഹിന്ദി ചലച്ചിത്രവേദിയിൽ പ്രവർത്തിച്ചു തുടങ്ങി.


</doc>
<doc id="148225" url="https://ml.wikipedia.org/wiki?curid=148225" title="അരഞ്ഞാണം">
അരഞ്ഞാണം

അരയിൽ ധരിക്കുന്ന ഒരു ആഭരണമാണ് അരഞ്ഞാണം. സ്വർണം, വെള്ളി, ചെമ്പ് മുതലായ ലോഹങ്ങൾകൊണ്ട് ഇതു നിർമ്മിക്കുന്നു. അരയിൽ കെട്ടുന്ന ചരട് അരഞ്ഞാൺ അല്ലെങ്കിൽ ഉടഞ്ഞാൺ ആണ്. തമിഴിൽ അരൈഞ്ഞാൺ എന്നും സാധാരണ സംസാരഭാഷയിൽ അരഞ്ഞാണം എന്നും പറയാറുണ്ട്. മേഖല, കാഞ്ചി, സപ്തകി, രശന, സാരസനം എന്നിവ സ്ത്രീകൾ ധരിക്കുന്ന അരഞ്ഞാണിന്റെ സംസ്കൃത പര്യായങ്ങൾ ആണ്. പുരുഷന്മാർ ധരിക്കുന്ന അരഞ്ഞാണിന് ശൃംഖല എന്നാണ് പേര്. കിലുങ്ങുന്ന ധാരാളം മണികൾ ഘടിപ്പിച്ച് ഭംഗിപിടിപ്പിച്ചിട്ടുള്ള അരഞ്ഞാണിന് അരമണി എന്നു പറയുന്നു. പെൺകുട്ടികളുടെ അരയിൽ കെട്ടാൻ അരഞ്ഞാണിനോടു ചേർത്ത് അരയാലിലയുടെ ആകൃതിയിൽ പണിയുന്ന ആഭരണമാണ് 'അരത്താലി'. മുസ്ലീം സ്ത്രീകൾ വസ്ത്രത്തിനുമീതെ പലതരം കൊത്തുപണികളോടുകൂടിയ വീതിയുള്ള അരഞ്ഞാൺ ധരിക്കാറുണ്ട്. ഇതിനു കച്ചപ്പുറം എന്നും ഒഡ്യാണം എന്നും പേരുണ്ട്.

ഹിന്ദുക്കളുടെയിടയിൽ അരഞ്ഞാൺ കെട്ടുന്നത് ഒരു പ്രധാന ചടങ്ങാണ്. കേരളത്തിലെ ബ്രാഹ്മണരുടെ ഇടയിൽ ഒരു കുട്ടി ജനിച്ച് 12-ാം ദിവസമാണ് ഈ ചടങ്ങു നടത്തുന്നത്. ബ്രാഹ്മണേതരരായ ഹിന്ദുക്കൾ പെൺകുട്ടിക്ക് ജനിച്ചതിന്റെ 27-ാം ദിവസവും ആൺകുട്ടിക്ക് 28-ാം ദിവസവും അരഞ്ഞാൺ കെട്ടുന്നു. ഈ ചടങ്ങിന് 'ഇരുപത്തെട്ടുകെട്ടുക' എന്നാണു പറയുക. ഈ ചടങ്ങിൽ ആദ്യം ഒരു ചരടുകെട്ടുകയും ഇതോടൊപ്പം തന്നെ ആളുകളുടെ അവസ്ഥപോലെ സ്വർണംകൊണ്ടോ വെള്ളികൊണ്ടോ നിർമിച്ച അരഞ്ഞാണം ധരിപ്പിക്കുകയുമാണ് പതിവ്. ചിലർ ഏലസും രക്ഷയും അരഞ്ഞാണിൽ ബന്ധിക്കാറുണ്ട്. കുഞ്ഞുങ്ങളുടെ അരയിൽ അണിയിക്കുന്നതിന് ഇരുമ്പുകൊണ്ടു നിർമ്മിക്കുന്ന പഴയ ഒരു ആഭരണമാണ് അരച്ചുരിക. ഇതും ഒരിനം അരഞ്ഞാൺ തന്നെയാണ്.

കിണറിന്റെ തൊടി(പടി)ക്കും അരഞ്ഞാൺ എന്നു ചില പ്രദേശങ്ങളിൽ പറഞ്ഞുവരുന്നുണ്ട്. അതുപോലെ നിരപ്പടിക്ക് ചിലയിടങ്ങളിൽ അരഞ്ഞാൺ പടി എന്നാണു പറയുക. 


</doc>
<doc id="148229" url="https://ml.wikipedia.org/wiki?curid=148229" title="കാമൻ">
കാമൻ

ഉത്തരകേരളത്തിൽ പൂര ആഘോഷവുമായി ബന്ധപ്പെട്ടു ആരാധിച്ചു വരുന്ന ദേവനാണു കാമൻ. ഏഴു ദിവസം കാമന്റെ രൂപം നിർമ്മിക്കും. മൂന്നു ദിവസം ചാണകം കൊണ്ടും നാലു ദിവസം മണ്ണു കൊണ്ടുമാണു കാമനെ നിർമ്മിക്കുക. ഉച്ചക്കും വൈകിട്ടും പൂവിടുകയും വെള്ളം കൊടുക്കുകയും ചെയ്യും. പൂര ദിവസം കാമനെ പാലുള്ള മരത്തിന്റെ ചുവട്ടിലേക്കു കൊണ്ടു പോവുകയും ചെയ്യും.കാമന് വെല്ലം, തേങ്ങ, അരി എന്നിവ ചേർത്ത് അട തയ്യാറാക്കി പാലുള്ള മരത്തിന്റെ ചുവട്ടിൽ വെക്കും. മുതിർന്ന സ്ത്രീകൾ ചില ചൊല്ലുകൾ പറയും. നേരത്തേ കാലത്തേ വരണേ കാമ, തെക്കൻ ദിക്കില് പോലേ കാമാ, കുഞ്ഞിമംഗലത്താറാട്ടിന് പോലേ കാമാ, തെക്കൻ ദിക്കില് പോലേ കാമാ, തെക്കത്തിപ്പെണ്ണ് ചതിക്ക്വേ കാമാ, ഈന്തോല ചുട്ടു കരിക്ക്വേ കാമാ, 


</doc>
<doc id="148236" url="https://ml.wikipedia.org/wiki?curid=148236" title="ജോർജ് എം. തോമസ്">
ജോർജ് എം. തോമസ്

കേരളത്തിലെ ഒരു കമ്യൂണിസ്റ്റ് നേതാവും തിരുവമ്പാടി നിയമസഭാമണ്ഡലം എം.എൽ.എ.യുമാണ് ജോർജ് എം തോമസ് (ജനനം: 1955 മാർച്ച് 22).

കോഴിക്കോട് ജില്ലയിലെ കുളത്തുവയലിൽ 1955 മാർച്ച് 22-ന് തോമസ്-അന്നമ്മ ദമ്പതികളുടെ മകനായി ജനിച്ചു. 
പ്രാഥമിക വിദ്യാഭ്യാസം കുളത്തുവയൽ സെന്റ്‌ ജോർജ് ഹൈസ്കൂളിൽ പൂർത്തിയാക്കി. തുടർപഠനം സെന്റ് ഫിലോമിനാസ് കോളേജ്, മൈസൂർ ക്രിസ്ത്യൻ കോളേജ് എന്നിവിടങ്ങളിലായിരുന്നു.
സി.പി.ഐ.(എം). ജില്ലാകമ്മറ്റിയംഗം, കർഷകസംഘം സംസ്ഥാനകമ്മറ്റിയംഗം, കർഷകസംഘം ജില്ലാ ജോയിന്റ് സെക്രട്ടറി, മുക്കം ഇ എം എസ് സഹകരണ ആശുപത്രി പ്രസിഡന്റ് .എന്നീ പദവികൾ വഹിക്കുന്നു 


</doc>
<doc id="148237" url="https://ml.wikipedia.org/wiki?curid=148237" title="സെന്റ് ഫ്രെയിംവർക്ക്">
സെന്റ് ഫ്രെയിംവർക്ക്

പി.എച്.പി 5.0 നു വേണ്ടി നിർമ്മിക്കപ്പെട്ടിട്ടുള്ള ഒരു പ്രോഗ്രാമിംഗ് ചട്ടക്കൂടാണ് സെന്റ് ഫ്രെയിം വർക്ക്. ഇത് വെബ് ആപ്ലിക്കേഷൻ സോഫ്റ്റ്വെയറുകൾ നിർമ്മിക്കാനുള്ള ഒരു ചട്ടക്കൂടാണ്. മോഡൽ വ്യൂ കണ്ട്രോളർ മാതൃകയിൽ പ്രവർത്തിക്കുന്ന ചട്ടക്കൂടാണിത്. പുതിയ ബിഎസ്ഡി അനുമതി പത്രപ്രകാരമാണ് ഈ ചട്ടക്കൂട് പുറത്തിറക്കിയിട്ടുള്ളത്.


</doc>
<doc id="148243" url="https://ml.wikipedia.org/wiki?curid=148243" title="അസീസ് പാലക്കാട്">
അസീസ് പാലക്കാട്

മലയാളചലച്ചിത്ര രംഗത്തെ ഒരു വസ്ത്രാലങ്കാരകനാണ്‌ അസീസ് പാലക്കാട്.




</doc>
<doc id="148248" url="https://ml.wikipedia.org/wiki?curid=148248" title="സിദ്ധാർത്ഥ മുഖർജി">
സിദ്ധാർത്ഥ മുഖർജി

ഇന്ത്യൻ വംശജനായ അമേരിക്കൻ അർബുദരോഗ വിദഗ്ദ്ധനും സാഹിത്യകാരനും ആണ് സിദ്ധാർത്ഥ മുഖർജി (ജനനം :1970). ഇദ്ദേഹം രചിച്ച "രോഗങ്ങളുടെ ചക്രവർത്തി :അർബുദത്തിന്റെ ജീവചരിത്രം" ("The Emperor of All Maladies : A Biography of Cancer ") എന്ന കൃതിക്ക് 2011-ലെ നോൺ -ഫിക്ഷൻ വിഭാഗത്തിലെ പുലിറ്റ്‌സർ പുരസ്കാരം ലഭിച്ചു. 2014-ൽ പത്മശ്രീ പുരസ്കാരവും അദ്ദേഹത്തിനു ലഭിച്ചു.

അർബുദ രോഗത്തെക്കുറിച്ചുള്ള ആഴത്തിലുള്ള പഠനമാണ് ഈ പുസ്തകം. 10,000 യുഎസ് ഡോളർ ആണ് സമ്മാനത്തുക. സാധാരണക്കാർക്ക് ഔത്സുക്യമുണ്ടാ‍ക്കുന്ന തരത്തിൽ, പതിവ് വൈദ്യശാസ്ത്ര പുസ്തകങ്ങളുടെ രീതിയിൽ നിന്ന് വ്യത്യസ്തമായ ആഖ്യാന ശൈലിയും ആഴത്തിലുള്ള ഗവേഷണവുമാണ് പുസ്തകത്തെ ആകർഷകമാക്കുന്നതെന്ന് പുലിറ്റ്‌സർ പുരസ്കാര സമിതി വിലയിരുത്തി. ന്യൂയോർക്ക് ടൈംസിന്റെ ബെസ്റ്റ് സെല്ലർ പട്ടികയിൽ ദി എമ്പറർ ഓഫ് ആൾ മെലഡീസ് സ്ഥാനം പിടിച്ചിട്ടുണ്ട്.

ഡൽഹിയിൽ ജനിച്ച മുഖർജി യു. എസ്‌ പൌരനാണ്.‌ സ്റ്റാൻഫോർഡ് സർവകലാശാല, ഓക്സ്ഫോർഡ് സർവകലാശാല, ഹവാർഡ് മെഡിക്കൽ സ്കൂൾ എന്നിവിടങ്ങളിലാണ് പഠനം പൂർത്തിയാ‍ക്കിയത്. ഇദ്ദേഹമിപ്പോൾ കൊളംബിയ സർവകലാശാലയിൽ അസിസ്റ്റന്റ് പ്രഫസറും അർബുദ ചികിത്സകനുമാണ്. നേച്ചർ മാസിക ‍, ന്യൂ ഇംഗ്ലണ്ട് ജേർണൽ ഓഫ് മെഡിസിൻ, ന്യൂയോർക്ക് ടൈംസ്, ദ ന്യൂ റിപ്പബ്ലിക് എന്നീ പ്രസിദ്ധീകരണങ്ങളിൽ മുഖർജിയുടെ ലേഖനങ്ങൾ പ്രസിദ്ധീകരിച്ചിട്ടുണ്ട്. 
2003ൽ ബോസ്റ്റണിലെ ഡാന ഫാർബർ കാൻസർ ഇൻസ്റ്റിറ്റിയൂട്ടിൽ ട്രെയിനിംഗിലായിരിക്കെ, ഉദരത്തിന് കാൻസർ ബാധിച്ച ഒരു രോഗിയുമായി സംസാരിക്കവെ, രോഗി കാൻസറിനെക്കുറിച്ച് എല്ലാം വിശദമായി അറിയണമെന്ന ആവശ്യത്തിന് മുന്നിൽ ഉത്തരം മുട്ടിയപ്പോഴാണത്രേ അദ്ദേഹം ഇത്തരമൊരു ഗ്രന്ഥത്തിന്റെ ആവശ്യകതയേക്കുറിച്ചു ചിന്തിയ്ക്കുകയും അതിനായുള്ള പ്രവർത്തനങ്ങൾ തുടങ്ങുകയും ചെയ്തത്.


</doc>
<doc id="148255" url="https://ml.wikipedia.org/wiki?curid=148255" title="അണി">
അണി

ഗാനാലാപനങ്ങളുടെ ആസ്വാദ്യത വർധിപ്പിക്കുന്ന ഘടകങ്ങളിലൊന്നാണ് അണി. അലങ്കാരം അഥവാ ആഭരണം എന്നാണ് "അണി" എന്ന പദത്തിന്റെ അർഥം. പല്ലവി, അനുപല്ലവി, ചരണം, അനുചരണം തുടങ്ങി ഒരു ഗാനത്തിനുണ്ടായിരിക്കേണ്ട അത്യാവശ്യ ഘടകങ്ങളെക്കൂടാതെ സംഗീതപരമായ മേൻമ വർധിപ്പിക്കുന്നതിന് ചേർക്കപ്പെടുന്ന അംഗങ്ങളാണ് "അണികൾ". ചൊൽകെട്ട്, ചിട്ടസ്വരം, സ്വരസാഹിത്യം, മണിപ്രവാളസാഹിത്യം മുതലായ പലതും ഒരു ഗാനത്തിന്റെ "അണി"കളാണ്, അഥവാ ആലങ്കാരികാംശങ്ങളാണ്. ക്രമാനുസരണം വളരുന്ന "സംഗതി"കളും അണികളായി കരുതപ്പെടുന്നു.


</doc>
