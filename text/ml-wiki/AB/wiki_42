<doc id="203844" url="https://ml.wikipedia.org/wiki?curid=203844" title="ഫരീദ് സഖറിയ">
ഫരീദ് സഖറിയ

പ്രസിദ്ധനായ ഇന്ത്യൻ-അമേരിക്കൻ പത്രപ്രവർത്തകനും എഴുത്തുകാരനുമാണ് ഫരീദ് സഖറിയ(ജനനം : 20 ജനുവരി 1964). 'ഫോറിൻ അഫയേഴ്‌സ്' മാസികയുടെ മാനേജിങ് എഡിറ്റർ, 'ന്യൂസ്‌വീക്ക് ഇൻറർനാഷണ'ലിന്റെ എഡിറ്റർ, എന്നീ സ്ഥാനങ്ങൾ വഹിച്ചിരുന്ന സഖറിയയ്ക്ക് 2010 ൽ പത്രപ്രവർത്തന മേഖലയ്ക്ക് നൽകിയ സംഭാവന പരിഗണിച്ച് പത്മഭൂഷൺ ലഭിച്ചിട്ടുണ്ട്.
മുംബൈയിൽ ജനിച്ച് യേൽ, ഹാർവാഡ് സർവകലാശാലകളിൽ നിന്ന് ബിരുദം നേടിയ നാൽപ്പത്തിയെട്ടുകാരനായ സഖറിയ, 'ടൈമി'ന്റെ എഡിറ്റർമാരിൽ ഒരാളും സി.എൻ.എന്നിലെ അവതാരകനും 'വാഷിങ്ടൺ പോസ്റ്റി'ലെ കോളമിസ്റ്റും എഴുത്തുകാരനുമാണ്. വിദേശകാര്യം, വാണിജ്യം, അമേരിക്കയുടെ വിദേശകാര്യനയം എന്നിവയാണ് അദ്ദേഹം പ്രധാനമായും കൈകാര്യം ചെയ്യുന്ന വിഷയങ്ങൾ.

വിദേശ കാര്യങ്ങളെക്കുറിച്ചുള്ള 'ഫരീദ് സഖറിയ ജി.പി.എസ്' എന്ന സി.എൻ.എൻ. പരിപാടിയുടെ അവതാരകനാണ് സഖറിയ. 
'ടൈമി'ൽ എഴുതിയ ലേഖനത്തിൽ സാഹിത്യ ചോരണം നടത്തിയെന്ന് അംഗീകരിച്ച സഖറിയ മാപ്പുപറഞ്ഞതിനെത്തുടർന് സാഹിത്യ ചോരണത്തിന്റെ പേരിൽ സി.എൻ.എന്നും 'ടൈം' മാഗസിനും സഖറിയയെ സസ്‌പെൻഡ് ചെയ്തെങ്കിലും പിന്നീട് കുറ്റക്കാരനല്ലെന്നു കണ്ട് തിരിച്ചെടുത്തു.



</doc>
<doc id="203846" url="https://ml.wikipedia.org/wiki?curid=203846" title="രഘുറാം രാജൻ">
രഘുറാം രാജൻ

പ്രമുഖ സാമ്പത്തിക വിദഗ്ദ്ധനായ രഘുറാം രാജൻ (Tamil: ரகுராம் கோவிந்த ராஜன்) (ജനനം :3 ഫെബ്രുവരി 1963) ഭാരതീയ റിസർവ് ബാങ്ക് ഗവർണർ ആയിരുന്നു. അന്താരാഷ്ട്ര നാണ്യ നിധിയിൽ ചീഫ് ഇക്കണോമിസ്റ്റായും ചിക്കാഗോ യൂണിവേഴ്‌സിറ്റിയിൽ പ്രൊഫസറായും പ്രവർത്തിച്ചിരുന്ന ഇദ്ദേഹം ഇന്ത്യൻ ധനമന്ത്രാലയത്തിലെ മുഖ്യ സാമ്പത്തിക ഉപദേഷ്ടാവായിരുന്നു. 2013 സെപ്റ്റംബർ 4നാണ് ഇദ്ദേഹം പദവിയിലെത്തിയത്.

അഹമ്മദാബാദ് ഐഐഎമ്മിലും ഡൽഹി ഐഐടിയിലും പഠിച്ച രഘുറാം മസാച്ചുസെറ്റ്‌സ് ഇൻസ്റ്റിറ്റൂട്ട് ഓഫ് ടെക്‌നോളജിയിൽ നിന്ന് ഡോക്ടറേറ്റും കരസ്ഥമാക്കിയിട്ടുണ്ട്.

പ്രധാനമന്ത്രി മൻമോഹൻ സിങ്ങിന്റെ സാമ്പത്തിക ഉപദേഷ്ടാവായും സേവനമനുഷ്ഠിച്ചിട്ടുണ്ട്. 2008ലെ ആഗോള സാമ്പത്തിക മാന്ദ്യം പ്രവചിച്ചതോടെയാണ് സാമ്പത്തിക വിദഗ്ദ്ധരുടെ ഇടയിൽ രഘുറാം പ്രശസ്തനാകുന്നത്. ധനകാര്യ മേഖലയിലെ പരിഷ്ക്കരണങ്ങൾക്കായി പ്ലാനിങ് കമ്മീഷന് വേണ്ടി റിപ്പോർട്ട് തയ്യാറാക്കിയിട്ടുണ്ട്. 2013 ആഗസ്റ്റ് 6നു ഭാരതീയ റിസർവ് ബാങ്കിന്റെ ഗവർണറായി പ്രഖ്യാപിക്കപ്പെട്ട രഘുറാം രാജൻ 2013 സെപ്റ്റംബർ 4 മുതൽ പദവിയിലെത്തി.

അമേരിക്കൻ പൗരനെ ഇന്ത്യയുടെ റിസർവ് ബാങ്ക് ഗവർണർ ആയി സർക്കാർ നാമനിർദ്ദേശം ചെയ്തു എന്ന തലക്കെട്ടിൽ 2013 ആഗസ്റ്റ് 7ലെ 'മില്ലേനിയം പോസ്റ്റ്'ൽ വന്ന വാർത്ത രഘുറാമിന്റെ പൗരത്വത്തെക്കുറിച്ചു ചില സംശയങ്ങൾക്ക് കാരണമായി. ഇന്ത്യയുടെ താല്പര്യങ്ങളേക്കാൾ ഏറെ അമേരിക്കയുടെ താല്പര്യങ്ങൾ സംരക്ഷിക്കാനാകും പുതിയ ഗവർണർ ശ്രമിക്കുകയെന്നും പത്രം ആരോപണം ഉന്നയിച്ചിരുന്നു. എന്നാൽ രാജൻ ആരോപണങ്ങൾ നിഷേധിക്കുകയും താൻ ഇന്ത്യൻ പൗരൻ ആണന്നു വെളിപെടുത്തി.




</doc>
<doc id="203850" url="https://ml.wikipedia.org/wiki?curid=203850" title="അമേരിക്കയിലെ ഏറ്റവും ജനവാസമേറിയ നഗരങ്ങളുടെ പട്ടിക">
അമേരിക്കയിലെ ഏറ്റവും ജനവാസമേറിയ നഗരങ്ങളുടെ പട്ടിക

അമേരിക്കൻ ഐക്യനാടുകളിലെ ഏറ്റവും ജനവാസമേറിയ മുനിസിപ്പൽ കോർപ്പറേഷനുകളുടെ പട്ടിക
<onlyinclude>


</doc>
<doc id="203884" url="https://ml.wikipedia.org/wiki?curid=203884" title="മജീഷ്യൻ സാരംഗ്">
മജീഷ്യൻ സാരംഗ്

കേരളത്തിലെ പ്രശസ്ത മജീഷ്യനായിരുന്നു മജീഷ്യൻ സാരംഗ് (മരണം : 11 ആഗസ്റ്റ് 2012). മാജിക്കിലൂടെ അന്ധവിശ്വാസം പരത്തുന്നവർക്കെതിരെ പ്രചരണം നടത്തിയ ഇദ്ദേഹം യുക്തിവാദ പ്രചാരകൻ കൂടിയായിരുന്നു. യുക്തിവാദി ഇടമറുകിനൊപ്പം പ്രവർത്തിച്ചിട്ടുണ്ട്. 

ഇന്ത്യയ്ക്കകത്തും പുറത്തും മാജിക് നടത്തിയും മാജിക്കിന്റെ ഉപകരണങ്ങൾ നിർമ്മിച്ച് നൽകിയും ശ്രദ്ധേയനായി. കുറെ നാൾ ദുബായിൽ മാജിക്കുമായി ബന്ധപ്പെട്ട് പ്രവർത്തിച്ചിട്ടുണ്ട്. 'മാനിക്കുലേറ്റീവ് മാജിക്കി'ന്റെ വക്താവായാണ് മാന്ത്രികർക്കിടയിൽ അറിയിപ്പെടുന്നത്. വലിയ ശിഷ്യസമ്പത്തും ഉണ്ടായിരുന്നു.



</doc>
<doc id="203896" url="https://ml.wikipedia.org/wiki?curid=203896" title="കെ.വി. അഷ്ടമൂർത്തി">
കെ.വി. അഷ്ടമൂർത്തി

1952 ജൂൺ 27ന്‌ തൃശൂർ ജില്ലയിലെ ആറാട്ടുപുഴയിൽ ജനിച്ചു. അച്‌ഛൻ: കെ.കെ. വാസുദേവൻ നമ്പൂതിരിപ്പാട്‌. അമ്മ: ശ്രീദേവി അന്തർജനം. തൃശൂർ ശ്രീകേരളവർമ കോളേജിൽ നിന്നും ബി.കോം. കഴിഞ്ഞ്‌ 1974ൽ മുംബൈയിലെ ഒരു സ്വകാര്യസ്ഥാപനത്തിൽ ജോലിയിൽ പ്രവേശിച്ചു. ഇവിടെ പന്ത്രണ്ടുകൊല്ലം ജോലി ചെയ്‌തു. 1986ൽ നാട്ടിൽ തിരിച്ചെത്തി. തൃശൂരിലുളള എസ്‌.എൻ.എ. ഔഷധശാലയിൽ ജോലിചെയ്തിരുന്നു. സബിതയെയാണ് ഇദ്ദേഹം വിവാഹം കഴിച്ചത്. ഇവർക്ക് ഒരു മകളുണ്ട്. 

റിഹേഴ്‌സൽ ക്യാമ്പ്‌ എന്ന നോവൽ 1982-ലെ കുങ്കുമം അവാർഡു നേടി. വീടുവിട്ടുപോകുന്നു എന്ന കൃതിക്ക് 1992ലെ കേരള സാഹിത്യ അക്കാദമി അവാർഡു ലഭിച്ചു. 



</doc>
<doc id="203901" url="https://ml.wikipedia.org/wiki?curid=203901" title="മാനസി">
മാനസി

മലയാള സാഹിത്യകാരിയാണ് മാനസി എന്ന പേരിലെഴുതുന്ന പി.എ. രുക്മിണി (ജനനം : 4 മേയ് 1948).

തിരുവില്വാമല പോന്നേടത്ത്‌ ആച്ചാട്ടിലാണ് മാനസി ജനിച്ചത്. അച്‌ഛൻ: പി. ശിവരാമമേനോൻ. അമ്മ: പി.എ. മാലതി അമ്മ. തൃശൂർ എഞ്ചിനീയറിങ്ങ്‌ കോളജിൽ കെമിക്കൽ എഞ്ചിനീയറിങ്ങിൽ ബിരുദപഠനം നടത്തിയെങ്കിലും അത്‌ പൂർത്തിയാക്കിയില്ല. 1970 മുതൽ ബോംബെയിൽ താമസിക്കുന്നു. കുറച്ചു വർഷമായി അവിടെ ഫ്രീലാൻസ്‌ കോപ്പിറൈറ്ററായി ജോലി ചെയ്യുന്നു. സ്ത്രീമനസ്സിന്റെ ഇരുണ്ട കോണുകളിലൂന്നിനിന്ന് കഥപറയുന്നതാണ് മാനസിയുടെ പ്രത്യേകതയെന്ന് അഭിപ്രായമുണ്ടായിട്ടുണ്ട്. സ്ത്രീക്ക് പുരുഷന്മാർ കൊടുത്ത നിർവചനം തകർക്കുകയും; സ്ത്രീയെന്ന ദൈവത്തെ നീക്കിനിർത്തി മജ്ജയും മാംസവുമുള്ള സ്ത്രീയുടെ പ്രശ്നങ്ങൾ സംവദിക്കാൻ തയ്യാറാവുകയും വേണമെന്ന് മാനസിയുടെ കഥകൾ നമ്മെ ഓർമിപ്പിക്കുന്നു. 
ആനുകാലിക പ്രസിദ്ധീകരണങ്ങളിൽ ചെറുകഥകളും ലേഖനങ്ങളും എഴുതുന്നുണ്. പല കഥകളും ഇംഗ്ലീഷ്‌, മറാഠി, കന്നഡ എന്നീ ഭാഷകളിൽ വിവർത്തനം ചെയ്‌തു പ്രസിദ്ധീകരിച്ചിട്ടുണ്ട്‌. പ്രധാന കഥാസമാഹാരങ്ങൾ:

മഞ്ഞിലെ പക്ഷി എന്ന കൃതിക്ക് 1993-ൽ ചെറുകഥാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചിട്ടുണ്ട്. 

പുഴ.കോം


</doc>
<doc id="203910" url="https://ml.wikipedia.org/wiki?curid=203910" title="വി.പി. മേനോൻ">
വി.പി. മേനോൻ

ഇന്ത്യാ വിഭജനക്കാലത്ത് ഇന്ത്യയുടെ രാഷ്ട്രീയ ഏകീകരണത്തിൽ മുഖ്യപങ്ക് വഹിച്ച ആളാണ് വാപ്പാല പങ്കുണ്ണി മേനോൻ എന്ന വി.പി. മേനോൻ (1893-1965). വിഭിന്ന ഭരണവ്യവസ്ഥകളാൽ വൈചിത്ര്യപൂർണ്ണമായിരുന്നു സ്വാതന്ത്ര്യപൂർവ ഇന്ത്യ. മതത്തിലും പാരമ്പര്യാവകാശത്തിലും യുദ്ധത്തിന്റെ ബലതന്ത്രത്തിലും സംസ്കാരത്തനിമകളിലും ചിലപ്പോൾ ഭാഗ്യത്തിലും അധിഷ്ഠിതങ്ങളായി നിലനിന്ന വിഭിന്ന നാട്ടുരാജ്യങ്ങളെ സൈനിക നടപടികൾ കൂടാതെ ഇൻഡ്യൻ യൂണിയനിൽ ലയിപ്പിച്ചെടുക്കാൻ സർദാർ വല്ലഭായ് പട്ടേലിനെ പ്രാപ്തനാക്കിയത് വി.പി. മേനോന്റെ ഉപദേശവും സഹായവുമാണ്. 

കേരളത്തിലെ ഒറ്റപ്പാലത്ത് 1893 സെപ്റ്റംബർ 30-ആം തീയതി ജനിച്ചു. പിതാവ് ഒരു ഹൈസ്കൂൾ ഹെഡ്‌മാസ്റ്റർ ആയിരുന്നു. പന്ത്രണ്ട് മക്കളിൽ മൂത്തവനായിരുന്ന മേനോൻ പതിമൂന്നാം വയസ്സിൽ സ്കൂൾ വിട്ടശേഷം കൂലിപ്പണിക്കാരനായും കൽക്കരിഖനിത്തൊഴിലാളിയായും ഫാക്ടറിത്തൊഴിലാളിയായും ദക്ഷിണേന്ത്യൻ റെയിൽവേയിൽ സ്റ്റോക്കറായും മാറിമാറി ജോലി ചെയ്തു.

പരുത്തിക്കച്ചവടത്തിലെ ദല്ലാൾപണി നോക്കി അദ്ദേഹം പരാജയപ്പെട്ടു. ഒരു സ്കൂൾ അധ്യാപകനായും പ്രവർത്തിച്ചു. അവസാനം ടൈപ്പ് ചെയ്യാൻ സ്വയം പഠിച്ച അദ്ദേഹം 1929-ൽ സിംലയിലെ ഇന്ത്യൻ ഭരണകൂടത്തിൽ ഒരു ഗുമസ്തനായി കയറിപ്പറ്റി.

ഔദ്യോഗികജീവിതത്തിൽ പിന്നീട് അദ്ദേഹത്തിന്റേത് കണ്ണഞ്ചിപ്പിക്കുന്ന ഉയർച്ചയായിരുന്നു. നിരന്തരമായ അദ്ധ്വാനവും ഇഛാശക്തിയും കൊണ്ട് താഴേത്തട്ടിൽനിന്നു പടിപടിയായി ഔന്നത്യങ്ങളിലേക്കു എത്തിപ്പെടാൻ വി.പി.മേനോനു കഴിഞ്ഞു.
1947 ആകുമ്പോഴേക്കും വൈസ്രോയിയുടെ സ്റ്റാഫിലെ ഏറ്റവും ഉയർന്ന സ്ഥാനങ്ങളിലൊന്നിൽ അദ്ദേഹമെത്തിച്ചേർന്നു.

ഇന്ത്യയുടെ അവസാന വൈസ്രോയി ആയിരുന്ന ലൂയി മൗണ്ട്ബാറ്റന്റെ രാഷ്ട്രീയ ഉപദേഷ്ടാവായിരുന്നു മേനോൻ. 1947-ൽ വിഭജനത്തിനു ശേഷം ഇന്ത്യയുടെ ഉപപ്രധാനമന്ത്രിയായി മാറിയ സർദാർ പട്ടേൽ, വി.പി. മേനോനെ സെക്രട്ടറിയാക്കി.

ഇടക്കാല ഗവൺമെന്റിൽ കോൺഗ്രസും മുസ്ലീം ലീഗും തമ്മിലുള്ള ബലപരീക്ഷണത്തിനിടയിലാണ് ഇന്ത്യയിൽ നിന്നും വേറിട്ടൊരു സ്വതന്ത്ര്യരാജ്യം വേണമെന്നുള്ള മുസ്ലീം ലീഗിന്റെ ആവശ്യത്തെ അംഗീകരിക്കാൻ മൗണ്ട്‌ബാറ്റൺ, ജവഹർലാൽ നെഹ്രു, സർദാർ വല്ലഭ് ഭായ് പട്ടേൽ എന്നിവരോട് ശുപാർശ ചെയ്യുന്നത്.

മൗണ്ട്‌ബാറ്റന്റെ ആദ്യ ഇന്ത്യാവിഭജനപദ്ധതി നെഹ്രു ശക്തമായി നിരാകരിച്ചതിനെത്തുടർന്നുണ്ടാക്കിയ പുതിയ പദ്ധതിയുടെ കരട് രൂപം തയ്യാറാക്കിയത് വി.പി.മേനോനാണ്.

ഇന്ത്യയുടെ സ്വാതന്ത്ര്യലബ്‌ധിക്കുശേഷം സർദാർ പട്ടേൽ കൈകാര്യം ചെയ്ത മന്ത്രാലയത്തിൽ മേനോൻ സെക്രട്ടറിയായിത്തീർന്നു. മേനോന്റെ ബുദ്ധിവൈഭവവും കഠിനാദ്ധ്വാനവും പട്ടേലിനെ വശീകരിച്ചു. ഇന്ത്യയിലെ 565 നാട്ടുരാജ്യങ്ങളെ ഇന്ത്യൻ യൂണിയനിലേക്ക് ചേർക്കാൻ പട്ടേലിനോടൊപ്പം അദ്ദേഹം അഹോരാത്രം അദ്ധ്വാനം ചെയ്തു.

രജപുത്താന (രാജസ്ഥാൻ), കശ്മീർ, തിരുവിതാംകൂർ, ഹൈദരാബാദ് തുടങ്ങി നിരവധി നാട്ടുരാജ്യങ്ങളെ ഇൻഡ്യൻ യൂണിയനിൽ ലയിപ്പിക്കുന്നതിൽ വി.പി. മേനോൻ മുഖ്യപങ്കുവഹിച്ചു.

അവസാനകാലത്ത് വാർദ്ധക്യസഹജമായ അസുഖങ്ങളെത്തുടർന്ന് ഒറ്റപ്പെടൽ അനുഭവിച്ച മേനോൻ 72-ആം വയസ്സിൽ 1965 ഡിസംബർ 31-ന് ഒറ്റപ്പാലത്തെ കുടുംബവീട്ടിൽ വച്ച് അന്തരിച്ചു. മൃതദേഹം പൂർണ ഔദ്യോഗിക ബഹുമതികളോടെ വീട്ടുവളപ്പിൽ സംസ്കരിച്ചു. 



</doc>
<doc id="203923" url="https://ml.wikipedia.org/wiki?curid=203923" title="എ കംപാരറ്റീവ് ഗ്രാമർ ഓഫ് ദ്രവീഡിയൻ ഓർ സൗത്ത് ഇൻഡ്യൻ ഫാമിലി ഓഫ് ലാംഗ്വേജസ്">
എ കംപാരറ്റീവ് ഗ്രാമർ ഓഫ് ദ്രവീഡിയൻ ഓർ സൗത്ത് ഇൻഡ്യൻ ഫാമിലി ഓഫ് ലാംഗ്വേജസ്

റോബർട്ട് കാൾഡ്വെൽ എഴുതിയ പുസ്തകമാണ് എ കംപാരറ്റീവ് ഗ്രാമർ ഓഫ് ദ്രവീഡിയൻ ഓർ സൗത്ത് ഇൻഡ്യൻ ഫാമിലി ഓഫ് ലാംഗ്വേജസ്. ദക്ഷിണേന്ത്യൻ ഭാഷകൾ ഉൾപ്പെട്ട ദ്രാവിഡഭാഷാ കുടുംബത്തിലെ ഭാഷകളുടെ വ്യാകരണത്തിന്റെ താരതമ്യപഠനവും ആ ഭാഷകളുടെ പാരസ്പര്യത്തെക്കുറിച്ചുള്ള ഗ്രന്ഥകാരന്റെ നിരീക്ഷണങ്ങളുമാണ് ഈ കൃതിയുടെ ഉള്ളടക്കം.ദ്രാവിഡഭാഷകളുടെ താരതമ്യപഠനത്തിനു തുടക്കം കുറിച്ചത് ഈ ഗ്രന്ഥമാണ്.
സ്കോട്ട്ലണ്ടുകാരനായ റോബർട്ട് കാൾഡ്വെലിന്റെ ഉപരിപഠനം ഗ്ലാസ്ഗോ സർവകലാശാലയിൽ ആയിരുന്നു. ഭാഷകളുടെ താരതമ്യപഠനത്തിൽ അദ്ദേഹത്തിനു ചെറുപ്പത്തിലെ താത്പര്യം ഉണ്ടായിരുന്നു. 24-ആമത്തെ വയസ്സിൽ മതപ്രചാരണത്തിനായി തമിഴ്നാട്ടിലെത്തിയ അദ്ദേഹം, സുവിശേഷപ്രചാരണത്തിൽ പ്രാദേശികഭാഷയിലെ നൈപുണ്യം ആവശ്യമാണെന്നറിഞ്ഞതോടെ തമിഴ് ഭാഷ ചിട്ടയായി പഠിക്കാൻ തുടങ്ങി. ഈ പഠനത്തിനൊടുവിൽ അദ്ദേഹം വ്യാകരണങ്ങളുടെ താരതമ്യപഠനത്തിലൂടെ ഇന്ത്യൻ ഭാഷകളുടെ ശാസ്ത്രീയവിശകലനത്തിനു മുതൽക്കൂട്ടായിത്തീർന്ന മൗലികസ്വഭാവമുള്ള ചില നിഗമനങ്ങളിൽ എത്തിച്ചേർന്നു. 1856-ൽ പ്രസിദ്ധീകരിച്ച ഈ വിഖ്യാതരചന ആ നിഗമനങ്ങളുടെ രേഖയാണ്.

ദക്ഷിണേന്ത്യൻ ഭാഷകൾ ഉൾപ്പെടുന്ന ഭാഷാസമൂഹം സംസ്കൃതവും ഇതര ഇന്തോ-ആര്യൻ ഭാഷകളും ചേർന്ന ഭാഷാസമൂഹത്തിൽ നിന്നു വ്യതിരിക്തമാണെന്നു വാദിച്ച കാൾഡ്വെൽ അവ ഉൾപ്പെടുന്ന ഭാഷാകുടുംബത്തെ ദ്രാവിഡഭാഷകൾ എന്നു വിളിച്ചു. പിൽക്കാലത്ത് ഏറെ അംഗീകാരം നേടിയ ഈ പേര് ആ ഭാഷാസമൂഹത്തിനു നൽകിയത് കാൾഡ്വെലാണ്. ഈ ഭാഷാസമൂഹത്തിലെ ഭാഷകളുടെ വ്യതിരിക്തതയെ കാൾഡ്വെൽ ഇങ്ങനെ ഊന്നിപ്പറഞ്ഞു. 

ദ്രാവിഡകുടുംബത്തിലെ ഭാഷകൾ ഇതരഭാഷകളും ഭാഷാകുടുംബങ്ങളുമായി ഏതുവിധം ബന്ധപ്പെട്ടിരിക്കുന്നു എന്ന പ്രശ്നത്തിനു പരിഹാരം കണ്ടെത്തിയതായി കാൾഡ്വെൽ അവകാശപ്പെട്ടില്ല. ആ പ്രശ്നത്തിനുള്ള ശാസ്ത്രീയമായ സമാധാനം അന്നോളം കണ്ടെത്തിയിട്ടില്ലെന്നു സമ്മതിക്കുന്ന അദ്ദേഹം എന്നെങ്കിലും അതു പരിഹരിക്കപ്പെടും എന്ന പ്രതീക്ഷ പ്രകടിപ്പിക്കുന്നു. അതേസമയം, ഇന്തോ-യൂറോപ്യൻ ഭാഷാകുടുംബത്തിനും തുറേനിയൻ/സിഥിയൻ ഭാഷാഗണത്തിനും ഇടയിൽ, മദ്ധ്യത്തിലല്ലാതെ, തുറേനിയൻ/സിഥിയൻ ഗണത്തോടു കൂടുതൽ അടുത്തു നിൽക്കുന്നവയാകാം ദ്രാവിഡഭാഷകളെന്ന് അദ്ദേഹം അഭിപ്രായപ്പെടുന്നു.

1856-ൽ ഈ കൃതിയുടെ ആദ്യപതിപ്പു പ്രസിദ്ധീകരിച്ചത് കാൾഡ്വെൽ ഇംഗ്ലണ്ടിൽ അവധിയിൽ ആയിരിക്കെ ആണ്. തുടർന്ന് പരിഷ്കരിച്ചു വിപുലീകരിച്ച ഒരു രണ്ടാം പതിപ്പു പ്രസിദ്ധീകരിക്കാൻ അദ്ദേഹം ആഗ്രഹിച്ചെങ്കിലും 19 വർഷത്തിനു ശേഷം 1875-ലെ രണ്ടാം അവധിക്കാലം വരെ അതിനു കാത്തിരിക്കേണ്ടി വന്നു. രണ്ടാം പതിപ്പിനെഴുതിയ ആമുഖത്തിൽ ആദ്യപതിപ്പിനു കിട്ടിയ പ്രശംസ അത് അർഹിക്കുന്നതിലും അധികമായിരുന്നു എന്ന് നിരീക്ഷിച്ച കാൾഡ്വെൽ ഒരു പ്രശംസ മാത്രം താൻ അർഹിക്കുന്നതും തനിക്ക് ഏറെ ചാരിതാർത്ഥ്യം നൽകിയതും ആയിരുന്നെന്ന് കൂട്ടിച്ചേർത്തു. ദ്രാവിഡഭാഷകളെ താൻ "സ്നേഹപൂർവം സമീപിച്ചു" എന്ന പ്രശംസയാണ്, അർഹിക്കുന്നതും ഏറെ ചാരിതാർത്ഥ്യം നൽകിയതും ആയി അദ്ദേഹം എടുത്തു പറഞ്ഞത്.

ദക്ഷിണേന്ത്യൻ ഭാഷകളുടെ മികവിനേയും അവ സംസാരിക്കുന്നവരുടെ ഭാഷാപ്രേമത്തേയും കാൾഡ്വെൽ നിർല്ലോഭം പുകഴ്ത്തുന്നു. "തമിഴിലോ, മറ്റേതെങ്കിലും ഒരു ദ്രാവിഡഭാഷയിലോ പ്രാവീണ്യം നേടിയ ഒരു യൂറോപ്യന്, ഇത്ര അത്ഭുതകരമായൊരു ചിന്താസമഗ്രി (...so wonderful an organ of thought..) വികസിപ്പിച്ചെടുത്ത ജനതയെ ആദരവോടെയല്ലാതെ കാണാൻ സാധിക്കുകയില്ല" എന്നദ്ദേഹം കരുതി. എങ്കിലും, സ്വന്തം ഭാഷകൾ ആഴത്തിൽ പഠിക്കുന്ന നാട്ടുകാർ അവയെ സ്വദേശത്തെ തന്നെ ഇതരഭാഷകളുമായിപ്പോലും താരതമ്യം ചെയ്തു കൂടുതൽ മനസ്സിലാക്കാൻ ശ്രമിക്കാത്തത് ഒരു കുറവായി അദ്ദേഹം കാണുന്നു. ഇതുമൂലം അവരുടെ ഭാഷാജ്ഞാനം സൂക്ഷ്മതയുള്ളതായിരുന്നപ്പോഴും വിസ്തൃതിയില്ലാത്തതായി എന്ന് അദ്ദേഹം വിമർശിച്ചു. സമാനഭാഷകൾ ചേർന്ന 'ഭാഷാകുടുംബങ്ങൾ' എന്ന ആശയം തന്നെ നാട്ടുകാർക്ക് അപരിചിതമാണെന്നു കാൾഡ്വെൽ പരിതപിക്കുന്നു. ആ കുറവു നികത്താൻ തന്റെ കൃതി കുറച്ചെങ്കിലും സഹായിച്ചേക്കാം എന്ന പ്രതീക്ഷയും അദ്ദേഹം പ്രകടിപ്പിക്കുന്നുണ്ട്.

കാൾഡ്വെലിന്റെ ഈ കൃതിയുടെ മലയാളവിവർത്തനം ദ്രാവിഡഭാഷാവ്യാകരണം എന്ന പേരിൽ രണ്ടുഭാഗങ്ങളായി കേരളഭാഷാ ഇൻസ്റ്റിറ്റ്യൂട്ട്, തിരുവനന്തപുരം പ്രസിദ്ധീകരിച്ചിട്ടുണ്ട്. എസ്. കെ. നായരുടേതാണു പരിഭാഷ. 1973 ഡിസംബറിലാണ് ഈ പരിഭാഷയുടെ ഒന്നാംഭാഗത്തിന്റെ ആദ്യപ്രതി പുറത്തിറങ്ങിയത്. തുടർന്ന് 1985ലും 2014ലും പുനഃപ്രസിദ്ധീകരിക്കുകയുമുണ്ടായി. രണ്ടാംഭാഗം 1976ൽ പരിഭാഷപ്പെടുത്തി പുറത്തിറക്കി. 1994, 2014 വർഷങ്ങളിൽ പുനഃപ്രസിദ്ധീകരിച്ചു. സംസ്കൃതത്തിലെയും തമിഴിലെയും അടിസ്ഥാന പദാവലി താരതമ്യം ചെയ്തുകൊണ്ട് ദ്രാവിഡഭാഷകൾ സംസ്കൃതജന്യമല്ല എന്ന് കാൾഡ്വെൽ തെളിയിച്ചു. അന്ന് അറിവുണ്ടായിരുന്ന ദ്രാവിഡ ഭാഷകളായ തമിഴ്, മലയാളം, തെലുഗു, കന്നഡ, തുളു, കുടക്, തോദ, കോത, ഗോണ്ഡ്, ഖോന്ദ്, രാജ്മഹാൽ, ഒറവോൺ എന്നിവയുടെ ഘടനയേയും പരസ്പരബന്ധത്തെയും കുറിച്ച് ഈ പുസ്തകം പരാമർശിക്കുന്നു. ഇവയുടെ ഘടനയും പദാവലിയും പഠനവിധേയമാക്കിക്കൊണ്ട് ദ്രാവിഡഭാഷാകുടുംബത്തിന്റെ പൊതുവായ ധ്വനിവ്യവസ്ഥ, ധാതുക്കളുടെ സവിശേഷതകൾ, ലിംഗവും വചനവും, വിഭക്തി പ്രക്രിയ, നാമവിശേഷണങ്ങൾ എന്നിവ ഒന്നാംഭാഗത്തിൽ കാൾഡ്വെൽ വിശദമായി വിശകലനം ചെയ്തിരിക്കുന്നു. ദ്രാവിഡഭാഷകളുടെ പ്രാചീനതയുടെ ഉദാഹരണമായി തമിഴിലെ പ്രാചീനകൃതികളും ശാസനങ്ങളും ഗ്രന്ഥകാരൻ ചൂണ്ടിക്കാട്ടുന്നു. ദ്രാവിഡഭാഷാവിജ്ഞാനീയം (dravidian linguistics) എന്ന പഠനശാഖയ്ക്ക് തുടക്കമിടുകയായിരുന്നു, ഈ വിശിഷ്ട ഗ്രന്ഥം. ബിഷപ്പ് കാൾഡ്വെല്ലിന്റെ ദ്രാവിഡഭാഷാ വ്യാകരണത്തിന്റെ രണ്ടാംഭാഗത്തിൽ ഉൾപ്പെടുത്തിയിരിക്കുന്നത് സംഖ്യകൾ, സർവനാമങ്ങൾ, ക്രിയ എന്നിവയുടെ താരതമ്യപഠനവും ദ്രാവിഡഭാഷാ കുടുംബത്തിന്റെ പദാവലീബന്ധങ്ങളുമാണ്. ആദ്യഭാഗത്തിൽ ഉൾപ്പെടുത്തിയിരിക്കുന്ന ധ്വനിഘടന, നാമം, നാവവിശേഷണം എന്നിവയുടെ താരതമ്യപഠനത്തോട് സർവനാമങ്ങളും ക്രിയയും ചേരുമ്പോൾ ദ്രാവിഡഭാഷാ വ്യാകരണത്തിന്റെ അടിസ്ഥാന രൂപം പൂർണമാകുന്നു. കാൾഡ്വെലിന്റെ കാലത്ത് അറിയപ്പെടാതിരുന്ന പല ആദിവാസി ഭാഷകളിൽ നിന്നുള്ള വിവരങ്ങൾ കൂടി വിശകലനത്തിനുപയോഗിച്ചുകൊണ്ട് ആധുനിക കാലത്ത് ഉണ്ടായിട്ടുള്ള വിശദപഠനങ്ങളും കാൾഡ്വെലിന്റെ മാതൃക തന്നെയാണ് പിന്തുടർന്നിട്ടുള്ളത് എന്നത് ഈ ഗ്രന്ഥത്തിന്റെ വൈശിഷ്ട്യം വ്യക്തമാക്കുന്നു. പദാവലീ ബന്ധങ്ങൾ എന്ന ഭാഗത്ത് കാൾഡ്വെൽ ദ്രാവിഡഭാഷാ കുടുംബത്തിനും മറ്റു പല ഭാഷാകുടുംബങ്ങൾക്കുമുള്ള പദതലത്തിലെ സമാനതകൾ ഉൾക്കാഴ്ചയോടെ ചൂണ്ടിക്കാണിക്കുന്നു. ഇന്തോ യൂറോപ്യൻ കുടുംബവുമായി, പ്രത്യേകിച്ച് സംസ്കൃതവുമായി, ദ്രാവിഡ കുടുംബത്തിനുണ്ടായ കൊടുക്കൽ വാങ്ങലുകളെക്കുറിച്ച് കാൾഡ്വെലിന്റെ നിരീക്ഷണങ്ങളും വളരെ പ്രസക്തമാണ്. ദ്രാവിഡത്തിന്റെ സ്വാധീനം ഇന്തോയൂറോപ്യനിലും സംസ്കൃതത്തിലും ഉണ്ടായിട്ടുണ്ടെന്നു തെളിയിക്കാൻ കാൾഡ്വെലിനു കഴിഞ്ഞു. 

 Of the various expressions of approval the first edition received, the one which gratified me most because I felt it to be most deserved, was that it was evident that I had treated the Dravidian languages 'lovingly'"


</doc>
<doc id="203931" url="https://ml.wikipedia.org/wiki?curid=203931" title="ശത്രുഘ്നൻ (സാഹിത്യകാരൻ)">
ശത്രുഘ്നൻ (സാഹിത്യകാരൻ)

മലയാള സാഹിത്യകാരനായ ശത്രുഘ്നൻ 1947-ലാണ് ജനിച്ചത്. ബി. കോം. ബിരുദധാരിയായ ഇദ്ദേഹം ആദ്യം എഫ്‌. എ. സി. ടി. യിൽ ഉദ്യോഗസ്ഥനായിരുന്നു. പിന്നീട്‌ പന്ത്രണ്ടു കൊല്ലത്തോളം ഗൾഫിൽ ജോലി ചെയ്തു. 1989 മുതൽ മാതൃഭൂമി ആനുകാലിക പ്രസിദ്ധീകരണങ്ങളിൽ സഹപത്രാധിപരായി പ്രവർത്തിക്കുന്നു. ഭാര്യ: അമ്മു. ഇവർക്കൊരു മകളുണ്ട്. 



സീത വരേണ്ടതായിരുന്നു എന്ന കൃതിക്ക് വി. ടി. സ്മാരക പുരസ്കാരം ലഭിച്ചു. സമാന്തരങ്ങൾ എന്ന കൃതിക്ക് 1994-ൽ ചെറുകഥാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചു .

പുഴ.കോം


</doc>
<doc id="203938" url="https://ml.wikipedia.org/wiki?curid=203938" title="റേഡിയോ ബെൻസിഗർ">
റേഡിയോ ബെൻസിഗർ

കൊല്ലത്തു നിന്നും പ്രക്ഷേപണം ചെയ്യുന്ന എഫ്.എം. കമ്മ്യൂണിറ്റി റേഡിയോ സ്റ്റേഷൻ ആണ് റേഡിയോ ബെൻസിഗർ. 107.8 മെഗാ ഹേർട്സ് ആണു ഫ്രീക്വൻസി. കൊല്ലം ബിഷപ് ബെൻസിഗർ ആശുപത്രിയുടെ നിയന്ത്രണത്തിൽ പ്രവർത്തിക്കുന്നു. രാവിലെ ആറുമുപ്പത് മുതൽ രാത്രി ഒമ്പത് മുപ്പത് വരെയാണു പ്രവർത്തനം. 


</doc>
<doc id="203940" url="https://ml.wikipedia.org/wiki?curid=203940" title="യൂജീൻ മൈക്കൾ അന്റോണിയാഡി">
യൂജീൻ മൈക്കൾ അന്റോണിയാഡി

ഗ്രീക്-ഫ്രഞ്ച് ജ്യോതിശ്ശാസ്ത്രജ്ഞനും ഗ്രന്ഥകാരനുമായിരുന്നു യൂജീൻ മൈക്കൾ അന്റോണിയാഡി (1870-1944). ഇദ്ദേഹത്തിന്റെ രണ്ട് ശാസ്ത്ര ഗ്രന്ഥങ്ങൾ ക്ലാസ്സിക് ജ്യോതിശ്ശാസ്ത്രത്തിലെ അടിസ്ഥാന ഗ്രന്ഥങ്ങളായി കണക്കാക്കപ്പെടുന്നു.

1870-ൽ ഇദ്ദേഹം ഇസ്താൻബൂളിൽ ജനിച്ചു. ഫ്രാൻസിലെ ജ്യൂവിസി ഒബ്സർവേറ്ററിയിൽ ക്യാമിലി ഫ്ലമാരിയോണിന്റെ കൂടെ വാന നിരീക്ഷണത്തിലേർപ്പെട്ട അന്റോണിയാഡി, ബുധൻ, ചൊവ്വ, വ്യാഴം എന്നീ ഗ്രഹങ്ങളുടെ പല സവിശേഷതകളും നിരീക്ഷിക്കുകയുണ്ടായി. 1896 മുതൽ 1917 വരെ ബ്രിട്ടീഷ് അസ്ട്രോണമിക്കൽ അസോസിയേഷന്റെ ചൊവ്വാ നിരീക്ഷണ സംഘത്തിൽ അംഗമായിരുന്ന ഇദ്ദേഹം, തന്റെ കണ്ടെത്തലുകൾ പ്രബന്ധങ്ങളിലൂടെ അവതരിപ്പിക്കുകയുണ്ടായി.

എന്നിവയാണ് അന്റോണിയാഡിയുടെ ശ്രദ്ധേയമായ ജ്യോതിശ്ശാസ്ത്രഗ്രന്ഥങ്ങൾ. ചൊവ്വ, ബുധൻ എന്നീ ഗ്രഹങ്ങളെ സംബന്ധിച്ച തന്റെ കണ്ടെത്തലുകളും നിഗമനങ്ങളും ഇതര ജ്യോതിശ്ശാസ്ത്രകാരന്മാരുടെ കണ്ടെത്തലുകളുടെ ചരിത്രവുമൊക്കെയാണ് ഈ ഗ്രന്ഥങ്ങളുടെ ഉള്ളടക്കം. കൂടാതെ, ജ്യോതിശ്ശാസ്ത്ര ചരിത്രത്തെ മുൻ നിർത്തിയും ഇദ്ദേഹം ഗ്രന്ഥരചന നടത്തിയിട്ടുണ്ട്. 1944 ഫെബ്രുവരി 10-ന് ഫ്രാൻസിലെ മ്യുഡോണിൽ ഇദ്ദേഹം അന്തരിച്ചു.



</doc>
<doc id="203945" url="https://ml.wikipedia.org/wiki?curid=203945" title="സോറാപോഡമോർഫ">
സോറാപോഡമോർഫ

സൌരിച്ച്യൻ ദിനോസറുകളുടെ വംശനാശം സംഭവിച്ച ഒരു ജീവശാഖ ആണ് സോറാപോഡമോർഫ . പേര് വരുന്നത്‌ ഗ്രീക്ക് ഭാഷയിൽ നിന്നും ആണ്. അർഥം പല്ലിയുടെ പാദം ഉള്ള വിഭാഗം എന്ന്. നീണ്ട കഴുത്തും ഭാരം ഏറിയ ശരീരവും ഇവയുടെ പ്രത്യേകതകൾ ആയിരുന്നു . 

മെസോസൊയിക് കാലത്തെ ഏറ്റവും പ്രാതിനിധ്യം ഉള്ള ദിനോസറുകൾ ആയിരുന്നു ഇവ . ഇവയുടെ ഉല്പത്തി മധ്യ ട്രയാസ്സിക് കാലത്തും അന്ത്യം ക്രിറ്റേഷ്യസ്‌ കാലത്തും ആയിരുന്നു.

സസ്യഭോജികൾ ആയ സോറാപോഡകൾ സോറാപോഡമോർഫയുടെ ഉപനിര ആണ്.


</doc>
<doc id="203959" url="https://ml.wikipedia.org/wiki?curid=203959" title="യർവാദാ സെൻട്രൽ ജയിൽ">
യർവാദാ സെൻട്രൽ ജയിൽ

മഹാരാഷ്ട്രയിൽ പൂണെ നഗരപ്രാന്തത്തിലുള്ള യർവാദാ എന്ന സ്ഥലത്ത് സ്ഥിതിചെയ്യുന്ന ചരിത്രപ്രധാനമായ ഒരു ജയിലാണ് യർവാദാ സെൻട്രൽ ജയിൽ. ഇന്ത്യയിലെ സ്വാതത്ര്യ സമരകാലത്ത്, മഹാത്മാഗാന്ധിയേയും മറ്റനേകം സ്വാതന്ത്ര്യസമര സേനാനികളേയും ഈ ജയിലിൽ ബ്രിട്ടീഷുകാർ പാർപ്പിച്ചിട്ടുണ്ട്. 1932 സെപ്റ്റംബർ 24 നു പൂനെ കരാറിൽ ഈ ജയിലിലെ വച്ചാണ് മഹാത്മാ ഗാന്ധി ഒപ്പുവച്ചത്. 

1880 ൽ ബ്രിട്ടീഷുകാരാണ് യർവാദാ സെൻട്രൽ ജയിൽ നിർമ്മിച്ചത് . തുടർന്ന്, സാന്ത്വന്ത്യ സമര കാലഘട്ടത്തിലും, സ്വാതന്ത്ര്യാനന്തരം അടിയന്തരാവസ്ഥ നടപ്പാക്കിയ കാലഘട്ടത്തിലും, വിപ്ലവകാരികളെ പാർപ്പിച്ചിരുന്നത് ഈ ജയിലിൽ ആയിരുന്നു. 


</doc>
<doc id="203965" url="https://ml.wikipedia.org/wiki?curid=203965" title="എൻ.പി. ചെല്ലപ്പൻനായർ">
എൻ.പി. ചെല്ലപ്പൻനായർ

1903 ൽ മാവേലിക്കരയിൽ ജനിച്ച പ്രശസ്ത മലയാള നാടകകൃത്തും ചെറുകഥാകൃത്തുമായിരുന്നു എൻ.പി. ചെല്ലപ്പൻ നായർ. ധാരാളം നാടകങ്ങൾ ഇദ്ദേഹം എഴുതി സംവിധാനം ചെയ്ത് പ്രധാന വേഷങ്ങളിലഭിനയിച്ചിട്ടുണ്ട്. മനോഹരവും ലളിതവുമായ ശൈലിയിലായിരുന്നു ഇദ്ദേഹത്തിന്റെ എഴുത്ത്. സമകാലിക രാഷ്ട്രീയത്തെപ്പറ്റിയുള്ള വിമർശനം അദ്ദേഹത്തിന്റെ കൃതികളിൽ കാണാൻ സാധിക്കും. ജനവിരുദ്ധമായ എന്തിനേയും അദ്ദേഹം വിമർശിക്കുമായിരുന്നുവത്രേ. ഒരു ചരിത്ര പണ്ഠിതനുമായിരുന്ന ഇദ്ദേഹം പുരാതന കേരള ചരിത്രത്തെപ്പറ്റി ഉപന്യാസങ്ങൾ പ്രസിദ്ധീകരിച്ചിട്ടുണ്ട്. 

ഹാസ്യസാഹിത്യരചനകളും ഇദ്ദേഹം നടത്തിയിട്ടുണ്ട്. ഗൗരവമുള്ള സാമൂഹ്യപ്രശ്നങ്ങലെ നർമ്മബോധത്തോടെ ആവിഷ്കരിച്ചിട്ടുണ്ട്. സാമൂഹികവിമർശനവും കുറിക്കുകൊള്ളുന്ന ഫലിതവും ശ്രദ്ധേയമാണ്. സ്വന്തം അനുഭവങ്ങളെ പ്രമേയമാക്കിയാണ് കതകളേറെയും എഴുതിയിട്ടുള്ളത്. ഫലിതവും പരിഹാസവും നിറഞ്ഞ എൻ.പി.യുടെ കഥകൾ കാലികപ്രാധാന്യമുള്ളതാണ്. വഴിവിളക്കുകൾ, കാട്ടുപൂച്ചകൾ തുടങ്ങിയവ പ്രധാനകൃതികളാണ്. 1972 ൽ അദ്ദേഹം അന്തരിച്ചു.

നെടുങ്ങാടി പരമേശ്വരൻ പിള്ളയുടെയും (മാന്നാർ), വാലേത്ത് കല്യാണി അമ്മയുടെയും പുത്രനായി ഇദ്ദേഹം 1903-ൽ ജനിച്ചു. പുഞ്ച സ്പെഷ്യൽ ഓഫീസറായും ബ്ലോക്ക് ഡെവലപ്മെന്റ് ഓഫീസറായും ജോലി ചെയ്തിട്ടുണ്ട്. ആലപ്പുഴ ജില്ല രൂപീകരിക്കുന്ന സംരംഭത്തിന്റെ സ്പെഷ്യൽ ഓഫീസറായിരുന്നു ഇദ്ദേഹം. ഇദ്ദേഹം 1972 സെപ്റ്റംബർ 3നു മരിച്ചു.

200-ലധികം ചെറുകഥകളും 22 നാടകങ്ങളും ഇദ്ദേഹം രചിച്ചിട്ടുണ്ട്. 


കെ. സുബ്രഹ്മണ്യത്തിന്റെ പുരാണചലച്ചിത്രമായ പ്രഹ്ലാദനിൽ എൻ. പി. ചെല്ലപ്പൻ നായർ തിരക്കഥയെഴുതി അഭിനയിക്കുകയുണ്ടായി. ചന്ദ്രിക (1950), ശശിധരൻ (1950) ചേച്ചി (1951) ആത്മശാന്തി (1952), ആറ്റം ബോംബ് (1964) എന്നിവ ഇദ്ദേഹത്തിന്റെ മറ്റു ചലച്ചിത്രങ്ങളാണ്.

ഇബിലീസുകളുടെ നാട്ടിൽ 1961-ൽ നാടകരചനയ്ക്കുള്ള കേരള സാഹിത്യ അക്കാദമി പുരസ്കാരം നേടിയിട്ടുണ്ട്. .



</doc>
<doc id="203971" url="https://ml.wikipedia.org/wiki?curid=203971" title="പി.കെ. വീരരാഘവൻ നായർ">
പി.കെ. വീരരാഘവൻ നായർ

പ്രസിദ്ധ മലയാള നാടകകൃത്തായിരുന്നു പി.കെ. വീരരാഘവൻ നായർ. 1917-ലാണ് ജനനം. കെ.വി. നീലകണ്ഠൻ നായർ, പി.കെ. വിക്രമൻ നായർ എന്നിവർക്കൊപ്പം ദക്ഷിണ കേരളത്തിൽ നാടകരംഗത്ത് കാതലായ മാറ്റങ്ങൾ വരുത്തുന്നതിൽ ഇദ്ദേഹവും ഭാഗഭാക്കായിരുന്നു. 


പുലിവാൽ എന്ന നാടകത്തിന് 1968-ൽ കേരള സാഹിത്യ അക്കാദമി പുരസ്കാരം ലഭിച്ചിട്ടുണ്ട് .


</doc>
<doc id="203977" url="https://ml.wikipedia.org/wiki?curid=203977" title="പി. ഗംഗാധരൻ നായർ">
പി. ഗംഗാധരൻ നായർ

മലയാള നാടകകൃത്തും, ആൾ ഇന്ത്യ റേഡിയോയിൽ ബാലലോകം എന്ന പരിപാടി അവതരിപ്പിച്ചിരുന്നയാളുമായിരുന്നു പി. ഗംഗാധരൻ നായർ. 1922-ലാണ് ഇദ്ദേഹം ജനിച്ചത്. 1949-ലായിരുന്നു ഇദ്ദേഹം ആൾ ഇന്ത്യ റേഡിയോയിൽ ചേർന്നത്. നാലു പത്റ്റാണ്ടോളം അവിടെ ജോലി ചെയ്തു. അടൂർ ഗോപാലകൃഷ്ണൻ സംവിധാനം ചെയ്ത മുഖാമുഖം എന്ന ചലച്ചിത്രത്തിലെ പ്രധാന വേഷത്തിൽ അഭിനയിച്ചത് ഇദ്ദേഹമായിരുന്നു . 2008 നവംബർ 21-ന് തിരുവനന്തപുരത്തുവച്ച് അന്തരിച്ചു.

ന്യൂസ്പേപ്പർബോയ് എന്ന ചലച്ചിത്രമുൾപ്പെടെ പല ചിത്രങ്ങൾക്കും അദ്ദേഹം ഗാനരചന നിർവഹിച്ചിട്ടുണ്ട്. സിനിമയിൽ പിന്നണിഗാനങ്ങൾ പാടുകയും സംഭാഷണരചന നിർവഹിക്കുകയും ചെയ്തിട്ടുണ്ട്. പല ചിത്രങ്ങളിലും അഭിനയിച്ചിട്ടുമുണ്ട്.

റേഡിയോ നാടകങ്ങൾ സംവിധാനം ചെയ്യുന്നതിനും അഭിനയത്തിനും അദ്ദേഹത്തിന് പല പുരസ്കാരങ്ങളും കിട്ടിയിട്ടുണ്ട്. അദ്ദേഹം രചിച്ച യു.ഡി. ക്ലാർക്ക് എന്ന നാടകത്തിന്1969-ൽ കേരള സാഹിത്യ അക്കാദമി പുരസ്കാരം ലഭിച്ചിട്ടുണ്ട് .


</doc>
<doc id="203980" url="https://ml.wikipedia.org/wiki?curid=203980" title="എം.പി. മന്മഥൻ">
എം.പി. മന്മഥൻ

പ്രസിദ്ധനായ ഗാന്ധിയനും വിദ്യാഭ്യാസവിചക്ഷണനും സർവോദയ നേതാവുമായിരുന്നു എം.പി. മന്മഥൻ(1915 - 15 ആഗസ്റ്റ് 1994).

ടി.കെ.നാരായണപിളളയുടെയും ശാരദാമ്മയുടെയും മകനായി ജനിച്ചു. ആലുവ യു.സി.കോളജിൽനിന്ന്‌ ബി.എയും പ്രൈവറ്റായി പഠിച്ച്‌ എം.എയും ജയിച്ചു. മുവാറ്റുപുഴയിൽ എൻ.എസ്‌.എസ്‌ ഹൈസ്‌കൂളിൽ അദ്ധ്യാപകനായി ഔദ്യോഗികജീവിതം ആരംഭിച്ചു. പിന്നീട്‌ കോളജ്‌ പ്രൊഫസറും പ്രിൻസിപ്പലുമായി ജോലി നോക്കി. തിരുവനന്തപുരം എം.ജി.കോളജിന്റെ പ്രിൻസിപ്പലായിരിക്കേ ജോലിയിൽനിന്നു രാജിവച്ചു. എൻ.എസ്‌.എസ്‌.കരയോഗം രജിസ്‌ട്രാറായും സെക്രട്ടറിയായും സേവനമനുഷ്‌ഠിച്ചിട്ടുണ്ട്‌. സർവോദയമണ്ഡലത്തിലും ഭൂദാനയജ്‌ഞ്ഞത്തിലും പ്രവർത്തിച്ചു. അടിയന്തരാവസ്ഥക്കാലത്ത് ഏഴുമാസം ജയിൽവാസം അനുഷ്ഠിച്ചു. കാഥികനും മതപ്രഭാഷകനുമായി ഖ്യാതി നേടി. യാചകൻ എന്ന സിനിമയിലും അഭിനയിച്ചു. മുഴുവൻസമയ മദ്യവിരുദ്ധ പ്രവർത്തകനായിരുന്നു. കേരള മദ്യനിരോധന സമിതി പ്രസിഡന്റും.

1983-ൽ പ്രണവാനന്ദ സമാധാനസമ്മാനം കിട്ടി. കേളപ്പൻ എന്ന ജീവചരിത്ര ഗ്രന്ഥത്തിന്‌ കേരള സാഹിത്യഅക്കാദമി അവാർഡ്‌ (1987) ലഭിച്ചു. സ്‌മൃതിദർപ്പണത്തിന്‌ ആദ്യത്തെ പ്രൊഫ.പി.വി. ഉലഹന്നാൻമാപ്പിള അവാർഡും. 



</doc>
<doc id="203983" url="https://ml.wikipedia.org/wiki?curid=203983" title="ഡിഫ്യൂസർ">
ഡിഫ്യൂസർ

ഒരു ദ്രവ അഥവാ വാതക പ്രവാഹ(fluid stream)ത്തിന്റെ വേഗം (velocity)കുറയ്ക്കുന്നതിനും മർദം കൂട്ടുന്നതിനുമുളള വാഹിക (duct). ഒരു നോസ്സിലിൽ സംഭവിക്കുന്നതിനു വിപരീതമായുളള പ്രവർത്തനമാണ് ഡിഫ്യൂസറിൽ നടക്കുന്നത്. സംപീഡകം (compressor), വിൻഡ് ടണൽ, വിമാന എൻജിൻ, റാംജെറ്റ് എൻജിൻ എന്നിവയിലെ പ്രധാനപ്പെട്ട ഒരു ഘടകമാണ് ഡിഫ്യൂസർ. വിമാനത്തിന്റെ എൻജിനിനുള്ളിൽ പ്രവേശിക്കുന്ന അന്തരീക്ഷവായുവിന്റെ ആപേക്ഷിക വേഗം വിമാനത്തിന്റെ വേഗത്തിനു തുല്യമായിരിക്കും. എൻജിനിന്റെ ദഹന അറ(combustion chamber)യിൽ പ്രവേശിക്കുമ്പോൾ ഈ വായുവിന്റെ വേഗം വളരെ കുറഞ്ഞും മർദം കൂടിയുമിരിക്കണം. ഡിഫ്യൂസർ ഈ കർത്തവ്യം ഭാഗികമായി നിർവഹിക്കുന്നു. റാംജെറ്റ് എൻജിനിൽ ഡിഫ്യൂസർ ഇതു പൂർണമായും നിർവഹിക്കുന്നു.

പ്രവാഹവേഗത്തിന്റെ തോതനുസരിച്ച് രണ്ടു വിധത്തിലുളള ഡിഫ്യൂസറുകൾ രൂപകല്പന ചെയ്യാറുണ്ട്. അവധ്വനിക (subsonic) ഡിഫ്യൂസറും അധിധ്വനിക (supersonic)ഡിഫ്യൂസറും ആണിവ. ശബ്ദത്തിന്റെ വേഗത്തിൽ നിന്നും കുറഞ്ഞ വേഗത്തിൽ പ്രവേശിക്കുന്ന പ്രവാഹത്തെ മന്ദഗതിയിലാക്കുന്നതിന് അവധ്വനിക ഡിഫ്യൂസർ മതിയാകും. ഇതിന് വളരെ ലളിതമായ ഘടനയാണുള്ളത്. ചിത്രത്തിൽ കാണിച്ചിരിക്കുന്നതുപോലെ പ്രവാഹദിശയിൽ വാഹികയുടെ ഛേദതലവിസ്തീർണം കൂടിവരുന്ന ഒരു അപസാരി വാഹിക (diverging duct) ആണിത്.

അധിധ്വനിക ഡിഫ്യൂസർ ശബ്ദവേഗത്തേക്കാൾ കൂടിയ വേഗത്തിൽ പ്രവേശിക്കുന്ന പ്രവാഹത്തെ മന്ദഗതിയിലാക്കുന്നതിനുപയോഗിക്കുന്നു. ഇതിന്റെ ഘടന അവധ്വനിക ഡിഫ്യൂസറിന്റെ വിപരീതരീതിയിലാണ്. ഇത് ഒരു അഭിസാരി വാഹിക (convergent duct) ആണ് എന്ന് ലളിതമായി പറയാം. എന്നാൽ അധിധ്വനിക പ്രവാഹത്തെ വളരെ താഴ്ന്ന വേഗത്തിലാക്കുന്നതിനുപയോഗിക്കേ ഡിഫ്യൂസറിന്റെ രൂപകല്പന (design) സങ്കീർണമാണ്. സൂപ്പർസോണിക വിമാനത്തിൽ ഇത്തരം ഡിഫ്യൂസറുകളാണ് ഉപയോഗിക്കുന്നത്.

സെൻട്രിഫ്യൂഗൽ കംപ്രസർ, ഫാൻ, ബ്ലോവർ എന്നിവയിൽ ഇംപലറിൽനിന്നു വരുന്ന പ്രവാഹത്തിന്റെ ഗതികോർജം (kinetic energy) ഡിഫ്യൂസർ സ്ഥാനീയോർജം (potential energy) ആക്കി മാറ്റുകയും അതുവഴി മർദവർധന അധികമായി ലഭ്യമാക്കുകയും ചെയ്യുന്നു. 


</doc>
<doc id="203985" url="https://ml.wikipedia.org/wiki?curid=203985" title="ഡിഫറൻസ് എൻജിൻ">
ഡിഫറൻസ് എൻജിൻ

വിവിധ തരം ഗണിത ഫലനങ്ങളുടെ മൂല്യം പട്ടിക രൂപത്തിൽ തയ്യാറാക്കാൻ (tabulate) ആവശ്യമായ ഗണിത ക്രിയകൾ സ്വചാലിതമായി ചെയ്യാനുള്ള യന്ത്രം. ഒരു ബഹുപദ ഫലനത്തിലെ (polynominal function) പദങ്ങൾ തമ്മിലുള്ള വ്യത്യാസത്തിന്റെ അടിസ്ഥാനത്തിലാണ് ഈ ക്രിയകൾ കണക്കാക്കുന്നത് എന്നതിൽ നിന്നാണ് ഡിഫറൻസ് എൻജിൻ എന്ന പേരു ലഭിച്ചത്.

ഇത്തരത്തിലൊരു ഡിഫറൻസ് എൻജിൻ ആദ്യം രൂപകല്പന ചെയ്തത് ചാൾസ് ബാബേജാണ്.x2+x+ 41 എന്ന ബഹുപദ ഫലനത്തിന്റെ മൂല്യം പട്ടികരൂപത്തിൽ ലഭ്യമാക്കുന്ന ഒരു ഡിഫറൻസ് എൻജിന്റെ പ്രവർത്തന മാതൃക ഇദ്ദേഹം 1822 മധ്യത്തോടെ നിർമിച്ചു. ആറക്കങ്ങൾ വരെ കൈ കാര്യം ചെയ്യാൻ ശേഷിയുള്ള പ്രസ്തുത മോഡൽ പിൽക്കാലത്ത് നശിച്ചു പോയതായി കരുതപ്പെടുന്നു.

തുടർന്ന് 18 അക്കങ്ങളുള്ള ആറ് 'ഓ(ർ)ഡർ' 'ഡിഫറൻസുകൾ' (six order differences) വരെ പട്ടികരൂപത്തിൽ നൽകാൻ സാധിക്കുന്ന ഒരു ഡിഫറൻസ് എൻജിനും (നമ്പർ 1) അദ്ദേഹം രൂപകല്പന നൽകുകയുണ്ടായി. പക്ഷേ, നിർമ്മാണം പൂർത്തീകരിക്കാൻ കഴിയാതെ വന്നതു മൂലം ആ വഴിക്കുള്ള ശ്രമങ്ങൾ ഇദ്ദേഹം 1833-ൽ ഉപേക്ഷിക്കുകയാണുണ്ടായത്.

അനലറ്റിക്കൽ എൻജിന്റെ (Analytical Engine) രൂപകല്പന (1833-46) നടത്തിയശേഷം 1847-ൽ ബാബേജ് വീണ്ടും ഡിഫറൻസ് എൻജിൻ നമ്പർ 2-ന്റെ ഒരു രൂപരേഖ തയ്യാറാക്കി. 1991-ൽ ലണ്ടനിലെ സയൻസ് മ്യൂസിയത്തിൽ ഇതിന്റെ ഒരു പ്രവർത്തന മോഡൽ സ്ഥാപിച്ചു. ഏകദേശം 3.05 മീ. നീളവും 1.83 മീ. പൊക്കവും 0.46 മീ. വീതിയും (depth) ഇതിനുണ്ട്. ആധുനിക യന്ത്രോപകരണങ്ങൾ ഉപയോഗിച്ചാണ് ഇതിൽ 4,000 ഘടകഭാഗങ്ങൾ നിർമിച്ചിട്ടുള്ളത്. എന്നാൽ ബാബേജിന്റെ കാലത്ത് സാധ്യമാകാവുന്നത്ര സൂക്ഷ്മതയേ പ്രസ്തുത ഭാഗങ്ങൾക്ക് നൽകിയിട്ടുള്ളൂ.
1850-കളിൽ സ്വീഡനിലെ ജോർജ് ഷയെറ്റ്സും എഡ്വെഡ് ഷയെറ്റ്സും ബാബേജിന്റെ യത്നങ്ങളാൽ പ്രചോദിതരായി ഒരു ഡിഫറൻസ് എൻജിൻ നിർമിച്ചെങ്കിലും ഇതിന് യാന്ത്രിക ഗുണമേന്മ കുറവായിരുന്നു. പിന്നീട് സ്വീഡനിലെ വിൽബെർഗ്, യു.എസ്സിലെ ഗ്രാന്റ് തുടങ്ങിയവരുടെ രൂപമാതൃകകളും ആശാവഹമായില്ല. 1930-തുകളോടെ, ബറോസ്, നാഷണൽ ക്യാഷ് രജിസ്റ്റർ (NCR) കമ്പനികളുടെ അക്കൗണ്ടിങ് മെഷീനുകൾ ഡിഫറൻസ് എൻജിൻ പോലെ പ്രവർത്തിപ്പിക്കാനുള്ളൊരു സംവിധാനം ബ്രിട്ടിഷ് നോട്ടിക്കൽ അൽമനാക്ക് ഓഫിസിലെ എൽ. ജെ. കമ്റി (L.J Comrie) ക്രമീകരിച്ചു. പട്ടികകളുടെ പ്രൂഫ് പരിശോധിക്കാനായിരുന്നു ഇവ പ്രധാനമായും ഉപയോഗിച്ചിരുന്നത്. ക്രമേണ പട്ടിക രൂപത്തിലുള്ള ഗണിത ക്രിയകൾ ചെയ്യാൻ മറ്റു സംവിധാനങ്ങൾ കണ്ടുപിടിക്കപ്പെട്ടതോടെ ഡിഫറൻസ് എൻജിനിലുള്ള താത്പര്യം പൊതുവേ കുറഞ്ഞുതുടങ്ങി. 



</doc>
<doc id="203990" url="https://ml.wikipedia.org/wiki?curid=203990" title="കാവ്യശാസ്ത്രം">
കാവ്യശാസ്ത്രം

ഭാരതത്തിലെ പുരാതന വിജ്ഞാനസാഹിത്യത്തിന്റെ ഒരു മുഖ്യശാഖയാണ് കാവ്യശാസ്ത്രം. കാവ്യമീമാംസ എന്നും സാഹിത്യശാസ്ത്രം എന്നും ഉപയോഗിക്കാറുണ്ട്. ഭരതമുനിയുടെ കാലത്തു തുടങ്ങി ക്രിസ്താബ്ദത്തിന്റെ ആദ്യശതകങ്ങളിലാണ് ഇന്ത്യയിലെ കാവ്യമീമാംസ വികാസം പ്രാപിച്ചത്. ഗ്രീസിലെ കാവ്യമീമാംസപോലെ അതി പ്രാചീനമാണെന്ന് മാത്രമല്ല, ആധുനിക സാഹിത്യത്ത്വവിചാരമെന്ന പോലെ ഇതും മറ്റനേകം വിജ്ഞാനശാഖകളോട് ബന്ധപ്പെട്ടു കിടക്കുന്നു. ഭാഷാശാസ്ത്രം, തർക്കശാസ്ത്രം, ദർശനങ്ങൾ എന്നിവയോടൊപ്പമാണ് ഇത് വളർന്നത്. 

പ്രാചീനേന്ത്യയിലെ സാഹിത്യചിന്തയുടെ സമഗ്രമായ ചരിത്രം, അന്നത്തെ സാഹിത്യാചാര്യന്മാരുടെ കാവ്യസങ്കല്പം, അവർ അംഗീകരിച്ചിരുന്ന കാവ്യവിഭജനം, കാവ്യധർമ്മങ്ങൾ, കാവ്യ ഘടകങ്ങൾ, രചനാതത്വങ്ങൾ, ആസ്വാദനം, രസം, ധ്വനി, രീതി, വക്രോക്തി, അലങ്കാരം, കാവ്യഗുണദോഷങ്ങൾ തുടങ്ങിയ സങ്കല്പങ്ങളെല്ലാം ഈ വിഷയത്തിൽ വരുന്നു.





</doc>
<doc id="204005" url="https://ml.wikipedia.org/wiki?curid=204005" title="കാവാലം ഗ്രാമപഞ്ചായത്ത്">
കാവാലം ഗ്രാമപഞ്ചായത്ത്

ആലപ്പുഴ ജില്ലയിലെ കുട്ടനാട് താലൂക്കിൽ വെളിയനാട് ബ്ളോക്കു പരിധിയിൽ വരുന്ന ഒരു ഗ്രാമപഞ്ചായത്താണ് കാവാലം ഗ്രാമപഞ്ചായത്ത്. ഈ പഞ്ചായത്തിന് 17.25 ചതുരശ്ര കിലോമീറ്റർ വിസ്തൃതിയാണുള്ളത്. 

ദ്വീപിന് സമാനമായ സ്ഥലമാണിത്. പമ്പാനദിയുടെ കൈവഴിയും ഇതോട് ചേർന്നുകിടക്കുന്ന മറ്റു ജലാശയങ്ങളും നാടിനെ ജലസമൃദ്ധവും ഫലഭൂയിഷ്ഠവുമാക്കുന്നു. രണ്ട് വലിയ കായലുകളും എട്ടു പാടശേഖരങ്ങളും ഇവിടെയുണ്ട്. ഈ ഗ്രാമത്തിൽപ്പെട്ട പാടത്താണ് ആദ്യമായി ചക്രങ്ങൾക്കു ശേഷം വെള്ളം വറ്റിക്കാനുള്ള നീരാവി യന്ത്രം പ്രവർത്തിപ്പിച്ചത്. കാവാലം ചുണ്ടൻ എന്ന മത്സരവള്ളം ഈ നാടിന്റെ അഭിമാനമാണ്.

പുരാതനമായ പള്ളിയറക്കാവ് ദേവി ക്ഷേത്രമാണ് ഈ പ്രദേശത്തെ മുഖ്യ ക്ഷേത്രം ആയി കരുതപ്പെടുന്നത്.

ധാരാളം കാവുകളും അളങ്ങളും( കായലുകളും ) ഉള്ള സ്ഥലമായതിനാലാണ് കാവാലം എന്ന പേരുണ്ടായതെന്ന് പറയപ്പെടുന്നു .
പുരാതനമായ ഒരു കാർഷിക സംസ്കൃതിയുടെ പാരമ്പര്യം അവകാശപ്പെടുന്ന ഒരു ഭൂമിക ആണിത് . 






</doc>
<doc id="204022" url="https://ml.wikipedia.org/wiki?curid=204022" title="കേരള തണ്ടർ ബോൾട്ട്">
കേരള തണ്ടർ ബോൾട്ട്

നാഷണൽ സെക്യൂരിറ്റി ഗാർഡ് മാതൃകയിൽ, കേരളത്തിൽ പോലീസ് രൂപവത്കരിച്ച കമാൻഡോ സംഘമാണ് കേരള തണ്ടർ ബോൾട്ട്. തീവ്രവാദ ആക്രമണം മുതൽ വിമാനം റാഞ്ചൽ വരെ നേരിടാനുള്ള ഓപ്പറേഷനുകൾ നടപ്പിലാക്കാൻ സജ്ജരായ ഇരുന്നൂറോളം കമാൻഡോകളുടെ സംഘമാണിത്. നാഷണൽ സെക്യൂരിറ്റി ഗാർഡിലുള്ളതുപോലെ ഓപ്പറേഷൻ , പ്രതിരോധ പ്രവർത്തനങ്ങൾക്ക് രണ്ട് വിഭാഗങ്ങൾ തണ്ടർ ബോൾട്ടിനുണ്ടാകും. തണ്ടർബോൾട്ടിലേക്ക് തിരഞ്ഞെടുക്കപ്പെട്ടവർക്ക് നാൽപ്പത് വയസ്സുവരെ കമാൻഡോകളായി തുടരാം. 
പ്രത്യേക പരീക്ഷയും കായികക്ഷമതാ പരിശോധനയും നടത്തി തിരഞ്ഞെടുക്കപ്പെട്ട ഇരുന്നൂറുപേരെ പതിനെട്ടു മാസത്തെ കഠിന പരിശീലനത്തിന് വിധേയരാക്കിയശേഷമാണ് തണ്ടർബോൾട്ട് കമാൻഡോ സംഘം രൂപവത്കരിച്ചത്.എൻ.എസ്.ജി, ആന്ധ്രാപ്രദേശിലെ 'ഗ്രേ ഹൗസ്',തമിഴ്‌നാട്ടിലെ 'തമിഴ്‌നാട് കമാൻഡോസ്'എന്നിവയുടെ മാതൃകയിലാണ് തണ്ടർബോൾട്ടിന് പരിശീലനം നൽകിയിട്ടുള്ളത്. 

കായികക്ഷമത, വെടിവയ്ക്കുന്നതിലെ കൃത്യത, സാഹചര്യങ്ങൾക്കനുസരിച്ച് നീക്കങ്ങൾ ആസൂത്രണം ചെയ്യുന്നതിലെ വൈദഗ്ദ്ധ്യം എന്നിവയിൽ തണ്ടർബോൾട്ട് കമാൻഡോകൾ മികച്ച പരിശീലനം ലഭിക്കും. ഇസ്രായേലിലെ സൈന്യത്തിന്റെ ആയോധന മുറയായ 'ക്രാവ് മാഗ', കാട്ടിലെ യുദ്ധം എന്നിവയിലും തണ്ടർബോൾട്ട് അംഗങ്ങൾക്ക് പരിശീലനം നൽകിക്കഴിഞ്ഞു. എ.കെ-47, ഇൻസാസ്, ടേവർ ടാർ തുടങ്ങിയ തോക്കുകൾ ഉപയോഗിക്കാനും തണ്ടർ ബോൾട്ടിന് വൈദഗ്ദ്ധ്യമുണ്ട്.

റാഞ്ചികളുടെ തടങ്കലിലുള്ളവരെ മോചിപ്പിക്കുക, സ്‌ഫോടക വസ്തുകൾ നിർവീര്യമാക്കുക, തീവ്രവാദ അക്രമണങ്ങളിൽ കമാൻഡോ ഓപ്പറേഷൻ നടത്തുക എന്നിവയാണ് തണ്ടർബോൾട്ടിന്റെ പ്രധാന ചുമതലകൾ. 

തിരുവനന്തപുരം, എറണാകുളം, മലപ്പുറം എന്നിവിടങ്ങളിലാണ് തണ്ടർബോൾട്ടിനെ വിന്യസിക്കുന്നത്. ഓരോ മൂന്നുവർഷത്തിലൊരിക്കലും പുതിയ റിക്രൂട്ട്‌മെന്റ് നടക്കും. കമാൻഡോകൾക്ക് സാധാരണ കോൺസ്റ്റബിൾമാരെക്കാൾ 35 ശതമാനം അധികശമ്പളത്തിനും പ്രത്യേക ഭക്ഷണ, താമസ സൗകര്യ അലവൻസുകൾക്കും സംസ്ഥാന പോലീസ്, ആഭ്യന്തര വകുപ്പിനോട് ശുപാർശ ചെയ്തിട്ടുണ്ട്.


</doc>
<doc id="204024" url="https://ml.wikipedia.org/wiki?curid=204024" title="ശ്രീജ കെ.വി.">
ശ്രീജ കെ.വി.

മലയാളനാടകകൃത്തും നാടക പ്രവർത്തകയുമാണ് ശ്രീജ കെ.വി. 1966 ഒക്‌ടോബർ 20-ന്‌ തൃശൂർ ജില്ലയിലെ ആറങ്ങോട്ടുകരയിൽ ജനിച്ചു. പട്ടാമ്പി സംസ്‌കൃതകോളജിൽനിന്ന്‌ ബിരുദവും മലയാളത്തിൽ ബിരുദാനന്തരബിരുദവും നേടി. ഇപ്പോൾ പട്ടാമ്പിയിൽ വാണിജ്യനികുതിവകുപ്പിൽ ഉദ്യോഗസ്ഥ. 

ഓരോരോ കാലത്തിലും എന്ന നാടകം കേരള സംഗീതനാടക അക്കാദമിയുടെ അമെച്വർ നാടകമത്സരത്തിൽ 1999-ൽ മികച്ച രചനയ്‌ക്കുളള അവാർഡിനും മികച്ച നവാഗത പ്രതിഭയ്‌ക്കുളള ടി.എൻ.ഗോപിനാഥൻ നായർ അവാർഡിനും 2003-ലെ ചെറുകാട്‌ അവാർഡിനും '2005-ൽ നാടകരചനയ്ക്കുള്ള കേരള സാഹിത്യ അക്കാദമി പുരസ്കാരത്തിനും അർഹമായി. ‘ലേബർ റൂം’ സി.എൻ.ശ്രീകണ്‌ഠൻ നായർ സാകേതം അവാർഡിന്‌ അർഹമായി. 



</doc>
<doc id="204025" url="https://ml.wikipedia.org/wiki?curid=204025" title="പ്രബുദ്ധ ദാസ്‌ഗുപ്ത">
പ്രബുദ്ധ ദാസ്‌ഗുപ്ത

പ്രമുഖ ഭാരതീയ ഫോട്ടോഗ്രാഫറായിരുന്നു പ്രബുദ്ധ ദാസ്‌ഗുപ്ത (മരണം : 12 ആഗസ്റ്റ് 2012). 
ഇന്ത്യയ്ക്കകത്തും പുറത്തും നിരവധി ഫോട്ടോ പ്രദർശനങ്ങൾ നടത്തിയ പ്രബുദ്ധയുടെ ചിത്രങ്ങൾ ഫ്രഞ്ച്, ഇംഗ്ലീഷ്, ഇറ്റാലിയൻ, അമേരിക്കൻ മാസികകളിൽ പ്രസിദ്ധപ്പെടുത്തിയിട്ടുണ്ട്. ഫോട്ടോഗ്രാഫിയുമായി ബന്ധപ്പെട്ട് അഞ്ചോളം പുസ്തകങ്ങൾ പ്രസിദ്ധീകരിച്ചിട്ടുണ്ട്. ലക്ഷ്മീ മേനോൻ, ലാറ ദത്ത തുടങ്ങിയ പ്രശസ്ത മോഡലുകളോടൊത്ത് പ്രവർത്തിച്ചിട്ടുണ്ട്.

സ്ത്രീകളുടെ നിർവ്വാണ ചിത്രങ്ങളുടെ സമാഹാരമായ വുമെൻസ് എന്ന പുസ്തകം വിവാദമുയർത്തിയിരുന്നു. ഫോട്ടോഗ്രാഫിയിൽ അക്കാദമിക് പരിശീലനങ്ങളില്ലായിരുന്ന ഗുപ്ത സ്വന്തം പരിശ്രമത്തിലൂടെയാണ് മുൻ നിര ഫോട്ടോഗ്രാഫർമാരിലൊരാളായിത്തീർന്നത്.



</doc>
<doc id="204029" url="https://ml.wikipedia.org/wiki?curid=204029" title="നെഹ്‌റു ട്രോഫി വള്ളംകളി 2012">
നെഹ്‌റു ട്രോഫി വള്ളംകളി 2012

നെഹ്റു ട്രോഫി വള്ളം കളിയുടെ സിൽവർ ജൂബിലി (60-ാം വാർഷികം) 3 ദിവസത്തെ പരിപാടികളോടെ വിപുലമായി ആഗസ്റ്റ് 9, 10, 11 തിയ്യതികളിൽ പുന്നമടക്കായലിൽ നടന്നു. ജിജി ജേക്കബിന്റെ നേതൃത്വത്തിൽ കൈനകരി ഫ്രീഡം ബോട്ട്ക്ലബ് തുഴഞ്ഞ ശ്രീ ഗണേശൻ ചുണ്ടൻ വള്ളങ്ങളിൽ ഒന്നാമതെത്തി. ലോകസഭ സ്പീക്കർ മീരാകുമാർ സമാപന സമ്മേളനത്തിൽ മുഖ്യാതിഥിയായി പങ്കെടുത്തു. കൂടാതെ നെഹ്രുപവലിയന് സമീപം സ്ഥാപിച്ച ജവഹർലാൽ നെഹ്രുവിന്റെ പൂർണകായ പ്രതിമയുടെ അനാവരണവും നെഹ്റു ട്രോഫി ബോട്ട് റേസ് സൊസൈറ്റി (NTBRS) ന്റെ ആഭിമുഖ്യത്തിൽ നിർമ്മിക്കുന്ന വള്ളംകളി മ്യൂസിയത്തിന്റെ ശിലാസ്ഥാപനവും ഇതോടൊപ്പം നടന്നു.



</doc>
<doc id="204036" url="https://ml.wikipedia.org/wiki?curid=204036" title="മലയത്ത് അപ്പുണ്ണി">
മലയത്ത് അപ്പുണ്ണി

മലയാള ബാലസാഹിത്യകാരനായ മലയത്ത് അപ്പുണ്ണി മലപ്പുറം ജില്ലയിലെ തെക്കൻകുറ്റുരിൽ 1943 ആഗസ്റ്റ് 15-ന് ജനിച്ചു. തെക്കൻകുറ്റൂർ എൽ.പി.സ്‌കൂൾ, വെട്ടത്തു പുതിയങ്ങാടി യു.പി.സ്‌കൂൾ, തിരൂർ ഗവ. ഹൈസ്‌കൂൾ എന്നിവിടങ്ങളിൽ വിദ്യാഭ്യാസം നടത്തി. എൻ.സി.സി. ഡിപ്പാർട്ട്‌മെന്റിൽ മാനേജർ ആയി വിരമിച്ചു.



സംസ്‌ഥാന ബാലസാഹിത്യ ഇൻസ്‌റ്റിറ്റ്യൂട്ടിന്റെ 1997-ലെ കവിതയ്‌ക്കുളള അവാർഡ്‌ (തേൻതുളളികൾ), കേരള സാഹിത്യ അക്കാദമിയുടെ 1998-ലെ ബാലസാഹിത്യ കൃതിയ്‌ക്കുളള അവാർഡ്‌ (കമ്പിളിക്കുപ്പായം) എന്നീ പുരസ്‌കാരങ്ങൾ ലഭിച്ചിട്ടുണ്ട്‌. പച്ചിലയുടെ ചിരി എന്ന കവിതാസമാഹാരത്തിന് 2010-ലെ കൃഷ്ണഗീതി പുരസ്കാരം ലഭിച്ചിട്ടുണ്ട് 2010-ൽ കേരള സാഹിത്യ അക്കാദമി ഇദ്ദേഹത്തിന് സമഗ്രസംഭാവനയ്ക്കായുള്ള പുരസ്കാരം നൽകുകയുണ്ടായി.



</doc>
<doc id="204038" url="https://ml.wikipedia.org/wiki?curid=204038" title="കെ. ഗോപാലകൃഷ്ണൻ">
കെ. ഗോപാലകൃഷ്ണൻ

മലയാള സാഹിത്യകാരനും പ്രഭാഷകനുമായിരുന്നു കെ.ജി.ചെത്തല്ലൂർ എന്ന തൂലികാനാമത്തിലും അറിയപ്പെട്ടിരുന്ന കെ. ഗോപാലകൃഷ്ണൻ. മലബാർ ക്രിസ്‌ത്യൻ കോളേജിലും ശ്രീശങ്കരാചാര്യ സംസ്‌കൃത യൂനിവേഴ്‌സിറ്റിയിലും അധ്യാപകനും കേരളസാഹിത്യസമിതിയുടെ ജനറൽ സെക്രട്ടറിയുമായിരുന്നു. വളളത്തോൾ വിദ്യാപീഠത്തിന്റെ ജോയിന്റ്‌ സെക്രട്ടറിയായി പ്രവർത്തിച്ചിട്ടുണ്ട്. കവനകൗമുദി മാസിക മാനേജിങ് എഡിറ്ററായിരുന്നു. മലബാർ ക്രിസ്ത്യൻ കോളേജ് മലയാളവിഭാഗം മേധാവിയായാണ് ഇദ്ദേഹം വിരമിച്ചത്. നാലുകൊല്ലത്തോളം കോഴിക്കോട് പൂർണ പബ്ലിക്കേഷൻസ് എഡിറ്ററും മാനേജരുമായിരുന്നു. 

കോഴിക്കോട് നെടുമ്പറമ്പത്ത് ശിന്നമാളുഅമ്മയുടെയും ചെത്തല്ലൂർ കീഴില്ലത്ത് ഗോപാലമേനോന്റെയും മകനാണ്. ജാനകിയമ്മയാണ് ഭാര്യ. മുരളീകൃഷ്ണൻ, മോഹനകൃഷ്ണൻ, ഗോപീകൃഷ്ണൻ എന്നാണ് മൂന്നു മക്കളുടെ പേരുകൾ. 
ഇദ്ദേഹം ഇടശ്ശേരിയുടേയും, വി.സി.യുടെയും, കേസരി നായനാരുടെയും കൃതികൾ ഇദ്ദേഹം സമാഹരിച്ച് പ്രസിദ്ധീകരിച്ചിട്ടുണ്ട്.

കേരളസാഹിത്യ അക്കാദമി സമഗ്രസംഭാവന പുരസ്‌കാരം ഉൾപ്പെടെ ഒട്ടേറെ ബഹുമതികൾ ലഭിച്ചിട്ടുണ്ട്.



</doc>
<doc id="204041" url="https://ml.wikipedia.org/wiki?curid=204041" title="പി.വി.കെ. പനയാൽ">
പി.വി.കെ. പനയാൽ

പി.വി.കെ. പനയാൽ എന്ന തൂലികാ നാമത്തിൽ അറിയപ്പെടുന്ന മലയാള സാഹിത്യകാരന്റെ യധാർത്ഥ പേര് പി.വി.കുഞ്ഞിക്കണ്ണൻ എന്നാണ്. ഇദ്ദേഹം കാസർകോട്‌ ജില്ലയിലെ പനയാൽ ഗ്രാമത്തിൽ 1949-ലാണ് ജനിച്ചത്. കാഞ്ഞങ്ങാടിനടുത്ത്‌ അജാനൂർ ജി.എം.എൽ.പി. സ്‌കൂൾ പ്രധാന അധ്യാപകനായി ജോലി ചെയ്യുന്നു. പുരോഗമനകലാ സാഹിത്യസംഘം കാസർകോട്‌ ജില്ലാ പ്രസിഡന്റാണ്. ഷാജി എൻ. കരുൺ സംവിധാനം ചെയ്ത എ.കെ.ജി. എന്ന ചലച്ചിത്രത്തിന്റെ തിരക്കഥയും സംഭാഷണരചനയും ഇദ്ദേഹമായിരുന്നു . 

വി.അമ്പു പിതാവും പി.വി.മാധവി മാതാവുമാണ്.


‘തലമുറകളുടെ ഭാരം’ എന്ന നോവലിന്‌ ചെറുകാട്‌ അവാർഡ്‌ ലഭിച്ചിട്ടുണ്ട്. ‘സൂര്യാപേട്ട്‌’ എന്ന നോവലിന്‌ അബുദാബി ശക്തി അവാർഡ്‌ ലഭിച്ചു. നാടകരചനയ്‌ക്ക്‌ സമസ്‌ത കേരള സാഹിത്യ പരിഷത്തിന്റെയും പുരോഗമന കലാസാഹിത്യ സംഘത്തിന്റെയും അവാർഡുകൾ ലഭിച്ചിട്ടുണ്ട്‌. 2009-ൽ സമഗ്രസംഭാവനയ്ക്കുള്ള കേരള സാഹിത്യ അക്കാദമി പുരസ്കാരം ലഭിച്ചു.



</doc>
<doc id="204042" url="https://ml.wikipedia.org/wiki?curid=204042" title="മാതൃഭൂമി ദിനപ്പത്രം">
മാതൃഭൂമി ദിനപ്പത്രം

മലയാള ഭാഷയിലെ പ്രമുഖ ദിനപ്പത്രമാണ്‌ മാതൃഭൂമി. സ്വാതന്ത്ര്യസമരപ്രസ്ഥാനത്തിന്റെ ഭാഗമായി ഉത്തരകേരളത്തിലെ കോഴിക്കോട്ട്‌ 1923 മാർച്ച്‌ 18-ന്‌ ജന്മമെടുത്ത പത്രമാണ്‌. സ്വാതന്ത്ര്യസമരസേനാനികളിൽ പ്രമുഖനായ കെ.പി. കേശവമേനോൻ ആയിരുന്നു ആദ്യ പത്രാധിപർ. പത്രപ്രസാധനത്തിനായി ജനങ്ങളിൽ നിന്ന്‌ ഓഹരി പിരിച്ച്‌ രൂപവൽക്കരിച്ച "മാതൃഭൂമി പ്രിന്റിങ്ങ്‌ ആന്റ്‌ പബ്‌ളിഷിങ്ങ്‌ കമ്പനിയുടെ" ആദ്യ മുഖ്യാധിപൻ കെ. മാധവൻ നായർ ആയിരുന്നു .മാധവൻനായരുടെ മരണത്തെതുടർന്ന് കേളപ്പജി മാതൃഭൂമിയുടെ സാരഥ്യം ഏറ്റെടുത്തുകൂറൂർ നീലകണ്‌ഠൻ നമ്പൂതിരിപ്പാട്‌, പി. അച്യൂതൻ, കെ. കേശവൻ നായർ തുടങ്ങിയവരും മാതൃഭൂമിയുടെ സ്ഥാപനത്തിൽ സുപ്രധാന പങ്കുവഹിച്ചു.

സ്വാതന്ത്ര്യസമരത്തിന്റെ ആശയങ്ങൾ പ്രചരിപ്പിക്കാൻ രൂപം കൊണ്ട പത്രത്തിന്‌ അധികാരികളുമായി നിരന്തരം ഏറ്റുമുട്ടേണ്ടി വന്നിട്ടുണ്ട്‌. ഇതിനെത്തുടർന്ന് പത്രാധിപരും മറ്റും പലപ്പോഴും തടവിലാക്കപ്പെടുകയും ചെയ്തു. പലപ്പോഴും പത്രം നിരോധനത്തേയും നേരിട്ടു. തിരുവിതാംകൂറിൽ ഏകാധിപത്യത്തിനെതിരെ നിലപാടെടുത്തതിന്‌ ഒമ്പതു വർഷക്കാലം നിരോധിക്കപ്പെട്ടിരുന്നു.

സ്വാതന്ത്ര്യസമരത്തിന്‌ ആവേശം പകരുന്നതിന്‌ ഒപ്പം മലയാളികളുടെ ഏകീകരണവും സംസ്‌കാരികമായ വളർച്ചയും സമൂഹ്യമായ ഉച്ചനീചത്വങ്ങളുടെ നിർമാർജ്ജനവും മാതൃഭുമിയുടെ ലക്ഷ്യങ്ങളിൽ പ്രാധാന്യമുള്ളവയായിരുന്നു. അവർണരുടെ ക്ഷേത്രപ്രവേശനത്തിന്‌ വേണ്ടിയുള്ള വൈക്കം സത്യാഗ്രഹം, ഗുരുവായൂർ സത്യാഗ്രഹം എന്നിവയിൽ മാതൃഭൂമി നിർണായകമായ പങ്ക്‌ വഹിച്ചു. സാമൂഹ്യപ്രസ്ഥാനങ്ങളിലും സ്വാതന്ത്ര്യസമരത്തിലും പങ്ക്‌ വഹിച്ച പി. രാമുണ്ണി നായർ, കെ. കേളപ്പൻ, സി. എച്ച്‌. കുഞ്ഞപ്പ, കെ. എ. ദാമോദരമേനോൻ,എൻ.വി. കൃഷ്ണവാരിയർ, എ. പി. ഉദയഭാനു, വി.പി.രാമചന്ദ്രൻ, വി.കെ.മാധവൻകുട്ടി, എം.ഡി.നാലപ്പാട്, കെ.കെ.ശ്രീധരൻ നായർ, കെ.ഗോപാലകൃഷ്ണൻ, എം.കേശവമേനോൻ എന്നിവർ മാതൃഭൂമിയുടെ പത്രാധിപത്യം വഹിച്ചിട്ടുണ്ട്‌.

ഇപ്പോൾ കോഴിക്കോടിനും, കൊച്ചിക്കും പുറമെ തിരുവനന്തപുരം, തൃശ്ശൂർ, കോട്ടയം, കൊല്ലം, കണ്ണൂർ, മലപ്പുറം, പാലക്കാട്‌, ആലപ്പുഴ എന്നിവിടങ്ങളിൽ കേരളത്തിലും ചെന്നൈ, ബംഗളൂർ, മുംബൈ, ന്യൂദൽഹി എന്നിവിടങ്ങളിൽ കേരളത്തിന്‌ പുറത്തും യൂണിറ്റുകളുള്ള മാതൃഭൂമി മലയാളത്തിലെ രണ്ടാമത്തെ വലിയ പത്രമാണ്‌. എം.പി. വീരേന്ദ്രകുമാർ മാനേജിങ്ങ്‌ ഡയറക്‌റ്ററും പി.വി.ചന്ദ്രൻ മാനേജിങ്ങ്‌ എഡിറ്ററും പി.ഐ.രാജീവ് എക്‌സിക്യൂട്ടീവ് എഡിറ്ററുമാണ്.

1932-ലാണ്‌ "മാതൃഭൂമി ആഴ്‌ചപ്പതിപ്പ്" പ്രസിദ്ധീകരണം തുടങ്ങിയത്‌. മലയാളസാഹിത്യത്തിന്റെയും ഭാഷയുടേയും വളർച്ചയിൽ ആഴ്‌ചപ്പതിപ്പ്‌ നിർണ്ണായകമായ സംഭാവനകൾ നൽകിയിട്ടുണ്ട്‌. പ്രശസ്‌തനായ സഞ്‌ജയൻ പത്രാധിപരായി "വിശ്വരൂപം" എന്ന ഹാസ്യപ്രസിദ്ധീകരണം 1940 ൽ ആരംഭിച്ചുവെങ്കിലും വിശ്വരൂപവും പിന്നീട്‌ ആരംഭിച്ച "യുഗപ്രഭാത്‌" എന്ന ഹിന്ദി പ്രസിദ്ധീകരണവും അധികകാലം മുന്നോട്ട്‌ പോയില്ല. കേരളത്തിൽ ആദ്യമായി ഓഫ്‌സെറ്റ്‌ പ്രിന്റിങ്ങ്‌ ആരംഭിച്ചതും ആദ്യമായി രണ്ടാമതൊരു യൂണിറ്റിൽ പ്രസിദ്ധീകരണം( 1962 മേയിൽ കൊച്ചിയിൽ) തുടങ്ങിയതും ആദ്യമായി ടെലിപ്രിൻടറിൽ വാർത്ത അയക്കാൻ തുടങ്ങിയതും മാതൃഭൂമി ആയിരുന്നു.

2008-ൽ മാതൃഭൂമി എഫ്‌.എം റേഡിയോ പ്രക്ഷേപണ രംഗത്തേക്കും പ്രവേശിച്ചു‌. ക്ലബ്ബ് എഫ്. എം. 94.3 എന്നാണ് മാതൃഭൂമിയുടെ എഫ്. എം റേഡിയോയുടെ പേര്. തിരുവനന്തപുരം, കൊച്ചി, തൃശ്ശൂർ, കണ്ണൂർ എന്നിവയാണ്‌ സ്റ്റേഷനുകൾ.

മാതൃഭൂമി ന്യൂസ് ആണ് ഉപഗ്രഹചാനൽ. തിരുവനന്തപുരം ആസ്ഥാനമാക്കി പ്രവർത്തിക്കുന്ന ഈ വാർത്താ ചാനൽ 2013 ജനുവരി 23ന് പ്രവർത്തനമാരംഭിച്ചു. വിനോദത്തിനായി കപ്പ എന്ന പേരിൽ ഒരു ചാനലും മാതൃഭൂമിക്ക് ഉണ്ട്.

മാതൃഭൂമി ദിനപ്പത്രത്തിന്റെ ഓൺലൈൻ എഡിഷനാണ് മാതൃഭൂമി ഡോട്ട് കോം(www.mathrubhumi.com) .
1997 സെപ്റ്റംബറിൽ‍‍ പത്രത്തിന്റെ വെബ് സൈറ്റ് ആരംഭിച്ചു. 2005 ജൂണിൽ അത്‌ പോർട്ടൽ ആയി . 2008 ഏപ്രിൽ മുതൽ പൂർണ്ണമായും യൂനിക്കോഡിലേക്ക് മാതൃഭൂമി വെബ്ബ് പോർട്ടൽ മാറി 
വാർത്തകൾ കൂടാതെ കൃഷി, സിനിമ, ഗൃഹലക്ഷ്മി, യാത്ര, കാർട്ടൂൺ, ബുക്സ്, സൂം ഇൻ തുടങ്ങി നിരവധി വിഷയങ്ങൾ വെബ്സൈറ്റിൽ കൈകാര്യം ചെയ്യുന്നു. ഒരു മുഴുവൻ സമയ അപ്‌ഡേറ്റിങ്ങ് ടീം ഇതിൽ പ്രവർത്തിക്കുന്നു. മിക്ക വിഷയങ്ങളിലും വായനക്കാർക്ക് വിഷയങ്ങളെക്കുറിച്ച് അഭിപ്രായങ്ങൾ പറയാനും സൗകര്യമുണ്ട്. കോഴിക്കോട് ആണ് ഇതിന്റെ കാര്യാലയം പ്രവർത്തിക്കുന്നത്.

മലയാളത്തിലെ സാഹിത്യകാരന്മാരെ ആദരിക്കാൻ 2000 മുതൽ മാതൃഭൂമി സാഹിത്യപുരസ്‌കാരം നൽകിവരുന്നു. പ്രശസ്തി പത്രവും ശിൽപ്പവും രണ്ട് ലക്ഷം രൂപയുമടങ്ങുന്നതാണ് ഈ പുരസ്‌കാരം.



</doc>
<doc id="204045" url="https://ml.wikipedia.org/wiki?curid=204045" title="സ്റ്റൈറീൻ -ബ്യൂട്ടാഡൈയീൻ റബ്ബർ">
സ്റ്റൈറീൻ -ബ്യൂട്ടാഡൈയീൻ റബ്ബർ

എസ്.ബി.ആർ എന്ന ചുരുക്കപ്പേരിലാണ് സ്റ്റൈറീൻ -ബ്യൂട്ടാഡൈയീൻ റബ്ബർ കൂടുതൽ പ്രചാരത്തിലുളളത്. 

സ്റ്റൈറീനും -ബ്യൂട്ടാഡൈയീനും അടങ്ങിയ റാൻഡം കോപോളിമറാണ്, എസ്.ബി.ആർ . വ്യാവസായികാവശ്യങ്ങൾക്ക് എമൾഷൻ പോളിമറീകരണമാണ് കൂടുതൽ അഭികാമ്യം. ശൃംഖലകളിൽ ഏകകങ്ങളുടെ അനുപാതം നിയന്ത്രിക്കാവുന്നതാണ്. 
ബ്യൂട്ടാഡൈയീനിലെ അപൂരിത ബോണ്ടുകൾ ശാഖകളുണ്ടാവാൻ കാരണമാകുന്നു. അപൂരിത ബോണ്ടുകൾ തന്നേയാണ് വൾക്കനൈസേഷനും പ്രയോജനപ്പടുന്നത് 
സ്റ്റൈറീനും -ബ്യൂട്ടാഡൈയീനും ബ്ലോക്കുകളായി ഇണക്കിച്ചേർത്ത് ഉണ്ടാക്കുന്ന തെർമോപ്ലാസ്റ്റിക്ക് ഇലാസ്റ്റോമർ അതി വ്യത്യസ്തമായ മറ്റൊരു വിധം റബ്ബറാണ്. ബ്യൂട്ടാഡൈയീൻ ശൃംഖലകളിൽ സ്റ്റൈറീൻ ഏകകങ്ങളുടെ ശൃംഖലകൾ ഗ്രാഫ്റ്റ് കോപോളിമറൈസേഷൻ വഴി വളർത്തിയെടുത്താണ് ഹൈ ഇംപാക്റ്റ് പോളിസ്റ്റൈറീൻ അഥവാ ഹിപ്സ്(HIPS) എന്ന പ്ലാസ്റ്റിക് ലഭിക്കുന്നത്.
പ്രകൃതിദത്തമായ റബ്ബറിന് പകരമായി രംഗത്തെത്തിയ എസ്.ബി.ആർ ആ പതിവ് തുടരുന്നു. . ബെൽട്ടുകൾ , ടയറുകൾ , പാദരക്ഷകൾ , എന്നിവ കൂടാതെ പല വിധ എമൾഷനുകളിലും ( പശ, പെയിൻറ് ) ബൈൻഡറായും, ഉപയോഗിക്കപ്പെടുന്നു. 


</doc>
<doc id="204047" url="https://ml.wikipedia.org/wiki?curid=204047" title="വലിയതുറ">
വലിയതുറ

തിരുവനന്തപുരം ജില്ലയിൽ ബീമാപള്ളിക്കും ശംഖുമുഖത്തിനും സമീപമുള്ള കടലോരദേശമാണ് വലിയതുറ. തിരുവനന്തപുരത്തുനിന്ന് 10 കിലോമീറ്റർ ദൂരെയാണിത്. ഒരു കാലത്ത് പടിഞ്ഞാറൻ തീരത്തുള്ള ഏക തുറമുഖം ഇതായിരുന്നു. ഇപ്പോൾ ഇത് ഒരു മത്സ്യബന്ധന തുറമുഖമായാണ് കണക്കാക്കപ്പെടുന്നത്. 

വലിയതുറ
ഗ്രേറ്റ് ഹാർബർ എന്ന നിലയിൽ വലിയതുറ വളരെക്കാലം മുൻപേ പ്രസിദ്ധമായിരുന്നു. വലിയതുറ കടൽപ്പാലം 1825-ലാണ് (കൊ.വ 1000) പണി കഴിപ്പിച്ചത്. കപ്പലുകൾ നൂറ്റാണ്ടുകൾക്ക് മുൻപ് മുതലേ ഇവിടെ അടുത്തിരുന്നതായി രേഖകളുണ്ട്. അക്കാലത്ത് യാത്രാസൌകര്യം കുറവായിരുന്നതിനാൽ വിഴിഞ്ഞം തുറമുഖത്തേക്കാൾ സാധനങ്ങൾ ഇറക്കുമതി ചെയ്യുന്നതിന് വലിയതുറയെ ആശ്രയിച്ചിരുന്നിരിക്കാനാണ് സാധ്യത. വലിയതുറ പാലം പണികഴിപ്പിക്കുന്നതിന് മുമ്പും ആ ഭാഗത്ത് കപ്പൽ അടുത്തിട്ടുണ്ടാവണം. ഭൂമിയുടെ കിടപ്പനുസരിച്ച് ചില പ്രത്യേക സ്ഥലങ്ങളിൽ കപ്പൽ അടുക്കാറുണ്ടായിരുന്നു. പോക്കുമൂസാ മുതലാളിയുമൊന്നിച്ചു കൊട്ടാരത്തിലെത്തിയ ഇളംപ്രായക്കാരനായ കേശവദാസൻ കൊട്ടാരത്തിൽ കിടന്ന് ഉറങ്ങിപ്പോയി. രാജാവ് രാവിലെ കേശവദാസനെ കണികാണാൻ ഇടയായി. ശകുനം മോശമായതിനാൽ കേശവദാസനെ തടങ്കലിലാക്കി. സാധനങ്ങൾ നിറച്ച ഒരു കപ്പൽ തുറമുഖത്തടുത്തു എന്ന വാർത്ത മഹാരാജാവിനെ സന്തുഷ്ടനാക്കി. കണി കണ്ട ഫലം അനുകൂലമായതിനാൽ സന്തോഷവാനായ രാജാവ് കേശവദാസന് ഒരു ഉദ്യോഗം നൽകുകയുണ്ടായി. പിൽക്കാലത്ത് ഇദ്ദേഹം രാജാ കേശവദാസനെന്ന പേരിൽ പ്രസിദ്ധനായി തീരുകയും ചെയ്തു. ഇതിന് സാക്ഷ്യം വഹിച്ച തുറമുഖം വലിയതുറ എന്നാണ് രേഖപ്പെടുത്തിയിട്ടുള്ളത്. ശംഖുമുഖം പാലം പണിയിച്ചത് 1000-ാമാണ്ടിലാണെന്ന് രേഖയുണ്ട്. വലിയതുറ പാലം എന്നല്ലാ ശംഖുമുഖം പാലം എന്നാണ് രേഖപ്പെടുത്തിയിട്ടുള്ളത്. 1013-ൽ ഉത്രം തിരുനാൾ മഹാരാജാവ് ശംഖുമുഖത്ത് എഴുന്നള്ളുമ്പോൾ വലിയതുറയിൽ ഒരു കപ്പൽ കാണുകയുണ്ടായി. എന്തോ അപകടം സംഭവിച്ചതായി ഗ്രഹിച്ച രാജാവ് കപ്പലിലേക്ക് ആളെ അയച്ചു. വിക്ടോറിയാ രാജ്ഞിയുടെ ജൂപ്പിറ്റർ എന്ന യുദ്ധക്കപ്പൽ ആയിരുന്നു അത്. സിലോണിലേക്ക് ഓടിച്ചു പോകൂംവഴി സംഭരണിയിലെ ജലം തീർന്നു പോയിയത്രെ. ജലം എത്തിച്ചു കൊടുക്കുകയും പിതാവിനോടൊപ്പം രാജാവ് കപ്പൽ സന്ദർശിക്കുകയും ചെയ്തു. ഇതിൽ നിന്നും ഉത്രം തിരുനാളിന്റെ കാലത്ത് വലിയതുറ പാലം ഉണ്ടായിരുന്നതായി കരുതാം. ഗൌരീപാർവ്വതീ ബായിയുടെ കാലത്താണ് പരവൂർകായലിനേയും കൊല്ലം കായലിനേയും ബന്ധിപ്പിക്കുന്ന തോടും തിരുവനന്തപുരത്തെ കഠിനംകുളം കായലിനോട് ബന്ധിപ്പിക്കുന്ന മറ്റൊരു തോടും വെട്ടിച്ചത്. 999-ൽ തുടങ്ങിയ ഈ പണികൾ മൂന്നു വർഷം കൊണ്ടു പൂർത്തിയായി. ഇതിനോടനുബന്ധിച്ചായിരിക്കണം വലിയതുറ പാലത്തിന്റെയും പണി പൂർത്തിയാക്കിയത്. 
പണ്ട് കയറ്റിറക്കുമതി നടന്നിരുന്ന തുറമുഖമായിരുന്നു ഇത്. 1947 നവംബർ 23-ന് എസ്.എസ്. പണ്ഡിറ്റ് എന്ന ചരക്കുകപ്പൽ കപ്പൽപ്പാലത്തിലിടിച്ച് പാലം തകരുകയും നിരവധിപേർ മരിക്കുകയും ചെയ്തതിനെത്തുടർന്ന് ചരക്കു കടത്തൽ നിലച്ചു. പിന്നീട് 1956-ലാണ് ഇന്നുള്ള കട‌ൽപ്പാലം നിർമിച്ചത്.

പാലം അപകടാവസ്ഥയിലായതുകൊണ്ട് തുറമുഖവകുപ്പ് സന്ദർശനം നിരോധിച്ചുകൊണ്ട് പലത്തിന് സമീപത്ത് പരസ്യപലക സ്ഥാപിച്ചിട്ടുണ്ട്. എന്നാലും നിരവധി സന്ദർശകരും മീൻപിടുത്തക്കാരും പാലം ഇപ്പോഴും ഉപയോഗിക്കുന്നുണ്ട്.

വലിയതുറ ഹാർബർ വിപുലപ്പെടുത്താനുള്ള പദ്ധതിയുണ്ട്.



</doc>
<doc id="204051" url="https://ml.wikipedia.org/wiki?curid=204051" title="എരുമേലി പരമേശ്വരൻ പിള്ള">
എരുമേലി പരമേശ്വരൻ പിള്ള

ഒരു മലയാള സാഹിത്യകാരനാണ് എരുമേലി പരമേശ്വരൻ പിള്ള. വിവിധ സാഹിത്യശാഖകളിലായി നിരവധി ഗ്രന്ഥങ്ങൾ രചിച്ചിട്ടുള്ള ഇദ്ദേഹത്തിന് 2009-ൽ സമഗ്രസംഭാവനയ്ക്കുള്ള കേരള സാഹിത്യ അക്കാദമി പുരസ്കാരം ലഭിച്ചു. 

1932 ഡിസംബർ 12-ന്‌ വേലംപറമ്പിൽ കൃഷ്‌ണപിളളയുടെയും ലക്ഷ്‌മിക്കുട്ടിയമ്മയുടെയും മകനായി എരുമേലിയിൽ ജനിച്ചു. കേരള സർവകലാശാലയിൽ നിന്ന്‌ മലയാളത്തിലും സോഷ്യോളജിയിലും എം.എ.ബിരുദങ്ങളും മദ്രാസ്‌ സർവകലാശാലയിൽ നിന്ന്‌ എം.എഡ്‌. ബിരുദവും നേടി 1952-ൽ അധ്യാപകനായി. തിരുവിതാംകൂർ ദേവസ്വംബോർഡ്‌ ഹൈസ്‌കൂളുകളിൽ (എരുമേലി, തകഴി, തിരുവല്ല) അധ്യാപകനായി ജോലി ചെയ്തിട്ടുണ്ട്. 1964 മുതൽ ഫാറൂക്ക്‌ ട്രെയിനിംഗ്‌ കോളേജിൽ അധ്യാപകൻ, കേരളസാഹിത്യ അക്കാദമി സെക്രട്ടറി (1988-91). മഹാത്‌മാഗാന്ധി സർവകലാശാലയുടെ കോട്ടയം ബി.എഡ്‌ സെന്ററിന്റെ ആദ്യത്തെ പ്രിൻസിപ്പൽ എന്നീ ഉദ്യോഗങ്ങൾ നോക്കിയിട്ടുണ്ട്. കേരളസർക്കാർ നടത്തിയ ആദ്യത്തെ ബാലസാഹിത്യ പരിശീലന കോഴ്‌സിൽ (1961) പരിശീലനം നേടി. 

സാക്ഷരത, വയോജന വിദ്യാഭ്യാസം, നവസാക്ഷര സാഹിത്യം, ബാലസാഹിത്യം, ഗ്രന്ഥാലയശാസ്‌ത്രം, ഭാഷാധ്യാപനം എന്നീ വിഷയങ്ങളിൽ അഖിലേന്ത്യാ തലത്തിലും പ്രാദേശിക തലത്തിലും പ്രത്യേക പരിശീലനം ലഭിച്ചിട്ടുണ്ട്. ഈ വിഷയങ്ങളിൽ ഒട്ടനവധി പരിശീലന കോഴ്‌സുകളുടെ സംഘാടനവും നേതൃത്വവും ഇദ്ദേഹം നടത്തിയിട്ടുണ്ട്. കേരള, കോഴിക്കോട്‌ സർവകലാശാലകളുടെ വിദ്യാഭ്യാസ ഫാക്കൽറ്റികളിലും ബോർഡ്‌ ഓഫ്‌ സ്‌റ്റഡീസുകളിലും ഇദ്ദേഹം അംഗമായിരുന്നു. ദേശാഭിമാനി സ്‌റ്റഡി സർക്കിൾ സംസ്‌ഥാന സെക്രട്ടറി, പുരോഗമനകലാസാഹിത്യസംഘം സംസ്‌ഥാന സെക്രട്ടറി, ജനറൽ സെക്രട്ടറി, എന്നീ നിലകളിൽ സേവനം.

ശാരദാമ്മയാണ് ഭാര്യ. കൃഷ്‌ണകുമാർ, ജയചന്ദ്രൻ, പ്രീത, പ്രതിഭ എന്നിവരാണ് മക്കൾ. 









</doc>
<doc id="204102" url="https://ml.wikipedia.org/wiki?curid=204102" title="കെ.എസ്. നാരായണപിള്ള">
കെ.എസ്. നാരായണപിള്ള

കെ.എസ്. നാരായണപിള്ള ഭാഷാദ്ധ്യാപകൻ, കലാ സാഹിത്യ നിരൂപകൻ, ഭാഷാപണ്ഠിതൻ, നാടകകൃത്ത് എന്നീനിലകളിൽ പ്രസിദ്ധനായിരുന്നു. 1931-ൽ നെയ്യാറ്റിൻകരയിൽ ജനിച്ചു. സ്കൂൾ വിദ്യാഭ്യാസം നാഗർകോവിലിലായിരുന്നു. കേരള സർവകലാശാലയുടെ കീഴിലുള്ള യൂണിവേഴ്സിറ്റി കോളേജിൽ നിന്നു മലയാള ഭാഷാസാഹിത്യങ്ങളിൽ എം.എ.ബിരുദം നേടി. കോട്ടയം സി.എം.എസ്‌ കോളേജിലും നാഗർകോവിൽ സ്‌കോട്‌ ക്രിസ്‌ത്യൻ കോളേജിലും അദ്ധ്യാപകനായും, മാർത്താണ്ഡം ക്രിസ്‌ത്യൻ കോളേജിൽ മലയാളം പ്രൊഫസറായും തൂത്തൂർ ജൂനിയർ കോളേജിന്റെ പ്രിൻസിപ്പലായും സേവനം അനുഷ്‌ഠിച്ചിട്ടുണ്ട്‌. സംസ്ഥാന ഭാഷാ ഇൻസ്റ്റിറ്റ്യൂട്ടിൽ മലയാളം ഡിപ്പാർട്ട്മെന്റിന്റെ തലവനായും, കേരള സാഹിത്യ അക്കാദമി അംഗമായും, കേരള സംഗീത നാടക അക്കാദമി അംഗമായും പ്രവർത്തിച്ചിട്ടുണ്ട്. ഇദ്ദേഹം 1970-ൽ അയ്യപ്പപ്പണിക്കരുമായി ചേർന്ന് മലയാള കവിതയെ ജനങ്ങളിലേയ്ക്കെത്തിക്കുക എന്ന ഉദ്ദേശത്തോടെ പ്രവർത്തിക്കുന്ന കവിതാസമിതി എന്ന സംഘടന രൂപീകരിച്ചു. 2006 സെപ്റ്റംബർ 4-ന് തിരുവനന്തപുരത്തുവച്ച് നിര്യാതനായി. 

സാഹിത്യവിമർശനം, നാടകനിരൂപണം സംഗീത നൃത്തനിരൂപണം എന്നീ മേഖലകളിൽപ്പെടുന്ന ലേഖനങ്ങൾ മലയാളത്തിലും ഇംഗ്ലീഷിലും എഴുതിയിക്കുണ്ട്‌. ഗാന്ധിയുടെയും മാക്സിം ഗോർക്കിയുടെയുമുൾപ്പെടെ ആറു വിവർത്തനങ്ങളും പ്രസിദ്ധീകരിച്ചിട്ടുണ്ട്‌. പ്രധാന സ്വതന്ത്ര കൃതികൾ:

ഡോ. ബി.സി. ബാലകൃഷ്‌ണനുമായി ചേർന്ന് ഇദ്ദേഹം ശബ്‌ദസാഗരം എന്ന വിവരണാത്മകമായ ഭാഷാനിഘണ്ടു രചിച്ചിട്ടുണ്ട് 

2005-ൽ ഇദ്ദേഹത്തിന് സമഗ്രസംഭാവനയ്ക്കുള്ള കേരള സാഹിത്യ അക്കാദമി പുരസ്കാരം ലഭിച്ചു 


</doc>
<doc id="204143" url="https://ml.wikipedia.org/wiki?curid=204143" title="എസ്.കെ. മാരാർ">
എസ്.കെ. മാരാർ

ഒരു മലയാള സാഹിത്യകാരനായിരുന്നു എസ്.കെ. മാരാർ(സെപ്റ്റംബർ 13 1930 - ഡിസംബർ 18 2005).
1930 സെപ്‌റ്റംബർ 13-ന്‌ ചേർത്തല താലൂക്കിലെ എരമല്ലൂരിൽ ജനിച്ചു. പ്രാഥമികവിദ്യാഭ്യാസം എരമല്ലൂർ എൻ.എസ്‌.എസ്‌.സ്‌കൂളിൽ ചെയ്തശേഷം സ്വകാര്യവിദ്യാഭ്യാസമായിരുന്നു ലഭിച്ചത്. ബാല്യം മുതൽ യൗവനത്തിന്റെ നല്ല ഭാഗംവരെ പാരമ്പര്യമനുസരിച്ചുളള ക്ഷേത്രോപജീവനമായിരുന്നു ചെയ്തു വന്നിരുന്നത്. പ്രധാനമായും പെരുമ്പളം ക്ഷേത്രത്തിലായിരുന്നു ജോലി. പെരുമ്പളത്തെ കലാസംഘടനകളിലും വായനശാലകളിലുമുളള പ്രവർത്തനങ്ങളിലും നാടകാഭിനയത്തിലും കൂടിയാണ്‌ സാംസ്‌കാരികരംഗത്തേക്കു വന്നത്‌. മൂന്നു ദശാബ്‌ദത്തിലധികം ഉയർന്ന പരീക്ഷകൾക്ക്‌ ഹിന്ദിയും മലയാളവും പഠിപ്പിച്ചിരുന്നു. കവിത, ഉപന്യാസം, ഹിന്ദിയിൽനിന്നുളള വിവർത്തനം തുടങ്ങിയവയിലൂടെയാണ്‌ സാഹിത്യത്തിലേക്കു കടന്നത്‌. ‘കേരളദ്ധ്വനി’നടത്തിയ കഥാമത്സരത്തിൽ സമ്മാനം ലഭിച്ചതോടെ കഥയെഴുത്തും നോവലെഴുത്തുമായി മുഖ്യപ്രവർത്തനം. പല സാഹിത്യ സംഘടനകളിലും സാരഥ്യം വഹിച്ചിട്ടുണ്ട്‌. സാഹിത്യ പ്രവർത്തക സഹകരണ സംഘം ഡയറക്‌ടർ ബോർഡിലും എക്‌സിക്യൂട്ടീവിലും അംഗമായിരുന്നു. 1971-ൽ ജെ.ഡി.തോട്ടാൻ സംവിധാനം ചെയ്ത വിവാഹ സമ്മാനം എന്ന ചലച്ചിത്രത്തിന് കഥയെഴുതിയിട്ടുണ്ട്

ഞെട്ടയിൽ ശങ്കരമാരാരും ശ്രീപാർവ്വതിഅമ്മയുമാണ് മാതാപിതാക്കൾ. പി. ജഗദമ്മയെയാണ് വിവാഹം കഴിച്ചത്. മിനി, ശ്രീരഞ്‌ജൻ, ജയൻ എന്നിവരാണ് മക്കൾ. 2005 ഡിസംബർ 18-ന്‌ നിര്യാതനായി.

പതിനെട്ടോളം നോവലുകളും നാലു കഥാസമാഹാരങ്ങളും മൂന്നു നാടകങ്ങളും ഒരു കവിതാസമാഹാരവും പ്രസിദ്ധീകരിച്ചിട്ടുണ്ട്. ഇദ്ദേഹം തൂലികാനാമങ്ങളിൽ സാഹിത്യ, സാമൂഹ്യ വിമർശനം നടത്തിയിരുന്നു. 

ഇദ്ദേഹത്തിന് 2002-ൽ സമഗ്രസംഭാവനയ്ക്കുള്ള കേരള സാഹിത്യ അക്കാദമി പുരസ്കാരം ലഭിച്ചിട്ടുണ്ട് .


</doc>
<doc id="204145" url="https://ml.wikipedia.org/wiki?curid=204145" title="മാധ്യമം.കോം">
മാധ്യമം.കോം

മാധ്യമം ദിനപ്പത്രത്തിന്റെ ഓൺലൈൻ എഡിഷനാണ് മാധ്യമം ഡോട്ട് കോം.(www.madhyamam.com) 2003 ൽ ആണ് ഓൺലൈൻ എഡിഷൻ ആരംഭിക്കുന്നത്. ദിനപത്രത്തിലെ ഉള്ളടക്കത്തിന് പുറമെ വിവിധമേഖലകളിലുള്ള പ്രത്യേക താളുകൾ സൈറ്റിലുണ്ട്. സമയാസമയ വാർത്താപുതുക്കൽ നടപ്പിലാക്കപ്പെടുന്നുവെന്നതാണ് ഓൺലൈൻ എഡിഷന്റെ സവിശേഷത. 

വിവിധ മെനുകളിലായി കേരളം, ദേശീയം, അന്തർദേശീയം, ഗൾഫ്, വീക്ഷണം, ബിസിനസ്, ഫോട്ടോസ്, സേവനങ്ങൾ, കായികം, വിനോദം, രാഷ്ട്രീയം, വിദ്യാഭ്യാസം, ആരോഗ്യം, ഐ.ടി, സിനിമ, സംഗീതം, കരിയർ എന്നിങ്ങനെ വിവിധ വിഭാഗങ്ങളിലായാണ് മെനുസംവിധാനിച്ചിരിക്കുന്നത്. കൂടാതെ അച്ചടി പത്രം അതേ രൂപത്തിൽ ലഭ്യമാവുന്ന മാധ്യമം ഇ-പേപ്പറും സൈറ്റിലുണ്ട്. അനുബന്ധപ്രസിദ്ധീകരണങ്ങളായ സ്‌പെഷ്യൽ പതിപ്പുകൾ, ആഴ്ചപ്പതിപ്പ്, വെളിച്ചം എന്നിവയും പൂർണ്ണരൂപത്തിൽ സൈറ്റിൽ ലഭ്യമാണ്. ഇംഗ്ലീഷ് എഡിഷനും സൈറ്റിൽ സജ്ജമാണ്. 
ഔദ്വേഗിക വെബ്സൈറ്റ് റാങ്കിങ് മാനദണ്ഡമായ അലക്സാ റാങ്കിങ് അനുസരിച്ച് 2012 ആഗസ്തിൽ ലോക തലത്തിൽ 18000 നടുത്തും ഇന്ത്യയിൽ രണ്ടായിരത്തിനടുത്തുമാണ് മാധ്യമം ഡോട്ട് കോമിന്റെ സ്ഥാനം. 


</doc>
<doc id="204147" url="https://ml.wikipedia.org/wiki?curid=204147" title="അയ്മനം കൃഷ്ണക്കൈമൾ">
അയ്മനം കൃഷ്ണക്കൈമൾ

മലയാള സാഹിത്യകാരനായിരുന്ന അയ്മനം കൃഷ്ണക്കൈമൾ 1924 ജൂലൈ 27-ന് കോട്ടയം നഗരത്തിനടുത്തുളള അയ്‌മനം ഗ്രാമത്തിൽ ജനിച്ചു. സംസ്‌കൃതഭാഷയുടെയും കഥകളിയാസ്വാദനവും അച്‌ഛനിൽനിന്നു തന്നെ ഇദ്ദേഹം പഠിച്ചുതുടങ്ങിയത്രേ. ഹൈസ്‌കൂൾ വിദ്യാഭ്യാസത്തിനുശേഷം 1944-ൽ മലയാളം സാഹിത്യവിശാരദ്‌, 1950-ൽ ഹിന്ദി രാഷ്‌ട്രഭാഷാ വിശാരദ്‌, 1955-ൽ കേരള യൂനിവെഴ്‌സിറ്റിയിൽ നിന്ന്‌ മലയാളം ബി.എ., 1958-ൽ എം.എ., 1960-ൽ ബി.എഡ്‌. എന്നീ ബിരുദങ്ങൾ നേടി. നിരൂപണങ്ങൾ, പഠനങ്ങൾ, വ്യാഖ്യാനങ്ങൾ, വൈജ്‌ഞ്ഞാനികസാഹിത്യം, ജീവചരിത്രങ്ങൾ, ഓർമ്മക്കുറിപ്പ്‌, ആട്ടക്കഥ എന്നീ വിവിധ മേഖലകളിൽ ഗ്രന്ഥങ്ങൾ രചിച്ചിട്ടുണ്ട്. സമഗ്രസംഭാവനയ്ക്കുള്ള കേരള സാഹിത്യ അക്കാദമി പുരസ്കാരം ഉൾപ്പെടെ വിവിധ പുരസ്കാരങ്ങൾ ലഭിച്ചിട്ടുണ്ട്. 2007 ഡിസംബർ 29-ന് നിര്യാതനായി. 

ഇടമനഇല്ലത്ത്‌ ശ്രീധരശർമ്മയുടെയും മാളിയേക്കലായ വടക്കേടത്തു ഭവനത്തിൽ പാർവ്വതിക്കുഞ്ഞമ്മയുടെയും മകനാണ്. ബി. സരോജിനിയമ്മയെയാണ് ഇദ്ദേഹം വിവാഹം കഴിച്ചത്.

1948-ൽ അയ്‌മനം പി.ജോൺ മെമ്മോറിയൽ സ്‌കൂളിൽ അധ്യാപകനായി ജോലിയിൽ പ്രവേശിച്ചു. 1960 മുതൽ കോട്ടയം സി.എൻ.റെ. ട്രെയിനിംഗ്‌ സ്‌കൂൾ അസിസ്‌റ്റന്റായി സേവനമനുഷ്‌ഠിച്ചു. 1962-ൽ പന്തളം എൻ.എസ്‌.എസ്‌. കോളേജിൽ അധ്യാപകനായി ജോലിയിൽ പ്രവേശിച്ചു. 1977 മുതൽ ചങ്ങനാശ്ശേരി എൻ.എസ്‌.എസ്‌. കോളേജിൽ പോസ്‌റ്റ്‌ ഗ്രാജുവേറ്റ്‌ പ്രൊഫസറായി സേവനമനുഷ്‌ഠിച്ചു. തിരുവിതാംകൂർ ദേവസ്വം ബോർഡ്‌ സാംസ്‌കാരിക വകുപ്പു ഡയറക്‌ടർ, ക്ഷേത്രകലാപീഠം ഡയറക്‌ടർ, കേരളാ യൂണിവേഴ്‌സിറ്റിയുടെ സംസ്‌കൃതം ബോർഡ്‌ ഓഫ്‌ സ്‌റ്റഡീസ്‌ മെമ്പർ, കേരളാ യുണിവേഴ്‌സിറ്റി ഓറിയന്റൽ ഫാക്കൽറ്റി മെമ്പർ എന്നി നിലകളിൽ സേവനം അനുഷ്‌ഠിച്ചിട്ടുണ്ട്‌. ചിന്മയാമിഷൻ, കുടമാളൂർ കലാകേന്ദ്രം, കോട്ടയം കളിയരങ്ങ്‌, രഞ്ഞ്‌ജിനിസംഗീതസഭ, മന്നം മെമ്മോറിയൽ ഓഫീസേജ്‌സ്‌ കൾച്ചറൽ ക്ലബ്ബ്‌ എന്നിങ്ങനെ കോട്ടയത്തും സമീപപ്രദേശങ്ങളിലുമുളള സാംസ്‌ക്കാരികസ്‌താപനങ്ങളിൽ സജീവാംഗമായിരുന്നു. 1988 മുതൽ ദൂരദർശന്റെ വിദഗ്‌ദ്ധസമിതി അംഗമായിരുന്നു. കേരളകലാമണ്ഡലം ജനറൽ കൗൺസിൽ അംഗം, കേരള സാഹിത്യ അക്കാഡമി അംഗം എന്നീ നിലകളിൽ സേവനമനുഷ്ടിച്ചിട്ടുണ്ട്. 1986-ൽ മൂന്നാം ലോകമലയാളസമ്മേളനം ജർമ്മനിയിൽ വച്ചു നടന്നപ്പോൾ കേരള സാംസ്‌ക്കാരിക വകുപ്പിന്റെ പ്രതിനിധിയായി പങ്കെടുത്തിട്ടുണ്ട്‌. 

നിരൂപണങ്ങൾ, പഠനങ്ങൾ, വ്യാഖ്യാനങ്ങൾ, വൈജ്‌ഞ്ഞാനികസാഹിത്യം, ജീവചരിത്രങ്ങൾ, ഓർമ്മക്കുറിപ്പ്‌, ആട്ടക്കഥ എന്നിങ്ങനെ വിവിധ ശാഖകളിൽപെട്ട മുപ്പത്തിയൊന്ന്‌ കൃതികൾ രചിച്ചിട്ടുണ്ട്‌. ആനുകാലികങ്ങൾ, സ്‌മരണികകൾ, സുവനീറുകൾ, ദിനപ്പത്രങ്ങൾ എന്നിവകളിൽ ധാരാളം ലേഖനങ്ങൾ വേറെയും പ്രസിദ്ധീകൃതമായിട്ടുണ്ട്. 

കേന്ദ്ര സർക്കാരിന്റെ സാംസ്‌ക്കാരിക വകുപ്പിന്റെ സീനിയർ ഫെല്ലോഷിപ്പ്‌, എം.കെ.കെ. നായർ പുരസ്‌ക്കാരം എന്നിവ ലഭിച്ചിട്ടുണ്ട്‌. സമഗ്രസംഭാവനയ്ക്കുള്ള കേരള സാഹിത്യ അക്കാദമി പുരസ്കാരം ഇദ്ദേഹത്തിന് ലഭിച്ചിട്ടുണ്ട് .


</doc>
<doc id="204152" url="https://ml.wikipedia.org/wiki?curid=204152" title="പങ്കാളിത്ത പെൻഷൻ">
പങ്കാളിത്ത പെൻഷൻ

ജീവനക്കാരുടെ വിഹിതവും തത്തുല്യമായ സർക്കാർ വിഹിതവും ചേർത്ത് രൂപവത്കരിക്കുന്ന ഫണ്ടിൽ നിന്ന് പെൻഷൻ നൽകുന്ന രീതിയാണ് പങ്കാളിത്ത പെൻഷൻ. ഇന്ത്യയിൽ പശ്ചിമ ബംഗാൾ ഒഴിക എല്ലാ സംസ്ഥാനങ്ങളും പങ്കാളിത്ത പെൻഷൻ പദ്ധതിയാണ് നടപ്പിലാക്കുന്നത്.

യു.എസ്സിൽ ധാരാളം പെൻഷൻ ഫണ്ടുകൾ തകരുകയും പാപ്പർ നിയമത്തിൻ കീഴിൽ സംരക്ഷണമാവശ്യപ്പെടുകയും ചെയ്യുന്നു. 
2008-നും 2012-നും ഇടയിൽ ബ്രിട്ടനിലെ പെൻഷൻകാർക്ക് അവരുടെ വരുമാനത്തിൽ 20 ശതമാനത്തിന്റെ ഇടിവാണ് പങ്കാളിത്ത പെൻഷൻ സമ്പ്രദായം മൂലം ഉണ്ടായത്. ഇംഗ്ലണ്ടിൽ പെൻഷൻ ഫണ്ടുകളുടെ മോശം പ്രകടനം കാരണം പെൻഷൻ ഫണ്ട് സംരക്ഷണ ആക്ട് കൊണ്ടു വന്നിട്ടുണ്ട്.

ഫണ്ട് മാനേജർമാർ പൊതുവിൽ ഹ്രസ്വകാല നേട്ടം പെരുപ്പിച്ചുകാട്ടി ഫണ്ടുകളാകർഷിക്കുകയും ദീർഘകാല സുസ്ഥിരത പണയപ്പെടുത്തുകയും ചെയ്തപ്പോൾ. കറൻസി ഇടിയുകയും കച്ചവടക്കമ്മി (Trade Deficit) വർധിക്കുകയും ചെയ്തതിനെ തുടർന്ന് പെൻഷൻഫണ്ടുകളുടെ മൂല്യം ശരാശരി 20 ശതമാനം ഇടിഞ്ഞ സ്ഥിതിയിലാണ്.

2004 ലാണ് കേന്ദ്രം പുതിയ പങ്കാളിത്ത പെൻഷൻ സമ്പ്രദായം കൊണ്ടുവന്നത്. 2004 മുതൽ സൈന്യത്തിലേതൊഴികെയുള്ള കേന്ദ്രനിയമനങ്ങൾക്ക് ഇത് ബാധകമാക്കി. ഇത് എല്ലാ സംസ്ഥാനങ്ങളിലും നടപ്പിലാക്കാൻ നിർബന്ധിക്കുകയും ചെയ്തു. കേന്ദ്ര പങ്കാളിത്ത പെൻഷനിൽ വരുന്നവർക്ക് ജനറൽ പ്രോവിഡൻറ് ഫണ്ടും ബാധകമല്ല. ഈ സമ്പ്രദായത്തിന് നിയമപ്രാബല്യം നൽകാൻ 2011ൽ രൂപം നൽകിയ പെൻഷൻ ഫണ്ട് റെഗുലേറ്ററി അതോറിറ്റി ആൻഡ് ഡെവലപ്‌മെന്റ് അതോറിറ്റി ബില്ല് പാർലമെന്റിൽ അവതരിപ്പിച്ചെങ്കിലും സ്റ്റാൻഡിങ് കമ്മിറ്റിയുടെ അഭിപ്രായത്തിന് വിട്ടു. സ്റ്റാൻഡിങ് കമ്മിറ്റി നിർദ്ദേശിച്ച മാറ്റങ്ങൾ അംഗീകരിക്കാനോ പാർലമെന്റിൽ ബിൽ അവതരിപ്പിച്ച് പാസാക്കാനോ കഴിഞ്ഞിട്ടില്ല. ജൂണിൽ മന്ത്രിസഭ ഇതുസംബന്ധിച്ച് തീരുമാനമെടുക്കാനിരുന്നെങ്കിലും സഖ്യകക്ഷികളുടെ എതിർപ്പുകാരണം മാറ്റിവെച്ചു. തൃണമൂൽകോൺഗ്രസ് നേതാവ് മമതാ ബാനർജിയാണ് ഇതിനെ ശക്തിയായി എതിർത്തത്.

രണ്ട് തരം പദ്ധതികളാണ് കേന്ദ്ര പദ്ധതിയിലുള്ളത്. ടയർ ഒന്നും രണ്ടും. പദ്ധതി നടത്താൻ സെൻട്രൽ റെക്കോഡ് കീപ്പിങ് ഏജൻസിയുണ്ടാകും ( സി.ആർ.എ). പെൻഷൻ ഫണ്ട് റെഗുലേറ്ററി ആൻഡ് ഡെവലപ്മെൻറ് അതോറിറ്റിയും വരും.

ടയർ ഒന്നിൽ (പെൻഷൻ അക്കൗണ്ട്) ചേരൽ നിർബന്ധമാണ്. എന്നാൽ ടയർ രണ്ട് (സേവിങ്സ് അക്കൗണ്ട്) നിർബന്ധമല്ല. പെൻഷൻ അക്കൗണ്ടിലേക്ക് എല്ലാ മാസവും അടിസ്ഥാനശമ്പളവും ക്ഷാമബത്തയുമടങ്ങുന്ന തുകയുടെ പത്ത് ശതമാനമാണ് നൽകേണ്ടത്. ഇതിന് തുല്യമായ തുക സർക്കാറും ജീവനക്കാരനുവേണ്ടി നിക്ഷേപിക്കും. ഈ തുക പിൻവലിക്കാനാവില്ല. 60-ആം വയസ്സിലാണ് പദ്ധതിയിൽനിന്ന് മാറാനാവുക. (കേന്ദ്രത്തിൽ പെൻഷൻ പ്രായം 60 വയസ്സാണ്). പദ്ധതിയിൽനിന്ന് വിടുതൽ വരുമ്പോൾ ആകെ തുകയുടെ 40 ശതമാനം തുകയ്ക്ക് ഇൻഷുറൻസ് കമ്പനിയിൽനിന്ന് ആന്വിറ്റി വാങ്ങണം. ഇതുപയോഗിച്ചാണ് വിരമിക്കുന്ന ആൾക്ക് പെൻഷൻ നൽകുന്നത്. ജീവനക്കാരന് എന്തെങ്കിലും സംഭവിച്ചാൽ മാതാപിതാക്കൾക്കോ ഭാര്യക്കോ പെൻഷൻ കിട്ടും. 60 വയസ്സിൽ വിടുതൽ വാങ്ങുമ്പോൾ വിഹിതത്തിന്റെ 60 ശതമാനം തുക ലഭിക്കും. എന്നാൽ 60 വയസ്സ് തികയുംമുമ്പ് പെൻഷൻ പദ്ധതിയിൽനിന്ന് വിടുതൽ വാങ്ങിയാൽ പെൻഷൻ മൂല്യത്തിന്റെ 80 ശതമാനം ആന്വിറ്റിയായി മാറ്റേണ്ടിവരും.

ടയർ രണ്ടിലെ നിക്ഷേപം പെൻഷൻ അക്കൗണ്ടിന് പുറമെ നടത്തുന്ന നിക്ഷേപമായിരിക്കും. ഇതിലേക്ക് നൽകുന്ന വിഹിതം പ്രത്യേക അക്കൗണ്ടിലേക്ക് പോകും. ജീവനക്കാരൻ ഉദ്ദേശിക്കുമ്പോൾ ഇത് പിൻവലിക്കാം. ഇതിലേക്ക് സർക്കാർ വിഹിതം നൽകില്ല. പണം പിൻവലിക്കാൻ തവണയുടെ നിയന്ത്രണവുമില്ല. ടയർ രണ്ടിൽ ബാങ്ക് അക്കൗണ്ട് നിർബന്ധമാണ്. എന്നാൽ ടയർ ഒന്നിൽ ബാങ്ക് അക്കൗണ്ട് നിർബന്ധമില്ല. പെൻഷൻ അക്കൗണ്ട് തുറക്കാൻ മിനിമം 1000 രൂപ വേണം. ചുരുങ്ങിയ വിഹിതം 250 രൂപയായിരിക്കും. മിനിമം വിഹിതം അടച്ചില്ലെങ്കിൽ 100 രൂപ പിഴ നൽകണം. പെൻഷൻ ഫണ്ടിലെ എല്ലാ ഇടപാടുകൾക്കും സർവീസ് ചാർജും നൽകണം. കേന്ദ്ര സർക്കാർ ആവിഷ്കരിച്ച പെൻഷൻ പദ്ധതിയിൽ കേന്ദ്ര സർക്കാർ ജീവനക്കാർക്ക് പുറമെ സ്വകാര്യ സ്ഥാപനങ്ങളിലും പൊതുമേഖലയിലും ജോലിചെയ്യുന്നവർക്കും ചേരാം.

പുതുതായി സർവീസിൽ പ്രവേശിക്കുന്ന ജീവനക്കാർക്ക് പങ്കാളിത്ത പെൻഷൻ നടപ്പിലാക്കാൻ സംസ്ഥാന സർക്കാർ തീരുമാനിച്ചിട്ടുണ്ട്. 2013 ഏപ്രിൽ ഒന്നുമുതൽ സർവീസിൽ പ്രവേശിക്കുന്നവർക്കാണ് പങ്കാളിത്ത പെൻഷൻ ബാധകമാക്കുക. നിലവിലെ ജീവനക്കാർക്ക്, ഇപ്പോഴുള്ള പെൻഷൻ സമ്പ്രദായം തുടരും. കേന്ദ്ര സർക്കാർ പ്രഖ്യാപിച്ചിട്ടുള്ള 'ന്യൂ പെൻഷൻ സ്‌കീം' (എൻ.പി.എസ്) മാതൃകയിലുള്ള പങ്കാളിത്ത പെൻഷൻ പദ്ധതിയാണ് നടപ്പിലാക്കുന്നത്.

പങ്കാളിത്ത പെൻഷൻ പദ്ധതി നടപ്പിലാക്കിയാൽ, അടിസ്ഥാന ശമ്പളവും ക്ഷാമബത്തയും ചേർന്ന തുകയുടെ പത്തുശതമാനം ഓരോ ജീവനക്കാരിൽ നിന്നും അതത് മാസം സർക്കാർ പിടിക്കും. ഈ തുകയ്ക്ക് തുല്യമായ തുക സർക്കാർ വിഹിതമായി നൽകും. ഇപ്രകാരം സ്വരൂപിക്കുന്ന തുക കൈകാര്യം ചെയ്യാൻ പ്രത്യേക അതോറിറ്റി രൂപവത്കരിക്കും. ഓരോ മാസവും പിടിക്കുന്ന തുകയും അതിന്റെ പലിശയും ചേർന്ന സംഖ്യ ജീവനക്കാരൻ വിരമിക്കുമ്പോൾ പെൻഷനായി നൽകും.
2013 ഏപ്രിൽ 1 ന് ശേഷം സർവീസിൽ പ്രവേശിച്ച ജീവനക്കാരുടെ ശമ്പളത്തിൽ നിന്നും വിഹിതം പിടിക്കുകയോ സർക്കാർ വിഹിതം അടക്കുകയോ ചെയ്തില്ല.

തമിഴ്‌നാടും കർണാടകയും ആന്ധ്രാപ്രദേശും കേന്ദ്രം നിർദ്ദേശിച്ച മാതൃകയിലാണ് ഇത് നടപ്പാക്കിയത്. എന്നാൽ പെൻഷൻ പ്രായം അതത് സർക്കാരുകളാണ് തീരുമാനിച്ചത്. രണ്ടാം തട്ടിലുള്ള സമ്പാദ്യ പദ്ധതി തുടങ്ങിയിട്ടില്ല. കേന്ദ്രനിയമം നടപ്പാക്കാത്തതുകൊണ്ടാണിത്.


പങ്കാളിത്ത പെൻഷൻ കേരളത്തിൽ നടപ്പാക്കേണ്ടതിന്റെ ആവശ്യകതയെപ്പറ്റി യുഡി​എഫ് സർക്കാരിന്റെ നിലപാട്


കെ.എസ്.ആർ ഭാഗം മൂന്നിൽ ഉൾപെട്ടിട്ടുള്ള മുഴുവൻ ജീവനക്കാരെയും ഒരു എക്സിക്യൂട്ടീവ് ഉത്തരവിലൂടെ ഈ പദ്ധതിയുടെ ഭാഗമാക്കാം എന്ന് നിരീക്ഷിക്കപ്പെട്ടിട്ടുണ്ട്. 

തമിഴ്‌നാട്ടിൽ 2003 ജനവരി ഒന്നിനുശേഷം നിയമനം കിട്ടിയവർക്കാണ് ഇത് നടപ്പാക്കിയത്.
ആന്ധ്രാപ്രദേശിൽ 2004 സപ്തംബർ ഒന്നിനുശേഷം നിയമനം കിട്ടിയവർക്കാണ് ഇത് നടപ്പാക്കിയത്.
കർണാടകത്തിൽ 2006 ഏപ്രിൽ ഒന്നിനുശേഷം നിയമനം കിട്ടിയവർക്കാണ് ഇത് നടപ്പാക്കിയത്. പുതിയ പെൻഷൻ പദ്ധതിയിൽ അംഗമാകുന്ന പതിനന്നാലാമത്തെ സംസ്ഥാനമാണ് കർണ്ണാടകം. ഓരോ മാസവും അടിസ്ഥാന ശമ്പളത്തിന്റെയും ഡി.എ. യുടെയും പത്തു ശതമാനമാണ് പെൻഷൻ ഫണ്ടിലേക്കു നൽകേണ്ടത്. ജീവനക്കാരുടെ വിഹിതത്തിന് തുല്യമായ തുക സർക്കാറും നൽകും. സർക്കാർ സഹായം ലഭിക്കുന്ന വിദ്യാഭ്യാസ സ്ഥാപനങ്ങളിലെ ജീവനക്കാർക്ക് നൽകി വന്നിരുന്ന പെൻഷൻ 2006 ഏപ്രിൽ ഒന്ന് മുതൽ ജോലിയിൽ പ്രവേശിച്ചവർക്ക് ലഭിക്കില്ല. ജീവനക്കാർക്ക് കോൺട്രിബ്യൂട്ടറി പെൻഷൻ നൽകുന്നത് സംബന്ധിച്ച് സ്ഥാപന ഉടമകൾക്കും ജീവനക്കാർക്കും തീരുമാനിക്കാം. എന്നാൽ പെൻഷൻ ഫണ്ടിലേക്ക് സർക്കാർ വിഹിതം നൽകില്ല.
സംസ്ഥാന സർക്കാറും ജീവനക്കാരും എൽ.ഐ.സിയും ചേർന്ന് സംയുക്തമായി നടപ്പാക്കുന്ന പെൻഷൻ പദ്ധതി 2005 ഏപ്രിൽ ഒന്നു മുതൽ പ്രാബല്യത്തിലായി. ഇതോടെ ജീവനക്കാർക്ക് പ്രൊവിഡന്റ് ഫണ്ട് ആനുകൂല്യവും സർക്കാർ ഉറപ്പ് നൽകുന്ന പെൻഷൻ ആനുകൂല്യവും ഇല്ലാതായി. 
സർവീസ് സംഘടനകൾ പങ്കാളിത്ത പെൻഷനെ എതിർക്കുന്നു. കേന്ദ്രസർക്കാർ രൂപവത്കരിച്ചിട്ടുള്ള 'പെൻഷൻ ഫണ്ട് റെഗുലേറ്ററി ആൻഡ് ഡെവലപ്‌മെന്റ് അതോറിറ്റി (പി.എഫ്.ആർ.ഡി.എ.)'യാണ് പങ്കാളിത്ത പെൻഷൻ പദ്ധതി നടപ്പിലാക്കുന്നത്. പി.എഫ്.ആർ.ഡി.എ.യുടെ പെൻഷൻ ഫണ്ട് കൈകാര്യം ചെയ്യുന്നത് സ്വകാര്യ ഇൻഷുറൻസ് ഏജൻസിയാണെന്ന ആശങ്കയും സർവീസ് സംഘടനകൾ പങ്കുവെക്കുന്നുണ്ട്.



</doc>
<doc id="204158" url="https://ml.wikipedia.org/wiki?curid=204158" title="എം. അച്യുതൻ">
എം. അച്യുതൻ

പ്രശസ്ത മലയാള സാഹിത്യകാരനായിരുന്നു എം. അച്യുതൻ. ഇദ്ദേഹം (1930 ജൂൺ 15- 2017 ഏപ്രിൽ -09) തൃശൂർ ജില്ലയിലെ വടമയിൽ ജനിച്ചു. മലയാള ഭാഷയിലും സാഹിത്യത്തിലും മദ്രാസ്‌ യൂണിവേഴ്‌സിറ്റിയിൽ നിന്ന്‌ എം.എ. ബിരുദം ഒന്നാം ക്ളാസിൽ ഒന്നാം റാങ്കോടെ നേടി. ഏറെക്കാലം ഗവൺമെന്റ് കോളജ് അധ്യാപകനായി സേവനമനുഷ്ഠിച്ചു. വിവിധ കോളേജുകളിൽ ലക്‌ചറർ, പ്രൊഫസർ എന്നീ നിലകളിൽ ജോലി ചെയ്തു. എറണാകുളം മഹാരാജാസ് കോളജിൽ നിന്ന് പ്രൊഫസറായി സർവീസിൽ നിന്നു വിരമിച്ചു. സാഹിത്യപ്രവർത്തക സഹകരണ സംഘം പ്രസിഡന്റ്, കേരള സാഹിത്യ അക്കാദമി നിർവാഹകസമിതി അംഗം, മുഖ്യമന്ത്രിയുടെ ചീഫ് പബ്ളിക് റിലേഷൻസ് ഓഫീസർ, സർവവിജ്ഞാനകോശം ഇൻസ്റ്റിറ്റ്യൂട്ട് ഡയറക്ടർ എന്നീ നിലകളിൽ പ്രവർത്തിച്ചിട്ടുണ്ട്. മഹാകവി ജി. ശങ്കരക്കുറുപ്പിന്റെ ജാമാതാവായിരുന്നു ഇദ്ദേഹം ഓടക്കുഴൽ സമ്മാനം നല്കുന്ന ഗുരുവായൂരപ്പൻ ട്രസ്റ്റിന്റെ സെക്രട്ടറിയായിരുന്നു. മാതൃഭൂമിയിൽ പബ്ലിക്കേഷൻ മാനേജർ ആയി ജോലി ചെയ്തിട്ടുണ്ട്. 1996 മുതൽ സമസ്ത കേരള സാഹിത്യപരിഷത്ത് പ്രസിഡന്റായി ജോലി ചെയ്തിട്ടുണ്ട്.

ജനനം 1930 ജൂൺ 15-ന് നാരായണ മേനോൻ- പാറുക്കുട്ടിയമ്മ ദമ്പതികളുടെ മകനായി തൃശ്ശൂർ ജില്ലയിലെ വടമയിൽ ജനനം. മാള സെന്റ് ആന്റണീസ് ഹൈസ്കൂൾ, എറണാകുളം മഹാരാജാസ് കോളേജ് എന്നിവിടങ്ങളിൽ വിദ്യാഭ്യാസം. എറണാകുളം സെന്റ് ആൽബർട്ട് കോളേജ്, മഹാരാജാസ് കോളേജ്, കോഴിക്കോട് ഗവ ആർട്‌സ് കോളേജ്, പാലക്കാട് വിക്ടോറിയ കോളേജ്, പട്ടാമ്പി ഗവ കോളേജ് എന്നിവിടങ്ങളിൽ അധ്യാപകനായിരുന്നു.

ഇദ്ദേഹം രചിച്ച 12 കൃതികൾ പ്രസിദ്ധീകൃതമായിട്ടുണ്ട്. 


നാലു തലമുറകളിലൂടെ ചെറുകഥയ്ക്കുണ്ടായ വളർച്ചയെ നിരീക്ഷിച്ചറിയുവാനുള്ള ഉദ്യമമായ ചെറുകഥ : ഇന്നലെ ഇന്ന് മലയാള ചെറുകഥാസാഹിത്യത്തിന്റെ വിമർശനാത്മക ചരിത്രമാണ്. ഈ കൃതി കേരള സാഹിത്യ അക്കാദമി അവാർഡും സാഹിത്യപ്രവർത്തക ബെനിഫിറ്റ് ഫണ്ട് അവാർഡും നേടുകയുണ്ടായി. 
സാഹിത്യവിമർശനത്തിനുള്ള കേരള സാഹിത്യ അക്കാദമി പുരസ്‌കാരം(’76), സാഹിത്യപ്രവർത്തക ബെനിഫിറ്റ്‌ ഫണ്ട്‌ അവാർഡ്‌, പത്മപ്രഭാപുരസ്‌കാരം (‘96), സമഗ്ര സംഭാവനയ്‌ക്കുള്ള കേരള സാഹിത്യ അക്കാദമി പുരസ്‌കാരം(’02) എന്നിവ ലഭിച്ചു.
കെ കരുണാകരൻ മുഖ്യമന്ത്രിയായിരിക്കെ ചീഫ് പബ്ലിക് റിലേഷൻസ് ഓഫീസർ,മാതൃഭൂമി പബ്ലിക്കേഷൻസിന്റെ മാനേജർ, സംസ്‌കൃത സർവ്വകലാശാല വിസിറ്റിങ് പ്രൊഫസർ, എസ് പി സി എസ് ഡയറക്ടർ ബോർഡ് അംഗം, സാഹിത്യ അക്കാദമി നിർവ്വാഹക സമിതി അംഗം, സമസ്ത കേരള സാഹിത്യ പരിഷത്ത്‌ പ്രസിഡന്റ്, കേരള-കാലിക്കറ്റ് സർവ്വകലാശാല അക്കാദമിക് കൗൺസിലിലും ബോർഡ് ഓഫ് സ്റ്റഡീസിലും അംഗം എന്നീ നിലകളിൽ പ്രവർത്തിച്ചിട്ടുണ്ട്.

മഹാകവി ജി. ശങ്കരക്കുറുപ്പിന്റെ മകളായ പി.എസ്. രാധയാണ് ഭാര്യ. ബി. ഭദ്ര, ഡോ. നന്ദിനി നായർ, ഡോ. നിർമ്മല പിള്ള എന്നിവർ മക്കളാണ്.


</doc>
<doc id="204160" url="https://ml.wikipedia.org/wiki?curid=204160" title="മനോരമ ഓൺലൈൻ.കോം">
മനോരമ ഓൺലൈൻ.കോം

മലയാള മനോരമ ദിനപ്പത്രത്തിന്റെ ഇന്റർനെറ്റ് പതിപ്പാണ് മനോരമഓൺലൈൻ.കോം. വാർത്തകൾക്കു പുറമേ, ഇ-മെയിൽ, ചാറ്റിങ് തുടങ്ങിയ സേവനങ്ങളും ലഭ്യമായ പോർട്ടലാണിത്. ക്യാംപസ് ലൈൻ, ഷീ തുടങ്ങിയ മിനി സൈറ്റുകൾ, ഫോട്ടോ ഗാലറി എന്നിങ്ങനെ ഒട്ടേറെ ഘടകങ്ങളുമുണ്ട്. ഒപ്പം ഓരോ മതങ്ങൾക്കായി പ്രത്യേകമായി വിഭാഗങ്ങൾ ഉണ്ട്.


</doc>
<doc id="204163" url="https://ml.wikipedia.org/wiki?curid=204163" title="അധ്യാത്മരാമായണം">
അധ്യാത്മരാമായണം

വാല്മീകി രചിച്ച പ്രസിദ്ധമായ രാമായണേതിഹാസത്തിന് പിൽക്കാലത്തുണ്ടായ ഒരു പുനരാഖ്യാനനമാണ് അധ്യാത്മരാമായണം. ശ്രീരാമനെ പരമാത്മാവിന്റെ അവതാരമായി കല്പിച്ചുകൊണ്ടുള്ള ഇതിലെ പ്രതിപാദനം മുഖേന ജീവാത്മാപരമാത്മാക്കൾക്ക് തമ്മിലുള്ള ബന്ധദാർഢ്യം പ്രകാശിപ്പിക്കാൻ കവി ചെയ്തിട്ടുള്ള യത്നം പുരസ്കരിച്ചാണ് ഈ കൃതിക്ക് അധ്യാത്മരാമായണം എന്ന പേര് നൽകപ്പെട്ടിട്ടുള്ളത്. ഇതിൽ അന്തർഭവിച്ചിട്ടുള്ള "രാമഗീത", "ലക്ഷ്മണോപദേശം" മുതലായ ഭാഗങ്ങൾ, ആത്മജ്ഞാനതത്ത്വങ്ങളെ വിശദമാക്കുംവിധം ശ്രീരാമന്റെ ദിവ്യകഥയെ വിവരിക്കാൻ കവി ഉപയോഗിച്ചിരിക്കുന്നു. വാല്മീകിരാമായണത്തിന്റെ അനുബന്ധങ്ങളോ തുടർച്ചകളോ രൂപഭേദങ്ങളോ വിവർത്തനങ്ങളോ ആയി ഭാരതത്തിന്റെ വിവിധ ഭാഗങ്ങളിൽ പല കാലങ്ങളിലായി ഉണ്ടായിട്ടുള്ള 
തുടങ്ങിയ രാമേതിഹാസങ്ങളിൽ ഏറ്റവും പ്രസിദ്ധിയും പ്രചാരവുമുള്ള ഒന്നാണ് അധ്യാത്മരാമായണം.

അധ്യാത്മരാമായണത്തിന്റെ രചയിതാവ് ആരാണെന്ന് നിർണയിക്കപ്പെട്ടിട്ടില്ല. പതിനെട്ടു പുരാണങ്ങളിൽ ഒന്നായ ബ്രഹ്മാണ്ഡപുരാണത്തിലെ ഒരു ഭാഗമാണിതെന്ന് പരക്കെ ഒരു വിശ്വാസമുള്ളതിന് സാർവത്രികമായ സമ്മതിയോ അംഗീകാരമോ ലഭിച്ചിട്ടില്ല. ഈ വിശ്വാസത്തിന് ബാധകമായും സാധകമായും പണ്ഡിതന്മാർ പല തെളിവുകളും ഹാജരാക്കിക്കൊണ്ടുതന്നെയിരിക്കുന്നു. വരരുചി മഹർഷിയാണ് ഇതെഴുതിയതെന്ന വാദം ഇതിന്റെ കർതൃത്വം ദിവ്യൻമാരിലാരോപിച്ച് ഗ്രന്ഥത്തിന്റെ പാവനത്വം വർധിപ്പിക്കാനുള്ള ശ്രമത്തിന്റെ ഫലം മാത്രമാണെന്നാണ് മിക്ക ഭാഷാസാഹിത്യചരിത്രകാരന്മാരുടേയും അഭിപ്രായം. അധ്യാത്മരാമായണത്തിന്റെ ദിവ്യത്വത്തെ പർവതീകരിച്ച് കാണിക്കാൻ ഇതിൽ തന്നെ രചയിതാവ് വേറെയും ചില ഉപാധികൾ സ്വീകരിച്ചിട്ടുണ്ട്. രാമായണകഥ പാർവതിക്ക് പരമേശ്വരൻ പറഞ്ഞുകൊടുത്തതാണെന്ന പ്രസ്താവത്തോടുകൂടി ബ്രഹ്മാവ് നാരദന് നൽകിയ ഉമാമഹേശ്വരസംവാദം, അതിന്റെ പുനരാഖ്യാനമെന്ന നിലയിൽ നൈമിശാരണ്യത്തിൽവച്ച് സൂതൻ മഹർഷിമാരെ ചൊല്ലിക്കേൾപ്പിച്ചതാണെന്നും, അതുകൊണ്ടാണ് വേദവ്യാസൻ ഇത് ബ്രഹ്മാണ്ഡപുരാണത്തിൽ ഉൾപ്പെടുത്തിയതെന്നും ഈ കൃതിയിൽ തന്നെ പറഞ്ഞിരിക്കുന്നത് മേല്പറഞ്ഞ വാദത്തിന് ഉപോദ്ബലകമാണ്. ശൃംഗിവേരപുരത്തിലെ ഒരു രാമവർമരാജാവ് അധ്യാത്മരാമായണത്തിന് രചിച്ച "സേതു" എന്ന വ്യാഖ്യാനത്തിൽ, രാമന്റെ ഈശ്വരത്വത്തെ വാല്മീകി സ്പഷ്ടമായി കാണിക്കാത്തതുകൊണ്ടാണ് ഇങ്ങനെയുള്ള ഒരു രാമായണപുനഃസൃഷ്ടി വേണ്ടിവന്നത് എന്ന സൂചന നൽകിയിട്ടുണ്ട്.

ഭാരതീയ ദർശനങ്ങളുടെ വളർച്ചയേയും ഭാഷാചരിത്രപരമായ പ്രത്യേകതകളേയും കണക്കിലെടുത്തുകൊണ്ട്, അധ്യാത്മരാമായണത്തിന്റെ രചന എ.ഡി. 14-ആം നൂറ്റാണ്ടിനടുപ്പിച്ചാണെന്ന നിഗമനത്തിലാണ് പണ്ഡിതന്മാർ ചെന്നെത്തിയിരിക്കുന്നത്. മഹാരാഷ്ട്രത്തിലെ ഒരു സിദ്ധനും കവിയുമായിരുന്ന ഏകനാഥൻ (1548-98) വളരെ അടുത്ത കാലത്താണ് ഈ കൃതിയുടെ രചന എന്ന് രേഖപ്പെടുത്തിയിട്ടുണ്ട്. രാമനും കൃഷ്ണനും അഭിന്നത്വം കല്പിക്കുന്ന ഒരു പ്രവണത അധ്യാത്മരാമായണത്തിൽ ചിലയിടത്ത് കാണുന്നു. 
<poem>
വൃന്ദാരണ്യേ വന്ദിത വൃന്ദാകര വൃന്ദം, 
വന്ദേരാമം ഭവ മുഖവന്ദ്യം സുഖകന്ദം . 
</poem> 
കബീർ (1440-1518), മീരാബായി (1450-1547), തുളസീദാസ് (1527-1623) തുടങ്ങിയവരുടെ ആരാധനാപാത്രമായിരുന്ന രാമാനന്ദൻ (1360-1470) എന്ന വൈഷ്ണവസന്ന്യാസിയാണ് രാമനിൽ കൃഷ്ണത്വവും കൃഷ്ണനിൽ രാമത്വവും ആരോപിക്കുന്ന ഭക്തിപ്രസ്ഥാനത്തിന്റെ ജനയിതാവെന്നുള്ളതും പ്രത്യേക ശ്രദ്ധയർഹിക്കുന്ന ഒരു കാര്യമാണ്. ഈ വസ്തുതകളുടെ വെളിച്ചത്തിൽ അധ്യാത്മരാമായണത്തിന് 14-ആം നൂറ്റാണ്ടിനെക്കാൾ പ്രാചീനത്വം നകാൻ പണ്ഡിതന്മാർ വൈമുഖ്യം കാണിക്കുന്നു.

മാഹാത്മ്യസർഗം ഉൾപ്പെടെ ആകെ 65 സർഗങ്ങളാണ് അധ്യാത്മരാമായണത്തിൽ അടങ്ങിയിരിക്കുന്നത്. ഇതിൽ കാവ്യഗുണം തികഞ്ഞ നാലായിരത്തിലേറെ പദ്യങ്ങളുണ്ട്. കഥാനായകനായ രാമൻ വിഷ്ണുവിന്റെ അവതാരമാണ്. എന്നാൽ, വനവാസത്തിൽ, തന്നെ അനുഗമിക്കാനൊരുങ്ങുന്ന സീതയോട് "മാ വിഘ്നം കുരു ഭാമിനി" എന്നു പറയുന്നിടത്തും മറ്റും രാമൻ കേവലം ഒരു മനുഷ്യനാണ്. യുദ്ധത്തിന് പുറപ്പെടുന്ന രാവണൻ മണ്ഡോദരിയോട് വിടവാങ്ങുന്നത് "ജാനാമി രാഘവം വിഷ്ണും" എന്നു പറഞ്ഞുകൊണ്ടാണ്. കവിതയിൽ സന്ദർഭം സൃഷ്ടിച്ചും ജീവാത്മപരമാത്മഭാവങ്ങൾക്ക് ഊന്നൽ കൊടുത്തുകൊണ്ടുമാണ് ഗ്രന്ഥകാരൻ മുന്നോട്ടുപോകുന്നതെന്നതിന്, വനസഞ്ചാരത്തിൽ രാമലക്ഷ്മണമധ്യഗയായ സീത ജീവാത്മപരമാത്മാക്കൾക്ക് മധ്യസ്ഥയായ മഹാമായയാണ് എന്നു പറഞ്ഞിരിക്കുന്നതുതന്നെ തെളിവാണ്.
<poem> 
അഗ്രേയാസ്യാമ്യഹം, പശ്ചാത്-
ത്വമന്വേഹി ധനുർധരഃ-
ആവയോർമധ്യഗാ സീതാ-
മായേവാത്മ പരമാത്മനോ 
</poem>
സീതയെ മോഷ്ടിച്ചുകൊണ്ടുപോകുന്ന രാവണൻ ("ശുനകോമന്ത്രപൂതംത്വം പുരോഡാശമിവാധ്വരേ"-അധ്വരത്തിങ്കൽനിന്ന് ശുനകൻ മന്ത്രംകൊണ്ടു ശുദ്ധമാം പുരോഡാശം കൊണ്ടുപോകുന്നപോലെ-) പട്ടിയെപ്പോലെയാണെന്നാണ് ജടായു ഭർത്സിക്കുന്നത്. ഇങ്ങനെ സാംഗോപാംഗമുള്ള ആധ്യാത്മിക തത്ത്വോന്നയനം കൊണ്ട് ഭാവബന്ധുരമായ ഒരു ഉത്കൃഷ്ടകൃതിയായി അധ്യാത്മരാമായണം സമാദരിക്കപ്പെടുന്നു. സീതാദേവി രാമനെപ്പറ്റി പറയുന്ന
<poem>
രാമം വിദ്ധി പരം ബ്രഹ്മ
സച്ചിദാനന്ദമദ്വയം 
സർവോപാധിവിനിർമുക്തം 
സത്താമാത്രമഗോചരം.
</poem>
എന്ന ഭാഗവും, തന്നെപ്പറ്റി പറയുന്ന
<poem>
മാം വിദ്ധി മൂല പ്രകൃതിം
സർഗസ്ഥിത്യന്തകാരിണീം
തസ്യ സന്നിധിമാത്രേണ
സൃജാമീദമതന്ത്രിതം 
തത്സാന്നിധ്യാൻമയാ സൃഷ്ടം
തസ്മിന്നാരോപ്യതേ ബുധൈഃ
</poem>
എന്ന ഭാഗവും രാമകഥാവതരണത്തിൽ കവിക്ക് മാർഗദർശനം ചെയ്ത ആധ്യാത്മികപശ്ചാത്തലത്തിന്റെ മർമപ്രധാനമായ ഭാവങ്ങൾ ഉൾക്കൊള്ളുന്നു.

അദ്ധ്യാത്മരാമായണത്തിന്റെ ഘടന.

ഉത്തരകാണ്ഡം ഉൾപ്പെടെ 7 കാണ്ഡങ്ങളും 76 സർഗങ്ങളും 4250 ശ്ലോകങ്ങളും അടങ്ങിയിരിക്കുന്നു.
വിവരണം ചുവടെ.
ബാലകാണ്ഡം 7 സർഗം 391 ശ്ലോകങ്ങൾ
അയോദ്ധ്യാകാണ്ഡം 9 സർഗം 730 ശ്ലോകങ്ങൾ
ആരണ്യകാണ്ഡം 10 സർഗം 516 ശ്ലോകങ്ങൾ
കിഷ്കിന്ധാകാണ്ഡം 9 സർഗം 560 ശ്ലോകങ്ങൾ
സുന്ദരകാണ്ഡം 5 സർഗം 327 ശ്ലോകങ്ങൾ
യുദ്ധകാണ്ഡം 16 സർഗം 1115 ശ്ലോകങ്ങൾ
ഉത്തരകാണ്ഡം 9 സർഗം 611 ശ്ലോകങ്ങൾ.

പ്രധാന കഥാപ്രവാഹത്തിന്റെ ഗതിയിൽതന്നെയുള്ളതായാലും ആധ്യാത്മികതത്ത്വങ്ങൾ പ്രകാശിപ്പിക്കാനുള്ള അവസരമൊന്നും കവി കൈവിട്ടുകളഞ്ഞിട്ടില്ല. ബാലകാണ്ഡത്തിൽ കൌസല്യ, അഹല്യ, പരശുരാമൻ എന്നിവരുടെയും, അയോധ്യാകാണ്ഡത്തിൽ നാരദന്റെയും, ആരണ്യത്തിൽ അഗസ്ത്യന്റെയും, കിഷ്കിന്ധയിൽ സുഗ്രീവന്റെയും, യുദ്ധത്തിൽ വിഭീഷണന്റെയും സ്തുതികളും, ലക്ഷ്മണോപദേശം, താരോപദേശം, കൌസല്യോപദേശം തുടങ്ങിയ ആധ്യാത്മികോദ്ബോധനങ്ങളും, ഉത്തരകാണ്ഡത്തിലെ രാമഗീത, രാമഹൃദയം, രാമോപനിഷത്ത് തുടങ്ങിയ ഭാഗങ്ങളും, ഈ കൃതിയുടെ പര്യായങ്ങളായി ഇതിൽ തന്നെ ഉപയോഗിച്ചിട്ടുള്ള "അധിരാമസംഹിത", "അധ്യാത്മചരിതം", "പുരാണോത്തമം" തുടങ്ങിയ സവിശേഷശൈലികളും രാമകഥയിൽ കവി ബോധപൂർവം സന്നിവേശിപ്പിക്കാൻ വിജയകരമായി ശ്രമിച്ച പല വിശിഷ്ടാശയങ്ങളെയും വിളിച്ചോതുന്നു.

വാല്മീകിരാമായണം, അധ്യാത്മരാമായണ കർത്താവിന് നല്ലപോലെ പരിചിതമായിരുന്നുവെന്നതിനു തർക്കമില്ല. എങ്കിലും തന്റെ ലക്ഷ്യത്തെ സാധൂകരിക്കാനും സ്ഥിരീകരിക്കാനും വിശദാംശങ്ങളിൽ പല പുതിയ കല്പനകളും സംവിധാനങ്ങളും അധ്യാത്മരാമായണകവി കൈക്കൊണ്ടിട്ടുണ്ട്. അയോധ്യാകാണ്ഡത്തിൽ നാരദൻ രാമനെ സന്ദർശിക്കുന്നതും അദ്ദേഹത്തിന്റെ ജനനോദ്ദേശ്യത്തെപ്പറ്റി ഉദ്ബോധിപ്പിക്കുന്നതും തുടർന്ന് രാമൻ വനവാസപ്രതിജ്ഞ ചെയ്യുന്നതും അവതാരകഥയ്ക്ക് ശക്തി വർധിപ്പിക്കാൻ അധ്യാത്മരാമായണകാരൻ കൂട്ടിച്ചേർത്തതാണ്. വസിഷ്ഠൻ രാമന്റെ അവതാരമഹത്ത്വത്തെപ്പറ്റി ഭരതനെ ഉദ്ബോധിപ്പിക്കുന്ന ഭാഗം വാല്മീകിരാമായണത്തിലില്ല. രാമനെ, വിഷ്ണുവാണെന്നു മനസ്സിലാക്കി കൈകേയി കാട്ടിൽ പോയി രാമനോട് മാപ്പു ചോദിക്കുന്ന ഭാഗം-ഇത് എഴുത്തച്ഛൻ വിട്ടുകളഞ്ഞിരിക്കുന്നു-അധ്യാത്മരാമായണത്തിലെ മറ്റൊരു മൌലിക സൃഷ്ടിയാണ്. അതുപോലെതന്നെയാണ് രാവണന് അപഹരിക്കാൻ തക്ക പാകത്തിൽ ഒരു മായാസീതയെ സൃഷ്ടിച്ചുവെന്ന കല്പനയും. സീതയ്ക്ക് രാക്ഷസസ്പർശം കൂടാതെ കഴിയുവാനും രാവണവധാനന്തരം അഗ്നിയിൽനിന്ന് സീതയെ വീണ്ടെടുക്കുന്ന കഥ കൂടുതൽ യുക്തിസഹമാക്കുവാനും കവി പ്രയോഗിച്ച ഒരു പൊടിക്കൈയാണിത്. സ്വയംപ്രഭ രാമനെ സന്ദർശിക്കുന്നതും ഹനുമാൻ കുരുവിയെപ്പോലെ ചെറുതായി അശോകവനത്തിൽ സീതയുടെ മുന്നിൽ പ്രത്യക്ഷപ്പെടുന്നതും കാലനേമിയുടെ കഥയും ആദികവി പറയാത്തവയാണ്. മൃതസഞ്ജീവനി കൊണ്ടുവരാൻ വാല്മീകി ഹനുമാനെ കൈലാസത്തിലേക്ക് അയക്കുമ്പോൾ അധ്യാത്മരാമായണ കർത്താവു ചെയ്യുന്നത് ക്ഷീരസമുദ്രത്തിലെ ദ്രോണപർവതത്തിലേക്ക് അയക്കുകയാണ്. അതുപോലെ രാവണൻ ഹോമം നടത്തുന്നതിനെയും കപികൾ മണ്ഡോദരിയേയും മറ്റും ഉപദ്രവിച്ച് അത് മുടക്കുന്നതിനെയും പറ്റി വാല്മീകി ഒന്നും പറയുന്നില്ല. പട്ടാഭിഷേകത്തിനുശേഷം ഹനുമാൻ ഹിമാലയത്തിൽ തപസ്സിനുപോയി എന്ന പരാമർശം, ഉത്തരകാണ്ഡത്തിൽ വിവരിച്ചിരിക്കുന്ന ബാലിസുഗ്രീവോത്പത്തി, രാവണസനൽകുമാരസംവാദം തുടങ്ങിയവയും അധ്യാത്മരാമായണത്തിലെ പുതിയ കല്പനകളാണ്.

അധ്യാത്മരാമായണം എന്ന കൃതിക്ക് പ്രാചീനത കുറവാണെങ്കിൽ, അതിന്റെ പ്രചാരത്തിന് അതിലും വളരെ കുറച്ച് പഴക്കമേയുള്ളു. ഭാരതത്തിൽ തന്നെ ഇതിന് സാർവത്രികപ്രചാരം സിദ്ധിച്ചിട്ടില്ല. എന്നാൽ ഇതിൽ അന്തർഹിതമായിട്ടുള്ള ലക്ഷ്മണോപദേശം, രാമഗീത, ആദിത്യഹൃദയം, അഗസ്ത്യസുതീക്ഷ്ണസംവാദം തുടങ്ങിയ ഭാഗങ്ങൾക്ക് ഭാരതത്തിന്റെ പല ഭാഗങ്ങളിലും, (വിവിധ പാഠഭേദങ്ങളോടുകൂടി) ഭക്തന്മാരുടെ ഇടയിൽ നല്ല സ്ഥാനമുണ്ട്.

വ്യാഖ്യാനങ്ങളും, വിവർത്തനങ്ങളും. ഭക്തിപ്രസ്ഥാനത്തിന്റെ വളർച്ചയ്ക്ക് സഹായകമായ ശക്തിയേറിയ ഒരു ഘടകം എന്ന നിലയിലാണ് അധ്യാത്മരാമായണത്തിന്റെ പ്രചാരം. 20-ആം നൂറ്റാണ്ടിൽ ഹിന്ദിയിൽ ഉണ്ടായിട്ടുള്ള ഏതാനും വിവർത്തനങ്ങൾ മൂലത്തിന്റെ അർഥം പറഞ്ഞുപോകുന്നതേയുള്ളു. ഒറിയയിൽ ഇതിന് മൂന്ന് വിവർത്തനങ്ങളുണ്ട്. ബംഗാളി, മറാഠി, ഗുജറാത്തി തുടങ്ങിയ ഭാഷകളിൽ ഇതിന് കാര്യമായ ഭാഷാന്തരങ്ങളൊന്നും കാണാനില്ല.

അധ്യാത്മരാമായണത്തിന് മലയാളത്തിൽ ഉണ്ടായിട്ടുള്ള വിവർത്തനം പ്രസിദ്ധമാണ്. തുഞ്ചത്ത് എഴുത്തച്ഛന്റെ അധ്യാത്മരാമായണം വിവിധ രാമായണകഥാഖ്യാനങ്ങളിലെന്നല്ല, മലയാള ഭാഷാസാഹിത്യചരിത്രത്തിന്റെ വളർച്ചയിലും ഒരു സുവർണാധ്യായം കുറിച്ചു. എഴുത്തച്ഛന്റെ പ്രധാന കൃതികളിൽ ആദ്യത്തേതും ഏറ്റവും പ്രചാരമുള്ളതുമാണിത്. 
<poem>
അധ്യാത്മരാമായണമിദമെത്രയു-
മത്യുത്തമോത്തമം മൃത്യുഞ്ജയപ്രോക്തം,
അധ്യയനം ചെയ്കിൽ മർത്ത്യനജ്ജൻമനാ
മുക്തിസിദ്ധിക്കുമതിനില്ല സംശയം
</poem>
എന്ന ഫലശ്രുതി യുദ്ധകാണ്ഡത്തിന്റെ അവസാനത്തിൽ കാണുന്നത് അക്കാലത്തെ രാമഭക്തന്മാരുടെ വിശ്വാസത്തെ സ്ഫുടീകരിക്കുന്നു. ഭക്തിസംവർധകമാംവണ്ണം ഭാഷാനുവാദം ചെയ്യപ്പെട്ടിരിക്കുന്ന ഈ കൃതി മൂലത്തിലെ ഗുണോത്തരഭാഗങ്ങളെ സ്വീകരിച്ചും ശുഷ്കഭാഗങ്ങൾ ഉപേക്ഷിച്ചും യഥോചിതം സങ്കോചവികാസങ്ങൾ സൃഷ്ടിച്ചും രസാനുഗുണമായ പദവിന്യാസങ്ങൾ വരുത്തിയും പുനസംവിധാനം ചെയ്യപ്പെട്ടിട്ടുള്ള ഒരു മഹൽസാഹിത്യസൃഷ്ടിയാണ്. എഴുത്തച്ഛന്റെ അധ്യാത്മരാമായണത്തിന്റെ അനുബന്ധമായി ചേർത്തിരിക്കുന്ന ഉത്തരരാമായണം അദ്ദേഹം തന്നെ ചെയ്ത വിവർത്തനമാണോ എന്ന കാര്യത്തിൽ പണ്ഡിതന്മാർ ഏകാഭിപ്രായക്കാരല്ല.

വള്ളത്തോൾ നാരായണമേനോൻ വാല്മീകിരാമായണം തർജുമചെയ്ത് പ്രസിദ്ധപ്പെടുത്തുന്നതുവരെ (1909) മലയാളികൾക്ക് രാമകഥയെ സമീപിക്കാനുള്ള ഏറ്റവും സുഗമമായ രാജപാത എഴുത്തച്ഛന്റെ അധ്യാത്മരാമായണം ആയിരുന്നു. അതിനുശേഷവും അതിന്റെ സ്ഥാനത്തിനു വലിയ മാറ്റം ഉണ്ടായിട്ടില്ല. ഉത്രം തിരുനാൾ മാർത്താണ്ഡവർമ്മ രാജാവിന്റെ സദസ്യനും കഥകളി കലാപണ്ഡിതനും നടനുമായിരുന്ന ഈശ്വരപിള്ള വിചാരിപ്പുകാർ 1853-ൽ എഴുത്തച്ഛന്റെ കൃതി ആദ്യമായി, തന്റെ കേരളവിലാസം അച്ചുകൂടത്തിൽനിന്ന് മുദ്രണം ചെയ്ത് പ്രകാശിപ്പിച്ചു. മുദ്രിത പ്രസാധനങ്ങൾ സാർവത്രികമാകുന്നതുവരെ അധ്യാത്മരാമായണത്തിന്റെ പ്രതികൾ ഓലയിൽ പകർത്തി എഴുതി പ്രചരിപ്പിക്കുന്നതിൽ നരിക്കുനി ഉണ്ണീരിക്കുട്ടിവൈദ്യൻ (1848-1909) എന്ന പണ്ഡിതൻ മുൻകൈയെടുത്തിരുന്നതായി പറയപ്പെടുന്നു. കുണ്ടൂർ നാരായണമേനോൻ (1861-1936) ഇത് വൃത്താനുവൃത്തം വിവർത്തനം നടത്തിയിട്ടുണ്ടെങ്കിലും അത് അച്ചടിച്ച് പുറത്തുവന്നിട്ടില്ല. എന്നാൽ കൊട്ടാരത്തിൽ ശങ്കുണ്ണി(1855-1937)യുടെ തർജുമ പ്രസിദ്ധീകൃതമായിട്ടുണ്ട് (1912). പേട്ടയിൽ രാമൻപിള്ള ആശാൻ (1842-1937) രാമായണത്തെ അധികരിച്ച് തിരുവനന്തപുരത്ത് നടത്തിയ ചില പ്രഭാഷണങ്ങളുടെ സമാഹാരമാണ് അധ്യാത്മരാമായണ സദാചാരങ്ങൾ എന്ന കൃതി. കെ.സാംബശിവശാസ്ത്രി (1879-1946) എഴുത്തച്ഛന്റെ അധ്യാത്മരാമായണത്തിന് സമഗ്രമായ ഒരു വ്യാഖ്യാനം എഴുതി. കെ.സി. കേശവപിള്ള (1868-1914) അതിലെ "ലക്ഷ്മണോപദേശ"ത്തിന് മാത്രമായി "തത്ത്വബോധിനി" എന്ന വ്യാഖ്യാനവും രചിച്ചിട്ടുണ്ട്.



</doc>
<doc id="204165" url="https://ml.wikipedia.org/wiki?curid=204165" title="എം.എസ്. മേനോൻ">
എം.എസ്. മേനോൻ

പ്രസിദ്ധ മലയാള സാഹിത്യവിമർശകനായിരുന്നു എം.എസ്. മേനോൻ. സമഗ്ര സംഭാവനയ്‌ക്കുളള കേരളസാഹിത്യ അക്കാദമി പുരസ്‌കാരമടക്കം നിരവധി പുരസ്കാരങ്ങൾ നേടിയിട്ടുണ്ട്. എഴുത്തുകാരുടെ പ്രശ്‌നങ്ങളെ ഏറ്റവും നന്നായി വിശദീകരിച്ച വിമർശക ചിന്തകനായിരുന്നു ഇദ്ദേഹമെന്ന് അഭിപ്രായമുണ്ടായിട്ടുണ്ട്. 
1925 സെപ്‌റ്റംബർ 15-ന് പളളത്ത്‌ കിട്ടുണ്ണിമേനോന്റെയും മനയത്തു വീട്ടിൽ കുഞ്ഞുക്കുട്ടിയമ്മയുടെയും മകനായി ഗുരുവായൂരിൽ ജനിച്ചു. ഗുരുവായൂർ സംസ്‌കൃതസ്‌കൂളിലായിരുന്നു ആദ്യ വിദ്യാഭ്യാസം. 1943-ൽ പാവറട്ടി സാഹിത്യദീപികാ സംസ്‌കൃതകോളേജിൽ നിന്ന്‌ സാഹിത്യശിരോമണി പാസ്സായി. അധ്യാപകനായി ജോലിനോക്കവേ ഹിന്ദി വിശാരദ്‌, ബി.ഒ. എൽ, പിന്നീട്‌ സംസ്‌കൃതം എം. എ, എം. എ. (മലയാളം) തുടങ്ങിയ ബിരുദങ്ങൾ നേടി. സംസ്‌കൃതവ്യാകരണത്തിൽ പി.എച്ച്‌ഡി ബിരുദവും നേടി. മുണ്ടൂരിലെ (പാലക്കാട്‌ ജില്ല) ഗോപാലകൃഷ്‌ണഗോഖലെ മെമ്മോറിയൽ സംസ്‌കൃതസ്‌കൂളിൽ പ്രഥമാധ്യാപകനായിരുന്നു. 1944-ൽ കൊടകരയിലെ നാഷനൽ ഹൈസ്‌കൂളിൽ സംസ്‌കൃതാധ്യാപകനായി. 1950-ൽ എറണാകുളം സെന്റ്‌ ആൽബർട്ട്‌സ്‌ കോളേജിൽ ട്യൂട്ടർ, 1951-ൽ തൃശൂർ ശ്രീ കേരളവർമ്മ കോളേജിൽ സംസ്‌കൃതാധ്യാപകൻ എന്നീ സ്ഥാനങ്ങളിലെത്തി. തുടർന്ന്‌ മദ്രാസ്‌ പ്രസിഡൻസി കോളേജിൽ അധ്യാപകനായി. പിന്നീട്‌ തലശ്ശേരി ഗവ. ബ്രണ്ണൻ കോളേജ്‌, തിരുവനന്തപുരം യൂണിവേഴ്‌സിറ്റി കോളേജ്‌, എറണാകുളം മഹാരാജാസ്‌ കോളേജ്‌ എന്നിവിടങ്ങളിൽ സംസ്‌കൃതവിഭാഗം പ്രൊഫസർ. 1977-ൽ കോഴിക്കോട്‌ സർവകലാശാലയിൽ സംസ്‌കൃതവിഭാഗം തലവനായി. 1985 സെപ്‌റ്റംബർ 30-ന്‌ വിരമിച്ചു.

കേരള, കോഴിക്കോട്‌, മദിരാശി സർവകലാശാലകളിൽ സംസ്‌കൃതം ബോർഡ്‌ ഓഫ്‌ സ്‌റ്റഡീസ്‌ അംഗമായും അധ്യക്ഷനായും പ്രവർത്തിച്ചിരുന്നു. കോഴിക്കോട്‌ സർവകലാശാലയുടെ ഭാഷാഫാക്കൽറ്റി, അക്കാദമിക്‌ കൗൺസിൽ, സെനറ്റ്‌, അധ്യാപന നിയമനസമിതി, അന്താരാഷ്‌ട്ര സംസ്‌കൃതസമിതി ഇവയിൽ അംഗം. തിരൂരിലെ തുഞ്ചൻസ്‌മാരക മാനേജിംഗ്‌ കമ്മിറ്റിയുടെ ചെയർമാൻ, വി.ടി. സാമാരക ട്രസ്‌റ്റ്‌ ചെയർമാൻ, പി. സി. വാസുദേവൻ ഇളയത്‌ സ്‌മാരക ട്രസ്‌റ്റ്‌ വൈസ്‌ചെയർമാൻ, ശ്രീശങ്കര സംസ്‌കൃത സർവകലാശാല ബോർഡ്‌ ഓഫ്‌ സ്‌റ്റഡീസ്‌ ചെയർമാൻ, അക്കാദമിക്‌ കൗൺസിൽ മെമ്പർ എന്നീ നിലകളിലും സേവനം അനുഷ്‌ഠിച്ചു. 1996 മുതൽ കേരളസർക്കാരിന്റെ സാംസ്‌കാരിക പ്രസിദ്ധീകരണ വകുപ്പ്‌ അധ്യക്ഷനായിരുന്നു. 1998 ആഗസ്‌റ്റ്‌ 25-ന്‌ അന്തരിച്ചു.

സി. ശാന്തകുമാരിയാണ് ഭാര്യ. രാജഗോപാൽ, സുരേന്ദ്രനാഥ്‌, ജയരാമൻ എന്നിവരാണ് മക്കൾ.



</doc>
<doc id="204168" url="https://ml.wikipedia.org/wiki?curid=204168" title="ഫിഫ ക്ലബ്ബ് ലോകകപ്പ്">
ഫിഫ ക്ലബ്ബ് ലോകകപ്പ്

ആറ് വൻകരകളിലേയും ഫുട്ബോൾ ക്ലബ്ബുകൾ തമ്മിലുള്ള ഫുട്ബോൾ ടൂർണ്ണമെന്റാണ് ഫിഫ ക്ലബ്ബ് ലോകകപ്പ്.

ഫിഫ ക്ലബ്ബ് ലോക ചാമ്പ്യൻഷിപ്പ് ആരംഭിച്ചത് 2000ൽ ബ്രസീസിലാണ്. ഇന്റർകോണ്ടിനെന്റൽ കപ്പിന് സമാന്തരമായാണ് ഇത് സംഘടിപ്പിച്ചത്. ഫിഫി ഔദ്യോഗികമായി ക്ലബ്ബ് ചാമ്പ്യൻഷിപ്പ് തുടങ്ങിയത് കാരണം ഇന്റർകോണ്ടിനെന്റൽ ചാമ്പ്യൻമാർ അയഥാർത്ഥ വിജയികളായി കരുതപ്പെട്ടു. 2005ൽ വീണ്ടും ഈ ടൂർണ്ണമെന്റ് ഫിഫ ക്ലബ്ബ് ലോകകപ്പ് എന്ന പേരിൽ പുനസംഘടിപ്പിക്കപ്പെട്ടു.

!rowspan=2|വർഷം
!rowspan=2|ആതിഥേയർ
!colspan=3|ഫൈനൽ
!colspan=3|മൂന്നാം സ്ഥാന മത്സരം
!rowspan=2|ടീമുകളുടെ എണ്ണം
!|വിജയികൾ
!|ഗോൾനില
!|രണ്ടാം സ്ഥാനക്കാർ
!|മൂന്നാം സ്ഥാനം
!|ഗോൾനില
!|നാലാം സ്ഥാനം


</doc>
<doc id="204200" url="https://ml.wikipedia.org/wiki?curid=204200" title="വെസ്റ്റൺ കാനൻ">
വെസ്റ്റൺ കാനൻ

പാശ്ചാത്യപാരമ്പര്യത്തിലെ സാഹിത്യത്തിന്റേയും കലയുടേയും ഉദാത്തമാതൃകകളും പാശ്ചാത്യസംസ്കാരത്തിന്റെ വികാസത്തെ നിർണ്ണയിച്ചവയുമായ സാഹിത്യ-കലാസൃഷ്ടികളുടെ സാങ്കല്പികസംഹിതയാണ് വെസ്റ്റൺ കാനൻ (Western Canon) അല്ലെങ്കിൽ 'പാശ്ചാത്യസംഹിത'. കലാമികവിൽ മുന്തിനിൽക്കുന്ന സൃഷ്ടികളാണ് ഈ സംഹിതയുടെ ഭാഗമായി കണക്കാക്കപ്പെടുന്നത്. വിദ്യാഭ്യാസത്തിന്റെ നൈരന്തര്യത്തിലും "ഉപരിസംസ്കൃതി"-യുടെ വികാസത്തിലും ഈവിധമൊരു സംഹിത പ്രസക്തമായി കരുതപ്പെടുന്നു. മികച്ച സൃഷ്ടികളുടെ 'കാനൻ' എന്ന ആശയത്തെ കലയുടെ നിർവചനത്തിന് അടിസ്ഥാനമാക്കുന്നതു പോലും പതിവാണ്. സംഹിതയിലെ സൃഷ്ടികളുമായുള്ള താരതമ്യമാണ് ഒരു സൃഷ്ടിയുടെ കലാമൂല്യം നിർണ്ണയിക്കേണ്ടതെന്നോ, അതിലെ രചനകളെ അവഗണിക്കുന്ന ലാവണ്യനിയമങ്ങൾ അസാധുവാണെന്നോ ഉള്ള നിലപാടായി ഈ സമീപനത്തെ ലിയോ ടോൾസ്റ്റോയ് നിർവചിച്ചിട്ടുണ്ട്.

വെസ്റ്റൺ കാനനെക്കുറിച്ച് അതേപേരിൽ എഴുതിയ പ്രസിദ്ധരചനയിൽ ഇരുപതാം നൂറ്റാണ്ടിലെ സാഹിത്യവിമർശകനായ ഹാരോൾഡ് ബ്ലൂം, സൗന്ദര്യസംവേദന ധാർമ്മികവും രാജനൈതികവുമായ പരിഗണനകളിൽ നിന്നു സ്വതന്ത്രമാണെന്നും പാശ്ചാത്യകാനനിൽ ഇടംകാണാനുള്ള യോഗ്യത കലാപരമായ മൗലികത മാത്രമാണെന്നും വാദിക്കുന്നു. ഷേക്സ്പിയർ മുതൽ സാമുവൽ ബെക്കറ്റ് വരെ, ലാവണ്യത്തികവു സാധിച്ച 26 യൂറോപ്യൻ-അമേരിക്കൻ എഴുത്തുകാരുടെ ഒരു പട്ടികയിലൂടെ ബ്ലൂം ഈ നിലപാട് വിശദീകരിക്കുന്നു. പാശ്ചാത്യകലാപാരമ്പര്യത്തെ പുരാതനയുഗം മുതൻ മദ്ധ്യകാലം വരെയുള്ള 'ദൈവാധിപത്യയുഗം', ദാന്തെ മുതൽ ഗൈഥേ വരെയുള്ള 'പ്രഭുവാഴ്ചായുഗം', പത്തൊൻപതാം നൂറ്റാണ്ടിലെ 'ജനാധിപത്യയുഗം', ഇരുപതാം നൂറ്റാണ്ടിലെ 'അലങ്കോലയുഗം' (Chaotic age) എന്നിങ്ങനെ നാലു ഘട്ടങ്ങളായി തിരിക്കുന്ന സമഗ്രമായൊരു കാനനും ബ്ലൂം അവതരിപ്പിക്കുന്നു.

ഷേക്സ്പിയർ, ദാന്തെ, ജെഫ്രി ചോസർ, മിഗയൂൽ സെർവാന്റെസ്, മൊണ്ടേയ്ൻ, മോള്യേർ, ജോൺ മിൽട്ടൺ, സാമുവൽ ജോൺസൺ, ഗൈഥേ, വില്യം വേഡ്‌സ്‌വർത്ത്‌, ജേൻ ഔസ്റ്റൻ, വാൾട്ട് വിറ്റ്മാൻ, എമിലി ഡിക്കിൻസൺ, ചാൾസ് ഡിക്കൻസ്, ജോർജ്ജ് ഇലിയറ്റ്, ഹെൻറിക് ഇബ്സൻ, ഫ്രോയിഡ്, മാർസെൽ പ്രൂസ്ത്, ജെയിംസ് ജോയ്സ്, വിർജിനിയ വുൾഫ്, ഫ്രാൻസ് കാഫ്ക ഹോർഹെ ലൂയി ബോർഹെ, പാബ്ലോ നെരൂദ, ഫെർനാൻഡോ പെസോവാ, സാമുവൽ ബെക്കറ്റ് എന്നിവരാണ് ബ്ലൂമിന്റെ പട്ടികയിലെ 26 പേർ.


</doc>
<doc id="204205" url="https://ml.wikipedia.org/wiki?curid=204205" title="ജഗന്നാഥ പണ്ഡിതൻ">
ജഗന്നാഥ പണ്ഡിതൻ

പേരുഭട്ടന്റെയും ലക്ഷ്മീദേവിയുടെയും മകനായ ജഗന്നാഥപണ്ഡിതൻ തെലുങ്ക് ബ്രാഹ്മണനായിരുന്നു. ഏ ഡി 1620 മുതൽ 1670 വരെയാണ് ജീവിതകാലം. അദ്ദേഹത്തിന് പണ്ഡിതരാജൻ എന്ന ബഹുമതി മുഗൾ ചക്രവർത്തി ഷാജഹാൻ നല്കിയതാണ്. 


ഭാരതീയകാവ്യശാസ്ത്രം-ഡോ ടി ഭാസ്‌ക്കരൻ കേരളഭാഷാ ഇൻസ്റ്റിറ്റിയൂട്ട്


</doc>
<doc id="204206" url="https://ml.wikipedia.org/wiki?curid=204206" title="രസഗംഗാധരം">
രസഗംഗാധരം

അഞ്ച് ആനനമായി ആസൂത്രണം ചെയ്തിരിക്കാമെന്ന് ഊഹിക്കുന്ന രസഗംഗാധരത്തിൽ ഇപ്പോൾ രണ്ട് ആനനമേയുള്ളു. ഒന്നാം ആനനത്തിൽ കാവ്യപ്രയോജനം, സ്വരൂപം, കാവ്യഹേതു, കാവ്യവിഭജനം, രസാഭാവാദികൾ, ഗുണം എന്നിവ പ്രതിപാദിച്ചിരിക്കുന്നു. കീർത്തി, പരമമായ് ആനന്ദം, ഗുരു , രാജാവ് , ദേവത എന്നിവരുടെ പ്രീതി മുതലായി അനേകം പ്രയോജനങ്ങളോടുകൂടിയതാണ് കവിത. ഇതിന്റെ രസത്തിനും ആസ്വാദനത്തിനും കവിക്കും സഹൃദയനും വ്യുൽപ്പത്തി വേണം. ഗുണാലങ്കാരാദികളായ കാവ്യധർമങ്ങൾ പഠിച്ചാലേ ഇതുണ്ടാകൂ. രമണീയമായ അർത്ഥം പ്രതിപാദിക്കുന്ന ശബ്ദമാണ് കാവ്യം
ലോകോത്തരമായ ആഹ്ലാദം ഉളവാക്കുന്ന ജ്ഞാനത്തിനു ഗോചരമായിരിക്കുന്ന സ്ഥിതിയാണ് രമണീയത.

' രമണീയാർത്ഥപ്രതിപാദക ശബ്ദ കാവ്യം..'

ഭാരതീയകാവ്യശാസ്ത്രം-ഡോ ടി ഭാസ്‌ക്കരൻ കേരളഭാഷാ ഇൻസ്റ്റിറ്റിയൂട്ട്


</doc>
<doc id="204208" url="https://ml.wikipedia.org/wiki?curid=204208" title="ഗുണം">
ഗുണം

കാവ്യശോഭ ഉണ്ടാക്കുന്ന ധർമങ്ങളാണ് ഗുണങ്ങൾ. ഗുണങ്ങൾ നിത്യങ്ങളാണ്. ഭരതമുനി നാട്യശാസ്ത്രത്തിൽ പത്തു കാവ്യഗുണങ്ങൾ വിവേചിച്ചു കാണിക്കുന്നു. ഭരതന്റെ അതേ മാർഗ്ഗമാണ് ദണ്ഡി ഗുണവിഭജനത്തിൽ സ്വീകരിച്ചത്. 

'ശ്ലേഷ, പ്രസാദ, സമതാ, സമാധിർ
മാധുര്യ, മോജ, പദസൗകുമാര്യം,
അർത്ഥസ്യ ച വ്യക്തി, ദിദാരതാ, ച
കാന്തിശ്ച കാവ്യസ്യ ഗുണാദശൈതേ'
-നാട്യശാസ്ത്രം 17.93

ശൈഥില്യം ഇല്ലാത്തതും അല്പപ്രാണാക്ഷരങ്ങൾ നിറഞ്ഞതുമാണ് ശ്ലിഷ്ടം. അല്പപ്രാണങ്ങളായ അക്ഷരങ്ങൾക്ക് പ്രാമുഖ്യം കൊടുക്കണമെന്ന കാര്യം ആദ്യമായി പറയുന്നത് ദണ്ഡിയാണ. അനുപ്രാസപ്രിയത്വം കൊണ്ട് ഗൗഡന്മാരും ബന്ധഗൗരവംകൊണ്ട് വൈദർഭന്മാരും ശ്ലിഷ്ടഗുണത്തെ അംഗീകരിക്കുന്നു.

പ്രസിദ്ധാർത്ഥം ഉൾക്കൊളളുന്നതിനാൽ പ്രതീതി സുഭഗമാണ് പ്രസാദം
'പ്രസാദവാത് പ്രസിദ്ധാർത്ഥം പ്രതീതി സുഭഗം വച'-കാ ആ 1.45

അതിരൂഢമായ പദങ്ങളില്ലെങ്കിലും വ്യുൽപ്പന്നമാണെന്ന് പറഞ്ഞ്് ഗൗഡന്മാർ പ്രസാദത്തെ ആദരിക്കുന്നു. അവർക്ക് വൈചിത്രശാലിയായ ബന്ധമാണ് പ്രസാദം. 

അലങ്കാരങ്ങളും ഗുണങ്ങളും സമമായി, അന്യോന സദൃശ്യമായി, അന്യോനഭൂഷണമായി വരുന്നതാണ് സമത. 

വാക്കിലും അർത്ഥത്തിലും രസം സ്ഥിതി ചെയ്യുന്നതാണ് മാധുര്യം. തേൻകൊണ്ട് വണ്ടുകൾ എന്ന പോലെ രസം കൊണ്ട് സഹൃദയർ മദിക്കുന്നു. 

പരുഷമല്ലാത്ത അക്ഷരങ്ങൾ ധാരാളമായി വന്നാൽ സുകുമാരഗുണം ലഭിക്കും 

അർത്ഥം ആലോചിച്ചെടുക്കാതെ നേരിട്ടു കിട്ടുന്നത് അർത്ഥ വ്യക്തി. ഈ ഗുണം വൈദർഭഗൗഡീയന്മാർ ഒരേപോലെ സ്വീകരിക്കുന്നു.

പറഞ്ഞു കഴിയുമ്പോൾ ഉത്കർഷം തോന്നിക്കുന്നതാണ് ഉദാരത. ഉദാരതകൊണ്ട് കാവ്യപദ്ധതി സനാഥമാകുന്നു,

സമസ്തപദങ്ങൾ ധാരാളമുണ്ടായാൽ ഓജോഗുണം ലഭിക്കുന്നു. ഇത് ഗദ്യത്തിന്റെ ജീവനാണ്. 

ലൗകികമായ അർത്ഥങ്ങളെ അതിക്രമിക്കാതെ തന്നെ എല്ലായിടത്തും ആകർഷകമാകുന്ന വിധത്തിൽ രചന നിർവ്വഹിച്ചാൽ കാന്തി ഗുണം ലഭിക്കും. 

ലോകമര്യാദ അനുവർത്തിച്ചുകൊണ്ട് ഒന്നിന്റെ ധർമ്മം മറ്റൊന്നിൽ പ്രയോഗിച്ചാൽ സമാധി ഗുണം ലഭിക്കും. ഒരു വസ്തുവിൽ ഒരേ സമയത്ത് അനേകധർമ്മങ്ങൾ ഉപചാരമായി ആരോപിക്കുന്നതും സമാധി ഗുണം തന്നെ. കാവ്യസർവ്വസ്വമായ ഇതിനെ എല്ലാ കവികളും പിന്തടരുന്നു

ശ്ലേഷം, സമത, ഓജസ്സ് എന്നിവ ശബ്ദഗുണങ്ങളും പ്രസാദം, അർത്ഥവ്യക്തി, ഉദാരത, കാന്തി, സമാധി എന്നിവ അർത്ഥഗുണങ്ങളും മാധുര്യം, സുകുമാരത എന്നിവ ഉഭയഗുണത്തിലും പെടുന്നു.
ഭാരതീയകാവ്യശാസ്ത്രം-ഡോ ടി ഭാസ്‌ക്കരൻ കേരളഭാഷാ ഇൻസ്റ്റിറ്റിയൂട്ട്


</doc>
<doc id="204211" url="https://ml.wikipedia.org/wiki?curid=204211" title="കുന്തകൻ">
കുന്തകൻ

ഏ ഡി 925 കാശ്മീരിൽ ജനിച്ചു എന്നു കരുതുന്നു. കുന്തളൻ എന്നും ഇദ്ദേഹത്തെ വിളിക്കാറുണ്ട്. അഭിവനഗുപ്തന്റെ സമകാലികനെന്നു കരുതാവുന്ന കുന്തകൻ (950-1050) ധ്വനികാലത്തിലെ ധ്വനിവിരോധിയായ ഒരു ആലങ്കാരികനാണ്. കവിതയിൽ രസത്തിനുള്ള സ്ഥാനം കുന്തകൻ അംഗീകരിക്കുന്നു. അലൗകികമായി ചമത്ക്കാരം ഉളവാക്കുന്ന ആവിഷ്‌ക്കരണസരണിയാണ് വക്രോക്തി. ഓരോ പ്രബന്ധത്തിനും വ്യക്തിത്വമുണ്ടെന്ന് അദ്ദേഹം കരുതുന്നു. ശാസ്ത്രത്തിൽ കാണാൻ കിട്ടാത്ത ഒരു പ്രത്യേക വൈചിത്ര്യം കാവ്യത്തിൽ ഉളവാകുന്നതാണ് വക്രോക്തി. അലങ്കാര സാമാന്യലക്ഷണമായി കുന്തകൻ വക്രോക്തിയെ ഗണിക്കുന്നു.

വർണവിന്യാസം, പ്രത്യയം, വാക്യം, പ്രകരണം, പ്രബന്ധം എന്നിങ്ങനെ പലതിലും വരാവുന്ന വക്രോക്തി, കാവ്യത്തിനു ചാരുത്വഹേതുവാണ്. കാളിദാസാദികളുടെ കൃതികളിൽനിന്നും യഥേഷ്ടം ഉദ്ധരിച്ച് സ്വാഭിപ്രായം സമർഥിക്കുന്നതിനും കുന്തകൻ വിട്ടുപോയിട്ടില്ല. സാമാന്യജനങ്ങളുടെ ഭാഷയിൽ നിന്നും കവികളുടെ ഭാഷ വേർതിരിക്കപ്പെടുന്നത് വക്രോക്തിയുടെ സമാശ്ലേഷംകൊണ്ടാണെന്നും വക്രത കൂടാത്ത ഭാഷ, ശാസ്ത്രത്തിനേ പറ്റുകയുള്ളു എന്നുമാണ് ഇദ്ദേഹത്തിന്റെ അഭിപ്രായം. കാവ്യത്തിന്റെ സൗന്ദര്യം എങ്ങനെ ആസ്വദിക്കണം എന്ന കാര്യത്തെക്കുറിച്ച് ഇദ്ദേഹത്തിന്റെ അഭിപ്രായം വക്രോക്തിജീവിതത്തിൽ നിന്നും വ്യക്തമായി മനസ്സിലാക്കാം. 
കുന്തകൻ എഴുതിയ കാവ്യമീമാംസഗ്രന്ഥമാണ് വക്രോക്തി ജീവിതം. വക്രോക്തി എന്നതു ഭാമഹാഭിപ്രായത്തിൽ, അതിശയോക്തിമയമായ അലങ്കാരസാമാന്യം മാത്രമാണ്. അതിനെ വളരെ വിപുലമായ അർഥത്തിൽ വ്യാഖ്യാനിച്ച് കാവ്യത്തിന്റെ ഉപസ്കാര്യമായ അംശമായി കുന്തകൻ പ്രകാശിപ്പിച്ചിട്ടുണ്ട്. ധ്വനിയെ ഇദ്ദേഹം കാണായ്കയല്ല, വക്രോക്തിയിൽ അന്തർഭവിപ്പിച്ചു എന്നുമാത്രം. ധ്വനിസിദ്ധാന്തം കാവ്യത്തെ ഭാവപക്ഷത്തിൽനിന്നുകൊണ്ടു സമീപിച്ചു എങ്കിൽ കുന്തകന്റെ വക്രോക്തിവിവേചനം അതിനെ കലാപക്ഷത്തുനിന്നുകൊണ്ടു സമീപിച്ചു. കുന്തകന്റെ വക്രോക്തി അപൂർവമായ ഒരു കാവ്യധർമമാണ്; അനുപ്രാസം, ഉപമ, രൂപകം മുതലായവയെപ്പോലെ സാധാരണകോടിയിൽപ്പെട്ട ഒരു അലങ്കാരം മാത്രമല്ല കാവ്യസൗന്ദര്യം ജനിപ്പിക്കുന്നതിന് അപൂർവമായ സാമർഥ്യം അതിനുണ്ട്. 
ഭാരതീയകാവ്യശാസ്ത്രം-ഡോ ടി ഭാസ്‌ക്കരൻ കേരളഭാഷാ ഇൻസ്റ്റിറ്റിയൂട്ട്


</doc>
<doc id="204213" url="https://ml.wikipedia.org/wiki?curid=204213" title="വക്രോക്തി ജീവിതം">
വക്രോക്തി ജീവിതം

കാരിക, വൃത്തി, ഉദാഹരണം എന്ന സമ്പ്രദായത്തിൽ കുന്തകൻ എഴുതിയ കാവ്യമീമാംസഗ്രന്ഥമാണ് വക്രോക്തി ജീവിതം. സഹൃദയുടെ ഹൃദയത്തിന് ആഹ്ലാദകരമായ വിധത്തിൽ പുരുഷാർത്ഥങ്ങൾ നേടുന്നതിന് കാവ്യബന്ധം സഹായിക്കുന്നു. പുരുഷാർത്ഥസിദ്ധിക്കപ്പുറത്ത് കാവ്യാമൃതരസം വഴിയുന്ന ചമത്ക്കാരം കവിതയിൽ നിന്ന് സഹൃദയർക്ക് ആസ്വദിക്കാൻ കഴിയുന്നു. അലങ്കാര ശബാദാർത്ഥങ്ങളാണ് കവിതയായി കുന്തകൻ അംഗീകരിക്കുന്നത്. വക്രമായ കവിവ്യാപാരത്താൽ ശോഭിക്കുന്നതും സഹൃദയഹൃദയങ്ങളെ ആഹ്ലാദിപ്പിക്കുന്നതും ആയ ബന്ധം ഉണ്ടായാലേ കാവ്യമാവുകയുള്ളു എന്ന് അദ്ദേഹം വക്രോക്തി ജീവിതത്തിൽ പറയുന്നു.

' ശബ്ദാർത്ഥൗ സഹിതൗ വക്രകവിവ്യാപാരശാലിനി
ബന്ധേ വ്വസ്ഖിതൗ കാവ്യം തദ്വിദാഹ്ലാദകാരിണി- വ. ജീ.1.7
ഭാരതീയകാവ്യശാസ്ത്രം-ഡോ ടി ഭാസ്‌ക്കരൻ കേരളഭാഷാ ഇൻസ്റ്റിറ്റിയൂട്ട്


</doc>
<doc id="204214" url="https://ml.wikipedia.org/wiki?curid=204214" title="തിരുവനന്തപുരം പബ്ലിക് ലൈബ്രറി">
തിരുവനന്തപുരം പബ്ലിക് ലൈബ്രറി

ഇന്ത്യയിലെ ആദ്യത്തെ പൊതു ഗ്രന്ഥശാലകളിൽ ഒന്നാണ് തിരുവനന്തപുരത്തു സ്ഥിതി ചെയ്യുന്ന സ്റ്റേറ്റ് സെൻട്രൽ ലൈബ്രറി എന്ന തിരുവനന്തപുരം പബ്ലിക് ലൈബ്രറി. സ്വാതിതിരുനാൾ ബാലരാമവർമ്മ തിരുവിതാംകൂർ ഭരിച്ചിരുന്ന കാലത്ത് 1829-ലാണ് ലൈബ്രറി പ്രവർത്തനമാരംഭിച്ചത്. ഇരുനിലകളിലായി സ്ഥാപിച്ചിരിക്കുന്ന ലൈബ്രറി സർക്കാർ ചുമതലയിലെ ആദ്യഗ്രന്ഥശാലയാണ്. 

വിക്ടോറിയ മഹാറാണിയുടെ വജ്രജൂബിലിയാഘോഷത്തിന്റെ സ്മാരകമായാണ് ലൈബ്രറി സ്ഥാപിച്ചത്. ലഫ്. കേണൽ എഡ്വേഡ് കടോഗനാണ് ആദ്യകാലങ്ങളിൽ പ്രവർത്തനങ്ങളിൽ നേതൃത്വം നൽകിയത്. വളരെക്കുറച്ച് അംഗങ്ങളുമായി 1847-ൽ ലൈബ്രറി ഒരു രജിസ്റ്റേർഡ് സൊസൈറ്റിയായി മാറി. പിന്നീട് 1894-ൽ ജോയിന്റ് സ്റ്റോക്കു കമ്പനിയായി രജിസ്റ്റർ ചെയ്ത സൊസൈറ്റി പബ്ളിക് ലൈബ്രറി അസോസിയേഷനായി. ഈ അസോസിയേഷനെ 1897-ൽ ഒരു കരാർ പ്രകാരം തിരുവിതാംകൂർ സർക്കാരിനു കൈമാറി. അന്നു രാജ്യം ഭരിച്ചിരുന്ന ശ്രീമൂലം തിരുനാൾ മഹാരാജാവ് ലൈബ്രറി ജനങ്ങൾക്കായി തുറന്നുകൊടുത്തു. 1938 മുതൽ ലൈബ്രറി തിരുവിതാംകൂർ യൂണിവേഴ്സിറ്റിയുടെ നിയന്ത്രണത്തിലാണ് പ്രവർത്തിച്ചത്. 1950 മുതൽ സംസ്ഥാന കേന്ദ്ര ലൈബ്രറി എന്ന ബഹുമതി ഇതിനു ലഭിച്ചു. 1988 മുതൽ ലൈബ്രറിയ്ക്ക് ഒരു വകുപ്പിന്റെ പദവി നൽകി. ഉന്നത വിദ്യാഭ്യാസ വകുപ്പു സെക്രട്ടറി പ്രസിഡന്റായും സ്റ്റേറ്റ് ലൈബ്രേറിയൻ കൺവീനറായും സാംസ്കാരിക നായകന്മാർ അംഗങ്ങളുമായി ഒരു സമിതിയാണ് ഇപ്പോൾ ഭരണചുമതല നിർവഹിക്കുന്നത്. 1981 മേയ് 15-നാണ് ലൈബ്രറിയുടെ മുൻവശത്തായുള്ള മഹാകവി ഉള്ളൂരിന്റെ പ്രതിമ ഇന്ത്യൻ പ്രസിഡന്റ് നീലം സജ്ജീവറെഡ്ഡി അനാച്ഛാദനം ചെയ്തത്. 



</doc>
<doc id="204219" url="https://ml.wikipedia.org/wiki?curid=204219" title="നാഗവള്ളി ആർ.എസ്. കുറുപ്പ്">
നാഗവള്ളി ആർ.എസ്. കുറുപ്പ്

നോവലിസ്റ്റ്, കഥാകാരൻ എന്നീ നിലകളിൽ പ്രശസ്തനായ ഒരു മലയാളം സാഹിത്യകാരനായിരുന്നു നാഗവള്ളി ആർ. ശ്രീധരക്കുറുപ്പ് എന്ന നാഗവള്ളി ആർ.എസ്. കുറുപ്പ് . ചലച്ചിത്രനടൻ, പിന്നണിപ്രവർത്തകൻ എന്നീ നിലകളിലും ഇദ്ദേഹം ശ്രദ്ധേയനായിരുന്നു. പ്രമുഖ ചലച്ചിത്രനടനായിരുന്ന വേണു നാഗവളളി ഇദ്ദേഹത്തിന്റെ പുത്രനാണ്.

രാമക്കുറുപ്പിന്റെയും കുട്ടിയമ്മയുടെയും മകനായി 1917-ൽ ആലപ്പുഴ ജില്ലയിലെ കുട്ടനാട്ടിൽ ജനിച്ചു. 1937-ൽ ബി.എ.ബിരുദം നേടി. ആദ്യം ഇന്ത്യൻ ബാങ്കിൽ ഉദ്യോഗസ്ഥനായി ജോലിയിൽ പ്രവേശിച്ചു. പിന്നീട്‌ ആലപ്പുഴ എസ്‌.ഡി. വിദ്യാലയത്തിൽ അധ്യാപകനും, എസ്‌.ഡി.കോളേജിൽ മനഃശാസ്‌ത്ര വിഭാഗം ലക്‌ചററും ആയി ജോലി നോക്കി. 1956-ൽ ആകാശവാണി തിരുവനന്തപുരം നിലയത്തിൽ ജോലിയിൽ പ്രവേശിച്ചു. 1977-ൽ വിരമിച്ചു. ശശിധരൻ, ചന്ദ്രിക, ന്യൂസ്‌പേപ്പർബോയ് എന്നീ ചിത്രങ്ങളിൽ അഭിനയിച്ചിട്ടുണ്ട്. ഒരു ചിത്രം സംവിധാനം ചെയ്തിട്ടുമുണ്ട്. 2003 ഡിസംബർ 27-ന്‌ അന്തരിച്ചു.

എൻ.രാജമ്മയാണ് ഭാര്യ. വേണു നാഗവളളി അടക്കം 4 മക്കൾ.

നാടകങ്ങളും ലേഖനങ്ങളുമായി 27-ൽ പരം പുസ്തകങ്ങളുടെ കർത്താവാണിദ്ദേഹം. അനേകം ചിത്രങ്ങൾക്കു വേണ്ടി കഥയും തിരക്കഥയും രചിച്ചിട്ടുണ്ട്.


സമഗ്രസംഭാവനയ്ക്കുള്ള 1997-ലെ കേരള സാഹിത്യ അക്കാദമി പുരസ്കാരം.


</doc>
<doc id="204225" url="https://ml.wikipedia.org/wiki?curid=204225" title="അരവിന്ദദർശനം">
അരവിന്ദദർശനം

കെ. വേലായുധൻ നായർ രചിച്ച ഗ്രന്ഥമാണ് അരവിന്ദദർശനം. 1983-ൽ പലവക ഗ്രന്ഥങ്ങൾക്കായി നൽകുന്ന കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 

ശ്രീ അരബിന്ദോയുടെ ജീവിതവീക്ഷണവും തത്ത്വശാസ്ത്രവുമാണ് പരാമർശവിഷയം. 


</doc>
<doc id="204226" url="https://ml.wikipedia.org/wiki?curid=204226" title="കെ. വേലായുധൻ നായർ">
കെ. വേലായുധൻ നായർ

പ്രസിദ്ധ മലയാള സാഹിത്യകാരനും വിദ്യാഭ്യാസവിദഗ്ദനുമായിരുന്നു കെ. വേലായുധൻ നായർ. തത്ത്വശാസ്‌ത്രം, മനഃശാസ്‌ത്രം, വിദ്യാഭ്യാസം, രാഷ്‌ട്രമീമാംസ എന്നീ വിഷയങ്ങളിൽ പതിനാലുഗ്രന്ഥങ്ങളും നിരവധി ലേഖനങ്ങളും വിവർത്തനങ്ങളും പ്രസിദ്ധപ്പെടുത്തിയിട്ടുണ്ട്‌. കേരള സാഹിത്യ അക്കാദമി പുരസ്കാരമടക്കമുള്ള അവാർഡുകൾ നേടിയിട്ടുണ്ട്. പ്രശസ്ത കവയിത്രി സുഗതകുമാരിയാണ് ഇദ്ദേഹത്തിന്റെ ഭാര്യ.
1928-ൽ തിരുവനന്തപുരത്താണ് ജനിച്ചത്. സ്‌കൂൾ വിദ്യാഭ്യാസം കൊല്ലം ക്രേവൻ ഇംഗ്ലീഷ്‌ മിഡിൽ സ്‌കൂളിലും വഞ്ചിയൂർ എസ്‌.എം.വി. ഹൈസ്‌കൂളിലുമായിരുന്നു. തിരുവനന്തപുരം യൂണിവേഴ്‌സിറ്റി കോളേജിൽ നിന്ന്‌ തത്ത്വശാസ്‌ത്രം ഐച്ഛികവിഷയമായെടുത്ത്‌ 1952-ൽ ഒന്നാംക്ലാസ്സിൽ ഒന്നാം റാങ്കോടുകൂടി എം.എ. ജയിച്ചു. ഏഴു വർഷത്തിലധികം കാലം കേരളകൗമുദിയുടെ സഹപത്രാധിപരായി പ്രവർത്തിച്ചിരുന്നു. യൂണിവേഴ്‌സിറ്റി കോളേജിൽ രണ്ടു വർഷം ലക്‌ച്ചററും മൂന്നുവർഷം ഇന്ത്യാഗവൺമെന്റ്‌ സീനിയർ ഹുമാനിറ്റീസ്‌ സ്‌കോളറുമായിരുന്നു. 1968-ൽ വൊക്കേഷണൽ സൈക്കോളജിയിൽ പി.എച്ച്‌.ഡി. കരസ്‌ഥമാക്കി. 1957 മുതൽ 1969 വരെ ഡൽഹിയിലെ കേന്ദ്രഗവൺമെന്റ്‌ ഗൈഡൻസ്‌ ബ്യൂറോയിൽ സൈക്കോളജിസ്‌റ്റ്‌, കൗൺസലർ എന്നീ നിലകളിലും എൻ.സി.ഇ.ആർ.ടി.യിൽ ലെക്‌ച്ചറർ ആയും സേവനമനുഷ്‌ഠിച്ചു. 1969-ൽ കേരള ഭാഷാ ഇൻസ്‌റ്റിറ്റ്യൂട്ടിൽ റിസർച്ച്‌ ഓഫീസറായി ചേർന്നു. അസിസ്‌റ്റന്റ്‌ ഡയറക്‌ടറായി 1988-ൽ വിരമിച്ചു. 2003 സെപ്റ്റംബർ 21-ന് ഇദ്ദേഹം മരണമടഞ്ഞു.


കെ. വേലായുധൻ നായർ, പുഴ.കോം വെബ്‌സൈറ്റ്


</doc>
<doc id="204228" url="https://ml.wikipedia.org/wiki?curid=204228" title="ആന്റ് ഗേറ്റ്">
ആന്റ് ഗേറ്റ്

ഒരു അടിസ്ഥാന ലോജിക് ഗേറ്റാണ് ആന്റ് ഗേറ്റ്.

മൂന്നുതരം സൂചകങ്ങളാണുള്ളത്, അമേരിക്കൻ (ANSI), IES, DIN എന്നിവ.


</doc>
<doc id="204230" url="https://ml.wikipedia.org/wiki?curid=204230" title="ഓർ ഗേറ്റ്">
ഓർ ഗേറ്റ്

ഒരു അടിസ്ഥാന ലോജിക് ഗേറ്റാണ് ഓർ ഗേറ്റ്.

മൂന്നുതരം സൂചകങ്ങളാണുള്ളത്, അമേരിക്കൻ (ANSI), IES, DIN എന്നിവ.


</doc>
<doc id="204232" url="https://ml.wikipedia.org/wiki?curid=204232" title="വേറാക്കൂറ്">
വേറാക്കൂറ്

എം.പി. ബാലഗോപാൽ രചിച്ച ഗ്രന്ഥമാണ് വേറാക്കൂറ്. 1981-ൽ പലവക ഗ്രന്ഥങ്ങൾക്കായി നൽകുന്ന കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 


</doc>
<doc id="204234" url="https://ml.wikipedia.org/wiki?curid=204234" title="എം.പി. ബാലഗോപാൽ">
എം.പി. ബാലഗോപാൽ

മലയാളസാഹിത്യകാരനായ എം.പി. ബാലഗോപാൽ 1923-ൽ വടകരയിലാണ് ജനിച്ചത്. അഭിഭാഷകൻ, പത്രപ്രവർത്തകൻ, രാഷ്ട്രീയ പ്രവർത്തകൻ എന്നീ നിലകളിൽ പ്രവർത്തിച്ചിരുന്നു. വി.വി. സുലോചനയമ്മയെയാണ് വിവാഹം കഴിച്ചത്. 1980 ഒക്‌ടോബറിൽ ഇദ്ദേഹം അന്തരിച്ചു.
1981-ൽ രചയിതാവിന്റെ മരണാനന്തരം വേറാക്കൂറ് എന്ന കൃതിക്ക് കേരള സാഹിത്യ അക്കാദമി പുരസ്‌കാരം ലഭിച്ചു . 


</doc>
<doc id="204237" url="https://ml.wikipedia.org/wiki?curid=204237" title="അലങ്കാരശാസ്ത്രം">
അലങ്കാരശാസ്ത്രം

കാവ്യത്തിന്റെ ശാസ്ത്രീയമായ അധ്യയനമാണ് അലങ്കാരശാസ്ത്രത്തിന്റെ വിഷയം. സാഹിത്യശാസ്ത്രം, കാവ്യശാസ്ത്രം, സൗന്ദര്യശാസ്ത്രം എന്നീ പേരുകളും സമാനാർഥത്തിൽ പ്രയോഗിച്ചുകാണുന്നു. രാജശേഖരൻ (10-ാം ശതകം) തന്റെ കാവ്യമീമാംസയിൽ സാഹിത്യവിദ്യ എന്നാണ് അലങ്കാരശാസ്ത്രത്തിനു നല്കിയിട്ടുള്ള പേര്.
അലങ്കരിക്കുന്നത് അതായത് സൗന്ദര്യം വർധിപ്പിക്കുന്നത് എന്ന വിപുലവും സരളവുമായ അർഥത്തിലാണ് അലങ്കാരപദം പണ്ടുകാലത്തു പ്രയോഗിച്ചിരുന്നത്. ശബ്ദാലങ്കാരം തൊട്ടു രസം വരെയുള്ള എല്ലാ കാവ്യധർമങ്ങളും ഈ പദം കൊണ്ടു വിവരിക്കപ്പെട്ടിരിക്കുന്നു. കാവ്യോത്കർഷദായകങ്ങളായ ധർമങ്ങൾ വിശകലനം ചെയ്യപ്പെടാതെ എല്ലാം ഒന്നായി കണ്ടുകൊണ്ടുള്ള സമീപനത്തിന്റെ ഫലമായിരുന്നു അത്. അടുത്ത ഘട്ടത്തിൽ 'അലങ്കാര'ത്തിന്റെ അർഥം കൂടുതൽ സങ്കീർണമായിത്തീർന്ന് കാവ്യചമത്കാരഹേതുക്കളായ അംശങ്ങൾ വെവ്വേറെ പരാമർശിക്കപ്പെടുവാൻ തുടങ്ങി. അപ്പോൾ ഈ പദത്തിന്റെ വിവക്ഷ ഉപമാദികളായ അർഥാലങ്കാരങ്ങളെയും യമകാദികളായ ശബ്ദാലങ്കാരങ്ങളെയും മാത്രം സംബന്ധിക്കുന്ന രീതിയിൽ സങ്കുചിതമായിത്തീർന്നു. എങ്കിലും സംപൂർണ സാഹിത്യശാസ്ത്രം എന്ന അർഥത്തിൽ ത്തന്നെ അലങ്കാരശാസ്ത്രം എന്ന വാക്ക് ഉപയോഗിച്ചുവരുന്നു.
ക്രിസ്തുവിനു വളരെ കാലം മുൻപു മുതൽതന്നെ ഭാരതത്തിൽ അലങ്കാരം പഠനവിഷയമായിരുന്നു എന്ന് ഊഹിക്കുവാൻ വഴിയുണ്ട്. നിരുക്തകാരനായ യാസ്കൻ (ബി.സി. 600) തന്റെ പൂർവികനും വൈയാകരണനുമായ ഗാർഗ്യന്റെ ഉപമാനിർവചനം (അഥാതോ ഉപമാ യത് അതത് തത്സദൃശം) ഉദ്ധരിച്ച് അനേകം ഋഗ്വേദമന്ത്രങ്ങൾകൊണ്ട് അതിനെ ഉദാഹരിക്കുവാൻ ശ്രമിച്ചിട്ടുണ്ട്. യഥാ,ന, ചിത്, വത്, ആ, നു മുതലായ പ്രത്യയങ്ങൾ ഉപമാവാചകങ്ങളായി ഇദ്ദേഹം പ്രതിപാദിച്ചിരിക്കുന്നു. 'നിപാതങ്ങൾ' എന്നാണ് ഇവയ്ക്ക് ഇദ്ദേഹം കൊടുത്തിട്ടുള്ള പേര്. ഭൂതോപമ, രൂപോപമ, ലുപ്തോപമ, സിദ്ധോപമ എന്നിങ്ങനെ ഉപമയ്ക്കുള്ള പ്രകാരഭേദങ്ങളും ഇദ്ദേഹത്തിന്റെ പഠനങ്ങൾക്കു വിഷയമായി. ഇതിൽനിന്നെല്ലാം ഉപമ എന്ന അലങ്കാരം യാസ്കന്റെ കാലത്തിനു മുൻപുതന്നെ വൈയാകരണന്മാർ ചർച്ചയ്ക്കു വിഷയമാക്കിയിട്ടുണ്ടെന്നും വേദമന്ത്രങ്ങളുടെ അർഥങ്ങൾ വിസ്തരിക്കുമ്പോൾ അവയിലെ ഉപമകളും വ്യാഖ്യാതങ്ങളായിട്ടുണ്ടെന്നും ന്യായമായി വിചാരിക്കാം.

യാസ്കനു ശേഷമുണ്ടായ പ്രസിദ്ധവൈയാകരണനായ പാണിനിയും 'അലങ്കാര'ത്തിലെ ചില ശാസ്ത്രീയ ശബ്ദങ്ങളെക്കുറിച്ച് ഉല്ലേഖനം ചെയ്തിട്ടുണ്ട്. പാണിനീസൂത്രങ്ങളിലും തുടർന്നുണ്ടായ കാത്യായനന്റെ വാർത്തികത്തിലും പതഞ്ജലിയുടെ ഭാഷ്യത്തിലും അത്തരം പരാമർശങ്ങൾ കാണാം. 'ഉപമാനാനി സാമാന്യവചനൈഃ', 'ഉപമിതം വ്യാഘ്രാദിഭിഃ സാമാന്യാപ്രയോഗേ' എന്നീ പാണിനിസൂത്രങ്ങൾ കാണുമ്പോൾ ഗാർഗ്യന്റെ അഭിപ്രായങ്ങളെ പാണിനി നല്ലപോലെ ആത്മസാത്കരിച്ചിട്ടുണ്ടെന്നു കരുതാം. ഉപമാനം, ഉപമിതം, സാമാന്യം, ഔപമ്യം, ഉപമാർഥം, സാദൃശ്യം എന്നീ പദങ്ങളുടെ പ്രയോഗം ഏതാണ്ട് 50 സൂത്രങ്ങളിൽ കാണുന്നുണ്ട്. ഇതിൽനിന്നെല്ലാം അലങ്കാരശാസ്ത്രത്തിന്റെ ഉദ്ഗമസ്ഥാനം വ്യാകരണശാസ്ത്രം തന്നെയാകാനേ വഴിയുള്ളു എന്ന് അഭ്യൂഹിക്കപ്പെടുന്നു. ആനന്ദവർധനന്റെ ധ്വന്യാലോകത്തിലുള്ള 'എല്ലാ വിദ്യകളുടെയും മൂലം വ്യാകരണമാകയാൽ ആദ്യത്തെ വിദ്വാൻമാരെല്ലാം വൈയാകരണൻമാരായിരുന്നു' എന്ന പരാമർശം ഈ ഊഹത്തെ കുറെയൊക്കെ സാധൂകരിക്കുന്നു.

അലങ്കാരപഠനം ഒരു പ്രത്യേക ശാസ്ത്രമായി പതഞ്ജലിക്കുമുൻപ് രൂപം കൊണ്ടിരുന്നില്ല. അലങ്കാരത്തെക്കുറിച്ചു പ്രസ്താവങ്ങളുണ്ടെങ്കിലും അലങ്കാരശാസ്ത്രത്തെക്കുറിച്ചു പ്രാചീനകൃതികളിൽ ഒരിടത്തും പ്രസ്താവിച്ചുകാണുന്നുമില്ല. ഛാന്ദോഗ്യോപനിഷത്തിൽ പഴയ ശാസ്ത്രങ്ങളുടെ ഒരു പട്ടിക കൊടുത്തിട്ടുള്ളതിൽ (VII. 1. 2. 4) അലങ്കാരശാസ്ത്രം ഉൾപ്പെടുന്നില്ല. ലളിതവിസ്തരം എന്ന ബുദ്ധമതഗ്രന്ഥത്തിൽ 'കാവ്യകരണഗ്രന്ഥം' എന്ന ഒരു പ്രയോഗമുണ്ടെങ്കിലും അലങ്കാരത്തെക്കുറിച്ചുള്ള പരാമർശമായി അതിനെ സ്വീകരിക്കുക വിഷമമാണ്. കൌടല്യന്റെ അർഥശാസ്ത്രത്തിലും അലങ്കാരശാസ്ത്രത്തെക്കുറിച്ച് ഒന്നും പറഞ്ഞുകാണുന്നില്ല. രാജാവുപയോഗിക്കുന്ന ഭാഷയുടെ ശൈലി ഇന്നവിധത്തിലായിരിക്കണമെന്ന് ഇദ്ദേഹം അനുശാസിക്കുന്നുണ്ട്. അർഥക്രമം, സ്പഷ്ടത്വം, ഔദാര്യം എന്നിവ രാജശാസനങ്ങൾക്കു അനിവാര്യഗുണങ്ങളാണെന്ന് ഇദ്ദേഹം പ്രതിപാദിച്ചപ്പോൾ അലങ്കാരശാസ്ത്രവുമായി അവയ്ക്കു ബന്ധമുള്ളതായി ഇദ്ദേഹം ലക്ഷീകരിച്ചിട്ടില്ല. ചുരുക്കത്തിൽ, അലങ്കാരത്തെക്കുറിച്ചു പ്രാചീനാചാര്യന്മാർ ബോധവാന്മാരായിരുന്നു എന്നല്ലാതെ ഒരു പ്രത്യേക ശാസ്ത്രമായി അലങ്കാരശാസ്ത്രത്തെ പരാമർശിക്കുവാനോ വളർത്തിക്കൊണ്ടുവരുവാനോ അവർ ശ്രദ്ധിച്ചിരുന്നില്ല.
ചമത്കാരജനകവും ഉക്തിവൈചിത്ര്യരൂപവുമായ സാഹിത്യധർമത്തിന്റെ അനുഭവം ആദ്യകാലത്ത് സാമാന്യരൂപത്തിൽ മാത്രമായിരുന്നു എന്നു മേല്പറഞ്ഞ കാര്യങ്ങൾ വ്യക്തമാക്കുന്നു. എന്നാൽ ഭരതമുനിയുടെ കാലമായപ്പോഴേക്കും ചമത്കാരത്തിന്റെയും ചമത്കാരോപാധികളുടെയും സ്വരൂപവിശേഷവിവേകം നല്ലപോലെ വികസിച്ചതായി കാണുന്നു. ഇദ്ദേഹത്തിന്റെ നാട്യശാസ്ത്രം (എ.ഡി. മൂന്നാം ശ.) അതിനു നിദർശനമാണ്. ഈ ഗ്രന്ഥത്തിൽ സാഹിത്യത്തിന്റെ ജീവിതഭൂതങ്ങളായ ശൃംഗാരാദിരസപ്രഭേദങ്ങളെയും അവയുടെ ഉപാധികളെയും സവിശേഷപഠനത്തിനു വിധേയമാക്കിയിട്ടുണ്ട്. പല ഘട്ടങ്ങളും കടന്നതിനുശേഷമായിരിക്കണം അത്തരം സിദ്ധാന്തം രൂഢമൂലമായിത്തീർന്നത് എന്നതിന് അതിലെ ചില ശ്ളോകങ്ങളും 'ആര്യ'കളും സാക്ഷ്യം വഹിക്കുന്നു. നാട്യശാസ്ത്ര വ്യാഖ്യാനമായ അഭിനവഭാരതിയിൽ, 'താ ഏതാഹ്യാര്യാഃ ഏകപ്രഘട്ടകതയാ പൂർവാചാര്യൈഃ ലക്ഷണത്വേന പഠിതാഃ മുനിനാ തു സുഖ സംഗ്രഹായ യഥാസ്ഥാനം നിവേശിതാഃ' എന്ന് അഭിനവഗുപ്തൻ എടുത്തുപറഞ്ഞിട്ടുമുണ്ട്; മാത്രമല്ല പാണിനിയുടെ 'പാരാശര്യശിലാലിഭ്യാം ഭിക്ഷുനടസൂത്രയോഃ കർമന്ദകൃശാശ്വാദിനിഃ' എന്നീ സൂത്രങ്ങളിൽനിന്നും പാണിനിക്കു മുൻപുതന്നെ ശിലാലി, കൃശാശ്വൻ എന്നീ നടസൂത്രകാരന്മാർ ഉണ്ടായിരുന്നതായി വ്യക്തമാകുന്നു. ആകയാൽ ഭരതൻ തന്റെ നാട്യശാസ്ത്രത്തിൽ പല ആചാര്യന്മാരുടെയും വിവേചനങ്ങൾക്കു വിഷയമായിത്തീർന്ന് ക്രമവികസിതമായി പ്രായേണ പൂർണാവസ്ഥയിലെത്തിയിട്ടുള്ള സിദ്ധാന്തങ്ങളെയാണ് വിവരിച്ചിട്ടുള്ളതെന്നതിൽ സംശയിക്കേണ്ടതില്ല. രസഭാവദർശനം ഭരതന്റെ കാലമാവുമ്പോഴേക്കും അപ്രകാരം സംപുഷ്ടമായി എങ്കിലും അലങ്കാരദർശനം അല്പം മുൻപു മാത്രമേ ആരംഭിച്ചിരിക്കാനിടയുള്ളു. അങ്ങനെ ആരംഭിച്ചതിന്റെ ലക്ഷണം നാട്യശാസ്ത്രത്തിൽ പ്രത്യക്ഷമാണുതാനും. പതിനാറാമത്തെ അധ്യായത്തിന്റെ വിഷയം 'അലങ്കാരലക്ഷണം' ആണ്. ചമത്കാരജനകമായ ധർമം എന്ന സാമാന്യാർഥത്തിലാണ് ഇദ്ദേഹം അലങ്കാരപദം പ്രയോഗിച്ചിട്ടുള്ളത്. ഈ അധ്യായത്തിൽ 36 കാവ്യഭൂഷണങ്ങൾ, 4 അലങ്കാരങ്ങൾ, 10 കാവ്യദോഷങ്ങൾ, 10 കാവ്യഗുണങ്ങൾ എന്നിങ്ങനെ അലങ്കാരശാസ്ത്രത്തിന്റെ പരിധിയിൽപ്പെട്ട കാര്യങ്ങൾ പ്രസ്താവിക്കപ്പെട്ടിട്ടുണ്ട്. പക്ഷേ, അലങ്കാരവിവേചനത്തിൽ സവിശേഷശ്രദ്ധ അക്കാലത്തു പതിഞ്ഞിട്ടില്ല എന്നു വ്യക്തമാണ്. ഉപമ, രൂപകം, ദീപകം, യമകം എന്നിങ്ങനെ 4 അലങ്കാരങ്ങൾ മാത്രമേ അന്നു വിവേചനം ചെയ്യപ്പെട്ടിരുന്നുള്ളു.

ശബ്ദാലങ്കാരമെന്നും അർഥാലങ്കാരമെന്നും ഉള്ള വിവേചനവും ഭരതന്റെ കാലത്തു നടന്നിട്ടില്ല; എങ്കിലും ഉപമ അലങ്കാരങ്ങളിൽവച്ച് ഏറ്റവും പ്രാധാന്യമുള്ളതാണെന്ന് അദ്ദേഹത്തിന് അഭിപ്രായമുള്ളതായി അനുമാനിക്കാം. അലങ്കാരശാസ്ത്രത്തിന്റെ ഉപജ്ഞാതാവായി അവരോധിക്കപ്പെടുന്നതിനു ഭരതൻ സമർഹനാണെന്നതിൽ പക്ഷാന്തരമുണ്ടാകാനിടയില്ല. പക്ഷേ, നാട്യകാര്യങ്ങളിൽ സവിശേഷം ദത്താവധാനനാകമൂലം കാവ്യത്തെക്കുറിച്ചു വിശദമായ പഠനം എന്നല്ല കാവ്യത്തിന് ഒരു നിർവചനം പോലും ഭരതൻ നിർദ്ദേശിച്ചിട്ടില്ല. ആ നിലയ്ക്കു നോക്കിയാൽ കാവ്യനിർവചനംകൊണ്ടാരംഭിക്കുന്ന കാവ്യാലങ്കാരം എന്ന ഗ്രന്ഥത്തിന്റെ കർത്താവായ ഭാമഹൻ ആദ്യത്തെ ആലങ്കാരികനായി സാഹിത്യശാസ്ത്രചരിത്രത്തിൽ സ്ഥാനം പിടിച്ചിരിക്കുന്നതു കാണാം. ഭരതൻ പ്രായേണ നാട്യശാസ്ത്രാചാര്യനായിട്ടേ കരുതപ്പെടുന്നതുമുള്ളു.
ഭാമഹന്റെ കാലം എ.ഡി. 675-നും 750-നും ഇടയ്ക്കാണ്. ഇദ്ദേഹം രചിച്ച കാവ്യാലങ്കാരം ആണ് ആദ്യത്തെ സമ്പൂർണമായ അലങ്കാരശാസ്ത്രഗ്രന്ഥം. ഭരതനും ഭാമഹനും ഇടയ്ക്കുള്ള കാലഘട്ടം അലങ്കാരശാസ്ത്രത്തിന്റെ വികാസചരിത്രത്തിൽ അപ്രധാനമായ ഒന്നല്ല. ഭരതനിൽ കാണുന്ന നാല് അലങ്കാരങ്ങൾ ഭാമഹന്റെ കാലമായപ്പോഴേക്കും 41 ആയി വളർന്നുകാണുന്നു.

ഭാമഹൻ അലങ്കാരപ്രാധാന്യവാദിയായ ആചാര്യനാണ്. ഗുണം, രീതി, രസം എന്നിവയെ അലങ്കാരങ്ങളുടെ കൂട്ടത്തിൽ ഗണിച്ചു എന്നല്ലാതെ അതിൽക്കവിഞ്ഞ സ്ഥാനം ഇദ്ദേഹം അവയ്ക്കു നല്കിയിട്ടില്ല. കാവ്യശരീരം, അലങ്കാരം, ദോഷദർശനം, ന്യായനിർണയം, ശബ്ദശുദ്ധി എന്നിങ്ങനെ അഞ്ചു വിഷയങ്ങളാണ് ഈ ആറു പരിച്ഛേദങ്ങളിലായി പ്രതിപാദിച്ചിട്ടുള്ളത്. ഇവയിൽ അലങ്കാരപ്രതിപാദകങ്ങളായ 160 പദ്യങ്ങളുൾപ്പെടുന്നു. രസഭാവാദികളെ രസഭാവാദ്യലങ്കാരങ്ങളായി മാത്രമേ ആചാര്യൻ കരുതിയിട്ടുള്ളു. മൊത്തം 41 അലങ്കാരങ്ങൾ ഭാമഹന്റെ കാലത്തു നിരൂപിക്കപ്പെട്ടിരുന്നതായി കാണുന്നു. ഈ 41-ൽപ്പെട്ട ഹേതു, സൂക്ഷ്മം, ലേശം എന്നീ അലങ്കാരങ്ങളെ ഉക്തിവൈചിത്ര്യരഹിതമാകയാൽ ഭാമഹൻ സ്വീകരിക്കുന്നില്ല.

'ഹേതുശ്ച സൂക്ഷ്മോ ലേശോഥ

നാലങ്കാരതയാ മതഃ' (കാവ്യാലങ്കാരം ശശ 86)

ഇവയ്ക്കെല്ലാം പുറമേ രാമശർമ നിർദ്ദേശിച്ച 'പ്രഹേളിക' എന്ന ഒരു ശബ്ദാലങ്കാരമുണ്ട്. അതിനെ ആചാര്യന്മാർ നിഷേധിച്ചിട്ടില്ല എന്നു മാത്രം. കാവ്യദോഷങ്ങൾ, ശബ്ദശുദ്ധി എന്നീ വിഷയങ്ങൾ പ്രതിപാദിക്കുന്നിടത്ത് ഇദ്ദേഹത്തിനു സത്കാവ്യത്തെക്കുറിച്ചു സുവ്യക്തവും സുദൃഢവുമായ ചില ധാരണകൾ ഉണ്ടായിരുന്നു എന്നു കാണാം. പ്രസ്തുതാലങ്കാരഗ്രന്ഥത്തിന് ഉദ്ഭടൻ (775-850) ഭാമഹവിവരണം എന്ന ഒരു വ്യാഖ്യാനം എഴുതിയിട്ടുണ്ടെന്ന് പ്രതിഹാരേന്ദുരാജൻ, അഭിനവഗുപ്തൻ, രുയ്യകൻ എന്നിവർ തങ്ങളുടെ കൃതികളിൽ സൂചിപ്പിച്ചിട്ടുണ്ട്; എങ്കിലും അതു കണ്ടുകിട്ടിയിട്ടില്ല.
ഭാമഹന്റെ കാവ്യാലങ്കാരത്തിനുശേഷം അലങ്കാരശാസ്ത്രം ക്രമമായ പുരോഗതി കൈവരിച്ചതിന്റെ ഫലമായി സംസ്കൃതഭാഷയിലുണ്ടായിട്ടുള്ള കാവ്യശാസ്ത്രഗ്രന്ഥങ്ങൾ അനവധിയാണ്. അവയിൽ പ്രാമുഖ്യമർഹിക്കുന്നത് കാവ്യാദർശം, കാവ്യാലങ്കാരസംഗ്രഹം, കാവ്യാലങ്കാരസൂത്രം, കാവ്യാലങ്കാരം, ധ്വന്യാലോകം, കാവ്യമീമാംസ, വക്രോക്തിജീവിതം, വ്യക്തിവിവേകം, ശൃംഗാരപ്രകാശം, സരസ്വതീകണ്ഠാഭരണം, ഔചിത്യവിചാരചർച്ച, കവികണ്ഠാഭരണം, കാവ്യപ്രകാശം, അലങ്കാരസർവസ്വം, വാഗ്ഭടാലങ്കാരം, കാവ്യാനുശാസനം, രസതരംഗിണി, ചന്ദ്രാലോകം, ഏകാവലി, പ്രതാപരുദ്രയശോഭൂഷണം, സാഹിത്യദർപ്പണം, അലങ്കാരശേഖരം, കുവലയാനന്ദം, ചിത്രമീമാംസ, രസഗംഗാധരം എന്നിവയാണ്. ഇവ കൂടാതെ കണ്ടുകിട്ടിയിട്ടുള്ള 150-ൽ അധികം അലങ്കാരഗ്രന്ഥങ്ങൾ വേറെയുമുണ്ട്. അവയിൽ 50-ൽ അധികം കൃതികളുടെ രചയിതാക്കൾ ആരെന്നു നിരാക്ഷേപമായി തെളിഞ്ഞിട്ടില്ല.

അലങ്കാരശാസ്ത്രത്തിന്റെ ഏകദേശം പന്ത്രണ്ടു ശതകങ്ങളിലെ സുദീർഘമായ ചരിത്രം (എട്ടാം ശതകം മുതൽ പത്തൊൻപതാം ശതകം വരെ) മൂന്നു കാലഘട്ടങ്ങളായി വിഭജിക്കപ്പെടാവുന്നതാണ്: ധ്വനിപൂർവകാലം, ധ്വനികാലം, ധ്വന്യുത്തരകാലം എന്നിങ്ങനെ. ധ്വനിപൂർവകാലത്തിലെ ആചാര്യന്മാർ ഭാമഹൻ , ദണ്ഡി, ഉദ്ഭടൻ, വാമനൻ, രുദ്രടൻ എന്നിവരായിരുന്നു. ധ്വനികാലത്തിലെ ആചാര്യന്മാരിൽ പ്രമുഖരായിരുന്നു ആനന്ദവർധനൻ, കുന്തകൻ, മഹിമഭട്ടൻ എന്നിവർ. അതിനുശേഷം ഉണ്ടായ മമ്മടാദികൾ ധ്വന്യുത്തരകാലാചാര്യന്മാരാണ്. പ്രായേണ പൂർവാചാര്യൻമാരോടു കടപ്പെട്ടിട്ടുള്ള ഇവരിൽ ചിലർ ധ്വനിപ്രാധാന്യവാദികളുടെ കൂട്ടത്തിലാണെങ്കിൽ മറ്റു ചിലർ അലങ്കാരപ്രാധാന്യവാദികളുടെ പക്ഷത്തിലാണ്.
ആചാര്യദണ്ഡി (700-750) കാവ്യാദർശത്തിൽ രണ്ടും മൂന്നും അധ്യായങ്ങളിലാണ് അലങ്കാരങ്ങളെ വിസ്തരിച്ചിരിക്കുന്നത്. മൊത്തം 35 അർഥാലങ്കാരങ്ങളെ ഇദ്ദേഹം വിവരിക്കുന്നു. ഈ സംഖ്യ ഭാമഹന്റേതിൽ നിന്നു കുറവാണ്. എങ്കിലും ഭാമഹൻ പറയാത്ത ആവൃത്തിയും നിരസിച്ചിട്ടുള്ള ഹേതു, ലേശം, സൂക്ഷ്മം എന്നിവയും ദണ്ഡി സ്വീകരിച്ചിട്ടുണ്ട്. ഭാമഹൻ പറഞ്ഞിട്ടുള്ള ഉപമേയോപമ, അനന്വയം, ഉപമാരൂപകം, സസന്ദേഹം, ഉത്പ്രേക്ഷാവയവം എന്നിവയെ പൃഥഗലങ്കാരങ്ങളായി അദ്ദേഹം ഗണിച്ചിട്ടുമില്ല; മാത്രമല്ല ഓരോ അലങ്കാരത്തിനും അനേകം പ്രഭേദങ്ങളെ വിവരിക്കുന്നുണ്ട്. ശബ്ദാലങ്കാരങ്ങളുടെ കാര്യത്തിൽ (മൂന്നാം പരിച്ഛേദം) ദണ്ഡി, ഭാമഹോക്തങ്ങളായ അനുപ്രാസം, യമകം എന്നിവകൊണ്ടു മാത്രം തൃപ്തിപ്പെടുന്നില്ല: ഗോമൂത്രിക, അർധഭ്രമം, സർവതോഭദ്രം, സ്വരനിയമം, സ്ഥാനനിയമം, വർണനിയമം എന്നിവയും 16 തരം പ്രഹേളികാപ്രകാരങ്ങളും വിവരിച്ചു നിരൂപണം ചെയ്തിരിക്കുന്നു.

വൈദർഭം, ഗൗഡം എന്നീ കാവ്യമാർഗങ്ങളെ ദണ്ഡി സ്വീകരിച്ചിട്ടുണ്ട്. വിരുദ്ധസ്വഭാവത്തോടുകൂടിയതാണ് ആ മാർഗങ്ങൾ. ഇദ്ദേഹത്തിന്റെ പക്ഷത്തിൽ ഗുണങ്ങൾ 10 ആണ്; അവ മുഴുവൻ വൈദർഭിയിൽ ഉണ്ടാവും. എന്നാൽ ഗൌഡമാർഗ്ഗത്തിന് ആ ഗുണങ്ങളുടെ വിപരീത സ്വഭാവമാണു കാണുക. വൈദർഭമാർഗ്ഗത്തിന്റെ പ്രാണഭൂതങ്ങളായ ഈ ഗുണങ്ങൾ അലങ്കാരങ്ങൾ തന്നെയാണ് എന്ന് ഇദ്ദേഹത്തിന് അഭിപ്രായമുള്ളതായി തോന്നുന്നു. രസഭാവാദികൾ രസഭാവാദ്യലങ്കാരങ്ങളുമാണ്. അങ്ങനെ ദണ്ഡിയും ഭാമഹനെപ്പോലെ ഒരു അലങ്കാരപക്ഷപാതിയാണെന്നു കാണാം.

ദണ്ഡി, ഭാമഹനെക്കാൾ ഉയർന്ന ഒരു കവിയാണ്. കവിക്കുണ്ടായിരിക്കേണ്ട ഗുണങ്ങളുടെയും കഴിവുകളുടെയും കാര്യത്തിൽ ഇദ്ദേഹം നിർബന്ധബുദ്ധിയുള്ളവനാണ്. 'ഇഷ്ടാർഥവ്യവച്ഛിന്ന'യായ 'പദാവലി'യാണ് കാവ്യശരീരം എന്നാണ് കാവ്യത്തിന് ഇദ്ദേഹം കൊടുത്തിരിക്കുന്ന നിർവചനം. ഇതു ഭാമഹന്റേതിനെക്കാൾ സ്പഷ്ടതരമാണെന്നതിൽ സംശയമില്ല.
എട്ടാം ശ.-ത്തിൽ ജീവിച്ചിരുന്ന ഉദ്ഭടന്റെ (775-850) പ്രസ്തുത കൃതി ഭാമഹന്റെ കാവ്യാലങ്കാരത്തിന്റെ ഒരു പരിഷ്കൃതരൂപം മാത്രമേ ആകുന്നുള്ളു. അർഥാലങ്കാരങ്ങൾ 37, ശബ്ദാലങ്കാരങ്ങൾ 4 എന്നിങ്ങനെ മൊത്തം 41 അലങ്കാരങ്ങളെ ഇദ്ദേഹം പ്രതിപാദിച്ചിട്ടുണ്ട്. അവയെ പ്രായേണ ഭാമഹീയമായ ക്രമത്തിലാണു പരാമർശിച്ചിട്ടുള്ളത്; എന്നാൽ ഒരു സവിശേഷതയുള്ളത്, ഭാമഹോക്തങ്ങളായ യമകം, ഉപമാരൂപകം, ഉത്പ്രേക്ഷാവയവം എന്നിവയെ ഉദ്ഭടൻ ഉപേക്ഷിക്കുകയും പുനരുക്തവദാഭാസം, സംകരം, കാവ്യലിംഗം, ദൃഷ്ടാന്തം എന്നിങ്ങനെ ചില പുതിയ അലങ്കാരങ്ങളെ കൂട്ടിച്ചേർക്കുകയും അനുപ്രാസത്തെ ഛേകാനുപ്രാസം, വൃത്യനുപ്രാസം, ലാടാനുപ്രാസം എന്നിങ്ങനെ മൂന്നു തരത്തിൽ പ്രത്യേകാലങ്കാരങ്ങളായി നിർദ്ദേശിക്കുകയും ചെയ്തിട്ടുണ്ട് എന്നുള്ളതാണ്.

ഭാമഹനെ ഉപജീവിച്ച ഉദ്ഭടനും അലങ്കാരപ്രാധാന്യവാദി തന്നെയായിരുന്നു. ഗുണരീതികളെപ്പറ്റി തന്റെ ഗ്രന്ഥത്തിൽ ഇദ്ദേഹം ഒന്നും ശബ്ദിക്കുന്നില്ല. രസം ശൃംഗാരാദി ശബ്ദങ്ങൾകൊണ്ടു വാച്യമാകാം എന്നുകൂടി ഇദ്ദേഹം അഭിപ്രായപ്പെട്ടിരിക്കുന്നു.
അലങ്കാരപ്രാധാന്യപക്ഷത്തിൽനിന്നും ആദ്യമായി ഒരു വ്യതിചലനം വാമനാചാര്യ (750-850) പ്രണീതമായ കാവ്യാലങ്കാരസൂത്രവൃത്തി എന്ന അലങ്കാരശാസ്ത്രഗ്രന്ഥത്തിൽ കാണാം. വാമനൻ ഉദ്ഭടന്റെ സമകാലികനായിരുന്നു. കാവ്യത്തിന് ഇദ്ദേഹം പുതിയ നിർവചനമൊന്നും കൊടുത്തില്ല; രീതിവിവേചനത്തിലൂടെ കാവ്യലക്ഷണത്തെ ധ്വനിപ്പിക്കുകയാണു ചെയ്തത്. കാവ്യത്തിന്റെ ആത്മാവിനെ ഇദ്ദേഹം കൂടുതൽ അടുത്തു ചെന്നു ദർശിച്ചു എന്നു പറയാം.

കാവ്യത്തിന്റെ ആത്മാവ് രീതിയാണ്; രീതി എന്നതു വിശിഷ്ടമായ പദരചനയാണ്. അലങ്കാരംകൊണ്ടാണ് കാവ്യം ആസ്വാദ്യമായിത്തീരുന്നത്; അലങ്കാരമാകട്ടെ സൗന്ദര്യം തന്നെയാണ്. ഇതാണ് ദണ്ഡിയുടെ സിദ്ധാന്തം. ഇവിടെ അലങ്കാരശബ്ദം സാമാന്യമായ അർഥത്തിലാണു പ്രയോഗിച്ചിരിക്കുന്നത്. വൈദർഭി, ഗൌഡി, പാഞ്ചാലി എന്നിവയാണ് രീതികൾ. രീതിയാണു കാവ്യാത്മാവ് എങ്കിൽ അത് ഗുണവിശിഷ്ടങ്ങളായ പദങ്ങൾകൊണ്ടുള്ള രചനയാണുതാനും. അപ്പോൾ ഗുണത്തിനാണ് അലങ്കാരത്തിനല്ല വാമനൻ പ്രാധാന്യം കൊടുത്തിരിക്കുന്നത് എന്നു സ്പഷ്ടമാണ്.

യമകം, അനുപ്രാസം എന്നീ രണ്ട് ശബ്ദാലങ്കാരങ്ങൾ മാത്രമേ വാമനൻ ഗണിച്ചിട്ടുള്ളു. അർഥാലങ്കാരങ്ങൾ ഉപമയും ഉപമാപ്രപഞ്ചവും മാത്രമാണ്-എല്ലാംകൂടി 30 എണ്ണം. പൂർവാചാര്യന്മാർ രസഭാവങ്ങളെ അലങ്കാരങ്ങളായി പ്രതിപാദിച്ചിരിക്കെ വാമനൻ അവയെ അർഥഗുണമായ കാന്തിയായിട്ടാണു പരിഗണിച്ചത്. ശബ്ദഗുണങ്ങളും അർഥഗുണങ്ങളും മുൻപുള്ളവർ പ്രപഞ്ചനം ചെയ്തിട്ടുണ്ടെങ്കിലും അലങ്കാരത്തെക്കാൾ പ്രധാനം ഗുണമാണെന്ന സിദ്ധാന്തം, അതായത് ഗുണപ്രാധാന്യവാദം, വാമനന്റെ വകയാണെന്നു കരുതുന്നതിൽ തെറ്റില്ല.
ഒൻപതാം ശ.-ത്തിൽ ജീവിച്ചിരുന്ന രുദ്രടന്റെ കൃതിയാണ് 734 പദ്യങ്ങളുള്ള കാവ്യാലങ്കാരം. 'ശബ്ദാർഥൗ കാവ്യം' എന്നേ കാവ്യത്തെക്കുറിച്ച് ഇദ്ദേഹത്തിനു പറയാനുള്ളു. കാവ്യലക്ഷ്യം, അഞ്ച് ശബ്ദാലങ്കാരങ്ങൾ, 66 അർഥാലങ്കാരങ്ങൾ, നാല് രീതികൾ, അഞ്ച് വൃത്തികൾ, പദങ്ങളുടെയും വാക്യങ്ങളുടെയും ദോഷങ്ങൾ, 10 രസങ്ങൾ, ശൃംഗാരത്തിന്റെ രണ്ടു വകഭേദങ്ങൾ എന്നിങ്ങനെ പല കാവ്യശാസ്ത്രവിഷയങ്ങളും അതിൽ പ്രതിപാദിക്കപ്പെട്ടിട്ടുണ്ട്. വാസ്തവം, ഔപമ്യം, അതിശയം, ശ്ളേഷം എന്നിങ്ങനെ അർഥാലങ്കാരങ്ങളെ നാലു വർഗങ്ങളായി തരംതിരിക്കുകയും ചെയ്തു; മാത്രമല്ല അലങ്കാരങ്ങളുടെ എണ്ണവും 66 ആയി വർധിച്ചു കാണുന്നു. ഈ വർഗീകരണം മൂലം അലങ്കാരങ്ങളുടെ പേരിലും നിർവചനത്തിലും മറ്റും ചില പരിഷ്കാരങ്ങൾ വന്നുചേർന്നിട്ടുള്ളത് സ്മർത്തവ്യമാണ്.

രുദ്രടൻ അലങ്കാരങ്ങൾക്കു പ്രാധാന്യം കൊടുത്തിട്ടുണ്ടെങ്കിലും രസത്തിന്റെ യോഗ്യതയെ പ്രകാശിപ്പിക്കുവാൻ മറന്നില്ല. ഭാമഹാദികളെപ്പോലെ ഇദ്ദേഹം രസാദിയെ രസവദാദ്യലങ്കാരമായി പരിഗണിക്കുന്നില്ല. അലങ്കാരം, ഗുണം എന്നിവയെ അപേക്ഷിച്ചു രസാദിക്കു പ്രാധാന്യമുണ്ടെന്നു തന്നെയാണ് ഇദ്ദേഹത്തിന്റെ പക്ഷം. എന്നാൽ ആ പക്ഷത്തിലും രസം കാവ്യത്തിന് ഉപസ്കാരകമേ ആകുന്നുള്ളു. ആകയാൽ ഭാമഹൻ, ദണ്ഡി, വാമനൻ എന്നിവരുടെ മതങ്ങളെ വളരെ ദൂരം കടന്നും ധ്വനികാരന്റെ മതത്തോടു നന്നേ അടുക്കാതെയും ഏതാണ്ടു മധ്യവർത്തിയായ ഒരു മതമാണ് രുദ്രടൻ അവലംബിച്ചത്. ധ്വനിപൂർവകാലം രുദ്രടനോടുകൂടി അവസാനിച്ചതായി കരുതാം.
സാഹിത്യശാസ്ത്രഗ്രന്ഥങ്ങളിൽ അദ്വിതീയസ്ഥാനമലങ്കരിക്കുന്നത്, കാശ്മീരീപണ്ഡിതനായ ആനന്ദവർധനന്റെ (825-875) ധ്വന്യാലോകം ആണ്. കാരിക, വൃത്തി, ലോചനം (വ്യാഖ്യാനത്തിന്റെ പേര്) എന്നീ മൂന്നു അംശങ്ങളോടുകൂടി സംപൂർണമായ ഈ ഗ്രന്ഥത്തിൽ 4 ഉദ്യോതങ്ങളുണ്ട്. കാരികയുടെയും വൃത്തിയുടെയും കർത്താക്കന്മാർ ഒരാളല്ല രണ്ടുപേരാണ് എന്നും, അതല്ല ഒരാൾ തന്നെയാണ് എന്നും നിരൂപകന്മാർക്കിടയിൽ വാദപ്രതിവാദങ്ങൾ നടന്നിട്ടുണ്ട്. ബഹ്വർഥസംഗ്രഹരൂപമായ കാരികയും അതിന്റെ സകലസാരവിവരണരൂപമായ വൃത്തിയും ചേർന്ന നിബന്ധനമാണ് ധ്വന്യാലോകമെന്നും അവ രണ്ടും ആനന്ദവർധനന്റെ തന്നെ കൃതിയാണെന്നും കൂലംകഷമായ പരിശോധനയ്ക്കുശേഷം ചിലർ സ്ഥാപിച്ചിട്ടുണ്ട്. കാവ്യാലോകമെന്നും സഹൃദയാലോകമെന്നും സംജ്ഞാന്തരങ്ങളുള്ള പ്രസ്തുത ഗ്രന്ഥത്തിന് അഭിനവഗുപ്തൻ എഴുതിയ പ്രൗഢഗംഭീരമായ വ്യാഖ്യാനമാണ് ലോചനം; ചന്ദ്രിക എന്ന പേരിൽ വേറെയും ഒരു വ്യാഖ്യാനമുണ്ടായിരുന്നു എന്ന് ഊഹിക്കപ്പെടുന്നു.

ഒന്നാമത്തെ ഉദ്യോതത്തിലെ പ്രമേയം 'കാവ്യസ്യാത്മാ ധ്വനിഃ' എന്നതാണ്. ധ്വനിയുടെ വകഭേദങ്ങൾ രണ്ടിലും, ധ്വനികാരണങ്ങൾ മൂന്നിലും, ഗുണീഭൂതവ്യംഗ്യം നാലിലും പ്രതിപാദിക്കപ്പെട്ടിരിക്കുന്നു. വസ്തു, അലങ്കാരം, രസം എന്നീ മൂന്നുതരം ധ്വനികളിൽ സർവോത്കൃഷ്ടമായ രസധ്വനിയാണ് സഹൃദയരെ സമാകർഷിക്കുന്ന കാവ്യാത്മഭൂതവും ആനന്ദൈകസാരവുമായ തത്ത്വമെന്ന് അസന്ദിഗ്ധമായി പ്രഖ്യാപിക്കുന്ന ഈ സാഹിത്യശാസ്ത്രത്തിന്റെ രചനകൊണ്ട് പാണിനി, ഭരതൻ, ശ്രീശങ്കരൻ എന്നിവരോടു സമസ്കന്ധനും ആചാര്യസ്ഥാനീയനുമായി ആനന്ദവർധനൻ നിലകൊള്ളുന്നു.

ധ്വന്യാലോകത്തിന്റെ പ്രശസ്തിക്ക് ഏറ്റവും സഹായകമായത് അഭിനവഗുപ്തന്റെ (എ.ഡി. 925-1025) ലോചനം എന്ന വ്യാഖ്യാനമാണെന്നതിൽ സംശയമില്ല. അഷ്ടാധ്യായിക്കു പാതഞ്ജലഭാഷ്യം എന്നപോലെയാണ് ധ്വന്യാലോകത്തിനു ലോചനം എന്നു പറയാം. ലോചനത്തിനു കൌമുദി എന്നും അഞ്ജനം എന്നും രണ്ടു വ്യാഖ്യാനങ്ങളുണ്ട്. ഉത്തുംഗോദയൻ എന്ന ഒരു കേരളരാജാവാണ് കൌമുദിയുടെ കർത്താവ്.
ഭാരതീയ സംസ്കാരത്തോടു ബന്ധപ്പെട്ടിരിക്കുന്ന മിക്ക വിഷയങ്ങളുമടങ്ങിയ ഒരു വിജ്ഞാനകോശമെന്നനിലയിൽ വിരചിതമായ അഗ്നിപുരാണത്തിൽ (850-900) വ്യാകരണസംബന്ധമായും സാഹിത്യസംബന്ധമായും അനേകം വിഷയങ്ങൾ പ്രതിപാദിക്കപ്പെട്ടിട്ടുണ്ട്. 336-ാം അധ്യായത്തിൽ അഗ്നി ധന്വന്തരിയോട് 'കാവ്യസ്യനാടകാദേശ്ച അലങ്കാരാൻ വദാമ്യഹം' എന്ന മുഖവുരയോടുകൂടി കാവ്യലക്ഷണങ്ങൾ വിവരിക്കുവാൻ ആരംഭിക്കുന്നു. അതനുസരിച്ചു ഗുണത്തോടുകൂടിയതും ദോഷമില്ലാത്തതും അലങ്കാരങ്ങൾ സ്ഫുടമായി ഉള്ളതുമായ ഒന്നാണ് കാവ്യം. നാലു രീതികൾ, നാലു വൃത്തികൾ, നാലുതരം അഭിനയങ്ങൾ, ഗദ്യം, പദ്യം, മിശ്രം എന്നിങ്ങനെയുള്ള കാവ്യവിഭാഗങ്ങൾ, സംസ്കൃതം, പ്രാകൃതം എന്നീ കാവ്യഭാഷകൾ, കഥ, ആഖ്യായിക, മഹാകാവ്യം എന്നീ സാഹിത്യവിഭാഗങ്ങൾ, നാടകത്തിലെ രസഭാവാദികൾ, ഗുണങ്ങൾ, ദോഷങ്ങൾ എന്നീ വിവിധകാര്യങ്ങൾക്കുപുറമേ ശബ്ദാലങ്കാരങ്ങൾ, അർഥാലങ്കാരങ്ങൾ, ശബ്ദാർഥാലങ്കാരങ്ങൾ എന്നീ വിഷയങ്ങളും അതിൽ സവിസ്തരം ചർച്ചചെയ്യപ്പെട്ടിരിക്കുന്നു. ഭരതൻ മുതൽ അഭിനവഗുപ്തൻവരെയുള്ള ആചാര്യന്മാരുടെ അഭിപ്രായങ്ങളുമായി ഗാഢബന്ധമുള്ള ഒരു കൃതിയാണിത്. അഗ്നിപുരാണം പ്രാചീനമാണെന്നു സമർഥിക്കുന്നപക്ഷം പ്രസ്തുത ഭാഗങ്ങൾ പിന്നീട് ആരെങ്കിലും എഴുതിച്ചേർത്തിരിക്കാനാണ് വഴി. പുതിയതായി ഒരു പ്രമേയവും ഇതിൽ അവതരിപ്പിച്ചിട്ടില്ല എങ്കിലും കഴിഞ്ഞ കാലത്തിലെ സാഹിത്യശാസ്ത്രവിജ്ഞാനത്തിന്റെ ഒരു സാരസംഗ്രഹണം 11 അധ്യായങ്ങളിലൂടെ നിർവഹിച്ചിട്ടുണ്ട് എന്നതാണ് അതിന്റെ സവിശേഷത.

10-ാം ശ. പ്രാരംഭത്തിൽ ജീവിച്ചിരുന്ന മഹാരാഷ്ട്രക്കാരനായ രാജശേഖരൻ രചിച്ച കവിശിക്ഷണപരമായ ഒരു വിശിഷ്ട ഗ്രന്ഥമാണ് 18 അധ്യായങ്ങളുള്ള കാവ്യമീമാംസ. അലങ്കാരശാസ്ത്രത്തിന്റെ പൌരാണികമായ ഉത്പത്തിയെക്കുറിച്ച് ഇദ്ദേഹം പരാമർശിച്ചിട്ടുണ്ട്. കവികൾ അവശ്യം അറിഞ്ഞിരിക്കേണ്ട ഒട്ടുവളരെ കാര്യങ്ങൾ ഇതിൽ അടങ്ങിയിരിക്കുന്നു. രസത്തെ ആത്മാവായി നിർദ്ദേശിച്ചിട്ടുള്ള ഇദ്ദേഹം ധ്വനിപക്ഷക്കാരനാണെന്നു തോന്നും. ശക്തി, പ്രതിഭ, വ്യുത്പത്തി, സമാധി എന്നിവ നല്ല കവികൾക്ക് അവശ്യം വേണ്ട ഗുണങ്ങളാണെന്നും കവികൾ ജീവിക്കേണ്ട പരിതഃസ്ഥിതികൾ ഇന്നതാണെന്നും മറ്റും വിശദമായി പ്രതിപാദിക്കുന്ന രാജശേഖരൻ, കവികളുടെ ഒരു ശിക്ഷകനായിത്തീർന്നിരിക്കുകയാണ്.
അഭിവനഗുപ്തന്റെ സമകാലികനെന്നു കരുതാവുന്ന കുന്തകൻ (950-1050) ധ്വനികാലത്തിലെ ധ്വനിവിരോധിയായ ഒരു ആലങ്കാരികനാണ്. വക്രോക്തിയാണ് കാവ്യത്തിന്റെ ആത്മാവ് എന്നിദ്ദേഹം പ്രസ്താവിക്കുന്നു. വക്രോക്തി എന്നതു ഭാമഹാഭിപ്രായത്തിൽ, അതിശയോക്തിമയമായ അലങ്കാരസാമാന്യം മാത്രമാണ്. അതിനെ വളരെ വിപുലമായ അർഥത്തിൽ വ്യാഖ്യാനിച്ച് കാവ്യത്തിന്റെ ഉപസ്കാര്യമായ അംശമായി കുന്തകൻ പ്രകാശിപ്പിച്ചിട്ടുണ്ട്. ധ്വനിയെ ഇദ്ദേഹം കാണായ്കയല്ല, വക്രോക്തിയിൽ അന്തർഭവിപ്പിച്ചു എന്നുമാത്രം. ധ്വനിസിദ്ധാന്തം കാവ്യത്തെ ഭാവപക്ഷത്തിൽനിന്നുകൊണ്ടു സമീപിച്ചു എങ്കിൽ കുന്തകന്റെ വക്രോക്തിവിവേചനം അതിനെ കലാപക്ഷത്തുനിന്നുകൊണ്ടു സമീപിച്ചു. കുന്തകന്റെ വക്രോക്തി അപൂർവമായ ഒരു കാവ്യധർമമാണ്; അനുപ്രാസം, ഉപമ, രൂപകം മുതലായവയെപ്പോലെ സാധാരണകോടിയിൽപ്പെട്ട ഒരു അലങ്കാരം മാത്രമല്ല കാവ്യസൗന്ദര്യം ജനിപ്പിക്കുന്നതിന് അപൂർവമായ സാമർഥ്യം അതിനുണ്ട്.

വർണവിന്യാസം, പ്രത്യയം, വാക്യം, പ്രകരണം, പ്രബന്ധം എന്നിങ്ങനെ പലതിലും വരാവുന്ന വക്രോക്തി, കാവ്യത്തിനു ചാരുത്വഹേതുവാണ്. കാളിദാസാദികളുടെ കൃതികളിൽനിന്നും യഥേഷ്ടം ഉദ്ധരിച്ച് സ്വാഭിപ്രായം സമർഥിക്കുന്നതിനും കുന്തകൻ വിട്ടുപോയിട്ടില്ല. സാമാന്യജനങ്ങളുടെ ഭാഷയിൽ നിന്നും കവികളുടെ ഭാഷ വേർതിരിക്കപ്പെടുന്നത് വക്രോക്തിയുടെ സമാശ്ലേഷംകൊണ്ടാണെന്നും വക്രത കൂടാത്ത ഭാഷ, ശാസ്ത്രത്തിനേ പറ്റുകയുള്ളു എന്നുമാണ് ഇദ്ദേഹത്തിന്റെ അഭിപ്രായം. കാവ്യത്തിന്റെ സൗന്ദര്യം എങ്ങനെ ആസ്വദിക്കണം എന്ന കാര്യത്തെക്കുറിച്ച് ഇദ്ദേഹത്തിന്റെ അഭിപ്രായം വക്രോക്തിജീവിതത്തിൽ നിന്നും വ്യക്തമായി മനസ്സിലാക്കാം.
ഔചിത്യവിചാരചർച്ച, കവികണ്ഠാഭരണം എന്നിങ്ങനെ രണ്ട് അലങ്കാരഗ്രന്ഥങ്ങൾ നിർമിച്ച പ്രശസ്തനായ ഒരു കവിയാണ് ക്ഷേമേന്ദ്രൻ (1025-75). കാവ്യത്തിന്റെ ആത്മാവ് അദ്ദേഹത്തിന്റെ മതത്തിൽ അലങ്കാരവുമല്ല, രീതിയുമല്ല, ധ്വനിയുമല്ല, ഔചിത്യം മാത്രമാണ്. രസപ്രധാനമായ കാവ്യത്തിന്റെ ജീവിതം ഔചിത്യമാണ് എന്നു ക്ഷേമേന്ദ്രൻ പറയുമ്പോൾ രസത്തിന്റെ പ്രാധാന്യം ഒട്ടും ലഘൂകരിച്ചിട്ടില്ല എന്നു വ്യക്തമാണ്. ഔചിത്യമെന്നതു രസത്തിന്റെയും ആത്മാവാണ്. അലങ്കാരങ്ങളും രസഭാവാദികളും ഔചിത്യച്യുതങ്ങളായി എങ്കിൽ കാവ്യസൌന്ദര്യം നഷ്ടമാകുന്നു എന്ന് അദ്ദേഹം സിദ്ധാന്തിച്ചു. കുന്തകപക്ഷത്തിൽ കവികൾ എപ്പോഴും ദീക്ഷിച്ചിരിക്കേണ്ട ഒരു ഗുണമായ ഔചിത്യം ക്ഷേമേന്ദ്രപക്ഷത്തിൽ കവികർമമായ കാവ്യത്തിന്റെ ആത്മാവായിത്തന്നെ പരിലസിക്കുന്നു.

കവിത്വപ്രാപ്തി, ശിക്ഷ, ചമത്കൃതി, ഗുണദോഷബോധം, പരിചയപ്രാപ്തി എന്നിങ്ങനെ പല വിഷയങ്ങളും കവികണ്ഠാഭരണത്തിൽ പ്രതിപാദിതമായിരിക്കുന്നു; വ്യാകരണം, തർക്കം എന്നിവയുടെ പഠനം കവികൾക്ക് അന്ത്യന്താപേക്ഷിതമായി അതിൽ പരാമർശിക്കപ്പെട്ടിട്ടുണ്ട്.

ധ്വനിവിരോധം പുലർത്തിപ്പോന്ന മഹിമഭട്ടന്റെ (1050-1100) ഒരു അലങ്കാരശാസ്ത്രഗ്രന്ഥമാണിത്. കാവ്യത്തിന്റെ ആത്മാവ് ഭാവംതന്നെയാണെന്ന കാര്യത്തിൽ ഇദ്ദേഹത്തിന് അഭിപ്രായവ്യത്യാസമില്ല; എന്നാൽ അതിന്റെ ഉദ്ബോധനം ധ്വനി എന്ന പുതിയ ഒരു വ്യാപാരത്തിലൂടെ സാധിക്കേണ്ടതില്ല; അനുമാനത്തിലൂടെ സാധിക്കാവുന്നതേയുള്ളു എന്ന് ഇദ്ദേഹം സമർഥിക്കുന്നു. ചുരുക്കത്തിൽ ധ്വനി അനുമാനാന്തർഗതമായി വ്യാഖ്യാനിക്കപ്പെട്ടിരിക്കുകയാണ്. മഹിമഭട്ടനിൽ വിദഗ്ദ്ധനായ ഒരു താർക്കികനെ കാണാൻ കഴിയും. അഭിനവഗുപ്തനും കുന്തകനും ഇദ്ദേഹത്തിന്റെ വിമർശനത്തിനു ശരവ്യരാണ്; പക്ഷേ, അദ്ദേഹത്തിന്റെ മതത്തിന് ഒരിടത്തും അംഗീകാരം ലഭിക്കുകയുണ്ടായില്ല. എതിർക്കപ്പെടുവാൻവേണ്ടി മാത്രമായിട്ടേ ഇദ്ദേഹം അനന്തര ഗ്രന്ഥകാരന്മാരാൽ പരാമർശിക്കപ്പെട്ടിട്ടുള്ളു. ധ്വനിദർശനം അപ്പോഴേക്കും വേരുറച്ചു കഴിഞ്ഞിരുന്നു.

11-ാം ശതകത്തിൽ ജീവിച്ചിരുന്ന കവികല്പതരുവായ ഭോജരാജന്റെ കൃതിയാണിത്. അലങ്കാരശാസ്ത്രഗ്രന്ഥമായ സരസ്വതീകണ്ഠാഭരണത്തിൽ ഇദ്ദേഹം ചെയ്തിട്ടുള്ളത് പൂർവാചാര്യന്മാരുടെ മതങ്ങളെ സംഗ്രഹിക്കുക മാത്രമാണ്. ഭാമഹൻ, ദണ്ഡി, വാമനൻ എന്നീ ആലങ്കാരികന്മാരുടെ സമ്മിളിതമുദ്ര ഈ കൃതിയിൽ കാണാം. അലങ്കാരങ്ങൾക്ക് കാവ്യസൌന്ദര്യഹേതുക്കളിൽ ഗണ്യമായ സ്ഥാനം കല്പിച്ചുകൊടുക്കുവാൻ ഭോജനു സമ്മതമല്ല. നിർദോഷവും ഗുണവത്തും അലങ്കാരയുക്തവും രസാന്വിതവുമായിരിക്കണം കാവ്യം എന്നാണ് ഇദ്ദേഹത്തിനു പറയുവാനുള്ളത്.

ധ്വന്യുത്തരകാലത്തിലെ ഏറ്റവും പ്രാമാണികമായ ആലങ്കാരികനാണ് മമ്മടഭട്ടൻ. ഇദ്ദേഹത്തിന്റെ സംഗ്രഹണാത്മകമായ പ്രസ്തുതകൃതിയിൽ ഒരു സ്വതന്ത്രചിന്തകനെ ദർശിക്കുവാൻ സാധിക്കും. ദോഷമില്ലാത്തതും ഗുണങ്ങളുള്ളതും അലങ്കാരം വേണമെന്നു നിർബന്ധമില്ലാത്തതുമായ ശബ്ദാർഥങ്ങളാണ് കാവ്യം എന്നു പറയുമ്പോൾ മമ്മടൻ സാമ്പ്രദായികാലങ്കാരങ്ങൾക്ക് ഗണ്യമായ സ്ഥാനം കൊടുക്കുകയും ധ്വനിദർശനത്തെ സർവഥാ അംഗീകരിക്കുകയുമാണു ചെയ്യുന്നത്. ധ്വനിവിരോധികളെ ഇദ്ദേഹം കർശനമായി എതിർത്തു. അനന്തരാലങ്കാരികന്മാർക്ക് മാതൃകയെന്നോണം സമർഥമായ രീതിയിലാണ് ഈ ഗ്രന്ഥം രചിക്കപ്പെട്ടിട്ടുള്ളത്.

അലങ്കാരസർവസ്വം (രുയ്യകൻ), ഏകാവലി (വിദ്യാധരൻ), സാഹിത്യദർപ്പണം (വിശ്വനാഥൻ), രസഗംഗാധരം (ജഗന്നാഥൻ) എന്നീ അലങ്കാരഗ്രന്ഥങ്ങൾ എല്ലാം പൂർവാചാര്യന്മാരോടു കടപ്പെട്ട രീതിയിലുള്ളവയാണ്. സ്വതന്ത്രമായ ഒരു ദർശനവും അവയിൽ പ്രകാശിതമായിട്ടില്ല. സൂക്ഷ്മാവലോകനത്തിൽ ഈ ഗ്രന്ഥകാരന്മാരെല്ലാം ധ്വനിയുടെ പക്ഷത്തിൽ നില്ക്കുന്നവരാണെന്നു കാണാം. ജയദേവൻ, കേശവമിശ്രൻ, അപ്പയ്യദീക്ഷിതർ എന്നീ ആലങ്കാരികന്മാരുടെ ചന്ദ്രാലോകം, അലങ്കാരശേഖരം, കുവലയാനന്ദം എന്നീ ഗ്രന്ഥങ്ങൾ പരിശോധിച്ചാൽ ധ്വനിപൂർവകാലാചാര്യന്മാരുടെ കൂടെയാണ് അവർ നില്ക്കുന്നതെന്നു തോന്നും. ഏതായാലും നൂതനദർശനങ്ങളൊന്നും ഇവർക്കു മുമ്പോട്ടു വയ്ക്കുവാനില്ല.

14-ാം ശ.-ത്തിൽ ജീവിച്ചിരുന്ന വിദ്യാനാഥന്റെ പ്രതാപരുദ്രയശോഭൂഷണം അഥവാ പ്രതാപരുദ്രീയം എന്ന അലങ്കാരശാസ്ത്രഗ്രന്ഥം ഒരു പുതിയ മാതൃകയിലാണു നിർമ്മിക്കപ്പെട്ടിട്ടുള്ളത്. വിദ്യാനാഥന്റെ ആശ്രയഭൂതനായ പ്രതാപരുദ്രദേവൻ എന്ന കാകതീയരാജാവിന്റെ പ്രശസ്തിയെ പ്രകീർത്തിക്കുന്നതാണ് എല്ലാ ഉദാഹരണങ്ങളും. നാടകലക്ഷണം, കാവ്യലക്ഷണം, രസാദികൾ, അലങ്കാരങ്ങൾ എന്നിവയെപ്പറ്റിയെല്ലാം സംഗ്രഹരൂപത്തിൽ ചർച്ച ചെയ്തിട്ടുള്ള ഈ ഗ്രന്ഥം സാഹിത്യശാസ്ത്രവിഷയകമായ ഒരു നല്ല പാഠ്യപുസ്തകത്തിന്റെ സ്ഥാനം കൈവരിച്ചിട്ടുണ്ടെന്നു പറയാം.

നരസിംഹകവിയുടെ നഞ്ചരാജയശോഭൂഷണം, യജ്ഞനാരായാണദീക്ഷിതരുടെ അലങ്കാരരത്നാകരം, പുരുഷോത്തമസുധീന്ദ്രന്റെ കവിതാവതാരം, ലക്ഷ്മണ കവിയുടെ ശാഹരാജീയം എന്നീ ഗ്രന്ഥങ്ങൾ പ്രതാപരുദ്രയശോഭൂഷണ മാതൃകയിൽ വിരചിതങ്ങളാണ്. തഞ്ചാവൂർ സ്വദേശിയായ വേദാന്താചാര്യൻ എന്ന പണ്ഡിതൻ കാവ്യപ്രകാശത്തിനു രചിച്ചിട്ടുള്ള ഉത്തേജിനി എന്ന വ്യാഖ്യാനത്തിൽ ഉദാഹരണങ്ങളായി ചേർത്തിട്ടുള്ള പദ്യങ്ങൾ രവിവർമൻ എന്ന കൊച്ചിരാജാവിന്റെ പ്രശസ്തിയെ വാഴ്ത്തുന്നവയാണ്. ശ്രീവിദ്യാചക്രവർത്തിയുടെ സമ്പ്രദായപ്രകാശിനി എന്ന കാവ്യപ്രകാശവ്യാഖ്യാനവും അനുസ്മരണാർഹം തന്നെ.

സംസ്കൃതഭാഷയിൽ അലങ്കാരശാസ്ത്രഗ്രന്ഥങ്ങളുടെ രചന 10-ാം ശ.-ത്തിനുശേഷവും ഉണ്ടായിട്ടുണ്ടെങ്കിലും എടുത്തുപറയത്തക്ക വിശേഷമൊന്നും അവയ്ക്കില്ല. നാട്യശാസ്ത്രത്തിൽ നാലിൽനിന്നാരംഭിച്ച അലങ്കാരം (സാമ്പ്രദായികം) അപ്പയ്യദീക്ഷിതരിൽ 124 ആയി വളർന്നു. അതുപോലെ ഒളിഞ്ഞും മങ്ങിയും കിടന്നിരുന്ന ധ്വനിതത്ത്വം സാഹിത്യത്തിന്റെ ആത്മാവായി സഹൃദയമനസ്സുകളിൽ സ്ഥിരപ്രതിഷ്ഠ നേടി. അലങ്കാരശാസ്ത്രചരിത്രത്തിന്റെ കാതലായ രണ്ടു ധാരകളാണിവ. സംസ്കൃതാലങ്കാരികൻമാരുടെ ചുവടുപിടിച്ചുകൊണ്ടു മാത്രമേ മറ്റു ഭാരതീയ ഭാഷകളിൽ സാഹിത്യശാസ്ത്രകൃതികൾ രചിക്കപ്പെട്ടിട്ടുള്ളു.
കേരളത്തിൽ പ്രചുരപ്രചാരം സിദ്ധിച്ചിട്ടുള്ള അലങ്കാരശാസ്ത്രഗ്രന്ഥങ്ങളിൽ പ്രധാനമായവ ഭാഷാഭൂഷണം (എ.ആർ. രാജരാജവർമ), സാഹിതീസർവസ്വം (വടക്കുംകൂർ രാജരാജവർമ) ഭാഷാദർപ്പണം (ആറ്റൂർ കൃഷ്ണപ്പിഷാരടി), സാഹിത്യഭൂഷണം (കുട്ടിക്കൃഷ്ണമാരാർ), കാവ്യജീവിതവൃത്തി (ശിരോമണി പി. കൃഷ്ണൻ നായർ) എന്നിവയാണ്. ഇവ സ്വതന്ത്ര കൃതികളാണെങ്കിലും സംസ്കൃതഭാഷയിലെ അലങ്കാരഗ്രന്ഥങ്ങളെ അവലംബമാക്കിക്കൊണ്ടു നിർമ്മിക്കപ്പെട്ടവയാണ്. പാശ്ചാത്യരുടെ സാഹിത്യനിരൂപണസരണിയുമായി സമ്പർക്കം ലഭിക്കുന്നതു വരെ കേരളത്തിലെന്നല്ല ഭാരതത്തിൽ എവിടെയും ഉണ്ടായിട്ടുള്ള കാവ്യശാസ്ത്രഗ്രന്ഥങ്ങളുടെ ഗതി ഇതുതന്നെയാണ്. ഗുണങ്ങൾ, ദോഷങ്ങൾ, രസം, അലങ്കാരം, ധ്വനി, ഔചിത്യം എന്നിങ്ങനെയുള്ള അനേക വിഷയങ്ങളെക്കുറിച്ചു സമഗ്രമായി ചർച്ച ചെയ്തുകൊണ്ടു മുന്നേറിയിട്ടുള്ള ഭാരതീയകാവ്യശാസ്ത്രകാരന്മാർ സാഹിത്യത്തിന്റെ മർമപ്രധാനങ്ങളായ എല്ലാവശങ്ങളെയും സൂക്ഷ്മമായിക്കണ്ടു മനസ്സിലാക്കിയിരുന്നു; ഒന്നുകൊണ്ടും അവർ പിന്നിലായിരുന്നില്ല. എന്നാൽ പാശ്ചാത്യരുടെ സാഹിത്യനിരൂപണസരണി അടുത്തകാലത്ത് വളരെയധികം പുരോഗമിച്ചിട്ടുണ്ട് എന്ന വസ്തുത മറന്നുകൂട. 


</doc>
<doc id="204244" url="https://ml.wikipedia.org/wiki?curid=204244" title="മഠത്തുംപടി">
മഠത്തുംപടി

പത്തനംതിട്ട ജില്ലയിലെ നാരങ്ങാനം ഗ്രാമപഞ്ചായത്തിൽ സ്ഥിതി ചെയ്യുന്ന ഒരു ഗ്രാമമാണ് മഠത്തുംപടി. 



</doc>
<doc id="204245" url="https://ml.wikipedia.org/wiki?curid=204245" title="മഠത്തുംപടി ദേവിക്ഷേത്രം">
മഠത്തുംപടി ദേവിക്ഷേത്രം

പത്തനംതിട്ട ജില്ലയിലെ മഠത്തുംപടിയിൽ സ്ഥിതി ചെയ്യുന്ന ക്ഷേത്രമാണ് മഠത്തുംപടി ദേവിക്ഷേത്രം. ലാൽ പ്രസാദാണ് ഇപ്പോഴത്തെ മേൽശാന്തി. 


</doc>
<doc id="204249" url="https://ml.wikipedia.org/wiki?curid=204249" title="കിടങ്ങന്നൂർ">
കിടങ്ങന്നൂർ

ആറന്മുള ഗ്രാമപഞ്ചായത്തിൽ സ്ഥിതി ചെയ്യുന്ന ഒരു പ്രദേശമാണ് കിടങ്ങന്നൂർ. കോഴഞ്ചേരി-പന്തളം റോഡിൽ, ആറന്മുളയ്ക്കും മായലുമണ്ണിനും ഇടയിലായാണ് ഈ പ്രദേശം. കിടങ്ങന്നൂരിനു സമീപമാണ് ആറന്മുള വിമാനത്താവളം നിർമിച്ചുകൊണ്ടിരിക്കുന്നത്. വിദ്യാഭ്യാസ മേഖലയിലും, കലാ-സാംസ്കാരിക മേഖലയിലും വളരെയധികം പുരോഗതി നേടിയ ഭൂപ്രദേശമാണ് ഇത്.


</doc>
<doc id="204253" url="https://ml.wikipedia.org/wiki?curid=204253" title="ടി.പി. ചന്ദ്രശേഖരൻ വധക്കേസ്‌">
ടി.പി. ചന്ദ്രശേഖരൻ വധക്കേസ്‌

റെവലൂഷ്യണറി മാർക്സിസ്റ്റ്‌ പാർട്ടി(ആർ.എം.പി)യുടെ സ്ഥാപക നേതാവായ ഒഞ്ചിയം സ്വദേശി ടി.പി. ചന്ദ്രശേഖരനെ 2012 മെയ്‌ 4-ന് രാത്രി 10 മണിക്ക് വടകരക്കടുത്തു വള്ളിക്കാട് വെച്ച് ഇന്നോവ കാറിൽ പിന്തുടർന്നെത്തിയ കൊലയാളി സംഘം ബോംബെറിഞ്ഞു വീഴ്ത്തിയ ശേഷം വെട്ടിക്കൊലപ്പെടുത്തിയ കേസ്‌ ആണ് ടി.പി.ചന്ദ്രശേഖരൻ വധക്കേസ്‌. 

തന്റെ പാർട്ടിയായ സിപിഐ(എം) -ൽ പ്രത്യയശാസ്ത്രവ്യതിചലനങ്ങൾ നടക്കുന്നു എന്ന് പരസ്യമായി വിമർശിച്ച് 2009-ൽ ചന്ദ്രശേഖരൻ സി.പി.ഐ(എം) വിട്ടുപോയി. തുടർന്നു് അദ്ദേഹം കോഴിക്കോട് വടകര താലൂക്കിൽ ഒഞ്ചിയം ഗ്രാമപഞ്ചായത്തിൽ റെവലൂഷ്യണറി മാർക്സിസ്റ്റ്‌ പാർട്ടി (ആർ.എം.പി)എന്ന പേരിൽ ഒരു പുതിയ രാഷ്ട്രീയകക്ഷിക്കു രൂപം നൽകി. സംഘടനയുടെ ഓഞ്ചിയം ഏരിയാ സെക്രട്ടറിയും ഇടതുപക്ഷ ഏകോപന സമിതി സംസ്ഥാന കൺവീനറും ആയിരുന്നു ഇദ്ദേഹം. ക്രമേണ സി.പി.ഐ(എം)-ന്റെ ഔദ്യോഗിക നിലപാടുകൾക്കെതിരെ പോരടിക്കുന്നവരുടെ പ്രതിഷേധത്തിന്റെ മുഖമായി ചന്ദ്രശേഖരൻ മാറി . സി.പി.ഐ(എം)-ന് വലിയ സ്വാധീനമുണ്ടായിരുന്ന ഒഞ്ചിയം പഞ്ചായത്ത് സിപിഎമ്മിൽ നിന്ന് റെവലൂഷ്യണറി മാർക്സിസ്റ്റ്‌ പാർട്ടി പിടിച്ചെടുത്തത് ടി.പി. ചന്ദ്രശേഖരന്റെ നേതൃത്വത്തിലായിരുന്നു. 2012 മേയ് 4നു് കൊല ചെയ്യപ്പെട്ടതിനു ശേഷം ചന്ദ്രശേഖരനു് വാർത്താമാദ്ധ്യമങ്ങളിൽ വമ്പിച്ച ജനശ്രദ്ധ ലഭിച്ചു.

2012 മെയ്‌ 4-ന് രാത്രി 10 മണിക്ക് ടി.പി. ചന്ദ്രശേഖരനെ വടകരക്കടുത്തു വള്ളിക്കാട് വെച്ച് കാറിൽ പിന്തുടർന്നെത്തിയ സംഘം ബോംബെറിഞ്ഞു വീഴ്ത്തിയ ശേഷം വെട്ടിക്കൊലപ്പെടുത്തി. കൊലപാതകത്തിനു പിന്നിൽ സിപിഎം ആണെന്ന് സംശയിക്കുന്നതായി കേരളത്തിലെ മുഖ്യമന്ത്രി അടക്കമുള്ള രാഷ്ട്രീയ നേതാക്കളും റെവലൂഷ്യണറി മാർക്സിസ്റ്റ്‌ പാർട്ടിയും ആരോപിച്ചിരുന്നു.
എന്നാൽ ടി.പി.ചന്ദ്രശേഖരന്റെ കൊലപാതകത്തിൽ സി.പി.ഐ.എമ്മിന് പങ്കില്ലെന്ന് എൽ.ഡി.എഫ് കൺവീനർ വൈക്കം വിശ്വൻ വ്യക്തമാക്കി.. ചന്ദ്രശേഖരന്റെ വധം കേരളീയ രാഷ്ട്രീയ സാമൂഹിക മാധ്യമരംഗങ്ങളിൽ വ്യാപകമായ ചർച്ചാവിഷയമാവുകയുണ്ടായി..

പ്രത്യേക അഡീഷണൽ സെഷൻസ് ജഡ്ജി ആർ. നാരായണപിഷാരടി തയ്യാറാക്കിയ 359 പേജുള്ള വിധിന്യായത്തിൽ ടി.പി. ചന്ദ്രശേഖരൻ വധക്കേസിൽ കുറ്റക്കാരെന്ന് കണ്ടെത്തിയ മൂന്ന് സി.പി.എം. നേതാക്കൾ ഉൾപ്പെടെ 11 പ്രതികൾക്ക് കോടതി ജീവപര്യന്തം ശിക്ഷ വിധിച്ചു. മറ്റൊരു പ്രതിയെ മൂന്നുവർഷം കഠിനതടവിനും ശിക്ഷിച്ചു. 

സി.പി.എം. വിമതനും ആർ.എം.പി. നേതാവുമായിരുന്ന ടി.പി. ചന്ദ്രശേഖരന്റെ കൊലപാതകത്തിനുകാരണം രാഷ്ട്രീയ വൈരാഗ്യമാണെന്ന് പ്രത്യേക അഡീഷണൽ സെഷൻസ് കോടതി വിധിന്യായത്തിൽ നിരീക്ഷിച്ചു. 

സി.പി.എം കോഴിക്കോട് ജില്ലാ സെക്രട്ടേറിയറ്റ് അംഗവും കേസിലെ 14-ാം പ്രതിയുമായ പി. മോഹനനെതിരെ സ്വീകാരയോഗ്യമായ തെളിവുകൾ ഇല്ലാത്തതുകൊണ്ടാണ് കുറ്റമുക്തനാക്കിയതെന്നും വിധിയിൽ വ്യക്തമാക്കുന്നുണ്ട്. 

നരഹത്യാക്കുറ്റം തെളിഞ്ഞ കൊലയാളിസംഘത്തിന് ജീവപര്യന്തം തടവിനൊപ്പം അരലക്ഷംരൂപവീതം പിഴയും ശിക്ഷവിധിച്ചു. പിഴയടച്ചില്ലെങ്കിൽ ഒരുവർഷം കഠിനതടവ് അധികമായി അനുഭവിക്കണം.

വധഗൂഢാലോചന നടത്തിയ സി.പി.എം. നേതാക്കൾ ജീവപര്യന്തം തടവിനൊപ്പം ഒരു ലക്ഷം രൂപവീതം പിഴയടയ്ക്കണം.

വധപ്രേരണാക്കുറ്റംചെയ്ത വായപ്പടച്ചി റഫീഖും ജീവപര്യന്തം തടവിനൊപ്പം ഒരു ലക്ഷം രൂപവീതം പിഴയടയ്ക്കണം.

കൊലയ്ക്ക് ഉപയോഗിച്ച വാളുകൾ കിണറ്റിലിട്ട് തെളിവ് നശിപ്പിച്ച 31-ാം പ്രതി കണ്ണൂർ ചൊക്ലി മാരാംകുന്നുമ്മൽ വീട്ടിൽ എം.കെ. പ്രദീപൻ എന്ന ലംബു പ്രദീപന് (36) മൂന്നുവർഷം കഠിനതടവും 20,000 രൂപ പിഴയുമാണ് ശിക്ഷവിധിച്ചത്. ശിക്ഷ നാലുവർഷത്തിൽ കുറവായതിനാൽ പ്രദീപന് കോടതി ജാമ്യം അനുവദിച്ചു.




</doc>
<doc id="204272" url="https://ml.wikipedia.org/wiki?curid=204272" title="ഭക്ഷ്യസുരക്ഷ ഗുണനിലവാര നിയമം">
ഭക്ഷ്യസുരക്ഷ ഗുണനിലവാര നിയമം

ഭക്ഷ്യവസ്തുക്കളുടെ ഗുണനിലവാരം ഉറപ്പുവരുത്താൻ, 2011 ആഗസ്ത് അഞ്ചിന് ഭാരതത്തിൽ പ്രാബല്യത്തിൽ വന്ന നിയമമാണ് ഭക്ഷ്യസുരക്ഷ, ഗുണനിലവാര നിയമം (Food safety and Standards Act 2006). ഭക്ഷ്യവസ്തുക്കളുടെ ഗുണനിലവാരം ഉറപ്പുവരുത്താൻ ഇതുവരെ പല നിയമങ്ങളാണ് ഉണ്ടായിരുന്നത്. ഇവയ്ക്കെല്ലാം പകരമാണ് ഈ നിയമം. ഭക്ഷ്യവസ്തുക്കൾക്ക് ശാസ്ത്രീയമായി നിലവാരം നിർണയിക്കാനുള്ള വ്യവസ്ഥകൾ നിയമത്തിലുണ്ട്.

ഭക്ഷ്യവ്യാപാരികൾക്കും ഭക്ഷ്യ ഉൽപ്പാദകർക്കും വിതരണക്കാർക്കും ഇറക്കുമതിക്കാർക്കും രജിസ്ട്രേഷനും ലൈസൻസും നിർബന്ധിതമാകും. ഇതിനുള്ള സമയപരിധിയാണ് ആഗസ്ത് അഞ്ചിന് അവസാനിക്കുന്നത്. ലൈസൻസോ രജിസ്ട്രേഷനോ നേടാതെ സ്ഥാപനങ്ങൾക്ക് പ്രവർത്തിക്കാൻ കഴിയാതെവരും. നഗരസഭകളിലും മുനിസിപ്പാലിറ്റികളിലും പഞ്ചായത്തുകളിലും രജിസ്ട്രേഷൻ ചുമതലയുള്ള ഫുഡ് സേഫ്റ്റി ഇൻസ്പെക്ടർമാരെ നിയമിച്ചിട്ടുണ്ട്. 

ഹോട്ടലുകൾ, ബേക്കറികൾ, പലചരക്കുകടകൾ, പാൽ, മുട്ട, മാംസം തുടങ്ങിയവ വിൽക്കുന്നവർ, ശീതള പാനീയങ്ങളും മറ്റും നിർമ്മിക്കുന്നവർ, തട്ടുകടകൾ, മറ്റ് ചെറുകിട തെരുവുകച്ചവടക്കാർ,സൈക്കിളിൽ പാൽ കൊണ്ടുനടക്കുന്നവർ തുടങ്ങിയവർക്കെല്ലാം രജിസ്ട്രേഷൻ വേണം. ലൈസൻസിന്റെ പകർപ്പും ഭക്ഷ്യസുരക്ഷാ കമീഷണറുടെ ടോൾഫ്രീ നമ്പറും എല്ലാ സഥാപനങ്ങളിലും പ്രദർശിപ്പിക്കണം.

ഭക്ഷണസാധനങ്ങൾ നിർമ്മിക്കുകയും വിൽക്കുകയുംചെയ്യുന്ന സ്ഥാപനങ്ങൾക്ക് ഈ നിയമപ്രകാരം രജിസ്ട്രേഷനുള്ള സമയം 2012 ആഗസ്ത് അഞ്ചിന് അവസാനിച്ചെങ്കിലും സമയപരിധി ആറുമാസത്തേക്കു കൂടി നീട്ടി ജൂലൈ 27 നു ഉത്തരവായിട്ടുണ്ട്. ഇതോടെ നിയമം പൂർണരൂപത്തിൽ നടപ്പാകും.
കുറ്റത്തിന്റെ ഗൗരവമനുസരിച്ച് 10 ലക്ഷം രൂപവരെ പിഴയും ജീവപര്യന്തം തടവുംവരെയാണ് ശിക്ഷ. ഇത്തരം കേസുകൾ കൈകാര്യംചെയ്യാൻ സംസ്ഥാന ഫുഡ് സേഫ്റ്റി അഡ്ജുഡിക്കേറ്റിങ് ഓഫീസറും അപ്പീലുകൾ കേൾക്കാൻ ജില്ലാ ജഡ്ജിയുടെ റാങ്കിൽപ്പെട്ട ഫുഡ് സേഫ്റ്റി അപ്പലറ്റ് ട്രിബ്യൂണലും ഉണ്ടാകും. കേസുകൾ കൈകാര്യംചെയ്യാൻ പ്രത്യേക കോടതികളും പ്രത്യേകം പ്രോസിക്യൂട്ടർമാരും നിലവിൽവരും. നിയമ നടപടികൾ സ്വീകരിക്കുംമുമ്പ് സ്ഥാപനങ്ങൾക്ക് മതിയായ സമയം നൽകാനും നിയമത്തിൽ വ്യവസ്ഥയുണ്ട്. ഉപഭോക്താക്കൾക്കുതന്നെ ഭക്ഷണ സാമ്പിൾ എടുത്ത് ലാബിൽ പരിശോധിച്ചശേഷം പരാതി നൽകാനാകും. ഡൽഹി ആസ്ഥാനമായുള്ള ഫുഡ് സേഫ്റ്റി ആൻഡ് സ്റ്റാൻഡേഡ്സ് അതോറിറ്റി ഓഫ് ഇന്ത്യ (FSSAI )ക്കാണ് ഈ നിയമം രാജ്യത്താകെ നടപ്പാക്കാനുള്ള ചുമതല. 



</doc>
<doc id="204274" url="https://ml.wikipedia.org/wiki?curid=204274" title="കബോട്ടാഷ് നിയമം">
കബോട്ടാഷ് നിയമം

വിദേശ കപ്പലുകളിൽ നിന്നുള്ള കണ്ടയ്നറുകൾ ഇന്ത്യൻ പതാക വഹിച്ച ചെറുയാനങ്ങളിൽ മാത്രമേ ടെർമിനലിൽ എത്തിക്കാവൂ എന്ന് നിഷ്കർഷിക്കുന്നതാണ് കബോട്ടാഷ് നിയമം. 

മർച്ചന്റ്‌ ഷിപ്പിംഗ്‌ ആക്ടിലെ 406, 407 ഖണ്ഡങ്ങളേയും തീരദേശ സുരക്ഷയുമായി ബന്ധപ്പെട്ട ഇതര ചട്ടങ്ങളേയും ഒരുമിച്ച്‌ ചേർത്താണ്‌ കബോട്ടാഷ്‌ ചട്ടങ്ങൾ എന്നു പറയുന്നത്‌. പാശ്ചാത്യ രാജ്യങ്ങൾ ഈ നിബന്ധനകളെ കബോട്ടാഷ്‌ നിബന്ധനകൾ എന്നുവിളിക്കുന്നതിനാൽ നമ്മുടെ നാട്ടിലും ഇതിനെ കബോട്ടാഷ്‌ എന്നാണ്‌ വിളിക്കുന്നത്‌. ഇത്‌ ഒരു പ്രത്യേക നിയമമല്ല അതുപോലെതന്നെ നമ്മുടെ മർച്ചന്റ്‌ ഷിപ്പിംഗ്‌ ആക്ടിൽ കബോട്ടാഷ്‌ എന്ന്‌ വാക്കുപോലുമില്ല.



</doc>
<doc id="204281" url="https://ml.wikipedia.org/wiki?curid=204281" title="പി.കെ. ഗോപാലകൃഷ്ണൻ">
പി.കെ. ഗോപാലകൃഷ്ണൻ

വൈജ്ഞാനിക സാഹിത്യകാരൻ എന്ന നിലയിൽ പ്രസിദ്ധനായ പി.കെ. ഗോപാലകൃഷ്ണൻ 1924 മാർച്ച്‌ 29-ന്‌ തൃശ്ശൂർ ജില്ലയിൽ പാപ്പിനിവട്ടം വില്ലേജിലാണ് ജനിച്ചത്. കൊടുങ്ങല്ലൂർ ഹൈസ്‌കൂളിൽ പഠിച്ചു. 1944-ൽ എറണാകുളം മഹാരാജാസ്‌ കോളേജിൽ നിന്ന്‌ മലയാളത്തിൽ ഒന്നാമനായി സ്വർണ്ണമെഡൽ നേടി. ബി.ഏയും 1947-ൽ മദ്രാസ്‌ ലോ കോളേജിൽനിന്ന്‌ ബി.എൽ.പരീക്ഷയും പാസ്സായി. മഹാരാജാസ്‌ കോളേജിൽ പഠിക്കുമ്പോൾ കമ്മ്യൂണിസ്‌റ്റുപ്രസ്‌ഥാനവുമായി ബന്ധപ്പെട്ടു പ്രവർത്തിക്കാൻ തുടങ്ങി. വിദ്യാർത്ഥി ഫെഡറേഷന്റെ സ്‌ഥാപക നേതാക്കളിൽ ഒരാളായിരുന്നു. 1942-ൽ ക്വിറ്റിന്ത്യാ സമരത്തിൽ വിദ്യാർത്ഥി പഠിപ്പു മുടക്കിന്‌ നേതൃത്വം നൽകി. കമ്മ്യൂണിസ്‌റ്റു പ്രവർത്തകനെന്ന നിലയിൽ അറസ്‌റ്റു ചെയ്യപ്പെട്ട്‌ ഒന്നര വർഷത്തോളം ജയിലിൽ കഴിഞ്ഞു. 1949-ൽ പുരോഗമന സാഹിത്യസംഘടന രണ്ടായി പിളർന്നപ്പോൾ ഇടതുപക്ഷക്കാരുടെ പുരോഗമന സാഹിത്യസംഘടനയുടെ സെക്രട്ടറിയായിരുന്നു.

1952-ൽ മദ്രാസ്‌ നിയമസഭയിലെക്കും 1967, 77, 80 വർഷങ്ങളിൽ കേരള നിയമസഭയിലേക്കും തെരഞ്ഞെടുക്കപ്പെട്ടു. കമ്യൂണിസ്റ്റ് പാർട്ടി പിളർന്നപ്പോൾ ഇദ്ദേഹം സി.പി.ഐയുടെ ഭാഗമായി നിലകൊണ്ടു. 1977-80-ൽ ഡപ്യൂട്ടി സ്‌പീക്കറായിരുന്നു. കേരള സാഹിത്യ പരിഷത്ത്‌ എക്‌സിക്യൂട്ടീവ്‌ അംഗം, കേരള സാഹിത്യ അക്കാദമി അംഗം, കേരളസർവ്വകലാശാലയുടെയും കാർഷികസർവ്വകലാശാലയുടെയും സെനറ്റ്‌ അംഗം എന്നീ നിലകളിൽ സേവനം ചെയ്തിട്ടുണ്ട്. കേരള ഹിസ്റ്ററി അസ്സോസിയേഷൻ, സമസ്ത കേരള സാഹിത്യ പരിഷത്ത്, പുരോഗമന കലാ സാഹിത്യ സംഘം എന്നിവയുടെ സെക്രട്ടറിയായി പ്രവർത്തിച്ചിട്ടുണ്ട് . നവജീവൻ, ജഗൽസാക്ഷി എന്നീ പത്രങ്ങളുടെയും കിരണം മാസികയുടെയും നവയുഗം വാരികയുടെയും പത്രാധിപരായിരുന്നു. 

2009 സെപ്റ്റംബർ 14-ന് തൃശ്ശൂർ വച്ചാണ് ഇദ്ദേഹം മരിച്ചത് .

ഒണ്ണൂലിക്കുട്ടിയും, കുഞ്ഞിറ്റിയുമാണ് ഇദ്ദേഹത്തിന്റെ മാതാപിതാക്കൾ. ഓമനടീച്ചറെയാണ് ഇദ്ദേഹം വിവാഹം കഴിച്ചത് (അന്തരിച്ചു). ലസിത, മീന എന്നിവരാണ് മക്കൾ. 


1977-ൽ പലവക ഗ്രന്ഥങ്ങൾക്കായുള്ള കേരള സാഹിത്യഅക്കാദമി അവാർഡ്‌ കേരളത്തിന്റെ സാംസ്കാരിക ചരിത്രം എന്ന ഗ്രന്ഥത്തിനു ലഭിച്ചു. കെ. ദാമോദരൻ അവാർഡ്, ശ്രീ നാരായണ സാംസ്കാരിക സമിതി അവാർഡ്, വി.കെ. രാജൻ അവാർഡ്, സി.ആർ കേശവൻ വൈദ്യർ സ്മാരക ശ്രീ നാരായണ ജയന്തി അവാർഡ് എന്നിങ്ങനെ പല പുരസ്കാരങ്ങളും ഇദ്ദേഹത്തിന് ലഭിച്ചിട്ടുണ്ട്. 



</doc>
<doc id="204283" url="https://ml.wikipedia.org/wiki?curid=204283" title="സുജാതാദേവി">
സുജാതാദേവി

മലയാളസാഹിത്യകാരിയായ സുജാതാദേവി 'ദേവി' എന്ന പേരിൽ കവിതയും 'സുജാത'യെന്ന പേരിൽ ഗദ്യവും എഴുതുന്നു. വിദ്യാഭ്യാസം. എറണാകുളം മഹാരാജാസ് കോളജ്, തിരുവനന്തപുരം വിമെൻസ് കോളജ് എന്നിവിടങ്ങളിൽ ഇംഗ്ലീഷ് അധ്യാപികയായിരുന്നു.

പ്രസിദ്ധ കവിയും സ്വാതന്ത്ര്യസമരസേനാനിയുമായിരുന്ന ബോധേശ്വരന്റെയും പ്രൊഫ.വി.കെ.കാർത്ത്യായനിഅമ്മയുടെയും മകളാണ്. വിവാഹിതയും മൂന്ന് ആൺമക്കളുടെ അമ്മയുമാണ്. കവയിത്രികളും അദ്ധ്യാപികമാരുമായിരുന്ന ഹൃദയകുമാരിയുടെയും സുഗതകുമാരിയുടെയും ഇളയ സഹോദരിയാണ്.


കാടുകളുടെ താളംതേടി എന്ന ഗ്രന്ഥത്തിന് മികച്ച യാത്രാവിവരണത്തിനുള്ള 1999-ലെ കേരള സാഹിത്യ അക്കാദമി പുരസ്കാരം ലഭിച്ചു. 


</doc>
<doc id="204293" url="https://ml.wikipedia.org/wiki?curid=204293" title="കാളിയത്ത് ദാമോദരൻ">
കാളിയത്ത് ദാമോദരൻ

പ്രസിദ്ധ വിവർത്തനസാഹിത്യകാരനും അദ്ധ്യാപകനുമായിരുന്നു പ്രൊഫ. കാളിയത്ത് ദാമോദരൻ. ഇദ്ദേഹത്തിന്റെ സ്മരണാർത്ഥം പ്രൊഫസർ പി. ശങ്കരൻ നമ്പ്യാർ ഫൗണ്ടേഷൻ മലയാളത്തിൽ എല്ലാ വർഷവുമുണ്ടാകുന്ന മികച്ച വിവർത്തനസാഹിത്യകൃതിക്ക് പ്രൊഫ. കാളിയത്ത് ദാമോദരൻ പുരസ്കാരം നൽകുന്നുണ്ട്.
കെ. കുട്ടികൃഷ്ണൻ നായരുടെയും ഭാർഗ്ഗവി അമ്മയുടെയും മകനായി 1942 ഫെബ്രുവരി 22-ന് കിള്ളിമംഗലത്താണ് ഇദ്ദേഹം ജനിച്ചത്. കിളളിമംഗലം ഗവണ്മെന്റ് എൽ.പി.സ്‌കൂൾ, ചേലക്കര ശ്രീമൂലം തിരുനാൾ ഗവണ്മെന്റ് ഹൈസ്‌കൂൾ, തൃശൂർ സെന്റ്‌ തോമസ്‌ കോളേജ്‌, ശ്രീ കേരളവർമ്മ കോളജ്‌, പൂണെ സർവ്വകലാശാല എന്നിവിടങ്ങളിൽ നിന്നായി വിദ്യാഭ്യാസം നേടി. മുംബൈ റിസർവ്‌ ബാങ്കിൽ അല്‌പകാലം ജോലി ചെയ്തിട്ടുണ്ട്. തൃശൂർ ശ്രീകേരളവർമ്മ കോളജിൽ കൊമേഴ്‌സ്‌ വിഭാഗത്തിലാണ് അദ്ധ്യാപകവൃത്തിയിൽ പ്രവേശിച്ച ഇദ്ദേഹം 1984-ൽ വകുപ്പദ്ധ്യക്ഷനായി. 1997-ൽ തൽസ്‌ഥാനത്തുനിന്നു വിരമിച്ചു. കോഴിക്കോട്‌ സർവ്വകലാശാല സെനറ്റ്‌, അക്കാദമിക്‌ കൗൺസിൽ, സിൻഡിക്കേറ്റ്‌ എന്നീ സമിതികളിൽ അംഗമായിരുന്നു. 1998 ജൂണിൽ കേരള സാഹിത്യ അക്കാദമി സെക്രട്ടറിയായി നിയമിക്കപ്പെട്ടു. 2009 ജനുവരി 27-ന് അർബ്ബുദരോഗബാധയെത്തുടർന്ന് ഇദ്ദേഹം അന്തരിച്ചു. 

സതീദേവിയാണ് ഭാര്യ. ജയശ്രീ, ശ്രീലേഖ, വിനീത്‌ കൃഷ്‌ണൻ, വിനോദ്‌ കൃഷ്‌ണൻ എന്നിവരാണ് മക്കൾ.

ചെറുകഥകളും, കവിതകളും മറ്റു ഗ്രന്ഥങ്ങളും മറാഠിയിൽനിന്നും വിവർത്തനം ചെയ്‌തിട്ടുണ്ട്‌.

അക്കർമാശിയുടെ മലയാള പരിഭാഷയ്ക്ക് വിവർത്തനസാഹിത്യത്തിനുള്ള 2006-ലെ കേരള സാഹിത്യ അക്കാദമി പുരസ്കാരം ലഭിച്ചു.


</doc>
<doc id="204297" url="https://ml.wikipedia.org/wiki?curid=204297" title="പോളിബ്യൂട്ടാഡൈയീൻ">
പോളിബ്യൂട്ടാഡൈയീൻ

1,3 ബ്യൂട്ടാഡൈയീൻ എന്ന ഏകകം പോളിമറീകരിച്ചാണ് പോളിബ്യൂട്ടാഡൈയീൻ ഉത്പാദിപ്പിക്കുന്നത്. പിബി(PB), പിബിആർ (PBR) എന്നീ പേരുകളിലും അറിയപ്പെടുന്നു. പോളിബ്യൂട്ടാഡൈയീൻ ഹോമോപോളിമറും,(ബ്യൂട്ടാഡൈയീൻ- - അക്രിലോനൈട്രൈൽ) ,(സ്റ്റൈറീൻ- ബ്യൂട്ടാഡൈയീൻ--,) ഇലാസ്റ്റോമറുകളും, അക്രിലോനൈട്രൈൽ, ബ്യൂട്ടാഡൈയീൻ- സ്റ്റൈറീൻ ഇവ മൂന്നും അടങ്ങുന്ന എബിഎസ് പ്ലാസ്റ്റിക്കുകളും (ABS Plastics) വളരെയേറെ വ്യാവസായിക പ്രാധാന്യമുളള ഉത്പന്നങ്ങളാണ്. 
റഷ്യൻ വൈജ്ഞാനികനായ ലെബേഡേവ് 1910-ൽ പോളിബ്യൂട്ടാഡൈയീൻ ഉണ്ടാക്കുന്ന രാസപ്രക്രിയ കണ്ടുപിടിച്ചെങ്കിലും,വ്യാവസായികതോതിലുളള ഉത്പാദനം 1930-ലേ ആരംഭിച്ചുളളു. . അതിനുശേഷം, സോഡിയം (നാട്രിയം) രാസത്വരകമായി ഉപയോഗിച്ച് തയ്യാറാക്കിയ പോളിമറിനെ ബ്യൂണാ- എന്നപേരിൽ ജർമനി വിപണിയിലെത്തിച്ചു.
ഫ്രീറാഡിക്കൽ , ആനയോണിക്, കാറ്റയോണിക് , കോർഡിനേഷൻ വിധികളനുസരിച്ച് 1,3 ബ്യൂട്ടാഡൈയീനെ പോളിമറീകരിക്കാം.
. പോളിമറീകരണത്തിനുപയോഗിക്കുന്ന രാസത്വരകം, വിധി എന്നിവ അതിമോത്പന്നത്തിൻറെ സ്വഭാവവിശേഷങ്ങളെ സ്വാധീനിക്കുന്നു. സിസ്("cis" ),ട്രാൻസ് ("trans" ) വൈനൈൽ (vinyl ) എന്നിങ്ങനെ പ്രധാനമായും മൂന്നു തരങ്ങളിൽ പിബി ലഭ്യമാണ്. 

മോട്ടോർ വാഹനങ്ങൾക്കായുളള ടയറുകൾ , ഗോൾഫ് പന്തുകൾ എന്നിങ്ങനെ പല മേഖലകളിലും ഉപയോഗപ്പെടുന്നു.


</doc>
<doc id="204310" url="https://ml.wikipedia.org/wiki?curid=204310" title="കോപ ഡെൽ റേ">
കോപ ഡെൽ റേ

സ്പാനിഷ് ഫുട്ബോൾ ക്ലബ്ബുകൾക്കിടയിൽ നടക്കുന്ന വാർഷിക ഫുട്ബോൾ ടൂർണ്ണമെന്റാണ് കോപ ഡെൽ റേ (സ്പാനിഷ്: Copa del Rey). രാജാവിന്റെ കിരീടം (ഇംഗ്ലീഷ്: King's Cup) എന്നാണീ സ്പാനിഷ് വാക്കിന്റെ അർത്ഥം. ടൂർണ്ണമെന്റിന്റെ മുഴുവൻ പേര് കാമ്പിയോനാറ്റോ ഡി എസ്പാന - കോപ ഡി സു മജെസ്റ്റദ് എൽ റേ ഡി ഫുട്ബോൾ (സ്പാനിഷ്: Campeonato de España – Copa de Su Majestad el Rey de Fútbol, മലയാളം: സ്പെയിനിന്റെ പോരാട്ടം - ചക്രവർത്തി തിരുമനസ്സിന്റെ ഫുട്ബോൾ കിരീടം, ഇംഗ്ലീഷ്: Championship of Spain – His Majesty the King's Football Cup) എന്നതാണ്.

2010 ഡിസംബർ 22ന് റോയൽ സ്പാനിഷ് ഫുട്ബോൾ ഫെഡെറേഷന്റെ അസാധാരണമായൊരു യോഗത്തിൽ സെവിയ്യ എഫ്. സി, 2009ൽ അവർ നേടിയ കിരീടം സൂക്ഷിച്ച് വെക്കാൻ ഫെഡെറേഷനോട് അനുവാദം ചോദിച്ചു. 2010ൽ ദക്ഷിണാഫ്രിക്കയിൽ വെച്ച് നടന്ന ഫിഫ ലോകകപ്പിൽ സ്പെയിൻ കിരീടം നേടിയതിന്റെ ഓർമ്മക്കായാണ് സെവിയ്യ ഇത്തരം ഒരു ആവശ്യം ഉന്നയിച്ചത്. റയൽ മാഡ്രിഡിന് ആദ്യത്തെ കോപ ഡി ലാ റിപ്രബ്ലിക്ക (1936ൽ) കിരീടവും, സെവിയ്യക്ക് തന്നെ ആദ്യ കോപ ഡെൽ ജെനറിലിസിമോ (1939ൽ) കിരീടവും അത്ലെറ്റിക്കോ മാഡ്രിഡിന് അവസാനത്തെ കോപ ഡെൽ ജെനറലിസിമോ (1976ൽ) കിരീടവും സ്വന്തമാക്കാൻ മുമ്പ് അനുവാദം നൽകിയിരുന്നു എന്നതിന്റെ അടിസ്ഥാനത്തിലാണ് സെവിയ്യ ഈയാവശ്യം മുന്നോട്ട് വെച്ചത്.

ഇതിനെത്തുടർന്ന് മാഡ്രിഡിലെ സ്വർണ്ണപ്പണിക്കാരനായിരുന്ന ഫെഡെറികോ അലെഗ്രെ പുതിയ കിരീടം നിർമ്മിച്ചു. 15 കിലോഗ്രാം ഭാരമുള്ള, വെള്ളിയിൽ നിർമ്മിതമായതായിരുന്നു പുതിയ കിരീടം. 2011ൽ റയൽ മാഡ്രിഡ് ഈ കിരീടത്തിന്റെ ആദ്യ അവകാശികളായി. തുടർന്നുള്ള വിജയാഘോഷങ്ങൾക്കിടെ പ്ലാസ ഡി സിബെലെസിൽ വെച്ച് തുറന്ന ഡബിൾ ഡെക്കർ ബസിൽ സഞ്ചരിക്കുകയായിരുന്ന ടീം അംഗം സെർജിയോ റാമോസിൽ നിന്ന് കിരീടം താഴേക്ക് വീഴുകയും ബസ് കിരീടത്തിനു മുകളിലൂടെ കയറുകയും ചെയ്തു. പത്ത് കഷ്ണങ്ങളായി മാറിയ കിരീടത്തിന് പകരം ഇതിന്റെ ഒരു മാതൃകയാണ് പിന്നീട് റയൽ മാഡ്രിഡിന് ലഭിച്ചത്.

‡ : കാസിലിയ സിഎഫ് റയൽ മാഡ്രിഡിന്റെ റിസർവ്വ് ടീമാണ് (റയൽ മാഡ്രിഡ് കാസിലിയ). 1990–91 മുതൽ കോപ ഡെൽ റേയിൽ റിസർവ്വ് ടീമുകൾക്ക് കളിക്കാനാവില്ല.



</doc>
<doc id="204317" url="https://ml.wikipedia.org/wiki?curid=204317" title="പോളി സൈലോക്സേൻ">
പോളി സൈലോക്സേൻ

സിലിക്കൺ പോളിമറുകൾ എന്ന് പൊതുവെ അറിയപ്പെടുന്ന പോളി സൈലോക്സേൻ പോളിമറുകളിലെ ശൃംഖലകൾ സിലിക്കൺ മൂലകവും, ഓക്സിജനും ഇണക്കിച്ചേർത്ത് ഉണ്ടാക്കിയവയാണ്. 

ക്ലോറോസിലേൻ അഥവാ ആൽക്കോക്സി സിലേൻ എന്നിവയിൽ നിന്ന് ഹൈഡ്രോളിസിസ്, കണ്ടൻസേഷൻ എന്ന രണ്ടു സ്റ്റെപ്പുകളിലൂടെയാണ് പോളിമറീകരണം നടക്കുന്നത് 

""'n" Si(CH)Cl + "n" HO → [Si(CH)O] + 2"n" HCl

ബഹുമുഖ ആവശ്യങ്ങൾക്ക് അനുയോജ്യമായ വിധത്തിൽ ദ്രവാവസ്ഥയിലും, അർദ്ധദ്രവാവസ്ഥയിലും, ഖരാവസ്ഥയിലും ലഭ്യമാണ്.
സാങ്കേതികവ്യാവസായിക മേഖലകളിൽ വളരെ പ്രാധാന്യമുളള ഉത്പന്നമാണ് സിലിക്കോൺ സീലന്റുകൾ . പ്രതലങ്ങൾ കൂട്ടിയിണക്കുമ്പോഴുണ്ടാകുന്ന വിടവുകളിലൂടെ (joint) ഈർപ്പവും വായുവും അകത്തു കടക്കാതിരിക്കാനായി സിലിക്കോൺ സീലന്റുകൾ ഉപയോഗിക്കപ്പെടുന്നു. 
ചൂടും,വെളളവും, രാസവസ്തുക്കൾക്കുമെതിരായി പ്രതലങ്ങൾക്ക് പ്രതിരോധശക്തി നല്കാനായി സിലിക്കോൺ പോളിമറുകൾ അടങ്ങിയ ലേപനങ്ങൾ ഉപയോഗപ്പെടുന്നു. കോൺക്രീറ്റിലും ചേർക്കാം. 
വാർത്തെടുക്കാനുപയോഗിക്കുന്ന അച്ചുകളിൽ നിന്ന് ഉരുപ്പടികൾ പൊട്ടാതെ എളുപ്പത്തിൽ വേർപെടുത്തിയെടുക്കാനായി ഉപയോഗപ്പെടുന്നു. 
അന്തരീക്ഷയാനങ്ങളിലും, മിസ്സൈലുകളിലും, ദൃഢവും ഭാരം കുറഞ്ഞതുമായ ഭാഗങ്ങൾ നിർമ്മിക്കാനുപയോഗപ്പെടുന്നു. 
ബേക്കു ചെയ്യാനും, ആവികയറ്റാനുമായുളള പാത്രങ്ങൾ , കരണ്ടികൾ
അഴുക്കു നീക്കിയെടുക്കാനുളള ലായകമായി ഉപയോഗിക്കുന്നു ( cleaning agent)
മനുഷ്യശരീരത്തിനകത്തും പുറത്തും ഹാനികരമായതോ, അഹിതമായതോ ആയ യാതൊരുവിധ പരിണാമങ്ങളോ പ്രക്രിയകളോ സിലിക്കോൺ പോളിമറുകളിൽ നിന്ന് ഉണ്ടാകുന്നില്ല എന്ന കാരണത്താൽ പല വിധത്തിലും പ്രയോജനപ്പെടുന്നു. 
വളരെ താഴ്ന്നതും ഉയർന്നതുമായ താപനിലകളിൽ പ്രയോഗിക്കാം, കാറ്റും വെളിച്ചവും ഈർപ്പവും ഒന്നും തന്നെ ഈ വിഭാഗംറബ്ബറുകളെ പ്രതികൂലമായി ബാധിക്കുന്നില്ല. 


</doc>
<doc id="204318" url="https://ml.wikipedia.org/wiki?curid=204318" title="ബുണ്ടെസ്‌ലിഗാ">
ബുണ്ടെസ്‌ലിഗാ

ജെർമ്മൻ ദേശീയ ഫുട്ബോൾ ലീഗാണ് ബുണ്ടെസ്‌ലിഗാ എന്നറിയപ്പെടുന്ന ഫുസ്ബാൾ-ബുണ്ടെസ് ലിഗാ (ജെർമ്മൻ : Fußball-Bundesliga). ജെർമൻ ഫുട്ബോളിലെ പ്രഥമ സ്ഥാനത്തുള്ള ലീഗാണിത്. 20 ടീമുകളാണ് ഓരോ സീസണിലും ബുണ്ടസ്‌ലിഗയിൽ മത്സരിക്കുന്നത്. ഇതിൽ 18 ടീമുകൾ മുൻവർഷത്തെ ടീമുകളും രണ്ട് ടീമുകൾ രണ്ടാം ഡിവിഷൻ ലീഗായ 2. ബുണ്ടസ്‌ലിഗായിൽ നിന്ന് ഉയർത്തപ്പെട്ട ടീമുകളുമാണ്. രണ്ടാം ഡിവിഷനിൽ നിന്ന് രണ്ട് ടീമുകൾ ഉയർത്തപ്പെടുന്നതോടൊപ്പം ബുണ്ടസ്‌ലിഗയിലെ അവസാന രണ്ട് സ്ഥാനക്കാരെ രണ്ടാം ഡിവിഷനിലേക്ക് തരം താഴ്ത്തപ്പെടുകയും ചെയ്യു.

നിലവിൽ 43 ഓളം ടീമുകൾ ജെർമ്മന് ലീഗ് കിരീടം ഉയർത്തിയിട്ടുണ്ട്. എഫ്. സി. ബയേൺ മ്യൂണിക്കാണ് ഏറ്റവും കൂടുതൽ കിരീടം സ്വന്തമാക്കിയിട്ടുള്ളത്. 22 തവണ. ബി.എഫ്.സി ഡൈനാമോ ബെർലിൻ പത്ത് തവണയും എഫ്. സി നൂറം ബർഗ് ഒമ്പത് തവണയും കിരീടം നേടിയിട്ടുണ്ട്.


</doc>
<doc id="204329" url="https://ml.wikipedia.org/wiki?curid=204329" title="അക്രിലേറ്റ് റബ്ബർ">
അക്രിലേറ്റ് റബ്ബർ

അക്രിലിക് ആസിഡിന്റെ ആൽക്കൈൽ ( പ്രത്യേകിച്ച് ഈഥൈൽ , ബ്യൂട്ടൈൽ )എസ്റ്ററുകളുടെ, പോളിമറുകളും കോപോളിമറുകളുമാണ് ഈ വിഭാഗം ഇലാസ്റ്റോമറുകളിൽ പെടുന്നത്.
അപൂരിത ബോണ്ടുകൾ ഇല്ലാത്തതിനാൽ ഇവക്ക് കാലാന്തരേണ രാസപരിണാമങ്ങളുണ്ടാകുന്നില്ല. ഇക്കാര്യത്തിൽ ബ്യൂട്ടാഡൈയീൻ , നൈട്രൈൽ റബ്ബർ , 
എസ്.ബി.ആർഎന്നിവയെക്കാൾ മെച്ചപ്പെട്ടതാണ്.


</doc>
<doc id="204335" url="https://ml.wikipedia.org/wiki?curid=204335" title="ഇപിഡിഎം റബ്ബർ">
ഇപിഡിഎം റബ്ബർ

എഥിലീൻ,പ്രൊപ്പിലീൻ തന്മാത്രകളോടൊപ്പം എന്നിവയോടൊപ്പം മറ്റൊരു ഡൈയീൻ തന്മാത്രയുമടക്കം മൂന്ന് ഏകകങ്ങളടങ്ങിയ ടെർപോളിമറാണ് ഇപിഡിഎം. ഏകകങ്ങളുടെ ആദ്യാക്ഷരങ്ങൾ ചേർത്താണ് ഇലാസ്റ്റോമറിന്റെ പേര് രൂപം കൊണ്ടിരിക്കുന്നത്.
മൂന്നു ഏകകങ്ങളുടെ ഏറ്റക്കുറവനുസരിച്ച്, നാനാതരം ഉപയോഗങ്ങൾക്ക് അനുയോജ്യമായ വിധത്തിൽ പലതരം ഉത്പന്നങ്ങൾ ഉണ്ടാക്കിയെടുക്കാം. സൈക്ലോപെന്റാഡൈയീൻ , എഥിലിഡീൻ നോർബോറേൻ , വൈനൈൽ നോർബോറേൻ എന്നീ ഡൈയീനുകളാണ് പൊതുവായി ഉപയോഗിക്കാറ്. ഇവയുടെ അളവ് ഏതാണ്ട് 2.5- 12ശതമാനം വരം ആകാം.


</doc>
<doc id="204341" url="https://ml.wikipedia.org/wiki?curid=204341" title="പാങ്ങ്">
പാങ്ങ്

മലപ്പുറം ജില്ലയിൽ പെരിന്തൽമണ്ണ താലൂക്കിൽ, കുറുവ വില്ലേജിൽ, കുറുവ ഗ്രാമപഞ്ചായത്തിന്റെ പകുതി ഭാഗം വരുന്ന മൂന്ന് ഭാഗവും മലകളാൽ ചുറ്റപ്പെട്ട വിസ്തൃതമായ ഉൾനാടൻ ഗ്രാമമാണ് പാങ്ങ്. 
ഭൂമിശാസ്ത്രപരമായ പ്രത്യേകതയാണ് പാങ്ങ് എന്ന നാമത്തിനു പിന്നിലുള്ളത്. മൂന്നു ഭാഗവും കുന്നുകളാൽ ചുറ്റപ്പെട്ടു കിടക്കുന്ന ഒരു മട പോലെയാണ് ഈ പ്രദേശം. മട യെ വങ്ക് എന്നാണ് പൂർവികർ വിളിച്ചിരുന്നത്. വങ്ക് ലോപിച്ച് പിന്നീട് പാങ്ങ് ആയി മാറി പരിണമിച്ചതാണെന്ന് പറയപ്പെടുന്നു. സഹായം, ദുഃഖം എന്നീ അർത്ഥങ്ങളും പാങ്ങ് എന്നതിനുണ്ട്. കേരളത്തിൽ തൃശ്ശൂരിനടുത്തും, മണ്ണാർക്കാടിനടുത്തും, കാശ്മീരിൽ അനന്തനാഗരിക്കടുത്തും പാങ്ങ് എന്ന പേരിൽ സ്ഥലങ്ങളുണ്ട്. 
സ്വാതന്ത്ര്യ പിറവിക്ക് ശേഷം മലപ്പുറം ജില്ലാ രൂപീകരണം വരെ പാലക്കാട് ജില്ലയുടെ ഭാഗമായിരുന്നു പാങ്ങ് എന്ന പ്രദേശം. വള്ളുവനാട് രാജാവിന്റെ നാലു കോവിലകങ്ങളായിരുന്ന മങ്കട, കടന്നമണ്ണ, ആയിരനാഴി, അരിപ്ര എന്നിവയിൽ മങ്കട കോവിലകത്തിന്റെ ഭാഗമായിരുന്നു പാങ്ങ്. പാങ്ങിന് 78 മൂലകളും കാക്കച്ചോല, പെരുംചോല, കുറുക്കൻചോല എന്നിങ്ങനെ 78 ചോലകളുമുണ്ടെന്ന് പറയപ്പെടുന്നു. ആദിവാസികളുമായി ബന്ധപ്പെട്ട ഒരു ചരിത്രം പാങ്ങിനുണ്ട്. ചക്കി എന്ന ആദിവാസിയുടെ രാജ്യമായിരുന്നു ചക്കിയറപ്പാലം. ചക്കിക്കഴായ ഇപ്പോഴുമിവിടെയുണ്ട്. ആദിവാസികളുടെ കോട്ടയായിരുന്നു കോട്ടപ്പള്ള. കാക്കച്ചോല പറയരുടെ ആസ്ഥാനമായിരുന്നു. കൊടലിക്കുന്ന് പണ്ടുകാലത്ത് യുദ്ധം നടന്നപ്പോൾ പോരാളികളുടെ കുടലു വീണ സ്ഥലമായിരുന്നവത്രേ. ഉള്ളവന്റേതെടുത്ത് ഇല്ലാത്തവന് നൽകുന്ന മനുഷ്യത്വം നിറഞ്ഞ മോഷണത്തിന്റെ കഥപറയുന്ന കായംകുളം കൊച്ചുണ്ണിയോടു സമാനമായ ചിത്രാമഠത്തിലെ മായനുമായി ബന്ധപ്പെട്ട ഒരു കഥയും പാങ്ങിനുണ്ട്. പുത്തൻകോട് മേനോന്റെ വീട്ടിൽ വെച്ചായിരുന്നുവത്രേ മായൻ കട്ട സാധനങ്ങൾ വിതരണം ചെയ്തിരുന്നത്. ഭൂമിശാസ്ത്രപരമായി ഒറ്റപ്പെട്ടു കിടന്നിരുന്ന അപരിഷ്കൃത ഗ്രാമങ്ങൾ എന്ന നിലക്ക് പാലക്കാട് ജില്ലയിലായിരുന്ന പാങ്ങിനെ കോഴിക്കോട് ജില്ലയിലായിരുന്ന കരേക്കാടുമായി കൂട്ടിച്ചേർത്ത് പാങ്ങ്-കരേക്കാട് എന്നൊരു പ്രയോഗം മറു നാടുകളിലുണ്ടായിരുന്നു. എസ്.കെ.പൊറ്റക്കാടിന്റെ സൃഷ്ടികളിൽ കയറിക്കൂടിയ ഈ മനോഹര ഗ്രാമം 35 വർഷം മുമ്പ് വരെയും ചികിത്സ, പഠനം, വ്യാപാരം, ഗതാഗതം തുടങ്ങിയ രംഗങ്ങളിൽ പുറം ലോകവുമായി വേറിട്ടു നിൽക്കുകയായിരുന്നു. കാർഷിക രംഗത്തെ അധ്വാനമായിരുന്നു ജനങ്ങളുടെ മുഖ്യ വരുമാന മാർഗ്ഗം. ഗ്രാമവാസികളുടെ മുഖ്യ വാണിജ്യ കേന്ദ്രമായിരുന്ന കോട്ടക്കലിലേക്കുള്ള വഴി മദ്ധ്യേ ഏത്തം ഉപയോഗിച്ച് പൂള, വാഴ, പച്ചക്കറികൾ എന്നിവ നനക്കുന്നത് ഇപ്പോഴും പതിവാണ്. തോട്ടങ്ങൾ നനക്കാൻ ഏത്തം പോരാത്തവർ കാളത്തേക്ക് ഉപയോഗിച്ചിരുന്നു.

വൈദ്യുതി, ഗതാഗതം, വാർത്താ വിനിമയം, പഠനം, ചികിത്സ തുടങ്ങിയ മേഖലകളിൽ നല്ല പുരോഗതി കൈവരിച്ച ഒരു ഗ്രാമമാണിത്. ചേണ്ടി പാടം നികത്തിയെടുത്ത പാങ്ങ്-ചേണ്ടി എന്ന പേരിൽ അങ്ങാടിയാക്കി മാറ്റിയിരിക്കുന്നു. ടെലഫോൺ എക്സ്ചേഞ്ച്, സർക്കാർ ആശുപത്രി, എന്നിവയും ഈ ഗ്രാമത്തിൽ ഉണ്ട്. വളാഞ്ചേരി-മലപ്പുറം, കാടാമ്പുഴ-പടപ്പറമ്പ, പെരിന്തൽമണ്ണ-കാടാമ്പുഴ എന്നീ റൂട്ടുകളിലായി പാങ്ങ് വഴി ധാരാളം ബസ്സുകൾ സർവീസ് നടത്തുന്നതിനാൽ മികച്ച ഗതാഗത സൗകര്യവും പാങ്ങിലുണ്ട്. വിദ്യാഭ്യാസപരമായി വളരെ പിന്നാക്കം നിന്നിരുന്ന ഈ പ്രദേശത്ത് 5 എൽ.പി.സ്കൂളുകളും, 1 യു.പി.സ്കൂളും 1 ഹയർസെകന്ററി സ്കൂളും പ്രവർത്തിക്കുന്നു.


</doc>
<doc id="204348" url="https://ml.wikipedia.org/wiki?curid=204348" title="സെന്റ് തോമസ് ഇവാഞ്ചലിക്കൽ സഭ">
സെന്റ് തോമസ് ഇവാഞ്ചലിക്കൽ സഭ

കേരളത്തിൽ സുറിയാനി പാരമ്പര്യം അവകാശപ്പെടുന്ന ഒരു എപ്പിസ്കോപ്പൽ സഭയാണ് സെന്റ് തോമസ് ഇവാഞ്ചലിക്കൽ സഭ.1960-കളിൽ മാർത്തോമ്മാ സഭയിൽ നിന്നു വേർപെട്ട് രൂപീകരിച്ചതാണ് സെന്റ് തോമസ് ഇവാഞ്ചലിക്കൽ സഭ. പത്തൊൻപതാം നൂറ്റാണ്ടിലെ മലങ്കര സഭാ നവീകരണത്തിനു ശേഷം മാർത്തോമ്മ സഭയുടെ ഭാഗമായിനിന്ന ഒരു വിഭാഗം ആളുകൾ 1961ൽ, അന്നത്തെ മാർത്തോമ്മാ മെത്രാപോലീത്ത ആയിരുന്ന യൂഹാനോൻ മാർത്തോമ്മായുടെ വിശ്വാസപരമായ ചില നിലപാടുകളിൽ പ്രതിഷേധിച്ചും, സഭയിലെ പുരോഗമന-പാരമ്പര്യ വാദികൾ തമ്മിലുള്ള തർക്കങ്ങളെത്തുടർന്നും, കെ.എൻ. ദാനിയേൽ എന്ന വ്യക്തിയുടെ നേതൃത്വത്തിൽ മാർത്തോമ്മാ സഭ വിട്ട് പോകുകയും സെന്റ് തോമസ് ഇവാഞ്ചലിക്കൽ സഭ എന്ന പേരിൽ പുതിയ സഭ സ്ഥാപിക്കുകയും ചെയ്തു. എന്നാൽ എപ്പിസ്കോപ്പൽ കൈവെപ്പ് ലഭിക്കാത്തതിനാൽ ശ്ലൈഹിക പിന്തുടർച്ച ഇവർക്ക് ലഭിച്ചിട്ടില്ല. 

മാതൃസഭയിൽനിന്ന് വേർപെട്ടതിന് ശേഷം ചില അടിസ്ഥാനപരമായ ആചാരങ്ങൾ ഈ സഭയിൽ നവീകരണത്തിന് വിധേയമായി;




</doc>
<doc id="204351" url="https://ml.wikipedia.org/wiki?curid=204351" title="വാമനൻ (കാവ്യമീമാംസകൻ)">
വാമനൻ (കാവ്യമീമാംസകൻ)

ഒൻപതാം നൂറ്റാണ്ടിലാണ് വാമനന്റെ ജീവിതകാലം. 
കാവ്യമീമാംസ ചരിത്രത്തിൽ വാമനന് അതിപ്രധാന സ്ഥാനമാണുളളത്. അദ്ദേഹത്തിനു മുമ്പുളള മീമാംസകർ കാവ്യശരീരത്തെക്കുറിച്ചല്ലാതെ, കാവ്യാത്മാവിനെക്കുറിച്ചു ചിന്തിച്ചിരുന്നില്ല. ഗുണങ്ങൾക്ക് സർവ്വപ്രധാനമായ സ്ഥാനം വരത്തക്കവിധത്തിൽ നടത്തുന്ന പദരചന കൊണ്ട് സിദ്ധിക്കുന്ന രീതിയാണ് അദ്ദേഹം കാവ്യാത്മാവായി കണ്ടത്. അലങ്കാരത്തെ വ്യാപകമായ അർത്ഥത്തിൽ സൗന്ദര്യം എന്ന നിർവ്വചിച്ചത് വാമനനാണ് 
( 'സൗന്ദര്യമലങ്കാര-കാവ്യലങ്കാരസൂത്രവൃത്തി 1.1-2) 
രീതിയ്ക്കാണ് വമനൻ പ്രാധാന്യം നല്കിയത്. 

കാവ്യാലങ്കാരസൂത്രവൃത്തി


</doc>
<doc id="204352" url="https://ml.wikipedia.org/wiki?curid=204352" title="കാവ്യാലങ്കാരസൂത്രവൃത്തി">
കാവ്യാലങ്കാരസൂത്രവൃത്തി

സൂത്രരൂപത്തിൽ എഴുതപ്പെട്ട ആദ്യത്തെ അലങ്കാരഗ്രന്ഥമാണ് കാവ്യാലങ്കാരസൂത്രവൃത്തി. വാമനനാണ് കർത്താവ്‌
ഉദാഹരണശ്ലോകങ്ങളും പരികരശ്ലോകങ്ങളും ഇതിലുണ്ട്. അധികരണം എന്ന പേരിൽ അഞ്ചുഭാഗമുളള ഇതിൽ കാവ്യശരീരം, ദോഷം, ഗുണം, അലങ്കാരം , പ്രായോഗികം എന്നിങ്ങനെ ഓരോ അധികരണവും ചെറിയ ചെറിയ അധ്യായങ്ങളായി വിഭജിച്ചിരിക്കുന്നു.
ഭാരതീയകാവ്യശാസ്ത്രം-ഡോ ടി ഭാസ്‌ക്കരൻ കേരളഭാഷാ ഇൻസ്റ്റിറ്റിയൂട്ട്


</doc>
<doc id="204353" url="https://ml.wikipedia.org/wiki?curid=204353" title="രീതി">
രീതി

രീതിയ്ക്കു വാമനൻ (കാവ്യമീമാംസകൻ) കാവ്യാത്മാവിന്റെ സ്ഥാനം കൽപ്പിക്കുന്നു('രീതിരാത്മാ കാവ്യസ്യ' -കാ. സൂ 1.3.2).വിശിഷ്ടപദരചനയാണ് രീതി എന്ന് അദ്ദേഹം അഭിപ്രായപ്പെടുന്നു('വിശിഷ്ടപദരചനാ രീതി' -കാ. സൂ. 1.2.7)
വൈദർഭി, ഗൗഡീയം, പാഞ്ചാലി-(കാവ്യശാസ്ത്രം) എന്നിങ്ങനെ രീതിയെ മൂന്നായി തിരിക്കുന്നു വാമനൻ.ഇവ യഥാക്രമം വിദർഭം, ഗൗഡം, പാഞ്ചാലം എന്നീ ദേശങ്ങളിലെ കവ്യങ്ങളിൽ പ്രചാരമുള്ള രീതി എന്ന നിലയിലാണ് ഈ പേരുകൾ നൽകുന്നത്. സമഗ്രഗുണ സമ്പന്നയാണ് വൈദർഭി(സമഗ്രഗുണാ വൈദർഭീ -കാ.സൂ. 1.2.11). ഗൗഡീയരീതിയിൽ ഓജസ്സ്, കാന്തി എന്നീ ഗുണങ്ങൾക്ക് പ്രാധാന്യം നല്കണം(ഓജാകാന്തിമതീ ഗൗഡീയാ -കാ.സൂ. 1.2.12). മാധുര്യം, സൗകുമാര്യം എന്നീ ഗുണങ്ങൾ പാഞ്ചാലിയിൽ മുറ്റിനില്ക്കും(മാധുര്യസൗകുമാരോയപ്പന്നാ പഞ്ചാലി -കാ.സൂ. 1.2.13 ). 

ഭാരതീയകാവ്യശാസ്ത്രം-ഡോ ടി ഭാസ്‌ക്കരൻ കേരളഭാഷാ ഇൻസ്റ്റിറ്റിയൂട്ട്


</doc>
<doc id="204374" url="https://ml.wikipedia.org/wiki?curid=204374" title="പെന്തക്കോസ്ത് സഭ">
പെന്തക്കോസ്ത് സഭ

പെന്തക്കോസ്ത് ദിവസത്തെക്കുറിച്ചുള്ള ബൈബിൾ അഖ്യാനത്തിനനുസരിച്ച്, പരിശുദ്ധാത്മാവിലുള്ള ജ്ഞാനസ്നാനം വഴി ലഭിക്കുന്നുവെന്നു കരുതപ്പെടുന്ന, നേരിട്ടുള്ളതും വ്യക്തിപരവുമായ ദൈവാനുഭവത്തിന് ഊന്നൽ കൊടുക്കുന്ന സുവിശേഷാധിഷ്ഠിത ക്രൈസ്തവ വിഭാഗങ്ങളാണ് പെന്തക്കോസ്ത് സഭകൾ. പെന്തകോസ്തുകളിൽ മിക്കവരും, പാപവിമുക്തിനേടി രക്ഷപ്രാപിക്കാനായി ഒരോ മനുഷ്യനും യേശുവിനെ കർത്താവും രക്ഷകനുമായി അംഗീകരിച്ച് അവന്റെ നാമത്തിൽ ജ്ഞാനസ്നാനവും പരിശുദ്ധാത്മാവിന്റെ വരങ്ങളും സ്വീകരിക്കണമെന്നു വിശ്വസിക്കുന്നു. മറ്റു സുവിശേഷാധിഷ്ഠിത സഭകളിൽ മിക്കവയേയും പോലെ പെന്തക്കോസ്തുകളും, വിശ്വാസസംബന്ധിയായ കാര്യങ്ങളിൽ ബൈബിളിന്റെ സമ്പൂർണ ആധികാരികതയിൽ വിശ്വസിക്കുന്നു. 
പത്തൊൻപതാം നൂറ്റാണ്ടിൽ അമേരിക്കൻ മിഷനറികളാൽ തുടക്കം കുറിക്കപ്പെട്ടു. പെന്തക്കൊസ്ത് വിഭാഗത്തിലുള്ള നിരവധി സഭകൾ കേരളത്തിലുണ്ട്. യുണറ്റഡ് പെന്തകോസ്ത് സഭ (UPC), ഇന്ത്യൻ പെന്തക്കൊസ്തു സഭ(IPC), ചർച്ച് ഓഫ് ഗോഡ്, അസംബ്ലീസ് ഓഫ് ഗോഡ്, വേൾഡ് മിഷൻ ഇവാൻഞ്ചലിസം (WME), പെന്തെക്കോസ്ത് മിഷൻ ശാരോൺ ഫെല്ലോഷിപ്പ്, ന്യൂ ഇന്ത്യ ദൈവസഭ, അധികം ശാഖകൾ ഇല്ലാത്ത നിരവധി സ്വതന്ത്ര സഭകൾ, ന്യൂ ജനറേഷൻ സഭകൾ എന്നുവിളിക്കുന്ന ആഭരണധാരികളുടെ സഭകൾ തുടങ്ങിയവയാണ് കേരളത്തിലെ പ്രമുഖ പെന്തക്കൊസ്തു സഭകൾ. മറ്റ് ക്രൈസ്തവസഭകളിൽ നിന്നും വ്യത്യസ്തമായി പൂർണമായും ബൈബിൾ അനുസൃത ആരാധനാരീതിയാണ് ഇവരുടേത്.


</doc>
<doc id="204379" url="https://ml.wikipedia.org/wiki?curid=204379" title="ഫ്ലൂറോകാർബൺ ഇലാസ്റ്റോമർ">
ഫ്ലൂറോകാർബൺ ഇലാസ്റ്റോമർ

ഫ്ലൂറോഇലാസ്റ്റോമർ , ഫ്ലൂറോറബ്ബർ എന്നീ പേരുകളിലും അറിയപ്പെടുന്ന ഈ വിഭാഗം ഇലാസ്റ്റോമറുകളുടെ പ്രത്യേകതകൾക്കെല്ലാം കാരണം ഇവയിലെ ഫ്ലൂറിൻ തന്മാത്രകളാണ്. 1957-ൽ ഡ്യൂപോൺട് ഏറ്റവും ആദ്യം വിപണിയിലെത്തിച്ച ഉത്പന്നമാണ് വിറ്റോൺ (Viton® A). 

ശൃംഖലകളുടെ മുഖ്യകണ്ണികൾ -C-C- ബോണ്ടുകളാണ്.വിനിലിഡീൻ ഫ്ലൂറൈഡിന്റേയും ഹെക്സാഫ്ലൂറോപ്രെപ്പിലീനിന്റേയും കോപോളിമറാണ് വിറ്റോൺ ഏ. ഫ്ലൂറിന്റെ തോത് 66ശതമാനത്തോളം ഉണ്ടാകാം. വിനിലിഡീൻ ഫ്ലൂറൈഡ്, ഹെക്സാഫ്ലൂറോപ്രെപ്പിലീൻ, ടെട്രാഫ്ലൂറോഎഥിലീൻ എന്നിങ്ങനെ മുന്ന് ഏകകങ്ങളടങ്ങിയ ടെർപോളിമറാണ് വിറ്റോൺ ബി. ടെട്രാഫ്ലൂറോഎഥിലീനും, പെർഫ്ലൂറോ ആൽക്കൈൽ വൈനൈൽ ഈഥറും അടങ്ങിയ കോപോളിമറാണ്. ശൃംഖലകളെ തമ്മിൽ കുരുക്കിടാൻ ( curing/vulcanization) ഉപയോഗിക്കപ്പെടുന്ന രാസവസ്തുവും അതിന്റെ തോതും ക്രമീകരിച്ച് വിവിധ ഉപയോഗങ്ങൾക്ക് അനുയോജ്യമായ ഉത്പന്നങ്ങൾ ഉണ്ടാക്കിയെടുക്കാം. 
അതിരൂക്ഷവും പ്രതികൂലവുമായ സാഹചര്യങ്ങളിൽ പോലും (അമിതമായ താപനില,അതി സാന്ദ്രമായ അമ്ല/ക്ഷാര പരിസ്ഥിതി) വളരെ മെച്ചപ്പെട്ട പ്രവർത്തനം കാഴ്ച വെക്കുന്നു. 


</doc>
<doc id="204386" url="https://ml.wikipedia.org/wiki?curid=204386" title="2012 ഐ.സി.സി. വേൾഡ് ട്വന്റി 20">
2012 ഐ.സി.സി. വേൾഡ് ട്വന്റി 20

നാലാം ട്വന്റി 20 ക്രിക്കറ്റ്‌ ലോകകപ്പ് 2012 സെപ്റ്റംബർ 18 മുതൽ ഒക്ടോബർ 7 വരെ ശ്രീലങ്കയിൽ നടന്നു. മൂന്ന് വേദികളിലായിരുന്നു മത്സരം നടന്നത്. 12 രാജ്യങ്ങളുടെ സംഘങ്ങളാണ് ഈ ലോകകപ്പിൽ മത്സരിച്ചത്. ഈ ടീമുകൾ 4 ഗ്രൂപ്പുകളിലായാണ് പ്രാഥമികഘട്ടമൽസരങ്ങൾ കളിച്ചത്. ശ്രീലങ്കൻ പേസ് ബൌളർ ലാസിത് മലിംഗ ആയിരുന്നു ലോകകപ്പിന്റെ ഈവേന്റ്റ് അംബാസിഡർ ആയി നിയോഗിക്കപ്പെട്ടത്. സെപ്റ്റംബർ 27 മുതൽ ഒക്ടോബർ 2 വരെ സൂപ്പർ 8 മത്സരങ്ങൾ നടന്നു. 2 ഗ്രൂപ്പുകളിലായാണ് ഈ ഘട്ടത്തിൽ മൽസരങ്ങൾ നടന്നത്. സൂപ്പർ എട്ടിൽ നിന്ന് ശ്രീലങ്ക, വെസ്റ്റ് ഇൻഡീസ്,ഓസ്ട്രേലിയ, പാകിസ്താൻ എന്നീ ടീമുകൾ സെമീഫൈനലിൽ എത്തി. 2012 ഒക്ടോബർ 4, 5 തിയതികളിൽനടന്ന സെമിഫൈനലുകളിൽ ശ്രീലങ്ക, പാകിസ്താനെയും വെസ്റ്റ് ഇൻഡീസ്, ഓസ്ട്രേലിയയേയും തോൽപ്പിച്ച് ഫൈനലിൽ കടന്നു. ഒക്ടോബർ 7 ന് നടന്ന ഫൈനലിൽ ശ്രീലങ്കയെ 36 റൺസിന് തോൽപ്പിച്ച് തങ്ങളുടെ ആദ്യ ട്വന്റി-20 ലോക കിരീടം വെസ്റ്റ് ഇൻഡീസ് നേടി.


മഹേന്ദ്ര സിങ് ധോനി (ക്യാപ്റ്റൻ), വീരേന്ദർ സെവാഗ്, ഗൗതം ഗംഭീർ (വൈസ് ക്യാപ്റ്റൻ), വിരാട് കോലി, യുവരാജ് സിങ്, സുരേഷ് റെയ്‌ന, രോഹിത് ശർമ, മനോജ് തിവാരി, ഇർഫാൻ പഠാൻ, ഹർഭജൻ സിങ്, സഹീർ ഖാൻ, രവിചന്ദ്രൻ അശ്വിൻ, എൽ.ബാലാജി, അശോക് ഡിൻഡ, പിയൂഷ് ചൗള

ജോർജ് ബെയ്ലി (ക്യാപ്റ്റൻ), കാമറൂൺ വൈറ്റ്, ഡാനിയേൽ ക്രിസ്റ്റ്യൻ, മൈക്ക് ഹസി, ഡേവിഡ് ഹസി, മാത്യു വെയ്ഡ്, ഗ്ലെൻ മാക്സ്വെൽ, ബെൻ ഹിൽഫൻഹോസ്, ഡേവിഡ് വാർണർ, പാറ്റ് കുമ്മിൻസ്, സേവ്യർ ദോഹർട്ടി, ക്ലിന്റ് മക്കെയ്, ഷെയ്ൻ വാട്സൺ, മിച്ചൽ സ്റ്റാർക്, ബ്രാഡ് ഹോഗ്. 

കൂടൂതൽ റൺസ്

ഉയർന്ന വ്യക്തിഗത സ്കോർ

കൂടൂതൽ സിക്സുകൾ

ഉയർന്ന പ്രഹരശേഷി
കൂടൂതൽ വിക്കറ്റുകൾ

മികച്ച ബൗളിംഗ് പ്രകടനം

മികച്ച ആവറേജ്

മികച്ച എക്കൊണമി റേറ്റ്



സെപ്റ്റംബർ 13മുതൽ 17 വരെയാണ് സന്നാഹ മത്സരങ്ങൾ നടന്നത്. ടുർണമെന്റിലെ എല്ലാ ടീമുകൾക്കും സന്നാഹ മത്സരങ്ങൾ കളിച്ചു.

 

രണ്ട് ഗ്രൂപ്പായിട്ടാണ് സൂപ്പർ 8 മത്സരങ്ങൾ നടക്കുന്നത്. ടൂർണമെന്റ് തുടങ്ങുന്നതിനുമുൻപ് നിശ്ചയിച്ചിട്ടുള്ള സീഡിങ് ക്രമത്തിലാണ് സൂപ്പർ എട്ടിലെ ഗ്രൂപ്പുകളിലെ അംഗങ്ങളെ നിശ്ചയിക്കുന്നത്. നിലവിൽ 4 ഗ്രൂപ്പുകളിലേയും 2ആം സ്ഥാനക്കാർ ഇ ഗ്രൂപ്പിലും 4 ഗ്രൂപ്പുകളിലേയും ചാമ്പ്യന്മാർ എഫ് ഗ്രൂപ്പിലുമാണുള്ളത്. ഒരു ടീമിന് 3 മത്സരങ്ങൾ ലഭിക്കും. ഓരോ ഗ്രൂപ്പിലേയും ആദ്യ 2 സ്ഥാനക്കാർ സെമി ഫൈനലിന് യോഗ്യത നേടും.

ഗ്രൂപ്പ് ഇ
ഗ്രൂപ്പ് എഫ്


</doc>
<doc id="204401" url="https://ml.wikipedia.org/wiki?curid=204401" title="മാലിക് അംബർ">
മാലിക് അംബർ

16-ആം നൂറ്റാണ്ടിൽ ഡെക്കാൺ പ്രദേശത്ത് നിലവിലിരുന്ന അഹമ്മദ്നഗർ എന്ന രാജ്യത്തെ പ്രധാനമന്ത്രിയായിരുന്നു മാലിക് അംബർ. ഒരു അബിസീനിയൻ അടിമയായിരുന്ന മാലിക് അംബർ 1548-ൽ ജനിച്ചു. "ഖ്വാജാ ബഗ്ദാദീ" എന്ന അപരനാമത്താൽ അറിയപ്പെട്ടിരുന്ന മീർകാസീം ഈ കുട്ടിയെ വിലയ്ക്കു വാങ്ങി അഹമ്മദ്നഗറിലെ സുൽത്താനായിരുന്ന മുർത്തസ II-ന്റെ മന്ത്രിയായിരുന്ന ജംഗിസ് ഖാന് കൈമാറ്റം ചെയ്തു. ജംഗിസ് ഖാന്റെ സേവകനായിരുന്നപ്പോൾ അംബർ രാജ്യഭരണതന്ത്രത്തിൽ പരിശീലനം നേടി.

1574-ൽ ജംഗിസ് ഖാനന്റെ മരണത്തെത്തുടർന്ന് മാലിക് അംബർ സൈന്യസജ്ജീകരണത്തിൽ ശ്രദ്ധ കേന്ദ്രീകരിച്ചു. ഇക്കാലത്തെ അഹമ്മദ് നഗറിലെ രാഷ്ട്രീയ പരിതഃസ്ഥിതി അതിന് അനുകൂലവുമായിരുന്നു. ചാന്ദ്ബീബിയുടെ പതനത്തിനുശേഷം (1600) അഹമ്മദ്നഗറിൽ അരാജകത്വം നടമാടി. അംബർ അഹമ്മദ്നഗറിലെ സൈന്യത്തെ തന്റെ സൈന്യത്തോടു ചേർത്ത് ശക്തിയാർജിച്ചു; തുടർന്ന് അയൽരാജ്യങ്ങൾ കൊള്ളയടിക്കാനൊരുമ്പെട്ടു. ബീദാർ ആക്രമിച്ച് വമ്പിച്ച സ്വത്ത് കൈക്കലാക്കി. മുഗൾസൈന്യത്തെ തോല്പിച്ച് അവരുടെ ഭക്ഷ്യവസ്തുക്കൾ മുഴുവൻ നശിപ്പിച്ചു. ഈ ഘട്ടത്തിൽ ജഹാംഗീർ അംബറുമായി സന്ധിയിലൊപ്പുവച്ച് യുദ്ധം താത്കാലികമായി അവസാനിപ്പിച്ചു.

അഹമ്മദ്നഗറിലെ മിക്ക പ്രഭുക്കന്മാരും അംബറുടെ അധികാരം വകവച്ചുകൊടുത്തു. നിസാം ഷാഹിവംശത്തിൽപ്പെട്ട ബീജാപ്പൂർ രാജകുടുംബത്തിൽനിന്ന് ഒരാളെ അഹമ്മദ്നഗറിൽ കൊണ്ടുവന്ന് മുസ്തഫാ നിസാമുൽമുൽക്ക് എന്ന സ്ഥാനപ്പേരോടുകൂടി രാജാവായി വാഴിച്ചു. അംബറുടെ സീമന്തപുത്രിയെ പുതിയ രാജാവിനു വിവാഹം കഴിച്ചുകൊടുത്ത് ഇദ്ദേഹം തന്റെ രാഷ്ട്രീയനില ഭദ്രമാക്കി. അംബർ പ്രധാനമന്ത്രിയായി യഥാർഥത്തിൽ അഹമ്മദ്നഗർ ഭരിക്കാനും തുടങ്ങി. നാട്ടിലുള്ള പ്രഭുക്കന്മാരുടെ കലാപങ്ങളെ അടിച്ചമർത്തുന്നതിലും മുഗൾ ആക്രമണങ്ങളെ ചെറുത്തുനിൽക്കുന്നതിലും അംബർ വിജയിച്ചു. അഹമ്മദ്നഗർ ആക്രമിച്ചിരുന്ന ശത്രുക്കളെ ഇദ്ദേഹം പരാജയപ്പെടുത്തി.

1610-ൽ ബീജാപ്പൂരുമായി അഹമ്മദ്നഗർ സൗഹാർദസഖ്യത്തിലൊപ്പുവച്ച്, അവരുടെ സഹായത്തോടെ മുഗൾസൈന്യത്തെ തോല്പിച്ചു. ഔറംഗബാദ് നഗരം സ്ഥാപിച്ചത് (1610) മാലിക് അംബറായിരുന്നു. മുഗളന്മാർ 1617-ൽ വീണ്ടും ഖുറം രാജകുമാരന്റെ (പിന്നീട് ഷാജഹാൻ ചക്രവർത്തി) നേതൃത്വത്തിൽ അഹമ്മദ്നഗർ ആക്രമിച്ച്, ചില പ്രദേശങ്ങൾ കീഴടക്കി. ഈ ദുർഘടസന്ധിയിൽ ബീജാപ്പൂർ പഴയ സൌഹാർദസഖ്യം മറന്ന് മുഗൾസൈന്യത്തെ സഹായിക്കുകയാണു ചെയ്തത്. എന്നാൽ ഇതിലൊന്നും കൂസാതെ മാലിക് അംബർ മുഗൾ സൈന്യത്തോടെതിരിട്ടു. 1624-ൽ അഹമ്മദ്നഗറിന് 16 കി.മീ. അകലെയുള്ള "ഭട്ടൂരി"യിൽ വച്ചു നടന്ന യുദ്ധത്തിൽ മുഗൾ-ബീജാപ്പൂർ സൈന്യങ്ങളെ മാലിക് അംബർ തോല്പിച്ചു. ചരിത്രപ്രസിദ്ധമായ ഈ വിജയം മൂലം ബീജാപ്പൂരിനെ തന്റെ ഭാഗത്തേക്കു കൊണ്ടുവരാനും മുഗളന്മാരെ ഭയചകിതരാക്കാനും അംബർക്കു കഴിഞ്ഞു. 1626-ൽ അംബർ നിര്യാതനാകുന്നതുവരെ അഹമ്മദ്നഗർ സ്വതന്ത്രരാജ്യമായി നിലനിന്നു. അഹമ്മദ്നഗർകോട്ടയിൽനിന്ന് 68 കി.മീ. വടക്ക്കിഴക്ക് ഉള്ള അമരപുരം ഗ്രാമത്തിൽ അംബറുടെ ശവക്കല്ലറ ഇപ്പോഴും കാണാം. 



</doc>
<doc id="204412" url="https://ml.wikipedia.org/wiki?curid=204412" title="കാൻഡീഡ്">
കാൻഡീഡ്

ജ്ഞാനോദയ യുഗത്തിലെ ഫ്രഞ്ച് ചിന്തകൻ വോൾട്ടയർ എഴുതിയ ലഘുനോവലാണ് കാൻഡീഡ് (Candide). കാൻഡീഡ് എന്നു പേരുള്ള ചെറുപ്പക്കാരന്റേയും അയാൾക്കു ഗുരുവും മാർഗ്ഗദർശിയും ആയിരുന്ന ദാർശനികൻ ഡോക്ടർ പാൻഗ്ലോസിന്റേയും ദുരിതങ്ങളും സാഹസങ്ങളുമാണ് നോവലിന്റെ ഇതിവൃത്തം. "സാദ്ധ്യമായതിൽ ഏറ്റവും മെച്ചമായ ഈ ലോകത്തിൽ എല്ലാം നന്മയ്ക്കായി സംഭവിക്കുന്നു" എന്നും സംഭവിക്കുന്നതെല്ലാം മനുഷ്യരാശിക്കുവേണ്ടിയുള്ള ദൈവികപദ്ധതിയുടെ ഭാഗമാകയാൽ അന്തിമ വിശകലനത്തിൽ എല്ലാം നല്ലതിനു വേണ്ടിയാണെന്നും മറ്റും ലീബ്നീസിനെപ്പോലുള്ള ചിന്തകന്മാർ പഠിപ്പിച്ചിരുന്നു. 1755-ൽ പോർത്തുഗലിലെ ലിസ്ബണിലുണ്ടായ ഭൂകമ്പത്തിന്റേയും 1756-ൽ യൂറോപ്യൻ രാജ്യങ്ങൾക്കിടയിൽ ആരംഭിച്ച സപ്തവത്സരയുദ്ധത്തിന്റേയും പശ്ചാത്തലത്തിലാണ് ഈ നോവലിന്റെ രചന നടന്നത്. ഈ സംഭവങ്ങൾ വരുത്തിവച്ച ദുരിതങ്ങളുടെ ഭീകരത, പലരുടേയും ദൈവവിശ്വാസത്തെ ദുർബ്ബലമാക്കിയിരുന്നു. സന്ദേഹത്തിന്റെ ആ വഴി പിന്തുടർന്ന്, ലീബ്നീസിന്റേയും മറ്റും ശുഭാപ്തിവിശ്വാസത്തിന്റെ സാമ്പ്രദായികതയെ ഈ കൃതിയിൽ വോൾട്ടയറും ആക്രമിച്ചു. 

മതമേഖലയിലെ അസഹിഷ്ണുതയേയും, രാജാക്കന്മാരുടേയും രാഷ്ട്രീയക്കാരുടേയും പൊങ്ങച്ചത്തേയും, അധമസാഹിത്യത്തേയും, യുദ്ധത്തേയും എല്ലാം വിമർശിക്കുന്ന ഈ രചന 1759-ൽ വോൾട്ടയർ പ്രസിദ്ധീകരിച്ചത് പേരു വയ്ക്കാതെയാണ്. എന്നിട്ടും, ശൈലിയുടേയും ഉള്ളടക്കത്തിന്റേയും സവിശേഷതകൾ, അദ്ദേഹമാണ് ഇതിന്റെ കർത്താവെന്ന വ്യാപകമായ ശ്രുതിക്കു കാരണമായപ്പോൾ വോൾട്ടയർ അതു ശക്തിയായി നിഷേധിച്ചു. "അസംബന്ധങ്ങളുടെ ആ വിഴുപ്പ് എന്റെ തലയിൽ കെട്ടിവക്കണമെങ്കിൽ മനുഷ്യർക്കു ഭ്രാന്തു പിടിച്ചിട്ടുണ്ടാകണം. ദൈവം അനുഗ്രഹിച്ചിട്ട് എനിക്ക് അതിലും നല്ല എത്രയോ കാര്യങ്ങൾ ചെയ്യാനുണ്ട്" എന്നായിരുന്നു അദ്ദേഹത്തിന്റെ പ്രതികരണം. ഫ്രെഞ്ച് സാഹിത്യത്തിലെ ക്ലാസ്സിക്കുകളിൽ ഒന്നായി നിലനിൽക്കുന്ന കാൻഡീഡ്വോൾട്ടയറുടെ നായകശില്പമായി ഇന്നു പരിഗണിക്കപ്പെടുന്നു. "വോൾട്ടയറുടെ സമസ്തരചനകളുടേയും സംഗ്രഹം" എന്ന് ഫ്രഞ്ചു സാഹിത്യകാരൻ ഗുസ്താഫ് ഫ്ലോബേർ ഇതിനെ വിശേഷിപ്പിച്ചിട്ടുണ്ട്.

വെസ്റ്റ്ഫാലിയ നാട്ടിലെ ഒരു മാടമ്പിപ്രഭുവിന്റെ ആശ്രിതനായിരുന്നു കാൻഡീഡ് എന്ന പയ്യൻ. നാട്ടിലെ കൊള്ളാവുന്ന മനുഷ്യരിൽ ഒരുവന് പ്രഭുവിന്റെ സഹോദരിയിൽ പിറന്ന സന്തതിയാണ് അവനെന്ന ശ്രുതി ഉണ്ടായിരുന്നു. മധുരസ്വഭാവിയായ കാൻഡീഡ് സാമാന്യം ബുദ്ധിമാനായിരുന്നെങ്കിലും ശുദ്ധഗതിക്കാരനായിരുന്നു. "അയാളുടെ മനസ്സ് മുഖത്തു വായിക്കാമായിരുന്നു". അതിനാലാവാം നിഷ്കളങ്കൻ എന്നർത്ഥമുള്ള 'കാൻഡീഡ്' എന്ന പേര് അയാൾക്കു കൊടുത്തത്. ധനികനും പ്രതാപിയുമായിരുന്നു പ്രഭു. 350 റാത്തലോളം തൂക്കമുണ്ടായിരുന്ന അയാളുടെ പ്രഭ്വിയും അവഗണിക്കാനാകാത്ത മഹതി ആയിരുന്നു. പ്രഭുവിന്റെ പുത്രി ക്യുനഗോണ്ട്, പുഷ്ടിയും അഴകുമുള്ള കുട്ടിയായിരുന്നു. പ്രഭുവിന് സ്വന്തം അച്ചിൽ വാർത്തെടുത്ത ഒരു മകനും ഉണ്ടായിരുന്നു.

പ്രഭുഹർമ്മ്യത്തിലെ ആസ്ഥാനദാർശനികനായിരുന്നു 'പാൻഗ്ലോസ്' എന്ന ജ്ഞാനി. പാൻഗ്ലോസിന്റെ പ്രബോധനങ്ങൾ സ്വാംശീകരിച്ചാണ് കാൻഡീഡ് വളർന്നത്. വെള്ളം തീണ്ടാത്ത ശുഭാപ്തിവിശ്വാസമായിരുന്നു ആ പ്രബോധനങ്ങളുടെ കാതൽ. എല്ലാം നന്മയ്ക്കു വേണ്ടിയാണെന്നും നാം ജീവിക്കുന്ന ലോകം സാദ്ധ്യമായതിൽ ഏറ്റവും നല്ല ലോകമാണെന്നും പ്രഭുദമ്പദിമാർ സാദ്ധ്യമായതിൽ എറ്റവും നല്ല പ്രഭുവും പ്രഭ്വിയും ആണെന്നും പ്രഭുഹർമ്മ്യം സാദ്ധ്യമായതിൽ ഏറ്റവും നല്ല ഹർമ്മ്യമാണെന്നും അയാൾ പഠിപ്പിച്ചു. അയാളുടെ അഭിപ്രായത്തിൽ, സംഗതികൾ ആയിരിക്കുന്നതു പോലെയല്ലാതെ അസാദ്ധ്യമാണ്. എല്ലാം ഒരു ലക്ഷ്യത്തിനായി ഉണ്ടായതാണ്. മൂക്കുകൾ കണ്ണാടി വയ്ക്കാൻ വേണ്ടിയും, കാലുകൾ കാലുറ ധരിക്കാൻ വേണ്ടിയും, പന്നികൾ നമ്മുടെ തീറ്റക്കു വേണ്ടിയും സൃഷ്ടിക്കപ്പെട്ടിരിക്കുന്നു. അതിനാൽ നാം കണ്ണാടി വയ്ക്കുകയും, കാലുറ ധരിക്കുകയും എന്നും പന്നിയിറച്ചി തിന്നുകയും ചെയ്യുന്നു.

ഗുരുവിന്റെ ഈ പ്രബോധനങ്ങൾ വിശ്വസിച്ച കാൻഡീഡ്, പ്രഭുപുത്രി ക്യുനഗോണ്ട് പ്രകൃതിയുടെ അനുപമസൃഷ്ടിയാണെന്നു കൂടി വിശ്വസിച്ചു. എങ്കിലും അവളോട് അതു പറയാൻ അയാൾക്കു ധൈര്യം ഇല്ലായിരുന്നു. ഒരുദിവസം പാൻഗ്ലോസ് തന്റെ 'സവിശേഷജ്ഞാനം' പ്രഭ്വിയുടെ വേലക്കാരിക്കു പകർന്നുകൊടുക്കുന്നത് ക്യൂനഗോണ്ട് കാണാൻ ഇടവന്നു. അതോടെ അവൾ കാൻഡീഡിനെപ്പറ്റി ചിന്തിക്കാൻ തുടങ്ങി. എന്നാൽ ക്യുനഗോണ്ട് നൽകിയ ഒരേയൊരു ചുംബനം കാൻഡീഡിനു വിനയായി. അവരെ കയ്യോടെ പിടിച്ച പ്രഭു, അയാളെ വീട്ടിൽ നിന്നു ചവുട്ടിപ്പുറത്താക്കി.

തുടർന്ന് പലയിടങ്ങളിലും അലഞ്ഞുനടന്ന കാൻഡീഡ് ബൾഗേറിയൻ സൈന്യത്തിൽ ആളെ ചേർക്കുന്നവരുടെ പിടിയിൽ പെട്ടു. സൈന്യത്തിൽ അടിമപ്പണി ചെയ്തും മർദ്ദനമേറ്റും മടുത്ത അയാൾ ഒടുവിൽ രക്ഷപെട്ടോടി ഹോളണ്ടിലെത്തി. അവിടെ അയാളെ 'ആനബാപ്റ്റിസ്റ്റ്' എന്ന ക്രിസ്തീയവിമതന്മാരിൽ പെട്ട ഒരാൾ സഹായിച്ചു. അതിനിടെ കാൻഡീഡ് തന്റെ ഗുരു പാൻഗ്ലോസിനെ കണ്ടുമുട്ടി. രതിജന്യരോഗം ബാധിച്ച് ആകെ വിരൂപാവസ്ഥയിലായിരുന്നു അപ്പോൾ ഗുരു. പ്രഭ്വിയുടെ വേലക്കാരി പകർന്നതായിരുന്നു അയാളുടെ രോഗം. അവൾക്കത്, ക്രിസ്റ്റഫർ കൊളംബസിന്റെ ഒരു സഹയാത്രികനിൽ നിന്ന് ഒരു ഈശോസഭക്കാരൻ, ഒരു രാജകിങ്കരൻ, പ്രഭുകന്യക, കുതിരപ്പടത്തലവൻ, വൃദ്ധപ്രഭ്വി എന്നിവർ വഴി ഒരു ഫ്രാൻസികൻ സന്യാസിയിലൂടെ കിട്ടിയതായിരുന്നു. കാൻഡീഡിന്റെ സുഹൃത്ത് ആനബാപ്റ്റിസ്റ്റിന്റെ ചെലവിൽ നടന്ന ചികിത്സയിൽ പാൻഗ്ലോസിന്റെ അസുഖം മാറി. ഒരു കണ്ണും, കാതും, മൂക്കിന്റെ അഗ്രവും മാത്രം അയാൾക്കു നഷ്ടപ്പെട്ടു. 

പ്രഭുഹർമ്മ്യം ആക്രമിച്ചു നിലംപരിശാക്കിയ ബൾഗേറിയൻ സൈന്യം, കാൻഡീഡിന്റെ പ്രേമഭാജനമായ ക്യൂനഗോണ്ടിനെ മാനഭംഗപ്പെടുത്തി കൊന്നെന്ന വാർത്തയും പാൻഗ്ലോസ് കൊണ്ടുവന്നിരുന്നു.

അതിനിടെ കച്ചവട സംബന്ധമായി പോർച്ചുഗലിലെ ലിസ്ബണിലേക്കു പോകേണ്ടിവന്ന ആനബാപ്റ്റിസ്റ്റ്, 'ദാർശനികന്മാരായ' പാൻഗ്ലോസിനേയും കാൻഡീഡിനേയും കൂടെ കൊണ്ടു പോയി. യാത്രയ്ക്കിടെ കപ്പൽ കൊടുങ്കാറ്റിൽ പെട്ടപ്പോൾ, കടലിൽ വീഴുമെന്നായ ഒരു നാവികനെ രക്ഷിക്കുന്നതിനിടയിൽ ആനബാപ്റ്റിസ്റ്റ് കടലിൽ വീണു മരിച്ചു. തുടർന്ന് ലിസ്ബണടുത്തു വച്ചുണ്ടായ കപ്പൽച്ചേതത്തിൽ കാൻഡീഡും പാൻഗ്ലോസും എങ്ങനെയോ രക്ഷപെട്ടു കരപറ്റി നഗരത്തിലെത്തി. അവർ എത്തിയ ഉടനേ തന്നെ ലിസ്ബണിൽ വലിയ ഭൂകമ്പമുണ്ടായി. അതിൽ പരിക്കുകളോടെ രക്ഷപെട്ട അവർ രക്ഷാപ്രവർത്തനങ്ങളിൽ സഹകരിച്ചു. അതിനിടെ ഭൂകമ്പത്തിൽ പ്രകടമായ ദൈവകോപം ശമിപ്പിക്കാനായി നഗരത്തിൽ ഒരു 'വിശ്വാസപ്രകടനം' (Auto-da-fe) സംഘടിപ്പിക്കാൻ മതദ്രോഹവിചാരകർ (ഇൻക്വിസിഷൻ) തീരുമാനിച്ചിരുന്നു. വേദവിപരീതരുടെ അനുഷ്ഠാനപരമായ പരസ്യശിക്ഷ, വിശ്വാസപ്രകടനത്തിന്റെ മുഖ്യഭാഗമാണ്. പാൻഗ്ലോസുമായി ചർച്ചയിലേർപ്പെട്ട മതവിചാരകരുടെ ചാരന്മാർ വേദവിരോധം കണ്ടെത്തി അയാളേയും കാൻഡീഡിനേയും പിടികൂടി. പാൻഗ്ലോസിനെ തൂക്കിക്കൊന്നു. എന്നാൽ, രംഗത്ത് പെട്ടെന്ന് പ്രത്യക്ഷപ്പെട്ട ഒരു വൃദ്ധ കാൻഡീഡിനെ രക്ഷപെടുത്തി കൂട്ടിക്കൊണ്ടുപോയി.

വൃദ്ധ അയാളെ കൊണ്ടുപോയത് ക്യൂനിഗോണ്ടിന്റെ അടുത്തേക്കായിരുന്നു. അവൾ ജീവിച്ചിരിക്കുന്നുവെന്ന അറിവ് അയാൾക്ക് അത്ഭുതമായി. അയാളെ തിരിച്ചറിഞ്ഞ്, രക്ഷപെടുത്താൽ വൃദ്ധയെ അയച്ചത് അവളായിരുന്നു. ബൾഗേറിയാക്കാർ അവളെ മാനഭംഗപ്പെടുത്തിയ ശേഷം ഒരു യഹൂദനു വിൽക്കുകയാണ് ചെയ്തിരുന്നത്. യഹൂദൻ അവളുമായി ലിസ്ബണിലെത്തി. അവിടെ അവളെ കണ്ടു ഭ്രമിച്ച മുഖ്യമതദ്രോഹവിചാരകനുമായി അവളെ പങ്കുവയ്ക്കാൻ അയാൾക്കു സമ്മതിക്കെണ്ടി വന്നു. അതിനാൽ യഹൂദന്റേയും വിചാരകന്റേയും സംയുക്ത ഉടമസ്ഥതയിൽ ആയിരുന്നു ക്യൂനഗോണ്ട് അപ്പോൾ. സാബത്തു ദിവസം ഉൾപ്പെടെ ആഴ്ചയിൽ മൂന്നു ദിവസം അവൾ യഹൂദന്റേയും മറ്റുദിവസങ്ങളിൽ വിചാരകന്റേതും ആയി. യുദ്ധത്തിനിടെ അക്രമവും അടിമത്തവും മാനഭംഗവും അനുഭവിച്ചവളായിരുന്നു വൃദ്ധയും. അസോർ നഗരത്തിന്റെ ഉപരോധത്തിൽ തുർക്കികൾക്കിടയിൽ പെട്ട അവൾ അവരുടെ ഭക്ഷണമാകാതെ കഷ്ടിച്ചു രക്ഷപെട്ടതാണ്. ഭക്ഷണം ഇല്ലാതായപ്പോൾ തുർക്കികൾ, പിടിയിലായ സ്ത്രീകളുടെ ഓരോ പൃഷ്ഠം വീതം മുറിച്ച് തിന്നു. താമസിയാതെ ഉപരോധം അവസാനിച്ചതു കൊണ്ടു മാത്രം ജീവനോടെയിരിക്കുന്ന അവൾ, ഒന്നിനെക്കുറിച്ചും പരാതിപ്പെടാതെ, ഇരുപൃഷ്ഠങ്ങളിൽ ഇരിക്കാനാകുന്നതിൽ സന്തോഷിക്കാൻ കാൻഡീഡിനേയും ക്യൂനിഗോണ്ടിനേയും ഉപദേശിച്ചു.

ക്യൂനഗോണ്ടിനെ അടിമത്തത്തിൽ നിന്നു രക്ഷിക്കാൻ കാൻഡീഡ് അവളുടെ ചൂഷകന്മാർ ഇരുവരേയും കൊന്നശേഷം അവളേയും വൃദ്ധയേയും കൂട്ടി തെക്കേ അമേരിക്കയിലേക്കു പലായനം ചെയ്യുന്നു. അവർ ബ്യൂണസ് അയേഴ്സിൽ എത്തിയപ്പോൾ അവിടത്തെ പ്രവിശ്യാധികാരി ക്യൂനഗോണ്ടിനെ പിടിച്ചെടുത്തശേഷം കാൻഡീഡിനെ പുറത്താക്കുന്നു. തുടർന്ന് അയാൾ, കക്കാമ്പോ എന്ന വിശ്വസ്തനോടോപ്പം പരാഗ്വേയിലെ ഒരു ഈശോസഭാ കോളനിയിൽ എത്തുന്നു. അവിടത്തെ അധികാരി ക്യൂനഗോണ്ടിന്റെ സഹോദരനായിരുന്നു. ബൾഗേറിയാക്കാർ അയാലെ കൊന്നു എന്നാണ് നേരത്തെ എല്ലാവരും കരുതിയിരുന്നത്. സഹോദരി ജീവിച്ചിരിക്കുന്നു എന്നറിഞ്ഞ അധികാരി, അവളോടുള്ള കാൻഡീഡിന്റ് പ്രേമത്തെ എതിർക്കുന്നു. അയാൾക്ക് കുടുംബമഹിമ പോരെന്നായിരുന്നു അയാളുടെ കാരണം. കാൻഡീഡ് അയാളെ കുത്തിക്കൊല്ലുന്നു.

തുടർന്നുള്ള അലച്ചിലിൽ കാൻഡീഡും സേവകൻ കക്കാമ്പോയും പെറു സമതലത്തിൽ "എൽ-ദൊരാദോ" എന്ന സന്തുഷ്ടലോകത്ത് എത്തിച്ചേരുന്നു. ഒന്നിനും കുറവില്ലാത്ത ഒരു നാടായിരുന്നു അത്. പൊന്നും രത്നങ്ങളും ഭക്ഷണവും എല്ലാം അവിടെ സമൃദ്ധമായുണ്ടായിരുന്നു. അവയ്ക്ക് ആരും വിലകല്പിച്ചിരുന്നില്ല. അക്രമമോ അനീതിയോ അവിടെ ഉണ്ടായിരുന്നില്ല. ദൈവത്തോട് ഒന്നും ആവശ്യപ്പെടതെ നന്ദി പറയുക മാത്രം ചെയ്യുന്നതായിരുന്നു അവിടത്തെ മതം. കാൻഡീഡിന് ആ സ്ഥലം ഇഷ്ടപ്പെട്ടെങ്കിലും, ക്യൂനഗോണ്ടിനെ കണ്ടെത്തേണ്ടിയിരുന്നതിനാൽ അയാൾ അവിടം വിട്ടുപോകുന്നു. എങ്കിലും ആ സമ്പദ്ഭൂമിയിൽ നിന്ന് ഒരു രത്നശേഖരം അയാൾ കൂടെ കൊണ്ടുപോന്നു. ക്യൂനഗോണ്ട് ഇറ്റലിയിലെ വെനീസിലുണ്ടെന്നറിഞ്ഞ കാൻഡീഡ് ഇറ്റലിയിലെക്കു കപ്പൽ കയറി.

ഇടയ്ക്കു കിട്ടിയ കണ്ടെത്തിയ മാർട്ടിൻ എന്ന സുഹൃത്തിനൊപ്പം കാൻഡീഡ് ഇറ്റലിയിലെത്തി. പിന്നീട് അവർക്കൊപ്പം എത്തിയ കരക്കാമ്പോ, ക്യൂനഗോണ്ടും വൃദ്ധയും കോൺസ്റ്റാന്റിനോപ്പിളിൽ അടിമത്തത്തിൽ ആണെന്നറിയിച്ചു. അതോടെ കോൺസ്റ്റാന്റിനോപ്പിളിൽ എത്തിയ കാൻഡീഡ് അവരുടെ മോചനം സമ്പാദിക്കുന്നു. മതദ്രോഹവിചാരകർ കൊന്നുവെന്നു കരുതിയിരുന്ന തന്റെ ഗുരു ഡോക്ടർ പാംഗ്ലോസും, തന്റെ കുത്തേറ്റു മരിച്ചുവെന്നു കരുതിയിരുന്ന ക്യൂനഗോണ്ടിന്റെ സഹോദരനും അപ്പോഴും ജീവിച്ചിരിക്കുന്നെന്നും അവർ കപ്പലിൽ 'അടിമത്തുഴക്കാർ' (Galley slaves) ആയിരിക്കുന്നെന്നും അപ്പോൾ കാൻഡീഡ് അറിഞ്ഞു. തൂക്കിക്കൊലക്കു വിധിക്കപ്പെട്ടെങ്കിലും, ചുട്ടുകൊന്നു മാത്രം ശീലിച്ചിരുന്ന മതദ്രോഹക്കോടതിയിലെ ആരാച്ചാർക്ക് തൂക്കിക്കൊലയിലുണ്ടായിരുന്ന പരിചയക്കുറവുമൂലം കൊലക്കുരുക്കു ശരിയാകാതെ വന്നതിനാലാണത്രെ പാൻഗ്ലോസ് രക്ഷപെട്ടത്. തുടർന്ന് പാൻഗ്ലോസിന്റേയും ക്യൂനഗോണ്ടിന്റെ സഹോദരന്തേയും മോചനവും കാൻഡീഡ് സമ്പാദിച്ചു. ക്യൂനഗോണ്ട് ആപ്പോൾ അതിവിരൂപ ആയിരുന്നു. എങ്കിലും കാൻഡീഡ് അവളെ വിവാഹം ചെയ്തു. 

എൽ-ഡൊരാദോയിൽ നിന്നു കൊണ്ടുപോന്ന ധനത്തിൽ വലിയൊരു പങ്ക് കാൻഡീഡിനു നഷ്ടപ്പെട്ടിരുന്നു. മിച്ചമുണ്ടായിരുന്ന അല്പം ധനം കൊണ്ട് ഒരു കൃഷിയിടം വാങ്ങി അദ്ധ്വാനത്തിൽ മുഴുകി കാൻഡീഡും, ക്യൂനഗോണ്ടും, പാൻഗ്ലോസും, വൃദ്ധയും, മാർട്ടിനും, കരക്കാമ്പോയും എല്ലാം അവിടെ കഴിയുമ്പോൾ കഥ സമാപിക്കുന്നു. പൊള്ളയായ തത്ത്വചിന്ത വെടിഞ്ഞ്, അവനവന്റെ കൃഷിയിടം ശ്രദ്ധിക്കുകയാണ് എല്ലാവർക്കും ചെയ്യാവുന്നതെന്നാണ് അന്തിമസന്ദേശം.



</doc>
<doc id="204414" url="https://ml.wikipedia.org/wiki?curid=204414" title="കെ.എസ്. നമ്പൂതിരി">
കെ.എസ്. നമ്പൂതിരി

പ്രസിദ്ധ മലയാള നാടകകൃത്തായിരുന്നു കെ.എസ്. നമ്പൂതിരി. 1937 നവംബർ 6-നാണ് ഇദ്ദേഹം ജനിച്ചത്. വിദ്യാഭ്യാസത്തിനുശേഷം മാവേലിക്കര നൂറനാട്‌ ഹൈസ്‌കൂളിൽ അധ്യാപകനായി. തുടർന്ന്‌ വടകര, കുറിച്ചിത്താനം, ഫാക്‌ട്‌ എന്നിവിടങ്ങളിലും ജോലി നോക്കി. 1991-ൽ അധ്യാപകജീവിതത്തിൽ നിന്നും വിരമിച്ചു. ശിവൻ സംവിധാനം ചെയ്‌ത ‘യാഗം’ എന്ന ദേശീയ അവാർഡു നേടിയ ചലച്ചിത്രത്തിന്റെ തിരക്കഥയും കെ.എസ്‌.നമ്പൂതിരിയുടേതായിരുന്നു. മുത്ത് എന്ന ചലച്ചിത്രത്തിന്റെ ഗാനരചന നിർവഹിച്ചത് ഇദ്ദേഹമായിരുന്നു. ഇദ്ദേഹത്തിന്റെ രണ്ടു നാടകങ്ങൾ കോളേജുകളിൽ പാഠ്യവിഷയമാക്കിയിട്ടുണ്ടത്രേ. 2008 ആഗസ്‌റ്റ്‌ 27ന്‌ ഇദ്ദേഹം അന്തരിച്ചു . 

കൃഷ്ണൻ നമ്പൂതിരിയും ആര്യാദേവിയുമാണ് മാതാപിതാക്കൾ. സരസ്വതിയന്തർജ്ജനമാണ് ഭാര്യ. കൃഷ്ണൻ, വിപിൻ എന്നിവരാണ് മക്കൾ. 

പതിനൊന്നോളം നാടകങ്ങൾ ഇദ്ദേഹം രചിച്ചിട്ടുണ്ട്.

സമസ്യ 1976-ലെ മികച്ച നാടകകൃതിക്കുള്ള കേരള സാഹിത്യ അക്കാദമി അവാർഡിന് അർഹമായി . ഈ കൃതി 1970-ൽ വിക്രമൻനായർ ട്രോഫി നാടകമത്സരത്തിൽ മികച്ച നാടകമായി തരിഞ്ഞെടുക്കപ്പെട്ടിട്ടുണ്ട്. ‘പതനം’ എന്ന കൃതിക്ക് 2002-ലെ സംഗീത നാടക അക്കാദമി അവാർഡും ശക്തി അവാർഡും ലഭിച്ചു. 



</doc>
<doc id="204422" url="https://ml.wikipedia.org/wiki?curid=204422" title="ടി.എൻ. ഗോപിനാഥൻ നായർ">
ടി.എൻ. ഗോപിനാഥൻ നായർ

കവിയും സാഹിത്യകാരനുമായിരുന്ന ടി.എൻ. ഗോപിനാഥൻ നായർ 1918 ഏപ്രിൽ 27-ന് തിരുവനന്തപുരത്താണ് ജനിച്ചത്. ഇദ്ദേഹം 1958 മുതൽ 1978 വരെ ആൾ ഇന്ത്യ റേഡിയോയിലെ നാടകനിർമാതാവായി ജോലി ചെയ്തിട്ടുണ്ട്. മലയാളി ദിനപ്പത്രം, ചിത്ര ആഴ്ച്ചപ്പതിപ്പ്, സഖി ആഴ്ച്ചപ്പതിപ്പ്, എന്നീ പ്രസിദ്ധീകരണങ്ങളുടെ എഡിറ്ററായിരുന്നു. 'അനിയത്തി', 'സി.ഐ.ഡി.' തുടങ്ങിയ ചിത്രങ്ങൾക്ക് കഥയും തിരക്കഥയും സംഭാഷണവുമൊരുക്കിയിട്ടുണ്ട് . സാഹിത്യപഞ്ചാനനൻ പി.കെ. നാരായണപിള്ളയുടെ പുത്രനാണ്. പ്രമുഖ കവി കുറ്റിപ്പുറത്ത് കേശവൻ നായരുടെ മകൾ സൗദാമിനിയമ്മയായിരുന്നു അദ്ദേഹത്തിന്റെ ഭാര്യ. പ്രമുഖ ചലച്ചിത്രനടൻ രവി വള്ളത്തോൾ മകനാണ്.


സാക്ഷി എന്ന കൃതിക്ക് 1979-ൽ നാടകരചനയ്ക്കുള്ള കേരള സാഹിത്യ അക്കാദമി പുരസ്കാരം ലഭിച്ചിട്ടുണ്ട് . പി.കെ വിക്രമൻ നായർ ട്രോഫി, സ്വാതി തിരുന്നാൾ സംഗീത സഭ ഡ്രാമ അവാർഡ് എന്നിവ ലഭിച്ചിട്ടുണ്ട്. ഇദ്ദേഹത്തിന് കേരള സംഗീത നാടക അക്കാദമി ഫെലോഷിപ്പ് ലഭിക്കുകയുണ്ടായി. 


</doc>
<doc id="204426" url="https://ml.wikipedia.org/wiki?curid=204426" title="പേഴ്">
പേഴ്

ഇന്ത്യ, മ്യാന്മർ എന്നിവിടങ്ങളിലെ ഇലപൊഴിയും കാടുകളിൽ വളരുന്ന മരം. 20 മീറ്റർ വരെ ഉയരം വയ്ക്കുന്ന ഇലപൊഴിയും മരം. 1300 മീറ്ററിൽ കൂടുതൽ ഉയരമുള്ള മലകളിൽ കാണാറില്ല. . ആലം എന്നും അറിയപ്പെടുന്നു. ഇല പൊഴിക്കുന്ന മരം. തീയും വരൾച്ചയും സഹിക്കാൻ കഴിയും. വിത്തുമൂലം സ്വാഭാവികമായ പുനരുദ്ഭവം ധാരാളം നടക്കുന്നു. ഇംഗ്ലീഷിൽ Slow Match Tree എന്ന് അറിയപ്പെടുന്നു.

അനുപർണ്ണങ്ങളില്ലാത്ത ലഘു ഇല. 15-30 സെ. മി. നീളവും അതിന്റെ മൂന്നിലൊന്നോളം വീതിയും. ഇല പൊഴിയുന്നതിനു മുൻപ്‌ ചുവക്കുന്നു. ഫെബ്രുവരിയിൽ പൂക്കളുണ്ടായിത്തുടങ്ങും. ജൂണിൽ വിളഞ്ഞു തുടങ്ങുന്ന കായ്കൾ നല്ല പച്ചനിറത്തിൽ ഉരുണ്ടിരിക്കും. കുട്ടികൾ ഇവ പറിച്ചു പന്തുകളിക്കാറുണ്ട്‌. കാട്ടുപന്നികൾക്ക് ഇതിന്റെ തടി ഇഷ്ടമാണ്. അതുകൊണ്ട് അവയെ ആകർഷിക്കാൻ വേട്ടക്കാർ ഈ മരം ഉപയോഗിക്കുന്നു. തടിക്കും പൂവിനും ഔഷധഗുണമുണ്ട് .

പഴം ഭക്ഷ്യയോഗ്യമാണ്, പക്ഷേ കുരുക്കൾക്ക് വിഷമുണ്ട്. നല്ല തണൽമരമാണ്. പലവിധത്തിലുള്ള ഔഷധഗുണമുണ്ട്.

Wild Guava, Ceylon Oak, Patana Oak • Hindi: कुम्भी Kumbhi • Marathi: कुम्भा Kumbha • Tamil: Aima, Karekku, Puta-tanni-maram • Malayalam: Alam, Paer, Peelam, Pela • Telugu: araya, budatadadimma, budatanevadi, buddaburija • Kannada: alagavvele, daddal • Bengali: Vakamba, Kumhi, Kumbhi • Oriya: Kumbh • Khasi: Ka Mahir, Soh Kundur • Assamese: Godhajam, কুম Kum, kumari, কুম্ভী kumbhi • Sanskrit: Bhadrendrani, गिरिकर्णिका Girikarnika, Kaidarya, कालिंदी Kalindi 
"(ഇന്റർനെറ്റിലെ പലയിടത്തുനിന്നും ശേഖരിച്ച പേരുകളാണിവ, തെറ്റുകളുണ്ടായേക്കാം)"



</doc>
<doc id="204429" url="https://ml.wikipedia.org/wiki?curid=204429" title="വിനോദ് റായ്">
വിനോദ് റായ്

ഇന്ത്യയുടെ കംട്രോളർ ആന്റ് ഓഡിറ്റർ ജനറൽ ഓഫ് ഇന്ത്യ (സിഎജി) എന്ന ഭരണഘടനാ പദവി വഹിച്ച ഉദ്യോഗസ്ഥനാണ് വിനോദ്‌ റായ്. (ജനനം 1948 മെയ് 23).2008 ജനുവരി 7 ന് സിഎജി പദവി ഏറ്റെടുത്ത അദ്ദേഹം 2013 മെയ് 22 നാണ് വിരമിച്ചത്.ഡെൽഹി സർവകലാശാലയിൽ നിന്ന് സാമ്പത്തികശാസ്ത്രം, ഹാർവാർഡ് സർവകലാശാലയിൽ നിന്ന് പൊതു ഭരണം എന്നീ വിഷയങ്ങളിൽ ഇദ്ദേഹം ബിരുദാനന്തര ബിരുദം നേടിയിട്ടുണ്ട്. ഇന്ത്യയിൽ ഏറെ ചർച്ചചെയ്യപ്പെട്ട നിരവധി അഴിമതിയുമായി ബന്ധപ്പെട്ട റിപ്പോർട്ടുകൾ പുറത്തുവിട്ട സിഎജി എന്ന നിലയിൽ ഏറെ മാധ്യമ ശ്രദ്ധേനേടിയ ഉദ്യോഗസ്ഥൻകൂടിയാണിദ്ദേഹം.

ഉത്തർപ്രദേശിലെ ഗാസിപൂർ എന്ന സ്ഥലത്താണ് ഇദ്ദേഹം ജനിച്ചത്.രാജസ്ഥാനിലെ വിദ്യാനികേതൻ-ബിർല പബ്ലിക് സ്‌കൂളിൽ നിന്ന് പ്രാഥമിക വിദ്യാഭ്യാസവും ദെൽഹി സർവകലാശാലയുടെ കീഴിലെ ഹിന്ദു കോളേജിൽ നിന്ന് ബിരുദപഠനവും പൂർത്തിയാക്കി.ദെൽഹി സർവകലാശാലയുടെ കീഴിലെ ദെൽഹി സ്‌കൂൾ ഓഫ് ഇക്കണോമിക്‌സിൽ നിന്ന് സാമ്പത്തിക ശാസ്ത്രത്തിലും അമേരിക്കയിലെ ഹാർവാർഡ് സർവകലാശാലയിൽ നിന്ന് പൊതുഭരണത്തിലും ബിരുദാനന്തര ബിരുദം നേടി.മൂന്ന് കുട്ടികളുണ്ട്.

ഇന്ത്യയിൽ ഏറെ പ്രമാദമായ 2ജി സ്‌പെക്ട്രം പങ്കുവെക്കലുമായി ബന്ധപ്പെട്ട റിപ്പോർട്ട് പുറത്തുകൊണ്ടുവന്നു.റിപ്പോർട്ട് പ്രകാരം രാജ്യത്തിന് 176645 കോടി രൂപയുടെ(32ഡോളർ യുഎസ് ബില്യൺ) ആനുമാനികമായ നഷ്ടം കണക്കാക്കുന്നു.അന്വേഷണ വകുപ്പായ സെൻട്രൽ ബ്യൂറോ ഓഫ് ഇൻവെസ്റ്റിഗേഷൻ(സിബിഐ)2011 ഏപ്രിൽ രണ്ടിനാണ് ഇതിന്റെ ചാർജ് ഷീറ്റ് ഫയൽ ചെയ്തത്.30984.55 കോടി രൂപയുടെ നഷ്ടമാണ് സിബിഐ കണക്കാക്കിയത്.

വിവിധ സംസ്ഥാന സർക്കാറുകളുടെയും കേന്ദ്രം ഭരിക്കുന്ന യുപിഎ സർക്കാറിന്റെയും ഛത്തീസ്ഖഢ്,ഗുജറാത്ത് എന്നിവിടങ്ങളിലെ ബിജെപി സംസ്ഥാന സർക്കാറുകളുടെയും നിരവധി തെറ്റായ നയങ്ങൾക്കെതിരെയും തന്റെ കർത്തവ്യത്തിന്റെ ഭാഗമായി നിരവധി ചോദ്യങ്ങൾ ഉയർത്തിയിരുന്നു.2ജി സെപ്്ക്ട്രം അഴിമതി,2010 ലെ കോമൺവെൽത്ത് ഗെയിംസ് കുംഭകോണം തുടങ്ങിയവ വിഷയങ്ങളിൽ കേന്ദ്രസർക്കാറിനെ പ്രതികൂട്ടിലാക്കും വിധത്തിലായിരുന്നു ഇദ്ദേഹത്തിന്റെ വെളിപ്പെടുത്തൽ.
ഇക്കാരണങ്ങളാൽ നിരവധി തവണ ചില മന്ത്രിമാർ സിഎജിക്കെതിരെ രൂക്ഷമായി വിമർശനവും ഉന്നയിച്ചു.




</doc>
<doc id="204443" url="https://ml.wikipedia.org/wiki?curid=204443" title="ഠുമ്രി">
ഠുമ്രി

ഹിന്ദുസ്ഥാനി ശാസ്ത്രീയ സംഗീതരൂപമാണ് ഠുമ്രി. ഖയാൽ കഴിഞ്ഞാൽ ഹിന്ദുസ്ഥാനി സംഗീതത്തിൽ ഏറെ പ്രാധാന്യമുള്ള ഗാനശാഖ ഠുമ്രിയാണ്. വൈകാരികത, പ്രത്യേകിച്ച് ശൃംഗാരത്തിന് ആണ് ഇതിൽ പ്രാധാന്യം. ശൃംഗാരരതിഭാവങ്ങളുടെ ഉദാത്തവത്ക്കരിക്കപ്പെട്ട ഭാവങ്ങളാണ് ഇതിലൂടെ അവതരിപ്പിക്കാറുള്ളത്. രതികല്പനകളുടെ നിറപൂർണിമയാണ് ഇതിന്റെ ആത്മാവ്. ഗ്രാമ്യശൈലിയിൽ ഇതൾ വിരിയുന്ന അഗാധമായ വൈകാരികതയാണ് ഇതിന്റെ ഉടൽ. ഒട്ടു മിക്ക ഗാനങ്ങളും സ്ത്രീ കല്പിതങ്ങളെന്ന രീതിയിൽ രചിക്കപ്പെട്ടിട്ടുള്ളവയാണ്. അതുകൊണ്ടാണ്, പ്രണയപാരവശ്യങ്ങളും നിഷ്ക്കളങ്ക കലഹങ്ങളും സമ്മോഹനമായ അംഗചലനങ്ങളും വളകിലുക്കങ്ങളും കൊണ്ട് സമൃദ്ധമാണ് ഠുമ്രി എന്നു പറയാറുള്ളത്. പതിനേഴാം ശതകത്തിലെ ഡച്ചുചിത്രകാരന്മാരുടെ പ്രകൃതിദൃശ്യങ്ങളോട് ഠുമ്രിയുടെ ഭാവതലത്തെ ചില വിമർശകർ ഉപമിച്ചിട്ടുണ്ട്.
ഠുമ്രി എന്നതു ഠുമ്/ഠുമ്ക് എന്നിവയിൽ നിന്ന് നിഷ്പന്നമാണെന്നത് വ്യക്തമാണ്. അതുകൊണ്ട് ഠുമ്രി എന്നതിന് ലഘുനൃത്തഗാനം, പദതാളം എന്നൊക്കെ അർഥം കല്പിച്ചു വരുന്നു

ഇതിന്റെ ഉത്പത്തികാലം കൃത്യമായി കണ്ടെത്താനായിട്ടില്ല. ഔധിലെ നവാബായ വജീദ് അലി ഷായുടേയും അദ്ദേഹത്തിന്റെ ആസ്ഥാനഗായകനായ സിദ്ദിക് അലിഖാന്റേയും സൃഷ്ടിയാണ് ഠുമ്രി എന്നൊരു വാദമുണ്ട്. എന്നാൽ ചരിത്രരേഖകൾ അതു ശരിവെയ്ക്കുന്നില്ല. നവാബിന്റെ ജനനം 1822-ൽ മാത്രമാണ്. പക്ഷേ, 1834-ൽ ക്യാപ്റ്റൻ വില്യാർഡ് പ്രസിദ്ധീകരിച്ച 'മ്യൂസിക് ഒഫ് ഇന്ത്യ' എന്ന പുസ്തകത്തിൽത്തന്നെ ഠുമ്രിയെക്കുറിച്ച് വിശദമായി വിവരിച്ചിട്ടുണ്ട്. എന്നു തന്നെയല്ല ഠുമ്രിയിലെ ഗാനങ്ങൾക്കു സമാനമായ ഗാനത്തെക്കുറിച്ചും അതിന്റെ അവതരണത്തെക്കുറിച്ചും കാളിദാസ കൃതിയായ മാളവികാഗ്നിമിത്രത്തിൽപ്പോലും പരാമർശിച്ചു കാണുന്നു. വളരെ പണ്ടു മുതൽ നിലനിന്നിരുന്ന ഒരു ഗാനരീതി പത്തൊമ്പതാം നൂറ്റാണ്ടിന്റെ അവസാനമോ ഇരുപതാം നൂറ്റാണ്ടിന്റെ ആദ്യമോ ഠുമ്രിയായി ശൈലീവത്ക്കരിക്കപ്പെട്ടു എന്നനുമാനിക്കുന്നതാണുചിതം. മധുരഭക്തിപാരമ്പര്യമാണ് ഇതിന്റെ അടിത്തറയെന്നും അനുമാനിക്കാവുന്ന രേഖകൾ കാണുന്നുണ്ട്.

ആദ്യകാലത്ത് ഇതിന് മധ്യ-ലയഖയാലുകളുടെ സ്വഭാവമാണ് ഉണ്ടായിരുന്നത്. പിന്നീട് ഗ്രാമീണ ഗാനങ്ങളുടെ ആർജവം കൂടി ഉൾക്കൊള്ളുകയും ലളിത ശൈലിപൂണ്ട് ഇതു വളരുകയും ചെയ്തു. ചുരുങ്ങിയത്, നൂറു വർഷത്തെയെങ്കിലും ചരിത്രം അവകാശപ്പെടാവുന്ന ഠുമ്രി, വികാസത്തിന്റെ കൊടുമുടിയിലെത്തിയത് 1920-50 കാലഘട്ടത്തിലാണ്. ലക്നൌവിലേയും ബനാറസിലേയും സംഗീതജ്ഞരാണ് അതിനു മുഖ്യകാരണക്കാർ. അതുകൊണ്ടാണ്, 'ലക്നൌ ഠുമ്രിയുടെ മാതാവാണ്, ബനാറസ് കാമുകനും' എന്നു പറഞ്ഞുപോരുന്നത്.

ഠുമ്രിയെ ജനപ്രിയ സംഗീതമാക്കി മാറ്റിയെടുത്തതും പ്രചരിപ്പിച്ചതും ബീഗം അഖ്തറും, ഉസ്താദ് ബഡേഗുലാം അലിഖാനുമാണ്. അസംഭായ്, ബഡീമോത്തീഭായ്, സിദ്ധേശ്വരിദേവി എന്നിവരും ഠുമ്രി ഗാനശാഖയുടെ വളർച്ചയിൽ ഗണ്യമായ സംഭാവന നൽകുകയുണ്ടായി.

ഖയാലിലെ 'പ്രകടന'ങ്ങളെല്ലാം ഒഴിവാക്കിക്കൊണ്ടുള്ള രീതിയാണ് ഠുമ്രിയുടേത്. ഖയാൽ രാഗഭാവത്തിൽ ശ്രദ്ധകേന്ദ്രീകരിക്കുമ്പോൾ ഠുമ്രി സ്വരഭാവത്തിലാണ് പാദമൂന്നി നിൽക്കുന്നത്. ഖയാലിലെന്ന പോലെയുള്ള രാഗസാധനയില്ലാതെ നേരിട്ട് ഗാനത്തിലേക്കു കടക്കുന്നതു കൊണ്ട് ഠുമ്രിയിൽ പെട്ടെന്നുതന്നെ ഗാനത്തിന്റെ ഭാവസാന്ദ്രത അനുഭവിക്കാനാകുന്നു. ലളിതമായ രാഗങ്ങളാണ് ഇതിനുപയോഗിക്കുന്നത്. പീലു, ഗാര, പഗാഡി, ഖമാജ് ഭൈരവി എന്നിവ ഉദാഹരണം.
അക്തർ പിയാ എന്ന തൂലികാനാമത്തിൽ പലകൃതികളും രചിച്ചിട്ടുള്ള ഔധിയിലെ നവാബായ വജീദ് അലിഷാ ആയിരുന്നു ഏറ്റവും പ്രമുഖ ഠുമ്രി രചയിതാവ്. കവിയും ഗായകനും നർത്തകനുമൊക്കെയായ ഇദ്ദേഹം ഭരണനിപുണനല്ലായിരുന്നു. കുതന്ത്രങ്ങൾ പ്രയോഗിച്ച് 1856-ൽ ബ്രിട്ടിഷുകാർ ഇദ്ദേഹത്തെ നാട്ടിൽ നിന്നും തുരത്തി. അപ്പോഴെഴുതിയ യാത്രാമൊഴി വജീദ് അലിഷായുടെ അതിപ്രശസ്തമായ ഠുമ്രി രചനയായി കരുതപ്പെടുന്നു. ഭൈരവി രാഗത്തിൽ 'ബാബുല് മേരാ...' എന്നു തുടങ്ങുന്ന ആ കൃതിയിലുടനീളം പ്രണയവിരഹങ്ങളുടെ സാന്ദ്രഭാവം തരംഗിതമാകുന്നതു കാണാം. രാംപൂരിലെ ലല്ലൻപിയ, സനദ്പിയ, കാദർപിയ എന്നിവരാണ് മറ്റ് ആദ്യകാല രചയിതാക്കൾ. ലല്ലൻപിയ മധ്യ-ദ്രുത താളങ്ങളുടെ ശോഭയാർന്നതും സനദ്, വാദ്യവൃന്ദത്തിന്റെ ഛന്ദസ്സ് സ്വാംശീകരിച്ചതും കാദർ ഗ്രാമ്യശൈലിയുടെ ചാരുത ആവാഹിച്ചതുമായ രചനകളാണ് നിർവഹിച്ചിട്ടുള്ളത്.

പദങ്ങൾ അർഥസ്ഫുടതയോടെ പ്രയോഗിക്കുക എന്നതാണ് ഠുമ്രിയുടെ ആലാപനശൈലി. അർഥഭാവങ്ങളുടെ വർണങ്ങളെ സമ്മോഹനമായ രൂപഭേദങ്ങളിലൂടെ, പദഭ്രമങ്ങളിലൂടെ, സ്വരസമ്മിളനങ്ങളിലൂടെ അവതരിപ്പിക്കുന്ന ഈ രീതി 'ബോൽബനാവ' എന്നാണറിയപ്പെടുന്നത്. ഇതിന്റെ സാക്ഷാത്കാരത്തിന് പ്രതിഭയോടൊപ്പം അതിരുകളില്ലാത്ത ഭാവനയും ആവശ്യമാണ്.
ഠുമ്രിക്ക് ലക്നൗ, ബനാറസ്, പഞ്ചാബ് എന്നിങ്ങനെ മൂന്ന് ശൈലീഭേദങ്ങളുണ്ട്. ഓരോന്നും മൌലികമാണ്. 
=ലക്നൗ ഠുമ്രി=
സൂക്ഷ്മഭാവങ്ങളാൽ സമ്പന്നമായ ശുദ്ധശൈലിയാണ് ലക്നൗ ഠുമ്രിയിലുള്ളത്.
=ബനാറസി ഠുമ്രി=
കജ്രി, ചൈത്തി തുടങ്ങിയ നാടൻ ഗാനരൂപങ്ങളുടെ സ്വാധീനം ഏറെയുള്ളതാണ് ബനാറസി ഠുമ്രി. 
=പഞ്ചാബി ഠുമ്രി=
പഞ്ചാബിലെ നാടൻ പാട്ടുകളുടെ വർണപ്പൊലിമയാർന്ന 'പഞ്ചാബി അംഗി'ന്റെ വിങ്ങുന്ന ഭാവമാണ് പഞ്ചാബി ഠുമ്രിയുടേത്.

ശോഭാഗുട്ടു, ലക്ഷ്മിശങ്കർ എന്നിവർ സമകാലിക ഠുമ്രി ഗായകരാണ്. കഥക് നൃത്തത്തിലെ അഭിനയപ്രധാനമായ അംശങ്ങളിൽ ഠുമ്രിയാണ് ഉപയോഗിക്കാറുള്ളത്.

കർണാടക സംഗീതത്തിലെ 'പദ'ത്തിനു സമാനമാണ് ഹിന്ദുസ്ഥാനിയിലെ 'ഠുമ്രി' എന്ന് സംഗീതജ്ഞന്മാർ അഭിപ്രായപ്പെടുന്നു. 



</doc>
<doc id="204446" url="https://ml.wikipedia.org/wiki?curid=204446" title="അശോക് മേത്ത">
അശോക് മേത്ത

ഇന്ത്യയിലെ പ്രമുഖ സാമ്പത്തിക വിദഗ്‌ധൻമാരിൽ ഒരാളും പ്രശസ്‌തനായ സോഷ്യലിസ്‌റ്റ്‌ ചിന്തകനുമായിരുന്നു അശോകമേത്ത(24 ഒക്‌ടോബർ 1911 - ) 1954 മുതൽ 1970 വരെ പാർലമെന്റംഗമായിരുന്നു. 
മുംബൈ ഭവനഗറിൽ ജനിച്ചു. മുംബൈയിലെ വിത്സൻ കോളേജ്‌, യൂണിവേഴ്‌സിറ്റി സ്‌കൂൾ ഓഫ്‌ ഇക്കണോമിക്‌സ്‌ എന്നിവിടങ്ങളിലായിരുന്നു വിദ്യാഭ്യാസം.
ഇന്ത്യൻ ഷിപ്പിംഗ്‌, കമ്മ്യൂണൽ ട്രയാങ്ക്‌ൾ ഇൻ ഇന്ത്യ, ദി ഗ്രേയറ്റ്‌ റിബെല്യൻ, ഹു ഓൺസ്‌ ഇന്ത്യൻ ഡമോക്രാറ്റിക്‌ സോഷ്യലിസം, ദി പൊളിറ്റിക്കൽ മൈന്റ്‌സ്‌ ഓഫ്‌ ഇന്ത്യ, സോഷ്യലിസം ആന്റ്‌ പെസന്റ്‌റി, പൊളിറ്റിക്‌സ്‌ ഓഫ്‌ പ്ലേൻഡ്‌ ഇക്കോണമി, സ്‌റ്റഡീസ്‌ ഇൻ സോഷ്യലിസം എന്നിവയായിരുന്നു പ്രധാന ഗ്രന്ഥങ്ങൾ. 


</doc>
<doc id="204456" url="https://ml.wikipedia.org/wiki?curid=204456" title="കണ്ണനല്ലൂർ">
കണ്ണനല്ലൂർ

കൊല്ലം ജില്ലയിലെ ഒരു ഗ്രാമമാണ് കണ്ണനല്ലൂർ. ഏല്ലാ മാസത്തെയും (മലയാളമാസം) 29 നു നടക്കുന്ന മാസ ചന്തയാൽ പ്രസിദ്ധം. കൊട്ടിയം, മുഖത്തല എന്നിവ സമീപ ഗ്രാമങ്ങൾ. ഈ ഗ്രാമത്തിൽ വ്യാകുലമാതാവിന്റെ നാമത്തിലുള്ള ഒരു പുരാതന ലത്തീൻ (റോമൻ കത്തോലിക്കാ) പള്ളിയുണ്ട്. ഇവിടത്തെ പാദുകാവൽ തിരുനാൾ തുലാം മാസത്തിലെ ആദ്യ ഞായറാഴ്ച നടക്കുന്നു. ശനിയാഴ്ച വൈകിട്ട് വെസ്പരക്ക് ശേഷം നടക്കുന്ന പ്രദക്ഷിണം ശ്രദ്ധേയമാണ്.


</doc>
<doc id="204457" url="https://ml.wikipedia.org/wiki?curid=204457" title="ഷുക്കൂർ വധക്കേസ്‌">
ഷുക്കൂർ വധക്കേസ്‌

കണ്ണൂരിലെ തളിപ്പറമ്പ്‌ പട്ടുവത്തെ അരിയിൽ സ്വദേശിയും എം.എസ്.എഫിൻറെ പ്രാദേശിക നേതാവുമായ അരിയിൽ അബ്ദുൽ ഷുക്കൂർ (24) എന്ന യുവാവിനെ 2012 ഫെബ്രുവരി 20ന് കണ്ണപുരം കീഴറയിലെ വള്ളുവൻ കടവിനടുത്ത് വെച്ച് കൊലപ്പെടുത്തിയ സംഭവമാണ് ഷുക്കൂർ വധക്കേസ്‌ . സംഭവദിവസം പട്ടുവത്ത് വെച്ച് സി.പി.എം കണ്ണൂർ ജില്ലാ സെക്രട്ടറി പി. ജയരാജൻ, കല്ല്യാശ്ശേരി എം.എൽ.എ ടി.വി.രാജേഷ് എന്നിവർ സഞ്ചരിച്ച വാഹനത്തിനു നേരെ ആക്രമണം ഉണ്ടായതിനു പ്രതികാരമായിട്ടാണ് ഷുക്കൂർ വധിക്കപ്പെട്ടത് എന്ന് പോലീസ് ആരോപിക്കുന്നു. രണ്ടര മണിക്കൂർ ബന്ദിയാക്കി വിചാരണ ചെയ്തുള്ള ക്രൂരമായ കൊലപാതകം എന്ന നിലയിൽ ഈ കേസ്‌ വലിയതോതിൽ പൊതുജനശ്രദ്ധ നേടുകയുണ്ടായി.




</doc>
<doc id="204461" url="https://ml.wikipedia.org/wiki?curid=204461" title="ജയിംസ് ട്രസ്‌ലോ ആഡംസ്">
ജയിംസ് ട്രസ്‌ലോ ആഡംസ്

ജയിംസ് ട്രസ്‌ലോ ആഡംസ് ഒരു യു.എസ്. ചരിത്രകാരനായിരുന്നു. ന്യൂയോർക്കിലെ ബ്രൂക്ക്ലിനിൽ 1878 ഒക്ടോബർ 18-ന് ജനിച്ചു. 1898-ൽ ബ്രൂക്ക്ലിൻ പോളിടെക്നിക്ക് ഇൻസ്റ്റിറ്റ്യൂട്ടിൽ പഠനം നടത്തിയശേഷം യേൽ യൂണിവേഴ്സിറ്റിയിൽനിന്ന് 1900-ൽ മാസ്റ്റർ ബിരുദം നേടി. 1912 വരെ ന്യൂയോർക്കിലെ ഒരു എക്സ്ചേഞ്ച് സ്ഥാപനത്തിൽ ജോലിനോക്കി.

1921-ൽ ഫൗണ്ടിംഗ് ഒഫ് ന്യൂ ഇംഗ്ലണ്ട് എന്ന ചരിത്രകൃതിയുടെ പ്രകാശനത്തോടെയാണ് ആഡംസ് ശ്രദ്ധേയനാകുന്നത്. ആ ഗ്രന്ഥം 1922-ൽ ഇദ്ദേഹത്തിനു പുലിറ്റ്സർ സമ്മാനം നേടിക്കൊടുത്തു. 
തുടങ്ങിയവ ഇദ്ദേഹത്തിന്റെ പ്രശസ്ത ചരിത്രകൃതികളാണ്. 

അമേരിക്കയിലെ ആഡംസ് കുടുംബത്തിന്റെ ആധികാരിക ചരിത്രമാണ് ദ് ആഡംസ് ഫാമിലി എന്ന കൃതി. ഇദ്ദേഹത്തിന്റെ മറ്റൊരു കൃതിയാണ് എപിക് ഒഫ് അമേരിക്ക (1931). പല വിദേശഭാഷകളിലേക്കും ഇതു വിവർത്തനം ചെയ്യപ്പെട്ടിട്ടുണ്ട്. രണ്ടു വാല്യങ്ങളുള്ള ദ് മാർച്ച് ഒഫ് ഡെമോക്രസിയാണ് ഇദ്ദേഹത്തിന്റെ ശ്രദ്ധേയമായ മറ്റൊരുകൃതി (193233), ഹിസ്റ്ററി ഒഫ് ദി അമേരിക്കൻ പീപ്പിൾ എന്ന പേരിലാണ് ബ്രിട്ടനിൽ പ്രസിദ്ധീകരിച്ചിട്ടുള്ളത്. ഇദ്ദേഹം എഡിറ്റ് ചെയ്ത് പ്രസിദ്ധീകരിച്ച പ്രഖ്യാതഗ്രന്ഥങ്ങളാണ് ആറ് വാല്യങ്ങളുള്ള ഡിക്ഷണറി ഒഫ് അമേരിക്കൻ ഹിസ്റ്ററി (1940), നാലു വാല്യങ്ങളുള്ള അൽബം ഒഫ് അമേരിക്കൻ ഹിസ്റ്ററി (194448), ദി അറ്റ്ലസ് ഒഫ് അമേരിക്കൻ ഹിസ്റ്ററി (1943) തുടങ്ങിയവ.

1949 മേയ് 18-ന് ആഡംസ് വെസ്റ്റ്പോർട്ടിൽ അന്തരിച്ചു.



</doc>
<doc id="204465" url="https://ml.wikipedia.org/wiki?curid=204465" title="കരയിലേക്ക് ഒരു കടൽദൂരം">
കരയിലേക്ക് ഒരു കടൽദൂരം

വിനോദ് മങ്കരയുടെ സംവിധാനത്തിൽ ഇന്ദ്രജിത്ത്, മമ്ത മോഹൻ ദാസ്, ധന്യ മേരി വർഗീസ്, സരയൂ തുടങ്ങിയവർ അഭിനയിച്ച് 2010ൽ പ്രദർശനത്തിനെത്തിയ ഒരു മലയാളചലച്ചിത്രമാണ് കരയിലേക്ക് ഒരു കടൽദൂരം. സിദ്ദിക്ക് മങ്കര നിർമ്മിച്ച ഈ ചലച്ചിത്രത്തിന്റെ വിതരണം ഐ ടി എൽ എന്റെർട്ടെയിന്മെന്റ്സ് ആണ്. എഴുത്തുകാരനും അവാർഡ് ജേതാവുമായ അനൂപ്ചന്ദ്രന്റെ (ഇന്ദ്രജിത്ത്) കഥ പറയുന്ന ഈ ചിത്രത്തിൽ ഭാര്യയായി സരയുവും, കാമുകിയായി മമ്തയും പൂർവ്വകാമുകിയായി ധന്യാ മേരിയും വേഷമിടുന്നു.


</doc>
<doc id="204466" url="https://ml.wikipedia.org/wiki?curid=204466" title="കന്യാകുമാരി എക്സ്പ്രസ് (ചലച്ചിത്രം)">
കന്യാകുമാരി എക്സ്പ്രസ് (ചലച്ചിത്രം)

ടി.എസ്. സുരേഷ് ബാബുവിന്റെ സംവിധാനത്തിൽ സുരേഷ്‌ ഗോപി, ഗൗരി, ലെന, ബാബു ആന്റണി, സരയു തുടങ്ങിയവർ അഭിനയിച്ച് 2010-ൽ പ്രദർശനത്തിനെത്തിയ മലയാളചലച്ചിത്രമാണ് കന്യാകുമാരി എക്സ്പ്രസ് . ഡെന്നിസ് ജോസഫ് തിരക്കഥയെഴുതിയ ഈ ചിത്രം നിർമ്മിച്ചത് ജി.എസ്.മുരളിയാണ്.


</doc>
<doc id="204482" url="https://ml.wikipedia.org/wiki?curid=204482" title="ജെയ്ൻ ആഡംസ്">
ജെയ്ൻ ആഡംസ്

ജെയ്ൻ ആഡംസ് അമേരിക്കൻ ഐക്യനാടുകളിലെ സാമൂഹികപ്രവർത്തക ആയിരുന്നു. ഇല്ലിനോയിയിലെ സെഡാർവില്ലയിൽ 1860 സെപ്റ്റംബർ 6-ന് ജനിച്ചു. റോക്ഫോർഡ് കോളജിൽനിന്നും 1881-ൽ ബിരുദം നേടിയതിനുശേഷം ഫിലഡെൽഫിയ മെഡിക്കൽ കോളജിൽ ചേർന്നു. എന്നാൽ അനാരോഗ്യം കാരണം വിദ്യാഭ്യാസം പൂർത്തിയാക്കാൻ സാധിച്ചില്ല. ആരോഗ്യം വീണ്ടുകിട്ടിയപ്പോൾ സാമൂഹികസേവനരംഗത്തു പ്രവേശിച്ചു. യൂറോപ്പിലുടനീളം സഞ്ചരിച്ച് അവിടങ്ങളിലെ സാമൂഹികപരിഷ്കരണ നടപടികൾ പഠിച്ചു. ലണ്ടനിലെ "ടോയിൻബി ഹാൾ സെറ്റിൽമെന്റ്" എന്ന സേവനകേന്ദ്രം അവർക്കു പ്രചോദനം നൽകി. സ്വദേശത്തു തിരിച്ചെത്തിയ ജെയ്ൻ 1889-ൽ ഷിക്കാഗോയിൽ "ഹൾ ഹൗസ് സെറ്റിൽമെന്റ്" എന്ന സാമൂഹികാധിവാസകേന്ദ്രം സ്ഥാപിച്ചു. യു.എസ്സിലെ ഇത്തരത്തിൽപ്പെട്ട ആദ്യത്തെ സ്ഥാപനമായിരുന്നു ഇത്. പ്രസിദ്ധരായ പല സാമൂഹികപരിഷ്കർത്താക്കളും ഇവിടെ സ്ഥിരമായി സേവനം അനുഷ്ഠിച്ചിട്ടുണ്ട്. യു,എസ്സിൽ പിൽക്കാലത്തു നടപ്പിലാക്കപ്പെട്ട പല സാമൂഹികക്ഷേമനിയമങ്ങളുടെയും ഉറവിടം ഈ സ്ഥാപനവും അതിന്റെ സ്ഥാപകയായ ജെയ് ൻ ആഡംസും ആയിരുന്നു. കുട്ടികളായ കുറ്റവാളികൾക്കുവേണ്ടിയുള്ള നിയമം, അമ്മമാരുടെ പെൻഷൻനിയമം, പ്രവൃത്തിസമയം എട്ടു മണിക്കൂർ എന്നു നിർണയിക്കുന്ന നിയമം, ഫാക്ടറി പരിശോധനാനിയമം, തൊഴിലാളികളുടെ നഷ്ടപരിഹാരനിയമം എന്നിവ ഈ കൂട്ടത്തിൽപ്പെടുന്നു.

തൊഴിലാളികളുടെ ക്ഷേമൈശ്വര്യങ്ങൾക്കുവേണ്ടി പ്രവർത്തിച്ച ജെയ്ൻ ആഡംസ് സ്ത്രീകളുടെ സമ്മതിദാനാവകാശത്തിനുവേണ്ടിയും വീറോടെ വാദിച്ചിരുന്നു. ഹേഗിൽ (നെതർലൻഡ്) 1915-ൽ കൂടിയ "അന്താരാഷ്ട്ര വനിതാസമ്മേളന"ത്തിന്റെ (Internatinal Congress of Women) അധ്യക്ഷയായിരുന്നു ഇവർ. തുടർന്ന് രൂപവത്കരിക്കപ്പെട്ട സമാധാനത്തിനും സ്വാതന്ത്യ്രത്തിനുംവേണ്ടിയുള്ള അന്താരാഷ്ട്ര വനിതാലീഗി'ന്റെ (Women's International League for Peace and Freedom) പ്രസിഡന്റായി തെരഞ്ഞെടുക്കപ്പെട്ടു. "സാമൂഹികപ്രവർത്തകരുടെ ദേശീയസമ്മേളന"ത്തിന്റെ (National Conference of Social Work-1910) ആദ്യത്തെ വനിതാപ്രസിഡന്റ് എന്ന ബഹുമതിയും ഇവർക്കു ലഭിച്ചു. റൂസ്വെൽറ്റിന്റെ പ്രസിഡന്റ് തെരഞ്ഞെടുപ്പുമത്സരത്തിൽ ഇവർ സജീവമായി പങ്കെടുത്തു. നിരവധി ലേഖനങ്ങളും ഏതാനും ഗ്രന്ഥങ്ങളും ജെയ്ൻ രചിച്ചിട്ടുണ്ട് 
യു.എസ്സിലെ കുടിയേറ്റക്കാർക്കും അടിമകൾക്കും തൊഴിലാളികൾക്കും സാമൂഹികനീതി ലഭ്യമാക്കുവാനും സ്ത്രീകളുടെയും കുട്ടികളുടെയും അവകാശങ്ങൾ സംരക്ഷിക്കുവാനും അനവരതം പരിശ്രമിച്ച ജെയ്ൻ ആഡംസിന് 1931-ൽ സമാധാനത്തിനുള്ള നോബൽ സമ്മാനം ലഭിക്കുകയുണ്ടായി. 1935 മേയ് 21-ന് ഇവർ അന്തരിച്ചു.



</doc>
<doc id="204487" url="https://ml.wikipedia.org/wiki?curid=204487" title="കോപോളിമർ">
കോപോളിമർ

രണ്ട് വ്യത്യസ്ത ഏകകങ്ങളെ ഇടകലർത്തി കോർത്തിണക്കി ഉണ്ടാക്കുന്ന ശൃംഖലകളാണ് കോപോളിമറുകൾ .മൂന്നു ഏകകങ്ങൾ ഉപയോഗിക്കുന്നുവെങ്കിൽ ടെർപോളിമർ എന്നു പറയുന്നു. ചില സാഹചര്യങ്ങളിൽ കോപോളിമറുകൾ , ഹോമോപോളിമറുകളേക്കാൾ അഭിലഷണീയമാണ്. കാരണം,പല ഉപയോഗങ്ങൾക്കും ഒന്നിലധികം പോളിമറുകളുടെ മൊത്തമായ ഏകോപീകരിച്ച സ്വഭാവവിശേഷതകൾ ആവശ്യമായി വരുന്നു. എന്നാൽ വ്യത്യസ്ത രാസഭൌതിക ഗുണങ്ങളുളള പോളിമറുകളുടെ ഭൌതികമിശ്രിതം (Polymer Blend ) പലപ്പോഴും എളുപ്പത്തിൽ വേർതിരിഞ്ഞു (phase separation) പോകുന്നു. ഈ പ്രയാസത്തെ മറികടക്കാനുളള ഉത്തമ ഉപായമാണ് കോപോളിമറുകൾ . 

രണ്ടു വ്യത്യസ്ത ഏകകങ്ങളെ പലതരത്തിലും ഇടകലർത്തി ആവശ്യാനുസാരം അന്തിമ ഉത്പന്നത്തിന്റെ സ്വഭാവവിശേഷതകൾ ക്രമീകരിച്ചെടുക്കാം. ഉദ്ദിഷ്ടഫലം, വൈജ്ഞാനികൻറെ ഭാവന, രാസപരിണാമ സാദ്ധ്യതകൾ എന്നിവയെല്ലാമാണ് ഇതിനൊരു പരിധി നിശ്ചയിക്കുന്നത്.
അടിസ്ഥാനഘടനകൾ ഇപ്രകാരമാണ്. 
സംക്ഷേപന പോളിമറീകരണത്തിൽ രാസപ്രക്രിയയിൽ ഏർപ്പെടുന്ന ഗ്രൂപ്പിന്റെ സക്രിയതക്ക് ( reactivity) മാറ്റമൊന്നും സംഭവിക്കുന്നില്ല. എന്നാൽ സംയോജന പോളിമറീകരണത്തിൽ
ഏകകങ്ങളും അവയിൽ നിന്നുളവാകുന്ന റാഡിക്കലോ, അയണിക്കോ ആയ സക്രിയരൂപങ്ങളും (active species) തമ്മിലുളള പരസ്പരാകർഷണമാണ് ശൃംഖല വളരാൻ പ്രചോദനമാകുന്നത്. അതുകൊണ്ട് സംയോജന പോളിമറീകരണത്തിലാണ് കോപോളിമറൈസേഷന് കൂടുതൽ പ്രസക്തി.
സ്റ്റൈറീനും മീഥൈൽ മിഥാക്രിലേറ്റും ഫ്രീ റാഡിക്കൽ വിധി പ്രകാരം പോളിമറീകരിക്കുമ്പോൾ , സ്റ്റൈറീനും മീഥൈൽ മിഥാക്രിലേറ്റും ഒന്നിനു ശേഷം മറ്റൊന്നായി ക്രമത്തിൽ അടുക്കിയ ഓൾട്ടർനേറ്റിംഗ് കോപോളിമർ ആണ് ലഭിക്കുക. ഇതിനു കാരണം സ്റ്റൈറീൻ റാഡിക്കലിന് 
മീഥൈൽ മിഥാക്രിലേറ്റ് ഏകകത്തോടും മീഥൈൽ മിഥാക്രിലേറ്റ് റാഡിക്കലിന് സ്റ്റൈറീൻ ഏകകത്തോടുമുളള പ്രത്യേക പ്രതിപത്തി കൊണ്ടാണ്. 
എന്നാൽ ഇതേ ഏകകങ്ങൾ കാറ്റയോണിക് വിധി പ്രകാരം പോളിമറീകരിക്കുകയാണെങ്കിൽ കൂടുതലും സ്റ്റൈറീൻ കണ്ണികളടങ്ങിയ റാൻഡം കോപോളിമർ ആണ് ഉത്പാദിപ്പിക്കപ്പെടുക. 
ആനയോണിക് വിധി പ്രകാരമാണെങ്കിൽ കൂടുതലും മീഥൈൽ മിഥാക്രിലേറ്റ് കണ്ണികളടങ്ങിയ റാൻഡം കോപോളിമറാണ് ലഭിക്കുക.
ഏകക ജോഡികളും അവയിൽ നിന്നുളവാകുന്ന സക്രിയരൂപങ്ങളും തമ്മിലുളള പരസ്പരാകർഷണത്തിന്റെ അളവാണ് റിയാക്റ്റിവിറ്റി റേഷ്യോ ( r, r). ഇവ വിവിധ പരീക്ഷണങ്ങളിലൂടെ ഇവ നിർണ്ണയിച്ചെടുക്കാം.

ബ്ളോക്കുകൾ അതായത് ഖണ്ഡങ്ങൾ ചേർത്താണ് ഇവ നിർമ്മിക്കുന്നത്. ബ്ലോക്കുകളുടെ ദൈർഘ്യം ക്രമീകരിക്കുന്നതിലൂടെ അന്തിമോത്പന്നത്തിന്റെ സ്വഭാവവിശേഷതകൾ നിയന്ത്രിക്കാം. 
സംക്ഷേപനപോളിമറീകരണത്തിലൂടെ ബ്ലോക്ക് കോപോളിമർ ഉണ്ടാക്കിയെടുക്കുന്നത് വളരെ സരളമായ പ്രക്രിയയാണ്. എന്നാൽ സംയോജനപോളിമറീകരണത്തിലൂടെയുളള പ്രക്രിയക്ക് ചില മുൻകരുതലുകൾ വേണ്ടി വരുന്നു. 

ഒരു പോളിമർ ശൃംഖലയിലെ ഇടക്കുളള ഏതെങ്കിലുമൊരു കണ്ണിയിലേക്ക് മറ്റൊരു ശൃംഖല കൂട്ടിച്ചേർത്താണ് ഗ്രാഫ്റ്റ് കോപോളിമർ ഉണ്ടാക്കുന്നത്. ഉദാഹരണത്തിന് പോളി ബ്യൂട്ടാഡൈയീൻ ശൃംഖലയിലെ ഏതെങ്കിലും അപൂരിത ബോണ്ടു വഴി സ്റ്റൈറീൻ ശൃംഖല വളർത്തിയെടുക്കുന്നത്. 

കോപോളിമറുകളുടെ ശൃംഖലാഘടനയനുസരിച്ച് അവയുടെ സ്വഭാവ വിശേഷതകൾ വളരെ വിഭിന്നമായിരിക്കും. ഉദാഹരണത്തിന് ബ്യൂട്ടാഡൈയീൻ , സ്റ്റൈറീൻ അടങ്ങിയ കോപോളിമറുകളുടെ കാര്യം എടുക്കാം. 


</doc>
<doc id="204497" url="https://ml.wikipedia.org/wiki?curid=204497" title="മൈക്രോഫോർമാറ്റ്">
മൈക്രോഫോർമാറ്റ്

വെബ്‌താളുകളിലെയും മറ്റും മെറ്റാഡാറ്റയും അനുബന്ധ വിവരങ്ങളും സംവഹനം ചെയ്യാനായി നിലവിലുള്ള എച്ച്.ടി.എം.എൽ, എക്സ്.എച്ച്.ടി.എം.എൽ. ടാഗുകൾ ഉപയോഗിച്ച് ആർ.എസ്.എസ്. ഫീഡ് പോലെയുള്ള മാധ്യമങ്ങളിലൂടെ കൈമാറുന്ന രീതിയെയാണ് മൈക്രോഫോർമാറ്റ് എന്നു പറയുന്നത്. ഈ രീതി ഉപയോക്താവിന് സോഫ്റ്റ്‌വെയറോ മറ്റോ ഉപയോഗിച്ച് വിവരങ്ങളെ (ബന്ധപ്പെടൽ വിവരങ്ങൾ, ഭൂവിവരങ്ങൾ - അക്ഷാംശം, രേഖാംശം, ദൈനിക പരിപാടികൾ മുതലായവ) ക്രോഡീകരിക്കാനും മാറ്റം വരുത്താനും അനുവദിക്കും. ഇതിനെ ചുരുക്കി μF എന്ന് സൂചിപ്പിക്കാറുണ്ട്.



</doc>
<doc id="204504" url="https://ml.wikipedia.org/wiki?curid=204504" title="ജോൺ ആഡംസ്">
ജോൺ ആഡംസ്

ജോൺ ആഡംസ് യു.എസ്സിലെ രണ്ടാമത്തെ പ്രസിഡന്റും ആദ്യത്തെ വൈസ് പ്രസിഡന്റുമായിരുന്നു. മാസാച്ചുസെറ്റ്സിലെ ക്വിൻസിയിൽ 1735 ഒക്ടോബർ 30-ന് ഒരു കർഷകനായ ജോണിന്റെയും സൂസന്ന ബോയിൽസ്റ്റണിന്റെയും പുത്രനായി ജനിച്ചു. 1755-ൽ ഹാർവർഡ് കോളജിൽനിന്നും ബിരുദം സമ്പാദിച്ച ആഡംസ് കുറച്ചുകാലം വൂസ്റ്റിലെ ഒരു വിദ്യാലയത്തിൽ ആധ്യാപകവൃത്തി നോക്കി; അതിനിടയ്ക്കു നിയമപഠനം തുടരുകയും ചെയ്തു. 1758-ൽ ബോസ്റ്റണിൽ അഭിഭാഷകവൃത്തി ആരംഭിച്ചു. ബാല്യം മുതൽക്കേ സാഹിത്യരചനയിൽ ആഡംസിനു താത്പര്യം ഉണ്ടായിരുന്നു. മാസാച്ചുസെറ്റ്സിലെ സുപ്പീരിയർ കോർട്ടിൽ ജെയിംസ് ഓട്ടിസ് (1725-83) നടത്തിയ വാദത്തെക്കുറിച്ച് ആഡംസ് എഴുതിയ റിപ്പോർട്ട് പ്രാധാന്യം അർഹിക്കുന്നു; ഈ സംഭവം അമേരിക്കൻ കോളനികളുടെ കാര്യത്തിൽ വിദേശീയർക്കു താത്പര്യം ജനിക്കാൻ കാരണമായി. ഇതോടുകൂടി മാസാച്ചുസെറ്റ്സിലെ വിഗ്ഗു നേതാവെന്ന നിലയിൽ ആഡംസ് ജനശ്രദ്ധ ആകർഷിക്കാൻ തുടങ്ങിയിരുന്നു. 1764 ഒക്ടോബറിൽ വെയ്മത്തിലെ അബിഗെയിൽ സ്മിത്തി (1744-1818)നെ ആഡംസ് വിവാഹം ചെയ്തു.

1765 ആഗസ്റ്റിൽ സ്റ്റാമ്പുനികുതിക്കെതിരായി ജോൺ ആഡംസ് നാല് ലേഖനങ്ങൾ പേരുവയ്ക്കാതെ ബോസ്റ്റൺ ഗസറ്റിൽ എഴുതിയത് സാരമായ രാഷ്ട്രീയ ചലനങ്ങൾക്ക് ഇടയാക്കി. 1768-ൽ ഇദ്ദേഹം താമസം ബോസ്റ്റണിലേക്കു മാറ്റി. 1769-ൽ ഇദ്ദേഹം മാസാച്ചുസെറ്റ്സ് ജനപ്രതിനിധി സഭാംഗമായി തെരഞ്ഞെടുക്കപ്പെട്ടു. 1774 മുതൽ '78 വരെ കോണ്ടിനെന്റൽ കോൺഗ്രസ് അംഗമായിരുന്ന ആഡംസ് 1775 ജൂണിൽ ജോർജ് വാഷിങ്ടനെ യു.എസ്. സർവസൈന്യാധിപനാക്കുന്നതിൽ മുൻകൈയെടുത്തു.

റിച്ചേർഡ് ഹെന്റി ലീ (1756-1818) കോളനികൾക്കു സ്വാതന്ത്ര്യം വേണമെന്ന പ്രമേയം അവതരിപ്പിച്ചപ്പോൾ അതിനെ പിന്താങ്ങിയത് (1776 ജൂൺ 7) ആഡംസായിരുന്നു. സ്വാതന്ത്ര്യപ്രഖ്യാപനത്തിന്റെ കരട് തയ്യാറാക്കാൻ നിയുക്തമായ കമ്മിറ്റിയിൽ ജെഫേഴ്സൺ (1743-1826), ഫ്രാങ്ക്ളിൻ (1706-90), ലിവിംഗ്സ്റ്റൺ (1746-1813), ഷെർമാൻ (1820-91) എന്നിവരോടൊപ്പം ആഡംസും അംഗമായിരുന്നു. ബോർഡ് ഒഫ് വാർ ആൻഡ് ഓർഡ്നൻസിന്റെ തലവനായിരുന്ന ഇദ്ദേഹം പല വിദഗ്ദ്ധ കമ്മിറ്റികളിലും അംഗമായി സേവനം അനുഷ്ഠിച്ചിരുന്നു. സൈലാസ്ഡീൻ കമ്മിഷനെ മറികടക്കാൻ 1778-ൽ ആഡംസ് ഫ്രാൻസിലെത്തി. പക്ഷേ, ഇദ്ദേഹം എത്തുമ്പോഴേക്കും സന്ധി നടന്നുകഴിഞ്ഞിരുന്നു. മാസാച്ചുസെറ്റ്സ് ഭരണഘടന (1780) നിലവിൽ വരാൻ പ്രേരകമായ കൺവെൻഷനിൽ ആഡംസും അംഗമായിരുന്നു. ബ്രിട്ടനുമായി ഒരു സമാധാനസന്ധിയും വാണിജ്യക്കരാറും ഉണ്ടാക്കാൻ 1776 സെപ്റ്റംബർ 27-നു ആഡംസ് പ്രത്യേക പ്രതിനിധിയായി യൂറോപ്പിലേക്കു പോയി. ബ്രിട്ടീഷ് അമേരിക്കൻ തീരങ്ങളിൽ മത്സ്യം പിടിക്കാനുള്ള അവകാശം യു.എസ്സിനാണെന്ന് ആഡംസ് വാദിച്ചു. ബ്രിട്ടനിലെ രാഷ്ട്രീയ സ്ഥിതിഗതികൾമൂലം യു.എസ്സിന് അനുകൂലമായ സന്ധിയുണ്ടാക്കാൻ ആഡംസിനു കഴിഞ്ഞു (1782 ഏപ്രിൽ 19). യു.എസ്സിനെ പരമാധികാരരാജ്യമാക്കി അംഗീകരിപ്പിക്കാൻ ഹേഗിൽ നടത്തിയ ഇദ്ദേഹത്തിന്റെ ശ്രമങ്ങളും വിജയിച്ചു; ഫ്രാൻസുമായി യു.എസ്സിന് അനുകൂലമായ ഒരു സന്ധിയിലൊപ്പുവയ്പിക്കാനും ആഡംസിനു സാധിച്ചു.

1785-ൽ ബ്രിട്ടനിലെ ആദ്യത്തെ യു.എസ്. സ്ഥാനപതിയായി ആഡംസ് നിയമിതനായി. ലണ്ടനിൽവച്ച് 1787-ൽ ഇദ്ദേഹം യു.എസ്. ഭരണഘടനയെപ്പറ്റി "എ ഡിഫൻസ് ഒഫ് ദ് കോൺസ്റ്റിറ്റ്യൂഷൻസ് ഒഫ് ദ് ഗവൺമെന്റ് ഒഫ് ദ് യുനൈറ്റഡ് സ്റ്റെയ്റ്റ്സ്" എന്ന പ്രബന്ധം പ്രസിദ്ധീകരിച്ചു. യു.എസ്സിലെ സ്റ്റേറ്റ് ഗവൺമെന്റുകളെ പലരും വിമർശിച്ചുകൊണ്ടെഴുതിയതിന് ഒരു മറുപടിയായിരുന്നു അത്. 1789-ൽ യു.എസ്. വൈസ്പ്രസിഡന്റായി തെരഞ്ഞെടുക്കപ്പെട്ട ആഡംസ് 1796 വരെ ആ പദവിയിലിരുന്നു. ഗവൺമെന്റിന്റെ നയങ്ങളിലുണ്ടായ ഭിന്നതമൂലം പാർട്ടി ഭിന്നിക്കുകയും ഫെഡറലിസ്റ്റുകൾ, ഡെമോക്രാറ്റിക്ക് റിപ്പബ്ലിക്കൻമാർ എന്നിങ്ങനെ രണ്ടു ഗ്രൂപ്പുകൾ നിലവിൽ വരികയും ചെയ്തു. ഫെഡറലിസ്റ്റ് നേതാക്കൻമാരിൽ ഒരാളായിരുന്നു ആഡംസ്. വീണ്ടും പ്രസിഡന്റാകാൻ ജോർജ് വാഷിങ്ടൺ വിസമ്മതിച്ചതിനെത്തുടർന്ന് 1796-ൽ ആഡംസ് പ്രസിഡന്റായി തെരഞ്ഞെടുക്കപ്പെട്ടു. 1800 വരെ തത്സ്ഥാനത്ത് തുടർന്നു. ആ വർഷം നടന്ന പ്രസിഡൻഷ്യൽ തെരഞ്ഞെടുപ്പിൽ ജെഫേഴ്സൻ ആഡംസിനെ പരാജയപ്പെടുത്തി. ഈ പരാജയംമൂലം ജോൺ ആഡംസ് പൊതുജീവിതത്തിൽനിന്നും വിരമിച്ചു. ക്വിൻസിയിൽ 1826 ജൂലൈ 4-ന് ജോൺ ആഡംസ് അന്തരിച്ചു. യു.എസ്സിലെ 6-ആമത്തെ പ്രസിഡന്റ് ജോൺ ക്വിൻസി ആഡംസ് (1767-1848) ഇദ്ദേഹത്തിന്റെ മൂത്തപുത്രനാണ്. 



</doc>
<doc id="204506" url="https://ml.wikipedia.org/wiki?curid=204506" title="അനിച്ഛിതസ്മരണ">
അനിച്ഛിതസ്മരണ

നിത്യ ജീവിതത്തിലെ സന്ദർഭങ്ങൾ നൾകുന്ന സൂചനകളുടെ പ്രേരണയിൽ ഭൂതകാല സംഭവങ്ങൾ അബോധമായി അനായാസം അനുസ്മരിക്കപ്പെടുന്നതിനാണ് അനിച്ഛിതസ്മരണ (Involuntary Memory) എന്നു പറയുന്നത്. ഇതിനു നേർവിപരീതമായ ഇച്ഛിത സ്മരണയിൽ ബോധപൂർവമായ ശ്രമത്തിൽ പൂർവകാല സംഭവങ്ങൾ അനുസ്മരിക്കപ്പെടുന്നു.

സാഹിത്യത്തിൽ അനിച്ഛിതസ്മരണയുടെ ഏറെ ശ്രദ്ധിക്കപ്പെട്ടിട്ടുള്ള ഒരു ചിത്രീകരണം ഫ്രഞ്ച് എഴുത്തുകാരനായ മാർസെൽ പ്രൂസ്തിന്റെ "കഴിഞ്ഞ കാലം അയവിറക്കുമ്പോൾ" (Remembrance of Things Past) എന്ന ബൃഹദ് നോവലിന്റെ ആദ്യ ഖണ്ഡമായ സ്വാനിന്റെ വഴിയിൽ(Swan's Way) ആണ്. ഒരു ശീതകാല ദിവസം, വെളിയിൽ നിന്ന് തണുത്ത് വിറച്ച് വീട്ടിൽ എത്തിയ നോവലിലെ മുഖ്യ കഥാപാത്രമായ സ്വാനിന് അമ്മ ഒരു കോപ്പ ചായയും ഒരു മാഡലൈൻ കേക്കും കൊടുക്കുന്നതാണ് സന്ദർഭം. കേക്കിന്റ ഒരു മുറിയും ഒരു കവിൾ ചായയും അകത്താക്കിയപ്പോൾ സ്വാനിനുണ്ടായ അനുഭവം നോവലിൽ ഇങ്ങനെ വിവരിച്ചിരിക്കുന്നു:-
ഈ സന്തുഷ്ടിയുടെ കാരണം അതനുഭവിച്ച അയാൾക്ക് കണ്ടെത്താനായത്, ദീർഘമായ മനനത്തിനു ശേഷമാണ്. കുട്ടിക്കാലത്ത് ഞായറാഴ്ചകളിൽ, സുപ്രഭാതം ആശംസിക്കാൻ അമ്മായിയുടെ മുറിയിൽ അയാൾ പോകുമായിരുന്നു. അപ്പോൾ അവർ, താൻ കുടിച്ചു കൊണ്ടിരുന്ന ചായയിൽ മുക്കി, അതേ തരം കേക്കിന്റെ ഒരു കഷണം അയാൾക്ക് തിന്നാൻ കൊടുക്കുമായിരുന്നു. ശൈശവത്തിലെ ആ സ്മരണയുടെ തള്ളിക്കയറ്റമാണ് ഇപ്പോൾ അതേ തരം കേക്ക് ചായയോടൊപ്പം കഴിച്ചപ്പോൾ അയാളെ ആഹ്ലാദം കൊണ്ട് നിറച്ചത്. എന്നാൽ അതിന്റെ കാരണം കണ്ടു പിടിക്കാൻ അയാൾക്ക് പണിപ്പെടേണ്ടി വന്നു.


</doc>
<doc id="204510" url="https://ml.wikipedia.org/wiki?curid=204510" title="പാവട്ട ഇന്റർമീഡിയ">
പാവട്ട ഇന്റർമീഡിയ

റുബിയേസീ കുടുംബത്തിലെ ഒരു ജനുസ്സായ പാവട്ടയിലെ ഒരു സ്പീഷിസാണ് പാവട്ട ഇന്റർമീഡിയ - Pavetta intermedia. കോങ്കോയിലും ഉഗാണ്ടയിലുമാണ് ഇവ സഹജമായി കാണപ്പെടുന്നത്. 



</doc>
<doc id="204513" url="https://ml.wikipedia.org/wiki?curid=204513" title="പാവട്ട കുപെൻസിസ്">
പാവട്ട കുപെൻസിസ്

റുബിയേസീ കുടുംബത്തിലെ ഒരു ജനുസ്സായ പാവട്ടയിലെ ഒരു സ്പീഷിസാണ് പാവട്ട കുപെൻസിസ് - Pavetta kupensis. കാമറൂണിലാണ് ഇവ നൈസർഗികമായി കാണപ്പെടുന്നത്. ഉഷ്ണമേഖലയിലും ഉഷ്ണമേഖലയോടടുത്ത പ്രദേശങ്ങളിലും നനവാർന്ന വനങ്ങളിലാണ് സാധാരണ വളരുന്നത്. ഇവ ഗുരുതരമായ വംശനാശത്തിന്റെ വക്കിലാണ്.



</doc>
<doc id="204518" url="https://ml.wikipedia.org/wiki?curid=204518" title="ഈച്ചരവാരിയർ">
ഈച്ചരവാരിയർ

അദ്ധ്യാപകനും പൗരാവകാശപ്രവർത്തകനും എഴുത്തുകാരനുമായ ഈച്ചരവാരിയർ 1921 ഒക്‌ടോബർ 28-ന്‌ തൃശൂരിൽ ചേർപ്പിലായിരുന്നു ജനിച്ചത്. ഇദ്ദേഹം ആദ്യം കൊച്ചി രാജ്യപ്രജാമണ്‌ഡലത്തിന്റെ പ്രവർത്തകനായിരുന്നു. പിന്നീട്‌ കമ്യൂണിസ്‌റ്റ്‌ പാർട്ടിയുടെ സഹയാത്രികനായി. തൃശൂർ സെന്റ്‌ തോമസ്‌ കോളേജ്‌, എറണാകുളം മഹാരാജാസ് കോളജ്, ചിറ്റൂർ ഗവൺമെന്റ്‌ കോളേജ്‌ എന്നിവിടങ്ങളിൽ ഹിന്ദി അധ്യാപകനായിരുന്നു. അടിയന്തരാവസ്ഥക്കാലത്ത്‌ പോലീസ്‌ മർദ്ദനത്തിൽ കൊല്ലപ്പെട്ട മകൻ രാജനെ തേടിയുളള അന്വേഷണത്തിലൂടെയും തുടർന്നുളള നിയമ പോരാട്ടത്തിലൂടെയും ഈച്ചരവാര്യർ ശ്രദ്ധേയനായി.

കൃഷ്‌ണവാരിയരും കൊച്ചുകുട്ടി വാരസ്യാരുമാണ് മാതാപിതാക്കൾ. ഇദ്ദേഹത്തിന്റെ പത്നി രാധാ വാരസ്യാർ 2000 മാർച്ച് മൂന്നിന് അന്തരിച്ചു. അടിയന്തരാവസ്ഥക്കാലത്ത് കൊല്ലപ്പെട്ട രാജനെ കൂടാതെ രമ, ചാന്ദ്‌നി എന്നിവരും മക്കളാണ്‌.

ഭരണകൂടമേധാവിത്വത്തിനെതിരേ ഇടതുപക്ഷത്തിന്റെ കൂടെനിന്നുപൊരുതിയ സഖാവായിരുന്നു ഈച്ചരവാര്യർ എന്നാണ് ഇദ്ദേഹത്തെപ്പറ്റി വി.എസ്. അച്യുതാനന്ദൻ അഭിപ്രായപ്പെട്ടത് .


ഒരച്ഛന്റെ ഓർമ്മക്കുറിപ്പുകൾ എന്ന ഗ്രന്ഥത്തിന് 2004-ലെ കേരള സാഹിത്യ അക്കാദമി പുരസ്കാരം ലഭിച്ചിരുന്നു..



</doc>
<doc id="204523" url="https://ml.wikipedia.org/wiki?curid=204523" title="വി. ബാബുസേനൻ">
വി. ബാബുസേനൻ

വൈജ്ഞാനികസാഹിത്യ, ജീവചരിത്ര രചയിതാവായിരുന്ന വി. ബാബുസേനൻ 1935-ൽ തിരുവനന്തപുരത്താണ് ജനിച്ചത്. ഊർജ്ജതന്ത്രത്തിൽ ബിരുദവും ഇംഗ്ലീഷ്‌ സാഹിത്യത്തിൽ ബിരുദാനന്തരബിരുദവും നേടി. ഇദ്ദേഹം 1990-ൽ റിസർവ് ബാങ്കിന്റെ ചെന്നൈ ശാഖയിൽനിന്ന്‌ കറൻസി ഓഫീസറായി വിരമിച്ചു. 2002-ൽ പ്രസിദ്ധീകരിച്ച പ്രഥമ ഗ്രന്ഥമായ ബർട്രൻഡ്‌ റസ്സൽ എന്ന ജീവചരിത്രഗ്രന്ഥത്തിന്‌ കേരള സാഹിത്യ അക്കാദമി പുരസ്‌കാരം, പി.കെ. പരമേശ്വരൻനായർ സ്‌മാരക പുരസ്‌കാരം എന്നിവ ലഭിച്ചു. 


ബെർട്രാൻഡ് റസ്സൽ എന്ന ഗ്രന്ഥത്തിന് 2003-ൽ ജീവചരിത്രത്തിനും ആത്മകഥയ്ക്കും നൽകുന്ന കേരള സാഹിത്യ അക്കാദമി പുരസ്കാരം ലഭിച്ചിട്ടുണ്ട് .



</doc>
<doc id="204524" url="https://ml.wikipedia.org/wiki?curid=204524" title="വള്ളിപ്പാല">
വള്ളിപ്പാല

മറ്റു മരങ്ങളിൽ കയറുന്ന ഒരു ബഹുവർഷവള്ളിച്ചെടിയാണ്‌ വള്ളിപ്പാല. ആസ്സാം, പശ്ചിമബംഗാൾ, ഒറീസ്സ എന്നിവിടങ്ങളിലും ഇതു ഇവ കാണപ്പെടുന്നുണ്ടെങ്കിലും തെക്കേ ഇന്ത്യയിലെ മണലുള്ള മണ്ണിലാണ്‌ നന്നായി വളരുന്നത്‌.

ധാരാളം ഔഷധഗുണങ്ങളുള്ള ഒരു സസ്യമാണിത്‌. വേരും ഇലയും പണ്ടുമുതലേ ആസ്ത്മ, ബ്രോങ്കൈറ്റിസ്‌, വില്ലൻചുമ, വയറിളക്കം, വാതം മൂലമുള്ള സന്ധിവേദന, പേപ്പട്ടിവിഷബാധ എന്നിവയ്ക്ക്‌ ഉപയോഗിച്ചിരുന്നു. വേരും പലവിധരോഗങ്ങൾക്ക്‌ ഔഷധമായി ഉപയോഗിക്കുന്നു. മുഴകൾക്കെതിരെ പ്രവർത്തിക്കുന്ന റ്റൈലൊഫൊറിനിഡിൻ എന്ന ആൽക്കലോയ്ഡ്‌ ഇതിന്റെ വേരിൽ അടങ്ങിയിരിക്കുന്ന പലവിധ ആൽക്കലോയ്ഡുകളിൽ ഒന്നു മാത്രമാണ്‌. ഭക്ഷണസാധനങ്ങൾ കേടുകൂടാതെ സൂക്ഷിക്കുവാനുള്ള കഴിവു ഈ ആൽക്കലോയിഡുകൾ കാരണം ഈ ചെടിയ്ക്ക്‌ ഉണ്ട്‌. ഇവയ്ക്ക്‌ രക്താർബുധത്തിനെതിരെ പ്രവർത്തിക്കാൻ ശക്തിയുണ്ടെന്ന് ചില ശാസ്ത്രജ്ഞർ പ്രാഥമിക പരീക്ഷണം നടത്തി അഭിപ്രായപ്പെടുന്നു. ഈ സസ്യത്തിൽ ബാഷ്പീകരണസ്വഭാവമുള്ള ഒരു തൈലമുണ്ട്‌.

ഔഷധഗുണങ്ങൾ കൂടാതെ അതീവ സൂക്ഷ്മമായ ഒരു നൂലും വള്ളിപ്പാലയിൽ നിന്നും ലഭിക്കുന്നു. അമിതമായ ചൂഷണവും കൃത്യമായി കൃഷിചെയ്യായ്കയും മൂലം കാടുകളിൽ ഇവയുടെ നില അതീവമായി ശോഷിച്ചിരിക്കുന്നു. ഇത്രയും ഔഷധഗുണമുള്ള ഈ ചെടി ഗുരുതരമായ വംശനാശഭീഷണി നേരിടുന്നു. കൃത്രിമമായി ഉൽപ്പാദിപ്പിക്കാനുള്ള ശ്രമം വിജയിച്ചു കാണുന്നുണ്ട്‌.

http://www.iupindia.in/809/IJGE_Threatened_Medicinal_Plant_26.html


</doc>
<doc id="204532" url="https://ml.wikipedia.org/wiki?curid=204532" title="കലാകൗമുദി ദിനപ്പത്രം">
കലാകൗമുദി ദിനപ്പത്രം

1990 മുതൽ മുംബൈയിൽ നിന്നും തുടർച്ചയായി പ്രസിദ്ധീകരിച്ചുകൊണ്ടിരിക്കുന്ന ഒരു മലയാളദിനപ്പത്രമാണ് കലാകൗമുദി. തിരുവനന്തപുരം ആസ്ഥാനമായ കലാകൗമുദി പബ്ലിക്കേഷൻസിന്റെ ഉടമസ്ഥതയിലാണു് കലാകൗമുദി ദിനപ്പത്രം പ്രവർത്തിക്കുന്നതു്.
മുംബൈയിൽ നിന്നും വർഷങ്ങളോളം വിജയകരമായി പ്രസിദ്ധീകരണം തുടർന്നുവന്ന ആദ്യത്തെ മലയാളപത്രം കലാകൗമുദിയാണെന്നു വിശ്വസിക്കപ്പെടുന്നു. ഉപഗ്രഹചാനലുകൾ, ഇന്റർനെറ്റ്,മൊബൈൽ ഫോണുകൾ തുടങ്ങിയ ആധുനികവാർത്താസംവിധാനങ്ങൾ പ്രചാരത്തിലാവുന്നതിനു തൊട്ടുമുമ്പുള്ള കാലഘട്ടമായിരുന്നു പ്രസിദ്ധീകരണത്തിന്റെ ആദ്യവർഷങ്ങൾ. അക്കാലത്തു് മുംബൈയിലും പരിസരപ്രദേശങ്ങളായ താനെ, കല്യാൺ തുടങ്ങിയ സ്ഥലങ്ങളിലും ജീവിച്ചിരുന്ന ലക്ഷക്കണക്കിനു മലയാളികൾക്കു് കേരളത്തെക്കുറിച്ചുള്ള ഏറ്റവും പുതിയ വാർത്തകൾ അറിയാനുള്ള പ്രധാന മാർഗ്ഗമായിരുന്നു ഈ പത്രം. കേരളത്തിൽ പതിപ്പുകൾ ഇല്ലാതെ അന്യദേശങ്ങളിൽ മാത്രം പ്രസിദ്ധീകരിക്കുന്ന ദിനപ്പത്രങ്ങൾ എന്ന നിലയിലും മുംബൈ കലാകൗമുദി ആദ്യകാലത്തുതന്നെ ഇടം നേടിയിരുന്നു.

1911-ൽ സി. വി. കുഞ്ഞിരാമൻ കേരളത്തിൽ സ്ഥാപിച്ച പത്രപ്രസിദ്ധീകരണസ്ഥാപനമായിരുന്നു കേരളകൗമുദി. "പത്രാധിപർ" എന്നു തന്നെ പരക്കേ അപരനാമമുണ്ടായിരുന്ന കെ. സുകുമാരൻ ബി.എ. എന്നയാളായിരുന്നു കേരളകൗമുദിയുടെ സ്ഥാപക എഡിറ്റർ. അദ്ദേഹത്തിന്റെ പുത്രനായ എം. എസ്. മണിയുടെ നേതൃത്വത്തിൽ 1970-കളിൽ സ്വതന്ത്രമായി രൂപീകരിച്ച മറ്റൊരു പത്രവ്യവസായസ്ഥാപനമാണു് കലാകൗമുദി പബ്ലിക്കേഷൻസ് പ്രൈവറ്റ് ലിമിറ്റഡ്. കേരളത്തിൽ തന്നെ അച്ചടിക്കുന്ന "കലാകൗമുദി ആഴ്ച്ചപ്പതിപ്പ്", "കഥ", "വെള്ളിനക്ഷത്രം", "ആയുരാരോഗ്യം" തുടങ്ങിയവയാണു് സ്ഥാപനത്തിന്റെ പ്രധാന പ്രസിദ്ധീകരണങ്ങൾ.

1970-80കളിൽ ലക്ഷക്കണക്കിനു മലയാളികൾ ഉദ്യോഗത്തിനും ഉപജീവനത്തിനുമായി കേരളത്തിൽ നിന്നും മുംബൈയിലേക്കും അഹമ്മദാബാദ്, സൂറത്ത്, നാസിക്, വാപി, താനെ, കല്യാൺ, പൂന തുടങ്ങിയ സമീപനഗരങ്ങളിലേക്കും ചേക്കേറിയിരുന്നു. മലയാളികൾക്കു സഹജമായിരുന്ന ഗൃഹാതുരത്വവും വാർത്താകൗതുകവും വിട്ടുമാറാതെത്തന്നെയാണു് ഇവർ സ്വന്തം ഗ്രാമങ്ങൾ തൽക്കാലത്തേക്കെങ്കിലും ഉപേക്ഷിച്ച് വടക്കേ ഇന്ത്യയിലെത്തിപ്പെട്ടിരുന്നതു്. നാട്ടിലെ സാമൂഹ്യ-രാഷ്ട്രീയ-സാംസ്കാരിക സംഭവങ്ങളിൽ ഇവർക്കുണ്ടായിരുന്ന ഉൽക്കടമായ താൽപ്പര്യത്തിനെ തൃപ്തിപ്പെടുത്താൻ തക്ക വാർത്താവിനിമയസൗകര്യങ്ങൾ അക്കാലത്തുണ്ടായിരുന്നില്ല. കേരളത്തിൽ വ്യാപകമായ പ്രചാരമുള്ള മലയാള മനോരമ, മാതൃഭൂമി, കേരള കൗമുദി തുടങ്ങിയ പത്രങ്ങൾ ഉത്തരേന്ത്യയിലും എത്തിപ്പെടുമായിരുന്നെങ്കിലും അവ മിക്കപ്പോഴും രണ്ടോ മൂന്നോ ദിവസം പഴക്കമുള്ളവയായിരുന്നു.

ഈ സാഹചര്യം അടിസ്ഥാനമാക്കി മുംബൈയിൽ 'മഹാകേരളം' എന്നൊരു ദിനപത്രം പ്രസിദ്ധീകരണം ആരംഭിച്ചിരുന്നുവെങ്കിലും, കേരളത്തിൽ നിന്നുള്ള വാർത്തകളുടെ ലഭ്യതയും മലയാളം അച്ചടിയിൽ അഭിമുഖീകരിക്കേണ്ടി വന്ന സാങ്കേതികപ്രശ്നങ്ങളും മൂലം ഏറെത്താമസിയാതെ അടച്ചുപൂട്ടേണ്ടി വന്നു.

പ്രതിദിനം വികസിച്ചുവരുന്ന മുംബൈ പ്രവാസിമലയാളിസമൂഹത്തിന്റെ ആവശ്യങ്ങൾ കണക്കിലെടുത്തു് പുതിയൊരു മലയാളപത്രം തുടങ്ങിവെക്കുന്നതിനെക്കുറിച്ച്, അക്കാലത്തു മുംബൈയിൽ ജീവിച്ചിരുന്ന പ്രസിദ്ധ മലയാളസാഹിത്യകാരനും പത്രപ്രവർത്തകനുമായിരുന്ന എം.പി. നാരായണപിള്ളയുടെ നേതൃത്വത്തിൽ ഏതാനും മലയാളികൾ കൂടിയാലോചിച്ചു. തികച്ചും വിദൂരവും അപരിചിതവുമായ ഒരു നഗരത്തിൽ പുതിയൊരു സംരംഭം തുടങ്ങിവെക്കുന്നതിന്റെ സാമ്പത്തികസുരക്ഷിതത്വത്തെക്കുറിച്ച് കേരളത്തിലെ മുഖ്യപത്രവ്യവസായികൾക്കു് ആശങ്കയുണ്ടായിരുന്നു. കേരളത്തിൽ നിന്നും സുനിശ്ചിതമായ സഹകരണമില്ലാതെ വാർത്താസ്രോതസ്സുകൾക്കും മറ്റും ദൗർലഭ്യം നേരിടുമെന്നതിനാൽ അത്തരം ഏതെങ്കിലും സ്ഥാപനത്തിന്റെ പിൻബലമില്ലാതെ സ്വന്തമായ നിലയിൽ ഒരു ദിനപ്പത്രം ആരംഭിക്കുന്നതു പരാജയത്തിൽ കലാശിക്കുമെന്നു് മുംബൈ മലയാളികൾക്കും അറിയാമായിരുന്നു.

ഈ അവസരത്തിലാണു്, ഒരു നിശ്ചിത എണ്ണം വായനക്കാർ പത്തുവർഷത്തേക്കുള്ള വരിസംഖ്യ ഒരുമിച്ചുതന്നെ മുൻകൂറായി അടക്കാമെങ്കിൽ, അതു മൂലധനത്തിന്റെ ഒരു ഭാഗമായി കണക്കാക്കി മുംബൈയിൽ നിന്നുതന്നെ ഒരു പത്രം തുടങ്ങിവെക്കാം എന്ന നിർദ്ദേശത്തിനും തീരുമാനത്തിനും ഒടുവിൽ, കലാകൗമുദി പബ്ലിക്കേഷൻസ് വിജു. വി. നായരുടെ പത്രാധിപത്വത്തിൽ കലാകൗമുദി പ്രസിദ്ധീകരണം ആരംഭിച്ചതു് സംരംഭത്തിന്റെ മുഖ്യ ഉപദേശകനും എഡിറ്റോറിയൽ ലേഖകനുമായി എം.പി. നാരായണപിള്ള തന്നെ സ്ഥാനമേറ്റു.

ഉള്ളടക്കത്തിന്റെ ലാളിത്യം കൊണ്ടും വായനക്കാരനു് താദാത്മ്യം തോന്നത്തക്ക വിഷയസംവിധാനം കൊണ്ടും ഏറെത്താമസിയാതെത്തന്നെ പത്രം വമ്പിച്ച പ്രചാരം നേടിയെടുത്തു. വായനക്കാർക്കിടയിൽ തിരുവിതാംകൂർ, കൊച്ചി, മലബാർ തുടങ്ങിയ വിധത്തിലുള്ള പ്രാദേശികമമത ഉണ്ടാക്കിയെടുക്കുക എന്ന, പിൽക്കാലത്തു് മുംബൈയിൽ നിന്നും പ്രസിദ്ധീകരണം തുടങ്ങിവെച്ച പ്രമുഖ കേരളപത്രങ്ങളുടെ വിപണനതന്ത്രങ്ങളിൽ നിന്നും വ്യത്യസ്തമായി, കേരളത്തിലെ എല്ലാ ഭാഗത്തുനിന്നുമുള്ള വാർത്തകളും പ്രാദേശികമുൻതൂക്കമോ വിഭാഗീയചിന്തകളോ കൂടാതെ സമ്മിശ്രമായി ചേർക്കുവാൻ പത്രം ശ്രദ്ധ വെച്ചു. അതിലുപരി മുംബൈയിലെ എല്ലാ തൊഴിൽ രംഗങ്ങളിൽ നിന്നുമുള്ളവരുടെ പ്രശ്നങ്ങളിൽ കലാകൗമുദി, വാർത്തകളിലൂടെയും കത്തുകളിലൂടെയും പത്രാധിപക്കുറിപ്പുകളിലൂടെയും, നിരന്തരമായി ഇടപെട്ടുകൊണ്ടിരുന്നു. മുംബൈയിലെ തന്നെ വിവിധ പ്രദേശങ്ങളിലുള്ള മലയാളിയെ ബാധിക്കുന്ന വിഷയങ്ങളിലുള്ള വാർത്തകൾക്കും ചർച്ചകൾക്കും പ്രത്യേകപ്രാധാന്യം കൊടുത്തു.
ഉപഗ്രഹ ചാനലുകളുടേയും ഇന്റർനെറ്റിന്റെയും ആഗമനം മറുനാടൻ മലയാളിപ്പത്രങ്ങളുടെ ആവശ്യകതയേയും പ്രചാരത്തെയും ക്രമേണ തളർത്തിക്കൊണ്ടിരുന്നു. ഇതിനുപരി, മുംബൈയിൽ സ്ഥിരതാമസമാക്കിയിരുന്ന പലരുടേയും അടുത്ത തലമുറ ഒരു നിത്യസമ്പർക്കഭാഷയെന്ന നിലയിൽ മലയാളത്തെ കൈവിട്ട് ഇംഗ്ലീഷ്, ഹിന്ദി, മറാട്ടി എന്നീ ഭാഷകൾ കൂടുതൽ ഉപയോഗിക്കാൻ തുടങ്ങി. മുമ്പുണ്ടായിരുന്ന ഗൃഹാതുരതയും സ്വന്തം നാട്ടിലെ സാമൂഹ്യജിജ്ഞാസയും ഈ തലമുറയ്ക്കു് പ്രായേണ കുറഞ്ഞുവന്നു.
ഏതാനും വർഷങ്ങൾക്കുമുമ്പു മുതൽ കലാകൗമുദി അവരുടെ മുംബൈ ദിനപ്പത്രത്തിലുള്ള വ്യവസായതാൽപ്പര്യങ്ങൾ കുറച്ചുകൊണ്ടുവന്നു. സ്ഥിരമായ എഡിറ്റർ പദവി ഇല്ലാതായി. വാർത്തകളും താളുകളും മുംബൈയിൽ നിന്നും തയ്യാറാക്കുന്നതിനുപകരം, രണ്ടോ മൂന്നോ താളുകൾ മാത്രം മുംബൈ വാർത്തകൾക്കുവേണ്ടി മാറ്റി നിർത്തിക്കൊണ്ടു് മറ്റു ഭാഗങ്ങളൊക്കെ ബന്ധുസ്ഥാപനമായ കേരളകൗമുദി പത്രത്തിന്റെ അതേ പകർപ്പാക്കി മാറ്റി. പൂർണ്ണമായും മുംബൈ അധിഷ്ഠിതമായ ഒരു മലയാളദിനപ്പത്രം എന്നു് വർത്തമാനകാലത്തെ സാഹചര്യത്തിൽ കലാകൗമുദിയെ വിളിക്കാനാവില്ല.


</doc>
<doc id="204536" url="https://ml.wikipedia.org/wiki?curid=204536" title="കല്ല്യാട്">
കല്ല്യാട്

കണ്ണൂർ ജില്ലയിലെ തളിപ്പറമ്പ് താലൂക്കിൽപ്പെടുന്ന പടിയൂർ ഗ്രാമപഞ്ചായത്തിൽ ഉൾപ്പെടുന്ന ഒരു ഗ്രാമമാണ് കല്ല്യാട്. സമീപ പട്ടണം അഞ്ചു കിലോമീറ്റർ പടിഞ്ഞാറുള്ള ഇരിക്കൂർ ആണ്.
ബ്ലാത്തൂർ ഇരിക്കൂർ റോഡിൽ ,പറ്റയ്ക്കൽ മുതൽ കല്ലിയാഡ് കരി വരെയുള്ള സ്ഥലമാണ് കല്ലിയടിന്റെ ഭാഗമായി വരുന്നത്.

ശ്രീരാമൻ കല്ലായിക്കിടന്ന അഹല്യക്ക് മോക്ഷം കൊടുത്ത സ്ഥലമായിരുന്നു എന്നും അതാണ് പിന്നീട് അഹല്യാടും കല്ല്യാടും ആയി മാറിയതത്രെ 
ചിറക്കൽ താലൂക്കിലെ ഇരിക്കൂർ ഫർക്കയിൽ പെട്ട പ്രധാന നാടു വാഴി കുടുംബമായ താഴത്ത് വീട് തറവാട് കല്ല്യാട്ട് ആണ്. കൂടാളി, പടിയൂർ എന്നിവിടങ്ങളിലും ഈ കുടുംബത്തിനു താവഴിയുണ്ട്.


</doc>
<doc id="204540" url="https://ml.wikipedia.org/wiki?curid=204540" title="എം.ആർ. ചന്ദ്രശേഖരൻ">
എം.ആർ. ചന്ദ്രശേഖരൻ

നിരൂപകൻ, പത്രപ്രവർത്തകൻ, കോളേജധ്യാപകൻ എന്നീ നിലകളിൽ ശ്രദ്ധേയനായ എം.ആർ. ചന്ദ്രശേഖരൻ 1929 ലാണ് ജനിച്ചത്. ഇദ്ദേഹം മദിരാശി യൂണിവേഴ്‌സിറ്റിയിൽനിന്ന്‌ ബി.ഒ.എൽ ബിരുദവും കേരളയൂണിവേഴ്‌സിറ്റിയിൽനിന്ന്‌ എം.എ ബിരുദവും നേടി. സാഹിത്യത്തിൽ ഇദ്ദേഹം മുഖ്യമായി പ്രവർത്തിച്ചത്‌ ഗ്രന്ഥവിമർശനത്തിന്റെയും തർജ്ജമകളുടെയും മേഖലകളിലാണ്‌. കോളേജധ്യാപക സംഘടനയുടെ പ്രതിനിധിയായി ഇദ്ദേഹം കാലിക്കറ്റ്‌ യൂണിവേഴ്‌സിറ്റിയുടെ സെനറ്റിലും സിൻഡിക്കേറ്റിലും അംഗമായിരുന്നു.


മലയാളനോവൽ ഇന്നും ഇന്നലെയും എന്ന ഗ്രന്ഥത്തിന് 2010-ൽ നിരൂപണ-പഠനസാഹിത്യത്തിനുള്ള കേരള സാഹിത്യ അക്കാദമി പുരസ്കാരം നേടിയിട്ടുണ്ട്. 



</doc>
<doc id="204542" url="https://ml.wikipedia.org/wiki?curid=204542" title="കമ്പ്യൂട്ടേഷണൽ ലിംഗ്വിസ്റ്റിക്സ്">
കമ്പ്യൂട്ടേഷണൽ ലിംഗ്വിസ്റ്റിക്സ്

മാനവികഭാഷകളെ കമ്പ്യൂട്ടറിനു മനസ്സിലാക്കുന്നതിനുതകുന്ന സാങ്കേതികതകൾ നിർമ്മിക്കുന്ന ഒരു ശാസ്ത്രശാഖയാണ് കമ്പ്യൂട്ടേഷണൽ ലിംഗ്വിസ്റ്റിക്സ്. മനുഷ്യഭാഷയെയും, അതിന്റെ ഘടനാപരമായ പ്രത്യേകതകളെയും മനസ്സിലാക്കി, അതിനു സമാനമായ കമ്പ്യൂട്ടർ മോഡലുകൾ ഉണ്ടാക്കുകയാണ് ഇതിൽ ചെയ്യുന്നത്. യന്ത്രം, മനുഷ്യന്റെ സുഹൃത്തും വഴികാട്ടിയും ആയിരിക്കണം എന്ന ചിന്താഗതിയനുസരിച്ച് ഒരു യന്ത്രം രൂപകൽപ്പന ചെയ്യുമ്പോൾ അതിനു മനുഷ്യന്റെ ഭാഷയും മനസ്സില്ലാക്കാൻ കഴിയണം. ഇവിടെയാണ് കമ്പ്യൂട്ടേഷണൽ ലിംഗ്വിസ്റ്റിക്സിന്റെ പ്രസക്തി.

കമ്പ്യൂട്ടറുകളിലുള്ള സ്പെല്ലിങ് ചെക്കെർ, ഗ്രാമ്മർ ചെക്കെർ തുടങ്ങിയവ ഇതിന്റെ ചെറിയ പ്രയോഗങ്ങളാണ്. ആപ്പിൾ സിരി, വോയിസ്‌ സെർച്ച്‌ തുടങ്ങിയ പുത്തൻ സങ്കേതികവിദ്യകളും ഇതിൽ ഉൾപ്പെടുന്നു. കമ്പ്യൂട്ടർ സയൻസിലുള്ള അറിവും, ഭാഷാജ്ഞാനവും ഒരു പോലെ ആവശ്യമുള്ള ഈ പഠനശാഖക്ക് ലോകത്താകമാനം ധാരാളം ഗവേഷണാവസരങ്ങളുണ്ട്.
ഇന്ത്യയിൽ ഹൈദരാബാദ് ഐ.ഐ.ഐ.ടിയാണ് ഈ മേഖലയിൽ ഗവേഷണം നടത്തുന്ന സ്ഥാപനങ്ങളിൽ പ്രമുഖം. കേരളത്തിൽ ശ്രീകൃഷ്ണപുരം ഗവ. എഞ്ചിനീയറിംഗ് കോളേജിൽ എം.ടെക്. കമ്പ്യൂട്ടേഷണൽ ലിംഗ്വിസ്റ്റിക്സ്' കോഴ്സ് നടത്തുന്നുണ്ട്.


</doc>
<doc id="204560" url="https://ml.wikipedia.org/wiki?curid=204560" title="മേസർ">
മേസർ

"മൈക്രോവേവ് ആംപ്ലിഫൈഡ് ബൈ സ്റ്റിമുലേറ്റഡ് എമിഷൻ ഓഫ് റേഡിയേഷൻ" എന്നതിന്റെ ചുരുക്കപ്പേരാണ് മേസർ. ആയാസരഹിതമായി ഉത്പാദിപ്പിക്കാനും ഫലപ്രദമായി ഉപയോഗിക്കാനും കഴിയുന്ന 'മേസർ' കിരണങ്ങൾ ശാസ്ത്രജ്ഞർ വികസിപ്പിച്ചു. 
ലേസർ കണ്ടുപിടിക്കുന്നതിനു മുമ്പു തന്നെ മേസർ കണ്ടുപിടിച്ചിരുന്നു. മേസറുണ്ടാക്കാനുള്ള ആദ്യ ഉപകരണം 1953-ൽ നിർമ്മിക്കുകയും ചെയ്തു. പക്ഷേ മേസറിന്റെ സൃഷ്ടിക്ക് ശക്തിയേറിയ കാന്തിക മേഖല വേണമായിരുന്നു. ചുടു കുറയ്ക്കാൻ ശീതീകരണ സംവിധാനവും വേണം. ഈ ചെലവു കാരണം മേസർ പ്രചാരത്തിലെത്തിയിരുന്നില്ല.. 

അന്തരീക്ഷ ഊഷ്മാവിൽത്തന്നെ മേസർ നിർമ്മിക്കാനുള്ള വിദ്യയാണ് ഇപ്പോൾ വികസിപ്പിച്ചിരിക്കുന്നത്. ശക്തിയേറിയ കാന്തിക മേഖലയും വേണ്ട. ഇന്ന് ലേസർകൊണ്ടു ചെയ്യുന്ന മിക്ക ജോലികളും അദൃശ്യമായ മേസർകൊണ്ടു ചെയ്യാനാവും. 
മേസറിന് മനുഷ്യ ശരീരത്തിലൂടെ തുളച്ചു കയറാൻ കഴിയുന്നതിനാൽ സ്‌കാനറുകളിൽ ഫലപ്രദമായി അതുപയോഗിക്കാൻ കഴിയും. രോഗ നിർണയ മേഖലയിൽ അത് അത്ഭുതങ്ങൾ സൃഷ്ടിക്കും. വൈദ്യശാസ്ത്രത്തിൽ മുതൽ ജ്യോതിശാസ്ത്രത്തിൽ വരെ ഈ സാങ്കേതിക വിദ്യ ഉപയോഗപ്പെടുത്താം 




</doc>
<doc id="204562" url="https://ml.wikipedia.org/wiki?curid=204562" title="മറക്കാത്ത കഥകൾ">
മറക്കാത്ത കഥകൾ

എസ്.കെ. നായർ രചിച്ച ഗ്രന്ഥമാണ് മറക്കാത്ത കഥകൾ. 1973-ൽ പലവക ഗ്രന്ഥങ്ങൾക്കായി നൽകുന്ന കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 

ഈ കൃതി മലയാള മനോരമ ആഴ്ച്ചപ്പതിപ്പിൽ ഖണ്ഡശഃ പ്രസിദ്ധീകരിക്കപ്പെട്ടിരുന്നു. പിന്നീട് എൻ.ബി.എസ്. പുസ്തകരൂപത്തിൽ പ്രസിദ്ധപ്പെടുത്തി. ഈ ഗ്രന്ഥത്തിന്റെ മൂന്നു വോളിയങ്ങൾ പുറത്തിറങ്ങിയിട്ടുണ്ട് 


</doc>
<doc id="204572" url="https://ml.wikipedia.org/wiki?curid=204572" title="കേസരിയുടെ കഥ">
കേസരിയുടെ കഥ

കെ.പി. ശങ്കരമേനോൻ രചിച്ച ഗ്രന്ഥമാണ് കേസരിയുടെ കഥ. 1979-ൽ പലവക ഗ്രന്ഥങ്ങൾക്കായി നൽകുന്ന കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 

ഈ ഗ്രന്ഥത്തിന്റെ 1981-ലെ പതിപ്പിന്റെ അവതാരിക എഴുതിയത് തകഴി ശിവശങ്കരപ്പിള്ളയായിരുന്നു. 


</doc>
<doc id="204575" url="https://ml.wikipedia.org/wiki?curid=204575" title="ജൊജോബ">
ജൊജോബ

ഒരിനം കുറ്റിച്ചെടിയാണ് ജൊജോബ (ശാസ്ത്രീയനാമം: "Simmondsia chinensis"). സസ്യത്തിന്റെ ഫലത്തിൽ നിന്നും ഉണ്ടാക്കുന്ന എണ്ണ ജൊജോബാ ഓയിൽ എന്നറിയപ്പെടുന്നു. സ്രാവിന്റെ ശരീരത്തിൽ നിന്നും എടുക്കുന്ന എണ്ണയേക്കാൾ ഗുണകരമാണ് ഈ എണ്ണ. ഇത് സൗന്ദര്യവർദ്ധ വസ്തുക്കൾ ഉണ്ടാക്കാനായി ഉപയോഗിക്കുന്നു. 120 വർഷം വരെ ആയുസ്സുള്ള സസ്യം 4 വർഷം കൊണ്ട് മൂപ്പെത്തുന്നു.



</doc>
<doc id="204578" url="https://ml.wikipedia.org/wiki?curid=204578" title="ജോർജ് ബർട്ടൻ ആഡംസ്">
ജോർജ് ബർട്ടൻ ആഡംസ്

ജോർജ് ബർട്ടൻ ആഡംസ് യു.എസ്. ചരിത്രകാരനും വിദ്യാഭ്യാസവിചക്ഷണനുമായിരുന്നു. വെർമോണ്ടിലെ ഫെയർഫീൽഡിൽ 1851 ജൂൺ 3-നു ജോർജ് ബർട്ടൻ ആഡംസ് ജനിച്ചു. ബെലോയിറ്റ് കോളജിൽ നിന്ന് 1873-ൽ ബി.എ. ബിരുദവും ലൈപ്സിഗ് യൂണിവേഴ്സിറ്റിയിൽ നിന്ന് 1886-ൽ പിഎച്ച്.ഡി. ബിരുദവും നേടി. 1888 മുതൽ യേൽ യൂണിവേഴ്സിറ്റിയിലെ ചരിത്രവിഭാഗം പ്രൊഫസറായി സേവനം അനുഷ്ഠിച്ച ആഡംസ് ആണ് യു.എസ്സിൽ മധ്യകാല ചരിത്രത്തിനു പ്രചാരം നൽകിയ അധ്യാപകൻ. 1894-ൽ ഇദ്ദേഹത്തിന്റെ ആദ്യ കൃതിയായ "സിവിലൈസേഷൻ ഡ്യൂറിംഗ് ദ് മിഡിൽ ഏജസ്" പ്രസിദ്ധീകൃതമായി. ഇംഗ്ലീഷ് ഭരണഘടനാചരിത്രപണ്ഡിതനെന്ന നിലയ്ക്കാണ് ആഡംസിന്റെ പ്രശസ്തി. 
തുടങ്ങിയവ ആഡംസ് എഴുതിയ പ്രാമാണിക കൃതികളാണ്. അമേരിക്കൻ ഹിസ്റ്റോറിക്കൽ റിവ്യൂ എന്ന മാസികയുടെ സ്ഥാപകനും ആദ്യത്തെ എഡിറ്ററും ഇദ്ദേഹമായിരുന്നു. 1925 മേയ് 26-ന് ന്യൂഹാവനിൽ ആഡംസ് അന്തരിച്ചു. 



</doc>
<doc id="204582" url="https://ml.wikipedia.org/wiki?curid=204582" title="നൈട്രജൻ കൊണ്ടു ശ്വാസം മുട്ടിച്ചുള്ള വധശിക്ഷ">
നൈട്രജൻ കൊണ്ടു ശ്വാസം മുട്ടിച്ചുള്ള വധശിക്ഷ

നൈട്രജൻ ശ്വസിക്കുന്നതുമൂലമുള്ള ശ്വാസം മുട്ടൽ (നൈട്രജൻ ആസ്ഫിക്സിയേഷൻ) ചിലപ്പോൾ അപകടമരണത്തിന് കാരണമാകാറുണ്ട്. വേദനയില്ലാത്ത രീതിയിൽ വധശിക്ഷ നടപ്പാക്കാൻ ഈ മാർഗ്ഗം ഉപയോഗിക്കാമെന്ന് "കില്ലിംഗ് വിത്ത് കൈൻഡ്നസ്സ് – കാപ്പിറ്റൽ പണിഷ്മെന്റ് ബൈ നൈട്രജൻ ആസ്ഫിക്സിയേഷൻ" (ക്രെക്വ് 1995) എന്ന ലേഖനത്തിൽ ആദ്യമായി അഭിപ്രായമുയർന്നുവന്നിട്ടുണ്ട്. ശ്വാസം മുട്ടലിന്റെ അസ്വസ്ഥതയും വേദനയും മറ്റും ഓക്സിജൻ കുറയുന്നതു മൂലമല്ല, മറിച്ച് കാർബൺ ഡൈ ഓക്സൈഡ് രക്തത്തിൽ ഏറുന്നതുകൊണ്ടാണ് എന്നതാണ് ഇതിന്റെ അടിസ്ഥാന തത്ത്വം. 

മനുഷ്യർ ശുദ്ധമായ നൈട്രജൻ ശ്വസിക്കുകയാണെങ്കിൽ ശരീരത്തിലെ കാർബൺ ഡൈ ഓക്സൈഡ് പുറന്തള്ളുമെങ്കിലും ഓക്സിജൻ ലഭ്യമാവുകയില്ല. അന്തരീക്ഷത്തിൽ 78% വരുന്ന നിറവും മണവും സ്വാദുമില്ലാത്ത വാതകമാണ് നൈട്രജൻ. ശ്വസിക്കുന്നയാൾക്ക് അസ്വാഭാവികമായി ഒന്നും അനുഭവപ്പെടില്ലയത്രേ. ഇതുകാരണം അസ്വസ്ഥതയില്ലാതെ തന്നെ ജീവവായുവിന്റെ അഭാവത്തിൽ മരണം സംഭവിക്കും. ഈ ഗുണം കാരണം ഹീബ്രൂ ഭാഷയിൽ חנקן ("ശ്വാസം മുട്ടിക്കുന്നത്"); ജർമ്മൻ ഭാഷയിൽ "Stickstoff"; ഡച്ച് ഭാഷയിൽ, "stikstof"; ("ശ്വാസം മുട്ടിക്കുന്ന വസ്തു") സ്കാൻഡിനേവിയൻ ഭാഷകളിൽ "kväve", "kvælstof", "kvelstoff" ("kväva/kvele/kvæle" -"ശ്വാസം മുട്ടിക്കുക" എന്ന് മൂലപദത്തിൽ നിന്ന്), ഗ്രീക്ക് ഭാഷയിൽ, "άζωτο" ("ജിവനോട് സൗഹാർദ്ദമില്ലാത്തത്"); റഷ്യൻ, സെർബിയൻ എന്നീ ഭാഷകളിൽ "азот" (ഗ്രീക്ക് വാക്കിൽ നിന്ന്); ക്രൊയേഷ്യൻ ഭാഷയിൽ "dušik" (ശ്വാസം മുട്ടിക്കുക എന്നർത്ഥമുള്ള "dušiti" എന്ന മൂലപദത്തിൽ നിന്ന്); ജാപ്പനീസ് ഭാഷയിൽ, 窒素 ("ശ്വാസം മുട്ടിക്കുന്ന പദാർത്ഥം"); എസ്തോണിയൻ ഭാഷയിൽ, "lämmastik" (ശ്വാസം മുട്ടിക്കുക എന്നർത്ഥമുള്ള "lämbuma" എന്ന മൂലപദത്തിൽ നിന്ന്) എന്നിങ്ങനെ പല ഭാഷകളിലും ശ്വാസം മുട്ടലുമായി ബന്ധപ്പെട്ട പേരാണ് നൈട്രജൻ വാതകത്തിനുള്ളത്. 

വധശിക്ഷയ്ക്കുപയോഗിക്കുന്ന നൈട്രജൻ ചോർന്നാലും അന്തരീക്ഷത്തിൽ കലരുന്നതുകാരണം മറ്റുള്ളവർക്ക് ദോഷമുണ്ടാകില്ല എന്ന ഗുണവും ഈ സംവിധാനം ഉപയോഗിക്കുന്നതുകൊണ്ടുണ്ടത്രേ. 
കോഴികളെയും മറ്റു മൃഗങ്ങളെയും കൊല്ലാൻ ഓക്സിജൻ കുറവുള്ള അന്തരീക്ഷം ഉപയോഗിക്കപ്പെട്ടിട്ടുണ്ട്. മിങ്ക്, എലികൾ എന്നിവയൊക്കെ മനുഷ്യരിൽ നിന്ന് വ്യത്യസ്തമായി ഓക്സിജൻ കുറവുള്ള അന്തരീക്ഷം തിരിച്ചറിയാൻ ശേഷിയുള്ളവരാണെന്നും അവ ഇത്തരം സാഹചര്യങ്ങൾ ഒഴിവാക്കുമെന്നും പഠനങ്ങൾ തെളിയിച്ചിട്ടുണ്ട്. ഇക്കാരണം കൊണ്ട് മൃഗങ്ങളുടെ ദയാവധം ഓക്സിജൻ കുറവുള്ള അന്തരീക്ഷത്തിൽ നടത്തുന്നത് ഏതിനം മൃഗമാണെന്ന് നോക്കിവേണം.

നൈട്രജൻ ഉപയോഗിച്ചുള്ള വധശിക്ഷ 1995-ൽ നിർദ്ദേശിക്കപ്പെട്ടുവെങ്കിലും (ക്രെക്വ്), ഒരു രാജ്യവും ഇതുപയോഗിക്കുന്നില്ല. 

2007-ൽ സംപ്രേക്ഷണം ചെയ്ത ഒരു ഡോക്യുമെന്ററിയിൽ മൈക്കൽ പോർട്ടില്ലോ എന്ന ബ്രിട്ടീഷ് പാർലമെന്റ് മെംബർ മറ്റ് വധശിക്ഷാ രീതികൾ പിഴവുകളുള്ളതാണെങ്കിലും നൈട്രജൻ ഉപയോഗിച്ചുള്ള ശ്വാസം മുട്ടിക്കൽ കൊള്ളാവുന്ന രീതിയാണെന്ന അഭിപ്രായം പ്രകടിപ്പിച്ചു.

നൈട്രജൻ ശ്വസിക്കുന്നതുമൂലമുണ്ടാകുന്ന അപകടങ്ങളിൽ ഓരോ വർഷവും അമേരിക്കൻ ഐക്യനാടുകളിൽ 8 ആൾക്കാർ വീതം മരിക്കുന്നുണ്ടെന്നാണ് കണക്ക്. 1981-ൽ ആദ്യത്തെ സ്പേസ് ഷട്ടിൽ വിക്ഷേപണത്തിനു മുൻപ് ഓർബിറ്ററിന്റെ പിൻഭാഗത്ത് ഒരു അറയിൽ പ്രവേശിച്ച രണ്ടു ജീവനക്കാർ ബോധരഹിതരാവുകയും അവരിലൊരാൾ മരിക്കുകയും ചെയ്തു. ഈ അറയിൽ തീപ്പിടിത്തമുണ്ടാകാതിരിക്കാൻ നൈട്രജൻ നിറച്ചിരിക്കുകയായിരുന്നു. 

1999-ൽ ദ്രവീകൃത നൈട്രജൻ ചോർന്നതിനെത്തുടർന്ന് ഒരു ലാബറട്ടറി സഹായി ശ്വാസം മുട്ടി മരിച്ചുവത്രേ. 

ഒരു സാധാരണ മനുഷ്യൻ മിനിട്ടിൽ 12 മുതൽ 20 പ്രാവശ്യം വരെ ശ്വാസോഛ്വാസം ചെയ്യും. ഇത് കാർബൺ ഡൈ ഓക്സൈഡിന്റെ രക്തത്തിലെ അളവനുസരിച്ചിരിക്കും. ഓരോ ശ്വാസത്തിലും ഉദ്ദേശം 0.6 ലീറ്റർ വാതകം പുറന്തള്ളുകയും അകത്തെടുക്കുകയും ചെയ്യും (ശ്വാസകോശത്തിലും ശ്വാസനാളങ്ങളിലും ഉദ്ദേശം 3 ലീറ്റർ വാതകമാണ് ഉണ്ടാവുക). അന്തരീക്ഷത്തിൽ 78% നൈട്രജനും 21% ഓക്സിജനും 1% ആർഗോൺ, കാർബൺ ഡൈ ഓക്സൈഡ് മുതലായ വാതകങ്ങളുമാണ്. ശുദ്ധമായ നൈട്രജൻ ഒന്നോ രണ്ടോ തവണ ശ്വസിക്കുമ്പോഴേയ്ക്കും ശ്വാസകോശത്തിനുള്ളിലെ ഓക്സിജന്റെ അളവ് കുറയുകയും രക്തത്തിൽ നിന്നും കുറേശ്ശേ ഓക്സിജൻ ശ്വാസകോശത്തിലേയ്ക്ക് പുറന്തള്ളപ്പെടാൻ തുടങ്ങുകയും ചെയ്യും. രക്തത്തിലെ ഓക്സിജന്റെ അളവ് ഒരു മിനിട്ടിനുള്ളിൽ 50% ആകുമെന്നും 3 മിനിട്ടിൽ പൂജ്യമാകുമെന്നുമാണ് ചില പരീക്ഷണങ്ങൾ കാണിക്കുന്നത്. 

ഒരു മിനിട്ടിനുള്ളിൽ അബോധാവസ്ഥയുണ്ടാകാം. ധമനികളിലെ രക്തത്തിലെ ഓക്സിജന്റെ അളവ് 60%-ൽ താഴുമ്പോൾ അബോധാവസ്ഥയുണ്ടാകുമത്രേ (ഫിഷർ). "അന്തരീക്ഷത്തിൽ ഓക്സിജന്റെ അളവ് 4 മുതൽ 6% വരെയാണെങ്കിൽ 40 സെക്കന്റുകൾക്കുള്ളിൽ അബോധാവസ്ഥയും ഏതാനം മിനിട്ടുകൾക്കുള്ളിൽ മരണവും സംഭവിക്കും" (ഡിമായോ & ഡിമായോ 2001:231). ഈ പ്രക്രീയയിൽ അന്തരീക്ഷത്തിൽ ഓക്സിജൻ ഇല്ലാതിരിക്കുന്നതുകാരണം അബോധാവസ്ഥയും മരണവും കൂടുതൽ വേഗത്തിലുണ്ടാകാൻ സാദ്ധ്യതയുണ്ട്. 13,000 മീറ്ററിനു മുകളിൽ ഉയരത്തിൽ ഓക്സിജന്റെ സാന്ദ്രത കടൽനിരപ്പിലുള്ളതിന്റെ 3.6% മാത്രമാണ്. ഇവിടെ ഒരു പൈലറ്റിന് ഓക്സിജൻ ഇല്ലാതെ 9 മുതൽ 12 സെക്കന്റ് വരെയേ ജോലി ചെയ്യാൻ സാധിക്കുകയുള്ളൂവത്രേ (ഫിഷർ). അമേരിക്കൻ വ്യോമസേന വൈമാനികരെ ഓക്സിജൻ ഇല്ലാതാവുന്നതു കാരണം ഓരോരുത്തരുടെയും ശരീരത്തിലുണ്ടാകുന്ന മാറ്റങ്ങൾ മനസ്സിലാക്കാൻ പരിശീലിപ്പിക്കാറുണ്ടത്രേ. ചിലർ തലവേദന, തലകറക്കം, ക്ഷീണം, ഓക്കാനം, മതിഭ്രമം തുടങ്ങിയ ലക്ഷണങ്ങൾ ശരീരത്തിലുണ്ടാകുന്നതായി കണ്ടുവെങ്കിലും ചിലർക്ക് ഒരു മുന്നറിയിപ്പുമില്ലാതെ അബോധാവസ്ഥയുണ്ടാകാറുണ്ടത്രേ (ഫിഷർ). വധശിക്ഷയ്ക്ക് വിധിക്കപ്പെട്ട പ്രതിക്ക് ഇത്തരത്തിലുള്ള പരിശീലനം ലഭിച്ചിട്ടില്ലാത്തതിനാൽ മുന്നറിവില്ലാതെ അബോധാവസ്ഥയുണ്ടാകാനാണ് സാദ്ധ്യത. എന്നിരുന്നാലും 30 സെക്കന്റ് നേരത്തേയ്ക്ക് അബോധാവസ്ഥയുണ്ടാകാൻ പോകുന്നു എന്ന കാര്യം പ്രതി അറിഞ്ഞേയ്ക്കാം. 

അബോധാവസ്ഥയ്ക്കൊപ്പം ചിലപ്പോൾ അപസ്മാരത്തിലേതുപോലുള്ള കോട്ടൽ (കൺവൽഷൻ) ഉണ്ടാകാൻ സാദ്ധ്യതയുണ്ട് (ഫിഷർ) അബോധാവസ്ഥയുണ്ടാകുന്നതിനു പിറകേ ശരീരം നീലിക്കുകയും ഹൃദയം സ്തംഭിക്കുകയും ചെയ്യും. 7 മിനിട്ടോളം ഓക്സിജൻ ലഭിക്കാതെവന്നാൽ മസ്തിഷ്കത്തിന്റെ കോർട്ടക്സിലെയും മെഡുല്ല ഒബ്ലാംഗറ്റയിലെയും (ഈ ഭാഗമാണ് ശ്വസനവും ഹൃദയമിടിപ്പും നിയന്ത്രിക്കുന്നത്) കോശങ്ങൾ മൃതമാവും. ഇതോടെ മസ്തിഷ്കമരണം സംഭവിച്ചതായി കണക്കാക്കാം.








</doc>
<doc id="204587" url="https://ml.wikipedia.org/wiki?curid=204587" title="കെഓഫീസ്">
കെഓഫീസ്

ഒരു സ്വതന്ത്ര ഓഫീസ് സ്യൂട്ടാണ് കെഓഫീസ്. ലിനക്സ്, വിൻഡോസ്, മാക് ഓഎസ് ടെൻ പ്ലാറ്റ്ഫോമുകളിൽ ലഭ്യമായ കെഓഫീസിൽ വേഡ് പ്രൊസസർ (കെവേഡ്), സ്പ്രഡ്ഷീറ്റ് പ്രോഗ്രാം (കെസെൽസ്), പ്രസന്റേഷൻ പ്രോഗ്രാം (കെഓഫീസ് ഷോകേസ്), വെക്റ്റർ ഗ്രാഫിക്സ് പ്രോഗ്രാം (കെഓഫീസ് ആർട്ട് വർക്ക്) എന്നിവ ഉൾപ്പെടുത്തിയിട്ടുണ്ട്.

കെഡിഇ പ്ലാറ്റ്ഫോമിനെ ലക്ഷ്യമാക്കിയാണ് കെഓഫീസ് രംഗത്തെത്തിയത്. എന്നാൽ 2010ൽ ഒരു വിഭാഗം കെഡിഇ ഡെവലപ്പർമാർ കെഓഫീസ് കാലിഗ്ര ഓഫീസ് എന്ന പേരിൽ പുതുക്കിപ്പണിതിട്ടുണ്ട്.

കെഓഫീസ് ലിനക്സ് പ്ലാറ്റ്ഫോമിനു വേണ്ടിയാണ് പുറത്തിറക്കിയത്. പതിപ്പ് രണ്ട് മുതൽ വിൻഡോസ്, മാക് ഓഎസ് ടെൻ പ്ലാറ്റ്ഫോമുകളിലും കെഓഫീസ് ലഭ്യമാണ്.
ക്യൂട്ടി ചട്ടക്കൂടും കെഡിഇ പ്ലാറ്റ്ഫോമും ഉപയോഗിച്ചാണ് കെഓഫീസ് നിർമ്മിച്ചിട്ടുള്ളത്. ഇതിലെ ഘടകങ്ങളെല്ലാം തന്നെ സ്വതന്ത്ര അനുമതിപത്രങ്ങളിൽ പുറത്തിറക്കിയതാണ്. പരമാവധി ഓപൺ ഡോക്യുമെന്റ് ഫോർമാറ്റ് ഉപയോഗിക്കുകയും ചെയ്യുന്നു. കെഡിഇ എസ്.സി നാല് മുതൽ കെഓഫീസ് കെഡിഇയിൽ നിന്ന് വേർപിരിയുകയും കെഓഫീസ് ഹോംപേജ് വഴി ഡൗൺലോഡ് ചെയ്യാൻ അവസരം നൽകുകയും ചെയ്യുന്നു.

ഫ്ലേക്ക്, പിഗ്മെന്റ് എന്നിവ പരമാവധി കെഓഫീസിൽ ഉപയോഗിച്ചിരിക്കുന്നു. പരമാവധി ബഗ്ഗുകൾ കുറക്കാനും ഉപയോക്തൃ സൗഹൃദമാക്കിത്തീർക്കാനും കെഓഫീസ് നിർമ്മാതാക്കൾ പരിശ്രമിക്കുന്നുണ്ട്. കെഓഫീസിനു വേണ്ടി ഓപൺ ഡോക്യുമെന്റ് ലൈബ്രറി നിർമ്മിക്കാനും പദ്ധതിയുണ്ട്. അതിയന്ത്രവൽകൃത പദ്ധതികൾക്കായി ഡി-ബസോ ജാവാസ്ക്രിപ്റ്റ്, പൈത്തൺ, റൂബി പോലെയുള്ള സ്ക്രിപ്റ്റിംഗ് ഭാഷകളോ ഉപയോഗിക്കാവുന്നതാണ്.


</doc>
<doc id="204606" url="https://ml.wikipedia.org/wiki?curid=204606" title="ശെഖാവതി ചിത്രകല">
ശെഖാവതി ചിത്രകല

രാജസ്ഥാനിലെ ഝുംഝുനു, സിക്കാർ , ചുരു എന്നീ ജില്ലകൾ ഉൾപ്പെടുന്ന ശേഖാവതി മേഖലയിലെ കെട്ടിടങ്ങളുടെയും ഹവേലികളിലും ഉള്ള ചുവർചിത്രങ്ങളെയാണ് ശേഖാവതി ചിത്രകല എന്ന് വിശേഷിപ്പിക്കുന്നത്. ഈ ചിത്രങ്ങൾ പൌരാണിക, രാജകീയ, പ്രകൃതി രംഗങ്ങൾ എന്നിവയെ ദൃശ്യമാക്കുന്നു. ദൈനന്ദിന ജീവിത രംഗങ്ങളും, യുദ്ധങ്ങളുടെയും നായാട്ടുകളുടെയും കഥകൾ പറയുന്ന ഈ ചിത്രങ്ങൾ ശേഖാവതിയുടെ ചരിത്രത്തിന്റെ ദൃശ്യാവിഷ്കരണങ്ങൾ കൂടിയാണ്. ബ്രിട്ടീഷ് ഭരണകാലത്തെ മാറ്റങ്ങളും ഇവയിൽ പ്രതിപാദിച്ചിട്ടുണ്ട്. പാശ്ചാത്യ സാങ്കേതിക മികവിന്റെ പര്യായങ്ങളായ വിമാനങ്ങൾ , കാറുകൾ , ടെലിഫോൺ എന്നിവ പിൽകാലത്തുണ്ടായ ചിത്രങ്ങളിൽ ദൃശ്യമാണ്. 

മധ്യകാലീന രാജ്യങ്ങളായിരുന്ന ബിക്കാനെർ , ജയ്‌പൂർ എന്നിവയ്ക്ക് നടുവിൽ സ്ഥിതി ചെയ്തിരുന്ന ശേഖാവതി ഉത്തരേന്ത്യയെയും ഗുജറാത്തിനെയും ബന്ധിപ്പിക്കുന്ന ഒരു പ്രധാന പാതയിലായിരുന്നു. ബിക്കാനെർ , ജയ്‌പൂർ രാജ്യങ്ങളിലെ കടുത്ത നികുതി നയം മൂലം വളരെ അധികം വ്യാപാരികൾ തങ്ങളുടെ കച്ചവട യാത്രകൾക്കായി ശേഖാവതി തിരഞ്ഞെടുത്തു. 18 ആം നൂറ്റാണ്ടു മുതൽ 1822 വരെയുള്ള കാലഘട്ടത്തിൽ ശേഖാവതി ഉത്തരേന്ത്യയുടെ വ്യാപരകേന്ദ്രമായ് മാറി. മുഗളന്മാർക്കും ബ്രിട്ടീഷ് സാമ്രാജ്യത്തിനുമിടെയിലെ ഒന്നര നൂറ്റാണ്ടിലാണ് ശേഖാവതിയുടെ പ്രതാപം അതിന്റെ ഉയരത്തിലെത്തിയത്. ഇക്കാലയളവിലാണ് ശേഖാവതി ചിത്രകലയുടെ തുടക്കവും. 

ശേഖാവതിയിലെ മാർവാഡി വ്യാപാര സമൂഹം വികസ്സിച്ചതോട് കൂടിയാണ് ശേഖാവതി ചിത്രകലയ്ക്ക് തുടക്കമാകുന്നത്. 18,19 നൂറ്റാണ്ടുകളിലും 20 ആം നൂറ്റാണ്ടിന്റെ ആദ്യ ദാശാബ്ദങ്ങളിലും പണികഴിപ്പിച്ച ഹവേലികൾ എന്ന് വിളിക്കുന്ന മാളികകളിലാണ് ശേഖാവതി ചിത്രങ്ങൾ ഉള്ളത്. ഉൾഭിത്തികൾ സമൃദ്ധമായി ഈ ചിത്രങ്ങളാൽ അലങ്കൃതമാണ്. 20 ആം നൂട്ടണ്ടോടുകൂടിയാണ് പുറംഭിത്തികളും ഇപ്രകാരം ചിത്രീകരിച്ചു തുടങ്ങിയത്. 

ഇറ്റാലിയൻ ചുവർചിത്ര സമ്പ്രദായമായ "ഫ്രെസ്കോ ബ്യുഒണോ" യുടെ മാത്രികയിലാണ് ശേഖാവതി ചിത്രങ്ങളും നിർമിച്ചിരിക്കുന്നത്. കൂർത്ത കമ്പുകൾ കൊണ്ട് കുമ്മായത്തിൽ കലാകാരന്മാർ രൂപങ്ങൾ ഉണ്ടാക്കുകയും പിന്നീടതിൽ ചുണ്ണാമ്പ് വെള്ളത്തിൽ ചാലിച്ച നിറങ്ങൾ നിറയ്ക്കുന്നു. ഒട്ടകക്കൊഴുപ്പിൽ നിന്ന് നിർമ്മിക്കുന്ന പശ ഈ നിറങ്ങളെ കുമ്മായത്തിലേക്ക് ഉറച്ചു പിടിക്കുവാനും ശേഖാവതിയുടെ കഠിന കാലാവസ്ഥയെ അതിജീവിക്കുവാനും സഹായിക്കുന്നു. രാജസ്ഥാനി ചിത്രകലയുടെ നാല് പ്രധാന ശൈലികളിൽ ഒന്നായ ധുൻധാർ ശൈലിയിൽ ഉള്ള ചിത്രകലയാണ്‌ ശേഖാവതി. ഈ ചിത്രങ്ങൾ രചിക്കുന്നത്‌ കുംഭാരൻ ജാതിയിലെ പ്രത്യേക കലാകാരായ "ചിത്തേരകൾ " ആണ്. കെട്ടിടനിർമ്മാണത്തിൽ കലപ്പണിക്കരായ ഇവർ കെട്ടിട നിർമ്മാണത്തിലും അതിന്റെ അലങ്കാര ജോലികളിലും പങ്കു വഹിക്കുനതിനാൽ ചിത്തേരകളെ "ചജേരകൾ " എന്നും വിളിക്കുന്നു. ചുവർചിത്രകല ഒരു കൂട്ടായ പ്രയത്നഫലമാണ്. ചിത്രങ്ങളുടെ രചനയും, രേഖാരൂപവും ചജേരത്തലവൻ നിശ്ചയിക്കുന്നുവെങ്കിലും, അതിലെ നിറങ്ങളും ചിത്രങ്ങളുടെ വിശദാംശങ്ങളും സംഘാംഗങ്ങൾ പൂരിപ്പിക്കുന്നു. വീട്ടിനുള്ളിലെ ജനാലകളും കതകുകളും തങ്ങളുടെ ചിത്രങ്ങളുടെ ഭാഗമാക്കി മാറ്റുന്നു ഈ ചിത്രകാരന്മാർ 

പ്രക്രിതിസിദ്ധമായ നിറങ്ങളാണീ ചിത്രങ്ങളിൽ ആദ്യകാലങ്ങളിൽ ഉപയോഗിച്ചിരുന്നത്. 19 ആം നൂറ്റാണ്ടോടുകൂടി കൃത്രിമ നിറങ്ങളും വ്യാപകമായി ഉപയോഗിക്കപ്പെട്ടു തുടങ്ങി. പ്രക്രിതിസിദ്ധമായ നിറങ്ങളിൽ വിളക്കിൻ കരി, ചുണ്ണാമ്പ്, നീലം, കുങ്കുമം, മഞ്ഞ കളിമൺ എന്നീ വസ്തുക്കൾ ഉൾപെടുന്നു. ഇവ ഉപയോഗിക്കുമ്പോൾ പക്ഷെ കുമ്മായം ഉണങ്ങുന്നതിന് മുമ്പായി ചിത്രം പൂർത്തീകരിക്കേണ്ടതുണ്ട്. കൃത്രിമ നിറങ്ങളുടെ വരവോടെ ഈ പ്രശ്നം ഇല്ലാതായി. കൃത്രിമ നിറങ്ങൾ കുമ്മായത്തിനു മുകളിൽ ഉപയോഗിക്കാവുന്നതിനാൽ ചിത്രകാരന് തന്റെ ചിത്രത്തിനു കൂടുതൽ കലാപരമായ വിശദാംശങ്ങൾ നൽകാനാകുന്നു. 

കൂപ്പർ ശേഖാവതി ചുവർചിത്രങ്ങളുടെ പ്രമേയങ്ങളെ പത്തായി തിരിച്ചിട്ടുണ്ട്. മതപരമായ വിഷയങ്ങൾ , രാഗമാലകൾ, നാടൻ കഥകൾ , ചരിത്രപരമായ സംഭവങ്ങളും വ്യക്തികളും, വൃക്ഷ പക്ഷി മ്രഗാധികൾ , അനുദിന ജീവിത ചര്യകൾ , ശ്രംഗാര രസം, സ്ഥലവിശേഷണങ്ങൾ , ബ്രിട്ടീഷ് ഭരണത്തിൽ നിന്നുള്ള സ്വാധീനങ്ങൾ , ആലങ്കാരിക രൂപങ്ങൾ എന്നിവയാണ് ശേഖാവതി ചിത്രകലയിൽ സാധാരണയായ് കാണപ്പെടുന്ന പ്രമേയങ്ങൾ . 

കാലക്രമേണ മാർവാഡി മാളികകൾ പലതും അവരുടെ ഉടമസ്ഥർ നഗരങ്ങളിലേക്ക് ചേക്കേറിയതോടെ അവഗണനയുടെയും നാശത്തിന്റെയും ഇരകളായി. സംരക്ഷണയുടെ അഭാവത്തിൽ പല ചുവർചിത്രങ്ങളും ഇളകിപ്പോകുകയോ അവയ്ക്ക് മുകളിൽ വെള്ള പൂശി നഷ്ടമാവുകയോ ചെയ്തു. ഷെഖാവതി ചിത്രകലയെ പുനരുജ്ജീവിപ്പിക്കുന്നതിനായി ഭാരത, രാജസ്ഥാൻ സർക്കാരുകൾ ചില ശ്രമങ്ങൾ നടത്തിയിട്ടുണ്ട്. ഇതിന്റെ ഫലമായി ജയ്‌പുരിലെ ജവഹർ കലാ കേന്ദ്രയിലും ദില്ലിയിലെ ദേശിയ കരകൌശല മ്യൂസിയത്തിലും പ്രത്യേകം നിർമ്മിക്കപ്പെട്ട ശേഖാവതി ചുവർചിത്ര ശേഖരങ്ങളുണ്ട്. പൈത്രിക വിനോദസഞ്ചാരം ഇത്തരം മാളികകളുടെയും അവയിലുള്ള ശേഖാവതി ചിത്രകലകളുടെയും ദീർഖ കാല സംരക്ഷണത്തിനു സഹായകമാകും എന്നാണ് കരുതപ്പെടുന്നത്. 

2012 -ഇൽ ശേഖാവതി ചിത്രകലയെ പറ്റി ഭാരത സർക്കാർ തപാൽ സ്റ്റാമ്പ്‌ ഇറക്കുകയുണ്ടായി.


</doc>
<doc id="204611" url="https://ml.wikipedia.org/wiki?curid=204611" title="കെഡിഇ പ്ലാസ്മ വർക്ക്സ്പേസ്">
കെഡിഇ പ്ലാസ്മ വർക്ക്സ്പേസ്

കെഡിഇ പ്രദാനം ചെയ്യുന്ന എല്ലാ സചിത്ര പരിസ്ഥിതി ഘടകങ്ങളെയും മൊത്തത്തിൽ പ്ലാസ്മ വർക്ക്സ്പേസ് എന്നു വിളിക്കപ്പെടുന്നു. ഡാറ്റാ യന്ത്രങ്ങളായും ചിത്രീകരണ ഘടകങ്ങളായും പ്ലാസ്മ വേർതിരിഞ്ഞ് കാണപ്പെടുന്നു. തന്ന ഡാറ്റയുടെ ഒന്നിലധികം ചിത്രീകരണങ്ങൾ വേണ്ടി വരുമ്പോൾ പ്രോഗ്രാം ചെയ്യുന്നതിന്റെ ഭാരം കുറക്കാൻ ഇത് സഹായകമാവുന്നു. നിലവിൽ പ്ലാസ്മ വർക്ക്സ്പേസ് മൂന്ന് രുപങ്ങളിലായി കാണപ്പെടുന്നുണ്ട്. പ്ലാസ്മ ഡെസ്ക്ടോപ്പ്, പ്ലാസ്മ നെറ്റ്ബുക്ക്, പ്ലാസ്മ ആക്റ്റീവ് എന്നിവയാണത്.

കെഡിഇ സോഫ്റ്റ്‌വെയർ കംപൈലേഷൻ 4നോടൊപ്പമാണ് പ്ലാസ്മ പുറത്തിറങ്ങിയത്.

പ്ലാസ്മ വർക്ക്സ്പേസിന്റെ വികസനം ആയിരുന്നു കെഡിഇ ആദ്യം ആരംഭിച്ചത്. കെഡിഇ സോഫ്റ്റ്‌വെയർ കംപൈലേഷൻ 4.2നോടൊപ്പമാണ് യഥാർത്ഥ രൂപത്തിലുള്ള മെച്ചപ്പെട്ട പ്ലാസ്മ ഡെസ്ക്ടോപ്പ് ആദ്യമായി പുറത്തിറങ്ങിയത്. ഡെസ്ക്ടോപ്പ് പിസികൾക്കും ലാപ്ടോപ്പുകൾക്കുമായാണ് പ്ലാസ്മ ഡെസ്ക്ടോപ്പ് വികസിപ്പിച്ചെടുത്തിട്ടുള്ളത്. സ്വതേയുള്ള ക്രമീകരണങ്ങളിൽ പ്ലാസ്മ ഡെസ്ക്ടോപ്പ് കെ ഡെസ്ക്ടോപ്പ് എൻവയോൺമെന്റ് 3മായും വിൻഡോസ് എക്സ്പിയുമായും സാദൃശ്യം കാണിക്കുന്നു. എന്നാൽ ക്രമീകരണങ്ങൾ ഉപയോഗിച്ച് സ്വതേയുള്ള രൂപത്തിൽ നിന്നും മാറ്റം വരുത്താം.

മുമ്പ് നിലനിന്നിരുന്ന കെഡിഇ പണിയിടത്തിന്റെ ഒരു തിരുത്തിയെഴുത്തായിരുന്നു പ്ലാസ്മ ഡെസ്ക്ടോപ്പ്. യൂണിക്സ്-സമാന ഓപ്പറേറ്റിംഗ് സിസ്റ്റങ്ങൾക്ക് വേണ്ടിയുള്ള, നിരവധി ഡെസ്ക്ടോപ്പ് പരസ്പര വ്യവഹാര പദ്ധതികൾ കൂട്ടിച്ചേർത്തതായിരുന്നു ഈ തിരുത്തിയെഴുത്ത്. രൂപഭംഗിയിലും പ്രത്യേക പ്രഭാവങ്ങളിലും ഊന്നിയായിരുന്നു പ്ലാസ്മയുടെ നിർമ്മാണം. ഈ പുതിയ പണിയിടം മുമ്പുണ്ടായിരുന്ന കെ ഡെസ്ക്ടോപ്പ് 3ലെ കെഡെസ്ക്ടോപ്പ്, കിക്കർ ടാസ്ക്ബാർ, സൂപ്പർകാരമ്പ വിഡ്ജറ്റ് യന്ത്രം എന്നിവക്ക് പകരക്കാരനായി അവതരിച്ചു. ഏകീകൃത രൂപത്തോടു കൂടിയതും മാറ്റിയെടുക്കാൻ കഴിയാവുന്ന രൂപരീതിയോടും കൂടിയായിരുന്നു പ്ലാസ്മ രംഗത്തെത്തിയത്.

പ്ലാസ്മയുടെ രണ്ടാം വകഭേദമാണ് പ്ലാസ്മ നെറ്റ്ബുക്ക് വർക്ക്സ്പേസ്. നെറ്റ്ബുക്കുകളെയും ടാബ്ലെറ്റുകളെയും പ്ലാസ്മാ നെറ്റ്ബുക്ക് ലക്ഷം വെക്കുന്നു. ആദ്യത്തെ സുദൃഢ പതിപ്പ് പുറത്തിറങ്ങിയത് കെഡിഇ സോഫ്റ്റ്‌വെയർ കംപൈലേഷൻ 4.4നോടൊപ്പമായിരുന്നു.

പ്ലാസ്മ ആക്റ്റീവ് ഒരു സ്വതന്ത്ര പണിയിടം അല്ല. പ്ലാസ്മാ ചട്ടക്കൂടിൽ ക്യുഎംഎൽ, സി++ പ്രോഗ്രാമിംഗ് ഭാഷകളിൽ നിർമ്മിച്ചെടുത്ത ഉപയോക്തൃ ഇടമാണ് പ്ലാസ്മ ആക്റ്റീവ്.

ടച്ച് സ്ക്രീൻ അനുരൂപികളായ ഉപകരണങ്ങളിൽ പ്ലാസ്മാ ആക്റ്റീവ് ഉപയോഗിക്കാം. ആക്റ്റീവ് പണിയിടത്തിൽ പ്രവർത്തിക്കുന്ന കോൺടാക്റ്റ് ആപ്ലികേഷനുകളും കാലിഗ്ര ഓഫീസ് സ്യൂട്ടും നിലവിൽ ലഭ്യമാണ്.

പ്ലാസ്മ ആക്റ്റീവ് രണ്ടു തരത്തിലുണ്ട്. കോണ്ടൂറും മൊബൈലും.

ടാബ്ലറ്റ് ഉപകരണങ്ങൾക്കുള്ള സമ്പർക്കമുഖമാണ് പ്ലാസ്മ ആക്റ്റീവ് കോണ്ടൂർ. 2011 ഏപ്രിലിൽ ബേസിസ്കോം ആണ് കോണ്ടൂറിന്റെ വികസനം ആരംഭിച്ചത്. ബേസിസ്കോമിന്റെ മുമ്പുണ്ടായിരുന്ന മറ്റൊരു സമ്പർക്കമുഖത്തിനു പകരമായാണ് ഇത് നിർമ്മിച്ചത്. 2011 ഒക്ടോബറിൽ പുറത്തിറങ്ങിയ പ്ലാസ്മ ആക്റ്റീവ് 1.0 പതിപ്പിന്റെ പ്രധാന പണിയിടം കോണ്ടൂർ ആയിരുന്നു.

സ്മാർട്ട് ഫോണുകൾക്കും ചെറിയ ടാബ്ലറ്റ് ഉപകരണങ്ങൾക്കും വേണ്ടിയുള്ള സചിത്ര സമ്പർക്കമുഖമാണ് പ്ലാസ്മ ആക്റ്റീവ് മൊബൈൽ. ഇതും ടച്ച് സ്ക്രീൻ അനുരൂപികൾക്കായുള്ളതാണ്. ഇതിന്റെ ആദ്യ പതിപ്പ് 2011 പ്ലാസ്മ ആക്റ്റീവ് 1.0 പതിപ്പിനോടൊപ്പം പുറത്തിറങ്ങും എന്ന് പ്രതീക്ഷിക്കപ്പെട്ടിരുന്നു. എന്നാൽ 1.0 പതിപ്പിനൊപ്പം കോണ്ടൂർ മാത്രമേ ഇറങ്ങിയൊള്ളൂ. എന്നിരുന്നാലും പ്ലാസ്മ മൊബൈലിന്റെ പരീക്ഷണ പതിപ്പുകൾ ഇറങ്ങിയിട്ടുണ്ട്.

പ്ലാസ്മ നിരവധി ആപ്‌ലെറ്റുകളോടു കൂടിയ ഒരു ഒതുങ്ങിയ പ്രോഗ്രാം ആണ് (കണ്ടൈൻമെന്റ്). ഡെസ്ക്ടോപ്പ് പശ്ചാത്തലവും ടാസ്ക്ബാറും ഇതിന് നല്ലൊരു ഉദാഹരണമാണ്. ഒരു കണ്ടൈൻമെന്റിൽ ഒരു ഡെവലപ്പറിനാവശ്യമായ എല്ലാം അടങ്ങിയിട്ടുണ്ടാകും. ഒരു ചിത്രം (റാസ്റ്ററോ എസ്.വി.ജി ചിത്രമോ) അല്ലെങ്കിൽ ആനിമേഷൻ അല്ലെങ്കിൽ ഓപ്പൺ ജിഎൽ എങ്കിലും ഒരു കണ്ടൈൻമെന്റിലുണ്ടാകും. സാധാരണയായി ചിത്രങ്ങളാണ് ഉപയോഗിക്കാറ്. ഒരു ആപ്‌ലെറ്റിന്റെ പ്രവർത്തനക്ഷമത നഷ്ടപ്പെടാതെത്തന്നെ അതിനെ പ്ലാസ്മ ഡെസ്ക്ടോപ്പിന്റെ പശ്ചാത്തലത്തിൽ പ്രവർത്തിപ്പിക്കാം. അതേ പോലെത്തന്നെ ആപ്‌ലെറ്റുകളെ ഡെസ്ക്ടോപ്പിൽ നിന്ന് ടാസ്ക്ബാറിലേക്കും തിരിച്ചും മാറ്റാം. (രണ്ടും വെവ്വേറെ പ്രോഗ്രാമുകളാണ്.). കെഡിഇ 4.0 മുതൽ കെഡിഇ 4.2 വരെ കെഡിഇയുടെ ഐകൺ തീമായ ഓക്സിജന് ഇരുണ്ട പശ്ചാത്തലമാണുണ്ടായിരുന്നത്. എന്നാൽ 4.3 പതിപ്പു മുതൽ എയർ എന്നറിയപ്പെട്ട തീം സുതാര്യമായ വെള്ള നിറം പശ്ചാത്തലമായി ഉപയോഗിക്കുന്നു. മറ്റു തീമുകൾ ഇൻസ്റ്റാൾ ചെയ്യുകയും ഉപയോഗിക്കുകയും ആവാം.

എസ്.വി.ജിയെപ്പോലെ വെക്റ്റർ സവിശേഷയതുള്ള പ്ലാസ്മാ വിഡ്ജറ്റുകൾ തനിമ നിലനിർത്തി ഏത് വലിപ്പത്തിലും ക്രമീകരിക്കാൻ അനുവദിക്കുന്നു. ക്രോസ് എന്ന സ്ക്രിപ്റ്റിംഗ് ചട്ടക്കൂട് ഡെവലപ്പർമാർക്ക് സി++ അല്ലാത്ത മറ്റു പ്രോഗ്രാമിംഗ് ഭാഷകളിലും വിഡ്ജറ്റുകൾ എഴുതാനുള്ള അവസരം നൽകുന്നു. വിഡ്ജറ്റുകളിൽ കാണിക്കേണ്ട വിവരങ്ങൾക്കനുസരിച്ച് അവയുടെ വലിപ്പം വ്യത്യാസപ്പെടുന്നതായിരിക്കും.

മറ്റു വിഡ്ജറ്റുകളെയും പിന്തുണക്കാൻ പ്ലാസ്മക്ക് കഴിയും. പാരമ്പര്യത്തിന്റെ പേരിൽ കെഡിഇ 3ൽ ഉപയോഗിച്ചിരുന്ന സൂപ്പർകാരംബ വിഡ്ജറ്റ് യന്ത്രത്തിനും പ്ലാസ്മ പിന്തുണ നൽകുന്നുണ്ട്.

പ്ലാസ്മ പിന്തുണക്കുന്ന വിഡ്ജറ്റുകളുടെ പട്ടികയാണിത്. എന്നാൽ ഈ വിഡ്ജറ്റുകളെയെല്ലാം സ്വതേ എല്ലാ വിതരണങ്ങളും പിന്തുണക്കണമെന്നില്ല. ചിലതിനെല്ലാം മറ്റു പാക്കേജുകളും ചിലതിന് പ്ലാസ്മയുടെ വിവിധ രൂപങ്ങളും ആവശ്യമായി വരും.


പ്ലാസ്മ സ്വതേ പണിയിട പരിസ്ഥിതിയായി ഉപയോഗിക്കുന്ന വിതരണങ്ങൾ.


</doc>
<doc id="204612" url="https://ml.wikipedia.org/wiki?curid=204612" title="കോതയാർ">
കോതയാർ

മൂവാറ്റുപുഴയാറിന്റെ മൂന്നു പോഷകനദികളിൽ ഒന്നാണ് കോതയാർ. തൊടുപുഴയാർ, കാളിയാർ എന്നിവയാണ് മറ്റു പോഷകനദികൾ. കോതമംഗലം ആറാണ് കോതയാർ എന്നറിയപ്പെടുന്നത്. 


</doc>
<doc id="204619" url="https://ml.wikipedia.org/wiki?curid=204619" title="പെട്രോ സസ്യങ്ങൾ">
പെട്രോ സസ്യങ്ങൾ

പുഷ്പിക്കുന്ന സസ്യങ്ങളിലെ ചില കുടുംബങ്ങളിലെ സസ്യങ്ങൾ പതിനായിരത്തിലധികം ഡാൾട്ടൻ തന്മാത്രാഭാരമുള്ള ജൈവരാസയൗഗികങ്ങൾ പ്രകാശസംശ്ലേഷണം വഴി ഉല്പാദിപ്പിച്ചു സംഭരിച്ചുവയ്ക്കുന്നു. ഇത്തരം സസ്യങ്ങൾ പെട്രോ സസ്യങ്ങൾ അഥവാ പെട്രോളിയം സസ്യങ്ങൾ എന്നറിയപ്പെടുന്നു. പെട്രോളിനും ഡീസലിനും സമാനമായ ഹൈഡ്രോകാർബണുകൾ സംഭരിച്ചുവെയ്ക്കുന്ന സസ്യങ്ങളെ പെട്രോസസ്യങ്ങൾ എന്നു സാധാരണയായി നിർവചിക്കുന്നു. യൂഫോർബിയേസി, അപ്പോസൈനേസി, അസ്ക്ലിപ്പിയാഡേസി, സപ്പോട്ടേസി, മോറേസി, ഡിപ്റ്റെറോകാർപ്പേസി, ആസ്റ്ററേസി എന്നിവയാണ് ഇതിലെ പ്രധാന സസ്യകുടുംബങ്ങൾ.

ഇവയിൽ മിക്കവയും ലാറ്റക്സ് എന്നറിയപ്പെടുന്ന പാലു പോലുള്ള ദ്രാവകം ഉല്പാദിപ്പിക്കുന്നു. സസ്യങ്ങളിലെ ലാറ്റിസിഫേർസ് എന്ന കോശസമൂഹങ്ങളിലാണ് ഇവ രൂപം കൊള്ളുന്നത്. ഈ ലാറ്റക്സ് വേർതിരിക്കുമ്പോൾ ലഭിക്കുന്ന അസംസ്കൃതവസ്തുവാണ് ബയോക്രൂഡ് എന്നറിയപ്പെടുന്നത്. ട്രൈഗ്ലിസറൈഡുകൾ, മെഴുകുകൾ, ടെർപീനുകൾ, ഫൈറ്റോ സ്റ്റീറോളുകൾ തുടങ്ങി നിരവധി രാസവസ്തുക്കളുടെ മിശ്രിതമാണ് ബയോക്രൂഡ്. ഇവയെ രാസപ്രക്രിയകൾക്കു വിധേയമാക്കിയാണ് ഇന്ധനങ്ങൾ നിർമ്മിക്കുന്നത്. 



</doc>
<doc id="204627" url="https://ml.wikipedia.org/wiki?curid=204627" title="ബ്രിട്ടീഷ് ലൈബ്രറി (തിരുവനന്തപുരം)">
ബ്രിട്ടീഷ് ലൈബ്രറി (തിരുവനന്തപുരം)

കേരളത്തിൽ തിരുവനന്തപുരത്തുണ്ടായിരുന്ന ഒരു ലൈബ്രറിയാണ് ബ്രിട്ടീഷ് ലൈബ്രറി. 1964-ഏപ്രിൽ 1-നാണ് ലൈബ്രറി പ്രവർത്തനം ആരംഭിച്ചത്. ബ്രിട്ടീഷ് ഗവണ്മെന്റായിരുന്നു ആദ്യകാലത്ത് ഇതിന്റെ നടത്തിപ്പുകാർ. ബ്രിട്ടീഷ് സർക്കാർ കേരളത്തിലെയും ഭോപ്പാലിലേയും ബ്രിട്ടീഷ് ലൈബ്രറികളുടെ പ്രവർത്തനം അവസാനിപ്പിക്കാൻ തീരുമാനിച്ചു. കേരള സർക്കാരിന്റെ മേൽനോട്ടത്തിൽ ലൈബ്രറി തുടർന്നു പ്രവർത്തിപ്പിക്കുവാൻ തീരുമാനിച്ചെങ്കിലും നടപ്പായില്ല. 


</doc>
<doc id="204631" url="https://ml.wikipedia.org/wiki?curid=204631" title="ജോസഫ് മക്കാർത്തി">
ജോസഫ് മക്കാർത്തി

1947 മുതൽ 1957-ലെ മരണം വരെ അമേരിക്കൻ സെനറ്റിൽ വിസ്കോൺസിൻ സംസ്ഥാനത്തിന്റെ പ്രതിനിധി ആയിരുന്ന റിപ്പബ്ലിക്കൻ കക്ഷി നേതാവാണ് ജോസഫ് മക്കാർത്തി (ജനനം: നവംബർ 14, 1908; മരണം: മേയ് 2, 1957). 1950-കളിൽ സോവിയറ്റ് യൂണിയന്റേയും അമേരിക്കയുടേയും ശാക്തികച്ചേരികൾക്കിടയിലുള്ള ശീതയുദ്ധത്തിന്റെ പശ്ചാത്തലത്തിൽ, അമേരിക്കക്കുള്ളിൽ കമ്മ്യൂണിസ്റ്റുകൾ നടത്തുന്നതായി പറയപ്പെട്ട അട്ടിമറിയെപ്പറ്റിയുള്ള അഭ്യൂഹങ്ങൾ വരുത്തിയ ഭീതിയുടെ ഏറ്റവും അറിയപ്പെടുന്ന വക്താക്കളിൽ ഒരാളായിരുന്നു മക്കാർത്തി.
അമേരിക്കൻ ഐക്യനാടുകളുടെ ദേശീയ സർക്കാരിലും മറ്റു മേഖലകളിലും ഒട്ടേറെ കമ്മ്യൂണിസ്റ്റുകളും, സോവിയറ്റു ചാരന്മാരും നുഴഞ്ഞു കയറിയിട്ടുണ്ടെന്നുള്ള അവകാശവാദമാണ് മക്കാർത്തിയെ ശ്രദ്ധേയനാക്കിയത്. ഒടുവിൽ, പിഴച്ചുപോയ തന്ത്രങ്ങളും ആരോപണങ്ങൾ തെളിയിക്കുന്നതിൽ സംഭവിച്ച പരാജയവും, സെനറ്റിൽ അദ്ദേഹത്തിനെതിരായ കുറ്റപ്പെടുത്തൽ പ്രമേയത്തിലേക്കു നയിച്ചു.

മക്കാർത്തിയുടെ നിലപാടുകളെ സൂചിപ്പിക്കാൻ 1950-ൽ ഉപയോഗിക്കപ്പെട്ട 'മക്കാർത്തിസം' എന്ന പ്രയോഗം താമസിയാതെ അന്ധമായ കമ്മ്യൂണിസ്റ്റ് വിരോധത്തിന്റെ തന്നെ പര്യായമായിത്തീർന്നു. കാലക്രമേണ അത്, അടിസ്ഥാനരഹിതമായ ആരോപണങ്ങളുടെ സഹായത്തോടെ നടത്തുന്ന നെറികെട്ട എല്ലാത്തരം ആക്രമണങ്ങളുടേയും, രാഷ്ട്രീയ പ്രതിയോഗികൾക്കെതിരെ അവരുടെ സ്വഭാവശുദ്ധിയേയും ദേശസ്നേഹത്തേയും ചോദ്യം ചെയ്തു കൊണ്ടു നടത്തുന്ന പരസ്യാരോപണങ്ങളുടേയും സാമാന്യനാമമായി.

വിസ്കോൺസിലെ ഒരു കൃഷിയിടത്തിൽ ജനിച്ച മക്കാർത്തി മാർക്യൂട്ട് സർവകലാശാലയിലെ നിയമവിഭാഗത്തിൽ നിന്ന് 1935-ൽ ബിരുദം സമ്പാദിച്ച ശേഷം 1939-ൽ പ്രാദേശികക്കോടയിൽ, സംസ്ഥാനത്തിന്റെ ചരിത്രത്തിലെ ഏറ്റവും പ്രായം കുറഞ്ഞ ജഡ്ജിയായി നിയമനം നേടി. 33-ആമത്തെ വയസ്സിൽ പട്ടാളത്തിൽ ചേർന്ന അദ്ദേഹം രണ്ടാം ലോകമഹായുദ്ധത്തിൽ പങ്കെടുത്തു. യുദ്ധാനന്തരം സെനറ്റ് തെരഞ്ഞെടുപ്പിൽ മത്സരിച്ച മക്കാർത്തി റോബർട്ട് എം. ലാ ഫോല്ലെറ്റിനെ തോല്പിച്ച് സെനറ്റിൽ അംഗമായി. സെനറ്റിലെ ആദ്യവർഷങ്ങളിൽ അദ്ദേഹം മിക്കവാറും അപ്രശസ്തനായിരുന്നു. എന്നാൽ 1950-ലെ ഒരു പ്രസംഗം ആ സ്ഥിതി നാടകീയമായി മാറ്റി. അമേരിക്കൻ വിദേശകാര്യവകുപ്പിൽ നുഴഞ്ഞുകയറിയിരിക്കുന്ന "കമ്മ്യൂണിസ്റ്റ് ചാരവലയത്തിലെ അംഗങ്ങളുടെ പട്ടിക" തന്റെ കൈവശമുണ്ടെന്ന അവകാശവാദമായിരുന്നു ആ പ്രസംഗത്തെ ശ്രദ്ധേയമാക്കിയത്. അമ്പരപ്പിക്കുന്ന ഈ അവകാശവാദം മക്കാർത്തിക്ക് ഒരിക്കലും തെളിയിക്കാൻ കഴിഞ്ഞില്ല. തുടർന്നു വന്ന വർഷങ്ങളിൽ മക്കാർത്തി, അമേരിക്കൻ വിദേശകാര്യവകുപ്പിലും, പ്രസിഡന്റ് ഹാരി ട്രൂമാന്റെ ഭരണവൃത്തത്തിലും, വോയിസ് ഓഫ് അമേരിക്ക എന്ന പ്രക്ഷേപണസംഘടനയിലും, അമേരിക്കൻ സൈന്യത്തിലുമെല്ലാം നടന്നതായി സങ്കല്പിക്കപ്പെട്ട കമ്മ്യൂണിസ്റ്റ് നുഴഞ്ഞുകയറ്റത്തെ സംബന്ധിച്ച പുതിയ ആരോപണങ്ങളുമായി മുന്നോട്ടു വന്നു. ഭരണകൂടത്തിലും പുറത്തുമുള്ള ഒട്ടേറെ വ്യക്തികളെ അദ്ദേഹം കമ്മ്യൂണിസ്റ്റുകാരെന്നോ, കമ്മ്യൂണിസ്റ്റ് അനുഭാവികളെന്നോ, ദേശക്കൂറില്ലാത്തവരെന്നോ ആരോപിച്ച് ആക്രമിച്ചു.

എന്നാൽ 1954-ൽ ഏറെ ജന-മാദ്ധ്യമശ്രദ്ധയുടെ അകമ്പടിയോടെ നടന്ന സൈന്യ-മക്കാർത്തി വിചാരണയോടെ മക്കാർത്തിക്കുണ്ടായിരുന്ന പിന്തുണ ഇല്ലാതാവുകയും അദ്ദേഹം വിസ്മൃതിയിലേക്കു തള്ളപ്പെടുകയും ചെയ്തു. മക്കാർത്തിയുടെ അനുചരന്മാരിൽ ഒരുവനെ വഴിവിട്ട് സഹായിക്കാൻ സൈന്യത്തിന്മേൽ സമ്മർദ്ദം നടക്കുന്നു എന്ന പരാതിയെ തുടർന്ന് സൈനികവകുപ്പും മക്കാർത്തിയും കൈമാറിയ ആരോപണപ്രത്യാരോപണങ്ങളാണ് ഈ വിചാരണയ്ക്ക് വഴിയൊരുക്കിയത്. വിചാരണയുടെ പരിണാമത്തിൽ 1954 ഡിസംബർ 2-ന് സെനറ്റ് മക്കാർത്തിയെ താക്കീതു ചെയ്യാനുള്ള ഒരു പ്രമേയം 22-നെതിരെ 67 വോട്ടുകളുടെ പിന്തുണയോടെ അംഗീകരിച്ചു. സെനറ്റിന്റെ ചരിത്രത്തിൽ, ഈവിധമൊരു നടപടിക്കു വിധേയരായ ചുരുക്കം സാമാജികരിൽ ഒരാളായിത്തീർന്നു അദ്ദേഹം. 1957 മേയ് 2-ന് മക്കാർത്തി ബെത്തെസ്ദാ നാവിക ആശുപത്രിയിൽ 48-ആം വയസ്സിൽ മരിച്ചു. കരൾ രോഗമാണ് മരണകാരണമായി പറയപ്പെട്ടത്; അതിനു കാരണമായതോ അതിനെ വഷളാക്കിയതോ, അമിതമായ മദ്യപാനമാണെന്ന് പൊതുവേ സമ്മതിക്കപ്പെട്ടിട്ടുണ്ട്.


</doc>
<doc id="204632" url="https://ml.wikipedia.org/wiki?curid=204632" title="തണൽ തരാത്ത മരങ്ങൾ">
തണൽ തരാത്ത മരങ്ങൾ

ആകാശത്തിന്റെ നിറം എന്ന ചിത്രത്തിനു ശേഷം ഡി. ബിജു സംവിധാനം നിർവഹിക്കുന്ന മലയാളചലച്ചിത്രമാണ് തണൽ തരാത്ത മരങ്ങൾ. ജയസൂര്യയാണ് ചിത്രത്തിലെ നായക കഥാപാത്രത്തെ അവതരിപ്പിക്കുന്നത്. കൊച്ചി നഗരത്തിലെ രണ്ട് തൂപ്പുകാരുടെ ജീവിതത്തെ പ്രമേയമാക്കിയാണ് ചിത്രം നിർമ്മിക്കുന്നത്. സലിംകുമാറും ഒരു പ്രധാന വേഷം അവതരിപ്പിക്കുന്നു. വയനാടിലും സമീപപ്രദേശങ്ങളിലുമാണ് ചിത്രീകരണം നടത്തുക.


</doc>
<doc id="204639" url="https://ml.wikipedia.org/wiki?curid=204639" title="മലവിരിഞ്ഞി">
മലവിരിഞ്ഞി

കേരളത്തിലെ നനവാർന്ന വനങ്ങളിലും ഈർപ്പ വനങ്ങളിലും വളരെ അപൂർവ്വമായിക്കാണുന്ന ചെറിയ മരമാണ് മലവിരിഞ്ഞി . ഈയോളി എന്നും അറിയപ്പെടുന്നു. ദക്ഷിണേന്ത്യയിലെ മറ്റു സംസ്ഥാനങ്ങളിൽ ഇവ ധാരാളമുണ്ട്‌. നിത്യഹരിതവൃക്ഷമാണ്.
വിത്തിൽ 48.4% കൊഴുപ്പുണ്ട്‌. ഈ കൊഴുപ്പിൽ 96% ട്രൈലാറൈൻ ആണ്‌. പനന്തേങ്ങ, തേങ്ങ എന്നിവയിൽ നിന്നു കിട്ടുന്നതിലധികം ലോറിക്‌ അമ്ലം ഇതിന്റെ പരിപ്പിൽ നിന്നു കിട്ടും. Actinodaphne madraspatana Bedd. ex Hook.f. എന്ന മരത്തിനെയും മലവിരിഞ്ഞി എന്നു വിളിക്കാറുണ്ട്.



</doc>
<doc id="204640" url="https://ml.wikipedia.org/wiki?curid=204640" title="നെയ്‌വേലി">
നെയ്‌വേലി

തമിഴ്‌നാട്ടിലെ കടലൂർ ജില്ലയിലെ ഒരു പട്ടണമാണ് "നെയ്‌വേലി"' () . ഈ നഗരം ബംഗാൾ ഉൾക്കടലിൽനിന്നും 52 കിലോമീറ്റർ അകലത്തിൽ, പുതുച്ചേരിയുടെ പടിഞ്ഞാറായും ചെന്നൈ നഗരത്തിന് 197 കിലോമീറ്റർ തെക്കായി . സ്ഥിതിചെയുന്നു. നെയ്‌വേലി ലിഗ്‌നൈറ്റ് കോർപറേഷൻ 1956-ൽ ലിഗ്‌നൈറ്റ് ഖനനം തുടങ്ങിയതിനുശേഷമാണ് ഈ നഗരം സ്ഥാപിക്കപ്പെട്ടത്. 


</doc>
<doc id="204668" url="https://ml.wikipedia.org/wiki?curid=204668" title="ഫ്രൈഡേ (ചലച്ചിത്രം)">
ഫ്രൈഡേ (ചലച്ചിത്രം)

ലിജിൻ ജോസ് സംവിധാനം ചെയ്ത് 2012-ൽ പുറത്തിറങ്ങിയ മലയാളചലച്ചിത്രമാണ് ഫ്രൈഡേ. ഫഹദ് ഫാസിൽ, ആൻ അഗസ്റ്റിൻ, മനു എന്നിവരാണ് പ്രധാനവേഷങ്ങളിൽ അഭിനയിച്ചിരിക്കുന്നത്. നജീം കോയ ആണ് ഈ ചിത്രത്തിന്റെ രചന നിർവ്വഹിച്ചിരിക്കുന്നത്. ഇന്നോവേറ്റീവ് ഫിലിം കൺസെപ്റ്റ്സിന്റെ ബാനറിൽ തോമസ് ജോസഫ് പട്ടത്താനം, സാന്ദ്ര തോമസ് എന്നിവർ ചേർന്നാണ് ഈ ചിത്രം നിർമ്മിച്ചത്.




</doc>
<doc id="204691" url="https://ml.wikipedia.org/wiki?curid=204691" title="കാലിഗ്ര സ്യൂട്ട്">
കാലിഗ്ര സ്യൂട്ട്

2010ൽ കെഓഫീസിൽ നിന്ന് കെഡിഇ നിർമ്മിച്ച ഗ്രാഫിക്സ്-ഓഫീസ് ആപ്ലികേഷനുകളുടെ കൂട്ടമാണ് കാലിഗ്ര സ്യൂട്ട്. ഡെസ്ക്ടോപ്പ്, ടാബ്ലറ്റ്, സ്മാർട്ട്ഫോൺ എന്നിവക്കു വേണ്ടിയുള്ള കാലിഗ്ര വകഭേദങ്ങൾ ലഭ്യമാണ്. കാലിഗ്രയിൽ വേഡ് പ്രൊസസിംഗ്, സ്പ്രഡ്ഷീറ്റ്, പ്രസന്റേഷൻ, ഡാറ്റാബേസ്, വെക്റ്റർ ഗ്രാഫിക്സ്, ഡിജിറ്റൽ പെയിന്റിംഗ് ആപ്ലികേഷനുകൾ ഉണ്ട്.

കാലിഗ്ര ഓപ്പൺഡോക്യുമെന്റ് ഫോർമാറ്റ് ഉപയോഗിക്കുന്നു. എങ്കിലും മൈക്രോസോഫ്റ്റ് ഓഫീസ് ഫയൽ ഫോർമാറ്റുകൾക്ക് പിന്തുണ നൽകുന്നുമുണ്ട്. കാലിഗ്ര കെഡിഇ സാങ്കേതികവിദ്യയിൽ അധിഷ്ഠിതവും കെഡിഇ പ്ലാസ്മ വർക്ക്സ്പേസിനോടൊപ്പം ഉപയോഗിക്കാറും ഉണ്ട്.

കാലിഗ്ര നിർമ്മിച്ചിരിക്കുന്നത് ക്യൂട്ടി ചട്ടക്കൂട് ഉപയോഗിച്ചാണ്. അതുകൊണ്ട് ക്യൂട്ടി പിന്തുണയുള്ള ഏതൊരു തട്ടകത്തിലേക്കും കാലിഗ്രയെ കൊണ്ടുപോകാം.
കാലിഗ്രയുടെ പ്രധാന തട്ടകം ഡെസ്ക്ടോപ്പാണ്. ലിനക്സ്, വിൻഡോസ്, മാക് ഓഎസ് ടെൻ, ഫ്രീബിഎസ്ഡി എന്നിവയിൽ കാലിഗ്ര പ്രവർത്തിക്കും. എങ്കിലും ലിനക്സാണ് കാലിഗ്രക്ക് അനുയോജ്യമായ പ്ലാറ്റ്ഫോം. കാലിഗ്രയുടെ മുൻഗാമിയായ കെഓഫീസ് ഹൈക്കു ഓഎസിലും പ്രവർത്തിച്ചിരുന്നു. കാലിഗ്രയുടെ എല്ലാ സവിശേഷതകളും ലഭ്യമാകുന്നത് ഡെസ്ക്ടോപ്പ് പതിപ്പുകളിലാണ്.

ടാബ്ലറ്റ പിസികൾക്കായുള്ള കാലിഗ്ര വകഭേദമാണ് കാലിഗ്ര ആക്റ്റീവ്. പ്ലാസ്മ ആക്റ്റീവ് എന്ന ടാബ്ലറ്റ് - സ്മാർട്ട്ഫോൺ സമ്പർക്കമുഖത്തിന്റെ പുറത്തിറക്കലിന് ശേഷമായിരുന്നു ഇത്. കാലിഗ്ര മൊബൈലിന് സമാനമായ കാലിഗ്ര ആക്റ്റീവിൽ മൊബൈലിലേത് പോലെ വേഡ്സ്, ഷീറ്റ്സ്, സ്റ്റേജ് എന്നിവ മാത്രമേ ഉൾപ്പെടുത്തിയിട്ടുള്ളൂ.

2012 ജനുവരി 12ന് പരീക്ഷണാടിസ്ഥാനത്തിലുള്ള കാലിഗ്ര ആൻഡ്രോയിഡ് വകഭേദം നിർമ്മാണം ആരംഭിച്ചതായി പ്രഖ്യാപിച്ചു. കാലിഗ്ര മൊബൈലിനെ അടിസ്ഥാനമാക്കി നിർമ്മിക്കാനായിരുന്നു പദ്ധതി. എന്നാൽ പിന്നീടിത് കാലിഗ്ര ആക്റ്റീവിനെ അടിസ്ഥാനമാക്കിയാക്കി.

സ്മാർട്ട്ഫോണുകൾക്കായുള്ള കാലിഗ്ര വകഭേദമാണ് കാലിഗ്ര മൊബൈൽ. ഡോക്യുമെന്റ് ദർശിനിയായി പ്രവർത്തിക്കുക എന്നതാണ് മൈമോ, മീഗോ ഓഎസ്സുകളിലേക്കുള്ള കാലിഗ്ര മൊബൈലിന്റെ പ്രധാന ലക്ഷ്യം. എങ്കിലും ചെറിയ തോതിലുള്ള തിരുത്തലുകളും അനുവദനീയമാണ്. വേഡ്സ്, ഷീറ്റ്സ്, സ്റ്റേജ് എന്നീ ആപ്ലികേഷനുകൾ മാത്രമേ ഈ വകഭേദത്തിലുള്ളൂ.

2009ലായിരുന്നു കാലിഗ്ര മൊബൈൽ എഡിഷന്റെ വികസനം ആരംഭിച്ചത്. കെഓ ജിഎംബിഎച്ചിന്റെ അക്കാദമി എന്നറിയപ്പെടുന്ന ഡെസ്ക്ടോപ്പ് സമ്മേളനത്തിൽ കെഓഫീസിന്റെ മൈമോ രൂപം പുറത്തിറക്കിയിട്ടായിരുന്നു വികസനാരംഭം. പിന്നീട് നോക്കിയ കെഓയെ ഏറ്റെടുത്ത് ഒരു സമ്പൂർണ്ണ ടച്ച്സ്ക്രീൻ അനുരൂപിയായ ഉപയോക്തൃ സമ്പർക്കമുഖത്തോട് കൂടി മൊബൈൽ ഓഫീസ് സ്യൂട്ട് നിർമ്മിക്കാൻ തുടങ്ങി. 2009 ഒക്ടോബറിൽ നോക്കിയ കോൺഫെറൻസിൽ ഈ പദ്ധതി അവതരിപ്പിക്കപ്പെട്ടു. 2010 ജനുവരിയിൽ കാലിഗ്ര മൊബൈലിന്റെ ആൽഫാ പതിപ്പ് പുറത്തിറങ്ങി. നോക്കിയ എൻ9 സ്മാർട്ട്ഫോണിനോടൊപ്പം നോക്കിയ തങ്ങളുടെ പോപ്ലറും കാലിഗ്ര അധിഷ്ഠിത ഡോക്യുമെന്റ് ദർശിനിയും ജിപിഎൽ അനുമതിപത്രത്തിൽ പുറത്തിറക്കി.


</doc>
<doc id="204695" url="https://ml.wikipedia.org/wiki?curid=204695" title="ഏഷ്യൻ ഒട്ടകപ്പക്ഷി">
ഏഷ്യൻ ഒട്ടകപ്പക്ഷി

മൺമറഞ്ഞു പോയ ഒരിനം ഒട്ടകപ്പക്ഷിയാണ് ഏഷ്യൻ ഒട്ടകപ്പക്ഷി . മൊറോക്കോ മുതൽ തുർക്മെനിസ്ഥാൻ വരെ ഉള്ള സ്ഥലങ്ങളിൽ നിന്നുമാണ് ഫോസ്സിൽ കിട്ടിയിട്ടുള്ളത്. ഇവ പിലോസീൻ മുതൽ പ്ലീസ്റ്റോസീൻ വരെയുള്ള കാലഘട്ടത്തിലാണ് ജിവിച്ചിരുനത്. (3.6-.01mya).


</doc>
<doc id="204707" url="https://ml.wikipedia.org/wiki?curid=204707" title="മതവും വധശിക്ഷയും">
മതവും വധശിക്ഷയും

വധശിക്ഷയുടെ നൈതികതയെപ്പറ്റി മതങ്ങൾ വ്യത്യസ്ത നിലപാടുകളാണെടുത്തിട്ടുള്ളത്. പഴയനിയമം, ഖുറാൻ തുടങ്ങിയ മതഗ്രന്ഥങ്ങളിൽ മിക്കതിലും കുറ്റവാളികൾക്ക് വധശിക്ഷ നൽകുന്നതിന്റെ ഉദാഹരണങ്ങളുണ്ട്. 

പുതിയ നിയമം ആസ്പദമാക്കിയ ക്രിസ്ത്യൻ വിശ്വാസപ്രമാണങ്ങൾ വധശിക്ഷയുടെ അനുവദനീയതയെപ്പറ്റിയും സാമൂഹികമായ ഉപയോഗത്തെപ്പറ്റിയും വിവിധ നിലപാടുകളിൽ എത്തിച്ചേർന്നിട്ടുണ്ട്. ചില വചനങ്ങളുടെ കണിശമായ വായന വധശിക്ഷയെ വിലക്കുന്നുണ്ടെന്ന് ചിലർ വിശ്വസിക്കുമ്പോൾ മറ്റുചിലർ മറ്റു ബൈബിൾ വചനങ്ങൾ വധശിക്ഷയെ അനുവദിക്കുന്നുണ്ടെന്ന് അവകാശപ്പെടുന്നു. യേശുവിന്റെ പീഡാനുഭവങ്ങളെപ്പറ്റി ബൈബിളിൽ വിവരിക്കുന്നത് നിരപരാധിയെ വധശിക്ഷയ്ക്കും പീഡനത്തിനും വിധേയരാക്കുന്നതിനെതിരായ ഉദ്ബോധനമാണെന്ന് പലരും വിശ്വസിക്കുന്നുണ്ട്. 
റോമൻ കത്തോലിക്കാ സഭ പരമ്പരാഗതമായി വധശിക്ഷയെ കാണുന്നത് "നിയമപരമായ കൊല" എന്ന നിലയിലാണ്. തോമസ് അക്വിനാസിനെപ്പോലുള്ള മതപണ്ഠിതർ ഈ കാഴ്ച്ചപ്പാടിനെ പിന്താങ്ങിയിട്ടുണ്ട്. കത്തോലിക്കാ മതതത്വങ്ങൾ (Roman Catechism) ഈ നിലപാട് ഇങ്ങനെയാണ് വിശദീകരിക്കുന്നത്:

മാർപ്പാപ്പാമാരായിരുന്ന ഇന്നസെന്റ് ഒന്നാമന്റെയും ഇന്നസെന്റ് മൂന്നാമന്റെയും കൃതികളിൽ ഈ പാഠം വ്യക്തമായി കാണാം. "വെറുപ്പുകാരണമല്ലാതെ ന്യായയുക്തമായി ശ്രദ്ധക്കുറവുകാട്ടാതെ ഒരു ഭരണകൂടം വധശിക്ഷ നടപ്പാക്കുന്നതിൽ പാപമില്ല" `952 സെപ്റ്റംബർ 14-ന് ഒരു പ്രസംഗത്തിൽ പയസ് പന്ത്രണ്ടാമൻ മാർപ്പാപ്പ ജീവിക്കാനുള്ള സാർവത്രികാവകാശത്തിനെതിരാണ് വധശിക്ഷ എന്ന് സഭ കരുതുന്നില്ല എന്ന് പ്രഖ്യാപിച്ചു. ഇദ്ദേഹത്തിന്റെ വാദം ഇപ്രകാരമായിരുന്നു:

സമൂഹത്തിന് മറ്റൊരു മാർഗ്ഗത്തിലൂടെയും കുറ്റവാളിയിൽ നിന്ന് സ്വയം രക്ഷിക്കാൻ സാധിച്ചില്ലെങ്കിൽ മാത്രമേ വധശിക്ഷ ഉപയോഗിക്കാവൂ എന്ന് ജോൺ പോൾ രണ്ടാമൻ മാർപ്പാപ്പ അഭിപ്രായപ്പെട്ടിട്ടുണ്ട്. അദ്ദേഹം പറഞ്ഞത് ശിക്ഷ "കുറ്റവാളിയെ കൊന്നുകളയുന്ന തരത്തിൽ കഠിനമാകുന്നത് അത്യാവശ്യഘട്ടത്തിലൊഴികെ പാടില്ല: വ്യക്തമായി പറഞ്ഞാൽ സമൂഹത്തിനെ സംരക്ഷിക്കാൻ വധശിക്ഷയിലൂടെയല്ലാതെ സാദ്ധ്യമാവുകയില്ലെങ്കിൽ മാത്രമേ ഈ മാർഗ്ഗം ഉപയോഗിക്കാവൂ. ഈ ശിക്ഷ നടപ്പാക്കേണ്ട ആവശ്യം പ്രായോഗികമായി നോക്കിയാൽ ഇല്ലാതാകുന്നവിധത്തിൽ ഇന്ന് നിയമവ്യവസ്ഥ വളർന്നിട്ടുണ്ട്. " മതതത്വങ്ങളുടെ ഏറ്റവും പുതിയ പതിപ്പ് ഈ നിലപാട് എടുത്തുപറഞ്ഞുറപ്പിക്കുന്നുണ്ട്. നിലവിലുള്ള വ്യവസ്ഥയെപ്പറ്റി മാർപ്പാപ്പയുടെ വിശകലനം അൽമായർ അനുസരിക്കണമെന്ന് നിർബന്ധമില്ല എന്ന് കർദിനാൾ റാറ്റ്സിംഗർ 2004-ൽ ഇപ്രകാരം വ്യക്തമാക്കുകയുണ്ടായി

ചില കത്തോലിക്കാ എഴുത്തുകാർ (ചിക്കാഗോയിലെ കർദിനാൾ ജോസഫ് ബെർനാഡിൻ ഉദാഹരണം) "കൺസിസ്റ്റന്റ് ലൈഫ് എത്തിക്" എന്ന വാദം വധശിക്ഷയ്ക്കെതിരേ ഉപയോഗിച്ചിട്ടുണ്ട്. മനുഷ്യജീവന്റെ പ്രാധാന്യത്തിനു കൊടുക്കുന്ന ഊന്നലാണ് ഈ വാദത്തിന്റെ പ്രത്യേകത. സമൂഹത്തിനും വ്യക്തികൾക്കും ഗർഭപാത്രം മുതൽ കുഴിമാടം വരെ മനുഷ്യജീവന്റെ സംരക്ഷിക്കാനുള്ള ഉത്തരവാദിത്തമുണ്ടെന്നാണ് വാദം. "മനുഷ്യന്റെ മികവോ ഗുണമോ നോക്കാതെ ദൈവം അളവറ്റ സ്നേഹം എല്ലാവരോടും കാണിക്കുന്നുണ്ട്" എന്ന വിശ്വാസമാണ് ഈ വാദത്തിന്റെ അടിസ്ഥാനമത്രേ. ജോസഫ് സോബ്രാൻ, മാറ്റ് അബ്ബോട്ട് എന്നിവരെപ്പോലെയുള്ള എഴുത്തുകാർ ഈ വാദഗതികളെ വിമർശിക്കുന്നുണ്ട്. ഗർഭഛിദ്രത്തെയും വധശിക്ഷയെയും ഒരേ തട്ടിൽ വയ്ക്കുന്നതു കാരണം ഈ നിലപാട് ഗർഭഛിദ്രത്തെപ്പറ്റിയുള്ള സഭയുടെ നിലപാടുകളെ കൊച്ചാക്കുകയാണ് ചെയ്യുന്നത് എന്നാണ് വാദം. ഗർഭഛിദ്രം സ്വതവേ നൈതികമല്ലാത്തതാണ് എന്നാണ് സഭയുടെ നിലപാട്. 

ഓർത്തൊഡോക്സ് സഭകൾ വധശിക്ഷയെപ്പറ്റിയുള്ള നിലപാട് ഒരിക്കലും ഔദ്യോഗികമായി പ്രഖ്യാപിച്ചിട്ടില്ല. എന്നിരുന്നാലും പല ബിഷപ്പുമാരും വധശിക്ഷ ക്രിസ്തുമതത്തിനെതിരാണെന്ന വ്യക്തിപരമായ നിലപാടുകൾ പരസ്യമാക്കിയിട്ടുണ്ട്. പത്താം നൂറ്റാണ്ടിൽ ക്രിസ്തുമതത്തിലേയ്ക്ക് പരിവർത്തനം നടന്ന ശേഷം കരുണ ഉൾപ്പെടെയുള്ള മതതത്വങ്ങൾക്കെതിരാണെന്ന കാരണം പറഞ്ഞ് വധശിക്ഷ റഷ്യയിൽ താൽക്കാലികമായി നിർത്തലാക്കപ്പെട്ടിരുന്നു.

1988-ൽ ആംഗ്ലിക്കൻ, എപ്പിസ്കോപ്പാലിയൻ ബിഷപ്പുമാരുടെ ലാംബെത്ത് സമ്മേളനം വധശിക്ഷയെ തള്ളിക്കളയുകയുണ്ടായി:
1988-നു മുൻപ് ബ്രിട്ടനിലെ പ്രഭുസഭയിലെ ആംഗ്ലിക്കൻ ബിഷപ്പുമാർ വധശിക്ഷ നിലനിർത്തുന്നതിനനുകൂലമായി വോട്ടുചെയ്യുകയായിരുന്നു പതിവ് 

2000-ൽ സതേൺ ബാപ്റ്റിസ്റ്റ് കൺവെൻഷൻ മതവിശ്വാസപ്രമാണങ്ങളും സന്ദേശങ്ങളും പുതുക്കുകയുണ്ടായി. സമ്മേളനം വധശിക്ഷ ഉപയോഗിക്കാനുള്ള ഭരണകൂടത്തിന്റെ അവകാശത്തെ ഔദ്യോഗികമായി അംഗീകരിച്ചു. നോഹയുമായുള്ള ഉടമ്പടിയിൽ ദൈവം വധശിക്ഷ അംഗീകരിച്ചിരുന്നുവെന്നും കൊലപാതകക്കുറ്റത്തിന് ശിക്ഷിക്കപ്പെടുന്നവരെ വധിക്കാനുള്ള കർത്തവ്യം ഭരണകൂടത്തിനുണ്ട് എന്നുമാണ് സമ്മേളനം അഭിപ്രായപ്പെട്ടത്. 

മാർട്ടിൻ ലൂഥറെയും ജോൺ കാൽവിനെയും പോലുള്ള പ്രൊട്ടസ്റ്റന്റ് പരിഷ്കാര നേതാക്കൾ വധശിക്ഷയ്ക്കനുകൂലമായ പരമ്പരാഗതമായ വാദങ്ങളെ അംഗീകരിച്ചിരുന്നു. ലൂഥറൻ സഭയുടെ ആഗ്സ്ബർഗ് കൺഫെഷൻ വധശിക്ഷയെ അർത്ഥശങ്കയ്ക്കിടമില്ലാത്തവിധം അനുകൂലിച്ചിരുന്നു. ചില പ്രൊട്ടസ്റ്റന്റ് വിഭാഗങ്ങൾ പഴയനിയമത്തിലെ ഉൽപ്പത്തിപ്പുസ്തകത്തിലെ 9:5–6, ലേവ്യപുസ്തകം 20:1–27; പുതിയനിയമത്തിലെ റോമാക്കാർക്കെഴുതിയ ലേഖനം 13:3–4 എന്നിവ വധശിക്ഷയെ അനുകൂലിക്കുന്നതിന്റെ അടിസ്ഥാനമായെടുക്കുന്നു.

മെന്നോനൈറ്റുകൾ, ബ്രദറൻ സഭ, ഫ്രണ്ട്സ് റിലീജിയസ് സൊസൈറ്റി എന്നിവ തുടക്കം മുതൽ വധശിക്ഷയെ എതിർത്തിട്ടുണ്ട്. ഈ സഭകൾ ഇപ്പോഴും വധശിക്ഷയെ എതിർത്തുപോരുന്നുണ്ട്. മത്തായിയുടെ സുവിശേഷത്തിൽ യേശുക്രിസ്തുവിന്റെ ഗിരിപ്രഭാഷണത്തെപ്പറ്റിയുള്ള ഭാഗം (5 മുതൽ 7 വരെ അദ്ധ്യായങ്ങൾ) ലൂക്കായുടെ പുസ്തകത്തിലെ പ്രഭാഷണഭാഗം 6:17–49 എന്നിവയെ ആധാരമാക്കിയാണ് ഈ സഭകൾ ഈ നിലപാടെടുത്തിട്ടുള്ളത്. യേശുക്രിസ്തു ഒരു കരണത്തടിച്ചാൽ മറുകരണം കാണിക്കാനാവശ്യപ്പെടുന്നത് ഈ ഭാഗങ്ങളിൽ പ്രസ്താവിക്കുന്നുണ്ട്. ഇത് അക്രമത്തിന്റെ (വധശിക്ഷയുൾപ്പെടെ) പാത വെടിയാനുള്ള ആഹ്വാനമാണെന്നാണ് വിശ്വാസം.

മോർമോൺ വിഭാഗക്കാർ വധശിക്ഷയെപ്പറ്റി ഔദ്യോഗിക നിലപാടെടുത്തിട്ടില്ല. ഇരുപതാം നൂറ്റാണ്ടിന്റെ മദ്ധ്യകാലം മുതൽ രക്തം കൊണ്ടുള്ള പാപശാന്തിയെപ്പറ്റിയുള്ള ഒരു വിവാദപരമായ തത്ത്വം മോർമോൺ സഭയിലുണ്ടെന്ന് ഊഹങ്ങളുണ്ട്. യേശുക്രിസ്തു വിശ്വാസികളുടെ ചില പാപങ്ങൾ മാത്രമേ സ്വന്തം പീഡാനുഭവത്തിലൂടെ കഴുകിക്കളഞ്ഞിട്ടുള്ളൂവെന്നും ചില കഠിനമായ പാപങ്ങൾക്ക് പരിഹാരമായി സ്വന്തം രക്തമൊഴുക്കിയാലേ മോർമോൺ പാപിക്ക് രക്ഷപെടാനാവൂ എന്നുമാണത്രേ ഈ വിശ്വാസം. ഇതിനെ സഭ ഔദ്യോഗികമായി പിന്തുണയ്ക്കുകയോ പാതിരിമാർ പിന്താങ്ങുകയോ ചെയ്തിട്ടില്ല. യൂട്ടാ സംസ്ഥാനത്ത് വധശിക്ഷാ രീതിയായി ഫയറിംഗ് സ്ക്വാഡിനെ തിരഞ്ഞെടുക്കാൻ പ്രതികൾക്ക് നൽകുന്ന അവകാശവും ഈ വിശ്വാസവുമായി ഒരു ബന്ധവുമില്ലത്രേ. മോർമോൺ സഭ ഔദ്യോഗികമായി ഇതിനോടുള്ള എതിർപ്പ് അറിയിച്ചിട്ടുണ്ട്. 

ഇസ്ലാമിക പണ്ഠിതന്മാരുടെ അഭിപ്രായത്തിൽ ഖുറാൻ ജീവിക്കാൻ എല്ലാവർക്കുമുള്ള അവകാശത്തെ മുറുകെപ്പിടിക്കുന്നുണ്ടെങ്കിലും കോടതികളുടെ ഉത്തരവനുസരിച്ച് ഈ നിലപാട് ഇളവു ചെയ്യേണ്ടതാണ്. "ദൈവം പരിശുദ്ധപ്പെടുത്തിയ ഒരു ജീവനെയും ശരിയായ നിയമനടപടിയിലൂടെയല്ലാതെ വധിക്കാൻ പാടില്ല" എന്നാണ് ഇസ്ലാമിക തത്ത്വം. ഇസ്ലാമിക നിയമമനുസരിച്ച് വധശിക്ഷ നടപ്പാക്കാവുന്നതാണ്. ഇസ്ലാം ഔദ്യോഗികമതമായ രാജ്യങ്ങളിലെല്ലാം പൊതുവിൽ ഈ നിലപാടാണ് സ്വീകാരിക്കപ്പെട്ടിരിക്കുന്നത്. 

ഇസ്ലാമികനിയമത്തിലെ എടുത്തുപറയാവുന്ന ഒരു സവിശേഷത മരിച്ചയാളുടെ ബന്ധുക്കൾക്ക് പ്രതിക്ക് മാപ്പുകൊടുക്കാനുള്ള അധികാരമുണ്ട് എന്നതാണ്. ഇസ്ലാമിക നിയമത്തിൽ ഇരയുടെ കുടുംബത്തിന് കോടതിയുടെ മേൽനോട്ടത്തിൽ ശിക്ഷ തീരുമാനിക്കാൻ പോലുമുള്ള അധികാരമുണ്ടത്രേ. 

ഖുറാനിലെ വചനം 5:32 അനുസരിച്ച് വധശിക്ഷ നൽകാനുള്ള സാദ്ധ്യത വ്യക്തമായി അനുശാസിക്കുന്നുണ്ടത്രേ. "അക്കാരണത്താൽ ഇസ്രായീൽ സന്തതികൾക്ക്‌ നാം ഇപ്രകാരം വിധിനൽകുകയുണ്ടായി: മറ്റൊരാളെ കൊന്നതിന്‌ പകരമായോ, ഭൂമിയിൽ കുഴപ്പമുണ്ടാക്കിയതിൻറെ പേരിലോ അല്ലാതെ വല്ലവനും ഒരാളെ കൊലപ്പെടുത്തിയാൽ, അത്‌ മനുഷ്യരെ മുഴുവൻ കൊലപ്പെടുത്തിയതിന്‌ തുല്യമാകുന്നു. ഒരാളുടെ ജീവൻ വല്ലവനും രക്ഷിച്ചാൽ, അത്‌ മനുഷ്യരുടെ മുഴുവൻ ജീവൻ രക്ഷിച്ചതിന്‌ തുല്യമാകുന്നു. നമ്മുടെ ദൂതൻമാർ വ്യക്തമായ തെളിവുകളുമായി അവരുടെ ( ഇസ്രായീല്യരുടെ ) അടുത്ത്‌ ചെന്നിട്ടുണ്ട്‌. എന്നിട്ട്‌ അതിനു ശേഷം അവരിൽ ധാരാളം പേർ ഭൂമിയിൽ അതിക്രമം പ്രവർത്തിച്ചുകൊണ്ടിരിക്കുകയാണ്‌." മറ്റു വചനങ്ങൾ കൊലപാതകത്തിന്റെ കാര്യത്തിൽ മരിച്ചയാളുടെ കുടുംബത്തിന് ശിക്ഷയെന്തെന്ന് തീരുമാനിക്കാനുള്ള അവകാശമുണ്ടെന്ന് വ്യക്തമാക്കുന്നു. ഭൂതദയയാണ് നല്ലതെന്ന് വചനം 5:32 ദ്യോതിപ്പിക്കുന്നു. "ഭൂമിയിൽ അതിക്രമം പ്രവർത്തിക്കുക" (ഉദാഹരണത്തിന് രാജ്യദ്രോഹം ചെയ്യുക) വധശിക്ഷയ്ക്കർഹമായ കുറ്റമാണ്. വചനം 2:178 വധശിക്ഷയെപ്പറ്റി കൂടുതൽ ചർച്ച ചെയ്യുന്നുണ്ട്. “സത്യവിശ്വാസികളേ, കൊലചെയ്യപ്പെടുന്നവരുടെ കാര്യത്തിൽ തുല്യശിക്ഷ നടപ്പാക്കുക എന്നത്‌ നിങ്ങൾക്ക്‌ നിയമമാക്കപ്പെട്ടിരിക്കുന്നു. സ്വതന്ത്രനു പകരം സ്വതന്ത്രനും, അടിമയ്ക്കു പകരം അടിമയും, സ്ത്രീക്കു പകരം സ്ത്രീയും ( കൊല്ലപ്പെടേണ്ടതാണ്‌. ) ഇനി അവന്ന്‌ ( കൊലയാളിക്ക്‌ ) തന്റെ സഹോദരന്റെ പക്ഷത്ത്‌ നിന്ന്‌ വല്ല ഇളവും ലഭിക്കുകയാണെങ്കിൽ അവൻ മര്യാദ പാലിക്കുകയും, നല്ല നിലയിൽ ( നഷ്ടപരിഹാരം ) കൊടുത്തു വീട്ടുകയും ചെയ്യേണ്ടതാകുന്നു. നിങ്ങളുടെ രക്ഷിതാവിങ്കൽ നിന്നുള്ള ഒരു വിട്ടുവീഴ്ചയും കാരുണ്യവുമാകുന്നു അത്‌. ഇനി അതിനു ശേഷവും ആരെങ്കിലും അതിക്രമം പ്രവർത്തിക്കുകയാണെങ്കിൽ അവന്‌ വേദനയേറിയ ശിക്ഷയുണ്ടായിരിക്കും.”

ഇവിടെ തുല്യതയിലൂടെയേ വധശിക്ഷയുടെ നീതി നടപ്പാവൂ എന്ന ആശയവും ഇരയുടെ കുടുംബത്തിന് പണം വാങ്ങി കൊലപാതകിക്ക് മാപ്പുനൽകാം എന്ന പദ്ധതിയും മുന്നോട്ടുവയ്ക്കപ്പെടുന്നു. ഇത്തരം പ്രതിഫലം ചില അവസ്ഥകളിൽ കൂടുതൽ ന്യായയുക്തമാകുമത്രേ. ഒരു കുടുംബനാഥൻ കൊല ചെയ്യപ്പെട്ടാൽ കുടുംബത്തിന് ജീവനോപാധിയായി ഇത്തരം നഷ്ടപരിഹാരം പ്രയോജനപ്പെടും. 

കൊലപാതകം, ഭൂമിയിൽ അതിക്രമം പ്രവർത്തിക്കുക ("ഫസാദ് ഫി അൽ-അർധ്") എന്നീ കുറ്റങ്ങൾക്ക് വധശിക്ഷ നൽകാം എന്ന് സരിഅത്ത് നിയമം വ്യവസ്ഥ ചെയ്യുന്നുണ്ട്. ഭൂമിയിൽ അതിക്രമം പ്രവർത്തിക്കുക എന്ന വിഭാഗത്തിൽ താഴെപ്പറയുന്ന കുറ്റങ്ങൾ ഉൾപ്പെടുത്തപ്പെട്ടിട്ടുണ്ട്: 

ബുദ്ധമതം വധശിക്ഷയെ അനുകൂലിക്കുന്നുണ്ടോ ഇല്ലയോ എന്നതിനെപ്പറ്റി പണ്ഠിതർക്കിടയിൽ അഭിപ്രായവ്യത്യാസമുണ്ട്. പഞ്ചശീലങ്ങളിൽ ആദ്യത്തേത് ജീവനെടുക്കാതിരിക്കുക എന്നാണ്. ധമ്മപാദത്തിന്റെ പത്താമത്തെ അദ്ധ്യായം ഇപ്രകാരം പറയുന്നു:
ദമ്മപാദത്തിന്റെ അവസാന അദ്ധ്യായമായ 26ആം അദ്ധ്യായം ഇപ്രകാരം പറയുന്നു: 

പാശ്ചാത്യ രാജ്യങ്ങളിലെ ബുദ്ധമതക്കാർ ഈ വാക്യങ്ങൾ വധശിക്ഷ അനുവദിക്കുന്ന നിയമവ്യവസ്ഥയ്ക്കെതിരായ വിധിയായാണ് കണക്കാക്കുന്നത്. പക്ഷേ ഇക്കാര്യത്തിൽ ഭിന്നാഭിപ്രായമുണ്ട്. ചരിത്രത്തിൽ ബുദ്ധമതം ഔദ്യോഗിക മതമായിരുന്ന രാജ്യങ്ങൾ മിക്കതും ചില കുറ്റങ്ങൾക്ക് വധശിക്ഷ ചുമത്തുമായിരുന്നു. ജപ്പാനിൽ സാഗ ചക്രവർത്തി 818 എ.ഡി.യിൽ വധശിക്ഷ നിർത്തലാക്കിയതാണ് ഇതിന് എടുത്തു പറയാവുന്നൊരപവാദം. ഇത് 1165 വരെ നീണ്ടുനിന്നിരുന്നു. ജപ്പാനിൽ ഇപ്പോഴും വധശിക്ഷ നിലവിലുണ്ട്. പക്ഷേ ചില നിയമമന്ത്രിമാർ മതപരമായ കാരണങ്ങലാൽ ശിക്ഷാവിധികൾ നടപ്പാക്കാൻ വിസമ്മതിച്ചിട്ടുണ്ട്. ഭൂട്ടാൻ വധശിക്ഷ നിർത്തലാക്കിയിട്ടുണ്ടെങ്കിലും തായ്ലാന്റ് ഇപ്പോഴും മരണശിക്ഷ നിലനിർത്തിയിട്ടുണ്ട്. രണ്ടു രാജ്യങ്ങളിലും ബുദ്ധമതമാണ് ഔദ്യോഗിക മതം. 

സ്വരക്ഷയ്ക്കായി കൊലപാതകം ചെയ്യുന്നതുസംബന്ധിച്ച ബുദ്ധമത തത്ത്വം കൂടുതലാൾക്കാർക്ക് ജീവഹാനി വരാതെ നോക്കുക എന്ന ആശയത്തിനാണ് ഊന്നൽ കൊടുക്കുന്നത്. എട്ടാം നൂറ്റാണ്ടിൽ ജീവിച്ചിരുന്ന ശാന്തിദേവൻ ദുരിതമൊഴിവാക്കാൻ വേണമെങ്കിൽ അക്രമം നടത്താൻ അനുവാദം നൽകുന്നു. 
"ഉപായ-കൗശല്യ സൂത്ര" ഒരു ബോധിസത്വൻ നൂറുകണക്കിനാൾക്കാരുടെ ജീവൻ ഒരു കൊലപാതകിയായ മോഷ്ടാവിനെ കൊന്നു രക്ഷിച്ച കഥ പറയുന്നുണ്ട്. മഹായാന മതഗ്രന്ഥങ്ങൾ ഇത്തരം വധങ്ങൾ കൊലപാതകിയെ തന്നിലേയ്ക്ക് കൂടുതൽ കർമഫലങ്ങൾ കൊണ്ടുവരാതെ രക്ഷിക്കുകയും ചെയ്യുമെന്ന് വാദിക്കുന്നു. ഇത് സ്വരക്ഷയ്ക്കോ മറ്റുള്ളവരുടെ രക്ഷയ്ക്കോ കൊലപാതകിയെ വധിക്കുന്നയാൾക്ക് പുണ്യമായിരിക്കും പ്രദാനം ചെയ്യുകയെന്നും വാദമുണ്ട്. ജപ്പാനിലെ ബുദ്ധമത വിശ്വാസപ്രമാണത്തിൽ ഇതിനെ "ഇസ്സാറ്റ്സു ടാഷോ" എന്നാണ് വിളിക്കുന്നത്. ബോധിധർമ്മൻ എന്ന മഹാബുദ്ധൻ ഉദ്ദേശം 520 എ.ഡി.യിൽ ഇന്ത്യയിൽ നിന്നും ചൈനയിലേയ്ക്ക് സെൻ ബുദ്ധമതത്തോടൊപ്പം കങ് ഫു എന്ന ആയോധനകലയും കൊണ്ടുവന്നു എന്നാണ് വിശ്വാസം. ജപ്പാനിലെ ഒരു സെൻ ബുദ്ധതത്വം "നീതിയുടെ ഭാഗത്തുനിന്ന് ജീവനെടുക്കുന്ന വാൾ ജീവൻ കൊടുക്കുന്ന വാളിനു സമാനമാണ്" എന്നാണത്രേ.

അതിനാൽ വിരളമായ ചില ബുദ്ധമതവിഭാഗങ്ങളേ ബുദ്ധമതക്കാർ സൈനികരോ പോലീസുദ്യോഗസ്ഥരോ കർഷകർ പോലുമോ (കൃഷി ജീവനെടുക്കുന്ന ഒരു ജോലിയായാണ് ബുദ്ധമതം കണക്കാക്കുന്നത്) ആകുന്നതിനെ എതിർക്കാറുള്ളൂ. പാപം തടയാനാണെങ്കിൽ വധശിക്ഷ അനുവദനീയമാണെന്ന നിലപാടും ചിലർക്കുണ്ട്. പൊതുവായി പറഞ്ഞാൽ മതത്തിന് ഭരണത്തിൽ വലിയ സ്വാധീനമില്ലാത്ത ജപ്പാൻ, കൊറിയ, തായ്വാൻ മുതലായ രാജ്യങ്ങളിൽ ബുദ്ധമത വിഭാഗങ്ങൾ വധശിക്ഷയ്ക്കെതിരായ നിലപാടാണെടുക്കുന്നത്. ബുദ്ധമതത്തിന് ഭരണകൂടത്തിൽ വലിയ സ്വാധീനമുള്ള തായ്ലാന്റ്, ശ്രീലങ്ക, ഭൂട്ടാൻ മുതലായ രാജ്യങ്ങളിൽ നേരേ എതിരായ നിലപാടാണ് മതസംഘടനകൾ എടുക്കുന്നത്. പകരത്തിനു പകരം എന്ന നിലയിൽ വധശിക്ഷ നടപ്പാക്കുന്നതിന് മിക്ക ബുദ്ധമത വിഭാഗങ്ങളും എതിരാണ്. 
ബുദ്ധമതത്തിന് കേന്ദ്രീകൃത നേതൃത്വമില്ലാത്തതിനാലും പല സംഘടനകൾ ഇതിനെ നിയന്ത്രിക്കുന്നതിനാലും വധശിക്ഷയെപ്പറ്റി ഒരു ഔദ്യോഗിക നിലപാട് നിലവിലില്ല. വധശിക്ഷ അഹിംസ എന്ന ബുദ്ധമത തത്ത്വത്തിനെതിരാണ്. പഞ്ചശീലങ്ങളിൽ ആദ്യത്തേത് ജീവനെടുക്കുന്നതിൽ നിന്ന് വിശ്വാസികളെ വിലക്കുന്നുമുണ്ട്. 

ബുദ്ധൻ വധശിക്ഷയെപ്പറ്റി സംസാരിച്ചിട്ടില്ല. ശാരീരികശിക്ഷകളോട് ഒരുവിധത്തിലുള്ള ആഭിമുഖ്യവും ബുദ്ധന്റെ പാഠങ്ങളിലില്ല. ഒരാൾക്ക് പ്രയോജനം ചെയ്യുന്ന കർമം പോലും മറ്റുള്ളവർക്ക് വേദനയോ മനോവിഷമമോ ഉണ്ടാക്കുന്നെങ്കിൽ നല്ല കർമമായി കണക്കാക്കപ്പെടുന്നില്ല്.

വധശിക്ഷയ്ക്കനുകൂലവും എതിരുമായ വസ്തുതകൾ ഹിന്ദു മതഗ്രന്ഥങ്ങളിൽ കാണാൻ സാധിക്കും. അഹിംസ ഹിന്ദു മതതത്വങ്ങളിലൊന്നാണ്. ആത്മാവിനെ വധിക്കാൻ സാധിക്കില്ല എന്നും മരണം ജഡശരീരത്തിനു മാത്രമാണ് സംഭവിക്കുന്നതെന്നുമാണ് മറ്റൊരു തത്ത്വം. മരണശേഷം ആത്മാവ് (മനുഷ്യൻ വസ്ത്രം മാറുന്നതുപോലെ) മറ്റൊരുശരീരമായി ജനിക്കുകയോ, മോക്ഷം ലഭിക്കുന്ന പക്ഷം പരബ്രഹ്മത്തിൽ വിലയം പ്രാപിക്കുകയോ ചെയ്യും. മതപരവും അല്ലാതെയുള്ളതുമായ ഹിന്ദു നിയമങ്ങൾ ധർമശാസ്ത്രത്തിലും അർത്ഥശാസ്ത്രത്തിലും എഴുതപ്പെട്ടിട്ടുണ്ട്. ധർമശാസ്ത്രങ്ങൾ പല കുറ്റങ്ങളും വിവരിക്കുന്നുണ്ട്. കൊലപാതകം, ജാതികൾ തമ്മിൽ സങ്കലനമുണ്ടാകുക, ധർമയുദ്ധം എന്നിങ്ങനെ പല സന്ദർഭങ്ങളിലും ജീവനെടുക്കുന്നതിൽ തെറ്റില്ല എന്ന് ധർമശാസ്ത്രങ്ങൾ വ്യവസ്ഥ ചെയ്യുന്നു. 

മഹാഭാരതത്തിൽ വധശിക്ഷ ഒരിക്കലും ഉപയോഗിക്കരുത് എന്ന് വാദിക്കുന്ന ഭാഗങ്ങളുണ്ട്. ഉദാഹരനത്തിന് ദ്യുമത്സേനനും മകൻ സത്യവാനും തമ്മിലുള്ള സംവാദം (ശാന്തിപർവ്വത്തിലെ 257ആം ഭാഗം). ധാരാളം ആൾക്കാരെ വധശിക്ഷയ്ക്കായി രാജാവിന്റെ ഉത്തരവനുസരിച്ച് കൊണ്ടുവരുന്നുണ്ട്. 

മറുവശത്തുനിന്ന് ചിന്തിക്കുമ്പോൾ മതഗ്രന്ഥങ്ങളുടെ ഇത്തരം അയഞ്ഞ വായനകൾ എപ്പോഴും ശരിയാകണമെന്നുമില്ല. അതേ ഗ്രന്ഥത്തിൽ തന്നെയുള്ള ഭഗവദ് ഗീതയിൽ തെമ്മാടികളെ ധർമത്തിന്റെ ഭാഗത്തുനിന്ന് നശിപ്പിക്കുന്നത് ജാതി ധർമത്തിന്റെ പാലനമായും പ്രശംസയർഹിക്കുന്നതായും വിവരിക്കുന്നുണ്ട്:

“സുഖദുഃഖേ സമേ കൃത്വാ ലാഭാലാഭൗ ജയാജയൗ തതോ യുദ്ധായ യുജ്യസ്വ നൈവം പാപമവാപ്സ്യസി (സുഖവും ദുഃഖവും; നഷ്ടവും ലാഭവും; വിജയവും പരാജയവും ഒരുപോലെകണ്ട്, യുദ്ധത്തിനൊരുങ്ങൂ; എന്നാൽ നിനക്ക് പാപമുണ്ടാകില്ല).” (2. ശ്ലോകം 38)

"യദാ യദാ ഹി ധർമസ്യ ഗ്ലാനിർഭവതി ഭാരത അഭ്യുത്ഥാനമധർമസ്യ തദാത്മാനം സൃജാമ്യഹം

പരിത്രാണായ സാധൂനാം വിനാശായ ച ദുഷ്കൃതാം ധർമസംസ്ഥാപനാർഥായ സംഭവാമി യുഗേ യുഗേ (നീതിക്ക് നാശമുണ്ടാകുകയും അധർമം ജയിച്ചുനിൽക്കുകയും ചെയ്യുമ്പോൾ, നമയുടെ സംരക്ഷണത്തിനായും തിന്മയെ നശിപ്പിക്കുന്നതിനായും ധർമത്തിന്റെ പുനസ്ഥാപനത്തിനായും ഞാൻ വീണ്ടും വീണ്ടും ജനിക്കും." (4, ശ്ലോകങ്ങൾ 7–8)

"പാപമേവാശ്രയേദസ്മാൻഹത്വൈതാനാതതായിനഃ തസ്മാന്നാർഹാ വയം ഹന്തും ധാർത്തരാഷ്ട്രാൻസബാന്ധവാൻ 
സ്വജനം ഹി കഥം ഹത്വാ സുഖിനഃ സ്യാമ മാധവ (വേദങ്ങളനുസരിച്ച് ആറുതരം അക്രമികളുണ്ട്: 1) വിഷം കൊടുക്കുന്നയാൾ, 2) വീടിന് തീവയ്ക്കുന്നയാൾ, 3) ആയുധങ്ങളുപയോഗിച്ച് ആക്രമിക്കുന്നയാൾ, 4) ധനം അപഹരിക്കുന്നയാൾ, 5) ഭൂമി കയ്യേറുന്നയാൾ, 6) മറ്റൊരുവന്റെ ഭാര്യയെ മോഷ്ടിക്കുന്നയാൾ. അത്തരം അക്രമികളെ ഉടനടി വധിക്കേണ്ടതാണ്, ഇതിനാൽ ഒരു പാപവുമുണ്ടാവുകയില്ല. ഏതു സാധാരണക്കാരനും ഇത്തരക്കാരെ കൊല്ലുന്നത് ഭൂഷണമാണ്)..." (1, ശ്ലോകം 36)

വധശിക്ഷയെപ്പറ്റി അയഞ്ഞ കാഴ്ച്ചപ്പാടുണ്ടായിരുന്നുവെങ്കിലും കൊലപാതകികൾക്കും ലൈംഗികക്കുറ്റവാളികൾക്കും വധശിക്ഷ നൽകുന്നത് എപ്പോഴും സനാതനധർമത്തിന്റെ ഭാഗമായിരുന്നു. ഇന്ത്യൻ ഗുരു ഭക്തിവേദാന്ത സ്വാമി പ്രഭുപാദ "സത്യത്തിന്റെ ഭാഗത്തു നിന്നുകൊണ്ടുള്ള ഹത്യ" "ബന്ധനമില്ലാത്ത അക്രമം" എന്നീ തത്ത്വങ്ങളെപ്പറ്റി ഇപ്രകാരം വിവരിക്കുന്നു:

വധശിക്ഷ അനുവദനീയമാണെന്നാണ് ജൂതമതത്തിന്റെ ഔദ്യോഗിക നിലപാടെങ്കിലും ശിക്ഷ വിധിക്കാനാവശ്യമായ തെളിവ് വളരെ കണിശമായ ഒരു നിയമാവലിക്കനുസൃതമായിരിക്കണം എന്ന വ്യവസ്ഥ കാരണം പ്രായോഗികമായി നോക്കിയാൽ വധശിക്ഷ വിധിക്കുക അസാദ്ധ്യമാണ്. പല താൽമഡ് തീരുമാനങ്ങളും തത്ത്വത്തിൽ വധശിക്ഷ നിർത്തലാക്കിയിട്ടുണ്ട്. വധശിക്ഷ നടപ്പാക്കാവുന്ന സാഹചര്യങ്ങൾ ഫലത്തിൽ സാങ്കൽപ്പികം മാത്രമാണ്. ജറുസലേമിലെ ക്ഷേത്രം നശിപ്പിച്ചതിന് ( 70) നാൽപ്പതു വർഷം മുൻപ്, അതായത് 30-ൽ സാൻഹെഡ്രിൻ വധശിക്ഷ പ്രയോഗത്തിൽ നിന്നെടുത്തു കളഞ്ഞിരുന്നു. വധശിക്ഷ ദൈവത്തിനു മാത്രമുപയോഗിക്കാൻ കഴിയുന്ന ശിക്ഷയായാണ് കണക്കാക്കപ്പെടുന്നത് (പിഴവു സംഭവിക്കാവുന്ന മനുഷ്യർ ഈ ശിക്ഷ ഉപയോഗിക്കാൻ പാടില്ലത്രേ).

ചില സാങ്കൽപ്പിക സാഹചര്യങ്ങളിൽ വധശിക്ഷ അംഗീകരിക്കുന്നുവെങ്കിലും ആധുനികകാലത്തു നടക്കുന്ന വധശിക്ഷാരീതിയോട് ജൂതമതപണ്ഠിതർക്ക് എതിർപ്പാണുള്ളത്. യഹൂദർ പഴയനിയമം മനസ്സിലാക്കുന്നത് നേരിട്ടുള്ള വായനയിലൂടെയല്ല, മറിച്ച് വായ്മൊഴിയായി പകർന്നുകിട്ടിയ നിയമങ്ങളുടെ കണ്ണിലൂടെ നോക്കിയാണ്. ഈ വായ്മൊഴി നിയമങ്ങൾ ആദ്യമായി എഴുതിവയ്ക്കപ്പെട്ടത് ക്രിസ്തുവിനു ശേഷം 200ആമാണ്ടിൽ മിസ എന്ന ഗ്രന്ഥത്തിലാണത്രേ. എ.ഡി 600-ൽ എഴുതപ്പെട്ട ബാലിലോണിയൻ താൽമഡിലും ഇവ എഴുതപ്പെടുകയുണ്ടായി. വധശിക്ഷ വിരളമായേ ഉപയോഗിക്കാവൂ എന്ന് ഈ നിയമങ്ങൾ വ്യക്തമാക്കുന്നുണ്ട്. മിസ്ന ഇപ്രകാരം പറയുന്നു:
നിയമപ്രകാരം:


പന്ത്രണ്ടാം നൂറ്റാണ്ടിലെ ജൂത പണ്ഠിതനായിരുന്ന മൈമോണിഡെസ് "ആയിരം കുറ്റവാളികളെ വെറുതേ വിടുന്നതാണ് ഒരു നിരപരാധിയെ ശിക്ഷിക്കുന്നതിലും നല്ലത്" എന്ന് പ്രസ്താവിച്ചിരുന്നു. മൈമോണിഡെസ് വാദിച്ചത് ഒരു പ്രതിയെ കുറ്റം സംശയലേശമന്യേ തെളിഞ്ഞാലല്ലാതെ വധിക്കുന്നത് തെളിവിന്റെ പ്രാധാന്യം ക്രമേണ കുറയാനിടയാക്കുമെന്നും ഒടുവിൽ ന്യായാധിപന്റെ ഇഷ്ടപ്രകാരം കുറ്റവാളിയാണെന്ന വിധിയിൽ എത്തുമെന്നുമാണ്. നിയമം പൊതുജനങ്ങളുടെ കണ്ണിൽ ബഹുമാന്യതയുള്ളതായിരിക്കണമെന്നായിരുന്നു അദ്ദേഹത്തിന്റെ അഭിപ്രായം. 

ഇസ്രായേൽ ഇപ്പോൾ അസാധാരണമായ കുറ്റങ്ങൾക്കേ വധശിക്ഷ നൽകുന്നുള്ളൂ. ജൂതമത നിയമമല്ല ഇസ്രായേലിന്റെ നിയമങ്ങൾക്കാധാരം എന്നതും പ്രസ്താവ്യമാണ്. 

ഓർത്തഡോക്സ് ജൂതമതത്തിൽ വധശിക്ഷ ചില കുറ്റങ്ങൾക്ക് നൽകാവുന്ന ന്യായമായ ശിക്ഷയാണെന്ന വിശ്വാസമുണ്ട്. എങ്കിലും ഈ ശിക്ഷ തെറ്റു സംഭവിക്കാത്ത തരത്തിലുള്ള നിയമവ്യവസ്ഥയുള്ള മനുഷ്യർക്കേ നടപ്പിലാക്കാനാവൂ. ഇത്തരമൊരു നിയമവ്യവസ്ഥ വളരെനാളായി നിലവിലില്ലത്രേ. 

ഓർത്തഡോക്സ് റാബ്ബിയായ യോസഫ് എഡൽസ്റ്റൈൻ ഇപ്രകാരം എഴുതിയിട്ടുണ്ട്
ഓർത്തഡോക്സ് റാബ്ബിയായ അര്യേ കപ്ലാൻ ഇപ്രകാരം എഴുതിയിട്ടുണ്ട്:



</doc>
<doc id="204712" url="https://ml.wikipedia.org/wiki?curid=204712" title="ആബൂനാ പൗലോസ്‌">
ആബൂനാ പൗലോസ്‌

1992 മുതൽ 2012 വരെ എത്യോപ്യൻ ഓർത്തഡോക്സ് സഭയുടെ പാത്രിയർക്കീസായിരുന്നു ആബൂനാ പൗലോസ്‌ (3 നവംബർ 1935 – 16 ഓഗസ്റ്റ് 2012). 'എത്യോപ്യയുടെ പാത്രിയർക്കീസും കാതോലിക്കോസും വിശുദ്ധ തെക്ലേഹൈമനോത്തിന്റെ സിംഹാസനത്തിലെ എച്ചിഗ്വേയും' എന്നാണ് ഇദ്ദേഹത്തിന്റെ സ്ഥാനനാമം. എത്യോപ്യൻ സഭയുടെ അഞ്ചാമത്തെ പാത്രിയർക്കീസും 62-ആമത്തെ എച്ചിഗ്വേയുമാണ് ഇദ്ദേഹം. അഗോള സഭാ കൗൺസിലിന്റെ ഏഴു പ്രസിഡണ്ടുമാരിൽ ഒരാളായും ഇദ്ദേഹം പ്രവർത്തിച്ചിരുന്നു.
1935 നവംബർ 3-ന് എത്യോപിയയിലെ ടിഗ്രെ പ്രവിശ്യയിലെ അഡ്വാ എന്ന സ്ഥലത്തായിരുന്നു ആബൂന പൗലോസിന്റെ ജനനം. ഗെബ്രെ മേധിൻ എന്നായിരുന്നു ആദ്യനാമം. ചെറുപ്പകാലത്ത് തന്നെ സ്വഭവനത്തിനു സമീപത്തുള്ള അബ്ബ ഗരിമ എന്ന സന്യാസാശ്രമത്തിൽ ചേർന്ന അദ്ദേഹം പിന്നീട് വൈദികനായി. പാത്രിയർക്കീസ് ആയിരുന്ന ആബൂന തെയോഫിലോസിന്റെ ശിക്ഷണത്തിൽ ആഡിസ് അബാബയിലെ ഹോളി ട്രിനിറ്റി തിയോളജിക്കൽ കോളേജിൽ തുടർപഠനത്തിനു ചേർന്നു. പിന്നീട് അമേരിക്കയിലെ സെന്റ്‌ വ്ലാദിമിർ ഓർത്തഡോക്സ് തിയോളജിക്കൽ സെമിനാരിയിൽ ഉന്നത പഠനത്തിനു ചേർന്നു. തുടർന്ന് അവിടെയുള്ള പ്രിൻസ്ടൻ തിയോളജിക്കൽ സെമിനാരിയിൽ ഡോക്ടറൽ പഠനത്തിനു ചേർന്നെങ്കിലും എത്യോപ്യയിൽ ഉണ്ടായ വിപ്ലവം മൂലം പഠനം പൂർത്തീകരിക്കാൻ കഴിഞ്ഞില്ല. എത്യോപ്യയിൽ തിരിച്ചു ചെന്ന അദ്ദേഹത്തെ മറ്റു നാല് പേരോടൊപ്പം എപ്പിസ്കോപ്പയായി വാഴിച്ചു. എന്നാൽ അന്നത്തെ കമ്മ്യൂണിസ്റ്റ് പാർട്ടിയുടെ അനുമതി ഇല്ലാതെയായിരുന്നു ഈ സ്ഥാനാരോഹണം എന്ന് ആരോപിച്ചു അന്ന് വാഴിക്കപ്പെട്ട അഞ്ചു മെത്രാപ്പോലീത്താമാരെയും ഭരണകൂടം ജയിലിൽ അടച്ചു. ഏതാണ്ട് ഒമ്പത് വർഷകാലം ജയിലിൽ ആയിരുന്നു. 1984-ൽ പ്രിൻസ്ടൻ കോളേജിൽ തിരിച്ചു ചെന്ന് ഡോക്ടറൽ പഠനം പൂർത്തിയാക്കി. 1986-ൽ ആർച്ച് ബിഷപ്പായി സ്ഥാനാരോഹിതനായി. 1992-ൽ ആബൂന പൗലോസ്‌ എന്ന പേരിൽ പാത്രിയർക്കീസ് ആയി തെരഞ്ഞെടുക്കപ്പെട്ടു.

സഭയിൽ വളരെയധികം പരിഷ്കാരങ്ങൾ നടപ്പിലാക്കുവാനും ഇതര ഓർത്തഡോക്സ് സഭകളുമായുള്ള ബന്ധങ്ങൾ ശക്തിപ്പെടുത്തുവാനും ആബൂനാ പൗലോസ്‌ പരിശ്രമിച്ചു. എത്യോപ്യ എന്ന രാജ്യം വിഭജിച്ച് എറിത്രിയ എന്ന രാജ്യം ഉണ്ടായപ്പോൾ സമാധാനവും സഹവർത്തിത്വവും ഉറപ്പാക്കുവാനുള്ള ശ്രമങ്ങൾ നടത്തി. കോപ്റ്റിക് - എത്യോപ്യൻ സഭകൾ തമ്മിലുള്ള തർക്കങ്ങൾ പരിഹരിച്ച സമാധാന ഉടമ്പടിയുടെ മുഖ്യശില്പിയുമായിരുന്നു ഇദ്ദേഹം.


</doc>
<doc id="204725" url="https://ml.wikipedia.org/wiki?curid=204725" title="അവിനാശിലിംഗം ചെട്ടിയാർ">
അവിനാശിലിംഗം ചെട്ടിയാർ

അവിനാശിലിംഗം ചെട്ടിയാർ തമിഴ്നാട്ടിലെ രാഷ്ട്രീയപ്രവർത്തകനും ഗ്രന്ഥകർത്താവുമായിരുന്നു. 1903-ൽ കോയമ്പത്തൂർ ജില്ലയിലെ തിരുപ്പൂരിൽ ജനിച്ചു. പിതാവ് സുബ്രഹ്മണ്യ ചെട്ടിയാരും മാതാവ് പളനി അമ്മാളും. തിരുപ്പൂർ, കോയമ്പത്തൂർ എന്നിവിടങ്ങളിൽ ഹൈസ്കൂൾ വിദ്യാഭ്യാസം പൂർത്തിയാക്കി. 1923-ൽ മദിരാശിയിലെ പച്ചയ്യപ്പാസ് കോളജിൽനിന്ന് ബി.എ. ബിരുദവും 1925-ൽ ലോ കോളജിൽ നിന്നു നിയമ ബിരുദവും നേടി.

വളരെ ചെറുപ്പത്തിൽത്തന്നെ സ്വാതന്ത്ര്യത്തിനുവേണ്ടിയുള്ള ദേശീയപ്രക്ഷോഭത്തിൽ ഇദ്ദേഹം പങ്കെടുത്തു. 1931-ലെ ഉപ്പുസത്യാഗ്രഹത്തോടനുബന്ധിച്ച് അറസ്റ്റുചെയ്യപ്പെട്ടു. 1941-ലെ നിസ്സഹകരണപ്രസ്ഥാനത്തിലും 1942-ലെ ക്വിറ്റ് ഇന്ത്യാ പ്രസ്ഥാനത്തിലും പങ്കെടുത്തതിന് ജയിൽശിക്ഷ അനുഭവിക്കേണ്ടിവന്നു. 1930-46 വരെ കോയമ്പത്തൂർ ജില്ലാ കോൺഗ്രസ് കമ്മിറ്റി പ്രസിഡന്റായി സേവനം അനുഷ്ഠിച്ചു. 1935-46 കാലത്ത് കേന്ദ്ര നിയമസഭയിലും 1946-51-ൽ മദ്രാസ് അസംബ്ലിയിലും 1952-64-ൽ ഇന്ത്യൻ പാർലമെന്റിലും അംഗമായിരുന്നു; 1946-49 കാലത്ത് മദിരാശി സംസ്ഥാനത്തെ വിദ്യാഭ്യാസ മന്ത്രിയായിരുന്നപ്പോഴാണ് സെക്കൻഡറി സ്കൂളുകളിലെ അധ്യയനമാധ്യമം തമിഴാക്കിയത്.

തമിഴ് ഭാഷയുടെയും സാഹിത്യത്തിന്റെയും പരിപോഷണത്തിനായി "തമിഴ് വളർച്ചികഴകം" എന്ന സംഘടന സ്ഥാപിച്ചു. ഇതിന്റെ ആഭിമുഖ്യത്തിൽ കലൈക്കളഞ്ചിയം എന്ന പേരിൽ ഒരു വിജ്ഞാനകോശം (10 വാല്യം) തമിഴിൽ പ്രസിദ്ധീകരിച്ചിട്ടുണ്ട്.

കോയമ്പത്തൂരിലുള്ള ശ്രീരാമകൃഷ്ണമിഷൻ വിദ്യാലയം സ്ഥാപിച്ചത് ഇദ്ദേഹമാണ്. ഇതോടനുബന്ധിച്ച് ഒരു റസിഡൻഷ്യൽ ഹൈസ്കൂൾ, അധ്യാപക പരിശീലന കോളജ് എന്നിവയും സ്ഥാപിച്ചു. കോയമ്പത്തൂരിലെ ഗാർഹികശാസ്ത്ര കോളജിന്റെ സ്ഥാപകൻ കൂടിയായ ഇദ്ദേഹം തമിഴിലും ഇംഗ്ലീഷിലും ഏതാനും കൃതികൾ രചിച്ചിട്ടുണ്ട്. 
എന്നിവ ഇക്കൂട്ടത്തിൽ​പ്പെടുന്നു.

കേന്ദ്രവിദ്യാഭ്യാസ ഉപദേശകസമിതി, അഖിലേന്ത്യാ സാങ്കേതിക വിദ്യാഭ്യാസകൗൺസിൽ, കാർഷിക വിദ്യാഭ്യാസ ബോർഡ്, ഗാന്ധിസ്മാരകനിധി, ദേശീയ കമ്യൂണിറ്റി ഡവലപ്മെന്റ് ബോർഡ് തുടങ്ങി നിരവധി സമിതികളിലെ അംഗവും കൂടിയായിരുന്നു ഇദ്ദേഹം. 1970-ൽ പദ്മഭൂഷൺ അവാർഡും 1974-ൽ നെഹ്റു ലിറ്ററസി അവാർഡും 1979-ൽ ചെന്തമിഴ് ശെൽവൻ അവാർഡും ഇദ്ദേഹത്തിനു ലഭിച്ചു. 1991 നവംബർ 21-ന് ഇദ്ദേഹം കോയമ്പത്തൂരിൽ അന്തരിച്ചു.



</doc>
<doc id="204729" url="https://ml.wikipedia.org/wiki?curid=204729" title="ബ്രഹ്മാനന്ദ ശിവയോഗി">
ബ്രഹ്മാനന്ദ ശിവയോഗി

അന്ധ വിശ്വാസങ്ങൾക്കും അനാചാരങ്ങൾക്കുമെതിരെ പൊരുതിയ കേരളത്തിലെ ഒരു സാമൂഹികപരിഷ്കർത്താവാണ് ബ്രഹ്മാനന്ദ ശിവയോഗി (26 ആഗസ്റ്റ് 1852 - 10 സെപ്തംപർ 1929).

പാലക്കാട് ജില്ലയിലെ ചിറ്റൂർ താലൂക്കിലെ കൊല്ലങ്കോട് കാരാട്ട് തറവാട്ടിൽ 1852 ആഗസ്ത് 26ന് ജനിച്ചു. ഗോവിന്ദൻകുട്ടിമേനോൻ എന്നായിരുന്നു പേര്. കൂടല്ലൂരിൽ നിന്നും സംസ്കൃത പഠനം പൂർത്തിയാക്കി. താവുക്കുട്ടി അമ്മയെ വിവാഹം ചെയ്തു. എറണാകുളത്തു സംസ്കൃതം മുൻഷിയായി ജോലി ചെയ്യവെ ബ്രഹ്മസമാജവുമായി ചേർന്ന് പ്രവർത്തിച്ചു. അയ്യത്താൻ ഗോപാലന്റെ ആവശ്യമനുസരിച്ച് ബ്രഹ്മസങ്കീർത്ത്നം എന്ന കവിത രചിക്കുകയും അതിൽ പിന്നീട് ബ്രഹ്മാനന്ദ സ്വാമി എന്നു വിളിക്കപ്പെടുകയും ചെയ്തു. അവിടെ നിന്നും ഇംഗ്ലീഷും അഭ്യസിച്ചു. പിന്നീട് താവുക്കുട്ടിയമ്മ സന്യാസം സ്വീകരിച്ച് യോഗിനീമാതാവ് എന്നറിയപ്പെടാൻ തുടങ്ങി. ബ്രഹ്മാനന്ദ ശിവയോഗി ആനന്ദ മഹാസഭ സ്ഥാപിച്ചു. സ്ത്രീകളുടെ വിദ്യാഭ്യാസത്തിനും വിഗ്രഹാരാധനക്കെതിരായും ജാതി സമ്പ്രദായത്തിനെതിരായും ശക്തിയായി വാദിച്ചയാളാണ് ശിവയോഗി ബ്രഹ്മാനന്ദ ശിവയോഗി 1929 സപ്തംപർ 10 ന് അന്തരിച്ചു.

ഒരു ആത്മീയ ജീവിതവീക്ഷണം ആണ് ആനന്ദമതം. ആനന്ദലബ്ധിയാണ് ഇതിന്റെ ലക്ഷ്യം. വേദോപനിഷത്തുകളെയും ഭഗവദ്ഗീത തുടങ്ങിയ മതഗ്രന്ഥങ്ങളെയും അപഗ്രഥിച്ച് ആനന്ദലബ്ധിക്കുതകുന്നവയെ സ്വീകരിച്ച് ക്രോഡീകരിച്ചാണ് ഇതിന്റെ ദർശനം തയ്യാറാക്കിയത്. ആനന്ദമതത്തിലെ മുഖ്യധാര അഹിംസയാണ്. 'കൊല്ലാതറുമ്പിനെക്കൂടി' എന്നാണ് ആനന്ദാദർശം പ്രഖ്യാപിക്കുന്നത്. ദേവാലയങ്ങളിലും മറ്റും ദൈവപ്രീതിക്കുവേണ്ടി നടത്തുന്ന ജന്തുബലിയെ അത് എതിർക്കുന്നു. ആലോചന, പൌരുഷം, ജ്ഞാനം മുതലായവയുടെ മഹത്ത്വത്തെ അത് പ്രകീർത്തിക്കുന്നു. ജീവിതസാക്ഷാത്കാരത്തിന് അവ അത്യന്താപേക്ഷിതമാണെന്നു വാദിക്കുന്നു. മനുഷ്യരിൽ ത്യാജ്യഗ്രാഹ്യവിവേചനശക്തി വളർത്തേണ്ട ആവശ്യകതയെ അത് ഊന്നിപ്പറഞ്ഞിരിക്കുന്നു.

ഭക്തിയോഗത്തെയോ കർമയോഗത്തെയോ ആനന്ദമതം അംഗീകരിക്കുന്നില്ല. മറിച്ച്, രാജയോഗത്തെ അംഗീകരിക്കുകയും ചെയ്യുന്നു. പുനർജൻമത്തെയോ മുജ്ജന്മത്തെയോ ആനന്ദാദർശം അംഗീകരിക്കുന്നില്ല. സ്വർഗനരകങ്ങളും പരിഗണനാർഹങ്ങളല്ല. മനസ്സിന്റെ ശാന്തി സ്വർഗവാസവും അശാന്തി നരകവുമാണ്. വേറെ സ്വർഗനരകങ്ങളില്ല.
ആനന്ദമത പ്രചാരണത്തിനുള്ള ആനന്ദമഹാസഭ രൂപം കൊള്ളുന്നത് 1918 ലാണ്. 1918 ഏപ്രിൽ 21,22 എന്നീ തീയതികളിൽ കേരളത്തിന്റെ എല്ലാ ഭാഗങ്ങളിൽ നിന്നും സിലോണിൽ നിന്നുമുള്ള സമാജം പ്രതിനിധകളുടെ സമ്മേളനം സിദ്ധാശ്രമത്തിൽനചേർന്ന് ആനന്ദമഹാസഭ എന്ന സംഘടനയ്ക്ക് രൂപം കൊടുത്തു.
യാഗം, വ്രതം, തീർത്ഥാടനം, ഭിക്ഷാടനം, വിഗ്രഹാരാധന തുടങ്ങിയ കർമ്മങ്ങൾ അനുഷ്ഠിക്കുന്നത് അജ്ഞത മൂലമാണെന്നും സ്വർഗ പ്രാപ്തിയോ മുക്തിയോ മരണാനന്തരമല്ല, ജീവിതകാലത്തു തന്നെ നമുക്കുണ്ടാക്കാമെന്നും അദ്ദേഹം യുക്തിപൂർവം വാദിച്ചു. മനുഷ്യ സമുദായത്തെ ഹിന്ദുക്കൾ, മുഹമ്മദർ, ക്രൈസ്തവർ എന്നിങ്ങനെ മതത്തിൻറെ അടിസ്ഥാനത്തിൽ വേർതിരിച്ചു നിർത്തുന്നതു ശരിയല്ല, പ്രാണികളെ കൊന്നു തിന്നാതെയും ബലി അർപ്പിക്കാതെയും ജീവിക്കുക തുടങ്ങിയ ആശയങ്ങളും അദ്ദേഹം പ്രചരിപ്പിച്ചു. 1893-ൽ ആലത്തൂരിൽ സിദ്ധാശ്രമം സ്ഥാപിച്ചു.

വിഗ്രഹാരാധനയോട് ശക്തമായ എതിർപ്പുണ്ടായിരുന്ന ശിവയോഗി അതിനെ യുക്തിയുക്തം എതിർത്ത്, രാജയോഗത്തിലേക്ക്‌ എല്ലാവരുടെയും ശ്രദ്ധയെ ക്ഷണിച്ചു. വിഗ്രഹാരാധനാ ഖണ്ഡനം എന്ന ഈ ഗ്രന്ഥത്തിൽ അദ്ദേഹം എഴുതി :

 


</doc>
<doc id="204738" url="https://ml.wikipedia.org/wiki?curid=204738" title="കരടികളി">
കരടികളി

ഓണക്കാലത്ത് കൊല്ലം,കായംകുളം ഭാഗങ്ങളിൽ നടക്കുന്ന നാടൻ കലയാണ് കരടികളി. ഓണസന്ധ്യയിൽ, വീട്ടുമുറ്റങ്ങളിലാണ് ഇത് അരങ്ങേറുന്നത്. കരടിയും വേട്ടക്കാരുമാണ് പ്രധാന കഥാപാത്രങ്ങൾ. ഒരു യുവാവിന്റെമേൽ വാഴക്കരിയിലയും ഈർക്കിൽ കളഞ്ഞ ഓലയും കെട്ടി അലങ്കരിച്ച് ഭാരം കുറഞ്ഞ പാലത്തടികൊണ്ടു നിർമിച്ച കരടിത്തല മുഖത്തുറപ്പിക്കുന്നു. കാലുറയും തൊപ്പിയും മരത്തിലുണ്ടാക്കിയെടുത്ത തോക്കുമായി തനിസായിപ്പിന്റെ വേഷത്തിലാണ് വേട്ടക്കാർ വരുന്നത്. കരടിപ്പാട്ടുകാരും താളക്കാരും അടങ്ങുന്ന സംഘം കരടിയെയും വേട്ടക്കാരനെയും അനുഗമിക്കുന്നു. നാടൻ വാദ്യോപകരണങ്ങളായ കൈമണി, ഗഞ്ചിറ തുടങ്ങിയവയും കൈത്താളവുമാണ് പിന്നണിയിൽ. ആദ്യം താളത്തിനൊപ്പിച്ചുള്ള കരടിയുടെ ചുവടുവയ്പാണ്. ചിലയിടങളിൽ കമുകിൻപാള കൊണ്ട് മുഖംമൂടി വച്ചാണു കരടി കളിക്കുന്നത്. പിന്നീടു പാട്ടുതുടങ്ങുന്നു. 

കരടിപ്പാട്ടിൽ ഏകതാളമേയുള്ളൂ. 
താനിന്നെ താനിന്നെ തന്നാന തന, താനിന്നെ താനായി തനാന്ന എന്ന വായ്ത്താരിയാണ് പാട്ടിന് അകമ്പടി. 

തുടങ്ങിയ നർമ്മ ചിന്തകൾ ഇങ്ങനെയുണ്ടാകുന്നതാണ്. പാട്ടിന്റെയും കൊട്ടിന്റെയും കളിയുടെയും അവസാനം, വെക്കെടാ വെടിവെയ്‌ക്കെടാ, ലാക്കുനോക്കിവെയ്‌ക്കെടാ എന്ന നിർദ്ദേശം വരുമ്പോൾ കരടിയെ വേട്ടക്കാരൻ വെടിവച്ചിടുന്നതോടെ കളിപൂർണമാകുന്നു. 

ഒരു കാലത്ത് സജീവമായിരുന്ന കരടികളി സംഘങ്ങളും പാട്ടുകളും ഇന്ന് നഷ്ടപ്പെട്ടു പോയി. കരടികളിയുടെ പുനരുദ്ധാരണവും കരടിപ്പാട്ടുകളുടെ ശേഖരണവും ലക്ഷ്യമിട്ട് കൊല്ലംതേവലക്കര അരിനല്ലൂരിൽ ജവാഹർ ലൈബ്രറി കരടികളിസംഘം പ്രവർത്തിക്കുന്നുണ്ട്. ജവാഹർ ലൈബ്രറിയും കരടികളിസംഘവും ചേർന്ന് കരടികളിയുടെ വീഡിയോ ഡോക്യുമെന്റേഷൻ നടത്തി സി.ഡി.യും കരടിപ്പാട്ടുകൾ സമാഹരിച്ച് പുസ്തകവും ഇറക്കിയിട്ടുണ്ട്.

വീഡിയോ


</doc>
<doc id="204740" url="https://ml.wikipedia.org/wiki?curid=204740" title="കാക്കൂർ കാളവയൽ">
കാക്കൂർ കാളവയൽ

ദക്ഷിണേന്ത്യയിലെ പ്രധാന കാർഷിക വാണിഭങ്ങളിലൊന്നാണ് കാക്കൂർ കാളവയൽ. കൂത്താട്ടുകുളത്തിനടുത്ത് കാക്കൂർ കാഞ്ഞിരപ്പിള്ളി മനയുടെ നേതൃത്വത്തിലാണ് ഒന്നരപ്പതിറ്റാണ്ട് മുമ്പ് കാളവയൽ ആരംഭിച്ചതെന്ന് പഴമക്കാർ പറയുന്നു. ഭരണി, കാർത്തിക, രോഹിണി നാളുകളിൽ കർഷകർ കാക്കൂർ ആമ്പശ്ശേരിക്കാവിന് മുന്നിലുള്ള പാടത്ത് ഒത്തുചേരുക പതിവായിരുന്നു. കാളകളെ വിൽക്കുന്നതിനും വാങ്ങുന്നതിനും കാർഷിക ഉപകരണങ്ങൾ ലഭ്യമാക്കുന്നതിനും വേണ്ടിയായിരുന്നു കർഷകരുടെ കൂട്ടായ്മ.

കുംഭമാസത്തിലെ ഭരണിനാളിൽ കാക്കൂർ ആമ്പശ്ശേരിക്കാവിലെ ഉച്ചപ്പൂജ കഴിഞ്ഞ് നട തുറക്കുന്നവേളയിൽ മുഴങ്ങുന്ന ശംഖനാദം കേൾക്കുന്നതോടെ കർഷകർ പ്രാർഥനാനിരതരായി, ആർപ്പുവിളികളോടെ കാളകളുമായി പാടത്തേക്ക് ഇറങ്ങും. അമ്പലത്തിന് മുന്നിൽ പാടത്ത് ഇളംകാവിന് സമീപം പ്രത്യേകം തയ്യാറാക്കിയ സ്ഥലത്ത് ദേവീസങ്കല്പത്തോടെയാണ് വയലിന് തുടക്കം കുറിക്കുക. ഇഷ്ടമുള്ള കാളക്കൂറ്റൻമാരെ കണ്ടെത്തി വിലപറഞ്ഞ് ഉറപ്പിച്ച് കൃഷിക്കളത്തിലേക്ക് കൊണ്ടുപോവുകയാണ് ചെയ്യുന്നത്.

നൂറ്റിഅമ്പത് വർഷത്തെ പഴക്കമുള്ള കാളവയലിന്റെ ചരിത്രം അറിയുന്നതിന് കാക്കൂരിൽ ഇപ്പോൾ അവശേഷിക്കുന്നത് കാക്കൂർ മാർക്കറ്റിന് സമീപമുള്ള ശിലാലിഖിതം മാത്രമാണ്. കരിങ്കല്ലിൽ പഴയലിപിയിൽ കാളവയലിന്റെ തുടക്കം കൊത്തിവച്ചിട്ടുണ്ട്.



</doc>
<doc id="204743" url="https://ml.wikipedia.org/wiki?curid=204743" title="ആറുദിനയുദ്ധം">
ആറുദിനയുദ്ധം

1967 ജൂൺ 5നും 10നുമിടെ ഇസ്രായേലും അയൽരാജ്യങ്ങളായ ഈജിപ്ത് (അന്ന് യുണൈറ്റഡ് അറബ് റിപ്പബ്ലിക്ക് എന്നറിയപ്പെട്ടിരുന്നു), ജോർദ്ദാൻ, സിറിയ എന്നീ രാജ്യങ്ങളുടെ സഖ്യവുമായി നടത്തിയ യുദ്ധമാണ് ആറുദിനയുദ്ധം (ഹീബ്രു: , "Milhemet Sheshet Ha Yamim"; Arabic: , "an-Naksah", "The Setback," or , "Ḥarb 1967", "Six-Day War", "War of 1967"). ഇത് ജൂൺ യുദ്ധം, 1967 അറബ്-ഇസ്രേലി യുദ്ധം, മൂന്നാം അറബ്-ഇസ്രയേൽ യുദ്ധം എന്നീ പേരുകളിലും അറിയപ്പെടുന്നു.1967 ആയപ്പോഴേക്കും ഇസ്രയേൽ എല്ലാ വെല്ലുവിളികളെയും അതിജീവിച്ച് മധ്യപൂർവേഷ്യയിലെ നിർണ്ണായ ശക്തിയായി കഴിഞ്ഞിരുന്നു.ശത്രുരാജ്യങ്ങൾക്കിടയിൽ ഒറ്റപ്പെട്ടു നിന്ന ഇസ്രയേൽ, ആയുധമുപയോഗിച്ചാണ് അതിജീവിച്ചത്.പലസ്ഥീൻ തീവ്രവാദവും അറബിശത്രുതയും ഇസ്രയേലിന്റെ ഉറക്കം കെടുത്തി. പലസ്തീനിന്റെ വിമോചനത്തിനായി ഉണ്ടായ ഒളിപ്പോർ സംഘങ്ങൾക്കും, അവർക്കു പിന്തുണ നല്കിയ ഈജിപ്തിനുമെതിരെ ഇസ്രയേൽ കൈക്കൊണ്ട കടുത്ത നിലപാടുകളാണ് യുദ്ധത്തിന് വഴിവച്ചത്. അറബി ലോകത്തിന്റെ നായകനായ ഈജിപ്ഷ്യൻ പ്രസിഡൻസ് ഗമാൽ നാസർ വിവിധ ഗറില്ലാ ഗ്രൂപ്പുകളെ പലസ്തീൻ ലിബറേഷൻ ഓർഗനൈസേഷന്റെ കീഴിൽ ഏകോപിപ്പിക്കാൻ ശ്രമിച്ചുകൊണ്ടിരുന്നു.എന്നാൽ ഇത് വിജയിച്ചില്ല.സിറിയയുടെ പിന്തുണയോടെ ഒളിപ്പോർ സംഘങ്ങൾ ഇസ്രയേലിനെതിരെ ആക്രമണങ്ങൾ തുടർന്നു.1967 മെയ് മാസം ഇസ്രയേൽ സൈന്യം സിറിയൻ അതിർത്തിയിൽ വമ്പൻ യുദ്ധ സന്നാഹം നടത്തി.അതിനോട് രൂക്ഷമായാണ് നാസർ പ്രതികരിച്ചത് 'യു എൻ സമാധാനസേനയോട് ഈജിപ്ത് - ഇസ്രയേൽ അതിർത്തിവിടാൻ ആവശ്യപ്പെട്ട നാസർ ,ചെങ്കടലിലെ ടിയാൻ കടലിടുക്ക് ഉപരോധിച്ചു. ഇസ്രയേലിന് സമുദ്ര മാർഗ്ഗം അടഞ്ഞു. ലെബനോൺ അതിർത്തിയിൽ ഇസ്രയേൽ യുദ്ധ സന്നാഹം നടത്തുന്നതായി സോവിയറ്റ് യൂണിയൻ അറബി രാജ്യങ്ങളെ അറിയിച്ചു.ഇതിൻ പ്രകാരം ഇസ്രയേലിനെ ഭൂമുഖത്തു നിന്നും ഇല്ലാതാക്കുവാൻ അറബ് രാജ്യങ്ങൾ തീരുമാനിക്കുകയും, ജോർദാനുമായി ഈജിപ്ത് സൈനിക കരാറിൽ ഏർപ്പെടുകയും ചെയ്തു സിറിയ ,ജോർദാൻ, ഇറാക്ക് , കുവൈറ്റ്, അൽജീനിയ എന്നീ അറബ് രാജ്യങ്ങൾ ഭൂപടത്തിൽ നിന്നും ഇസ്രയേലിനെ ഇല്ലാതാക്കുവാൻ ഒന്നിച്ചു.നാലു വശത്തു നിന്നും ഇസ്രയേൽ വളയപ്പെട്ടു.ഈ സമയത്ത് ശത്രുരാജ്യങ്ങളുമായി താരതമ്യം ചെയ്താൽ ദുർബലമായ തങ്ങളുടെ വ്യോമസേനയുമായി ഇസ്രയേൽ കഠിന പരിശീലനത്തിലായിരുന്നു. തിരിച്ചടിക്കാൻ തീരുമാനിച്ച ഇസ്രായേൽ ജൂൺ 5 ന് അതിരാവിലെ എല്ലാവരെയും ഞെട്ടിച്ചു കൊണ്ട് ഈജിപ്ത് വിമാനതാവളങ്ങൾ ആക്രമിച്ചു. വളരെ സവിശേഷമായ ഒരു തന്ത്രമായിരുന്നു അവർ പ്രയോഗിച്ചത്. തങ്ങളുടെ യുദ്ധവിമാനങ്ങളെ പല വ്യൂഹങ്ങളായി തിരിച്ച് തുടർച്ചയായി ആക്രമിക്കുക. ഒരു വ്യൂഹം ആക്രമണം കഴിഞ്ഞ് തിരിച്ച് വരുമ്പോൾ അടുത്ത വ്യൂഹം ആക്രമണം തുടങ്ങിയിട്ടുണ്ടാകും. അപ്പോൾ അദ്യവ്യൂഹം ഇന്ധനം നിറച്ച് തയ്യാറാവും. ഈജിപ്തിന്റെ ആകാശം മുഴുവൻ ഇസ്രയേൽ വിമാനങ്ങളാൽ നിറയപ്പെട്ടു.രണ്ടു ദിവസം കൊണ്ട് തങ്ങളുടെ മൂന്നിരട്ടി വരുന്ന ഈജിപ്ത് വ്യോമസേനയുടെ 700-ൽ പരം വിമാനങ്ങളും നിരവധി റഡാർ സ്സ്റ്റേഷനുകളും മുഴുവൻ വിമാനതാവളങ്ങളും ഇസ്രയേൽ ചുട്ടരിച്ചു.ഈജിപ്തിന്റെ ഒറ്റ വിമാനത്തിനു പോലും പറന്നുയരുവാൻ സാധിച്ചില്ല.റൺവേകൾ താറുമാറാവുകയും വിമാനങ്ങൾ നഷ്ടപ്പെടുകയും ചെയ്തതോടെ , സീനായ് മരുഭൂമിയിൽ തമ്പടിച്ചിരുന്ന ഈജിപ്ത് കരസേനക്ക് റേഡിയോ സന്ദേശം മുറിഞ്ഞു. ഈ അവസരത്തിൽ ആക്രമിച്ച് കയറിയ ജൂത സൈന്യത്തിനു മുമ്പിൽ, ചിതറിയോടിയ ഈജിപ്ത് പട്ടാളത്തെ ഇസ്രയേൽ സേന വളഞ്ഞിട്ട് ആക്രമിച്ചു. യുദ്ധത്തിന്റെ മൂന്ന് നാല് ദിവസത്തിൽ തന്നെ സീനായ് മരുഭൂമി പിടിച്ചെടുത്ത് ഇസ്രയേൽ കരസേന സൂയസ് കനാൽ വരെയെത്തി. മിന്നൽ വേഗത്തിൽ ഈജിപ്തിനെ കീഴടക്കികൊണ്ടിരുന്ന സമയത്തു തന്നെ ഏതാണ്ടിതേ രീതിയിൽ സിറിയൻ സൈന്യത്തെയും കീഴടക്കി. ഗോലാൻ കുന്നുകളും ഗാസാ മുനമ്പും സീനായ് ഉപദ്വീപും പിടിച്ചെടുത്തു.ഈ സമയം ജോർദ്ദാൻ അതിർത്തിയിൽ ഭീകരമായ ക ര യുദ്ധം ആരംഭിച്ചു. കനത്ത നാശത്തിനൊടുവിൽ, ജൂൺ പത്തോടെ ജോർദ്ദാൻ - ഇറാഖ് സംയുക്ത സൈന്യത്തെ ജോർദ്ദാൻ നദിക്ക് കിഴക്കോട്ട് തുരുത്തി ഇസ്രയേൽ സേന ജറുസലേമിൽ പ്രവേശിച്ചു. ജോർദ്ദാൻ നദിക്കു പടിഞ്ഞാറുള്ള വെസ്റ്റ് ബാങ്ക് പ്രദേശം മുഴുവൻ ഇസ്രയേലിന്റെ നിയന്ത്രണത്തിലായി. തുടർന്ന് സിറിയയെ ഗോലാൻ കുന്നുകളിൽ നിന്ന് പിന്നോട്ട് ഓടിച്ച് ഇസ്രയേൽ വിജയമാഘോഷിച്ചു. സഹസ്രാബ്ദങ്ങളായി നിഷേധിക്കപ്പെട്ട ജൂതരുടെ വിശുദ്ധ നഗരമായ ജറുസലേമിൽ വിജയ കൊടിനാട്ടിയ ഇസ്രയേൽ സേന വിലാപമതിലിൽ തലചേർത്ത് പൊട്ടിക്കരഞ്ഞു. യൂറോപ്യൻ ശക്തികളുമായി രഹസ്യ സൈനിക ധാരണ ഉണ്ടാക്കിയാണ് ഇസ്രയേൽ സ്വന്തം നില ബലപ്പെടുത്തിയത്.ജൂൺ 11 യു എൻ നേതൃത്വത്തിൽ യുദ്ധത്തിന് വിരാമമായി. ഇതാണ് ആറ് ദിന യുദ്ധം' അധിനിവേശ പ്രദേശങ്ങളിൽ കുടിയേറ്റം പ്രോത്സാഹിപ്പിച്ചു കൊണ്ട് ഇസ്രയേൽ തങ്ങളുടെ നില സുരക്ഷിതമാക്കി. '6 ദിവസം കൊണ്ട് ഇസ്രായേൽ ഈജിപ്തിൽനിന്ന് ഗാസാ മുനമ്പും സീനായ് ഉപദ്വീപും, ജോർദ്ദാനിൽനിന്ന് വെസ്റ്റ് ബാങ്കും (കിഴക്കൻ ജെറുസലെം ഉൾപ്പെടെ), സിറിയയിൽനിന്ന് ഗോലാൻ കുന്നുകളും പിടിച്ചെടുത്തു. പോരാട്ടം തുടങ്ങുന്നതിന് മുൻപുണ്ടായിരുന്നതിന്റെ മൂന്നിരട്ടി ഭൂമി ഇസ്രയേലിന് സ്വന്തമായി അറബ് സംയുക്ത സൈന്യത്തിന് 20000 സൈനികരെ നഷ്ടപ്പെട്ടപ്പോൾ ഇസ്രയേലിന് നഷ്ടപ്പെട്ടത് 900-2000 സൈനികരെയായിരുന്നു. സംയുക്തസേനക്ക് 800 യുദ്ധവിമാനങ്ങൾ നഷ്ടപ്പെട്ടപ്പോൾ ഇസ്രയേലിന് 40 യുദ്ധവിമാനങ്ങൾ മാത്രമാണ് നഷ്ടപ്പെട്ടത്.ഇസ്രയേൽ അസ്തിത്വം അംഗീകരിക്കാതെ തങ്ങൾക്ക് നിലനിൽപ്പില്ല എന്ന് മനസ്സിലാക്കിയ ഈജിപ്തും ജോർദ്ദാനും പിന്നീട് ജൂതരാഷ്ട്രവുമായി സന്ധി ചെയ്തു. സീനായ് മരുഭൂമി ഈജിപ്തിനും, ജോർദ്ദാൻ നദിയുടെ കിഴക്കൻ തീരങ്ങളും ഇസ്രയേൽ വിട്ടുകൊടുത്തു. അന്ന് ആക്രമണങ്ങൾക്ക് നേതൃത്വം കൊടുത്ത ഇസഹാക്ക് റബീൻ പിന്നീട് ഇസ്രയേൽ പ്രധാനമന്ത്രിയായി. ഓസ്ലോയിൽ വച്ച് യാസർ അറഫാത്തുമായി സമാധാന കരാറിൽ ഒപ്പുവച്ചു. തുടർന്ന് സമാധാനത്തിനുള്ള നൊബെൽ സമ്മാനം അദ്ദേഹത്തെ തേടിയെത്തി.പലസ്തീനുമായി സന്ധി ചെയ്യാനൊരുങ്ങിയ ഇസഹാക്ക് റബീനെ ഒരു ജൂത തീവ്രവാദിയുടെ നോക്കിനിരയായി.

ജൻമഭൂമി -ആറു ദിന യുദ്ധം - പോരാട്ടങ്ങളുടെ പാഠപുസ്തകം "


</doc>
<doc id="204754" url="https://ml.wikipedia.org/wiki?curid=204754" title="താപ്പാന (ചലച്ചിത്രം)">
താപ്പാന (ചലച്ചിത്രം)

എം. സിന്ധുരാജിന്റെ രചനയിൽ ജോണി ആന്റണി സംവിധാനം ചെയ്ത് 2012-ൽ പുറത്തിറങ്ങിയ മലയാളചലച്ചിത്രമാണ് താപ്പാന. മമ്മൂട്ടി, ചാർമി കൗർ, മുരളി ഗോപി എന്നിവരാണ് പ്രധാനവേഷങ്ങളിൽ അഭിനയിച്ചിരിക്കുന്നത്.




</doc>
<doc id="204763" url="https://ml.wikipedia.org/wiki?curid=204763" title="ജറാവ">
ജറാവ

ആന്തമാൻ നിക്കോബാർ ദ്വീപുകളിലെ ഒരു ആദിവാസിവിഭാഗമാണ് ജറാവ. നിഗ്രിറ്റോ വംശജരാണ് ജറാവകൾ. 2001-ലെ ജനസംഖ്യാ കണക്കെടുപ്പു പ്രകാരം 240 ആണ് ഇവരുടെ ജനസംഖ്യ. എങ്കിലും 250 മുതൽ 400 വരെയാണ് ഇവരുടെ ജനസംഖ്യയെന്നു കരുതുന്നു. അകാ ബിയാ ആണ് ഇവരുടെ ഭാഷ. 

ആദിമമനുഷ്യരുടെ ജീവിതരീതികൾ പിന്തുടരുന്ന ഇവർ ഇപ്പോഴും വേട്ടക്കാരായിത്തന്നെ കഴിയുന്നു. ആഫ്രിക്കയിൽനിന്നു പുറപ്പെട്ട ജറാവകൾ ബർമയും ആൻഡമാനും കരമാർഗ്ഗം ഒന്നായി കിടന്നിരുന്ന കാലത്തായിരിക്കാം സിൽക്ക് റൂട്ട് വഴിയോ മറ്റോ നടന്ന് ഇവിടെയെത്തിയതെന്നു കരുതപ്പെടുന്നു. 

കറുത്ത നിറവും ഉറച്ച ശരീരവുമാണ് ഇവരുടെ പ്രകൃതം. ചെറിയ തലമുടിയും താടിമീശയായുള്ള കുറച്ച് രോമങ്ങൾ ഒഴികെ ശരീരത്തിൽ രോമങ്ങളില്ല. മൃഗങ്ങളുടെ വാലുകൊണ്ട് അരപ്പട്ടയും കടൽശംഖുകൊണ്ട് ആഭരണവും അണിയുന്നു. ഇവർ വെളുത്ത കളിമണ്ണുകൊണ്ടു ദേഹത്തു ചായമിടാറുണ്ട്. മരത്തോൽ വച്ചു നെഞ്ചു പൊതിഞ്ഞാണ് ഇവർ വേട്ടയ്ക്കായി പോകുന്നത്. കടലിലൂടെ ഒഴുകി വരുന്ന തുണികൾ നൂലുകളാക്കി വേർതിരിച്ചെടുത്ത് വീണ്ടും തുന്നിയെടുത്ത് ജറാവകൾ താറുടുക്കുന്നു. ഇവർ വിധവകളെ പുനർവിവാഹം നടത്തുന്നു.

മരം ഉളിയുപയോഗിച്ച് അകം ചെത്തിക്കളഞ്ഞുണ്ടാക്കുന്ന തടിയാണ് ഇവർ വള്ളമായി ഉപയോഗിക്കുന്നത്. പൂർണ്ണമായും വംശ ശുദ്ധി ഇപ്പഴും കാത്തു സൂക്ഷിച്ചിരിക്കുന്ന ആദിമ മനുഷ്യരാണിവർ. ആധുനിക മനുഷ്യർ ഉപയോഗിക്കുന്ന ഭക്ഷണപദാർത്ഥങ്ങൾ ഇവർക്ക് അപരിചിതമാണ്. വന വിഭവങ്ങൾ കൊണ്ടാണ് ഇവർ ജീവിക്കുന്നത്.സുനാമി പോലുള്ള അപകടങ്ങൾ മുൻകൂട്ടിയറിയാനുള്ള പ്രകൃത്യായുള്ള കഴിവ് ഇവർക്കുണ്ട് എന്ന് കരുതപ്പെടുന്നു. അന്തമാനിൽ ഉണ്ടായ രണ്ട് വൻ സുനാമി സംഭവങ്ങൾക്കും ഇവർ ഇരയായിട്ടില്ലെന്നാണ് കരുതുന്നത്. മുൻകൂട്ടി ഇവർ ഉൾക്കാടുകളിലേക്ക് മാറിയതായി കണക്കാക്കപ്പെടുന്നു. 



</doc>
<doc id="204767" url="https://ml.wikipedia.org/wiki?curid=204767" title="റിച്ചാർഡ്സൺ (ടെക്സസ്)">
റിച്ചാർഡ്സൺ (ടെക്സസ്)

അമേരിക്കൻ ഐക്യനാടുകളിലെ ടെക്സസ് സംസ്ഥാനത്ത് ഡാളസ് കൗണ്ടിയിലും കോളിൻ കൗണ്ടിയിലുമായി വ്യാപിച്ചുകിടക്കുന്ന ഒരു നഗരമാണ് റിച്ചാർഡ്സൺ. 2010ലെ ജനസംഖ്യാ കണക്കെടുപ്പുപ്രകാരം നഗരത്തിൽ 99,223 പേർ വസിക്കുന്നു. 2011ൽ ജനസംഖ്യ 107,684 ആയി വർദ്ധിച്ചതായും കണക്കാക്കപ്പെടുന്നു. ഡാളസിന്റെ പട്ടണപ്രാന്തത്തിലുള്ള ഈ നഗരത്തിലാണ് പ്രശസ്തമായ യു. റ്റി. ഡാളസ് സർവ്വകലാശാലയും ഏറെ ടെലികോം കമ്പനികൾ പ്രവർത്തിക്കുന്ന ടെലികോം ഇടനാഴിയും സ്ഥിതിചെയ്യുന്നത്. റിച്ചാർഡ്സണ്ടെ വരുന്ന പ്രദേശത്ത് ഏതാണ്ട് 5,000 കമ്പനികൽ പ്രവർത്തിക്കുന്നു. ഇവയിൽ ലോകത്തിലെ ഏറ്റവും വലിയ ടെലികോം, നെറ്റ്‌വർക്കിങ്, അർദ്ധചാലക വ്യവസായ സ്ഥാപനങ്ങൾ ഉണ്ട്. AT&T, എറിക്സൺ, വെറൈസൺ, സിസ്കോ സിസ്റ്റംസ്, സാംസങ്, മെട്രോPCS, ടെക്സസ് ഇൻസ്ട്രുമെന്റ്സ്, ട്രൈക്വിന്റ് സെമികണ്ടക്ടർ, ഫ്യൂജിത്സു മുതലായ പ്രശസ്ത കമ്പനികൾ ഇവിടെ പ്രവർത്തിക്കുന്നു.



</doc>
<doc id="204771" url="https://ml.wikipedia.org/wiki?curid=204771" title="കെഡിഇ ഇ.വി.">
കെഡിഇ ഇ.വി.

കെഡിഇ സമൂഹത്തെ നിയമപരമായും സാമ്പത്തികമായും പ്രതിനിധീകരിക്കുന്ന ലാഭേച്ഛയില്ലാതെ പ്രവർത്തിക്കുന്ന രജിസ്റ്റർ ചെയ്യപ്പെട്ട സംഘടനയാണ് കെഡിഇ ഇ.വി. പണം, ഹാർഡ്‌വെയറുകൾ, മറ്റ് സംഭാവനകൾ എന്നിവയിലൂടെ കെഡിഇ ഇ.വി. കെഡിഇയെ സഹായിക്കുന്നു. ഇ. വി. എന്നത് എൻഗട്രജീനർ വെറൈൻ (ജർമ്മൻ :eingetragener Verein) എന്നതിനെ സൂചിപ്പിക്കുന്നു. രജിസ്റ്റർ ചെയ്ത സംഘടന എന്നാണീ വാക്കുകളുടെ അർത്ഥം. സംഭാവനകൾ കെഡിഇയുടെ വികസനത്തിന് മാത്രമുള്ളതാണ്. അതൊരിക്കലും കെഡിഇ ആപ്ലികേഷനുകളുടെ വികസനത്തെ ബാധിക്കില്ല. ഇ.വി.യുടെ മൂന്ന് പതാകകൾ കെഡിഇക്കുള്ള പിന്തുണ, കെഡിഇയുടെ പ്രതിനിധീകരണം, കെഡിഇയുടെ ഭരണം എന്നിവയെ സൂചിപ്പിക്കുന്നു.

1997 ആഗസ്റ്റിൽ ജെർമ്മനിയിലെ ആൺസ്ബർഗിൽ കെഡിഇ വൺ സമ്മേളനം നടന്നു. കെഡിഇയുടെ ആദ്യ സമ്മേളനമായിരുന്നു ഇത്. പതിനഞ്ച് പേരാണ് ഈ സമ്മേളനത്തിൽ പങ്കെടുത്തത്. 7158 യുറോ ആയിരുന്നു ഈ സമ്മേളനത്തിന്റെ മൊത്തം ചെലവ്. സാമ്പത്തിക ഇടപാടുകൾ കെഡിഇ സഹസ്ഥാപകനായ മത്തിയാസ് കല്ലെ ഡൽഹൈമറിന്റെ സ്വകാര്യ അക്കൗണ്ട് വഴിയാണ് കൈകാര്യം ചെയ്തിരുന്നത്. ഇത് ശരിയല്ലെന്ന് തോന്നിയ മത്തിയാസ് ഒരു സംഘടന സ്ഥാപിക്കാൻ തീരുമാനിച്ചു. 1997 നവംബറിൽ മത്തിയാസ് എട്രിച്ചും മത്തിയാസ് കെൽ ഡൽഹൈമറും യഥാക്രമം പ്രസിഡന്റും വൈസ് പ്രസിഡന്റുമായി ജെർമ്മൻ നിയമപ്രകാരം ടുബിൻജെൻ എന്ന ജെർമ്മൻ നഗരത്തിൽ കെഡിഇ ഇ.വി. രജിസ്റ്റർ ചെയ്തു. തങ്ങളുടെ കുടുംബക്കാരെയും കാമുകിമാരെയും കൂടി ചേർത്താണ് അവർ ഒരു ഇ.വി.ക്ക് ആവശ്യമായ ഏറ്റവും കുറഞ്ഞ അംഗസംഖ്യയായ ഏഴ് തികച്ചത്.

കെഡിഇ ഇ.വി.യിൽ മൂന്നു തരം അംഗങ്ങളുണ്ട്. സജീവാംഗങ്ങൾ, അസാധാരണ അംഗങ്ങൾ, പിന്തുണക്കുന്ന അംഗങ്ങൾ എന്നിവയാണവ. വ്യക്തികൾക്കും നിയമപരമായ സംഘങ്ങൾക്കും കെഡിഇ ഇ.വി.യിൽ അംഗങ്ങളാവാം. സജീവാംഗങ്ങൾ കെഡിഇ സമൂഹത്തിലേക്ക് സംഭാവനകൾ നൽകുന്നു. പിന്തുണക്കുന്ന അംഗങ്ങൾ ഇ.വി.യെ സാമ്പത്തികമായി സഹായിക്കുന്നു. ഇതിൽ പെട്ടതാണ് ബേസിസ്കോം ജിഎംബിഎച്ച്, ഗൂഗിൾ, ഡിജിയ, കോർപ്പറേഷൻ ലിമിറ്റഡ് എന്നിവ. പിന്തുണക്കുന്നയിൽ ഏറ്റവും നല്ല അംഗങ്ങൾ "കെഡിഇ പട്രോൺ" എന്നറിയപ്പെടുന്നു. നോവൽ, ക്ലാരെൽവ്ഡാലെൻസ് ഡാറ്റാകൺസൾട്ട് എബി, നോക്കിയ എന്നിവർ കെഡിഇ പട്രോണിന്റെ ഭാഗമാണ്. സംഘടനയിലെ അംഗങ്ങളെല്ലാം പൊതു സഭയിലേയും അംഗങ്ങളാണ്. കെഡിഇ അക്കാഡമിയോടനുബന്ധിച്ചാണ് പൊതു സഭ കൂടാറുള്ളത്.

കെഡിഇയോട് അനുബന്ധിച്ച് നടക്കുന്ന ഡെവലപ്പർ സ്പ്രിന്റുകൾ, ക്യാമ്പ് കെഡിഇ, അക്കാദമി എന്നിവ സംഘടിപ്പിക്കുന്നത് കെഡിഇ ഇ.വി.യാണ്. കെഡിഇയുമായി ബന്ധപ്പെട്ട നിയമപ്രശ്നങ്ങളും കൈകാര്യം ചെയ്യുന്നത് കെഡിഇ ഇ.വി.യാണ്.

പ്രത്യേകം ജോലികൾ ഏൽപ്പിക്കപ്പെട്ടിട്ടുള്ള സംഘങ്ങളാണ് വർക്കിംഗ് ഗ്രൂപ്പുകൾ. വർക്കിഗ് ഗ്രൂപ്പുകൾ കെഡിഇയുമായുള്ള ഏകോപനം, കെഡിഇയുമായുള്ള ആശയവിനിമയം എന്നിവ എളുപ്പമാക്കുന്നു. കമ്യൂണിറ്റി വർക്കിംഗ് ഗ്രൂപ്പ് (സി.ഡബ്ല്യിയു.ജി), മാർക്കെറ്റിംഗ് വർക്കിംഗ് ഗ്രൂപ്പ് (എം.ഡബ്ല്യിയു.ജി), സിസ്റ്റം അഡ്മിനിസ്ട്രേഷൻ എന്നിവയാണ് സജീവ വർക്കിംഗ് ഗ്രൂപ്പുകൾ. ഹൂമൻ കമ്പ്യൂട്ടർ ഇന്ററാക്ഷൻ വർക്കിംഗ് ഗ്രൂപ്പ് (എച്ച്.സി.ഐ ഡബ്ല്യിയു.ജി), ടെക്നിക്കൽ വർക്കിംഗ് ഗ്രൂപ്പ് (ടി.ഡബ്ല്യിയു.ജി) എന്നിവയാണ് മറ്റു വർക്കിംഗ് ഗ്രൂപ്പുകൾ.


</doc>
<doc id="204774" url="https://ml.wikipedia.org/wiki?curid=204774" title="പ്ലേനോ (ടെക്സസ്)">
പ്ലേനോ (ടെക്സസ്)

അമേരിക്കൻ ഐക്യനാടുകളിലെ കോളിൻ കൗണ്ടിയിൽ സ്ഥിതി ചെയ്യുന്ന ഒരു ടെക്സസ് നഗരമാണ് പ്ലേനോ (). 2010ലെ യു.എസ്. സെൻസസ് പ്രകാരം പ്ലേനോയിൽ 269,776 പേർ അധിവസിക്കുന്നു. ടെക്സസ് സംസ്ഥാനത്തെ ഒൻപതാമത്തെ ഏറ്റവും ജനവാസമുള്ള നഗരവും അമേരിക്കൻ ഐക്യനാടുകളിലെ എഴുപതാമത്തെ ഏറ്റവും ജനവാസമുള്ള നഗരവുമാണ് പ്ലേനോ. അലയൻസ് ഡേറ്റ, സിനിമാർക്ക് തിയേറ്റേഴ്സ്, ഡെൽ സർവീസസ്, ഡോക്ടർ പെപ്പർ സ്നാപ്പിൾ ഗ്രൂപ്പ്, എറിക്സൺ, ഫ്രിറ്റോ-ലേയ്, എച്ച്. പി. എന്റർപ്രൈസ് സർവീസസ്, ഹുവാവെയ് യു.എസ്., ജെ. സി. പെന്നി, പിസാ ഹട്ട്, റെന്റ്-എ-സെന്റർ, ട്രാക്സസ്, സീമൻസ് പി.എൽ.എം. സോഫ്റ്റ്‌വെയർ എന്നീ കമ്പനികളുടെ കോർപ്പറേറ്റ് ആസ്ഥാനങ്ങൾ പ്ലേനോയിലാണ്.



</doc>
<doc id="204797" url="https://ml.wikipedia.org/wiki?curid=204797" title="നന്ദനാർ കോവിൽ, കോട്ടയം">
നന്ദനാർ കോവിൽ, കോട്ടയം

കോട്ടയം ജില്ലയിലെ ചങ്ങനാശ്ശേരി താലൂക്കിൽ കോട്ടമുറിക്കരയിൽ മടുക്കത്താനത്ത് സ്ഥിതി ചെയ്യുന്ന ഒരു ശിവക്ഷേത്രമാണ് ശ്രീ നന്ദനാർ ശിവകോവിൽ. ഇവിടുത്തെ ശിവ പ്രതിഷ്ഠ പൂർണകായ പ്രതിമയാണ് . കേരളത്തിൽ വളരെ ചുരുക്കം ക്ഷേത്രങ്ങളിൽ മാത്രമേ ഇത്തരത്തിൽ പ്രതിഷ്ഠ ഉള്ളൂ .


</doc>
<doc id="204819" url="https://ml.wikipedia.org/wiki?curid=204819" title="ടെക്സസിലെ ഏറ്റവും ജനവാസമേറിയ നഗരങ്ങളുടെ പട്ടിക">
ടെക്സസിലെ ഏറ്റവും ജനവാസമേറിയ നഗരങ്ങളുടെ പട്ടിക

ടെക്സസസിലെ ഏറ്റവും ജനവാസമേറിയ നഗരങ്ങൾ, പട്ടണങ്ങൾ, അൺഇൻകോർപ്പറേറ്റഡ് സെൻസസ് നിശ്ചിത സ്ഥലങ്ങൾ (CDPകൾ) എന്നിവയുടെ പട്ടിക. ജനസംഖ്യ കൊടുത്തിരിക്കുന്നത് 2011ലെ സെൻസസ് ഉദ്ദേശക്കണക്കുപ്രകാരമാണ്. . 



</doc>
<doc id="204821" url="https://ml.wikipedia.org/wiki?curid=204821" title="കാർട്ടൂൺ">
കാർട്ടൂൺ

കടലാസ് എന്നർഥമുള്ള ‘കാർട്ടോൺ’ എന്ന ഇറ്റാലിയൻ പദത്തിൽനിന്നാണ് ഹാസ്യചിത്രം എന്നർഥം വരുന്ന ‘കാർട്ടൂൺ’ എന്ന ഇംഗ്ളീഷ് പദമുണ്ടായത്. 1841ൽ ‘പഞ്ച്’എന്ന മാസികയുടെ പ്രസിദ്ധീകരണം മുതൽക്കാണ് കാർട്ടൂണിന് ഇന്നുള്ള പ്രാമുഖ്യമുണ്ടായത്. ചിത്രകലയിൽനിന്ന് വ്യത്യസ്തമായി കാർട്ടൂണിൽ സാങ്കേതികത്വത്തിനല്ല പ്രാധാന്യം, മറിച്ച്, ആശയത്തിനും ഉദ്ദേശ്യത്തിനുമാണ്. പ്രതീകാത്മകമായ സൂചനകളിൽകൂടി വ്യക്തികളെയോ സംഭവങ്ങളെയോ ആക്ഷേപിക്കുകയാണ് കാർട്ടൂണിസ്റ്റ് ചെയ്യുന്നത്. 
മലയാളത്തിൽ കാർട്ടൂണിൻറെ ചരിത്രം ആരംഭിക്കുന്നത് 1919 ഒക്ടോബറിൽ വിദൂഷകൻ എന്ന മാസികയിൽ പ്രസിദ്ധീകരിച്ച മഹാക്ഷാമദേവത എന്ന കാർട്ടൂണിലൂടെയാണ്.
ഡെച്ച് ഹാസ്യ ചിത്രകാരന്മാരിൽ പ്രമുഖനായിരുന്ന റൊമെയ്ൻ ഡെ ഹുഗെ (1645-1708) കാർട്ടൂണിസ്റ്റ് എന്ന നിലയിൽ പ്രസിദ്ധനായി.
ഇംഗ്ളണ്ടിലെ വില്യം ഹോഗാർത്ത് (1697-1764), ജെയിംസ് ഗിൽറേ (1757-1815), തോമസ് റൗലൻസ് സൺ (1756-1827) എന്നിവരാണ് കാർട്ടൂൺ കലാരൂപത്തിന് ഉണർവ് നൽകിയ ആദ്യകാല ഇംഗ്ളീഷ് ചിത്രകാരന്മാർ. ജോർജ് ക്രൂയിഷാങ്ക്, ‘എച്ച്ബി’ എന്ന തൂലികാ നാമത്തിൽ വരച്ചിരുന്ന ജോൺ ഡോയിൽ (1798-1868) എന്നിവരും മികച്ച ഇംഗ്ളീഷ് കാർട്ടൂണിസ്റ്റുകളായിരുന്നു. അക്കാലത്തെ പ്രമുഖ ഫ്രഞ്ച് കാർട്ടൂണിസ്റ്റുകൾ ഡാമിയേ, ഗ്രാൻവിൽ, ചാൾസ് ജോസഫ്, ട്രവീദേ വില്ളെ എന്നിവരായിരുന്നു.
ഇന്ത്യയിലെ ‘രാഷ്ട്രീയ കാർട്ടൂൺ പ്രസ്ഥാനത്തിന്റെ പിതാവ്’ എന്നറിയപ്പെടുന്ന ശങ്കറാണ് ഭാരതത്തിൽ കാർട്ടൂൺ പ്രചരിപ്പിച്ചത്.അദ്ദേഹത്തിന്റെ ‘ശങ്കേഴ്സ് വീക്കിലി’യിലൂടെയാണ് ഇന്ത്യയിലെ മിക്ക കാർട്ടൂണിസ്റ്റുകളും പ്രശസ്തരായത്. ശങ്കറിന്റെ വാരികയിൽ ശിക്ഷണം നേടിയവരാണ് അബു എബ്രഹാം, കുട്ടി, ഒ.വി. വിജയൻ, രാജീന്ദർ പുരി, സാമുവൽ, യേശുദാസൻ, ബി.എം. ഗഫൂർ തുടങ്ങിയവർ. പ്രശസ്ത കാർട്ടൂണിസ്റ്റ് ആർ.കെ. ലക്ഷ്മണിന് ഇന്ത്യൻ കാർട്ടൂണിസ്റ്റുകളുടെ മുൻനിരയിലാണ് സ്ഥാനം. ഇന്ത്യയിൽ പോക്കറ്റ് കാർട്ടൂൺ സമ്പ്രദായം ആദ്യമായി അവതരിപ്പിച്ചത് കേരളീയനായ സാമുവൽ ആണ്. മറിയോ എന്ന പേരിലറിയപ്പെടുന്ന മറിയോ ജോവോ റൊസാരിയോ, ഡിബ്രിട്ടോ മിറാൻഡ, ‘കെവി’ എന്ന തൂലിക നാമത്തിലൂടെ പ്രശസ്തനായ കേരളവർമ, വെങ്കിട ഗിരി രാമമൂർത്തി, സുധീർ ധർ, വാസു, പ്രകാശ്, റാത്ത്, ഉണ്ണി, ചാറ്റർജി, വിഷ്ണു, വിക്കി പട്ടേൽ തുടങ്ങിയ കാർട്ടൂണിസ്റ്റുകൾ ദേശീയ പ്രശസ്തിയാർജിച്ചവരാണ്.

സഞ്ജയന്റെ പത്രാധിപത്യത്തിൽ ഇറങ്ങിയിരുന്ന ‘സഞ്ജയൻ’, ‘വിശ്വരൂപം’ എന്നീ ആനുകാലിക പ്രസിദ്ധീകരണങ്ങളിലൂടെയാണ് മലയാളത്തിലെ ആദ്യകാല കാർട്ടൂണുകൾ പുറത്തുവന്നത്. കേരളത്തിൽ ആദ്യകാലത്ത് കാർട്ടൂൺ രചനയിൽ പേരെടുത്ത ഒരാളാണ് വത്സൻ. ‘സഞ്ജയൻ’, ‘വിശ്വരൂപം’ എന്നിവയിലെ കാർട്ടൂണിസ്റ്റുകളിൽ ഒരാളായിരുന്നു എം. ഭാസ്കരൻ. ‘ബോബനും മോളിയും’ എന്ന കാർട്ടൂൺ പരമ്പരയിലൂടെ പ്രശസ്തനായ ടോംസ്, ‘ചെറിയ മനുഷ്യരും വലിയ ലോകവും’ എന്ന കാർട്ടൂൺ പരമ്പരയിലൂടെ പ്രശസ്തനായ അരവിന്ദൻ, ആർട്ടിസ്റ്റ് രാഘവൻ നായർ, മാതൃഭൂമിയിലെ സ്റ്റാഫ് കാർട്ടൂണിസ്റ്റ് ഗോപീകൃഷ്ണൻ, 'വരയരങ്ങ്' എന്ന ചിത്രകലയുടെ അരങ്ങിലെ രൂപത്തിൻറെ ആവിഷ്കർത്താവും സ്പീഡ് കാർട്ടൂണിസ്റ്റുമായ എസ്. ജിതേഷ്, കേരളകൗമുദിയുടെ സ്റ്റാഫ് കാർട്ടൂണിസ്റ്റ് സുജിത്ത് , 
, തോമസ്, കെ.എസ്. പിള്ള, പി.കെ. മന്ത്രി, ശിവറാം, മലയാറ്റൂർ രാമകൃഷ്ണൻ, ബി.എം. ഗഫൂർ, സോമനാഥൻ, വേണു, , ഉണ്ണികൃഷ്ണൻ, ദേവപ്രകാശ്, സഗീർ, ഇ. സുരേഷ്, പീറ്റർ, ഹരികുമാർ, പി.വി. കൃഷ്ണൻ, രജീന്ദ്രകുമാർ, ഋഷി തുടങ്ങിയവർ മലയാളത്തിലെ പ്രശസ്ത കാർട്ടൂണിസ്റ്റുകളാണ്.



</doc>
<doc id="204834" url="https://ml.wikipedia.org/wiki?curid=204834" title="അഷികാഗ">
അഷികാഗ

1338 മുതൽ 1573 വരെ കിയോട്ടോ ആസ്ഥാനമാക്കി ജപ്പാൻ ഭരിച്ച ഷോഗൺവംശമാണ് അഷികാഗ. ചക്രവർത്തിയെ പേരിനുമാത്രം അധികാരിയാക്കി മാറ്റി യഥാർഥ ഭരണം നടത്തിയിരുന്ന ഉന്നത പട്ടാള ഉദ്യോഗസ്ഥനെയാണ് "ഷോഗൺ" എന്നു വിളിച്ചിരുന്നത്.

ടക്കോജിയായിരുന്നു അഷികാഗ ഷോഗൺവംശ സ്ഥാപനകൻ. ജപ്പാൻ ഭരിച്ചിരുന്ന കാമകുറ ഷോഗൺ വംശത്തെയും ഹോജൊകുടുംബത്തെയും ഉൻമൂലനം ചെയ്യാൻ ഗോദൈ-യാഗോ ചക്രവർത്തി (ഭരണകാലം 1318-1339) ചില പദ്ധികളാവിഷ്കരിച്ചു. അസംതൃപ്തരായ ചില പട്ടാള നേതാക്കാന്മാരെയും സാമന്തന്മാരെയും അദ്ദേഹം കൂട്ടുപിടിച്ചു. ആദ്യം വിജയിച്ചെങ്കിലും ഒടുവിൽ അദ്ദേഹത്തിനു ഒകിയിലേക്ക് ഓടി രക്ഷപ്പെടേണ്ടിവന്നു. അവിടെനിന്നും സൈന്യശേഖരം നടത്തിയ ഗോ-ദൈ-യാഗോ കാമകുറയെ എതിരിട്ടു. കാമകുറഭാഗത്തെ സൈന്യനേതാവായിരുന്ന അഷികാഗ ടക്കോജി (1305-58) ഗോ-ദൈ-യാഗോയുടെ പക്ഷത്തേക്കു ചാഞ്ഞു. 1333-ൽ ഹോജൊ രാജവംശത്തിന്റെ ഭരണം അവസാനിച്ചു. തുടർന്നു ചക്രവർത്തിയായിത്തീർന്ന ഗോ-ദൈ-യാഗോയെ മിനാട്ടൊ-ഗാവയുദ്ധത്തിൽ (1336) അഷികാഗ ടക്കോജി തോല്പിക്കുകയും കിയോട്ടോയിൽ കോമിയോയെ ചക്രവർത്തിയായി വാഴിക്കുകയും ചെയ്തു.

അഷികാഗ ടക്കോജി 1338-ൽ ഷോഗണായിത്തീർന്നു. 1358-ൽ ഇദ്ദേഹം നിര്യാതനാകുന്നതുവരെയുള്ള കാലം ആഭ്യന്തര കുഴപ്പങ്ങൾ അവസാനിപ്പിക്കാനുള്ള യുദ്ധങ്ങൾക്കുവേണ്ടി ചെലവഴിച്ചു. ഹോജൊ വംശത്തെയും ഗോ-ദൈ-യാഗോ ചക്രവർത്തിയെയും ചതിച്ചതിനാൽ, അഷികാഗ ഷോഗണേറ്റിന്റെ സ്ഥാപകനായ അഷികാഗ ടക്കോജിക്കു ജപ്പാൻ ചരിത്രത്തിൽ അർഹമായ സ്ഥാനം ലഭിച്ചിട്ടില്ല. അഷികാഗയുമായുള്ള യുദ്ധത്തിൽ പരാജിതനായ ഗോ-തൈ-യാഗോ ചക്രവർത്തി, നാറ സമതലത്തിന്റെ തെക്കുള്ള പർവതങ്ങൾ നിറഞ്ഞ യോഷിനൊ പ്രദേശത്തേക്കു മാറിത്താമസിച്ചു. അദ്ദേഹത്തെയും ചക്രവർത്തിയായി ചിലർ കരുതിയതിനാൽ 1392 വരെ രണ്ടു ചക്രവർത്തിമാർ ജപ്പാനിലുണ്ടായി.

അഷികാഗ ഷോഗണേറ്റിന്റെ ആസ്ഥാനം കിയോട്ടോ ആയിരുന്നു; കാമകുറവംശത്തിന്റെ ഒരു ശാഖ കിഴക്കേ ജപ്പാനും ഭരിച്ചിരുന്നു. ഇങ്ങനെ വിഭക്തമായ ജപ്പാനെ ഏകീകരിക്കുവാൻ അഷികാഗ ഷോഗൻമാർക്കു കഴിഞ്ഞില്ല. 1368 മുതൽ 1394 വരെ ജപ്പാൻ ഭരിച്ച യോഷിമിറ്റ്സു ആയിരുന്നു അഷികാഗ ഷോഗണേറ്റിലെ ഏറ്റവും പ്രബലനായ ഭരണാധികാരി. രാഷ്ട്രീയമായ അസ്വസ്ഥതകളും അരക്ഷിതാവസ്ഥയും ഈ കാലത്ത് ജപ്പാനിൽ നടമാടിയിരുന്നെങ്കിലും, സാമൂഹിക ചരിത്രത്തിൽ അഷികാഗഭരണത്തിനു വലിയ സ്ഥാനമുണ്ട്.

വണിക്‌വർഗം ജപ്പാനിൽ വളർന്നുതുടങ്ങിയത് അഷികാഗമാരുടെ കാലംമുതൽക്കാണ്. വമ്പിച്ച ഭൂസ്വാമികളായിരുന്നു അഷികാഗ ഷോഗൺമാരെങ്കിലും വിദേശവ്യാപാരത്തിലായിരുന്നു അവർക്ക് ആഭിമുഖ്യം. കപ്പം വാങ്ങാൻ ചൈനയിൽപോയ ജപ്പാൻകാർ വിലപിടിച്ച വസ്തുക്കളുമായി നാട്ടിൽ തിരിച്ചെത്തി. കപ്പൽ നിർമ്മാണം ഇക്കാലത്തു ജപ്പാനിൽ വികസിച്ചു; കപ്പലുകൾ വാടകയ്ക്കു കൊടുത്ത് വമ്പിച്ച ധനവും അവർ സമ്പാദിച്ചു. കിയോട്ടോയിലെ സെൻ ബുദ്ധ വിഹാരങ്ങൾ അഷികാഗ ഷോഗൺമാരുടെ ഏറ്റവും വലിയ നേട്ടമായി കരുതപ്പെടുന്നു. കലയെയും കലാകാരന്മാരെയും അങ്ങേയറ്റം പ്രോത്സാഹിപ്പിച്ചിരുന്ന ഷോഗണായിരുന്നു യോഷിമിറ്റ്സു. ലോകസാഹിത്യത്തിനു ജപ്പാന്റെ മികച്ച സംഭാവനയായ "നോ നാടകം" (No Drama) വികസിച്ചതും ഇക്കാലത്താണ്. മുറോമാച്ചിയിൽ ഉടലെടുത്ത നിരവധി ശില്പവേലകൾ ഇന്നും നിലവിലുണ്ട്. 1397-ൽ യോഷിമിറ്റ്സു സ്ഥാപിച്ച സുവർണഗോപുരം (കിൻകാകുജി) അദ്ദേഹത്തിന്റെ പിൻഗാമിയായ യോഷിമാസ സ്ഥാപിച്ച രജതഗോപുരം (ജിൻകാകുജി) എന്നിവ ലോകപ്രശസ്തങ്ങളാണ്. 1467-ലെ യുദ്ധംമൂലം അഷികാഗ ഷോഗൺമാരുടെ നിരവധി സംഭാവനകൾ നാശോന്മുഖമായി; അനവധി പ്രഭുകുടുംബങ്ങളും സാമന്തൻമാരും നശിച്ചു; പകരം ഗ്രാമപ്രദേശങ്ങളിലെ ജനത ശക്തരാകാനും തുടങ്ങി.

1428-ൽ ഗ്രാമത്തിലെ നികുതി ഇളവു ചെയ്യണമെന്നു വാദിച്ച് ചില നേതാക്കന്മാർ നിവേദനം സമർപ്പിച്ചു. ഈ നിവേദനം നിരാകരിക്കപ്പെട്ടതിനെത്തുടർന്നു നാട്ടിലുടനീളം കലാപങ്ങൾ പൊട്ടിപ്പുറപ്പെട്ടു. ബുദ്ധമതവിശ്വാസങ്ങളിൽ പല പരിവർത്തനങ്ങളും ഇക്കാലത്തുണ്ടായി.

ഈ പരിതഃസ്ഥിതികളെ തികച്ചും ചൂഷണം ചെയ്തു മുന്നോട്ടുവന്ന ഒഡനൊബുനഗ (1534-82) ഓവാരിയിലെ 4 ജില്ലകളിൽ അധികാരം ഉറപ്പിച്ചു. 1560-ൽ ടോട്ടോമിപ്രഭുവായ ഇമഗാവയെ തോല്പിച്ചതോടെ അദ്ദേഹം പ്രശസ്തിയിലേക്കുയർന്നു. പുതിയതരം യുദ്ധായുധങ്ങളുമായി ഒഡനൊബുനഗ കിയോട്ടോയിൽ പ്രവേശിച്ച് അവസാനത്തെ അഷികാഗ ഷോഗണായ യോഷ്യാകിയെ ചക്രവർത്തിയായി വാഴിച്ചു. യോഷ്യാകി 1573-ൽ മറ്റൊരു സൈന്യശക്തിയെ കൂട്ടുപിടിച്ച് നൊബുനഗയെ പുറംതള്ളാൻ പദ്ധതി തയ്യാറാക്കി. ഇതറിഞ്ഞ ഒഡ നൊബുനഗ യോഷ്യാകിയെ സമാധാനപരമായി സിംഹാസനത്തിൽനിന്നും 1573-ൽ ഒഴിവാക്കി. അതോടെ അഷികാഗ ഷോഗൺഭരണം ജപ്പാനിൽ അസ്തമിച്ചു.

അഷികാഗ ഷോഗൺ ഭരണകാലത്താണ് ജപ്പാനിൽ ആദ്യമായി യൂറോപ്യന്മാർ പ്രവേശിക്കുന്നത്. 1543-ൽ ഉത്തര ചൈനിയിലേക്കു തിരിച്ച ഒരു പോർച്ചുഗീസ് കപ്പൽ കൊടുങ്കാറ്റുമൂലം ക്യുഷുവിന്റെ തെക്കേ അറ്റത്തെ ഒരു ചെറു ദ്വീപായ ടെനിഗഷിമയിൽ വന്നടുത്തു. ഈ കപ്പൽ യാത്രക്കാരെ ജപ്പാൻകാർ ഹാർദമായി സ്വീകരിച്ചു. 1549-ൽ ഫ്രാൻസിസ് സേവിയർ ഇവിടെ എത്തി ക്രിസ്തുമത പ്രചാരണം നടത്തി.

ടോക്കിയോയ്ക്ക് 80 കി.മീ. വടക്ക് ഹോൺഷുവിൽ അഷികാഗ എന്ന പേരിൽ ഒരു നഗരം ഉണ്ട്; ജപ്പാനിലെ ഒരു നെയ്ത്തു വ്യവസായ കേന്ദ്രമാണിത്. 




</doc>
<doc id="204836" url="https://ml.wikipedia.org/wiki?curid=204836" title="കൊത്തപ്പയിൻ">
കൊത്തപ്പയിൻ

മിറിസ്റ്റിക ചതുപ്പുകളിൽ കാണുന്ന ഒരിനം മരമാണ്‌ കൊത്തപ്പയിൻ. തായ്‌ത്തടിയോടു ചേർന്നു താങ്ങ്‌വേരുകളുള്ള 20 മീറ്ററോളം ഉയരം വയ്ക്കുന്ന ശുദ്ധജലചതുപ്പുകളിൽ വളരുന്ന ഒരു മരമാണിത്‌. പശ്‌ചിമഘട്ടത്തിലെ മിറിസ്റ്റിക്‌ ചതുപ്പുകളിൽ വളരുന്നു. വംശനാശഭീഷണി നേരിടുന്നു.




</doc>
<doc id="204840" url="https://ml.wikipedia.org/wiki?curid=204840" title="സാൻ അന്റോണിയോ">
സാൻ അന്റോണിയോ

അമേരിക്കൻ ഐക്യനാടുകളിലെ ഏഴാമത്തെ ഏറ്റവും ജനവാസമേറിയ നഗരവും ടെക്സസിലെ രണ്ടാമത്തെ ഏറ്റവും ജനവാസമേറിയ നഗരവുമാണ് സാൻ അന്റോണിയോ () ("വിശുദ്ധ അന്തോനീസ്" എന്നതിന്റെ സ്പാനിഷ്). ടെക്സസ് ട്രൈയാങ്കിൾ പ്രദേശത്തുൾപ്പെട്ട നഗരത്തിൽ ഏതാണ്ട് 1.3ദശലക്ഷം ആളുകൾ വസിക്കുന്നതായി കണക്കാക്കപ്പെടുന്നു. 2010ലെ ജനസംഖ്യാ കണക്കെടുപ്പു പ്രകാരം അമേരിക്കൻ ഐക്യനാടുകളിൽ 10 വർഷത്തിനിടെ ഏറ്റവും ജനപ്പെരുപ്പമേറിയ 10 നഗരങ്ങളിൽ പെട്ടതായിരുന്നു സാൻ അന്റോണിയോ. 2000 ലെ കണക്കെടുപ്പുപ്രകാരം 10 വർഷത്തിനിടെ ഏറ്റവും ജനപ്പെരുപ്പമേറിയ രണ്ടാമത്തെ നഗരവും. 



</doc>
<doc id="204850" url="https://ml.wikipedia.org/wiki?curid=204850" title="വീരകേരളം മഹാകാവ്യം">
വീരകേരളം മഹാകാവ്യം

ഇങ്ങിനി തിരിച്ചുവരാത്തവണ്ണം അന്യം നിന്നു എന്നു കരുതപ്പെടുന്ന മലയാള മഹാകാവ്യശാഖയിലേക്ക് അവസാനമായി മുതൽക്കൂട്ടായ മഹാകാവ്യം ആൺ വീരകേരളം മഹാകാവ്യം. കൈതക്കൽജാതവേദൻ ആൺ ഇരുപത്തൊന്നാം നൂറ്റാണ്ടിലെ മഹാകവി. വിപുലവും സാരവത്തുമായ അവതാരികയോടെആർ രാമചന്ദ്രൻ നായർ ഇതിനെ പരിചയപ്പെടുത്തുന്നു. പതിനാലു സർഗ്ഗങ്ങളും 1145 ശ്ലോകങ്ങളും ഉൾക്കൊള്ളുന്ന പ്രൗഢസുന്ദരമായ ഈ മഹാകാവ്യത്തിൽ മലയാളത്തിന്റെ വീരകേരളസിംഹം കേരളവർമ്മ പഴശ്ശിരാജയുടെ ചരിത്രമാൺ വർണ്ണികകപ്പെട്ടിട്ടുള്ളത്.
ദേശഭക്തിയാൺ ഈ കൃതിയുടെ മുഖമുദ്ര. നാട് ആക്രമിച്ച റ്റിപ്പുവിനോടും ബൃട്ടിഷുകാരോടും ദേശാഭിമാനികളായ കുറിച്യരുടെയും നായർ പടയാളികളുടെയും സഹായത്തോടെ എതിരിടുന്ന താണ് ഇതിവൃത്തം
14 സർഗ്ഗങ്ങളാണ് വീരകേരളത്തിലുള്ളത്. ഭിന്നവൃത്തങ്ങളാകണം സർഗ്ഗങ്ങൾ എന്ന ലക്ഷണം സാർത്ഥകമാക്കിക്കൊണ്ട് 14 വൃത്തങ്ങളിലായാണ് ഇത് രചിക്കപ്പെട്ടിട്ടുള്ളത്.


</doc>
<doc id="204852" url="https://ml.wikipedia.org/wiki?curid=204852" title="നാലുനിറസിദ്ധാന്തം">
നാലുനിറസിദ്ധാന്തം

അടുത്തടുത്തുള്ള ഭാഗങ്ങൾക്ക് ഒരേ നിറം വരാത്ത രീതിയിൽ ഏത് ഭൂപടത്തിനും നാലിൽ കൂടുതൽ നിറങ്ങൾ ഉപയോഗിക്കാതെ നിറം കൊടുക്കാം എന്ന പ്രസ്താവനയാണ് നാലുനിറസിദ്ധാന്തം (Four colour theorem) അഥവാ ഗുഥ്‌രീ സിദ്ധാന്തം എന്നറിയപ്പെടുന്നത്. 1852-ൽ ഫ്രാൻസിസ് ഗുഥ്‌രീ പരികല്പന ചെയ്ത ഈ പ്രസ്താവന നൂറിലേറെ വർഷങ്ങൾക്കു ശേഷം കമ്പ്യൂട്ടറിന്റെ സഹായത്തോടെ കെന്നെത് അപ്പെൽ, വുൾഫ്ഗാങ് ആക്കൻ എന്നിവർ ചേർന്നാണ് തെളിയിച്ചത്.

സാങ്കേതികമായി സിദ്ധാന്തത്തെ ഇപ്രകാരം നിർവചിക്കാം : ഒരു പ്രതലത്തെ ഏതെങ്കിലും വിധത്തിൽ വിഭജിക്കുക. രണ്ടു ഭാഗങ്ങൾ മൂലകളിൽ മാത്രമല്ലാതെ തൊട്ടുകിടക്കുന്നുവെങ്കിൽ അവയെ അയൽഭാഗങ്ങളായി (adjacent) കണക്കാക്കാം. അയൽഭാഗങ്ങൾക്ക് ഒരേ നിറം വരാത്ത രീതിയിൽ പ്രതലത്തിന് നിറം കൊടുക്കാൻ നാല് നിറങ്ങളിൽ കൂടുതൽ ആവശ്യമില്ല.

ഗ്രാഫ് തിയറിയുടെ ഭാഷയിൽ പറഞ്ഞാൽ : ഒരു അഗ്രം വഴി ബന്ധിതമായിട്ടുള്ള രണ്ട് ശീർഷങ്ങൾക്ക് ഒരേ നിറം വരാത്ത രിതിയിൽ അദിശമായ ഒരു പ്ലാനാർ ഗ്രാഫിന്റെ ശീർഷങ്ങൾക്ക് നിറം കൊടുക്കാൻ നാല് നിറങ്ങളിൽ കൂടുതൽ ആവശ്യമില്ല.

1852-ൽ ഇംഗ്ലണ്ടിന്റെ കൗണ്ടികളുടെ ഭൂപടത്തിന് നിറം കൊടുക്കാൻ ശ്രമിക്കവേ ഇതിന് നാല് നിറങ്ങൾ മാത്രമേ ആവശ്യമുള്ളൂ എന്ന കാര്യം ഫ്രാൻസിസ് ഗുഥ്‌രീയുടെ ശ്രദ്ധയിൽ പെട്ടു. ഇക്കാര്യം തന്റെ സഹോദരനും അഗസ്റ്റസ് ഡി മോർഗന്റെ വിദ്യാർത്ഥിയുമായ ഫ്രെഡറിക്കിനോട് അദ്ദേഹം ചൂണ്ടിക്കാട്ടി. ഫ്രെഡറിക്ക് ഈ പ്രശ്നത്തെക്കുറിച്ച് ഡി മോർഗനോട് പറയുകയും അദ്ദേഹം ഇതിന് പ്രശസ്തി നൽകുകയുമാണുണ്ടായത്.

ഇതിനു ശേഷം സിദ്ധാന്തം ശരിയെന്നും തെറ്റെന്നും തെളിയിക്കാൻ ഏറെ ഗണിതജ്ഞർ ശ്രമിച്ചു. രണ്ടുതരത്തിലും തെറ്റായ തെളിവുകൾ ഏറെ പുറത്തുവന്നു. 1890-ൽ പേഴ്സി ഹേവുഡ് ആണ് ഭൂപടത്തിന് നിറം കൊടുക്കാൻ അഞ്ച് നിറങ്ങൾ മതി എന്ന് തെളിയിക്കുക വഴി (അഞ്ചുനിറസിദ്ധാന്തം) ഒരു പ്രധാന കാൽവെയ്പ്പു നടത്തിയത്.

ഇതിനുശേഷം ദശകങ്ങൾ കഴിഞ്ഞ് 1976-ൽ കെന്നെത് അപ്പെൽ, വുൾഫ്ഗാങ് ആക്കെൻ എന്നിവർ ചേർന്നാണ് സിദ്ധാന്തം പൂർണ്ണമായി തെളിയിച്ചത്. 1936 ഭൂപടങ്ങളടങ്ങിയ ഒരു സവിശേഷ ഗണം കണ്ടുപിടിക്കുകയാണ് അവർ ചെയ്തത്. ഈ ഭൂപടങ്ങളുടെ പ്രത്യേകതയെന്തെന്നാൽ:
അതിനാൽ, നാല് നിറങ്ങളിൽ കൂടുതൽ ആവശ്യമായ ഏറ്റവും ചെറിയ ഭൂപടത്തിന്റെ ഒരു ഭാഗം ഒരേ സമയം ഈ ഗണത്തിൽ ഉണ്ടെന്നും ഇല്ലെന്നും വരുന്നു. ഇത് സാധ്യമല്ലാത്തതിനാൽ അത്തരം ഒരു ഭൂപടമില്ലെന്നും ഏത് ഭൂപടവും നാല് നിറങ്ങൾ മാത്രമുപയോഗിച്ച് നിറം കൊടുക്കാമെന്നും വരുന്നു.

ഭൂപടങ്ങളുടെ ഗണത്തിന്റെ ആദ്യത്തെ സവിശേഷത കമ്പ്യൂട്ടർ പ്രോഗ്രാം ഉപയോഗിച്ചും രണ്ടാമത്തെ സവിശേഷത നൂറു കണക്കിന് പേജുകളെടുത്ത് സ്വന്തമായി ചെയ്തുമാണ് അപ്പെലും ആക്കെനും സിദ്ധാന്തം തെളിയിച്ചത്. കമ്പ്യൂട്ടറിന്റെ സഹായത്തോടെ തെളിയിക്കപ്പെട്ട ആദ്യ പ്രധാന സിദ്ധാന്തമായിരുന്നു ഇത്. കമ്പ്യൂട്ടർ സഹായത്തോടെയുള്ള പ്രൂഫ് ശരിയോ എന്ന് പരിശോധിക്കുന്നത് വിഷമമേറിയ ജോലിയായതിനാൽ ഗണിതശാസ്ത്രജ്ഞർ തുടക്കത്തിൽ ഈ തെളിവിനെ അംഗീകരിച്ചിരുന്നില്ല. എങ്കിലും ഇന്ന് ഇത് ഏതാണ്ട് പൊതുവെ അംഗീകരിക്കപ്പെട്ടിരിക്കുന്നു.



</doc>
<doc id="204871" url="https://ml.wikipedia.org/wiki?curid=204871" title="പ്രയാർ പ്രഭാകരൻ">
പ്രയാർ പ്രഭാകരൻ

പ്രമുഖ മലയാള സാഹിത്യ വിമർശകനും അദ്ധ്യാപകനും വാഗ്മിയുമാണ് പ്രയാർ പ്രഭാകരൻ. കേരള സാഹിത്യ അക്കാദമിയുടെ സാഹിത്യ നിരൂപണത്തിനുള്ള തായാട്ട് അവാർഡ് നേടിയിട്ടുണ്ട്. ഭാരതീയ സാഹിത്യശാസ്‌ത്രത്തിൽ നിരവധി പഠനങ്ങൾ നടത്തിയിട്ടുണ്ട്.
വാഗ്മിയും പണ്‌ഡിതനും സാഹിത്യകാരനുമായിരുന്ന സ്വാമി ബ്രഹ്മവ്രതന്റെ മകനായി ജനിച്ചു. ശൂരനാട്‌ ഹൈസ്‌ക്കൂളിലെ മലയാളം അധ്യാപകനായി, 1954-ലാണ്‌ യഥാർത്ഥത്തിൽ ഔദ്യോഗികജീവിതം ആരംഭിച്ചത്‌. എങ്കിലും അതു തുടരാതെ തിരുവനന്തപുരം യൂണിവേഴ്‌സിറ്റി കോളേജിൽ എം. ഏയ്‌ക്കു ചേർന്നു. 1964 -ൽ എം. ഏ പാസ്സായ ഉടനെ, കൊല്ലം എസ്‌. എൻ വിമെൻസ്‌ കോളേജിൽ അധ്യാപകനായി.

കമ്മ്യൂണിസത്തോടുള്ള ആഭിമുഖ്യം ചെറുപ്പത്തിലേ ഉണ്ടായി. എ. ജി. പി നമ്പൂതിരി, ദേവികുളങ്ങര ഏ. ഭരതൻ എന്നിവരുമായി ചേർന്ന്‌ പുതുപ്പള്ളി പ്രയാർ പാർട്ടി സെല്ലുണ്ടാക്കി. കേരളാ യൂണിവേഴ്‌സിറ്റി എം. എ (മലയാളം) ബോർഡ്‌ ഓഫ്‌ സ്റ്റഡീസ്‌ അംഗം, ബോർഡ്‌ ഓഫ്‌ എക്‌സാമിനേഷൻ അംഗം, ഫാക്കൽട്ടി ഓഫ്‌ ഓറിയന്റൽ സ്റ്റഡീസ്‌ അംഗം, കേരള സാഹിത്യ അക്കാദമി അംഗം, ലളിതകലാ അക്കാദമി അംഗം,കൊച്ചിൻ യൂണിവേഴ്‌സിറ്റി സെനറ്റ്‌ അംഗം, തുഞ്ചൻ സ്‌മാരക ഗവേണിംഗ്‌ കൗൺസിൽ അംഗം എന്നീ നിലകളിൽ പ്രവർത്തിക്കുകയും കേന്ദ്ര ഗവൺമെന്റ്‌ ഫെല്ലോഷിപ്പ്‌ നേടുകയും ചെയ്‌തിട്ടുണ്ട്‌. പുരോഗമനകലാസാഹിത്യസംഘം സംസ്ഥാന കമ്മിറ്റി അംഗമായിരുന്നു. 

ഭാര്യ വസുന്ധതി


</doc>
<doc id="204879" url="https://ml.wikipedia.org/wiki?curid=204879" title="സ്കൂട്ട്മരം">
സ്കൂട്ട്മരം

കേരളത്തിലെ ഇലകൊഴിയും വനങ്ങളിലും നാട്ടിൻപ്രദേശങ്ങളിലും കാണപ്പെടുന്ന ഒരിനം മരമാണ് സ്കൂട്ട്മരം അഥവാ ഫൗണ്ടൻമരം (ശാസ്ത്രീയനാമം: "Spathodea campanulata"). ബിഗ്നോണിയേസീ കുടുംബത്തിൽ ഉൾപ്പെടുന്ന ഇവ ആഫ്രിക്കൻ ഉഷ്ണമേഖലയിൽ നിന്നും 19-ആം നൂറ്റാണ്ടിലാണ് അലങ്കാരസസ്യമായി ഭാരതത്തിലെത്തിയത്. പുഷ്പദളങ്ങൾക്ക് കൊതുമ്പിന്റെ ആകൃതിയായതിനാലാണ് ഇവയ്ക്ക് "സ്പാത്തോഡിയ" എന്ന ശാസ്ത്രനാമം ലഭിച്ചത്. ആഴാന്തൽ, മണിപ്പൂമരം എന്നും പേരുകളുണ്ട്. Spathodea nilotica മറ്റൊരു പേരാണ്. Spathodea ജനുസിൽ ഈ ഒരൊറ്റ സ്പീഷിസ് മാത്രമേയുള്ളൂ.

10 മുതൽ 35 വരെ മീറ്റർ ഉയരത്തിൽ സ്കൂട്ട്മരം വളരുന്നു. ഇലകൊഴിയും മരമായ ഇവ ഒന്നിച്ചു ഇല പൊഴിക്കാറില്ല. ചോലമരമായും അലങ്കാരവൃക്ഷമായും നട്ടുവളർത്തുന്ന സ്കൂട്ട്മരങ്ങൾ വളവില്ലാതെ ഒറ്റത്തടിയായാണ് സാധാരണ വളരുന്നത്. ഏകാന്തരമായി വിന്യസിച്ചിരിക്കുന്ന ആയതാകൃതിയുള്ള ഇലകൾക്ക് 10 സെന്റീമീറ്റർ നീളമുണ്ടാകും. തളിരിലയുടെ അടിഭാഗം രോമാവൃതമാണ്. 

ജനുവരി മുതൽ വേനൽക്കാലം അവസാനിക്കും വരെ ഇവ പുഷ്പിക്കുന്നു. പൂക്കൾ ശാഖാഗ്രത്തിൽ കൂട്ടമായി വളരുന്നു. പൂമൊട്ടിൽ വെള്ളം ഉണ്ടാകും. അമർത്തിയാൽ ഇവ പുറത്തേക്കു വമിക്കുന്നു. അതിനാലാണ് ഇവയ്ക്ക് "ഫൗണ്ടൻ മരം" എന്ന പേരു ലഭിച്ചത്. ഓറഞ്ചു കലർന്ന ചുവപ്പു നിറമാണ് പൂക്കൾക്ക്. ദ്വിലിംഗത്തോടുകൂടിയവയാണ് പുഷ്പങ്ങൾ. വിത്തുകൾ പരന്നതാണ്. മഴക്കാലത്ത് വിത്തുകൾ മൂപ്പെത്തുന്നു. ഒരു ഫലത്തിൽ അഞ്ഞൂറോളം വിത്തുകൾ കാണുന്നു. ഈ വിത്തിനു ചിറകുണ്ട്. അതിനാൽ കാറ്റുവഴി നന്നായി വിത്തുവിതരണം നടക്കുന്നു. ഈടും ബലവും കുറവായ തടിക്ക് കലർപ്പില്ലാത്ത വെള്ള നിറമാണ്. താണതരം ഫർണിച്ചർ നിർമ്മാണത്തിനായി തടി ഉപയോഗിക്കുന്നു.



</doc>
<doc id="204881" url="https://ml.wikipedia.org/wiki?curid=204881" title="ഊരുഭംഗം">
ഊരുഭംഗം

മഹാകവി ഭാസന്റെ പ്രശസ്ത സംസ്കൃത കൃതിയാണ് ഊരുഭംഗം. മഹാഭാരതത്തെ ഉപജീവിച്ചുള്ളതാണ് ഇതിന്റെ ഇതിവൃത്തം. കുരുക്ഷേത്രയുദ്ധത്തിന്റെ അവസാനം ദുര്യോധനപക്ഷത്ത് ദുര്യോധനൻ മാത്രവും പാണ്ഡവപക്ഷത്ത് പാണ്ഡവർ മാത്രവും അവശേഷിക്കെ സമന്തപഞ്ചകതീരത്ത ഭീമദുര്യോധനന്മാരുടെ യുദ്ധം ആരംഭിക്കുന്നിടത്താണ് ഈ രൂപകം ആരംഭിക്കുന്നത്. വ്യാജ യുദ്ധത്തിൽ ഊരു (തുട) തകരുന്ന ദുര്യോധനൻ ആണ് കേന്ദ്രകഥാപാത്രം. വള്ളത്തോൾ നാരായണമേനോൻ ഇത് മലയാളത്തിലേക്ക് തർജ്ജമചെയ്തിട്ടുണ്ട്.


</doc>
<doc id="204902" url="https://ml.wikipedia.org/wiki?curid=204902" title="പാരിസ്ഥിതിക ആഘാത നിർണ്ണയം">
പാരിസ്ഥിതിക ആഘാത നിർണ്ണയം

ഒരു നിർദ്ദിഷ്ട പദ്ധതി അത് വരുന്നപ്രദേശത്ത് സൃഷ്ടിക്കാവുന്ന ഗുണകരവും ദോഷകരവുമായ പാരിസ്ഥിതിക ആഘാതങ്ങളുടെ പഠനവും, നിർണ്ണയവുമാണ് പാരിസ്ഥിതിക ആഘാത നിർണ്ണയം(ഇംഗ്ലീഷിൽ :environmental impact assessment,EIA) എന്നത്കൊണ്ട് ഉദ്ദേശിക്കുന്നത്. ഇതിൽ പരിസ്ഥിതി, സമൂഹം, സാമ്പത്തികം എന്നീ മൂന്നു മേഖലകളിലും ഒരു നിർദ്ദിഷ്ട പദ്ധതി സൃഷ്ടിക്കുന്ന മാറ്റങ്ങളെ അവലോകനം ചെയ്യുന്നു. 

ഇത് നിർദ്ദിഷ്ട പദ്ധതിയുമായ് മുന്നോട്ടുപോകണമോ അതോ പദ്ധതി ഉപേക്ഷിക്കണമോ എന്ന കാര്യത്തിൽ തീർപ്പുണ്ടാക്കാൻ ഉപകരിക്കുന്നു. പാരിസ്ഥിതിക ആഘാത നിർണ്ണയത്തിന് അന്താരാഷ്ട്ര ആഘാത നിർണ്ണയ സമിതി(International Association for Impact Assessment ,IAIA) നൽകിയിട്ടുള്ള നിർവചനം ഇപ്രകാരമാണ് : ഒരു വികസന പദ്ധതിയെ സംബന്ധിച്ച സുപ്രധാന തീരുമാനങ്ങൾ എടുക്കുകയും പ്രാവർത്തികമാക്കുകയും ചെയ്യുന്നയതിനു മുൻപേ, അത് പരിസ്ഥിതി, സമൂഹം എന്നിവയിൽ സൃഷ്ടിക്കാൻ സാധ്യതയുള്ള ആഘാതങ്ങളുടെ തിരിച്ചറിയലും, പ്രവചനവും, മൂല്യനിർണ്ണയവും, ആ ആഘാതം ലഘൂകരിക്കാനുള്ള മാർഗനിർദ്ദേശ്ശങ്ങളും ഉൾക്കൊള്ളുന്ന പ്രക്രിയയാണ് 'പാരിസ്ഥിതിക ആഘാത നിർണ്ണയം'.

ഇന്ത്യയിൽ പാരിസ്ഥിതിക ആഘാത നിർണ്ണയതിന് ചുക്കാൻപിടിക്കുന്നത് കേന്ദ്ര വനം പരിസ്ഥിതി മന്ത്രാലയമാണ്. 1974-ലെ ജലനിയമം, 1972ലെ ഭാരതീയ വന്യജീവി സംരക്ഷണ നിയമം, 1986ലെ പരിസ്ഥിതി സംരക്ഷണനിയമം, 1981-ലെ വായുമലിനീകരണ നിയന്ത്രണ നിയമം എന്നിവ ഭാരത സർക്കാർ പുറത്തിറക്കിയ പ്രധാന പരിസ്ഥിതി സംരക്ഷണനിയമങ്ങളാണ്.


</doc>
<doc id="204908" url="https://ml.wikipedia.org/wiki?curid=204908" title="അഷാന്തി">
അഷാന്തി

പശ്ചിമാഫ്രിക്കൻ രാജ്യമായ ഘാനയിലെ ഒമ്പതു ഭരണമേഖലകളിലൊന്നാണ് അഷാന്തി. "ഗോൾഡ് കോസ്റ്റ്" എന്ന ബ്രിട്ടീഷ്‌ കോളനി (പിന്നീട് ഘാന)യിലായിരുന്നു ഈ പ്രദേശം. 1902 ജനുവരി 1-ന് ആണ് ബ്രിട്ടൻ അഷാന്തിരാജ്യം പൂർണമായും ഒരു കോളനിയാക്കിത്തീർത്തത്. ഘാന സ്വതന്ത്രമായതോടുകൂടി (1957 മാർച്ച് 6) ഈ പ്രദേശം ഘാനയിൽ ലയിച്ചു. വിസ്തീർണം: 15,067 ച.കി.മീ.

ദക്ഷിണ ഘാനയെ അധിവസിക്കുന്ന "അക്കൻ" ജനതയിൽ സാംസ്കാരികമായും സംഖ്യാപരമായും ഏറ്റവും മുന്നിട്ടു നിൽക്കുന്ന ജനവർഗമാണ് അഷാന്തികൾ. ട്വീ (Twi) ഭാഷയാണ് അവർ സംസാരിക്കുന്നത്. അഷാന്തികളുടെ ഡയലക്റ്റ് അസാന്റെ (Asante)യാണ്. അഷാന്തിരാജ്യത്തിനുള്ളിൽ തെക്കു കിഴക്കു നിന്ന് വടക്ക് പടിഞ്ഞാറു ഭാഗത്തേക്ക് ഒരു പർവത പംക്തി നീണ്ടുകിടക്കുന്നു. അതിന്റെ വടക്കുഭാഗത്താണ് കൃഷി മുഖ്യമായും കേന്ദ്രീകരിച്ചിരിക്കുന്നത്. ചോളമാണ് പ്രമുഖമായ കാർഷികവിള. കൂടാതെ വാഴ, കിഴങ്ങുവർഗങ്ങൾ, കരിമ്പ്, കൊക്കൊ, നിലക്കടല എന്നിവയും കൃഷി ചെയ്യപ്പെടുന്നു. രാജ്യത്തിന്റെ ദക്ഷിണഭാഗം ഉഷ്ണമേഖലാവനപ്രദേശമായതിനാൽ ധാരാളം തടികൾ ലഭിക്കുന്നു - മഹാഗണി, സിഡാർ തുടങ്ങിയവ. ഘാനയിലെ കൊക്കൊ ഉത്പാദനത്തിന്റെ നല്ലൊരു ഭാഗം അഷാന്തിയിലാണ് നടക്കുന്നത്.

നരബലിയിൽ വിശ്വസിച്ചിരുന്ന യുദ്ധകുതുകികളായിരുന്നു അഷാന്തികൾ. പിതൃപൂജയിൽ അതീവ വിശ്വാസികളായിരുന്നു ഇവർ. മരുമക്കത്തായത്തിന്റെ അടിസ്ഥാനത്തിലായിരുന്നു ഇവരുടെ സാമൂഹികജീവിതം പടുത്തുയർത്തിയിരുന്നത്. ഗോത്രത്തലവൻ അവരുടെ മാത്രമല്ല പിതൃക്കളുടെയും രക്ഷകനായിരുന്നു. അഷാന്തി സ്വയംഭരണ ഗ്രാമങ്ങളായിരുന്നു ഇവരുടേത്. വളരെയധികം ഗ്രാമങ്ങൾ ചേർന്നതാണ് ഒമൻ (രാജ്യം). അഷാന്തി രാജമാതാവായിരുന്നു ഗോത്രത്തലവനെ നാമനിർദ്ദേശം ചെയ്തിരുന്നത്. രാജാക്കന്മാരുടെ സിംഹാസനമായ "സുവർണപീഠം" (Golden Stool) ദൈവദത്തമാണെന്നും ജനതയുടെ ആത്മാവ് അതിൽ കുടി കൊള്ളുന്നുവെന്നും ഇവർ വിശ്വസിച്ചിരുന്നു. അഷാന്തികളുടെ തലസ്ഥാനം കുമാസി(കൂമാസി)യായിരുന്നു; അവിടമാണ് രാജാവിന്റെ വാസസ്ഥാനവും (Asantehene).

അഷാന്തി, അക്കൻ ജനപദങ്ങളിൽ ഏറ്റവും പ്രസിദ്ധവും പ്രധാനപ്പെട്ടതുമായിരുന്നു. എ.ഡി. 1600-ൽ പശ്ചിമാഫ്രിക്കയിൽനിന്നു കുടിയേറിപ്പാർത്ത അനേകം ചെറിയ സമൂഹങ്ങൾ സ്ഥാപിച്ച രാജ്യങ്ങൾ ചേർന്നുണ്ടായതാണ് അഷാന്തി. ഈ ചെറുരാജ്യങ്ങൾ എല്ലാംതന്നെ ഡെൻകേറ (Denkera) എന്ന ശക്തമായ മറ്റൊരു അക്കൻ രാഷ്ട്രത്തിന് കപ്പം കൊടുത്തുവന്നു. 17-ആം നൂറ്റാണ്ടിൽ ബാഹ്യാക്രമണങ്ങളിൽനിന്നു രക്ഷതേടുവാനായി കുമാസി വർഗത്തലവന്മാരുടെ കീഴിൽ സംഘടിച്ചു. കുമാസിവർഗത്തലവനായ ഒസീ തൂതുവും അദ്ദേഹത്തിന്റെ പുരോഹിതനായ അനോക്വേയും ചേർന്ന് അഷാന്തിയെ ഡെൻകേറയിൽ നിന്ന് സ്വതന്ത്രമാക്കി.

ഒസീ തൂതു (Osei Tutu) 1712-ൽ നിര്യാതനായി; എങ്കിലും ഏതാനും വർഷങ്ങൾക്കകം അഷാന്തിരാജ്യം വിസ്തൃതമായി; അതിന്റെ അതിരുകൾസമുദ്രതീരംവരെ വ്യാപിക്കുകയും ചെയ്തു. അവിടെയുണ്ടായിരുന്ന ബ്രിട്ടീഷ്-ഡച്ച് അധിവാസകേന്ദ്രങ്ങൾ അഷാന്തിയുടെ അധീശാധികാരം അംഗീകരിക്കുവാൻ നിർബന്ധിതമായി. സമുദ്രസാമീപ്യമുണ്ടായതോടുകൂടി അഷാന്തി സാമ്രാജ്യത്തിനു വാണിജ്യവികസനത്തിനും തദ്വാരാ സാമ്പത്തികോത്കർഷത്തിനും സൗകര്യം ലഭിച്ചു. എന്നാൽ ഒരു രാഷ്ട്രീയ ഘടകമെന്നനിലയിൽ അഷാന്തിരാജ്യം വിജയമായിരുന്നില്ല.

1817-ൽ ബ്രിട്ടീഷ് വ്യാപാരികൾ അഷാന്തി നേതാവായ ഒസി ബോൺസുവുമായി (Osei Bonsu) ഒരു കച്ചവടക്കരാർ ഉണ്ടാക്കി. 1821-ൽ ബ്രിട്ടീഷ് വ്യാപാരികളുടെ കോട്ട ബ്രിട്ടീഷ് ഗവൺമെന്റ് ഏറ്റെടുക്കുകയും സർ ചാൾസ് മെക്കാർത്തി അവിടത്തെ ഗവർണറാകുകയും ചെയ്തു. അഷാന്തികളുമായുള്ള യുദ്ധത്തിൽ ഇദ്ദേഹം വധിക്കപ്പെട്ടു (1824). രണ്ടു വർഷത്തിനുശേഷം ഉണ്ടായ അഷാന്തി ആക്രമണം ബ്രിട്ടീഷുകാർ തുരത്തി. 1831-ലെ സന്ധിയനുസരിച്ച് ഡെൻകേറ, അക്കിം, അസിൻ എന്നീ പ്രദേശങ്ങളുടെ സ്വാതന്ത്ര്യം അഷാന്തികൾ അംഗീകരിച്ചു. സമുദ്രതീരത്തുള്ള ബ്രിട്ടീഷുകാരുടെയും ഡച്ചുകാരുടെയും കോട്ടകളിൽ അവരുടെ അധീശാധികാരവും അംഗീകരിക്കപ്പെട്ടു. 1831 മുതൽ 1843 വരെ സ്ഥിതിഗതികൾ പ്രായേണ ശാന്തമായിരുന്നു. അടിമവ്യാപാരം തടയപ്പെട്ടത് അഷാന്തികളുടെയിടയിൽ അസ്വാസ്ഥ്യത്തിനു കാരണമായി. ബ്രിട്ടീഷുകാർ സമുദ്രതീരപ്രദേശങ്ങളിൽ തങ്ങളുടെ ശക്തി വർധിപ്പിച്ചു.

1863-ൽ ബ്രിട്ടീഷുകാരും അഷാന്തികളും തമ്മിൽ വീണ്ടും ശത്രുത വർധിച്ചു. 1869-ൽ ടോഗോലാൻഡിലെ അഷാന്തിസേന ജർമൻ മിഷനറിമാരെ ബന്ധനസ്ഥരാക്കി. ഡച്ചുകാർ തങ്ങളുടെ എൽമിനായിലെ കോട്ട ബ്രിട്ടീഷുകാർക്ക് കൈമാറിയത് (1870) അഷാന്തികൾക്കു ഹിതകരമായില്ല. 1873-ൽ അഷാന്തികൾ സമുദ്രതീരപ്രദേശങ്ങളിലെ ഡെൻകേറ, ഫാന്റി എന്നീ രാജ്യങ്ങൾ ആക്രമിച്ചു. മേജർ ജനറൽ സർ ഗാർനറ്റ് വൂൾസ്ലീയുടെ നേതൃത്വത്തിലുള്ള ബ്രിട്ടീഷ്സേന അഷാന്തി ആക്രമിച്ച് കുമാസിപ്രദേശം നശിപ്പിച്ചു (1874). സമുദ്രതീരത്തുള്ള ബ്രിട്ടീഷ് കോളനികൾ സംരക്ഷിക്കുക മാത്രമായിരുന്നു ബ്രിട്ടീഷുകാരുടെ ലക്ഷ്യം. യുദ്ധത്തിൽ പരാജയപ്പെട്ടതോടുകൂടി അഷാന്തി യൂണിയൻ ശിഥിലമാകുകയും അംഗരാജ്യങ്ങൾ 1874-ലെ ഫൊമേന സന്ധി അംഗീകരിക്കുകയും ചെയ്തു. ഈ സന്ധിയനുസരിച്ച് അഷാന്തികൾ ഡെൻകേറ, അക്കിം, അസിൻ തുടങ്ങിയ രാജ്യങ്ങളുടെയും സമുദ്രതീരത്തുള്ള ബ്രിട്ടീഷ് കോട്ടകളുടെയും മേലുള്ള അവകാശങ്ങൾ ഉപേക്ഷിച്ചു. സമാധാനപരമായി വ്യാപാരം നടത്താമെന്നും നരബലി അവസാനിപ്പിക്കാമെന്നും അവർ സമ്മതിച്ചു; യുദ്ധച്ചെലവിനായി നഷ്ടപരിഹാരം നൽകാനും അഷാന്തികൾ നിർബന്ധിതരായി. എന്നാൽ ഏറെ താമസിയാതെ അഷാന്തിരാജ്യങ്ങൾ വീണ്ടും സംഘടിക്കുകയും പ്രബലരാകുകയും ചെയ്തു; പക്ഷേ, അഷാന്തികളുടെയിടയിൽ വീണ്ടും അഭിപ്രായഭിന്നതകളും ആഭ്യന്തരസമരവും ഉണ്ടായത് അവരെ ശക്തിഹീനരാക്കി. 1888-ൽ അഷാന്തികളുടെ നേതാവായി പ്രെംപേ എന്ന യുവാവ് അവരോധിതനായി.

ഫൊമേന സന്ധിവ്യവസ്ഥകൾ പാലിക്കുന്നതിൽ പരാജയപ്പെട്ട അഷാന്തികളുമായി ഒരു സംഘട്ടനം അനിവാര്യമായി. 1896-ൽ ബ്രിട്ടീഷുകാർ രണ്ടാംപ്രാവശ്യവും അഷാന്തികളുടെ കുമാസിപ്രദേശം കീഴടക്കി അഷാന്തികളുടെ ഗോത്രത്തലവന്മാരെ ബന്ധനസ്ഥരാക്കി നാടുകടത്തി. അഷാന്തി യൂണിയനിലെ രാജ്യങ്ങളുമായി ബ്രിട്ടീഷുകാർ പ്രത്യേക സന്ധികൾ ഒപ്പുവച്ചു; അഷാന്തി യൂണിയൻ നാമാവശേഷമായി. അടുത്ത നാലുവർഷം (1896-1900) അഷാന്തിപ്രദേശം ശാന്തമായിരുന്നു. എന്നാൽ 1900-ൽ അഷാന്തിജനത ബ്രിട്ടീഷുകാർക്കെതിരായി സായുധസമരം നടത്താൻ തയ്യാറായി. ഗോൾഡ്കോസ്റ്റ് ഗവർണറായിരുന്ന ഫ്രെഡറിക്ക് ഹോഗ്സന്റെ (Frederick Hodgson) കുമാസി സന്ദർശനവും അദ്ദേഹത്തിന്റെ ചില പ്രസ്താവനകളും അഷാന്തിജനതയെ രോഷാകുലരാക്കി. 9 മാസം നീണ്ടുനിന്ന യുദ്ധത്തിനുശേഷം മാത്രമാണ് അഷാന്തികളെ പരാജയപ്പെടുത്താൻ ബ്രിട്ടീഷുകാർക്കു സാധിച്ചത്. 

1902 ജനുവരി 1-ന് അഷാന്തി ഒരു ബ്രിട്ടീഷ്‌ കോളനിയായി പ്രഖ്യാപിക്കപ്പെട്ടു; ഗോൾഡ് കോസ്റ്റിലെ ഗവർണർ ഈ പ്രദേശത്തിന്റെ ഭരണാധികാരിയായി. കുമാസിയിൽ ഗവർണർ ഒരു ചീഫ് കമ്മിഷണറെ നിയമിച്ചു. രാജ്യത്തിന്റെ വിവിധ ഭാഗങ്ങളിൽ ഡെപ്യൂട്ടി കമ്മിഷണർമാരും ഭരണ സൗകര്യാർഥം നിയമിതരായി. നേരിട്ടുള്ള ബ്രിട്ടീഷ് ഭരണം ഈ പ്രദേശത്ത് സാമൂഹിക-സാമ്പത്തിക-വിദ്യാഭ്യാസ-സാംസ്കാരിക മണ്ഡലങ്ങളിൽ വലിയ പ്രത്യാഘാതങ്ങൾ സൃഷ്ടിച്ചു. ഗോത്രത്തലവന്മാരുടെ അധികാരം നാമാവശേഷമായി. റെയിൽവേ, റോഡ് എന്നിവയുടെ നിർമ്മാണവും വിദ്യാഭ്യാസ സ്ഥാപനങ്ങളുടെ ആരംഭവും ക്രൈസ്തവ മിഷനറിമാരുടെ പ്രവർത്തനവും അഷാന്തിയിൽ സാരമായ സാമൂഹിക പരിവർത്തനമുണ്ടാക്കി. അഷാന്തികളുടെ സാമൂഹിക രാഷ്ട്രീയ പ്രശ്നങ്ങളെ അനുഭാവപൂർവം വീക്ഷിക്കുവാൻ ബ്രിട്ടീഷുകാരും തയ്യാറായി. 1924-ൽ അഷാന്തിഗോത്രത്തലവന്മാർക്കുഭാഗികമായ സ്വയംഭരണാവകാശങ്ങൾ നൽകി. മുൻപ് നാടുകടത്തപ്പെട്ട പ്രെംപേ II നെ അംഗീകരിക്കാനും (1935) അഷാന്തി കൗൺസിലിന് അംഗീകാരം നൽകാനും ബ്രിട്ടീഷുകാർ തയ്യാറായി.

വിശ്വപ്രസിദ്ധിയാർജിച്ച ഒരു കലാപാരമ്പര്യത്തിനു രൂപംനൽകുകയും നിലനിർത്തിപ്പോരുകയും ചെയ്ത പശ്ചിമാഫ്രിക്കൻ ജനവർഗത്തിന്റെ സംഭാവനകളെയാണ് ഈ സംജ്ഞ സൂചിപ്പിക്കുന്നത്. സ്വർണപ്പണിയിൽ വിദഗ്ദ്ധരായ അഷാന്തികലാകാരന്മാർ ചെമ്പ്, പിച്ചള തുടങ്ങിയ ലോഹങ്ങളും കൈകാര്യം ചെയ്തുവന്നിരുന്നു. ജ്യാമിതീയ രൂപങ്ങളിലുള്ള കൊത്തുപണികൾ അതിവിദഗ്ദ്ധമായി നിർവഹിച്ചിരുന്ന ഇവരുടെ കലാവീക്ഷണത്തിനു പിന്നിൽ ദക്ഷിണാഫ്രിക്കൻ കലയുടെയും സ്പെയിനിലെ ഇസ്ലാമിക കലയുടെയും അന്തർധാരകൾ പ്രചോദനക്ഷമങ്ങളായി വർത്തിച്ചിരുന്നുവെന്ന് കരുതപ്പെടുന്നു. ആയുധങ്ങൾ, വെടിമരുന്ന്, തുണിത്തരങ്ങൾ, മദ്യം എന്നിവയ്ക്കുപകരം സ്വർണാഭരണങ്ങൾ നൽകുന്ന ഒരിനം കൈമാറ്റക്കച്ചവട സമ്പ്രദായം 19-ആം നൂറ്റാണ്ടു വരെ ഇവർ നിലനിർത്തിപ്പോന്നിരുന്നു. വിഗ്രഹനിർമ്മാണത്തിനു വിലക്കു കല്പിച്ചിരുന്നു ഇവർ. അകുവബ അഥവാ "സമ്പന്നതയുടെ രൂപം" നിർമിച്ചിരുന്നു; സൗന്ദര്യമുള്ള കുട്ടികൾ ജനിക്കുവാനായി ഈ രൂപം ഗർഭിണികൾ ധരിച്ചുവന്നു. വിലപിടിച്ച ലോഹപ്പണികളിൽ വ്യാപൃതരായിരുന്ന അഷാന്തികലാകാരന്മാർ ദാരുശില്പനിർമിതിയിൽ ഉത്സുകരായിരുന്നില്ല. 




</doc>
<doc id="204919" url="https://ml.wikipedia.org/wiki?curid=204919" title="യശോദ ടീച്ചർ">
യശോദ ടീച്ചർ

വടക്കൻ മലബാറിലെ സ്വാതന്ത്ര്യ സമരസേനാനിയും അധ്യാപികയും പത്ര പ്രവർത്തകയും കമ്യൂണിസ്റ്റ് നേതാവും മഹിളാ നേതാവുമായിരുന്നു യശോദ ടീച്ചർ. മലയാളത്തിലെ ആദ്യത്തെ സ്വന്തം ലേഖികയാണ്. ജാനകിയുടെയും ധർമ്മടത്ത് പയ്യനാടൻ ഗോവിന്ദൻറെയും മകളായി 1916 ഫെബ്രുവരി 12 ന് ജനിച്ചു. കല്യാശ്ശേരി ഹയർ എലിമെൻററി സ്കൂളിൽ ഏക വിദ്യാർത്ഥിനിയായി എട്ടാം തരത്തിൽ ചേർന്നു. 1933-35 കാലഘട്ടത്തിൽ അധ്യാപികാ പരിശീലനം നേടി. 1976ൽ അധ്യാപിക ജോലി അവസാനിപ്പിച്ചു. ടി.സി.നാരായണൻ നമ്പ്യാർ, പി.ആർ.നമ്പ്യാർ, പി.രാമുണ്ണി എന്നിവരോടൊപ്പം രാഷ്ട്രീയ പ്രവർത്തനം നടത്തി. 1952ൽ കമ്യൂണിസ്റ്റ് നേതാവും സഹപ്രവർത്തകനുമായ കാന്തലോട്ട് കുഞ്ഞമ്പുവിനെ വിവാഹം ചെയ്തു. 1939ൽ ബ്രിട്ടീഷ് സർക്കാർ യശോദ ടീച്ചറുടെ അധ്യാപക സർട്ടിഫിക്കറ്റ് റദ്ധാക്കുകയുണ്ടായി. ദേശാഭിമാനി പത്രത്തിൻറെ ലേഖികയായി പ്രവർത്തിച്ചു. കണ്ടക്കൈ സമര പോരാളി കുഞ്ഞാക്കമ്മയുടെയും കാവുമ്പായി സമരത്തിൻറെ വീര വനിത ചെറിയമ്മയുടെയും ചെറുത്തുനിൽപ്പിൻറെ കഥകൾ പുറം ലോകം ആദ്യം അറിഞ്ഞത് യശോദ ടീച്ചറുടെ റിപ്പോർട്ടിലൂടെയാണ്. വധശിക്ഷ കാത്ത് കണ്ണൂർ സെൻട്രൽ ജയിലിൽ കഴിഞ്ഞിരുന്ന കയ്യൂർ സഖാക്കളെ ജയിലിൽ സന്ദർശിച്ച ഏക വനിതയും ടീച്ചറാണ്. 1943 ഡിസംബറിൽ സിന്ധിൽ നടന്ന അഖിലേന്ത്യാ വനിതാ സമ്മേളനത്തിലും 1949ൽ കൊൽക്കത്തയിൽ നടന്ന ഏഷ്യാറ്റിക് വിമൻസ് കോൺഫറൻസിലും ടീച്ചർ പങ്കെടുത്തു. 2009 ജൂലൈ 27 ന് അന്തരിച്ചു.


</doc>
<doc id="204922" url="https://ml.wikipedia.org/wiki?curid=204922" title="ബെയൊവുൾഫ്">
ബെയൊവുൾഫ്

ബെയൊവുൾഫ്(Beowulf) പുരാതന ഇംഗ്ലീഷ് ഭാഷയിലെ ഏറ്റവും പുരാതനമായ വീരേതിഹാസകാവ്യമാണ്. കൃതിയുടെ അവശേഷിക്കുന്ന ഒരേയൊരു പുരാതന കയ്യെഴുത്തുപ്രതിയിലെ സൂചനവച്ച്, എട്ടും പതിനൊന്നും നൂറ്റാണ്ടുകൾക്കിടയിലാണ് രചനാകാലം എന്ന് മനസ്സിലാക്കാമെങ്കിലും ബെയൊവുൾഫിന്റെ കർത്തൃത്വം അജ്ഞാതമായിരിക്കുന്നു. ഇംഗ്ലണ്ടിലെ പടിഞ്ഞാറൻ മെർസിയയിൽ വസിച്ചിരുന്ന ഒരാളാണ് ഇതെഴുതിയതെന്നു കരുതപ്പെടുന്നു. ജെഫ്രി ചോസറുടെ കാൻറർബറി കഥകളേക്കാൾ വളരെ പഴക്കമുള്ള കൃതിയാണിത്. അതുകൊണ്ടുതന്നെ ലോകസാഹിത്യത്തിൽ ഗണനീയമായ സ്ഥാനം ബേവുൾഫിനുണ്ട്. തെക്കൻ സ്വീഡനിലെ ഗീറ്റ് വംശത്തിൽപ്പെട്ട ഒരു യോദ്ധാവായ ബേവുൾഫിൻറെ വീര പരാക്രമങ്ങളാണ് പ്രതിപാദ്യം. പതിനെട്ടാം നൂറ്റാണ്ടിലാണ് ഈ മഹാകഥയുടെ കൈയെഴുത്തു പ്രതി ലഭിച്ചത്. ആംഗ്ലോസാക്സൺ ഭാഷയായ പഴയ ഇംഗ്ലീഷിലാണ് ഈ കൃതി രചിച്ചിരിക്കുന്നത്. 

അതിൽ വിവരിച്ചിരിക്കുന്ന സംഭവങ്ങൾക്ക് പശ്ചാത്തലമായത് ഇപ്പോൾ സ്വീഡനിലും ഡെന്മാർക്കിലും ഉൾപ്പെട്ട നാടുകളാണ്. ആംഗ്ലോ-സാക്സൺ സാഹിത്യത്തിലെ ഏറ്റവും പ്രധാനരചനയായി പൊതുവേ കണക്കാക്കപ്പെടുന്ന ബെയൊവുൾഫ്, ഏറെ ചർച്ചകൾക്കും, പഠനങ്ങൾക്കും, ഊഹാപോഹങ്ങൾക്കും, സിദ്ധാന്തങ്ങൾക്കും കാരണമായിട്ടുണ്ട്. 3182 വരികൾ ചേർന്ന്, താരതമ്യേന ദീർഘമായ രചനയാണത്. 2003-ൽ ബേവുൾഫിൻറെ കഥ മലയാളത്തിൽ ഡോ. എ. രാജഗോപാല കമ്മത്ത് അവതരിപ്പിച്ചു. 2007-ൽ ഈ വീരകഥ ഹോളിവുഡ് സിനിമയുമായി.

ഉപേക്ഷിക്കപ്പെട്ട കുട്ടിയായി ഒരു വള്ളത്തിൽ ഒഴുകിയെത്തി ഒടുവിൽ ഡെന്മാർക്കിലെ രാജാവായിത്തീർന്ന ഷിൽഡിന്റെ (Scyld) മഹത്ത്വം വർണ്ണിക്കുന്ന ചെറിയൊരാമുഖത്തോടെയാണ് ബെയൊവുൾഫ് തുടങ്ങുന്നത്. ആമുഖത്തിന്റെ പ്രധാനഭാഗം പെരുമയോടെയുള്ള രാജവാഴ്ചക്കൊടുവിൽ മരിച്ച ഷിൽഡിന്റെ ശവസംസ്കാരം വർണ്ണിക്കുന്നു. ഒരു കപ്പലിൽ ആഭരണങ്ങളും ആയുധങ്ങളും കൊണ്ട് പൊതിഞ്ഞ് ബഹുമാനപൂർവം മൃതദേഹം ഒഴുക്കിവിടുകയാണ് ചെയ്തത്.

ഷിൽഡിന്റെ പേരക്കിടാവ് ഹീൽഫ്ഡേനിന്റെ മകനായിരുന്നു ഹ്രോത്‌ഗാർ ജനങ്ങൾക്ക് പ്രിയപ്പെട്ടവനും യുദ്ധവീരനുമായിരുന്നു. ദീർഘകാലത്തെ ഭരണത്തിനു ശേഷം, പ്രതാപിയായ അദ്ദേഹം തന്റേയും പരിജനങ്ങളുടേയും ഉല്ലാസത്തിനായി ഹിയൊറോട്ട് എന്ന മനോഹരമായ ഉത്സവശാല നിർമ്മിച്ചു. അവിടെനിന്നുയർന്ന സംഗീതവും ആർപ്പുവിളികളും അടുത്തുള്ള ഒരു ചളിപ്പൊയ്കയിൽ താമസിച്ചിരുന്ന ഗ്രെൻഡൽ എന്ന സത്വത്തെ കോപിഷ്ടനും അസൂയാലുവുമാക്കി. ഒരു രാത്രി ഉത്സവശാലയിലെത്തിയ ഗ്രെൻഡൽ ഹ്രോത്ഗാറിന്റെ മുപ്പത് യോദ്ധാക്കളെ കൊന്നൊടുക്കി. അടുത്ത പന്ത്രണ്ട് വർഷം ഉത്സവശാലക്കുനേരെയുള്ള ആക്രമണം തുടർന്ന അയാൾ ഹ്രോത്ഗാറിനെ പൊറുതുമുട്ടിച്ചു.
സ്വീഡനിലെ ഗീറ്റുകളുടെ വീരന്മാരിൽ പ്രമുഖനായിരുന്ന ബെയൊവുൾഫ് ഗ്രെൻഡലിന്റെ അതിക്രമങ്ങളെക്കുറിച്ചറിഞ്ഞ് ഹ്രോത്ഗാറിന്റെ രക്ഷക്കെത്താൻ തീരുമാനിച്ചു. പതിനാല് അനുയായികൾക്കൊപ്പം ഒരു കപ്പലിൽ ഡെന്മാർക്കിലെത്തിയ അയാളെ ഹ്രോത്ഗാർ സ്വീകരിച്ച് നന്ദിപൂർവം സൽക്കരിച്ചു. അന്നുരാത്രി ബെയൊവുൾഫ് അനുയായികൾക്കൊപ്പം ഉത്സവശാലയിൽ ഗ്രെൻഡലിനെ കാത്തുകിടന്നു. ആയുധങ്ങളൊന്നുമില്ലാതെ വന്ന ഗ്രെൻഡലിനെ ബെയൊവുൾഫ് നിരായുധനായിത്തന്നെ നേരിട്ടു. ഏറ്റുമുട്ടലിനിടെ ഗ്രെൻഡലിന്റെ ഒരു കയ്യിൽ പിടിമുറുക്കിയ ബെയൊവുൾഫ് പിടിവിട്ടില്ല. മല്പ്പിടിത്തത്തിൽ ബെയൊവുൾഫ് ആ കൈ പറിച്ചെടുത്തു. അങ്ങനെ മാരകമായി മുടിവേറ്റ ഗ്രെൻഡൽ ചളിപ്പൊയ്കയിലെ തന്റെ താവളത്തിലെത്തി മരിച്ചു.

ഗ്രെൻഡലിനെ വകവരുത്താനായതിൽ ഹ്രോത്ഗാറും ജനങ്ങളും ഏറെ സന്തോഷിച്ചു. അവർ ആ വിജയം ആഘോഷിക്കുകയും ബെയൊവുൾഫിനെ പാരിതോഷികങ്ങൾ കൊണ്ടുപൊതിയുകയും ചെയ്തു. എന്നാൽ ആഹ്ലാദം ഏറെ നീണ്ടുനിന്നില്ല. ഗ്രെൻഡലിന്റെ അമ്മ, മകന്റെ പരാജയത്തിന് പകരം വീട്ടാൻ നിശ്ചയിച്ചു. അടുത്ത രാത്രി ഉത്സവശാലയിൽ കടന്നുചെന്ന അവൾ ആഘോഷങ്ങൾ കഴിഞ്ഞ് വിശ്രമിക്കുകയായിരുന്ന ഹ്രോത്ഗാറിന്റെ ആളുകൾക്കിടയിൽ നിന്ന് നിന്ന് അദ്ദേഹത്തിന്റെ ഏറ്റവുമടുത്ത സ്നേഹിതൻ ഈഷേറെ എടുത്ത് അവളുടെ താവളത്തിലേക്കു കൊണ്ടുപോയി. ബെയൊവുൾഫിന് ഇത്തവണ സത്വത്തെ തേടി ചളിപ്പൊയ്കയിലേക്ക് പോകേണ്ടിവന്നു. പൊയ്കയുടെ അരികിലെത്തിയ ബെയൊവുൾഫും മറ്റും ഹ്രോത്ഗാറിന്റെ സ്നേഹിതന്റെ ചോരയിൽ കുളിച്ച തല കണ്ടു. പൊയ്കയിൽ ചാടി മുങ്ങിയ ബെയൊവുൾഫിനെ ഗ്രെൻഡലിന്റെ അമ്മ പിടികൂടി ആഴത്തിലുള്ള അവളുടെ താവളത്തിലേക്ക് കൊണ്ടുപോയി. അവിടെ അയാൾ അവളുമായി ഏറ്റുമുട്ടി. ബെയൊവുൾഫ് തോൽക്കുമെന്നായപ്പോൾ സത്വത്തിന്റെ താവളത്തിന്റെ ഭിത്തിയിൽ തൂക്കിയിട്ടിരുന്ന ഒരു കൂറ്റൻ മന്ത്രവാൾ അയാളുടെ ശ്രദ്ധയിൽ പെട്ടു. സാധാരണക്കാർക്ക് എടുത്തുപൊക്കാൻ പറ്റാത്തത്ര കൂറ്റൻ വാളായിരുന്നു അതെങ്കിലും ബെയൊവുൾഫ് ആ വാളുപയോഗിച്ച് ഗ്രെൻഡലിന്റെ അമ്മയെ കൊന്നു. ഹ്രോത്ഗാറിന്റെ കൊട്ടാരത്തിൽ മടങ്ങിയെത്തിയ ബെയൊവുൾഫും അനുയായികളും വലിയ ആഘോഷങ്ങളിൽ പങ്കുചേർന്നു. ഏറെ സമ്മാനങ്ങൾ വാങ്ങി ഗീറ്റുകൾ താമസിയാതെ അവരുടെ നാട്ടിലേക്ക് കപ്പൽ കയറി.

ജന്മനാട്ടിൽ മടങ്ങിയെത്തിയ ബെയൊവുൾഫിനെ രാജാവ് ഹിഗ്ലാക്കും ജനങ്ങളും സന്തോഷപൂർവം സ്വീകരിച്ചു. ഹിഗ്ലാക്കിനെ പിന്തുടർന്ന് രാജാവായ പുത്രൻ ഹെർഡ്രഡിന്റെ മരണത്തിനുശേഷം ബെയൊവുൾഫ് ഗീറ്റുകളുടെ രാജാവായി. ബെയൊവുൾഫിന്റെ കഥയുടെ രണ്ടാം ഭാഗം അദ്ദേഹത്തിന്റെ രാജവാഴ്ച തുടങ്ങി അൻപതുവർഷം കഴിഞ്ഞപ്പോഴത്തെ കഥയാണ്. അന്നാട്ടിലെ ഒരടിമ യജമാനനിൽ നിന്ന് ഒളിച്ചോടുന്നതിനിടയിൽ ഒരു വ്യാളിയുടെ ഗുഹയിലെ നിധിശേഖരത്തിനിടയിൽ അബദ്ധത്തിൽ ചെന്നുപെട്ടു. നിധിയിൽ നിന്ന് രത്നഖചിചമായ ഒരു പാനപാത്രം എടുത്തുകൊണ്ടുപോയി യജമാനനു കാഴ്ചവച്ച അടിമക്ക് മാപ്പുകിട്ടി. എന്നാൽ ഉറക്കമുണർന്നപ്പോൾ ശേഖരത്തിലെ വിലയേറിയ പാനപാത്രം കാണാതായതു ശ്രദ്ധിച്ച വ്യാളി, ഗീറ്റുകളുടെ നാട്ടിലാകെ അക്രമം കാട്ടി. ബെയൊവുൾഫിന്റെ കൊട്ടാരവും സിംഹാസനവും വരെ വ്യാളിയുടെ ആക്രമണത്തിനിരയായി. അപ്പോഴേക്ക് ബെയൊവുൾഫ് വൃദ്ധനായിരുന്നു. എങ്കിലും അയാൾ വ്യാളിയെ നേരിടാൻ അതിന്റെ ഗുഹയിലെത്തി. ബെയൊവുൾഫിന്റെ അനുയായികളിൽ വിഗ്ലാഫ് എന്നുപേരുള്ള ഒരാളൊഴിച്ചുള്ളവരൊക്കെ വ്യാളിയെ ഭയന്ന് ഓടിപ്പോയി. വിഗ്ലാഫിന്റെ സഹായത്തോടെ വ്യാളിയെ ബെയൊവുൾഫ് കൊന്നു. എങ്കിലും അതിനിടെ അയാൾക്ക് മാരകമായി മുറിവേറ്റു.

മരിക്കാറായെന്നറിഞ്ഞ ബെയൊവുൾഫ്, വ്യാളിയുടെ നിധിശേഖരമത്രയും തന്റെ മുൻപിൽ കൊണ്ടുവരാൻ വിഗ്ലാഫിനോടാവശ്യപ്പെട്ടു. സ്വർണവും രത്നവുമൊക്കെ കണ്ട് അയാൾ സന്തോഷിച്ചു. കടൽത്തീരത്ത് "ബെയൊവുൾഫിന്റെ ഗോപുരം" എന്ന പേരിൽ ഒരു കുടീരമുണ്ടാക്കി അവിടെ തന്നെ സംസ്കരിക്കണമെന്ന് അയാൾ വിഗ്ലാഫിന് നിർദ്ദേശം നൽകി. ബെയൊവുൾഫിന് ചിതയൊരുക്കിയ വിഗ്ലാഫ്, അയാളുടെ ചിതാഭസ്മത്തിനൊപ്പം വ്യാളിയിൽ നിന്നുകിട്ടിയ നിധിയും ശവകുടീരത്തിൽ അടക്കം ചെയ്തു.
ഒരു ശവസംസ്കാരത്തിന്റെ വർണ്ണനയോടെ ആരംഭിക്കുന്ന ബെയൊവുൾഫിന്റെ കഥ, അവസാനിക്കുന്നത് മറ്റൊരു ശവസംസ്കാരവർണ്ണനയോടെയാണ്.

ചരിത്രം, ഭാഷാവിജ്ഞാനീയം, പുരാവസ്തുശാസ്ത്രം എന്നിവയുടെ പഠനത്തെ സഹായിക്കുന്ന ആംഗ്ലോസാക്സൻ രചന എന്ന നിലയിലാണ് ഇരുപതാം നൂറ്റാണ്ടിനുമുൻപ് ബെയൊവുൾഫ് വിലമതിക്കപ്പെട്ടിരുന്നത്. കഥാശില്പമെന്ന നിലയിൽ അത് ഏറെ മാനിക്കപ്പെട്ടിരുന്നില്ല. ബെയൊവുൾഫിലെ കഥാപാത്രങ്ങളായ ഗ്രെൻഡൽ, അമ്മസത്വം, വ്യാളി എന്നിവരെ കൃതിയുടെ ചരിത്രമൂല്യത്തിൽ ശ്രദ്ധയൂന്നിയ പഴയ പഠനങ്ങൾ പൊതുവേ അവഗണിച്ചു. 
ഈ നിലയ്ക്ക് മാറ്റം വന്നത്, ഫാന്റസി ഇതിഹാസമായ ലോർഡ് ഓഫ് ദ റിങ്സിന്റേയും മറ്റും സ്രഷ്ടാവെന്ന നിലയിൽ പിന്നീട് പ്രശസ്തനായ ഭാഷാശാസ്ത്രജ്ഞൻ ജെ.ആർ.ആർ.റ്റോൾകീൻ, ഓക്സ്ഫോർഡ് സർവകലാശാലയിൽ നടത്തിയ പ്രഭാഷണപരമ്പരയുടെ സംഗ്രഹമായ "സത്വങ്ങളും വിമർശകരും" എന്ന പ്രബന്ധം 1936-ൽ പ്രസിദ്ധീകരിക്കപ്പെട്ടതോടെയാണ്. സത്വങ്ങൾ ബെയൊവുൾഫിന്റെ ഘടനയിൽ ഒഴിവാക്കാനാവാത്തവയാണെന്നും അവയെ അവഗണിച്ച്, ചരിത്രമൂല്യമുള്ള കാവ്യമോ ദുരന്തകഥയോ മാത്രമായി വായിച്ചാൽ അത് വിലകുറഞ്ഞതും ദിശാരഹിതവുമായി അനുഭവപ്പെടുമെന്നും ടോൾകീൻ വാദിച്ചു. സാഹിത്യസൃഷ്ടിയെന്ന നിലയിലുള്ള ബെയൊവുൾഫിന്റെ വായന അങ്ങേയറ്റം പ്രയോജനപ്രദമാണെന്നായിരുന്നു അദ്ദേഹത്തിന്റെ പക്ഷം. കവിതയെന്ന നിലയിലെ പ്രാധാന്യവുമായി താരതമ്യം ചെയ്താൽ, അതിനുണ്ടായിരിക്കാവുന്ന ചരിത്രമൂല്യം ആനുഷംഗികം മാത്രമാണെന്നും റ്റോൾകീൻ എഴുതി. കവിതയെ കവിതയായി പരിഗണിക്കാതിരുന്നതിന് ബെയൊവുൾഫിന്റെ പഴയ വിമർശകരെ റ്റോൾകീൻ കുറ്റപ്പെടുത്തുകയും ചെയ്തു.

വന്യമായ ശൗര്യത്തിന്റേയും സാഹസികതയുടേയും കഥയാണ് ബെയൊവുൾഫ്. അതിൽ കണ്ടേക്കാവുന്ന ചരിത്രാംശത്തിന്റേയും അതിന്റെ രചനയുടെ തന്നെയും പശ്ചാത്തലം കഥയുടെ രംഗവേദിയായി പറയപ്പെടുന്ന സ്കാൻഡിനേവിയൻ നാടുകളുടെയും കാവ്യം രചിക്കപ്പെട്ട ഇംഗ്ലണ്ടിന്റേയും ക്രൈസ്തവീകരണത്തിന് മുൻപായിരിക്കാനാണിട. അതിനാൽ ബെയൊവുൾഫിന്റെ പലഭാഗങ്ങളിലും കാണുന്ന ക്രിസ്തീയതയുടെ അംശങ്ങൾ വിമർശകരേയും ആസ്വാദകരേയും കുഴക്കിയിട്ടുണ്ട്. ഉദാഹരണമായി ഹ്രോത്ഗാറിന്റെ ഉത്സവശാലയിലെ പാട്ടുകാർ പാടിയിരുന്നത്,

ചെയ്തതിനെക്കുറിച്ചാണെന്ന് ബെയൊവുൾഫിന്റെ തുടക്കത്തിൽ തന്നെ പറയുന്നു. തുടർന്നുള്ള വരികളിൽ ഭീകരസത്വമായ ഗ്രെൻഡലിനെ കായേന്റെ വംശത്തിൽ പിറന്നവൻ എന്നു വിശേഷിപ്പിക്കന്നതുകൂടി വായിക്കുമ്പോൾ ഈ സൃഷ്ടിവർണ്ണനയ്ക്ക് ബൈബിളിലെ ഉല്പത്തിക്കഥയുമായുള്ള ബന്ധം വ്യക്തമാകും. ക്രൈസ്തവസംന്യാസാശ്രമങ്ങളിൽ പരിരക്ഷിക്കപ്പെട്ട ഈ കൃതിക്ക് ക്രിസ്തീയതയുടെ നിറം പകർന്നത് പകർത്തിയെഴുത്തുകാരായ സംന്യാസിമാരായിരിക്കണം. ദയാലുവായ ഏതോ സംന്യാസസംശോധകൻ ("some kindly monkish editor") 'അവിശ്വാസികളുടെ' ഈ നായകശില്പം ക്രൈസ്തവലോകത്ത് സ്വീകാര്യതകിട്ടി നിലനിൽക്കാനായി ഭക്തിയുടെ വരികൾ അങ്ങിങ്ങ് വിതറുകമൂലമാണ് ബെയൊവുൾഫിൽ ക്രിസ്തീയാംശങ്ങൾ കടന്നുവന്നതെന്ന് ചരിത്രകാരനായ വിൽ ഡുറാന്റ് അഭിപ്രായപ്പെട്ടിട്ടുണ്ട്. ബെയൊവുൾഫിന്റെ ചൈതന്യവും സംഭവങ്ങളും തീർത്തും അക്രൈസ്തവമാണെന്ന് അദ്ദേഹം പറയുന്നു. അതിലെ മനുഷ്യരെ ആകർഷിച്ചത് മരണത്തിനപ്പുറത്തെ ശാന്തിയുടെ പറുദീസയല്ല, ഭൂമിയിലെ ജീവിതവും, പ്രേമവും സമരവുമാണ്.
എന്നാൽ പകർത്തിയെഴുത്തുകാരായ സംന്യാസികൾ നടത്തിയ സംശോധനത്തിലാണ് ബെയൊവുൾഫിൽ ക്രിസ്തീയാംശങ്ങൾ കടന്നുകൂടിയതെന്ന ഈ വാദം എല്ലാവരും അംഗീകരിക്കുന്നില്ല. കഥാബീജത്തിന്റേയും കാവ്യത്തിന്റെ വാമൊഴിരൂപത്തിന്റെയും പശ്ചാത്തലം അക്രൈസ്തവമായിരിക്കാമെങ്കിലും ക്രിസ്തീയാംശങ്ങൾ ബെയൊവുൾഫിന്റെ അദ്യത്തെ ലിഖിതിരൂപത്തിൽ തന്നെ ഉണ്ടായിരുന്നിരിക്കണം എന്ന് കരുതുന്നവരുണ്ട്. സ്കാൻഡിനേവിയൻ നാടുകളിൽ നിന്ന് വൈക്കിങ് സാഹസികർ വഴിയോ ആംഗ്ലോ-സാക്സൻ യാത്രക്കാർ വഴിയോ ഇംഗ്ലണ്ടിലെത്തിയിരിക്കാവുന്ന ബെയൊവുൾഫിന്റെ കഥക്ക് ആ നാടിന്റെ ക്രൈസ്തവീകരണത്തിനുശേഷം കിട്ടിയ ആദ്യത്തെ ലിഖിതരൂപത്തിൽ തന്നെ ക്രിസ്തീയാംശങ്ങൾ കടന്നുകൂടിയെന്നാണ് അവർ വാദിക്കുന്നത്.

പതിനാറാം നൂറ്റണ്ടിലെ ഇംഗ്ലീഷ് മതനവീകരണത്തിനിടെ, ഹെൻറി എട്ടാമൻ രാജാവ് ബ്രിട്ടണിലെ ക്രൈസ്തവ സംന്യാസാശ്രമങ്ങളെ അമർച്ച ചെയ്യുകയും അവയുടെ വസ്തുവകകൾ പിടിച്ചെടുക്കുകയും ചെയ്തിരുന്നു. ആശ്രമങ്ങളോടനുബന്ധിച്ചുള്ള വലിയ ഗ്രന്ഥശാലകൾ നശിപ്പിച്ചപ്പോൾ നഷ്ടപ്പെട്ടുപോയ അനേകം ഗ്രന്ഥങ്ങളിൽ ബെയൊവുൾഫിന്റെ കയ്യെഴുത്തുപ്രതികളിൽ ഒന്നൊഴികെയുള്ളവയും ഉൾപ്പെട്ടിരുന്നുവെന്ന് കരുതപ്പെടുന്നു. ആ നശീകരണത്തെ അതിജീവിച്ച ബെയൊവുൾഫിന്റെ ഏക കയ്യെഴുത്തു പ്രതി ഇപ്പോൾ ലണ്ടണിലെ ബ്രിട്ടീഷ് സംഗ്രഹാലയത്തിലാണ്. ആ പ്രതിയുടെ നിർമ്മാണകാലം ക്രിസ്തുവർഷം ആയിരാമാണ്ടിനടുത്താണ്. രണ്ടുതരം കയ്യക്ഷരങ്ങളിലാണ് അത് എഴുതപ്പെട്ടിരിക്കുന്നത്. പതിനാറാം നൂറ്റാണ്ടിലെ പണ്ഡിതൻ ലോറൻസ് നോവെലിന്റെ പേര് ആ കയ്യെഴുത്തുപ്രതിയുടെ പുറങ്ങളിലൊന്നിൽ കാണുന്നതുകൊണ്ട്, അദ്ദേഹമാണ് അതിനെ നാശത്തിൽ നിന്നു കാത്ത് ബെയൊവുൾഫിന്റെ കഥയേയും അത് പ്രതിനിധാനം ചെയ്യുന്ന സാഹിത്യസംസ്കാരത്തെ തന്നെയും വിസ്മൃതിയിൽ നിന്ന് രക്ഷിച്ചതെന്ന് കരുതപ്പെടുന്നു. ആ പ്രതി അറിയപ്പെടുന്നതു തന്നെ നോവൽ കയ്യെഴുത്തുപുസ്തകപാഠം (Novell Codex Manuscript) എന്നാണ്. 1731-ലെ ഒരഗ്നിബാധ ദുർബ്ബലമാക്കിയ കയ്യെഴുത്തുപ്രതിയുടെ പല ഭാഗങ്ങളും കാലാന്തരത്തിൽ വായിക്കുക ബുദ്ധിമുട്ടായി. ഡെന്മാർക്കിലെ പണ്ഡിതനായ തോർക്കെലിൻ പതിനെട്ടാം നൂറ്റാണ്ടിൽ എടുത്ത രണ്ടു പകർപ്പുകളും നോവെൽ പ്രതിയുടെ അൾട്രാവയലറ്റ് ഛായാഗ്രഹണവും ഇപ്പോൾ ബെയൊവുൾഫിന്റെ പാഠനിർണ്ണയത്തെ സഹായിക്കുന്നു. 



</doc>
<doc id="204925" url="https://ml.wikipedia.org/wiki?curid=204925" title="മനുഷ്യാലയ ചന്ദ്രിക">
മനുഷ്യാലയ ചന്ദ്രിക

ഭാരതീയ വാസ്തുശാസ്ത്രഗ്രന്ഥങ്ങളിൽ കേരളത്തിൽ ഏറ്റവും പ്രചാരത്തിലുണ്ടായിരുന്ന തച്ചുശാസ്ത്ര ഗ്രന്ഥമാണ് മനുഷ്യാലയചന്ദ്രിക. തിരുമംഗലത്ത് നീലകണ്ഠനാണ് ഇതു രചിച്ചത്. മാതംഗലീല, കാവ്യോല്ലാസം എന്നീ ഉൽകൃഷ്ടകൃതികളുടെ കർത്താവു കൂടിയായ തിരുമംഗലത്ത് നീലകണ്ഠൻ കേളല്ലൂർ ചോമാതിരിയുടെ ശിഷ്യനായിരുന്നുവെന്നും ജീവിതകാലം കൊല്ലവർഷം എട്ടാം നൂറ്റാണ്ടാണെന്നും കരുതപ്പെടുന്നു.തിരുമംഗലത്തു നീലകണ്ഠൻ നമ്പീശൻ, രണ്ടു മയമതങ്ങൾ, പ്രയോഗമഞ്ജരി, രണ്ടു ഭാസ്കരീയനിബന്ധനങ്ങൾ, മാർക്കണ്ഡേയമതം, പരാശരമതം, രത്നാവലി, കാശ്യപീയം വിശ്വകർമ്മീയം, ഈശാനഗുരുദേവപദ്ധതി, ഹരിസംഹിത, പഞ്ചാശിക (സവ്യാഖ്യ), വാസ്തുവിദ്യ എന്നിങ്ങനെ പല പ്രമാണഗ്രന്ഥങ്ങൾ പരിശോധിച്ചാണു് ഈ ഗ്രന്ഥം രചിച്ചത്. തന്ത്രസമുച്ചയത്തോടു് അദ്ദേഹത്തിനുള്ള കടപ്പാടിനെപ്പറ്റി ഇതിൽ പ്രത്യേകമായി പ്രഖ്യാപനം ചെയ്യുന്നതായി ഉള്ളൂർ ചൂണ്ടിക്കാട്ടിയിട്ടുണ്ട്. 
ചന്ദ്രികʼയിൽ ഏഴദ്ധ്യായങ്ങളും അവ ഓരോന്നിലും ഭിന്നവൃത്തങ്ങളിൽ ഇരുപതിനുമേൽ അൻപതിനകം പദ്യങ്ങളും അടങ്ങിയിരിക്കുന്നു. ശില്പലക്ഷണം, ദിങ്നിർണ്ണയം, പരിതഃപ്രദേശചിന്ത, മാനസാധനനിർണ്ണയം, പരദേവതാസ്ഥിതിനിയമം, യോന്യാദിനിർണ്ണയം, ദീർഘവിസ്താരാദികല്പനാക്രമം, ഉപപീഠവിധി, പാദപീഠോത്തരലുബാദിവിധി, വേദികാവിധി, അങ്കണവിധി, ശാലാവിധി, ഗോശാലാസ്ഥാനവിധി, കൂപസ്ഥാനവിധി, വാസ്തുപൂജാദിവിധി, ഭവനപരിഗ്രഹവിധി എന്നിങ്ങനെ ഗൃഹോപഗൃഹാദിനിർമ്മാണത്തെ പരാമർശിക്കുന്ന സകലവിഷയങ്ങളെക്കുറിച്ചും ഈ ഗ്രന്ഥത്തിൽ പ്രതിപാദിച്ചിട്ടുണ്ടു്.
മനുഷ്യാലയചന്ദ്രികക്ക് വില്വട്ടത്ത് രാഘവൻ നമ്പ്യാർ, പാലോളി ചോയിവൈദ്യർ നീലകണ്ഠനാചാരി തുടങ്ങി പലരും വ്യാഖ്യാനങ്ങൾ എഴുതിയിട്ടുണ്ട്.


</doc>
<doc id="204927" url="https://ml.wikipedia.org/wiki?curid=204927" title="വയൂളി റബ്ബർ">
വയൂളി റബ്ബർ

മഴ വിരളമായിമാത്രം ലഭ്യമാകുന്ന സ്ഥലങ്ങളിലും കൃഷി ചെയ്യാൻ സാധിക്കുന്ന ഒരിനം റബ്ബറുത്പാദക ചെറുസസ്യമാണ് വയൂളി റബ്ബർ (ശാസ്ത്രീയനാമം: "Parthenium argentatum"). ഈ സസ്യം ഗ്വയൂർ എന്നും അറിയപ്പെടുന്നു. ആസ്റ്ററേസി കുടുംബത്തിലെ പാർത്തീനിയം ഗണത്തിൽപെട്ട 16 ഉപഗണങ്ങളിൽ റബ്ബറുത്പാദകശേഷിയുള്ള ഏക ഇനമാണിത്.
ദക്ഷിണ പശ്ചിമ ഐക്യനാടുകൾ, മെക്സിക്കോ, ടെക്സാസിന്റെ തെക്കുകിഴക്കൻ ഭാഗങ്ങളിലുമായി വ്യാപിച്ചുകിടക്കുന്ന ഷിമാവൻ മരുഭൂമിയാണ് വയൂളി റബ്ബറിന്റെ ജന്മസ്ഥലം. മെക്സിക്കോയിൽ കാണപ്പെടുന്നതിനാൽ ഈ സസ്യം, "മെക്സിക്കൻ റബ്ബർ" എന്നും അറിയപ്പെടുന്നു. ഈയിനം ആദ്യമായി കണ്ടെത്തിയത് ഡോ. ജെ. എം. ബാഗിലോ എന്ന ശാസ്ത്രജ്ഞനാണ്. പിന്നീട് പ്രൊഫ: ആഗ്രസേ ഇതിനെക്കുറിച്ച് വിശദമായ പഠനങ്ങൾ നടത്തി.
പരമാവധി ഒരു മീറ്റർ ഉയരത്തിൽ വളരുന്ന കുറ്റിച്ചെടിയാണിത്. ഇതിന്റെ പട്ടയിലെ എല്ലാ കോശങ്ങളിലും റബ്ബർപാൽ ഉത്പാദിപ്പിക്കപ്പെടുന്നുണ്ട്. ഈ റബ്ബർപാലിൽ നിന്നും ജൈവഡീസലും ഉല്പാദിപ്പിക്കുവാൻ സാധിക്കും.
വയൂളിയുടെ തടിയിലും പട്ടയിലും ധാരാളം റെസിൻ ഗ്രന്ഥികൾ വിന്യസിച്ചിരിക്കുന്നതിനാൽ ഇതിൽ നിന്നുള്ള റബ്ബർപാൽ ശേഖരണം സങ്കീർണവും ചിലവേറിയതുമാണ്.
20ആം നൂറ്റാണ്ടിന്റെ ആദ്യപകുതിയിൽ ലോകത്ത് ഉത്പാദിപ്പിക്കപ്പെട്ടിരുന്ന പ്രകൃതിദത്ത റബ്ബറിന്റെ 10% ഓളം വയൂളിയായിരുന്നു.
ഇന്ന് മെക്സിക്കോ, വടക്കേഅമേരിക്കയിലെ മരുപ്രദേശമായ അരിസോണ, ടെക്സാസ്, കാലിഫോർണിയ യൂറോപ്യൻ രാജ്യങ്ങളായ ഫ്രാൻസ്, സ്പെയിൻ എന്നിവിടങ്ങളിൽ വ്യാപകമായി വയൂളികൃഷി ചെയ്തുവരുന്നു.
അമേരിക്കയിലെ യു.എസ്.ഡി.എ എന്ന സ്ഥാപനത്തിനുകീഴിലുള്ള അരിസോണ, കാലിഫോർണിയ, ടെക്സാസ്, പർലിയർ, വൂസ്റ്റർ എന്നിവിടങ്ങളിലെ ഗവേഷണകേന്ദ്രങ്ങളിൽ വയൂളി റബ്ബർ ഗവേഷണം നടന്നുവരുന്നു.



</doc>
<doc id="204936" url="https://ml.wikipedia.org/wiki?curid=204936" title="ടോണി സ്‌കോട്ട്">
ടോണി സ്‌കോട്ട്

പ്രശസ്തനായ ഒരു ഹോളിവുഡ് സംവിധായകനായിരുന്നു ടോണി സ്‌കോട്ട്. ടോം ക്രൂയിസിനെ ഹോളിവുഡ് സ്റ്റാർ ആക്കിയ ടോപ്പ് ഗൺ, ഡേയ്‌സ് ഓഫ് തണ്ടർ, ബെവേർളി ഹിൽസ് കോപ്പ് -2 എന്നിവയാണ് സംവിധാനം ചെയ്ത പ്രധാന സിനിമകൾ. 1983-ൽ സംവിധാനം ചെയ്ത ദി ഹംഗർ ആണ് ടോണിയുടെ ആദ്യ ചിത്രം.2010-ൽ റിലീസായ അൺസ്റ്റോപ്പബിൾ ആണ് ഇദ്ദേഹം അവസാനം സംവിധാനം ചെയ്ത സിനിമ.

2012 ആഗസ്റ്റ് 19 ന് ലോസാഞ്ചലസിലെ വിൻസന്റ് തോമസ് പാലത്തിൽ നിന്നും എടുത്തുചാടി ആത്മഹത്യ ചെയ്തു. പ്രശസ്ത സംവിധായകനായ റിഡ്‌ലി സഹോദരനാണ്. 


</doc>
<doc id="204938" url="https://ml.wikipedia.org/wiki?curid=204938" title="അശോക ശിലാശാസനങ്ങൾ">
അശോക ശിലാശാസനങ്ങൾ

ഈ ശിലാലേഖങ്ങൾക്ക് അശോകൻ കൊടുത്തിട്ടുള്ള പേർ "ധമ്മലിപികൾ" എന്നാണ്. ഇവയിൽ പ്രധാനമായവയാണ് ശിലകളിൽ രേഖപ്പെടുത്തിയിട്ടുള്ള 14 ശാസനങ്ങൾ. ഇവ ഇദ്ദേഹത്തിന്റെ സാമ്രാജ്യത്തിന്റെ വിവിധ ഭാഗങ്ങളിലായി 7 സ്ഥലങ്ങളിൽ കാണപ്പെടുന്നു. ഇവയിലാദ്യത്തേത് പെഷാവറിൽ ഷാബാസ്ഗർഹിയിലുള്ളതാകാൻ ഇടയുണ്ട്. അശോകന്റെ സാമ്രാജ്യത്തിലുൾ​പ്പെട്ടിരുന്ന ഒരു ഗ്രീക്ക് നഗരിയായ പോലുഷയുടെ ഇന്നത്തെ പേരാണ് ഷാബാസ്ഗർഹി. ഈ ശിലാലേഖനം ചരിത്രകാരന്മാരുടെ ചിന്തയ്ക്കു വിഷയമാക്കിയത് ജനറൽ കോർട്ട് എന്ന ആംഗ്ലേയ സൈനികനേതാവായിരുന്നു. ബുദ്ധമതാനുയായികളുടെ ഒരു തീർഥാടനകേന്ദ്രമാണ് ഈ നഗരം. ഹസാരജില്ലയിലെ മൻസേരഗ്രാമത്തിലാണ് രണ്ടാമത്തെ ശാസനം. ഡെറാഡൂണിൽ മൂന്നാമത്തെ പതിപ്പും സ്ഥിതിചെയ്യുന്നു. 1800-ൽ ഫാറസ്റ്റ് എന്ന ചരിത്രാന്വേഷിയാണ് ഇതു കണ്ടുപിടിച്ചത്. ഗിർനാർ നഗരത്തിലാണ് 4-ാമത്തെ പതിപ്പ്; 1822-ൽ കേണൽ ടോസ് അത് കണ്ടെത്തി. ഇവിടത്തെ പാറയിൽത്തന്നെ രുദ്രദമന്റെയും (എ.ഡി. 150) സ്കന്ദഗുപ്തന്റെയും (457) ലിഖിതങ്ങൾ കാണുന്നു. കലിംഗരാജ്യാതിർത്തിയിൽ രണ്ടു ശാസനങ്ങൾ ഉണ്ട്. ധൗളിയിൽ അശ്വത്ഥാമാ എന്ന ശിലയിലും ഋഷികുല്യാനദിക്കരികെ ജൗഗധക്കോട്ടയിലെ ഒരു വലിയ ശിലയിലുമാണ് ഇവ. ഇവയ്ക്കു പുറമേ ചെറിയ ശിലകളിലും ഇദ്ദേഹം തന്റെ ശാസനങ്ങൾ കൊത്തിവച്ചിട്ടുണ്ട്. അവയിലൊന്ന് ബീഹാറിലെ ചന്ദ്രൻപിർക്കുന്നിൽ ഉണ്ടാക്കിയ ഗുഹയിലാണ്; ജബൽപൂരിനടുത്ത രൂപനാഥ് പാറയിലാണ് മറ്റൊന്ന്. ഹിൽസാഗിർ കുന്നിൽ മൂന്നാമത്തേതും. ലെവിസ്റൈസ് എന്ന പണ്ഡിതൻ ഈ ശാസനത്തിന്റെ മൂന്നു പ്രതികൾ കർണാടകത്തിലെ സിദ്ധപുരം, ജതിംഗരാമേശ്വരം, ബ്രഹ്മപുരി എന്നിവിടങ്ങളിൽ കണ്ടെത്തി; മസ്കിയിൽ 1915-ൽ മറ്റൊന്നും കണ്ടെത്തി.

സ്തംഭശാസനങ്ങളിൽ ആദ്യമായി കണ്ടുപിടിക്കപ്പെട്ടത് ഡൽഹിയിലെ സിവാലിക്ക് സ്തംഭമാണ്. ഈ സ്തംഭം ഡൽഹിയിലേക്ക് മാറ്റിയത് (1356) ഫിറൂസ്ഷാ തുഗ്ലക്ക് ആയിരുന്നു. 7 ശാസനങ്ങളാണിതിലുള്ളത്. മീററ്റിലായിരുന്ന രണ്ടാമത്തെ സ്തംഭവും ഫിറൂസ്ഷാ തുഗ്ലക്ക് ഡൽഹിയിലേക്കു മാറ്റി. മൂന്നാമത്തേത് അലഹാബാദിൽ സ്ഥിതിചെയ്യുന്നു; ഇതിൽതന്നെയാണ് സമുദ്രഗുപ്തന്റെ പ്രശസ്തിയും രേഖപ്പെടുത്തിയിരിക്കുന്നത്. ലൗറിയ-അരാരാജ് സ്തംഭം, ലൗറിയ-നന്ദൻഗർ സ്തംഭം, കേഷർ സ്തംഭം എന്നിവ ഉത്തര ബിഹാറിലെ ചമ്പാരനിലാണ്. അലഹാബാദ് സ്തംഭശാസനത്തിൽ ത്തന്നെ മറ്റു രണ്ടു ശാസനങ്ങളും കാണാം; മധ്യേന്ത്യയിലെ സാഞ്ചിയിൽ വേറൊന്നും. ഭഗവാൻപൂർ പട്ടണത്തിനു വടക്ക് രുമ്മിൻദീ ക്ഷേത്രപരിസരത്താണ് ലഘുസ്തംഭങ്ങളിൽവച്ച് ഏറ്റവും പ്രധാനമായവ. 'ബുദ്ധഭഗവാൻ ഇവിടെ ജാതനായി' എന്നു ലേഖനം ചെയ്തിരിക്കുന്നതുകൊണ്ട് ലുംബിനിത്തോട്ടം ഇവിടെയായിരുന്നിരിക്കണമെന്ന് ഊഹിക്കപ്പെടുന്നു. ഗയയ്ക്കു വടക്ക് ബരാബർ, നാഗാർജുന ഗുഹകൾ സ്ഥിതിചെയ്യുന്നു. നാലു ബരാബർ ഗുഹകളിൽ മൂന്നെണ്ണത്തിലും അശോകമുദ്രകൾ കാണാം.

ധർമപ്രചാരണമായിരുന്നു അശോകന്റെ വ്രതം. തന്റെ പ്രജകളുടെയിടയിൽ സൻമാർഗതത്ത്വങ്ങൾ പ്രചരിപ്പിക്കണമെന്നു മാത്രമാണ് ചക്രവർത്തിക്കു നിഷ്കർഷയുണ്ടായിരുന്നത്. സർവജാതിമതസ്ഥർക്കും ഒരുപോലെ ആദരണീയമായ തത്ത്വങ്ങളാണ് ഇദ്ദേഹം പ്രഖ്യാപിച്ചത്. 
ഇവയാണ് ധർമാചരണത്തിന്റെ അംശങ്ങളായി അശോകൻ ഗണിച്ചിരുന്നത്. അശോകന്റെ ചില ശാസനങ്ങളുടെ വിവർത്തനമാണ് താഴെ ചേർത്തിരിക്കുന്നത്.

"ഈ ധമ്മലിപി ദേവൻമാർക്കു പ്രിയനും പ്രിയദർശിയുമായ രാജാവിനാൽ എഴുതിക്കപ്പെട്ടതാകുന്നു-ഇവിടെ ജീവികളെ കൊല്ലുകയോ ബലികഴിക്കുകയോ അരുത്. ഉല്ലാസകരമായ ആഘോഷങ്ങൾ നടത്തുകയുമരുത്; കാരണം ദേവപ്രിയനായ പ്രിയദർശി രാജാവ് ഈ തരത്തിലുള്ള സമ്മേളനങ്ങളിൽ പല ദോഷങ്ങളും കാണുന്നു. എന്നാൽ ചിലതരം സമ്മേളനങ്ങൾ വിശിഷ്ടങ്ങളാണെന്നു ദേവൻമാർക്കു പ്രിയനും പ്രിയദർശിയുമായ രാജാവ് വിചാരിക്കുന്നു. പണ്ടു ദേവപ്രിയനും പ്രിയദർശിയുമായ രാജാവിന്റെ അടുക്കളയിൽ കറികൾ ഉണ്ടാക്കുന്നതിനു പ്രതിദിനം അനേകായിരം ജീവികളെ കൊന്നിരുന്നു. എന്നാൽ ഇപ്പോൾ ഈ ധമ്മലിപി എഴുതിക്കുന്ന കാലത്തു മൂന്നു ജന്തുക്കൾ-രണ്ടു മയിലും ഒരു മാനും-മാത്രം കൊല്ലപ്പെടുന്നു. ഇതിൽത്തന്നെ മാനിനെ പതിവായി കൊല്ലാറില്ല. മേലിൽ ഈ മൂന്നു ജീവികളെപ്പോലും കൊന്നുകൂടാ." 

"ദേവപ്രിയനും പ്രിയദർശിയുമായ രാജാവ് കീഴടക്കിയ സർവദേശങ്ങളിലും, അപ്രകാരംതന്നെ അയൽരാജ്യക്കാരായ ചോളർ, പാണ്ഡ്യർ, സത്യപുത്രർ, കേരളപുത്രർ, താമ്രപർണി, ഗ്രീക്കുരാജാവായ അന്തിയോകൻ, ഈ അന്തിയോകന്റെ സാമന്തരാജാക്കന്മാർ, ഇവരുടെ രാജ്യങ്ങളിലും രണ്ടു തരം ചികിത്സാക്രമം ദേവപ്രിയനും പ്രിയദർശിയുമായ രാജാവു നടപ്പാക്കി: മനുഷ്യർക്കുള്ള ചികിത്സയും മൃഗങ്ങൾക്കുള്ള ചികിത്സയും. മനുഷ്യർക്കും മൃഗങ്ങൾക്കും ഉപയോഗമുള്ള ഔഷധച്ചെടികൾ ഇല്ലാത്ത സ്ഥലങ്ങളിലെല്ലാം അവ അന്യദേശങ്ങളിൽ നിന്നു വരുത്തി നട്ടുവളർത്തിയിട്ടുണ്ട്. അതുപോലെതന്നെ കിഴങ്ങുകളും കായ്കളും കിട്ടാത്ത സ്ഥലങ്ങളിലെല്ലാം പുറമേനിന്നു കൊണ്ടുവന്നു കൃഷി ചെയ്യിച്ചിട്ടുണ്ട്. മനുഷ്യരുടെയും മൃഗങ്ങളുടെയും ഉപയോഗത്തിനായി വഴിയരികിൽ വൃക്ഷങ്ങൾ നടുവിക്കുകയും കിണറുകൾ കുഴിപ്പിക്കുകയും ചെയ്തിട്ടുണ്ട്. കഴിഞ്ഞ അനേകം ശതവർഷങ്ങളായി ജന്തുഹിംസ, ജന്തുക്കളോടുള്ള ക്രൂരത, ബന്ധുക്കളോടും ശ്രമണൻമാരോടും ബ്രാഹ്മണരോടും ഉള്ള അനാദരം ഇവ വർധിക്കുവാൻ ഇടയായിട്ടുണ്ട്. എന്നാൽ ഇപ്പോൾ ദേവപ്രിയനും പ്രിയദർശിയുമായ രാജാവിന്റെ ധർമാചരണം നിമിത്തം സമരഭേരീഘോഷങ്ങളുടെ സ്ഥാനത്ത് ധർമപ്രഖ്യാപനത്തിന്റെ ശബ്ദം കേൾക്കുന്നു. വിമാനങ്ങൾ, രഥങ്ങൾ, ആനകൾ, ദീപാവലികൾ, എഴുന്നള്ളിപ്പുകൾ ഇങ്ങനെ പലകാഴ്ചകളും ജനങ്ങൾക്കുവേണ്ടി നടത്തപ്പെടുന്നു. അനേകം ശതാബ്ദങ്ങളായി ആചരിക്കാതെ വിട്ടിരുന്ന അഹിംസ, ഭൂതദയ, ബന്ധുജനസൗജന്യം, ബ്രാഹ്മണശ്രമണബഹുമാനം, മാതൃപിതൃശുശ്രൂഷ ഇവയെല്ലാം ദേവപ്രിയനും പ്രിയദർശിയുമായ രാജാവിന്റെ ധർമാനുശാസനം ഹേതുവായി ഇപ്പോൾ ജനങ്ങൾ ആചരിച്ചുവരുന്നു." 

"വളരെക്കാലമായിട്ട് (രാജാവ്) എല്ലാ സമയത്തും ഭരണകാര്യത്തിൽ ഏർ​പ്പെടുകയോ നിവേദനങ്ങൾ സ്വീകരിക്കുകയോ ചെയ്തിരുന്നില്ല. എന്നാൽ ഞാൻ ഇപ്പോൾ ഇങ്ങനെ നിശ്ചയിച്ചിരിക്കുന്നു:"

"ഏതു നേരത്തും-ഭക്ഷണം കഴിക്കുമ്പോഴായാലും അന്തഃപുരത്തിലായാലും ശയനമുറിയിലായാലും പ്രക്ഷാളനസ്ഥലത്തായാലും, ഏതു സ്ഥലത്തുവച്ചും പ്രതിവേദകന്മാർ (വാർത്തകൾ ഉണർത്തിക്കുന്നവർ) ജനങ്ങളുടെ ആവശ്യങ്ങളെ എന്നെ അറിയിക്കണം. ഏതു സ്ഥലത്തുവച്ചും ഞാൻ ജനങ്ങളുടെ കാര്യങ്ങൾ നിർവഹിക്കും".

"ദാപകനോ (ദാനം ചെയ്യാൻ നിയമിതനായ ഉദ്യോഗസ്ഥൻ) ശ്രാവകനോ (വിളംബരം പ്രസിദ്ധം ചെയ്യാനുള്ള ഉദ്യോഗസ്ഥൻ), ഞാൻ വാക്കാൽ കൊടുത്ത കല്പനകളെ സംബന്ധിച്ചും അടിയന്തര കാര്യങ്ങൾക്കു മഹാമാത്രന്മാൻ (ഉയർന്ന ഉദ്യോഗസ്ഥന്മാർ) കൊടുക്കുന്ന കല്പനകളെ സംബന്ധിച്ചും അഭിപ്രായവ്യത്യാസമോ സംശയമോ ഉണ്ടാകുന്നതായാൽ, പരിഷത് (ഭരണസഭ) ഏതു നേരത്തും ഏതു സ്ഥലത്തുവച്ചും അക്കാര്യം എന്നെ അറിയിക്കണം."

"ഞാൻ ഇപ്രകാരം കല്പിക്കുന്നു: ഭരണവിഷയത്തിൽ എനിക്കുള്ള ജാഗ്രതയും കാര്യനിർവഹണപ്രാപ്തിയും തൃപ്തികരമായി തോന്നുന്നില്ല. സർവജനങ്ങളുടെയും ഹിതത്തിനുവേണ്ടി പ്രവർത്തിക്കണമെന്നാണ് എന്റെ വിചാരം. ഇതിന്റെ സാധ്യതയ്ക്ക് അടിസ്ഥാനം എന്റെ ജാഗ്രതയും ശുഷ്കാന്തിയോടുകൂടിയ കാര്യനിർവഹണവുമാണ്. സർവജനങ്ങളുടെയും ഹിതത്തിനുവേണ്ടി പ്രവർത്തിക്കുകയല്ലാതെ എനിക്കു മറ്റൊന്നും ചെയ്യാനില്ല. എന്തിനു ഞാൻ ഇപ്രകാരം ചെയ്യുന്നു? ജീവികളോട് എനിക്കുള്ള കടമ ചെയ്തുതീർക്കാനും ചിലർക്കെങ്കിലും ഇഹപരലോകസുഖങ്ങൾ കൈവരുത്തുന്നതിനുംതന്നെ. ഈ ധമ്മലിപി എഴുതിയിരിക്കുന്നത് ഈ ഉദ്ദേശത്തോടുകൂടിയാണ്. ഇത് ദീർഘകാലം നിലനിൽക്കട്ടെ. ഇപ്രകാരം എന്റെ പുത്രൻമാരും അവരുടെ സന്തതികളും സകല ജനങ്ങളുടെയും ഹിതത്തിനായി പ്രയത്നിക്കട്ടെ. ആത്യന്തികമായ പ്രയത്നം കൂടാതെ ഇതു സാധ്യമല്ല." 

"ദേവപ്രിയനായ പ്രിയദർശി രാജാവ് ആഗ്രഹിക്കുന്നു, തന്റെ രാജ്യത്ത് സർവമതസ്ഥരും ഒരുമിച്ചു താമസിക്കണമെന്ന്. കാരണം, തങ്ങളുടെ ആശകളും ഇഷ്ടാനിഷ്ടങ്ങളും, എത്രതന്നെ വ്യത്യസ്തങ്ങളും ഉച്ചനീചങ്ങളുമായാലും, എല്ലാ ജനങ്ങളും ഇന്ദ്രിയസംയമനവും മനഃശുദ്ധിയും വേണമെന്നാഗ്രഹമുള്ളവരാണ്. ചിലർ ധർമനിയമങ്ങളെ പൂർണമായും ചിലർ ഭാഗികമായും അനുസരിക്കുവാൻ ശ്രമിക്കുന്നു. വലിയ ദാനങ്ങൾ ചെയ്‌വാൻ സാധിക്കാത്തവർക്കുപോലും ഇന്ദ്രിയസംയമം, മനഃശുദ്ധി, കൃതജ്ഞത, ദൃഢഭക്തി എന്നിവ തീർച്ചയായും ഉണ്ടാകേണ്ടതാണ്."

"ധർമദാനം, ധർമപ്രചാരണം, ധർമബന്ധം (ധർമത്തിൽ അധിഷ്ഠിതമായ പരസ്പരബന്ധം) ഇവയ്ക്കു തുല്യമായി യാതൊരു ദാനവുമില്ല."

"ഇതിന്റെ ഫലമായി, ദാസൻമാരോടും (അടിമകൾ) ഭൃത്യൻമാരോടും ഉദാരമായ പെരുമാറ്റം, ഗുരുജനശുശ്രൂഷ, മിത്രങ്ങൾ, സഖാക്കൾ, ശ്രമണർ, ബ്രാഹ്മണർ ഇവർക്കു ദാനംകൊടുക്കൽ, ജന്തുഹിംസ വർജ്ജിക്കൽ-എന്നിവ ഉണ്ടാകുന്നു. ഇതു ശ്രേഷ്ഠമാണ്, ഇതു കർത്തവ്യമാണ് എന്നു പിതാവും പുത്രനും സഹോദരനും യജമാനനും സ്നേഹിതനും സഖാവും ബന്ധുവും അയൽവാസിയും ഉപദേശിക്കണം. ഇപ്രകാരം പ്രവർത്തിക്കുന്നവന് ഈ ലോകത്തിൽ സുഖം ഉണ്ടാകുന്നു. മാത്രമല്ല, ഈ ദാനത്തിന്റെ ഫലമായി അനന്തപുണ്യവും ലഭിക്കുന്നു."

"ദേവപ്രിയനും പ്രിയദർശിയുമായ രാജാവ് ഏതു മതത്തിൽ പ്പെട്ടവരെയും സന്ന്യാസിമാരെയും ഗൃഹസ്ഥന്മാരെയും ദാനംകൊണ്ടും പലവിധ ഉപചാരങ്ങൾകൊണ്ടും ബഹുമാനിക്കുന്നു."

"എന്നാൽ ദേവപ്രിയൻ ദാനങ്ങളും പൂജകളും സർവമതക്കാരുടെയും അഭിവൃദ്ധി(ആധ്യാത്മികമായ അഭിവൃദ്ധി)യോളം വിലയുള്ളതായി കരുതുന്നില്ല. ഐശ്വര്യം പലതരത്തിലും സാധിക്കാം. അതിനെല്ലാം ഏകമൂലം വാചംയമിത്വമാണ്. അതായത് അന്യമതത്തിന് ആക്ഷേപമാകത്തക്കവണ്ണം സ്വമതത്തെ പ്രശംസിക്കയോ, സന്ദർഭമോ സാംഗത്യമോ കൂടാതെ അന്യമതത്തെ നിന്ദിക്കുകയോ ചെയ്യാതിരിക്കുക തന്നെ. സന്ദർഭം കിട്ടുമ്പോൾ അന്യമതക്കാരെ യഥായോഗ്യം ബഹുമാനിക്കകൂടി ചെയ്യണം. ഇങ്ങനെ ചെയ്യുന്നവൻ സ്വമതക്കാരെ ഉയർത്തുകയും അന്യമതക്കാരെ സഹായിക്കയും ചെയ്യുന്നു. ഇതിനു വിപരീതം പ്രവർത്തിക്കുന്നവൻ സ്വമതത്തിനു നാശവും അന്യമതദ്വേഷവും ചെയ്യുന്നു. എല്ലാ മതങ്ങളും തുല്യശ്രേഷ്ഠതയുള്ളതാണ്. ഈ അടിസ്ഥാനത്തിൽ അഭിപ്രായവ്യത്യാസമുള്ളവർക്കു ശരിയായ ധർമം ഗ്രഹിക്കാനും അനുസരിക്കാനും സാധിക്കും. ദേവപ്രിയന്റെ ആഗ്രഹം ഇതാണ്-എല്ലാ മതക്കാരും മതവിഷയത്തിൽ പാണ്ഡിത്യമുള്ളവരും ധർമസിദ്ധാന്തങ്ങളിൽ ഉറച്ച വിശ്വാസമുള്ളവരും ആയിരിക്കണം. അവർ ചെല്ലുന്നേടത്തെല്ലാം ഈ തത്ത്വം പ്രഖ്യാപനം ചെയ്യണം. ദാനങ്ങളും പൂജകളും എല്ലാ മതക്കാരുടെയും അഭിവൃദ്ധിയോളം ശ്രേഷ്ഠമായി ദേവപ്രിയൻ കരുതുന്നില്ല. ഈ കാര്യം നിർവഹിക്കുന്നതിനു ധർമമഹാമാത്രന്മാർ, വനിതാക്ഷേമപാലകന്മാർ, ഗോശാലാപരിശോധകൻമാർ തുടങ്ങിയ പല ഉദ്യോഗസ്ഥൻമാരെയും നിയമിച്ചിട്ടുണ്ട്."

മസ്കി ശിലാലേഖനത്തിന്റെ മാതൃക ഇതാണ്. "ദേവന്മാർക്കു പ്രിയനായ അശോകന്റെ വിളംബരം: ഞാൻ ബുദ്ധശാക്യന്റെ അനുയായിയായിട്ട് രണ്ടര സംവത്സരത്തിനു മേലായി. സംഘത്തിൽ ചേർന്നശേഷം എനിക്കു ശരിയായ അഭിവൃദ്ധി ഉണ്ടായിട്ടുണ്ട്. പണ്ട് ജംബുദ്വീപിൽ മനുഷ്യരോടുകൂടി ചേരാതിരുന്ന ദേവന്മാർ ഇപ്പോൾ മനുഷ്യരോടു ചേർന്നിരിക്കുന്നു. ധമ്മയുക്തനായ ഏതു നിസ്സാരനും ഈ കാര്യം സാധ്യമാണെന്നാണ് ഇതിന്റെ സാരം. വലിയവർക്കു മാത്രമേ ഇതു സാധിക്കുകയുള്ളു എന്നു വിചാരിക്കരുത്."

ഒരു സ്തംഭലേഖനത്തിന്റെ മാതൃക താഴെ കൊടുക്കുന്നു.

"ദേവപ്രിയൻ പ്രിയദർശി രാജാവ് ഇപ്രകാരം പറയുന്നു: എന്റെ പട്ടാഭിഷേകം കഴിഞ്ഞ് 2 വർഷമായപ്പോൾ ഈ ധമ്മലിപി ഞാൻ എഴുതിച്ചു. പരമമായ ധർമതത്പരത, പരമവീക്ഷണം, പരമസേവനം, പാപഭയം, പരമോത്സവം ഇവകൊണ്ടല്ലാതെ ഈ ലോകത്തിലും പരലോകത്തിലും സുഖം ഉണ്ടാകുന്നതല്ല.

"എന്റെ അനുശാസനംകൊണ്ട് ധർമതത്പരതയും ധർമപ്രേമവും നാൾക്കുനാൾ വർധിച്ചിട്ടുണ്ട്. ഇനിയും വർധിക്കും. വലിയവരും ഇടത്തരക്കാരുമായ എന്റെ പ്രവർത്തകൻമാർ ധർമമനുസരിക്കുകയും ചപലന്മാരെ സമുദ്ധരിക്കുന്നതിന് എന്റെ കല്പന നടത്തുകയും ചെയ്യുന്നു. പ്രാന്തദേശങ്ങളിലുള്ള മഹാമാത്രന്മാരും അപ്രകാരം തന്നെ ചെയ്യുന്നു. ധർമാനുസൃതമായ രക്ഷണം, ധർമാനുസൃതമായ കാര്യനിർവഹണം, ധർമാനുസൃതമായ സുഖം, ധർമാനുസൃതമായ സംയമം'-എന്നിവയാണ് ധമ്മലിപികൾ. 




</doc>
<doc id="204959" url="https://ml.wikipedia.org/wiki?curid=204959" title="കള്ളാടിപ്പറ്റ">
കള്ളാടിപ്പറ്റ

പാലക്കാട് ജില്ലയിലെ ഓങ്ങല്ലൂർ പഞ്ചായത്തിലെ ഒരു വാർഡാണ് കള്ളാടിപ്പറ്റ.



</doc>
<doc id="204960" url="https://ml.wikipedia.org/wiki?curid=204960" title="കാഴ്ചക്കുല">
കാഴ്ചക്കുല

തിരുവോണത്തിന് ക്ഷേത്രങ്ങളിലേയ്ക്ക്, പ്രധാനമായും ഗുരുവായൂർ ക്ഷേത്രത്തിൽ കാഴ്ചയായി നൽകുന്നതിനായി പ്രത്യേക പരിചരണത്തോടുകൂടി വളർത്തിയെടുക്കുന്ന ചെങ്ങഴിക്കോടൻ എന്നയിനം വാഴയുടെ കുലയെയാണ് കാഴ്ചക്കുല എന്നു വിളിക്കുന്നത്. ഉരുണ്ടതും ഏണുകൾ ഇല്ലാത്തതുമായ കായകളും സ്വർണനിറമുള്ള ഈയിനം വാഴക്കുലകളുടെ കൃഷി തൃശ്ശൂരിനുസമീപപ്രദേശങ്ങളായ തയ്യൂർ, എരുമപ്പെട്ടി, കരിയന്നൂർ, തുടങ്ങിയ ഭാഗങ്ങളിലാണ് വ്യാപകമായിട്ടുള്ളത്.

തൃശ്ശൂറിലെ തലപ്പിള്ളി താലൂക്കിലെ എരുമപ്പെട്ടി പഞ്ചായത്തിൽ ചെങ്ങളിവാലി എന്ന സ്ഥലത്തു ഉണ്ടായതിനാലാണ് ചെങ്ങഴിക്കോടൻ എന്ന പേരുണ്ടയത്. ഇവിടെ നിന്നും മറ്റിടങ്ങളിലേക്ക് കാലാന്തരത്തിൽ വ്യാപിക്കുകയായിരുന്നു.

പഴയകൊച്ചി രാജ്യത്തിലെ ഒരു രാജവംശമാണ് തലപ്പിള്ളി. ഇവിടുത്തെ നാടുവാഴികൾ ചെങ്ങഴി നമ്പ്യാരായിരുന്നു. അതിനാൽ ഇവരുടെ ആസ്ഥാനം ചെങ്ങഴിക്കോട് എന്നറിയപ്പെട്ടു. ഇന്ന് ഈ പ്രദേശം തൃശൂർ ജില്ലയിലെ തലപ്പള്ളി താലൂക്കിൽപ്പെടുന്നു. കാർഷിക സമ്പുഷ്ടവും ജൈവവൈവിധ്യവും ചേർന്ന ഈ ഭൂപ്രദേശം വിവിധ കാവ്യങ്ങളിൽ ഉൾപ്പെട്ടിട്ടുണ്ട്. തിരുവിതാംകൂറിലെ ശ്രീപത്മനാഭസ്വാമിക്ഷേത്രത്തിലേക്ക് മുറജപത്തിനായി കാഴ്ചക്കുലകൾ ചെങ്ങഴിക്കോട്ടുനിന്ന് കൊണ്ടുപോയിരുന്നത്രെ. ഇതിനുള്ള നേന്ത്രവാഴകൾ ഇവിടെ മാത്രം കണ്ടുവരുന്നവയായിരുന്നു. ആ വാഴകൾ കരിയന്നൂരിലാണ് ആദ്യമായി കൃഷി ചെയ്തത്. മച്ചാട് മലകളിൽനിന്ന് ഉത്ഭവിക്കുന്ന വടക്കാഞ്ചേരി പുഴയുടെ തീരപ്രദേശങ്ങളിലെ എക്കൽ മണ്ണിൽ ഫലഭൂയിഷ്ഠമായ മണ്ണിൽ വളരുന്ന ഈ പ്രത്യേക വാഴയിനത്തിന് വിശേഷ പരിചരണമാണ് നൽകുന്നത്. ( http://www.deshabhimani.com/special/latest-news/506825 )

ജന്മി-കുടിയാൻ സമ്പ്രദായം നിലനിന്നിരുന്ന കാലത്ത്; ജന്മിയ്ക് കുടിയാൻ കഴ്ചവച്ചിരുന്നതും ഈ ഇനത്തിലെ കുലകളായിരുന്നു. ഇന്ന്, സുഹൃത്തുക്കൾക്കും ബന്ധുക്കൾക്കും കാഴ്ചക്കുല സമ്മാനിക്കുന്ന പതിവുണ്ട്. കൂടാതെ കല്യാണം കഴിഞ്ഞുള്ള ആദ്യ ഓണത്തിന് പുതിയ ബന്ധുവീട്ടിൽ കാഴ്ചക്കുല നൽകുന്ന ആചാരവും നിലവിലുണ്ട്.

കുലയുടെ തൂക്കത്തിനും രൂപഭംഗിക്കും അനുസരിച്ചാണ് വിപണിയിലെ വില. ഇതിനുവേണ്ടി പ്രത്യേക പരിചരണങ്ങൾ നൽകി കർഷകർ വാഴകൾ വളർത്തുന്നു. സൂക്ഷിയ്ക്കുന്ന രീതിയും പ്രത്യേകമാണ്. കാഴ്ചകുലകളുടെ മാണിയും പോളയും കളയാറില്ല.


</doc>
<doc id="204963" url="https://ml.wikipedia.org/wiki?curid=204963" title="എ.കെ.എസ്. അഭാജ്യതാപരിശോധന">
എ.കെ.എസ്. അഭാജ്യതാപരിശോധന

ഒരേ സമയം സാമാന്യവും, ബഹുപദസങ്കീർണ്ണതയുള്ളതും, സുനിശ്ചിതവും, നിബന്ധനകളില്ലാത്തതുമായ അഭാജ്യതാപരിശോധനയ്ക്കുള്ള ആദ്യത്തെ അൽഗൊരിതമാണ് എ.കെ.എസ്. അഭാജ്യതാപരിശോധന അഥവാ അഗർവാൾ-കയാൽ-സക്സേന അഭാജ്യതാപരിശോധന. ഐ.ഐ.ടി. കാൻപൂരിലെ കമ്പ്യൂട്ടർ സയൻസ് പ്രൊഫസറായ മനീന്ദ്ര അഗർവാളും വിദ്യാർത്ഥികളായിരുന്ന നിതിൻ കയാൽ, നീരജ് സക്സേന എന്നിവരും ചേർന്ന് 2002-ലാണ് ഈ അൽഗൊരിതം കണ്ടുപിടിച്ചത്. സംഖ്യാസിദ്ധാന്തത്തിലെതന്നെ ഒരു സുപ്രധാന കണ്ടുപിടിത്തമായി എണ്ണപ്പെടുന്ന ഇതിന്റെ പേരിൽ ഉപജ്ഞാതാക്കൾക്ക് 2006-ലെ ഗീദൽ പുരസ്കാരം, ഫുൾകേഴ്സൺ പുരസ്കാരം എന്നിവയുൾപ്പെടെയുള്ള പുരസ്കാരങ്ങൾ ലഭിച്ചു.

ഒരേ സമയം നാല് ഗുണങ്ങളുള്ള ആദ്യത്തെ അഭാജ്യതാപരിശോധനാ അൽഗൊരിതമാണ് എന്നതാണ് എ.കെ.എസ് അൽഗൊരിതത്തിന്റെ പ്രാധാന്യം. നാലിൽ മൂന്ന് ഗുണങ്ങളുള്ള അൽഗൊരിതങ്ങൾ മുമ്പ് കണ്ടുപിടിക്കപ്പെട്ടിട്ടുണ്ടായിരുന്നെങ്കിലും ഇത്തരത്തിൽ പൂർണ്ണത കൈവരിക്കാനായത് എ.കെ.എസിനാണ്

അൽഗൊരിതത്തിന്റെ ആദ്യരൂപത്തിന്റെ സങ്കീർണ്ണത Õformula_1 ആയിരുന്നു (ഇവിടെ n അഭാജ്യമാണോ എന്ന് പരിശോധിക്കേണ്ട സംഖ്യയാണ്). ഈ സങ്കീർണ്ണത മെച്ചപ്പെടുത്താൻ ഏറെ ശ്രമങ്ങളുണ്ടായി. 2005-ൽ കാൾ പോമെറൻസ്, ഹെൻഡ്രിക് ലെന്സ്ട്ര ജൂനിയർ എന്നിവർ ചേർന്ന് അൽഗൊരിതത്തിന് Õformula_2 സങ്കീർണ്ണതയുള്ള ഒരു രൂപം കണ്ടെത്തി.



</doc>
<doc id="204967" url="https://ml.wikipedia.org/wiki?curid=204967" title="പറമ്പിൽ ചാണ്ടി മെത്രാൻ">
പറമ്പിൽ ചാണ്ടി മെത്രാൻ

കേരളത്തിലെ സുറിയാനിക്രിസ്ത്യാനികൾക്കിടയിൽ നിന്ന് കത്തോലിക്കാസഭയിൽ മെത്രാൻ പദവിയിലെത്തിയ ആദ്യത്തെ വ്യക്തി ആയിരുന്നു പറമ്പിൽ ചാണ്ടി മെത്രാൻ (മരണം: 1687). പള്ളിവീട്ടിൽ ചാണ്ടി മെത്രാൻ എന്നും അദ്ദേഹം അറിയപ്പെടുന്നു. മലബാറിന്റെ വികാരി അപ്പസ്തോലിക്കയായിരുന്ന മാർ സെബസ്ത്യാനിയിൽ നിന്ന് 1663 ഫെബ്രുവരി 1-ന് മെത്രാൻ പട്ടം സ്വീകരിച്ചു. യൂറോപ്യൻ രേഖകൾ അദ്ദേഹത്തെ പരാമർശിക്കുന്നത് "അലക്സാണ്ടർ ഡി കാമ്പോ" എന്ന പേരിലാണ്. ചാണ്ടി മെത്രാന്റെ വാഴ്ചയ്ക്കു മുൻപ്, കേരളത്തിലെ സുറിയാനി ക്രിസ്ത്യാനികൾ അവരുടെ സഭയിൽ എത്തിയിട്ടുള്ള ഏറ്റവും ഉയർന്ന സ്ഥാനം "അർക്കദ്യാക്കോൻ" പദവി ആയിരുന്നു. 

വിദേശ വൈദിക നേതൃത്വത്തിനെതിരെയുള്ള സുറിയാനിക്രിസ്ത്യാനികളുടെ പേരുകേട്ട കലാപമായ കൂനൻ കുരിശുസത്യത്തെ തുടർന്ന് സുറിയാനിക്രിസ്ത്യാനികളിൽ ബഹുഭൂരിപക്ഷവും റോമൻ കത്തോലിക്കാ നേതൃത്വവുമായി വിഘടിച്ചു നിന്ന പശ്ചാത്തലത്തിലാണ് ചാണ്ടി മെത്രാന്റെ നിയമനം നടന്നത്. വിഘടിതവിഭാഗം 12 പുരോഹിതന്മാരുടെ കൈയ്‌വയ്പോടെ മാർ തോമ്മാ ഒന്നാമൻ എന്ന പേരിൽ മെത്രാനായി വാഴിച്ച അന്നത്തെ അർക്കാദ്യാക്കോന്റെ ബന്ധുവും അദ്ദേഹം ഉൾപ്പെട്ട പകലോമറ്റം കുടുംബത്തിലെ അംഗവും ആയിരുന്നു ചാണ്ടി മെത്രാൻ. വിഘടിതരിൽ വലിയൊരു വിഭാഗത്തെ പാശ്ചാത്യസഭാ മേൽക്കോയ്മയിലേക്കു തിരികെ കൊണ്ടുവരുന്നതിൽ ഇടക്കാലത്ത് നിയമിതനായ ഇറ്റലിക്കാരൻ കത്തോലിക്കാ മെത്രാൻ ജോസഫ് സെബസ്ത്യാനി നേടിയ വിജയം ഉറപ്പിക്കുന്നതിൽ തന്ത്രപരമായ ഈ നിയമനം സഹായിച്ചു. ഒടുവിൽ 71 പള്ളികൾ പൂർണ്ണമായും 18 പള്ളികൾ ഭാഗികമായും പുത്തൻകൂർ വിഭാഗത്തിൽ നിന്നും കത്തോലിക്കാസഭയുമായി രമ്യതയിലായി കുറവിലങ്ങാട് ആസ്ഥാനമായാണ് ചാണ്ടി മെത്രാൻ കേരളസഭയെ ഭരിച്ചിരുന്നത്. കുറവിലങ്ങാട് ഇടവകയുടെ കീഴിൽ 18 പള്ളികളാണ് അക്കാലത്ത് ഉണ്ടായിരുന്നത്. 

1663-ൽ ലന്തക്കാർ കൊച്ചി പിടിച്ചടക്കിയതിനെ തുടർന്ന് സെബസ്ത്യാനി മെത്രാനു കേരളം വിട്ടുപോകേണ്ടി വന്നതുകൊണ്ടാണ് ഒരു നാട്ടുകാരനെ മെത്രാനായി നിയമിച്ചത്. തന്ത്രപരമായ കാരണങ്ങളാൽ ഈ വിധം ഒരു നിയമനം നടത്തിയെങ്കിലും, ചാണ്ടിമെത്രാൻ ജീവിച്ചിരിക്കുമ്പൊൾ തന്നെ അദ്ദേഹത്തിന്റെ എതിർപ്പു വകവയ്ക്കാതെ ഒരു പോർത്തുഗീസുകാരന് ഇന്ത്യൻ സ്ത്രീയിൽ ജനിച്ച റഫായെൽ നിഗ്വറേദ അദ്ദേഹത്തിന്റെ സഹായമെത്രാനായി നിയമിക്കപ്പെട്ടു. ഈ സഹായമെത്രാൻ മിക്കവാറും കാര്യങ്ങളിൽ ചാണ്ടി മെത്രാനെ ധിക്കരിച്ച് തന്നിഷ്ടപ്രകാരം പ്രവർത്തിച്ചു കൊണ്ടിരുന്നു. കേരളത്തിലെ സസ്യസമ്പത്തിനെക്കുറിച്ചുള്ള ഹോർത്തൂസ് മലബാറിക്കൂസ് ('കേരളാരാമം') എന്ന അമൂല്യഗ്രന്ഥത്തിന്റെ കർത്താവായ മത്തേവൂസ് എന്ന കർമ്മലീത്താ പാതിരിയും ചാണ്ടി മെത്രാന്റെ പാശ്ചാത്യ ഉപദേശകന്മാരിൽ ഒരാളായിരുന്നു 1687-ൽ ചാണ്ടിമെത്രാന്റെ മരണത്തെ തുടർന്ന്, കേരളത്തിലെ സുറിയാനി കത്തോലിക്ക‌ർ വീണ്ടും വിദേശവൈദികനേതൃത്വത്തിലായി. അവർക്ക് തദ്ദേശീയനായ വൈദികമേലദ്ധ്യക്ഷനെ കിട്ടിയത് രണ്ടു നൂറ്റാണ്ടിലേറെക്കഴിഞ്ഞ്, 1896-ൽ മാത്രമാണ്.


</doc>
<doc id="204977" url="https://ml.wikipedia.org/wiki?curid=204977" title="ചമ്പക്കര വള്ളംകളി">
ചമ്പക്കര വള്ളംകളി

കേരളത്തിലെ പ്രധാന ജലമേളകളിലൊന്നാണ് ചമ്പക്കര വള്ളംകളി. ഏറണാകുളം ജില്ലയിലെ ചമ്പക്കരക്കായലിൽ വർഷത്തിലൊരിക്കലാണ് ഈ ജലോത്സവം നടക്കുന്നത്. രണ്ട് പതിറ്റാണ്ടിലേറെയായി എല്ലാ വർഷവും ഈ വള്ളംകളി മത്സരം നടന്നുവരുന്നുണ്ട്. കൊച്ചി കോർപറേഷൻ, തൃപ്പൂണിത്തുറ, മരട് നഗരസഭകൾ ചേർന്ന് രൂപീകരിച്ച ജനകീയ കമ്മിറ്റിയാണ് ജലോത്സവം നടത്തുന്നത്. എരൂർ പെരീക്കാട് ബോട്ട് ക്ളബാണ് പരിപാടിയുടെ സംഘാടകർ.. 

ചുണ്ടൻ വള്ളങ്ങളും, എ-ഗ്രേഡ്, ബി-ഗ്രേഡ് ഓടിവള്ളങ്ങളുമാണ് മത്സരിക്കുന്നത്. ഓരോ വിഭാഗത്തിലെയും ജേതാക്കൾക്കും പ്രത്യേക സമ്മാനങ്ങളുമുണ്ട്. ടി.കെ.രാമകൃഷ്ണൻ മെമ്മോറിയൽ ട്രോഫി, പണ്ഡിറ്റ് കറുപ്പൻ മെമ്മോറിയൽ ട്രോഫി, വിശ്വനാഥൻ മെമ്മോറിയൽ ട്രോഫി, രാജേഷ് മെമ്മോറിയൽ ട്രോഫി എന്നിവയാണ് ഒന്നാമതെത്തുന്ന വള്ളങ്ങൾക്ക് നൽകുന്നത് .

2012 ഓഗസ്റ്റ് 19 ഞായറാഴ്ച്ച നടന്ന ജലോത്സവത്തിൽ തൈക്കൂടം ബോട്ട് ക്ലബിന്റെ ചമ്പക്കുളം ചുണ്ടൻ ട്രോഫി കരസ്ഥമാക്കി. എ ഗ്രേഡ്‌ ഓടിവള്ളങ്ങളുടെ മൽസരത്തിൽ താന്തോന്നി തുരുത്ത്‌ വി ബി സി ബോട്ട്‌ ക്ലബ്‌ തുഴഞ്ഞ താണിയനും ബി ഗ്രേഡ്‌ ഓടിവള്ളങ്ങളുടെ മൽസരത്തിൽ കുറുന്തോട്ട ബോട്ട്‌ ക്ലബിന്റെ ജി ബി.തട്ടകനും ഒന്നാം സ്ഥാനത്തെത്തി. 


</doc>
<doc id="204988" url="https://ml.wikipedia.org/wiki?curid=204988" title="എക്സ്ട്രാഗിയർ">
എക്സ്ട്രാഗിയർ

കെഡിഇയുടെ ആപ്ലികേഷൻ കൂട്ടങ്ങളിലൊന്നാണ് എക്സ്ട്രാഗിയർ. സാധാരണ ആപ്ലികേഷനുകളെല്ലാം കെഡിഇ സോഫ്റ്റ്‌വെ‌യർ കംപൈലേഷൻ വഴിയാണ് പുറത്തിറക്കാറുള്ളത്. എന്നാൽ കംപൈലേഷൻ വഴിയല്ലാത്ത കെഡിഇയുടെ തന്നെ ഭാഗമായ ആപ്ലികേഷനുകളുടെ കൂട്ടമാണ് എക്സ്ട്രാഗിയർ. ഡെവലപ്പർമാർക്ക് അവരുടേതായ പുറത്തിറക്കൽ തിയതി നിശ്ചയിക്കാനുള്ള സൗകര്യം നൽകുന്നതിനാണ് സോഫ്റ്റ്‌വെ‌യർ കംപൈലേഷനിൽ നിന്ന് വ്യത്യസ്തമായൊരു പുറത്തിറക്കൽ തീയതി ഈ ആപ്ലികേഷനുകൾക്ക് നൽകുന്നത്.












</doc>
<doc id="205015" url="https://ml.wikipedia.org/wiki?curid=205015" title="കെഡിഇഗെയിംസ്">
കെഡിഇഗെയിംസ്

കെഡിഇക്ക് വേണ്ടി നിർമ്മിക്കപ്പെട്ട കളികളുടെ കൂട്ടമാണ് കെഡിഇഗെയിംസ്. കാർഡ്, ആർക്കേഡ്, ബോർഡ് തുടങ്ങി നിരവധി തരത്തിലുള്ള കളികൾ അടങ്ങിയതാണ് കെഡിഇഗെയിംസ്.








കെഡിഇ3ന്റെ ഭാഗമായ കെഡിഇഗെയിംസ് പാക്കേജിൽ ഉണ്ടായിരുന്ന കളികൾ. ഇവ കെഡിഇ4ന്റെ കെഡിഇഗെയിംസ് പാക്കേജിൽ നിന്ന് ഒഴിവാക്കപ്പെട്ടു.



</doc>
<doc id="205020" url="https://ml.wikipedia.org/wiki?curid=205020" title="ഓക്സിജൻ പദ്ധതി">
ഓക്സിജൻ പദ്ധതി

കെഡിഇ പ്ലാസ്മ വർക്ക്സ്പേസുകൾക്ക് പുതിയൊരു ദൃശ്യഭംഗി നൽകാൻ വേണ്ടിയുള്ള പദ്ധതിയായിരുന്നു ഓക്സിജൻ പദ്ധതി.

കമ്പ്യൂട്ടർ ഐകണുകൾ, ക്വിന്നിനു വേണ്ടിയുള്ള ജാലക അലങ്കാരം, ജിടികെ+, ക്യൂട്ടി എന്നിവക്ക് വേണ്ടിയുള്ള തീമുകൾ, പ്ലാസ്മ വർക്ക്സ്പേസുകൾക്ക് വേണ്ടിയുള്ള രണ്ട് തീമുകൾ, ഒരു ട്രൂ ടൈപ്പ് ഫോണ്ട് കുടുംബം എന്നിവ അടങ്ങിയതാണ് ഓക്സിജൻ.

പ്ലാസ്മ വർക്ക്സ്പേസ് ഉപയോഗിക്കുന്ന ഏറെക്കുറെ എല്ലാ വിതരണങ്ങളുടെയും സ്വതേയുള്ള തീം ഓക്സിജൻ തന്നെയാണ്. കുബുണ്ടു, ഫെഡോറ, ഓപ്പൺസൂസി എന്നിവ ഉദാഹരണങ്ങളാണ്.

2011 ഡിസംബർ 21ന് ഓക്സിജൻ ഫോണ്ട് എന്ന ഉപപദ്ധതി പ്രഖ്യാപിക്കപ്പെട്ടു. ഒരു മാസത്തിന് ശേഷം ആദ്യ പതിപ്പായ 0.1 പുറത്തിറക്കി. 2012 ഏപ്രിൽ 25ന് പതിപ്പ് 0.2 പുറത്തിറക്കി. ചെറിയ പുതുക്കലുകളും ഒരു മോണോസ്പേസ് ഫോണ്ടും ചേർത്തതായിരുന്നു പതിപ്പ് 0.2.

ഏകീകരിക്കപ്പെട്ട ഐകണുകൾ, മാർഗ്ഗനിർദ്ദേശങ്ങൾ, രീതി രുപം എന്നിവ പ്രദാനം ചെയ്യാൻ ഓക്സിജൻ പദ്ധതി ലക്ഷ്യമിടുന്നു. ആപ്ലികേഷനുകൾക്ക് സ്ഥിരത നൽകാൻ ഫ്രീഡെസ്ക്ടോപ്പ്.ഓർഗ് മാനക ഐകൺ പേരിടൽ രീതിയും മാനക ഐകൺ രീതിയും അവലംബിച്ചാണ് ഓക്സിജൻ ഐകണുകൾ തയ്യാറാക്കപ്പെട്ടിട്ടുള്ളത്. ടാങ്കോ ഡെസ്ക്ടോപ്പ് പ്രൊജക്റ്റിനെ പോലെ മറ്റു പണിയിടങ്ങൾക്ക് കൂടി ലഭ്യമാക്കുന്ന തരത്തിൽ ഓക്സിജനെ വിപുലീകരിക്കാനുള്ള പ്രവർത്തനങ്ങൾ നടന്നു വരുന്നുണ്ട്.


</doc>
<doc id="205023" url="https://ml.wikipedia.org/wiki?curid=205023" title="മാലിന്യം">
മാലിന്യം

മാലിന്യം എന്നാൽ ആവശ്യമില്ലാത്തതോ ഉപയോഗശൂന്യമായതോ ആയ വസ്തുക്കളെ അല്ലെങ്കിൽ പദാർത്ഥങ്ങളെ സൂചിപ്പിക്കുന്നു. അലക്ഷ്യമായി വലിച്ചെറിയുന്ന മാലിന്യങ്ങളെ ചവറ് എന്നും പറയാറുണ്ട്.

മാലിന്യങ്ങളെ വിവിധങ്ങളായി തരം തിരിച്ചിട്ടുണ്ട്. അവയിൽ പ്രധാനമായവ:
തുടങ്ങി ആപത്‌കരമായ രാസ മാലിന്യങ്ങളും, സ്‌ഫോടകകരമായ മാലിന്യങ്ങളും ഉൾപ്പെടുന്നു.


</doc>
<doc id="205029" url="https://ml.wikipedia.org/wiki?curid=205029" title="ഷവോമി മി-ടു">
ഷവോമി മി-ടു

'ലോകത്തെ ഏറ്റവും വേഗമേറിയ ആൻഡ്രോയിഡ് 4.1 ഫോൺ' എന്ന അവകാശവാദവുമായി ചൈനീസ് ഫോൺ നിർമാതാക്കളായ 'ഷിയോമി' (Xiaomi) പുറത്തിറക്കുന്ന സ്മാർട്ട് ഫോണാണ് ഷിയോമി മി-ടു (Xiaomi Mi-Two). ഏറെ വാർത്താപ്രാധാന്യം നേടിയ സ്‌നാപ്പ്ഡ്രാഗൺ എസ് 4 ചിപ്പ്‌സെറ്റ് (Snapdragon S4 chipset)(1.5 GHz) ആണ് ഇതിൽ ഉപയോഗിക്കുന്നത്. ക്വാഡ്‌കോർ ചിപ്പിനൊപ്പം രണ്ടു ജിബി റാം കൂടിയുണ്ട് ഈ സ്മാർട്ട്‌ഫോണിന്റെ വേഗം വർധിപ്പിക്കാൻ. ആൻഡ്രോയിഡ് 4.1 (ജെല്ലി ബീൻ) ന്റെ കസ്റ്റമറൈസ്ഡ് വേർഷനായ എം.ഐ.യു.ഐ ആണ് മി-ടുവിന്റെ ഒഎസ്. 1280 X 720 റെസല്യൂഷണിലുള്ള 4.3 ഇഞ്ച് ഐ.പി.എസ് (In-Plane Switching) സ്‌ക്രീനാണുള്ളത്.

ഇവയ്ക്ക് പുറമെ 16 ജിബി ഇന്റേണൽ സ്റ്റോറേജ്, മൈക്രോ എസ്ഡി സ്ലോട്ട്, 2000 mAh ബാറ്ററി (ആവശ്യമെങ്കിൽ 3000 mAh ആയി അപ്‌ഗ്രേഡ് ചെയ്യാൻ കഴിയും), 8 മെഗാപിക്‌സൽ ക്യാമറ, 2 മെഗാപിക്‌സൽ ഫ്രണ്ട് ക്യാമറ, കണക്ടിവിറ്റിക്കായി വൈഫൈ, ബ്ലൂടൂത്ത്, ജിപിഎസ് തുടങ്ങിയ സൗകര്യങ്ങളും മി-ടുവിലുണ്ട്. 

ഒക്ടോബറിൽ ചൈനീസ് വിപണിയിലെത്തുന്ന ഈ ഫോണിന് ഏകദേശം 15000 രൂപ വില വരും. ഇന്ത്യയിൽ മി-ടു വിൽപ്പനെയ്‌ക്കെത്തുമോ എന്നകാര്യം വ്യക്തമല്ല.


</doc>
<doc id="205035" url="https://ml.wikipedia.org/wiki?curid=205035" title="നൈനാൻ കോശി">
നൈനാൻ കോശി

കേരളത്തിലെ അറിയപ്പെടുന്ന രാഷ്ട്രീയചിന്തകനും നയതന്ത്ര വിദഗ്ദ്ധനും എഴുത്തുകാരനും അദ്ധ്യാപകനും ദൈവശാസ്ത്ര പണ്ഡിതനും ഇടതുപക്ഷ സഹയാത്രികനുമാണ് നൈനാൻ കോശി(മരണം : 4 മാർച്ച് 2015) . 1999 ലെ ലോക്‌സഭ ഇലക്ഷനിൽ മാവേലിക്കരയിലെ എൽ.ഡി.എഫ് സ്ഥാനാർത്ഥിയായിരുന്നു.

1934 ഫെബ്രുവരി 1ന് പത്തനംതിട്ട ജില്ലയിലെ തിരുവല്ലയ്ക്കടുത്ത് മുണ്ടിയപ്പിള്ളിയിൽ ജനിച്ചു. കെ.വി. കോശിയും മറിയമ്മയുമാണ് മാതാപിതാക്കൾ. ഇംഗ്ലീഷ്‌ സാഹിത്യത്തിൽ എം.എ.ബിരുദം. കേരളത്തിലെ വിവിധ കോളജുകളിൽ ലക്‌ചറർ, പ്രൊഫസർ, ജനറൽ സെക്രട്ടറി, സ്‌റ്റുഡന്റ്‌ ക്രിസ്‌ത്യൻ മൂവ്‌മെന്റ്‌ ഒഫ്‌ ഇന്ത്യ, ഡയറക്‌ടർ ഇൻ ചാർജ്‌, എക്യുമെനിക്കൽ ക്രിസ്‌ത്യൻ സെന്റർ ബാംഗ്‌ളൂർ; ഡയറക്‌ടർ, അന്താരാഷ്‌ട്രവിഭാഗം വേൾഡ്‌ കൗൺസിൽ ഓഫ്‌ ചർച്ചസ്‌, ജനീവ; വിസിറ്റിങ്ങ്‌ ഫാക്കൽട്ടി, നാഷനൽ ലോ സ്‌കൂൾ ഒഫ്‌ ഇന്ത്യ യൂനിവേഴ്‌സിറ്റി എന്നീ നിലകളിൽ പ്രവർത്തിച്ചു. സെറാംപൂർ സർവകലാശാലയിൽനിന്ന്‌ ദൈവശാസ്‌ത്രത്തിൽ ഓണറ്റി ഡോക്‌ടറേറ്റ്‌ നേടി. അന്താരാഷ്ട്ര കൂട്ടായ്മയായ ഡബ്യു.സി.സിസ് കമ്മീഷൻ ഓഫ് ചർച്ചസ് ഓൺ ഇന്റർനാഷണൽ അഫയേഴ്‌സിന്റെ മുൻ ഡയറക്ടറായിരുന്നു. 1991 ൽ ജനീവയിൽ നിന്നു വിരമിച്ച അദ്ദേഹം ഒരു വർഷം ഹാർവാർഡിലെ ലോ സ്കൂളിൽ വിസിറ്റിങ് ഫെലോയായി.

ദക്ഷിണ ആഫ്രിക്കയിലെ ആദ്യ ജനാധിപത്യ തെരഞ്ഞെടുപ്പിൽ കെന്നത്ത് കൗണ്ട, നയിച്ച യു.എൻ നിരീക്ഷകസംഘത്തിലെ അംഗമായിരുന്നു. ദക്ഷിണകൊറിയയും ഉത്തരകൊറിയയും തമ്മിലുള്ള തർക്കങ്ങളിൽ സമാധാന നിരീക്ഷകനായി പ്രവർത്തിച്ചു.
1999 ൽ മാവേലിക്കര നിയോജകമണ്ഡലത്തിൽ നിന്നും നിയമസഭയിലേക്ക് ഇടതുസ്ഥാനാർത്ഥിയായി മത്സരിച്ചെങ്കിലും പരാജയപ്പെട്ടു.

അണുവായുധത്തിനെതിരെ ആംസ്റ്റർഡാമിൽ നടന്ന പൊതുവേദിയിൽ സജീവമായി പ്രവർത്തിച്ചു. . വിവിധ രാജ്യങ്ങളിലെ ഭരണാധികാരികളും ജനകീയസംഘങ്ങളും പങ്കെടുത്ത ആ പൊതുവേദിയുടെ റിപ്പോർട്ട് സമാഹരിച്ച്, നൈനാൻ കോശിയും പോൾ അബ്രക്ടും ചേർന്ന് എഡിറ്റ് ചെയ്ത ‘ബിഫോർ ഇറ്റ് ഈസ് ടു ലേറ്റ്’ എന്ന പുസ്തകമായി പ്രസിദ്ധീകരിച്ചിരുന്നു. നിരായുധീകരണ പ്രവർത്തകർക്ക് ആധികാരികമായ മാർഗ്ഗരേഖയായിരുന്നു ഇത്.


കൂടാതെ ആനുകാലികങ്ങളിൽ ലേഖനങ്ങൾ എഴുതാറുണ്ട്.

സൂസനാണ് ഭാര്യ. ഷൈനി, നൈനി, എലിസബത്ത് എന്നിവരാണ് മക്കൾ.



</doc>
<doc id="205040" url="https://ml.wikipedia.org/wiki?curid=205040" title="ഇണക്കി വളർത്തൽ">
ഇണക്കി വളർത്തൽ

മൃഗങ്ങളുടെയോ സസ്യങ്ങളുടേയോ ഒരു വിഭാഗത്തിനെ മനുഷ്യൻ ആവശ്യമായ ഗുണങ്ങളെ പരിപോഷിപ്പിച്ചുകൊണ്ട് വളർത്തിയെടുക്കുന്നതിനെ 'ഇണക്കി വളർത്തൽ എന്ന് പറയുന്നു. ഭക്ഷണത്തിനുവേണ്ടിയോ പരുത്തി, കമ്പിളി, സിൽക് എന്നിവയ്ക്കോ ജോലികൾ ചെയ്യിക്കാനായോ കൂട്ടിനായോവേണ്ടി ഇത് ചെയ്യാറുണ്ട്.

മനുഷ്യൻ ആദ്യമായി ഇണക്കി വളർത്താൻ ആരംഭിച്ച ജീവി നായയാണ് 30000 BC ക്കും 7000 BCക്കുമിടയിൽ . ഇന്ന് കാവലിനും മറ്റുപലവിധ ജോലികൾക്കും മനുഷ്യന് കൂട്ടിനുമായി (Companian) നായ്ക്കളെ ഉപയോഗിക്കുന്നു.

കാർഷികാവശ്യങ്ങൾക്കായി മെരുക്കിയെടുക്കപ്പെട്ട ആദ്യ മൃഗങ്ങളിലൊന്നാണ് ചെമ്മരിയാട്("Ovis orientalis aries"). ചെമ്മരിയാടുകളെ 11000 BC ക്കും 9000 BC-ക്കുമിടയി ഇണക്കി വളർത്താൻ തുടങ്ങിയെന്ന് കരുതുന്നു.

2004-ൽ സൈപ്രസ്സിൽ ഒരു മനുഷ്യനും പൂച്ചയും അടുത്തടുത്ത് കിടക്കുന്ന ഒരു 9,500 വർഷത്തെ പഴക്കമുള്ള കുഴിമാടം ഗവേഷകർ കണ്ടെടുക്കുകയുണ്ടായി.


</doc>
<doc id="205043" url="https://ml.wikipedia.org/wiki?curid=205043" title="ഇന്ത്യയിലെ സംസ്ഥാന പക്ഷികളുടെ പട്ടിക">
ഇന്ത്യയിലെ സംസ്ഥാന പക്ഷികളുടെ പട്ടിക

ഇത് ഇന്ത്യൻ സംസ്ഥാനങ്ങളും അവയുടെ ഔദ്യോഗിക പക്ഷികളേയും ഉൾക്കൊള്ളുന്ന പട്ടികയാണ്.


</doc>
<doc id="205044" url="https://ml.wikipedia.org/wiki?curid=205044" title="വിജ്ഞാനോദയ വായനശാല, കൊച്ചി">
വിജ്ഞാനോദയ വായനശാല, കൊച്ചി

എറണാകുളം ജില്ലയിലെ കലൂരിൽ സ്ഥിതി ചെയ്യുന്ന വായനശാലയാണ് വിജ്ഞാനോദയ വായനശാല. മഹാകവി വൈലോപ്പിള്ളിയാണ് വായനശാല സ്ഥാപിച്ചത്. 1952 ഓഗസ്റ്റ് 26-ന് പഴയ കതൃക്കടവിൽ പുത്തേഴത്ത് തൊമ്മൻ എന്നയാൾ നൽകിയ പീടികമുറിയിലാണ് വായനശാല ആരംഭിച്ചത്. തൊമ്മൻ തന്നെയായിരുന്നു ആദ്യ പ്രസിഡന്റ്. 

കലൂരിലെ തറവാട്ടുവീട്ടിൽ ഇടയ്ക്കിടെ എത്തിയിരുന്ന വൈലോപ്പിള്ളി ഒരിക്കൽ കവലയിൽ കൂടിയിരുന്ന ചെറുപ്പക്കാരോടു വായനശാല ആരംഭിക്കണമെന്ന ആവശ്യം ഉന്നയിച്ചു. സി.എൽ. സേവ്യർ, കെ.ടി. ആന്റണി, പാലത്തറ കൃഷ്ണൻകുട്ടി, സി.എ. ജോർജ്, കമലീസ് എന്നിവരായിരുന്നു ആ ചെറുപ്പക്കാർ. ഒരു അലമാരയും അതു നിറയെ പുസ്തകങ്ങളും നൽകി വൈലോപ്പള്ളി അവരെ സഹായിക്കുകയും ചെയ്തു. വാടകയൊന്നും വാങ്ങാതെയാണ് തൊമ്മൻ പീടിക നൽകിയത്. 1990-ൽ വായനശാല സ്വന്തം കെട്ടിടത്തിലേക്കു മാറ്റി സ്ഥാപിച്ചു. 25,000 പുസ്തകങ്ങളും200-ലധികം അംഗങ്ങളുമാണു വായനശാലയ്ക്ക് ഇപ്പോളുള്ളത്.


</doc>
<doc id="205046" url="https://ml.wikipedia.org/wiki?curid=205046" title="അറബിമലയാള സാഹിത്യം">
അറബിമലയാള സാഹിത്യം

മാപ്പിളമാർ എന്ന പേരിൽ അറിയപ്പെടുന്ന കേരള മുസ്ലിങ്ങൾ സ്വകാര്യാവശ്യങ്ങൾക്കു വേണ്ടി പ്രത്യേകതരം ലിപികളിലൂടെ വളർത്തിയെടുത്ത ഭാഷയാണ് അറബിമലയാളം. അനേകം പ്രസ്ഥാനങ്ങളിലൂടെ സമ്പന്നമായിത്തീർന്നതാണ് ഇതിന്റെ സാഹിത്യം.

കേരളത്തിൽ ഇസ്ലാംമതം പ്രചരിക്കാനാരംഭിച്ചപ്പോൾ ഇവിടത്തെ മുസ്ലിങ്ങൾക്ക് മാതൃഭാഷയിൽ മതവിഷയങ്ങൾ പഠിക്കാനും പഠിപ്പിക്കാനും ഒരക്ഷരമാലയുടെ ആവശ്യം നേരിട്ടു. അറബിഭാഷയിലുള്ള ഖുർ ആൻ സൂക്തങ്ങൾ, നബിവചനങ്ങൾ, സ്തോത്രങ്ങൾ എന്നിവ ഉച്ചാരണഭേദംകൂടാതെ ലിപിബദ്ധമാക്കുവാൻ പര്യാപ്തമായ ലിപി പ്രചാരത്തിലെത്തിയിട്ടില്ലായിരുന്നു. തന്മൂലം അറബിയുമായി ബന്ധപ്പെട്ട കാര്യങ്ങൾ എഴുതുവാനാകുന്നതരത്തിൽ ചില പ്രത്യേക ചിഹ്നങ്ങൾ നൽകി അറബി ലിപിമാലയെ അവർ പരിഷ്കരിച്ചെടുത്തു. പിൽക്കാലത്ത് ഈ പുതിയ അറബി ലിപി പ്രയോഗത്തിൽവന്നു. ഈ ലിപിയിൽ എഴുതപ്പെട്ട മലയാളമാണ് അറബിമലയാളം എന്നറിയപ്പെടുന്നത്.

ഈ പുതിയ അറബിമലയാള ലിപി എപ്പോൾ രൂപംകൊണ്ടു എന്നു വ്യക്തമായി പറയാനുതകുന്ന തെളിവുകളൊന്നും കിട്ടിയിട്ടില്ല. കീർത്തനപ്രധാനമായ മുഹിയിദ്ദീൻമാല എന്ന അറബിമലയാളകൃതിയുടെ രചന കൊല്ലവർഷം 782 (എ.ഡി. 1606) ആണെന്ന് അതിൽത്തന്നെ പ്രസ്താവമുണ്ട്. അറബിമലയാളത്തിൽ രചിക്കപ്പെട്ട ആദ്യത്തെ കൃതി ഇതാണെങ്കിൽ, ഈ ഭാഷാരൂപത്തിന് കഷ്ടിച്ച് നാല് നൂറ്റാണ്ടുകളുടെ പഴക്കമേയുള്ളു. മുഹിയിദ്ദീൻമാലയ്ക്കുമുൻപും അറബി മലയാളകൃതികൾ രചിക്കപ്പെട്ടിട്ടുണ്ടാകും എന്നും അവ നശിച്ചിരിക്കാനാണ് സാധ്യത എന്നും അഭിപ്രായപ്പെടുന്നവരുണ്ട്.

അറബിപദങ്ങളും മലയാളപദങ്ങളും ഒന്നുപോലെ എഴുതാവുന്ന പതിനാലും മലയാളത്തിൽ മാത്രമുള്ള വ്യഞ്ജനങ്ങൾ എഴുതുന്നതിനായി അറബി അക്ഷരങ്ങൾക്ക് ചിഹ്നങ്ങൾ കൊടുത്ത ഏഴും അറബി പദങ്ങൾമാത്രം എഴുതാനുപകരിക്കുന്ന പന്ത്രണ്ടുംകൂടി മുപ്പത്തഞ്ച് ലിപികളാണ് ആദ്യഘട്ടത്തിൽ ഉണ്ടായിരുന്നത്. ഗ, ഡ, ഴ, ഷ എന്നീ അക്ഷരങ്ങൾക്ക് തുല്യമായ ലിപികൾ അക്കൂട്ടത്തിൽ ഉണ്ടായിരുന്നില്ല. പിൽക്കാലത്ത് ഈ ഭാഷയുടെ വ്യവഹാരപ്രാധാന്യം വർധിച്ചതോടെ, അക്ഷരമാലയുടെ അപര്യാപ്തത ബോധ്യപ്പെടുകയും പലരും ഇത് പരിഷ്കരിക്കുവാൻ ശ്രമിക്കുകയും ചെയ്തു. ഈ ലിപിപരിഷ്കരണയത്നത്തിൽ ഏർപ്പെട്ടവരുടെ കൂട്ടത്തിൽ സെയ്താലിക്കുട്ടി, സനാഹുല്ലാമഖ്ദി തങ്ങൾ, ശുജായി മൊയിതു മുസലിയാർ, വക്കം അബ്ദുൽ ഖാദർ മൌലവി, ചാലിലകത്ത് കുഞ്ഞഹമ്മദ് ഹാജി എന്നിവരുടെ പേരുകൾ പ്രത്യേകം സ്മരണീയമാണ്. ആധുനിക അറബിമലയാളത്തിൽ ആകെ അൻപത് അക്ഷരങ്ങളാണുള്ളത്.

ലിത്തോപ്രസ്സുകളുടെ ആവിർഭാവത്തോടെ അറബിമലയാളത്തിന് പൂർവാധികം പ്രചാരം സിദ്ധിച്ചു. വലിയ വിദ്യാഭ്യാസമില്ലാത്ത സാധാരണ മുസ്ലിംസ്ത്രീകൾ പോലും അറബിമലയാളത്തിൽ പ്രയോഗജ്ഞാനം നേടിയിരുന്നു. ഇരുപതാം നൂറ്റാണ്ടിന്റെ ആരംഭത്തിലും സാമൂഹികവും വ്യക്തിപരവുമായ എല്ലാ കാര്യങ്ങൾക്കും അറബിമലയാളമാണ് കേരളമുസ്ലിങ്ങൾ ഉപയോഗിച്ചുപോന്നിരുന്നത്; ശുദ്ധമലയാളത്തിന് അവരുടെ ഇടയിൽ പ്രചാരം സിദ്ധിച്ചിട്ടുണ്ടെങ്കിലും അറബിമലയാളത്തിന്റെ പ്രാധാന്യം അവസാനിച്ചു എന്നു പറയാൻ വയ്യ. മൂവായിരത്തോളം സ്വകാര്യമദ്രസകളിൽ അറബിമലയാളം പഠിപ്പിച്ചുപോരുന്നു.

സൗകര്യാർഥം ഗദ്യം, പദ്യം എന്നു രണ്ടായി അറബി മലയാള സാഹിത്യത്തെ വിഭജിക്കാം.

അറബിമലയാളത്തിലെ ഗദ്യവിഭാഗത്തിൽ മതം, ചരിത്രം, കഥ, നോവൽ, വൈദ്യശാസ്ത്രം തുടങ്ങിയ സാഹിത്യശാഖകളിൽ നിരവധി കൃതികളുണ്ട്; ഏതാനും മാസികകളും വാരികകളും കുറേക്കാലം പ്രചാരത്തിലുണ്ടായിരുന്നു. സ്വകാര്യമദ്രസകളിലെ പാഠപുസ്തകങ്ങൾ ഇന്നും അറബി മലയാളലിപിയിൽ തന്നെയാണ് മുദ്രണം ചെയ്തുപോരുന്നത്. അനേകം വാല്യങ്ങളടങ്ങുന്ന ഇസ്ലാമികഗ്രന്ഥങ്ങൾ ഈ ശാഖയെ സമ്പുഷ്ടമാക്കിയിട്ടുണ്ട്.

അറബി മലയാളത്തിൽ എഴുതപ്പെട്ട കാവ്യങ്ങൾക്ക് പൊതുവായുള്ള പേർ മാപ്പിളപ്പാട്ടുകൾ എന്നാണ്. ഭാഷാകാവ്യങ്ങളിൽനിന്നു ഭിന്നമായ ശൈലിയിലും ഭാവത്തിലും മാപ്പിളക്കവികൾ നിർമിച്ചു വികസിപ്പിച്ചെടുത്ത ഈ ഗേയകാവ്യങ്ങൾക്ക് ആ പേർ തികച്ചും അന്വർഥമായിരിക്കുന്നു. മാപ്പിളപ്പാട്ടുകൾ മലയാളലിപിയിൽ അച്ചടിക്കാറുണ്ടെങ്കിലും പഴയ പാരമ്പര്യക്കാർ അറബിമലയാളത്തിൽത്തന്നെയാണ് പ്രസിദ്ധീകരിച്ചുകൊണ്ടിരിക്കുന്നത്. നേരത്തെ സൂചിപ്പിച്ച മുഹിയിദ്ദീൻമാല, നൂൽദേഹ് എന്നീ കൃതികളിലെന്നപോലെ പിന്നീടുള്ള 90 ശ.മാ. കാവ്യങ്ങളിലും രചയിതാവിന്റെയും പ്രസാധകന്റെയും പേരും രചനാവർഷവും തീയതിയും സ്പഷ്ടമായി രേഖപ്പെടുത്തിയിട്ടുണ്ട്.

മാപ്പിളപ്പാട്ടുകൾക്ക് പടപ്പാട്ടുകൾ, ബിസപ്പാട്ടുകൾ, നേർച്ചപ്പാട്ടുകൾ, കെസ്സുകൾ (കല്യാണപ്പാട്ടുകൾ), പദങ്ങൾ, തിരിപ്പുകൾ, ചിന്തുകൾ, വർണങ്ങൾ എന്നിങ്ങനെ പല ശാഖകളുണ്ട്. പടപ്പാട്ടുകൾ ആ പേർ സൂചിപ്പിക്കുന്നതുപോലെ മുസ്ലിങ്ങൾ നടത്തിയ സമരങ്ങളെ അധികരിച്ചു രചിക്കപ്പെട്ടവയാണ്. ചരിത്രപരവും ഐതിഹ്യസംബന്ധികളുമായ ഇതിവൃത്തങ്ങളിലാണ് ആ ഗാനങ്ങൾ രചിക്കപ്പെട്ടിട്ടുള്ളത്. പ്രവാചകന്മാരുടെയും പൂർവികന്മാരുടെയും സിദ്ധന്മാരുടെയും ജീവിതങ്ങളാണ് ബിസപ്പാട്ടുകളിലെ പ്രതിപാദ്യം; കല്പിത കഥകളും ഇല്ലാതില്ല. നേർച്ചപ്പാട്ടുകൾ കീർത്തനപ്രധാനങ്ങളായ ചെറുകൃതികളാണ്. കെസ്സുകളിൽ പ്രേമഗാനങ്ങളും സ്തുതിഗീതങ്ങളും ഉൾപ്പെടുന്നു. പദങ്ങൾ' സംഗീതശാസ്ത്രമനുസരിച്ചുള്ള പല്ലവി, അനുപല്ലവി, ചരണം എന്നിവയോടുകൂടിയതും സംഗീതോപകരണങ്ങൾ ഉപയോഗിച്ചും താളംപിടിച്ചും സംഘംചേർന്നു പാടാവുന്നവയുമാണ്. കല്യാണപ്പാട്ടുകൾ കല്യാണവേളകളിൽ കൈകൊട്ടിപ്പാടിക്കളിക്കാനായി ഉപയോഗിക്കുന്നു. സ്ത്രീകൾക്കും പുരുഷന്മാർക്കും പ്രത്യേകം കല്യാണപ്പാട്ടുകളുണ്ട്. തിരിപ്പുകൾ, ചിന്തുകൾ, വർണങ്ങൾ എന്നീ ഗാനങ്ങൾ വിവാഹവേളകളിൽ ഓരോരുത്തർ പ്രത്യേകം പ്രത്യേകം പാടാൻ ഉപയോഗിക്കുന്നു. മുകളിൽ പറഞ്ഞ കെസ്സുകൾ എന്ന പ്രേമഗാനങ്ങൾ മലബാർ പ്രദേശങ്ങളിൽ ഒരു കാലത്ത് പ്രചരിച്ചിരുന്നെങ്കിലും അവയിൽ പലതും അച്ചടിക്കപ്പെട്ടിട്ടില്ല. കെസ്സുപാട്ടുകളുടെ കൂട്ടത്തിൽ ആദ്യമായി പ്രസിദ്ധം ചെയ്ത പ്രണയകാവ്യം മോയിൻകുട്ടിവൈദ്യരുടെ ബദറുൽമുനിർ ആകുന്നു.

കേരളമുസ്ലിങ്ങൾക്ക് അറബിഭാഷയുമായി ഗാഢസമ്പർക്കമുണ്ടായിരുന്നതിനാൽ മാപ്പിളപ്പാട്ടുകളിൽ ആദ്യകാല കൃതികളിലെ ഭാഷ അറബിസമ്മിശ്രമായ മലയാളം ആയിരുന്നു. പിന്നീട്, അതിൽ ക്രമേണ വിവിധ ഭാഷകളുടെ അതിപ്രസരം പ്രകടമായി.

മാപ്പിളപ്പാട്ടുകളിൽ വിവിധ രീതിയിലുള്ള വൃത്തങ്ങൾ വിദഗ്ദ്ധമായി പ്രയോഗിച്ചിട്ടുണ്ട്. ദ്രാവിഡ-സംസ്കൃത വൃത്തങ്ങൾക്കുപുറമേ മൂന്നും, ആറും, എട്ടും ശീലുകളുള്ള ചില പുതിയ വൃത്തങ്ങളും പൊതുവേ ദൃശ്യമാണ്. ഇവയിൽത്തന്നെ വർണവൃത്തങ്ങളും മാത്രാവൃത്തങ്ങളും ഉൾപ്പെടുന്നു. വൃത്തങ്ങളെല്ലാം ഇശൽ എന്ന പേരിലാണ് അറിയപ്പെടുന്നത്.

പ്രചാരത്തിലുള്ള അറബി മലയാളകൃതികളിൽ മുഹിയിദ്ദീൻമാലയ്ക്കാണ് കൂടുതൽ പഴക്കമുള്ളത്. കോഴിക്കോട്ടെ ഖാസിയായിരുന്ന മുഹമ്മദ് ആണ് രചയിതാവ്; ഹിജ്റ അഞ്ചാം നൂറ്റാണ്ടിൽ ജീവിച്ചിരുന്ന ശൈഖ്മുഹിയിദ്ദീൻ എന്ന സിദ്ധന്റെ അപദാനങ്ങളാണ് ഇതിവൃത്തം. മുഹിയിദ്ദീൻമാലയിൽ 155 ഈരടികൾ മാത്രമാണുള്ളത്.

പിന്നീട് അര നൂറ്റാണ്ടിനുശേഷം രചിക്കപ്പെട്ടതാണ് നൂൽമദ്ഹും, കപ്പൽപ്പാട്ടും. നൂൽമദ്ഹിന്റെ രചന ഹിജ്റ 1151-ലാണെന്ന് രേഖപ്പെടുത്തിയിട്ടുണ്ട്. കപ്പൽപ്പാട്ടിന്റെ കാലം വ്യക്തമല്ല. തലശ്ശേരിക്കാരനായ ഒരു കുഞ്ഞായൻ മുസലിയാരുടെ കൃതികളാണ് ഇവ രണ്ടും. അദ്ദേഹം വടക്കൻ കോട്ടയത്തെ തമ്പുരാന്റെ ആശ്രിതനും മങ്ങാട്ടച്ചന്റെ സ്നേഹിതനുമായിരുന്നെന്നും പറയപ്പെടുന്നു. മുസലിയാരുടെ ഫലിതങ്ങളെ സംബന്ധിച്ചുള്ള പല കഥകളും വടക്കേ മലബാറിൽ പ്രചാരത്തിലുണ്ട്.

ഹിജ്റ 13-ആം നൂറ്റാണ്ടിന്റെ ഉത്തരാർധത്തോടുകൂടിയാണ് മാപ്പിളപ്പാട്ടു പ്രസ്ഥാനത്തിന് കാര്യമായി പുരോഗതി ഉണ്ടായത്.

എന്നീ പ്രസിദ്ധ മാപ്പിളക്കാവ്യങ്ങൾ ഈ കാലഘട്ടത്തിലാണ് രചിക്കപ്പെട്ടത്. പിൽക്കാലത്ത് വളരെയധികം പ്രചാരം നേടിയ നേർച്ചപ്പാട്ടുകളും ഈ കാലഘട്ടത്തിന്റെ സന്താനങ്ങളാണ്. 

അറബി മലയാളസാഹിത്യത്തിന്റെ വികാസത്തിന് ഏറ്റവും അധികം സംഭാവന നൽകിയത് മോയിൻകുട്ടിവൈദ്യർ എന്ന കവിയാണ്. ഇദ്ദേഹം മലയാളത്തിനു നിരവധി നൂതന ഗേയവൃത്തങ്ങൾ പ്രദാനം ചെയ്തു. മതപണ്ഡിതന്മാരിൽമാത്രം ഒതുങ്ങിനിന്നിരുന്ന അറബിഗ്രന്ഥങ്ങളിലെ ചരിത്രവസ്തുതകൾ സാമാന്യജനങ്ങൾക്കു സുഗ്രഹമായ ശൈലിയിൽ ഗാനകാവ്യങ്ങളായി ഇദ്ദേഹം അവതരിപ്പിച്ചു. ശബ്ദാലങ്കാരബഹുലവും സംഗീതസമ്മിളിതവുമായ ഈ ഗാനകാവ്യങ്ങൾ സഹൃദയഹൃദയങ്ങൾക്ക് അവാച്യമായ ആഹ്ലാദം പ്രദാനം ചെയ്യുന്നു.

മോയിൻകുട്ടിവൈദ്യരുടെ കൃതികളിൽ ബദറൂൽമുനീർ പ്രണയകാവ്യവും, സലീഖത്ത്, ബദർ, ഉഹദ്, മതിനിധിമാല എന്നിവ സമരഗാനങ്ങളും ഹിജ്റത്തുനബി എന്നത് ചരിത്രകാവ്യവുമാണ്.

ഹുനൈൻ മഹാകാവ്യം രചിച്ച മാളിയക്കൽ കുഞ്ഞഹമ്മദ്, സലഫമാല രചിച്ച ശുജായി മുഹ്യിദ്ദീൻ മുസലിയാർ, ഫുത്തൂഹുശ്ശാമ് എഴുതിയ ചേറ്റുവായ് പരീക്കുട്ടി, മക്കാഫതഹിന്റെ കർത്താവ് മച്ചിങ്ങൽ മൊയ്തീൻ മൊല്ല, വലിയ നസീഹത്ത്മാല രചിച്ച മാനാക്കാന്റകത്ത് കുഞ്ഞിക്കോയ തുടങ്ങിയ കവികൾ മാപ്പിളസാഹിത്യത്തെ സമ്പന്നമാക്കിയിട്ടുണ്ട്. കാഞ്ഞിരാൽ കുഞ്ഞിരായിൻ, കുഞ്ഞിസീതിക്കോയ, അബ്ദുല്ല മുൻഷി, മൊഗ്രാൻ കുഞ്ഞിപ്പക്കി, നാലകത്തു കുഞ്ഞിമൊയ്തീൻകുട്ടി, മരക്കാരുട്ടി എന്നീ കവികളുടെയും, പി.കെ. ഹലീമ, തിരുവാലൂർ ആയിഷ, കുണ്ടിൽ കുഞ്ഞാമിന എന്നീ കവയിത്രികളുടെയും സംഭാവനകളും സ്മരണീയങ്ങളത്രെ.

ആധുനികകാലത്ത് നല്ല ഇത്ത്ബിരാൻ, കടായിക്കൽ മൊയ്തീൻകുട്ടിഹാജി, ചാക്കിരീ മൊയ്തീൻകുട്ടി, ഉണ്ണിപ്പ, കുറ്റിപ്പിലാൻ അഹമദ്കുട്ടി, പയ്യൽഖയ്യാത്ത്, വാഴപ്പുള്ളിയിൽ മുഹമ്മദ്, ഉഹൈമിദ്, വൈദ്യരകത്തു കുഞ്ഞുമുഹമ്മദ്, മൊഗ്രാൻ കുഞ്ഞമ്മു എന്നിവർ മാപ്പിളസാഹിത്യരംഗത്തു സജീവമായി പ്രവർത്തിച്ചുപോരുന്നുണ്ട്. 




</doc>
<doc id="205049" url="https://ml.wikipedia.org/wiki?curid=205049" title="ഖാദി">
ഖാദി

പരുത്തികൊണ്ടോ പട്ടുകൊണ്ടോ കമ്പിളികൊണ്ടോ കൈകൊണ്ടു ചർക്കപോലുള്ള യന്ത്രങ്ങൾ ഉപയോഗിച്ച് ഇൻഡ്യയിൽ വെച്ച് നൂൽ നൂൽത്തതും കൈത്തറിയുപയോഗിച്ച് ഇൻഡ്യയിൽനെയ്തെടുക്കുന്ന തുണിത്തരങ്ങളെയാണ് ഖാദി അഥവാ ഖദർ എന്നറിയപ്പെടുന്നത് (Devanagari: खादी, खद्दर; Nastaliq: کھڈی ,کھدّر). സ്വാതന്ത്ര്യ സമരകാലത്ത് മഹാത്മാഗാന്ധി ഖാദി വസ്ത്രപ്രചരണത്തെ ദേശീയ പ്രക്ഷോഭത്തിന്റെ ഭാഗമാക്കി മാറ്റി. ഖദർ എന്ന വാക്ക് ഹിന്ദിയിൽ നിന്നുമാണ് മലയാളത്തിൽ രൂപം കൊണ്ടത്.


</doc>
<doc id="205051" url="https://ml.wikipedia.org/wiki?curid=205051" title="സംവൺ സ്പെഷൽ">
സംവൺ സ്പെഷൽ

2004 ൽ പുറത്തിറങ്ങിയ ഒരു ദക്ഷിണകൊറിയൻ ചലച്ചിത്രമാണ് സംവൺ സ്പെഷൽ (കൊറിയൻ:아는 여자) . പ്രണയവും ഹാസ്യവും പ്രമേയമാക്കി ഒരു ബേസ്ബോൾ കളിക്കാരന്റെയും, അയാളറിയാതെ അയാളെ സ്നേഹിച്ചുകൊണ്ടിരുന്ന അയൽക്കാരി പെൺകുട്ടിയുടെയും കഥ പറയുന്ന ചിത്രമാണിത്.


</doc>
<doc id="205062" url="https://ml.wikipedia.org/wiki?curid=205062" title="മനേസർ">
മനേസർ

ഉത്തരേന്ത്യയിലെ ഒരു വ്യവസായ നഗരമാണ് മനേസർ (मानेसर). ഡൽഹി - ജയ്പൂർ ദേശീയ പാതയിൽ ഹരിയാനയിലെ ഗുർഗാവ് ജില്ലയിലാണ് ഈ സ്ഥലം. 1980-കൾ വരെ ഒരു ഗ്രാമമായിരുന്ന മനേസർ ഇന്ന് ലോകത്തെ അറിയപ്പെടുന്ന ഒരു വ്യവസായ നഗരമാണ്. എൻ.എസ്.ജി. യുടെ പരിശീലന കേന്ദ്രം, നാഷനൽ ബ്രെയ്ൻ റിസർച്ച് സെന്റർ ഉൾപ്പെടെ പ്രധാനപ്പെട്ട സ്ഥാപനങ്ങൾ ഇവിടെ പ്രവർത്തിക്കുന്നുണ്ട്. ധാരാളം ഫാക്‌ടറികളും ഇവിടെ സ്ഥിതി ചെയ്യുന്നു.


</doc>
<doc id="205070" url="https://ml.wikipedia.org/wiki?curid=205070" title="മെലസ് സെനാവി">
മെലസ് സെനാവി

1995 മുതൽ 2012 വരെയുള്ള കാലഘട്ടത്തിൽ എത്യോപ്യയുടെ പ്രധാനമന്ത്രിയായിരുന്നു മെലസ് സെനാവി
എത്യോപ്യയിലെ കമ്യൂണിസ്റ്റ് ഭരണകൂടത്തിനെതിരെ 1970-കളിലും 80-കളിലും സായുധകലാപം നടത്തിയ ടൈഗ്രേ പീപ്പിൾസ് ലിബറേഷൻ ഫ്രണ്ടിന്റെ നേതാവാണ് സെനാവി. 1991-ൽ അദ്ദേഹം ഇടക്കാല പ്രധാനമന്ത്രിയും 1995-ൽ പ്രധാനമന്ത്രിയുമായി.

കമ്യൂണിസ്റ്റ് നേതാവ് മെംഗിസ്തു ഹെയിൽ മറിയത്തെ സ്ഥാനഭ്രഷ്ടനാക്കിയ വിമതരുടെ നേതാവ് എന്ന നിലയിൽ 1991-ലാണ് സെനാവി എത്യോപ്യയുടെ ഭരണം പിടിച്ചത്. രാജ്യത്തിന്റെ സമ്പദ്‌വ്യവസ്ഥ മെച്ചപ്പെടുത്താൻ നടപടി സ്വീകരിച്ചയാളായി അദ്ദേഹം വാഴ്ത്തപ്പെടുന്നുണ്ട്. എന്നാൽ വ്യക്തിസ്വാതന്ത്ര്യം നിഷേധിച്ചുകൊണ്ടാണ് അദ്ദേഹം അധികാരം നിലനിർത്തിയത് എന്നാണ് വിമർശകർ പറയുന്നത്.

പാർട്ടിയുടെ നേതാക്കളിലൊരാളായ അസെബ് മെസ്ഫിനാണ് ഭാര്യ. മൂന്നു കുട്ടികളുണ്ട്. 



</doc>
<doc id="205079" url="https://ml.wikipedia.org/wiki?curid=205079" title="റികോൺക്വ്">
റികോൺക്വ്

കെഡിഇക്കു വേണ്ടി നിർമ്മിച്ച ക്യൂട്ടി - വെബ്കിറ്റ് അധിഷ്ഠിത സ്വതന്ത്ര വെബ് ബ്രൗസറാണ് റികോൺക്വ് (ആംഗലേയം : rekonq). ചക്ര ലിനക്സിലെയും കുബുണ്ടുവിന്റെ 10.10 മുതലുള്ള പതിപ്പുകളിലും സ്വതേയുള്ള വെബ് ബ്രൗസറാണ് റികോൺക്വ്. 2010 മെയ് 25ന് കെഡിഇയുടെ ഔദ്യോഗിക പാക്കേജുകളിൽ ഒന്നായ എക്സ്ട്രാഗിയറിൽ റികോൺക്വിനെ ഉൾപ്പെടുത്തി. ഒരുപാട് കാലം കെഡിഇയുടെ പ്രധാന വെബ് ബ്രൗസറായിരുന്ന കോൺക്വററിൽ നിന്ന് വ്യത്യസ്തമായി റികോൺക്വ് സ്വതന്ത്രമായി നിലകൊള്ളുകയും ലളിതമായ രൂപം സ്വീകരിക്കുകയും ചെയ്തിരിക്കുന്നു. തുടക്കത്തിൽ ക്യൂട്ടി ഡെവലപ്പർ ഫ്രെയിംവർക്കിന്റെ ക്യൂട്ടിഡെമോബ്രൗസറിലായിരുന്നു വികസനം. ഇപ്പോൾ കെഡിഇയുടെ ഗിറ്റ് കലവറയിലാണ് റികോൺക്വ് വികസിപ്പിച്ചുകൊണ്ടിരിക്കുന്നത്.

റികോൺക്വ് കെഡിഇയുമായി സമന്വയിച്ച് ചേരുന്നു. കെഡിഇയുടെ ഡൗൺലോഡ് മാനേജറായ കെഗെറ്റിന് പിന്തുണ, ഫയൽ മാനേജറായ കോൺക്വററുമായി ബുക്ക്മാർക്കുകൾ പങ്കുവെക്കൽ, കിയോ പിന്തുണ എന്നിവ റികോൺക്വ് പ്രദാനം ചെയ്യുന്നു.
ആധുനിക വെബ് ബ്രൗസറുകളുടെ സാധാരണ സവിശേഷകളെല്ലാം റിക്വോൺക്കിനും ഉണ്ട്. അവയാണ്:




</doc>
<doc id="205093" url="https://ml.wikipedia.org/wiki?curid=205093" title="മാർത്താണ്ഡവർമപ്പാലം, ആലുവ">
മാർത്താണ്ഡവർമപ്പാലം, ആലുവ

ദേശീയപാത 47-ൽ ആലുവായിൽ സ്ഥിതി ചെയ്യുന്ന ഇരട്ടപ്പാലങ്ങളാണ് മാർത്താണ്ഡവർമ്മപ്പാലം. 1940-ൽ മാർത്താണ്ഡവർമ ഇളയരാജയാണു ആദ്യ പാലം നിർമിച്ചത്. പഴയപാലത്തിന്റെ മാതൃകയിൽ 8 കോടി രൂപ ചെലവിൽ 2002-ലാണ് രണ്ടാമതു പാലം കേരളസർക്കാർ നിർമ്മിച്ചത്. എട്ടു ലക്ഷം രൂപയായിരുന്നു പഴയപാലത്തിന്റെ ആകെ നിർമ്മാണച്ചിലവ്. ജെ.ബി. ഗാമൺ ആൻഡ് കമ്പനിയാണ് കരാറെടുത്തു പാലം നിർമ്മിച്ചത്. ചീഫ് എൻജിനീയർമാരായിരുന്ന ബ്രിട്ടീഷുകാരൻ ജി.ബി.എസ്. ട്രസ്കോട്ടും എം.എസ്. ദുരൈസ്വാമിയും പാലം പണിയുടെ മേൽനോട്ടം നിർവഹിച്ചു. പാലത്തിനു താഴെ ആറിടങ്ങളിലായി ഇറ്റലിയിൽ നിന്ന് ഇറക്കുമതി ചെയ്ത വലിയ സ്പ്രിങ്ങുകൾ കോൺക്രീറ്റ് പെട്ടികളിലാക്കിയ ‘ഷോക്ക് അബ്സോർബിങ് സിസ്റ്റം” സ്ഥാപിച്ചിട്ടുണ്ട്. 


</doc>
<doc id="205095" url="https://ml.wikipedia.org/wiki?curid=205095" title="സെലീന ഗോമസ്">
സെലീന ഗോമസ്

ഒരു അമേരിക്കൻ ചലച്ചിത്ര നടിയും ഗായികയുമാണ് സെലീന ഗോമസ് (ജനനം: 1992 ജൂലൈ 22). എമ്മി അവാർഡ് ലഭിച്ച ടെലിവിഷൻ പരമ്പരയായ വിസാർഡ്‌സ് ഓഫ് വേവർലി പ്ലേസിലെ അലെക്സ് റുസ്സോയെ അവതരിപ്പിച്ചതിലൂടെയാണ് സെലീന ഗോമസ് പ്രശസ്തയായത്. ടെലിവിഷൻ ചലച്ചിത്രങ്ങളായ അനദർ സിൻഡ്രല്ല സ്റ്റോറി, , പ്രിൻസ്സസ് പ്രൊട്ടക്ഷൻ പ്രോഗ്രാം എന്നിവയിലും സെലീന ഗോമസ് അഭിനയിച്ചു. റമോണ ആൻഡ് ബീസസിലൂടെയായിരുന്നു വെള്ളിത്തിരയിലേക്കുള്ള അരങ്ങേറ്റം.

2008ൽ യൂനിസെഫിന്റെ ഗുഡ് വിൽ അംബാസഡറായി.


സെലീന ഗോമസിന് നിരവധി അവാർഡുകൾ ലഭിക്കുകയും നിരവധി അവാഡുകളിലേക്ക് നാമനിർദ്ദേശം ചെയ്യപ്പെടുകയും ഉണ്ടായിട്ടുണ്ട്. വിസാഡ്സ് ഓഫ് വേവർലി പ്ലേസിന് 2009ൽ അൽമാ അവാർഡും (പ്രത്യേക ജൂറി പുരസ്കാരം) ബർബാങ്ക് ഇന്റർനാഷണൽ ഫെസ്റ്റിവലിൽ മികച്ച ബാലതാരത്തിനുള്ള അവാർഡും 2010ൽ ഗ്രേസി അലെൻ അവാർഡും 2011ൽ ഹോളിവുഡ് ടീൻ ടിവി അവാഡും 2011ൽ ഇമേജെൻ അവാഡും 2009 മുതൽ 2011 വരെ തുടർച്ചയായി നാല് തവണ ആസ്ട്രേലിയ കിഡ്സ് ചോയ്സ് അവാഡും 2010 മുതൽ 2012 വരെ തുടർച്ചയായി മൂന്ന് തവണ മെക്സിക്കോ കിഡ്സ് ചോയ്സ് അവാഡും അഞ്ച് തവണ അമേരിക്കൻ കിഡ്സ് ചോയ്സ് അവാർഡും രണ്ട തവണ എമ്മി അവാർഡും ഏഴ് ടീൻ ചോയ്സ് അവാഡും ലഭിച്ചിട്ടുണ്ട്. യങ് ആർട്ടിസ്റ്റ് അവാർഡ്, ടെലിഹിറ്റ് അവാർഡ്, ഒ മ്യൂസിക്ക് അവാർഡ്, ഹോളിവുഡ് സ്റ്റൈൽ അവാർഡ് എന്നിവയും സെലീന ഗോമസ് സ്വന്തമാക്കിയിട്ടുണ്ട്.



</doc>
<doc id="205098" url="https://ml.wikipedia.org/wiki?curid=205098" title="അലുനൈറ്റ്">
അലുനൈറ്റ്

'ആലംസ്റ്റോൺ' എന്ന പേരിൽ അറിയപ്പെടുന്ന ജലയോജിത-അല്പസിലികധാതു. രാസസംഘടനം: KAI3(SO4)2(OH)6; അലുമിനിയം പൊട്ടാസിയം സൾഫേറ്റ്; കാചദ്യുതിയുള്ള റോംബോഹീഡ്രൽ പരലുകൾ. വെളുപ്പ്, തവിട്ട് എന്നീ നിറങ്ങളിൽ കാണപ്പെടുന്നു. പരൽരൂപം നിർബന്ധമില്ല. വികീർണനിക്ഷേപങ്ങളായാണ് അധികവും കണ്ടുവരുന്നത്. അമ്ലസ്വഭാവമുള്ള അഗ്നിപർവതശിലകളിൽ ഗന്ധകബാഷ്പത്തിന്റെ പ്രവർത്തനമാണ് അലുനൈറ്റ് ഉത്പത്തിക്കു ഹേതു. ഗന്ധകം കലർന്ന ഉൽക്കാജലം അലുമിനിയശിലകളുമായി സമ്പർക്കത്തിലേർപ്പെട്ടും അലുനൈറ്റ് അവസ്ഥിതമാവാം. സാധാരണയായി ക്വാർട്ട്സ്, കയോലിനൈറ്റ്, റയോലൈറ്റ്, ട്രക്കൈറ്റ്, ആൻഡെസൈറ്റ് എന്നീ ധാതുക്കളുമായി ഇടകലർന്നു കാണുന്നു. കാഠിന്യം 3.5-4 ആ.ഘ. 2.6-2.9. എളുപ്പം ഉരുകുന്നില്ല; ജലത്തിൽ അലേയം; സൾഫ്യൂറിക് ആസിഡ് ഒഴികെയുള്ള ഗാഢ-അമ്ലങ്ങളിൽ ലയിക്കുന്നില്ല. നേർപ്പിച്ച നൈട്രിക് ആസിഡിൽ അല്പാല്പമായി ലയിച്ചുചേരുന്നു.

രാസവളങ്ങളുടെയും, പൊട്ടാഷ്, ആലം എന്നിവയുടെയും നിർമ്മാണത്തിന് ഉപയോഗിക്കപ്പെടുന്ന ഈ ധാതുവിന്റെ സമ്പന്നനിക്ഷേപങ്ങൾ ഹംഗറി, സ്പെയിൻ, ആസ്ട്രേലിയ, യു.എസ്., ഇറ്റലി തുടങ്ങിയ രാജ്യങ്ങളിൽ സുലഭമാണ്. ഇറ്റലിയിലെ തോൾഫാപ്രദേശത്ത് 15-ാം ശ.-ത്തിന്റെ മധ്യം മുതൽ ഇത് ആലം ഉണ്ടാക്കുന്നതിന് ഉപയോഗിച്ചുവന്നതായി രേഖകളുണ്ട്.


</doc>
<doc id="205101" url="https://ml.wikipedia.org/wiki?curid=205101" title="പാവട്ട ലാസിയോക്ലാഡ">
പാവട്ട ലാസിയോക്ലാഡ

റുബിയേസീ കുടുംബത്തിലെ ഒരു ജനുസ്സായ പാവട്ടയിലെ ഒരു സ്പീഷിസാണ് പാവട്ട ലാസിയോക്ലാഡ - Pavetta lasioclada. കാമറൂൺ, ഐവറി കോസ്റ്റ്, ഘാന, മാലി, സിയെറ ലിയോൺ, ടോങ്കോ എന്നിവിടങ്ങളിൽ ഇവയെ കണ്ടെത്തിയിട്ടുണ്ട്. ആവാസവ്യവസ്ഥയിൽ ഇവ ഗുരുതരമായ വംശനാശത്തിന്റെ വക്കിലാണ്. 



</doc>
<doc id="205105" url="https://ml.wikipedia.org/wiki?curid=205105" title="മഷിത്തണ്ട് (നിഘണ്ടു)">
മഷിത്തണ്ട് (നിഘണ്ടു)

ഇന്റർനെറ്റിൽ ലഭ്യമായ ഒരു മലയാളം നിഘണ്ടുവാണ് മഷിത്തണ്ട് (mashithantu.com). പന്ത്രണ്ടായിരം മലയാള പദങ്ങളും മൂവായിരം ഇംഗ്ലീഷ് പദങ്ങളുമായി 2007 ലെ ഓണത്തിന് പുറത്തിറങ്ങിയ മഷിത്തണ്ട് നിഘണ്ടുവിൽ 2012 ഓഗസ്റ്റ് മാസത്തിൽ 65,427 മലയാള പദങ്ങളും 90,134 ഇംഗ്ലീഷ് പദങ്ങളുമുണ്ട്. 

സൈറ്റിനകത്ത് പദങ്ങളിൽ ഡബിൾ ക്ലിക്ക് ചെയ്യുക വഴി ഒരു പദത്തിന്റെ അർത്ഥം തിരയുവാനുള്ള സൗകര്യം ഇതിലുണ്ട്. പദങ്ങൾ ബ്രൗസറിൽ നിന്ന് നേരിട്ട് നിഘണ്ടുവിൽ തിരയുവാനായി മഷിത്തണ്ടിന്റെ തന്നെ ഒരു സെർച്ച് പ്ലഗിനും ലഭ്യമാണ്. ഉപയോക്താക്കൾക്ക് പുതിയ പദങ്ങൾ കൂട്ടിച്ചേർക്കുവാനും തിരുത്തുവാനും സാധിക്കും. എന്നാൽ പരിശോധിച്ച ശേഷമാണ് ഈ പദങ്ങൾ പുറത്തുവിടുക. മലയാളം ടൈപ്പ് ചെയ്യുന്നതിനായി മഷിത്തണ്ടിന്റെ ലിപ്യന്തരണവും അതോടൊപ്പം ഗൂഗിളിന്റെ ലിപ്യന്തരണവും മലയാളം കീബോർഡും സൈറ്റിൽ ഉൾപ്പെടുത്തിയിട്ടുണ്ട്. മലയാളത്തിൽ പദപ്രശ്‌നം, ചോദ്യോത്തരം എന്നിവക്കുള്ള സൗകര്യമുണ്ട്. കുട്ടികൾക്കായി മലയാളപദങ്ങളുടെ അനിമേഷനും വിവിധ ചർച്ചകൾക്കായിയുള്ള ഫോറവും ഇതിൽ ലഭ്യമാണ്.



</doc>
<doc id="205109" url="https://ml.wikipedia.org/wiki?curid=205109" title="സെലീന (വിവക്ഷകൾ)">
സെലീന (വിവക്ഷകൾ)



</doc>
<doc id="205118" url="https://ml.wikipedia.org/wiki?curid=205118" title="മാങ്ങനാറി">
മാങ്ങനാറി

വെള്ളം കയറിക്കിടക്കുന്ന സ്ഥലങ്ങളിൽ വളരുന്ന ഒരു ചെറിയ ചെടിയാണ് മാങ്ങനാറി. . ഏകവർഷിയായ ഈ സസ്യം ചതുപ്പുനിലങ്ങളിലും നെൽപ്പാടങ്ങളിലും കാണാറുണ്ട്. വളരെ വേഗം വളരുന്ന ഈ ചെടിക്ക് വെള്ളത്തിന്റെ അടിയിൽ പോലും ജീവിക്കാൻ കഴിയും.



</doc>
<doc id="205128" url="https://ml.wikipedia.org/wiki?curid=205128" title="സുകുമാർ റേ">
സുകുമാർ റേ

ബംഗാളി ബാലസാഹിത്യത്തിൽ സവിശേഷ വ്യക്തിമുദ്ര പതിപ്പിച്ചിട്ടുളള കവിയും, കഥാകൃത്തും ചിത്രകാരനുമാണ് സുകുമാർ റേ (). സുപ്രസിദ്ധ ചലച്ചിത്രസംവിധായകൻ സത്യജിത് റേ ഇദ്ദേഹത്തിന്റെ പുത്രനാണ്. 

ഉപേന്ദ്രകിഷോർ റേയുടേയും ബിധുമുഖി ദേവിയുടേയും രണ്ടാമത്തെ സന്താനമായിരുന്നു സുകുമാർ . പിതാവിന്റെ സാഹിത്യാഭിരുചിയും പാടവവും പുത്രനും പകർന്നു കിട്ടി. വീട്ടിലെ സാഹിത്യസദസ്സുകൾ ഇതിനു സഹായകമായി ഭവിച്ചു. . സുകുമാർ പിന്നീട് ലണ്ടനിൽ ചെന്ന് ഫോട്ടോഗ്രഫിയിൽ
പ്രത്യേക പരിശീലനം നേടുകയുണ്ടായി. സ്വന്തമായ ഒരു പ്രിൻറിംഗ് &പബ്ലിഷിംഗ് കമ്പനി സ്ഥാപിച്ചതിനോടൊപ്പം ഉപേന്ദ്രകിഷോർ റേ കുട്ടികൾക്കു വേണ്ടി "സന്ദേഷ്" എന്ന മാസികയും തുടങ്ങി. പിതാവിന്റെ മരണശേഷം, കമ്പനിയുടേയും മാസികയുടേയും ഉത്തരവാദിത്തം സുകുമാർ ഏറ്റെടുത്തു. ലെഷ്മാന്യ ബാധിതനായി 1923 സെപ്റ്റംബർ 10-ന് അന്തരിച്ചു. 

സുകുമാർ റേ എന്ന പേരിൽ സത്യജിത് റേ 1987-ൽ ഒരു ഹ്രസ്വചിത്രം നിർമ്മിച്ചിട്ടുണ്ട്. തിരക്കഥയും സംഗീതവും, സംവിധാനവും റേ തന്നെ നിർവ്വഹിച്ചു. മുഖ്യ അഭിനേതാക്കൾ സൌമിത്ര ചാറ്റർജി, ഉത്പൽ ദത്ത്, സന്തോഷ് ദത്ത, തപൻ ചാറ്റർജി എന്നിവരായിരുന്നു. 
നിരർത്ഥകപദങ്ങൾ കോർത്തിണക്കി രചിച്ച കവിതകളിലെ ഫലിതവും കുസൃതിയും പ്രായഭേദമെന്യെ എല്ലാവരേയും ആകർഷിക്കുന്നു. സുകുമാർ റേയുടെ കൃതികളുടെ സമ്പൂർണ്ണ സംഗ്രഹം അദ്ദേഹത്തിന്റെ ജന്മശതവാർഷികത്തോടനുബന്ധിച്ച് ആനന്ദ പബ്ലിക്കേഷൻ പുറത്തിറക്കുകയുണ്ടായി. 
പലകൃതികളുടേയും ഇംഗ്ലീഷ് പരിഭാഷയും ലഭ്യമാണ്.


</doc>
<doc id="205137" url="https://ml.wikipedia.org/wiki?curid=205137" title="ഗ്വിയോം ഡ്യൂഫേ">
ഗ്വിയോം ഡ്യൂഫേ

ഗ്വിയോം ഡ്യൂഫെ(ഓഗസ്റ്റ് 5, 1397? – നവംബർ 27, 1474) ഒരു ഫ്ലെമിഷ് സംഗീത രചയിതാവായിരുന്നു. 15-ആം നൂറ്റാണ്ടിലെ പശ്ചിമ യൂറോപ്യൻ സംഗീത രചയിതാക്കളിൽ പ്രമുഖനായ ഡ്യൂഫേ ക്രിസ്തീയ ഗാനങ്ങൾക്കൊപ്പം മതേതര ഗാനങ്ങളും രചിച്ചിരുന്നു. ഇന്നത്തെ ബെൽജിയത്തിൽ ജനിച്ച ഡ്യൂഫേ ഫ്രാൻസിലെ കംബ്രായിലാണ് വിദ്യാഭ്യാസം നടത്തിയത്. അതിനുശേഷം പുരോഹിതനായി സേവനമനുഷ്ഠിച്ചു. 1428 മുതൽ 37 വരെ റോമിലെ പള്ളിഗായകസംഘത്തിൽ പാടിയിരുന്നു. ഫ്രാൻസിൽ തിരിച്ചെത്തിയ ഡ്യൂഫേ 1442-ൽ സംഗീതത്തിൽ ബിരുദം നേടി. പിന്നീട് കുറച്ചുകാലം ബർഗൻഡിയിലെ ഡ്യൂക്കിന്റെ മകനെ സംഗീതം അഭ്യസിപ്പിച്ചു. 1445-ൽ കംബ്രായിലെത്തിയ ഡ്യൂഫേ പള്ളിയിലെ കാനൺ പദവിയിൽ സേവനമനുഷ്ഠിച്ചു.

പരമ്പരാഗത ശൈലിയിൽ സംഗീതരചന നടത്താൻ വൈമുഖ്യം കാട്ടിയ ഡ്യൂഫേ പുതിയൊരു പന്ഥാവ് വെട്ടിത്തുറന്നു. ആർഭാടപൂർണമായ സംഗീതശൈലി ഉപേക്ഷിച്ച് തനതായ ശൈലിയിൽ സംഗീതരചന നടത്തി. പല സ്വരസ്ഥാനങ്ങളിൽ ആലപിക്കത്തക്ക രീതിയിൽ പാട്ടുകുർബാന ചിട്ടപ്പെടുത്തുന്നതിലാണ് ഡ്യൂഫേ കൂടുതൽ വൈദഗ്ദ്ധ്യം കാട്ടിയത്. മംഗളഗാനങ്ങളും കന്യാമറിയത്തിന്റെ സ്തുതിഗീതങ്ങളും ഇദ്ദേഹത്തിന്റെ രചനകളിൽ ഉൾപ്പെടുന്നു. മൂന്നു ഭാഗങ്ങൾ ഉള്ള ലഘുഗാനങ്ങളാണ് ഡ്യൂഫേയുടെ സവിശേഷ സംഭാവനയായി കരുതപ്പെടുന്നത്. 1474 നവംബർ 27-ന് കംബ്രായിൽ ഡ്യൂഫേ അന്തരിച്ചു.



</doc>
<doc id="205147" url="https://ml.wikipedia.org/wiki?curid=205147" title="ജീൻ ബാപ്റ്റിസ്റ്റ് ആൻഡ്രേ ഡ്യൂമാ">
ജീൻ ബാപ്റ്റിസ്റ്റ് ആൻഡ്രേ ഡ്യൂമാ

കാർബണിക രസതന്ത്രത്തിൽ വിപ്ലവകരമായ സിദ്ധാന്തങ്ങൾ ആവിഷ്കരിച്ച ഫ്രഞ്ച് രസതന്ത്രജ്ഞനായിരുന്നു ജീൻ ബാപ്റ്റിസ്റ്റ് ആൻഡ്രേ ഡ്യൂമാ. 1800 ജൂലൈ 14-ന് ഫ്രാൻസിലെ ഏലിയാസിൽ ജനിച്ചു. ഒരു അപ്പോത്തിക്കരിയിൽ നിന്ന് തൊഴിൽ പരിശീലനം നേടിയശേഷം 1816-ൽ അദ്ദേഹത്തോടൊപ്പം ജനീവയിലേക്കുപോയ ഡ്യൂമാ ഔഷധശാസ്ത്രം, സസ്യശാസ്ത്രം, രസതന്ത്രം എന്നിവയിൽ ഉപരിപഠനം നടത്തി. രസതന്ത്രപരീക്ഷ ണങ്ങൾ നടത്തുവാൻ ഒരു പ്രാദേശിക ഔഷധ നിർമ്മാണശാലയുടെ ലബോറട്ടറി സംവിധാനങ്ങൾ ഉപയോഗിക്കാൻ ഡ്യൂമായ്ക്ക് അനുമതി ലഭിച്ചു. ചാൾസ് ക്വാങ്ദെ(Charles Coinc-det)യുമായിച്ചേർന്നു നടത്തിയ ചില പരീക്ഷണങ്ങളിലൂടെ ഗോയിറ്റർ ചികിത്സയ്ക്ക് അയൊഡിൻ പ്രയോജനപ്രദമാണെന്ന് ഇദ്ദേഹം കണ്ടെത്തി (1818). 1823-ൽ ഫ്രാൻസിലേക്കു മടങ്ങിപ്പോയ ഡ്യൂമാ എക്കോൾ പോളിടെൿനിക്കിൽ അധ്യാപകനായി ജോലിയിൽ പ്രവേശിച്ചു. 1832-ൽ എക്കോൾ പോളിടെൿനിക്കിൽ ഡ്യൂമായുടെ നേതൃത്വത്തിൽ ആരംഭിച്ച ലബോറട്ടറി, രസതന്ത്ര പഠനത്തിനും ഗവേഷണത്തിനുമുള്ള ഫ്രാൻസിലെ ആദ്യത്തെ പരീക്ഷണശാലയായിരുന്നു.

1829-ൽ സോർബോൺ സർവകലാശാലയിൽ അസിസ്റ്റന്റ് പ്രൊഫസറായി നിയമിതനായ ഡ്യൂമായ്ക്ക് 1841-ൽ പ്രൊഫസറായി ഉദ്യോഗക്കയറ്റം ലഭിച്ചു. 1868-ൽ ജോലിയിൽ നിന്നു വിരമിക്കുന്നതുവരെ ഈ പദവിയിൽ തുടർന്നു. ഒരാൾ ഒന്നിലധികം സർവ കലാശാലകളിൽ അധ്യാപനത്തിലേർപ്പെടുക എന്നത് അക്കാലത്തെ പതിവായിരുന്നു.1835 മുതൽ എക്കോൾ പോളിടെൿനിക്കിൽ പ്രൊഫസർ, 1839 മുതൽ എക്കോൾ ഡി മെഡിസിനിൽ കാർബണിക രസതന്ത്ര വിഭാഗം പ്രൊഫസർ, 1840 മുതൽ ആങ്ങലു ദ് ഷെമിക് എ ദ് ഫിസീക് (Annalus de Chemic et de physique) എന്ന പ്രസിദ്ധീകരണത്തിന്റെ എഡിറ്റർ എന്നീ നിലകളിൽ ഡ്യൂമാ പ്രവർത്തിച്ചിരുന്നു. പിൽക്കാലത്തെ പ്രശസ്തരായ അനവധി രസതന്ത്രജ്ഞർ ഡ്യൂമായുടെ ശിഷ്യഗണത്തിൽപ്പെടുന്നു.

ഡ്യൂമായുടെ പഠനങ്ങൾ അവയുടെ ആഴത്തേക്കാളുപരി വ്യാപ്തി കൊണ്ടാണ് ശ്രദ്ധേയമാകുന്നത്. ലോഹസംസ്കരണം, ഗ്ലാസ് നിർമ്മാണം എന്നീ മേഖലകളിൽ ഇദ്ദേഹത്തിന്റെ സംഭാവനകൾ ശ്രദ്ധേയങ്ങളാണ്. ചായങ്ങളുടേയും ഔഷധങ്ങളുടേയും ഘടനയും ഗുണധർമങ്ങളും തമ്മിലുള്ള ബന്ധം വിശദമായി പഠിക്കുക വഴി ഈ വ്യവസായങ്ങളുടെ പുരോഗതിക്ക് വിലപ്പെട്ട സംഭാവന നൽകാൻ ഡ്യൂമായ്ക്കു സാധിച്ചു. സസ്യങ്ങളുടേയും മൃഗങ്ങളുടേയും ശരീരശാസ്ത്രത്തിലും നിരവധി പഠനങ്ങൾ നടത്തിയിരുന്നു.

കാർബണിക സംയുക്തങ്ങളുടേയും മൂലകങ്ങളുടേയും വർഗീകരണത്തിലായിരുന്നു ഡ്യൂമാ പ്രധാനമായും ശ്രദ്ധ കേന്ദ്രീ കരിച്ചത്. രാസപദാർഥങ്ങളെ വിദ്യുത്ധന (അമ്ലം), വിദ്യുത് ഋണ (ക്ഷാരം) എന്നിങ്ങനെ രണ്ട് ഭാഗങ്ങളായി തിരിക്കുന്ന ദ്വൈതസങ്കല്പ (dualism)വും ഡാൾട്ടന്റെ അറ്റോമിക സിദ്ധാന്തവും ആശ്രയിച്ചാണ് വർഗീകരണശ്രമങ്ങൾ നടത്തിയത്. ഈ ഗവേഷണങ്ങൾക്കിടയിൽ വാതകങ്ങളുടെ ആപേക്ഷികസാന്ദ്രത നേരിട്ട് അളക്കുന്നതിന് ഒരു പുതിയ മാർഗ്ഗം ഇദ്ദേഹം കണ്ടുപിടിച്ചു (1826). ഈ മാർഗ്ഗത്തിന് പല ന്യൂതനകളുമുണ്ടെന്ന് പിന്നീട് ഡ്യൂമാ തന്നെ കണ്ടെത്തുകയുണ്ടായി. ഈ നിരീക്ഷണങ്ങളുടെ ഫലമായി ഡാൾട്ടന്റെ അറ്റോമിക സിദ്ധാന്തം പൂർണമായും സ്വീകാര്യമല്ല എന്ന നിഗമനത്തിൽ ഡ്യൂമാ എത്തിച്ചേർന്നു. 1834-ൽ ഇദ്ദേഹം ആവിഷ്കരിച്ച പ്രതിസ്ഥാപന സിദ്ധാന്തം (Theory of substitution) കാർബണിക രസതന്ത്രസിദ്ധാന്തങ്ങളിൽ വിപ്ലവാത്മകമായ മാറ്റങ്ങൾക്ക് തുടക്കം കുറിച്ചു.

ഒരു സംയുക്തത്തിലുള്ള ഹൈഡ്രജനെ തുല്യ അളവിലുള്ള ഹാലജനോ ഓക്സിജനോ മറ്റേതെങ്കിലും മൂലകമോ കൊണ്ട് ആദേശം ചെയ്യാനാകും എന്നാണ് ഇദ്ദേഹം സിദ്ധാന്തിച്ചത്. ഇതിലൂടെ ബെർസീലിയസിന്റെ രാസസംയോഗ നിയമം (രാസസം യോഗം ഘടകമൂലകങ്ങളുടെ വൈദ്യുതാവസ്ഥയ്ക്കു വിധേയമാണ്) ഖണ്ഡിക്കുകയാണ് ഡ്യൂമാ ചെയ്തത്. ദ്വൈതസങ്കല്പത്തെ അടിസ്ഥാനമാക്കിയാണ് ഡ്യൂമാ പ്രതിസ്ഥാപന സിദ്ധാന്തം ആവി ഷ്കരിച്ചതെങ്കിലും പല പ്രക്രിയകളും പ്രതിഭാസങ്ങളും വിശദീക രിക്കാൻ ദ്വൈതസങ്കല്പം അപര്യാപ്തമാണെന്ന് ഡ്യൂമായ്ക്ക് ബോധ്യമായി. ഒരു തന്മാത്രയെ ധന(+ve) ഋണ(-ve) ധ്രുവീകരണമില്ലാത്ത ഒറ്റ ഘടനയായി കാണുന്ന ഏകീയദർശനം ഡ്യൂമാ പിന്നീട് സ്വീകരിച്ചു. ചാൾസ് ഗെർഹാർറ്റ്ഡ്, അഗസ്റ്റേ ലോറന്റ് എന്നിവർക്ക് "പ്രരൂപ സിദ്ധാന്തം" (theory of types) ആവിഷ്കരിക്കാൻ പ്രേരകമായത് ഡ്യൂമായുടെ ഈ ആശയമാണ്. മാത്രമല്ല, കാർബണിക രസതന്ത്രത്തിൽ വർഗീകരണത്തിനും സിദ്ധാന്തങ്ങളുടെ പുനഃപരിശോധനയ്ക്കും വ്യക്തമായ കാഴ്ചപ്പാടു നൽകാനും ഡ്യൂമായുടെ ആശയങ്ങൾ സഹായകമായി. ഈ ദിശയിലുള്ള പഠനങ്ങൾക്കു പുറമേ, ചില കാർബണിക സംയുക്തങ്ങൾ വേർതിരിക്കുന്നതിലും ഡ്യൂമാ വിജയിച്ചു. ഉദാ. ആന്ത്രസീൻ (1831), ക്ലോറോഫോം (1834). കാർബണിക സംയുക്തങ്ങളിലെ നൈട്രജന്റെ പരിമാണാത്മക വിശ്ലേഷണത്തിനുള്ള ഒരു മാർഗം, കർപ്പൂരത്തിന്റെ ഫോർമുല (1832) തുടങ്ങിയവയും ഇദ്ദേഹത്തിന്റെ സംഭാവനകളാണ്. യൂജീൻ-മെൽകോയർ പെട്രിഗോയുമായി ചേർന്ന് മീഥൈൽ ആൽക്കഹോൾ വേർതിരിക്കുകയും (1834) ആൽക്കഹോളുകളുടെ സമവർഗശ്രേണി ആവിഷ്കരിക്കുകയും ചെയ്തത് ഡ്യൂമായുടെ മറ്റൊരു നേട്ടമാണ്.

1849-ൽ ദേശീയ അസംബ്ലി അംഗമായ ഡ്യൂമാ പിൽക്കാലത്ത് സെനറ്റർ, പാരിസ് സിറ്റി കൗൺസിൽ പ്രസിഡന്റ് എന്നീ സ്ഥാന ങ്ങളും വഹിച്ചിട്ടുണ്ട്. 1884 ഏപ്രിൽ 10-ന് ഡ്യൂമാ കാനിൽ അന്തരിച്ചു.



</doc>
<doc id="205158" url="https://ml.wikipedia.org/wiki?curid=205158" title="ബഡ">
ബഡ

മൊബൈൽ ഫോണുകൾക്കും ടാബ്ലെറ്റ് പിസികൾക്കുമായുള്ള ഒരു ഓപ്പറേറ്റിംഗ് സിസ്റ്റം ആണ് ബഡ (കൊറിയൻ: 바다). സാംസങ് ഇലക്ട്രോണിക്സാണ് ബഡ വികസിപ്പിച്ചെടുത്തത്. സമുദ്രം, കടൽ എന്നെല്ലാം അർത്ഥം വരുന്ന കൊറിയൻ വാക്കായ ബഡയിൽ നിന്നാണ് ഓപ്പറേറ്റിംഗ് സിസ്റ്റത്തിന് ഈ പേര് ലഭിച്ചത്. ഇടത്തരം നിലവാരമുള്ള മൊബൈൽ ഫോണുകളിൽ മുതൽ ഉന്നത നിലവാരത്തിലുള്ള ഫോണുകളിൽ വരെ ബഡ പ്രവർത്തിക്കും.

ബഡ ഓഎസിന്റെ ഉപയോഗം വർദ്ധിപ്പിക്കാൻ സാംസങ് ബഡ ഓപ്പൺ സോഴ്സ് സോഫ്റ്റ്‌വെയറാക്കുകയും സ്മാർട്ട് ടിവികൾക്കുള്ള പിന്തുണ കൂട്ടിച്ചേർക്കുകയും ചെയ്തു. ബഡ ടിസെൻ പദ്ധതിയിലേക്ക് കൂട്ടിച്ചേർക്കും എന്ന് സാംസങ് പ്രഖ്യാപിച്ചിരുന്നെങ്കിലും ഇക്കാര്യം ഉറപ്പ് വരുത്തിയിട്ടില്ല.

വേവിന്റെ പുറത്തിറക്കലോടെ സാംസങ് ഇലക്ട്രോണിക്സ് സാംസങ് ആപ്പ്സ് എന്നൊരു അന്താരാഷ്ട്ര് ആപ്ലികേഷൻ ചന്ത തുറന്നു. ബഡ പ്ലാറ്റ്ഫോമിന് വേണ്ടിയുള്ളതായിരുന്നു ഇത്. നിലവിൽ സാംസങ് ആപ്പ്സിൽ 2400ലധികം ആപ്ലികേഷനുകളു​ണ്ട്.

ബഡ ഉപയോഗിക്കുന്ന ആദ്യത്തെ ഉപകരണം വേവ് എസ്8500 ആയിരുന്നു. സാംസങിന്റെ മെലിഞ്ഞൊരു ടച്ച്സ്ക്രീൻ ഫോണായിരുന്നു വേവ് എസ്8500. ഒരു ജിഗാഹെർട്സ് ആം കോർട്ടക്സ്-എ8 പ്രൊസസർ, പവർവിആർ എസ്ജിഎക്സ് 540 3ഡി ഗ്രാഫിക്സ് യന്ത്രം, 720 പിക്സൽ വ്യക്തയോടു കൂടിയ സൂപ്പർ അമോലെഡ് സ്ക്രീൻ എന്നിവയടങ്ങുന്ന സാംസങിന്റെ ഹമ്മിംഗ്ബേഡ് സി.പി.യു (എസ്5പിസി110) ആയിരുന്നു വേവ് എസ്8500ൽ ഉണ്ടായിരുന്നത്.

സാംസങിന്റെ എസ്8530 വേവ് II നവംബർ 2010ൽ വിപണിയിലെത്തി. 3.7" സൂപ്പർ ക്ലിയർ കപ്പാസിറ്റീവ് ടച്ച്സ്ക്രീനോടെ വന്ന വേവ് റ്റുവിൽ ബഡയുടെ പതിപ്പ് 1.2 ആണ് ഉണ്ടായിരുന്നത്.

2011ന്റെ അവസാനം ബഡ 2.0 പതിപ്പ് ഉൾപ്പെടുത്തിയ മൂന്ന് ഫോണുകൾ സാംസങ് പുറത്തിറക്കി. സാംസങ് വേവ് 3 എസ്8600, വേവ് എം, വേവ് വൈ എന്നിവയായിരുന്നു അവ. 1.4 ജിഗാഹെർട്സ് സിപിയു, അഡ്രീനോ 205 ജിപിയു, 4" അമോലെഡ് സ്ക്രീൻ അഞ്ച് മെഗാപിക്സെൽ ക്യാമറ എന്നീ സവിശേഷകളോടെയായിരുന്നു വേവ് 3 എത്തിയത്. എന്നാൽ വേവ് എമ്മും വേവ് വൈയ്യും താരതമ്യേന വില കുറഞ്ഞവയായിരുന്നു. വേഗത കുറഞ്ഞ പ്രൊസസറും ചെറിയ സ്ക്രീനും ആണ് ഇവയിൽ ഉണ്ടായിരുന്നത്.

കനാലിസിന്റെ കണക്ക് പ്രകാരം 2011ന്റെ ആദ്യത്തെ പാദവർഷത്തിൽ 3.5 ദശലക്ഷം ഫോണുകളിൽ ബഡ ഉപയോഗിക്കപ്പെട്ടിരുന്നു. എന്നാൽ രണ്ടാം പാദവർഷത്തിൽ ഇത് 4.5 ദശലക്ഷമായി വർദ്ധിച്ചു.

ഗാർട്ട്ണറിന്റെ കണക്ക് പ്രകാരം 2012ന്റെ ആദ്യ പാദവർഷത്തിൽ ബഡക്ക് 43% വളർച്ചയുണ്ടായി. മുൻ വർഷം മൊബൈൽ ഓപ്പറേറ്റിംഗ് സിസ്റ്റങ്ങളുടെ വിപണിയിൽ 1.9% പങ്കാളിത്തമുണ്ടായിരുന്ന ബഡ 2012ഓടെ അത് 2.7% ആക്കി വർദ്ധിപ്പിച്ചു.



</doc>
<doc id="205162" url="https://ml.wikipedia.org/wiki?curid=205162" title="വൈക്കം ബോട്ടുജെട്ടി">
വൈക്കം ബോട്ടുജെട്ടി

കേരളത്തിലെ കോട്ടയം ജില്ലയിലെ ബോട്ടുജെട്ടികളിൽ ഒന്നാണ് വൈക്കം ബോട്ട്ജെട്ടി. ജലഗതാഗത വകുപ്പിന്റെ ഏറ്റവും വരുമാനമുള്ളതും കൂടുതൽ യാത്രക്കാർ ഉപയോഗിക്കുന്നതുമായ സർവീസാണ് വൈക്കം-തവണക്കടവ് ബോട്ട് സർവീസ്. രാവിലെ അഞ്ചുമുതൽ രാത്രി ഒമ്പതുവരെ മൂന്ന് ബോട്ടുകൾ 64 സർവീസ് നടത്തുന്നുണ്ട് . 2011-ൽ പുതിയ ബോട്ടുജെട്ടി ഉദ്ഘാടനം ചെയ്തുവെങ്കിലും നിർമ്മാണത്തിലെ ചില പാളിച്ചകൾ മൂലം പ്രവർത്തനം ആരംഭിക്കാൻ സാധിച്ചിട്ടില്ല.


</doc>
<doc id="205185" url="https://ml.wikipedia.org/wiki?curid=205185" title="ക്ലൈൻ ഗ്രൂപ്പ്">
ക്ലൈൻ ഗ്രൂപ്പ്

ചാക്രികമല്ലാത്ത ഏറ്റവും ചെറിയ ഗ്രൂപ്പാണ് ക്ലൈൻ ഗ്രൂപ്പ് (Klein group). നാല് അംഗങ്ങളുള്ള ഈ ഗ്രൂപ്പ് ക്ലൈൻ ഫോർ ഗ്രൂപ്പ് (Klein four-group), ഫിയെറെർഗ്രൂപ്പെ (Vierergruppe) എന്ന പേരുകളിലും അറിയപ്പെടുന്നു. ജർമ്മൻ ഗണിതശാസ്ത്രജ്ഞനായ ഫെലിക്സ് ക്ലൈൻ 1884-ൽ ഇതിന് Vierergruppe എന്ന് പേരിട്ടു, അദ്ദേഹത്തിന്റെ പേരിലാണ് ഗ്രൂപ്പിനെ ക്ലൈൻ ഗ്രൂപ്പ് എന്ന് വിളിക്കുന്നത്.

2 അംഗങ്ങളുള്ള ചാക്രികഗ്രൂപ്പിന്റെ (formula_1) അതിനോടുതന്നെയുള്ള നേർ-ഉല്പന്നമാണ് ക്ലൈൻ ഗ്രൂപ്പ്. ക്ലൈൻ ഗ്രൂപ്പിനു പുറമെ 4 അംഗങ്ങളുള്ള ഒരേയൊരു ഗ്രൂപ്പായ formula_2 ചാക്രികഗ്രൂപ്പാണ്. ചാക്രികമല്ലെങ്കിലും ക്ലൈൻ ഗ്രൂപ്പ് ഒരു ക്രമഗ്രൂപ്പാണ്.

ഉല്പന്നത്തെ 8 കൊണ്ട് ഹരിച്ചാൽ കിട്ടുന്ന ശിഷ്ടം സംക്രിയയും, {1,3,5,7} ഗണവുമായുള്ള ഗ്രൂപ്പ് ക്ലൈൻ ഗ്രൂപ്പാണ്. സമചതുരമല്ലാത്ത സമഭുജസാമാന്തരികം, ചതുരം എന്നിവയുടെ സമമിതികളുടെ ഗ്രൂപ്പും ക്ലൈൻ ഗ്രൂപ്പ് തന്നെ.

ക്ലൈൻ ഗ്രൂപ്പിന്റെ കെയ്ലി പട്ടിക:


</doc>
<doc id="205196" url="https://ml.wikipedia.org/wiki?curid=205196" title="വധശിക്ഷയുടെ വിവിധ വശങ്ങൾ">
വധശിക്ഷയുടെ വിവിധ വശങ്ങൾ

ലോകത്ത് മിക്ക സ്ഥലങ്ങളിലും വധശിക്ഷയുടെ പ്രയോഗം വിവാദങ്ങൾ നിറഞ്ഞതാണ്. ആംനസ്റ്റി ഇന്റർനാഷണൽ, ഹാൻഡ്സ് ഓഫ് കൈൻ എന്നിവ പോലെ പല സംഘടനകളും വധശിക്ഷ നിർത്തലാക്കുക എന്ന ലക്ഷ്യത്തോടെ പ്രവർത്തിക്കുന്നുണ്ട്. വധശിക്ഷയ്ക്കനുകൂലമായും എതിരായും പല വാദങ്ങളും നിലവിലുണ്ട്. ഇതെപ്പറ്റിയുള്ള പൊതുജന ചർച്ച കഴിഞ്ഞ കുറച്ചു കാലമായി ശക്തിപ്പെടുകയും വധശിക്ഷ ഉപേക്ഷിക്കുക എന്ന നിലപാടിന് പിന്തുണ ഏറിവരുകയും ചെയ്യുന്നുണ്ട്. 

കൊലപാതകക്കുറ്റം (പ്രത്യേകിച്ച് കൂട്ടക്കൊല, ശിശുഹത്യ, പീഡനത്തോടെയുള്ള കൊല, തീവ്രവാദം, വംശഹത്യ എന്നിങ്ങനെയുള്ള അക്രമസാഹചര്യങ്ങൾ നിലവിലുള്ളപ്പോൾ) വധശിക്ഷയെ ന്യായീകരിക്കുന്നെ എന്നാണ് വധശിക്ഷയെ അനുകൂലിക്കുന്നവരുടെ വാദം. ചിലരുടെ വാദം ഇത്തരം കേസുകളിൽ വധശിക്ഷ നടപ്പാക്കാതെയിരിക്കുന്നത് നീതിനിഷേധമാണെന്നാണ്. ന്യൂ യോർക്കിലെ നിയമാദ്ധ്യാപകൻ റോബർട്ട് ബ്ലെക്കർ എന്നയാൾ ഈ വാദഗതിയെ ശക്തമായി പിന്താങ്ങുന്ന ഒരാളാണ്. കുറ്റത്തിനനുസൃതമായി ശിക്ഷ കൂടുതൽ വേദനാജനകമാവണം എന്നാണ് അദ്ദേഹത്തിന്റെ അഭിപ്രായം. ഇത്തരം ഹീനമായ കുറ്റങ്ങൾ ചെയ്തവർ ജീവിച്ചിരിക്കുക എന്നതു തന്നെ നീതിനിഷേധമാണ് എന്നാണ് അദ്ദേഹത്തിന്റെ അഭിപ്രായം. 

വധശിക്ഷ നിർത്തലാക്കണം എന്ന അഭിപ്രായമുള്ളവർ പകരത്തിനു പകരം ശിക്ഷിക്കുക എന്നത് പ്രതികാരം മാത്രമാണെന്നും ഇത് അംഗീകരിക്കാനാവില്ല എന്നുമാണ്. പകരത്തിനു പകരം ശിക്ഷ നൽകാമെന്ന് അംഗീകരിക്കുന്ന ചിലർ വാദിക്കുന്നത് ജീവിതകാലം മുഴുവൻ പരോൾ ലഭിക്കാതെ തടവിൽ കഴിയുക വധശിക്ഷയ്ക്ക് പകരം നൽകാവുന്ന മതിയായ ശിക്ഷയാണ് എന്നാണ്.

വധശിക്ഷ നിർത്തലാക്കാൻ ശ്രമിക്കുന്നവരുടെ വാദം മരണശിക്ഷയാണ് ഏറ്റവും വലിയ മനുഷ്യാവകാശലംഘനം എന്നാണ്. ജീവിക്കാനുള്ള അവകാശമാണ് ഏറ്റവും പ്രാധാന്യമുള്ളത് എന്നും വധശിക്ഷ ഈ അവകാശത്തെ ആവശ്യമില്ലാതെ ഹനിക്കുന്നും എന്നും ശിക്ഷ വിധിക്കപ്പെട്ടയാളെ മാനസികമായ പീഡനത്തിനിരയാക്കുന്നു എന്നുമാണ് ഇവരുടെ വാദം. ആൽബേർ കമ്യു 1956-ൽ ""റിഫ്ലക്ഷൻസ് ഓൺ ദി ഗില്ലറ്റിൻ, റസിസ്റ്റൻസ്, റെബല്ലിയൺ ആൻഡ് ഡെത്ത്"" എന്ന പുസ്തകത്തിൽ ഇപ്രകാരം എഴുതിയിട്ടുണ്ട്:

നിരപരാധികളെ മരണശിക്ഷയ്ക്കിരയാക്കാൻ സാദ്ധ്യതയുണ്ട് എന്നതിന്റെ അടിസ്ഥാനത്തിൽ വധശിക്ഷ എതിർക്കപ്പെടുന്നുണ്ട്. 1973 മുതൽ 2005 വരെ, അമേരിക്കയിൽ 25 സംസ്ഥാനങ്ങളിലെ ജയിലുകളിൽ നിന്ന് വധശിക്ഷയ്ക്ക് വിധിക്കപ്പെട്ട 123 ആൾക്കാരെ നിരപരാധിത്വം തെളിഞ്ഞതിനാൽ വെറുതേ വിട്ടിട്ടുണ്ട്. എന്നിരുന്നാലും കണക്കുകൾ ഈ പ്രശ്നത്തിന്റെ യധാർത്ഥ വലിപ്പം കാണിക്കുന്നുണ്ടാവില്ല. വധശിക്ഷ നടപ്പായിക്കഴിഞ്ഞാൽ കേസ് തുടർന്നുകൊണ്ടുപോകാനുള്ള പണമോ പ്രേരണയോ ഉണ്ടാവാറില്ല. ശിക്ഷ നടപ്പാക്കിയശേഷം തെറ്റായ നടപടിയാണ് നടന്നത് എന്ന് പുറത്തറിയാനുള്ള സാദ്ധ്യത ഇതിനാൽ കുറവാണ്. 

സർക്കാർ നിയമിച്ച അഭിഭാഷകനാണ് പ്രതിക്കുവേണ്ടി വാദിക്കുന്നത്ങ്കിൽ അയാൾക്ക് ലഭിക്കാവുന്ന നിയമസഹായത്തിന്റെ ഗുണനിലവാരമാണ് മറ്റൊരു പ്രശ്നം. തെളിവുകളേക്കാളും വസ്തുതകളേക്കാളും കൂടുതൽ വധശിക്ഷ വിധിക്കാനോ വിധിക്കാതിരിക്കാനോ കാരണമാകുന്നത് പ്രതിഭാഗം വക്കീലിന്റെ കഴിവാണത്രേ.

ശരിയായ നടപടിക്രമം പാലിക്കാതിരിക്കുന്നത് തെറ്റായ വധശിക്ഷയ്ക്ക് കാരണമായേക്കാം. ഉദാഹരണത്തിന് ആംനസ്റ്റി ഇന്റർനാഷണൽ വാദിക്കുന്നത് സിങ്കപ്പൂരിൽ, മയക്കുമരുന്നു സംബന്ധിച്ച നിയമം ഒരു കൂട്ടം നിലപാടുകളിലൂടെ കുറ്റം തെളിയിക്കാനുള്ള ബാദ്ധ്യത പ്രോസിക്യൂഷൻ ഭാഗത്തിനു നൽകുന്നതിനു പകരം കുറ്റം ചെയ്തിട്ടില്ല എന്ന് പ്രതിഭാഗത്തിനോട് തെളിയിക്കാനാവശ്യപ്പെടുന്ന തരത്തിലാണ് വ്യവസ്ഥ ചെയ്തിട്ടുള്ളത് എന്നാണ്. ഇത് കുറ്റം തെളിയിക്കുന്നതുവരെ നിരപരാധിയായി കണക്കാക്കണം എന്ന ലോകവ്യാപകമായി അംഗീകരിച്ച തത്ത്വത്തിനെതിരാണ്. എങ്കിലും ഈ നിയമങ്ങൾ കൈവശം മയക്കുമരുന്നുമായി പിടിക്കപ്പെടുന്ന ഒരാൾക്കാണ് ബാധകം. മിക്ക നിയമവ്യവസ്ഥകളിലും ഈ അവസ്ഥയിൽ പ്രതിക്കെതിരേ പ്രധമദൃഷ്ട്യാ കേസുണ്ടെന്നാവും കോടതിയുടെ നിലപാട് എന്നാണ് ഈ ആരോപണത്തിനെതിരായ വാദം.

ആഫ്രിക്കൻ അമേരിക്കൻ വംശജർ ജനസംഖ്യയിൽ 12 ശതമാനം മാത്രമാണെങ്കിലും വധശിക്ഷ കാത്തു കഴിയുന്നവരിൽ 41 ശതമാനവും 1976നു ശേഷം വധിക്കപ്പെട്ടവരിൽ 34 ശതമാനവും ഇവരാണത്രേ. 

മേരിലാന്റ് നിയമനിർമ്മാണസഭയിലെ അംഗമായ കറുത്ത വംശജനായ ക്രൈഗ് റൈസിന്റെ അഭിപ്രായത്തിൽ: "ശരിയായ ചോദ്യം കൂടുതൽ കറുത്തവംശജർ വധശിക്ഷ കാത്തു കഴിയുന്നത് നിലവിലുള്ള സംവിധാനം അവരെ അവിടെയെത്തിക്കുന്നതുകൊണ്ടാണോ അതോ അവർ വിദ്യാഭ്യാസത്തിനും അവസരങ്ങൾക്കുമുള്ള അസമത്വം കാരണം കൂടുതൽ കുറ്റങ്ങൾ ചെയ്യുന്നതുകോണ്ടാണോ എന്നതാണ്. എന്നെ വളർത്തിയ സാഹചര്യമനുസരിച്ച് സ്വന്തം കൃത്യങ്ങൾക്ക് ഞാൻ എപ്പോഴും ഉത്തരം പറയേണ്ടതുണ്ടായിരുന്നു."

2010-ൽ വധശിക്ഷ കാത്തു കഴിയുന്നവരിൽ 1.7% (55 ആൾക്കാർ) മാത്രമാണ് സ്ത്രീകൾ. 1976 മുതൽ നോക്കിയാൽ വധിക്കപ്പെട്ടവരിൽ 1.0% (12) മാത്രമാണ് സ്ത്രീകൾ. 

വധശിക്ഷയ്ക്ക് കുറ്റം ചെയ്യാതിരിക്കുക എന്ന താക്കീത് കുറ്റവാളികൾക്ക് നൽകാൻ സാധിക്കുന്നുണ്ടോ എന്ന ചോദ്യത്തിന് പൊതുസമ്മതമായ ഉത്തരം ലഭിച്ചിട്ടില്ല. ഉദ്ദേശം 300 കൊലപാതകങ്ങളിലൊന്നിൽ മാത്രമേ അമേരിക്കൻ ഐക്യനാടുകളിൽ വധശിക്ഷ നടപ്പാകുന്നുള്ളൂവത്രേ. ഇതായിരിക്കണം ഈ ചോദ്യത്തിനുത്തരം ലഭിക്കാത്തതിന്റെ ഒരു കാരണം. 

നാസി മോകാൻ എന്ന ഒരു സാമ്പത്തികശാസ്ത്രവിദഗ്ദ്ധ അമേരിക്കൻ ഐക്യനാടുകളിൽ 3,054 കൗണ്ടികളിൽ രണ്ടു പതിറ്റാണ്ടു നടത്തിയ പഠനശേഷം കണ്ടെത്തിയത് ഒരു വധശിക്ഷ അഞ്ചു ജീവിതങ്ങൾ രക്ഷിക്കുന്നുണ്ടെന്നാണ്. മോകാൻ പറയുന്നത്, "ഞാൻ വ്യക്തിപരമായി വധശിക്ഷയ്ക്കെതിരാണ്... പക്ഷേ എന്റെ പഠനം കാണിക്കുന്നത് വധശിക്ഷയ്ക്ക് താക്കീത് എന്ന നിലയിൽ ഉപയോഗമുണ്ട് എന്നാണ്."

ജൊആന എം. ഷെപ്പാർഡ് എന്ന നിയമ പ്രഫസർ പറയുന്നത് 1977-നും 1996-നും ഇടയിൽ അഞ്ചാൾക്കാരെയെങ്കിലും വധശിക്ഷയ്ക്ക് വിധേയരാക്കിയിട്ടുള്ള സംസ്ഥാനങ്ങളിൽ കുറ്റകൃത്യങ്ങൾ തടയുന്നതിൽ ഈ ശിക്ഷയ്ക്ക് പങ്കുണ്ട് എന്നാണ്. "പാതി മനസ്സോടെയുള്ള വധശിക്ഷ കാരണം കുറ്റകൃത്യങ്ങളെ തടയാനാവില്ല" എന്നാണ് ജൊആനയുടെ അഭിപ്രായം.

ഗണിതശാസ്ത്രമുപയോഗിച്ചുള്ള സ്ഥിതിവിവരക്കണക്കുകളുടെ പഠനമാണ് കൊലപാതകങ്ങൾ തടയാൻ വധശിക്ഷാനിയമത്തിന് സാധിക്കുമോ എന്ന് മനസ്സിലാക്കാനുപയോഗിക്കുന്നത്. പല പഠനങ്ങളും വ്യക്തമായ ഫലങ്ങളിലെത്തിച്ചേർന്നിട്ടില്ല. ചില പഠനങ്ങൾ വധശിക്ഷയും കൊലപാതകങ്ങളുടെ നിരക്കും തമ്മിൽ ബന്ധമുണ്ട് എന്ന് കണ്ടെത്തിയിട്ടുണ്ട്. അതായത് വധശിക്ഷയുടെ അളവ് ഒരു പരിധിവരെ കൂടുമ്പോൾ കൊലപാതകങ്ങളും കൂടുന്നുണ്ടത്രേ. വധശിക്ഷകൾ സമൂഹത്തിനെ അടിച്ചമർത്തുകയാണ് എന്ന തോന്നൽ കൊലപാതകങ്ങൾ കൂടാൻ കാരണമാകുമെന്നും, കൊലപാതകങ്ങൾ കൂടുന്നത് നിർത്തലാക്കിയ വധശിക്ഷ വീണ്ടും കൊണ്ടുവരാൻ ഭരണകൂടത്തിനെ നിർബന്ധിതമാക്കുന്നുവെന്നും ഈ പഠനഫലം വിശകലനം ചെയ്ത് വാദിക്കാം. 

കൂടുതലും സാമ്പത്തികശാസ്ത്രവിദഗ്ദ്ധർ നടത്തിയ സമീപകാല പഠനങ്ങൾ കാണിക്കുന്നത് വധശിക്ഷയ്ക്ക് കുറ്റകൃത്യങ്ങളെ തടയാൻ കഴിയും എന്നാണ്. ഇത്തരം പഠനങ്ങളിൽ ഗുരുതരമായ നടപടിപ്പിശകുകളുണ്ടെന്ന് വിമർശകർ ചൂണ്ടിക്കാണിക്കുന്നുണ്ട്. സ്ഥിതിവിവരക്കണക്കുകളിൽ നിന്ന് ഈ കണ്ടെത്തലുകൾ നടത്താൻ സാധിക്കില്ല എന്നാണ് വിമർശകരുടെ അഭിപ്രായം. 

കഴിഞ്ഞ 15 വർഷക്കാലം നടന്ന അഭിപ്രയസർവേകളും വോട്ടെടുപ്പുകളും കാണിക്കുന്നത് പോലീസുദ്യോഗസ്ഥർ വധശിക്ഷയ്ക്ക് കുറ്റകൃത്യങ്ങളെ ഇല്ലാതാക്കാനുള്ള കഴിവില്ല എന്നാണ്. മയക്കുമരുന്നു കച്ചവടം തടയുക, വിചാരണയിലെ സാങ്കേതികതടസ്സങ്ങൾ ഇല്ലാതാക്കുക, പോലീസുദ്യോഗസ്ഥരുടെ എണ്ണം കൂട്ടുക, ശിക്ഷാകാലയളവ് കൂട്ടുക എന്നീ കാര്യങ്ങളാണത്രേ വധശിക്ഷയേക്കാൾ കുറ്റകൃത്യങ്ങൾ കുറയ്ക്കാൻ നല്ലതെന്നാണ് നിയമപാലകരുടെ അഭിപ്രായം. സാമ്പത്തികനില മെച്ചപ്പെടുന്നതും കൂടുതൽ ജോലികൾ ലഭ്യമാകുന്നതും കുറ്റകൃത്യങ്ങൾ കുറയ്ക്കാൻ കാരണമാകുമത്രേ. (ഡൈറ്റർ 25).

കൊലപാതകികൾ തങ്ങളുടെ പ്രവൃത്തിയുടെ ഫലമെന്താവുമെന്ന് കൃത്യത്തിനു മുൻപ് ചിന്തിക്കുന്നുണ്ടോ എന്ന വസ്തുത മനഃശാസ്ത്രപഠനത്തിന് വിധേയമാക്കപ്പെട്ടിട്ടുണ്ട്. മിക്ക കൊലപാതകങ്ങളും സാഹചര്യങ്ങളുടെ സമ്മർദ്ദത്താൽ പെട്ടെന്നെടുക്കുന്ന തീരുമാനത്താലുണ്ടാകുന്നതാണ്. ഇത്തരം സാഹചര്യത്തിൽ കൊലപാതകികൾ തങ്ങളുടെ ഭാവിയെയും മറ്റും പറ്റി വിശദമായി ആലോചിക്കാറില്ലത്രേ. (ജാക്സൺ 27). കൊലപാതകികൾ കൃത്യത്തിനു മുൻപ് ശിക്ഷയെപ്പറ്റി വിശദമായി ആലോചിക്കുമോ എന്ന കാര്യം സംശയമാണത്രേ. (റോസ്സ് 41). 

ജോൺ മകാഡംസിനെപ്പോലെ മറ്റു ചിലർ കുറ്റകൃത്യം തടയാനുള്ള സാദ്ധ്യത വ്യക്തമല്ലെങ്കിൽ പോലും വധശിക്ഷ നടപ്പാക്കാവുന്നതാണ് എന്ന് വാദിക്കുന്നുണ്ട്: "നാം കൊലപാതകികളെ വധിക്കുകയും അതിനാൽ മറ്റു കുറ്റകൃത്യങ്ങൾ തടയപ്പെടാതിരിക്കുകയും ചെയ്യുകയാണെങ്കിൽ കുറച്ചു കൊലപാതകികൾ വധിക്കപ്പെട്ടു എന്നേയുള്ളൂ. നാം കൊലപാതകികളെ വധിക്കാതിരിക്കുകയും അതുമൂലം തടയപ്പെടുമായിരുന്ന കൊലപാതകങ്ങൾ നടക്കുകയും ചെയ്താൽ നാം ചില നിരപരാധികളുടെ കൊലപാതകം അനുവദിക്കുകയാണ് ചെയ്യുന്നത്. ആദ്യത്തെ മാർഗ്ഗം തിരഞ്ഞെടുക്കാനാണ് എനിക്കു കൂടുതൽ താല്പര്യം. ഈ തീരുമാനമെടുക്കുന്നത് എനിക്കത്ര ബുദ്ധിമുട്ടുള്ള കാര്യമല്ല. "

വധശിക്ഷയെ അനുകൂലിക്കുന്നവർ, പ്രത്യേകിച്ച് വധശിക്ഷ കുറ്റങ്ങൾ തടയാനുപകരിക്കുമെന്ന് വിശ്വാസമില്ലാത്തവർ വധശിക്ഷ നടപ്പാക്കിയേക്കാമെന്ന ഭീതി കാരണം കുറ്റാരോപിതരെ കൂട്ടുപ്രതികൾക്കെതിരേ മൊഴി കൊടുക്കാൻ പ്രേരിപ്പിക്കുമെന്നും മറവു ചെയ്തിരുന്ന ശവശരീരവും മറ്റും കാട്ടിക്കൊടുക്കാൻ പ്രേരിപ്പിക്കുമെന്നും വാദിക്കുന്നുണ്ട്. ജീവപര്യന്തശിക്ഷയും മറ്റും സ്വീകരിച്ച് കുറ്റം സമ്മതിക്കാൻ ഇത് പ്രതികളെ പ്രേരിപ്പിക്കുന്നുണ്ടത്രേ. 

സമീപകാല പഠനങ്ങൾ കാണിക്കുന്നത് അമേരിക്കൻ ഐക്യനാടുകളിൽ ഒരു കുറ്റവാളിയെ കൊല്ലുന്നതിന് അയാളെ ജീവപര്യന്തം തടവിൽ വയ്ക്കുന്നതിനേക്കാൾ കൂടുതൽ ചെലവുവരുമെന്നാണ്. കാലിഫോർണിയയിലെ ഡൊണാൾഡ് മകാർട്ടിൻ എന്ന നിയമവിദഗ്ദ്ധൻ വധശിക്ഷ നടപ്പാക്കുന്നത് ജീവപര്യന്തത്തേക്കാൾ പത്തിരട്ടി ചെലവുള്ളതാണെന്നാണ്. ഈ കണക്കിനേക്കാളും അധികമായിരിക്കുമത്രേ വധശിക്ഷ നടപ്പാക്കാനുള്ള ചിലവ്. വധശിക്ഷ ആവശ്യമായ കേസുകളിലെ വിചാരണയ്ക്ക് മറ്റു കേസുകളേക്കാൾ 20 മടങ്ങ് ചെലവുവരുമത്രേ. 

ഈ കണക്കുകൂട്ടലിനെ വധശിക്ഷയെ പിന്തുണയ്ക്കുന്നവർ എതിർക്കുന്നുണ്ട്. 

ഡൈറ്റർ, റിച്ചാർഡ്. “ദി ഡെത്ത് പെനാൽറ്റി ഈസ് നോട്ട് അൻ എഫക്ടീവ് ലോ എൻഫോഴ്സ്മെന്റ് ടൂൾ.” എഡി. സ്റ്റീഫൻ ഇ. ഷോൺബോം. ഡസ് കാപ്പിറ്റൽ പണിഷ്മെന്റ് ഡിറ്റർ ക്രൈം? സാൻ ഡിയെഗോ, കാലിഫോർണിയ: ഗ്രീൻഹെവൻ പ്രെസ്സ്, 1998



</doc>
<doc id="205202" url="https://ml.wikipedia.org/wiki?curid=205202" title="വാനപ്രസ്ഥം">
വാനപ്രസ്ഥം

ഹിന്ദു-ആശ്രമധർമങ്ങളിൽ മൂന്നാമത്തേതാണ് വാനപ്രസ്ഥം. മനുഷ്യൻ അനുഷ്ടിക്കേണ്ട ജീവിതഘട്ടങ്ങളെയാണ് ആശ്രമങ്ങൾ എന്നു പറയുന്നത്. ഒന്നിനു പുറകേ ഒന്നായി അനുഷ്ടിക്കേണ്ട ഈ ആശ്രമങ്ങൾ നാലെണ്ണമാണ്.

ഗൃഹസ്ഥാശ്രമം നിർവിഘ്നം അനുഷ്ടിച്ചതിനു ശേഷം മനസ്സും ബുദ്ധിയും ബാഹ്യവൃത്തികളിൽനിന്ന് പിൻവലിച്ചു ഏകാഗ്രമായിത്തീരുവാൻ മനസ്സിനെ പാകപ്പെടുത്തുന്നതിനാണ് വാനപ്രസ്ഥം. തനിച്ചോ പത്നീസമേതനായോ വാനപ്രസ്ഥത്തിനു പുറപ്പെടാം. വാനപ്രസ്ഥ ജീവിതത്തിന്റെ വിവിധ വശങ്ങളെപ്പറ്റി ധർമസൂത്രത്തിൽ വിവരിക്കുന്നുണ്ട്. ഒടുവിൽ ലൗകിക ജീവിതം ഉപേക്ഷിച്ച് സർവസംഗപരിത്യാഗിയായി കഴിയുന്ന കാലമാണ് സന്ന്യാസം.


</doc>
<doc id="205210" url="https://ml.wikipedia.org/wiki?curid=205210" title="കേരള സംസ്ഥാന വ്യവസായ വികസന കോർപ്പറേഷൻ ലിമിറ്റഡ്‌">
കേരള സംസ്ഥാന വ്യവസായ വികസന കോർപ്പറേഷൻ ലിമിറ്റഡ്‌

കേരളത്തിൽ ഇടത്തര - വൻകിട വ്യവസായങ്ങൾ പ്രോത്സാഹിപ്പിക്കുന്നതിനും വികസിപ്പിക്കുന്നതിനും വേണ്ടി കേരള സർക്കാരിന്റെ ഉടമസ്ഥതയിൽ സ്ഥാപിക്കപ്പെട്ടിരിക്കുന്ന കമ്പനിയാണ്‌ കേരള സംസ്ഥാന വ്യവസായ വികസന കോർപ്പറേഷൻ ലിമിറ്റഡ്‌ അഥവാ കെ.എസ്.ഐ.ഡി.സി. 1961-ലാണ് കെ.എസ്.ഐ.ഡി.സി. സ്ഥാപിതമായത്. കേരളത്തിൽ ആഭ്യന്തരവും വിദേശീയവുമായ വ്യവസായ നിക്ഷേപങ്ങൾ പ്രോത്സാഹിപ്പിക്കുന്നതിനുള്ള നോഡൽ ഏജൻസിയെന്ന നിലയിൽ ഈ സ്ഥാപനം പ്രവർത്തിക്കുന്നു. അതോടൊപ്പം മറ്റു പ്രോത്സാഹന പദ്ധതികൾ നടപ്പാക്കുന്നതിനുള്ള സൗകര്യങ്ങൾ ഒരുക്കുക, സർക്കാരും വ്യവസായ മേഖലകളും തമ്മിൽ ബന്ധപ്പെട്ടു പ്രവർത്തിക്കുന്നതിനുള്ള സാഹചര്യം ഉണ്ടാക്കുക എന്നിവയും കമ്പനിയുടെ ലക്ഷ്യങ്ങളാണ്. 



</doc>
<doc id="205213" url="https://ml.wikipedia.org/wiki?curid=205213" title="ക്ലമന്റ് ഒന്നാമൻ മാർപ്പാപ്പ">
ക്ലമന്റ് ഒന്നാമൻ മാർപ്പാപ്പ

ഏ.ഡി. 92 മുതൽ ഏ.ഡി. 99 വരെ റോമൻ മാർപ്പാപ്പയായിരുന്ന വ്യക്തിയായിരുന്നു വിശുദ്ധ ക്ലമന്റ് ഒന്നാമൻ എന്നറിയപ്പെടുന്ന ക്ലമന്റ് ഒന്നാമൻ മാർപ്പാപ്പ (ലത്തീൻ: "Clemens Romanus"). ആദ്യകാലം മുതലേ റോമാബിഷപ്പായി അറിയപ്പെട്ട ഇദ്ദേഹത്തെയാണ് ആദ്യ സഭാപിതാവായി കണക്കാക്കുന്നത്.



</doc>
<doc id="205228" url="https://ml.wikipedia.org/wiki?curid=205228" title="കൊല്ലമുള">
കൊല്ലമുള

പത്തനംതിട്ട ജില്ലയിലെ വെച്ചൂച്ചിറ ഗ്രാമപഞ്ചായത്തിന്റെ വടക്കുകിഴക്കു ഭാഗത്തുള്ള ഒരു ഗ്രാമമാണ് കൊല്ലമുള. കൊല്ലമുളയിലാണ് വില്ലേജിന്റെ ആസ്ഥാനം. ജില്ലയിലെ ഒരു വിനോദസഞ്ചാരകേന്ദ്രമായ പെരുന്തേനരുവി 2 കി.മീ. ദൂരെയാണ് സ്ഥിതി ചെയ്യുന്നത്. ഇവിടെയുള്ള ലിറ്റിൽ ഫ്ലവർ പബ്ലിക് സ്കൂൾ ഈ മേഖലയിലെ പ്രമുഖ വിദ്യാഭ്യാസ സ്ഥാപനം ആണ്. റബ്ബർ,കൊക്കൊ,തെങ്ങ് തുടങ്ങിയ നാണ്യവിളകൾ ഇവിടെ ജനങ്ങളുടെ
മുഖ്യ വരുമാന മാർഗ്ഗമാണ്. 


</doc>
<doc id="205231" url="https://ml.wikipedia.org/wiki?curid=205231" title="സ്വർണ്ണത്തൊണ്ടി">
സ്വർണ്ണത്തൊണ്ടി

ഒറ്റനോട്ടത്തിൽ പാമ്പിനെ പോലെയിരിക്കുന്ന മത്സ്യം ആണ് സ്വർണ്ണത്തൊണ്ടി. കേരളത്തിൽ മാത്രം കാണുന്ന ശുദ്ധജല മത്സ്യം ആണ് ഇവ . കോഴിക്കോട്‌ ജില്ലയിലെ കുതിരവട്ടം എന്ന സ്ഥലത്ത് ഉള്ള ഒരു കിണറിൽ നിന്നും ആണ് ഇവയെ കണ്ടെത്തിയത്. ഈ മത്സ്യത്തെ കുറിച്ച്‌ കുടുതൽ വിവരങ്ങൾ ഒന്നും തന്നെ ഇപ്പോൾ ലഭ്യമല്ല. 

സ്വർണതൊണ്ടി ചിത്രം


</doc>
<doc id="205232" url="https://ml.wikipedia.org/wiki?curid=205232" title="മയക്കുമരുന്ന് കടത്തിന് വധശിക്ഷ">
മയക്കുമരുന്ന് കടത്തിന് വധശിക്ഷ

മലേഷ്യ, സിങ്കപ്പൂർ തുടങ്ങിയ ചില രാജ്യങ്ങളിൽ നിയമവിരുദ്ധമായി മയക്കുമരുന്നുകൾ ഇറക്കുമതി ചെയ്യുകയോ കയറ്റുമതി ചെയ്യുകയോ കൈവശം വയ്ക്കുകയോ ചെയ്യുന്നത് വധശിക്ഷ ലഭിക്കാവുന്ന കുറ്റമാണ്. 


Methods of Execution by Country - NutzWorld.com


</doc>
<doc id="205239" url="https://ml.wikipedia.org/wiki?curid=205239" title="തെറ്റായ വധശിക്ഷ">
തെറ്റായ വധശിക്ഷ

നിരപരാധിയായ ഒരു മനുഷ്യന് നീതിനിർവഹണത്തിലെ പിശകു മൂലം മരണശിക്ഷ നൽകുന്നതിനെയാണ് തെറ്റായ വധശിക്ഷ എന്നതുകൊണ്ടർത്ഥമാക്കുന്നത്. ഇത്തരം കേസുകൾ വധശിക്ഷയ്ക്കെതിരായി വാദിക്കുന്നവർ ഉദാഹരിക്കാറുണ്ട്. 

ധാരാളം നിരപരാധികളായ ആൾക്കാരെ ഇപ്രകാരം വധിച്ചതായി അവകാശവാദങ്ങളുണ്ടായിട്ടുണ്ട്. പുതുതായി ലഭ്യമായ ഡി.എൻ.എ തെളിവുകൾ ഉപയോഗപ്പെടുത്തി 1992 മുതൽ 15-ൽ കൂടുതൽ വധശിക്ഷ കാത്തു കഴിയുന്നവരെ രക്ഷപെടുത്താൻ സാധിച്ചിട്ടുണ്ട്. പക്ഷേ വളരെച്ചുരുക്കം കേസുകളിൽ മാത്രമേ ഡി.എൻ.എ. തെളിവ് ലഭ്യമായിട്ടുള്ളൂ. ചില കേസുകളിൽ പ്രതികൾക്കെതിരായ തെളിവുകൾ ദുർബലമാണെന്ന കാരണത്താലാണ് വെറുതേ വിടപ്പെട്ടത്. പ്രോസിക്യൂട്ടർമാർ തെറ്റായ നടപടി സ്വീകരിച്ചതാണ് ചില കേസുകൾ പുനർ വിചാരണയിൽ വെറുതേ വിടാൻ കാരണം. ഡെത്ത് പെനാൽറ്റി ഇൻഫർമേഷൻ സെന്റർ എന്ന അമേരിക്കൻ ഐക്യനാടുകളിലെ സംഘടന വധശിക്ഷ നൽകപ്പെട്ടുവെങ്കിലും നിരപരാധിയായിരിക്കാൻ സാദ്ധ്യതയുണ്ട് എന്ന് കരുതപ്പെടുന്ന 8 ആൾക്കാരുടെ പട്ടിക പുറത്തുവിട്ടിട്ടുണ്ട്. നിരപരാധിയാണെന്ന തെളിവോ അപരാധിയാണെന്നതിനെപ്പറ്റി കാര്യമായ സംശയമോ ഉണ്ടെങ്കിലും 39 ആൾക്കാരെയെങ്കിലും അമേരിക്കയിൽ വധിച്ചിട്ടുണ്ടത്രേ. 

ബ്രിട്ടനിൽ ക്രിമിനൽ കേസസ് റിവ്യൂ കമ്മീഷൻ കേസുകൾ പുനപ്പരിശോധിച്ചതു കാരണം 1950-നും 1953-നും ഇടയിൽ ഒരാൾക്ക് മാപ്പുനൽകുകയും മൂന്നുപേരെ വെറുതേ വിടുകയും ചെയ്തിട്ടുണ്ട് (അക്കാലത്ത് ഇംഗ്ലണ്ടിലും വെയിൽസിലും ഏകദേശം 17 ആൾക്കാരെവീതം വർഷം വധിക്കുമായിരുന്നുവത്രേ). ഇവർക്ക് നഷ്ടപരിഹാരവും നൽകുകയുണ്ടായി. 

ടെക്സാസുകാരനായ ജോണി ഫ്രാങ്ക് ഗാരറ്റ് എന്നയാളെ ഒരു കന്യാസ്ത്രീയെ ബലാത്സംഗം ചെയ്ത് കൊന്ന കുറ്റത്തിന് വധിക്കുകയുണ്ടായി. തെളിവുകളും സാക്ഷിമൊഴികളും ഫ്രാങ്ക് സംശയത്തിന്റെ നിഴലിൽ വരുന്നതിനു മുൻപ് ഒരു ക്യൂബക്കാരനാണ് കുറ്റക്കാരൻ എന്നായിരുന്നു സൂചിപ്പിച്ചിരുന്നത്. ഈ കുഴപ്പം പിടിച്ച കേസ് 2008-ലെ "ദി ലാസ്റ്റ് വേഡ്" എന്ന ഡോക്യുമെന്ററിയിൽ വിശകലനം ചെയ്യുന്നുണ്ട്.

വെയ്ൻ ഫെൽക്കർ, എന്ന ബലാത്സംഗക്കുറ്റത്തിനു ശിക്ഷിക്കപ്പെട്ടയാൾ വധശിക്ഷയ്ക്ക് വിധേയനാക്കപ്പെട്ടെങ്കിലും നിരപരാധിയായിരുന്നിരിക്കാം എന്ന് ചിലർ വിശ്വസിക്കുന്നു. 1981-ൽ അമേരിക്കൻ ഐക്യനാടുകളിലെ ജോർജ്ജിയ സംസ്ഥാനത്ത് ഒരു സ്ത്രീയെ കാണാതെ പോയ സംഭവത്തിൽ ഇയാളെ പോലീസിന് സംശയമുണ്ടായിരുന്നു. ശവശരീരം കണ്ടെത്തുന്നതിനു മുൻപുള്ള രണ്ടാഴ്ച്ച ഇയാൾ പോലീസ് നിരീക്ഷണത്തിലായിരുന്നു. പോസ്റ്റ്മോർട്ടം നടത്തിയത് യോഗ്യതയില്ലാത്ത ആളായിരുന്നുവത്രേ. പോലീസ് നിരീക്ഷണം തുടങ്ങുന്നതിനു മുൻപുള്ള സമയത്താണ് സ്ത്രീ മരിച്ചതെന്ന് വരും വിധം പോസ്റ്റ് മോർട്ടം റിപ്പോർട്ടിൽ മാറ്റം വരുത്തപ്പെട്ടുവത്രേ. ശവശരീരം കണ്ടെത്തുന്നതിന് ഏറിയാൽ മൂന്നു ദിവസം മുൻപായിരുന്നിരിക്കണം മരണം നടന്നതെന്ന വിദഗ്ദ്ധമൊഴി പിന്നീട് ഫെൽക്കറുടെ അഭിഭാഷകർ കൊണ്ടുവന്നിരുന്നു. പ്രോസിക്യൂഷൻ ധാരാളം തെളിവുകൾ കോടതിയിൽ സമർപ്പിക്കാതെ മുക്കിയതായും കണ്ടെത്തി. ഇതിൽ ഡി.എൻ.എ. തെളിവുകളും ഉൾപ്പെട്ടിരുന്നു. ഈ തെളിവുകൾ ഫെൽക്കറെ സംശയത്തിന്റെ ആനുകൂല്യത്താൽ വിട്ടയക്കുന്നതിനോ കുറ്റവിമുക്തനാക്കുന്നതിനോ കാരണമാകുമായിരുന്നുവെന്നാണ് വാദം. സംശയിക്കപ്പെട്ടിരുന്ന മറ്റൊരു പ്രതി കുറ്റസമ്മതമൊഴി ഒപ്പിട്ടു നൽകുകയുമുണ്ടായത്രേ. ഇതെല്ലാം മറികടന്ന് 1996-ൽ ഫെൽക്കറെ വധിക്കുകയുണ്ടായി. 2000-ൽ ഇദ്ദേഹത്തിന്റെ കേസ് വീണ്ടും വാദത്തിനെടുക്കുകയുണ്ടായി. വധിക്കപ്പെട്ടുവെങ്കിലും ഡി.എൻ.എ. തെളിവുപയോഗിച്ച് നിരപരാധിത്വം തെളിയിക്കപ്പെടുന്ന ആദ്യ കേസിലെത്താനുള്ള ശ്രമത്തിന്റെ ഭാഗമായിരുന്നു ഈ പുനർവിചാരണ. 

തോമസ് ഗ്രിഫിനും മീക്സ് ഗ്രിഫിനും 1915-ൽ മറ്റു വർഗത്തിൽ പെട്ട ഒരു സ്ത്രീയുമായി ബന്ധമുണ്ടായിരുന്ന ഒരാളെ കൊന്ന കുറ്റത്തിന് വധിക്കപ്പെട്ടു. ശിക്ഷ നടപ്പാക്കി 94 വർഷത്തിനു ശേഷം ഇയാൾക്ക് മാപ്പു നൽകപ്പെട്ടു. ഇവർക്കുമേൽ കുറ്റം ചുമത്തുകയും അറസ്റ്റ് ചെയ്യുകയും ചെയതത് ഇവർ നല്ല ഒരു അഭിഭാഷകനെ വച്ച് കേസ് വാദിക്കാൻ തക്ക പണക്കാരല്ലാതിരുന്നതുകൊണ്ടാണെന്നാണ് കരുതപ്പെടുന്നത്. 

ബ്രിട്ടനിൽ തിമോത്തി ഇവാൻസ് എന്നയാളെ 1950-ൽ ഇയാളുടെ മകൾ ജെറാൾഡൈനെ കൊന്ന കുറ്റത്തിന് വിചാരണ ചെയ്യുകയും വധിക്കുകയൂം ചെയ്തു. 16 വർഷത്തിനു ശേഷം നടന്ന ഒരു ഔദ്യോഗിക അന്വേഷണത്തിൽ ഇവാൻസിന്റെ വാടകക്കാരനായിരുന്ന സീരിയൽ കൊലപാതകി ജോൺ റെജിനാൾഡ് ഹാല്ലിഡേ ക്രിസ്റ്റി എന്നയാളാണ് ഈ കൊലപാതകം നടത്തിയതെന്ന് കണ്ടെത്തി. ഇവാൻസിന്റെ ഭാര്യയെയും മറ്റ് അഞ്ചു സ്ത്രീകളെയും തന്റെ ഭാര്യയെയും കൊന്ന കാര്യവും ക്രിസ്റ്റി ഏറ്റുപറഞ്ഞു. ശിക്ഷ നടപ്പാക്കി വർഷങ്ങൾ കഴിഞ്ഞ് 1966-ൽ ഇവാൻസിനെ കുറ്റവിമുക്തനാക്കി. 1965-ൽ ബ്രിട്ടനിൽ വധശിക്ഷ നിർത്തലാക്കുന്നതിന് കാരണമായത് ഈ വിധിയാണ്. 

ഡെറക് ബെന്റ്ലി എന്ന ബുദ്ധിവളർച്ചയില്ലാത്ത യുവാവിനെ 1953-ൽ ബ്രിട്ടനിൽ വധിക്കുകയുണ്ടായി. മോഷണശ്രമത്തിനിടെ ഒരു പോലീസുദ്യോഗസ്ഥനെ കൊന്നു എന്നതായിരുന്നു കുറ്റം. ഇയാളുടെ കൂട്ടാളിയായിരുന്നു നിറയൊഴിച്ചത് എന്ന വസ്തുത കണക്കാക്കാതെയായിരുന്നു ശിക്ഷ. വെടിവയ്പ്പ് നടന്ന സമയത്ത് ബെന്റ്ലി പോലീസ് കസ്റ്റഡിയിലുമായിരുന്നു. യധാർത്ഥത്തിൽ കാഞ്ചി വലിച്ച കൂട്ടാളിക്ക് പ്രായപൂർത്തിയെത്താത്തതിനാൽ മരണശിക്ഷ കൊടുക്കാനാവുമായിരുന്നില്ല. 

ചിപിത റോഡ്രിഗസിനെ 1863-ൽ ഒരു കുതിരക്കച്ചവടക്കാരനെ കൊന്നു എന്ന കുറ്റത്തിന് ടെക്സാസിൽ വച്ച് തൂക്കിക്കൊല്ലുകയുണ്ടായി. 122 വർഷങ്ങൾക്ക് ശേഷം ടെക്സാസ് നിയമസഭ ഇവരെ കുറ്റവിമുക്തയാക്കുന്ന പ്രമേയം പാസ്സാക്കി. 

വേയ് ക്വിൻഗാൻ (ചൈനീസ്: 魏清安, ?-1984, 23 വയസ്സ് പ്രായം) എന്ന ചൈനക്കാരനെ ലിയു എന്ന കാണാതെപോയ സ്ത്രീയെ ബലാത്സംഗം ചെയ്തു എന്ന കുറ്റത്തിന് വധിക്കുകയുണ്ടായി. 1984 മേയ് മൂന്നിനാണ് ഇയാളെ വധിച്ചത്. അതിനടുത്ത മാസം ടിയാൻ യൂക്സിയു (田玉修) എന്നയാളെ അറസ്റ്റ് ചെയ്യുകയും ബലാത്സംഗം ചെയ്തത് താനാണെന്ന് സമ്മതിക്കുകയും ചെയ്തു. 3 വർഷങ്ങൾക്ക് ശേഷം വേയ് നിരപരാധിയാണെന്ന് ഔദ്യോഗികമായി പ്രഖ്യാപിക്കപ്പെട്ടു. 

ടെങ് സിങ്ഷെൻ (ചൈനീസ്: 滕兴善, ?-1989) എന്ന ചൈന്നക്കാരനെ ഷി ക്സിയാഓറോങ് (石小荣) എന്ന കാണാതായ സ്ത്രീയെ ബലാത്സംഗം ചെയ്യുകയും കൊല്ലുകയും ചെയ്തതിനും മോഷണത്തിനും വധിക്കുകയുണ്ടായി. കഷണങ്ങളാക്കിയ ഒരു ശവശരീരം ഒരു വയോധികൻ കണ്ടെത്തുകയും പോലീസ് ഇത് ഷിയുടെ ശവശരീരമാണെന്ന് തീരുമാനിക്കുകയുമായിരുന്നു. 1989 ജനുവരി 28-ന് വധശിക്ഷ നടപ്പാക്കി. 1993-ൽ ഷി ഗ്രാമത്തിൽ തിരിച്ചെത്തി. ഷാൻഡോങ് എന്ന സ്ഥലത്തേയ്ക്ക് അവരെ തട്ടിക്കൊണ്ടുപോയതായിരുന്നു എന്നായിരുന്നു അവർ പറഞ്ഞത്. ടെങിന്റെ നിരപരാധിത്വം 2005 വരെ അധികാരികൾ കാര്യമായെടുത്തിരുന്നില്ല.

നിയേ ഷുബിൻ (ചൈനീസ്: 聂树斌, 1974-1995) എന്ന ചൈനക്കാരനെ കാങ് ഝുവ(康菊花) എന്ന സ്ത്രീയെ ബലാത്സംഗം ചെയ്ത് കൊന്നു എന്ന കുറ്റത്തിന് 1995 ഏപ്രിൽ 27-ന് വധിക്കുകയുണ്ടായി. 2005-ൽ വധശിക്ഷ നടപ്പാക്കി 10 വർഷം കഴിഞ്ഞ സമയത്ത് വാങ് ഷുജിൻ (ചൈനീസ്: 王书金) എന്നയാൾ താനാണ് കൊലപാതകം ചെയ്തതെന്ന് പോലീസിനോട് സമ്മതിച്ചു. 

ക്വോഗ്സിലേറ്റു (മംഗോളിയൻ:ᠺᠥᠭᠰᠢᠯᠠᠲᠦ, ചൈനീസ്: 呼格吉勒图|呼格吉勒图, 1977-1996) എന്നയാളെ ഒരു പെൺകുട്ടിയെ ബലാത്സംഗം ചെയ്ത് കൊന്ന കുറ്റത്തിന് 1996 ജൂൺ 10-ന് വധിച്ചു. 2006 ഡിസംബർ 5-ന് ഷാവോ ഷിഹോങ് (ചൈനീസ്: 赵志红) എന്നയാൾ കുറ്റസമ്മതം നടത്തി ഒരു ലേഖനമെഴുതി. 

ജിയാങ് ഗുവോജിങ് (ചൈനീസ്: :江國慶|江國慶 1975-1997) എന്ന തായ്വാൻ കാരൻ പടയാളിയെ 1997 ആഗസ്റ്റ് 13-ന് ഒരു അഞ്ചു വയസ്സുകാരിയെ ബലാത്സംഗം ചെയ്തുകൊന്ന കുറ്റത്തിന് വധിക്കുകയുണ്ടായി. 2011 ജനുവരി 28-ന് ക്സു റോൺഗ്ഷോ (ചൈനീസ്: 許榮洲) പ്രോസിക്യൂട്ടറോട് താനാണ് കുറ്റം ചെയ്തതെന്ന് സമ്മതിച്ചു. 

കാർലോസ് ഡെലൂണ 1989 ഡിസംബറിൽ ടെക്സാസിൽ വച്ച് വധിക്കപ്പെട്ടു. പിന്നീട് നടന്ന അന്വേഷണത്തിൽ ഡെലൂണയുടെ അപരാധിത്വം സംശയത്തിലായി. 

ഡി.എൻ.എ. തെളിവുപയോഗിച്ച് മരണശിക്ഷയിൽ നിന്ന് മോചിപ്പിക്കപ്പെട്ട ആദ്യ അമേരിക്കനാണ് കിർക്ക് ബ്ലഡ്സ്വർത്ത്. വധശിക്ഷ വിധിക്കപ്പെട്ടുവെങ്കിലും പിന്നീട് കുറ്റവിമുക്തനാക്കിയ 100ആമത് അമേരിക്കക്കാരനായിരുന്നു റേ ക്രോൺ.

ബ്രിട്ടനിൽ ക്രിമിനൽ കേസുകൾ പുരരന്വേഷണം നടത്തുന്ന കമ്മീഷൻ 1950-നും 1953-നും മിടെ വധിക്കപ്പെട്ട ഒരാൾക്ക് മാപ്പുനൽകുകയും മറ്റ് മൂന്നുപേരെ കുറ്റവിമുക്തരാക്കുകയും ചെയ്തു. ഇവർക്ക് നഷ്ടപരിഹാരം നൽകുകയുമുണ്ടായി. മഹ്മൂദ് ഹുസൈൻ മാർട്ടിൻ എന്നയാളായിരുന്നു വെയിൽസിൽ അവസാനമായി തൂക്കിക്കൊല്ലപ്പെട്ടയാൾ. ഇയാളുടെ ശിക്ഷ 1998-ൽ റദ്ദാക്കപ്പെട്ടു. ജോർജ്ജ് കെല്ലിയെ 1950-ൽ ലിവർപൂളിൽ തൂക്കിക്കൊന്നിരുന്നു. 2003 ജൂണിൽ അപ്പീൽ കോടതി ഇയാളുടെ ശിക്ഷ റദ്ദാക്കി. ഡെറക് ബെന്റ്ലി എന്നയാളുടെ ശിക്ഷ 1998-ൽ അപ്പീൽ കോടതി റദ്ദാക്കിയിരുന്നു. ആദ്യം വിചാരണ നടത്തിയ ജഡ്ജ് പ്രതിക്ക് "എല്ലാ ബ്രിട്ടീഷുകാരുടെയും ജന്മാവകാശമായ ന്യായവിചാരണ" നിഷേധിച്ചു എന്ന് അപ്പീൽ കോടതി നിരീക്ഷിക്കുകയുണ്ടായി. 

കോളിൻ കാമ്പെൽ റോസ്സ് (1892 — 1922) എന്നയാളെ ഒരു കുട്ടിയെ ബലാത്സംഗം ചെയ്ത് കൊന്നു എന്ന കുറ്റത്തിന് വധിക്കുകയുണ്ടായി. ഇയാൾ നിരപരാധിയാണെന്നതിന് തെളിവുകളുണ്ടായിരുന്നുവത്രേ. ശിക്ഷയെത്തുടർന്ന് പഴയ തെളിവുകൾ പുതിയ ശാസ്ത്രീയ മാർഗ്ഗങ്ങളുപയോഗിച്ച് 1990-കളിൽ പുനഃപരിശോധിക്കുകയുണ്ടായി. റോസ്സ് നിരപരാധിയാണെന്ന വാദത്തെ പുതിയ പരീക്ഷണം പിന്തുണയ്ക്കുകയാണുണ്ടായത്. 2008-ൽ ഭരണകൂടം അദ്ദേഹത്തിന് മാപ്പ് നൽകുകയുണ്ടായി. 

മാനസികവളർച്ചയില്ലാത്തവർക്ക് വധശിക്ഷ നൽകുന്നതിനെപ്പറ്റി ധാരാളം ചർച്ചകൾ ഉണ്ടായിട്ടുണ്ട്. മാനസികവികാസം നേടിയിട്ടില്ലാത്തവരെ വധിക്കുന്നത് ക്രൂരവും അസാധാരണവുമായ ശിക്ഷയാണെന്നും അമേരിക്കൻ ഭരണഘടനയുടെ എട്ടാം ഭേദഗതിക്കെതിരാണെന്നുമാണ് വാദഗതി. പ്രതി കുറ്റത്തിന് എന്തുമാത്രം ശിക്ഷയർഹിക്കുന്നുണ്ട് എന്ന കാര്യം ക്രൂരവും അസാധാരണവുമായ ശിക്ഷയാണോ നൽകപ്പെട്ടത് എന്ന് വിശകലനം ചെയ്യുന്നതിന് അമേരിക്കൻ സുപ്രീം കോടതി ഉപയോഗിക്കുന്നുണ്ടെങ്കിലും മാനസികവളർച്ചയെത്താത്തവരുടെ വധശിക്ഷ ക്രൂരവും അസാധാരണവുമാണെന്ന വിധി ഇതുവരെയുണ്ടായിട്ടില്ല. 

ഈ കാര്യം പെന്രി വേഴ്സസ് ലിനോ കേസിൽ വിശകലനം ചെയ്യപ്പെട്ടിരുന്നു. ജോണി പോൾ പെന്രി എന്നയാൾ തനിക്കു ലഭിച്ച വധശിക്ഷ എട്ടാം ഭേദഗതിയുടെ ലംഘനമാണെന്നും അതിനാൽ ഇത് ഒഴിവാക്കിത്തരണമെന്നുമാണ് വാദിച്ചത്. അയാളുടെ അഭിഭാഷകരുടെ വാദഗതി പെന്രിക്ക് മാനസിക വളർച്ചയെത്തിയിട്ടില്ല എന്നായിരുന്നു. ധാരാളം മാനസികരോഗവിദഗ്ദ്ധർ ഇയാളുടെ ഐ.ക്യു. 50-നും 63-നും ഇടയിലാണെന്നും ഒരു ആറരവയസ്സുകാരന്റെ മാനസിക വളർച്ചയേ ഇയാൾക്കുള്ളൂ എന്നും മൊഴിനൽകുകയുണ്ടായി. ജില്ലാ കോടതിയും അഞ്ചാം സ്ർക്യൂട്ട് അപ്പീൽ കോടതിയും പെന്രിയുടെ പെറ്റീഷൻ തള്ളിക്കളഞ്ഞു. അമേരിക്കൻ സുപ്രീം കോടതി നാലിനെതിരേ അഞ്ച് വോട്ടുകൾക്ക് മാനസികവളർച്ചയില്ലാത്തയാളെ വധിക്കുന്നത് എട്ടാം ഭേദഗതിക്കെതിരല്ല എന്ന് വിധിച്ചു. 1989-ലെ ഈ വിധിയ്ക്കു ശേഷം 16 സംസ്ഥാനങ്ങളും ഫെഡറൽ സർക്കാരും മാനസികവളർച്ചയില്ലാത്തയാൾക്കാരെ വധശിക്ഷയ്ക്ക് വിധിക്കുന്നത് നിരോധിച്ച് നിയമം കൊണ്ടുവന്നു. 




</doc>
<doc id="205245" url="https://ml.wikipedia.org/wiki?curid=205245" title="ടൈസെൻ">
ടൈസെൻ

ഒരു സ്വതന്ത്ര ഓപ്പൺ സോഴ്സ് മൊബൈൽ ഓപ്പറേറ്റിംഗ് സിസ്റ്റമാണ് ടൈസെൻ. ലിനക്സ് ഫൗണ്ടേഷൻ മേൽനോട്ടം വഹിക്കുകയും വിപണിയിൽ ടൈസെൻ അസോസിയേഷൻ പ്രതിനിധീകരിക്കുകയും ചെയ്യുന്ന ലിനക്സ് കെർണൽ അധിഷ്ഠിത ഓഎസാണ് ടൈസെൻ. ഇന്റൽ നിർമ്മിച്ച ഓഎസായ മൊബ്ലിൻ, നോക്കിയയുടെ മൈമോ, ഇവ രണ്ടിന്റേയും സംയുക്ത സംരംഭമായിരുന്ന മീഗോ എന്നിവയുടെ പിൻഗാമിയായാണ് ടൈസെൻ പുറത്തിറക്കുന്നത്. നിലവിൽ സാംസങും ഇന്റലും ആണ് ടൈസെൻ വികസിപ്പിച്ചു കൊണ്ടിരിക്കുന്നത്. ചില മീഗോ ഡെവലപ്പർമാരും ഈ ഉദ്യമത്തിൽ പങ്കാളിയാകുന്നുണ്ട്.

വെബ് മാനകമായ എച്ച്.ടി.എം.എൽ. 5ഉം വെബ് സാങ്കേതിക വിദ്യയായ ഹോൾസെയിൽ ആപ്ലികേഷൻ കമ്മ്യൂണിറ്റിയെയും അടിസ്ഥാനമാക്കിയാണ് മറ്റു സോഫ്റ്റ്‌വെയർ നിർമ്മാതാക്കൾക്കായുള്ള ടൈസെൻ സോഫ്റ്റ്‌വെയർ ചട്ടക്കൂട് വികസിപ്പിച്ചെടുത്തിട്ടുള്ളത്. ടൈസെൻ സ്മാർട്ട്ഫോണുകൾ, ടാബ്‌ലെറ്റുകൾ, നെറ്റ്ബുക്കുകൾ, സ്മാർട്ട് ടിവികൾ, ഇൻ വെഹിക്കിൾ ഇൻഫോടെയിൻമെന്റ് സിസ്റ്റം എന്നിവയിലെല്ലാം ഉപയോഗിക്കാനാവും. ടൈസന്റെ സോഫ്റ്റ്‌വെയർ ഡെവലപ്പ്മെന്റ് കിറ്റ് (എസ്ഡികെ) സാംസങ് കുത്തക സോഫ്റ്റ്‌വെയർ അനുമതിപത്രികയിലാണ് പുറത്തിറക്കിയിരിക്കുന്നത്. സമന്വിത വികസന പരിസ്ഥിതി, എമുലേറ്റർ, കംപൈലേഷൻ ടൂൾ ചെയിൻ, മാതൃതകൾ, നിർദ്ദേശങ്ങൾ എന്നിവയെല്ലാം എസ്ഡികെയുടെ ഭാഗമായുണ്ട്.

2011 സെപ്റ്റംബറിൽ ഇന്റലും ലിനക്സ് ഫൗണ്ടേഷനും 2011-2012 സമയത്ത് മീഗോയെ ടൈസനാക്കി മാറ്റുമെന്ന് സംയുക്ത പ്രസ്താവനയിലൂടെ അറിയിച്ചു.

2012 ജനുവരിയിൽ എസ്ഡികെയുടെ ആദ്യ ആൽഫാ പതിപ്പ് പുറത്തിറങ്ങി. ഭൂരിഭാഗവും സാംസങ് ലിനക്സ് പ്ലാറ്റ്ഫോമിനെ (എസ്എൽപി) അടിസ്ഥാനമാക്കിയായിരുന്നു അത്. എങ്കിലും സാംസങ് ടൈസനെ വിപണിയിൽ ഇറക്കിയിരുന്നില്ല. പിന്നീട് ടൈസെൻ എസ്എൽപിയുടെ അടിസ്ഥാനമായിരുന്ന എൻലൈറ്റൻമെന്റ് ഫൗണ്ടേഷൻ ലൈബ്രറി എപിഐകളെ വെബ് അടിസ്ഥാന എപിഐകൾ ഉപയോഗിച്ച് പുനസ്ഥാപിച്ചു.

2012 ഏപ്രിൽ 30ന് ടൈസന്റെ ആദ്യ പതിപ്പ് 1.0 കോഡ് നാമം ലാർക്സ്പർ പുറത്തിറങ്ങി.

ടൈസെൻ അധിഷ്ഠിത ഉപകരണങ്ങൾ 2012ന്റെ രണ്ടാം പാദത്തോടെ വരുമെന്ന് പ്രതീക്ഷിക്കപ്പെട്ടിരുന്നു. എച്ച്ടിഎംഎൽ5 അധിഷ്ഠിത എപിഐയുടെ ഉപയോഗം കാരണം ഓഎസ് വളരെയധികം വഴങ്ങനുന്ന ഒന്നായി മാറുമെന്ന് പ്രതീക്ഷിക്കപ്പെടുന്നു.

2012 മേയിൽ ടൈസെൻ സംരംഭത്തിൽ പങ്കാളികളാകുമെന്ന് അമേരിക്കൻ വയർലെസ് കമ്പനിയായ സ്പ്രിന്റ് നെക്സ്റ്റെൽ അറിയിച്ചു.

2012 ആഗസ്റ്റ് കാലത്ത് ടൈസനെ സംബന്ധിച്ച് രണ്ട് വിവാദങ്ങൾ ഉണ്ടായി. ഒന്ന്, ലിനക്സ് ഫൗണ്ടേഷന്റെ സഹായം ഉണ്ടായിരുന്നെങ്കിലും ടൈസെൻ വികസിപ്പിച്ചു കൊണ്ടിരുന്നത് സാംസങും ഇന്റലുമായിരുന്നു. ഇത് ലിനക്സ് കെർണൽ വികസനത്തിന് നേർ വിപരീതമായിരുന്നു. രണ്ട്, മീഗോയുടെ വികസനത്തിൽ നിന്ന് മുഴുവനായും തുടങ്ങാത്തതിനാൽ മീഗോ ഡെവലപ്പർമാർക്കും അസംതൃപ്തിയുണ്ട്. നിലവിൽ ടൈസെൻ അറിയപ്പെടുന്നത് ലിനക്സ് അധിഷ്ഠിത വിതരണമായും മീഗോയുടെ പിൻഗാമിയുമായാണ്. എന്നാൽ മീഗോയിലുള്ള പലതും ടൈസനിലില്ല. ഓപ്പൺ സോഴ്സ് മൊബൈൽ സാങ്കേതിക വിദ്യയായ ലിനക്സ് മാനക അടിസ്ഥാനത്തിന്റെ ഘടകമായി ലിനക്സ് ഫൗണ്ടേഷൻ നിർവചിച്ചിരിക്കുന്ന ക്യൂട്ടി ചട്ടക്കൂട് ഇതിനൊരുദാഹരണമാണ്.

ലിനക്സ് ഫൗണ്ടേഷന്റെ അഭിപ്രായ പ്രകാരം ടൈസന്റെ വികസനം പരസ്യമായതായിരിക്കും. എന്നാൽ പദ്ധതിയുടെ നിയമ പ്രകാരം ക്ഷണിക്കപ്പെട്ട അംഗങ്ങൾക്ക് മാത്രമേ ടൈസന്റെ വികസനത്തിൽ പങ്ക് ചേരാനാവൂ (പദ്ധതി നടത്തിപ്പ്, ചോദ്യോത്തരം, പ്രോഗ്രാം കൈകാര്യ ചെയ്യൽ മുതലായവയിൽ). മാത്രമല്ല, ആൽഫാ വേർഷൻ പുറത്തിറങ്ങിയപ്പോൾ പുറത്ത് നിന്നുള്ള ആരുടെയും സംഭാവനകൾ അതിലുണ്ടായിരുന്നില്ല.

മീഗോയുടെ തുടർച്ചയാകാനും മീഗോ ആപ്ലികേഷനുകൾ പ്രവർത്തിപ്പിക്കാനുതകുന്ന ഓപ്പറേറ്റിംഗ് സിസ്റ്റമാകാനുമാണ് ഉദ്ദേശിച്ചിരുന്നതെങ്കിലും ടൈസെൻ മീഗോയുടെ ചില സാങ്കേതിക വിദ്യകൾ മാത്രമേ ഉപയോഗിക്കുന്നുള്ളൂ. ആ നിലക്ക് മീഗോയുടെ തുടർച്ചയാണ് ടൈസെൻ എന്ന് പറയാനാവില്ല. ക്യൂട്ടിയിൽ നിർമ്മിച്ച എല്ലാ മീഗോ ലൈബ്രറികളും എപിഐകളും നിലവിൽ ടൈസനിലില്ല. ഇതിന്റെ ഫലമായി മെർ പദ്ധതി മീഗോയുടെ പിന്തുടർച്ചയായി വികസിപ്പിക്കുകയും അത് പരസ്യമാക്കുകയും ചെയ്തു. ഇന്റൽ, നോക്കിയ, ലിനക്സ് ഫൗണ്ടേഷൻ എന്നിവയുടെ പിന്തുണയില്ലാതെത്തന്നെ (അവർക്ക് താത്പര്യം ഉണ്ടെങ്കിലും ഇല്ലെങ്കിലും) മെർ വികസിപ്പിക്കാനാണ് മെർ നിർമ്മാതാക്കൾ ശ്രമിക്കുന്നത്. അതിനാൽത്തന്നെ മീഗോയുടെ ട്രേഡ്മാർക്ക് മെർ നിർമ്മാതാക്കൾക്ക് ഉപയോഗിക്കാനാവുമോ എന്ന കാര്യത്തിൽ അവ്യക്തത നില നിൽക്കുന്നുണ്ട്.

തങ്ങൾ എച്ച്ടിഎംഎൽ5 സാങ്കേതികവിദ്യ ഉപയോഗിക്കില്ലെന്നും ഓപ്പറേറ്റിംഗ് സിസ്റ്റത്തിലേക്ക് എൻലൈറ്റൻമെന്റ് ഫൗണ്ടേഷൻ ലൈബ്രറികൾ (ഇഎഫ്എൽ) സമന്വയിപ്പിച്ച് ചേർത്തായിരിക്കും ടൈസന്റെ വികസനമെന്നും ആദ്യത്തിൽ നിർമ്മാതാക്കൾ ഉറപ്പിച്ച് പറഞ്ഞിരുന്നു. എന്നാൽ എസ്ഡികെയുടെ ആദ്യ ആൽഫാ പതിപ്പുകളിൽ ഇഎഫ്എൽ ലൈബ്രറികളൊന്നും ഉൾപ്പെടുത്തിയിട്ടില്ല. മാത്രമല്ല 2012 മാർച്ചിൽ ടൈസെൻ നിർമ്മാതാക്കളിലൊരാളായ കാഴ്സ്റ്റൻ ഹെയ്റ്റ്സ്ലെർ തങ്ങൾ പരമ്പരാഗതമായ പരിസ്ഥിതി (ഇഎഫ്എൽ) ഉപയോഗിക്കില്ലെന്നും എച്ച്ടിഎംഎൽ5ന് മാത്രമേ പിന്തുണ ഉണ്ടായിരിക്കുകയൊള്ളൂ എന്നും പദ്ധതിയുടെ ഐആർസി ചാനലിലൂടെ അറിയിച്ചു. എന്നാൽ ടൈസെൻ വികസനത്തിൽ പങ്കാളിയായ സാംസങ് ഡെവലപ്പർ തങ്ങൾ പരമ്പരാഗത പരിസ്ഥിതി തന്നെയാണ് ഉപയോഗിക്കുന്നതെന്നും പരസ്യത്തിൽ മാത്രമാണ് എച്ച്ടിഎംഎൽ5 ഉപയോഗിക്കുന്നതെന്ന് പറയുന്നുള്ളൂ എന്നും അറിയിച്ചു. ഇതിൽ നിന്നെല്ലാം ടൈസന്റെ സിസ്റ്റം ആർക്കിടെക്ചറിനെ കുറിച്ച് ഇതുവരെ തീരുമാനിക്കപ്പെട്ടിട്ടില്ലെന്ന് കരുതപ്പെടുന്നു.

2012 മെയ് 12ന് ടൈസെൻ കോൺഫെറൻസിനിടയിൽ ഡെവലപ്പറായ തോമസ് പേൾ ടൈസനിൽ ഒരു ക്യൂട്ടി പ്രോഗ്രാം പ്രവർത്തിക്കുന്നതിന്റെ മാതൃക കാണിച്ചു. ഉപകരണം അൺലോക്ക് ചെയ്യേണ്ടാത്തതും നേരെയുള്ളതുമായൊരു ബിൽഡായിരുന്നു അത്. ഇത് ക്യൂട്ടി പിന്തുണയില്ലായ്മ (ഇഎഫ്എൽ അപര്യാപ്തയും) സാങ്കേതിക മികവിന്റെ അടിസ്ഥാനത്തിലല്ലെന്ന് ബോധ്യപ്പെടുത്താനായിരുന്നു. 1.0 പതിപ്പിന്റെ ടൈസെൻ പാക്കേജ് പട്ടികയിൽ ധാരാളം ക്യൂട്ടി പാക്കേജുകളും ഉണ്ടായിരുന്നു. ടൈസെൻ മൊബൈൽ പതിപ്പിൽ നിന്ന് വിപരീതമായി ടൈസന്റെ ഇൻ-വെഹിക്കിൽ ഇൻഫോടെയിൻമെന്റ് രൂപം മീഗോ ഐവിഐയുമായുള്ള സാദൃശ്യം കാരണമായിരുന്നു ഇത്. ആദ്യ ടൈസെൻ കോൺഫെറൻസ് ക്യൂട്ടിയെ കുറിച്ച് ഒന്നും പരാമർശിക്കാതെയാണ് സമാപിച്ചത്.




</doc>
<doc id="205253" url="https://ml.wikipedia.org/wiki?curid=205253" title="ഹിലാ">
ഹിലാ

ഹിലാ അല്ലെങ്കിൽ ഹെല ഒരു ഇനം കോശങ്ങൾ ആണ്, ശാസ്ത്രീയമായ ഗവേഷണത്തിനു ഉപയോഗിക്കുന്ന മരണമില്ലാത്ത കോശങ്ങളുടെ ഒരു നിര (immortal cell line) ആണ് ഇവ. 
ഹെന്റിയേറ്റാ ലാക്സ് എന്ന് അർബുദ രോഗിയിൽ നിന്ന് വേർതിരിച്ചെടുത്ത കോശങ്ങളായതിനാലാണ് ഹെലാ അഥവാ ഹിലാ (HeLa)എന്ന പേരു വീണത്. 1950-ലാണ് ഹെന്റിയേറ്റാ ലാക്സ് ജോണ്സ് ഹോപ്കിന്സ് ആശുപത്രിയിൽ ഡോക്റ്റർ ജോജ് ഓട്ടോ ഗേയുടെ വൈദ്യപരിശോധനക്കും തുടർന്നുളള ചികിത്സക്കും വിധേയയാകുന്നത്. ഹെന്റിയേറ്റക്ക് സെവിക്കൽ കാന്സറാണെന്നു ഡോക്റ്റർ കണ്ടെത്തി. കാന്സർ രോഗത്തെക്കുറിച്ച് വിശദമായി പഠിക്കാനായി അത്തരം കോശങ്ങളെ ലാബറട്ടറിയിൽ വളർത്തിയെടുക്കേണ്ടത് അത്യാവശ്യമായിരുന്നു. ഇക്കാരണത്താൽ ഡോക്റ്റർ ഗേ തന്റെ പരിശോധനയിലും ചികിത്സയിലും കഴിഞ്ഞിരുന്ന സകല രോഗികളിൽ നിന്നും രോഗ ബാധിത കോശങ്ങൾ ശേഖരിക്കുമായിരുന്നു. ഇത്തരം കോശങ്ങളെ രോഗിയുടെ പേരിന്റെ ആദ്യത്തെ രണ്ടക്ഷരങ്ങളാണ് കോശങ്ങളെ തിരിച്ചറിയാനായി ഉപയോഗിച്ചിരുന്നത്. 
രോഗബാധിത കോശങ്ങളെ സൂക്ഷ്മ പഠനത്തിനു വിധേയമാക്കാ കഴിഞ്ഞാൽ ഗോഗത്തെക്കുറിച്ചുളള പല വിവരങ്ങളും ശേഖരിക്കാനാവും അതു മറുമരുന്നുകളിലേക്കും പ്രതിരോധ നടപടികളിലേക്കും നയിക്കും എന്നായിരുന്നു ഡോക്റ്ററുടെ നിഗമനം. പക്ഷെ മനുഷ്യ കോശങ്ങൾ ശരീരത്തിനു പുറത്ത് (in vitro) വളർത്തിയെടുക്കാനുളള ഉദ്യമങ്ങളെല്ലാം അതു വരേക്കും പരാജയപ്പെടുകയാണുണ്ടായത്. ഹിലായാണ് ആദ്യത്തെ വിജയകരമായ സംരംഭം. മനുഷ്യകോശങ്ങ ഗവേഷണശാലയിൽ വളർത്തിയെടുക്കാനായാ മറ്റു പല പഠനങ്ങൾക്കും അവയെ വിധേയമാക്കാം. ഉദാഹരണത്തിന് , പ്രത്യേകതരം സാഹചര്യങ്ങളും രാസവസ്തുക്കളും അവയിൽ എന്തു പ്രതികരണമാണ് ഉളവാക്കുന്നതെന്നറിയാനാകും. ഒരളവോളം മനുഷ്യശരീരത്തിന്റെ ഏറ്റവും ലളിതമായ മാതൃകയായി ഇവയെ കണക്കാക്കാം. 

അതിരുകൾ ഇല്ലാതെ സ്വന്തം പകർപ്പ് ഉണ്ടാകാനുള്ള കഴിവ് , മനുഷ്യരിൽ നിന്നും വ്യത്യസ്തമായ ക്രോമസോം സംഖ്യ എന്നിവ കാരണം ഇവയെ ജീവ ശാസ്ത്രഞ്ജൻ ആയ വാൻ വലെൻ ഇവയെ പുതിയ ഒരു സ്പീഷീസ് ആയി തരം തിരിച്ചു.



</doc>
<doc id="205254" url="https://ml.wikipedia.org/wiki?curid=205254" title="റോബർട്ട് ഡെലാനേ">
റോബർട്ട് ഡെലാനേ

റോബർട്ട് ഡെലാനേ എന്ന ഫ്രഞ്ചു ചിത്രകാരൻ1885 ഏപ്രിൽ 12-ന് ജനിച്ചു. പതിനേഴാം വയസ്സിൽ പഠനമുപേക്ഷിച്ച് പാരിസിലെ ബെല്ലി വില്ലി ക്വാർട്ടറിലെ, സ്റ്റേജ് സെറ്റ് ഡിസൈനറോടൊപ്പം ചേർന്നു. 1904-ൽ അത്തരം പണികളുപേക്ഷിക്കുകയും മുഴുവൻ സമയ ചിത്രകാരനാവുകയും ചെയ്തു. ആദ്യകാല ചിത്രങ്ങളിൽ നിയോഇംപ്രഷനിസ്റ്റ് പ്രവണതകളാണു കാണുന്നത്. ഗോഗിന്റെ ചിത്രങ്ങളുടെ സ്വാധീനവും ആദ്യകാല രചനകളിൽ കാണാം. 1908 ആയപ്പോഴേക്കും ഇദ്ദേഹം ക്യൂബിസ്റ്റ് ശൈലിയിലേക്കു തിരിഞ്ഞു. തുടർന്നു രചിച്ച മൂന്ന് ക്യൂബിസ്റ്റ് ചിത്ര പരമ്പരകളാണ് 
എന്നിവ.

1909-ലെ ഈഫൽ ടവർ പോലുള്ള ചിത്രങ്ങളിൽ ആദ്യകാല ക്യൂബിസ്റ്റ് ശൈലി നന്നേ പ്രകടമാണ്. 1911 ആയപ്പോഴേക്കും ക്യൂബിസ്റ്റ് ശൈലിയിൽ നിന്ന് കുറേക്കൂടി വ്യത്യസ്തമായ ഒരു പരീക്ഷണത്തിന് ഇദ്ദേഹമൊരുമ്പെട്ടു. മൈക്കിൾ യൂജിൻ ചെവ്റ്യൂയേലിന്റെ നവവർണസിദ്ധാന്തങ്ങളായിരുന്നു ഈ ചുവടുമാറ്റത്തിനാധാരം. "സൈമൾട്ടേനിസ്മെ" എന്നു വിളിക്കപ്പെട്ടിരുന്ന ആ സിദ്ധാന്തമനുസരിച്ച് രണ്ടോ മൂന്നോ നിറങ്ങൾ മാറിമാറി അനുഭവവേദ്യമാക്കുക എന്നതാണ് ചിത്രങ്ങളുടെ സവിശേഷത. ഇത് ചിത്രത്തിന്റെ ചലനാത്മകതയെ വർധമാനമാക്കും എന്ന് ഡെലാനേ വിശ്വസിച്ചിരുന്നു. ഈ സിദ്ധാന്തത്തെ അധികരിച്ച് ഇദ്ദേഹം വരച്ച ചിത്രങ്ങളിൽ 
എന്നിവ ശ്രദ്ധേയങ്ങളായി. കവിയും വിമർശകനുമായ ഗ്യൂല്ലാമെ അപ്പോളിനിയർ ഈ ശൈലിയെ ഓർഫിസം എന്നു വിളിച്ചു. അങ്ങനെ ചിത്രകലാ ചരിത്രത്തിൽ ഡെലാനേ ഓർഫിസത്തിന്റെ ഉപജ്ഞാതാവായി. ഓർഫിസത്തിനെ ചിലപ്പോഴൊക്കെ ഓർഫിക്-ക്യൂബിസം എന്നും വിളിക്കാറുണ്ട്.

1912 മുതൽ ഡെലാനേ രചിച്ചു തുടങ്ങിയ വിഖ്യാതമായ പരമ്പരയാണ് വിൻഡോസ്. ഇതിൽ പ്രകാശത്തിന്റെ ലോകം, അതിന്റെ സമസ്തഭാവവൈവിധ്യങ്ങളോടെയും ആവിഷ്കരിക്കുകയായിരുന്നു ഇദ്ദേഹം. പദാർഥങ്ങളേയും അവയുടെ വ്യാപ്തത്തേയും അവതരിപ്പിക്കാൻ ഇദ്ദേഹം പ്രകാശ ഭാവങ്ങളെ മാത്രമാണ് ഇതിലുപയോഗിച്ചിട്ടുള്ളത്. ലോകത്തെ പ്രകാശമായി ചുരുക്കുകയായിരുന്നു ഡെലാനേ എന്നാണ് വിമർശകമതം.

ക്യൂബിസത്തിലെ 'ക്യൂബു'കളെ നിരാകരിച്ചുകൊണ്ട് വർത്തുള രേഖകളിലൂടെയും അനേകശതം വൃത്തങ്ങളിലൂടെയും ചിത്രങ്ങൾ സാക്ഷാത്കരിക്കുന്നതിലും ഇദ്ദേഹം വിജയം വരിച്ചിട്ടുണ്ട്. 
എന്നിവ ഇതിനുദാഹരണങ്ങളാണ്. പിൽക്കാല ചിത്രങ്ങളിൽ 
എന്നിവ ഇതേ സ്വഭാവം തന്നെയാണ് നിലനിർത്തുന്നത്.

1910-ൽ ഡെലാനേ റഷ്യൻ ചിത്രകാരിയായ സോണിയ ടെർക്കിനെ വിവാഹം കഴിച്ചു. അവർ ഓർഫിസത്തെ അലങ്കാര കലയിലേക്കു കൂടി വ്യാപിപ്പിക്കുകയുണ്ടായി. 1914 മുതൽ 21 വരെ ഇദ്ദേഹം സ്പെയിനിലും പോർട്ടുഗലിലുമായിട്ടായിരുന്നു കഴിഞ്ഞിരുന്നത്. പാരിസിൽ മടങ്ങിയെത്തിയശേഷം കാര്യമായ രചനകളൊന്നുമുണ്ടായില്ല. എങ്കിലും ഇദ്ദേഹത്തിന്റെ "വർണപരീക്ഷണ"ങ്ങൾ 1960-കളിൽപ്പോലും സ്വാധീനം ചെലുത്തുകയുണ്ടായിട്ടുണ്ട്. മോറിസ് ലൂയിസ് കെന്നത്ത് നോലാൻഡ്, ഫ്രാങ്ക് സ്റ്റെല്ല എന്നിവരുടെ ചിത്രകലാജീവിതം ഇക്കാര്യം വെളിപ്പെടുത്തുന്നുണ്ട്. 1941 ഒക്ടോബർ 25-ന് ഇദ്ദേഹം അന്തരിച്ചു.



</doc>
<doc id="205264" url="https://ml.wikipedia.org/wiki?curid=205264" title="അലക്സാണ്ട്രിയയിലെ സിറിൽ">
അലക്സാണ്ട്രിയയിലെ സിറിൽ

അഞ്ചാം നൂറ്റാണ്ടിലെ ഒരു പ്രമുഖ ക്രിസ്തുമതനേതാവും ചിന്തകനും എഴുത്തുകാരനുമായിരുന്നു അലക്സാണ്ട്രിയായിലെ സിറിൽ (376-444). പൊതുവർഷം 412 മുതൽ 444 വരെ അദ്ദേഹം ഈജിപ്തിൽ അലക്സാണ്ട്രിയയിലെ പാത്രിയർക്കീസായിരുന്നു. റോമാസാമ്രാജ്യത്തിനുള്ളിൽ അലക്സാണ്ട്രിയ പ്രാധാന്യത്തിന്റെ ഔന്നത്തിലെത്തി നിൽക്കുമ്പോഴായിരുന്നു സിറിലിന്റെ വാഴ്ച. സഭാപിതാവും വേദപാരംഗതനുമായി (Doctor of the Church) എണ്ണപ്പെടുന്ന സിറിൽ ക്രൈസ്തവലോകത്തു നേടിയ യശസ്സ്, 'വിശ്വാസസ്തംഭം', "പിതാക്കന്മാരുടെ മുദ്ര" എന്നീ വിശേഷണങ്ങൾ പ്രതിഫലിപ്പിക്കുന്നു.

സിറിലിന്റെ ആദ്യകാലജീവിതത്തെക്കുറിച്ച് അധികം വിവരങ്ങൾ ലഭ്യമല്ല. ഈജിപ്തിൽ ആധുനികകാലത്തെ എൽ മഹല്ല-എൽ-കുബ്രായ്ക്കു സമീപമുള്ള തിയോഡോഷിയോസ് എന്ന ചെറുപട്ടണത്തിലാണ് അദ്ദേഹം ജനിച്ചതെന്നു കരുതപ്പെടുന്നു. സിറിൽ ജനിച്ച് അധികം കഴിയുന്നതിനു മുൻപ് അദ്ദേഹത്തിന്റെ മാതൃസഹൊദരൻ തിയോഫിലസ് അലക്സാണ്ട്രിയയിലെ പാത്രിയർക്കീസായി. സഹോദരനോട് സിറിലിന്റെ അമ്മയ്ക്ക് ഏറെ അടുപ്പമുണ്ടായിരുന്നു. അമ്മാവന്റെ ശിക്ഷണത്തിലാണ് സിറിൽ വളർന്നതും. അക്കാലത്തെ ക്രിസ്തീയലേഖകന്മാരായ കേസറിയായിലെ യൂസീബിയസ്, ഒരിജൻ, അന്ധനായ ദിദിമൂസ് തുടങ്ങിയവരുടെ രചനകളുമായ ഗാഢപരിചയം കാട്ടുന്ന സിറിലിന്റെ തന്നെ രചനകൾ അദ്ദേഹത്തിന്റെ വിദ്യാഭ്യാസം ഏതുവിധത്തിലുള്ളതായിരുന്നു എന്നു വ്യക്തമാക്കുന്നു. 

അക്കാലത്തു സാദ്ധ്യമായിരുന്നു ഔപചാരികമായ ക്രിസ്തീയവിദ്യാഭ്യാസമാണ് അദ്ദേഹത്തിനു ലഭിച്ചത്: പന്ത്രണ്ടു മുതൽ പതിനാലു വരെ പ്രായത്തിൽ (390-392), വ്യാകരണവും പതിനഞ്ചു മുതൽ ഇരുപതു വരെ വയസ്സുകളിൽ തർക്കശാസ്ത്രവും മാനവീയവിഷയങ്ങളും (393-397) അവസാനമായി ദൈവശാസ്ത്രവും (398-402) അദ്ദേഹം അഭ്യസിച്ചു. സിറിലിന്റെ ശത്രുവായി കരുതപ്പെടുന്ന അലക്സാണ്ട്രിയയിലെ യവനദാർശനിക ഹൈപ്പേഷിയയെപ്പോലെ ഗണിതത്തിനും, തത്ത്വചിന്തയ്ക്കും, ജ്യോതിശാസ്ത്രത്തിനും പ്രാധാന്യം കല്പിച്ച വിദ്യാഭ്യാസമായിരുന്നില്ല അദ്ദേഹത്തിനു ലഭിച്ചത്.

നൈൽ നദീതടത്തിനു പടിഞ്ഞാറുള്ള നൈട്രിയൻ മരുഭൂമിയിൽ കുറേക്കാലം താപസജീവിതം നയിച്ച സിറിൽ ഒടുവിൽ പാത്രിയർക്കീസ് പദവിയിൽ, തിയോഫിലസിന്റെ പിൻഗാമിയായി.

4-5 നൂറ്റാണ്ടുകളിൽ ക്രൈസ്തവലോകത്തെ ഇളക്കിമറിച്ച ക്രിസ്തുശാസ്ത്ര സംവാദങ്ങളിലെ മുഖ്യപങ്കാളികളിൽ ഒരാളായിരുന്നു സിറിൽ. യേശുക്രിസ്തുവിൽ ദൈവ, മനുഷ്യ വ്യക്തിത്വങ്ങൾ ഒന്നായിരിക്കുന്നുവെന്നും അതിനാൽ യേശുവിന്റെ അമ്മ മറിയം ദൈവമാതാവ് (തിയോടോക്കോസ്) ആണെന്നും ഉള്ള പക്ഷവും, യേശുവിൽ മനുഷ്യ, ദൈവ സ്വഭാവങ്ങൾ വ്യതിരിക്തമാണെന്നും അതിനാൽ മറിയം 'ക്രിസ്തുമാതാവ്' (ക്രിസ്തോടോക്കോസ്) മാത്രമാണെന്നും ഉള്ള പക്ഷവും തമ്മിലായിരുന്നു തർക്കം. ദൈവ, മനുഷ്യസ്വഭാവങ്ങളുടെ ഒന്നിപ്പിനേയും മറിയത്തിന്റെ ദൈവമാതൃത്വത്തേയും സിറിൽ പിന്തുണച്ചു. ഈ തർക്കത്തിന്റെ തീർപ്പിനായി 431-ൽ ചേർന്ന എഫേസോസിലെ ഒന്നാം സൂനഹദോസിൽ സിറിലിന്റെ പങ്ക് നിർണ്ണായകമായി. സിറിലിന്റെ നിലപാട് അംഗീകരിച്ച സൂനഹദോസ് എതിർപക്ഷത്തിന്റെ മുഖ്യവക്താവായിരുന്ന കോൺസ്റ്റാന്റിനോപ്പിളിലെ പാത്രിയർക്കീസ് നെസ്തോറിയൂസിനെ സ്ഥാനഭ്രഷ്ടനും സഭാഭ്രഷ്ടനുമാക്കി. 

ഇതേ തുടർന്ന്, അന്ത്യോഖ്യായിലെ യോഹന്നാന്റെ നേതൃത്വത്തിൽ എതിർസൂനഹദോസായി സമ്മേളിച്ച സിറിലിന്റെ എതിരാളികൾ ഈ നടപടി റദ്ദാക്കുകയും സിറിലിനെ സഭാഭ്രഷ്ടനായി പ്രഖ്യാപിക്കുകയും ചെയ്തെങ്കിലും ഒടുവിൽ ക്രിസ്തീയമുഖ്യധാരയിൽ അംഗീകാരം ലഭിച്ചത് സിറിലിന്റെ നിലപാടിനാണ്. ഈ തർക്കങ്ങൾക്കിടയിൽ സിറിൽ റോമാസാമ്രാട്ട് തിയൊഡോഷ്യസിന്റെ നീരസം സമ്പാദിച്ചെങ്കിലും മരണം വരെ അദ്ദേഹത്തിന് അലക്സാണ്ട്രിയയിലെ പാത്രിയർക്കീസ് പദവിൽ തുടരാനായി.

സിറിലും നെസ്തോറിയസും തമ്മിലുണ്ടായിരുന്ന അകൽച്ചയിലെ പ്രശ്നം മറിയത്തിൽ നിന്നു പിറന്ന സത്തയുടെ യഥാർത്ഥസ്വഭാവത്തെ സംബന്ധിച്ചായിരുന്നു. മനുഷ്യാവതാരം ചെയ്ത ദൈവപുത്രനിൽ ദൈവമനുഷ്യസ്വഭാവങ്ങൾ നിലനിന്നെങ്കിലും അവ അവിഭക്തമായിരുന്നു എന്നു സിറിൽ കരുതി. യേശുവിൽ ദൈവ-മനുഷ്യസ്വഭാവങ്ങൾ അവിഭക്തമായിരിക്കുന്നതിനാൽ യേശുവിന്റെ അമ്മ മറിയത്തെ അദ്ദേഹം ദൈവമാതാവായി കരുതി. നസ്രത്തിലെ തെരുവുകളിലൂടെ രൂപാന്തരീകരിക്കപ്പെട്ട് മനുഷ്യരൂപത്തിൽ നടന്നത് ദൈവം തന്നെ ആയിരുന്നു എന്ന ലളിതമായ ആശയമായിരുന്നു സിറിലിന്റെ ചിന്തയുടെ കാതൽ. "മനുഷ്യനായ ശേശുവിനേയും", "വചനമായ ദൈവത്തേയും" കുറിച്ചുള്ള നെസ്തോറിയസിന്റെ നിലപാടിലെ വിഭക്തി, മനുഷ്യനും ദൈവവും തമ്മിലുള്ള സത്താപരമായ അകലം വർദ്ധിപ്പിക്കുമെന്നും യേശുവിന്റെ വ്യക്തിത്വത്തെ ഇല്ലാതാക്കുമെന്നും സിറിൽ കരുതി.

യേശുക്രിസ്തുവിൽ മാംസരൂപമെടുത്ത ദൈവികസത്ത, മനുഷ്യരാശിയിലേക്ക് ഒഴുകിയെത്തി മനുഷ്യസ്വഭാവത്തെ കൃപയും ദൈവികതയും ചേർത്തു വിശുദ്ധാവസ്ഥയിൽ പുനർനിർമ്മിക്കുന്നതായും വിശ്വാസികൾക്ക് അത് അമർത്ത്യതയുടേയും രൂപാന്തരീകരണത്തിന്റേയും വാഗ്ദാനം സംവഹിക്കുന്നതായും സിറിൽ കരുതി. വിശ്വാസികൾക്ക് അനുകരിക്കാനുള്ള ഒരു ധാർമ്മിക, സാന്മാർഗ്ഗിക മാതൃകയായാണ് നെസ്തോറിയസ് യേശുവിലൂടെയുള്ള ദൈവത്തിന്റെ മനുഷ്യാവതാരത്തെ കണ്ടത്.

സങ്കുചിതമനഃസ്ഥിതിയുടേയും അസഹിഷ്ണുതയുടേയും പേരിൽ സിറിൽ നിശിതമായി വിമർശിക്കപ്പെട്ടിട്ടുണ്ട്. വ്യക്തിപരമായ ബോദ്ധ്യങ്ങൾക്കൊപ്പം അധികാരമോഹവും അദ്ദേഹത്തിന്റെ നിലപാടുകളെ നിർണ്ണയിച്ചതായും എഫേസോസ് സൂനഹദോസിൽ സ്വപക്ഷം അംഗീകരിച്ചു കിട്ടാൻ പേശീബലവും കൈക്കൂലിയും ഉപയോഗിച്ചതായും ആരോപിക്കപ്പെടുന്നു. അലക്സാണ്ട്രിയയിൽ നോവേഷ്യന്മാരുടെ പള്ളികൾ അടച്ചുപൂട്ടിയതിലും യഹൂദരെ ആ നഗരത്തിൽ നിന്നു പുറത്താക്കിയതിലും, വിഖ്യാത യവനചിന്തക ഹൈപ്പേഷ്യയുടെ അരുംകൊലയിലും സിറിലിനെ കുറ്റക്കാരനായി കാണുന്നവരുണ്ട്. ഇക്കാര്യങ്ങളിൽ അദ്ദേഹത്തിന്റെ പങ്കിന്റെ കാര്യത്തിൽ ചരിത്രകാരന്മാർക്കിടയിൽ അഭിപ്രായൈക്യമില്ല. റോമാസാമ്രാട്ട് തിയൊഡോഷ്യൻ രണ്ടാമൻ അദ്ദേഹത്തെ "അഹങ്കാരിയായ ഫറവോൻ" എന്നും, എഫേസോസ് സൂനഹദോസിലെ നെസ്തോറിയസ് പക്ഷക്കാരായ സഭാനേതാക്കൾ 'വിശ്വാസവിരോധി', "സഭയുടെ നാശത്തിനായി പിറന്ന രാക്ഷസൻ" എന്നും ഒക്കെ വിശേഷിപ്പിച്ചു.



</doc>
<doc id="205288" url="https://ml.wikipedia.org/wiki?curid=205288" title="ഗ്രാറ്റിസ് - ലിബ്രേ അന്തരം">
ഗ്രാറ്റിസ് - ലിബ്രേ അന്തരം

ഇംഗ്ലീഷിൽ സ്വതന്ത്രം, സൗജന്യം എന്നീ അർത്ഥങ്ങൾ കല്പിക്കാവുന്ന ഫ്രീ ("Free") എന്ന പദത്തിന്റെ ഈ അർത്ഥത്തെ വിവേചിക്കാൻ കുറിക്കുന്നതാണ് ഗ്രാറ്റിസ് - ലിബ്രേ അന്തരം (Gratis versus libre). പകർപ്പവകാശം, പേറ്റന്റ് മുതലായവ സംബന്ധിക്കുന്ന നിയമസംഹിതകളിലും മറ്റുമാണ് കൂടുതലായി ഈ പദം ഉപയോഗിക്കുന്നത്. 

സ്വതന്ത്ര സോഫ്റ്റ്‌വെയർ പ്രസ്ഥാനത്തിന്റെ പിതാവായ റിച്ചാർഡ് സ്റ്റാൾമാൻ ഇവയെ വിവേചിക്കാൻ "സ്വതന്ത്ര ഭാഷണത്തിലുള്ളത് പോലെ ചിന്തിക്കൂ, സൗജന്യ ബിയറിലേതു പോലെയല്ല" ("Think free as in free speech, not free beer.") എന്ന് പറഞ്ഞിട്ടുണ്ട്.


</doc>
<doc id="205296" url="https://ml.wikipedia.org/wiki?curid=205296" title="ചാക്രികഗ്രൂപ്പ്">
ചാക്രികഗ്രൂപ്പ്

ഒരു ഗ്രൂപ്പിലെ എല്ലാ അംഗങ്ങളെയും ഏതെങ്കിലും ഒരു പ്രത്യേക അംഗത്തിന്റെ ഘാതമായി എഴുതാൻ സാധിക്കുമെങ്കിൽ അതിനെ ഒരു ചാക്രികഗ്രൂപ്പ് (Cyclic group) എന്നു വിളിക്കുന്നു. ഈ പ്രത്യേക അംഗത്തെ ഗ്രൂപ്പിന്റെ ജനകം അഥവാ അടിസ്ഥാന അംഗം എന്ന് വിളിക്കുന്നു. (G,•) ഒരു ചാക്രിക ഗ്രൂപ്പ് ആണെന്ന് സങ്കല്പിക്കുക. a എന്ന അംഗം ഗ്രൂപ്പിന്റെ ജനകവും e തൽസമകവുമാണെങ്കിൽ ഗ്രൂപ്പിലെ അംഗങ്ങളെല്ലാം a=a, a=a•a, a=a•a•a..., a=e, a, a=a•a... ഇവയിലേതെങ്കിലും ഒന്നായിരിക്കണം. അതായത്, b ഗ്രൂപ്പിലെ ഒരു അംഗമാണെങ്കിൽ b=a എന്ന തരത്തിൽ n എന്ന പൂർണ്ണസംഖ്യ ഉണ്ടാകും.

ചാക്രികഗ്രൂപ്പുകൾ പരിബദ്ധമോ അനന്തമോ ആകാം. (formula_1,+) ഒരു പരിബദ്ധ ചാക്രികഗ്രൂപ്പാണ്, (formula_2,+) ഒരു അനന്ത ചാക്രികഗ്രൂപ്പും. ഒരു ചാക്രികഗ്രൂപ്പിന്‌ ഒന്നിലധികം ജനകങ്ങളുണ്ടാകാം. ഉദാഹരണമായി (formula_2,+) എന്ന ചാക്രികഗ്രൂപ്പിന് 1, -1 എന്നിങ്ങനെ രണ്ട് ജനകങ്ങളുണ്ട്. ചാക്രികഗ്രൂപ്പുകളെല്ലാം തന്നെ ക്രമഗ്രൂപ്പുകളാണ്.

ചാക്രികഗ്രൂപ്പുകളുടെ ഉപഗ്രൂപ്പുകളും ചാക്രികഗ്രൂപ്പുകളായിരിക്കും. G എന്നത് N അംഗങ്ങളുള്ള ഒരു ഗ്രൂപ്പാണെങ്കിൽ N ന്റെ ഓരോ ഘടകത്തിനും G യ്ക്ക് അത്രയും അംഗങ്ങളുള്ള കൃത്യം ഒരു ഉപഗ്രൂപ്പുണ്ടാകും. അംഗങ്ങളുടെ എണ്ണം അഭാജ്യസംഖ്യയായിട്ടുള്ള ഏതൊരു ഗ്രൂപ്പും ചാക്രികമായിരിക്കും.

ചാക്രികമല്ലാത്ത ഏറ്റവും ചെറിയ ഗ്രൂപ്പ് ക്ലൈൻ ഗ്രൂപ്പ് ആണ്.



</doc>
<doc id="205311" url="https://ml.wikipedia.org/wiki?curid=205311" title="മെർ">
മെർ

ഒരു സോഫ്റ്റ്‌വേർ വിതരണ തട്ടകമാണ് മെർ. മൊബൈൽ ഉപകരണങ്ങൾക്കായി നിർമ്മിക്കപ്പെടുന്ന ലിനക്സ് ഓപ്പറേറ്റിംഗ് സിസ്റ്റങ്ങൾക്ക് ഒരു അടിസ്ഥാന ഘടകം പ്രദാനം ചെയ്യുക എന്നതാണ് മെറിന്റെ ലക്ഷ്യം. മീഗോയുടെ ഔദ്യോഗിക പിൻഗാമിയായ ടൈസെന്റെ നയ വ്യതിചലനങ്ങളാണ് മീഗോ വ്യുൽപ്പന്നമായ മെറിന്റെ നിർമ്മാണത്തിന് വഴിയൊരുക്കിയത്. തങ്ങളെ മീഗോയുടെ യഥാർത്ഥ പിൻഗാമികളായി ലിനക്സ് ഫൗണ്ടേഷൻ അംഗീകരിക്കും എന്നതായിരുന്നു മെർ നിർമ്മാതാക്കളുടെ പ്രഖ്യാപനം.

മെർ ഒരു ഓപ്പറേറ്റിംഗ് സിസ്റ്റം അല്ല. ലിനക്സ് കെർണൽ അധിഷ്ഠിതമായ ഒരു ഒഎസ് ഘടകമാണ് മെർ പ്രദാനം ചെയ്യുന്നത്. ഈ ഓപ്പറേറ്റിംഗ് സിസ്റ്റം ഘടകം കെർണലിനു മുകളിലായും ഗ്രാഫികൽ യൂസർ ഇന്റർഫേസിനു താഴെയായും പ്രവർത്തിക്കുന്നു.

മീഗോയ്ക്ക് തത്തുല്യമായ കോറാണ് മെറും പ്രദാനം ചെയ്യുന്നത്. മുമ്പ് മീഗോ പ്രവർത്തിച്ചിരുന്നതും മീഗോക്ക് പ്രവർത്തിക്കാവുന്നതുമായ എല്ലാത്തരം ആർക്കിടെക്ചറുകളെയും മെറും പിന്തുണക്കും. മീഗോ പ്രവർത്തിപ്പിക്കുന്ന അതേ രൂപത്തിൽ അവയിലെല്ലാം മെറിനെയും പ്രവർത്തിപ്പിക്കാം.

മെർ ഇന്റൽ എക്സ്86, ആം ആർക്കിടെക്ചർ, മിപ്സ് ആർക്കിടെക്ചർ എന്നിവയെ പിന്തുണക്കുന്നു.

വിവിധ ഉപകരണങ്ങൾക്കുള്ള മെർ രൂപങ്ങൾ ലഭ്യമാണ്. റാസ്ബെറി പൈ, ബീഗിൾബോർഡ്, നോക്കിയ എൻ900, നോക്കിയ എൻ9, നോക്കിയ എൻ950 തുടങ്ങിയവയിൽ പ്രവർത്തിക്കുന്ന മെർ രൂപങ്ങൾ നിലവിലുണ്ട്. ഇന്റൽ ആറ്റം പ്രൊസസർ അധിഷ്ഠിത ടാബ്‌ലെറ്റ് ഉപകരണങ്ങളിലും മെർ പ്രവർത്തിക്കും. വിവിധ ഹാർഡ്‌വെയറുകളിൽ മെർ പ്രവർത്തിപ്പിക്കാനാവശ്യമായ നിരവധി അഡാപ്റ്റേഷൻ പാക്കേജുകൾ വിവിധ പദ്ധതികളുടെ ഭാഗമായി രൂപപ്പെടുത്തിയിട്ടുണ്ട്. മെർ ഉപകരണങ്ങളിൽ നേരിട്ട് ഉപയോഗിക്കുകയോ ഡുവൽ ബൂട്ട് നടത്തി ഉപയോഗിക്കുകയോ ചെയ്യാം.

2012 ജനുവരിയിൽ സ്പാർക്ക് എന്നൊരു മെർ - പ്ലാസ്മ ആക്റ്റീവ് അധിഷ്ഠിത ടാബ്‌ലെറ്റ് വിപണിയിലെത്തുമെന്ന് അറിയിച്ചു. പിന്നീട് സ്പാർക്ക് എന്ന പേര് മാറ്റി വിവാൾഡി എന്നാക്കി. 7 ഇഞ്ച് മൾട്ടിടച്ച് പിന്തുണയോടെയും ആം സിപിയുവോടെയുമായിരുന്നു വിവാൾഡി ഇറക്കാൻ ഉദ്ദേശിച്ചിരുന്നത്. വില 200 യൂറോ ആകുമെന്ന് കരുതപ്പെട്ടിരുന്നു. പുറത്തിറങ്ങും മുമ്പേത്തന്നെ വിവാൾഡിക്ക് നല്ല സ്വീകരണം ലഭിച്ചു. എന്നാൽ ഹാർഡ്‌വെയർ പാർട്ട്ണറായ ചൈനീസ് കമ്പനിയുമായുള്ള പ്രശ്നങ്ങൾ കാരണം പുറത്തിറക്കൽ വൈകി. പിന്നീട് ജൂലൈയിൽ വിവാൾഡി തിരിച്ചെത്തുമെന്ന് പ്ലാസ്മ നിർമ്മാതാക്കളിൽ ഒരാളായ ആരോൺ സീഗോ അറിയിച്ചു.

2012 ജൂലൈയിൽ മീഗോ വികസിപ്പിച്ചിരുന്ന മുൻ നോക്കിയ തൊഴിലാളികൾ സ്ഥാപിച്ച ഫിന്നിഷ് മൊബൈൽ കമ്പനിയായ ഹോള മൊബൈൽ മെർ-മീഗോ അധിഷ്ഠിത ഓപ്പറേറ്റിംഗ് സിസ്റ്റമായ സെയിൽഫിഷ് ഓഎസോടു കൂടിയ ഉപകരണങ്ങൾ വിപണിയിലെത്തുമെന്ന് പ്രഖ്യാപിച്ചു. 2012 നവംബറിൽ സെയിൽഫിഷ് പുറത്തിറങ്ങി. 2013ൽ ആദ്യ ഹോള മൊബൈൽ ഫോൺ പുറത്തിറങ്ങുമെന്ന് പ്രതീക്ഷിക്കപ്പെടുന്നു.
കെഡിഇയുടെ മൊബൈൽ പ്ലാറ്റ്ഫോമായ പ്ലാസ്മ ആക്റ്റീവിന്റെ അവലംബ തട്ടകം മെർ ആണ്.

സെയിൽഫിഷിന് സമാന്തരമായ മറ്റൊരു മെർ അധിഷ്ഠിത ഓപ്പറേറ്റിംഗ് സിസ്റ്റമാണ് നെമോ മൊബൈൽ. സെയിൽഫിഷിൽ നിന്നു വ്യത്യസ്തമായി കമ്യൂണിറ്റി പദ്ധതിയായ നെമോയിൽ ലിനക്സ് കെർണൽ, മെർ, ഗ്രാഫിക്കൽ സമ്പർക്കമുഖം, നിരവധി ആപ്ലികേഷനുകൾ എന്നിവ ഉൾക്കൊള്ളുന്നു.



</doc>
<doc id="205316" url="https://ml.wikipedia.org/wiki?curid=205316" title="ഉബുണ്ടു ഫോർ ആൻഡ്രോയ്ഡ്">
ഉബുണ്ടു ഫോർ ആൻഡ്രോയ്ഡ്

ആൻഡ്രോയ്ഡ് ഫോണുകളിൽ പ്രവർത്തിക്കുന്ന ഒരു ഉബുണ്ടു ഉൽപ്പന്നമാണ് ഉബുണ്ടു ഫോർ ആൻഡ്രോയ്ഡ്. നിരവധി ഫോണുകളിൽ ഇത് പ്രിലോഡഡ് ആയി വരും എന്ന് കരുതപ്പെടുന്നു. ബാഴ്സലോണയിലെ 2012 മൊബൈൽ വേൾഡ് കോൺഗ്രസ്സിലാണ് കാനോനിക്കൽ ഉബുണ്ടു ഫോർ ആൻഡ്രോയ്ഡ് ആദ്യമായി പുറത്തിറക്കിയത്.


കാനോനിക്കലിന്റെ അറിയിപ്പ് പ്രകാരം ഉബുണ്ടു ഫോർ ആൻഡ്രോയ്ഡ് പ്രവർത്തിപ്പിക്കാൻ ഒരു ഫോണിന് താഴെയുള്ള ഹാർഡ്‌വെയറുകൾ അത്യാവശ്യമാണ്.



</doc>
<doc id="205320" url="https://ml.wikipedia.org/wiki?curid=205320" title="റുഡോൾഫ് വൊൺ ഡെൽബ്രൂക്">
റുഡോൾഫ് വൊൺ ഡെൽബ്രൂക്

പ്രഷ്യൻ രാജ്യതന്ത്രജ്ഞനായിരുന്നു റുഡോൾഫ് വൊൺ ഡെൽബ്രൂക്. ഇദ്ദേഹം 1817 ഏപ്രിൽ 16-ന് ബർലിനിൽ ജനിച്ചു. നിയമപഠനം പൂർത്തിയാക്കിയശേഷം 1837-ൽ ഗവൺമെന്റ് സർവീസിൽ പ്രവേശിച്ച ഡെൽബ്രൂക് 1848-ൽ വാണിജ്യ മന്ത്രാലയത്തിൽ നിയമിതനായി. വാണിജ്യാഭിവൃദ്ധിക്കു സഹായകമായ പ്രവർത്തനങ്ങളിൽ ഇദ്ദേഹം പ്രധാന പങ്കുവഹിച്ചിട്ടുണ്ട്. 1851-ൽ ഒരു കസ്റ്റംസ് യൂണിയൻ (സോൾവിറീൻ; Zollverein) സ്ഥാപിക്കുന്നതിനു നേതൃത്വം നൽകി. 1857 മുതൽ 76 വരെ ഇദ്ദേഹം ബിസ്മാർക്കിന്റെ കീഴിൽ ഭരണരംഗത്തു സേവനമനുഷ്ഠിച്ചിട്ടുണ്ട്. ബിസ്മാർക്കിന്റെ പിന്തുണയോടെ പ്രഷ്യക്കു പ്രയോജനകരമായ സ്വതന്ത്രകച്ചവടതന്ത്രങ്ങൾ ഇദ്ദേഹം ആവിഷ്ക്കരിച്ചിരുന്നു. 1862-ൽ ഫ്രാൻസുമായി ഒരു പ്രധാന വാണിജ്യക്കരാറുണ്ടാക്കി. വടക്കൻ ജർമൻ സഖ്യ (North German Confederation)ത്തിന്റെ ചാൻസലറിയുടെ അധ്യക്ഷൻ ആയി 1867-ൽ നിയമിതനായ ഡെൽബ്രൂക് 1871-ൽ ജർമൻ സാമ്രാജ്യത്തിലെ (ബിസ്മാർക്കിന്റെ ജർമനി) ചാൻസലറിയുടെ തലവനായും നിയമിതനായിരുന്നു. സാമ്പത്തിക നയങ്ങളിൽ ബിസ്മാർക്കുമായി അഭിപ്രായ വ്യത്യാസമുണ്ടായതിനെത്തുടർന്ന് 1876-ൽ ഇദ്ദേഹം രാജിവച്ചു. 1903 ഫെബ്രുവരി 1-ന് ഇദ്ദേഹം ബർലിനിൽ മരണമടഞ്ഞു. 



</doc>
<doc id="205325" url="https://ml.wikipedia.org/wiki?curid=205325" title="ഓപ്പസ്">
ഓപ്പസ്

സ്വതന്ത്രമായതും, നിർമാതാക്കൾക്ക് പ്രതിഫലം നൽകേണ്ടാത്തതും, വിവിധോദ്ദേശ്യയുക്തമായ ഒരു ഓഡിയോ ഫോർമാറ്റ് ആണ് ഓപ്പസ്. ഈ ഫോർമാറ്റിനെ ഇന്റർനെറ്റ് എൻജിനീയറിങ് ടാസ്ക് ഫോഴ്സ് (IETF) ഒരു ഓഡിയോ സ്റ്റാൻഡേർഡ് ആയി അംഗീകരിച്ചിരിക്കുന്നു. ഇത് സ്കൈപ്പിന്റെ സിൽക്ക് കോഡെക്കിന്റേയും, സിഫ്.ഓർഗിന്റെ (Xiph.Org) കെൽട്ട് (CELT) കോഡെക്കിന്റേയും സമന്വയമാണ്. വളരെ കുറഞ്ഞ ലാറ്റൻസിയും (2.5-60 മില്ലി സെക്കന്റ്), വളരെ വ്യക്തതയാർന്ന ശബ്ദം രേഖപ്പെടുത്താൻ കഴിയുമെന്നതിനാലും, ഇന്റെർനെറ്റ് ടെലഫോണി, വീഡിയോ കോൺഫറൻസിങ് മുതലായവക്ക് ഈ ഓഡിയോ ഫോർമാറ്റ് ഉപയോഗിക്കാൻ കഴിയും. 

6 കിലോബിറ്റ് പ്രതി സെക്കന്റ് മുതൽ 510 കിലോബിറ്റ് പ്രതി സെക്കന്റ് വരെ ആണ് അനുവദനീയമായ ബിറ്റ് റേറ്റ്. സാംപ്ലിങ് റേറ്റ് ആകട്ടെ 8, 16, 24, 48 എന്നീ കിലോ ഹെർട്സുകൾ ആകാം. അഡ്വാൻസ്ഡ് ഓഡിയോ കോഡെൿ (AAC), വോർബിസ്, എംപി3 എന്നീ ഓഡിയോ ഫോർമാറ്റുകളേക്കാളും വ്യക്തമായി ശബ്ദം രേഖപ്പെടുത്താൻ ഓപ്പസിനു കഴിയുമെന്ന് ആദ്യകാല താരതമ്യ പഠനങ്ങൾ സൂചിപ്പിക്കുന്നു.

ഓപ്പസ് ഓഗ് കണ്ടെയ്നർ ഫോർമാറ്റാണ് ഉപയോഗിക്കുന്നത്. ഓപ്പസ്സിനെ മാട്രോസ്ക കണ്ടെയ്നർ ഫോർമാറ്റിൽ ഉൾപ്പെടുത്താനുള്ള ശ്രമങ്ങൾ നടന്നുവരുന്നു. ഓപ്പസ്സിനെ വിപി9 വീഡിയോ കോഡെക്കിനോടൊപ്പം വെബ്എം പദ്ധതിയിൽ ഉൾക്കൊള്ളിക്കാനുമുള്ള ശ്രമങ്ങൾ ഗൂഗിൾ നടത്തിവരുന്നു .


</doc>
<doc id="205328" url="https://ml.wikipedia.org/wiki?curid=205328" title="തോട്ടകം">
തോട്ടകം

കോട്ടയം ജില്ലയിലെ തലയാഴം ഗ്രാമപഞ്ചായത്തിൽ സ്ഥിതി ചെയ്യുന്ന ഗ്രാമമാണ് തോട്ടകം. വൈക്കത്തുനിന്നും ഏകദേശം 4 കിലോമീറ്ററാണ് ഗ്രാമത്തിലേക്കുള്ള ദൂരം. ഭുരിഭാഗം ജനങ്ങളും തൊഴിലാളികളും കൃഷിക്കാരുമാണ്.


</doc>
<doc id="205332" url="https://ml.wikipedia.org/wiki?curid=205332" title="വിൻഡോസ് സെർവർ 2008">
വിൻഡോസ് സെർവർ 2008

മൈക്രോസോഫ്റ്റ്‌ വിൻഡോസ്ഇന്റെ ഒരു സെർവർ ഓപ്പറേറ്റിങ് സിസ്റ്റമാണ് വിൻഡോസ് സെർവർ 2008. വിൻഡോസ് സെർവർ 2003 ന്റെ തുടർച്ചയായി 2008 ഫെബ്രുവരി 27-നാണ് ഇത് ഔദ്യോഗികമായി പുറത്തിറങ്ങിയത്. 


</doc>
<doc id="205346" url="https://ml.wikipedia.org/wiki?curid=205346" title="പച്ചമയിൽ">
പച്ചമയിൽ

തെക്കുകിഴക്കൻ ഏഷ്യയിൽ കണ്ടുവരുന്ന ഒരു ഇനം മയിലാണ് പച്ചമയിൽ (ഇംഗ്ലീഷ്: Green Peafowl). തൂവലുകളുടെ തിളങ്ങുന്ന പച്ചനിറം കൊണ്ടുതന്നെയാണ് ഇവയ്ക്ക് ഈ പേരുലഭിച്ചത്. ജാവാ മയിൽ എന്ന പേരിലും ഈ പക്ഷി അറിയപ്പെടുന്നു. ഇന്ത്യൻ മയിലിനെ അപേക്ഷിച്ച് പച്ചമയിലുകളിൽ ആണും പെണ്ണും രൂപത്തിൽ കാര്യമായ വ്യത്യാസങ്ങളൊന്നുമില്ല. ആണിനും പെണ്ണിനും നീളമുള്ള വാലുകൾ ഉണ്ടെങ്കിലും പീലി ആണ്മയിലിനു മാത്രമേ ഉള്ളൂ. ചെവിയുടെ സമീപത്തായ് മഞ്ഞനിറത്തിലുള്ള ചർമ്മം ഇവയുടെ പ്രത്യേകതയാണ്. പച്ചമയിലുകൾ പൊതുവെ നിശ്ശബ്ദരാണ്. ഇന്ത്യൻ മയിലുകളെ പോലെ ഇവ അധികം ശബ്ദമുണ്ടാക്കാറില്ല.

ആൺ മയിലുകൾക്ക് 1.8 മുതൽ 3 മീ. വരെ നീളമുണ്ടാകാറുണ്ട്, പെൺ മയിലുകൾ 1മുതൽ 1.1 മീ വരെയും. പറക്കുന്ന കാര്യത്തിൽ ആൺ മയിലുകളേക്കാളും മിടുക്ക് പെൺ മയിലുകൾക്കാണ്.

തെക്കുകിഴക്കൻ ഏഷ്യൻ രാജ്യങ്ങളായ ലാവോസ്, തായ്‌ലാന്റ്, വിയറ്റ്നാം, ജാവ, മലേഷ്യ, കംബോഡിയ എന്നിവിടങ്ങളിലാണ് ഇവയെ ധാരാളമായും കണ്ടുവരുന്നത്. വടക്കുകിഴക്കൻ ഇന്ത്യയിലും ഇവയെ അപൂർവമായ് കണ്ടുവരുന്നു. വേട്ടയാടൽ മൂലം ഇന്ന് ഇവയുടെ എണ്ണം കുറഞ്ഞുവരുകയാണ്. 

കാട്ടുപക്ഷിയായ പച്ചമയിൽ നിലത്താണ് കൂടുകൂട്ടുക. ഒരുതവണ 3 മുതൽ 6 മുട്ടകൾ വരെ ഇടും.
പഴങ്ങൾ, ഷഡ്പദങ്ങൾ, ഉരഗങ്ങൾ, ചെറിയ സസ്തനികൾ എന്നിവയാണ് പ്രധാന ഭക്ഷണം.



</doc>
<doc id="205348" url="https://ml.wikipedia.org/wiki?curid=205348" title="പാവട്ട ലിനറിഫോളിയ">
പാവട്ട ലിനറിഫോളിയ

റുബിയേസീ കുടുംബത്തിലെ ഒരു ജനുസ്സായ പാവട്ടയിലെ ഒരു സ്പീഷിസാണ് പാവട്ട ലിനറിഫോളിയ - Pavetta linearifolia. കെനിയ, ടാൻസാനിയ എന്നിവിടങ്ങളിലാണ് ഇതു കാണപ്പെടുന്നത്. 



</doc>
<doc id="205354" url="https://ml.wikipedia.org/wiki?curid=205354" title="എൽ ജി ഒപ്ടിമസ് 4X HD">
എൽ ജി ഒപ്ടിമസ് 4X HD

എൽ.ജി.യുടെ ക്വാഡ്‌കോർ സ്മാർട്‌ഫോൺ ആണ് ഒപ്ടിമസ് 4എക്‌സ് എച്ച്.ഡി. ആൻഡ്രോയ്ഡ് 4.0 ഐസ്‌ക്രീം സാൻവിച്ച് വെർഷനിൽ പ്രവർത്തിക്കുന്ന ഈ ഫോണിൽ ഒരു ജി.ബി. റാമാണുള്ളത്. 1.5 ഗിഗാഹെർട്‌സ് ക്വാഡ്‌കോർ എൻവിഡിയ ടെഗ്രാ 3 ആണ് പ്രൊസസർ. 35,000 രൂപയാണ് വില. 

4.7 ഇഞ്ച് ഐ.പി.എസ്. സ്‌ക്രീനോടുകൂടിയ ഇതിന്റെ ഡിസ്‌പ്ലേ റിസൊല്യൂഷൻ 720 X 1280 പിക്‌സൽസ് ആണ്. ഓട്ടോഫോക്കസ്, ഫേസ്ട്രാക്കിങ്, പനോരമ, എച്ച്.ഡി. റെക്കോഡിങ് എന്നീ സൗകര്യങ്ങളോടുകൂടിയ 8 മെഗാപിക്‌സൽ ക്യാമറയും 1.3 മെഗാപിക്‌സൽ ഫ്രണ്ട് ക്യാമറയുമുണ്ട്.

കണക്ടിവിറ്റിക്കായി ത്രിജി, വൈഫൈ, ബ്ലൂടൂത്ത്, എൻ.എഫ്.സി. എന്നിവയാണ് ഒപ്ടിമസ് 4 എക്‌സിലുള്ളത്. കൂടാതെ എഫ്.എം. റേഡിയോ, അസിസ്റ്റഡ് ജി.പി.എസ്., 3.5 എം.എം. ഓഡിയോ ജാക്ക്, 64 ജി.ബി. മൈക്രോ എസ്.ഡി. സ്ലോട്ട് എന്നിവയും ഫോണിലുണ്ട്. 9 മണിക്കൂർ തുടർച്ചയായ സംസാരസമയവും 10 മണിക്കൂർ ത്രിജി ഉപയോഗവുമാണ് ഈ ഫോണിന്റെ ബാറ്ററി ബാക്കപ്പായി എൽ.ജി.അവകാശപ്പെടുന്നത്. 


</doc>
<doc id="205360" url="https://ml.wikipedia.org/wiki?curid=205360" title="ഓം നമഃ ശിവായ">
ഓം നമഃ ശിവായ

സംസ്കൃതത്തിലെ സുപ്രസിദ്ധമായ മന്ത്രമാണ് ഓം നമഃ ശിവായ (സംസ്കൃതത്തിൽ "" ). ശിവനെ നമിക്കുന്നു, ശിവനെ ആരാധിക്കുന്നു എന്നാണ് ഈ മന്ത്രം അർഥമാക്കുന്നത്.

അഞ്ച് അക്ഷരങ്ങളുള്ളതിനാൽ നമഃ ശിവായ, പഞ്ചാക്ഷരീമന്ത്രം എന്നും അറിയപ്പെടുന്നു. യജുർവേദത്തിലെ ശ്രീ രുദ്ര ചക്രസ്തോത്രത്തിൽ നിന്നുമെടുത്തിട്ടുള്ള മന്ത്രമാണിത്.
ശിവായ സുബ്രഹ്മണ്യ സ്വാമി ഈ മന്ത്രത്തിന്റെ അർത്ഥം വ്യാഖ്യാനിക്കുന്നത് ഇങ്ങനെയാണ്:-
"നമഃ ശിവായ എന്നത് വേദങ്ങളുടെ അന്തഃസത്തയിൽ പരാമർശിച്ചിരിക്കുന്ന പരമശിവന്റെ ഏറ്റവും പരിപാവനമായ നാമമാണ്. 
ന എന്നാൽ ഭഗവാൻ തന്നിൽ ഒളിപ്പിച്ചിരിക്കുന്ന ലാളിത്യം, മ പ്രപഞ്ചത്തെക്കുറിക്കുന്നു. ശി ശിവനെ പ്രതിനിധീകരിക്കുന്നു. വ എന്നാൽ ഭഗവാന്റെ തുറന്ന ലാളിത്യം. യ എന്നാൽ ആത്മാവിനെക്കുറിക്കുന്നു. ഈ അഞ്ചക്ഷരങ്ങൾ പഞ്ചഭൂതങ്ങളേയും കുറിക്കുന്നു. ന എന്നാൽ ഭൂമി. മ എന്നാൽ ജലം. ശി എന്നാൽ അഗ്നി. വ എന്നാൽ വായു. യ എന്നാൽ ആകാശം"


</doc>
<doc id="205372" url="https://ml.wikipedia.org/wiki?curid=205372" title="ക്രമഗ്രൂപ്പ്">
ക്രമഗ്രൂപ്പ്

ഒരു ഗ്രൂപ്പിന്റെ സംക്രിയ ഗ്രൂപ്പിലെ അംഗങ്ങളുടെ മേൽ ക്രമനിയമം പാലിക്കുന്നുവെങ്കിൽ ആ ഗ്രൂപ്പിനെ ക്രമഗ്രൂപ്പ് (Commutative group) അഥവാ ആബേലിയൻ ഗ്രൂപ്പ് (Abelian group) എന്ന് വിളിക്കുന്നു. അതായത്, ഗ്രൂപ്പിലെ ഏത് രണ്ട് അംഗങ്ങളുടെമേൽ സംക്രിയ ഉപയോഗിച്ചാലും കിട്ടുന്ന ഉത്തരം അംഗങ്ങളുടെ ക്രമത്തെ ആശ്രയിക്കരുത്. (G,•) എന്ന ക്രമഗ്രൂപ്പിലെ അംഗങ്ങളാണ് "a", "b" എങ്കിൽ "a" • "b" = "b" • "a" എന്ന് വരും.

സങ്കലനം സംക്രിയയായ പൂർണ്ണസംഖ്യാഗണം ക്രമഗ്രൂപ്പിന് ഉദാഹരണമാണ്. ചാക്രികഗ്രൂപ്പുകളെല്ലാം തന്നെ ക്രമഗ്രൂപ്പുകളാണ്. എന്നാൽ ക്രമഗ്രൂപ്പുകളെല്ലാം ചാക്രികഗ്രൂപ്പുകളല്ല. ക്ലൈൻ ഗ്രൂപ്പ് ഒരു ചാക്രികമല്ലാത്ത ക്രമഗ്രൂപ്പാണ്. ക്രമഗ്രൂപ്പല്ലാത്ത ഏറ്റവും ചെറിയ ഗ്രൂപ്പ് ഡൈഹെഡ്രൽ ഗ്രൂപ്പായ formula_1 ആണ്

(G,•) എന്ന ഗ്രൂപ്പിന്റെ കെയ്ലി പട്ടികയിലെ "a" ആം വരിയിലെ "b" ആം അംഗം "a" • "b" യും "b" ആം വരിയിലെ "a" ആം അംഗം "b" • "a" യും ആണ്. G ഒരു ക്രമഗ്രൂപ്പാണ് എന്നുണ്ടെങ്കിൽ ഈ രണ്ട് വിലകളും തുല്യമായിരിക്കും. അതായത്, കെയ്ലി പട്ടിക ഒരു സമമിതീയ മാട്രിക്സ് ആണെന്ന് വരുന്നു.

ഏതൊരു പരിബദ്ധ ക്രമഗ്രൂപ്പിനെയും അഭാജ്യസംഖ്യകളുടെ ഘാതം അംഗങ്ങളുള്ള ചാക്രികഗ്രൂപ്പുകളുടെ നേർതുകയായി എഴുതാൻ സാധിക്കും. ഈ പ്രസ്താവനയെ പരിബദ്ധ ക്രമഗ്രൂപ്പുകളുടെ അടിസ്ഥാനസിദ്ധാന്തം എന്ന് വിളിക്കുന്നു.



</doc>
<doc id="205383" url="https://ml.wikipedia.org/wiki?curid=205383" title="തിലോത്തമ മജുംദാർ">
തിലോത്തമ മജുംദാർ

പ്രഥമ കാക്കനാടൻ സാഹിത്യ പുരസ്‌കാരത്തിന് അർഹയായ പ്രമുഖ ബംഗാളി നോവലിസ്റ്റാണ് തിലോത്തമ മജുംദാർ.(তিলোত্তমা মজুমদার) (ജനനം:11 ജനുവരി 1966)
കുട്ടിക്കാലം കാല്ചിനിയിലെ തേയിലത്തോട്ടങ്ങളിലാണ് ചെലവിട്ടത്. ആദ്യത്തെ ലേഖനം കാലിചിനിയിലെ ഉന്മേഷ് എന്ന പത്രത്തിലായിരുന്നു. 1985 മുതൽക്കൊണ്ട് കൊൽക്കത്ത വാസിനിയായി. കൊൽക്കത്തയിലെ സ്കോട്ടീഷ് കൃസ്ത്യൻ കോളേജിൽ നിന്ന് ബിരുദാനാന്തര ബിരുദം നേടി. 1993 മുതൽ സാഹിത്യരചനകൾ തുടങ്ങി. ആദ്യത്തെ നോവൽ ഋ 1996-ലാണ് പ്രസിദ്ധീകരിച്ചത്. കവിതകളും, ചെറുകഥകളും എഴുതാറുണ്ട്. 2006ൽ "ബസുധാര" എന്ന നോവലിന് ആനന്ദ പുരസ്‌കാരം ലഭിച്ചു.. 


</doc>
<doc id="205385" url="https://ml.wikipedia.org/wiki?curid=205385" title="ശന്തനൂ താമുലി">
ശന്തനൂ താമുലി

കേന്ദ്ര സാഹിത്യ അക്കാദമിയുടെ 2011 ലെ സമഗ്രസംഭാവനാ പുരസ്‌കാരം നേടിയ അസമീസ് എഴുത്തുകാരനാണ് ശന്തനൂ താമുലി . ഇരുപത്തിയൊൻതു വർഷമായി മൗ ചക്ക് എന്ന കുട്ടികളുടെ മാസികയുടെയും ശാസ്ത്ര മാസികയായ നാതുൻ അഭിസ്‌കാറിന്റെയും എഡിറ്ററാണ്. ഇരുപത്തഞ്ചോളം ബാല സാഹിത്യ കൃതികൾ രചിച്ചിട്ടുണ്ട്.
ആസ്സാം ജോർഹാട്ട്, പുലിബോർ സ്വദേശിയാണ് ശന്തനൂതാമൂലി. ഗോഹാട്ടി സർവ്വകലാശാലയിൽ നിന്നും ബിരുദാനാന്തര ബിരുദവും പി.എച്ച്.ഡിയും നേടി. പത്തൊൻപതാം വയസ്സിൽ പ്രസിദ്ധീകരിച്ച മണി ബനി ഏകോൻ ഫൂലോനി എന്ന കൃതിക്കും 1974 ൽ ഇലക്ട്രോണിക് നമോർ ലോറാ തൂ എന്ന കൃതിക്കും ദേശീയ പുരസ്കാരം ലഭിച്ചു. വടക്കു കിഴക്കൻ ശാസ്ത്ര സാങ്കേതിക ഇൻസ്റ്റിറ്റ്യൂട്ടിലെ മുഖ്യ പി.ആർ. ഒ യാണ്.


</doc>
<doc id="205411" url="https://ml.wikipedia.org/wiki?curid=205411" title="ഹാൻസ് ഗോട്ട്ലിബ് ഡെൽബ്രൂക്">
ഹാൻസ് ഗോട്ട്ലിബ് ഡെൽബ്രൂക്

ജർമൻ ചരിത്രകാരനായിരുന്നു ഹാൻസ് ഗോട്ട്ലിബ് ഡെൽബ്രൂക്. രാഷ്ട്രീയ ചരിത്രവും സൈനിക ചരിത്രവുമാണ് ഇദ്ദേഹം വിഷയമാക്കിയിട്ടുള്ളത്. ഉത്തര-പൂർവ ജർമനിയിലെ റൂജൻ (Rugen) ദ്വീപിലെ ബർജിനിൽ (Bergen) 1848 നവംബർ 11-ന് ഇദ്ദേഹം ജനിച്ചു. ജർമനിയിലെ ഹെയ്ഡൽബർഗ്, ഗ്രീഫ് സ് വാൾഡ്, ബോൺ എന്നീ സർവകലാശാലകളിലായി വിദ്യാഭ്യാസം പൂർത്തിയാക്കി. പ്രഷ്യയിലെ വ്ളാദിമിർ രാജകുമാരന്റെ ട്യൂട്ടറായി സേവനമനുഷ്ഠിച്ചിട്ടുണ്ട്. ബർലിൻ സർവകലാശാലയിൽ ആധുനിക ചരിത്രത്തിന്റെ പ്രൊഫസറായി (1896-1921) ഇദ്ദേഹം നിയമിതനായിരുന്നു. പ്രഷ്യയിലെ ലാൻടാഗ് (1882-85), ജർമൻ റീഷ്സ്റ്റാഗ് (1884-90) എന്നീ നിയമനിർമ്മാണ സഭകളിൽ അംഗമായിരിക്കുവാനും ഇദ്ദേഹത്തിന് അവസരം ലഭിച്ചു. അക്കാലത്തെ ഒരു പ്രമുഖ ആനുകാലിക പ്രസിദ്ധീകരണമായിരുന്ന പ്രഷ്യൻ അനൽസിന്റെ (Preussische Jahrbucher) എഡിറ്ററായി 1883 മുതൽ 1919 വരെ ഇദ്ദേഹം പ്രവർത്തിച്ചിട്ടുണ്ട്. ഒരു ചരിത്ര പണ്ഡിതനെന്ന അംഗീകാരം നേടിയ ഇദ്ദേഹം യുദ്ധകാര്യചരിത്രത്തെപ്പറ്റി ശ്രദ്ധേയമായ ഗ്രന്ഥങ്ങൾ ജർമൻ ഭാഷയിൽ രചിച്ച് പ്രശസ്തി നേടി. ഒന്നാം ലോകയുദ്ധകാലത്ത് യുദ്ധത്തേയും രാഷ്ട്രീയത്തേയും പറ്റി ഗ്രന്ഥരചന നടത്തി. ജർമനിയുടെ വിദേശനയത്തെപ്പറ്റി അഭിപ്രായപ്രകടനം നടത്തിയിട്ടുണ്ട്. ഒന്നാം ലോകയുദ്ധം അവസാനിക്കുന്നതുമായി ബന്ധപ്പെട്ടുള്ള പാരിസ് സമാധാന സമ്മേളനത്തിൽ ഇദ്ദേഹം സംബന്ധിച്ചിരുന്നു. 1929 ജൂലൈ 14-ന് ഇദ്ദേഹം ബർലിനിൽ നിര്യാതനായി.



</doc>
<doc id="205413" url="https://ml.wikipedia.org/wiki?curid=205413" title="സിപ്രിയൻ">
സിപ്രിയൻ

പൊതുവർഷം മൂന്നാം നൂറ്റാണ്ടിൽ (ജനനം: 200-നടുത്ത്; മരണം 258 സെപ്തംബർ 14) ഉത്തരാഫ്രിക്കയിൽ ജീവിച്ചിരുന്ന ക്രിസ്തീയലേഖകനും മെത്രാനുമായിരുന്നു സിപ്രിയൻ. ലത്തീൻ ക്രിസ്തീയതയുടെ ആദ്യകാലനേതാക്കളിൽ ഒരാളും ലത്തീൻ ഭാഷയിലെ ക്രൈസ്തവസാഹിത്യത്തിന്റെ പ്രാരംഭകനെന്ന നിലയിൽ മറ്റൊരു ഉത്തരാഫ്രിക്കക്കാരനായ തെർത്തുല്യന്റെ പിന്തുടർച്ചക്കാരനും ആയി അദ്ദേഹം കണക്കാക്കപ്പെടുന്നു. റോമൻ ആഫ്രിക്കയിലെ കാർത്തേജ് നഗരത്തിൽ ഒന്നാംകിട അഭിഭാഷകനായിരുന്ന സിപ്രിയൻ ക്രിസ്തുമതത്തിലേക്കു പരിവർത്തിതനായത് മുതിർന്ന പ്രായത്തിലാണ്. തുടർന്ന് പുരോഹിതനായ അദ്ദേഹം താമസിയാതെ കാർത്തേജിലെ മെത്രാൻ പദവിയിലെത്തി.

മെത്രാൻ എന്ന നിലയിൽ അദ്ദേഹം ക്രിസ്തീയസമൂഹത്തിൽ മെത്രാൻ പദവിക്കുള്ള പ്രാധാന്യത്തെ നിർവചിച്ചുറപ്പിക്കുകയും മെത്രാന്മാർക്കിടയിലുള്ള സമത്വത്തിന് ഉന്നൽ കൊടുക്കുകയും ചെയ്തു. ഉത്തരാഫ്രിക്കൻ സഭക്കെതിരെയുള്ള റോമൻ അധികാരത്തിന്റെ മതപീഡനങ്ങളുടെ പശ്ചാത്തലത്തിലായിരുന്നു സിപ്രിയന്റെ വാഴ്ച. പീഡനം ഭയന്ന് വിശ്വാസത്യാഗം നടത്തിയവരുടെ പുനഃപ്രവേശനത്തിനുള്ള വ്യവസ്ഥകൾ അദ്ദേഹം കർക്കശമാക്കി. വലേറിയൻ ചക്രവർത്തിയുടെ കാലത്തെ ക്രിസ്തുമതപീഡനത്തിൽ പൊതുവർഷം 258-ൽ സിപ്രിയൻ രക്തസാക്ഷിയായി. 

കാർത്തേജിൽ അഭിഭാഷകർക്കിടയിൽ പേരെടുത്തിരുന്ന സിപ്രിയൻ അറിവിന്റേയും വാക്ചാതുരിയുടേയും കുലീനമായ പെരുമാറ്റത്തിന്റെയും പേരിൽ ശ്രദ്ധിക്കപ്പെട്ടിരുന്നു. അദ്ദേഹം ക്രിസ്തുമതം സ്വീകരിച്ചത് മദ്ധ്യവയസ്സിലേക്കു കടന്നതിനു ശേഷമാണ്. ഗണ്യമായ സ്വത്തിന്റെ ഉടമയായിരുന്ന സിപ്രിയൻ ജ്ഞാനസ്നാനത്തെ തുടർന്ന് സ്വത്തെല്ലാം വിറ്റ്, കിട്ടിയ പണം ദരിദ്രർക്കു ദാനം ചെയ്തു. എങ്കിലും സിപ്രിയന്റെ സുഹൃത്തുക്കൾ അദ്ദേഹത്തിന്റെ ഉദ്യാനം വിലകൊടുത്തു തിരികെ വാങ്ങി അദ്ദേഹത്തിനു നൽകിയതായി പറയപ്പെടുന്നു. ക്രിസ്തുമതം സ്വീകരിച്ച സിപ്രിയൻ ക്രിസ്തീയലിഖിതങ്ങൾ ഉത്സാഹപൂർവം വായിച്ചു. താമസിയാതെ അദ്ദേഹം പൗരോഹിത്യം സ്വീകരിച്ചു.

പൊതുവർഷം 248-ൽ കാർത്തേജിലെ മെത്രാൻ മരിച്ചപ്പോൾ ജനഹിതം മാനിച്ച് സിപ്രിയനെ അദ്ദേഹത്തിന്റെ പിൻഗാമിയാക്കി. സാധാരണ വിശ്വാസികളുടെ ഇംഗിതം മാനിച്ചു നടത്തിയ ഈ നിയമനം പക്ഷേ വിവാദമുയർത്തി. പൗരോഹിത്യത്തിൽ ഒരു വിഭാഗത്തിന് ഈ നിയമനത്തോടുണ്ടായിരുന്ന എതിർപ്പ് സിപ്രിയന്റെ വാഴ്ചക്കാലം മുഴുവൻ തുടർന്നു. 
സിപ്രിയന്റെ വാഴ്ചയുടെ തുടക്കത്തിൽ തന്നെ ഡെഷ്യസ് ചക്രവർത്തിയുടെ ക്രിസ്തുമതപീഡനം ആഫ്രിക്കൻ ക്രിസ്തീയതയെ വിഷമത്തിലാക്കി. പുരോഹിതന്മാരും മെത്രാന്മാരും ചക്രവർത്തിയെ ദൈവമായി കരുതി ബലിയർപ്പിക്കണം എന്ന ആവശ്യമായിരുന്നു പ്രതിസന്ധി സൃഷ്ടിച്ചത്. ഈ പരീക്ഷണഘട്ടത്തിൽ സിപ്രിയന്റെ അധികാരസീമയിലെ വലിയൊരു ഭാഗം ക്രിസ്ത്യാനികൾ വിശ്വാസം ത്യജിച്ചത് അദ്ദേഹത്തിന് അപമാനമായി. പലരും പലായനം ചെയ്തു. സിപ്രിയൻ തന്നെ രഹസ്യാമായി കാർത്തേജു വിട്ടുപോയി. ഇതിന്റെ പേരിൽ അദ്ദേഹം വിമർശിക്കപ്പെട്ടിട്ടുണ്ട്. അത് ഭീരുത്വവും അവിശ്വസ്തതയുമായി വ്യാഖ്യാനിക്കപ്പെട്ടു. എന്നാൽ സഭയെ നയിക്കാൻ ഉത്തരവാദിത്തപ്പെട്ട താൻ സ്വയം അപായത്തിൽ നിന്ന് ഒഴിഞ്ഞു നിൽക്കേണ്ടത് സഭയുടെ നന്മയ്ക്ക് ആവശ്യമായിരുന്നു എന്നു വാദിച്ച് സിപ്രിയൻ തന്റെ നടപടിയെ ന്യായീകരിച്ചു. പതിനഞ്ചു മാസത്തിനു ശേഷം, അദ്ദേഹം കാർത്തേജിൽ മടങ്ങിയെത്തിയപ്പോഴും പീഡനം തീർത്തും അവസാനിച്ചിരുന്നില്ല.

പീഡനകാലത്തെ സംഭവങ്ങൾ കാർത്തേജിലെ സഭയിൽ ചിന്താക്കുഴപ്പവും വിഭജനവും സൃഷ്ടിച്ചിരുന്നു. പീഡനം ഭയന്ന് ക്രിസ്തീയവിശ്വാസം ഉപേക്ഷിച്ചവർ വിശ്വാസിസമൂഹത്തിൽ മടങ്ങിവരാൻ ആഗ്രഹിക്കുമ്പോൾ അവരെ എങ്ങനെ കൈകാര്യം ചെയ്യണം എന്ന കാര്യത്തിൽ അഭിപ്രായൈക്യം ഇല്ലാതിരുന്നതാണ് പ്രശ്നമായത്. വിശ്വാസത്യാഗം പൊറുത്ത് കൈവയ്പിലൂടെ അവരെ തിരികെ കൊണ്ടുവരാൻ തങ്ങൾക്ക് അധികാരമുണ്ടെന്ന് ചില വിശ്വാസപ്രഘോഷകർ അവകാശപ്പെട്ടിരുന്നു. എന്നാൽ ഈ വിഷയത്തിൽ സിപ്രിയൻ സ്വീകരിച്ച നിലപാട് കൂടുതൽ കർക്കശമായിരുന്നു. സഭാസമൂഹത്തിൽ വിശ്വാസത്യാഗികളുടെ പുനഃപ്രവേശം പരസ്യമായ കുറ്റസമ്മതത്തിനു ശേഷമുള്ള പുനർജ്ഞാനസ്നാനത്തിലൂടെ മാത്രമേ അനുവദിക്കാനാകൂ എന്ന് അദ്ദേഹം നിഷ്കർഷിച്ചു. അതിന് അനുവാദം നൽകാൻ മെത്രാനു മാത്രമേ അധികാരമുള്ളു എന്നും സിപ്രിയൻ കരുതി. സ്വയം വിശ്വാസത്യാഗം നടത്തിയ പുരോഹിതന്മാർ നൽകുന്ന ജ്ഞാനസ്നാനത്തിനു സാധുതയില്ലെന്നും സിപ്രിയൻ വദിച്ചു. പീഡനങ്ങൾക്കിടയിൽ വിശ്വാസത്തിൽ പതറാതെ നിന്ന പുരോഹിതന്മാർ നൽകുന്ന ജ്ഞാനസ്നാനത്തിനു മാത്രം അദ്ദേഹം സാധുത കല്പിച്ചു. 

സിപ്രിയന്റെ ഈ നിലപാട് അംഗീകരിക്കാൻ റോമിലെ മെത്രാനായിരുന്നു സ്റ്റീഫൻ വിസമ്മതിച്ചത് റോമും അദ്ദേഹവുമായി സംഘർഷത്തിനു കാരണമായി. വിശ്വാസത്യാഗികളുടെ പുനഃപ്രവേശം പുനർജ്ഞാനസ്നാനത്തിലൂടെ മാത്രമേ സാധ്യമാവൂ എന്ന സിപ്രിയന്റെ വാദം പിൽക്കാലങ്ങളിൽ ഉത്തരാഫ്രിക്കയിലെ ക്രിസ്തീയ വിഭാഗമായ ഡോണാറ്റിസ്റ്റുകൾ ഉയർത്തിപ്പിടിച്ചിട്ടുണ്ട്. എന്നാൽ വിഖ്യാത ക്രിസ്തീയചിന്തകൻ അഗസ്റ്റിന്റേയും മറ്റും പിന്തുണയോടെ, ക്രിസ്തീയമുഖ്യധാര അതു തള്ളിക്കളഞ്ഞു.

ക്രിസ്തീയസഭയിൽ മെത്രാൻ പദവിയുടെ പ്രാമുഖ്യവും പ്രാധാന്യവും നിർവചിച്ച് ഉറപ്പിക്കുന്നതിൽ സിപ്രിയന്റെ പങ്കു പ്രധാനമാണ്. സഭാസമൂഹത്തിൽ വിശ്വാസത്യാഗികളെ തിരികെയെടുക്കുന്നതു പോലുള്ള കാര്യങ്ങളിൽ മെത്രാനു മാത്രം അധികാരം കല്പിച്ച അദ്ദേഹം, മെത്രാൻ പദവിയുടെ പരമപ്രാധാന്യം ആവർത്തിച്ചു പ്രഖ്യാപിച്ചു. മെത്രാന്റെ നിലയെ സിപ്രിയൻ നിർവചിച്ചത്, റോമൻ അധികാരഘടനയിൽ പ്രവിശ്യാധികാരികളുടെ പദവി മനസ്സിൽ വച്ചാണെന്നു ചൂണ്ടിക്കാണിക്കപ്പെട്ടിട്ടുണ്ട്. മെത്രാന്മാരെ സ്വന്തം അധികാരസീമയിൽ പരമാധികാരികളും, അവരെ ധിക്കരിക്കുന്നവരെ വിദ്രോഹികളും ആയി അദ്ദേഹം കരുതി. ഔപചാരിക മതനേതൃത്വത്തെ ധിക്കരിക്കുന്നവരെ വിദ്രോഹികളായി ചിത്രീകരിക്കുന്ന ഈ സമീപനം സഭാധികാരശ്രേണിയുടെ വികസനത്തിൽ നാഴികക്കല്ലായി. സഭയുടെ ഔപചാരികശ്രേണിയുമായി ഭിന്നിച്ചു നിൽക്കുന്നവർ ക്രിസ്ത്യാനികളല്ലെന്നും സഭയെ മാതാവായി കരുതാത്തവർക്ക് ദൈവം പിതാവല്ലെന്നും സിപ്രിയൻ വിധിച്ചു. 

അതേസമയം, വിശ്വാസത്യാഗികളുടെ വിഷയത്തിൽ റോമിലെ മെത്രാൻ സ്റ്റീഫന്റെ നിലപാട് അംഗീകരിക്കാൻ വിസമ്മതിച്ച സിപ്രിയൻ, മെത്രാന്മാരിൽ ആർക്കെങ്കിലും കൂടുതൽ പ്രാധാന്യമുണ്ടെന്ന് കരുതിയില്ല.

ലത്തീൻ ഭാഷയിലെ ക്രൈസ്തവസാഹിത്യത്തിന്റെ പ്രാരംഭകരിൽ പ്രമുഖനാണ് സിപ്രിയൻ. ആദ്യത്തെ പ്രമുഖ ലത്തീൻ ക്രിസ്തീയലേഖകനായ തെർത്തുല്യന്റെ പിൻഗാമിയായി അദ്ദേഹം കരുതപ്പെടുന്നു. 4 മുതൽ 6 വരെ നൂറ്റാണ്ടുകളിൾ ജെറോം, അംബ്രോസ്, ആഗസ്തീനൊസ്, ഗ്രിഗോരിയോസ് എന്നിവരുടെ രചനകൾ പ്രചരിക്കുന്നതുവരെ പാശ്ചാത്യക്രിസ്തീയതയിൽ ഏറ്റവുമേറെ വായിക്കപ്പെട്ടിരുന്ന ലേഖകർ തെർത്തുല്യനും സിപ്രിയനുമായിരുന്നു. ലത്തീൻ സഭാപിതാക്കന്മാരുടെ രചനകളുടെ സമാഹാരമായ "പട്രോലോജിയ ലത്തീന"-യുടെ മൂന്നും നാലും വാല്യങ്ങളാണ് സിപ്രിയന്റെ രചനകൾ ഉൾക്കൊള്ളുന്നത്. സുഹൃത്തുക്കൾക്കു മുൻപിൽ നടത്തിയ ഒരു പ്രഭാഷണമാണ് അദ്ദേഹത്തിന്റെ ആദ്യത്തെ രചന. "അഡ്-ഡൊണാറ്റം" എന്നറിയപ്പെടുന്ന ആ പ്രഭാഷണത്തിൽ അദ്ദേഹം റോമൻ സർക്കാരിനേയും വിനോദത്തിനു വേണ്ടി സർക്കാർ സംഘടിപ്പിച്ചിരുന്ന മല്ലയുദ്ധപ്രകടനങ്ങളേയും വിമർശിക്കുന്നു. പ്രാർത്ഥനാനിരതമായ ക്രിസ്തീയജീവിതമാണ് ഈ തിന്മകളിൽ നിന്ന് ഒഴിഞ്ഞുനിൽക്കാനുള്ള മാർഗ്ഗം എന്ന് അദ്ദേഹം വാദിച്ചു. സിപ്രിയന്റെ കത്തുകൾ അവയുടെ സ്വീകർത്താക്കളുടെ മറുപടികൾക്കൊപ്പം ഭാഗികമായി ശേഖരിക്കപ്പെട്ടിരിക്കുന്നു. അദ്ദേഹം രചിച്ച നിബന്ധങ്ങളിൽ ചിലതൊക്കെ ഇടയലേഖനങ്ങളുടെ സ്വഭാവമുള്ളവയാണ്.

സിപ്രിയന്റെ ഏറ്റവും പ്രധാന രചന "ഡി യൂണിറ്റേ ഇക്ലീസിയേ" (സഭയുടെ ഐക്യം) എന്ന കൃതിയാണ്. "സഭയെ മാതാവായി കണക്കാക്കാത്തവന് ദൈവം പിതാവല്ല; . . . സഭയോടൊപ്പമല്ലാതെ സഞ്ചയിക്കുന്നവൻ ക്രിസ്തുവിന്റെ സഭയെ തൂവിക്കളയുന്നു"; "ഏകസഭയല്ലാതെ വിശ്വാസികൾക്ക് മറ്റൊരു ഭവനമില്ല" എന്നും മറ്റുമുള്ള സിപ്രിയന്റെ പ്രസിദ്ധമായ നിരീക്ഷണങ്ങൾ ഈ കൃതിയിലാണ്.

പൊതുവർഷം 253-ൽ ഡെഷ്യൻ ചക്രവർത്തിയുടെ മതപീഡനം അവസാനിച്ചതോടെ കാർത്തേജിലെ സഭയ്ക്ക് താരതമ്യേനയുള്ള ശാന്തി ലഭിച്ചു. അതേവർഷം ഉണ്ടായ പ്ലേഗ് ബാധ മറ്റൊരു ദുരിതമായപ്പോൾ സിപ്രിയൻ വിശ്വാസികളെ ദുരിതാശ്വാസപ്രവർത്തനത്തിനു പ്രേരിപ്പിച്ചു. ക്രിസ്ത്യാനികൾക്കും അല്ലാത്തവർക്കും ആശ്വാസപ്രവർത്തനങ്ങളുടെ ഫലം ലഭിക്കണമെന്ന് അദ്ദേഹം നിഷ്കർഷിച്ചു. നാലുവർഷത്തിനു ശേഷം വലേരിയൻ ചക്രവർത്തിയുടെ കാലത്ത് ആഫ്രിക്കൻ ക്രിസ്തീയത വീണ്ടും റോമൻ പീഡനത്തിനു വിധേയമായി. അതിൽ പിടികൂടപ്പെട്ട സിപ്രിയനെ ഒരു വലിയ ജനസഞ്ചയത്തിന്റെ സാന്നിദ്ധ്യത്തിൽ തലവെട്ടി കൊന്നു.

റോമാസാമ്രാജ്യത്തിനു നേരിടേണ്ടി വന്ന കെടുതികൾക്ക്, പരമ്പരാഗതദൈവങ്ങളെ ധിക്കരിക്കുന്ന ക്രിസ്തുമതത്തിന്റെ പുത്തൻ ധാർമ്മികതയാണു കാരണം എന്ന വാദം സിപ്രിയന്റെ കാലത്തു സാധാരണമായിരുന്നു. അതിനു മറുപടി പറഞ്ഞ സിപ്രിയൻ, റോമിന്റെ കെടുകാലത്തിന്, ലോകത്തിനു പൊതുവേ വന്നു പെട്ട വാർദ്ധക്യമാണു കാരണം എന്നു വാദിച്ചു:-
 സിപ്രിയനെ കൊല്ലാൻ നിയോഗിക്കപ്പെട്ട ആരാച്ചാർക്ക് മനഃചാഞ്ചല്യം ഉണ്ടായതിനാൽ തല ഉടലിൽ നിന്നു വിടുവിച്ചത് അയാളുടെ മേലുദ്യോഗസ്ഥനായ ശതാധിപൻ (centurion) ആയിരുന്നെന്നു പറയപ്പെടുന്നു.


</doc>
<doc id="205415" url="https://ml.wikipedia.org/wiki?curid=205415" title="കട്ടപ്പുളവൻ">
കട്ടപ്പുളവൻ

കേരളത്തിൽ മാത്രം കാണപ്പെടുന്ന ഒരിനം ശുദ്ധജല മത്സ്യമാണ് കട്ടപ്പുളവൻ. ഏകദേശം ൧൬ സെ.മീ. നീളമാണ് ഇവയ്ക്കുള്ളത്. കോട്ടയം ജില്ലയിലെ കിണറുകളിലും, ഭൂമിക്കടിയിലുള്ള ഉറവകളിലമാണ് ഇവയെ കണ്ടു വരുന്നത്‌. ഒറ്റനോട്ടത്തിൽ പാമ്പിനോടു സാദൃശ്യം പുലർത്തുന്ന മത്സ്യമാണിവ . ഈ മത്സ്യത്തെ കുറിച്ച്‌ കുടുതൽ വിവരങ്ങൾ ഒന്നും തന്നെ ഇപ്പോൾ ലഭ്യമല്ല.


</doc>
