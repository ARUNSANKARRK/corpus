<doc id="221566" url="https://ml.wikipedia.org/wiki?curid=221566" title="ഹാഡ്രിയൻ">
ഹാഡ്രിയൻ

ഏഡി 117 മുതൽ 138 വരെ റോമാചക്രവർത്തിയായിരുന്നു ഹാഡ്രിയൻ. എ.ഡി. 76ൽ ഐബീരിയയിലാണ് ജനനം. റോമിലെ ട്രാജൻ എന്ന ചക്രവർത്തിയുടെ അകന്ന ബന്ധുവാണ് ഇദ്ദേഹം. ഏ.ഡി. 117ൽ ട്രാജൻ മരിക്കുകയും അദ്ദേഹം പിൻഗാമിയാകുകയും ചെയ്തു. തന്റെ ഭരണകാലത്ത് പകുതിയിലധികം സമയം ഇറ്റലിക്ക് പുറത്താണ് ഹാഡ്രിയൻ ചിലവഴിച്ചത്. ക്രി.വ. 138ൽ ഹാഡ്രിയൻ അന്തരിച്ചു. ചടുലമായ നീക്കങ്ങളുള്ള പടത്തലവനായിരുന്നു ഹാഡ്രിയൻ. എന്നാൽ ചക്രവർത്തി എന്ന നിലയിൽ ജനപ്രിയനായിരുന്നില്ല അദ്ദേഹം എന്നാണ് ചരിത്രകാരന്മാർ പറയുന്നത്. ഹാഡ്രിയൻ തന്റെ ഭരണകാലത്ത് നിർമ്മിച്ച വന്മതിലുകളുടേയും കോട്ടകളുടേയും നാശാവശിഷ്ടങ്ങൾ ഇന്നും കാണാം.


</doc>
<doc id="221571" url="https://ml.wikipedia.org/wiki?curid=221571" title="ഹാമിൽക്കർ ബർക്ക">
ഹാമിൽക്കർ ബർക്ക

പടയോട്ടങ്ങൾക്ക് പേരുകേട്ട കാർത്തജീനിയൻ ജനറലും സ്റ്റേറ്റ്സ്മാനും ബാർക്കിഡ് കുടുബത്തിന്റെ നായകനും ഹാനിബൽ, ഹസ്ദ്രുബൽ, മാഗോ എന്നിവരുടെ പിതാവുമായിരുന്നു ഹാമിൽക്കർ ബർക്ക. ബി.സി. 247ൽ നടന്ന ഒന്നാം പ്യൂണിക് യുദ്ധത്തിൽ അദ്ദേഹം സിസിലിയിലുള്ള റോമൻ സൈന്യത്തിനെതിരേ കനത്ത യുദ്ധം നടത്തി ആ ദ്വീപ് പിടിച്ചൊതുക്കി. 241ൽ യുദ്ധമവസാനിക്കുന്നത് വരെ ബർക്ക ആ ദ്വീപിൽ കഴിയുകയും പരാജയമറിയാത്ത സ്വന്തം സൈന്യത്തെ നയിച്ചുകൊണ്ട് വീരനായകനായി നാട്ടിൽ തിരിച്ചെത്തുകയും ചെയ്തു. ബി.സി 228ൽ നടന്ന ഏറ്റുമുട്ടലിൽ റോമാ സാമ്രാജ്യത്തെ പരാജയത്തിന്റെ പടിവാതിലിൽ വരെയെത്തിച്ച അദ്ദേഹം കൊല്ലപ്പെട്ടു. റോം പിടിച്ചടക്കുക എന്ന ലക്ഷ്യം ബർക്കയ്ക് സാധിച്ചില്ല. ഹാമിൽക്കർ ബർക്കയുടെ പുത്രനാണ് ഹാനിബാൾ.



</doc>
<doc id="221575" url="https://ml.wikipedia.org/wiki?curid=221575" title="കാള്യമ്പുടി രാധാകൃഷ്ണ റാവു">
കാള്യമ്പുടി രാധാകൃഷ്ണ റാവു

ലോകപ്രശസ്തനായ ഒരു ഇന്ത്യൻ അമേരിക്കൻ ഗണിതശാസ്ത്രജ്ഞനും സ്ഥിതിഗണിതജ്ഞനുമാണ് (സ്റ്റാറ്റിസ്റ്റീഷ്യൻ) സി.ആർ റാവു എന്നു പൊതുവേ അറിയപ്പെടുന്ന കാള്യമ്പുടി രാധാകൃഷ്ണ റാവു (ജനനം:സെപ്തംബർ 10, 1920). 2002ൽ അമേരിക്കയിലെ ദേശീയ ശാസ്ത്ര മെഡൽ ലഭിച്ചിരുന്നു. നിലവിലദ്ദേഹം പെൻ സ്റ്റേറ്റ് സർവ്വകലാശാലയിൽ പ്രൊഫസർ എമെരിറ്റസും ബഫലോ സർവ്വകലാശാലയിൽ ഗവേഷണ പ്രഫസറുമാണ്. 
1920 സെപ്തംബർ 10-നു മൈസൂർ സംസ്ഥാനത്തെ ഹദഗളിയിൽ ജനിച്ചു. പ്രാഥമിക കോളെജ് വിദ്യാഭ്യാസം ആന്ധ്രാ, കൊൽക്കത്ത സർവകലാശാലകളിലായിരുന്നു. ഗവേഷണ പഠനം കേംബിഡ്ജിലുമായിരുന്നു. ആധുനിക സ്റ്റാറ്റിസ്റ്റിക്സ്സിന്റെ സ്ഥാപകരിൽ ഒരാളായി ഗണിക്കപ്പെടുന്ന റോണാൾഡ് ഫിഷറിന്റെ കീഴിൽ ഗവേഷണം ചെയ്ത് കേംബ്രിഡ്‌ജിൽ നിന്ന് പി.എച്ച്.ഡി നേടി. തുടർന്ന് തുടർന്ന് ഇന്ത്യൻ സ്റ്റാറ്റിസ്റ്റിക്കൽ ഇൻസ്റ്റിട്യൂട്ട്, കേംബ്രിഡ്ജ് , പെൻ‌ഡേറ്റഡ് സർവകലാശാല എന്നിവടങ്ങളിൽ ജോലി ചെയ്തു
വിദ്യാർത്ഥിയായിരിക്കെ 1945 ൽ രൂപം നൽകിയ എസ്റ്റിമേഷൻ സിദ്ധാന്തം സി.ആർ റാവുവിനെ ഏറെ പ്രശസ്തനാക്കി. ഹരോൾഡ് ക്രാമറുമായി ചേർന്ന് ക്രാമർ-റാവു ബൌണ്ടിന് രൂപം കൊടുത്തു. റാവു "ബ്ലാക്ക്ബെൽ സിദ്ധാന്തവും" പ്രസിദ്ധമാണ്.




</doc>
<doc id="221576" url="https://ml.wikipedia.org/wiki?curid=221576" title="ഹാനിബാൾ">
ഹാനിബാൾ

റോമാസാമ്രാജ്യത്തെ വിറപ്പിച്ച പടത്തലവനാണ് ഹാനിബാൾ. ഹാമിൽക്കർ ബർക്ക‎‎യുടെ മൂന്നു പുത്രന്മാരിൽ ഒന്നായാണ് ജനനം. ബി.സി 228ൽ ഹാമിൽക്കർ മരിച്ചു. അതോടെ പടയുടെ നായകസ്ഥാനം 26 വയസ്സുള്ള ഹാനിബാളിനെ തേടിയെത്തി. ബി.സി. 218 മുതൽ 205 വരെ നീണ്ട് നിന്ന രണ്ടാം പ്യൂണിക് യുദ്ധത്തിൽ ഹാനിബാൾ റോമൻ സൈന്യത്തെ തകർത്തു തരിപ്പണമാക്കി. ബി.സി 205ൽ ഹാനിബാളിന് റോമൻ ആക്രമണത്തിൽ നിന്ന് കാർത്തേജ് പട്ടണത്തെ രക്ഷിക്കാനായി പിൻവാങ്ങേണ്ടി വന്നു. ആ യുദ്ധത്തിൽ ഹാനിബാളിന് തോൽവി സംഭവിച്ചു. ബി.സി. 183ൽ തന്റെ 64ആം വയസ്സിൽ ഹാനിബാൾ അന്തരിച്ചു. അരനൂറ്റാണ്ട് കാലത്തെ ഭരണത്തിൽ അദ്ദേഹം റോമിനെ വിറപ്പിച്ചുവെങ്കിലും അന്തിമ ആക്രമണം നടത്താൻ വരുത്തിയ കാലതാമസമാണ് അദ്ദേഹത്തിന്റെ പരാജയത്തിൽ ഭവിച്ചത്.


</doc>
<doc id="221578" url="https://ml.wikipedia.org/wiki?curid=221578" title="ഐട്രിപ്പിൾഈ 802.3">
ഐട്രിപ്പിൾഈ 802.3

ഈഥർനെറ്റ് എന്ന സാങ്കേതികവിദ്യയെ ഒരു മാനകീകരണം നടത്തി ഇൻസ്റ്റിറ്റ്യൂട്ട് ഓഫ് ഇലക്ട്രിക്കൽ ആന്റ് ഇലക്ട്രോണിക്സ് എഞ്ചിനീയർസ് ഇറക്കിയ രൂപമാണ് ഐ ട്രിപ്പിൾ ഈ 802.3. ഇതിന് ഈതെർനെറ്റുമായി കാര്യമായ വ്യത്യാസങ്ങളൊന്നും അവകാശപ്പെടാനില്ല. ഇന്ന് ലോകത്തേറ്റവും കൂടുതൽ ലാൻ ശൃംഖല നിർമ്മിക്കാനുപയോഗിക്കുന്ന സാങ്കേതികവിദ്യയാണ് ഐ ട്രിപ്പിൾ ഈ 802.3. പൊതുവേ ട്വിസ്റ്റഡ് പെയർ, കൊയാക്സിയൽ, ഒപ്റ്റിക്കൽ ഫൈബർ എന്നിവ 802.3യുടെ നിർമ്മാണത്തിനായി ഉപയോഗിക്കാറുണ്ട്. 
802.3യുടെ ഒരു ഫ്രെയിം സെഗ്മന്റിൽ 7 ഭാഗങ്ങലുണ്ട്.


</doc>
<doc id="221581" url="https://ml.wikipedia.org/wiki?curid=221581" title="മൾട്ടിമീഡിയ">
മൾട്ടിമീഡിയ

വിവിധ തരം ഉള്ളടക്ക രൂപങ്ങൾ ഉൾക്കൊള്ളുന്ന മീഡിയയും ഉള്ളടക്കവും സൂചിപ്പിക്കാനുപയോഗിക്കുന്ന പദമാണ് മൾട്ടീമീഡിയ. ഇതിൽ താഴെപ്പറയുന്നതിൽ ഒന്നോ അതിലധികമോ മീഡിയാ തരങ്ങൾ ഉൾപ്പെടാം


</doc>
<doc id="221583" url="https://ml.wikipedia.org/wiki?curid=221583" title="അലോഹനെറ്റ്">
അലോഹനെറ്റ്

ഒരു ഡാറ്റാ ശൃംഖല സ്ഥാപിക്കാനുപയോഗിക്കുന്ന സാങ്കേതികവിദ്യയാണ് അലോഹനെറ്റ് അഥവാ അലോഹ സിസ്റ്റം അഥവാ അലോഹ. 1970ൽ എബ്രഹാംസൺ കണ്ടെത്തിയ ഇത് ഹവായ് സർവ്വകലാശാലയിലെ ഡാറ്റാ ടെർമിനലുകൾ ഒരു കേന്ദ്ര കമ്പ്യൂട്ടറുമായി ബന്ധിപ്പിക്കാനാണുപയോഗിച്ചിരുന്നത്. ഉപയോക്താക്കൾക്ക് മുൻവിധികളില്ലാതെ റേഡിയോ ആവൃത്തിയിലുള്ള തരംഗങ്ങളുപയോഗിച്ച് ഒരു കേന്ദ്രവുമായി സമ്പർക്കത്തിലേർപ്പെടാനുള്ള അവസരമാണിതിൽ നൽകുന്നത്. ഇതി പങ്കാളികളായ ഓരോരുത്തരും വ്യത്യസ്ത ആവൃത്തിയിലുള്ള റേഡിയോ തരംഗങ്ങളാണ് ഉപയോഗിക്കുന്നത്. ഡാറ്റാ പാക്കറ്റുകൾ തമ്മിലുണ്ടാകാവുന്ന കൂട്ടിയിടിയാണ് അലോഹയിൽ അനുഭവപ്പെടുന്ന പ്രധാന പ്രശ്നം. 


</doc>
<doc id="221587" url="https://ml.wikipedia.org/wiki?curid=221587" title="ടോക്കൺ റിംഗ്">
ടോക്കൺ റിംഗ്

ലാൻ ശൃംഖലകൾ നിർമ്മിക്കാനുപയോഗിക്കുന്ന ഒരു സാങ്കേതികവിദ്യയാണ് ടോക്കൺ റിംഗ്. ഇതിനെ ഐ. ട്രിപ്പിൾ ഈ മാനകീകരിച്ച് 802.5 എന്ന പേരിൽ പുറത്തിറക്കിയിട്ടുണ്ട്. 1970ൽ ഐബിഎം ആണ് ടോക്കൺ റിംഗ് കണ്ടെത്തിയത്. ഇതിൽ കമ്പ്യൂട്ടറുകൾ തമ്മിൽ റിംഗ് ടോപ്പോളജിയിൽ ബന്ധിപ്പിച്ചിരിക്കും. ഏത് കേന്ദ്രത്തിനാണോ വിവരം അയക്കാനുള്ളത് അത് സ്വികർത്താവിന്റെ വിവരവും ഡാറ്റയും മറ്റും അടങ്ങിയ ഒരു ഫ്രെയിം അയയ്ക്കുന്നു. ടോക്കൺ എന്ന സിഗ്നൽ കൈവശമിരുന്നെങ്കിൽ മാത്രമേ ആ കേന്ദ്രത്തിനു ഇതിനു സാധിക്കുകയുള്ളൂ. അല്ലെങ്കിൽ അത് കൈവരുന്നത് വരെ കാത്തിരിക്കണം. ഒരു കേന്ദ്രം വിവരം അയച്ചു കഴിഞ്ഞാലുടനെ മറ്റൊരു കേന്ദ്രത്തിനായി ടോക്കൺ കൈമാറും. അയച്ച വിവരം റിംഗിലൂടെ എല്ലാ കേന്ദ്രത്തിലുമെത്തും. ഏത് കേന്ദ്രത്തിന്റെ വിലാസമാണോ ഫ്രെയിമിലേതുമായി സാമ്യപ്പെടുന്നുവോ ആ കേന്ദ്രത്തിനു മാത്രം ഉള്ളടക്കം സ്വീകരിക്കാൻ കഴിയും. 


</doc>
<doc id="221593" url="https://ml.wikipedia.org/wiki?curid=221593" title="കേരള ഭാഷാ ഇൻസ്റ്റിറ്റ്യൂട്ട്">
കേരള ഭാഷാ ഇൻസ്റ്റിറ്റ്യൂട്ട്

മലയാള ഭാഷയുടെ വികാസത്തിനും വിജ്ഞാന-സാഹിത്യ പ്രവർത്തനങ്ങൾക്കും പ്രചാരണം നൽകുന്നതിനായി കേരളസർക്കാർ 1968 സെപ്റ്റംബർ 16-നു് ആരംഭിച്ച പ്രസ്ഥാനമാണ് കേരള ഭാഷാ ഇൻസ്റ്റിറ്റ്യൂട്ട്. തിരുവനന്തപുരത്തു് നളന്ദയിൽ സ്ഥിതിചെയ്യുന്ന ഈ സ്ഥാപനത്തിന്റെ മുഖ്യ പ്രവർത്തനമായി നടക്കുന്നതു് കലാശാലകൾക്കു വേണ്ടിയുള്ള പാഠപുസ്തകങ്ങളുടെ പ്രസാധനം ആണ്. ഇതിന്റെ പ്രാദേശിക കേന്ദ്രം കോഴിക്കോട് പ്രവർത്തിക്കുന്നുണ്ട്. കൂടാതെ എല്ലാ ജില്ലകളിലും ഭാഷാ-പരിഭാഷാ സെമിനാറുകൾ, പദകോശ നിർമ്മാണം, നിഘണ്ടുക്കളുടെ നിർമ്മാണം, അന്താരാഷ്ട്ര പുസ്തകോത്സവം എന്നിവയും നടത്തപ്പെടുന്നു. 
ലക്ഷ്യങ്ങൾ
1. ആധുനിക വിജ്ഞാനപ്രചാരണത്തിനുള്ള ഫലപ്രദമായ മാധ്യമമായി മലാളഭാഷയെ വികസിപ്പിക്കുക.
2.വ്യത്യസ്ത ഭാരതീയ ഭാഷകൾക്കിടയിൽ പ്രയോജനപ്രദമായ സമ്പർക്കം പുഷ്ടിപ്പെടുത്തുക.
3.സാമൂഹികവും വൈകാരികവുമായ ഉദ്ഗ്രഥനം ഉളവാക്കുന്നതിനുള്ള ഉപാധിയായി പ്രാദേശിക ഭാഷ അഭിവൃദ്ധിപ്പെടുത്തുന്നതിനു സഹായിക്കുക.

പരിപാടികൾ
1.ഇന്ത്യാഗവൺമെന്റിന്റെ ശാസ്ത്ര-സാങ്കേതിക പദാവലികൾക്കായുള്ള സ്ഥിരം കമ്മിഷൻ തയാറാക്കിയ സാങ്കേതികപദങ്ങൾ മലയാള ഭാഷയോട് പൊരുത്തപ്പെടുത്തി സ്വീകരിക്കുക.
2.സർവകലാശാലാ നിലവാരത്തിൽ, വിഭിന്ന വിഷയങ്ങളിൽ, പ്രത്യേകിച്ച് സയൻസിലും സാങ്കേതികശാസ്ത്രത്തിലും പ്രാദേശിക ഭാഷാ ഗ്രന്ഥങ്ങൾ നിർമിക്കുന്നതിനുള്ള പ്രയത്‌നങ്ങൾ സംഘടിപ്പിക്കുകയും സമ്മാനങ്ങളും മറ്റു പ്രചോദനങ്ങളും നൽകി പ്രോൽസാഹിപ്പിക്കുകയും ചെയ്യുക.
3.ഭാരതീയഭാഷകളിലൂടെ ഫലപ്രദമായി അധ്യാപനം നിർവഹിക്കുന്നതിനുള്ള കഴിവ് സർവകലാശാലകളിലെയും കോളജുകളിലെയും അധ്യാപകർക്കു കൈവരുത്തുന്നതിനായി സെമിനാറുകൾ, ശിൽപശാലകൾ എന്നിവ വഴി ഓറിയന്റേഷൻ കോഴ്‌സുകൾ സംഘടിപ്പിക്കുകയും പ്രോൽസാഹിപ്പിക്കുകയും ചെയ്യുക.
4.പ്രാദേശികഭാഷകളിലെ അടിസ്ഥാനശബ്ദാവലികൾ ശേഖരിക്കുക. വിവരാണത്മക വ്യാകരണങ്ങൾ നിർമിക്കുക.
5.മാതൃഭാഷ എന്ന നിലയിലും രണ്ടാം ഭാഷ എന്ന നിലയിലും ഭാരതീയ ഭാഷകൾ വിഭിന്ന തലങ്ങളിൽ പഠിക്കാനും പഠിപ്പിക്കാനുമുള്ള ക്രമവൽകൃത പദ്ധതികളും സഹായഗ്രന്ഥങ്ങളും രൂപപ്പെടുത്തുക.
6.ദ്വിഭാഷാ, ബഹുഭാഷാ നിഘണ്ടുക്കൾ, വിഷയാധിഷ്ടിത ശബ്ദാവലികൾ മുതലായ ആധാരഗ്രന്ഥങ്ങൾ പ്രസിദ്ധപ്പെടുത്തുക.
7.മികച്ച ഗ്രന്ഥങ്ങളും ക്ലാസിക്കുകളും അന്യഭാഷകളിൽ നിന്ന് മലയാളത്തിലേക്കും മലയാളത്തിൽ നിന്ന് അന്യഭാഷകളിലേക്കും വിവർത്തനം ചെയ്യുക. മലയാള ഗ്രന്ഥങ്ങൾ മറ്റു ലിപികളിലും അന്യഭാഷാ ഗ്രന്ഥങ്ങൾ മലയാള ലിപിയിലും പ്രസിദ്ധപ്പെടുത്തുക.
8ദ്വിഭാഷാ/ബഹുഭാഷാ പണ്ഡിതന്മാരെയും വിവർത്തകരെയും പരിശിലിപ്പിക്കാൻ കോഴ്‌സുകൾ നടത്തുക.
9.ഭാരതീയഭാഷകളുടെ വികാസത്തോടും അവയിൽ ഗവേഷണത്തോടും ബന്ധപ്പെട്ട ജനസാഹിത്യം സംഭരിച്ചു പ്രസിദ്ധപ്പെടുത്തുക.
10.പ്രാദേശികഭാഷയിലും ഗോത്രഭാഷകൾ അടക്കമുള്ള ഭാരതീയ ഭാഷകളിലും പ്രായോഗികപ്രാധാന്യമുള്ള ഭാഷാശാസ്ത്രവിഷയങ്ങൾ സംബന്ധിച്ച് ഗവേഷണം നടത്തുക.
11.പ്രാദേശികഭാഷയുടെയും മറ്റു ഭാരതീയ ഭാഷകളുടെയും വികസനത്തിനും പുരോഗതിക്കും സഹായിക്കുന്ന സെമിനാറുകൾ, സമ്മേളനങ്ങൾ മുതലായവ സംഘടിപ്പിക്കുക.
12.മലയാളം ഭരണമാധ്യമമായി ഉപയോഗിച്ചുതുടങ്ങുന്നതിൽ ഗവൺമെന്റുമായി സഹകരിക്കുക.
13.ഉന്നതവിദ്യാഭ്യാസത്തിന്റെ എല്ലാ തലത്തിലും മലയാളം അധ്യയനമാധ്യമമാക്കുന്നതിൽ സർവകലാശാലകളുമായി സഹകരിക്കുക.
14.മലയാള അക്ഷരമാല പരിഷ്‌കരിക്കുകയും നവീകരിക്കുകയും ചെയ്യാൻ ആവശ്യമായ നടപടികൾ കൈക്കൊള്ളുകയും മറ്റു ഭാഷകളിലെ വിശിഷ്ടകൃതികൾ മലയാളം അക്ഷരമാലയിൽ അച്ചടിപ്പിക്കുകയും ചെയ്യുക.
15.ഇൻസ്റ്റിറ്റ്യൂട്ടിന്റെ ലക്ഷ്യങ്ങൾ നേടുന്നതിന് സഹായകമായ പുസ്തകങ്ങൾ, ആനുകാലികങ്ങൾ എന്നിവ പ്രസാധനം ചെയ്യുക.
16.ഇൻസ്റ്റിറ്റ്യൂട്ടിന്റെ പ്രവർത്തനത്തിന് ആവശ്യമായ കമ്മിറ്റികളും സെല്ലുകളും പഠനഗ്രൂപ്പുകളും പ്രവർത്തനസമിതികളും സംഘടിപ്പിക്കുക.
17.ഇൻസ്റ്റിറ്റ്യൂട്ടിന്റെ ലക്ഷ്യങ്ങൾ നിറവേറ്റാൻ പര്യാപ്തമായ മറ്റു പ്രവർത്തനങ്ങൾ ഏറ്റെടുക്കുക.

അക്കാദമിക വിഭാഗം
ശാസ്ത്രം, സാങ്കേതികശാസ്ത്രം, ഭാഷ, സാമൂഹികശാസ്ത്രങ്ങൾ എന്നീ വിഭാഗങ്ങളിൽ വൈജ്ഞാനിക പുസ്തകങ്ങൾ പ്രസിദ്ധപ്പെടുത്തുന്നതിനുവേണ്ടിയുള്ള പ്രവർത്തനങ്ങൾ ചെയ്യുകയാണ് അക്കാദമിക വിഭാഗം ജീവനക്കാരുടെ ജോലി. പുസ്തകരചനയ്ക്കായി സെമിനാറുകൾ, ശിൽപശാലകൾ എന്നിവ നടത്താറുണ്ട്. മറ്റു ഭാഷകളിൽ പ്രസിദ്ധീകരിക്കുന്ന മൗലിക വൈജ്ഞാനിക കൃതികൾ മലയാളത്തിൽ വിവർത്തനം ചെയ്ത് പ്രസിദ്ധീകരിക്കുന്നതിന് നേതൃത്വം നൽകുന്നതും അക്കാദമിക വിഭാഗം ജീവനക്കാരാണ്. സർവകലാശാലാ നിലവാരത്തിൽ മികച്ച ഗ്രന്ഥങ്ങൾ പ്രസിദ്ധീകരിക്കാനായി പുസ്തകങ്ങൾ നിർദേശിക്കുക, ഓരോ വിഷയത്തിലും വിദഗ്ധരായ ഗ്രന്ഥകർത്താക്കളെ കണ്ടെത്തി പുസ്തകങ്ങൾ പ്രസിദ്ധപ്പെടുത്തുക, വിവർത്തനം ചെയ്യേണ്ട പുസ്തകങ്ങൾ ശുപാർശ ചെയ്യുക, പുസ്തകപ്രകാശനങ്ങൾക്ക് നേതൃത്വം നൽകുക, പുസ്തകങ്ങൾ റിവ്യൂ ചെയ്യിക്കുക തുടങ്ങിയ ജോലികളും അക്കാദമിക വിഭാഗം ജീവനക്കാരാണ് ചെയ്യുന്നത്.
വൈജ്ഞാനിക പുസ്തകങ്ങൾ പ്രസിദ്ധീകരിക്കാൻ താൽപര്യമുള്ള ഗ്രന്ഥകർത്താക്കൾ തങ്ങളുടെ പുസ്തകങ്ങളുടെ സംഗ്രഹവും ബയോഡേറ്റയും ഇൻസ്റ്റിറ്റ്യൂട്ട് ഡയറക്ടറുടെ പേരിൽ അയച്ചുകൊടുക്കേണ്ടതാണ്. പുസ്തകങ്ങൾ ഇൻസ്റ്റിറ്റ്യൂട്ട് ചുമതലപ്പെടുത്തുന്ന ഒരു കമ്മിറ്റി പരിശോധിച്ച ശേഷം പ്രസിദ്ധപ്പെടുത്തുന്നതാണ്. ഇൻസ്റ്റിറ്റ്യൂട്ട് വെബ്‌സൈറ്റിലൂടെയും പുസ്തകങ്ങൾ പ്രസിദ്ധീകരണത്തിനായി സമർപ്പിക്കാവുന്നതാണ്.

സർവകലാശാലാ തലത്തിലെ ഉപയോഗത്തിനുള്ള പാഠപുസ്തകങ്ങളും അധികവായനയ്ക്കുള്ള പുസ്തകങ്ങളും പ്രാദേശിക ഭാഷകളിൽ പ്രസിദ്ധീകരിക്കാനുള്ള കേന്ദ്രപദ്ധതിയുടെ ഭാഗമായിട്ടാണ് കേരളഭാഷാ ഇൻസ്റ്റിറ്റിയൂട്ട് രൂപംകൊണ്ടത്. പ്രാദേശിക ഭാഷകൾ വിദ്യാഭ്യാസത്തിന്റെ എല്ലാ തലങ്ങളിലും അധ്യയന മാധ്യമമാക്കണമെന്ന് കോഠാരി കമ്മിഷൻ ശുപാർശ ചെയ്തിരുന്നു.

1968 ഏപ്രിൽ മാസത്തിൽ ദൽഹിയിൽ കൂടിയ സംസ്ഥാനവിദ്യാഭ്യാസ മന്ത്രിമാരുടെ പത്താമതു സമ്മേളനം ഈ നിർദേശം പ്രാവർത്തികമാക്കാനുള്ള വഴികൾ ചർച്ച ചെയ്യുകയുണ്ടായി. സർവകലാശാലാതലത്തിൽ ഇംഗ്ലീഷിൽ മാത്രം പഠിപ്പിച്ചു ശീലിച്ചിട്ടുള്ള അധ്യാപകരെ പ്രാദേശിക ഭാഷകളിൽ പഠിപ്പിക്കാൻ പരിശീലിപ്പിക്കുക, ശാസ്ത്ര ആശയങ്ങൾ വിനിമയം ചെയ്യാനാവശ്യമായ സാങ്കേതിക പദങ്ങൾ പ്രാദേശിക ഭാഷകളിൽ നിർമിക്കുക എന്നിങ്ങനെ രണ്ടു പ്രവർത്തനങ്ങൾ ഓരോ ഭാഷയിലും ചെയ്യേണ്ടത് ഇത്തരുണത്തിൽ അത്യാവശ്യമായിരുന്നു. ഈ തിരിച്ചറിവുകളുടെ അടിസ്ഥാനത്തിൽ, നിശ്ചിത പ്രവർത്തനങ്ങൾ നടത്താനായി, കേന്ദ്രത്തിൽ ഒരു ഭാരതീയഭാഷാ കേന്ദ്ര സ്ഥാപനവും, സംസ്ഥാനങ്ങളിൽ സംസ്ഥാനഭാഷാ ഇൻസ്റ്റിറ്റ്യൂട്ടുകളും ഉണ്ടാക്കാൻ കേന്ദ്ര സർക്കാർ തീരുമാനിച്ചു. നാലാം പഞ്ചവത്സര പദ്ധതിയുടെ ഭാഗമായി 1967-68 മുതൽ ആറുവർഷത്തേക്കുള്ള ഒരു പ്രോജക്ടായി ഓരോ ഭാഷയ്ക്കും നൂറു ശതമാനം ഗ്രാന്റായി ഓരോ കോടി രൂപം കേന്ദ്ര സർക്കാർ അനുവദിച്ചു. ഈ പദ്ധതി കേരളത്തിൽ നടപ്പാക്കാനായി സംസ്ഥാന സർക്കാർ കേരള ഭാഷാ ഇൻസ്റ്റിറ്റ്യൂട്ടിന് രൂപ നൽകാൻ തീരുമാനിച്ചു. 1968 മാർച്ച് 11-ാം തീയതി കേരള സർക്കാർ പുറപ്പെടുവിച്ച് നംബർ (p) 106/68.Edn ഉത്തരവു പ്രകാരം കേരള ഭാഷാ ഇൻസ്റ്റിറ്റ്യൂട്ട് നിലവിൽ വന്നു.

ആറ് ഔദ്യോഗിക അംഗങ്ങളും മൂന്ന് അനൗദ്യോഗിക അംഗങ്ങളും ഉൾക്കൊള്ളുന്ന ഒരു ഗവേണിങ് ബോഡിയും തുടർന്ന് നിലവിൽ വന്നു. അന്നത്തെ കേരള മുഖ്യമന്ത്രി ഇ.എം.എസ്. നമ്പൂതിരിപ്പാട്, വിദ്യാഭ്യാസ മന്ത്രി സി.എച്ച്.മുഹമ്മദ് കോയ, ഫൈനാൻസ് സെക്രട്ടറി പി.വേലായുധൻ നായർ ഐ.എ.എസ്. (മെംബർ), വിദ്യാഭ്യാസ സെക്രട്ടറി കെ.സി.ശങ്കരനാരായണൻ ഐ.എ.എസ്.(കൺവീനർ), കേരള യൂണിവേഴ്‌സിറ്റി വൈസ് ചാൻസലർ പ്രൊഫ.സാമുൽ മത്തായി (മെംബർ), സംസ്ഥാന ആസൂത്രണ ബോർഡ് അംഗം പ്രൊഫ.ജോസഫ് മുണ്ടശ്ശേരി(മെംബർ), എൻ.വി.കൃഷ്ണവാരിയർ (മെംബർ), പ്രൊഫ.സി.കെ.മൂസ്സത്(മെംബർ), വക്കം അബ്ദുൾ ഖാദർ(മെംബർ) എന്നിവരായിരുന്ന ആദ്യ ഗവേണിങ് ബോർഡിയിലെ അംഗങ്ങൾ.
1968 സെപ്റ്റംബർ 16 -ാം തീയതി തിരുവനന്തപുരം കനകക്കുന്ന് കൊട്ടാരത്തിൽ വച്ച് കേന്ദ്ര വിദ്യാഭ്യാസ മന്ത്രി ത്രിഗുണ സെൻ കേരള ഭാഷാ ഇൻസ്റ്റിറ്റ്യൂട്ടിന്റെ പ്രവർത്തനം ഔപചാരികമായി ഉൽഘാടനം ചെയ്തു.

എൻ.വി.കൃഷ്ണവാരിയർ
1975 മാർച്ച് 31 ന് ഇൻസ്റ്റിറ്റ്യൂട്ടിന്റെ സ്ഥാപകഡയറക്ടർ എൻ.വി.കൃഷ്ണവാരിയർ അദ്ദേഹത്തിന്റെ സേവനകാലം പൂർത്തിയാക്കി ഇൻസ്റ്റിറ്റ്യൂട്ടിൽ നിന്ന് വിരമിച്ചു.
1975 ഏപ്രിൽ ലക്കത്തിൽ വിജ്ഞാനകൈരളിയിൽ 'വിട' എന്ന ശീർഷകത്തിലെഴുതിയ മുഖലേഖനത്തിൽ അതേവരെ നടന്ന പ്രവർത്തനങ്ങളെക്കുറിച്ച് എൻ.വി.
"ആധുനികവിജ്ഞാനത്തിന്റെ എല്ലാ ശാഖകളിലും സർവകലാശാലാനിലവാരത്തിലുളള ആധികാരിക ഗ്രന്ഥങ്ങൾ മലയാളത്തിൽ നിർമിച്ചു പ്രസിദ്ധപ്പെടുത്തുകയാണ് ഇൻസ്റ്റിറ്റ്യൂട്ടിന്റെ മുമ്പിലുള്ള സുപ്രധാനമായ പരിപാടി. ഈ പരിപാടി നിറവേറ്റുന്നതിനു പറ്റിയ വിധത്തിലാണ് ഇൻസ്റ്റിറ്റ്യൂട്ടിന്റെ സ്റ്റാഫിന്റെ രൂപം നിർണയിച്ചിരിക്കുന്നത്.നാലാം പദ്ധതിയിൽ ഈ പരിപാടിക്ക് കേന്ദ്ര ഗവൺമെന്റ് നൽകിയ സഹായം അഞ്ചാം പദ്ധതിയിൽ അതേ തോതിൽ തുടർന്ന് കിട്ടുമെന്ന് ഇനിയും തീർച്ചപ്പെട്ടിട്ടില്ലാത്തതിനാൽ ഇടക്കാലത്ത് വച്ച് സ്റ്റാഫിൽ ഗണ്യമായ കുറവ് വരുത്തേണ്ടിവന്നു. ഡെപ്യൂട്ടേഷൻ അടിസ്ഥാനത്തിൽ പ്രവർത്തിച്ചിരുന്ന പല വിദഗ്ധരെയും തിരികെ അയയ്‌ക്കേണ്ടി വന്നത് ഇൻസ്റ്റിറ്റ്യൂട്ടിന്റെ പ്രവർത്തനത്തിൽ കുറെ മാന്ദ്യം ഉണ്ടാക്കിയെന്നത് പ്രതീക്ഷിതം മാത്രമാണ്. എങ്കിലും നിഷ്‌കൃഷ്ടമായ പഠനങ്ങൾക്കുശേഷം ഇൻസ്റ്റിറ്റ്യൂട്ട് തയാറാക്കിയ പുസ്തകനിർമാണ പരിപാടി അടുത്ത ഏതാനും വർഷങ്ങൾക്കുള്ളിൽ അതേപടി പൂർത്തിയാക്കുവാൻ സാധിക്കുമെന്ന് ഞാൻ ദൃഢമായി വിശ്വസിക്കുന്നു. ആറരക്കൊല്ലം മുൻപ് ശാസ്ത്രീയ-മാനവിക-സാങ്കേതിക വിഷയങ്ങളെപ്പറ്റി സർവകലാശാലനിലവാരത്തിൽ എഴുതാൻ കഴിവുള്ള അറിയപ്പെട്ട ലേഖകന്മാർ കേരളത്തിൽ വിരലിലെണ്ണാവുന്നവർ മാത്രമായിരുന്നു. ഇന്ന് അവരുടെ സംഖ്യ, മുഖ്യമായും ഇൻസ്റ്റിറ്റ്യൂട്ടിന്റെ പ്രവർത്തനഫലമായി ഗണ്യമായി വർധിച്ചിട്ടുണ്ട്. രണ്ടുലക്ഷത്തോളം വാക്കുകൾ അടങ്ങുന്ന സാങ്കേതിക ശബ്ദാവലികൾ ഇൻസ്റ്റിറ്റ്യൂട്ട് പ്രസിദ്ധപ്പെടുത്തിയിട്ടുള്ളത് മലയാളത്തിലെ സാങ്കേതിക പദങ്ങളുടെ പ്രശ്‌നത്തെ ഏറെക്കുറെ പൂർണമായി പരിഹരിച്ചിരിക്കുന്നു. ശാസ്ത്രീയ-സാങ്കേതിക ഗ്രന്ഥങ്ങൾ അച്ചടിക്കുന്നതിനാവശ്യമായ മൂവായിരത്തിലേറെ പ്രത്യേക ചിഹ്നങ്ങളുടെ ടൈപ്പുകൾ ഫൗണ്ടറികളിൽ നിന്ന് ലഭ്യമാക്കാൻ ഇൻസ്റ്റിറ്റ്യൂട്ടിന് കഴിഞ്ഞിരിക്കുന്നു. മലയാളത്തിൽ വൈജ്ഞാനികഗ്രന്ഥങ്ങളുടെ അച്ചടി സംബന്ധിച്ച ചില പൊതുമാനകങ്ങൾ ഇതിനകം സ്ഥാപിക്കപ്പെട്ടിട്ടുണ്ട്...
ഗവേണിങ് ബോർഡിന്റെ ആദ്യത്തെ അധ്യക്ഷനായിരുന്ന ശ്രീ.ഇ.എം.എസ്.നമ്പൂതിരിപ്പാടും ഇപ്പോഴത്തെ അധ്യക്ഷനായ ശ്രീ.സി.അച്യുതമേനോനും, മുഖ്യമന്ത്രിയെന്ന നിലയ്ക്കുള്ള ജോലിത്തിരക്കുകൾക്കിടയിലും ഇൻസ്റ്റിറ്റ്യൂട്ടിന്റെ ഓരോ പ്രശ്‌നവും അത്യന്തം ക്ഷമയോടെ പരിഗണിക്കുകയും തങ്ങളുടെ സുശക്തമായ പിന്തുണകൊണ്ട് ഇൻസ്റ്റിറ്റ്യൂട്ടിന്റെ പ്രവർത്തനം സുഗമമാക്കുകയും ചെയ്തുതുവന്നു. വിദ്യാഭ്യാസമന്ത്രിയും ഉപാധ്യക്ഷനുമായ ശ്രീ.സി.എച്ച്.മുഹമ്മദുകോയയെ ഇൻസ്റ്റിറ്റ്യൂട്ടിലെ ഒരംഗമായാണ് ഞങ്ങൾ പരിഗണിക്കുന്നത്. പ്രശസ്തരായ എഴുത്തുകാർ കൂടിയായ ഈ മൂന്നു പേരുടെയും പരിലാളനം ആദ്യസംവൽസരങ്ങളിൽ ലഭിക്കാൻ കഴിഞ്ഞത് ഇൻസ്റ്റിറ്റ്യൂട്ടിന്റെ കാര്യക്ഷമതയെ വളരെയധികം വർധിപ്പിച്ചിട്ടുണ്ട്. ഇപ്പോഴത്തെ ഉപാധ്യക്ഷനായ ശ്രീ.ചാക്കേരി അഹമ്മദ് കുട്ടിയും മറ്റ് ഔദ്യോഗിക-അനൗദ്യോഗിക അംഗങ്ങളും സാധരണയിൽ കവിഞ്ഞ താൽപര്യം ഇൻസ്റ്റിറ്റ്യൂട്ടിന്റെ പ്രവർത്തനങ്ങളിൽ പ്രദർശിപ്പിച്ചിരുന്നു. ശ്രീമാൻമാർ കുറ്റിപ്പുഴ കൃഷ്ണപിള്ള, വക്കം അബ്ദുൽ ഖാദർ, ജോസഫ് മുണ്ടശ്ശേരി, പി.ടി.ഭാസ്‌ക്കരപ്പണിക്കർ എന്നീ അനൗദ്യോഗികാംഗങ്ങളുടെ പേർ എടുത്തുപറയാതിരിക്കുന്നത് ഒരു കൃതഘ്‌നതയാവും."

കോഴിക്കോട് പ്രാദേശിക കേന്ദ്രം
കേരള ഭാഷാ ഇൻസ്റ്റിറ്റ്യൂട്ടിന്റെ കോഴിക്കോട് പ്രാദേശിക കേന്ദ്രം 1980 നവംബർ 2 ന് കേരള മുഖ്യമന്ത്രിയും ഇൻസ്റ്റിറ്റ്യൂട്ട് ചെയർമാനുമായിരുന്ന ഇ.കെ.നായനാർ ഉൽഘാടനം ചെയ്തു. വിദ്യാഭ്യാസ മന്ത്രിയും ഇൻസ്റ്റിറ്റ്യൂട്ട് വൈസ് ചെയർമാനുമായിരുന്ന ബേബി ജോൺ ചടങ്ങിൽ ആധ്യക്ഷം വഹിച്ചു. സി.എച്ച്.മുഹമ്മദുകോയ ആശംസാപ്രസംഗം നടത്തി. ശാസ്ത്രത്തിന്റെ വളർച്ചയ്ക്ക് അനുസൃതമായി സാഹിത്യവും ഭാഷയും ഇനിയും വളരേണ്ടതുണ്ടെന്ന് മുഖ്യമന്ത്രി പറഞ്ഞു. പ്രൊഫ.സുകുമാർ അഴീക്കോട്, നഗരസഭാ മേയർ സി.ജെ.റോബിൻ, ശ്രീ.എം.ടി.വാസുദേവൻ നായർ, ജില്ലാ കളക്ടർ കെ.എം.ബാലകൃഷ്ണൻ, എൻ.ചന്ദ്രശേഖരക്കുറുപ്പ് എം.എൽ.എ, കോളിയോട് ഭരതൻ, പി.ഇസ്മയിൽ എന്നിവർ പ്രസംഗിച്ചു. വടക്കൻ ജില്ലകളിലെ ഇൻസ്റ്റിറ്റ്യൂട്ടിന്റെ പ്രവർത്തനം സുഗമമായി നടത്തുന്നതിനാണ് കോഴിക്കോട് പ്രാദേശിക കേന്ദ്രം സ്ഥാപിച്ചത്. കോഴിക്കോട് പ്രാദേശിക കേന്ദ്രത്തിനു കീഴിൽ കോഴിക്കോട് ചെറൂട്ടി റോഡിൽ പ്രാദേശിക കേന്ദ്രം ഓഫീസും കോഴിക്കോട് കോർപ്പറേഷൻ ഇ.എം.എസ്.സ്റ്റേഡിയത്തിൽ വിൽപനശാലയും പ്രവർത്തിക്കുന്നു. കണ്ണുർ നഗരത്തിലും വിൽപനശലയുണ്ട്. എസ്.കൃഷ്ണകുമാറാണ് നിലവിൽ കോഴിക്കോട് പ്രാദേശിക കേന്ദ്രം അസിസ്റ്റന്റ് ഡയറക്ടർ.

ഭാഷാ ഇൻസ്റ്റിറ്റ്യൂട്ടിന്റെ പുസ്‌തക പ്രസാധനം ഒറ്റനോട്ടത്തിൽ
വിഷയങ്ങൾ
പ്രകൃതിശാസ്‌ത്രം
കൃഷിശാസ്‌ത്രം, മൃഗപരിപാലനം, ആരോഗ്യശാസ്‌ത്രം, ആയുർവേദവും പ്രകൃതിചികിത്സയും, ജന്തുശാസ്‌ത്രം, മത്സ്യവിജ്ഞാനീയം, ജനിതകവിജ്ഞാനീയം, വനശാസ്‌ത്രം, ശാസ്‌ത്രം-ജനറൽ, പരിസ്ഥിതി വിജ്ഞാനീയം
ഭൗതിക ശാസ്‌ത്രങ്ങൾ
ഗണിതം, ഭൗതികം, രസതന്ത്രം, സാംഖ്യകം
എഞ്ചിനീയറിങ്‌
സിവിൽ എഞ്ചിനീയറിങ്‌, മെക്കാനിക്കൽ എഞ്ചിനീയറിങ്‌, ഇലക്ട്രിക്കൽ, ഇലക്ട്രോണിക്‌സ്‌, ഇൻഫർമേഷൻ ടെക്‌നോളജി, ഐ.ടി.ഐ/കെ.ജി.ടി.ഇ
ഭാഷ, സാഹിത്യം, കലകൾ
ഭാഷാശാസ്‌ത്രം, വ്യാകരണം, സാഹിത്യം, സൗന്ദര്യശാസ്‌ത്രം, കലകൾ/ഫോക്‌ലോർ, നാടകം, അരങ്ങ്, അഭിനയം, സംഗീതം, സിനിമ, ടി.വി.
സാമൂഹികശാസ്‌ത്രങ്ങൾ
ചരിത്രം, കേരളചരിത്രം, ഇന്ത്യാചരിത്രം, ലോകചരിത്രം, രാഷ്ട്രതന്ത്രം, ധനശാസ്‌ത്രം, ടൂറിസം, നരവംശശാസ്‌ത്രം, മാനേജ്‌മെന്റ്‌, വാണിജ്യം, സഹകരണം, ഗ്രാമവികസനം, പ്രീപ്രൈമറി വിദ്യാഭ്യാസം, വിദ്യാഭ്യാസം, മനശ്ശാസ്‌ത്രം, തത്വശാസ്‌ത്രം, ആധ്യാത്മികം, നിയമം, ജേർണലിസം, സ്‌പോർട്‌സ്‌ ഗെയിംസ്‌, സ്‌ത്രീപഠനങ്ങൾ.

ലിപിപരിഷ്‌കരണം
1973ലെ ലിപി പരിഷ്‌കരണം, 1999 ലെ ലിപി മാനകീകരണം എന്നിവ ഭാഷാ ഇൻസ്റ്റിറ്റ്യൂട്ടിന്റെ ആഭിമുഖ്യത്തിലാണ്‌ നിർവഹിച്ചത്‌.

മലയാളത്തനിമ
മലയാളത്തിനുള്ള ഫോണ്ടുകളുടെ നിർമിതി, സ്‌പെൽ ചെക്കർ, ഗ്രാമർ ചെക്കർ, ഇംഗ്ലീഷ്‌-മലയാളം കംപ്യൂട്ടർ തർജുമ എന്നീ മേഖലകളിലെ പ്രവർത്തനങ്ങൾ സിഡാക്കിന്റെ സഹകരണത്തോടെ നടക്കുന്നു.

സിവിൽ സർവീസ്‌ ഉദ്യോഗസ്ഥൻമാർക്കുള്ള മലയാളം ക്ലാസ്‌
മലയാളം മാതൃഭാഷയല്ലാത്ത സിവിൽ സർവീസ്‌ ഉദ്യോഗസ്ഥരെ മലയാളം പഠിപ്പിക്കാനുള്ള ക്ലാസ്സുകൾ വർഷം തോറും നടത്തിവരുന്നു.

എല്ലാ മാസവും കേരളത്തിന്റെ വിവിധ ഭാഗങ്ങളിൽ അഞ്ച്‌ പുസ്‌തക പ്രദർശനങ്ങളെങ്കിലും സംഘടിപ്പിക്കുന്നു.

പ്രത്യേക പുസ്‌തക പ്രസിദ്ധീകരണ പദ്ധതി
സർക്കാർ വകുപ്പുകളുമായി സഹകരിച്ചുകൊണ്ട്‌ വ്യത്യസ്‌ത വിഷയങ്ങളിൽ പുസ്‌തകപ്രസാധനം നിർവഹിക്കുന്നു. ആരോഗ്യം, കൃഷി, സഹകരണം, നിയമം, തൊഴിൽ, വനം എന്നീ വകുപ്പുകളുടെ സഹകരത്തോടെ നിർദിഷ്ട വിഷയങ്ങളിൽ പുസ്‌തകങ്ങൾ പ്രസിദ്ധീകരിക്കുന്നു.

മലയാളം ഭരണഭാഷ
മലയാളം ഭരണഭാഷയാക്കാനുള്ള സർക്കാരിന്റെ യത്‌നത്തിന്റെ ഭാഗമായി ഭരണശബ്ദാവലി, ഭരണഭാഷാപ്രയോഗങ്ങൾ, ഔദ്യോഗിക ഭാഷാ നിഘണ്ടു എന്നിവ തയ്യാറാക്കി പ്രസിദ്ധീകരിച്ചിട്ടുണ്ട്‌.ഭരണ ശബ്ദാവലിയുടെ മൊബൈൽ ആപ് പുറത്തിറക്കി

ഭാഷാഇൻസ്റ്റിറ്റ്യൂട്ട് അവാർഡുകൾ
എഴുത്തുകാരെ പ്രോത്സാഹിപ്പിക്കാനായി വൈജ്ഞാനിക സാഹിത്യം, ചെറുകഥ, നോവൽ, കവിത, നിരൂപണം, വിവർത്തനം എനീ മേഖലകളിലെ മികച്ച കൃതികൾക്ക്‌ എല്ലാ വർഷവും അവാർഡ്‌ നൽകുന്നു

തിരുവനന്തപുരം, കണ്ണൂർ, കോഴിക്കോട്‌ എന്നിവിടങ്ങളിൽ ഭാഷാഇൻസ്റ്റിറ്റ്യൂട്ട് പുസ്തകശാലകൾ പ്രവർത്തിക്കുന്നു.

പ്രാദേശിക കേന്ദ്രം
ഉത്തരമേഖലയിലെ എഴുത്തുകാരുടെ സേവനം ഉപയോഗപ്പെടുത്തുന്നതിനും ഭാഷാഇൻസ്റ്റിറ്റ്യൂട്ടിന്റെ പ്രവർത്തനം ഉത്തരകേരളത്തിൽ വ്യാപിപ്പിക്കുന്നതിനുമായി ഭാഷാഇൻസ്റ്റിറ്റ്യൂട്ടിന്റെ പ്രാദേശികകേന്ദ്രം കോഴിക്കോട്‌ പ്രവർത്തിക്കുന്നു

ഭരണശബ്ദാവലി മൊബൈൽ ആപ്

ആൻഡ്രോയിഡ് മൊബൈലിൽ ഗൂഗിൾ പ്ലേ സ്റ്റോറിൽ ശ്രേയസ് നിഘണ്ടു (shreyasdictionary) തിരഞ്ഞ് ഡൗൺലോഡിലൂടെ ഇൻസ്റ്റാൾ ചെയ്ത് ഭരണശബ്ദാവലി വായനക്കാർക്ക് സൗജന്യമായി ഉപയോഗിക്കാവുന്നതാണ്. എന്നാൽ ആപ്പിളിന്റെ എെഫോൺ ഉപയോഗിക്കുന്നവർ ഇതിന്റെ വെബ്ആപ്ലിക്കേഷനാണ് ഉപയോഗിക്കേണ്ടത്.
www.bharanashreyas.com ൽ ഇത് ലഭ്യമാണ്.

വിജ്ഞാനമുദ്രണം പ്രസ്സ്
ശാസ്ത്രഗ്രന്ഥമുദ്രണത്തിന് സ്വന്തം പ്രസ്സ് വേണമെന്ന ആവശ്യത്തെ മുൻനിർത്തിയാണ് കേരള ഭാഷാ ഇൻസ്റ്റിറ്റ്യൂട്ട് വിജ്ഞാനമുദ്രണം പ്രസ്സ് എന്ന പേരിൽ 1972 മേയ് മാസം സ്ഥാപിച്ചത്. പ്രശസ്തവാസ്തുശിൽപി ലാറി ബേക്കറിന്റെ രൂപകൽപനയിലും മേൽനോട്ടത്തിലും പണിത താൽക്കാലിക കെട്ടടത്തിലാണ് പ്രസ്സ് പ്രവർത്തനം ആരംഭിച്ചത്. കേരളത്തിൽ ആദ്യമായാണ് ഉന്നതനിലവാരത്തിലുള്ള ശാസ്ത്ര-സാങ്കേതിക ഗ്രന്ഥങ്ങൾ അച്ചടിക്കാനാവശ്യമായ ടൈപ്പുകളും യന്ത്രസാമഗ്രികളും വിദഗ്ധജീവനക്കാരും ഉൾക്കൊള്ളുന്ന മുദ്രാലയം സ്ഥാപിതമാകുന്നത്. ഇൻസ്റ്റിറ്റ്യൂട്ടിനെ അച്ചടിയുടെ രംഗത്ത് സ്വയം പര്യാപ്തത കൈവരിക്കാൻ വിജ്ഞാനമുദ്രണം പ്രസ്സിന്റെ വരവോടെ സാധ്യമായി. തുടർന്ന് അച്ചടിയുടെ സാങ്കേതികവിദ്യയിലുണ്ടായ മാറ്റങ്ങൾക്ക് അനുസൃതമായി പ്രസ്സിന്റെ ആധുനികവൽക്കരണം പലഘട്ടങ്ങളിലായി നടന്നു.

പുസ്തക വിൽപന
പുസ്തകങ്ങൾ ആവശ്യമുള്ളവർ ഇൻസ്റ്റിറ്റ്യൂട്ടിന്റെ വെബ്സൈറ്റായ www.keralabhashainstitiute.org ൽ കൊടുത്തിട്ടുള്ള കാറ്റലോഗ് നോക്കിയശേഷം തിരുവനന്തപുരത്തെയും കോഴിക്കോട്ടെയും വിൽപന വിഭാഗങ്ങളിൽ ബന്ധപ്പെട്ട് പുസ്തകത്തിന്റെ ലഭ്യത ഉറപ്പുവരുത്തേണ്ടതാണ്.അതിനുശേഷം വില, പാഴ്‌സൽ ചാർജ് എന്നിവ ഉൾപ്പെടെയുള്ള തുക തിരുവനന്തപുരത്തുനിന്നാണ് പുസ്തകം വാങ്ങേണ്ടതെങ്കിൽ ഇൻസ്റ്റിറ്റ്യൂട്ട് ഡയറക്ടറുടെ പേരിലും കോഴിക്കോട് പ്രാദേശികകേന്ദ്രത്തിൽ നിന്നാണ് വേണ്ടതെങ്കിൽ പ്രാദേശികകേന്ദ്രം സൂപ്രണ്ടിന്റെ പേരിലും മാത്രം അയയ്‌ക്കേണ്ടതാണ്. പുസ്തകങ്ങളുടെ വില എം.ഒ/ഡിഡി/അക്കൗണ്ട് ട്രാൻസ്ഫർ എന്നിവയിൽ ഏതെങ്കിലും ഉപയോഗിച്ച് ഒടുക്കാവുന്നതാണ്.
അക്കൗണ്ടിൽ പണമടച്ച് പുസ്തകങ്ങൾ വാങ്ങുന്നതിനുള്ള സൗകര്യം തിരുവനന്തപുരത്ത് കേന്ദ്ര ഓഫീസിൽ മാത്രമാണ് ഏർപ്പെടുത്തിയിട്ടുള്ളത്. അക്കൗണ്ടിൽ പണമടച്ച് പുസ്തകങ്ങൾ വാങ്ങാൻ താൽപര്യമുള്ളവർ പണമടച്ചതിന്റെ വിവരങ്ങൾ, പുസ്തകത്തിന്റെ പേര്, എണ്ണം, പുസ്തകം അയച്ചുതരേണ്ട വിലാസം എന്നിവ ഉൾപ്പെടെയുള്ള വിവരങ്ങൾ nalandashopkbi@gmail.com എന്ന ഇമെയിൽ വിലാസത്തിലേക്ക് അയച്ചുതരേണ്ടതാണ്.

വിശദവിവരങ്ങൾക്ക്
ഡയറക്ടർ/അസിസ്റ്റന്റ് ഡയറക്ടർ(വിൽപന വിഭാഗം)
കേരള ഭാഷാ ഇൻസ്റ്റിറ്റ്യൂട്ട്,നാളന്ദ,തിരുവനന്തപുരം-695003
ഫോൺ 0471-21317238 keralabhashatvm@gmail.com,nalandashopkbi@gmail.com

അസിസ്റ്റന്റ് ഡയറക്ടർ, കേരള ഭാഷാ ഇൻസ്റ്റിറ്റ്യൂട്ട് പ്രാദേശിക കേന്ദ്രം
മാളിയേക്കൽ ബിൽഡിങ്‌സ്,ചെറൂട്ടി റോഡ്, കോഴിക്കോട്-1
ഫോൺ 0495-2366124,0471-2724600 calicutbhasha@gmail.com

കറണ്ട് അക്കൗണ്ട് നമ്പർ :- 67393695122
IFSC SBIN0070415
എസ്ബിഐ വികാസ് ഭവൻ ബ്രാഞ്ച്
ഡയറക്ടർ, സ്റ്റേറ്റ് ഇൻസ്റ്റിറ്റ്യൂട്ട് ഓഫ് ലാംഗ്വേജസ്.

പുസ്തകശാലകൾ
തിരുവനന്തപുരം
നാളന്ദ പുസ്തകശാല, കേരള ഭാഷാ ഇൻസ്റ്റിറ്റ്യൂട്ട്
നാളന്ദ.തിരുവനന്തപുരം-695003
ഫോൺ 0471-2317238, ഇമെയിൽ nalandashopkbi@gmail.com
സംസ്‌ക്കാര പുസ്തകശാല, സ്റ്റാച്യൂ, ഗവൺമെന്റ് പ്രസ് റോഡ്, ശാന്തി നഗർ
തിരുവനന്തപുരം-650001.
ഫോൺ 0471-2316988
samskarashopkbi@gmail.com

കൊച്ചി പുസ്തകശാല

റവന്യൂ ടവർ, മറൈൻ ഡ്രൈവ്,കൊച്ചി നഗരസഭാ ഓഫീസിന് സമീപം, പാർക്ക് അവന്യൂ, ബ്രോഡ് വേ
എറണാകുളം ഫോൺ 0484-2362867
kbikochishop@gmail.com

കോഴിക്കോട് പുസ്തകശാല

ഇഎംഎസ് സ്റ്റേഡിയം ബിൽഡിങ്
കോഴിക്കോട്, ഫോൺ 0495-2724600
calicutbhasha@gmil.com

കണ്ണൂർ പുസ്തകശാല
മറിയം ആർക്കേഡ്, കക്കാട് റോഡ്, കണ്ണൂർ
ഫോൺ 0497 2760021
silknrsr@gmail.com


ആസ്ഥാനം
ഡയറക്ടർ
കേരള ഭാഷാ ഇൻസ്റ്റിറ്റ്യൂട്ട്
നാളന്ദ,തിരുവനന്തപുരം
ഫോൺനമ്പർ:0471-2316306, 2314768,2317238,2313856


</doc>
<doc id="221594" url="https://ml.wikipedia.org/wiki?curid=221594" title="ടോക്കൺ ബസ്">
ടോക്കൺ ബസ്

ലാൻ ശൃംഖല നിർമ്മിക്കനുപയോഗിക്കുന്ന ഒരു സാങ്കേതികവിദ്യയാണ് ടോക്കൺ ബസ്. ടോക്കൺ റിംഗുമായി സാമ്യമുള്ള ഇവിടെ ഒരു റിംഗ് ആശയതലത്തിൽ മാത്രമാണ് കാണപ്പെടുന്നത്. കേന്ദ്രങ്ങൾ തമ്മിൽ ഒരു ബസ് ടോപ്പോളജിയിലാവും ബന്ധിക്കപ്പെട്ടിരിക്കുന്നത്. ഇവിടെയും ഒരു ടോക്കൺ ഉപയോഗിച്ചാണ് ഏത് കേന്ദ്രത്തിനാണ് നിലവിൽ ഡാറ്റ അയയ്ക്കാനുള്ള അധികാരമുള്ളതെന്ന് നിശ്ചയിക്കുന്നത്. ഇതിനെ ഐട്രിപ്പിൾ ഈ 802.4 എന്ന പേരിൽ മാനകീകരിച്ചിട്ടുണ്ട്. 


</doc>
<doc id="221596" url="https://ml.wikipedia.org/wiki?curid=221596" title="അരം">
അരം

അധികമുള്ള പദാർഥം നീക്കം ചെയ്യാനും പണിതീർത്ത പ്രതലങ്ങൾ ഉണ്ടാക്കാനുമുള്ള ഒരു ഉപകരണം (ടൂൾ) ആണ് ഫയൽ (File) അഥവാ അരം. ഒരു ഫിറ്റർ ഇന്ന് ഏറ്റവും അധികം ഉപയോഗിക്കുന്ന ഒരു കൈപ്പണിയായുധമാണിത്(ഹാന്റ് ടൂൾ).ഒരു ലംബമായ ഉരുക്ക് കട്ടയും അതിലെ കഠിനീകരിച്ച ഉപരിതലവും ഉപരിതലത്തിലെ സമാന്തരമായ മൂർച്ചപല്ലുകളും കൂടിയതാണ് ഒരു അരം.

ഇതേ ഗണത്തിൽ വരുന്ന അലോഹങ്ങളിൽ ഉപയോഗിക്കാനുള്ള (പ്രധാനമായും തടി പോലുള്ള മൃദുല പദാർതങ്ങളിൽ) ഫയലിനെ റാസ്പ്(rasp) എന്നു വിളിയ്ക്കുന്നു.

ഉദരം (ബെല്ലി)

അഗ്രം (ടിപ്പ് അഥവാ പോയിന്റ്)

നീളം, ഛേദതലരൂപം, മുറിപ്പിന്റെ തരം, പല്ലിന്റെ പാരുഷ്യം(ഗ്രേഡ്) എന്നിവയെ അടിസ്ഥാനമാക്കിയാണ് അരങ്ങളെ പ്രധാനമായും വർഗ്ഗീകരിക്കുന്നത്.

അറ്റത്തിന്റേയും ഹീലിന്റേയും ഇടയ്ക്കുള്ള ദൂരമാണ് അരത്തിന്റെ നീളെമെന്നു വിളിയ്ക്കുന്നത്. നീളം പറയുമ്പോൾ ഒരിക്കലും ടാങ്(പിടിയുടെ ഭാഗം) ഉൾപ്പെടുത്താറില്ല. പൊതുവെ അരത്തിനു നീളം കൂടുന്നതിനനുസരിച്ച് ഛേദതല വിസ്തീർണ്ണം കൂടും. കുറഞ്ഞത് 100 മി.മീ നീളവും കൂടിയത് 400 മി.മീ നീളവുമുള്ള അരങ്ങൾ സാധാരണമാണ്. ഇവയ്ക്കിടയിൽ ഓരോ 50 മി. മീ ലും അരങ്ങൾ വിപണിയിൽ ലഭ്യമാണ്.

വ്യത്യസ്ത ഛേദതലരൂപങ്ങളെ ആസ്പദമാക്കി അരങ്ങൾക്ക് പേരുനൽകാറുണ്ട്. സമചതുരം, പരന്നത്, ഉരുണ്ടത്, പകുതു ഉരുണ്ടത്, ത്രികോണം, സ്തംഭാകാരം തുടങ്ങിയ ആകൃതികളാണ് സാധാരണയായിട്ടുള്ളത്

നാലുതരം മുറിപ്പുകളാണ് ഉള്ളത്. മുറിപ്പിന്റെ തരം നിർണ്ണയിക്കുന്നത് അരത്തിന്റെ മുറിപ്പുനിരകളുടെ ഇനവും സ്വഭാവവുമാണ്

Single Cut

Double Cut

Rasp Cut

Curved teeth

അരങ്ങളെ പല ഗ്രൂപ്പുകളായി തരം തിരിച്ചിരിക്കുന്നു. മെഷിനീസ്റ്റ് അരം, വാൾ അരം(saw file), മെഷീൻ അരം, റോട്ടറി അരം, റോട്ടറിബർ അരം, സ്വിസ് അരം, ബ്രോച്ച് അരം, തുടങ്ങിയവയാണ് പ്രധാനപ്പെട്ട തരത്തിലുള്ള അരങ്ങൾ. പ്രത്യേക ആവശ്യത്തിനുള്ള അരങ്ങളുമുണ്ട്.

Hand file

അരത്തിന്റെ നിർമ്മാണത്തിൽ താഴെപ്പറയുന്ന ഘട്ടങ്ങളുണ്ട്.


</doc>
<doc id="221598" url="https://ml.wikipedia.org/wiki?curid=221598" title="ടോക്കൺ ബക്കറ്റ് അൽഗോരിതം">
ടോക്കൺ ബക്കറ്റ് അൽഗോരിതം

ഒരു ശൃംഘലയിലെ ഡാറ്റയുടെ തിരക്കിനെ നിയന്ത്രിക്കുന്നതിനുള്ള ഒരു അൽഗോരിതമാണ് ടോക്കൺ ബക്കറ്റ് അൽഗോരിതം. ലീക്കീ ബക്കറ്റ് അൽഗോരിതവുമായി ഇതിനു സാമ്യമുണ്ട്. എന്നാൽ അതിൽ നിന്ന് വ്യത്യസ്താമായി ഇവിടെ ഡാറ്റാ നിരക്കിനെ നിയന്ത്രിക്കുന്നത് ടോക്കണുകൾ ഉപയോഗിച്ചിട്ടാണ്. സിസ്റ്റത്തിൽ നിന്ന് ശൃംഖലയിലേക്ക് ഇടയ്ക്കിടയ്ക്ക് ടോക്കണുകൾ അയയ്ക്കുന്നു. ഇവയെ സ്റ്റേഷനിൽ ഒരു ബക്കറ്റിലായി (ക്യൂവിൽ) ശേഖരിക്കുന്നു. എത്രമാത്രം ടോക്കണുകൾ ബക്കറ്റിൽ അവശേഷിക്കന്നുവോ അത്രമാത്രം ഡാറ്റയെ മാത്രമേ പിന്നീട് ശൃംഖലയിലേക്ക് അയക്കാൻ കഴിയൂ. ഒരു പക്ഷേ ബക്കറ്റിനുള്ളിൽ ടോക്കൺ അവശേഷിക്കുന്നില്ലെങ്കിൽ അവ വരുന്നത് വരെ കാത്തിരിക്കേണ്ടി വരും. ഇത് നെറ്റ്‌വർക്കിലേക്ക് വ്യത്യസ്ത നിരക്കിൽ ഡാറ്റ അയയ്ക്കാൻ സഹായിക്കും.



</doc>
<doc id="221601" url="https://ml.wikipedia.org/wiki?curid=221601" title="ആട്ടോമാറ്റിക് റിപ്പീറ്റ് റിക്വസ്റ്റ്">
ആട്ടോമാറ്റിക് റിപ്പീറ്റ് റിക്വസ്റ്റ്

ഡാറ്റാ ട്രാൻസ്മിഷനിൽ ഒരു പിശക് സംഭവിച്ചാൽ പ്രസ്തുത ഫ്രയിം വീണ്ടും അയയ്ക്കാൻ ഉപയൊഗിക്കുന്ന ഒരു പ്രകൃയയാണ് ആട്ടോമാറ്റിക്ക് റിപ്പീറ്റ് റിക്വസ്റ്റ് അഥവാ ഏ.ആർ.ക്യു. ഇത് പ്രധാനമായും സ്റ്റോപ്-വെയിറ്റ് ഏ.ആർ.ക്യു, സ്ലൈഡിങ്ങ് വിൻഡോ ഏ.ആർ.ക്യു എന്നിങ്ങനെ രണ്ടു തരത്തിലുണ്ട്. സ്ലൈഡിങ്ങ് വിൻഡോ ഏ.ആർ.ക്യൂ.വിനെ ഗോ-ബാക്-എൻ, സെലക്ടീവ് റിപ്പീറ്റ് എന്നിങ്ങനെ വീണ്ടും രണ്ടായി തിരിക്കുന്നു. 
ഇതിൽ അയച്ച ഓരോ ഫ്രെയിമിനും അക്നോളഡ്ജ്മെന്റ് ലഭിച്ചാൽ മാത്മ്മേ അടുത്ത ഫ്രെയിം അയയ്ക്കുകയുള്ളു. അയച്ചവയിൽ തെറ്റ് കണ്ടാൽ ഇതിനു പകരം നെഗറ്റീവ് അക്നോളഡ്ജ്മെന്റാവും അയയ്ക്കുക. ഫ്രെയിം അയയ്ക്കുന്നതിനൊപ്പം ഒരു ടൈമർ കൂടി സെറ്റ് ചെയ്യപ്പെടുന്നു. ടൈമർ അവസാനക്കുന്നതിനകം ഏതെങ്കിലും തരത്തിലുള്ള അക്നോളഡ്ജ്മെന്റ് ലഭിച്ചില്ലെങ്കിൽ ഫ്രെയിം വീണ്ടും അയക്കപ്പെടും.
ഇതിൽ സ്റ്റോപ് ആൻഡ് വെയിറ്റിൽ നിന്ന് വ്യത്യസ്തമായി ഫ്രെയിം തുടരെ അയക്കുന്നു. ഏത് ഫ്രെയിമാണോ സ്വീകർത്താവിൽ തെറ്റായി ലഭിക്കുന്നത് അതിനു ശേഷമുള്ള ഫ്രെയിം സ്വീകരിക്കുന്നില്ല. ഇത് സെന്റർ വീണ്ടും അയയ്ക്കും. നിശ്ചിത സമയത്തിനു ശേഷം ഏതെങ്കിലും തരത്തിലുള്ള അക്നോളഡ്ജ്മെന്റ് ലഭിച്ചില്ലെങ്കിൽ ആദ്യം മുതലേ ഫ്രെയിം അയയ്ക്കപ്പെടും.
ഇതിൽ ഫ്രെയിം തുടരെ അയയ്ക്കുമെങ്കിലും ഏത് ഫ്രെയിമിനാണോ നെഗറ്റീവ് അക്നോളഡ്‌ജ്മെന്റ് ലഭിക്കുന്നത് അതു മാത്രം വീണ്ടും അയയ്ക്കപ്പെടും.


</doc>
<doc id="221605" url="https://ml.wikipedia.org/wiki?curid=221605" title="ലീക്കി ബക്കറ്റ് അൽഗോരിതം">
ലീക്കി ബക്കറ്റ് അൽഗോരിതം

ഒരു ശൃംഘലയിലെ ഡാറ്റയുടെ തിരക്കിനെ നിയന്ത്രിക്കുന്നതിനുള്ള ഒരു അൽഗോരിതമാണ് ലീക്കീ ബക്കറ്റ് അൽഗോരിതം. ഇതിൽ ഒരു സിസ്റ്റത്തിൽ നിന്ന് നെറ്റ്‌വർക്കിലേക്ക് ബഹിർഗമിക്കുന്ന ഡാറ്റയെയാണ് നിയന്ത്രിക്കുന്നത്. ഇതിലൂടെ ശൃംഘലയ്ക്ക് എപ്പോഴും താങ്ങാൻ കഴിയുന്ന തരത്തിലുള്ള ഡാറ്റാനിരക്കേയുള്ളൂവെന്ന് ഉറപ്പുവരുത്തുന്നു.

അടിയിലായി ദ്വാരമുള്ള ഒരു ബക്കറ്റിലേക്ക് വെള്ളം നിറയ്ക്കുന്നതായി സങ്കൽപ്പിക്കുക. ഏത് നിരക്കിൽ ബക്കറ്റിലേക്ക് വെള്ളം എത്തിയാലും ബക്കറ്റിൽ നിന്ന് വെള്ളം പുറത്തേക്ക് പോകുന്നത് ഒരേ നിരക്കിലാവും. ബക്കറ്റിൽ വെള്ളമുള്ളതു വരെ ഇത് തുടരുകയും ചെയ്യും. ഇത് വഴി ഒരു 'റെഗുലേറ്റഡ് ഫ്ലോ' ഉറപ്പു വരുത്തുന്നു. ഇതിനു സമാനമാണ് ടോക്കൺ ബക്കറ്റ് അൽഗോരിതത്തിന്റെ പ്രവർത്തനം. ഒരു ക്യൂ മുഖാന്തരമാണ് ഇത് നിർമ്മിക്കുന്നത്. നെറ്റ്‌വർക്കിലേക്ക് വിടുന്ന ഡാറ്റ അത് ഏത് നിരക്കിലാണെങ്കിലും ഒരു ക്യൂവിലേക്ക് ശേഖരിക്കപ്പെടുന്നു. ഇതിൽ നിന്ന് ആദ്യം വന്നത് ആദ്യം എന്ന ക്രമത്തിൽ നെറ്റ്‌വർക്കിലേക്ക് തുറന്നു വിടുന്നു.



</doc>
<doc id="221621" url="https://ml.wikipedia.org/wiki?curid=221621" title="ഗുരുവായൂരപ്പൻ ട്രസ്റ്റ്">
ഗുരുവായൂരപ്പൻ ട്രസ്റ്റ്

മഹാകവി ജി. ശങ്കരക്കുറുപ്പ് 1968-ൽ സ്ഥാപിച്ച ഒരു സംഘടനയാണ് ഗുരുവായൂരപ്പൻ ട്രസ്റ്റ്. മഹാകവിക്ക് ലഭിച്ച ജ്ഞാനപീഠസമ്മാനത്തുകയിൽ നിന്നും ഇരുപത്തി അയ്യായിരം രൂപ നിക്ഷേപിച്ച് കൊച്ചിയിലാണ് ഇത് സ്ഥാപിച്ചത്. ഓരോ വർഷത്തേയും മികച്ച സാഹിത്യകൃതിക്ക് നൽകിവരുന്ന ഓടക്കുഴൽ പുരസ്കാരം ഈ ട്രസ്റ്റ് നൽകിവരുന്നു.


</doc>
<doc id="221629" url="https://ml.wikipedia.org/wiki?curid=221629" title="കണ്ണശ്ശസ്മാരകം">
കണ്ണശ്ശസ്മാരകം

നിരണം കവികൾ എന്നുകൂടി അറിയപ്പെടുന്ന കണ്ണശ്ശക്കവികളുടെ സ്മരണാർത്ഥം പത്തനംതിട്ടയിലെ തിരുവല്ലയിൽനിരണം തൃക്കപാലീശ്വരക്ഷേത്രത്തിനു സമീപം സ്ഥാപിച്ചതാണ് കണ്ണശ്ശ സ്മാരകം. 1981-ൽ കണ്ണശ്ശ ദിനമായ ആഗസ്റ്റ് 30-നു് അന്നത്തെ കേരള മുഖ്യമന്ത്രി ഇ.കെ. നായനാർ ഉദ്ഘാടനം ചെയ്ത ഈ സ്മാരകം; കണ്ണശ്ശകവികൾ ജീവിച്ചിരുന്ന നിരണത്തെ കണ്ണശ്ശൻ പറമ്പിലാണ് സ്ഥിതിചെയ്യുന്നതു്. കണ്ണശ്ശ കൃതികളുടെ പ്രസിദ്ധീകരണം, സാംസ്കാരിക പഠനക്കളരി, കഥാ-കവിത പഠനക്ലാസ്സുകൾ, വിദ്യാർത്ഥികൾക്കായി ചിത്രരചനാ മത്സരങ്ങൾ എന്നിവ ഈ സ്മാരകത്തിന്റെ മേൽനോട്ടത്തിൽ നടത്തിവരുന്നു. 2003 മുതൽ ഈ സ്ഥാപനം കണ്ണശ്ശ പുരസ്കാരം നൽകിവരുന്നു.



</doc>
<doc id="221634" url="https://ml.wikipedia.org/wiki?curid=221634" title="ശ്രീമൂലം പ്രജാസഭ">
ശ്രീമൂലം പ്രജാസഭ

ഇന്ത്യയിലെ ആദ്യത്തെ നിയമനിർമ്മാണസഭയാണ് ശ്രീമൂലം തിരുനാൾ പ്രജാസഭ എന്നും ശ്രീമൂലം പോപ്പുലർ അസംബ്ലി എന്നും അറിയപ്പെടുന്ന ശ്രീമൂലം പ്രജാസഭ.

1888 മാർച്ച് 30-നാണ് ശ്രീമൂലം കൗൺസിൽ (ട്രാവൻകൂർ ലെജിസ്ലേറ്റീവ് കൌൺസിൽ) നിലവിൽ വന്നത്. 1904-ൽ ട്രാവൻകൂർ ലെജിസ്ലേറ്റീവ് കൌൺസിലിനു പുറമേ മഹാരാജാവിന്റെ ഒരു പുതിയ ഉത്തരവ് വഴി ശ്രീമൂലം പോപ്പുലർ അസംബ്ലി ഓഫ് ട്രാവൻകൂർ നിലവിൽ വന്നു. ഇന്ത്യയിൽ തന്നെ ഇത്തരത്തിൽ തെരഞ്ഞെടുത്ത ആദ്യത്തെ ജനപ്രാതിനിധ്യം ഉള്ള ഭരണസമിതി ആയിരുന്നു ഈ സഭ. 1904 ഒക്റ്റോബർ 22-നു കൂടിയ ആദ്യസഭയിൽ ആകെ 85 അംഗങ്ങളുണ്ടായിരുന്നു. . ഏതാണ്ട് 100 അംഗങ്ങളുള്ള സമിതിയിൽ 77 തെരഞ്ഞെടുത്ത അംഗങ്ങളും 23 നാമനിർദ്ദേശം ചെയ്യപ്പെട്ട അംഗങ്ങളും ആയി ഈ സമിതി നിലവിൽ വന്നു. പ്രതിവർഷം 100 ഉറുപ്പിക കരം ഒടുക്കുന്നവരും, 6000 ഉറുപ്പികയോ അതിൽ കൂടുതലോ വാർഷിക വരുമാനം ഉള്ള പ്രമാണിമാർക്കും, പൗരപ്രമുഖർക്കും സഭയിൽ പങ്കെടുക്കാമായിരുന്നു. വിക്ടോറിയ ജൂബിലി ടൗൺ ഹാളിലാണ് (വി ജെ റ്റി ഹാൾ) ആദ്യ യോഗം കൂടിയത്. 1905 ഓടു കൂടി അസ്സംബ്ലി പ്രവർത്തനം കൂടുതൽ കാര്യക്ഷമമാക്കുവാൻ പുതിയ ഉത്തരവുകൾ നിലവിൽ വന്നു.

തിരുവിതാംകൂർ ഭരണാധികാരിയായിരുന്ന ശ്രീമൂലം തിരുനാൾ രാമവർമ്മ മഹാരാജാവ് 1888 മാർച്ച്‌ 30നു പാസാക്കിയ ഒരു നിയമം മുലം 6 ഔദ്യോഗിക അംഗങ്ങളും 2 അനൌദ്യോഗിക അംഗങ്ങളുമായി മൊത്തം 8 അംഗങ്ങളുമായി ശ്രീ മൂലം കൗൺസിൽ നിലവിൽ വന്നു. ഇത് ഇന്ത്യൻ നാട്ടുരാജ്യങ്ങളുടെ ചരിത്രത്തിലെ ആദ്യ നിയമനിർമ്മാണസഭയായിരുന്നു. ദിവാനായിരുന്നു ഇതിന്റെ അദ്ധ്യക്ഷൻ. നിയമ നിർമ്മാണം, മറ്റു ഭരണ കാര്യങ്ങളിൽ പൊതു പ്രാതിനിധ്യം എന്നിവ ഉറപ്പാക്കാൻ മഹാരാജാവിന്റെ ഒരു ഉത്തരവു വഴി ഈ സംവിധാനം നിലവിൽ വരികയും 1888 ആഗസ്റ്റ് 23-ന് കൗൺസിലിന്റെ ആദ്യത്തെ യോഗം ദിവാന്റെ മുറിയിൽ കൂടുകയും ചെയ്തു. ഒരു ഉപദേശക സമിതി എന്ന നിലയിലാണ് ലെജിസ്ലേറ്റീവ് കൗൺസിൽ തുടങ്ങിയത്. 

ഏതാനും വർഷം തികയുന്ന വേളയിൽ ജനാവശ്യം പ്രമാണിച്ച് മഹാരാജാവ് മാർച്ച്‌ 21 1898-ൽ മറ്റൊരു ഉത്തരവ് വഴി കൗൺസിലിന്റെ അംഗസംഖ്യ 15 ആയി വർധിപ്പിച്ചു. 9 ഔദ്യോഗിക അംഗങ്ങളും 6 അനൗദ്യോഗിക അംഗങ്ങളുമായി മൊത്തം 15 അംഗങ്ങളുമായി പുതിയ സംവിധാനം നിലവിൽ വന്നു.

1904-ൽ ട്രാവൻകൂർ ലെജിസ്ലേറ്റീവ് കൌൺസിലിനു പുറമേ മഹാരാജാവിന്റെ ഒരു പുതിയ ഉത്തരവിലൂടെ ശ്രീ മുലം പോപ്പുലർ അസംബ്ലി ഓഫ് ട്രാവൻകൂർ നിലവിൽ വന്നു, ഇന്ത്യയിൽ തന്നെ ഇത്തരത്തിൽ തെരഞ്ഞെടുത്ത ആദ്യത്തെ ജനപ്രാതിനിധ്യം ഉള്ള ഒരു ഭരണ സമിതിയായിരുന്നു ഇത്. 

1921-ൽ ലെജിസ്ലേറ്റീവ് കൗൺസിലിന്റെ അംഗസംഖ്യ 50 ആയി ഉയർത്തി. ഇതിൽ 21 അംഗങ്ങൾ തിരഞ്ഞെടുക്കപ്പെടുന്നവരായിരുന്നു. ശ്രീ ചിത്തിര തിരുനാൾ മഹാരാജാവിന്റെ കാലത്ത് ലെജിസ്ലേറ്റീവ് കൗൺസിലിന്റെ പേര് ശ്രീ ചിത്രാ സ്റ്റേറ്റ് കൗൺസിൽ എന്നാക്കി മാറ്റി. ഇതോടെ സ്റ്റേറ്റ് കൗൺസിൽ ഉപരിസഭയും പ്രജാസഭ അധോസഭയുമായി മാറി. അഞ്ചു രൂപ കരമടയ്ക്കുന്ന ആൾക്കാർക്കായിരുന്നു ഇതിനുശേഷം വോട്ടവകാശം

1947 സെപ്തംബർ 4ന് മഹാരാജാവ് പുറപ്പെടുവിച്ച വിളംബരത്തിൻ പ്രകാരം തിരുവിതാംകൂറിൽ ഉത്തരവാദ സർക്കാരും പ്രായപൂർത്തി വോട്ടവകാശവും നിലവിൽ വന്നു. ഇതിന്റെ അടിസ്ഥാനത്തിൽ നടന്ന തിരഞ്ഞെടുപ്പിൽ 120 അംഗങ്ങളുള്ള തിരുവിതാംകൂർ കോൺസ്റ്റിറ്റിയുവന്റ് അസംബ്ലി രൂപവത്കൃതമായി. ഇതോടെ ശ്രീചിത്രാ സ്‌റ്റേറ്റ് കൗൺസിലും പ്രജാസഭയും ഇല്ലാതായി.

ആയിരത്തി തൊള്ളായിരത്തി നാലിലെ ഉത്തരവനുസരിച്ച് ഭൂനികുതി 100 രൂപ അടയ്ക്കുന്നവർക്കും 6000 രൂപ വാർഷികവരുമാനമുള്ളവർക്കുമായിരുന്നു സമ്മതിദാനാവകാശമുണ്ടായിരുന്നത്. ഇത് 1905-ൽ സമൂലം മാറ്റുകയുണ്ടായി. പുതുക്കിയ യോഗ്യതകൾ താഴെക്കൊടുത്തിരിക്കുന്നു.


എല്ലാ വർഷവും ചിങ്ങമാസം സമ്മതിദാനാവകാശമുള്ളവർ താലൂക്ക് ആസ്ഥാനത്ത് കൂടിച്ചേരുവാനായി ഒരു മാസം മുൻപേ നോട്ടീസ് നൽകേണ്ടതാണ് എന്ന് വ്യവസ്ഥയുണ്ടായിരുന്നു. ഇവരിൽ നിന്ന് ഉത്തരവിന്റെ ഷെഡ്യൂൾ എ പ്രകാരമുള്ള എണ്ണം അംഗങ്ങ‌ളെ ഓരോ താലൂക്കിലും തിരഞ്ഞെടുക്കുകയാണ് ചെയ്യേണ്ടിയിരുന്നത്. 
താലൂക്കുകളിൽ നിന്നുള്ള അംഗങ്ങളെ കൂടാതെ തിരുവനന്തപുരം, കൊല്ലം, കോട്ടയം, നാഗർകോവിൽ, ആലപ്പുഴ എന്നീ മുനിസിപ്പാലിറ്റികളിൽ നിന്ന് ഓരോ അംഗങ്ങളെയും തിരഞ്ഞെടുക്കപ്പെടുമായിരുന്നു. 

സർക്കാരുദ്യോഗസ്ഥർ അംഗങ്ങളല്ലാത്തതും നൂറംഗങ്ങളെങ്കിലുമുള്ളതുമായ സംഘടനകൾക്ക് ഇതിൽ എഴുപത്തഞ്ച് അംഗങ്ങളെങ്കിലും കൂടിച്ചേരുന്ന യോഗ‌ത്തിൽ വച്ച് ഒരാളെ പ്രജാസഭയിലേയ്ക്ക് തിരഞ്ഞെടു‌ത്തയയ്ക്കാവുന്നതാണ് എന്ന് വ്യവസ്ഥയുണ്ടായിരുന്നു. വേണ്ടിവന്നാൽ നൂറംഗങ്ങളിൽ കുറവുള്ള സംഘടനകളിൽ നിന്നും ഇത്തരം തെരഞ്ഞെടുപ്പ് നടത്താനുള്ള അധികാരം നൽകാൻ സർക്കാരിന് സാധിക്കും എന്നും വ്യവസ്ഥയുണ്ടായിരുന്നു. 

തിരഞ്ഞെടുക്കപ്പെടുന്ന അംഗങ്ങളെക്കൂടാതെ പരമാവധി പത്തംഗങ്ങളെ സർക്കാരിന് നാമനിർദ്ദേശം ചെയ്യാനധികാരമുണ്ടായിരുന്നു. ഇവർ സഭയിൽ പ്രാതിനിദ്ധ്യം ലഭിക്കാത്ത സമുദായങ്ങളിൽ നിന്നുള്ളവരായിരിക്കും എന്നായിരുന്നു വ്യവസ്ഥ. 1905-ലെ ശ്രീമൂലം പ്രജാസഭയിലേയ്ക്ക് നാമനിർദ്ദേശം ചെയ്യപ്പെട്ട അംഗങ്ങൾ കതിരരു നാരായണൻ നമ്പൂതിരിപ്പാട്, കണ്ടൻ പരമേശ്വരൻ തന്ത്രി, ചിത്രം നാൾ തമ്പുരാൻ, നീലകണ്ഠൻ നമ്പൂതിരിപ്പാട്, ഊശൻ പിള്ള കുലമൈതീൻ പിള്ള, ഡബ്ല്യൂ. ഇ. സോയർ, നാഗേന്ദ്ര പൈ കൃഷ്ണ പട്ടർ, പൊന്നയ്യാ നാടാർ, ശങ്കരൻ കൊച്ചുകുഞ്ഞു ചാന്നാർ, ബി.എസ്. ഗണേശ്വരൻ എന്നിവരായിരുന്നു. 

1905 മേയ് 1-ന് മഹാരാജാവിനുവേണ്ടി ദിവാൻ വി.പി. മാധവറാവു പുറത്തിറക്കിയ സർക്കാരുത്തരവിന്റെ ഷെഡ്യൂൾ എ. പ്രജാസഭയിലെ അംഗസംഖ്യ വിശദീകരിക്കുന്നുണ്ട്. അംഗങ്ങളുടെ എണ്ണം പരമാവധി 100 ആയി നിജപ്പെടുത്തിയിരിക്കുന്നു (സംഘടനകളുടെ പ്രാതിനിദ്ധ്യം കുറവാണെങ്കിൽ അംഗസംഖ്യ നൂറിൽ കുറയാനും സാദ്ധ്യതയുണ്ട്). 
താലൂക്കുകളിൽ നിന്നും മുനിസിപ്പാലിറ്റികളിൽ നിന്നും സംഘടനകളിൽ നിന്നും തെരഞ്ഞെടുക്കപ്പെട്ടവർ തമ്മിൽ ചർച്ച ചെയ്ത് പ്രജാസഭയിലെ അജണ്ടയിൽ ഉൾപ്പെടുത്തേണ്ട വിഷയങ്ങൾ ചിങ്ങമവസാനിക്കുന്നതിനു മുൻപ് ദിവാൻ പേഷ്കാരുടെ ആപ്പീസിലേയ്ക്ക‌യക്കേണ്ടതാണെന്ന് വ്യവസ്ഥ ചെയ്യപ്പെട്ടിരുന്നു. ആപ്പീസിൽ നിന്ന് ഇവ ക്രോഡീകരിച്ച് ദിവാന്റെ സമക്ഷം സമർപ്പിക്കേണ്ടതാണ്. 

ഇതു കൂടാതെ ഓരോ ഡിവിഷനിലെയും അംഗങ്ങൾ സഭയ്ക്കുമുൻപായി തിരുവനന്തപുരത്ത് കൂടിച്ചേർന്ന് പുതുതായി എന്തെങ്കിലും വിഷയം ഉന്നയിക്കാനുദ്ദേശിക്കുന്നുണ്ടെങ്കിൽ സഭ കൂടുന്നതിന് രണ്ടു ദിവസം മുൻപായെങ്കിലും പുതിയ വിഷയം ദിവാനെ അറിയിക്കേണ്ടതാണ് എന്ന് വ്യവസ്ഥയുണ്ടായിരുന്നു.പക്ഷേ നാമനിർദ്ദേശം ചെയ്യപ്പെട്ട അംഗങ്ങൾക്ക് ഉന്നയിക്കാനുള്ള വിഷയങ്ങൾ ആറുദിവസം മുൻപുതന്നെ ദിവാനെ അറിയിക്കേണ്ടതുണ്ടായിരുന്നു.

 കേരള നിയമ സഭയുടെ ശതാബ്ദി സ്മരണിക: പേജ് 964, 965, 966, 967, 968, 969, 970 മുതൽ പേജുകളിൽ അംഗങ്ങളുടെ പേര് വിവരങ്ങൾ കൊടുത്തിട്ടുണ്ട്. തെരഞ്ഞെടുത്ത അംഗങ്ങൾ. ആദ്യയോഗം ശ്രീ മുലം പ്രജാസഭ 1904


</doc>
<doc id="221643" url="https://ml.wikipedia.org/wiki?curid=221643" title="ചെറുകാട് സ്മാരക ട്രസ്റ്റ്">
ചെറുകാട് സ്മാരക ട്രസ്റ്റ്

ചെറുകാട് എന്ന തൂലികാനാമത്തിൽ അറിയപ്പെട്ടിരുന്ന ഗോവിന്ദപിഷാരോടിയുടെ സ്മരണാർത്ഥം 1978-ൽ തിരുവനന്തപുരം ആസ്ഥാനമാക്കി സ്ഥാപിച്ച ട്രസ്റ്റാണ് ചെറുകാട് സ്മാരക ട്രസ്റ്റ്. 1984-ൽ തിരുവനന്തപുരത്തു നിന്നും ആസ്ഥാനം പെരിന്തൽമണ്ണയിലേയ്ക്കു് മാറ്റി സ്ഥാപിച്ചു. 1978 മുതൽ ഈ ട്രസ്റ്റ് ശക്തി അവാർഡ് എന്ന പേരിൽ ഓരോ വർഷവും വിഭിന്ന ശാഖകളിൽപ്പെട്ട കൃതികൾക്ക് പുരസ്കാരം നൽകിത്തുടങ്ങിയിരുന്നു. പിന്നീട് ഈ പുരസ്കാരം ചെറുകാട് പുരസ്കാരം എന്ന പേരിൽ നൽകാൻ തുടങ്ങി. 1978 മുതൽ തുടർച്ചയായി ആറു വർഷം മെയ്ദിന അക്കാഡമി എന്ന പേരിൽ നാടകപഠനക്കളരി സംഘടിപ്പിച്ചിരുന്നു. ചെറുകാടിന്റെ ഭാര്യ ലക്ഷ്മിക്കുട്ടി പിഷാരസ്യാർ സ്ഥാപക ചെയർപേഴ്സണായി തുടക്കം കുറിച്ച ഈ ട്രസ്റ്റിന്റെ പ്രധാന ലക്ഷ്യം പുരസ്കാര സമർപ്പണവും പുസ്തകപ്രസാധനവുമാണ്.


</doc>
<doc id="221644" url="https://ml.wikipedia.org/wiki?curid=221644" title="മൂലൂർ എസ്. പത്മനാഭപ്പണിക്കർ">
മൂലൂർ എസ്. പത്മനാഭപ്പണിക്കർ

തിരുവിതാംകൂറിലെ പ്രമുഖസാമൂഹ്യനായകനും കവിയുമായിരുന്നു മൂലൂർ എസ്. പത്മനാഭപ്പണിക്കർ. "സരസകവി" എന്ന പേരിലാണ് ഇദ്ദേഹം പ്രസിദ്ധനായത്.

മാന്നാറിനു സമീപമുള്ള കാവിൽ കുടുംബത്തിൽ മൂലൂർ ശങ്കരൻ വൈദ്യരുടേയും വെളുത്തകുഞ്ഞമ്മയുടേയും പുത്രനായി 1869ൽ ജനനം (കൊല്ലവർഷം: കുംഭം 27, 1044). മൂലൂരിന്റെ മാതൃകുടുംബം ആയൂർവ്വേദ ചികിത്സയ്ക്കും പിതൃകുടുംബം കളരിയഭ്യാസത്തിനും പേരുകേട്ടതായിരുന്നു. പിതാവിൽ നിന്നും കുട്ടിക്കാലത്തുതന്നെ മൂലൂർ സംസ്കൃതം, കളരി, ആയുർവ്വേദം എന്നിവ പഠിച്ചെടുത്തു. സാമൂഹ്യപരിഷ്കരണ പ്രവർത്തനങ്ങൾ പരിഗണിച്ച് 1914ൽ അദ്ദേഹത്തിന് ശ്രീമൂലം പ്രജാസഭയിൽ അംഗത്വം ലഭിച്ചു. കേരള കൗമുദിയിലെ ആദ്യത്തെ പത്രാധിപാരായിരുന്നു മൂലൂർ. കേരളവർമ്മ വലിയകോയി തമ്പുരാനാണ് സരസകവിപ്പട്ടം മൂലൂരിന് 1913ൽ നൽകിയത്. മെഴുവേലി ആനന്ദഭൂതേശ്വരം ക്ഷേത്രം സ്ഥാപിച്ചത് മൂലൂരാണ്. 1931ൽ(കൊല്ലവർഷം: മീനം 09, 1106) മൂലൂർ അന്തരിച്ചു.

മൂലൂരിന്റെ വാസഗൃഹമായ കേരളവർമ്മസൗധം (സുഹൃത്തായ കേരളവർമ്മ വലിയകോയി തമ്പുരാനോടുള്ള ബഹുമാനത്താൽ നൽകിയനാമം) 1989 മുതൽ സരസകവി മൂലൂർ സ്മാരകമാണ്. ഇലവുംതിട്ടയിലെ ഈ വീട് ഇപ്പോൾ കേരള സാംസ്കാരികവകുപ്പിന്റെ സംരക്ഷിത സ്മാരകമാണ്.
കുട്ടിക്കാലം മുതൽക്കേ തന്നെ മൂലൂർ രചനകളാരംഭിച്ചിരുന്നു. അദ്ദേഹത്തിന്റെ രചനകളിൽ പ്രമുഖമായ കിരാതം (അമ്മാനപ്പാട്ടുകൾ) കൗമാരത്തിന്റെ വിവിധ ഘട്ടങ്ങളിലായി പൂർത്തിയാക്കപ്പെട്ടതാണ്. ഇരുപത്തിയഞ്ചാം വയസ്സിൽ രചിച്ച 'കവിരാമായണം' നിന്നും ഊർജ്ജമുൾക്കൊണ്ടാണ് 1936ൽ ക്ഷേത്രപ്രവേശന വിളംബരം പ്രഖ്യാപിച്ചത്. അദ്ദേഹത്തിന്റെ മറ്റ് രചനകൾ നളചരിതം, കൃഷ്ണാർജ്ജുനവിജയം, ആസന്നമരണ ചിന്താശതകം, കുചേലവൃത്തം ആട്ടക്കഥ, കോകിലസന്ദേശം, അവസരോക്തിമാല, തീണ്ടൽ ഗാഥ, മൂന്നു താരാട്ടുകൾ, കവിതാനിരൂപണം, ബാലബോധനം, നീതിസാര സമുചയം, സന്മാർഗ്ഗചന്ദ്രിക, ധർമപദം കിളിപ്പാട്ട് (പരിഭാഷകൾ), സുഭദ്രാഹരണം (നാടകം) എന്നിവ.

സരസകവി മൂലൂർ പത്മനാഭപ്പണിക്കരുടെ വാസഗൃഹമായ ഇലവുംതിട്ടയിലെ കേരളവർമ്മസൗധം 1989 മാർച്ച് 9 മുതൽ സരസകവി മൂലൂർ സ്മാരകമായി സംരക്ഷിച്ചുപോരുന്നു. കേരളവർമ്മ സൗധവും അതിനോടനുബന്ധിച്ചുള്ള 34 സെന്റ് സ്ഥലവുമാണ് ഈ സ്മാരകത്തിനായിട്ടുള്ളത്. മാസം തോറും സെമിനാറുകൾ മൂലൂരിന്റെ കവിതകൾ സി.ഡിയിലാക്കി സാധാരണക്കാർക്ക് എത്തിക്കുക എന്നതാണ് നിലവിലുള്ള പ്രധാന പ്രവർത്തനം. ഇലവുംതിട്ടയിലെ ഈ വീട് ഇപ്പോൾ കേരള സാംസ്കാരികവകുപ്പിന്റെ ചുമതലയിലുള്ള സംരക്ഷിത സ്മാരകമാണ്.


</doc>
<doc id="221645" url="https://ml.wikipedia.org/wiki?curid=221645" title="ഉള്ളൂർ സ്മാരകം">
ഉള്ളൂർ സ്മാരകം

മഹാകവി ഉള്ളൂർ എസ്സ്. പരമേശ്വരയ്യരുടെ പേരിൽ തിരുവനന്തപുരം ജഗതിയിൽ പ്രവർത്തിക്കുന്ന ഒരു സ്ഥാപനമാണ് ഉള്ളൂർ സ്മാരകം. 1955-ൽ രൂപം കൊണ്ട ഒരു സമിതിയാണ് ഈ സ്മാരകത്തിന്റെ ആരംഭം കുറിച്ചത്. ഡോ. എസ്. രാധാകൃഷ്ണൻ ഉദ്ഘാടനം ചെയ്ത ഗവേഷണവിഭാഗത്തേക്കൂടാതെ ഒരു 'എ' ഗ്രേഡ് പബ്ലിക് ലൈബ്രറിയും ഈ സ്മാരകത്തിൽ പ്രവർത്തിച്ചുവരുന്നു. കൂടാതെ വർഷം തോറും കവിതയ്ക്ക് ഉള്ളൂർ അവാർഡും ഈ സ്ഥാപനം നൽകിവരുന്നു.


</doc>
<doc id="221651" url="https://ml.wikipedia.org/wiki?curid=221651" title="സാത്ത് ഹിന്ദുസ്ഥാനി">
സാത്ത് ഹിന്ദുസ്ഥാനി

ക്വാജ അഹ്മദ് അബ്ബാസ് രചനയും സംവിധാനവും നിർവഹിച്ച് 1969-ൽ പുറത്തിറങ്ങിയ ഹിന്ദി ചലച്ചിത്രമാണ് സാത്ത് ഹിന്ദുസ്ഥാനി (ദേവനാഗിരി: सात हिन्दुस्तानी, ഉർദ്ദു: , തർജ്ജമ: "ഏഴ് ഇന്ത്യക്കാർ"). പോർച്ചുഗീസ് ഭരണത്തിൽ നിന്ന് ഗോവയെ സ്വതന്ത്രമാക്കാൻ ശ്രമിക്കുന്ന ഏഴ് ഇന്ത്യക്കാരുടെ കഥയാണ് ചിത്രം പറയുന്നത്. അമിതാഭ് ബച്ചൻ അഭിനയിക്കുന്ന ആദ്യത്തെ ചലച്ചിത്രമാണിത്. മലയാള ചലച്ചിത്രതാരം മധുവും ചിത്രത്തിൽ ഒരു പ്രധാന വേഷത്തിൽ അഭിനയിച്ചിട്ടുണ്ട്. ഉത്പൽ ദത്ത്, ഷഹനാസ്, എ.കെ. ഹംഗൽ, അൻവർ അലി (ഹാസ്യതാരം മെഹമൂദിന്റെ സഹോദരൻ) എന്നിവരാണ് ചിത്രത്തിലെ മറ്റു വേഷങ്ങൾ കൈകാര്യം ചെയ്തിരിക്കുന്നത്.

ബീഹാറിൽ നിന്ന് ഗോവയിലെത്തുന്ന മുസ്ലീം കവിയാണ് അൻവർ അലി (അമിതാഭ് ബച്ചൻ). ഇന്ത്യയുടെ പല ഭാഗത്തു നിന്നും വരുന്ന അഞ്ചു പേർ കൂടി അദ്ദേഹത്തോടൊപ്പം ചേരുന്നു. ഈ സംഘത്തിലേക്കു മരിയ (ഷെഹനാസ്) കൂടി എത്തുമ്പോഴാണ് ചിത്രത്തിന്റെ കഥ പുരോഗമിക്കുന്നത്. പോർച്ചുഗീസ് നിയന്ത്രണത്തിലുള്ള ഗോവയാണ് മരിയയുടെ സ്വദേശം. ഇവർ ഏഴ് പേരും കൂടി ഗോവയിൽ ദേശീയ പ്രസ്ഥാനത്തിനു ശക്തി പകരുകയും പോർച്ചുഗീസ് ഭരണത്തിൽ നിന്ന് ഗോവയെ മോചിപ്പിക്കുകയും ചെയ്യുന്നതാണ് ചിത്രത്തിന്റെ ഇതിവൃത്തം.






</doc>
<doc id="221652" url="https://ml.wikipedia.org/wiki?curid=221652" title="സുജാത (നടി)">
സുജാത (നടി)

മലയാളിയായ ഒരു സിനിമ നടിയാണ് സുജാത (1952-2011 ഏപ്രിൽ 6). 
1952-ൽ എറണാകുളം ജില്ലയിലെ തൃപ്പൂണിത്തുറയിൽ ശങ്കരൻകുട്ടി മേനോന്റെയും സരസ്വതിയമ്മയുടെയും മകളായാണ് സുജാത ജനിച്ചത്. ശ്രീലങ്കയിൽ സ്കൂൾ വിദ്യാഭ്യാസ കാലത്ത് സിംഹള സിനിമകളിൽ അഭിനയിച്ച് കൊണ്ട് സിനിമ രംഗത്ത് എത്തി. പിന്നീട് തമിഴിൽ സജീവമായി. ശിവാജി ഗണേശൻ, രജനീകാന്ത് തുടങ്ങിയവർക്കൊപ്പം നിരവധി ചിത്രങ്ങളിൽ നായികയായും നായികാപ്രാധാന്യമുള്ള വേഷത്തിലും സുജാത അഭിനയിച്ചിട്ടുണ്ട്. കെ. ബാലചന്ദർ സംവിധാനം ചെയ്ത "അവൾ ഒരു തുടർക്കതൈ", "അന്നക്കിളി" എന്നീ ചിത്രങ്ങളാണ് സുജാതയെ തമിഴിൽ പ്രശസ്തയാക്കിയത്. പി.എൻ. മേനോൻ സംവിധാനം ചെയ്ത "ഓളവും തീരവും" എന്ന സിനിമയിലൂടെ മലയാള സിനിമയിലെത്തി. "ലേഡീസ് ഹോസ്റ്റൽ", "ഭ്രഷ്ട്", "അച്ചാണി", "മയൂഖം", "ചന്ദ്രോത്സവം" തുടങ്ങിയവയാണ് മലയാളത്തിലെ ശ്രദ്ധിക്കപ്പെട്ട സിനിമകൾ.

സ്ത്രീയുടെ സ്വാതന്ത്ര്യത്തിനും അന്തസ്സിനും ശബ്ദമുയർത്തുന്ന നിരവധി കഥാപാത്രങ്ങൾ സുജാത അവതരിപ്പിച്ചിട്ടുണ്ട്. ജോലിചെയ്യുന്ന സ്ത്രീയുടെ പ്രശ്നങ്ങൾ പറയുന്ന തമിഴ് ചിത്രമായ "അവൾ ഒരു തുടർക്കതൈ" എന്ന ചിത്രത്തിലെ "കവിത" എന്ന വേഷം, "ഭ്രഷ്ട്" എന്ന മലയാളം ചിത്രത്തിൽ ചെയ്ത കുറിയേടത്ത് താത്രിയുടെ വേഷം എന്നിവയൊക്കെ ഈ ഗണത്തിൽ പെടുത്തപ്പെടുന്നു.

2011 ഏപ്രിൽ 6-നു അന്തരിച്ചു.


</doc>
<doc id="221657" url="https://ml.wikipedia.org/wiki?curid=221657" title="കരിഞ്ചാമുണ്ഡി">
കരിഞ്ചാമുണ്ഡി

വടക്കേ മലബാറിലെ കാവുകളിൽ അരങ്ങേറുന്ന ഒരു തെയ്യമാണ് കരിഞ്ചാമുണ്ഡി തെയ്യം. കരിഞ്ചാമുണ്ഡി ഒരു യക്ഷിതെയ്യം ആണ് എന്ന വിശ്വാസം നിലവിലുണ്ട്. കാട്ടുമൂർത്തി ആയിട്ടാണ് ഈ ദേവതയെ ആരാധിക്കുന്നത്. മുസ്ലീം മതസ്ഥനായ ആലി എന്ന വ്യക്തിയുമായി ഈ തെയ്യത്തിന്റെ പുരാവൃത്തം ബന്ധപ്പെട്ടു കിടക്കന്നു. പൊതുവേ ഏകദൈവ വിശ്വാസികളാണ് മുസ്ലീം മതവിശ്വാസികൾ, എങ്കിലും വടക്കേ മലബാറിലെ തെയ്യം എന്നാ ആരാധനാ രീതിയുമായി പണ്ടുമുതലേ ഇവർ സഹകരിച്ചു വന്നിരുന്നു എന്നതിനുള്ള തെളിവാണ് ഈ തെയ്യത്തിന്റെ പുരാവൃത്തം നൽകുന്നത്. ഇതു കൂടാതെ, ഗ്രാമ്യമായ ഒട്ടുമിക്ക തെയ്യങ്ങളുടെ നടത്തിപ്പിൽ പോലും മുസ്ലീം മതസ്ഥരുടെ സജീവ സാന്നിധ്യം കണ്ടുവരുന്നു.

തോറ്റം പാട്ട് അനുസരിച്ച് ,<br>
ചോരത്തിളപ്പുള്ള പൈതങ്ങളെ കണ്ടാലും ,<br>
കൂകിതെളിഞ്ഞ പാർകോയീനെ കണ്ടാലും ,<br>
ഒക്കെ പിടിച്ചു ഭക്ഷിക്കുന്ന ഒരു ഭീകര ദേവതയാണ് എന്ന് കാണാം. 
ഈ തെയ്യം നടുകുനിച്ച് ആടുന്നത് കാണാം. പണ്ട് ഒരിക്കൽ ഒരു മുസ്ലീംവ്യാപാരിയുടെ ഗർഭിണിയായ ഭാര്യയുടെ ഉദരം പിളർന്നു കുഞ്ഞിനെ കരിഞ്ചാമുണ്ഡി ഭക്ഷിക്കുകയും , പ്രസ്തുത മാപ്പിള ചാമുണ്ഡിയുടെ നടുവിന് ചവിട്ടി എന്നും ഐതിഹ്യം ഉണ്ട്. പക്ഷെ ഈ ഐതിഹ്യം തോറ്റം പാട്ടിൽ പരാമർശിക്കുന്നില്ല. 

പായ്യത്തുമലയിൽ താമസിച്ചു വന്നിരുന്ന ഒരു മാപ്പിളയായിരുന്നു ആലി. ആലിയുടെ ഭാര്യയ്ക്ക് പേറ്റുനോവു തുടങ്ങിയപ്പോൾ ഒരു വയറ്റാട്ടിയെ അന്വേഷിച്ചിറങ്ങിയതാണ് ആലി. മലയടിവാരത്തിൽ വെച്ച് സുന്ദരിയായ യുവതി താൻ വയറ്റാട്ടിയാണെന്നും പറഞ്ഞ് ആലിയോടൊപ്പം കൂടുന്നു. ഭാര്യയുടെ പേറ്റ് നോവിൽ വേദനിച്ച ഹൃദയവുമായിരിക്കുന്ന ആലി മറ്റൊന്നും കരുതാതെ യുവതിയുമായി വീട്ടിലെത്തി, യുവതി വീടിനകത്തു കയറി. ഏറെ സമയമായിട്ടും ഭാര്യയുടെ അടങ്ങാത്ത നിലവിളിയല്ലാതെ മറ്റൊന്നും കേട്ടില്ല. അല്പസമയ ശേഷം നിലവിളിയും ശമിച്ചും. വാതിൽ പടിയോരത്ത് രക്തം ഒലിച്ചിറങ്ങുന്നതു കണ്ട് ആലി ഭയന്നു. അയാൾ വാതിൽ ചവിട്ടിപ്പൊളിച്ച് അകത്തു കയറി. അവിടെ കണ്ട കാഴ്ച ഭയാനകമായിരുന്നു. ചോരയിൽ കുളിച്ച് വയർപിളർന്ന് കിടക്കുന്ന ഭാര്യയുടെ ചോര കുടിക്കുന്ന ഭീകരരൂപമാണ് ആലി മുന്നിൽ കണ്ടത്.

ആലി സർവ്വശക്തിയും പ്രയോഗിച്ച് അവളെ ആഞ്ഞു ചവിട്ടി വീഴ്ത്തി. അലറിവിളിച്ചുകൊണ്ടവൾ പുറത്തേയ്ക്കോടിപ്പോയി. കുപിതനായി ആലിയും അവളെ പിന്തുടർന്നു. തന്റെ കയ്യിലുണ്ടായിരുന്ന ഇരുമ്പുലക്കകൊണ്ട് അയാൾ ആ ഭീകര രൂപത്തെ മർദ്ധിച്ചു. തലയ്ക്കടിയേറ്റ ആ ഭീകരരൂപം അസാമാന്യമായി അലറി. ഗ്രാമം വിറച്ചു നിന്നു. പിന്നീട് ആ രൂപം അവൾ ആലിയെ എടുത്തുകൊണ്ട് പാലമുകളിലേയ്ക്ക് പറന്നുയർന്നു. ആലിയെ കൊന്ന്, അയാളുടെ ചുടു ചോര കുടിച്ചവൾ ശരീരം താഴേയ്ക്കിട്ടു. നാട്ടിൽ കഥ പരന്നപ്പോൾ ഗ്രാമവാസികൾ ഭയപ്പെട്ടു ആലിയുടെ ജീവൻ അപഹരിച്ചിട്ടും ദുർദേവത തൃപ്തിയടഞ്ഞില്ല. പിന്നേയും ദുരന്തങ്ങൾ കാണപ്പെട്ടു. ഒടുവിൽ നാടുവാഴിയുടെ നേതൃത്വത്തിൽ പ്രശ്നം നടത്തി പരിഹാരം കണ്ടെത്തി. ദുർദേവതയെ കാവും സ്ഥാനവും നൽകി ആദരിച്ചു. അതാണത്രേ കരിഞ്ചാമുണ്ഡി എന്ന പേരിലറിയപ്പെടുന്ന തെയ്യം.


</doc>
<doc id="221659" url="https://ml.wikipedia.org/wiki?curid=221659" title="ഒലീവിയ കൾപോ">
ഒലീവിയ കൾപോ

2012 ലെ വിശ്വസുന്ദരിയായി തെരഞ്ഞെടുക്കപ്പെട്ട അമേരിക്കക്കാരിയാണ് ഒലീവിയ കൾപോ (ജനനം: മേയ് 8, 1992). റോഡ് ഐലൻഡിൽ നിന്നുള്ള ഇരുപതുകാരിയായ ഒലീവിയ വിശ്വസുന്ദരിപ്പട്ടം നേടുന്ന എട്ടാമത്തെ അമേരിക്കക്കാരിയാണ്.



</doc>
<doc id="221662" url="https://ml.wikipedia.org/wiki?curid=221662" title="കണ്ണൂർ വിളക്കുമാടം">
കണ്ണൂർ വിളക്കുമാടം

കണ്ണൂരിലെ പയ്യാമ്പലം ബീച്ചിനു സമീപത്താണ് കണ്ണൂർ വിളക്കുമാടം സ്ഥിതി ചെയ്യുന്നത്. ഗവണ്മെന്റ് അതിഥിമന്ദിരത്തിനും സീ വ്യൂ ഉദ്യാനത്തിനും അടുത്താണ് ഇതിന്റെ സ്ഥാനം. വിളക്കുമാടം ഇപ്പോഴും പ്രവർത്തനക്ഷമമാണ്.

പതിനഞ്ചാം നൂറ്റാണ്ടിൽ സാമൂതിരിയുടെ ഭരണകാലത്ത് കണ്ണൂർ ഒരു പ്രധാന തുറമുഖനഗരമായിരുന്നു. മദ്രാസ്, കൊളംബോ, തൂത്തുക്കുടി, ആലപ്പുഴ, മംഗലാപുരം, ബോംബെ, കറാച്ചി എന്നിവിടങ്ങളിലെ തുറമുഖങ്ങളുമായി കണ്ണൂർ തുറമുഖത്തിന് കച്ചവടബന്ധങ്ങളുണ്ടായിരുന്നുവത്രേ.

പോർച്ചുഗീസ് നാവികർ വാസ്കോ ഡ ഗാമയുടെ നേതൃത്വത്തിൽ 1498-ൽ കോഴിക്കോടിനടുത്തുള്ള കാപ്പാടിലെത്തി. ഇവർ പതിനാറാം നൂറ്റാണ്ടിന്റെ ആദ്യസമയത്ത് കണ്ണൂരിൽ സെന്റ് ആഞ്ചലോ കോട്ട പണികഴിപ്പിച്ചു. രണ്ടു നൂറ്റാണ്ടുകൾക്കുശേഷം ഈ പ്രദേശം ബ്രിട്ടീഷ് സാമ്രാജ്യത്തിന്റെ നിയന്ത്രണത്തിലാവുകയും ഇവർ പത്തൊൻപതാം നൂറ്റാണ്ടിൽ കണ്ണൂരിൽ ഒരു കന്റോണ്മെന്റ് സ്ഥാപിക്കുകയും ചെയ്തു.

1902-ൽ കോട്ടയ്ക്കുമുകളിൽ ഒരു സ്തംഭം സ്ഥാപിക്കുന്നതിനായി മദ്രാസിലെ പ്രസിഡൻസി പോർട്ട് ഓഫീസർ 3430 രൂപ അനുവദിക്കുകയുണ്ടായി. 1903-ൽ കല്ലുകൊണ്ടുണ്ടാക്കിയ സ്തംഭം പ്രവർത്തനമാരംഭിച്ചു. ഈ ദീപസ്തംഭം കടലെടുത്തുപോകുകയുണ്ടായി. ഇതിനുശേഷം ദീപമുയർത്താനായി കോട്ടയ്ക്കകത്ത് ഒരു കൊടിമരം സ്ഥാപിക്കപ്പെടുകയുണ്ടായി.

1843-ൽ തന്നെ കരയടുത്തെത്തി എന്ന് കപ്പലുകളെ അറിയിക്കാനായി എണ്ണ ഉപയോഗിക്കുന്ന ഒരു വിളക്കുയർത്താനായി ഒരു സംവിധാനം സ്ഥാപിക്കപ്പെട്ടിരുന്നുവത്രേ. 1903-ൽ നാലാം ഓർഡർ ലെൻസ് സംവിധാനം ഉപയോഗിക്കുന്നതും എണ്ണയുപയോഗിച്ച് കത്തുന്നതുമായ ഒരു പ്രകാശസ്രോതസ്സ് സ്ഥാപിക്കപ്പെട്ടു. എല്ലാവർഷവും സെപ്റ്റംബർ മുതൽ മേയ് മാസം വരെ കാലാവസ്ഥ നന്നായിരിക്കുമ്പോൾ മാത്രമാണ് ദീപം പ്രകാശിപ്പിച്ചിരുന്നത്.

1924-ൽ സംവിധാനം മെച്ചപ്പെടുത്തുകയുണ്ടായി. 1939-ൽ പ്രകാശസ്രോതസ്സ് 16 മീറ്റർ ഉയരമുള്ള ഒരു ഉരുക്കു സ്തംഭത്തിലേയ്ക്ക് മാറ്റി സ്ഥാപിക്കപ്പെട്ടു. കോട്ടയുടെ വടക്കേ കൊത്തളമായിരുന്നു പുതിയ സ്ഥാനം. ഈ ഉരുക്കു സ്തംഭം ഇപ്പോഴും നിലവിലുണ്ട്.

1948-ൽ ഗാസുപയോഗിച്ച് പ്രവർത്തിക്കുന്നതും പത്തുസെക്കന്റിൽ രണ്ടുപ്രാവശ്യം തെളിയുന്നതുമായ ദീപം സ്ഥാപിക്കപ്പെട്ടു. 1975-76 സമയത്ത് പുതിയ വിളക്കുമാടം പണിയുന്നതുവരെ ഈ സംവിധാനം നിലവിലുണ്ടായിരുന്നു.

6 വോൾട്ടും 30 വാട്ടും ഉള്ള ആധുനികമായ പിആർബി-42 സംവിധാനമാണ് ഇപ്പോൾ ഉപയോഗിക്കുന്നത്. ജെ.സ്റ്റോൺ ഇന്ത്യ എന്ന കമ്പനി നൽകിയ ഉപകരണങ്ങളാണ് നിലവിൽ ഉപയോഗത്തിലുള്ളത്. 1976 ജൂലൈ 25-നാണ് പുതിയ സംവിധാനം പ്രവർത്തനക്ഷമമായത്.

2003 മേയ് 31-ന് പ്രകാശസംവിധാനം മാറ്റപ്പെട്ടു. സി ടൈപ്പ് ദീപങ്ങൾക്ക് പകരം ഡി ടൈപ്പ് ദീപങ്ങൾ ഉപയോഗത്തിൽ വന്നു. ഇപ്പോൾ എല്ലാ ദിവസവും ഈ ദീപം പ്രകാശിപ്പിക്കുന്നുണ്ട്.





</doc>
<doc id="221663" url="https://ml.wikipedia.org/wiki?curid=221663" title="പൂമാരുതൻ തെയ്യം">
പൂമാരുതൻ തെയ്യം

വടക്കൻ മലബാറിൽ കെട്ടിയാടിച്ചു വരുന്ന ഒരു തെയ്യമാണ് പൂമാരുതൻ തെയ്യം. ആര്യ പൂങ്കന്നി അല്ലെങ്കിൽ ആര്യ പൂമാല ഭഗവതിയുടെ ആരാധന ഉള്ള സ്ഥലത്ത് കെട്ടിയാടിക്കുന്ന തെയ്യമാണിത്. ആര്യ പ്പൂമാല എന്ന തെയ്യത്തിന് കെട്ടിക്കോലമില്ല.
ആര്യപ്പൂമാല സ്വർഗ്ഗോദ്യാനം കണ്ടാനന്ദിക്കവെ ദേവസുന്ദരികൾ വന്ന് പുഷ്പങ്ങൾ പറിച്ചെടുക്കുന്നു.ദേവ മല്ലന്മാർ വന്ന് അതു തടഞ്ഞു. പൂമാലഭഗവതി , ആ ദേവമല്ലന്മാരിലൊരുവന്റെ സഹായം ചോദിക്കുന്നു. ശിവാംശഭൂതനായ ഒരു മല്ലൻ വിടർന്ന പൂവിൽ വായു രൂപം ധരിച്ചിരിക്കുകയായിരുന്നു. ദേവി അവന് പൂമാരുതൻ എന്ന് പേർ നൽകി. ഭഗവതി അവനെ സഹോദരനെപ്പോലെ കരുതി ആരിയ പൂങ്കാവനത്തിലെത്തി. മലനാട് കാണാൻ അവൻ ആഗ്രഹം പറഞ്ഞു. പക്ഷേ കടൽ കടക്കാൻ മരക്കലം (ചെറുകപ്പൽ) വേണം. ആരിയ രാജാവിന്റെ മകൾ പൂരവ്രതമനുഷ്ടിച്ച് പൂങ്കാവിൽ വന്ന സമയം ഭഗവതി അവളിൽ ആവേശിച്ചു. അവൾ ക്ഷീണിച്ചു വീണു. രാജാവ് പ്രശ്നം മുഖേന കാര്യം മനസ്സിലാക്കി. വിശ്വകർമ്മാവിനെ വരുത്തി മരക്കലം പണിയിച്ചു. ആ മരക്കലമേറിയാണ് പൂമാരുതനും പൂമാലഭഗവതിയും മലനാട്ടിലേക്ക് യാത്രആരംഭിച്ചത്. പല അഴിമുഖങ്ങളും കടന്ന് ഏഴിമലയ്കടുത്ത് ആ ദൈവക്കലമടുത്തു. രാമന്തളി കുറുവന്തട്ട അറയിലാണ് ആ ദേവതകൾ ആദ്യം കുടിയിരുന്നത്. മണിയറ, തലേനരി, രാമവില്യം, തുടങ്ങിയ പല സ്ഥാനങ്ങളിലും ആ ദേവതയുടെ സ്ഥാനമുണ്ട്.

മാർച്ചമയം - മാറിൽ ദ്ദളം

മുഖത്തെഴുത്ത് - കൊടുപിരിയം എരിഞ്ഞിപൂക്കൾ

തിരുമുടി - പൊതച്ചമുടി

എം.വി. വിഷ്ണുനമ്പൂതിരിയുടെ 'തെയ്യം' എന്ന പുസ്തകം


</doc>
<doc id="221664" url="https://ml.wikipedia.org/wiki?curid=221664" title="പാസ്ചർ ഇൻസ്റ്റിറ്റ്യൂട്ട് ഓഫ് ഇന്ത്യ">
പാസ്ചർ ഇൻസ്റ്റിറ്റ്യൂട്ട് ഓഫ് ഇന്ത്യ

ഇന്ത്യയുടെ സാർവത്രിക പ്രതിരോധവത്കരണ പരിപാടിക്ക് നേതൃത്ത്വം നൽകുന്ന ഒരു പ്രമുഖ പൊതുമേഖലാ സ്ഥാപനമാണ് കൂനൂരിലെ പാസ്ചർ ഇൻസ്റ്റിറ്റിയൂട്ട് ഓഫ് ഇന്ത്യ. വാക്‌സിൻ നിർമ്മാണമേഖലയിൽ സജീവമായ ഈ സ്ഥാപനം 2008-ൽ അൻപുമണി രാമദാസ് കേന്ദ്ര ആരോഗ്യ മന്ത്രിയായിരിക്കെ പൂട്ടിയിരുന്നു. 2010-ൽ കേന്ദ്ര ആരോഗ്യമന്ത്രി ഗുലാംനബി ആസാദ് ഈ സ്ഥാപനത്തിന്റെ ലൈസൻസ് പുനഃസ്ഥാപിക്കുന്നതിന് നടപടിയെടുത്തു. ഇതോടൊപ്പംതന്നെ പുതിയ നിർമ്മാണശാലകൾ തുടങ്ങുന്നതിനുള്ള പദ്ധതിക്കും തുടക്കമിട്ടു. കൂനൂർ നിലവിലുള്ള കേന്ദ്രത്തിൽ നിന്ന് 2013 മാർച്ചിനകം മൂന്നുകോടി ഡോസ്ഡി.ടി.പി. വാക്‌സിൻ ഉത്പാദിപ്പിക്കാനാവുമെന്നാണ് കരുതുന്നു.
കൂനൂരിലെ പാസ്ചർ ഇൻസ്റ്റിറ്റിയൂട്ടിൽ 147 കോടി രൂപ ചെലവഴിച്ചാണ്പുതിയ കേന്ദ്രം നിർമ്മിക്കുന്നുണ്ട്. 2014 അവസാനത്തോടെ ഈ കേന്ദ്രത്തിൽ വാക്‌സിൻ നീർമാണം നടത്താനാവുമെന്ന് കരുതപ്പെടുന്നു. ഇവിടെ നിലവിലുള്ള കേന്ദ്രത്തിൽ ഈ വർഷം ജൂൺ മുതൽ ഒക്‌ടോബർ വരെ 109 ലക്ഷം ഡോസ് ഡി.ടി.പി. വാക്‌സിൻ ഉത്പാദിപ്പിച്ചിരുന്നു. കഴിഞ്ഞ നാലുവർഷമായി ഡി.ടി., ടി.ടി.വാക്‌സിനുകൾ ഇവിടെ നിർമ്മിക്കുന്നില്ല. ഈ വാക്‌സിനുകളുടെ നിർമ്മാണം താമസിയാതെതന്നെ ആരംഭിക്കാനാവുമെന്ന കണക്കുകൂട്ടലിലാണ് പി.ഐ.ഐ. അധികൃതർ.

ഇന്ത്യയുടെ സാർവത്രിക പ്രതിരോധ വത്കരണ പരിപാടിക്കുള്ള വാക്‌സിനുകളുടെ മുഖ്യ നിർമാതാവായ ഈ സ്ഥാപനത്തിന്റെ ലൈസൻസ് റദ്ദാക്കിയത് വൻ വിവാദമായിരുന്നു. സ്വകാര്യമേഖലയുടെ സമ്മർദ്ദമാണ് ഈ നടപടിക്കുപിന്നിലെന്ന് ആരോപണമുയർന്നിരുന്നു. ജി.എം.പി. നിലവാരം പാലിക്കുന്നതിൽ പരാജയപ്പെട്ടെന്ന് ചൂണ്ടിക്കാട്ടിയാണ് ലൈസൻസ് റദ്ദാക്കൽ നടപടിയുണ്ടായത്. 



</doc>
<doc id="221666" url="https://ml.wikipedia.org/wiki?curid=221666" title="വാക്സിൻ">
വാക്സിൻ

ഒരു നിശ്ചിത രോഗത്തിനെതിരേ ശരീരത്തിന്റെ പ്രതിരോധശേഷി വർദ്ധിപ്പിക്കുന്ന ജീവക്കൂട്ടിനെയാണ് വാക്സിൻ എന്നു പറയുന്നത്. രോഗാണുക്കളെ നശിപ്പിക്കാൻ രോഗാണുക്കളെ തന്നെ ഉപയോഗിക്കുക എന്നതാണ് വാക്സിനേഷന്റെ തത്ത്വം.രോഗാണുക്കൾക്കെതിരെ പ്രവർത്തിക്കാൻ ശ്വേത രക്താണുക്കളെ നേരത്തെ സജ്ജമാക്കുകയാണ് വാക്സിനേഷനിൽ ചെയ്യുന്നത്. ആന്റിജനുകളുടെ സാന്നിധ്യം മനസ്സിലാക്കി അവയ്ക്കെതിരെ ഉത്തേജിതമാകുവാൻ ലിംഫോസൈറ്റുകൾക്ക് കഴിവുണ്ട്.ജീവനുള്ളവയും ഇല്ലാത്തവയുമായ രോഗാണുക്കളെ വാക്സിനുകളായി ഉപയോഗപ്പെടുത്തുന്നുണ്ട്. പേപ്പട്ടി വിഷബാധയ്കെതിരെയുള്ള റാബിസ് വാക്സിനുകൾ, പോളിയോ രോഗത്തിനതിരെയുള്ള സാൽക്ക് വാക്സിനുകൾ എന്നിവയിൽ മൃതങ്ങളായ അണുക്കളെയാണ് ഉപയോഗിക്കുന്നത്. ക്ഷയരോഗത്തിനെതിരെയുള്ള ബി.സി.ജി കുത്തിവയ്പിന് ജീവനുള്ളതും നിർവീര്യമാക്കപ്പെട്ടതുമായ രോഗാണക്കളെ ഉപയോഗിക്കുന്നു. വസൂരി രോഗബാധയ്കെതിരെ സജീവമായ ഗോവസൂരി രോഗാണുക്കളെയാണ് ഉപയോഗിച്ചിരുന്നത്. ചില വാക്സിനുകളിൽ രോഗാണുക്കൾ ഉൽപാദിപ്പിക്കുന്ന ടോക്സിനുകൾ നിർവീര്യമാക്കിയാണ് ഉപയോഗിക്കുന്നത്. (ഉദാഹരണം : T T(Tetanus Toxid))


</doc>
<doc id="221669" url="https://ml.wikipedia.org/wiki?curid=221669" title="ശൂലകുഠാരിയമ്മ തെയ്യം">
ശൂലകുഠാരിയമ്മ തെയ്യം

വടക്കൻ മലബാറിൽ കെട്ടിയാടിച്ചു വരുന്ന ഒരു തെയ്യം. നരായുധമ്മാല,തിരുവാർമൊഴി,മരക്കലത്തമ്മ എന്നീ പേരുകളിൽ കൂടി അറിയപ്പെടുന്ന ഭഗവതി. പാലപ്പുറത്ത്, കപ്പോത്ത്, എടമന, മുട്ടില്, ചീർങ്ങോട്ട്, വെളുത്തൂല്, എന്നീ ഏഴു സ്ഥാനങ്ങളിൽ ശൂലകുഠാരിയമ്മ എന്നും മറ്റുള്ള സ്ഥാനങ്ങളിൽ മറ്റു പേരുകളിലും അറിയപ്പെടുന്നു.

ശ്രീശൂലയില്ലത്തെ തിരുവടി കനകമലയിലെ കനകക്കന്നിയെ ആണു വിവാഹം ചെയ്തത്. ധനം വർദ്ധിപ്പിക്കാനായി കടൽ വാണിഭം നടത്താൻ അയാൾ തീരുമാനിച്ചു.പട്ടത്തിയായ കനകക്കന്നി ഭർത്താവിനെ വിട്ടുപിരിയാൻ വിസമ്മ്അതിച്ചിട്ടും അയാൾ വ്യാപാരാർത്ഥം മരക്കലമേറി യാത്ര തുടർന്നു.യാത്ര പലനാൾ നീണ്ടു തിരുവാലത്തൂര് മരക്കലം അടുത്തു.അവിടെ കച്ചവടം തുടങ്ങി.പീടികയുടെ സമീപത്ത് താമസിക്കുന്ന ഒരു വിധവയായ പട്ടത്തിയെ അയാൾ വിവാഹം ചെയ്തു..അയാൾ കപ്പൽ യാത്ര ആരംഭിക്കുമ്പോൾ ഗർഭിണിയായിരുന്ന കനകക്കന്നി ഒരു ആൺകുഞ്ഞിനേയും , പുതിയ ഭാര്യയായ പട്ടത്തി ഗർഭിണിയായി ഒരു പെൺകുഞ്ഞിനേയും പ്രസവിച്ചു.അവൾ വളർന്ന് ചാടിയോടിക്കളിക്കേൺറ്റ പ്രായമായി.തിരുവടിത്തങ്ങൾ തന്റെ പുതിയ ഭാര്യയും മകളും അറിയാതെ ഒരുനാൾ മരക്കലമേറി നാട്ടിലേക്ക് പുറപ്പെട്ടു.കാര്യം മനസ്സിലാക്കിയ പൊന്മകൾ മരക്കലത്തിൽ കയറിക്കൂടി.അവർ മരക്കലമേറി ശ്രീശൂലയില്ലത്തെത്തി. അവിടെ പൊന്മകൻ അച്ഛനേയും അനുജത്തിയേയും വിളക്കും തളികയും ആയി എതിരേറ്റു.പിതാവിനോടൊപ്പം മരക്കല യാത്രചെയ്ത ആ 'ദൈവകന്യാവാണ് ശ്രീശൂലകുഠാരിയമ്മ.


</doc>
<doc id="221670" url="https://ml.wikipedia.org/wiki?curid=221670" title="അൻപുമണി രാമദാസ്">
അൻപുമണി രാമദാസ്

പാട്ടാളി മക്കൾ കക്ഷി (പി.എം.കെ) യുടെ യുവജന വിഭാഗം പ്രസിഡന്റും മുൻ കേന്ദ്രമന്ത്രിയുമായിരുന്നു അൻപുമണി രാമദാസ് (ജനനം: 9 ഒക്ടോബർ 1968).

പി.എം.കെ.യുടെ സ്ഥാപക നേതാവ് ഡോ.രാമദാസിന്റെ മകനാണ്. 2004-ൽ രാജ്യസഭാംഗമായിക്കൊണ്ടാണ് അൻപുമണി പാർലമെന്റിലെത്തിയത്. പാർട്ടിക്ക് സീനിയർ എം.പി.മാർ വേറെയുണ്ടായിരുന്നെങ്കിലും കേന്ദ്ര ആരോഗ്യമന്ത്രിയുടെ കാബിനറ്റ് റാങ്കിലേക്ക് വന്നത് അൻപുമണിയായിരുന്നു.
മതിയായ സൗകര്യങ്ങളില്ലാത്ത മെഡിക്കൽകോളേജിന് അനുമതി നൽകിയെന്ന അഴിമതിക്കേസിൽ മുൻകേന്ദ്ര ആരോഗ്യമന്ത്രി അൻപുമണി രാമദാസ് ഉൾപ്പെടെ ഒമ്പതുപേർക്ക് ഡൽഹികോടതി ജാമ്യമനുവദിച്ചിരുന്നു. ഇൻഡോറിലെ ഇൻഡക്‌സ് മെഡിക്കൽകോളേജിന് അനധികൃതമായി വിദ്യാർഥിപ്രവേശനത്തിന് അനുമതി നൽകിയെന്നാണ് കേസ്.



</doc>
<doc id="221673" url="https://ml.wikipedia.org/wiki?curid=221673" title="ടെൻ ടി.വി.">
ടെൻ ടി.വി.

ഹൈദ്രാബാദിൽ നിന്നും 2013 ഫെബ്രുവരിയിൽ ഹൈദ്രാബാദിൽ നിന്ന് സംപ്രേഷണം ആരംഭിക്കുന്ന പുതിയ തെലുങ്ക് വാർത്താ ചാനലാണ് ടെൻ ടി.വി. ഡോക്ടർമാർ, കർഷകതൊഴിലാളികൾ,അധ്യാപകർ തുടങ്ങി സമൂഹത്തിന്റെ എല്ലാ തുറകളിൽ നിന്നുമായി ഒരു ലക്ഷത്തിലധികം ഷെയർ ഉടമകൾ ഉണ്ട് ടെൻ ടി.വിക്ക്.
ചാനൽ ഔദ്യോഗിക വിഭാഗത്തിന്റെ സ്ഥാപനമായ സ്പൂർത്തി കമ്മ്യൂണിക്കേഷൻസും ഷെയർ ഉടമകളുടെ സ്ഥാപനമായ അഭ്യുദയയും ചേർന്നാണ് ടെൻ ടി.വി. നടത്തുന്നത്. ആന്ധ്രാപ്രദേശ് മുൻ നിയസഭാഗമായ കെ. നാഗേശ്വറാണ് ചാനലിന്റെ ചെയർമാൻ, ജേർണലിസ്റ്റായ അരുൺസാഗറാണ് ചീഫ് എക്സിക്ക്യൂട്ടീവ് ഓഫീസർ.


</doc>
<doc id="221674" url="https://ml.wikipedia.org/wiki?curid=221674" title="ആലപ്പുഴ വിളക്കുമാടം">
ആലപ്പുഴ വിളക്കുമാടം

കേരളത്തിലെ നീണ്ട തീരപ്രദേശമുള്ള ജില്ലയായ ആലപ്പുഴയിലെ രണ്ട് വിളക്കുമാടങ്ങളിൽ ഒന്നാണ് ആലപ്പുഴ വിളക്കുമാടം. ഇത് ആലപ്പുഴ പട്ടണത്തിലാണ് സ്ഥിതി ചെയ്യുന്നത്. അന്ധകാരനഴിക്ക് സമീപത്താണ് ആലപ്പുഴയിലെ രണ്ടാമത്തെ വിളക്കുമാടമായ മനക്കോടം വിളക്കുമാടം സ്ഥിതി ചെയ്യുന്നത്. ആലപ്പുഴ വിളക്കുമാടം 1862-ലാണ് നിർമിച്ചത്. ഇത് ധാരാളം വിനോദസഞ്ചാരികളെ ആകർഷിക്കുന്നുണ്ട്. എല്ലാ ദിവസവും 1500 മുതൽ 1630 വരെയാണ് സന്ദർശകരെ അനുവദിക്കുന്നത്. പ്രവേശനഫീസ് പത്ത് രൂപയാണ്.

തിരുവിതാംകൂർ രാജ്യത്തിന്റെ ഭാഗമായിരുന്നു ആലപ്പുഴ. തിരുവിതാംകൂറിലെ പ്രധാന തുറമുഖങ്ങൾ വിഴിഞ്ഞം, കൊല്ലം, പുറക്കാട് എന്നിവയായിരുന്നു. പുറക്കാട് തുറമുഖം ക്ഷയിച്ചപ്പോൾ കച്ചവടക്കാരെ പുനരധിവസിപ്പിക്കാൻ തെരഞ്ഞെടുത്ത സ്ഥലമായിരുന്നുവത്രേ ആലപ്പുഴ തുറമുഖം. 1792-ലാണ് ഈ തുറമുഖം വിദേശവ്യാപാരികൾക്കായി തുറന്നുകൊടുത്തത്. 18-ആം നൂറ്റാണ്ടിൽ ഒരു വിളക്കുമരം ഇവിടെ പ്രവർത്തനമാരംഭിച്ചതായി കരുതപ്പെടുന്നു.

മാർത്താണ്ഡവർമ്മ രണ്ടാമൻ ഭരിച്ചിരുന്ന കാലത്തായിരുന്നു ഇപ്പോഴുള്ള വിളക്കുമാടം നിർമ്മിക്കാനുള്ള പ്രവൃത്തി തുടങ്ങിയത്. 1860 ഏപ്രിൽ 26-ന് കല്ലിടീൽ കർമ്മം ചെയ്തത് മിസ്സിസ് മൗ ക്രൗഫോർഡ് എന്ന സ്ത്രീയായിരുന്നുവത്രേ. 1861-ൽ ആയില്യം തിരുനാൾ രാമവർമ്മയുടെ കാലത്ത് നിർമ്മാണം പൂർത്തിയായി. വെളിച്ചെണ്ണയുപയോഗിച്ച് പ്രവർത്തിക്കുന്ന ഒരു ദീപം (മെസേഴ്സ് ചാൻസ് ബ്രദേഴ്സ് ഓഫ് ബിർമിംഘാം നിർമിച്ചത്) 1862 മാർച്ച് 28-ന് പ്രവർത്തിച്ചുതുടങ്ങി. 1952 വരെ ഈ സംവിധാനം പ്രവർത്തിച്ചിരുന്നുവത്രേ. പിന്നീട് ഗാസ് ഉപയോഗിച്ചുള്ള ഫ്ലാഷ് ചെയ്യുന്ന തരം ദീപം (എ.ജി.എ. നിർമിതം) നിലവിൽ വന്നു.

1960-ൽ വൈദ്യുതി ലഭ്യമായതിനെത്തുടർന്ന് മെസേഴ്സ് ബി.ബി.റ്റി. പാരീസ് നിർമിച്ച ഉപകരണം ഉപയോഗിച്ചുതുടങ്ങി. 1960 ആഗസ്റ്റ് 4-ന്. 1998 ഏപ്രിൽ 8-ന് ഡയറക്റ്റ് ഡ്രൈവ് സംവിധാനം ഉപയോഗിച്ചു തുടങ്ങി. 1998 ഡിസംബർ 30 മുതൽ അടിയന്തരഘട്ടങ്ങളിൽ ഉപയോഗിക്കാനുള്ള ഒരു സംവിധാനവും ഡയറക്റ്റ് ഡ്രൈവ് സംവിധാനവും നിലവിൽ വന്നു. ഇൻകാൻഡസെന്റ് ദീപങ്ങൾ 1999 ഫെബ്രുവരി 28-ൽ മെറ്റൽ ഹാലൈഡ് ദീപങ്ങൾക്ക് വഴിമാറി.

മുപ്പതടി ഉയരമുള്ള വിളക്കുമാടത്തിനുള്ളിൽ തേക്കിൻ തടിയിൽ നിർമിച്ച ഒരു കോവണിയുണ്ട്. ഈ വിളക്കുമാടം ഇപ്പോഴും പ്രവർത്തിക്കുന്നുണ്ട്. വെള്ളനിറത്തിലായിരുന്നു ആദ്യം ഈ വിളക്കുമരത്തിന്റെ പെയിന്റിംഗ്. 2000-ൽ ഇത് ചുവപ്പും വെള്ളയും വലയങ്ങളാക്കി മാറ്റപ്പെട്ടു.

+91-477-2253459 എന്ന നമ്പറിൽ വിളക്കുമാടത്തിന്റെ നടത്തിപ്പുകാരുമായി ബന്ധപ്പെടാം.

2007-ൽ ഇവിടെ സന്ദർശകരെ അനുവദിക്കാൻ തുടങ്ങി. ഉച്ചയ്ക്കു ശേഷം 3മണി മുതൽ 5 മണി വരെ ഈ വിളക്കുമാടം സന്ദർശിക്കാവുന്നതാണ്. മുതിർന്നവർക്ക് 10, കുട്ടികൾക്ക് 3 എന്നിങ്ങനെയാണ് സന്ദർശനനിരക്ക്. വിദേശികളുടെ സന്ദർശനഫീസ് 25 രൂപയാണ്.
ചിത്രങ്ങൾ എടുക്കാൻ ക്യാമറ കൊണ്ടുവന്നാൽ പ്രതേകം ഫീസ്‌ ഈടാക്കുന്നതാണ്.




</doc>
<doc id="221676" url="https://ml.wikipedia.org/wiki?curid=221676" title="പടക്കെത്തി ഭഗവതി തെയ്യം">
പടക്കെത്തി ഭഗവതി തെയ്യം

വടക്കൻ മലബാറിൽ കെട്ടിയാടിച്ചു വരുന്ന ഒരു തെയ്യം.ഉലക്കയുയും ,മുറവും,തളയും ,ചൂലും, ചാണകക്കലവും കൈകളിലേന്തി, താടിയും മീശയും വെച്ച്, അർദ്ധ പുരുഷ രൂപിണിയായ ഈ ദേവത വടക്കോട്ട് തിരിഞ്ഞ് പുറപ്പെട്ടതിനാൽ വടക്കത്തി ഭഗവതി എന്ന പേരിലും അറിയപ്പെടുന്നു.വടക്കത്തി ഭഗവതി പിന്നീട് പടക്കത്തി ഭഗവതിയും പിന്നെ പടക്കെത്തി ഭഗവതിയും ആയി.പ്രതികാര ദേവതയായി പടക്ക് എത്തിയതിനാലാണ് പടക്കെത്തി ഭഗവതിയായതെന്നും പറയപ്പെടുന്നു.
ആരിയർ നാട്ടിൽ പിറന്നു വളർന്നവളാണീ ദേവത എന്നു പക്ഷമുണ്ട്.കോലത്ത് നാട് കാണുവാൻ ആഗ്രഹത്താൽ വിശ്വകർമ്മാവിനെ വരുത്തി മരക്കലം പണിത് മരക്കലമേറി നൂറ്റെട്ടഴിയും കടന്ന് എടത്തൂർ വന്നണഞ്ഞു.നിലയൻ കടോത്ത് പടിഞ്ഞാറ്റയിലും തുരുത്തിയിലും രാമവില്യം കഴകത്തിലും പറ്റക്കെത്തി ഭഗവതി കുടിയിരുന്നത്രെ
ശ്രീപാൽക്കടൽ നടുവിലുള്ള വെള്ളിമാൻ കല്ലിന്റെ അരികത്ത് ഒരു വെള്ളി ശംഖും വെള്ളി ശംഖിന്റെ അരികത്ത് ഏഴോക്കരിമ്പനയുമുണ്ട്.ഏഴുവയസ്സായ കരിമ്പനക്ക് ഏഴു മടലിന്മേൽ എട്ടു തിരികളുളുണ്ട്.ഏഴാമത്തെ തിരിയിന്മേൽ ഏഴു പൊന്മുട്ടകൾ .അതിലാറും ഉടഞ്ഞുപോയി. ആറു മലകളിൽ വീണു.ഏഴാമത്തെ മുട്ട യുടഞ്ഞാണ് 'ദൈവക്കരു'വായത്.ഈ ദൈവക്കരു അഞ്ചാം വയസ്സിൽ വിദ്യ ആരംഭിച്ചു. ഏഴിൽ കാതു കുത്തി. വളർന്ന് തിരണ്ട വിവരമറിഞ്ഞ സഹോദരന്മാരെല്ലാം വന്നു വ്ചേർന്നു. മംഗലക്കല്ല്യാനത്തിന് ഇറച്ചി വേണം. അവരെല്ലാം അമ്പും വില്ലുമായി നായാട്ടിനു പ്ഉറപ്പെട്ടു. മറുകരയിലെ മച്ചിനിയന്മാർ ആ വിവരമറിഞ്ഞു.മാങ്കൈയും മാന്തലയും തങ്ങൾക്ക് തരണമെന്നായി. കൊടുക്കാത്തതിനാൽ നായാട്ടിനു പോയ ആറു സഹോദരന്മാരേയും മച്ചിനിയന്മാർ കൊന്നുകളഞ്ഞു.സഹോദരന്മാരുടെ മരണവിവരമറിഞ്ഞ ദൈവകന്യാവ് ആഭരണങ്ങളെല്ലാം പൊട്ടിച്ചെറിഞ്ഞ് തറ്റുടുത്ത് തപസ്വിയായി പടക്കൊരുങ്ങി പുറപ്പെട്ടു. മച്ചിനിയന്മാരെ കൺറ്റുപിടിച്ച് എല്ലാവരേയും കൊന്നൊടുക്കി.പിന്നെ കലിയടങ്ങാത രണദേവതയായി തന്റെ യാത്ര തുടർന്നു. തുളുനാട്ടിലെത്തി തുളു ച്ചേകവരോട് പടപൊരുതി തുളുത്താടിയും മീശയും നേടി.നെല്ലുകുത്തും പാണ്ടിയോട് പടപൊരുതി ഉലക്കയും മുറവും, തുളുത്തീയനോട് പടപൊരുതി ഏറ്റുകത്തിയും തളയും, മുറ്റമടിക്കുന്ന പാണ്ടിയോട് പൊരുതി ചൂലും ചാണകക്കലവവും, ദേവേന്ദ്രന്റെ വെള്ളാനയോട് പൊരുതി തുമ്പികൈയും, കൈവശപ്പെടുത്തി. ഇതെല്ലാമായാണ് യാത്ര പുറപ്പെട്ടത്.
എം.വി. വിഷ്ണുനമ്പൂതിരിയുടെ 'തെയ്യം' എന്ന പുസ്തകം


</doc>
<doc id="221677" url="https://ml.wikipedia.org/wiki?curid=221677" title="ബേപ്പൂർ വിളക്കുമാടം">
ബേപ്പൂർ വിളക്കുമാടം

കോഴിക്കോട് ജില്ലയിലെ ഫറൂക്കിനടുത്ത് ചാലിയം ഗ്രാമത്തിലാണ് ബേപ്പൂർ വിളക്കുമാടം സ്ഥിതി ചെയ്യുന്നത്. ഫറൂക്ക് തീവണ്ടി സ്റ്റേഷനിൽ നിന്ന് 4 കിലോമീറ്റർ ദൂരെയാണിത്. 

30.48 മീറ്റർ നീളമുള്ള ആറുവശങ്ങളുള്ള സ്തംഭമാണ് ഈ വിളക്കുമാടത്തിനുള്ളത്. ചുവപ്പും വെളുപ്പും നിറങ്ങളിൽ ഇടവിട്ടുള്ള ബാൻഡുകളായാണ് നിറം കൊടുത്തിട്ടുള്ളത്. 1977 നവംബർ 21-നാണ് ഇത് ഉപയോഗത്തിൽ വന്നത്. മെറ്റൽ ഹാലൈഡ് ദീപമാണ് പ്രകാശസ്രോതസ്സായി ഉപയോഗിക്കുന്നത്.

ചാലിയാർ പുഴയുടെ തെക്കൻ തീരത്ത് കടലിനടുത്തായാണ് വിളക്കുമാടം സ്ഥിതി ചെയ്യുന്നത്. ചാലിയമാണ് ഏറ്റവും അടുത്ത ഗ്രാമം. സാമൂതിരിയുടെ കീഴിലായിരുന്നു പണ്ട് ഈ പ്രദേശം. അന്ന് കഡൽമിഡി എന്നായിരുന്നു ഈ പ്രദേശം അറിയപ്പെട്ടിരുന്നത്. പതിനെട്ടാം നൂറ്റാണ്ടിന്റെ ആദ്യ സമയത്ത് ഡച്ചുകാർ സാമൂതിരിയുമായി ഒരു കരാറുണ്ടാക്കുകയും അതുപ്രകാരം ഇവിടെ ഒരു കോട്ട പണിയുകയും ചെയ്തിരുന്നു. 1766-ൽ ഹൈദർ അലി ഈ പ്രദേശം പിടിച്ചെടുത്തതിനെത്തുടർന്ന് സാമൂതിരി ആത്മഹത്യ ചെയ്യുകയും ഡച്ചുകാർ ഇവിടം വിട്ടുപോവുകയും ചെയ്തു. ടിപ്പു സുൽത്താനെ തോൽപ്പിച്ച് ബ്രിട്ടീഷുകാർ 1799-ൽ ഈ പ്രദേശം പിടിച്ചെടുത്തു.

ഇന്ത്യയിലെ മറ്റു തുറമുഖങ്ങളെക്കൂടാതെ യൂറോപ്പിലെയും അറേബ്യയിലേയും തുറമുഖങ്ങളുമായി ബേപ്പൂരിന് കച്ചവടബന്ധങ്ങളുണ്ടായിരുന്നു. ഇത് ലക്ഷദ്വീപുകളുടെ (ആന്ത്രോത്ത്, അഗത്തി, കവരത്തി, സുഹേലിപാർ കല്പേനി എന്നിവ) പ്രധാന തുറമുഖമായിരുന്നു. ഇപ്പോഴും ലക്ഷദ്വീപിലേയ്ക്കുള്ള കപ്പലുകൾ ഇവിടെനിന്ന് പ്രവർത്തനം നടത്തുന്നുണ്ട്.

പതിനെട്ടാം നൂറ്റാണ്ടിൽ കപ്പലുകൾക്ക് ഇവിടേയ്ക്ക് പ്രവേശിക്കാനുള്ള സഹായത്തിനായി ഇവിടെ ഒരു ധ്വജസ്തംഭം സ്ഥാപിക്കപ്പെടുകയുണ്ടായി. ഡച്ചുകോട്ടയും കപ്പലുകൾക്ക് പ്രവേശിക്കാനുള്ള ഒരു വഴികാട്ടിയായിരുന്നു. പത്തൊൻപതാം നൂറ്റാണ്ടിന്റെ തുടക്കത്തിൽ ഒരു ദീപസ്തംഭം സ്ഥാപിക്കപ്പെടുകയുണ്ടായി. ബ്രിട്ടീഷുകാർ കോഴിക്കോടുള്ള തുറമുഖത്തിനായിരുന്നു കൂടുതൽ പ്രാധാന്യം കൽപ്പിച്ചത്. അതിനാൽ അവർ അവിടെ മറ്റൊരു വിളക്കുമാടം പണികഴിപ്പിച്ചു.

1956-നു ശേഷം ബേപ്പൂരിന്റെ പ്രാധാന്യം വർദ്ധിച്ചു. ഇവിടെ ഒരു വിളക്കുമാടം സ്ഥാപിക്കേണ്ടത് ആവശ്യമായി മാറി. 1977-ൽ ജെ. സ്റ്റോൺ ഇന്ത്യ നൽകിയ ഉപകരണങ്ങളുപയോഗിച്ച് ഇവിടെ ഒരു വിളക്കുമാടം സ്ഥാപിച്ചു. 1977 നവംബർ 21-നാണ് ഇത് പ്രവർത്തനമാരംഭിച്ചത്. 1998 ജൂലൈ 30-ന് മെറ്റൽ ഹാലൈഡ് ദീപം (ഇൻകാൻഡസെന്റ് ദീപത്തിന് പകരം) സ്ഥാപിക്കപ്പെട്ടു. ഡയറക്റ്റ് ഡ്രൈവ് സംവിധാനവും ഇതോടൊപ്പം സ്ഥാപിക്കപ്പെട്ടു.



</doc>
<doc id="221680" url="https://ml.wikipedia.org/wiki?curid=221680" title="ഇരുമുള്ളി">
ഇരുമുള്ളി

ഏഴ് മീറ്ററോളം ഉയരം വയ്ക്കുന്ന, തടിയിൽ കടുപ്പമേറിയ മുള്ളുകള്ള ഒരു ചെറിയ വൃക്ഷമാണ് ഇരുമുള്ളി. . 600 മുതൽ 1600 മീറ്റർ വരെ ഉയരമുള്ള അർദ്ധ-നിത്യഹരിതവനങ്ങളിൽ കാണുന്നു. പലപേരുകളിലും അറിയപ്പെടുന്നു. കായകൾ ഭക്ഷ്യയോഗ്യമാണ്. കുരുവിൽ 67% ത്തോളം എണ്ണ അടങ്ങിയിട്ടുണ്ട്. ഇത് സോപ്പുണ്ടാക്കാനും ഘർഷണം കുറയ്ക്കാനുള്ള എണ്ണയായും ഉപയോഗിക്കുന്നു. കണ്ണൂരിലെ കുറിച്യസമുദായത്തിൽ പെട്ടവർ ഇരുമുള്ളിയുടെ വേര് ചതച്ച് വയറുവേദനയ്ക്ക് ഔഷധമായി ഉപയോഗിക്കുന്നു. അവർ ഈ മരത്തിനെ മലയമ്മച്ചി എന്നു വിളിക്കുന്നു. തമിഴ്‌നാട്റ്റിലെ തിരുനെൽവേലിയിലെ ആദിവാസികൾ ഇലയരച്ച് ത്വഗ്രോഗങ്ങൾക്ക് ഉപയോഗിക്കുന്നു.

1838 -ലാണ് ആദ്യമായി ഈ ജനുസിനെ വിവരിക്കുന്നത്. (2014 സെപ്തംബർ വരെയുള്ള അറിവു വച്ച്) ഈ ജനുസിൽ ഈ ഒരു സ്പീഷിസ് മാത്രമേയുള്ളൂ.



</doc>
<doc id="221683" url="https://ml.wikipedia.org/wiki?curid=221683" title="2012 ലെ ലോകാവസാനം">
2012 ലെ ലോകാവസാനം

2012 ഡിസംബർ 21 ന് ലോകം അവസാനിക്കും എന്ന മായൻ കലണ്ടറിലെ പ്രവചനം ജനങ്ങൾക്കിടയിൽ പ്രചരിച്ചിട്ടുണ്ട്. മായൻ കലണ്ടർ പ്രകാരം 5125 വർഷം കൊണ്ട് അവസാനിക്കുന്ന സമയചക്രത്തിലെ അവസാന ദിവസമാണ് 2012 ഡിസംബർ 21. ജ്യോതിഷപരമായും സംഖ്യാശാസ്ത്രപരമായും ഉള്ള നിരവധി വിശ്വാസങ്ങളുടെ പിന്തുണ ഈ ആശയത്തിന് ലഭിക്കുകയും ചെയ്തു. നാസയുൾപ്പടെയുള്ള ശാസ്ത്രരംഗത്ത് പ്രവർത്തിക്കുന്ന സംഘടനകളും മറ്റു വ്യക്തികളും ജനങ്ങൾക്കിടയിൽ പ്രചരിച്ചുവരുന്ന ഈ അന്ധവിശ്വാസത്തിനെതിരെ പ്രചരണങ്ങൾ നടത്തി. 2012 ഡിസംബർ 21 കഴിഞ്ഞതോടെ അതിന്റെ വിശ്വാസക്കാർക്കും അത് സങ്കൽപ്പം മാത്രമായിരുന്നു എന്നു ബോധ്യം വന്നിട്ടുണ്ട്.
നിബിരു എന്ന ഗ്രഹം ഭൂമിയുമായി കൂട്ടിയിടിക്കും എന്ന വിശ്വസവും നിലവിലുണ്ടായിരുന്നു. മായൻ കലണ്ടറുമായി നേരിട്ട് ബന്ധമില്ലെങ്കിൽക്കൂടിയും ആരും കണ്ടിട്ടില്ലാത്ത ഈ ഗ്രഹവും ഡിസംബർ 21 ലെ ലോകാവസാനപ്രചരണങ്ങൾക്ക് ആക്കം കൂട്ടിയിട്ടുണ്ട്. ഭൂമിയുടെ കാന്തികധ്രുവങ്ങൾ പരസ്പരം മാറിപ്പോകുമെന്നും ആ സമയത്ത് സൗരജ്വാലകൾ ഭൂമിയിൽ പ്രശ്നങ്ങൾ സൃഷ്ടിക്കും എന്ന പ്രചരണവും ഉണ്ടായിരുന്നു. നാസയിലെ ശാസ്ത്രജ്ഞർ ഈ പ്രചരണത്തെയും മുഖവിലയ്ക്ക് എടുത്തില്ല. ഗ്രഹങ്ങളും സൂര്യനും ഭൂമിയും എല്ലാം ഒരു പ്രത്യേകരീതിയിൽ അണിനിരക്കുമെന്നും അതിലൂടെ ഭൂമിക്ക് നാശം സംഭവിക്കും എന്നതായിരുന്നു മറ്റൊരു പ്രചരണം. നോട്രഡാമസിന്റെ പ്രവചനവും മറ്റൊരു കൂട്ടർ എടുത്തുകാണിച്ചിരുന്നു. 
2012 എന്ന സിനിമയും ഈ ആശയത്തെ അധികരിച്ച് ഇറങ്ങിയതായിരുന്നു. 


</doc>
<doc id="221690" url="https://ml.wikipedia.org/wiki?curid=221690" title="ഇടപ്പള്ളി കരുണാകരമേനോൻ">
ഇടപ്പള്ളി കരുണാകരമേനോൻ

പ്രമുഖനായ മലയാള സാഹിത്യകാരനും വിവർത്തകനുമായിരുന്നു ഇടപ്പള്ളി കരുണാകരമേനോൻ(28 ഏപ്രിൽ 1905 - 1965). 1935 ൽ ദസ്തസേവ്സ്കിയുടെ "കുറ്റവും ശിക്ഷയും" മലയാളത്തിലേക്ക് വിവർത്തനം ചെയ്തു. മലയാളത്തിലേക്ക് മൊഴിമാറ്റം ചെയ്യപ്പെടുന്ന ആദ്യ റഷ്യൻ നോവലാണ് ഇത്. പച്ച മലയാള പദങ്ങൾ മാത്രം ഉൾപ്പെടുത്തി ഒരു നിഘണ്ടുവും അദ്ദേഹം തയ്യാറാക്കിയിരുന്നു.
1905-ൽ ഇടപ്പള്ളിയിൽ ജനിച്ചു. ഇടപ്പള്ളി, ആലുവ, കോഴിക്കോട്, എറണാകുളം എന്നിവിടങ്ങളിൽ വിദ്യാഭ്യാസം നടത്തി. സരസകവി കുട്ട്യപ്പനമ്പ്യാരിൽ നിന്ന് സംസ്കൃതം അഭ്യസിച്ചു. ഇടപ്പള്ളി കവികളായിരുന്ന ചങ്ങമ്പുഴ കൃഷ്ണപിള്ള, ഇടപ്പള്ളി രാഘവൻപിള്ള എന്നിവരുടെ സാഹിത്യ ഗുരുവാണ് ഇദ്ദേഹം. ഇടപ്പള്ളി സാഹിത്യ സമാജത്തിന്റെ സ്ഥാപകനായ ഇദ്ദേഹം സമസ്ത കേരള സാഹിത്യ പരിഷത്തിന്റെ ആദ്യ സെക്രട്ടറിയായിരുന്നു. 1965-ൽ നിര്യാതനായി. നിരൂപകനും ഉപന്യാസകാരനുമായ പ്രൊഫ. എസ്.കെ. വസന്തൻ ഇദ്ദേഹത്തിന്റെ മകനാണ്.


</doc>
<doc id="221691" url="https://ml.wikipedia.org/wiki?curid=221691" title="നോബത്ഖാന">
നോബത്ഖാന

മുഗൾ കൊട്ടാരങ്ങളുടെയും കോട്ടകളുടെയും കവാടങ്ങൾക്കടുത്തുള്ള വാദ്യസംഘങ്ങളുടെ കേന്ദ്രത്തെയാണ് നോബത്ഖാന അഥവാ നക്കാർഖാന (ഹിന്ദി: नौबत ख़ाना, ഉർദ്ദു: ) എന്നറിയപ്പെടുന്നത്. ഇവിടെ വായിക്കുന്ന നോബത് എന്ന പേരിലുള്ള പ്രത്യേകതരത്തിലുള്ള വാദ്യശൈലിയിൽനിന്നാണ് ഈ പേര് വന്നത്. ഖാന എന്ന പേർഷ്യൻ വാക്കിന് മുറി എന്നുമാണർത്ഥം. മിക്ക മുഗൾ കോട്ടകളിലും മുഗൾ ബന്ധമുള്ള രജപുത്രരുടെ കോട്ടകളിലും (ഉദാഹരണം:ആംബർ കോട്ട) നോബത്ഖാന കാണാം.


</doc>
<doc id="221693" url="https://ml.wikipedia.org/wiki?curid=221693" title="മൈക്കൽ ക്ലാർക്ക്">
മൈക്കൽ ക്ലാർക്ക്

ഒരു ഓസ്ട്രേലിയൻ ദേശീയ ക്രിക്കറ്റ് ടീമംഗമാണ് മൈക്കൽ ജോൺ ക്ലാർക്ക് (1981 ഏപ്രിൽ 2 ന് ജനനം). നിലവിൽ ഓസ്ട്രേലിയൻ ദേശീയ ടെസ്റ്റ് ടീമിന്റെ ക്യാപ്റ്റൻ കൂടിയാണ് അദ്ദേഹം. വലം കൈ ബാറ്റ്സ്മാനും പാർട്ട് ടൈം ഇടം കൈ സ്പിന്നറുമാണ് ക്ലാർക്ക്. പ്രാദേശിക തലത്തിൽ ന്യൂ സൗത്ത് വെയ്ൽസിനു വേണ്ടിയായിരുന്നു അദ്ദേഹം കളിച്ചിരുന്നത്. ഏകദിനത്തിലും ടെസ്റ്റിലും കൂടൂതൽ ശ്രദ്ധ കേന്ദ്രീകരിക്കാൻ വേണ്ടി 2011 ജനുവരിയിൽ അദ്ദേഹം തന്റെ ക്യാപ്റ്റൻസി ട്വന്റി-20യിൽ നിന്ന് ഒഴിഞ്ഞു. 2012 നവംബർ 22ന് ദക്ഷിണാഫ്രിക്കയ്ക്കെതിരെ അഡ്ലെയ്ഡ് ഓവലിൽ നടന്ന ടെസ്റ്റ് ക്രിക്കറ്റിൽ ഇരട്ട സ്വെഞ്ചുറി നേടിയതോടെ, ഒരു കലണ്ടർ വർഷം 4 ഇരട്ട സ്വെഞ്ചുറി നേടുന്ന ആദ്യ കളിക്കാരൻ എന്ന നേട്ടത്തിനർഹനായി. ന്യൂസീലൻഡിനെതിരായ ലോകകപ്പ് ഫൈനൽ മത്സരത്തിനുശേഷം 2015 മാർച്ച്‌ 29-ാം തീയതി അദ്ദേഹം ഏകദിന ക്രിക്കറ്റിൽ നിന്നും വിരമിച്ചു.


</doc>
<doc id="221695" url="https://ml.wikipedia.org/wiki?curid=221695" title="സൂരജ് ശർമ">
സൂരജ് ശർമ

ലൈഫ് ഓഫ് പൈ എന്ന ചലച്ചിത്രത്തിലെ കേന്ദ്ര കഥാപാത്രത്തെ അവതരിപ്പിച്ച നടനാണ് സൂരജ് ശർമ.ന്യൂഡെൽഹിയിൽ ജനിച്ച സൂരജിന്റെ അചഛ്നും അമ്മയും മലയാളികളാണ്. ആങ് ലീ സംവിധാനം ചെയ്ത ലൈഫ് ഓഫ് പൈ, അതേ പേരിലുള്ള നോവലിന്റെ ചലച്ചിത്ര ആവിഷ്കരണമാണ്. 


</doc>
<doc id="221710" url="https://ml.wikipedia.org/wiki?curid=221710" title="കെടാമംഗലം പപ്പുക്കുട്ടി">
കെടാമംഗലം പപ്പുക്കുട്ടി

ജനകീയപക്ഷത്തു നിന്ന് കവിതകൾ രചിച്ച സാഹിത്യകാരനായിരുന്നു കെടാമംഗലം പപ്പുക്കുട്ടി
കെടാമംഗലം എന്ന പേരിൽ അറിയപ്പെടുന്ന പപ്പുക്കുട്ടി വടക്കൻ പറവൂരിൽ കെ.യു. രാമന്റേയും വി.കെ താച്ചിയുടേയും പുത്രനായി ജനിച്ചു.തിരുവന്തപുരം ലോ കോളേജിൽ നിന്നു നിയമബിരുദം നേടിയതിനു ശേഷം പറവൂർ കോടതിയിൽ വക്കീലായി പ്രാക്റ്റീസ്‌ ആരംഭിച്ചു.. രാഷ്ട്രീയ, തൊഴിലാളിസംഘടനാപ്രവർത്തകനുമായിരുന്നു.
വെള്ളിക്കുന്തം


</doc>
<doc id="221713" url="https://ml.wikipedia.org/wiki?curid=221713" title="വി.ടി. അരവിന്ദാക്ഷമേനോൻ">
വി.ടി. അരവിന്ദാക്ഷമേനോൻ

പ്രമുഖനായ ഒരു മലയാള നാടക അഭിനേതാവായിരുന്നു വി.ടി. അരവിന്ദാക്ഷമേനോൻ(1921 - 1995).

കേരളീയ നടൻ. കൊടുങ്ങല്ലൂർ വടശ്ശേരി തൈപ്പറമ്പു വീട്ടിൽ കൊച്ചുരാമവാര്യരുടെയും പാറുക്കുട്ടി അമ്മയുടെയും മകനായി 1921 ജൂല. 22-ന് ജനിച്ചു. വിദ്യാഭ്യാസകാലത്തു തന്നെ പല സംഗീതനാടകമത്സരങ്ങളിലും പങ്കെടുത്ത് വിജയംവരിച്ചു. ഹൈസ്കൂൾ വിദ്യാഭ്യാസം പൂർത്തിയാക്കിയശേഷം ശാസ്ത്രീയസംഗീതം അഭ്യസിക്കുകയും കച്ചേരികൾ നടത്തുകയും ചെയ്തു. 1951 മുതലാണ് പ്രൊഫഷണൽ നാടകവേദിയുമായി ബന്ധപ്പെട്ടത്. കെടാമംഗലം പപ്പുക്കുട്ടി എഴുതിയ ബാങ്കർ എന്ന നാടകത്തിലാണ് ആദ്യമായി അഭിനയിച്ചത്. തുടർന്ന് 'ഓച്ചിറ പരബ്രഹ്മോദയം', 'കലാനിലയം' തുടങ്ങിയ പ്രൊഫഷണൽ നാടകസംഘങ്ങളിൽ അംഗമായി ഇന്ത്യയുടെ വിവിധ ഭാഗങ്ങളിൽ നടന്ന നാടകാവതരണങ്ങളിൽ പങ്കെടുത്തു. കൂടാതെ ഇന്ദുലേഖ, സ്ത്രീ, ധർമശാസ്താവ് തുടങ്ങിയ ചലച്ചിത്രങ്ങളിലും അഭിനയിച്ചിട്ടുണ്ട്. 1995-ൽ അരവിന്ദാക്ഷമേനോൻ അന്തരിച്ചു. 


</doc>
<doc id="221718" url="https://ml.wikipedia.org/wiki?curid=221718" title="നാനമോലി ഭിക്ഷു">
നാനമോലി ഭിക്ഷു

ബ്രിട്ടനിൽ ജനിച്ച് വളരെക്കാലം ശ്രീലങ്കയിൽ ജീവിച്ച ഒരു ബുദ്ധമത ഭിക്ഷുവായിരുന്നു നാനമോലി ഭിക്ഷു. ജനന സമയത്തെ പേര് ഓസ്ബെർട്ട് മൂർ (Osbert Moore) എന്നായിരുന്നു. 1905-ൽ ജനിച്ച് 1960 മാർച്ച് 8-നു ശ്രീലങ്കയിൽ നിര്യാതനായി.

രണ്ടാം ലോക മഹായുദ്ധകാലത്ത് രഹസ്യാന്വേഷകനായി പ്രവർത്തിക്കുകയും നീച്ചെയുടെ ബുദ്ധമതസിദ്ധാന്തങ്ങളുടെ അവലോകനങ്ങളിൽ ആകൃഷ്ടനാവുകയും ചെയ്തു. യുദ്ധാനന്തരം സുഹൃത്തായിരുന്ന ഹരോൾഡ് എഡ്വാർഡ് മസ്സോണിനൊപ്പം ബുദ്ധമതം സ്വീകരിച്ചു. പിന്നീടുള്ള 11 വർഷങ്ങൾ ശ്രീലങ്കയിൽ ജീവിച്ച് ബുദ്ധമത ഗ്രന്ഥങ്ങൾ പാലിയിൽ നിന്ന് ആംഗലേയത്തിലേക്ക് വിവർത്തനം ചെയ്യുകയും ചെയ്തു.


</doc>
<doc id="221731" url="https://ml.wikipedia.org/wiki?curid=221731" title="പ്രസേകം">
പ്രസേകം

അതിരുദ്രം അടക്കമുള്ള യജ്ഞങ്ങളിൽ ഉപയോഗിക്കുന്ന ഒരു ഉപകരണമാണ് പ്രസേകം.ഒരു ചതുരപാത്രത്തിനു ഒരു നീണ്ട വാൽവച്ചതുപോലുള്ള ഘടനയാണ് ഇതിനുള്ളത്.അതു ഉയർത്തിനിർത്താൻ ഒരു താങ്ങ് ഉണ്ടാകും. 


</doc>
<doc id="221743" url="https://ml.wikipedia.org/wiki?curid=221743" title="ചുവന്ന സംസ്ഥാനങ്ങളും നീല സംസ്ഥാനങ്ങളും">
ചുവന്ന സംസ്ഥാനങ്ങളും നീല സംസ്ഥാനങ്ങളും

വോട്ടിങ്ങിന്റെ അടിസ്ഥാനത്തിൽ അമേരിക്കൻ ഐക്യനാടുകളിലെ സംസ്ഥാനങ്ങളെ പൊതുവെ ചുവന്ന സംസ്ഥാനങ്ങളെന്നും നീല സംസ്ഥാനങ്ങളെന്നും തരം തിരിച്ചു കാണപ്പെടുന്നു. റിപ്പബ്ലിക്കൻ പാർട്ടിയ്ക്ക് പൊതുവെ ഭൂരിപക്ഷം കിട്ടുന്നവ ചുവന്ന സംസ്ഥാനങ്ങൾ എന്നറിയപ്പെടുന്നു. ടെക്സാസ്, ജോർജിയ, മിസിസിപ്പി എന്നിവയൊക്കെ ഉദാഹരണങ്ങളാണ്. കൂടുതലായും ഡെമോക്രാറ്റിക് പാർട്ടി ഭൂരിപക്ഷം നേടുന്നവയെ പൊതുവിൽ നീല സംസ്ഥാനങ്ങൾ എന്നും വിളിക്കുന്നു. പൊതുവെ രാഷ്ട്രീയവൃത്തങ്ങളിലും മാദ്ധ്യമങ്ങളിലും ഇത്തരത്തിൽ ചർച്ച ചെയ്യപ്പെടാറുണ്ടെങ്കിലും പ്രാഥമികമായ ഒരു തരം തിരിക്കലൊന്നും അല്ല ഇത്തരത്തിലുള്ളത്.



</doc>
<doc id="221746" url="https://ml.wikipedia.org/wiki?curid=221746" title="വധശിക്ഷ എസ്തോണിയയിൽ">
വധശിക്ഷ എസ്തോണിയയിൽ

വധശിക്ഷ നിർത്തലാക്കിയ രാജ്യമാണ് എസ്തോണിയ. 1991 സെപ്റ്റംബർ 11-നാണ് ഇവിടെ അവസാനമായി വധശിക്ഷ നടപ്പാക്കപ്പെട്ടത്. കൊലപാതകക്കുറ്റത്തിന് ശിക്ഷിക്കപ്പെട്ട റൈൻ ഓറുസ്റ്റെ എന്നയാളെ കഴുത്തിനു പിന്നി‌ൽ വെടിവച്ച് കൊല്ലുകയായിരുന്നു. 1998 മാർച്ച് 18-ന് മനുഷ്യാവകാശങ്ങൾക്കായുള്ള യൂറോപ്യൻ കൺവെൻഷന്റെ ആറാം പ്രോട്ടോക്കോളിൽ ഒപ്പുവച്ചതോടെ ഇവിടെ വധശിക്ഷ പൂർണ്ണമായി ഇല്ലാതെയായി.

1920 ഫെബ്രുവരി 1 മുതൽ 1940-ൽ സോവിയറ്റ് യൂണിയനിൽ ലയിക്കുന്നതുവരെ മരണശിക്ഷ വിധിക്കപ്പെടുന്നവർക്ക് ശിക്ഷാരീതി തിരഞ്ഞെടുക്കാനുള്ള അവകാശമുണ്ടായിരുന്നു. വിഷം കുടിച്ച് ആത്മഹത്യ ചെയ്യുകയോ തൂക്കിലേറ്റപ്പെടുകയോ ആയിരുന്നു ലഭ്യമായ മാർഗ്ഗങ്ങൾ. മരണ വിധി വായിച്ചുകേൾപ്പിച്ച ശേഷം വിഷം കുടിച്ച് ആത്മഹത്യ ചെയ്യാൻ താ‌ല്പര്യമുണ്ടോ എന്ന് ചോദിക്കുകയും ഇല്ല എന്നാണ് ഉത്തരമെങ്കിൽ അഞ്ച് മിനിട്ടിനുള്ളിൽ തൂക്കിലേറ്റുകയുമാണ് ചെയ്യേണ്ടതെന്ന് വ്യവസ്ഥയുണ്ടായിരുന്നു. നാഷണൽ ഹെൽത്ത് ബോർഡിനായിരുന്നു വിഷം എന്തുവേണമെന്ന് തിരഞ്ഞെടുക്കാനുള്ള അധികാരം. എട്ടുപേരുള്ള ഫയറിംഗ് സ്ക്വാഡുപയോഗിച്ചായിരുന്നു സൈനിക കുറ്റവാളികളുടെ ശിക്ഷ നടപ്പാക്കിയിരുന്നത്. 


</doc>
<doc id="221751" url="https://ml.wikipedia.org/wiki?curid=221751" title="വധശിക്ഷ ചെക്ക് റിപ്പബ്ലിക്കിൽ">
വധശിക്ഷ ചെക്ക് റിപ്പബ്ലിക്കിൽ

1990-ൽ നിർത്തലാക്കപ്പെടും വരെ ചെക്കോസ്ലോവാക്യയിൽ വധശിക്ഷ നിലവിലുണ്ടായിരുന്നു. 1989-ലാണ് അവസാന വധശിക്ഷ നടപ്പിലാക്കപ്പെട്ടത്. ചെക്ക് റിപ്പബ്ലിക്ക് രൂപീകരിക്കപ്പെട്ടത് ഇതിനു ശേഷം 1993-ലാണെങ്കിലും ഈ തീരുമാനം ലംഘിച്ചിട്ടില്ല.
ഓസ്ട്രിയൻ രാജഭരണം നിലവിലുണ്ടായിരുന്ന കാലത്ത് വധശിക്ഷ സാധാരണമായിരുന്നു. 1787-നും 1795-നുമിടയിൽ വിശുദ്ധ റോമൻ ചക്രവർത്തിയായ ജോസഫ് രണ്ടാമന്റെ കീഴിൽ വധശിക്ഷ നിർത്തലാക്കപ്പെട്ടിരുന്നു. 1918-ൽ ചെക്കോസ്ലോവാക്യ രൂപീകൃതമായശേഷവും വധശിക്ഷ നിയമവിധേയമായിരുന്നു. 1918 മുതൽ 1989 വരെ 1217 ആ‌ൾക്കാരെ നിയമത്തിന്റെ കീഴിൽ വധശിക്ഷയ്ക്ക് വിധേയമാക്കിയിട്ടുണ്ട്. 1939-നും 1945-നും ഇടയിൽ ചെക്കോസ്ലോവാക്യ വിദേശ അധീനതയിലായിരുന്നപ്പോഴും സ്ലൊവാക് സ്റ്റേറ്റ് നിലവിലുണ്ടായിരുന്നപ്പോഴും ആയിരക്കണക്കിനാൾക്കാരെ വധിച്ചിട്ടുണ്ടാവാം. ഇതിൽ ഉദ്ദേശം 1079 ആൾക്കാരെ പാൻക്രാക്ക് ജയിലിൽ ഗില്ലറ്റിൻ ഉപയോഗിച്ച് വധിക്കുകയായിരുന്നു.

ചെക്കോസ്ലോവാക്യയിലെ അവസാന വധശിക്ഷ 1989 ജൂൺ 8 -നാണ് നടന്നത്. സ്റ്റെഫാൻ സ്വിറ്റെക് എന്നയാളെ മൂന്നുപേരെ കൊന്ന കുറ്റത്തിന് ബ്രാറ്റിസ്ലാവയിലെ ജയിലിൽ വച്ച് തൂക്കിക്കൊല്ലുകയായിരുന്നു. നിലവിലുള്ള ചെക്ക് റിപ്പബ്ലിക്കിന്റെ കീഴിലുള്ള പ്രദേശങ്ങളിൽ നടന്ന അവസാന വധശിക്ഷ 1989 ഫെബ്രുവരി 2-നായിരുന്നു നടന്നത്. വ്ലാഡിമിർ ലൂലെക് എന്നയാളെ തെന്റെ ഭാര്യയെയും നാലുകുട്ടികളെയും കൊന്ന കുറ്റത്തിന് പാൻക്രാക്ക് ജയിലിൽ തൂക്കിക്കൊല്ലുകയായിരുന്നു. സ്ഡെനെക് വോകാസെക് എന്നയാളെ വധശിക്ഷയ്ക്ക് വിധിച്ചുവെങ്കീലും 1990-ൽ ശിക്ഷ ജീവപര്യന്തമായി കുറയ്ക്കപ്പെട്ടു.

1989-ൽ കമ്യൂണിസ്റ്റ് പാർട്ടി അധികാരത്തിൽ നിന്ന് പുറത്തായതിനെത്തുടർന്ന് പുതിയ പ്രസിഡന്റ് വക്ലാവ് ഹാവൽ പാർലമെന്റിൽ വധശിക്ഷ നിർത്തലാക്കൽ നിയമം അവതരിപ്പിച്ച് പാസാക്കി. 1990 മേയ് മാസത്തെ ക്രിമിനൽ നിയമഭേദഗതി വധശിക്ഷയ്ക്ക് പകരം ജീവപര്യന്തം തടവുശിക്ഷ നൽകാനുള്ള വ്യവസ്ഥ കൊണ്ടുവന്നു. 1991 ജനുവരിയിൽ പുതിയ ഭരണഘടന പ്രകാരം വധശിക്ഷ നിരോധിക്കപ്പെട്ടു.



</doc>
<doc id="221754" url="https://ml.wikipedia.org/wiki?curid=221754" title="വധശിക്ഷ ക്രോയേഷ്യയിൽ">
വധശിക്ഷ ക്രോയേഷ്യയിൽ

1974-ലാണ് ക്രോയേഷ്യയിൽ വധ‌ശിക്ഷ നിർത്തലാക്കപ്പെട്ടത്. ഫെഡറൽ കുറ്റകൃത്യങ്ങൾക്ക് യൂഗോസ്ലാവ്യയ്ക്കകത്ത് വധശിക്ഷ പിന്നീടും നിയമവിധേയമായിരുന്നു. 1990-ലെ ഭരണഘടനയുടെ ആർട്ടിക്കിൾ ഇരുപത്തൊന്ന് പ്രകാരമാണ് പിന്നീട് വധശിക്ഷ നിർത്തലാക്കപ്പെട്ടത്. 

1959 വരെ തൂക്കിക്കൊല്ലൽ ആയിരുന്നു വധശിക്ഷ നടപ്പിലാക്കുന്ന രീതി എങ്കിലും പിന്നീട് ഫയറിംഗ് സ്ക്വാഡ് ഉപയോഗിച്ച് വധശിക്ഷ നടപ്പിലാക്കാൻ തുടങ്ങി. അവസാന സിവിലിയൻ കുറ്റവാളിക്ക് വധശിക്ഷ നൽകിയത് 1987-ലാണ്.

മനുഷ്യാവകാശങ്ങൾക്കായുള്ള യൂറോപ്യൻ കൺവെൻഷന്റെ 13-ആം പ്രോട്ടോക്കോളിൽ ക്രോയേഷ്യ ഒപ്പുവച്ചിട്ടുണ്ട്. 2002 ജൂലൈ 3-നാണ് ഈ കൺവെൻഷനിൽ ഒപ്പുവച്ചത്. 2003 ഫെബ്രുവരി മൂന്നിന് ഈ ഉടമ്പടി റാറ്റിഫൈ ചെയ്യപ്പെടുകയും ഇത് 2003 ജൂലൈ 1-ന് നിലവിൽ വരുകയും ചെയ്തു.


</doc>
<doc id="221759" url="https://ml.wikipedia.org/wiki?curid=221759" title="വധശിക്ഷ ബോസ്നിയ ഹെർസെഗോവിനയിൽ">
വധശിക്ഷ ബോസ്നിയ ഹെർസെഗോവിനയിൽ

വധശിക്ഷ നിയമം മൂലം നിർത്തലാക്കിയ രാജ്യമാണ് ബോസ്നിയ ഹെർസഗോവിന. 1998 നവംബറിൽ ഒരു കുറ്റത്തിനും വധശിക്ഷ നൽകുവാൻ പാടില്ല എന്ന നിയമം നിലവിൽ വന്നു. 1975 -ലാണ് ബോസ്നിയയിൽ ഒരു കൊലപാതകക്കുറ്റത്തിന് വധശിക്ഷ അവസാനമായി നൽകപ്പെട്ടത്. 21 ജൂൺ 2000-ലാണ് സ്ർപ്സ്ക റിപ്പബ്ലിക്കിൽ അവസാനമായി വധശിക്ഷ നടപ്പാക്കപ്പെട്ടത്.


</doc>
<doc id="221770" url="https://ml.wikipedia.org/wiki?curid=221770" title="വധശിക്ഷ അർമേനിയയിൽ">
വധശിക്ഷ അർമേനിയയിൽ

വധശിക്ഷ നിർത്തലാക്കപ്പെട്ട രാജ്യമാണ് അർമേനിയ. ഇവിടെ അവസാന വധശിക്ഷ നടപ്പിലാക്കിയത് 1991 ഓഗസ്റ്റ് 30-നാണ്. ഒരു വെടിയുണ്ട മാത്രമുപയോഗിച്ചാണ് അവസാന ശിക്ഷ നടപ്പിലാക്കപ്പെട്ടത്. കൊലപാതകം, രാജ്യദ്രോഹം, സൈനികകാര്യങ്ങളുമായി ബന്ധപ്പെട്ട ഗുരുതരമായ കുറ്റങ്ങൾ എന്നിവയ്ക്ക് വധശിക്ഷ നൽകുവാൻ രാജ്യത്ത് നിയമമുണ്ടായിരുന്നു. 2003-ലാണ് വധശിക്ഷ നിർത്തലാക്കപ്പെട്ടത്. വധശിക്ഷയ്ക്കു പകരം ജീവപര്യന്തം തടവുനൽകാനാണ് വ്യവസ്ഥ ചെയ്യപ്പെട്ടത്.

2003-ൽ അർമേനിയ മനുഷ്യാവകാശങ്ങൾക്കായുള്ള യൂറോപ്യൻ കൺവെൻഷന്റെ ആറാമത്തെ പ്രോട്ടോക്കോൾ അംഗീകരിച്ചു. ഇത് യുദ്ധസമയത്തെ ഗുരുതരമായ കുറ്റങ്ങൾക്ക് വധശിക്ഷ നൽകാൻ വ്യവസ്ഥ ചെയ്യുന്നുണ്ട്. പതിമൂന്നാമത്തെ പ്രോട്ടോക്കോൾ 2006-ൽ ഒപ്പുവയ്ക്കപ്പെട്ടു. ഇത് എല്ലാ സാഹചര്യങ്ങളിലും വധശിക്ഷ ഒഴിവാക്കാൻ വ്യവസ്ഥ ചെയ്യുന്നു. 



</doc>
<doc id="221773" url="https://ml.wikipedia.org/wiki?curid=221773" title="വധശിക്ഷ കിഴക്കൻ ടിമോറിൽ">
വധശിക്ഷ കിഴക്കൻ ടിമോറിൽ

വധശിക്ഷ നിലവില്ലാത്ത രാജ്യമാണ് കിഴക്കൻ ടിമോർ. 1999ലാണ് വധശിക്ഷ നിർത്തലാക്കപ്പെട്ടത്. മനുഷ്യാവകാശങ്ങൾക്കായുള്ള യൂറോപ്യൻ കൺവെൻഷന്റെ തെരഞ്ഞെടുക്കാവുന്ന രണ്ടാം പ്രോട്ടോക്കോൾ 2003-ൽ അംഗീകരിക്കപ്പെട്ടു. 


</doc>
<doc id="221778" url="https://ml.wikipedia.org/wiki?curid=221778" title="വൃക്ഷാരാധന">
വൃക്ഷാരാധന

വേദസംസ്കാരം ഉടലെടുക്കുന്നതിനും മുമ്പുതന്നെ ഭാരതത്തിൽ നിലനിന്നു വന്നിരുന്ന ഒരു ആരാധാനാ സമ്പ്രദായമാണ് വൃക്ഷാരാധന. എല്ലാ പ്രാക്തന സമൂഹങ്ങളും വൃക്ഷത്തിന് പ്രാധാന്യം നൽകിയതായി കാണാം. സിന്ധു നദീതട സംസ്കാരം തൊട്ടുതന്നെ ഈ ആരാധനാരീതി നിലനിന്നു വന്നതായി കരുതുന്നു. 

ഉത്തരകേരളത്തിൽ ധാരാളമായി കാണുന്ന കാലിച്ചാൻ കാവുകളും, കാലിച്ചാൻ മരങ്ങളും വൃക്ഷാരാധനയുമായി ബന്ധപ്പെട്ടതാണ്. ആൽ, അരയാൽ, ചെമ്പകം, കൂവളം, എരിഞ്ഞി മുതലായ വൃക്ഷങ്ങളും ഇങ്ങനെ ആരാധിക്കപ്പെടുന്നുണ്ട്. തുലാവം 10ന് പത്താമുദയത്തിന് കാലിത്തൊഴുത്തിന്റെ മുമ്പിൽ കാലിച്ചാൻ ഊട്ടുകയെന്ന ചടങ്ങ് ഗ്രാമങ്ങളിൽ ദുർലഭമായി ഇപ്പോഴും നടന്നുവരുന്നു. പല ആരാധനാ സ്ഥാനങ്ങളും വൃക്ഷങ്ങളുടെ പേരുമായി ചേർന്നു വന്നിട്ടുണ്ട്. നെല്ലിക്കാൽ, ആലിങ്കീൽ, അരയാലിങ്കീൽ, പൂവത്തിങ്കീൽ തുടങ്ങിയവ ഉദാഹരണങ്ങളാണ്. കാസർഗോഡ് ജില്ലയിലെ ഹൈന്ദവാരാധനാലയങ്ങളെ കുറിച്ചുള്ള പഠനം അവയുടെ ഉൽഭവ-വികാസങ്ങൾക്കു പിന്നിൽ പ്രവർത്തിച്ചിട്ടുള്ളചരിത്രപരമായ സ്വാധീനതകളെ പരിഗണിച്ചുകൊണ്ടാവണം. വൃക്ഷങ്ങളുടെ പേരുകളിൽ ഉള്ള പല സ്ഥലപ്പേരുകളും സൂചിപ്പിക്കുന്നത് അവയ്ക്ക് മനുഷ്യസമൂഹത്തിലുള്ള ഉയർന്ന സ്ഥാനമാകണം. പേരാവൂർ, മുരിങ്ങോടി, പെരുമ്പുന്ന എന്നിങ്ങനെ കണ്ണൂർ ജില്ലയിൽ വളരെയടുത്തടുത്തുതന്നെ വൃക്ഷങ്ങളുടെ പേരുകൾ ചേർന്ന് സ്ഥലപ്പേരുകളായ സ്ഥലങ്ങൾ അനവധിയാണ്.

പുരാതന റോമൻ-ഗ്രീക്ക് പുരാണങ്ങളിൽ മരങ്ങളെ ദൈവങ്ങളുടെ വാസസ്ഥലമായും ഒളിമ്പിക്ക് ദേവതകളുടെ കീഴിൽ വരുന്ന അമാനുഷ ശക്തിയായുമൊക്കെ കാണുന്നു. മറ്റു ഹൈന്ദവപുരാണങ്ങളിലും മരത്തിന് പരിശുദ്ധമായ ഒരു സ്ഥാനമാണ് നൽകിയിട്ടുള്ളത്. ഒരു മരത്തിന്റെ ശാഖകൾ ആകാശത്തോളമുയരുകയും അവയുടെ വേര് ഭൂമിയുടെ അടിയിലേക്ക് ആഴ്ന്ന് പൊകുകയും ചെയ്യുമ്പോൾ ആ മരം മൂന്ന് ലോകങ്ങളിലായി വസിക്കുന്നു എന്നു പറയപ്പെടുന്നു. അതിനെ സ്വർഗ്ഗലോകത്തേയും ഭൂമിയേയും പാതാളലോകത്തേയും ബന്ധിപ്പിക്കുന്ന ഒരു കണ്ണിയായിട്ടാണ് കാണുന്നത്.


</doc>
<doc id="221782" url="https://ml.wikipedia.org/wiki?curid=221782" title="പി. സുബ്ബയ്യാപിള്ള">
പി. സുബ്ബയ്യാപിള്ള

ഒരു ഹാസ്യ സാഹിത്യകാരനാണ് പി. സുബ്ബയ്യാപിള്ള. 

പത്തനാപുരത്ത് 1942ൽ പഴനിയപ്പാപിള്ളയുടേയും പൊന്നമ്മാളിന്റെയും മകനായി ജനനം. സ്കൂൾ വിദ്യാഭ്യാസത്തിനു ശേഷം സുബ്ബയ്യാപിള്ള ആലുവ യു. സി. കോളേജിലും തിരുവനന്തപുരം യൂണിവേഴ്സിറ്റി കോളേജിലുമായി വിദ്യാഭ്യാസം നടത്തി. ധനതത്വശാസ്ത്രത്തിൽ ബിരുദം നേടി. മലയാറ്റൂർ, പി.കെ. വാസുദേവൻ നായർ, പി. ഗോവിന്ദപ്പിള്ള എന്നിവർ ഇദ്ദേഹത്തിന്റെ സഹപാഠികളായിരുന്നു. ഇക്കാലത്ത് മലയാറ്റൂർ രാമകൃഷ്ണൻ വരയ്ക്കുന്ന ചിത്രങ്ങളിൽ രസകരമായ അടിക്കുറുപ്പ് എഴുതിചേർക്കുക എന്നത് ഇദ്ദേഹത്തിന്റെ വിനോദമായിരുന്നു. അമ്പട ഞാനേ എന്ന കൃതിക്ക് 1999-ലെ സാഹിത്യ അക്കാദമി അവാർഡ് ലഭിച്ചു. 2003 സെപ്റ്റംബർ ഒൻപതിന് നിര്യാതനായി.


</doc>
<doc id="221784" url="https://ml.wikipedia.org/wiki?curid=221784" title="വധശിക്ഷ അൽബേനിയയിൽ">
വധശിക്ഷ അൽബേനിയയിൽ

വധശിഷ നിർത്തലാക്കപ്പെട്ട രാജ്യമാണ് അൽബേനിയ. ഇവിടത്തെ അവസാന വധശിക്ഷ നടപ്പിലാക്കിയത് 1995 ജൂൺ 29-നായിരുന്നു. തൂക്കിക്കൊല്ലലായിരുന്നു വധശിക്ഷയ്ക്കുപയോഗിച്ചിരുന്ന രീതി. 2000 ഒക്റ്റോബർ 1-ന് കൊലപാതകക്കുറ്റത്തിനുള്ള വധശിക്ഷ നിർത്തലാക്കിയെങ്കിലും സൈനികക്കുറ്റങ്ങൾക്ക് മരണശിക്ഷ നൽകാനുള്ള വ്യവസ്ഥ ഒഴിവാക്കപ്പെട്ടിരുന്നില്ല. മനുഷ്യാവകാശങ്ങൾക്കുള്ള യൂറോപ്യൻ കൺവെൻഷന്റെ ആറാം പ്രോട്ടോക്കോളിൽ ഒപ്പുവച്ചതിനെത്തുടർന്നാണ് 2000 ഒക്റ്റോബർ ഒന്നിന് കൊലപാതകക്കുറ്റത്തിനു‌ള്ള വധശിക്ഷ നിർത്തലാക്കപ്പെട്ടത്.

മനുഷ്യാവകാശങ്ങൾക്കുള്ള യൂറോപ്യൻ കൺവെൻഷന്റെ 13-ആം പ്രോട്ടോക്കോൾ 2007-ൽ അൽബേനിയ റാറ്റിഫൈ ചെയ്തു. ഇതോടെ ഒരു കുറ്റത്തിനും വധശിക്ഷ നൽകാൻ പാടില്ല എന്ന വ്യവസ്ഥ നിലവിൽ വന്നു. വധശിക്ഷയ്ക്ക് പകരം ജീവപര്യന്തം തടവുശിക്ഷയാണ് നിലവിൽ വന്നത്.


</doc>
<doc id="221786" url="https://ml.wikipedia.org/wiki?curid=221786" title="കുർസ്ക് ദുരന്തം">
കുർസ്ക് ദുരന്തം

റഷ്യയുടെ അഭിമാനമായിരുന്ന "കുർസ്ക്" എന്ന അന്തർവാഹിനി 2000 ആഗസ്റ്റ് 14ന് ആർട്ടിക്ക് സമുദ്രത്തിൽ വച്ച് മുങ്ങിയതാണ് കുർസ്ക് ദുരന്തം. 118 നാവികരുമായി മോസ്കോയിലെ കോലാപെനിൻസുലയിൽ നിന്നു പുറപ്പെട്ടതായിരുന്നു ഈ ഭീമൻ അന്തർവാഹിനി. രണ്ട് ആണവ റിയാക്ടറുകൾ ഈ മുങ്ങിക്കപ്പലിലുണ്ടായിരുന്നു. അവ പൊട്ടിത്തെറിച്ചിരുന്നെങ്കിൽ വലിയ ആണവദുരന്തം സംഭവിച്ചേനെ. എന്നാൽ ആണവ ദുരന്തമൊന്നും ഇതിൽ നിന്നുണ്ടായില്ല. എന്നാൽ കുറേയധികം നാവികരുടെ മരണത്തിൽ ഇത് കലാശിച്ചു. 


</doc>
<doc id="221790" url="https://ml.wikipedia.org/wiki?curid=221790" title="ജോർജി പ്ലെഖനോവ്">
ജോർജി പ്ലെഖനോവ്

റഷ്യൻ വിപ്ലവകാരിയും മാർക്സിസ്റ്റ് സൈദ്ധാന്തികനുമായിരുന്നു ജോർജ്ജി വാലെന്റിനോവിച്ച് പ്ലെഖാനോവ് (29 നവംബർ 1856 – 30 മേയ് 1918 ). റഷ്യയിലെ സോഷ്യൽ ഡെമോക്രാറ്റ് പ്രസ്ഥാനത്തിന്റെ സ്ഥാപകരിലൊരാളും മാർക്സിസ്റ്റെന്ന് സ്വയം വിശേഷിപ്പിച്ചവരിൽ ഒരാളുമായിരുന്നു അദ്ദേഹം. രാഷട്രീയ വേട്ടയാടലിനെ തുടർന്ന് 1880 ൽ സ്വിറ്റ്സർലൻഡിലേക്ക് പലായനം ചെയ്യേണ്ടിവന്ന പ്ലെഖനോവ് അവിടെയിരുന്നു റഷ്യയിലെ സാർ ചക്രവർത്തിയുടെ ഭരണകൂടത്തെ അട്ടിമറിക്കാനുള്ള പ്രവർത്തനങ്ങൾക്ക് നേതൃത്വം നൽകി. 1917 ലെ ഫെബ്രുവരി വിപ്ലവത്തെതുടർന്ന് അദ്ദേഹം സ്വദേശമായ റഷ്യയിലേക്ക് തിരികെ വന്നുവെങ്കിലും ലെനിന്റെ ബോൾഷെവിക്ക് പാർട്ടിയുടെ കടുത്ത വിമർശകനായിത്തീർന്നു. തൊട്ടടുത്തവർഷം അന്തരിച്ചെങ്കിലും, റഷ്യൻ മാർക്സിസത്തിന്റെ സ്ഥാപകരിലൊരാളെന്ന നിലയിൽ അദ്ദേഹത്തിന് ഉയർന്ന ബഹുമതിയാണ് റഷ്യൻ കമ്മ്യൂണിസ്റ്റ് പാർട്ടി അദ്ദേഹത്തിന് നൽകിയത്.



</doc>
<doc id="221793" url="https://ml.wikipedia.org/wiki?curid=221793" title="ചാത്തൻകളി">
ചാത്തൻകളി

മലപ്പുറം ജില്ലയിൽ പൊന്നാനി, തിരൂർ താലൂക്കുകളിലെ പല പ്രദേശങ്ങളിലും പ്രചാരത്തിലുള്ള നൃത്തകല. പ്രകടനത്തിന് നാലുപേർ വേണം. ചാത്തന്റെ കോലം കെട്ടി ചെണ്ടമേളത്തിനനുസരിച്ച് നൃത്തം ചെയ്യുന്നു. രണ്ടു കയ്യിലും നീളം കുറഞ്ഞ രണ്ടു കോലുണ്ടാകും. അവ തമ്മിൽ മുട്ടിച്ച് താളത്തിൽ ശബ്ദമുണ്ടാക്കും. തിരിഞ്ഞും മറിഞ്ഞും ഇരുന്നും നൃത്തം ചെയ്തവസാനിപ്പിക്കുന്നു.


</doc>
<doc id="221794" url="https://ml.wikipedia.org/wiki?curid=221794" title="തീയാട്ട്">
തീയാട്ട്

ദേവാലയങ്ങളിൽ നടത്തുന്ന ഒരു അനുഷ്ഠാനകലയാണു് തീയാട്ട്. ഇത് പലവിധമുണ്ട്. അയ്യപ്പൻ തീയാട്ട്, ഭദ്രകാളിത്തീയാട്ട് എന്നിവയാണ് പ്രധാനം.തെയ്യാട്ട് ആണ് തീയാട്ട് ആയതെന്ന് സങ്കല്പിക്കുന്നു. തീയാട്ട് എന്ന ചടങ്ങിൽ തീപന്തം ഉഴിച്ചിലിന് പ്രാധാന്യം ഉള്ളതുകൊണ്ടാണ് ആ പേരു നന്നതെന്നും വാദമുണ്ട്. തീയാട്ടിന്റെ പ്രകടനത്തിന് കുറഞ്ഞത് മൂന്നുപേർ വേണം. സന്ധ്യയ്ക്ക് ശേഷം പുണ്യാഹം കഴിച്ച് മുറ്റത്ത് കുലവാഴ നടും. ഭദ്രകാളിയുടെ/അയ്യപ്പന്റെ രൂപം വിവിധ വർണ്ണങ്ങളിൽ കളമെഴുതും. സംഘത്തിലെ പ്രധാനഗുരുവാണ് വേഷം കെട്ടുക. കളംവര കഴിഞ്ഞാൽ ഇഷ്ടദേവതാപ്രാർത്ഥന തുടങ്ങും. വാദ്യമേളങ്ങളോടു കൂടി പന്തം കത്തിച്ചുപിടിച്ച്, ഗാനം പാടിക്കൊണ്ട് നൃത്തം ചെയ്യുന്നു. കളമെഴുത്ത്, കഥാഭിനയം, കളംപൂജ, കളംപാട്ട്, കളത്തിലാട്ടം, തിരിയുഴിച്ചിൽ എന്നിവ തീയാട്ടിന്റെ മുഖ്യ ചടങ്ങുകളാണ്.

പരിശുദ്ധ സ്ഥലത്ത് അലങ്കരിച്ച പന്തലിൽ നിലത്ത് രൗദ്രരൂപിണിയായ ഭദ്രകാളിയുടെ അഷ്ടബാഹുക്കളോടുകൂടിയ രൂപം വരക്കുന്നു (കളം) കളമെഴുത്തിനു അരിപ്പൊടി, മഞ്ഞൾപ്പൊടി, കരിപ്പൊടി, പച്ചപ്പൊടി (കുന്നി, മഞ്ചാടി പോലുള്ള ഇലകൾ പൊടിച്ചത്) മഞ്ഞളും ചുണ്ണാമ്പും ചേർത്തുണ്ടാക്കുന്ന ചുവപ്പുപൊടി എന്നീ പഞ്ചവർണ്ണങ്ങളാണ് ഉപയോഗിക്കുന്നത്. വെറ്റില പാക്ക്, നാളികേരം, നെല്ല്, അരി, വിളക്കുകൾ എന്നിവ കൊണ്ട് കളം അലങ്കരിക്കുന്നു. സന്ധ്യ നേരത്ത് സന്ധ്യനേരത്ത് സന്ധ്യ കൊട്ടുണ്ട്. കഥകളിക്ക് സന്ധ്യവേല (കേളീ) ഉള്ളതുപോലെ തീയാട്ട് ഉണ്ട് എന്നറിയിക്കലാണ് ലക്ഷ്യം.ഇതിനുശേഷം അഷ്ടമംഗല്യവുമായിവെന്ന് ദേവിയെ ആവാഹിച്ച് എതിരേറ്റ് കൊണ്ടുവന്ന് കളത്തിൽ ലയിപ്പിക്കുന്നു. കളത്തിൽ പൂജ നടക്കുന്നു. പിന്നീട് ദേവീ സ്തുതികൾ രാഗതാളലയത്തോടെ പാടുന്നു. ദേവിയുടെ കേശാദിപാദവും പാദാദികേശവുമാണ് പ്രധാനമായി പാടുന്നത്. ഒരാൾ ദേഹത്തിൽ , കളത്തിൽ നിന്ന് ദേവീ ചൈതന്യം ആവാഹിച്ച് രൗദ്രരൂപിണിയായി ശ്രീ ഭദ്രകാളിയുടെ വേഷം കെട്ടുന്നു. ദാരികവധം കഴിഞ്ഞ് കോപാകുലയായി ദാരിക ശിരസ്സുമായി കൈലാസ്ത്തിൽ എത്തുന്ന ഭാഗം മുതലാണ് അഭിനയിക്കുന്നത്. പരമശിവനായി നിലവിളക്കിനെ സങ്കല്പിക്കുന്നു. ശിരസ്സ് പിതാവിന് സമർപ്പിച്ച ദാരികവധം കഴിഞ്ഞ കഥ നൃത്തത്തിൽ കൂടിയും അഭിനയത്തിൽ കൂടിയും ശ്രീ പരമേശ്വരനെ പറഞ്ഞ് മനസ്സിലാക്കുന്നതാണ് അവതരിപ്പിക്കുന്നത്. തീയാട്ടിന്റെ അവസാനം പന്തം കത്തിച്ച് ഉഴിഞ്ഞ് തെള്ളീപ്പൊടി എറിഞ്ഞ് ഭൂതപ്രേതാദികളെയും മറ്റു ദോഷങ്ങളും അകറ്റുന്നു. ശേഷം മുടി (കിരീടം) അഴിച്ച് ഉഴിഞ്ഞ് ചട്ങ്ങ് അവസാനിപ്പിക്കുന്നു.
ശത്രുദോഷത്തിനും ഭൂതപ്രേതാദി ബാധകളെ ഒഴിപ്പിക്കുന്നതിനും വസൂരി തുടങ്ങിയ സാംക്രമികരോഗങ്ങൾ വരാതിരിക്കാനും മറ്റ് ഉദ്ദിഷ്ടകാര്യസാധ്യതക്കും ദേവീ പ്രീതിക്കുവേണ്ടി തീയാട്ട് നടത്തപ്പെടുന്നു.
തീയാട്ടിന് ഉപയോഗിക്കുന്ന പ്രധാന വാദ്യം പറയാണ്. മേളക്കൊഴുപ്പിനായി ചെണ്ടയും മറ്റ് വാദ്യങ്ങളും ഉപയോഗിക്കാറുണ്ട്.


</doc>
<doc id="221796" url="https://ml.wikipedia.org/wiki?curid=221796" title="കുതിരകളി">
കുതിരകളി

ഒരു അനുഷ്ടാന കലയാണ് കുതിരകളി. മുളകൊണ്ടും കുരുത്തോലകൊണ്ടും കുതിരയെ ഉണ്ടാക്കുന്നു. അതും ചുമലിലേറ്റിക്കൊണ്ട് താളത്തിനനുസരിച്ച് പാട്ടുപാടിക്കളിക്കും. സാധാരണയായി ചെറിയ ചെണ്ട വാദ്യോപകരണമായി ഉപയോഗിക്കുന്നു.



</doc>
<doc id="221803" url="https://ml.wikipedia.org/wiki?curid=221803" title="പാക്കനാർകളി">
പാക്കനാർകളി

ഒരു അനുഷ്ഠാനകലയാണ് പാക്കനാർകളി. ആറു പേരുള്ള സംഘമാണ് ഇതവതരിപ്പിക്കുന്നത്. പറയിപെറ്റ പന്തിരുകുലത്തിലെ പാക്കനാരാണ് കഥാനായകൻ. ഭയം ജനിപ്പിക്കുന്നതു പോലെ കോലങ്ങൾ വരയ്ക്കുന്നു. കൈയ്യിൽ പാണൻതോൽ പിടിച്ച് രണ്ടു തുള്ളർകാർ രംഗത്ത് വന്ന് വാദ്യത്തിനും പാട്ടിനുമനുസരിച്ച് തുള്ളുന്നു. വിളക്കുവച്ച് നിറനാഴിയൊരുക്കി പാക്കനാരുടെ കഥചൊല്ലുന്നു. മദ്ദളം, ഉടുക്ക്, കൈത്താളം, കിണ്ണൻ എന്നിവയാണ് പ്രധാന വാദ്യോപകരണങ്ങൾ.


</doc>
<doc id="221806" url="https://ml.wikipedia.org/wiki?curid=221806" title="വെള്ളിക്കോൽ">
വെള്ളിക്കോൽ

20-ആം നൂറ്റാണ്ടിന്റെ അന്ത്യദശകങ്ങൾ വരെ നിലവിലുണ്ടായിരുന്ന ഒരു അളവുപകരണമാണ് വെള്ളിക്കോൽ. കിഴങ്ങ്, ചേന, ചേമ്പ്, മഞ്ഞൾ തുടങ്ങിയ കാർഷികോത്പന്നങ്ങളും മത്സ്യം തുടങ്ങിയവയും തൂക്കിവിറ്റിരുന്നത് ഇതുപയോഗിച്ചാണ്. കൂടുതൽ കൃത്യവും ലളിതവും മാനകീകൃതവുമായ തുലാസ്സും ഇലക്ട്രോണിൿ തുലാസ്സും പ്രചാരത്തിൽ വന്നതോടെ ജനങ്ങളുടെ ദൈനംദിനജീവിതത്തിൽ വെള്ളിക്കോലിന്റെ ഉപയോഗം തികച്ചും ഇല്ലാതായി.
രണ്ടര അടീ നീളമുള്ള ദണ്ഡ് ചെത്തിമിനുക്കി ഒരറ്റത്തുനിന്ന് മറ്റേ അറ്റത്തേക്ക് കനം കുറച്ച് കനം കുറച്ച് ഉഴിഞ്ഞെടുക്കുന്നു. ശേഷം ഇരുവശത്തും ഇരുമ്പുവളയങ്ങൾ ഘടിപ്പിക്കുന്നു. ദണ്ഡിന്റെ ഒരറ്റത്തു് ഗോളാകൃതിയിൽ ഒന്നോ അതിലധികമോ ഭാഗങ്ങളായി ഘനമുള്ള ഏതെങ്കിലും ലോഹംകൊണ്ടു് പൊതിയുമായിരുന്നു. ചെമ്പ്, ഇരുമ്പ് അങ്ങനെയുള്ള ലോഹങ്ങളാണ് കൂടുതലും ഉപയോഗിച്ചിരുന്നത്. മികച്ച വെള്ളിക്കോലുകളിൽ, കൂടുതൽ സ്ഥിരവും ദീർഘകാലത്തേക്കു് കൃത്യതയും ലഭിക്കാൻ ആദ്യകാലങ്ങളിൽ വെള്ളി കൊണ്ടാണ് പൊതിഞ്ഞിരുന്നത്. വെള്ളിക്കുപകരം ഇരുമ്പോ ചെമ്പോ ഉപയോഗിക്കുന്ന കോലുകൾക്കുപോലും വെള്ളിക്കോൽ എന്ന പേർ പ്രചാരത്തിലായതു് അങ്ങനെയാണു്. കനം കുറഞ്ഞ ഭാഗത്തെ ചുറ്റിനോട് ചേർന്ന് ഒരു കൊളുത്തും പിടിപ്പിക്കും. ഈ കൊളുത്തിൽ തൂക്കിയാണ് ഭാരം കണക്കാക്കുന്നത്.

ഒരു ഒന്നാംവർഗ്ഗ ഉത്തോലകമാണു് വെള്ളിക്കോൽ. ബലം, അതു പ്രയോഗിക്കപ്പെടുന്ന അകലം എന്നിവയുടെ ഗുണനഫലമായ മൊമെന്റ് സമതുലനം ചെയ്യാൻ ഇതിൽ ഏതെങ്കിലും ഒന്നു് മറ്റേതിനെ അപേക്ഷിച്ച് ക്രമീകരിച്ചാൽ മതി എന്നതാണു് വെള്ളിക്കോലിന്റെ അടിസ്ഥാനപ്രവർത്തനതത്വം
വെള്ളിക്കോലിൽ കുറെ ചെറിയ വരകളും വലിയവരകളും കാണാം. ആ വരകളിലാണ് ബാലൻസിംഗിനായി ചരട് പിടിക്കുന്നത്. ഒരു വശത്തുള്ള കൊളുത്തിൽ ഭാരം തൂക്കുവാനുള്ള വസ്തുക്കൾ വച്ചിട്ടു വെള്ളിക്കോൽ തിരശ്ചീനമായി നിൽക്കുവാൻ ചരട് ഇടത്തോട്ടോവലത്തോട്ടോ നീക്കുന്നു. വെള്ളിക്കോൽ തിരശ്ചീലമായി നിൽക്കുന്ന സമയത്തെ ചരടിന്റെ സ്ഥാനം നോക്കിയാണ് തൂക്കം പറയുന്നത്. ആദ്യകാലങ്ങളിൽ റാത്തലിലായിരുന്നു വെള്ളിക്കോലിലെ തൂക്കം കണക്കാക്കിയിരുന്നത്. പിന്നെ കിലോയിലും പറയാവുന്ന വെള്ളിക്കോലുകൾ ഉണ്ടായിരുന്നു. ദണ്ഡിന്റെ മധ്യഭാഗത്തോട് ചേർന്ന് കാണൂന്ന വര ഒരു കിലോ. പിന്നെ ഓരോ വരയും ഓരോ കിലോ വർദ്ധിക്കുന്നതായി കണക്കാക്കാം. 5 കിലോ 10 കിലോ എന്നതിന്റെയവിടെ വലിയ വരകൾ, ചിലപ്പോൾ നക്ഷത്രം. ഒരോ ദണ്ഡിനും പരമാവധി തൂക്കാവുന്നത് ദണ്ഡ് നിർമ്മിക്കുമ്പോൾ തന്നെ നിർണ്ണയിച്ചിരിക്കും. ബാലൻസിംഗിനായി പിടിക്കുന്ന ചരട് തൂക്കുന്ന വസ്തുവിന്റെ ഏറ്റവുമടുത്ത് പിടിക്കുമ്പോൾ ലഭിക്കുന്നതാണ് പരമാവധി തൂക്കം. 
കേരളത്തിലെ പുരാതന അളവുതൂക്കങ്ങൾ


</doc>
<doc id="221808" url="https://ml.wikipedia.org/wiki?curid=221808" title="കാളവേല">
കാളവേല

കന്നുപൂട്ടലിനുപയോഗിക്കുന്ന കാളയുടേയും മറ്റ് കാലികളുടേയും ഐശ്വര്യത്തിനും ഇവയ്ക്ക് രോഗം വരാതിരിക്കാനും നടത്തുന്ന ഒരു വഴിപാടാണ് കാളവേല. കേരളത്തിലെ ഗതകാല കാർഷിക സംസ്കൃതിയുടെ ഭാഗമായ ഒരു ഒരുത്സവമാണിതും. ആദ്യകാലങ്ങളിൽ കർഷകർ; തങ്ങളുടെ വിളകളേയും കാലികളേയും സംരക്ഷിച്ചിരുന്ന കാവിലെ ദേവിയെ സന്തോഷിപ്പിക്കാനായി കാളകളുടേയും മറ്റും രൂപം കെട്ടിയുണ്ടാക്കി കാവുകളിൽ സമർപ്പിക്കുന്ന ആചാരമായിട്ടാണ് ഇത് തുടങ്ങിയതെന്ന് കരുതപ്പെടുന്നു. ഈ ആചാരം കാലാന്തരത്തിൽ രൂപഭേദങ്ങൾ വന്ന് എന്നു കാണുന്ന രീതിയിലെ കാളവേലയായി പരിണമിച്ചെന്നും കരുതപ്പെടുന്നു. ക്ഷേത്രോത്സവനാളിൽ വീടുകളിൽ മരവും വൈക്കോലും കൊണ്ട് കാളയുടെ കൂറ്റൻ രൂപങ്ങളുണ്ടാക്കുന്നു. കോടിമുണ്ട് പൊതിയുന്ന ഈ രൂപത്തെ തോളിലേറ്റി ചെണ്ടക്കാരുടെ അകമ്പടിയോടെ ക്ഷേത്രത്തിലെത്തി ദേവതയ്ക്ക് നടയ്ക്ക് വയ്ക്കുന്നതാണ് വഴിപാട്.

പ്രസിദ്ധമായ കാളവേലകളിൽ ഒന്ന് വള്ളുവനാട്ടിൽ ചെർപ്പുളശ്ശേരിയിലെ പുത്തനാൽക്കൽ ഭഗവതിക്ഷേത്രത്തിൽ നടത്തപ്പെടുന്നതാണ്.


</doc>
<doc id="221809" url="https://ml.wikipedia.org/wiki?curid=221809" title="ലോകജനസംഖ്യ">
ലോകജനസംഖ്യ

ഭൂമിയിൽ അധിവസിക്കുന്ന മനുഷ്യരുടെ ആകെ എണ്ണത്തെയാണ് ലോക ജനസംഖ്യ എന്നതുകൊണ്ട് ഉദ്ദേശിക്കുന്നത്. യു.എൻ. പോപ്പുലേഷൻ ഫണ്ടിന്റെ കണക്കുപ്രകാരം 2011 ഒക്ടോബർ 31-ന് ലോക ജനസംഖ്യ 700 കോടി തികഞ്ഞു.

1804 വരെ ലോക ജനസംഖ്യ 100 കോടി എത്തിയിരുന്നില്ല. എന്നാൽ 1927-ൽ 200 കോടിയായും 1959-ൽ 300 കോടിയായും ഇത് വർധിച്ചു. 1974-ൽ 400 കോടിയായും 1987-ൽ 500 കോടിയായും വർധിച്ച ജനസംഖ്യ 1998 ലാണ് 600 കോടിയിലെത്തിയത്.

ബോസ്നിയയുടെ തലസ്ഥാനമായ സരാജവോയിൽ പിറന്ന ഒരു കുട്ടിയുടെ പേരാണ് 6 ബില്യൺത് ബേബി. പേരു സൂചിപ്പിക്കുന്നതു പോലെ തന്നെ ഈ കുട്ടിയുടെ ജനനത്തോടെയാണ് ലോക ജനസംഖ്യ ആറു കോടി തികഞ്ഞതെന്ന് രേഖപ്പെടുത്തിയിട്ടുള്ളത്. 1999 ഒക്ടോബർ 12നാണ് 6 ബില്യൺത് ബേബി ജനിച്ചത്. ഈ കുട്ടിയുടെ പേര് അഡ്നാൻ ബെവിക്ക് എന്നാണ്.

2025 ൽ ലോകത്തെ ജനസംഖ്യ 8 ബില്യനായും 2083 ഓടെ 1000 കോടിയുമായി വർധിക്കുമെന്നാണ് 
യുഎൻ കണക്കുകൾ പറയുന്നത്.
ജനങ്ങളുടെ എണ്ണം ക്രമാതീതമായി വർധിക്കുന്നത് പല തരത്തിലുള്ള വെല്ലുവിളികളെ നേരിടേണ്ട സാഹചര്യത്തിലേക്ക് മനുഷ്യസമൂഹത്തെ എത്തിക്കുമെന്ന് പ്രതീക്ഷിക്കുന്നു. 2025-ഓടെ 180 കോടി ജനങ്ങൾ ഗുരുതരമായ ശുദ്ധജലക്ഷാമത്തിന് വിധേയരാകുമെന്നാണ് ഇന്റർ നാഷണൽ മാനേജ്മെൻറ് ഇൻസ്റ്റിറ്റിയൂട്ട് വ്യക്തമാക്കിയിരിക്കുന്നത്


</doc>
<doc id="221820" url="https://ml.wikipedia.org/wiki?curid=221820" title="തിഥി">
തിഥി

ഭാരതീയരീതികളിലെ പഞ്ചാംഗത്തിലെ അഞ്ച് അംഗങ്ങളിൽ ഒരു ഭാഗമാണ് തിഥി. വാരം, നാൾ, തീയതി, തിഥി തുടങ്ങി ഒരു പ്രത്യേക ദിവസത്തെ സൂചിപ്പിക്കാനുള്ള വിവിധ മാർഗ്ഗങ്ങളിൽ ഒന്നു്. തിഥിയെ പക്കം എന്നും പറയാറുണ്ടു്.

ചന്ദ്രനും സൂര്യനും കോണീയ അകലം 12°(പന്ത്രണ്ടു ഡിഗ്രി) വ്യത്യാസം വരാൻ വേണ്ടി വരുന്ന സമയമാണ് ഒരു തിഥി. ചന്ദ്രൻ ഭൂമിയെ പ്രദക്ഷിണം വെക്കുന്പോൾ സൂര്യപ്രകാശം ചന്ദ്രമണ്ഡലത്തിൽ തട്ടി പ്രതിഫലിക്കുന്നത്തിന്റെ അളവിൽ വ്യത്യാസം വരുന്നു. ചന്ദ്രന്റെ ഈ വൃദ്ധി‌‌ക്ഷയമനുസരിച്ചാണ് തിഥി കണക്കാക്കുന്നത്. സൂര്യന്റെയും ചന്ദ്രന്റെയും സ്ഥാനത്തിനനുസരിച്ചു തിഥിയുടെ കാലയളവ്‌ വ്യത്യസ്തമാണ്. സാധാരണ ഈ കാലയളവ്‌ പത്തൊൻപതു മുതൽ ഇരുപത്തിയാറു മണിക്കൂർ വരെയാണ്.

ആകാശത്തു് സൂര്യന്റേയും ചന്ദ്രന്റേയും സ്ഥാനം ഒരൊറ്റ സ്ഫുടത്തിൽ വരുന്ന നിമിഷമാണു് അമാവാസി സംഭവിക്കുന്നതു്. ഈ സമയത്തു് ചന്ദ്രന്റെ, ഭൂമിയ്ക്കഭിമുഖമായി നിൽക്കുന്ന അർദ്ധഗോളം സൂര്യനു് എതിരെയായതുകൊണ്ട് ഏകദേശം പൂർണ്ണമായിത്തന്നെ ഇരുണ്ടിരിക്കും. കൂടാതെ അതേ പശ്ചാത്തലത്തിൽ തന്നെ, ശക്തമായ പ്രകാശത്തോടെ സൂര്യനും സ്ഥിതിചെയ്യുന്നു. അതിനാൽ ഭൂമിയിൽനിന്നും നോക്കുമ്പോൾ ചന്ദ്രൻ അദൃശ്യമായിരിക്കും.

ഈ നിമിഷം മുതൽ സമയം കണക്കാക്കിയാൽ വീണ്ടും ഇതേ സംഭവം നടക്കുന്നതു് ഏകദേശം ഒരു മാസം കഴിഞ്ഞതിനുശേഷം ആയിരിക്കും. ഈ രണ്ടു സമയബിന്ദുക്കൾക്കിടയിലുള്ള ഇടവേളയെ 30 ആക്കി ഭാഗിച്ചിരിക്കുന്നു. അതിൽ ഒന്നാണു് ഒരു തിഥി.

എന്നാൽ രണ്ട് അമാവാസികൾക്കിടയിലുള്ള ദൂരം കൃത്യം 30 കലണ്ടർ ദിവസങ്ങളല്ല. സൂര്യനും ചന്ദ്രനും വീണ്ടും ഒരേ സ്ഥാനത്തെത്തുന്നതു് 360 ഡിഗ്രിയിൽ അല്ലെന്നതും വർഷത്തിലെ വിവിധ സമയങ്ങളിൽ ഇവയുടെ ഗതിവേഗം (ഭൂമിയിൽനിന്നു നോക്കുമ്പോൾ) വ്യത്യാസപ്പെട്ടിരിക്കുമെന്നതുമാണു് ഇതിനു കാരണം. അതിനാൽ ഒരു തിഥി എത്ര മണിക്കൂർ ആണെന്നതിനു് സൂക്ഷ്മമായ കണക്കുകൂട്ടൽ ആവശ്യമാണു്.

പ്രഥമ അഥവാ പ്രതിപദം, ദ്വിതീയ, തൃതിയ, ചതുർത്ഥി, പഞ്ചമി, ഷഷ്ഠി, സപ്തമി, അഷ്ടമി, നവമി, ദശമി, ഏകാദശി, ദ്വാദശി, ത്രയോദശി, ചതുർദശി, പഞ്ചദശി എന്നിങ്ങനെയാണു് തിഥികൾക്കു് പേരിട്ടിരിക്കുന്നതു്. പഞ്ചദശി പൌർണമിയോ അമാവാസിയോ ആകാം. പതിനഞ്ചു തിഥി കൂടുന്നതാണ് ഒരു പക്ഷം അഥവാ പക്കം ('പക്ഷം'(ചിറകു്) എന്ന വാക്കിന്റെ മലയാളതത്ഭവമാണു് പക്കം.)ഒരു മാസത്തിൽ രണ്ടു പക്ഷങ്ങളുണ്ട് - കറുത്ത പക്ഷവും (കൃഷ്ണപക്ഷം) വെളുത്ത പക്ഷവും (ശുക്ലപക്ഷം). കറുത്ത വാവ് കഴിഞ്ഞുള്ള ആദ്യത്തെ ദിവസം (ശുക്ലപക്ഷപ്രഥമ) മുതൽ പൌർണമി വരെ ശുക്ലപക്ഷവും വെളുത്ത വാവു കഴിഞ്ഞുള്ള ആദ്യത്തെ ദിവസം (കൃഷ്ണപക്ഷപ്രഥമ) മുതൽ അമാവാസി വരെ കൃഷ്ണപക്ഷവും.

ഒരു ദിവസത്തെ തിഥി എന്ന നിലയിലും പക്കം എന്നു പറയാറുണ്ടു്. ഒരു പ്രത്യേക സംഭവം കഴിഞ്ഞ് ഇത്ര ദിവസം എന്ന അർത്ഥത്തിൽ 'മൂന്നാംപക്കം', 'ഏഴാംപക്കം' എന്നെല്ലാം ഭാഷയിൽ സാധാരണ പ്രയോഗിക്കാറുണ്ടു്.

സന്ദർഭത്തിനനുസരിച്ച്, തിഥി എന്നതിന് അമാവാസി എന്നും സമയം എന്നും അർത്ഥമുണ്ട്. ഒരു തിഥിയിൽ കൂടുതൽ സമയം തങ്ങാത്തവൻ എന്ന അർത്ഥത്തിലാണു് അതിഥി എന്ന വാക്കു പ്രചാരത്തിൽ വന്നതു്.


</doc>
<doc id="221821" url="https://ml.wikipedia.org/wiki?curid=221821" title="ഹോപ്‌ഫീൽഡ് ശൃംഖല">
ഹോപ്‌ഫീൽഡ് ശൃംഖല

ജോൺ ഹോപ്‌ഫീൾഡ് നിർമ്മിച്ച ഒരു പുനരാഗമന കൃതൃമ നാഡീ വ്യൂഹമാണ് ഹോപ്‌ഫീൾഡ് ശൃംഖല.
ഇത് ഒരു
ഹോപ്‌ഫീൾഡ് ശൃംഖല ബൈനറി (0,1) ബൈപ്പോളാർ (+1, -1) എന്നിങ്ങനെയുള്ള മൂല്യങ്ങൾ സ്വീകരിക്കും.


</doc>
<doc id="221823" url="https://ml.wikipedia.org/wiki?curid=221823" title="വധശിക്ഷ അൻഡോറയിൽ">
വധശിക്ഷ അൻഡോറയിൽ

വധശിക്ഷ നിയമപരമായി നിർത്തലാക്കപ്പെട്ട രാജ്യമാണ് അൻഡോറ. 1943 ഒക്റ്റോബർ 18-നാണ് ഇവിടെ അവസാനമായി വധശിക്ഷ നടപ്പിലാക്കിയത്. ആന്റണി ആറെനി എന്നയാളെ തന്റെ രണ്ട് സഹോദരന്മാരെ കൊന്ന കുറ്റത്തിന് ഫയറിംഗ് സ്ക്വാഡുപയോഗിച്ച് വധിക്കുകയായിരുന്നു. 1990-ൽ അൻഡോറയിൽ വധശിക്ഷ നിർത്തലാക്കപ്പെട്ടു. മനുഷ്യാവകാശങ്ങൾക്കായുള്ള യൂറോപ്യൻ കൺവെൻഷന്റെ ആറാം പ്രോട്ടോക്കോൾ 1996 ഫെബ്രുവരി 1-ന് നിലവിൽ വരുകയും ചെയ്തു.



</doc>
<doc id="221824" url="https://ml.wikipedia.org/wiki?curid=221824" title="സനാതന ധർമ്മ കോളേജ്">
സനാതന ധർമ്മ കോളേജ്

കേരള സർവ്വകലാശാലയുടെ കീഴിൽ ആലപ്പുഴയിൽ പ്രവർത്തിക്കുന്ന ഒരു കലാലയമാണ് സനാതന ധർമ്മ കോളേജ് അഥവാ എസ്. ഡി. കോളേജ്. ഇത് കേരള സർവ്വകലാശാല അംഗീകൃതമായ ഏറ്റവും പഴയ എയ്ഡഡ് കോളേജുകളിലൊന്നാണ്. ഇപ്പോൾ എൻ. ഏ. ഏ. സി. നാല് താരകം ഈ കലാലയത്തിനു നൽകിയിട്ടുണ്ട്. കല, ശാസ്തം, കൊമേഴ്സ് എന്നിവയിൽ പതിനൊന്ന് ഡിപ്പാർട്ട്‌മെന്റുകൾ ഇവിടെയുണ്ട്.

വി. പാർത്ഥസാരഥി അയ്യങ്കാർ, വി സുന്ദരനായിഡു എന്നിവർ ചേർന്നാണ് ആലപ്പുഴയുടെ വിദ്യാഭ്യാസ പുരോഗതിക്കായി ഈ കലാലയം സ്ഥാപിച്ചത്. 1946 ജൂൺ 20ന് സി.പി. രാമസ്വാമി അയ്യരാണ് കോളേജ് ഉദ്ഘാടനം ചെയ്തത്.


</doc>
<doc id="221829" url="https://ml.wikipedia.org/wiki?curid=221829" title="ബോൾസ്മാൻ യന്ത്രം">
ബോൾസ്മാൻ യന്ത്രം

ജി. ഹിന്റൺ, ടെറി എസ്. എന്നിവർ ചേർന്ന് കണ്ടെത്തിയ ഒരു പുനരാഗമന കൃതൃമ നാഡീ വ്യൂഹമാണ് ബോൾട്സ്‌മാൻ യന്ത്രം. ഇത് ഹോപ്‌ഫീൾഡ് ശൃംഖലയുടെ പോരായ്മകൾ പരിഹരിക്കാൻ വേണ്ടി നിർമ്മിച്ചതാണ്. ഹോപ്‌ഫീൾഡ് ശൃംഖലയിൽ ഉത്തരം ഒരു ലോക്കൽ മിനിമത്തിലേക്ക് കേന്ദ്രീകരിക്കുകയും അതുവഴി ഒരു കൃത്യമായ നില ലഭ്യമല്ലാതെ വരികയും ചെയ്യും. ബോൾസ്മാൻ യന്ത്രത്തിൽ ആദ്യം അതിന് വലിയതോതിൽ ഊർജ്ജം നൽകുകയും ( താപോർജ്ജം) പതിയെ പതിയെ അത് കുറച്ച് കൊണ്ടു വന്ന് യന്ത്രത്തെ ഒരു ഗ്ലോബൽ മിനിമത്തിലെത്തിക്കുകയും ചെയ്യും. ഇത് ലോഹസംസ്കരണത്തിലെ അനീലിങ്ങ് എന്ന പ്രകൃയക്ക് സമാനമായതിനാൽ ആ പേരിലാണ് അറിയപ്പെടുന്നത്.


</doc>
<doc id="221832" url="https://ml.wikipedia.org/wiki?curid=221832" title="അസോസിയേറ്റീവ് സ്മൃതി">
അസോസിയേറ്റീവ് സ്മൃതി

മനുഷ്യ മസ്തിഷ്കം അസോസിയേറ്റീവ് സ്മൃതിയാണ് ഉപയോഗിക്കുന്നത്. അതായത് ഓർമ്മയുടെ ഒരു ഭാഗം നൽകിയാൽ ബാക്കിയുള്ളവ ഓർത്തെടുക്കാൻ മനുഷ്യർക്കാകും. എന്നാൽ കമ്പ്യൂട്ടർ സ്മൃതിയിൽ ഇത് സംബോധിതമാണ്. അതായത് വിവരം സൂക്ഷിച്ചിരിക്കുന്ന സ്ഥലത്തിന്റെ മേൽവിലാസം നൽകിയാൽ അവിടെയുള്ള വിവരം ലഭ്യമാക്കും. കമ്പ്യൂട്ടറിൽ മനുഷ്യഗുണം സന്നിവേശിപ്പിക്കാനുള്ള ശ്രമത്തിന്റെ ഭാഗമാണ് കൃതൃമ അസോസിയേറ്റീവ് സ്മൃതി. പുനരാഗമന ശൃംഖലയക്ക് അസോസിയേറ്റീവ് സ്മൃതി കാട്ടാനുള്ള കഴിവുണ്ടെന്ന് മനസ്സിലാക്കിയതിനെത്തുടെർന്ന് 1984ൽ ജോൺ ഹോപ്‌ഫീൾഡാണ് ഇത് കണ്ടെത്തിയത്. ഇൻപുട്ടും ഔട്ട്പുട്ടും ഒന്നായ അസോസിയേറ്റീവ് സ്മൃതിയെ ആട്ടോ അസോസിയേറ്റീവ് സ്മൃതി എന്നും രണ്ടായതിനെ ഹെറ്ററോ അസോസിയേറ്റീവ് സ്മൃതി എന്നും വിളിക്കുന്നു.


</doc>
<doc id="221834" url="https://ml.wikipedia.org/wiki?curid=221834" title="വധശിക്ഷ ഫിൻലാന്റിൽ">
വധശിക്ഷ ഫിൻലാന്റിൽ

ഫിൻലാന്റിൽ വധശിക്ഷ (ഫിന്നിഷ്: "kuolemanrangaistus") നിയമപരമായി നിരോധിക്കപ്പെട്ടിട്ടുണ്ട്. 

1823 വരെ ഗ്രാന്റ് ഡച്ചി ഓഫ് ഫിൻലാന്റിൽ വധശിക്ഷകൾ ജീവപര്യന്തം തടവായി കുറയ്ക്കുകയോ സൈബീരിയയിലേയ്ക്ക് നാടുകടത്തലായി മാറ്റുകയോ ചെയ്തിരുന്നു. സമാധാനകാലത്ത് വധിക്കപ്പെട്ട അവസാന വ്യക്തി 1825 ജൂലൈ 8-ന് വധിക്കപ്പെട്ട് ടാഹ്വോ പുറ്റ്‌കോണൻ എന്നയാളായിരുന്നു. സാർ ഭരണത്തിന്റെ ബാക്കി കാലയളവിൽ (1825–1917) ഫിൻലാന്റിൽ ഫലത്തിൽ വധശിക്ഷ നിലവിലില്ലായിരുന്നു.

1917-ൽ സ്വാതന്ത്ര്യപ്രഖ്യാപനശേഷം ഫിൻലാന്റിലെ ക്രിമിനൽ കോഡിൽ വധശിക്ഷ വീണ്ടും ഉൾപ്പെടുത്തപ്പെട്ടു. 1918-ൽ ഫിൻലാന്റിലെ ആഭ്യന്തരയുദ്ധത്തിനൊപ്പം വധശിക്ഷ സാധാരണമായി നടപ്പാക്കപ്പെടുമായിരുന്നുവത്രേ. ഉദ്ദേശം 1,400–1,650 വൈറ്റ് ഗാർഡുകളും and 7,000–10,000 റെഡ് ഗാർഡുകളും വധിക്കപ്പെട്ടുവെന്നാണ് കണക്ക്. ഫയറിംഗ് സ്ക്വാഡുപയോഗിച്ചാണ് വധശിക്ഷകൾ നടപ്പാക്കപ്പെട്ടിരുന്നത്.

ശിതകാലയുദ്ധത്തിനും കണ്ടിന്യുവേഷൻ യുദ്ധത്തിനുമൊപ്പം ഉദ്ദേശം 550 വധശിക്ഷകൾ നടപ്പാക്കപ്പെട്ടു. ഇതിൽ 455 എണ്ണത്തോളം സോവിയറ്റ് നുഴഞ്ഞുകയറ്റക്കാരോ ചാരന്മാരോ അട്ടിമറിക്കാരോ ആയിരുന്നു. സൈനിക ഓഫീസർമാർക്ക് ഉത്തരവുകൾ അനുസരിക്കാത്തവരെയോ ഒളിച്ചോടുന്നവരെയോ കൊല്ലാൻ അധികാരമുണ്ടായിരുന്നുവെങ്കിലും ഇത് 13 കേസുകളിൽ മാത്രമേ ഉപയോഗിക്കപ്പെട്ടിട്ടുള്ളൂ. നൈതികമായ കാരണങ്ങളാൽ യുദ്ധം ചെയ്യാൻ സാദ്ധ്യമല്ല എന്ന നിലപാടെടുത്ത ആർൻഡ് പെർക്യൂരിനെൻ എന്നയാളെ 1941-ൽ വധിച്ചതാണ് ഏറ്റവും പ്രശസ്തമായ വധശിക്ഷകളിലൊന്ന്. തോക്കെടുത്ത് യുദ്ധമുന്നണിയിലേയ്ക്ക് പോകാൻ വിസമ്മതിച്ചതായിരുന്നു കുറ്റം.

സിവിലിയൻ കുറ്റങ്ങൾക്ക് വധിക്കപ്പെട്ട അവസാന ഫിൻലന്റുകാരൻ ടോവിയോ കോൾജോനെൻ എന്നയാളായിരുന്നു. 1942-ൽ ഒരു കുടുംബത്തിലെ ആറുപേരെ ഒരു കോടാലി ഉപയോഗിച്ച് കൊലപ്പെടുത്തി എന്നതായിരുന്നു കുറ്റം. ഫയറിംഗ് സ്ക്വാഡുപയോഗിച്ചായിരുന്നു ശിക്ഷ നടപ്പാക്കിയത്. 1943-ൽ സോവിയറ്റ് ചാരന്മാരെ വധിക്കുകയുണ്ടായി. 1943-ൽ വധിക്കപ്പെട്ട മാർട്ട കോസ്കിനെൻ ആയിരുന്നു ഫിൻലാന്റിൽ അവസാനം വധിക്കപ്പെട്ട സ്ത്രീ. രാജ്യദ്രോഹമായിരുന്നു ആരോപിക്കപ്പെട്ട കുറ്റം. 1944 സെപ്റ്റംബർ 2-ന് വധിക്കപ്പെട്ട ഒലാവി ലൈഹോ എന്ന സൈനികനായിരുന്നു ഫിൻലാന്റിൽ അവസാനമായി മരണശിക്ഷ ലഭിച്ച ഫിൻലാന്റുകാരൻ. ചാരവൃത്തി, രാജ്യദ്രോഹം, വഞ്ചന എന്നിവയായിരുന്നു ഇയാളുടെമേൽ ആരോപിക്കപ്പെട്ട കുറ്റങ്ങൾ. പിറ്റേദിവസം മൂന്ന് സോവിയറ്റ് ചാരന്മാരെ വധിക്കുകയുണ്ടായി. ഫിൻലാന്റിൽ വധിക്കപ്പെട്ട അവസാന മനുഷ്യർ ഇവരായിരുന്നു.

1949-ൽ സമാധാനകാലത്തെ കുറ്റങ്ങൾക്ക് വധശിക്ഷ നൽകുന്ന രീതി നിർത്തലാക്കപ്പെട്ടു. 1972-ൽ വധശിക്ഷ പൂർണ്ണമായി നിർത്തലാക്കപ്പെട്ടു. 2000-ൽ നിലവിൽ വന്ന പുതിയ ഭരണഘടന വധശിക്ഷ നിരോധിക്കുന്നുണ്ട്. 

പത്തൊൻപതാം നൂറ്റാണ്ടിലും അതിനുമുൻപും ശിരഛേദമായിരുന്നു വധശിക്ഷാരീതി. ഇരുപതാം നൂറ്റാണ്ടിൽ ഫയറിംഗ് സ്ക്വാഡ് ഉപയോഗിക്കാൻ തുടങ്ങി.


</doc>
<doc id="221835" url="https://ml.wikipedia.org/wiki?curid=221835" title="അഡാപ്റ്റീവ് റെസണൻസ് സിദ്ധാന്തം">
അഡാപ്റ്റീവ് റെസണൻസ് സിദ്ധാന്തം

തലച്ചോറ് എങ്ങനെയാണ് വിവരങ്ങൾ ക്രോഡീകരിക്കുന്നത് എന്നതിൽ നിന്ന് ഗെയിൽ കാർപ്പെന്റെർ, സ്റ്റീഫൻ ഗ്രോസ്‌ബെഗ് എന്നിവർ ചേർന്ന് കണ്ടെത്തിയ ഒരു സിദ്ധാന്തമാണ് ആർട്ട് (ഏ. ആർ. ടി.) അഥവാ അഡാപ്റ്റീവ് റെസണൻസ് സിദ്ധാന്തം. ആർട്ടിന് പ്ലാസ്റ്റിക്ക് മുറ (പഠനസമയം - ആന്തരിക വിവരങ്ങൾ തിരുത്താം) , സ്റ്റേബിൾ മുറ (ആന്തരിക വിവരങ്ങളിൽ മാറ്റം വരുത്താൻ പറ്റില്ല) എന്നിങ്ങനെ രണ്ടു തരത്തിൽ പ്രവർത്തിക്കാം. ആർട്ട് വളരെയധികം സങ്കീർണ്ണമായ പ്രവർത്തനം കാഴ്ചവയ്ക്കുന്നു. ഉദാഹരണത്തിന് ആവർത്തു പഠിപ്പിച്ച ഒരു കൂട്ടം ഇൻപുട്ടിൽ യഥാർത്ഥമായതിനെയും അല്ലാത്തതിനെയും തമ്മിൽ തിരിച്ചറിയാൻ ആർട്ടിനു സാധിക്കും.
ആർട്ട് മൂന്ന് തരമുണ്ട്.
ആർട്ട്-1 വളരെയധികമായി ഉപയോഗിക്കുന്നതിനാൽ പ്രധാനമായും ആർട്ട് എന്നു വിളിക്കപ്പെടുന്നത് ഇതിനെയാണ്. ഇതിന് രണ്ടു ഭാഗങ്ങളുണ്ട്. ഇൻപുട്ട് അഥവാ തുലനഭാഗവും, ഔട്ട്‌പുട്ട് അഥവാ അഭിജ്ഞാന ഭാഗവും.


</doc>
<doc id="221840" url="https://ml.wikipedia.org/wiki?curid=221840" title="പോതക്കിളി">
പോതക്കിളി

പശ്ചിമഘട്ടത്തിൽ മാത്രം കാണപ്പെടുന്ന ഒരു പക്ഷിയാണ് പോതക്കിളി. ഇവ മലമ്പ്രദേശങ്ങളിലാണ് കാണപ്പെടുന്നത്. ചുറ്റുപാടുമായി ചേർന്നുപോകുന്ന നിറമാണിവയ്ക്ക്. പാറകളിലും മരങ്ങൾ നിറഞ്ഞപുൽമേടുകളിലുമാണ് ഇവയെ പ്രധാനമായും കണ്ടുവരുന്നത്. നീളമുള്ള വാലും തടിച്ച കൊക്കും ഇവയെ തിരിച്ചറിയാൻ സഹായിക്കുന്നു. ശരീരത്തിന്റെ മുകൾ ഭാഗത്ത് ഒരുതരം നര കലർന്ന ചാരനിറമാണ്. വാലിൽ വ്യക്തമല്ലത്ത വരകളുണ്ടാകും. മിക്കവാറും ഇണയോടൊപ്പമാകും ഇവയുടെ സഞ്ചാരം.


</doc>
<doc id="221842" url="https://ml.wikipedia.org/wiki?curid=221842" title="നീലക്കുരുവി">
നീലക്കുരുവി

പശ്ചിമഘട്ടത്തിലെ നിത്യഹരിത വനങ്ങളിൽ കണ്ടുവരുന്ന മനോഹരമായ ചെറുപക്ഷിയാണ് നീലക്കുരുവി. അങ്ങാടിക്കുരുവിയുടെ അത്രയും വലിപ്പമുള്ളൈവയുടെ ശരീരത്തിന്റെ ഏറിയ ഭാഗവും നീലനിറത്തിലാണ്. ആൺപക്ഷിയുടെ തോണ്ടയും നെഞ്ചും ഓറഞ്ചു നിറമാണ്. പിടയ്ക്ക് കഴുത്തിലെ ഓറഞ്ചു നിറം വളരെക്കുറവായിരിക്കും. ഇവയുടെ ദേഹത്തിന്റെ അടിഭാഗത്തിന് വെള്ളനിറമാണ്. കറുപ്പ് നിറത്തിൽ ചെറിയ കൊക്കാണ് നീലക്കുരുവിക്ക്. കൊക്കിനിടയിൽ കുറ്റിരോമങ്ങൾ കാണാം. മിക്കവാറും ചിലച്ചുകൊണ്ടായിരിക്കാം ഇവയുടെ സഞ്ചാരം. വംശനാശത്തിന്റെ വക്കിൽ നിൽക്കുന്ന ഒരു കാട്ടുപക്ഷിയാണ്.


</doc>
<doc id="221845" url="https://ml.wikipedia.org/wiki?curid=221845" title="കാട്ടൂഞ്ഞാലി">
കാട്ടൂഞ്ഞാലി

ആകൃതിയിലും സ്വഭാവത്തിലും ഓലേഞ്ഞാലിക്കിളികളോട് വളരെയധികം സാദൃശ്യമുള്ള കിളിയാണ് കാട്ടൂഞ്ഞാലി. ഓലേഞ്ഞാലിയേക്കാൾ വലിപ്പം ഇവയ്ക്കുണ്ട്. ലോകത്തിൽ പശ്ചിമഘട്ടത്തിൽ മാത്രമേ ഇവയേ കാണാൻ കഴിയുകയുള്ളൂ. നിത്യഹരിത വനങ്ങളും ചോലവനങ്ങളുമാണ് ഇഷ്ടസങ്കേതങ്ങൾ. നീലമുള്ള വാലും ബലമുള്ള പറക്കാനുള്ള കഴിവുമാണ് ഇവയെ മറ്റ് കിളികളിൽ നിന്ന് വ്യത്യസ്തമാക്കുന്നത്. ആണുങ്ങളും പെണ്ണുങ്ങളും തമ്മിൽ വ്യത്യാസമില്ല. ഓലേഞ്ഞാലിയേക്കാൾ ഉച്ചത്തിലുള്ളതാണ് ഇവയുടെ ശബ്ദം. ഒരു തവണ നാലു മുട്ടവരെയിടുന്ന ഇവയുടെ മുട്ടയ്ക്ക് പച്ച കലർന്ന വെള്ളനിറമാണ്.


</doc>
<doc id="221847" url="https://ml.wikipedia.org/wiki?curid=221847" title="നീലഗിരി മരപ്രാവ്">
നീലഗിരി മരപ്രാവ്

പശ്ചിമഘട്ടത്തിൽ മാത്രം കാണപ്പെടുന്ന ഒരു അത്യപൂർവ്വമായ പക്ഷിയാണ് മരപ്രാവ്. അമ്പലപ്രാവിനേക്കാൾ വലിപ്പമുള്ള ഇവയുടെ ദേഹം അല്പം തടിച്ചുരുണ്ടതാണ്. തലയും കഴുത്തും ചാര കലർന്ന നീലനിറം, പുറം ചിറകുകൾ, വാൽ എന്നിവ ചുവപ്പ് കലർന്ന തവിട്ടുനിറം. സംഘമായിട്ടാണ് മരപ്രാവുകൾ സഞ്ചരിക്കുന്നത്. ധാന്യങ്ങളും കായ്കളുമാണ് പ്രധാന ആഹാരം. ആവാസവ്യവസ്ഥയുടെ തകർച്ച കാരണം വംശനാശത്തിന്റെ വക്കിലാണ് മരപ്രാവ്.

നിലഗിരി മരപ്രാവിന് കടും ചാര നിറത്തിൽ ഉള്ള ശരീരവും ചുവപ്പ് രാശി കലർന്ന തവിട്ടു നിറമുള്ള ചിറകുകളും ഉള്ളതായി കാണപ്പെടുന്നു. ഇവയുടെ തലയുടെ പുറകു ഭാഗത്തായി കാണുന്ന കറുപ്പും വെളുപ്പും കലർന്ന തൂവലുകൾ മറ്റു പ്രാവുകളിൽ നിന്നും ഇവയെ തിരിച്ചറിയാൻ സഹായിക്കുന്നു. ആൺ പക്ഷിയുടെ തല ഇളം ചാര നിറവും പെണ് പക്ഷിയുടെ തല കടും ചാര നിറത്തിലും കാണപ്പെടുന്നു. കൊക്കിന്റെ താഴ്ഭാഗവും കാലുകളും ചുവപ്പ് നിറമാണ്. 

ഈ പക്ഷിവർഗ്ഗം പ്രധാനമായും പശ്ചിമ ഘട്ടങ്ങളിലും നിലഗിരി കുന്നുകളിലും ആണ് കണ്ടു വരുന്നത്. ഉയരമുള്ള പ്രദേശങ്ങൾ ഇഷ്ടപ്പെടുന്ന ഇവയെ അപൂർവമായി താഴ്ന്ന പ്രദേശങ്ങളിൽ വെച്ചും കണ്ടിട്ടുണ്ട്. 


</doc>
<doc id="221848" url="https://ml.wikipedia.org/wiki?curid=221848" title="പാറ്റാപിടിയൻ">
പാറ്റാപിടിയൻ

ചോലക്കാടുകളിലും നിത്യഹരിത വനങ്ങളിലും കണ്ടുവരുന്ന ഒരു പക്ഷിയാണ് പാറ്റാപിടിയൻ. ഇവയുടെ ശരീരത്തിന്റെ ഏറിയ ഭാഗവും ഓറഞ്ചു നിറമാണ്. ആൺപക്ഷിയുടെ തലയും ചിറകുകളും കറുപ്പു നിറത്തിലും പെൺപക്ഷിയുടെ തല അല്പം നരച്ച ചാരനിറത്തിലുമാണ്. ഇരപിടിക്കാൻ പാകത്തിലുള്ള പരന്ന ചെറിയ കൊക്കാണിവയ്ക്ക്. ഇര കൊക്കിൽ നിന്ന് വഴുതിപ്പോകാതിരിക്കാൻ കൊക്കിൽ കുറ്റിരോമങ്ങളുമുണ്ട്. ഇലയും പുല്ലും മറ്റും ഉപയോഗിച്ച് ഉയരത്തിലാണ് ഇവ കൂടുണ്ടാക്കുന്നത്. പന്തുപോലെയാണ് കൂട്.


</doc>
<doc id="221850" url="https://ml.wikipedia.org/wiki?curid=221850" title="കാട്ടുനീലി">
കാട്ടുനീലി

പശ്ചിമഘട്ടത്തിൽ കാണപ്പെടുന്ന ഒരു പക്ഷിയാണ് കാട്ടുനീലി. നിത്യ ഹരിത വനങ്ങളിലെ അടിക്കടുകളിലാണ് ഇവയുടെ വാസം. പേരു സൂചിപ്പിക്കുന്നതുപോലെ തന്നെ ഇവയുടെ ശരീരം നീലയാണ്. ആൺപക്ഷിയുടെ ദേഹം തിളങ്ങുന്ന നീലയാണ് ഉദരഭാഗം വെള്ളയാണ്. കണ്ണും കൊക്കും ചേരുന്ന ഭാഗം ഇരുണ്ട്. പെൺപക്ഷിക്ക് ശരീരത്തിൽ എവിടെയും നീലനിറമില്ല. തലയിൽ ചാരനിറം. ചിറകുകൾ തവിട്ടു നിറം. കൊക്കിനും കണ്ണിനുമിടയിൽ നേർത്ത മഞ്ഞ നിറത്തിലുള്ള അടയാളമുണ്ട്. തൊണ്ടയിൽ ചുവപ്പുകലർന്ന ഓറഞ്ചു നിറം. വാലിനു നരച്ച ചെങ്കൽ നിറം. ഈ പക്ഷികൾ മിക്കപ്പോഴും ഇണയോടൊപ്പമാണ് സഞ്ചരിക്കുന്നത്.


</doc>
<doc id="221851" url="https://ml.wikipedia.org/wiki?curid=221851" title="1755ലെ ലിസ്ബൺ ഭൂകമ്പം">
1755ലെ ലിസ്ബൺ ഭൂകമ്പം

പോർച്ചുഗീസ് നഗരമായ ലിസ്ബണിൽ 1755 നവംബർ ഒന്നിനുണ്ടായ ഭൂകമ്പമാണ് ലിസ്ബൺ ഭൂകമ്പം. യൂറോപ്പിനെയാകെ പിടിച്ചു കുലുക്കിയ ഭൂകമ്പം നിമിഷങ്ങൾ മാത്രമേ നീണ്ടു നിന്നുള്ളൂ. ഭൂകമ്പം കാര്യമായ ആളപായം ഉണ്ടാക്കിയില്ലെങ്കിലും കടലിൽ നിന്നുതുടർന്നുണ്ടായ സുനാമിത്തിരകൾ നഗരത്തെ ശവപ്പറമ്പാക്കി മാറ്റി. അറുപതിനായിരത്തോളം പേരുടെ ജീവനാണ് അന്ന് സുനാമിയിൽ നഷ്ടമായത്.

ഈ പ്രകൃതിദുരന്തം 18-ആം നൂറ്റാണ്ടിലെ യൂറോപ്യൻ ചിന്തയെ നിർണ്ണായകമാം വിധം സ്വാധീനിച്ച സംഭവമാണ്. പരമ്പരാഗതമായ ശുഭചിന്തയേയും ദൈവപരിപാലനാവാദത്തേയും (Theodicy) ചോദ്യം ചെയ്യാൻ അത് വോൾട്ടയറെയും മറ്റും പ്രേരിപ്പിച്ചു. ലീബ്നീസിനെപ്പോലുള്ള ചിന്തകന്മാരുടെ ദൈവപരിപാലനാവാദത്തെ പരിഹസിച്ച് വോൾട്ടയർ അദ്ദേഹത്തിന്റെ നായകശില്പമായ കാൻഡീഡ് എന്ന ലഘുനോവൽ എഴുതിയത് ലിസ്ബണിലെ ഭൂകമ്പത്തെ തുടർന്നായിരുന്നു. ഭൂകമ്പങ്ങളുടെ കാരണങ്ങൾ ശാസ്ത്രീയമായി വിശകലനം ചെയ്യുന്ന ഏതാനും പ്രബന്ധങ്ങൾ പ്രസിദ്ധീകരിക്കാൻ ഇത് വിഖ്യാതദാർശനികൻ ഇമ്മാനുവേൽ കാന്റിനും അവസരമൊരുക്കി.



</doc>
<doc id="221857" url="https://ml.wikipedia.org/wiki?curid=221857" title="മംഗള അണക്കെട്ട്">
മംഗള അണക്കെട്ട്

ലോകത്തിലെ അണക്കെട്ടുകളിൽ ആറാം സ്ഥാനത്തുള്ള അണക്കെട്ടാണ് പാകിസ്താനിലെ മിർപൂർ ജില്ലയിൽ ഝലം നദിക്ക് കുറുകേ നിർമ്മിച്ചിരിക്കുന്ന മംഗള അണക്കെട്ട്. പ്രധാന അണക്കെട്ടിന് 10,300 അടി നീളവും 454 അടി ഉയരവുമുണ്ട്. 253 ചതുരശ്ര കിലോമീറ്ററാണ് ജലസംഭരണിയുടെ വിസ്തൃതി. 100 മെഗാവാട്ട് വീതം വൈദ്യുതി ഉത്പാദിപ്പിക്കുവാൻ കഴിയുന്ന 10 യൂണിറ്റ് പവർ സ്റ്റേഷനുകൾ ഇതിലുണ്ട്. 1967ലാണ് അണക്കെട്ടിന്റെ നിർമ്മാണം പൂർത്തിയായത്. ബ്രിട്ടീഷ് സർക്കാർ ഈ രംഗത്ത് പാകിസ്താന് സഹായങ്ങൾ നൽകി.


</doc>
<doc id="221863" url="https://ml.wikipedia.org/wiki?curid=221863" title="അത്താതുർക്ക് അണക്കെട്ട്">
അത്താതുർക്ക് അണക്കെട്ട്

തുർക്കിയിലെ യൂഫ്രട്ടിസ് നദിക്കു കുറുകേയുള്ള ഒരു അണക്കെട്ടാണ് അത്താതുർക്ക് അണക്കെട്ട്. വൈദ്യുത നിർമ്മാണവും ജലസേചനവും ലക്ഷ്യമിട്ട് 1983ൽ നിർമ്മാണമാരംഭിച്ചു. 1990ൽ പൂർത്തിയാക്കുകയും ചെയ്തു. ക്രബാബ എന്നായിരുന്നു ആദ്യ പേര്. തുർക്കി സ്ഥാപകനായ മുസ്തഫ കമാലിനോടുള്ള ആദരവിൽ പിന്നീട് പേര് മാറ്റുകയായിരുന്നു. അണക്കെട്ടിന്റെ ഉയരം 168 മീറ്ററാണ്. ഒരു കിലോമീറ്ററിലേറെ നീളവും. അയ്യായിരം കോടിയിലധികം ചിലവിട്ട് നിർമ്മിച്ച് ഈ അണക്കെട്ടിൽ നിന്ന് 2400 മെഗാവാട്ട് വൈദ്യുതി ഉത്പാദിപ്പിക്കുന്നു.


</doc>
<doc id="221868" url="https://ml.wikipedia.org/wiki?curid=221868" title="ഫോർട്ട് പെക്ക് അണക്കെട്ട്">
ഫോർട്ട് പെക്ക് അണക്കെട്ട്

അമേരിക്കയിൽ മിസ്സൗറി നദിയിൽ നിർമ്മിച്ചിരിക്കുന്ന ഒരു അണക്കെട്ടാണ് ഫോർട്ട് പെക്ക് അണക്കെട്ട്. ഗ്ലാസ്ഗോയ്ക്കടുത്ത് ഫോർട്ട്പെക്ക് പ്രവിശ്യയിലാണ് ഇത്. 76 മീറ്ററിലേറെ ഉയരവും ആറു കിലോമീറ്ററിലധികം നീളവും ഇതിനുണ്ട്. ഇതിനോടനുബന്ധിച്ച ജലസംഭരണി അമേരിക്കയിലേ ഏറ്റവും വലിയ അഞ്ചാമത്തെ തടാകമാണ്. ഈ അണക്കെട്ട് മിസ്സൗറിയിലെ വെള്ളപ്പൊക്കം നിയന്ത്രിക്കുന്നതിൽ വലിയ പങ്ക് വഹിക്കുന്നു. നിർമ്മാണം 1933ൽ തുടങ്ങി. ഏഴുവർഷം കൊണ്ട് പൂർത്തിയായി. നിലവിൽ ഇവിടെ നിന്ന് രണ്ട് ലക്ഷത്തിലധികം കിലോവാട്ട് വൈദ്യുതിയാണ് ഉത്പാദിപ്പിക്കുന്നത്.


</doc>
<doc id="221880" url="https://ml.wikipedia.org/wiki?curid=221880" title="ഗാരിസൺ അണക്കെട്ട്">
ഗാരിസൺ അണക്കെട്ട്

മണ്ണു കൊണ്ട് നിർമ്മിച്ച അണക്കെട്ടുകളിൽ പ്രധാനപ്പെട്ട ഒന്നാണ് ഗാരിസൺ അണക്കെട്ട്. 1947ൽ അമേരിക്കൻ സൈനിക എഞ്ചിനീയറുമാരാണ് അണക്കെട്ടിന്റെ നിർമ്മാണം ആരംഭിച്ചത്. മിസൗറി നദിക്ക് കുറൂകേയാണ് ഇത് സ്ഥിതി ചെയ്യുന്നത്. വടക്കൻ ഡക്കോട്ടയിലെ മിനോട്ടിനും ബിസ്മാക്കിനും ഇടയിലായാണ് ഇത്. ഏകദേശം 1320 കോടി രൂപ ചെലവു കണക്കാക്കിയാണ് ഇത് നിർമ്മാണമാരംഭിച്ചത്. 1947ൽ നിർമ്മാണം തുടങ്ങി. 1953ൽ പൂർത്തിയായി. ആ വർഷം ജൂണിൽ പ്രസിഡന്റ് ഐസനോവർ അണക്കെട്ട് ഉദ്ഘാടനം ചെയ്തു.


</doc>
<doc id="221888" url="https://ml.wikipedia.org/wiki?curid=221888" title="ഇതയ്പു അണക്കെട്ട്">
ഇതയ്പു അണക്കെട്ട്

ലോകത്തിലെ ഏറ്റവും വലിയ കോൺക്രീറ്റ് അണക്കെട്ടുകളിലൊന്നാണ് ഇതയ്പു അണക്കെട്ട്. തെക്കേ അമേരിക്കയിലെ ബ്രസീലിനേയും പരാഗ്വയേയും വേർതിരിക്കുന്ന പരാന എന്ന നദിക്കു കുറുകേയാണ് ഇത്. ഇതയ്പു ബൈനാസിയോണൽ എന്ന കമ്പനിയാണ് ഇത് നിർമ്മിക്കുന്നത്. ഗ്വാറാനി ഭാഷയിൽ ഇതയ്പു എന്ന വാക്കിനർത്ഥം 'പാടുന്ന കല്ലുകൾ' എന്നാണ്. അണക്കെട്ട് നിലകൊള്ളുന്നതിനടുത്തുണ്ടായിരുന്ന ഒരു തുരുത്തിന്റെ പേരാണിത്. ബ്രസീലും പരാഗ്വയും സംയുക്തമായാണ് അണക്കെട്ടിന്റെയും ജലവൈദ്യുതപദ്ധതിയുടെയും ഭരണനിർവഹണം നടത്തുന്നത്. പതിന്നാലു വർഷം 40000 ജോലിക്കാർ പണിതാണ് അണക്കെട്ട് പൂർത്തിയാക്കിയത്. ഉത്പാദനം വച്ചു നോക്കിയാൽ ലോകത്തിലെ ഏറ്റവും വലിയ ജലവൈദ്യുത പദ്ധതിയാണ് ഇതയ്പു. 20 ജനറേറ്ററുകളിൽ നിന്നായി 14000 മെഗാവാട്ട് വൈദ്യുതി നിർമ്മിക്കാം. 196 മീറ്റർ ഉയരമുണ്ട് അണക്കെട്ടിന്. ഇതയ്പുവിന്റെ സ്പിൽവേയിലൂടെ പ്രവഹിക്കുന്നത് സെക്കന്റിൽ 62,200 ഘനമീറ്റർ ജലമാണ്.


</doc>
<doc id="221891" url="https://ml.wikipedia.org/wiki?curid=221891" title="വധശിക്ഷ ജോർജിയയിൽ">
വധശിക്ഷ ജോർജിയയിൽ

വധശിക്ഷ നിയമപരമായി നിർത്തലാക്കപ്പെട്ട രാജ്യമാണ് ജോർജ്ജിയ. മനുഷ്യാവകാശങ്ങൾക്കായുള്ള യൂറോപ്യൻ കൺവെൻഷന്റെ ആറാം പ്രോട്ടോക്കോൾ 200 മേയ് 1-ന് സ്വീകരിച്ചതോടെയാണ് വധശിക്ഷ നിയമപരമായി ഇല്ലാതെയായത്. പിന്നീട് സിവിലും രാഷ്ട്രീയവുമായ അവകാശങ്ങളുടെ അന്താരാഷ്ട്ര ഉടമ്പടിയുടെ (ഐ.സി.സി.പി.ആർ) രണ്ടാമത് പ്രോട്ടോക്കോ‌ളിലും ജോർജ്ജിയ ഒപ്പുവച്ചു.

1995-ലാണ് ഇവിടെ അവസാന വധശിക്ഷ നടപ്പിലായത്. ശിരസ്സിന്റെ പിറകിൽ ഒരു വെടിയുണ്ടപായിച്ചാണ് ശിക്ഷ നടപ്പിലാക്കിയത്. കൊലപാതകക്കുറ്റത്തിനായിരുന്നു വധശിക്ഷ വിധിക്കപ്പെട്ടത്.



</doc>
<doc id="221897" url="https://ml.wikipedia.org/wiki?curid=221897" title="മാന്ത്രിക ചതുരം">
മാന്ത്രിക ചതുരം

ഗണിതത്തിൽ n കൃത്യങ്കമായുള്ള മാന്ത്രിക ചതുരം എന്നാൽ n എണ്ണം സംഖ്യകളുടെ ചതുരരൂപത്തിലുള്ള വിന്യാസമാണ്. ഈ ചതുരങ്ങളിലെ സംഖ്യകൾ വരിയായി കൂട്ടിയാലും നിരയായി കൂട്ടിയാലും കോണോടുകോൺ കൂട്ടിയാലും ഒരേതുക ലഭിക്കുന്ന വിധത്തിലായിരിക്കും വിന്യസിച്ചിരിക്കുന്നത്. സാധാരണ മാന്ത്രിക ചതുരത്തിൽ 1 മുതൽ n വരെയുള്ള എണ്ണൽസംഖ്യകളാണുള്ളത്. ഇത്തരം മാന്ത്രിക ചതുരങ്ങൾ കൃത്യങ്കം n=2 ഒഴികെ ഏത് n ≥ 1 സംഖ്യകൾക്കും നിർമ്മിക്കാൻ സാധിക്കും. വരിയായും നിരയായും വികർണ്ണമായും കൂട്ടുമ്പോൾ ലഭിക്കുന്ന സ്ഥിരസംഖ്യയെ 'മാന്ത്രിക സ്ഥിരസംഖ്യ'യെന്നോ 'മാന്ത്രിക തുക'യെന്നോ (M) വിളിക്കുന്നു. ഇത് formula_1ന്റെ മൂല്യത്തെ മാത്രമേ ആശ്രയിക്കുന്നുള്ളൂ.
മാന്ത്രികസ്ഥിരസംഖ്യ കണ്ടെത്താൻ താഴെ കൊടുത്തിരിക്കുന്ന സൂത്രവാക്യം ഉപയോഗിക്കാം.

formula_2

ഉദാഹരണമായി, കൃത്യങ്കം n = 4 ആയാൽ, മാന്ത്രിക സ്ഥിരസംഖ്യ formula_3 ആണ്. അതിനാൽ കൃത്യങ്കം 4 ആയ മാന്ത്രികചതുരം താഴെ കാണുന്നതുപോലെ ആയിരിക്കും.

ഈ ചതുരത്തിലെ സംഖ്യകൾ വരിയായി കൂട്ടിയാലും നിരയായി കൂട്ടിയാലും കോണോടുകോൺ കൂട്ടിയാലും 34 തന്നെയാണ് ലഭിക്കുന്നത്. ഇപ്രകാരം കൃത്യങ്കം n = 3, 4, 5, 6, 7, 8 ... ആയിട്ടുള്ള മാന്ത്രിക ചതുരങ്ങൾക്ക് യഥാക്രമം 15, 34, 65, 111, 175, 260, ... എന്നിങ്ങനെയായിരിക്കും മാന്ത്രികസ്ഥിരസംഖ്യകൾ.

ബി.സി. 650 കാലയളവുകളിൽ തന്നെ ചൈനീസ് ഗണിതശാസ്ത്രജ്ഞർക്കു മാന്ത്രിക ചതുരത്തെക്കുറിച്ച് അറിവുണ്ടായിരുന്നു. മൂന്ന് കൃത്യങ്കമായുള്ള മാന്ത്രികചതുരം ചൈനയിൽ അക്കാലത്ത് നിർമ്മിച്ചിരുന്നു. ഇന്ത്യയിലെ ആദ്യത്തേതെന്ന് കരുതുന്ന മാന്ത്രികചതുരം എ.ഡി. ഒന്നാം നൂറ്റാണ്ടിൽ ജീവിച്ചിരുന്ന ഗണിതശാസ്ത്രജ്ഞനായ നാഗാർജ്ജുനൻ നിർമ്മിച്ച 4 കൃത്യങ്കമായുള്ള മാന്ത്രിക ചതുരമാണ്.


</doc>
<doc id="221899" url="https://ml.wikipedia.org/wiki?curid=221899" title="ഒറൊവിൽ അണക്കെട്ട്">
ഒറൊവിൽ അണക്കെട്ട്

അമേരിക്കയിലെ ഏറ്റവും ഉയരമുള്ള അണക്കെട്ടാണ് ഒറിവെല്ലോ അണക്കെട്ട്. 230 മീറ്റർ ഉയരവും 2109 മീറ്റർ നീളവും കാലിഫോർണിയക്കടുത്ത് ഒറിവെല്ലോ നഗരത്തിലാണ് ഈ അണക്കെട്ട്. മധ്യ കാലിഫോർണിയയ്ക്ക് കുടിവെള്ളം നൽകാനും കൃഷിക്ക് ജലമെത്തിക്കാനും ഒറിവെല്ലെ അണക്കെട്ട് ഉപയോഗിക്കുന്നു. 1961ലാണ് അണക്കെട്ടിന്റെ പണിയവസാനിച്ചത്.


</doc>
<doc id="221905" url="https://ml.wikipedia.org/wiki?curid=221905" title="വധശിക്ഷ ഗ്രീസിൽ">
വധശിക്ഷ ഗ്രീസിൽ

വധശിക്ഷ നിയമപരമായി നിർത്തലാക്കപ്പെട്ട രാജ്യമാണ് ഗ്രീസ്. 1972 ഓഗസ്റ്റ് 25-നാണ് ഇവിടെ അവസാന വധശിക്ഷ നടപ്പിലാക്കപ്പെട്ടത്. വാസ്സിലിസ് ലൈബെറിസ് എന്നയാളെ ക്രീറ്റ് ദ്വിപിൽ വച്ച് തന്റെ ഭാര്യയെയും ഭാര്യയുടെ മാതാവിനെയും രണ്ടു കുട്ടികളെയും കൊന്ന കുറ്റത്തിന് ഫയറിംഗ് സ്ക്വാഡുപയോഗിച്ച് വധിക്കുകയായിരുന്നു.

യുദ്ധകാലത്തെ രാജ്യദ്രോഹം ഒഴിച്ചുള്ള കുറ്റങ്ങൾക്കുള്ള വധശിക്ഷ 1975-ൽ ഭരണഘടന പ്രകാരം നിർത്തലാക്കി. സിവിലും രാഷ്ട്രീയവുമായ അവകാശങ്ങൾക്കുള്ള അന്താരാഷ്ട്ര കോവനന്റിന്റെ രണ്ടാം പോട്ടോക്കോൾ 1997-ൽ ഗ്രീസ് അംഗീകരിച്ചു. സൈനിക പശ്ചാത്തലത്തിലുള്ള ഗുരുതര കുറ്റങ്ങൾക്ക് വധശിക്ഷ നൽകാവുന്നതാണ് എന്ന നിലപാറ്റിൽ അപ്പോഴും മാറ്റമുണ്ടായിരുന്നില്ല. മനുഷ്യാവകാശങ്ങൾക്കായുള്ള യൂറോപ്യൻ കൺവെൻഷന്റെ ആറാം പ്രോട്ടോക്കോൾ 1998-ൽ റാറ്റിഫൈ ചെയ്യപ്പെട്ടു.

2004-ൽ എല്ലാകുറ്റങ്ങളും വധശിക്ഷ നൽകുന്നതിൽ നിന്ന് ഒഴിവാക്കപ്പെട്ടു. ; മനുഷ്യാവകാശങ്ങൾക്കായുള്ള യൂറോപ്യൻ കൺവെൻഷന്റെ പതിമൂന്നാം പ്രോട്ടോക്കോൾ 2005-ൽ അംഗീകരിക്കപ്പെട്ടു. ഇതനുസരിച്ച് ഒരു സാഹചര്യത്തിലും വധശിക്ഷ നൽകാവുന്നതല്ല.



</doc>
<doc id="221908" url="https://ml.wikipedia.org/wiki?curid=221908" title="നാദബിന്ദു ഉപനിഷത്ത്">
നാദബിന്ദു ഉപനിഷത്ത്

ഒരു ഋഗ്വേദീയ ഉപനിഷത്താണ് നാദബിന്ദു ഉപനിഷത്ത്. ബ്രഹ്മത്തെക്കുറിച്ചുള്ള വിവരണമാണ് ഇതിലെ മുഖ്യ വിഷയം. ഓംകാരത്തിന്റെ ഭാഗങ്ങളായ കാരങ്ങൾ തുരീയം, യോഗിയുടെ വീക്ഷണത്തിലുണ്ടാകുന്ന ഓംകാരത്തിന്റെ 16 മാത്രകൾ, കർമ്മഫലം, ബ്രഹ്മത്തിന്റെ നാദരൂപം, നാദബ്രഹ്മത്തിന്റെ ഏകീഭാവം, ഉപാസന എന്നിവ ഇതിൽ പ്രതിപാദിക്കുന്നു.


</doc>
<doc id="221909" url="https://ml.wikipedia.org/wiki?curid=221909" title="ക്ലാർവ്വെൻ അണക്കെട്ട്">
ക്ലാർവ്വെൻ അണക്കെട്ട്

ലണ്ടനിലെ ബർമിങ്ഹാമിനു വേണ്ട ജലമെത്തിക്കാനായി നിർമ്മിച്ച അണക്കെട്ടാണ് ക്ലാർവെൻ അണക്കെട്ട്. 210 അടിയാണ് ഉയരം. 1066 അടി നീളവും. 1952ലാണ് പണിയാരംഭിച്ചത്. അണക്കെട്ടിന്റെ ജലസംഭരണിയിൽ 5000 കോടി ലിറ്ററോളം വെള്ളം കൊള്ളും. രണ്ടാം എലിസബത്ത് രാജ്ഞിയാണ് പൊതു ഉപയോഗത്തിനായി അണക്കെട്ട് തുറന്നു കൊടുത്തത്. ഇതിനോടനുബന്ധിച്ച് ഒരു പ്രകൃതി സംരക്ഷണ കേന്ദ്രവും സ്ഥിതിചെയ്യുന്നുണ്ട്.


</doc>
<doc id="221911" url="https://ml.wikipedia.org/wiki?curid=221911" title="സുപങ്ങ് അണക്കെട്ട്">
സുപങ്ങ് അണക്കെട്ട്

കൊറിയയുടേയും മഞ്ചൂറിയയുടേയും ഇടയിലുണ്ടായിരുന്ന അണക്കെട്ടാണ് സുയിഹോ അണക്കെട്ട്. ജപ്പാൻ നിർമ്മിച്ച അണക്കെട്ട് 1952ൽ കൊറീയൻ യുദ്ധത്തിൽ ഐക്യരാഷ്ട്ര സേന തകർത്തു. 1930ലാണ് അണക്കെട്ട് നിർമ്മിച്ചത്. വൈദ്യുതി ഉത്പാദമായിരുന്നു പ്രധാന ലക്ഷ്യം. 328 അടി ഉയരവും 3000 അടി നീളവും അണക്കെട്ടിനുണ്ടായിരുന്നു. അണക്കെട്ടിനോട് ചേർന്ന് ആറ് ടർബൈനിൽ നിന്ന് ആറ് ലക്ഷം കിലോവാട്ട് വൈദ്യുതി നിർമ്മിച്ചിരുന്നു.


</doc>
<doc id="221916" url="https://ml.wikipedia.org/wiki?curid=221916" title="ഹൂവർ അണക്കെട്ട്">
ഹൂവർ അണക്കെട്ട്

അമേരിക്കയിലെ ഒരു പ്രശസ്ത അണക്കെട്ടാണ് ഹൂവർ അണക്കെട്ട്. ആദ്യത്തെ പേര് ബൗൾഡർ അണക്കെട്ട് എന്നായിരുന്നു. എന്നാൽ ഇതിന്റെ നിർമ്മാണത്തിൽ പ്രധാന പങ്ക് വഹിച്ച അന്നത്തെ പ്രധാനമന്ത്രിയായിരുന്ന ഹെർബർട്ട് ഹൂവറിന്റെ പേര് ഡാമിനിട്ടു. ഇരുപതാം നൂറ്റാണ്ടിലെ അത്ഭുതാമായി ഇതിനെ വിശേഷിപ്പിക്കാറുണ്ട്. കാരണം അത്ര വലിയ ഒരു കോൺക്രീറ്റ് നിർമ്മിതി ഇതിനുമുൻപ് ഉണ്ടായിട്ടില്ല. 1930ൽ പണിതുടങ്ങി അഞ്ചു കൊല്ലം കൊണ്ട് പണി തീർത്തു. അണക്കെട്ടിന്റെ അടിത്തറയ്ക്ക് മാത്രം 660 അടി കനമുണ്ട്. അതുൾപ്പെടെ ആകെ ഉയരം 726 അടി. മുകൾ ഭാഗത്തിനു കുറുകേ 1300 അടി നീളം


</doc>
<doc id="221921" url="https://ml.wikipedia.org/wiki?curid=221921" title="പാലക്കയം">
പാലക്കയം

പാലക്കാട് ജില്ലയിലെ ഒരു പ്രമുഖ കുടിയേറ്റ മേഖലയിലെ ഒരു ഗ്രാമമാണ് പാലക്കയം. തച്ചമ്പാറ ഗ്രാമപഞ്ചായത്തിൽ പെട്ട സ്ഥലമാണിത്. 2001ലെ കാനേഷുമാരി പ്രകാരം, പാലക്കയത്തെ ജനസംഖ്യ 9354 ആണ്; 4673 പുരുഷന്മാരും 4681 സ്ത്രീകളും.


</doc>
<doc id="221923" url="https://ml.wikipedia.org/wiki?curid=221923" title="അൽസീബീയാഡേസ്">
അൽസീബീയാഡേസ്

ബി.സി. അഞ്ചാം നൂറ്റാണ്ടിൽ ഏതൻസിലെ ഒരു പടത്തലവനായിരുന്നു അൽസീബീയാഡേസ്. ഏതൻസിലെ ഒരു പ്രഭുകുടുംബത്തിൽ ബി.സി. 450ലാണ് ജനനം. ആതൻസുമായി ശത്രുതയിലായിരുന്ന സ്പാർട്ടയ്ക്ക് എതിരെ സൈനിക നീക്കം നടത്തുന്നതിൽ മുഖ്യ പങ്ക് വഹിച്ചു. ബി.സി. 442ൽ സൈനിക് ജനറലായി. ഏതൻസിൽ ഹെർമിസ് ദേവന്റെ പ്രതിമകൾ നശിപ്പിച്ചു എന്ന കുറ്റം ചുമത്തി അദ്ദേഹത്തിനു വധശിക്ഷ വിധിക്കപ്പെട്ടു. എന്നാൽ സ്പാർട്ടക്കരുടെ സഹായത്തോട് അവിടെ നിന്നും രക്ഷപെട്ട അദ്ദേഹം സ്പാർട്ടയുടെ സൈനിക ഉപദേഷ്ടാവായി വർത്തിച്ചു. പ്രശസ്ത ചിന്തകൻ സോക്രട്ടീസിന്റെ സുഹൃത്തായിരുന്നു അൽസീബീയാഡേസ്. ബി.സി. 405ൽ ഇദ്ദേഹം കൊലചെയ്യപ്പെട്ടു.


</doc>
<doc id="221924" url="https://ml.wikipedia.org/wiki?curid=221924" title="ഘോഷവതി">
ഘോഷവതി

കഥാസരിത്സാഗരത്തിലും ഭാസന്റെ സ്വപ്നവാസവദത്തം, പ്രതിജ്ഞായൗഗന്ധരായണം തുടങ്ങിയ വത്സരാജ്യനാടകങ്ങളിലും വിവരിക്കപ്പെടുന്ന ഒരു വിശിഷ്ടവീണയുടെ പേരാണു് ഘോഷവതി. സ്വപ്നവാസവദത്തത്തിലെ നായകനായ ഉദയനമഹാരാജാവിന്റെ പക്കൽ വാസുകി വശം കൈവന്ന ഈ വീണയുണ്ടായിരുന്നത്രേ. രാജാവു് ഈ വീണ വായിച്ചുകൊണ്ടു് കാട്ടിലെ മദയാനകളെ അനുനയിപ്പിച്ച് തളയ്ക്കുമായിരുന്നു എന്നും കഥയിൽ വിവരിക്കുന്നു.

ഭാസനാടകങ്ങളിൽ ഉദയനന്റെ ധീരനായകലക്ഷണങ്ങളിൽ മുഖ്യമായ ഒന്നു് ഈ വീണയോടുള്ള അമിതമായ ഭ്രമവും അതിലുള്ള ആസക്തിയുമാണു്. അദ്ദേഹത്തിനു് ഈ വീണയിലുള്ള വ്യുൽപ്പത്തിയെപ്പറ്റി കേട്ടറിഞ്ഞാണു് വാസവദത്തയുടെ പിതാവു് ചണ്ഡമഹാസേനൻ തന്റെ മകളെ വീണാവാദനം അഭ്യസിപ്പിക്കാനെന്ന നാട്യത്തിൽ ഉദയനനെ കൊട്ടാരത്തിലേക്കു ക്ഷണിക്കുന്നതു്.


</doc>
<doc id="221928" url="https://ml.wikipedia.org/wiki?curid=221928" title="അറാളോസോറസ്">
അറാളോസോറസ്

ഹദ്രോസറോയിഡ് കുടുംബത്തിൽ പെട്ട ദിനോസർ ആണ് അറാളോസോറസ് . ഇവ ജീവിച്ചിരുന്നത് അന്ത്യ ക്രിറ്റേഷ്യസ് കാലത്ത് ആയിരുന്നു. ഫോസ്സിൽ കണ്ടുകിട്ടിയിടുള്ളത് ഖസാഖ്സ്ഥാനിൽ നിന്നും ആണ്. ഇവ കൂട്ടമായി ആണ് ജീവിച്ചിരുന്നത് എന്ന് മനസ്സിലാകിയിടുണ്ട്. ഒരേ സമയം നിർമിച്ച കൂടുകളും , മുട്ടയും മറ്റും ഫോസ്സിൽ ആയി കിട്ടിയിടുണ്ട്.

പേരിന്റെ അർഥം അറൽ കടലിലെ പല്ലി എന്നാണ് , പേര് സൂചിപിക്കും പോലെ തനെ ഇവയുടെ ഫോസ്സിൽ കണ്ടു കിട്ടിയിടുള്ളത് അറൽ കടലിൽ നിന്നും ആണ്.

ഏകദേശം ഒരു ആനയുടെ അത്ര വലിപ്പം ഇവയ്ക്ക് ഉണ്ടായിരുന്നതായി കരുതുന്നു. ഇവയുടെ കൊക്കിൽ സസ്യങ്ങൾ അരച്ച് കഴിക്കാൻ സഹായിക്കുന്ന വിധം ഉള്ള 30 നിരയിലായി 1000 പല്ലുകൾ ഉണ്ടായിരുന്നു ഇവയ്ക്ക്.


</doc>
<doc id="221929" url="https://ml.wikipedia.org/wiki?curid=221929" title="ഓമൻഹോട്ടപ്പ് മൂന്നാമൻ">
ഓമൻഹോട്ടപ്പ് മൂന്നാമൻ

ഈജിപ്റ്റ് കണ്ട മികച്ച യുദ്ധവീരന്മാരിലൊരാളാണ് ഓമൻഹോട്ടപ്പ് മൂന്നാമൻ. ഈജിപ്റ്റിൽ വ്യാപകമായ നിർമ്മാണപ്രവർത്തനങ്ങൾക്ക് തുടക്കം കുറിച്ചതാണ് ഇദ്ദേഹത്തിന്റെ നേട്ടം. ലക്സറിലേയും നൈൽ നദീതീരത്തേയും ക്ഷേത്രങ്ങൾ പലതും ഇദ്ദേഹത്തിന്റെ കാലത്തുണ്ടാക്കിയതാണ്. ക്രി.മു. 1391ലാണ് ഓമൻഹോട്ടപ്പ് മൂന്നാമന്റെ ജനനം. നാല്പതാം വയസ്സിൽ അദ്ദേഹം മരണമടഞ്ഞു. അപ്പോഴേക്കും ഈജിപ്റ്റ് വൻ സാമ്രാജ്യമായി മാറിയിരുന്നു. ഈജിപ്റ്റിലെ ക്വയർണയിൽ ഇദ്ദേഹത്തിന്റെ ശവകുടീരമുണ്ട്.


</doc>
<doc id="221934" url="https://ml.wikipedia.org/wiki?curid=221934" title="ഓമൻഹോട്ടപ്പ് ഒന്നാമൻ">
ഓമൻഹോട്ടപ്പ് ഒന്നാമൻ

ഈജിപ്റ്റിൽ പതിനെട്ടാം നൂറ്റാണ്ടിലെ രണ്ടാമത്തെ ഫറവോയാണ് ഓമൻഹോട്ടപ്പ് ഒന്നാമൻ. ബി.സി 1526 മുതൽ 1506 വരെയായിരുന്നു അദ്ദേഹത്തിന്റെ ഭരണകാലം. അഹ്മോസ് ഒന്നാമന്റെ പുത്രനായാണ് ഇദ്ദേഹത്തിന്റെ ജനനം. ഇരുപത്തൊന്ന് കൊല്ലത്തോളം ഇദ്ദേഹം ഈജിപ്ത് ഭരിച്ചു.


</doc>
<doc id="221936" url="https://ml.wikipedia.org/wiki?curid=221936" title="വധശിക്ഷ ഐസ്‌ലാന്റിൽ">
വധശിക്ഷ ഐസ്‌ലാന്റിൽ

വധശിക്ഷ നിർത്തലാക്കപ്പെട്ട രാജ്യമാണ് ഐസ്‌ലാന്റ്.

മദ്ധ്യകാലഘട്ടത്തെ (medieval) ഐസ്‌ലാന്റിലെ കോമൺവെൽത്ത് (930–1262), വധശിക്ഷ നടപ്പാക്കിയിരുന്നില്ല. എങ്കിലും ഒരാളെ നിയമപരമായി വധിക്കാവുന്നയാൾ ("réttdræpur") എന്ന് വിധിക്കാനാവുമായിരുന്നു. ഇതനുസരിച്ച് ഒരാളെ നിയമപരമായി കൊല്ലാനാവുമായിരുന്നു. പക്ഷേ ഭരണകൂടം വധശിക്ഷ നടപ്പാക്കിയിരുന്നില്ല. വിധി നടപ്പാക്കാൻ താല്പര്യമുള്ള ആർക്കും ആളെ കൊല്ലാനുള്ള അധികാരമുണ്ടായിരുന്നു.
1602 മുതൽ 1750 വരെ 75 ആൾക്കാരെ വധിക്കുകയുണ്ടായിട്ടുണ്ടത്രേ. ശിരച്ഛേദം, തൂക്കിലേറ്റൽ, തീപ്പൊള്ളലേൽപ്പിക്കൽ, മുക്കിക്കൊല്ലൽ എന്നിവയായിരുന്നു ശിക്ഷാമാർഗ്ഗങ്ങൾ. പുരുഷന്മാരെ ശിരഛേദം ചെയ്യുകയോ തൂക്കിക്കൊല്ലുകയോ ചെയ്തിരുന്നുവെങ്കിൽ സ്ത്രീകളെ വെള്ളത്തിൽ മുക്കിക്കൊല്ലുകയായിരുന്നു പതിവ്. തണുപ്പോ ശ്വാസം മുട്ടലോ മൂലമായിരുന്നു മരണം സംഭവിച്ചിരുന്നത്. 

ഐസ്ലാന്റ് ഡാനിഷ് ഭരണത്തിൻ കീഴിൽ വന്നപ്പോൾ വധശിക്ഷയുടെ തോത് വളരെ വർദ്ധിക്കുകയുണ്ടായി. പതിനേഴാം നൂറ്റാണ്ടിൽ ലൂഥറൻ വിശ്വാസം വ്യാപകമായപ്പോഴും വധശിക്ഷയുടെ എണ്ണം കൂടുകയുണ്ടായി. പത്തൊൻപതാം നൂറ്റാണ്ടിന്റെ അന്ത്യത്തോടെ വധശിക്ഷകൾ നടപ്പിലാക്കുന്നത് ക്രമേണ ഇല്ലാതെയായി.

1830 ജനുവരി 12-നാണ് അവസാന വധശിക്ഷ നടപ്പിലായത്. ആഗ്നസ് മാഗ്നുസ്ഡോട്ടിർ എന്ന കർഷകത്തൊഴിലാളീയും ക്രിയോഇക് സിഗുരോസ്സൺ എന്ന ഒരാളും (ഇയാൾ ഒരു കൃഷിക്കാരന്റെ മകനായിരുന്നു) ആയിരുന്നു വധിക്കപ്പെട്ടത്. രണ്ടാൾക്കാരെ കൊന്നു എന്നതായിരുന്നു കുറ്റം. വധശിക്ഷ നടപ്പാക്കിയത് ശിരഛേദത്തിലൂടെയാണ്.

1830-നു ശേഷം ഡസൻ കണക്കിന് ഐസ്‌ലാന്റുകാർ വധശിക്ഷ നൽകാവുന്ന കുറ്റം ചെയ്തതായി കോടതിയിൽ തെളിയിക്കപ്പെട്ടിട്ടുണ്ട്. ശിശുഹത്യയായിരുന്നു ഇതിൽ ഭൂരിപക്ഷവും. ഇവർക്കെല്ലാം ഡെന്മാർക്കിലെ രാജാവ് ശിക്ഷയിളവ് നൽകുകയായിരുന്നു. 1869-ൽ ചെറിയ കുറ്റങ്ങൾക്ക് വധശിക്ഷ ഒഴിവാക്കുന്ന നിയമം നിലവിൽ വന്നു. 1928-ൽ വധശിക്ഷ പൂർണ്ണമായി ഇല്ലാതെയായി. 

1995-ലെ ഭരണഘടനാ ഭേദഗതി പ്രകാരം വധശിക്ഷ പുനസ്ഥാപിക്കുന്നത് അനുവദനീയമല്ല.



</doc>
<doc id="221939" url="https://ml.wikipedia.org/wiki?curid=221939" title="ഫിലിപ്പ് രണ്ടാമൻ">
ഫിലിപ്പ് രണ്ടാമൻ

മഹാനായ അലക്സാണ്ടറുടെ പിതാവാണ് ഫിലിപ്പ് രണ്ടാമൻ. മാസിഡോണിയയിലെ രാജാവായിരുന്ന ഇദ്ദേഹം ഭരണാധികാരി എന്ന നിലയിലും യുദ്ധവീരൻ എന്ന നിലയിലും അറിയപ്പെട്ടിരുന്നു. ക്രി.മു. 383ൽ മാസിഡോണിയൻ തലസ്ഥാനമായ പെല്ലയിലാണ് ജനനം. 356ൽ ഫിലിപ്പ് മാസിഡോണിയയിലെ രാജാവായി. ഭരണമേറ്റയുടനെ രാജ്യം വികസിപ്പിക്കാനായി ഫിലിപ്പ് ഇറങ്ങിത്തിരിച്ചു. യുദ്ധത്തിനിടെ ഒരു കണ്ണു നഷ്ടപ്പെട്ടുവെങ്കിലും അദ്ദേഹം ഒരിക്കലും യുദ്ധഭൂമിയിൽ നിന്ന് വിട്ടു നിന്നിട്ടില്ല. ബി.സി. 338 ആകുമ്പോഴേക്കും ഗ്രീസിൽ സ്പാർട്ടയൊഴികേയുള്ള സ്ഥലങ്ങളെല്ലാം ഫിലിപ്പ് രാജാവിന്റെ അധീനതയിലായിരുന്നു. ക്രി.മു. 336ൽ മകൾ ക്ലിയോപാട്രയുടെ വിവാഹദിവസം ഫിലിപ്പ് കൊല്ലപ്പെട്ടു.


</doc>
<doc id="221947" url="https://ml.wikipedia.org/wiki?curid=221947" title="വധശിക്ഷ ലാത്‌വിയയിൽ">
വധശിക്ഷ ലാത്‌വിയയിൽ

വധശിക്ഷ നിയമം മൂലം നിരോധിക്കപ്പെട്ട രാജ്യമാണ് ലാത്‌വിയ. യൂറോപ്യൻ യൂണിയനിൽ കൊലപാതകക്കുറ്റത്തിന് (യുദ്ധസമയത്തുള്ള) വധശിക്ഷ നൽകാൻ വ്യവസ്ഥ നിലനിർത്തിയിരുന്ന അവസാന രാജ്യമായിരുന്നു ഇത്. 

സോവിയറ്റ് യൂണിയന്റെ തകർച്ചയ്ക്കുശേഷം 1991-ലാണ് ലാത്‌വിയ സ്വതന്ത്രമായത്. ഇതിനുശേഷം സിവിലിയൻ കേസുകളിൽ വധശിക്ഷ നൽകാവുന്ന ഒരേയൊരു കുറ്റം കൊലപാതകമാണ് എന്ന വ്യവസ്ഥ നിലവിൽ വന്നു. ശിരസ്സിനു പിന്നിൽ ഒറ്റ വെടി വയ്ക്കുക എന്നതായിരുന്നു ശിക്ഷാരീതി. 1996 ജനുവരിയിലാണ് അവസാനം ശിക്ഷ നടപ്പാക്കപ്പെട്ടത്.

1996-ൽ എല്ലാ മരണശിക്ഷകൾക്കും മാപ്പ് കൊടുക്കപ്പെടുമെന്ന് ലാത്വിയൻ പ്രസിഡന്റ് ഗുണ്ടിസ് ഉൾമാനിസ് പ്രഖ്യാപിച്ചു. 

1998 വരെ ലാത്‌വിയയിലെ കോടതികൾ മരണശിക്ഷ വിധിക്കുമായിരുന്നു. 1999 ഏപ്രിൽ പതിനഞ്ചിന് മനുഷ്യാവകാശങ്ങൾക്കുള്ള യൂറോപ്യൻ കൺവെൻഷന്റെ ആറാം പ്രോട്ടോക്കോൾ അംഗീകരിച്ചതിലൂടെ സമാധാനകാലത്തുള്ള കുറ്റങ്ങൾക്ക് വധശിക്ഷ നൽകുന്നത് നിർത്തലാക്കപ്പെട്ടു. 2002-ൽ ലാത്‌വിയ ഇതിന്റെ പതിമൂന്നാം പ്രോട്ടോക്കോളിലും ഒപ്പുവച്ചു. ഇതുമൂലം ഒരു കുറ്റത്തിനു വധശിക്ഷ നൽകാൻ പാടില്ല എന്ന വ്യവസ്ഥ നിലവിൽ വന്നു. 2011 ഒക്റ്റോബർ 13-നാണ് പതിമൂന്നാം പ്രോട്ടോക്കോൾ അംഗീകരിക്കുന്ന നിയമം നിലവിൽ വന്നത്. 2012 മേയ് 1-ന് ഇത് പ്രവൃത്തിയിൽ വന്നു. 

ഐ.സി.സി.പി.ആറിന്റെ രണ്ടാം പ്രോട്ടോക്കോളിൽ ലാത്‌വിയ ഒപ്പുവച്ചിട്ടില്ല.



</doc>
<doc id="221957" url="https://ml.wikipedia.org/wiki?curid=221957" title="ആർക്കിയോസെറാടോപ്സ്">
ആർക്കിയോസെറാടോപ്സ്

സെറാടോപിയ എന്ന കുടുംബത്തിൽ പെട്ടവ ആണ് ആർക്കിയോസെറാടോപ്സ്. മറ്റു സെറാടോപ് ദിനോസറുകളെ പോലെ ഇവയ്ക്ക് മുഖത്ത് കൊമ്പ് ഇല്ലായിരുന്നു , എന്നാൽ തലക്ക് പിൻ ഭാഗത്തായി അസ്ഥിയുടെ ചെറിയ ഒരു ആവരണം ഉണ്ടായിരുന്നു ( ഫ്രിൽ). വളരെ ചെറിയ ദിനോസർ ആയ ഇവ ഇരുകാലി ആയിരുന്നു എന്നാൽ സാമാന്യം വലിയ തല ഇവയ്ക്കുണ്ടായിരുന്നു. മധ്യ ചൈനയിൽ നിന്നും ആണ് ഫോസ്സിൽ കണ്ടെത്തിയിട്ടുള്ളത്. ഇവ ജീവിച്ചിരുന്നത് തുടക്ക ക്രിറ്റേഷ്യസ് കാലത്ത് ആയിരുന്നു. ഇവയുടെ രണ്ട് ഫോസ്സിലുകൾ കണ്ടെത്തിയിട്ടുണ്ട്. ആദ്യം കിട്ടിയതിനെ അപേക്ഷിച്ച് ചെറുതാണ് രണ്ടാമത് കിട്ടിയ ഫോസ്സിൽ.

തത്തകളുടെ പോലെയുള്ള ഒരു ചുണ്ടായിരുന്നു ഇവയ്ക്ക്. സസ്യഭോജി ആയ ഇവ ഇതുപയോഗിച്ച് ഇവ കോൻ, പൈൻ എന്നി സസ്യങ്ങൾ ആയിരിക്കണം ഭക്ഷിച്ചിട്ടുണ്ടാവുക എന്ന് കരുതപ്പെടുന്നു.

പേരിന്റെ അർഥം മുഖത്ത് കൊമ്പുള്ള പ്രാചീനൻ എന്നാണ്.


</doc>
<doc id="221960" url="https://ml.wikipedia.org/wiki?curid=221960" title="വധശിക്ഷ ലിക്റ്റൻസ്റ്റൈനിൽ">
വധശിക്ഷ ലിക്റ്റൻസ്റ്റൈനിൽ

വധശിക്ഷ പൂർണ്ണമായി നിർത്തലാക്കപ്പെട്ട രാജ്യമാണ് ലിച്ചൻസ്റ്റൈൻ. 1785-ലാണ് ഇവിട അവസാനമായി വധശിക്ഷ നടപ്പിലായത്. രാജ്യദ്രോഹത്തിന് വധശിക്ഷ നൽകാനുള്ള വ്യവസ്ഥ നിലവിലുണ്ടായിരുന്നുവെങ്കിലും 1989-ൽ ഇത് നിർത്തലാക്കപ്പെട്ടു. 1987-ലാണ് കൊലപാതകത്തിന് വധശിക്ഷ നൽകാനുള്ള വ്യവസ്ഥ നിർത്തലാക്കപ്പെട്ടത്.


</doc>
<doc id="221965" url="https://ml.wikipedia.org/wiki?curid=221965" title="തുട്‌മസ് ഒന്നാമൻ">
തുട്‌മസ് ഒന്നാമൻ

ക്രിസ്തുവിന് മുൻപ് പതിനാറാം നൂറ്റാണ്ടിൽ ഈജിപ്ത് ഭരിച്ച (ബി.സി 1504 - 1484) ഫറവോയാണ് തുട്മസ് ഒന്നാമൻ. ന്യൂബിയയും സിറിയയും ഇദ്ദേഹം ആക്രമിച്ച് കീഴടക്കി. ഈജിപ്റ്റിൽ അനേകം നിർമ്മാണ പദ്ധതികൾ ഇദ്ദേഹം നടപ്പിലാക്കി. കർണക് ക്ഷേക്ഷം ഇദ്ദേഹം നിർമ്മിച്ചതാണ്. രാജാക്കന്മാരുടെ താഴ്വരയിൽ സംസ്കരിക്കപ്പെട്ട ആദ്യത്തെ ഫറവോ കൂടിയാണ് തുട്മസ് ഒന്നാമൻ. ഇദ്ദേഹത്തിന് ശേഷം ഈജിപ്ത് ഭരിച്ച തുട്മസ് രണ്ടാമൻ, ഹാഷെപ്സുറ്റ് എന്നിവർ തുട്മസ് ഒന്നാമന്റെ മക്കളായിരുന്നു.


</doc>
<doc id="221969" url="https://ml.wikipedia.org/wiki?curid=221969" title="വധശിക്ഷ മാൾട്ടയിൽ">
വധശിക്ഷ മാൾട്ടയിൽ

വധശിക്ഷ നിലവിലില്ലാത്ത രാജ്യമാണ് മാൾട്ട. 1971-ലാണ് നിയമം മൂലം ഇവിടെ വധശിക്ഷ ഇല്ലാതെയാക്കിയത്. എങ്കിലും സൈനിക നിയമപ്രകാരം കുറ്റകൃത്യങ്ങൾക്ക് വധശിക്ഷനൽകാനുള്ള വ്യവസ്ഥ 2000 മാർച്ച് 21 വരെ നിലവിലുണ്ടായിരുന്നു. സിവിലും രാഷ്ട്രീയവുമായ അവകാശങ്ങളെ സംബന്ധിച്ച അന്താരാഷ്ട്ര ഉടമ്പടിയുടെ രണ്ടാം ഓപ്ഷണൽ പ്രോട്ടോക്കോളിൽ മാൾട്ട ഒപ്പുവച്ചിട്ടുണ്ട്. ഇതുപ്രകാരം രാജ്യത്ത് വധശിക്ഷ നടക്കുവാൻ സാദ്ധ്യമല്ല. മനുഷ്യാവകാശങ്ങൾക്കായുള്ള യൂറോപ്യൻ കൺവെൻഷന്റെ പതിമൂന്നാം പ്രോട്ടോക്കോളും മാൾട്ട അംഗീകരിച്ചിട്ടുണ്ട്. 

1876 മുതൽ 1943 വരെ രാജ്യത്ത് 18 വധശിക്ഷകൾ നടപ്പിലാക്കപ്പെട്ടിട്ടുണ്ട്. അവസാനം വധശിക്ഷ നടന്നത് 1943 ജൂലൈ അഞ്ചിനായിരുന്നു. സ്പിറു ഗ്രെച്ച് എന്നയാളെ കൊന്നതിന് കാർമ്നു സമ്മിറ്റ് ഗുസെപ്പി സമ്മിറ്റ് എന്നിവരെ തൂക്കിക്കൊല്ലുകയായിരുന്നു. 1963 ഒക്റ്റോബറിൽ ആന്റണി പാറ്റിഗ്നോട്ട് എന്നയാളെയായിരുന്നു അവസാനമായി വധശിക്ഷയ്ക്ക് വിധിച്ചത് (ഇത് നടപ്പാക്കപ്പെട്ടില്ല). മാന്വെൽ ബാൾഡാച്ചിനോ എന്നയാളെ കൊന്നു എന്നതായിരുന്നു കേസ്. മാൾട്ടയിലെ ഗവർണർ ജനറൽ പാറ്റിഗ്നോട്ടിന്റെ വധശിക്ഷ ജീവപര്യന്തം തടവായി ഇളവുചെയ്തുകൊടുത്തു. 



</doc>
<doc id="221971" url="https://ml.wikipedia.org/wiki?curid=221971" title="പോംപി">
പോംപി

റോമൻ റിപബ്ലിക്കിന്റെ ജനറലും രാജ്യതന്ത്രജ്ഞനുമായിരുന്നു പോംപി. റോമിലെ ഒരു ധനിക കുടുംബത്തിൽ ബി.സി. 106ലാണ് ജനിച്ചത്. ആഭ്യന്തരയുദ്ധത്തിൽ സുല്ലയുടെ പക്ഷം ചേർന്ന് പോരാടി. സുല്ലയാണ് മഹാൻ എന്ന് വിശേഷണം പോംപിക്ക് നൽകിയത്. അധികം വൈകാതെ സുല്ലയുമായി തെറ്റിപ്പിരിഞ്ഞ പോംപി സ്പെയിനിൽ സുല്ലയുടെ സൈന്യത്തിന് എതിരെ പടനീക്കം നടത്തി. പിന്നീട് പോംപി മിത്രഡെയ്റ്റ്സ് രാജാവിനെ പരാജയപ്പെടുത്തുകയും റോമൻ പ്രവശ്യകൾ വലുതാക്കുകയും ചെയ്തു. ഇദ്ദേഹം പിന്നീട് ഈജിപ്റ്റുകാരാൽ കൊല്ലപ്പെട്ടു.


</doc>
<doc id="221974" url="https://ml.wikipedia.org/wiki?curid=221974" title="ആർക്കിയോനിത്തോയ്ഡീസ്">
ആർക്കിയോനിത്തോയ്ഡീസ്

മിനി റാപ്റ്റോർ ജെനുസിൽ പെട്ട തെറാപ്പോഡ വിഭാഗം ദിനോസർ ആണ് ആർക്കിയോനിത്തോയ്ഡീസ്. അന്ത്യ ക്രിറ്റേഷ്യസ് കാലത്ത് മംഗോളിയയിൽ ആണ് ഇവ ജീവിച്ചിരുന്നത്.

പേരിന്റെ അർഥം പ്രാചീനമായ പക്ഷിയെ പോലെ ഉള്ള ആകൃതി എന്നാണ്. പുരാതന ഗ്രീക്ക്‌ ഭാഷയിലെ മുന്ന് വാക്കുകൾ ചേർനതാന്നു. ആർക്കിയോ ἀρχαῖος , ഓർനിത്തോ ὄρνις , ഡീസ് εἶδος.

പൂർണമല്ലാത്ത തലയോട്ടി , കിഴ് താടി എല്ല് , പല്ലുകൾ എന്നിവയാണ് ടൈപ്പ് സ്പെസിമെൻ ആയി കിട്ടിയിടുള്ളത് . ഇത് ഒരു പ്രായപൂർത്തി ആവാത്ത സ്പെസിമെൻ ആണ് എന്ന് കരുതുന്നു.


</doc>
<doc id="221976" url="https://ml.wikipedia.org/wiki?curid=221976" title="ദിലീപൻ">
ദിലീപൻ

ഹിന്ദുപുരാണങ്ങളിൽ രാമായണത്തിലും കാളിദാസന്റെ രഘുവംശം തുടങ്ങിയ കൃതികളിലും പരാമർശിക്കപ്പെടുന്ന ഇക്ഷ്വാകുവംശത്തിലെ പ്രബലനായിരുന്ന ഒരു രാജാവായിരുന്നു ദിലീപൻ.

ശ്രേഷ്ഠന്മാരായ രാജാക്കന്മാരിൽ ഒരുവനായി കണക്കാക്കപ്പെടുന്ന ദിലീപൻ ദശരഥന്റെ വംശാവലിയിൽ മൂലകന്റെ പുത്രനും രഘുവിന്റെ പിതാവുമായാണു് പ്രത്യക്ഷപ്പെടുന്നതു്. ഇദ്ദേഹത്തിനു് ദീർഘബാഹു, ഖട്വാംഗൻ എന്നിങ്ങനേയും പേരുകളുണ്ടായിരുന്നു. പത്നിയുടെ പേരു് സുദക്ഷിണ. അനേകകാലം സന്താനലബ്ധിയില്ലാതിരുന്ന ദിലീപനും സുദക്ഷിണയും പുത്രവിവസിഷ്ഠന്റെ നിർദ്ദേശപ്രകാരം കാമധേനുവിന്റെ പുത്രിയായ നന്ദിനിയെ ശുശ്രൂഷിച്ചു പ്രീതിപ്പെടുത്തി രഘു എന്ന പുത്രനുണ്ടായതാണു് കാളിദാസകാവ്യമായ രഘുവംശത്തിന്റെ ഇതിവൃത്തം.


</doc>
<doc id="221980" url="https://ml.wikipedia.org/wiki?curid=221980" title="രഘു">
രഘു

മുഖ്യമായും ഹിന്ദുപുരാണങ്ങളിൽ രാമായണത്തിലും സംസ്കൃതസാഹിത്യത്തിൽ കാളിദാസന്റെ രഘുവംശത്തിലും പ്രതിപാദിക്കപ്പെടുന്ന ഒരു വിശ്രുതരാജാവായിരുന്നു രഘു. ഇക്ഷ്വാകുവംശത്തിൽ ജനിച്ച ദിലീപന്റെയും സുദക്ഷിണയുടേയും പുത്രനായ ഇദ്ദേഹത്തിന്റെ ജനനത്തിനു നിദാനമായ സംഭവങ്ങളാണു് രഘുവംശത്തിൽ വിവരിച്ചിരിക്കുന്നതു്.



</doc>
<doc id="221985" url="https://ml.wikipedia.org/wiki?curid=221985" title="കാളിദാസ സമ്മാനം">
കാളിദാസ സമ്മാനം

മധ്യപ്രദേശ് ഗവണ്മെന്റ് നൽകുന്ന പ്രശസ്തമായ പുരസ്കാരമാണു് കാളിദാസ സമ്മാൻ. പൗരാണികഭാരതത്തിലെ പ്രശസ്ത സംസ്കൃതകവി കാളിദാസന്റെ സ്മരണയ്ക്കായാണ് ഇത് ഏർപ്പെടുത്തിയിരിക്കുന്നത്. വർഷം തോറും നൽകിവരുന്ന കാളിദാസ സമ്മാൻ ആദ്യമായി സമ്മാനിച്ചത് 1980-ലായിരുന്നു.ഇടവിട്ട വർഷങ്ങളിലായി ശാസ്ത്രീയ സംഗീതം, ശാസ്ത്രീയ നൃത്തം, രംഗകല, രൂപാലങ്കാര കല തുടങ്ങിയ ഇനങ്ങളിലായാണ് അവാർഡ് നൽകി വരുന്നത്. 1986-87 മുതൽ ഈ നാല് ഇനങ്ങളിലും വർഷം തോറും അവാർഡ് നൽകി വരുന്നു. ഈ നാല് രംഗങ്ങളിൽ ഏതെങ്കിലുമൊന്നിൽ ശോഭിക്കുന്ന വ്യക്തികൾക്കാണ് സമ്മാനം നൽകി വരുന്നത്.

നിലവിൽ 2 ലക്ഷം ഇന്ത്യൻ രൂപയാണ് സമ്മാനത്തുക. മധ്യപ്രദേശ് ഗവണ്മെന്റ് നിയമിക്കുന്ന, പ്രശസ്ത കലാകാരന്മാരോടൊപ്പം സംഗീത നാടക അക്കാഡമിയിൽ നിന്നുള്ള ഉദ്യോഗസ്ഥരുമടങ്ങിയ അഞ്ചംഗ കമ്മിറ്റിയാണ് സമ്മാനാർഹരെ കണ്ടെത്തുന്നത്.

കാളിദാസ സമ്മാന ജേതാക്കളുടെ വിവരങ്ങൾ താഴെച്ചേർക്കുന്നു.


</doc>
<doc id="221989" url="https://ml.wikipedia.org/wiki?curid=221989" title="അർക്കാരാവിയ">
അർക്കാരാവിയ

ഹദ്രോസറോയിഡ് കുടുംബത്തിൽ പെട്ട ഒരു ദിനോസർ ആണ് അർക്കാരാവിയ. അന്ത്യ ക്രിറ്റേഷ്യസ് കാലത്ത് ഇപ്പോഴത്തെ റഷ്യയിൽ ആണ് ഇവ ജീവിച്ചിരുന്നത് . ഏകദേശം ഇതേ കാലയളവിൽ ഇവിടെ ജീവിച്ചിരുന്ന ഇതേ കുടുംബത്തിൽ പെട്ട അമ്യുറോസോറസസിന്റെ ഫോസ്സിലും 1991 ൽ അമുർ നടികരയിൽ നിന്നും കണ്ടെത്തിയിരുന്നു.

2010 ൽ ആണ് ഇവയുടെ ഫോസ്സിൽ കണ്ടു കിട്ടിയത് , റഷ്യയിൽ അമുർ നദി കരയിൽ നിന്നും ആണ് ഇത് . ഫോസ്സിലിൽ നടന്ന ആദ്യ പരിശോധന യിൽ ഇവ ഒരു സോറാപോഡ് ആണ് എന്നായിരുന്നു നിഗമനം എന്നാൽ പിന്നിട് ഇത് തിരുത്തുകയായിരുന്നു.ഹോളോ ടൈപ്പ് ആയി കിട്ടിയിടുളത് ഒരു പല്ലും വാല് തുടങ്ങുന്ന സ്ഥലത്തെ വാലിന്റെ അസ്ഥിയും ആണ്. ഇവയെ കുറിച്ചും കിട്ടിയ ഫോസ്സിലിനെ കുറിച്ചും കുടുതൽ പഠനങ്ങളും മറ്റും ഇനിയും നടക്കുവാൻ ഇരിക്കുന്നു.


</doc>
<doc id="221991" url="https://ml.wikipedia.org/wiki?curid=221991" title="എ.കെ. ഗോപാലൻ കേസ്">
എ.കെ. ഗോപാലൻ കേസ്

ഇന്ത്യയുടെ നീതിന്യായ ചരിത്രത്തിലെ നാഴികകല്ലായി പരിഗണിക്കപ്പെടുന്നവയിൽ ഒന്നാണ് എ.കെ. ഗോപാലൻ Vs. മദ്രാസ് സംസ്ഥാനം (എ.ഐ.ആർ. 1950 സുപ്രീംകോർട്ട് 27) എന്ന കേസിലെ സുപ്രീം കോടതി വിധി. ഇന്ത്യൻ ഭരണഘടനയുടെ ജീവിക്കാനുള്ള അവകാശമടങ്ങുന്ന അനുച്ഛേദം 21 ന്റെയും മറ്റ് മൌലികാവകാശങ്ങളുടെയും പശ്ചാത്തലത്തിൽ 1950 ലെ കരുതൽ തടങ്കൽ നിയമത്തിന്റെ വ്യവസ്ഥകളുടെ നിയമസാധുത പരിശോധിച്ച കേസാണിത്. ഈ വിഷയത്തിൽ സുപ്രീംകോടതി ഇടുങ്ങിയ ചിന്താഗതിയോടെയാണ് എ.കെ. ഗോപാലന്റെ വാദമുഖങ്ങളെ പരിഗണിച്ചത്. എങ്കിലും ഇന്ത്യൻ ഭരണഘടനയുടെയും അത് പ്രദാനം ചെയ്യുന്ന മൌലികാവകാശങ്ങളുടെയും വ്യാപ്തിയും സാദ്ധ്യതയും ആദ്യമായി പരിശോധിച്ച വിധിപ്രഖ്യാപനം എന്ന നിലയിൽ ഈ കേസിന്റെ പ്രാധാന്യം വളരെ വലുതാണ്. 

കരുതൽ തടങ്കൽ നിയമത്തിലെ (പ്രിവന്റീവ് ഡീറ്റെൻഷൻ ആക്ട് 1950) വ്യവസ്ഥകൾ, പ്രധാനമായും ആ നിയമത്തിലെ 14 -ആമത്തെ വകുപ്പനുസരിച്ച് അന്നത്തെ മദ്രാസ് സംസ്ഥാനത്തിലെ ഭരണകൂടം സ്വാഭാവിക നീതി നിഷേധിച്ചുകൊണ്ട് കമ്മ്യൂണിസ്റ്റ് നേതാവായ എ.കെ.ജി. യെ നിരന്തരം കരുതൽ തടങ്കലിൽ പാർപ്പിക്കുന്നതിനെതിരായാണ് അദ്ദേഹം സുപ്രീംകോടതിയെ സമീപിച്ചത്.

ഇപ്രകാരം വിചാരണകൂടാതെയും തന്റെ ഭാഗം കേൾക്കാതെയും നിരന്തരം തടവിൽ പാർപ്പിക്കുന്നത് ഒരു വ്യക്തിക്ക് ഭരണഘടനയുടെ 21 ആം അനുഛേദം നൽകുന്ന ജീവിക്കാനുള്ള അവകാശത്തിന്റെ നിഷേധമാണ്. കൂടാതെ ഭരണകൂടത്തിന്റെ ഈ ശ്രമം അനുഛേദം 19 വിഭാവനം ചെയ്യുന്ന സഞ്ചാര സ്വാതന്ത്ര്യമടക്കമുള്ള അവകാശത്തെയും അനുഛേദം 22 പ്രകാരമുള്ള അന്യായ തടങ്കലിൽ നിന്നുമുള്ള സംരക്ഷണത്തെയും ഹനിക്കുന്നതാണെന്നുമായിരുന്നു എ.കെ.ജി. യുടെ വാദം.

ഭാരതത്തിന്റെ ആദ്യ മുഖ്യന്യായാധിപൻ ജസ്റ്റിസ് എം.എച്ച്. കനിയ, സെയ്ദ് ഫസൽ അലി, പതഞ്ജലി ശാസ്ത്രി, മെഹർ ചന്ദ് മഹാജൻ, ബി.കെ മുഖർജി, എസ്. ആർ. ദാസ് എന്നീ ന്യായാധിപന്മാരും അടങ്ങിയ പരമോന്നത കോടതി ബെഞ്ചാണ് ഈ കേസിൽ തീർപ്പ് കൽപ്പിച്ചത്. ഒരു നിയമ പ്രകാരം ഭരണകൂടം ചെയ്യുന്ന കാര്യങ്ങൾ മുൻപറഞ്ഞ ഭരണകൂട പരിരക്ഷകളുടെ ലംഘനമായി കണക്കാക്കാനാവില്ല എന്ന നിലപാടാണ് ഈ വിധിപ്രഖ്യാപനത്തിൽ സുപ്രീം കോടതി നടത്തിയത്. <ref name="http://lawpoint"></ref>


</doc>
<doc id="221992" url="https://ml.wikipedia.org/wiki?curid=221992" title="കുര്യൻ ജോർജ്ജ്">
കുര്യൻ ജോർജ്ജ്

വാട്ടർ ട്രെയിനിന്റെ ഉപജ്ഞാതാവാണ് കുര്യൻ ജോർജ്ജ്. കൊല്ലം അഞ്ചൽ മാവിള സ്വദേശിയായ ഇദ്ദേഹം കെ. എസ്. ഇ. ബിയിൽ നിന്ന് എക്സിക്യുട്ടിവ് എഞ്ചിനിയറായി റിട്ടയർ ചെയ്തു. തിരുവനന്തപുരം സയൻസ് & ടെക്നോളജി മ്യുസിയത്തിനു മുന്നിൽ ഇദ്ദേഹത്തിന്റെ വാട്ടർ ട്രെയിൻ മാതൃക തുടർച്ചയായി അഞ്ചു വർഷത്തോളം പ്രവർത്തന സജ്ജമായി പ്രദർശിപ്പിച്ചിരുന്നു. 
അഗസ്ത്യക്കോട് ന്യൂ എൽ. പി. എസ്, കരവാളൂർ എ. എം. എം. യു. പി. എസ്സ് അഞ്ചൽ ഈസ്റ്റ് സ്കൂൾ ചങ്ങനാശ്ശേരി എസ്. ബി കോളേജ് എന്നിവിടങ്ങളിലായിരുന്നു വിദ്യാഭ്യാസം.

1993 മുതൽ 4 വർഷക്കാലം ഖരഗ്പൂർ ഐ.ഐ. ടിയിൽ ഡെപ്യൂട്ടേഷണിൽ പോയാണ് വാട്ടർ ട്രെയിൻ പപദ്ധതി പൂർത്തീകരിച്ചത്. 
വാട്ടർ ട്രെയിൻ കൂടാതെ കെ. എസ്. ഇ. ബിക്കു വേണ്ടി നിർമ്മിച്ച ഫൈബർ ഗ്ലാസ് ലാഡർ ഡി.സി റിഫ്ളക്റ്ററുകറെക്കാൾ കാര്യക്ഷമതയുള്ള സ്റ്റ്രീറ്റ് ലൈറ്റ് റിഫ്ളക്റ്റർ ഓഫ് സുപ്പീരിയർ ഡിസൈൻ എന്നിവയ്ക്ക് പേറ്റന്റ് ലഭിച്ചിട്ടുണ്ട്. പുനലൂർ ചാലിയക്കര റബർ എസ്റ്റേറ്റിൽ റബർ മരങ്ങളെ പ്രത്യേകം സജ്ജീകരിച്ച കുഴികളിൽ നട്ടുവളർത്തുക വഴി നാശനം തടയുന്ന രീതിയും ആവിഷ്കരിച്ചു.


</doc>
<doc id="221993" url="https://ml.wikipedia.org/wiki?curid=221993" title="ഏഷ്യാമേരിക്കാന">
ഏഷ്യാമേരിക്കാന

മൂന്ന് പല്ലുകൾ മാത്രം കണ്ടു കിട്ടിയിടുള്ള ഒരു ദുബിയ്സ് ഫോസ്സിൽ ആണ് ഏഷ്യാമേരിക്കാന. ഇത് തുടക്കത്തിൽ ഒരു സ്പൈനോസോറാ ദിനോസറിന്റെ പല്ലുകൾ ആണെന്നു കരുതിയിരുന്നു. എന്നാൽ പിന്നിട് ഇത് തിരുത്തുകയും ഇവ ഒരു സൌരോഡോണ്ട് ഇനത്തിൽ പെട്ട മത്സ്യത്തിന്റെ ആണ് എന്നും വിശദീകരണം ഉണ്ടായി. ഈ ജെനുസിനെ സാധുകരിക്കാൻ ഇപ്പോൾ കുടുതൽ വിവരങ്ങളും മറ്റും ലഭ്യം ആയിട്ടില്ല. അതുകൊണ്ട് തന്നെ ഇതിനെ ഒരു നോമെൻ ദുബിയേം ആയി കരുതുന്നു. എന്ത് തന്നെ ആണെങ്കിലും ഈ ഫോസ്സിൽ അന്ത്യ ക്രിറ്റേഷ്യസ് കാലത്ത് ജീവിച്ചിരുന്ന ഒരു ജീവിയുടെ ആണ് എന്ന് കരുതുന്നു. ഫോസ്സിൽ കണ്ടു കിട്ടിയിടുള്ളത് ഉസ്ബെക്കിസ്ഥാനിൽ നിന്നും ആണ്.


</doc>
<doc id="221994" url="https://ml.wikipedia.org/wiki?curid=221994" title="ഏഷ്യാറ്റോസോറസ്">
ഏഷ്യാറ്റോസോറസ്

സോറാപോഡ് വിഭാഗത്തിൽ പെട്ട ഒരു ദിനോസർ ആണ് ഏഷ്യാറ്റോസോറസ് . ഇവ ജീവിച്ചിരുന്നത് ക്രിറ്റേഷ്യസ് കാലത്തിന്റെ ആരംഭത്തിൽ ആയിരുന്നു എന്ന് അനുമാനിക്കുന്നു. ഫോസ്സിൽ ആയി ആകെ കിട്ടിയിട്ടുള്ളത് പല്ലുകൾ മാത്രം ആണ് , ചൈനയിൽ നിന്നും മംഗോളിയയിൽ നിന്നും ഫോസ്സിൽ പല്ലുകൾ കിട്ടിയിട്ടുണ്ട്. കൂടുതൽ വിവരങ്ങൾ ഒന്നും തന്നെ ഇപ്പോൾ ലഭ്യമല്ല ഇവയെ നോമെൻ ദുബിയം ആയി ആണ് കാണുനത്. പേരിന്റെ അർഥം "ഏഷ്യൻ പല്ലി" എന്നാണ്.



</doc>
<doc id="221996" url="https://ml.wikipedia.org/wiki?curid=221996" title="മരമീടൻ">
മരമീടൻ

കാസർഗോഡ് ജില്ലയിൽ തുള്ളലിനോടൊത്ത് അവതരിപ്പിക്കുന്ന ഒരു കഥാപാത്രമാണ് മരമീടൻ. ദീർഘനേരം തുള്ളുന്നതിനിടയിൽ തുള്ളൽക്കാരനു വിശ്രമത്തിനും തുള്ളലിനു കണ്ണു കൊള്ളാതിരിക്കാനും വേണ്ടിയാണ് മരമീടൻ രംഗത്തുവരുന്നത് എന്നതാണ് സങ്കല്പം. തുള്ളൽ സംഘത്തിലെ ഒരംഗം തന്നെയാണ് മരമീടൻ എന്ന കഥാപാത്രത്തെ അവതരിപ്പിക്കുന്നത്. മരം കൊണ്ട് നിർമ്മിച്ച മുഖമാണ് മരമീട്. ഇതിന് കുരങ്ങിന്റെയോ മറ്റോ രൂപമായിരിക്കും ഉണ്ടാകുക. ഇത് മുഖത്ത് കെട്ടുന്നതോടോപ്പം തന്നെ അരയിൽ ഒരു തുണി കോത്തുടുക്കുകയും ചെയ്യുന്നു. കൂടാതെ അരയിൽ മാവിന്റെയോ മറ്റോ തൂപ്പ് (ഇലകളുടെ കൂട്ടം) കെട്ടി ഞാത്തുന്നു. ഒരു കൈയ്യിൽ വടിയും മറുകൈയിൽ തൂപ്പുമായാണ് മരമീടന്റെ രംഗപ്രവേശം. ഏതാണ്ട് തുള്ളൽ പകുതിയാകുമ്പോഴാണ് മരമീടൻ അരങ്ങിലേക്ക് വരുന്നത്.

മരമീടൻ ആദ്യം തുള്ളൽക്കാരനെപോലെ അരങ്ങ് താളം ചവിട്ടുന്നു. ഈ സമയത്ത് തുള്ളൽക്കാരൻ അരങ്ങിൽ മറഞ്ഞ് നിന്ന് വിശ്രമിക്കുന്നു. മരമീടന്റെ ഗുരുവന്ദനം വളരെ രസകരമായ രീതിയിലാണ്. ഗുരുവന്ദനത്തിനു ശേഷം മരമീടൻ കാഴ്ച്ചക്കാരുടെ ഇടയിലേക്ക് നീങ്ങും. ധാരാളം പരിഹാസോക്തികൾ ആടിക്കൊണ്ടാണ് മരമീടന്റെ ആൾക്കാരുടെ ഇടയിലൂടെയുള്ള ചലനം. പ്രധാനമായും യുവജനങ്ങളേയും സ്ത്രീകളേയും പരിഹസിക്കുന്ന വരികളാണ് ചൊല്ലുക.



</doc>
<doc id="221998" url="https://ml.wikipedia.org/wiki?curid=221998" title="ഫാസ്റ്റ് ഫൈവ്">
ഫാസ്റ്റ് ഫൈവ്

2011 ൽ പുറത്തിറങ്ങിയ ഒരു അമേരിക്കൻ ആക്‌ഷൻ ചലച്ചിത്രമാണ് ഫാസ്റ്റ് ഫൈവ്. വിൻ ഡീസൽ , പോൾ വാക്കർ എന്നിവർ ആണ് മുഖ്യ കഥാപാത്രങ്ങളെ അവതരിപ്പിച്ചത്. കാറോട്ട മത്സരങ്ങളും കാറുകളും മുഖ്യ കഥാ പാത്രം ആകുന്ന ദ ഫാസ്റ്റ് ആൻഡ് ഫ്യൂരിയസ് എന്ന പരമ്പരയിലെ 5-മത്തെ ചിത്രം ആണ് ഇത്. ജസ്റ്റിൻ ലിൻ ആണ് ഇതിന്റെ സംവിധാനം നിർവഹിചിരികുന്നത്.

ഡി എസ് എസ് പിടികൂടാൻ നടക്കുന്ന ഹെർനാൻ എന്ന അഴിമതി കാരൻ ആയ വ്യാപാരിയിൽ നിന്നും ഡോമിനികോ ബ്രയാൻ എന്നിവർ $ 100 മില്യൺ കവരുന്നതാണ് കഥാ സാരം.


</doc>
<doc id="221999" url="https://ml.wikipedia.org/wiki?curid=221999" title="വേലക്കാരൻ">
വേലക്കാരൻ

1953 - ൽ പുറത്തിറങ്ങിയ ആദ്യ മലയാള ചലച്ചിത്രമാണു് വേലക്കാരൻ. ഭദ്രാ പ്രൊഡക്ഷൻ ബാനറിൽ ഇ.ആർ.കൂപ്പർ ആണു് ചലച്ചിത്രത്തിന്റെ സംവിധാനവും ഛായാഗ്രഹണവും നിർവ്വഹിച്ചിരിക്കുന്നതു്.
നിർമ്മാണം കെ ജി ശ്രീധരൻനായർ. മുതുകുളം രാഘവൻ പിള്ള കഥയും സംഭാഷണവും നിർവ്വഹിച്ചു. വി. ദക്ഷിണാമൂർത്തിയുടെ സംഗീതത്തിനു് അഭയദേവ്, തിരുനായനാർക്കുറുച്ചി മാധവൻനായർ ഗാനങ്ങളെഴുതി. ആലാപനം പി ലീല, സി കെ രേവമ്മ, ജാനമ്മ ഡേവിഡ്, എം എൽ വസന്തകുമാരി, അഗസ്റ്റ്യൻ ജോസഫ്, ജോസ്പ്രകാശ്.


</doc>
<doc id="222010" url="https://ml.wikipedia.org/wiki?curid=222010" title="രചനാന്തരണ വ്യാകരണം">
രചനാന്തരണ വ്യാകരണം

നോം ചോംസ്കി ആവിഷ്കരിച്ച ഒരു ഭാഷാശാസ്ത്രപദ്ധതിയാണ് രചനാന്തരണ വ്യാകരണം അഥവാ രചനാന്തരണ പ്രജനകവ്യാകരണം. പദസംഹിതാവ്യാകരണത്തിലെ ചോംസ്കിയൻ സമ്പ്രദായത്തിലുള്ള ഒരു പ്രജനകവ്യാകരണമാണ് ഇത്. ഇക്കാലത്ത് ഈ മേഖലയിൽ നടക്കുന്ന ഗവേഷണങ്ങളധികവും ചോംസ്കിയുടെ മിനിമലിസ്റ്റ് പരിപാടിയിൽ നിന്ന് പ്രചോദനം ഉൾക്കൊള്ളുന്നവയാണ്.


</doc>
<doc id="222013" url="https://ml.wikipedia.org/wiki?curid=222013" title="മങ്ങലംകളി">
മങ്ങലംകളി

മാവിലൻ, മലവേട്ടുവൻ സമുദായങ്ങളുടെ ഇടയിൽ പ്രചാരത്തിലുള്ള ഒരു സംഗീത- നൃത്തരൂപമാണ് മങ്ങലംകളി. ആദിവാസി വിഭാഗങ്ങളുടെ വിവാഹാഘോഷ ചടങ്ങുകളിൽ കാണുന്ന സവിശേഷതയാർന്ന ഒരു കലാരൂപമാണിത്. മലവേട്ടുവരും മാവിലരും പാടുന്ന പാട്ടുകളിൽ വ്യത്യാസം ഉണ്ടെങ്കിലും അവതരണത്തിൽ മൗലികമായ വ്യത്യാസം കാണാനില്ല. സ്ത്രീപുരുഷന്മാർ പാട്ടിന്റേയും തുടിയുടേയും താളത്തിനൊത്ത് നൃത്തം വെയ്ക്കുന്ന മങ്ങലംകളിയുടെ വാദ്യസംഘത്തിൽ പൊതുവേ തുടിയാണ് ഉപയോഗിക്കുന്നത്. പ്ലാവ്, മുരിക്ക് തുടങ്ങിയ മരങ്ങളുടെ തടിയാണ് തുടിയുണ്ടാക്കാൻ ഉപയോഗിക്കുന്നത്. ഉടുമ്പ്, വെരുക് തുടങ്ങിയ മൃഗങ്ങളുടെ തോലാണ് ഇതിനുപയോഗിക്കുന്നത്. തുടിയുടെ ശബ്ദം ക്രമീകരിക്കാനുള്ള പ്രത്യേക സംവിധാനം ചെണ്ടയിലെന്ന പോലെ തുടിയിലുമുണ്ട്. ചെറുതും വലുതുമായ തുടികളുടെ ശബ്ദത്തിൽ വ്യത്യാസമുണ്ടാകും. മങ്ങലംകളിയിൽ ഏഴ് തുടികളാണ് സാധാരണയായി ഉപയോഗിക്കുന്നത്. 

കല്യാണപന്തലിലാണ് മങ്ങലംകളി അരങ്ങേറുന്നത്. കാരണവന്മാരും മൂപ്പന്മാരും തദവസരത്തിൽ സന്നിഹിതരായിരിക്കും. കല്യാണപന്തലിലെ മധ്യഭാഗത്തുള്ള തൂണിനു ചുറ്റുമാണ് ആളുകൾ നൃത്തം ചവിട്ടുന്നത്. നൃത്തസംഘത്തിൽ മുപ്പതോളം ആളുകൾ ഉണ്ടാകും. വാദ്യോപകരണങ്ങൾ കൈകാര്യം ചെയ്യുന്നത് പുരുഷന്മാർ മാത്രമായിരിക്കും. രാത്രി മുതൽ പുലർച്ച വരെ കളി തുടർന്നുകൊണ്ടിരിക്കും. പകൽ കല്യാണപ്പെണ്ണിനേയും കൊണ്ട് ജന്മിഗൃഹങ്ങളിലേയ്ക്ക് പോകുന്ന സമയത്തും പാട്ട് പാടി നൃത്തം വയ്ക്കേണ്ടതാണ്.

മങ്ങലംകളിയിൽ പാടുന്ന പാട്ടുകളിൽ കല്യാണചടങ്ങുകളെക്കുറിച്ച് പ്രതിപാദിക്കുന്നില്ല. മനുഷ്യജീവിതത്തിന്റെ വ്യക്തമായ പ്രതിഫലനം ചില പാട്ടുകളിൽ കാണാവുന്നതാണ്. ഓണം, വിഷു, കല്യാണം തുടങ്ങിയ വിശേഷ ദിവസങ്ങളിൽ എല്ലാ ദുരിതങ്ങളും ദുഃഖങ്ങളും മറക്കുവാൻ അവർ ആടുകയും പാടുകയും ചെയ്യുന്നു. അത്തരം സന്ദർഭങ്ങളിൽ ഒരാളുടെ മനസ്സിൽ തോന്നുന്ന ആശയങ്ങൾ പാട്ടുകളായി രൂപാന്തരപ്പെടുകയാണ് ചെയ്യുന്നത്. മിക്ക പാട്ടുകൾക്കും അതിന്റേതായ ഈണവും ഉണ്ടാകും. ഒരു പാട്ടിൽ നിന്നും മറ്റൊരു പാട്ടിലേക്ക് കടക്കുമ്പോൾ താളം മാറ്റാനുള്ള അസാധാരണമായ കഴിവ് തുടി ഉപയോഗിക്കുന്നവർക്ക് ഉണ്ടാകും. ഓരോ പാട്ടിലും ഓരോ കഥയായിരിക്കും പ്രതിപാദിക്കുന്നത്. വൈവിധ്യമാർന്ന ആശയമുൾക്കൊള്ളുന്ന പാട്ടുകൾ തുളുവിലും മലയാളത്തിലുമാണുള്ളത്.

താനെ താനാനെ താനാനാനെ
തനെ താനെ താനാനെ താനാനാനെ(2)

എള്ളുള്ളേരി എള്ളുള്ളേരി മാണി നങ്കേരെ
ബിരാജ് പേട്ടേ ധുണ്ട് ഗയാ മാണി നങ്കേരെ (2)

മാണി നങ്കേരെ തെങ്കാട്ടി ഗുമര നങ്കേരേ
ഗുമര നങ്കേരെ തെങ്കാട്ടി മാണി നങ്കേരെ(2)

താനെ താനാനെ താനാനാനെ
തനെ താനെ താനാനെ താനാനാനെ(2)

മാണി നങ്കെരെ തങ്കച്ചി മ ധുംബ ളാ ധുണ്ടേയ്(4)

മാണി നങ്കേരെ തെങ്കാട്ടി ഗുമര നങ്കേരേ
ഗുമര നങ്കേരെ തെങ്കാട്ടി മാണി നങ്കേരെ(2)

താനെ താനാനെ താനാനാനെ
തനെ താനെ താനാനെ താനാനാനെ (2)

എണ്ണാ കൊണ്ട്വാ മഞ്ചള്ള് കൊണ്ട്വാ മാണി നങ്കെരെക്ക്ഹ് 
എണ്ണാ കൊണ്ട്വാ മഞ്ചള്ള് കൊണ്ട്വാ ചിക്കുട്ടി നങ്കെരെക്ക്ഹ് (2)

മാണി നങ്കേരെ തെങ്കാട്ടി ഗുമര നങ്കേരേ
ഗുമര നങ്കേരെ തെങ്കാട്ടി മാണി നങ്കേരെ(2)

താനെ താനാനെ താനാനാനെ
തനെ താനെ താനാനെ താനാനാനെ (2)

അഗളു ബന്ധനാബുജി ഇഗളു ബന്ധനാബുജി
എന്നാ പാവേ പന്താടും എളുന്നെള്ളിപ്പാടും (2)

മാണി നങ്കേരെ തെങ്കാട്ടി ഗുമര നങ്കേരേ
ഗുമര നങ്കേരെ തെങ്കാട്ടി മാണി നങ്കേരെ(2)

താനെ താനാനെ താനാനാനെ
തനെ താനെ താനാനെ താനാനാനെ (2)

ഉള്ള തെന്നലിപ്പാടും എളുന്നെള്ളിപ്പാടും (4)

മാണി നങ്കേരെ തെങ്കാട്ടി ഗുമര നങ്കേരേ
ഗുമര നങ്കേരെ തെങ്കാട്ടി മാണി നങ്കേരെ(2)

താനെ താനാനെ താനാനാനെ
തനെ താനെ താനാനെ താനാനാനെ (2)

എള്ളുള്ളേരി എള്ളുള്ളേരി മാണി നങ്കേരെ
ബിരാജ് പേട്ടേ ധുണ്ട് ഗയാ മാണി നങ്കേരെ (2)

മാണി നങ്കേരെ തെങ്കാട്ടി ഗുമര നങ്കേരേ
ഗുമര നങ്കേരെ തെങ്കാട്ടി മാണി നങ്കേരെ(2)

താനെ താനാനെ താനാനാനെ
തനെ താനെ താനാനെ താനാനാനെ(4)



</doc>
<doc id="222016" url="https://ml.wikipedia.org/wiki?curid=222016" title="തൊഴിൽതർക്ക നിയമം 1947">
തൊഴിൽതർക്ക നിയമം 1947

വ്യവസായത്തർക്കങ്ങൾ അന്വേഷിക്കാനും മദ്ധ്യസ്ഥതവഴി സമവായം കണ്ടെത്താനുമുള്ള സംവിധാനങ്ങളും നടപടിക്രമങ്ങളും ലഭ്യമാക്കുക, അതുവഴി, വ്യാവസായിക രംഗത്ത് സമാധാനവും ഐക്യവും ഉറപ്പുവരുത്തക എന്നീ ലക്ഷ്യങ്ങളോടെയാണ് വ്യവസായ തർക്കപരിഹാര നിയമം 1947 നടപ്പാക്കിയത്.

പണിമുടക്ക്, ലോക്കൌട്ട്, ലേ ഓഫ്, ജോലിഒഴിവാക്കൽ, തൊഴിലാളികളുടെ വെട്ടിക്കുറയ്കൽ, പിരിച്ചുവിടൽ, സ്ഥാപനം അടച്ചുപൂട്ടൽ തുടങ്ങി തൊഴിൽദായകരും തൊഴിലാളികളും കക്ഷികളാകുന്ന വിവിധ വിഷയങ്ങൾ പ്രതിപാദിക്കുന്ന വകുപ്പുകൾ ഈ നിയമത്തിൽ ഉൾച്ചേർത്തിരിക്കുന്നു. തൊഴിൽത്തർക്കങ്ങൾ സംബന്ധമായ അന്വേഷണം നടത്തി രമ്യമായ പരിഹാരം ഉണ്ടാക്കുവാനും മറ്റുമായിട്ടാണ് ഈ നിയമ നിർമ്മാണം നടത്തിയിട്ടുള്ളത്. 

വ്യവസായ ബന്ധവകുപ്പ് വഴി, കേന്ദ്രസർക്കാരിന്റെ തൊഴിൽ മന്ത്രാലയത്തിനാണ് ഈ നിയമം നടപ്പാക്കുന്നതിന്റെ ഉത്തരവാദിത്തം. ചീഫ് ലേബർ കമ്മീഷണർ (സെൻട്രൽ) ഈ നിയമം നടപ്പാക്കുന്നതിന് മേൽനോട്ടം വഹിക്കുന്നു.


</doc>
<doc id="222019" url="https://ml.wikipedia.org/wiki?curid=222019" title="വിൻ ഡീസൽ">
വിൻ ഡീസൽ

നിരവധി ചലച്ചിത്ര പരമ്പരയിലൂടെ പ്രശസ്തനായ അമേരിക്കൻ ചലച്ചിത്ര നടനും സംവിധായകനും ചലച്ചിത്ര നിർമാതാവും തിരകഥാകൃത്തുമാണ് വിൻ ഡീസൽ (ജനനം ജൂലൈ 18, 1967).
1990 മുതൽ ഇങ്ങോട്ട് നിരവധി ഹിറ്റ്‌ ചിത്രങ്ങൾ ഈ നടന്റെ പേരിൽ ഉണ്ട്.


</doc>
<doc id="222027" url="https://ml.wikipedia.org/wiki?curid=222027" title="തായാട്ട് ശങ്കരൻ">
തായാട്ട് ശങ്കരൻ

മലയാളത്തിലെ ഒരു ഗദ്യ സാഹിത്യകാരനും സാംസ്കാരിക പ്രവർത്തകനുമായിരുന്നു തായാട്ട് ശങ്കരൻ (1926 ഓഗസ്റ്റ് 6 - 1985 മാർച്ച് 23). 1968-ൽ നിരൂപണത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചു.

തലശ്ശേരിയിൽ പന്ന്യന്നൂരിൽ തായാട്ട് വീട്ടിൽ ജനിച്ചു. അച്ഛൻ വെള്ളുവ ചന്തു നമ്പ്യാർ,അമ്മ ലക്ഷ്മി അമ്മ കുന്നുമ്മൽ സ്കൂൾ, കതിരൂർ ഹൈസ്കൂൾ, തലശ്ശേരി ബ്രണ്ണൻ എന്നിവടങ്ങളിലായിരുന്നു വിദ്യാഭ്യാസം. സ്കൂളിലും കോളേജിലും അദ്ധ്യാപകനായി. കോൺഗ്രസ്സിലും പിന്നീട് പ്രജാപാർട്ടി, പി.എസ്.പി എന്നിവയിൽ പ്രവർത്തിച്ചു. പിന്നീട് ഇടതു പക്ഷ ചിന്താഗതിക്കാരനായി. വിപ്ലവം പത്രത്തിന്റെ ആദ്യ പത്രാധിപരായിരുന്നു. പിന്നീട് ദേശാഭിമാനി വാരികയുടെ പത്രാധിപരായി.1974 ൽ കേരള ഗ്രന്ഥശാലാ സംഘത്തിന്റെ പ്രസിഡന്റായി. പുരോഗമന കലാ സാഹിത്യ സംഘത്തിന്റെ നേതാവായിരുന്നു. 23 മാർച്ച് 1985 ന് അന്തരിച്ചു.


</doc>
<doc id="222032" url="https://ml.wikipedia.org/wiki?curid=222032" title="ദി ദിനോസർ പ്രൊജക്റ്റ്‌">
ദി ദിനോസർ പ്രൊജക്റ്റ്‌

2012ൽ പുറത്തിറങ്ങിയ ഒരു സാഹസിക സിനിമയാണ് ദി ദിനോസർ പ്രൊജക്റ്റ്‌. ഇതിന്റെ രചനയും സംവിധാനവും നിർവഹിച്ചിരിക്കുന്നത് സിഡ് ബെന്നെറ്റ് ആണ്. വീഡിയോ ക്ലിപിങ്ങുകൾ കോർത്ത്‌ ഇണക്കി സിനിമ ഉണ്ടാകുന്ന രീതിയിൽ ആണ് ഈ സിനിമ നിർമ്മിചിരികുന്നത്.

ഒരു സംഘം ബ്രിട്ടീഷ്‌ പര്യവേഷകർ കോങ്ഗോയിൽ കാടുകളിൽ വിചിത്ര ജീവികളെ അന്വേഷിച്ചു പോകുന്നതും അവിടെ അവർ ദിനോസറുകളാൽ വേട്ടയാടപെടുന്നതും ആണ് കഥ സാരം.


</doc>
<doc id="222039" url="https://ml.wikipedia.org/wiki?curid=222039" title="തവിട്ടു ട്രൗട്ട്">
തവിട്ടു ട്രൗട്ട്

സാൽമോണിഡെ (Salmonidae) മത്സ്യകുടുംബത്തിൽപ്പെടുന്ന ഒരു മത്സ്യമാണ് തവിട്ടു ട്രൗട്ട്. ഇവയിൽ തനെ രണ്ടു വർഗ്ഗങ്ങൾ നിലനിൽക്കുന്നു കടൽ ട്രൗട്ടും , നദി ട്രൗട്ടും . കടൽ ട്രൗട്ടുകൾ കടൽ ജലത്തിലേക്ക് പലായനം ചെയ്യുമ്പോൾ നദി ട്രൗട്ടുകൾ മുട്ടയിടാനായി തടാകങ്ങളിൽ നിന്നും നദികളിലേക്ക് പലായനം ചെയ്യുന്നു. ഇവ 20 കിലോ വരെ ഭാരം വെക്കാവുന്ന മത്സ്യങ്ങൾ ആണ് എന്നാൽ ചെറിയ നദികളിലും മറ്റും കാണുന്ന ഇനത്തിനു 1 കിലോ ഭാരം മാത്രമേ കാണു. ഒറ്റ തവണ ഒരു കിലോ ഭാരമുള്ള പെൺ 2000 മുട്ടകൾ വരെ ഇടുന്നതായി കണക്കാക്കുന്നു. 20 വർഷം ആണ് ഇവയുടെ ശരാശരി ആയുസ്സ്.

തവിട്ടു ട്രൗട്ട് (Salmo trutta) യൂറോപ്പിലേയും ഏഷ്യയിലേയും ജലാശയങ്ങളിൽ വ്യാപകമായി കാണപ്പെടുന്നു. എന്നാൽ പാലായന സ്വഭാവം ഉള്ളത് കൊണ്ട് ഇവക്ക് ആഗോളവ്യാപനമുണ്ടെന്ന് കരുതപ്പെടുന്നു.


</doc>
<doc id="222046" url="https://ml.wikipedia.org/wiki?curid=222046" title="ഗ്രനേഡ് ലോഞ്ചർ">
ഗ്രനേഡ് ലോഞ്ചർ

ഗ്രനേഡിനെ കൈകൊണ്ട് എറിയുന്നതിനേക്കാൾ കൂടുതൽ കൃത്യമായും കൂടുതൽ വേഗത്തിലും കൂടുതൽ ദൂരത്തിലും എറിയാനായി സൈനികർ ഉപയോഗിക്കുന്ന ഉപകരണമാണ് ഗ്രനേഡ് ലോഞ്ചർ. ഗ്രനേഡ് ലോഞ്ചർ മാത്രമായോ മറ്റ് തോക്കുകളുടെ കൂടെ ഘടിപ്പിച്ചോ ഇത് ഉപയോഗിക്കാറുണ്ട്. കൂടുതൽ റൈഫിളുകളും നിർമ്മിച്ചിരിക്കുന്നത് ഗ്രനേഡ് ഫയറിങിനു കൂടി ഉപയോഗിക്കുന്നതിനാണ്.


</doc>
<doc id="222049" url="https://ml.wikipedia.org/wiki?curid=222049" title="കശ്മീരി ഗേറ്റ്">
കശ്മീരി ഗേറ്റ്

പുരാനി ദില്ലി അഥവാ ഓൾഡ് ഡെൽഹിയുടെ വടക്കുവശത്തുള്ള ഇരട്ടക്കമാനാകൃതിയിലുള്ള കവാടമാണ് കശ്മീരി ഗേറ്റ്. ഈ കവാടമിരിക്കുന്ന പ്രദേശവും ഇതേപേരിൽത്തന്നെ ഇന്ന് അറിയപ്പെടുന്നു. പുരാനി ദില്ലി അഥവാ ഷാജഹാനാബാദ് നഗരത്തിന്റെ കശ്മീരിനോട് അഭിമുഖമായുള്ള കവാടമായതിനാലാണ് ഈ പേര്. കവാടത്തിനുപുറമേ, മുഗൾകാലത്തെയും ബ്രിട്ടീഷ് ഭരണകാലത്തെയും പല ചരിത്രസ്മാരകങ്ങളും ഈ പ്രദേശത്തുണ്ട്. ഡെൽഹിയിലെ പ്രധാനപ്പെട്ട ഒരു അന്തർസംസ്ഥാന ബസ് ടെർമിനലും (ഐ.എസ്.ബി.ടി.), ഡെൽഹി മെട്രോയുടെ പ്രധാനപ്പെട്ട ഇന്റർചേഞ്ച് സ്റ്റേഷനും ഇവിടെ സ്ഥിതിചെയ്യുന്നു. ആഭ്യന്തര ബസ് ടെർമിനലായ മോറി ഗേറ്റ് ടെർമിനലും ഇവിടെയുണ്ട്.

പുരാനി ദില്ലിയുടെ നഗരഭിത്തി, കശ്മീരി ഗേറ്റിൽ നിന്നാരംഭിച്ച് മോറി ഗേറ്റ് ഭാഗത്തേക്ക് ഏതാണ്ട് ഒരു കിലോമീറ്ററോളം ദൈർഘ്യത്തിൽ ഇന്നും നിലനിൽക്കുന്നുണ്ട്. ദാരാ ഷിക്കോ ഗ്രന്ഥാലയം (ഒക്റ്റർലോണി റെസിഡെൻസി എന്ന പേരിലും അറിയപ്പെടുന്ന ഇത് ബ്രിട്ടീഷ് റെസിഡന്റിന്റെ കാര്യാലയവുമായിരുന്നു), ദില്ലിയിലെ ആദ്യത്തെ ക്രിസ്ത്യൻ പള്ളിയായ സെയിന്റ് ജെയിംസ് പള്ളി, ലോതിയൻ സെമിത്തേരി, നിക്കോൾസൺ സെമിത്തേരി, ബ്രിട്ടീഷ് മാഗസിൻ എന്നിവ കശ്മീരി ഗേറ്റിനു പരിസരത്തുള്ള ചരിത്രസ്മാരകങ്ങളാണ്. 
1857-ലെ ലഹളയുടെ അന്ത്യത്തിലെ ദില്ലി പിടിച്ചടക്കലിൽ പ്രധാന യുദ്ധക്കളമായിരുന്നു കശ്മീരി ഗേറ്റ്.

കശ്മീരി ഗേറ്റിനു കിഴക്കുവശത്ത് യമുനാനദിയും വടക്കുപടിഞ്ഞാറായി ഗ്രീൻ റിഡ്ജും സ്ഥിതിചെയ്യുന്നു. കശ്മീരി ഗേറ്റിന് വടക്കുവശത്താണ് ബ്രിട്ടീഷുകാർ മുൻപ് വസിച്ചിരുന്ന സിവിൽ ലൈൻസ്. തെക്കുവശത്ത് ഓൾഡ് ഡെൽഹി റെയിൽവേ സ്റ്റേഷനാണ്.


</doc>
<doc id="222055" url="https://ml.wikipedia.org/wiki?curid=222055" title="ബാകേസോറസ്">
ബാകേസോറസ്

ഓർനിതോപോഡ് വിഭാഗത്തിൽ പെട്ട ഒരു ദിനോസർ ആണ് . അന്ത്യ ക്രിറ്റേഷ്യസ് കാലത്ത് ആണ് ഇവ ജീവിച്ചിരുന്നത്. ചൈനയിൽ നിന്നും ആണ് ഫോസ്സിൽ കണ്ടു കിട്ടിയിടുള്ളത്. ഇവയ്ക്കു ഇത് വരെ ഒരു വ്യക്തമായ ഉപനിരയോ അതിനുള്ള പേരോ നിർദ്ദേശിക്കപെട്ടിടില്ല. 2005 ൽ കണ്ടു പിടികപെട്ടെങ്കില്ലും 2006 വരെ ഇങ്ങനെ ഒരു കണ്ടുപിടുത്തം പോലും പുറം ലോകം അറിഞ്ഞിരുന്നില്ല. കുടുതൽ വിവരങ്ങൾ ഒന്നും ഇപ്പോൾ ലഭ്യമല്ല.



</doc>
<doc id="222058" url="https://ml.wikipedia.org/wiki?curid=222058" title="കെ.ജി. അടിയോടി">
കെ.ജി. അടിയോടി

കേരളത്തിലെ പ്രമുഖനായ ജന്തുശാസ്ത്രജ്ഞനും, ശാസ്ത്രസാഹിത്യകാരനും, കേരള ശാസ്ത്രസാഹിത്യ പരിഷത്തിന്റെ സ്ഥാപകരിലൊരാളുമായിരുന്നു ഡോ. കെ.ജി അടിയോടി (1937 ഫെബ്രുവരി 18 – 2001 മേയ് 28). കേണോത്ത് ഗോവിന്ദൻ അടിയോടി എന്ന് പൂർണ്ണനാമം.UPSCയിലെ ആദ്യ മലയാളി മെബറുമാണ്‌ കെ.ജി. അടിയോടി.

തൃക്കരിപ്പൂരിൽ കാവിൽ കാമ്പ്രത്ത് ഗോവിന്ദ പൊതുവാളുടെയും കേണോത്ത് ലക്ഷ്മിപ്പിള്ളയാതിരി അമ്മയുടെയും മകനായി കണ്ണൂർ ജില്ലയിലെ പെരളത്ത് ജനിച്ചു. ഭാര്യ ഗവേഷകയായ ഡോ. റീത്ത. യൂണിയൻ പബ്ലിക്ക് സർവ്വീസ് കമ്മീഷൻ അംഗമായിരിക്കെ, 2001 മെയ് 28ന് ന്യൂഡൽഹിയിൽവെച്ചാണ് അദ്ദേഹം അന്തരിച്ചത്.

മംഗലാപുരം സെന്റ് ആഗ്നസ് കോളജ്, കോഴിക്കോടു ദേവഗിരി സെന്റ് ജോസഫ്സ് കോളജ് എന്നിവിടങ്ങളിൽ അധ്യാപകനായി ജോലി നോക്കി. 1964-70 വരെ കേരള സർവകലാശാലാ ജന്തുശാസ്ത്രവകുപ്പിൽ ഫോർഡ് ഫൌണ്ടേഷന്റെ ഗവേഷണ പ്രോജക്ടിൽ റിസർച്ച് അസിസ്റ്റന്റായിരുന്നു. കീടങ്ങളുടെ ന്യൂറോ എൻഡോക്രൈനോളജിയിൽ ഇദ്ദേഹം നടത്തിയ ഗവേഷണങ്ങൾക്ക് 1970-ൽ പി.എച്ച്.ഡി. ബിരുദം ലഭിച്ചു. ഇതിനുശേഷം മലയാളം എൻസൈക്ളോപീഡിയയിൽ ആറുമാസക്കാലം ശാസ്ത്രവിഭാഗം എഡിറ്ററായിരുന്നു. തുടർന്ന് കോഴിക്കോടു സർവകലാശാലാജന്തുശാസ്ത്ര വിഭാഗത്തിൽ റീഡറായി ചേർന്ന അടിയോടി 1977-ൽ പ്രൊഫസറും പിന്നീട് ജന്തുശാസ്ത്രവകുപ്പു മേധാവിയും സയൻസ്ഫാക്കൽറ്റിഡീനും ആയി.

1977-78-ൽ ബ്രിട്ടനിലും പിന്നീട് ജർമനിയിലെ കോൺ(Kohn) സർവകലാശാലയിലും ഫ്രാൻസിലെ പാരീസ് സർവകലാശാലയിലും അടിയോടി ഗവേഷണം നടത്തി. ക്രസ്റ്റേഷ്യൻ പ്രത്യുത്പാദന ഫിസിയോളജിയിലാണ് പിന്നീട് ഇദ്ദേഹം ഗവേഷണം തുടർന്നത്. 1994-96-ൽ കൊച്ചി ശാസ്ത്ര സാങ്കേതിക സർവകലാശാല വൈസ് ചാൻസലർ ആയി ഇദ്ദേഹം സേവനമനുഷ്ഠിച്ചു. യൂണിയൻ പബ്ളിക് സർവീസ് കമ്മീഷൻ അംഗമായിരുന്നു

ഇന്റർനാഷണൽ സൊസൈറ്റി ഒഫ് ഇൻവെർട്ടിബ്രേറ്റ് റിപ്രൊഡക്ഷൻ (ISIR) എന്ന സംഘടന രൂപീകരിച്ച അടിയോടിതന്നെയായിരുന്നു 1986 വരെ അതിന്റെ സെക്രട്ടറി ജനറൽ. കേരള ശാസ്ത്രസാഹിത്യ പരിഷത്തിന്റെ സ്ഥാപകരിൽ പ്രമുഖനായ അടിയോടി ദേശീയ ശാസ്ത്രവേദിയുടെ സ്ഥാപക പ്രസിഡന്റുമായിരുന്നു. 

ദേശീയ-അന്തർദേശീയ ജേർണലുകളിലും ആനുകാലിക പ്രസിദ്ധീകരണങ്ങളിലും ഇംഗ്ളീഷിലും മലയാളത്തിലും 300-ൽ അധികം ഗവേഷണ ലേഖനങ്ങൾ പ്രസിദ്ധീകരിച്ചിട്ടുണ്ട്. 

എന്നിവയാണ് പ്രധാന കൃതികൾ.



</doc>
<doc id="222059" url="https://ml.wikipedia.org/wiki?curid=222059" title="സംയോജിത ശിശു വികസന സേവന പദ്ധതി">
സംയോജിത ശിശു വികസന സേവന പദ്ധതി

സ്ത്രീകളുടേയും കുട്ടികളുടേയും സേവനത്തിനും ആരോഗ്യ പോഷകാഹാര സംരക്ഷണത്തിനും ശാക്തികരണത്തിനുമായി ഇന്ത്യാ ഗവണ്മെന്റിന്റെ വനിതാ-ശിശു വികസന മന്ത്രാലയം 1975 ഒക്ടോബർ രണ്ടാം തീയതി നടപ്പിലാക്കിയ സാമൂഹ്യ സുരക്ഷാ പദ്ധതിയാണ് സംയോജിത ശിശു വികസന സേവന പദ്ധതി (ICDS) (Hindi: समन्वित बाल विकास योजना). 
നവജാതശിശു മുതൽ ആറു വയസിൽ താഴെയുള്ള കുട്ടികൾ, അമ്മമാർ, കൗമാരപ്രായക്കാരായ പെൺകുട്ടികൾ തുടങ്ങിയവരുടെ ജീവിത സാഹചര്യങ്ങൾ മെച്ചപ്പെടുത്തൽ, പോഷകാഹരക്കുറവ് അടക്കമുള്ള പ്രശ്നങ്ങൾ പരിഹരിക്കൽ തുടങ്ങിയവയാണ് ഐ.സി.ഡി.എസിന്റെ പ്രധാന പ്രവർത്തനങ്ങൾ. 


</doc>
<doc id="222061" url="https://ml.wikipedia.org/wiki?curid=222061" title="കെ.ജി. അടിയോടി (രാഷ്ട്രീയപ്രവർത്തകൻ)">
കെ.ജി. അടിയോടി (രാഷ്ട്രീയപ്രവർത്തകൻ)

ഇന്ത്യൻ നാഷണൽ കോൺഗ്രസ് നേതാവും കേരള മുൻമന്ത്രിയുമായിരുന്നു കെ.ജി. അടിയോടി (ജനനം: 1927- മരണം: 23 ഒക്ടോബർ 1987.)

കോഴിക്കോടു ജില്ലയിലെ പേരാമ്പ്രയിൽ കാനോത്ത് ചന്തുകിടാവിന്റെയും ലക്ഷ്മി അമ്മയുടെയും മകനായി ൽ ജനിച്ചു. കൂത്താളി ഹൈസ്കൂളിലെ പ്രാഥമിക വിദ്യാഭ്യാസത്തിനുശേഷം കോഴിക്കോട്, മദിരാശി എന്നിവിടങ്ങളിലായി വിദ്യാഭ്യാസം പൂർത്തിയാക്കി. എൽ.ഐ.എം. ബിരുദധാരിയായ ഇദ്ദേഹം പേരാമ്പ്രയിൽ മെഡിക്കൽ പ്രാക്ടീസ് ആരംഭിച്ചു. തുടർന്നു സജീവ രാഷ്ട്രീയത്തിൽ പ്രവേശിച്ച അടിയോടി 1969-ൽ കോൺഗ്രസ് നിയോജകമണ്ഡലം ഖജാൻജിയായി. 1970-ൽ പേരാമ്പ്രയിൽ നിന്ന് കേരള നിയമസഭയിലേക്കു തെരഞ്ഞെടുക്കപ്പെട്ട അടിയോടി സി. അച്യുതമേനോൻ മന്ത്രിസഭയിൽ ധനകാര്യം, ഭക്ഷ്യം, വനം എന്നീ വകുപ്പുകളുടെ മന്ത്രിയായി.

1977-ൽ വയനാട്ടിലെ കൽപ്പറ്റയിൽ നിന്ന് വീണ്ടും നിയമസഭയിലേക്കു അടിയോടി തെരഞ്ഞെടുക്കപ്പെട്ടു. കെ.പി.സി.സി. വൈസ് പ്രസിഡന്റായും പ്രസിഡന്റായും പാർലമെന്റ് അംഗമായും ഇദ്ദേഹം പ്രവർത്തിച്ചിട്ടുണ്ട്. പി.എസ്.സി. ചെയർമാൻ ആയിരുന്ന അടിയോടി തത്സ്ഥാനം രാജിവച്ച് 1984-ൽ കോഴിക്കോടുനിന്ന് ലോക്സഭയിലേക്കു മത്സരിച്ചു ജയിച്ചു. ലോക്സഭയിൽ വിവിധ കമ്മിറ്റികളിൽ അംഗമായിരുന്നു. സഹധർമിണി മാധവിക്കുട്ടിയമ്മ, അഞ്ചുമക്കളുണ്ട്.-ന് ഇദ്ദേഹം അന്തരിച്ചു.


</doc>
<doc id="222091" url="https://ml.wikipedia.org/wiki?curid=222091" title="വധശിക്ഷ മോണ്ടിനെഗ്രോയിൽ">
വധശിക്ഷ മോണ്ടിനെഗ്രോയിൽ

വധശിക്ഷ നിയമം മൂലം നിർത്തലാക്കപ്പെട്ട രാജ്യമാണ് മോണ്ടിനെഗ്രോ. 1798-ലാണ് മോണ്ടിനെഗ്രോയിൽ വധശിക്ഷ നിയമം മൂലം ആദ്യമായി വ്യവസ്ഥ ചെയ്തത്. 2002 ജൂൺ 19-ന് ഇത് നിർത്തലാക്കപ്പെട്ടു. 1981 ജനുവരി 29-നാണ് അവസാന വധശിക്ഷ നടപ്പിലാക്കിയത്. വെടിവച്ചായിരുന്നു ശിക്ഷ നടപ്പിലാക്കുന്നത്. 2001 ഒക്റ്റോബർ 11-നാണ് അവസാന വധശിക്ഷകൾ വിധിക്കപ്പെട്ടത്. സിവിലും രാഷ്ട്രീയവുമായ അവകാശങ്ങളുടെ അന്താരാഷ്ട്ര കൺവെൻഷന്റെ രണ്ടാം ഓപ്ഷണൽ പ്രോട്ടോക്കോൾ (2001 സെപ്റ്റംബർ 6), മനുഷ്യാവകാശങ്ങൾക്കായുള്ള യൂറോപ്യൻ കൺവെൻഷന്റെ പതിമൂന്നാം പ്രോട്ടോക്കോൾ, No. 6 and No. 13 (2004 മാർച്ച് 3) എന്നിവ വധശിക്ഷ നിർത്തലാക്കുന്നതു സംബന്ധിച്ച് മോണ്ടനെഗ്രോ ഉൾപ്പെട്ട അന്താരാഷ്ട്ര ഉടമ്പടികളാണ്. മോണ്ടനെഗ്രോ ഭരണഘടനയുടെ ആർട്ടിക്കിൾ 26 പ്രകാരം Constitution (2007): വധശിക്ഷ നിരോധിതമാണ്”.

1851 വരെ മോണ്ടിനെഗ്രോ ഒരു മതഭരണസംവിധാനത്തിൻ കീഴിലായിരുന്നു. ഓർത്തഡോക്സ് ബിഷപ്പും, ഗോത്രവർഗ്ഗപ്രതിനിധികളുൾപ്പെട്ട സെനറ്റും ചേർന്നാണ് രാജ്യം ഭരിച്ചിരുന്നത്. 1789-ലാണ് ആദ്യമായി എഴുതപ്പെട്ട നിയമവ്യവസ്ഥിതി നിലവിൽ വന്നത്. ഇത് 1803-ൽ പരിഷ്കരിക്കപ്പെട്ടു. കൊലപാതകം, രാജ്യദ്രോഹം എന്നീ കുറ്റങ്ങൾക്ക് വധശിക്ഷ നൽകാൻ ഈ നിയമത്തിൽ വ്യവസ്ഥയുണ്ടായിരുന്നു. വധശിക്ഷ നടപ്പിലാക്കാൻ മൂന്ന് മാർഗ്ഗങ്ങളായിരുന്നു വ്യവസ്ഥ ചെയ്തിരുന്നത്: തൂക്കിക്കൊല്ലൽ, വെടിവച്ചുകൊല്ലൽ, കല്ലെറിഞ്ഞുകൊല്ലൽ എന്നിവ. എല്ലാ ഗോത്രങ്ങളുടെയും പ്രതിനിധികൾ ചേർന്നായിരുന്നു വെടിവച്ചുള്ള വധശിക്ഷ നടപ്പാക്കിയിരുന്നത്. ചില സമയങ്ങളിൽ ഇത് നൂറുകണക്കിനാൾക്കാർ ചേർന്നായിരുന്നു ചെയ്തിരുന്നത്. മരിച്ച ആളുടെ ഗോത്രക്കാർ കൊന്ന ആളുകളുടെ ഗോത്രക്കാരോട് പകരം ചോദിക്കാതിരിക്കാനായിരുന്നു ഈ നടപടി. നിയമം അനുശാസിച്ചിരുന്നില്ല എങ്കിലും വധശിക്ഷ കള്ളന്മാർക്കും നൽകിയിരുന്നു. ചരിത്രസ്രോതസ്സുകളനുസരിച്ച് 1831-ൽ കള്ളനെ തൂക്കിക്കൊല്ലുകയും കൊലപാതകിയെ വെടിവച്ചുകൊല്ലുകയുമായിരുന്നു ചെയ്തിരുന്നത്. . 1839-1840 സമയത്ത് 20-ഓളം കുറ്റവാളികളെ വധിക്കുകയുണ്ടായി. 

മോണ്ടിനെഗ്രോ മതഭരണത്തിൽ നിന്ന് രാജഭരണത്തിലേയ്ക്ക് മാറിയശേഷം 1855-ൽ ഒരു പുതിയ നിയമസംഹിത നിലവിൽ വന്നു. ഇതനുസരിച്ച് 18 കുറ്റങ്ങൾക്ക് വധശിക്ഷ നൽകാവുന്നതായിരുന്നു. കൊലപാതകം, രാജ്യദ്രോഹം, രാജകുമാരന്റെ അന്തസ്സിനെതിരായ കുറ്റങ്ങൾ, പലതരം മോഷണങ്ങൾ, നികുതി നൽകാതിരിക്കൽ എന്നിവയായിരുന്നു കുറ്റങ്ങൾ. തന്റെ ഭാര്യ മറ്റൊരാളോട് അവിഹിത ബന്ധം പുലർത്തുന്നതായി കണ്ട് അവരെ രണ്ടുപേരെയുമോ ഒരാളെയോ കൊല്ലുന്ന ആളെ ഒരു തരത്തിലും ശിക്ഷിച്ചുകൂടാ എന്ന് വ്യവസ്ഥയുണ്ടായിരുന്നു. ആണുങ്ങളെ വെടിവച്ചുകൊല്ലുകയായിരുന്നു ചെയ്തിരുന്നതെങ്കിലും സ്ത്രീകളെ തൂക്കിക്കൊല്ലുകയോ മുക്കിക്കൊല്ലുകയോ കല്ലെറിഞ്ഞുകൊല്ലുകയോ ആയിരുന്നു ചെയ്തിരുന്നത്. സ്ത്രീകൾക്ക് വധശിക്ഷ നൽകുന്നത് വളരെ വിരളമായിരുന്നു. തന്റെ ഭർത്താവിനെ കൊന്നതിന് 1854-ൽ ഒരു സ്ത്രീയെ കല്ലെറിഞ്ഞുകൊന്നതായി രേഖകളുണ്ട്.

1906-ലാണ് ആദ്യ ആധുനിക പീനൽ കോഡ് നിലവിൽ വന്നത്. ഇതിൽ ഇരുപത് കുറ്റങ്ങൾക്ക് മരണശിക്ഷ വ്യവസ്ഥ ചെയ്തിരുന്നു. പത്ത് സൈനികർ ചേർന്ന് ഫയറിംഗ് സ്ക്വാഡ് രൂപീകരിച്ചായിരുന്നു വധശിക്ഷ നടപ്പിലാക്കിയിരുന്നത്. 1914-ന് മുൻപ് നടന്ന വധശിക്ഷകളുടെ സ്ഥിതിവിവരക്കണക്കുകൾ ലഭ്യമല്ല. വർഷം ഒന്നോ രണ്ടോ വധശിക്ഷകളേ നടക്കാറുണ്ടായിരുന്നുള്ളൂ എന്നാണ് രേഖകൾ സൂചിപ്പിക്കുന്നത്. 1908-ലും 1909-ലും സർക്കാരിനെതിരായി ഗൂഢാലോചന നടത്തി എന്നാരോപിച്ച് 13 ആൾക്കാരെ വിചാരണ ചെയ്യുകയും ഇതിൽ 9 പേരെ വധശിക്ഷയ്ക്ക് വിധിക്കുകയും ചെയ്തതാണ് ഇതിനൊരപവാദം. 

1918-ൽ യൂഗോസ്ലാവ്യ രൂപീകരിച്ചപ്പോൾ രാജ്യത്ത് വിവിധ നിയമവ്യവസ്ഥകൾ നിലവിലുണ്ടായിരുന്നു. ബോസ്നിയ ഹെർസെഗോവിന, ക്രോയേഷ്യ, സ്ലോവേനിയ, വോജ്വോഡിന എന്നീ സ്ഥലങ്ങളിൽ രഹസ്യസ്ഥലത്തുവച്ച് തൂക്കിലേറ്റിയായിരുന്നു വധശിക്ഷ നടപ്പാക്കിയിരുന്നത്. സെർബിയ, കോസോവോ, മോണ്ടെനെഗ്രോ, മാസെഡോണിയ എന്നിവിടങ്ങളിൽ പരസ്യമായി വെടിവച്ചുകൊല്ലുകയായിരുന്നു ചെയ്തിരുന്നത്. 1929-ൽ രാജ്യം മുഴുവനും ഒരു പീനൽ കോഡ് നിലവിൽ വന്നപ്പോൾ തൂക്കിലേറ്റിയുള്ള വധശിക്ഷ പൊതുവായ ശിക്ഷാരീതിയായി സ്വീകരിച്ചു. സൈനികക്കോടതികളിലെ ശിക്ഷ മാത്രമായിരുന്നു ഇതിനൊരപവാദം. വെടിവച്ചുകൊല്ലുകയായിരുന്നു ഇവിടത്തെ ശിക്ഷാരീതി. മരണകാരണമാകുന്ന മോഷണവും കൊലപാതകവുമായിരുന്നു സാധാരണഗതിയിൽ വധശിക്ഷ ലഭിക്കുന്ന കുറ്റങ്ങൾ. തീവ്രവാദപ്രവർത്തനങ്ങൾക്കും വധശിക്ഷ നൽകിയിരുന്നു. 1920 മുതൽ 1940 വരെ മോണ്ടിനെഗ്രോയിൽ ഔദ്യോഗികക്കണക്കുകൾ പ്രകാരം 14 മരണശിക്ഷാ വിധിക‌ളുണ്ടാവുകയും ഇതിൽ അഞ്ചെണ്ണം നടപ്പാക്കുകയും ചെയ്തിരുന്നു. യൂഗോസ്ലാവ്യയിൽ മുഴുവനുള്ള കണക്കുകളനുസരിച്ച് ഇത് 904 ശിക്ഷാവിധികളൂം 291 ശിക്ഷനടപ്പാക്കലുമായിരുന്നു). 
രണ്ടാം ലോകമഹായുദ്ധത്തിനു ശേഷമുള്ള ആദ്യവർഷങ്ങളിൽ യുദ്ധക്കുറ്റവാളികൾക്കും ശത്രുവിനോട് യോജിച്ചുപ്രവർത്തിച്ചവർക്കും "ജനങ്ങളുടെ ശത്രുക്കൾ"ക്കുമെതിരേ (കമ്യൂണിസ്റ്റ് ഭരണകൂടത്തിന്റെ എതിരാളികൾ) നിത്യേന ധാരാളം വധശിക്ഷാവിധികൾ പുറപ്പെടുവിക്കപ്പെടുമായിരുന്നു. 1951 വരെ 10,000 വധശിക്ഷകൾ പുറപ്പെടുവിക്കപ്പെട്ടിട്ടുണ്ട് എന്ന് കരുതപ്പെടുന്നു. ഇതിൽ ഭൂരിപക്ഷത്തെയും വധിക്കുകയുമുണ്ടായി. മോണ്ടിനെഗ്രോയിൽ നൂറുകണക്കിനാൾക്കാരെ വധശിക്ഷയ്ക്ക് വിധിക്കുകയും ഇതിൽ ഉദ്ദേശം മൂന്നിൽ രണ്ട് ആൾക്കാരെ വധിക്കുകയും ചെയ്തിട്ടുണ്ട്. സർക്കാർ മുതൽ മോഷ്ടിക്കുക, രാഷ്ട്രീയക്കുറ്റങ്ങൾ, കൊലപാതകം, മോഷണം എന്നിവയും വധശിക്ഷ ലഭിക്കാവുന്ന കുറ്റങ്ങളായിരുന്നു. 1959-കളായപ്പോഴേക്കും വധശിക്ഷ തൂക്കിക്കൊല്ലലിലൂടെയോ വെടിവയ്പ്പിലൂടെയോ ആയിരുന്നു നടപ്പാക്കിയിരുന്നത്. കോടതിയായിരുന്നു ഏത് രീതി വേണമെന്ന് തീരുമാനിച്ചിരുന്നത്. യുദ്ധത്തിനുശേഷമുള്ള ആദ്യ വർഷങ്ങളിൽ പ്രധാന കുറ്റവാളികളൂടെ ശിക്ഷ പൊതു സ്ഥലത്തുവച്ചായിരുന്നു നടത്തിയിരുന്നത്. 1950-നു ശേഷം വധശിക്ഷകളുടെ എണ്ണം പൊടുന്നനെ കുറഞ്ഞു. 1950-നും 1958-നും ഇടയിൽ യൂഗോസ്ലാവ്യയിൽ 229 വധശിക്ഷാവിധികളുണ്ടായപ്പോൾ മോണ്ടിനെഗ്രോയിൽ ഇത് പത്തിനും ഇരുപതിനും ഇടയിലായിരുന്നു.

1959-ലെ പരിഷ്കാരങ്ങൾ അത്ര കർശനമല്ലാത്ത ഒരു നിയമവ്യവസ്ഥ വരുവാൻ കാരണമായി. വധശിക്ഷ ലഭിക്കാവുന്ന കുറ്റങ്ങൾ കുറയുകയും മോഷണത്തിനും വസ്തുക്കൾക്ക് നാശനഷ്ടമുണ്ടാക്കുന്നതിനും മറ്റും വധശിക്ഷ നൽകുന്നത് നിർത്തലാക്കുകയും ചെയ്തു. തൂക്കിക്കൊല്ലൽ നിർത്തലാക്കപ്പെട്ടു. വധശിക്ഷ നൽകാനുള്ള ഏക മാർഗ്ഗം വെടിവച്ചുകൊല്ലലായിരുന്നു. എട്ട് പോലീസുകാർ ചേർന്നായിരുന്നു ഇത് നടപ്പിലാക്കിയിരുന്നത്. ഇതിൽ പകുതിപ്പേർക്കേ യധാർത്ഥ വെടിയുണ്ടയുള്ള തോക്കുകൾ ന‌ൽകപ്പെട്ടിരുന്നുള്ളൂ. പരസ്യമായി വധശിക്ഷ നടപ്പിലാക്കരുത് എന്ന് വ്യവസ്ഥയുണ്ടായിരുന്നു. 1959 മുതൽ 1991 വരെ വർഷം രണ്ടോ മൂന്നോ വധശിക്ഷയായിരുന്നു നടപ്പാക്കപ്പെട്ടിരുന്നത്. ഈ സമയത്ത് മോണ്ടിനെഗ്രോയിൽ പത്തിൽ താഴെ വധശിക്ഷകളേ നടന്നിട്ടുള്ളൂ. 1981 ജനുവരി 29-നാണ് മോണ്ടിനെഗ്രോയിൽ അവസാന വധശിക്ഷ നടപ്പിലാക്കപ്പെട്ടത്. ഡ്രാഗിസ റിസ്റ്റിക് എന്നയാളെ ഒരു പ്രായപൂർത്തിയാകാത്ത കുട്ടിയെ ബലാത്സംഗം ചെയ്തു കൊന്നു എന്ന കുറ്റത്തിന് വധശിക്ഷയ്ക്ക് വിധിക്കുകയായിരുന്നു.

1992 ഏപ്രിൽ മുതൽ സെർബിയയും മോണ്ടിനെഗ്രോയും ചേർന്ന ഒരു ഫെഡറൽ രാജ്യം (ഫെഡറൽ റിപ്പബ്ലിക്ക് ഓഫ് യൂഗോസ്ലാവ്യ) നിലവിൽ വന്നു. 1991 മുതൽ 2002 വരെ മോണ്ടിനെഗ്രോയിലെ കോടതികൾ 8 വധശിക്ഷകൾ വിധിക്കുകയുണ്ടായി. ഇതിൽ ഒരു ശിക്ഷയും നടപ്പാക്കപ്പെട്ടില്ല. 
1906-ൽ വധശിക്ഷയ്ക്കെതിരായ ഒരു കൈപ്പുസ്തകം സെറ്റിൻജെ എന്ന സ്ഥലത്തുനിന്ന് പ്രസിദ്ധീകരിക്കപ്പെട്ടിരുന്നു. 1907-ൽ രാജകുമാരന്റെ താല്പര്യം രാജ്യദ്രോഹമൊഴികെയുള്ള കുറ്റങ്ങൾക്ക് വധശിക്ഷ ഒഴിവാക്കുക എന്നാണ് എന്ന് നീതിന്യായമന്ത്രി പാർലമെന്റിൽ പ്രസ്താവിക്കുകയുണ്ടായി. എങ്കിലും പീനൽ കോഡിൽ മാറ്റങ്ങളൊന്നും വരുത്തുകയുണ്ടായില്ല. വധശിക്ഷ നിയമവ്യവസ്ഥയിൽ നിലനിൽക്കുകയും ചെയ്തു. 
ഫെഡറൽ കുറ്റങ്ങൾക്ക് (വംശഹത്യ, യുദ്ധക്കുറ്റങ്ങൾ, രാഷ്ട്രീയവും സൈനികവുമായ കുറ്റങ്ങൾ) എന്നിവയ്ക്ക് വധശിക്ഷ നൽകേണ്ടതില്ല എന്ന് 1992 ഏപ്രിൽ 25-ന് പാസായ ഭരണഘടന വ്യവസ്ഥ ചെയ്തു. കൊലപാതകം, മോഷണം എന്നീ കുറ്റങ്ങൾക്ക് വധശിക്ഷ നൽകാൻ പക്ഷേ വ്യവസ്ഥയുണ്ടായിരുന്നു. മോണ്ടിനെഗ്രോയിലെ അംഗങ്ങൾ വധശിക്ഷ നിർത്തലാക്കണം എന്ന അഭിപ്രായം മുന്നോട്ടുവച്ചിരുന്നു.
2002 ജൂൺ 19-ന് മോണ്ടിനെഗ്രൻ പാർലമെന്റ് നിയമപരിഷ്കരണത്തിലൂടെ വധശിക്ഷയെപ്പറ്റിയുള്ള എല്ലാ പരാമർശവും പീനൽ കോഡിൽ നിന്ന് ഒഴിവാക്കി. യൂറോപ്യൻ കൗൺസിലിൽ ചേരാനുള്ള താൽപ്പര്യമായിരുന്നു ഈ തീരുമാനത്തിന് കാരണം.

www.smrtnakazna.rs ഈ സൈറ്റിൽ മോണിനെഗ്രോയിലെ വധശിക്ഷകളുടെ ഡേറ്റാബേസ് നൽകിയിട്ടുണ്ട് (1918–2002)


</doc>
<doc id="222099" url="https://ml.wikipedia.org/wiki?curid=222099" title="പുന്നശ്ശേരി നീലകണ്ഠശർമ്മ">
പുന്നശ്ശേരി നീലകണ്ഠശർമ്മ

കേരളത്തിലെ സാമൂഹ്യ പരിഷ്കർത്താവും, സംസ്കൃത പണ്ഡിതനും ആയിരുന്നു പുന്നശ്ശേരി നമ്പി എന്ന പുന്നശ്ശേരി നീലകണ്ഠശർമ്മ.

മലബാറിലെ വള്ളുവനാടൻ താലൂക്കിൽ പട്ടാമ്പിയിൽ പുന്നശ്ശേരി ഇല്ലത്തെ നാരായണ ശർമ്മയുടെയും വരവൂർ തളിയിൽ മൂളത്ത് ഏഴിക്കറ ഇല്ലത്തു പാപ്പി മനയമ്മയുടെയും പുത്രനായി 1858 ജൂൺ 17-ാം തീയതി നീലകണ്ഠശർമ്മ ജനിച്ചു.അഞ്ചു വയസ്സായപ്പോൾ കുലഗുരുവായിരുന്ന അറങ്ങോട്ടു വാര്യർ പാരമ്പര്യമനുസരിച്ച് എഴുത്തിനിരുത്തി. അദ്ദേഹവും തൃത്താല എടവീട്ടിൽ ഗോവിന്ദ മാരാരും, കുലുക്കല്ലൂര് ഉണിക്കണ്ടവാര്യരും ആദ്യകാല ഗുരുക്കന്മാരാണ്. 

സിദ്ധരൂപം, അമരകോശം തുടങ്ങിയ പ്രാഥമിക പാഠങ്ങൾ എല്ലാം അനുക്രമം അഭ്യസിച്ചു. തുടർന്ന് കേരളവർമ്മ ഉമിത്തിരി പുന്നശ്ശേരി ഇല്ലത്തു താമസിച്ചു, നമ്പിയെ പഠിപ്പിച്ചു. കാവ്യനാടകാദികൾ, ജ്യോതിഷ ഗ്രന്ഥങ്ങൾ എന്നിവ പഠിച്ചത് അദ്ദേഹത്തിൽ നിന്നാണ്. തൃപ്രങ്ങോട്ടു കുഞ്ഞുണ്ണി മൂസ്സതിൽ നിന്ന് വ്യാകരണവും അലങ്കാര ശാസ്ത്രവും അഷ്ടാംഗഹൃദയവും മറ്റും അഭ്യസിച്ചു.

പുന്നശ്ശേരി നീലകണ്ഠശർമ്മ സംസ്കൃതത്തിൽ അഗാധമായ പാണ്ഡിത്യം നേടിയ വ്യക്തിയായിരുന്നു. സംസ്കൃത വിദ്യാഭ്യാസം പുനരുജ്ജീവിപ്പിക്കുന്നതിനായി അദ്ദേഹം 1888-ൽ സരസ്വതോദ്യോതിനി എന്ന സംസ്കൃത പാഠശാല സ്ഥാപിച്ചു.1921-ൽ കോളേജ് ആയി ഉയർത്തപ്പെട്ട ഈ വിദ്യാലയമാണ് പട്ടാമ്പിയിലെ ഇന്നത്തെ ഗവ:സംസ്കൃതകോളേജ്.
അയിത്തവും,ജാതി വിവേചനവും ശക്തമായിരുന്ന കാലത്ത് ജാതി-മത-ലിംഗ ഭേദമന്യേ ഏവർക്കും വിജ്ഞാനം പകർന്നു കൊടുത്ത സാമൂഹ്യ പരിഷ്കർത്താവായിരുന്നു പുന്നശ്ശേരി നമ്പി
ഒരേ സമയത്തു പത്തു ശിഷ്യന്മാരെ, പത്തു വിഷയങ്ങൾ - ദുർഗ്രഹശാസ്ത്രങ്ങൾ- പഠിപ്പിച്ചിരുന്ന അസാമാന്യ പ്രതിഭയായാണു മഹാകവി പിയെ പൊലുള്ള ശിഷ്യന്മാർ നമ്പിയെക്കുറിച്ച് അനുസ്മരിക്കുന്നത്

വൈദ്യം, ജോത്സ്യം, സാഹിത്യം എന്നിവയിലും ഗ്രഹഗണിതത്തിലും ഗോള ഗണിതത്തിലും അദ്ദേഹം ഒന്നു പോലെ നിഷ്ണാതനായിരുന്നു. അദ്ദേഹം പട്ടാമ്പി പഞ്ചാംഗം പ്രസിദ്ധീകരിച്ചു . 1078ൽ ചിന്താമണിയെന്ന പേരിൽ ഒരു വൈദ്യശാലയും സ്ഥാപിച്ചു.ഗുരുനാഥൻ എന്നായിരുന്നു നമ്പി പരക്കെ അറിയപ്പെട്ടിരുന്നത്. നമ്പിക്ക് 1085ൽ തിരുവിതാംകൂർ ശ്രീമൂലം തിരുനാൾ മഹാരാജാവും സാമൂതിരി മാനവിക്രമ ഏട്ടൻ തമ്പുരാനും വീരശൃംഖല സമ്മാനിച്ചു. തൃപ്പൂണിത്തുറ വിദ്വൽസദസ്സിൽ നിന്ന് പണ്ഡിത രാജ ബിരുദവും നൽകിയിട്ടുണ്ട്.
കെ.പി. നാരായണ പിഷാരോടി,പി. കുഞ്ഞിരാമൻ നായർ,പി.എസ്. അനന്തനാരായണശാസ്ത്രി,വിദ്വാൻ പി. കേളുനായർ,റ്റി.സി. പരമേശ്വരൻ മൂസ്സത്,തപോവനസ്വാമി മുതലായവരൊക്കെ പുന്നശ്ശെരി നമ്പിയുടെ ശിഷ്യഗണങ്ങളിൽ ചിലരാണ്.


</doc>
<doc id="222102" url="https://ml.wikipedia.org/wiki?curid=222102" title="പൃഥി - 2">
പൃഥി - 2

ഇന്ത്യ തദ്ദേശീയമായി വികസിപ്പിച്ച മധ്യദൂര ഭൂതലമിസൈലാണ് പൃഥി-2 . 2012 ഡിസംബർ 20, വ്യാഴാഴ്ച രാവിലെ 9.20-ന് ചാന്ദിപുരിലെ കടലിൽ സംയോജിത പരീക്ഷണ മേഖലയിൽ (ഐ.ടി.ആർ.) ചലിക്കുന്ന വിക്ഷേപിണിയിൽ നിന്നായിരുന്നു പരീക്ഷണ വിക്ഷേപണം. പ്രതിരോധ ഗവേഷണ വികസന വിഭാഗം വികസിപ്പിച്ചെടുത്ത മിസൈൽ 500 കിലോഗ്രാം യുദ്ധോപകരണങ്ങൾ സഹിതം 350 കിലോമീറ്റർ വരെയുള്ള ലക്ഷ്യസ്ഥാനത്ത് എത്തും. വാഹകശേഷി ആയിരം കിലോഗ്രാം ആയി ഉയർത്താനും കഴിയും.

ഇൻറഗ്രേറ്റഡ് ഗൈഡഡ് മിസൈൽ ഡെവലപ്‌മെൻറ് പ്രോഗ്രാം (ഐ.ജി.ഡി.എം.പി.) അനുസരിച്ച് ഇന്ത്യ വികസിപ്പിക്കുന്ന അഞ്ചു മിസൈലുകളിലൊന്നാണിത്.


</doc>
<doc id="222106" url="https://ml.wikipedia.org/wiki?curid=222106" title="അച്ഛനും ബാപ്പയും">
അച്ഛനും ബാപ്പയും

കെ.എസ്. സേതുമാധവൻ സംവിധാനം ചെയ്തു 1972-ൽ പുറത്തിറങ്ങിയ മലയാളചലച്ചിത്രമാണ് അച്ഛനും ബാപ്പയും (English: ). കെ.ടി. മുഹമ്മദ് തിരക്കഥയെഴുതിയ ഈ സിനിമയിൽ മതങ്ങൾക്കതീതമായി മനുഷ്യർ ജീവിക്കുന്ന ലോകത്തെക്കുറിച്ചുള്ള സ്വപ്നമാണ് ഉള്ളത്. ആ വർഷത്തെ മികച്ച ദേശീയോദ്ഗ്രഥനചിത്രത്തിനുള്ള നർഗീസ് ദത്ത് പുരസ്കാരം നേടി. ഈ ചിത്രത്തിലെ "മനുഷ്യൻ മതങ്ങളെ സൃഷ്ടിച്ചു" എന്ന ഗാനത്തിനാണ് കെ.ജെ. യേശുദാസിന് ആദ്യമായി മികച്ച ഗായകനുള്ള ദേശീയ ചലച്ചിത്രപുരസ്കാരം ലഭിച്ചത്.

അനാഥയായ ഒരു മുസ്ലീം പെൺകുട്ടിയെ തന്റേടിയും ആരെയും കൂസാത്തവനുമായ ഒരു ഹിന്ദു ദത്തെടുത്തു വളർത്തുന്നു. തുടർന്ന് നാട്ടിലുണ്ടായ പ്രശ്നങ്ങൾ വർഗ്ഗീയ സംഘർഷമായി വളരൂന്നു.




</doc>
<doc id="222109" url="https://ml.wikipedia.org/wiki?curid=222109" title="ആർട്ടികേറിയ">
ആർട്ടികേറിയ

തൊലി പുറത്ത് കാന്നുന്ന ചുവന്ന തടിച്ച ചൊറിച്ചിലോടു കൂടിയ അവസ്ഥയെ ആണ് ആർട്ടികേറിയ എന്ന് വിളികുന്നത്. സാധാരണയായി ഇവ പ്രത്യൂർജത മൂലം ആണ് ഉണ്ടാവാറ് എന്നാൽ ചുരുങ്ങിയ സന്ദർഭങ്ങളിൽ പ്രത്യൂർജത കൂടാതെയും ഇവ കാണപെടുന്നു. പ്രത്യൂർജത മൂലം ഉള്ള മിക്കവയും ആറ് ആഴ്ച്ച കൊണ്ട് തന്നെ ശമിക്കുന്നു ( അക്യൂട്ട്) എന്നാൽ പ്രത്യൂർജത കൂടാതെ ഉള്ള അവസരത്തിൽ ഇത് 1 കൊല്ലം മുതൽ 20 കൊല്ലം വരെ നീണ്ടു നിൽക്കാം (ക്രോണിക്) .

ചുവന്നു തടിച്ച ഈ പാടുകൾ ചർമത്തിൽ എവിടെ വേണമെങ്കിലും വരാം. ഇവ ഒരു മൊട്ടുസൂചി യുടെ മൊട്ടിന്റെ വലിപ്പം മുതൽ അനേക സെന്റി മീറ്റർ വരെ വരാം.


</doc>
<doc id="222119" url="https://ml.wikipedia.org/wiki?curid=222119" title="ഭരദ്വജൻ">
ഭരദ്വജൻ

സപതർഷികളിലൊരാളായ ഭരദ്വജമുനി ബൃഹസ്പതിയുടെ പുത്രനാണ്. വനവാസത്തിനു പോയ ശ്രീരാമനും കൂട്ടർക്കും അത്യാവശ്യം വേണ്ട സഹായങ്ങൾ ചെയ്തു കൊടുക്കുന്നത് ഭരദ്വജമുനിയാണ്.


</doc>
<doc id="222121" url="https://ml.wikipedia.org/wiki?curid=222121" title="ഏവിമൈമസ്">
ഏവിമൈമസ്

പക്ഷികളോട് വളരെ അടുത്ത സാമ്യം ഉള്ള ഒരു മിനോരപ്ടോർ വിഭാഗത്തിൽ പെട്ട ദിനോസർ ആണ് ഏവിമൈമസ്. അന്ത്യ ക്രിറ്റേഷ്യസ് കാലത്ത് ആണ് ഇവ ജീവിച്ചിരുന്നത്. ഫോസ്സിൽ കണ്ടു കിട്ടിയിടുള്ളത് മംഗോളിയയിൽ നിന്നും ആണ്. പേരിന്റെ അർഥം പക്ഷികളോട് സാമ്യം അല്ലെകിൽ പക്ഷികളെ അനുകരിക്കുന്ന എന്നാണ്. 

വളരെ ചെറിയ ദിനോസർ ആയ ഇവയ്ക്ക് 5 അടി മാത്രം ആയിരുന്നു. ശരീരത്തെ അപേക്ഷിച്ച് തലയോട്ടി വളരെ ചെറുതായിരുന്നു എന്നാൽ സാമാന്യം വലിയ തലച്ചോറും കണ്ണും ആയിരുന്നു ഇവയ്ക്ക്. 


</doc>
<doc id="222128" url="https://ml.wikipedia.org/wiki?curid=222128" title="സ്ട്രാഡിവാരിയസ്">
സ്ട്രാഡിവാരിയസ്

ഇറ്റലിയിൽ പതിനാറും പതിനേഴും നൂറ്റാണ്ടുകളിൽ ജീവിച്ചിരുന്ന സ്ട്രാഡിവാരി കുടുംബത്തിലെ അംഗങ്ങൾ, പ്രത്യേകിച്ച് അന്റോണിയോ സ്ട്രാഡിവാരി നിർമ്മിച്ച വയലിൻ, സെല്ലോ തുടങ്ങിയ തന്ത്രിവാദ്യോപകരണങ്ങൾ പൊതുവായി സ്ട്രാഡിവാരി അഥവാ സ്ട്രാഡിവാരിയസ് എന്നറിയപ്പെടുന്നു. ഇവയോടു കിടനിൽക്കുന്ന സമാനമായ ഉൽപ്പങ്ങൾ ഇതുവരേയും ആർക്കും സൃഷ്ടിക്കാൻ കഴിഞ്ഞിട്ടില്ലെന്നു വിശ്വസിക്കപ്പെടുന്നു. അതുകൊണ്ടു തന്നെ, 'സ്റ്റ്രാഡിവാരിയസ്' എന്ന പദം ഇംഗ്ലീഷ് ഭാഷയിൽ 'അത്യന്തം വിശിഷ്ടമായ' എന്ന അർത്ഥത്തിൽ ഒരു വിശേഷണമായി പ്രചാരത്തിൽ വന്നിട്ടുണ്ടു്.


</doc>
<doc id="222130" url="https://ml.wikipedia.org/wiki?curid=222130" title="ലെസ്ലി ക്ലോഡിയസ്">
ലെസ്ലി ക്ലോഡിയസ്

ഇന്ത്യയുടെ ഇതിഹാസ ഹോക്കിതാരമായിരുന്നു ലെസ്ലി ക്ലോഡിയസ് (25 മാർച്ച് 1927 - 20 December 2012) 
ഹോക്കിയിൽ ഏറ്റവും കൂടുതൽ ഒളിമ്പിക് മെഡലുകളെന്ന ഗിന്നസ് റെക്കോഡ് ക്ലോഡിയസിന്റെയും ഉധംസിങ്ങിന്റെയും പേരിലാണ് രേഖപ്പെടുത്തിയിട്ടുള്ളത്.

ഛത്തിസ്ഗഡിലെ ബിലാസ്പൂരിൽ ജനിച്ച ലെസ്ലി വാൾട്ടർ ക്ലോഡിയസ് ഇന്ത്യൻ ഹോക്കിയുടെ പ്രതാപകാലത്ത് ടീം അംഗമായിരുന്നു ക്ലോഡിയസ്. 1948(ലണ്ടൻ ), 1952(ഹെൽസിങ്കി), 1956(മെൽബൺ ) ഒളിമ്പിക്‌സുകളിൽ ഇന്ത്യ സ്വർണം നേടുമ്പോൾ ടീമിലെ കരുത്തനായ താരമായിരുന്നു ക്ലോഡിയസ്. 1960-ലെ റോം ഒളിമ്പിക്‌സിൽ വെള്ളി നേടിയ ഇന്ത്യൻ ടീമിന്റെ ക്യാപ്റ്റനുമായിരുന്നു. ധ്യാൻചന്ദിനു ശേഷം ഇന്ത്യ കണ്ട ഏറ്റവും മികച്ച ഹോക്കി താരങ്ങളിലൊരാളായാണ് ക്ലോഡിയസ് അറിയപ്പെടുന്നത്. റൈറ്റ് ഹാഫായി കളിച്ചിരുന്ന അദ്ദേഹത്തിൻറെ ഡ്രിബ്ളിങ്ങും പാസിങ്ങും അനുപമമായിരുന്നു.

1974, '78 ഏഷ്യൻ ഗെയിംസുകളിൽ ഇന്ത്യൻ ടീം മാനേജരായും കുറേക്കാലും സെലക്ടറായും പ്രവർത്തിച്ചു. 


</doc>
<doc id="222138" url="https://ml.wikipedia.org/wiki?curid=222138" title="ടി. ഷൺമുഖം">
ടി. ഷൺമുഖം

ഇന്ത്യൻ ഫുട്‌ബോൾ ടീമിലെ ഒരംഗമായിരുന്നു 'ഒളിമ്പ്യൻ' തുളുഖാനം ഷണ്മുഖം എന്ന ടി. ഷൺമുഖം(19 ജൂൺ 1920 – 13 ഡിസംബർ 2012). 1951-ലെ ഡൽഹി ഏഷ്യൻ ഗെയിംസിൽ സ്വർണമെഡൽ നേടിയ ദേശീയ ടീമിലംഗമായിരുന്ന ഈ മധ്യനിരക്കാരൻ ഹെൽസിങ്കി ഒളിമ്പിക്‌സിലും(1952) ഇന്ത്യയ്ക്കായി പങ്കെടുത്തിട്ടുണ്ട്.
ബാംഗ്ലൂരിൽ ഗാരിസൺ ഗ്രൗണ്ടിലും പോലീസ് ഗ്രൗണ്ടിലും ബ്രിട്ടീഷുകാർ ഫുട്‌ബോൾ തട്ടുന്നതു കണ്ടാണ് കളിയിലേക്ക് ആകൃഷ്ടനായത്. ടെന്നീസ് പന്തുപയോഗിച്ചായിരുന്നു തുടക്കത്തിൽ കളി. ഷണ്മുഖത്തിന്റെ കളിക്കമ്പം ബ്രിട്ടീഷുകാരുടെ ശ്രദ്ധയൽപ്പെട്ടു. ഓസ്റ്റിൻ ടൗൺ ഹൈസ്കൂളിലായിരുന്നു കളിയുടെ ബാലപാഠങ്ങൾ പഠിച്ച ഷണ്മുഖം, പിന്നീട് ബാംഗ്ലൂർ സീനിയർ ഡിവിഷൻ ലീഗിൽ മഹാരാജ സോഷ്യൽസ്, ബാംഗ്ലൂർ സ്റ്റുഡന്റ് ഫുട്‌ബോൾ ക്ലബ്ബ് ടീമുകൾക്കുവേണ്ടി കളിച്ചു. 1941-ൽ ബാംഗ്ലൂർ പോലീസിന്റെ സള്ളിവൻ പോലീസ് സ്‌പോർട്‌സ് ക്ലബ്ബിൽ ചേർന്നതോടെയാണ് അറിയപ്പെടുന്ന താരമായി മാറി.

കളിക്കാരനെന്ന നിലയിലും പരിശീലകനെന്ന നിലയിലും ഷണ്മുഖം കർണാടകത്തിന് സന്തോഷ് ട്രോഫി സമ്മാനിച്ചിട്ടുണ്ട്. 1944 മുതൽ 54 വരെ കർണാടക(അന്നത്തെ മൈസൂർ) സന്തോഷ് ട്രോഫി ടീമിലംഗമായി. '46ലും 52ലും മൈസൂർ ടീം സന്തോഷ് ട്രോഫി നേടുമ്പോൾ ക്യാപ്റ്റനായിരുന്നു. 1983-84ൽ കർണാടകം സന്തോഷ് ട്രോഫി നേടിയപ്പോൾ പരിശീലകനും. 1968-69ൽ കർണാടകം സന്തോഷ് ട്രോഫി നേടുമ്പോൾ സഹപരിശീലകനായിരുന്നു. പ്രശസ്ത ഗോവൻ ടീം സാൽഗോക്കറിന്റെ പരിശീലകനായി 14 വർഷം സേവനമനുഷ്ഠിച്ചു. ഈ കാലയളവിൽ സാൽഗോക്കർ ഫെഡറേഷൻ കപ്പ്, റോവേഴ്‌സ് കപ്പ്(1988), മൺമറഞ്ഞുപോയ കേരളത്തിലെ പ്രശസ്ത ടൂർണമെന്റുകളിലൊന്നായ ചാക്കോള കപ്പ്, സിക്കിമിലെ മഹാരാജ കപ്പ് എന്നിവ നേടി.

1951 ഏഷ്യാഡ് സെമിയിൽ അഫ്ഗാനിസ്താനെതിരെയാണ് ദേശീയ ജഴ്സിയിൽ അരങ്ങേറ്റം കുറിച്ചത്. ഹെൽസിങ്കി ഒളിമ്പിക്സിൽ യൂഗോസ്ലാവിയക്കെതിരെയും ബൂട്ടുകെട്ടിയിറങ്ങി. മധ്യനിരയിൽ മികച്ച കളി മികവ് പുറത്തെടുത്ത അദ്ദേഹം കളിയെ സൂക്ഷ്മമായി നിരീക്ഷിക്കുന്ന പ്രകൃതക്കാരനായിരുന്നു. പിന്നീട് കോച്ചിൻെറ കുപ്പായത്തിൽ തിളങ്ങാൻ സഹായിച്ചതും ഇതുതന്നെ. കർണാടക കോച്ചായ അദ്ദേഹം 1983-84 ൽ ടീമിന് സന്തോഷ് ട്രോഫി നേടിക്കൊടുത്തു. 1968-69 സീസണിൽ കർണാടക സന്തോഷ് ട്രോഫി നേടുമ്പോൾ അദ്ദേഹം അസിസ്റ്റൻറ് കോച്ചായിരുന്നു.

ജപ്പാനിൽ നടന്ന ഫിഫയുടെ പരിശീലകക്കളരിയിലേക്ക് എൻ.ഐ.എസ്. 1968-ൽ അയച്ച നാലു പ്രമുഖരുടെ സംഘത്തിൽ അംഗമായിരുന്നു ഷണ്മുഖം. പി.കെ.ബാനർജി, ചുനി ഗോസ്വാമി, ജർണയിൽ സിങ് എന്നിവരായിരുന്നു മറ്റു മൂന്നുപേർ.


</doc>
<doc id="222143" url="https://ml.wikipedia.org/wiki?curid=222143" title="വധശിക്ഷ സെർബിയയിൽ">
വധശിക്ഷ സെർബിയയിൽ

വധശിക്ഷ നിയമം മൂലം നിർത്തലാക്കപ്പെട്ട രാജ്യമാണ് സെർബിയ. 1804-ൽ സെർബിയയുടെ രൂപീകരണം മുതൽ ഇവിടെ വധശിക്ഷ ഉപയോഗത്തിലുണ്ടായിരുന്നു. 2002 ഫെബ്രുവരി 26-ന് സെർബിയൻ പാർലമെന്റ് വധശിക്ഷ നിർത്തലാക്കാനുള്ള വ്യവസ്ഥകൾ ക്രിമിനൽ കോഡിൽ ചേർക്കുകയുണ്ടായി. 1992 ഫെബ്രുവരി 14-നാണ് അവസാന വധശിക്ഷ നടപ്പിലാക്കിയത്. വെടിവച്ചായിരുന്നു ശിക്ഷ നടപ്പിലാക്കുന്നത്. 2001 ലായിരുന്നു അവസാന വധശിക്ഷകൾ വിധിക്കപ്പെട്ടത്. സിവിലും രാഷ്ട്രീയവുമായ അവകാശങ്ങളുടെ അന്താരാഷ്ട്ര കൺവെൻഷന്റെ രണ്ടാം ഓപ്ഷണൽ പ്രോട്ടോക്കോൾ (2001 സെപ്റ്റംബർ 6), മനുഷ്യാവകാശങ്ങൾക്കായുള്ള യൂറോപ്യൻ കൺവെൻഷന്റെ പതിമൂന്നാം പ്രോട്ടോക്കോൾ, No. 6, No. 13 (2004 മാർച്ച് 3) എന്നിവ വധശിക്ഷ നിർത്തലാക്കുന്നതു സംബന്ധിച്ച് സെർബിയ ഉൾപ്പെട്ട അന്താരാഷ്ട്ര ഉടമ്പടികളാണ്. സെർബിയ ഭരണഘടനയുടെ ആർട്ടിക്കിൾ 24 പ്രകാരം Constitution (2007): മനുഷ്യജീവൻ അമൂല്യമാണ്. അതിനാൽ റിപ്പബ്ലിക്ക് ഓഫ് സെർബിയയിൽ വധശിക്ഷ ഉണ്ടാവില്ല” എന്ന് വ്യവസ്ഥ ചെയ്യുന്നു. 

പത്തൊൻപതാം നൂറ്റാണ്ടിന്റെ ആദ്യ ദശകങ്ങളിൽ കൊലപാതകം, മോഷണം, രാഷ്ട്രീയക്കുറ്റങ്ങൾ, ശിശുഹത്യ, വിവാഹേതര ലൈംഗിക ബന്ധങ്ങൾ എന്നീ കുറ്റങ്ങൾക്കൊക്കെ വധശിക്ഷ നൽകാൻ വ്യവസ്ഥ ചെയ്തിരുന്നു.

1858 വരെ വെടിവച്ചുകൊല്ലൽ, തൂക്കിക്കൊല്ലൽ, ബ്രേക്കിംഗ് ഓൺ ദി വീൽ, ലീഗൽ ഗൗണ്ട്ലറ്റ് (വടിയേന്തി നി‌ൽക്കുന്ന രണ്ടുവരി ആൾക്കാർക്കിടയിലൂടെ കുറ്റവാളിയെ ഓടിക്കുകയും അവർ അയാളെ അടിക്കുകയും ചെയ്യുക), ശിരഛേദം, ശൂലത്തിലേറ്റൽ എന്നീ രീതികൾ വധശിക്ഷയ്ക്കുപയോഗിച്ചിരുന്നു. 1842 വരെ കൊലപാതകികളെ ഏതുമാർഗ്ഗത്തിലാണോ അവർ കൊല നടത്തിയത്, ആ രീതിയിൽ കൊല്ലുന്ന രീതിയും നിലവിലുണ്ടായിരുന്നു. പൂർണ്ണമായി ചീഞ്ഞുപോകും വരെ ശവശരീരങ്ങൾ ചക്രങ്ങളിൽ പൊതുസ്ഥലത്ത് പ്രദർശിപ്പിക്കുകയും ചെയ്യുമായിരുന്നു. 1858-ൽ വധശിക്ഷ നടപ്പാക്കാനുള്ള ഏക മാർഗ്ഗമായി വെടിവയ്പ്പിനെ തിരഞ്ഞെടുത്തു. ശവശരീരങ്ങൾ പ്രദർശിപ്പിക്കുന്ന രീതി നിർത്തലാക്കപ്പെട്ടു.

1860-ലെ ആദ്യ സെർബിയൻ പീനൽ കോഡ് പ്രകാരം വധശിക്ഷകൾ പൊതുസ്ഥലത്തുവച്ച് വെടിവച്ചായിരിക്കണം നടപ്പാക്കേണ്ടിയിരുന്നത്. കുറ്റവാളിയുടെ ശരീരം ഉടൻ തന്നെ മറവു ചെയ്യുകയും ചെയ്യണമായിരുന്നു. മരണത്തിലേയ്ക്ക് നയിക്കുന്ന മോഷണം, കൊലപാതകം, രാജ്യദ്രോഹം എന്നിവ തുടങ്ങി ആറു കുറ്റങ്ങ‌ൾക്ക് വധശിക്ഷ നൽകാൻ വ്യവസ്ഥയുണ്ടായിരുന്നു. 1863-ൽ മോഷണത്തിനുള്ള വധശിക്ഷ വീണ്ടും കൊണ്ടുവരപ്പെട്ടു. 1902-ൽ വീണ്ടും മോഷണത്തിന് വധശിക്ഷ നൽകുന്നത് നിർത്തലാക്കപ്പെട്ടു. 1905-ൽ ബെൽഗ്രേഡിൽ വധശിക്ഷകൾ പരസ്യമായി നടപ്പിലാക്കുന്നത് നിർത്തലാക്കപ്പെട്ടു. രാജ്യത്തെ മറ്റു പട്ടണങ്ങളിൽ ആയിരക്കണക്കിന് ആൾക്കാർ വധശിക്ഷ കാണുവാൻ കൂടുമായിരുന്നു. 

1889 മുതൽ കൃത്യമായ സ്ഥിതിവിവരക്കണക്കുകൾ സൂക്ഷിക്കാൻ തുടങ്ങി. അതിനു മുൻപ് ചില വർഷങ്ങളിലെ വധശിക്ഷകളുടെ കണക്കേ ലഭ്യമായുള്ളൂ. 1844-ൽ 62 ആൾക്കാരെ വധശിക്ഷ നൽകാൻ വിധിക്കുകയും ഇതിൽ 50 ശിക്ഷകൾ നടപ്പാക്കുകയും ചെയ്തു. 1857 – 87 (10), 1868 – 64 (36), 1887 – 34 (23) എന്നിങ്ങനെയായിരുന്നു കണക്കുകൾ. 1883-ൽ സർക്കാരിനെതിരായി കലാപമുണ്ടായ വർഷമായിരുന്നു. 117 ആൾക്കാരെ വധശിക്ഷയ്ക്ക് വിധിക്കുകയും ഇതിൽ 47 ശിക്ഷകൾ നടപ്പാക്കുകയുമുണ്ടായി. ഔദ്യോഗിക കണക്കുകൾ പ്രകാരം 1889 മുതൽ 1914 വരെ 600 മരണശിക്ഷാവിധികൾ പുറപ്പെടുവിക്കപ്പെട്ടു. ഇതിൽ 344 ശിക്ഷകൾ നടപ്പിലാക്കപ്പെട്ടു. 

1918-ൽ യൂഗോസ്ലാവ്യ രൂപീകരിച്ചപ്പോൾ രാജ്യത്ത് വിവിധ നിയമവ്യവസ്ഥകൾ നിലവിലുണ്ടായിരുന്നു. ബോസ്നിയ ഹെർസെഗോവിന, ക്രോയേഷ്യ, സ്ലോവേനിയ, വോജ്വോഡിന എന്നീ സ്ഥലങ്ങളിൽ രഹസ്യസ്ഥലത്തുവച്ച് തൂക്കിലേറ്റിയായിരുന്നു വധശിക്ഷ നടപ്പാക്കിയിരുന്നത്. സെർബിയ, കോസോവോ, മോണ്ടെനെഗ്രോ, മാസെഡോണിയ എന്നിവിടങ്ങളിൽ പരസ്യമായി വെടിവച്ചുകൊല്ലുകയായിരുന്നു ചെയ്തിരുന്നത്. 1929-ൽ രാജ്യം മുഴുവനും ഒരു പീനൽ കോഡ് നിലവിൽ വന്നപ്പോൾ തൂക്കിലേറ്റിയുള്ള വധശിക്ഷ പൊതുവായ ശിക്ഷാരീതിയായി സ്വീകരിച്ചു. സൈനികക്കോടതികളിലെ ശിക്ഷ മാത്രമായിരുന്നു ഇതിനൊരപവാദം. വെടിവച്ചുകൊല്ലുകയായിരുന്നു ഇവിടത്തെ ശിക്ഷാരീതി. മരണകാരണമാകുന്ന മോഷണവും കൊലപാതകവുമായിരുന്നു സാധാരണഗതിയിൽ വധശിക്ഷ ലഭിക്കുന്ന കുറ്റങ്ങൾ. തീവ്രവാദപ്രവർത്തനങ്ങൾക്കും വധശിക്ഷ നൽകിയിരുന്നു. 

ഔദ്യോഗിക കണക്കുകൾ പ്രകാരം സെർബിയയിൽ 1920 മുതൽ 1940 വരെ 459 മരണശിക്ഷാവിധികൾ പുറപ്പെടുവിക്കപ്പെട്ടു. ഇതിൽ 232 ശിക്ഷകൾ നടപ്പിലാക്കപ്പെട്ടു. ഈ സമയത്ത് യൂഗോസ്ലാവ്യയിൽ മുഴുവൻ 904 മരണശിക്ഷാവിധികൾ പുറപ്പെടുവിക്കപ്പെട്ടു. ഇതിൽ 291 ശിക്ഷകൾ നടപ്പിലാക്കപ്പെടുകയുമുണ്ടായി. 

സർക്കാർ ആരാച്ചാർമാരായിരുന്നു തൂക്കിക്കൊല്ലൽ നടപ്പിലാക്കിയിരുന്നത്. അലോയ്സ് സേയ്ഫ്രൈഡ് (1918-1922), ഫ്ലോറിയൻ മൗസ്നർ (1922-1928) കാർലോ ഡ്രൗഗ്യൂടിൻ ഹാർട്ട് (1928-1941) എന്നിവരായിരുന്നു ഈ സമയത്തുള്ള ആരാച്ചാർമാർ. 

രണ്ടാം ലോകമഹായുദ്ധത്തിനു ശേഷമുള്ള ആദ്യവർഷങ്ങളിൽ യുദ്ധക്കുറ്റവാളികൾക്കും ശത്രുവിനോട് യോജിച്ചുപ്രവർത്തിച്ചവർക്കും "ജനങ്ങളുടെ ശത്രുക്കൾ"ക്കുമെതിരേ (കമ്യൂണിസ്റ്റ് ഭരണകൂടത്തിന്റെ എതിരാളികൾ) നിത്യേന ധാരാളം വധശിക്ഷാവിധികൾ പുറപ്പെടുവിക്കപ്പെടുമായിരുന്നു. 1951 വരെ 10,000 വധശിക്ഷകൾ പുറപ്പെടുവിക്കപ്പെട്ടിട്ടുണ്ട് എന്ന് കരുതപ്പെടുന്നു. ഇതിൽ ഭൂരിപക്ഷത്തെയും വധിക്കുകയുമുണ്ടായി. സെർബിയയിൽ ഈ സമയത്ത് ആയിരക്കണക്കിനാൾക്കാരെ വധശിക്ഷയ്ക്ക് വിധിക്കുകയും വധിക്കുകയും ചെയ്തിട്ടുണ്ട്. സർക്കാർ മുതൽ മോഷ്ടിക്കുക, രാഷ്ട്രീയക്കുറ്റങ്ങൾ, കൊലപാതകം, മോഷണം എന്നിവയും വധശിക്ഷ ലഭിക്കാവുന്ന കുറ്റങ്ങളായിരുന്നു. 1959-കളായപ്പോഴേക്കും വധശിക്ഷ തൂക്കിക്കൊല്ലലിലൂടെയോ വെടിവയ്പ്പിലൂടെയോ ആയിരുന്നു നടപ്പാക്കിയിരുന്നത്. കോടതിയായിരുന്നു ഏത് രീതി വേണമെന്ന് തീരുമാനിച്ചിരുന്നത്. യുദ്ധത്തിനുശേഷമുള്ള ആദ്യ വർഷങ്ങളിൽ പ്രധാന കുറ്റവാളികളൂടെ ശിക്ഷ പൊതു സ്ഥലത്തുവച്ചായിരുന്നു നടത്തിയിരുന്നത്. 1950-നു ശേഷം വധശിക്ഷകളുടെ എണ്ണം പൊടുന്നനെ കുറഞ്ഞു. 1950-നും 1958-നും ഇടയിൽ യൂഗോസ്ലാവ്യയിൽ 229 വധശിക്ഷാവിധികളുണ്ടായപ്പോൾ സെർബിയയിൽ ഇത് 122 ആയിരുന്നു.

1959-ലെ പരിഷ്കാരങ്ങൾ അത്ര കർശനമല്ലാത്ത ഒരു നിയമവ്യവസ്ഥ വരുവാൻ കാരണമായി. വധശിക്ഷ ലഭിക്കാവുന്ന കുറ്റങ്ങൾ കുറയുകയും മോഷണത്തിനും വസ്തുക്കൾക്ക് നാശനഷ്ടമുണ്ടാക്കുന്നതിനും മറ്റും വധശിക്ഷ നൽകുന്നത് നിർത്തലാക്കുകയും ചെയ്തു. തൂക്കിക്കൊല്ലൽ നിർത്തലാക്കപ്പെട്ടു. വധശിക്ഷ നൽകാനുള്ള ഏക മാർഗ്ഗം വെടിവച്ചുകൊല്ലലായിരുന്നു. എട്ട് പോലീസുകാർ ചേർന്നായിരുന്നു ഇത് നടപ്പിലാക്കിയിരുന്നത്. ഇതിൽ പകുതിപ്പേർക്കേ യധാർത്ഥ വെടിയുണ്ടയുള്ള തോക്കുകൾ ന‌ൽകപ്പെട്ടിരുന്നുള്ളൂ. പരസ്യമായി വധശിക്ഷ നടപ്പിലാക്കരുത് എന്ന് വ്യവസ്ഥയുണ്ടായിരുന്നു. 1959 മുതൽ 1991 വരെ യൂഗോസ്ലാവ്യയിൽ വർഷം രണ്ടോ മൂന്നോ വധശിക്ഷയായിരുന്നു നടപ്പാക്കപ്പെട്ടിരുന്നത്. ഈ സമയത്ത് സെർബിയയിൽ വർഷം രണ്ടോളം വധശിക്ഷകൾ നടക്കുമായിരുന്നു. യൂഗോസ്ലാവ്യയിലെ വധശിക്ഷകളിൽ 70% സെർബിയയിലെ കോടതികളായിരുന്നു വിധിച്ചിരുന്നത്. 

1992 ഏപ്രിൽ മുതൽ സെർബിയയും മോണ്ടിനെഗ്രോയും ചേർന്ന ഒരു ഫെഡറൽ രാജ്യം (ഫെഡറൽ റിപ്പബ്ലിക്ക് ഓഫ് യൂഗോസ്ലാവ്യ) നിലവിൽ വന്നു. 1991 മുതൽ 2002 വരെ മോണ്ടിനെഗ്രോയിലെ കോടതികൾ 19 വധശിക്ഷകൾ വിധിക്കുകയുണ്ടായി. ഇതിൽ ഒരു ശിക്ഷയും നടപ്പാക്കപ്പെട്ടില്ല. 1992 ഫെബ്രുവരി 14-ന് ജോഹാൻ ഡ്രോസ്ഡെക് എന്നയാളെ വധിക്കുകയുണ്ടായി. ആറുവയസ്സുള്ള ഒരു പെൺ കുട്ടിയെ ബലാത്സംഗം ചെയ്തു കൊന്നു എന്നായിരുന്നു ഇയാളുടെ കുറ്റം.

1826-ൽ കവിയായ സിമാ മിലൂടിനോവിക് സാറാജ്ലിജ (1791–1847) രാജകുമാരനായ മിലോസ് ഓബ്രെനോവിക്കിന് വധശിക്ഷ നിർത്തലാക്കണം എന്നുപദേശിച്ചുകൊണ്ട് കത്തയക്കുകയുണ്ടായി. രാജകുമാരൻ ഈ കത്ത് സ്വീകരിക്കുകയുണ്ടായില്ല. ഈ ശ്രമം ഫലവത്തായില്ല. 

1858-ൽ പീനൽ കോഡ് രൂപീകരിച്ചുകൊണ്ടിരുന്നപ്പോൾ നിയമ പ്രഫസറും നിയമപാലകനുമായ ജോവാൻ ഫിലിപോവിക് (1819–1876) വധശിക്ഷ നിർത്തലാക്കണം എന്ന നിർദ്ദേശം മുന്നോട്ടുവച്ചു. നിലവിലുള്ള സെർബിയൻ ഭരണഘടന അനുസരിച്ച് ഇത് അനുവദനീയമല്ല എന്നായിരുന്നു അദ്ദേഹം വാദിച്ചത്. ഈ നിർദ്ദേശം നിയമത്തിന്റെ കരടുണ്ടാക്കിക്കൊണ്ടിരുന്ന കമ്മറ്റി ഭൂരിപക്ഷ വോട്ടിന് തള്ളീക്ക‌ളഞ്ഞു. 

1881 ജനുവരിയിൽ പീപ്പിൾസ് റാഡിക്കൽ പാർട്ടി പ്രതിനിധികൾ വധശിക്ഷ നിർത്തലാക്കാനുള്ള രണ്ട് പ്രമേയങ്ങൾ പാർലമെന്റിൽ അവതരിപ്പിച്ചു. ഈ രണ്ടു നിർദ്ദേശങ്ങളും ഭൂരിപക്ഷ വോട്ടിൽ ത‌‌ള്ളിക്കളയപ്പെട്ടു. രാഷ്ട്രീയക്കുറ്റങ്ങൾക്ക് വധശിക്ഷ ഒഴിവാക്കാനുള്ള ഒരു പ്രമേയം 1887-ൽ അവതരിപ്പിക്കപ്പെട്ടെങ്കിലും അതും തള്ളീക്കളയപ്പെട്ടു. 

1888-ൽ കരട് ഭരണഘടന രൂപീകരിക്കാൻ നിയോഗിക്കപ്പെട്ട കമ്മിറ്റി വധശിക്ഷ നിർത്തലാക്കുന്നതു സംബന്ധിച്ച് ചർച്ച നടത്തിയെങ്കിലും നിർദ്ദേശം തള്ളിക്കളയപ്പെട്ടു. 1906-ൽ പാർലമെന്റിൽ മറ്റൊരു ചർച്ച നടന്നു. ഇതിന്റെയും ഫലം ആദ്യത്തേതു തന്നെയായിരുന്നു. നിയമമന്ത്രിയായിരുന്ന മിലിയെങ്കോ വെസ്നിക് എന്നയാളും വധശിക്ഷയ്ക്കെതിരേ സംസാരിച്ചിരുന്നു. 1921-ൽ നടന്ന ഭരണഘടനാ രൂപീകരണ ചർച്ചകളിൽ കമ്യൂണിസ്റ്റ് പാർട്ടികളും റിപ്പബ്ലിക്കൻ പാർട്ടിയും സ്ലോവേനിയ, ക്രോയേഷ്യ എന്നിവിടങ്ങളിൽ നിന്നുള്ള പാർട്ടികളൂം വധശിക്ഷ നിർത്തലാക്കണമെന്ന് വാദിച്ചുവെങ്കിലും ഭൂരിപക്ഷാഭിപ്രായമനുസരിച്ച് വധശിക്ഷ തുടരാൻ തീരുമാനമെടുക്കപ്പെട്ടു.

1926-ൽ സ്ത്രീ സംഘടനകളുടെ കൂട്ടായ്മ വധശിക്ഷ ഒഴിവാക്കണം എന്ന ആവശ്യം മുന്നോട്ടുവയ്ക്കുകയുണ്ടായി. 1963-ൽ പ്രാക്സിസ് ജേണലിനു ചുറ്റും കൂടിയ മാർക്സിസ്റ്റ് പണ്ഠിതന്മാർ വധശിക്ഷ നിർത്തലാക്കണം എന്ന് ആവശ്യപ്പെട്ടു. 1980-ൽ ബെൽഗ്രേഡിലെ ഒരു അഭിഭാഷകനായിരുന്ന സ്ർഡ പോപോവിക് ഭരണകൂടത്തിന് വധശിക്ഷ ഒഴിവാക്കണം എന്നാവശ്യപ്പെട്ടുകൊണ്ടുള്ള പെറ്റീഷൻ നൽകി. 1981-ൽ ബെൽഗ്രേഡിൽ വധശിക്ഷ ഒഴിവാക്കണം എന്നാവശ്യപ്പെടുന്ന ഒരു സൊസൈറ്റി രൂപീകരിക്കപ്പെട്ടു. ആയിരത്തിലധികം യൂഗോസ്ലാവ്യക്കാർ ഈ ആവശ്യമുന്നയിച്ച് ഒരു പെറ്റീഷൻ ഒപ്പുവച്ച് ഫെഡറൽ പാർലമെന്റിനു നൽകി. 

ഫെഡറൽ കുറ്റങ്ങൾക്ക് (വംശഹത്യ, യുദ്ധക്കുറ്റങ്ങൾ, രാഷ്ട്രീയവും സൈനികവുമായ കുറ്റങ്ങൾ) എന്നിവയ്ക്ക് വധശിക്ഷ നൽകേണ്ടതില്ല എന്ന് 1992 ഏപ്രിൽ 25-ന് പാസായ ഭരണഘടന വ്യവസ്ഥ ചെയ്തു. കൊലപാതകം, മോഷണം എന്നീ കുറ്റങ്ങൾക്ക് വധശിക്ഷ നൽകാൻ പക്ഷേ വ്യവസ്ഥയുണ്ടായിരുന്നു. മോണ്ടിനെഗ്രോയിലെ അംഗങ്ങൾ വധശിക്ഷ നിർത്തലാക്കണം എന്ന അഭിപ്രായം മുന്നോട്ടുവച്ചിരുന്നു.

2002 ജൂൺ 19-ന് സെർബിയൻ പാർലമെന്റ് നിയമപരിഷ്കരണത്തിലൂടെ വധശിക്ഷയെപ്പറ്റിയുള്ള എല്ലാ പരാമർശവും പീനൽ കോഡിൽ നിന്ന് ഒഴിവാക്കി. യൂറോപ്യൻ കൗൺസിലിൽ ചേരാനുള്ള താൽപ്പര്യമായിരുന്നു ഈ തീരുമാനത്തിന് കാരണം.

2001-ൽ ശിശിരകാലത്ത് വധശിക്ഷ നിർത്തലാക്കുന്നതിനെപ്പറ്റിയുള്ള അഭിപ്രായമറിയാൻ 926 പൗരന്മാർക്കിടയിൽ വോട്ടെടുപ്പ് നടത്തി. 43% വധശിക്ഷ വേണ്ടെന്നും 43% വേണമെന്നുമായിരുന്നു അഭിപ്രായപ്പെട്ടത്. 14% ആൾക്കാർ തീരുമാനമെടുത്തിരുന്നില്ല. 2007-ൽ നടന്ന പഠനവും പൊതുജനാഭിപ്രായം അതുതന്നെ എന്ന് കാണിക്കുന്നു.

സെർബിയയിലെ അഭിപ്രായവോട്ടെടുപ്പു ഫലം, 2002, 2007–2012 (തീരുമാനമെടുക്കാത്തവരെ ഒഴിവാക്കിയിട്ടുണ്ട്)

എല്ലാ ഫലങ്ങളെയും ഒരുമിച്ചു കൂട്ടിയാൽ വധശിക്ഷയ്ക്കനുകൂലമായി ഒരുശതമാനത്തിന്റെ ഭൂരിപക്ഷമുള്ളതായി കാണാം. 



</doc>
<doc id="222166" url="https://ml.wikipedia.org/wiki?curid=222166" title="വില്യം ഫോക്നർ">
വില്യം ഫോക്നർ

വില്യം കുത്ബർട്ട് ഫോക്നർ (ജനനം - 1897 സെപ്റ്റംബർ 25, മരണം - 1962 ജൂൺ 6) അമേരിക്കയിലെ മിസിസിപ്പിയിൽ നിന്നുള്ള നോബൽ സമ്മാന ജേതാവാണ്. അദ്ദേഹം അമേരിക്കയിലെ ഏറ്റവും വലിയ എഴുത്തുകാരിൽ ഒരാളായി കരുതപ്പെടുന്നു. നോവൽ, ചെറുകഥ, കവിത, നാടകം, തുടങ്ങി ഇംഗ്ലീഷ് സാഹിത്യത്തത്തിന്റെ എല്ലാ മേഖലകളിലും തന്റെ വ്യക്തിമുദ്ര പതിപ്പിച്ചിട്ടുണ്ട്. 

ഫോക്നർ നീണ്ട, വളഞ്ഞുപുളഞ്ഞ വാചകങ്ങൾക്കും സസൂക്ഷ്മം തിരഞ്ഞെടുത്ത വാക്കുകൾക്കും പ്രശസ്തനാണ്. മറിച്ച് അമേരിക്കൻ സാഹിത്യത്തിലെ അദ്ദേഹത്തിന്റെ എതിരാളിയായ ഹെമിംഗ്‌വേ കുറുകിയ വാചകങ്ങൾക്കു പ്രശസ്തനാണ്. ജെയിംസ് ജോയ്സ്, വിർജിനിയ വുൾഫ്, മാർസൽ പ്രൌസ്റ്റ്, തോമസ് മാൻ എന്നിവരുടെ പരീക്ഷണങ്ങളുടെ പാത പിന്തുടർന്ന 1930-കളിലെ അമേരിക്കയിലെ ഏക നവീന എഴുത്തുകാരനായി അദ്ദേഹം കരുതപ്പെടുന്നു. അദ്ദേഹത്തിന്റെ എഴുത്തുകൾ ചിന്താ ധാര, പല വീക്ഷണങ്ങകോണുകളിൽ നിന്നുള്ള വിവരണങ്ങൾ, വിവിധ സമയ-കാല വ്യതിയാനങ്ങളിൽ നിന്നുള്ള വിവരണങ്ങൾ തുടങ്ങിയ സാഹിത്യ ഉപകരണങ്ങൾക്കും പരീക്ഷണങ്ങൾക്കും പ്രശസ്തമാണ്. 

വില്ല്യം ഫോക്നർ 1897 സെപ്തംബർ 25- ന് മിസിസിപ്പിയിലെ ന്യൂ അൽബാനിയിലാണ് ജനിച്ചത്. പിതാവ് മറി ഫാക്കറും മാതാവ് മൗഡ് ബട്ലറുമാണ്. 1929-ൽ എസ്റ്റല്ലേ ഓൾഡ്ഹാമിനെ വിവാഹം കഴിച്ചു. 1962 ജൂലൈ 6-ന് തന്റെ 64-ത്തെ വയസ്സിൽ അന്തരിച്ചു. 


നോബൽ പുരസ്കാരം(1949), പുലിറ്റ്സർ പുരസ്കാരം, നാഷണൽ ബുക്ക് അവാർഡ് തുടങ്ങിയവ ലഭിച്ചിട്ടുണ്ട്.


</doc>
<doc id="222167" url="https://ml.wikipedia.org/wiki?curid=222167" title="മണ്ഡോദരി">
മണ്ഡോദരി

രാമായണത്തിലെ ഒരു കഥാപാത്രമാണ് മണ്ഡോദരി. അസുരന്മാരുടെ ശില്പിയായ മയന് ഹേമ എന്ന അപ്സരസ്ത്രീയിൽ ഉണ്ടായ പുത്രിയാണ് മണ്ഡോദരി എന്നു പറയപ്പെടുന്നു. പഞ്ചകന്യകമാരിൽ ഒരാളായ മണ്ഡോദരി രാവണന്റെ ഭാര്യ ആണ്.

പൂർവ്വജന്മത്തിൽ മധുര എന്ന ശിവഭക്തയായിരുന്നു മണ്ഡോദരി. സോമവാരവ്രതം നോക്കി ശിവപൂജചെയ്തെങ്കിലും വിധിഹിതത്താൽ മധുര പാർവ്വതിയുടെ ശാപത്തിനിരയായി. ശാപഫലത്താൽ മണ്ടൂകമായി (തവള) പന്ത്രണ്ട് വർഷം ഒരു പൊട്ടക്കിണറ്റിൽ കിടന്നു. ശ്രീപരമേശ്വരന്റെ അനുഗ്രഹത്താൽ പന്ത്രണ്ടു വർഷങ്ങൾക്കുശേഷം തവളയ്ക്കു ശാപമോക്ഷം ലഭിച്ച് ഒരു പെൺകുഞ്ഞായി, കൂടാതെ ശ്രീമഹാദേവന്റെ വരപ്രസാദത്താൻ നിത്യകന്യകയുമായി. പൊട്ടകിണറ്റിൽ നിന്നും ഈ പെൺകുഞ്ഞിനെ മയനും ഹേമയും എടുത്തു വളർത്തി. മണ്ഡൂകം പെൺകുഞ്ഞായി മാറിയതിനാൽ മണ്ഡോദരിയെന്നു പേരിട്ടു വിളിച്ചു. അതിസുന്ദരിയായ മണ്ഡോദരിയെ ലങ്കാധിപതി രാവണൻ വിവാഹം ചെയ്തു. സീതാന്വേഷണാർത്ഥം ലങ്കയിൽ എത്തിയ ഹനുമാൻ ആദ്യമായി സുന്ദരിയായ മണ്ഡോദരിയെ കാണാൻ ഇടയായപ്പോൾ സീതയാണെന്നു തെറ്റിധരിച്ചതായി വാല്മീകി രാമായണത്തിൽ പറയുന്നുണ്ട്. രാവണനിൽ മണ്ഡോദരിയ്ക്കു ഇന്ദ്രജിത്ത്, അതികായകൻ, അക്ഷകുമാരൻ എന്നിങ്ങനെ മൂന്നു പുത്രന്മാരുണ്ട്.


</doc>
<doc id="222170" url="https://ml.wikipedia.org/wiki?curid=222170" title="ഏഷ്യാസെറടോപ്സ്">
ഏഷ്യാസെറടോപ്സ്

സെറാടോപിയ എന്ന കുടുംബത്തിൽ പെട്ടവ ആണ് ഏഷ്യാസെറടോപ്സ്., അന്ത്യ ക്രിറ്റേഷ്യസ് കാലത്ത് ജീവിച്ചിരുന്നവയാണ് ഇവ. ഫോസ്സിൽ കണ്ടു കിട്ടിയിടുള്ളത് ചൈന, മംഗോളിയ, ഉസ്ബെക്കിസ്ഥാൻ എന്നിവിടങ്ങളിൽ നിന്നും ആണ് . 1989 ൽ ആണ് ഈ ജെനുസിനെ കുറിച്ച് ഉള്ള പഠനവും വർഗ്ഗീകരണവും ചെയ്തത്. പേരിന്റെ അർഥം മുഖത്ത് കൊമ്പുള്ള ഏഷ്യക്കാരൻ എന്നാണ്.

തത്തകളുടെ പോലെയുള്ള ഒരു ചുണ്ടായിരുന്നു ഇവയ്ക്ക്. മറ്റു സെറാടോപിയ ദിനോസറുകളെ പോലെ സസ്യഭോജി ആയ ഇവ ഇതുപയോഗിച്ച് ഇവ കോൻ, പൈൻ എന്നി സസ്യങ്ങൾ ആയിരിക്കണം ഭക്ഷിച്ചിട്ടുണ്ടാവുക എന്ന് കരുതപ്പെടുന്നു.


</doc>
<doc id="222172" url="https://ml.wikipedia.org/wiki?curid=222172" title="വിമല കോളേജ്">
വിമല കോളേജ്

തൃശ്ശൂരിലെ ചേറൂരിൽ സ്ഥിതിചെയ്യുന്ന പ്രശസ്തമായ ഒരു കലാലയമാണ് 1967-ൽ സ്ഥാപിതമായ വിമല കോളേജ്. ബിരുദ-ബിരുദാനന്തര വിദ്യാഭ്യാസത്തിന് വനിതകൾക്ക് മാത്രമായി പ്രവേശനം നൽകിയിരുന്ന കേരളത്തിലെ ആദ്യത്തെ കലാലയം കൂടിയാണ് ഈ കോളേജ്..

തൃശ്ശൂർ കത്തോലിക്കാ രൂപതയുടെ കീഴിലുള്ള നിർമ്മല മഠത്തിന്റെ മേൽനോട്ടത്തിൽ നടത്തി വന്നിരുന്ന തൃശ്ശൂരിലെ സെന്റ് മേരീസ് കോളേജിന്റെ വികസനത്തെത്തുടർന്ന് ഒരു വിഭാഗം വേർപ്പെടുത്തി വികസിപ്പിച്ചാണ് ചേറൂരിൽ ഈ കോളേജ് സ്ഥാപിച്ചത്. ഇവിടത്തെ പ്രധാന കോഴ്സുകൾ കോഴിക്കോട് സർവ്വകലാശാലയുമായി അഫിലിയേറ്റ് ചെയ്യപ്പെട്ടിരിക്കുന്നു. കൂടാതെ, വിവിധവിഷയങ്ങളിൽ വിദൂര പഠന കോഴ്സുകളും നടത്തി വരുന്നു. 2002-ൽ കേരളത്തിലെ ഏറ്റവും മികച്ച കോളേജിനുള്ള ആർ. ശങ്കർ പുരസ്കാരം ഈ കോളേജിനു ലഭിച്ചു. ബാംഗളൂരിലെ നാഷണൽ അസ്സെസ്സ്മെന്റ് ആന്റ് അക്രഡിറ്റേഷൻ കൗൺസിൽ ഈ കോളേജിന് പഞ്ചനക്ഷത്ര പദവി നൽകി.


</doc>
<doc id="222176" url="https://ml.wikipedia.org/wiki?curid=222176" title="മനുക്കൾ">
മനുക്കൾ

പുരാണങ്ങളിൽ മനുഷ്യരുടെ പിതാവായി കരുതപ്പെടുന്ന കഥാപാത്രമാണ് മനുക്കൾ. സ്വയംഭൂവൻ, സ്വാരോചിഷൻ, ഔത്തമി, താപസൻ, രൈവതൻ, ചാക്ഷുകൻ, വിഅവസ്വതൻ, സാവർണി, ദക്ഷസാവർണി, ബ്രഹ്മസാവർണി, ധർമ്മസാവർണി, രുദ്രസാവർണി, രൗച്യ-ദൈവസാവർണി, ഇന്ദ്രസാവർണി തുടങ്ങിയവരാണ് പതിനാല് മനുക്കൾ. 




</doc>
<doc id="222181" url="https://ml.wikipedia.org/wiki?curid=222181" title="വധശിക്ഷ സ്ലോവാക്കിയയിൽ">
വധശിക്ഷ സ്ലോവാക്കിയയിൽ

വധശിക്ഷ നിലവിലില്ലാത്ത രാജ്യമാണ് സ്ലോവാക്കിയ. 1990-ൽ ഇവിടെ വധശിക്ഷ നിർത്തലാക്കെപ്പെട്ടു. നിയമം മൂലം നൽകാവുന്ന ഏറ്റവും കഠിനമായ ശിക്ഷ ജീവപര്യന്തം തടവാണ്. ഇതിനു മുൻപ് ചെക്കോസ്ലോവാക്യയിലും സ്ലോവാക്ക് സ്റ്റേറ്റിലും, ഓസ്ട്രിയ, ഹങ്കറിയിലും ഹങ്കറി രാജ്യത്തിലും ഭാഗമായിരുന്നപ്പോൾ ഇവിടെ വധശിക്ഷ സാധാരണമായിരുന്നു. 1989 മുതൽ സ്ലോവാക്യയിൽ നിയമപരമായി ആരെയും വധിച്ചിട്ടില്ല. 1990-കളിൽ സ്ലോവാക് രഹസ്യപ്പോലീസ് ചില കുപ്രസിദ്ധമായ രാഷ്ട്രീയക്കൊലപാതകങ്ങൾ നടത്തിയത് ഇക്കൂട്ടത്തിൽ പെടുത്തിയിട്ടില്ല. ഇതിനു ശേഷം സർക്കാരോ സർക്കാർ ഏജൻസികളോ നിയമവിരുദ്ധമായ കൊലപാതകങ്ങൾ നടത്തിയിട്ടില്ല. 

സ്ലോവാക്യയിൽ വധിക്കപ്പെട്ട അവസാന വ്യക്തി സ്റ്റെഫാൻ സ്വിറ്റെക് (28) ആയിരുന്നു. സ്വന്തം ഭാര്യയെയും രണ്ട് പെൺ കുട്ടികളെയും ഒരു കോടാലി ഉപയോഗിച്ച് കൊന്നു എന്നതായിരുന്നു ഇയാൾ ചെയ്ത കുറ്റം. 1989 ജൂൺ 8-ന് ഇയാളെ വധിക്കുകയുണ്ടായി. ബ്രാട്ടിസ്ലാവയിൽ (ആ സമയത്ത് ചെക്കോസ്ലോവാക്യ) ആയിരുന്നു വധശിക്ഷ നടപ്പാക്കപ്പെട്ടത്.

ഓസ്ട്രിയൻ രാജഭരണം നിലവിലുണ്ടായിരുന്ന കാലത്ത് വധശിക്ഷ സാധാരണമായിരുന്നു. 1787-നും 1795-നുമിടയിൽ വിശുദ്ധ റോമൻ ചക്രവർത്തിയായ ജോസഫ് രണ്ടാമന്റെ കീഴിൽ വധശിക്ഷ നിർത്തലാക്കപ്പെട്ടിരുന്നു. 1918-ൽ ചെക്കോസ്ലോവാക്യ രൂപീകൃതമായശേഷവും വധശിക്ഷ നിയമവിധേയമായിരുന്നു. 1918 മുതൽ 1989 വരെ 1217 ആ‌ൾക്കാരെ നിയമത്തിന്റെ കീഴിൽ വധശിക്ഷയ്ക്ക് വിധേയമാക്കിയിട്ടുണ്ട്. 1939-നും 1945-നും ഇടയിൽ ചെക്കോസ്ലോവാക്യ വിദേശ അധീനതയിലായിരുന്നപ്പോഴും സ്ലൊവാക് സ്റ്റേറ്റ് നിലവിലുണ്ടായിരുന്നപ്പോഴും ആയിരക്കണക്കിനാൾക്കാരെ വധിച്ചിട്ടുണ്ടാവാം. ഇതിൽ ഉദ്ദേശം 1079 ആൾക്കാരെ പാൻക്രാക്ക് ജയിലിൽ ഗില്ലറ്റിൻ ഉപയോഗിച്ച് വധിക്കുകയായിരുന്നു.

ടോമാസ് ഗാറിഗ്യൂ മാസാറിക് പ്രസിഡന്റായിരുന്ന കാലത്ത് (1918–35) 16 ആൾക്കാർക്ക് വധശിക്ഷ നൽകപ്പെട്ടിട്ടുണ്ട്. ഇതിൽ നാലുപേർക്ക് സൈന്യവുമായി ബന്ധപ്പെട്ട കുറ്റങ്ങൾക്കാണ് വധശിക്ഷ നൽകിയത്. മസാറിക് വധശിക്ഷയ്ക്കെതിരായ നിലപാടെടുത്തിട്ടുണ്ട്. ഇദ്ദേഹം ധാരാളം വധശിക്ഷകൾ ഇളവു ചെയ്തിട്ടുണ്ടത്രേ. 



</doc>
<doc id="222202" url="https://ml.wikipedia.org/wiki?curid=222202" title="അറോറാസെറടോപ്സ്">
അറോറാസെറടോപ്സ്

സെറാടോപിയ എന്ന കുടുംബത്തിലെ ആദ്യ അംഗങ്ങളിൽ പെട്ട ഒരു ദിനോസർ ആണ് അറോറാസെറടോപ്സ്. ഇവ ജീവിച്ചിരുന്നത് തുടക്ക ക്രിറ്റേഷ്യസ് കാലത്ത് ആയിരുന്നു. ഫോസ്സിൽ കണ്ടു കിട്ടിയിടുള്ളത് ചൈനയിൽ നിന്നും ആണ്. ആർക്കിയോസെറാടോപ്സ് ആണ് അടുത്ത സാമ്യം ഉള്ള ദിനോസർ.

പേര് മുഖത്ത് കൊമ്പുള്ള ദിനോസറുകളുടെ തുടകം എന്ന് അർഥം ആണ് വരിക. പേര് സൂചിപിക്കും പോലെ തന്നെ ഇവ ഈ കുടുംബത്തിലെ ആദ്യ അംഗങ്ങളിൽ ഒരാൾ ആയിരുന്നു.

തത്തകളുടെ പോലെയുള്ള ഒരു ചുണ്ടായിരുന്നു ഇവയ്ക്ക്. എന്നാൽ മറ്റു നിന്നും വ്യതസ്തമായി ഇവയുടെ ചുണ്ടും തലയും വളരെ പരന്നു ആണ് ഇരികുന്നത്. തലയോടിയുടെ നീളം 20 സെന്റി മീറ്റർ മാത്രം ആയിരുന്നു.



</doc>
<doc id="222206" url="https://ml.wikipedia.org/wiki?curid=222206" title="വധശിക്ഷ സ്ലോവേനിയയിൽ">
വധശിക്ഷ സ്ലോവേനിയയിൽ

വധശിക്ഷ നിർത്തലാക്കപ്പെട്ട രാജ്യമാണ് സ്ലൊവേനിയ. 1957-ൽ നടന്ന തൂക്കിക്കൊലയായിരുന്നു സ്ലോവേനിയയിൽ നടന്ന അവസാന വധശിക്ഷ. 1989-ൽ സ്ലോവേനിയ ഫെഡറൽ റിപ്പബ്ലിക്ക് ഓഫ് യൂഗോസ്ലാവിയയുടെ ഭാഗമായിരിക്കുമ്പോൾ തന്നെ ഇവിടെ വധശിക്ഷ നിർത്തലാക്കപ്പെട്ടിരുന്നു. സ്ലോവേനിയ 1991 ഡിസംബർ 23-ന് ജനാധിപത്യ ഭരണഘടന കൊണ്ടുവന്നപ്പോൾ വധശിക്ഷ നിർത്തലാക്കപ്പെട്ടു. 

1994 ജൂലൈ 1-ന് മനുഷ്യാവകാശങ്ങൾക്കുള്ള യൂറോപ്യൻ കൺവെൻഷന്റെ ആറാം പ്രോട്ടോക്കോൾ നിലവിൽ വന്നു. പിന്നീട് രാഷ്ട്രീയവും സിവിലുമായ അവകാശങ്ങളുടെ അന്താരാഷ്ട്ര ഉടമ്പടിയുടെ രണ്ടാം പ്രോട്ടോക്കോളും സ്ലോവേനിയ സ്വീകരിച്ചു.



</doc>
<doc id="222209" url="https://ml.wikipedia.org/wiki?curid=222209" title="ഉത്തർ‌പ്രദേശ് ക്രിക്കറ്റ് ടീം">
ഉത്തർ‌പ്രദേശ് ക്രിക്കറ്റ് ടീം

ഉത്തർ‌പ്രദേശ് ക്രിക്കറ്റ് ടീം (), ഇന്ത്യൻ ആഭ്യന്തര ക്രിക്കറ്റിൽ ഉത്തർ‌പ്രദേശ് സംസ്ഥാനത്തെ പ്രതിനിധീകരിക്കുന്ന ഫസ്റ്റ്-ക്ലാസ്സ് ടീമാണ്. രഞ്ജി ട്രോഫി ടൂർണമെന്റിൽ ഒരു തവണ ഇവർ ജേതാക്കളായിട്ടുണ്ട്.



</doc>
<doc id="222210" url="https://ml.wikipedia.org/wiki?curid=222210" title="വടശ്ശേരി പരമേശ്വരൻ">
വടശ്ശേരി പരമേശ്വരൻ

കേരളീയ ഗണിതശാസ്‌ത്രത്തിലെ ഏറ്റവും വലിയ ആധാരഗ്രന്ഥമായി അറിയപ്പെടുന്ന ദൃഗ്ഗണിതം രചിച്ച പ്രതിഭയാണ്‌ വടശ്ശേരി പരമേശ്വരൻ. 

ആര്യഭടീയ ഗണിതത്തെ അടിസ്ഥാനമാക്കിയാണ് ദൃഗ്ഗണിതം രചിക്കപ്പെട്ടത്. ഇദ്ദേഹം പ്രമുഖ ജ്യോതി ശാസ്തജ്ഞനായിരുന്ന നീലകണ്ഠ സോമയാജിയുടെ ശിഷ്യനായിരുന്നു. ടെലസ്‌കോപ്പുകളോ മറ്റ്‌ നിരീക്ഷണ സംവിധാനങ്ങളോ ഇല്ലാത്ത പതിനാലാം നൂറ്റാണ്ടിൽ ഇദ്ദേഹം ഗ്രഹങ്ങളെയും നക്ഷത്രങ്ങളെയും നിരീക്ഷണം നടത്തി. 

മലപ്പുറം ജില്ലയിലെ പൊന്നാനി താലൂക്കിൽ ആലത്തൂർ ഗ്രാമത്തിലെ വടശ്ശേരി ഇല്ലത്തിൽ 1360-ലാണ്‌ വടശ്ശേരി പരമേശ്വരൻ നമ്പൂതിരി ജനിച്ചതു്. ഗണിതപഠന പാരമ്പര്യമുള്ളതായിരുന്നു വടശ്ശേരി ഇല്ലം. മുഹൂർത്തരത്‌നം, മുഹൂർത്തപദവി എന്നീ ഗ്രന്ഥങ്ങളുടെ കർത്താവായ തലക്കുളത്ത് ഗോവിന്ദഭട്ടതിരിയുടെ (1237-1295) ശിഷ്യനായിരുന്നു പരമേശ്വരന്റെ മുത്തച്ഛൻ. അപൂർവ്വ പ്രതിഭാശാലിയായിരുന്ന സംഗമഗ്രാമ മാധവൻ, രുദ്രൻ തുടങ്ങിയവരായിരുന്നു പരമേശ്വരന്റെ അദ്ധ്യാപകർ. പരമേശ്വരന്റെ മകൻ വടശ്ശേരി ദാമോദരനും (1410-1545) ഗണിതജ്ഞനായിരുന്നു. നീലകണ്‌ഠ സോമയാജിയെന്ന മഹാഗണിതജ്ഞന്റെ ഗുരു വടശ്ശേരി ദാമോദരനായിരുന്നു. 1455-ൽ തൊണ്ണൂറ്റയഞ്ചാം വയസ്സിൽ വടശ്ശേരി പരമേശ്വരൻ അന്തരിച്ചു.

മാതാപിതാക്കളെപ്പറ്റി വിവരങ്ങളൊന്നും ലഭ്യമല്ല. മറ്റൊരു ഗുരുനാഥനായി രുദ്രൻ എന്ന പേര് തന്റെ രചനകളിൽ പല പ്രാവശ്യം സൂചിപ്പിച്ചിട്ടുണ്ടെങ്കിലും, അദ്ദേഹത്തെ കുറിച്ചു് കൂടുതൽ വിവരങ്ങൾ ലഭ്യമല്ല.

കേരളം സംഭാവന ചെയ്‌ത ഏറ്റവും പ്രതിഭാശാലിയായ ഗണിതജ്ഞരിലൊരാളാണ്‌ വടശ്ശേരി പരമേശ്വരൻ. ദൃഗ്ഗണിതം എന്നത്‌ വെറുമൊരു ഗ്രന്ഥം മാത്രമല്ല, ഒരു ഗണിതപദ്ധതി കൂടിയാണ്‌. ജ്യോതിശാസ്‌ത്രത്തിൽ കൃത്യമായ ഗ്രഹനക്ഷത്ര ഗണനയ്‌ക്ക്‌ ഈ പദ്ധതി സഹായിക്കുന്നു. ഭാരതീയജ്യോതിശാസ്‌ത്രത്തിന്‌ കേരളം സംഭാവന ചെയ്‌ത രണ്ട്‌ പ്രമുഖ ഗണിതരീതികളിൽ ഒന്നാണ്‌ ദൃക്‌. പരഹിതമാണ്‌മറ്റൊന്ന്‌. ആര്യഭടന്റെ ഗണിതരീതി ആസ്‌പദമാക്കി, ഗണനഫലങ്ങൾക്കു കൃത്യതയുണ്ടാക്കാൻ വേണ്ടി സൂക്ഷ്‌മായി നവീകരിച്ച പദ്ധതികളാണ്‌ പരഹിതവും ദൃക്കും.

തിരുനാവായ സ്വദേശിയായ ഹരിദത്തൻ (എഡി 650 - 700) എന്ന ഗണിതജ്ഞൻ എഡി. 683-ൽ ആവിഷ്‌ക്കരിച്ചതാണ്‌ പരഹിതപദ്ധതി. ആര്യഭടന്റെ ഗണിതരീതികളിലെ പോരായ്‌മകൾ തിരുത്തി സൂക്ഷ്‌മമാക്കിയതാണ്‌ ഇത്‌. മഹാമാർഗനിബന്ധനം, ഗ്രഹാചാരനിബന്ധനം എന്നീ സംസ്‌കൃതകൃതികൾ വഴി ഹരിദത്തൻ പരഹിതസമ്പ്രദായം അവതരിപ്പിച്ചു. ഇതിൽ മാഹാമാർഗനിബന്ധനം ഇതുവരെ കണ്ടെത്താൻ ചരിത്രകാരൻമാർക്കായിട്ടില്ല. കേരളത്തിൽ ജ്യോതിശാസ്‌ത്രപഠനവും നക്ഷത്രനിരീക്ഷണവും വ്യാപകമാക്കാൻ ഹരിദത്തന്റെ സംഭാവന സഹായിച്ചു. തമിഴ്‌നാട്ടിലും ആന്ധ്രപ്രദേശിലും പ്രചാരം ലഭിച്ച പരഹിതസമ്പ്രദായം, അറുന്നൂറ്‌ വർഷത്തോളം കേരളത്തിലെ ജ്യോതിശാസ്‌ത്രപഠനമേഖലയിൽ ചോദ്യംചെയ്യപ്പെടാതെ തുടർന്നു.

പക്ഷേ, പരഹിതസമ്പ്രദായത്തിലും പിഴവുകളുണ്ടായിരുന്നു. അവ പരിഹരിക്കാനാണ്‌ വടശ്ശേരി പരമേശ്വരൻ 1430-ൽ ദൃക്‌ സമ്പ്രദായത്തിന്‌ രൂപം നൽകിയത്‌. നിലവിലുണ്ടായിരുന്ന ഗണിതക്രിയകളുടെ വീഴ്‌ചകളും അവയ്‌ക്കുള്ള കാരണങ്ങളും വർഷങ്ങളോളമെടുത്ത്‌ പഠിക്കുകയും, അരനൂറ്റാണ്ടിലേറെ വാനനിരീക്ഷണം നടത്തുകയും ഗ്രഹണം, ഗ്രഹയോഗം തുടങ്ങിയവയുമായി ബന്ധപ്പെടുത്തി തന്റെ നിഗമനങ്ങൾ പരീക്ഷിക്കുകയും ചെയ്‌താണ്‌ അദ്ദേഹം ദൃഗ്ഗണിതം രചിച്ചതെന്ന്‌ നീലകണ്‌ഠ സോമയാജി തന്റെ ആര്യഭടീയഭാഷ്യത്തിൽ സാക്ഷ്യപ്പെടുത്തുന്നു. ഓരോ ഗ്രഹത്തിന്റെയും വിവിധ കാലങ്ങളിലെ സ്ഥാനം കൃത്യമായി നിർണയിക്കാനുള്ള ഗണിതരീതി പരമേശ്വരൻ ഈ ഗ്രന്ഥത്തിൽ അവതരിപ്പിച്ചിരിക്കുന്നു. നഷ്ടപ്പെട്ടുവെന്നു കരുതിയിരുന്ന ദൃഗ്ഗണിതത്തിന്റെ താളിയോലകൾ കണ്ടെത്തിയത്‌ പ്രശസ്‌ത പണ്ഡിതൻ കെ.വി.ശർമയാണ്‌. പക്ഷേ, ഈ മഹാഗ്രന്ഥത്തെക്കുറിച്ചോ അത്‌ രചിച്ച വടശ്ശേരി പരമേശ്വരനെപ്പറ്റിയോ അറിയുന്ന മലയാളികൾ കുറവാണ്‌.

ഗണിതത്തിലും ജ്യോതിശാസ്‌ത്രത്തിലുമായി മുപ്പതിലധികം ഗ്രന്ഥങ്ങൾ വടശ്ശേരി പരമേശ്വരൻ രചിച്ചു എന്നാണ്‌ കരുതുന്നത്‌. ദൃഗ്ഗണിതം(1430),
മൂന്നുകൃതികൾ ഉൾപ്പെട്ട ഗോളദീപിക(1443), ഗ്രഹണാഷ്ടകം, ഗ്രഹണമണ്ഡനം, ഗ്രഹണന്യായദീപിക, ചന്ദ്രഛായാഗണിതം, വാക്യകാരണം എന്നിവ പരമേശ്വരൻ രചിച്ച മൗലിക കൃതികളാണ്‌. ആര്യഭടീയം (ഭടദീപിക), മഹാഭാസ്‌കരീയം, മഹാഭാസ്‌കരീയഭാഷ്യം, ലഘുഭാസ്‌കരീയം, സൂര്യസിദ്ധാന്തം, ലഘുമാനസം, ലീലാവതി തുടങ്ങിയ കൃതികളുടെ വ്യാഖ്യാനവും അദ്ദേഹം തയ്യാറാക്കി. പരമേശ്വരൻ രചിച്ച വാക്യദീപിക, ഭാദീപിക എന്നീ കൃതികൾ ഇതുവരെ കണ്ടുകിട്ടിയിട്ടില്ല. ആചാരസംഗ്രഹം, ജാതകപദ്ധതി, സദ്‌വർഗഫലം തുടങ്ങി ഒട്ടേറെ കൃതികൾ വേറെയും അദ്ദേഹത്തിന്റേതായിട്ടുണ്ട്‌.


</doc>
<doc id="222217" url="https://ml.wikipedia.org/wiki?curid=222217" title="ഐ.ആർ.ടി.സി. ഗാർഹിക ബയോഗ്യാസ് പ്ലാന്റ്">
ഐ.ആർ.ടി.സി. ഗാർഹിക ബയോഗ്യാസ് പ്ലാന്റ്

കേരള ശാസ്ത്രസാഹിത്യ പരിഷത്തിന്റെ ഗവേഷണ കേന്ദ്രമായ ഐ.ആർ.ടി.സി. വികസിപ്പിച്ച മാലിന്യസംസ്കരണ സംവിധാനമാണ് ഐ.ആർ.ടി.സി ഗാർഹിക ബയോഗ്യാസ് പ്ലാന്റ്. വീടുകളിൽ സൃഷ്ടിക്കപ്പെടുന്ന ജൈവമാലിന്യങ്ങൾ കമ്പോസ്റ്റിംഗ് രീതിയിൽ വിഘടിപ്പിച്ച് അതിൽ നിന്നും പാചകവാതകവും വളവും സൃഷ്ടിക്കുന്ന സാങ്കേതിക വിദ്യയാണിത്. ഈ രംഗത്ത് സാധാരണ കണ്ടുവരുന്ന ഫെറോസിമന്റ് മാതൃകയിലുള്ള പ്ലാന്റിന് പകരം ഫൈബർ റീഇൻഫോഴ്സ്ഡ് പ്ലാസ്റ്റിക്ക് (എഫ്.ആർ.പി.) ഉപയോഗിച്ച് കൊണ്ടുനടക്കാവുന്ന വിധത്തിലാണ് ഐ.ആർ.ടി.സി യുടെ പ്ലാന്റ് രൂപകല്പന ചെയ്തിട്ടുള്ളത്. കേരളത്തിൽ രൂക്ഷമായിരിക്കുന്ന മാലിന്യപ്രശ്നം പരിഹരിക്കുന്നതിനായി മാലിന്യം ഉറവിടത്തിൽ സംസ്കരിക്കുക എന്ന കാഴ്ചപ്പാടോടെ ഈ പ്ലാന്റുകൾ ഇന്ന് വ്യാപകമായി സ്ഥാപിച്ചുവരുന്നു. പ്ലാന്റിന്റെ പ്രവർത്തനാരംഭത്തിൽ നിക്ഷേപിക്കുന്ന ചാണകത്തിൽ നിന്നും ഉത്പാദിപ്പിക്കുന്ന ബാക്ടീരിയയുടെ സഹായത്താലാണ് ഇതിൽ മാലിന്യ വിഘടനം നടക്കുന്നത്. ഇതുകൂടാതെ സ്ഥാപനങ്ങളിലെ മാലിന്യ പ്രശ്നം കൈകാര്യം ചെയ്യുന്നതിനായുള്ള സാങ്കേതിക വിദ്യയും ഐ.ആർ.ടി.സി വികസിപ്പിച്ചിട്ടുണ്ട്. 


</doc>
<doc id="222218" url="https://ml.wikipedia.org/wiki?curid=222218" title="മഹാരാഷ്ട്ര ക്രിക്കറ്റ് ടീം">
മഹാരാഷ്ട്ര ക്രിക്കറ്റ് ടീം

ഇന്ത്യൻ ആഭ്യന്തര ക്രിക്കറ്റിൽ മഹാരാഷ്ട്ര സംസ്ഥാനത്തെ പ്രതിനിധീകരിക്കുന്ന ഫസ്റ്റ്-ക്ലാസ്സ് ടീമാണ് മഹാരാഷ്ട്ര ക്രിക്കറ്റ് ടീം. രഞ്ജി ട്രോഫിയിൽ പ്ലേറ്റ് ഗ്രൂപ്പിലാണ് ഈ ടീം ഉൾപ്പെടുന്നത്. പൂനെ നഗരത്തിലാണ് ഈ ടീമിന്റെ ആസ്ഥാനം സ്ഥിതിചെയ്യുന്നത്. മഹാരാഷ്ട്രയിൽനിന്നുള്ള മൂന്ന് ടീമുകളിൽ ഒന്നാണ് മഹാരാഷ്ട്ര ക്രിക്കറ്റ് ടീം. മുംബൈ, വിദർഭ എന്നിവയാണ് മറ്റു രണ്ട് ടീമുകൾ.
http://www.cricinfo.com/db/NATIONAL/IND/HISTORY/


</doc>
<doc id="222220" url="https://ml.wikipedia.org/wiki?curid=222220" title="കാർലോസ് സ്ലിം">
കാർലോസ് സ്ലിം

കാർലോസ് സ്ലിം ഒരു മെക്സിക്കൻ വ്യവസായിയാണ് (ജനനം 28 ജനുവരി 1940 ).ഫോബ്‌സ് മാഗസിൻ പുറത്തുവിട്ട 2012-ലെ ലോക സമ്പന്നരുടെ പട്ടികയിൽ കാർലോസ് സ്ലിം ആണ് രണ്ടാം സ്ഥാനത്ത്.


</doc>
<doc id="222221" url="https://ml.wikipedia.org/wiki?curid=222221" title="എം. ഹക്കിംജി സാഹിബ്‌">
എം. ഹക്കിംജി സാഹിബ്‌

മൂന്നാം കേരള നിയമസഭാംഗമായിരുന്നു എം. ഹക്കിംജി സാഹിബ്‌. തിരുവനന്തപുരം ജില്ലയിൽ കണിയാപുരത്തു 1928 ഒക്ടോബർ 24 നു ജനിച്ചു. 63-ആം വയസ്സിൽ 1991 മാർച്ച്‌ 18 നു നിര്യാതനായി. വിദ്യാർഥി ആയിരിക്കുമ്പോൾ ഇന്ത്യയുടെ സ്വാതന്ത്ര്യ സമരവുമായി ബന്ധപ്പെട്ടു പൊതു പ്രവർത്തനം ആരംഭിച്ചു. ഇന്ത്യൻ യുനിയൻ മുസ്ലിം ലീഗ് തിരുവനനന്തപുരം ജില്ല കമ്മിറ്റിയുടെ ആദ്യ പ്രസിഡൻറായി 1956ൽ രാഷ്ട്രിയ രംഗത്ത് സജീവമായി. 1957 ലെ വിമോചന സമരത്തിൽ തിരുവനനന്തപുരം ജില്ലാ സമരസമിതിയുടെ വൈസ്‌ ചെയർമാൻ എന്ന നിലയിൽ അറസ്റ്റ്‌ വരിച്ചു 21 ദിവസത്തോളം ജയിൽ വാസം അനുഭവിച്ചു. 1957 മുതൽ 62 വരെ കേരള സംസ്ഥാന മുസ്ലിം ലീഗ് കമ്മിറ്റിയുടെ ഉപാധ്യക്ഷൻ ആയിരുന്നു. തെക്കൻ കേരളത്തിലെ ആദ്യത്തെ മുസ്ലിം ലീഗ് എം.എൽ.എ ആയി 1967-ൽ കഴക്കുട്ടത്ത് നിന്നും തിരഞ്ഞെടുക്കപ്പെട്ടു.


</doc>
<doc id="222225" url="https://ml.wikipedia.org/wiki?curid=222225" title="ഐ ലൗ മി">
ഐ ലൗ മി

ബി. ഉണ്ണികൃഷ്ണൻ സംവിധാനം ചെയ്ത് 2012-ൽ പുറത്തിറങ്ങിയ മലയാളചലച്ചിത്രമാണ് ഐ ലൗ മി. ഉണ്ണി മുകുന്ദൻ, ആസിഫ് അലി, ഇഷ തൽവാർ, അനൂപ് മേനോൻ എന്നിവരാണ് പ്രധാനവേഷങ്ങളിൽ അഭിനയിച്ചിരിക്കുന്നത്. സേതുവാണ് ചിത്രത്തിന്റെ രചന നിർവ്വഹിച്ചിരിക്കുന്നത്. മറ്റൊരാളുടെ തിരക്കഥയിൽ ബി. ഉണ്ണികൃഷ്ണൻ സംവിധാനം ചെയ്ത ആദ്യചിത്രം കൂടിയാണിത്.




</doc>
<doc id="222227" url="https://ml.wikipedia.org/wiki?curid=222227" title="ഗുജറാത്ത് ക്രിക്കറ്റ് ടീം">
ഗുജറാത്ത് ക്രിക്കറ്റ് ടീം

ഇന്ത്യൻ ആഭ്യന്തര ക്രിക്കറ്റിൽ ഗുജറാത്ത് സംസ്ഥാനത്തെ പ്രതിനിധീകരിക്കുന്ന ഫസ്റ്റ്-ക്ലാസ്സ് ടീമാണ് ഗുജറാത്ത് ക്രിക്കറ്റ് ടീം. ഗുജറാത്തിൽനിന്നുള്ള മൂന്ന് ടീമുകളിൽ ഒന്നാണ് ഇത്. ബറോഡ, 
സൗരാഷ്ട്ര എന്നിവയാണ് മറ്റ് രണ്ട് ടീമുകൾ. രഞ്ജി ട്രോഫിയിൽ എലൈറ്റ് ഗ്രൂപ്പിലാണ് ഈ ടീം ഉൾപ്പെടുന്നത്.


</doc>
<doc id="222228" url="https://ml.wikipedia.org/wiki?curid=222228" title="റിപ്പബ്ലിക്കൻ പാർട്ടി">
റിപ്പബ്ലിക്കൻ പാർട്ടി

വടക്കേ അമേരിക്കയിൽ 1854-ൽ അടിമത്തവിരുദ്ധപ്രസ്ഥാനത്തിന്റെ തുടർച്ചയായി രൂപം കൊണ്ട രാഷ്ട്രീയ പാർട്ടിയാണ് റിപ്പബ്ലിക്കൻ പാർട്ടി. ജി.ഓ.പി അഥവാ ഗ്രാൻഡ് ഓൾഡ് പാർട്ടി എന്നും അറിയപ്പെടുന്നു. ഇതേ വരെ 18 രാഷ്ട്രപതിമാരാണ് ഈ പാർട്ടിയിൽ നിന്ന് അമേരിക്കയിൽ തെരഞ്ഞെടുക്കപ്പെട്ടിട്ടുള്ളത്. ഡോണൾഡ് ട്രംപ് ആണ് ഏറ്റവും ഒടുവിലത്തെ രാഷ്ട്രപതി. 

റിപ്പബ്ലിക്കൻ പാർട്ടിയുടെ ഇപ്പോഴത്തെ രാഷ്ട്രീയ നിലപാട് പൊതുവിൽ അമേരിക്കൻ കൺസർവേറ്റിസം (അമേരിക്കൻ യാഥാസ്ഥിതികത്വം) എന്നറിയപ്പെടുന്നു. ഡെമോക്രാറ്റിക് പാർട്ടിയുടെ ലിബറൽ വാദത്തിൽ (ഉല്പതിഷ്ണുവാദം) നിന്നും വ്യത്യസ്തമാണ് റിപ്പബ്ലിക്കൻ നിലപാടുകൾ.



</doc>
<doc id="222232" url="https://ml.wikipedia.org/wiki?curid=222232" title="സൗരാഷ്ട്ര ക്രിക്കറ്റ് ടീം">
സൗരാഷ്ട്ര ക്രിക്കറ്റ് ടീം

സൗരാഷ്ട്ര ക്രിക്കറ്റ് ടീം (), ഇന്ത്യൻ ആഭ്യന്തര ക്രിക്കറ്റിൽ ഗുജറാത്ത് സംസ്ഥാനത്തെ പ്രതിനിധീകരിക്കുന്ന ഫസ്റ്റ്-ക്ലാസ്സ് ടീമാണ്. ഗുജറാത്തിൽനിന്നുള്ള മൂന്ന് ടീമുകളിൽ ഒന്നാണ് ഇത്. ബറോഡ, ഗുജറാത്ത് എന്നിവയാണ് മറ്റ് രണ്ട് ടീമുകൾ.



</doc>
<doc id="222242" url="https://ml.wikipedia.org/wiki?curid=222242" title="ഹിമാചൽ പ്രദേശ്‌ ക്രിക്കറ്റ് ടീം">
ഹിമാചൽ പ്രദേശ്‌ ക്രിക്കറ്റ് ടീം

ഹിമാചൽ പ്രദേശ്‌ ക്രിക്കറ്റ് ടീം, ഇന്ത്യൻ ആഭ്യന്തര ക്രിക്കറ്റിൽ ഹിമാചൽ പ്രദേശ്‌ സംസ്ഥാനത്തെ പ്രതിനിധീകരിക്കുന്ന ഫസ്റ്റ്-ക്ലാസ്സ് ടീമാണ്. ശരത് പണ്ഡിറ്റാണ് ഈ ടീമിന്റെ നായകൻ. 2006/07 സീസണിൽ അവർ പ്ലേറ്റ് ഗ്രൂപ്പ് യോഗ്യത നേടി.



</doc>
<doc id="222244" url="https://ml.wikipedia.org/wiki?curid=222244" title="കിയോമിസ് ദേറ">
കിയോമിസ് ദേറ

ജപ്പാനിലെ ക്യോത്തോയുടെ കിഴക്ക് ഭാഗത്തുള്ള ഹിഗാഷിയാമയിൽ സ്ഥിതിചെയ്യുന്ന ഒരു ബൗദ്ധക്ഷേത്രമാണ് കിയോമിസ് ദേറ (清水寺). യുനസ്‌കോയുടെ (UNESCO) ലോകപൈതൃകസ്ഥാനമായ "പുരാതന ക്യോത്തോയിലെ ചരിത്രപ്രധാനമായ സ്മാരകങ്ങളിൽ" ഒന്നാണ് ഇത്. തെളിഞ്ഞ വെള്ളം എന്ന് അർത്ഥം വരുന്ന കിയോമിസ് എന്ന പേര് വന്നത് ക്ഷേത്രവളപ്പിലെ ഓതോവ വെള്ളച്ചാട്ടത്തിൽ നിന്നാണ്. 

ഹെയ്യാൻ കാലഘട്ടത്തിൽ 798-ൽ സ്ഥാപിക്കപെട്ട ഈ ക്ഷേത്രം പലപ്പോഴായി ഭൂമികുലുക്കത്തിലും തീപിടിത്തതിലും നശിച്ചിരുന്നു. ഇന്നത്തെ നിലയിൽ നിർമ്മിച്ചത് 1633-ൽ തോക്കുഗാവ ഇയെമാത്സുവിന്റെ ശ്രമഫലമായിട്ടാണ്.

ഇവിടുത്തെ പ്രധാന പ്രതിഷ്ഠ ഭാരതത്തിൽ അവലോകിതേശ്വരനെന്ന് അറിയപെടുന്ന കാരുണ്യത്തിന്റെ മൂർത്തിമദ്ഭാവമായ കാനൊൺ (観音) ബോധിസത്ത്വമാണ്. മൂർത്തി പ്രതിഷ്ഠിച്ച പ്രധാന അറക്ക്(ഹോന്തോ) പുറത്തുള്ള വിശാലമായ വരാന്തയിൽ നിന്ന് ക്യോത്തോ നഗരം വ്യക്തമായി കാണാൻ കഴിയും. ആണിയൊന്നും ഉപയോഗിക്കാതെയാണ് നിർമ്മിച്ചതെന്നത് ഈ വരാന്തയുടെ പ്രത്യേകതയാണ്. ഇവക്കു പുറമേ ദേവ വാതിൽ, പടിഞ്ഞാറെ വാതിൽ, മണി ഗോപുരം, മൂന്നു നിലയുള്ള പഗോഡ എന്നിവയും പ്രസിദ്ധമാണ്.


</doc>
<doc id="222246" url="https://ml.wikipedia.org/wiki?curid=222246" title="തിലകം ഗോപാൽ">
തിലകം ഗോപാൽ

മുൻ ഇന്ത്യൻ വോളിബോൾ ടീമിന്റെ നായകനും മികച്ച വോളിബോൾ താരങ്ങളിലൊരാളുമായിരുന്നു തിലകം ഗോപാൽ (മരണം:17 ഡിസംബർ 2012). ജമ്പ് സ്മാഷുകൾ ഇന്ത്യയിൽ അവതരിപ്പിച്ച ആദ്യകാല കളിക്കാരിലൊരാളാണ് തിലകം ഗോപാൽ.
പതിനേഴാം വയസ്സിൽ ഹൈദരാബാദിനായി ആദ്യ ദേശീയ ചാമ്പ്യൻഷിപ്പിൽ പങ്കെടുത്ത ഗോപാൽ, മികച്ച സ്‌പൈക്കറായിരുന്നു. ഇന്ത്യയിൽ പര്യടനം നടത്തിയ യൂറോപ്യൻ ചാമ്പ്യൻ ടീം റുമാനിയക്കെതിരായ മത്സരത്തിൽ മാൻ ഓഫ് ദ മാച്ച് പുരസ്‌കാരവും നേടി. 
1962-ലെ ജക്കാർത്ത ഏഷ്യൻ ഗെയിംസിൽ വെള്ളിമെഡൽ നേടിയ ഇന്ത്യൻ ടീമിൽ അംഗമായിരുന്നു തിലകം ഗോപാൽ. ഏഷ്യൻ ഗെയിംസിനുശേഷം ഇന്ത്യയിൽ പര്യടനം നടത്തിയ സോവിയറ്റ് യൂണിയൻ ടീമിനെതിരെ ഇന്ത്യയെ നയിച്ചു. 1966-ലെ ബാങ്കോക്ക് ഏഷ്യൻ ഗെയിംസിലും ഇന്ത്യയുടെ നായകനായിരുന്നു. 1963-ലെ പ്രീ ഒളിമ്പിക് ടൂർണമെന്റിൽ വെള്ളിമെഡൽ നേടിയ ഇന്ത്യൻ ടീമിലും നിർണായകമായി.
കളിക്കുശേഷം റഫറീയിങ്ങിലേക്ക് തിരിഞ്ഞ അദ്ദേഹം 1978-ലെ കോമൺവെൽത്ത് ഗെയിംസിലെ മത്സരങ്ങൾ നിയന്ത്രിച്ചു. ആന്ധ്രപ്രദേശ് പോലീസിൽ എസ്.പിയായാണ് വിരമിച്ചത്. വോളിബോളിന് പുറമെ, മികച്ച അത്‌ലറ്റുമായിരുന്നു ഗോപാൽ. 400 മീറ്ററിൽ അദ്ദേഹം സ്ഥാപിച്ച 50.20 സെക്കൻഡിന്റെ ആന്ധ്ര പോലീസ് റെക്കോഡ് 30 വർഷങ്ങൾക്കുശേഷം നിലനിന്നു.


</doc>
<doc id="222250" url="https://ml.wikipedia.org/wiki?curid=222250" title="വാർഷികം">
വാർഷികം

ഒരു കാര്യം നടന്നതിനു ശേഷം ഒന്നോ അതിലധികമോ വർഷം പൂർത്തീകരിച്ച ദിവസത്തെ സൂചിപ്പിക്കുന്ന പദമാണ് വാർഷികം. ജനനത്തിന്റെയോ, മരണത്തിന്റെയോ,വിവാഹത്തിന്റെയോ വാർഷികങ്ങൾ ഉദാഹരണം. ഒരു പ്രസ്ഥാനമോ, സംഘടനയോ രൂപീകരിച്ച്തിന്റെയോ, ശ്രദ്ധേയമായ അപകടമോ, ദുരന്തമോ സംഭവിച്ചതിന്റെയോ ഒക്കെ വാർഷികങ്ങൾ അതതിന്റെ സ്വഭാവമനുസരിച്ച് ആഹ്ലാദത്തോടെയോ, ദുഃഖത്തോടെയോ ആചരിക്കപ്പെടുന്നു. ഇതിൽ 10, 25,50,75,100 എന്നിങ്ങനെയുള്ള കാലയളവുകൾക്ക് -വാർഷികങ്ങൾക്ക് - പതിവിലേറെ പ്രാധാന്യം ലഭിക്കാറുണ്ട്. 

മലയാളം വിക്കിപീഡിയ രൂപീകരിച്ചതിന്റെ പത്താം വാർഷികം 2012 ഡിസംബർ 21ന് ആണ്. പത്താം വാർഷികം വിവിധ പരിപാടികളോടെ 2012 ഡിസംബർ 8 മുതൽ, 2013 ഫെബ്രുവരി 8 വരെ ആഘോഷിക്കുന്നു.


</doc>
<doc id="222252" url="https://ml.wikipedia.org/wiki?curid=222252" title="പെഡ്രോ പരാമോ">
പെഡ്രോ പരാമോ

ഹുവാൻ റുൾഫോ എന്ന ലാറ്റിനമേരിക്കൻ എഴുത്തുകാരൻ എഴുതിയ ഒരു ലഘു നോവലാണു് പെഡ്രോ പരാമോ. 1955-ൽ പുറത്തിറങ്ങിയ ഈ പുസ്തകം സ്പാനിഷ് ഭാഷയിലാണു് രചിക്കപ്പെട്ടത്. മാജിക്കൽ റിയലിസം സമർത്ഥമായി സന്നിവേശിപ്പിച്ച ഒരു നോവൽ എന്ന നിലയിൽ ഈ നോവൽ ശ്രദ്ധയാകർഷിച്ചിരുന്നു. ഈ നോവൽ രണ്ടു തവണ ഇംഗ്ലീഷ് ഭാഷയിലേക്ക് തർജ്ജമ ചെയ്യപ്പെട്ടിട്ടുണ്ട്. നോവലിൽ ജുവാൻ പ്രെസിയാഡോ എന്നയാൾ ആയിടെ മരണപ്പെട്ട തന്റെ അമ്മയുടെ ജന്മനാടായ കൊമാലയിലേക്ക് തന്റെ അച്ഛനെ കണ്ടുപിടിക്കാനായി യാത്ര നടത്തി അവിടെ എത്തിച്ചേർന്നപ്പോൾ കണ്ടത് ഒരു പ്രേതനഗരത്തെയായിരുന്നു. തുടക്കത്തിൽ യാതൊരു സ്വീകാര്യതയും ലഭിക്കാത്ത ഈ നോവൽ ആദ്യ നാലുവർഷത്തിൽ 2000 കോപ്പി മാത്രമാണ് വിറ്റത്. പിന്നീട് മുപ്പതിലേറെ ഭാഷകളിലേക്ക് വിവർത്തനം ചെയ്യപ്പെട്ട ഈ നോവൽ അമേരിക്കയിൽ മാത്രം പത്തുലക്ഷത്തിലേറെ കോപ്പി വിറ്റഴിഞ്ഞു. മാർകേസിനെ സ്വാധീനിച്ച ഗ്രന്ഥങ്ങളിൽ ഒന്നാണിത്. 

മലയാളത്തിലേക്ക് ഈ നോവൽ പരിഭാഷ ചെയ്തത് വിലാസിനി ആണു്.


</doc>
<doc id="222253" url="https://ml.wikipedia.org/wiki?curid=222253" title="വെട്ടിത്താളി">
വെട്ടിത്താളി

പന്നിത്താളി, മരവെട്ടിത്താളി എന്നെല്ലാം അറിയപ്പെടുന്ന ചെറിയ ഒരു മരമാണ് വെട്ടിത്താളി. 



</doc>
<doc id="222254" url="https://ml.wikipedia.org/wiki?curid=222254" title="കർമ്മയോദ്ധാ">
കർമ്മയോദ്ധാ

മേജർ രവി രചനയും സംവിധാനവും നിർവ്വഹിച്ച് 2012-ൽ പുറത്തിറങ്ങിയ മലയാളചലച്ചിത്രമാണ് കർമ്മയോദ്ധാ. മോഹൻലാൽ ആണ് ചിത്രത്തിലെ കേന്ദ്രകഥാപാത്രത്തെ അവതരിപ്പിച്ചിരിക്കുന്നത്.




</doc>
<doc id="222261" url="https://ml.wikipedia.org/wiki?curid=222261" title="ചില്ലർ പാർട്ടി">
ചില്ലർ പാർട്ടി

2011-ൽ പുറത്തിറങ്ങിയ ഹിന്ദി ചലച്ചിത്രമാണ് ചില്ലർ പാർട്ടി . നിതെഷ് തിവാരിയും വികാസ് ബഹലും കൂടിയാണ് ഈ ചിത്രത്തിന്റെ സം‌വിധാനം നിർ‌വ്വഹിച്ചത്.



</doc>
<doc id="222264" url="https://ml.wikipedia.org/wiki?curid=222264" title="ആർ. ലോപ">
ആർ. ലോപ

ഒരു മലയാള കവയിത്രിയാണ് ലോപ ആർ. കേന്ദ്ര സാഹിത്യ അക്കാദമി യുവസാഹിത്യകാരന്മാർക്കായി ഏർപ്പെടുത്തിയ 'യുവ' പുരസ്‌കാരത്തിന് 2012-ൽ ഇവർ അർഹയായിട്ടുണ്ട്. 
ആയാപറമ്പ് കൊട്ടാരത്തിൽ പരേതനായ മുരളീധരന്റെയും റിട്ട.ട്രഷറി ഉദ്യോഗസ്ഥ രേണുകയുടെയും മകളായി ജനിച്ചു. മുത്തച്ഛനും കവിയും കഥാപ്രാസംഗികനുമായ ആർ.കെ.കൊട്ടാരത്തിലിന്റെ സ്വാധീനത്തിൽ സ്കൂൾ വിദ്യാർഥിനിയായിരിക്കെ കവിതപോലെ ചില കുറിപ്പുകൾ എഴുതിയാണ് സാഹിത്യരംഗത്തേക്കുളള പ്രവേശം. 2000 ൽ മാവേലിക്കര ബിഷപ് മൂർ കോളജിൽ എംഎയ്ക്കു പഠിക്കുമ്പോഴാണ് മനസ് എന്ന കവിത ആദ്യമായി പ്രസിദ്ധീകരിക്കപ്പെടുന്നത്. തുടർന്ന് പല ആനുകാലികങ്ങളിലും ഒട്ടേറെ കവിതകൾ വന്നു. 34 കവിതകൾ അടങ്ങിയ പരസ്പരം എന്ന കവിതാ സമാഹാരമാണ് ലോപയെ അവാർഡിന് അർഹയാക്കിയത്. ഹരിപ്പാട് ഗേൾസ് ഹയർ സെക്കൻഡറി സ്കൂളിൽ അദ്ധ്യാപികയാണ്. ഷേക്സ്പിയറുടെ ചില ഗീതകങ്ങൾ മലയാളത്തിലേയ്ക്ക് വിവർത്തനം ചെയ്തിട്ടുണ്ട്.



</doc>
<doc id="222266" url="https://ml.wikipedia.org/wiki?curid=222266" title="ഹിറോഗ്ലിഫ്">
ഹിറോഗ്ലിഫ്

അതിപുരാതനമായ ചില ലിപിവ്യവസ്ഥകളെയാണു് ഹിറോഗ്ലിഫുകൾ എന്നു വിളിയ്ക്കുന്നതു്. "വിശുദ്ധമായ എഴുത്ത്" എന്നാണ് ഈ ഗ്രീക്ക് പദത്തിന്റെ അർത്ഥം. ഏറ്റവും പ്രശസ്തമായ ഹിറോഗ്ലിഫ് ചിഹ്നങ്ങൾ ഈജിപ്തിലെ ഹിറോഗ്ലിഫുകളാണു്. അതുകൂടാതെ വേറെയും ഹിറോഗ്ലിഫുകൾ നിലവിലുണ്ടായിരുന്നു.


</doc>
<doc id="222267" url="https://ml.wikipedia.org/wiki?curid=222267" title="ബാവുട്ടിയുടെ നാമത്തിൽ">
ബാവുട്ടിയുടെ നാമത്തിൽ

രഞ്ജിത്തിന്റെ തിരക്കഥയിൽ ജി.എസ്. വിജയൻ സംവിധാനം ചെയ്ത് 2012-ൽ പുറത്തിറങ്ങിയ മലയാളചലച്ചിത്രമാണ് ബാവുട്ടിയുടെ നാമത്തിൽ. മമ്മൂട്ടിയാണ് ബാവുട്ടി എന്ന കേന്ദ്രകഥാപാത്രത്തെ അവതരിപ്പിച്ചിരിക്കുന്നത്. കാവ്യ മാധവൻ, ശങ്കർ രാമകൃഷ്ണൻ, കനിഹ, റിമ കല്ലിങ്കൽ, വിനീത് എന്നിവർ മറ്റ് പ്രധാനവേഷങ്ങളിൽ അഭിനയിച്ചിരിക്കുന്നു. കാപ്പിറ്റോൾ തീയറ്ററിന്റെ ബാനറിൽ രഞ്ജിത്ത് തന്നെയാണ് ചിത്രം നിർമ്മിച്ചത്.




</doc>
<doc id="222269" url="https://ml.wikipedia.org/wiki?curid=222269" title="തിരുവനന്തപുരത്തെ പ്രധാന വിനോദസഞ്ചാരകേന്ദ്രങ്ങൾ">
തിരുവനന്തപുരത്തെ പ്രധാന വിനോദസഞ്ചാരകേന്ദ്രങ്ങൾ

കേരള സംസ്ഥാനത്തിന്റെ തലസ്ഥാനനഗരവും, തിരുവനന്തപുരം ജില്ലയുടെ ആസ്ഥാനവുമാണ്‌ തിരുവനന്തപുരം. (ഇംഗ്ലീഷ്:Thiruvananthapuram). ഇന്ത്യൻ ഉപഭൂഖണ്ഡത്തിന്റെ പടിഞ്ഞാറൻ തീരത്ത് കേരളത്തിന്റെ തെക്കേ അറ്റത്തായാണ് ഈ നഗരം സ്ഥിതി ചെയ്യുന്നത്. വളരെ ഭൂവൈവിധ്യവും, തിരക്കേറിയ വീഥികളും വാണിജ്യ മേഖലകളും ഉള്ള നഗരമാണ് തിരുവനന്തപുരം. “നിത്യ ഹരിത നഗരം” എന്നാണ് ഇന്ത്യയുടെ രാഷ്ട്രപിതാവ് മഹാത്മാഗാന്ധി തിരുവനന്തപുരത്തെ വിശേഷിപ്പിച്ചത്. 2001-ലെ കാനേഷുമാരി പ്രകാരം 745,000 പേർ ഇവിടെ അധിവസിക്കുന്നു. ഇതു പ്രകാരം കേരളത്തിലെ ഏറ്റവും ജനസാന്ദ്രത കൂടിയ നഗരം എന്ന പ്രത്യേകതയും തിരുവനന്തപുരം നഗരത്തിനാണ്‌. തിരുവനന്തപുരം തന്നെയാണ്, കേരളത്തിലെ ഏറ്റവും വലിയ നഗരവും.

തിരുവനന്തപുരം നഗരത്തിലും അതിന്റെ പരിസരപ്രദേശങ്ങളിലുമായി അനേകം വിനോദസഞ്ചര കേന്ദ്രങ്ങൾ സ്ഥിതിചെയ്യുന്നു. 

ലോകമെങ്ങും പ്രശസ്തിയാർജ്ജിച്ച കോവളം കടൽ തീരം. തിരകൾ വളരെ കുറവാണ്‌ എന്നതാണിവിടുത്തെ പ്രത്യേകത. തിരുവനന്തപുരം നഗരത്തിന് 14 കിലോമീറ്റർ തെക്ക് മാറി സ്ഥിതി ചെയ്യുന്നു. "കോവളം ലൈറ്റ് ഹൗസ്", "ഹാൽസിയൻ കൊട്ടാരം" എന്നിവ കോവളത്തെ പ്രശസ്തമായ മറ്റുസ്ഥലങ്ങളാണ്‌. 

തിരുവനന്തപുരം നഗരത്തിൽ നിന്നും 46 കിലോമീറ്റർ വടക്കു മാറി വർക്കല സ്ഥിതി ചെയ്യുന്നു. . ശിവഗിരി തീർത്ഥാടന കേന്ദ്രവും വർക്കലയിൽ ഉണ്ട്.

നഗര പ്രാന്തത്തിലുള്ള ഒരു വിനോദ സഞ്ചാരകേന്ദ്രമാണ്‌. ഇവിടം വേളി ടൂറിസ്റ്റ് വില്ലേജ് എന്നാണ്‌ അറിയപ്പെടുന്നത്. അറബിക്കടലും വേളികായലും ചേരുന്ന സ്ഥലമാണ്‌. മഴമൂലം വേളി കായലിൽ വെള്ളം കൂടുമ്പോൾ കടലും കായലും തമ്മിൽ വേർതിരിച്ചിരിക്കുന്ന മണൽതിട്ട(പൊഴി) മുറിയുകയും കായൽ ജലം കടലിലേക്ക് ഒഴുകുകയും ചെയ്യും. ഇവിടെ കുട്ടികൾക്ക് കളിക്കുന്നതിനുള്ള കളിസ്ഥലവും ഒരു സസ്യോദ്യാനവും സ്ഥിതിചെയ്യുന്നു. കൂടാതെ വേളി കായലിൽ "ബോട്ട്" സവാരി നടത്തുന്നതിനുള്ള സൗകര്യവും ഉണ്ട്.

നഗരാതിർത്തിക്കുള്ളിൽ "ദക്ഷിണവ്യോമസേനാ താവള"ത്തിനടുത്തായി സ്ഥിതിചെയ്യുന്ന ഒരു പ്രധാന വിനോദസഞ്ചാര കേന്ദ്രമാണ്‌ ആക്കുളം. ഇവിടെ ബോട്ട് സവാരി നടത്തുന്നുണ്ട്. കൂടാതെ "നീന്തൽക്കുളം", "അക്വേറിയം", കുട്ടികൾക്കുള്ള കളിസ്ഥലം എന്നിവ സ്ഥിതിചെയ്യുന്നു.

ഈ ഗ്രാമത്തിലെ മനോഹരമാ‍യ കടൽത്തീരം അനവധി വിനോദസഞ്ചാരികളെ ആകർഷിക്കുന്നു.തിരുവനന്തപുരം നഗരത്തിന് 18 കിലോമീറ്റർ തെക്ക് മാറി സ്ഥിതി ചെയ്യുന്നു. പ്രകൃതിരമണീയവുമായ ഈ ഗ്രാമത്തിൽ ഒരു ഫ്ലോട്ടിംഗ് റിസോർട്ടുമുണ്ട്.

തിരുവനന്തപുരം നഗരത്തിൽ നിന്നും 36 കിലോമീറ്റർ വടക്കു മാറി കിളിമാനൂര് സ്ഥിതി ചെയ്യുന്നു. രാജാ രവിവർമ്മ ജനിച്ചത് കിളിമാനൂർ കൊട്ടാരത്തിലാണ്.

തിരുവനന്തപുരം അന്താരാഷ്ട്രവിമാനത്താവളത്തിനടുത്തായി സ്ഥിതിചെയ്യുന്ന ഒരു പ്രധാന സ്ഥലമാണ്‌ ശംഖുമുഖം കടൽ ത്തീരം. ഇവിടത്തെ പ്രധാന ആകർഷണം കാനായി കുഞ്ഞിരാമൻ പണിത "മത്സ്യകന്യക"യുടെ ശില്പമാണ്‌. കൂടാതെ ചെറിയ ഒരു ഉദ്യാനവും സ്ഥിതിചെയ്യുന്നു. ശംഖുമുഖത്തിന്‌ അല്പം അകലെയായി "വലിയതുറ"യിൽ ഒരു "കടൽപാല"വും സ്ഥിതിചെയ്യുന്നു.

ഇന്ത്യയിലെ തന്നെ ഏറ്റവും മികച്ച മൃഗശാലകളിലൊന്നായി കണക്കാക്കപ്പെടുന്നു. പക്ഷിമൃഗാദികളെ സ്വാഭാവിക ചുറ്റുപാടിൽ സം‌രക്ഷിച്ചിരിക്കുന്നത് പ്രത്യേകതയാണ്‌.==* 

മൃഗശാലക്കടുത്തായി വലിയ കൊട്ടാരത്തിൽ സർക്കാർ പഴയ കാലങ്ങളിലേയുള്ള അപൂർവ്വ വസ്തുക്കളും കലാവസ്തുക്കളും പ്രദർശനത്തിനായി വച്ചിരിക്കുന്നു.

നഗരത്തിൽ നിന്ന് 32 കി.മീ അകലെയാണ്‌. ചെറിയ വന്യമൃഗകേന്ദ്രവും ഉദ്യാനവും അണക്കെട്ടിനോടനുബന്ധിച്ച് പ്രവർത്തിക്കുന്നു.

അണക്കെട്ടും വന്യമൃഗസം‌രക്ഷണ കേന്ദ്രവും

സുഖവാസ കേന്ദ്രം

തീർത്ഥാടന കേന്ദ്രം


</doc>
<doc id="222281" url="https://ml.wikipedia.org/wiki?curid=222281" title="ദബാംഗ്">
ദബാംഗ്

2010-ൽ പുറത്തിറങ്ങിയ ഹിന്ദി ചലച്ചിത്രമാണ് ദബാംഗ്. ഈ ചിത്രത്തിലെ പ്രധാന കഥാപാത്രതെ അവതരിപ്പിച്ചിരിക്കുന്നത് സൽമാൻ ഖാൻ ആണ് .


</doc>
<doc id="222296" url="https://ml.wikipedia.org/wiki?curid=222296" title="ഗയിറ്റാനോ ഡോനിസെറ്റി">
ഗയിറ്റാനോ ഡോനിസെറ്റി

ഇറ്റാലിയൻ സംഗീതജ്ഞനായ ഗയിറ്റാനോ ഡോനിസെറ്റി 1797 നവംബർ 29-ന് വടക്കൻ ഇറ്റലിയിലെ ബെർഗാമോയിൽ ജനിച്ചു. ബോളോഗ്നയിൽ പോയി ഉപരിപഠനം നടത്തി. 1822 മുതൽ 1838 വരെ നേപ്പിൾസിലായിരുന്നു. 1838-ൽ ഇദ്ദേഹത്തിന്റെ പൊല്യൂറ്റോ എന്ന ഓപ്പറ നെപ്പോളിയൻ ഭരണകൂടം നിരോധിച്ചു. തുടർന്ന് ഇദ്ദേഹം പാരിസിലെത്തി. അവിടെ വച്ച് പൊല്യൂറ്റോയുടെ പരിഷ്കരിച്ച രൂപമായലെ മാർട്ടിയേഴ്സ് (1840) അവതരിപ്പിച്ചു ശ്രദ്ധേയനായി. 1842 മുതൽ പാരിസിലും വിയന്നയിലുമായി മാറിമാറി താമസിച്ചു. 

എന്റിക്കോഡി ബോർഗോഗ്നയാണ് ആദ്യത്തെ ഓപ്പറ (1828). തുടർന്ന് ഇരുപത്തഞ്ചോളം ഓപ്പറകൾ സംവിധാനം ചെയ്യുകയുണ്ടായി. അവയിൽ പ്രധാനപ്പെട്ടവ 
തുടങ്ങിയവയാണ്. അത്ര ഉദാത്തമല്ലെങ്കിലും കാല്പനിക ഭാവമാർന്ന ഈണങ്ങൾ കൊണ്ട് പ്രശസ്തമായ മറ്റു രണ്ടു ഓപ്പറകളാണ് 
റോസിനി, ബെല്ലിനി എന്നിവരോടൊപ്പം സമകാലിക ഓപ്പറാവേദി അടക്കി വാണിരുന്ന ഒരു സംഗീത പ്രതിഭയാണ് ഇദ്ദേഹം. 1848 ഏപ്രിൽ 8-ന് ഇദ്ദേഹം അന്തരിച്ചു.



</doc>
<doc id="222316" url="https://ml.wikipedia.org/wiki?curid=222316" title="പുരാണങ്ങളിലെ പ്രസിദ്ധമായ നദികൾ">
പുരാണങ്ങളിലെ പ്രസിദ്ധമായ നദികൾ

വിവിധ കാലഘട്ടങ്ങളിലായി എഴുതപ്പെട്ടിട്ടുള്ള ഭാരതീയമായ പുരാണങ്ങളിലും മറ്റു കൃതികളിലുമായി പല നദികളെപ്പറ്റിയും പരാമർശിച്ചിട്ടുണ്ടു്. അവയിൽ ചിലതു് യഥാർത്ഥത്തിൽ നിലവിലുണ്ടായിരുന്നതോ ഇപ്പോഴും ഉള്ളവയോ ആണു്. മറ്റു ചിലതാകട്ടെ, ഭാവനാസൃഷ്ടികളും. ഈ ലേഖനത്തിൽ അത്തരം നദികളിൽ പ്രധാനപ്പെട്ടവയെക്കുറിച്ച് സൂചിപ്പിക്കുന്നു:


</doc>
<doc id="222317" url="https://ml.wikipedia.org/wiki?curid=222317" title="കുറ്റിവിഴാൽ">
കുറ്റിവിഴാൽ

കിരിതീ, കീരിത്തീ എന്നെല്ലാം അറിയപ്പെടുന്ന നാലു മീറ്ററോളം പൊക്കം വയ്ക്കുന്ന ഒരു ചെറിയ വൃക്ഷമാണ് കുറ്റിവിഴാൽ. . ഇന്തോമലേഷ്യയിലും പാകിസ്താനിലും പശ്ചിമഘട്ടത്തിൽ എല്ലായിടത്തും കണ്ടുവരുന്നു. ഇല ഇന്ത്യയിൽ പലയിടത്തും കറിവയ്ക്കാൻ ഉപയോഗിക്കുന്നു. തടി വിറകിനു കൊള്ളാം. പൂവും തടിയും മൽസ്യബന്ധനത്തിന് വിഷമായി ഉപയോഗിക്കാറുണ്ടത്രേ. പൂക്കളിൽ നിന്നും കിരിത്തിക്വിനോൺ എന്നൊരു ക്വിനോൺ വേർതിരിച്ചെടുത്തിട്ടുണ്ട്.

Common name: Wild Berry • Hindi: Kramighana phal • Mizo: Arngen • Marathi: Atki • Tamil: Vamarai, Kriti • Malayalam: ക്രിതി Kiriti • Kannada: Manimundan • Bengali: Ramjani • Assamese: Sesu, Awuapat 
"(ഇന്റർനെറ്റിലെ പലയിടത്തുനിന്നും ശേഖരിച്ച പേരുകളാണിവ, തെറ്റുകളുണ്ടായേക്കാം)"



</doc>
<doc id="222318" url="https://ml.wikipedia.org/wiki?curid=222318" title="കാരവണ്ട്">
കാരവണ്ട്

ചെറിയ മുള്ളുകളുള്ള കറുത്ത വണ്ടുകളാണ് കാരവണ്ടുകൾ (Dicladispa armigera). ഇവയുടെ പുഴുക്കൾ ഇലയ്ക്കകത്തിരുന്ന് ഹരിതകം കാർന്നുതിന്നു നശിപ്പിക്കുന്നു. തണ്ടു തുരപ്പൻ കഴിഞ്ഞാൽ നെൽകൃഷിക്ക് ഏറ്റവും നാശമുണ്ടാക്കുന്ന ഒരു കീടമാണ് കാരവണ്ട്. 

നെൽകൃഷിക്ക് കാരവണ്ട് ബാധിക്കുന്നതു കുറയ്ക്കാൻ വയൽ വരമ്പിലെ കളകൾ നീക്കം ചെയ്യുന്നതിലൂടെ സാധിക്കും. 


</doc>
<doc id="222329" url="https://ml.wikipedia.org/wiki?curid=222329" title="പച്ചത്തുള്ളൻ">
പച്ചത്തുള്ളൻ

പാടത്ത് സാധാരണയായി കണ്ടുവരുന്ന കീടമാണ് പച്ചത്തുള്ളൻ. ഇവയുടെ പൂർണ്ണകീടങ്ങളും ചെറുപ്രാണികളും നെൽച്ചെടിയുടെ ഇളംഭാഗങ്ങളിൾ നിന്നും നീരൂറ്റിക്കുടിയ്ക്കുകയും തന്മൂലം ചെടികൾ വിളറി, മഞ്ഞനിറം ബാധിച്ച് ഉണങ്ങുകയും ചെയ്യുന്നു.


</doc>
<doc id="222331" url="https://ml.wikipedia.org/wiki?curid=222331" title="കതിർവെട്ടിപ്പുഴു">
കതിർവെട്ടിപ്പുഴു

ഇളമ്പച്ച കലർന്ന റോസ് നിറത്തിലുള്ള പുഴുക്കളാണ് കതിർവെട്ടിപ്പുഴു (Rice ear-cutting caterpillar).. Noctuidae കുടുംബത്തിൽപ്പെടുന്ന ഒരു നിശാശലഭമാണിത്. ചൈന, ജപ്പാൻ, തെക്ക്-കിഴക്കൻ ഏഷ്യ, കിഴക്കൻ ഓസ്ട്രേലിയ, ന്യൂസിലാന്റ്, കൂടാതെ പസഫിക്ക് ദ്വീപുകളിലും ഈ പ്രാണിയെ കണ്ടുവരുന്നു. ഇവയുടെ ശലഭത്തിനു തവിട്ടുനിറമാണ്. Northern armyworm, Oriental armyworm എന്നീ പേരുകളിലും അറിയപ്പെടുന്നു. 

ജനുവരി മുതൽ ഏപ്രിൽ വരെയുള്ള കാലങ്ങളിലാണ് ഇവയെ കൂടുതലായി കാണാനാകുക. ഈ ശലഭത്തിന് 30-50 മില്ലിമീറ്റർ ചിറകളവ് ഉണ്ടാകും. ശലഭപ്പുഴുവിന്റെ ലാർവ്വകൾ നെല്ല്, ചോളം തുടങ്ങിയ വിളകളെയാണ് ഇവ കൂടുതലായി ആക്രമിക്കുന്നത്. പാകമായ നെൽക്കതിരുകളുടെ ചുവട്ടില്വച്ച് ഇവ മുറിച്ചുകളയുന്നു. പുഴുവിന്റെ ആക്രമണം കൂടുതലും രാത്രികാലങ്ങളിലാണ്.




</doc>
<doc id="222333" url="https://ml.wikipedia.org/wiki?curid=222333" title="കതിർപ്പേൻ">
കതിർപ്പേൻ

നെൽക്കതിരിനെ ബാധിക്കുന്ന ഒരു കീടമാണ് കതിർപ്പേൻ. ഇളം പ്രായത്തിലുള്ള കതിരുകളുടെ പോളകളിൽ ഒളിച്ചിരുന്ന് പൂവുകളിൽ നിന്നും നീരൂറ്റിക്കുടിയ്ക്കുന്നതോടെ കതിർ പതിരായി മാറുന്നു. 



</doc>
<doc id="222338" url="https://ml.wikipedia.org/wiki?curid=222338" title="നിലവണ്ട്">
നിലവണ്ട്

ഓലചുരുട്ടിപ്പുഴുവിന്റെ പ്രധാന ശത്രുവാണ് ഒഫിയോണിയ വണ്ട് അഥവാ നിലവണ്ട്. മുൻചിറകിന്റെ മദ്ധ്യഭാഗത്തും തലയിലും കറുത്ത അടയാളമുള്ള ചുവന്ന വണ്ടുകളാണിവ.


</doc>
<doc id="222342" url="https://ml.wikipedia.org/wiki?curid=222342" title="ഗാഡ്ഗിൽ സമിതി റിപ്പോർട്ട്">
ഗാഡ്ഗിൽ സമിതി റിപ്പോർട്ട്

ഇന്ത്യയുടെ തെക്കുഭാഗത്തായി സ്ഥിതിചെയ്യുന്ന പശ്ചിമഘട്ട മലനിരകളും അതിനോടനുബന്ധിച്ച പ്രദേശങ്ങളും അടങ്ങുന്ന പാരിസ്ഥിതിക വ്യൂഹം നേരിടുന്ന പ്രശ്നങ്ങൾ സംബന്ധിച്ച് പഠിച്ച് റിപ്പോർട്ട് സമർപ്പിക്കുന്നതിനായി ഇന്ത്യാ ഗവൺമെന്റിന്റെ വനം - പരിസ്ഥിതി മന്ത്രാലയം രൂപീകരിച്ച വിദഗ്ദ്ധ സമിതിയാണ് പശ്ചിമഘട്ട പരിസ്ഥിതിവിദഗ്ദ്ധ സമിതി (വെസ്റ്റേൺ ഘട്ട് ഇക്കോളജി എക്സ്പർട്ട് പാനൽ - WGEEP). ജൈവ വൈവിദ്ധ്യ - പരിസ്ഥിതി സംരക്ഷണ മേഖലകളിലെ 14 വിദഗ്ദ്ധർ അടങ്ങിയ ഈ സമിതി തയ്യാറാക്കിയ റിപ്പോർട്ട്, അതിന്റെ അദ്ധ്യക്ഷനായിരുന്ന മാധവ് ഗാഡ്ഗിലിന്റെ പേരിൽ ഗാഡ്ഗിൽ കമ്മറ്റി റിപ്പോർട്ട് എന്നാണ് അറിയപ്പെടുന്നത്.

2010 മാർച്ചിൽ അന്നത്തെ കേന്ദ്ര വനം-പരിസ്ഥിതി മന്ത്രിയായിരുന്ന ജയറാം രമേഷ് ആണ് പശ്ചിമഘട്ട പരിസ്ഥിതി സംബന്ധിച്ച് പഠിക്കുന്നതിനായി ഈ വിദഗ്ദ്ധ സമിതിയെ നിയോഗിച്ചത്. പശ്ചിമഘട്ട സംരക്ഷണവുമായി ബന്ധപ്പെട്ട് 2010 ഫെബ്രുവരി 9ന് നീലഗിരിമലകളിലെ കോത്തഗിരിയിൽ നടന്ന പരിസ്ഥിതി പ്രവർത്തകരുടെ സമ്മേളനത്തിലാണ് ഈ സമിതി രൂപീകരിച്ചുകൊണ്ടുള്ള പ്രഖ്യാപനം ജയറാം രമേഷ് നടത്തിയത്. ഇന്ത്യയുടെ 40 ശതമാനത്തോളം വരുന്ന ഭൂപ്രദേശങ്ങൾ പശ്ചിമഘട്ട മലനിരകളോട് ബന്ധപ്പെട്ട പരിസ്ഥിതിവ്യൂഹത്തിന്റെ സ്വാധീന പ്രദേശങ്ങളായി വരുന്നുണ്ട്. ഏകദേശം 28 കോടി ജനങ്ങൾക്ക് ഈ വനങ്ങൾ ജീവിതവിഭവങ്ങൾ തരുന്നുണ്ട് . ഈ മേഖലയിലെ അനിയന്ത്രിതമായ പ്രകൃതി ചൂഷണത്തിന് നിയന്ത്രണം ഏർപ്പെടുത്തുന്നതിനായി പശ്ചിമഘട്ടത്തിന് പ്രത്യേക പരിഗണനകൊടുത്തുകൊണ്ടുള്ള സംരക്ഷണ പ്രക്രിയയ്ക്ക് തുടക്കമിടണമെന്നത് കാലങ്ങളായുള്ള ജനകീയ ആവശ്യമായിരുന്നു. 

പരിസ്ഥിതി സംഘടനകളും ശാസ്ത്ര-സാങ്കേതിക സമൂഹവുമൊക്കെയായി നടത്തിയ വിശദമായ സംവാദങ്ങൾക്കും സാങ്കേതിക ചർച്ചകൾക്കും അഭിപ്രായ രൂപീകരത്തിനും ശേഷം 2011 ഓഗസ്റ്റ് 31 നാണ് ഗാഡ്ഗിൽ സമിതി തങ്ങളുടെ 522 പേജുള്ള റിപ്പോർട്ട് സർക്കാരിന് സമർപ്പിച്ചത്.<ref name="http://moef.nic.in/"></ref> കേരള ശാസ്ത്രസാഹിത്യ പരിഷത്ത് പ്രസ്തുത റിപ്പോർട്ടിന്റെ മലയാള പരിഭാഷ തയ്യാറാക്കി പ്രസിദ്ധീകരിച്ചിട്ടുണ്ട്.

പ്രൊഫ. മാധവ് ഗാഡ്ഗിൽ (അദ്ധ്യക്ഷൻ), ബി.ജെ. കൃഷ്ണൻ, ഡോ. കെ.എൻ. ഗണേഷയ്യ, ഡോ. വി.എസ്. വിജയൻ, പ്രോഫ. റെനീ ബോർഗസ്, പ്രോഫ. ആർ. സുകുമാർ, ഡോ. ലിജിയ നൊറോന്ഹ, വിദ്യ എസ്. നായക്, ഡോ. ഡി.കെ. സുബ്രഹ്മണ്യം, ഡോ. ആർ.വി. വർമ്മ (കേരള സംസ്ഥാന ജൈവവൈവിദ്ധ്യ ബോർഡ്), ചെയർമാൻ, ദേശീയ ജൈവവൈവിദ്ധ്യ അതോറിറ്റി, പ്രൊഫ. സി.പി. ഗൌതം (കേന്ദ്ര മലിനീകരണ നിയന്ത്രണ ബോർഡ്), ഡോ. ആർ.ആർ. നവൽഗുണ്ട് (സ്പേസ് ആപ്ലിക്കേഷൻ സെന്റർ), ഡോ. ജി.വി. സുബ്രഹ്മണ്യം (ശാസ്ത്രസാങ്കേതിക പരിസ്ഥിതി മന്ത്രാലയം ഉപദേശകൻ).

താഴെപറയുന്ന കാര്യങ്ങൾ വിലയിരുത്തുന്നതിനായുള്ള അനുശാസനമാണ് മാധവ് ഗാഡ്ഗിൽ സമിതിക്ക് സർക്കാർ നൽകിയത്:

സമിതി ആകെ 14 തവണയാണ് യോഗം കൂടിയത്. ആദ്യത്തെ യൊഗം 2010 മാർച്ച് 30നും അവസാനത്തേത് 2011 ആഗസ്ത് 16-17 തീയതികളിലും ബംഗളുരുവിൽ വച്ച് നടന്നു. വിവരശേഖരണത്തിനായി സമിതി 42 ഔദ്യോഗിക കുറിപ്പുകൾ, 7 ആശയവിനിമയ ചർച്ചായോഗങ്ങൾ, ഒരു വിദഗ്ദ്ധ കൂടിയാലോചനായോഗം, സർക്കാർ സ്ഥാപങ്ങളുമായി 8 യോഗങ്ങൾ, സാമൂഹ്യസംഘടനകളുമായി 40 കൂടിയാലോചനകൾ, 14 സ്ഥലസന്ദർശനങ്ങൾ എന്നിവയാണ് ഉപയോഗിച്ചത്. ഗോവയിൽ വിവിധ സർക്കാർ വകുപ്പുകളിലായി ചിതറികിടക്കുന്ന ഗോവ റീജിയൺൽ പ്ലാൻ എന്ന സംരംഭം ഗൂഗിൾ എർത്ത് ഉപയോഗിച്ച് ഏകോപിപ്പിച്ചു.

പരിസ്ഥിതി ലോല മേഖലകൾ (Ecologically Sensitive Zones - ESZs) നിർണ്ണയിക്കാൻ മൊത്തം പശ്ചിമഘട്ടത്തെ സമിതി 9 കി.മീ. നീളവും 9 കി.മീ വീതിയുമുള്ള 2200 ചതുരങ്ങളായി തിരിച്ചു. ഈ ചതുരങ്ങളിൽ ഉള്ള സസ്യസമ്പത്തിന്റെ വിവരങ്ങൾ മുൻപേ ഉണ്ടായിരുന്നു. ഇതു ശേഖരിച്ച് പ്രസിദ്ധീകരിച്ചതും അല്ലാത്തതുമായ മറ്റു പരിസ്ഥിതി വിവരങ്ങൾ സംഗ്രഹിച്ച് 14 അടിസ്ഥാനസ്വഭാവങ്ങൾ തീരുമാനിച്ചു. ജൈവവൈവിധ്യം, ഭൂമിയുടെ ചെരിവ്, മഴയുടെ തോത് എന്നിവയായിരുന്നു അവയിൽ ചിലത്. ഈ 14 സ്വഭാവങ്ങൾക്കും ഒന്നു മുതൽ 10 വരെ മാർക്ക് കൊടുത്തു. ഒന്ന് മുതൽ മൂന്നു വരെ മാർക്ക് കിട്ടിയ ചതുരങ്ങൾ മേഖല 3-ലും മൂന്നു മുതൽ അഞ്ചു വരെ മാർക്കുള്ളവ മേഖല 2-ലും അഞ്ചു മുതൽ പത്തു മാർക്ക് വരെ ഉള്ളവ മേഖല 1-ലും ആയി തിരിച്ചു. 

പരിസ്ഥിതിലോലമെന്ന വിഭാഗത്തിൽ പെടുത്തേണ്ട പശ്ചിമഘട്ടത്തിന്റെ അതിരുകൾ ഏതെന്നതാണ് സമിതി പ്രധാനമായും നിർണ്ണയിച്ച ഒരു കാര്യം. മഹാരാഷ്ട്ര, ഗോവ, കർണ്ണാടക, തമിഴ്‌നാട്, കേരളം എന്നീ സംസ്ഥാനങ്ങളിൽ കൂടി അറബിക്കടലിന് സമാന്തരമായി കടന്നുപോകുന്ന ഏതാണ്ട് 1490 കി.മീ. ദൈർഘ്യവും കുറഞ്ഞത് 48 കി.മീ. മുതൽ 210 കി.മീ. വരെ പരമാവധി വീതിയും 129037 ചതുരശ്ര കി.മീ വിസ്‌തൃതിയുമുള്ള പശ്ചിമഘട്ട മലനിരകളാണ് സമിതിയുടെ പഠനത്തിന് വിധേയമായത്. ഇത് മഹാരാഷ്ട്രയിലെ താപി നദിയുടെ തീരത്തുനിന്നും ആരംഭിച്ച് തെക്കോട്ട് കന്യാകുമാരിയിൽ വരെ വ്യാപിച്ചു കിടക്കുന്ന മുതൽ വരെയുള്ള അക്ഷാംശ രേഖാംശാ പ്രദേശമാണ്.

ഗാഡ്ഗിൽ സമിതിയുടെ കാതലും ഏറെ വിവാദങ്ങൾക്ക് കാരണമായതുമായ ഘടകമാണ് സമിതി നിർണ്ണയിച്ച മൂന്ന് പരിസ്ഥിതിലോല മേഖലകൾ. താലൂക്ക് അടിസ്ഥാനിത്തിലാണ് സമിതി ഇവയെ നിർണ്ണയിച്ചത്. എന്നാൽ ഒരു താലൂക്കും പൂർണ്ണമായി ഒരു പരിസ്ഥിതിലോല മേഖലയിൽ പൂർണ്ണമായി വരുന്നില്ല. പഞ്ചായത്തുകളാണ് ഓരോ മേഖലയുടെയും അതിരുകൾ നിശ്ചയിക്കേണ്ടത് എന്ന വികേന്ദ്രീകരണപക്ഷമാണ് സമിതി ഇക്കാര്യത്തിൽ കൈക്കൊണ്ടത്. പശ്ചിമഘട്ടത്തിൽ വരുന്ന 44 ജില്ലകളിലെ 142 താലൂക്കുകളിൽനിന്ന് 134 പരിസ്ഥിതിലോല മേഖലകളാണ് സമിതി തിരിച്ചറിഞ്ഞത്. കേരളത്തിലെ 75 താലൂക്കുകളിൽ നിന്ന് 25 എണ്ണമാണ് പരിസ്ഥിതി ലോലമായി തിരിച്ചറിഞ്ഞത്. ഇവയിൽ 15 എണ്ണം മേഖല 1-ലും 2 എണ്ണം മേഖല 2-ലും 8 എണ്ണം മേഖല 3-ലും പെടുന്നു. താലൂക്കുകളുടെ മുഴുവൻ പട്ടിക താഴെ ചേർക്കുന്നു:
പരിസ്ഥിതിലോല മേഖലകളെ കൂടാതെ പരിസ്ഥിതിലോല പ്രദേശങ്ങളും സമിതി നിർദ്ദേശിച്ചിട്ടുണ്ട്. ഇവയുടെ അതിരുകൾ നിർണ്ണയിക്കേണ്ടത് സംസ്ഥാനസർക്കാറുകളും പഞ്ചായത്തുകളും ചേർന്നാണെന്ന് സമിതി അഭിപ്രായപ്പെട്ടു. സമിതി പരിഗണിച്ച കേരളത്തിലെ പരിസ്ഥിതിലോല പ്രദേശങ്ങൾ ഇവയാണ്: (1) മണ്ടക്കൽ-പനത്തടി, (2) പൈതൽമല, (3) ബ്രഹ്മഗിരി-തിരുനെല്ലി, (4) പരിസ്ഥിതി പ്രാധാന്യമുള്ള വയനാടിന്റെ ഭാഗങ്ങൾ, കുറുവ ദ്വീപ്, (5)കുറ്റ്യാടി-പെരിയ-കൽപ്പറ്റ, (6)നിലമ്പൂർ-മേപ്പാടി, (7)സൈലന്റ് വാലി, (8)മണ്ണാർക്കാട്-ശിരുവാണി-മുത്തുക്കുളം, (9)നെല്ലിയാമ്പതി-പറമ്പിക്കുളം, (10) പീച്ചി-വാഴാനി, (11)പൂയ്യംകുട്ടി-തട്ടേക്കാട്-ഇടമലയാർ, (12)മൂന്നാർ-ഇരവിക്കുളം-ചിന്നാർ, (13) ഏലമലക്കാടുകൾ, (14) പെരിയാർ-റാന്നി-കോന്നി-ഗൂഡ്രീക്കൽ, (15) കുളന്തുപ്പുഴ-തെന്മല, (16) അഗസ്ത്യമല-നെയ്യാർ-പേപ്പാറ. ഇവയെല്ലാം മുൻപേയുള്ള ദേശീയോദ്യാനം, വന്യജീവി സങ്കേതം, ജൈവൈവിധ്യ റിസർവുകൾ എന്നിവയ്ക്ക് പുറമെയാണ്.

വികസനപ്രവർത്തനങ്ങളുമായ് ബന്ധപ്പെട്ട് ചെയ്യാവുന്നതും ചെയ്യരുതാത്തതുമായ കാരയങ്ങളും സമിതി നിർദ്ദേശിച്ചു. ഇവയുടെ ചുരുക്കം താഴെ കൊടുക്കുന്നു.



ഇവയ്ക്കു പുറമെ തനതു മൃഗങ്ങളെ വളർത്തുന്നവർക്ക് പരിരക്ഷണ സേവനത്തിനുള്ള കൂലി (conservation service charge) നൽകണമെന്നും, കാവുകളും കണ്ടൽക്കാടുകളും സംരക്ഷിക്കുന്നതിന് സഹായധനം കൊടുക്കണമെന്നും പരിസ്ഥിതിബോധവത്കരണ പ്രവർത്തനങ്ങൾക്കായി സ്കൂളുകളിലെയും കോളേജുകളിലെയും പരിസ്ഥിതി ക്ലബ്ബുകളുടെ സേവനം മുതലെടുക്കണമെന്നും സമിതി നിർദ്ദേശിക്കുന്നു. അതിരപ്പിള്ളി, ഗുണ്ടിയ അണക്കെട്ടുകൾ വേണ്ട എന്നും ഗോവയിലും മഹാരാഷ്ട്രയിലും പുതിയ ഖനനം നിയന്ത്രണ വിധേയമായേ ആകാവൂ എന്ന നിലപാടാണ് സമിതി എടുത്തത്. 

മാധവ് ഗാഡ്ഗിൽ സമിതിയുടെ ഈ റിപ്പോർട്ട് സംബന്ധിച്ച് ഒരു വിഭാഗം ജനങ്ങളും സംസ്ഥാന സർക്കാരുകളും കടുത്ത ആശങ്ക ഉന്നയിക്കുകയും വിവിധ രാഷ്ട്രീയ കക്ഷികൾ ഇതിനെതിരെ ശക്തമായ നിലപാടെടുക്കുകയും ചെയ്തു. ഇതിനെത്തുടർന്ന് ഈ ആശങ്കൾ പരിഗണിച്ചും ഗാഡ്ഗിൽ സമിതി ശുപാർശകൾ വിലയിരുത്തിയും പ്രത്യേകം റിപ്പോർട്ട് സമർപ്പിക്കുക എന്ന നിർദ്ദേശത്തോടെ കേന്ദ്ര ആസൂത്രണ കമ്മീഷൻ അംഗം കെ. കസ്തൂരിരംഗന്റെ നേതൃത്വത്തിലുള്ള മറ്റൊരു സമിതിയെ കേന്ദ്ര സർക്കാർ നിയോഗിച്ചു. ഹൈ ലവൽ വർക്കിംഗ് ഗ്രൂപ്പ് എന്ന ഈ സമിതിയാണ് കസ്തൂരിരംഗൻ കമ്മറ്റി എന്നറിയപ്പെടുന്നത്.

എന്നാൽ വിശദമായ വിലയിരുത്തലിനുശേഷവും ഗാഡ്ഗിൽ സമിതി ശുപാർശകളെ തത്ത്വത്തിൽ അംഗീകരിക്കുന്ന നിലപാടാണ് കസ്തൂരിരംഗൻ സമിതിയും മുന്നോട്ട് വെച്ചത്. അതേസമയം സുപ്രധാനമായ ചില മേഖലകളിൽ കാതലായ മാറ്റങ്ങളും നിർദ്ദേശിച്ചു. പശ്ചിമഘട്ട മലനിരകളുടെ നാലിൽ മൂന്ന് ഭാഗവും പരിസ്ഥിതി ദുർബല പ്രദേശമായി പ്രഖ്യാപിച്ചുകൊണ്ടുള്ള ഗാഡ്ഗിൽ സമിതി ശുപാർശകളിൽ വിയോജിപ്പ് രേഖപ്പെടുത്തി പശ്ചിമഘട്ട മലനിരകളുടെ ഏകദേശം 37 ശതമാനം ഇപ്രകാരമുള്ള പ്രദേശമാണെന്ന് കസ്തൂരിരംഗൻ സമിതി വിലയിരുത്തി. ഗാഡ്ഗിൽ കമ്മറ്റി ശുപാർശ ചെയ്ത മൂന്നു തരം പരിസ്ഥിതി സംവേദക മേഖലകൾക്കു പകരം ഒറ്റ മേഖലയെ മാത്രം സംരക്ഷിക്കാനാണ് നിർദ്ദേശം. കേരളത്തിലെ റിസർവ്, നിക്ഷിപ്ത വന മേഖലകൾ പോലും പൂർണമായി സംരക്ഷിക്കാൻ സമിതി ശുപാർശ ചെയ്യുന്നില്ല. ഉയർന്ന വന മേഖല ഉൾപ്പെടുന്ന കണ്ണൂർ ജില്ലയിലെ തളിപ്പറമ്പ് താലൂക്കിലെ ഒറ്റ വില്ലേജും പരിസ്ഥിതി സംവേദക മേഖലയായി പട്ടികയിലില്ലായെന്നത് പരിസ്ഥിതി പ്രവർത്തകരുടെ വിമർശനത്തിനു വിധേയമായിട്ടുണ്ട്. തലശ്ശേരി താലൂക്കിലെയും വനമേഖല പൂർണമായി സംരക്ഷിക്കപ്പെടേണ്ട പ്രദേശത്തിൻറെ പട്ടികയിലില്ല. തലശ്ശേരി താലൂക്കിലെ ആറളം, കൊട്ടിയൂർ, ചെറുവാഞ്ചേരി വില്ലേജുകൾ മാത്രമാണ് പട്ടികയിലുള്ളത്. ഫലത്തിൽ ഗാഡ്ഗിൽ സമിതി റിപ്പോർട്ടിൻറെ അന്തഃസത്ത ഉൾക്കൊള്ളാതെയും പരിസ്ഥിതി സംരക്ഷണത്തിനുള്ള മാർഗങ്ങൾ വ്യക്തമായി നിർദ്ദേശിക്കാതെയുമാണ് ഈ റിപ്പോർട്ട് തയ്യാറാക്കിയിരിക്കുന്നത്. വിവിധ സംസ്ഥാന സർക്കാരുകളുടെയും കുടിയേറ്റക്കാരുടെ പേരിൽ ചില എൻ.ജി.ഒ സംഘടനകളുടെയും നിവേദനങ്ങളുടെ അടിസ്ഥാനത്തിലാണ് കാതലായ മാറ്റങ്ങൾ വരുത്തിയിരിക്കുന്നത്.പരിസ്ഥിതി സംവേദക മേഖലകളിലെ വികസനപ്രവർത്തനങ്ങളിൽ ഗാഡ്ഗിൽ സമിതി നിർദ്ദേശിച്ച കർശന നിയന്ത്രണങ്ങൾ തന്നെ നടപ്പാക്കണമെന്നും യാതൊരുവിധ ഖനനപ്രവർത്തനങ്ങളും ഇപ്രകാരമുള്ള പരിസ്ഥിതി ദുർബല പ്രദേശങ്ങളിൽ അനുവദിക്കുവാൻ പാടില്ലെന്നും സമിതി നിർദ്ദേശിക്കുന്നുണ്ട്. അതുപോലെ ഈ മേഖലയിലെ അൻപത് വർഷത്തിന് മുകളിൽ പ്രായമുള്ള അണക്കെട്ടുകൾ പ്രവർത്തനമവസാനിപ്പിക്കണമെന്ന നിർദ്ദേശത്തോടും കസ്തൂരിരംഗൻ സമിതി വിയോജിച്ചു. അവ അറ്റകുറ്റപ്പണികൾ നടത്തി സംരക്ഷിക്കാവുന്നവയാണെന്ന അഭിപ്രായമാണ് ഈ സമിതി പ്രകടിപ്പിച്ചത്. എന്നാൽ അതിരപ്പള്ളി ജലവൈദ്യുത പദ്ധതിയെ എതിർത്തുകൊണ്ടുള്ള ഗാഡ്ഗിൽ സമിതി ശുപാർശയെ ഈ സമിതിയും പിൻതാങ്ങിയെങ്കിലും പുതിയ പഠന റിപ്പോർട്ടുമായി അംഗീകാരത്തിനായി അപേക്ഷിക്കണമെന്നു കേരള സർക്കാരിനോടു നിർദ്ദേശിക്കുകയും ചെയ്തു. കസ്തൂരിരംഗൻ റിപ്പോർട്ട് തള്ളിക്കളയണമെന്നും പശ്ചിമഘട്ട സംരക്ഷണത്തിനായി ഗാഡ്ഗിൽ കമ്മറ്റി റിപ്പോർട്ട് ചർച്ച ചെയ്തു നടപ്പാക്കണമെന്നും കേരളത്തിലെ പ്രമുഖ പരിസ്ഥിതി സംഘടനയായ കേരള ശാസ്ത്രസാഹിത്യ പരിഷത്ത് സംസ്ഥാന വാർഷികം പ്രമേയത്തിലൂടെ സർക്കാരുകളോട് ആവശ്യപ്പെട്ടു. 

ഗാഡ്ഗിൽ, കസ്തൂരിരംഗൻ റിപ്പോർട്ടുകൾ ചൂടേറിയ രാഷ്ട്രീയ വിവാദങ്ങൾക്കും ചർച്ചകൾക്കും കാരണമായി. ഗാഡ്ഗിൽ റിപ്പോർട്ട് ദീർഘനാളായിട്ടും വനം-പരിസ്ഥിതി മന്ത്രാലയം പ്രസിദ്ധീകരിക്കാഞ്ഞതും പിന്നീട് വിവരാവകാശ നിയമത്തിലൂടെ റിപ്പോർട് പുറത്ത് കൊണ്ടുവരേണ്ടി വന്നതും വിവാദങ്ങൾക്കു തിരികൊളുത്തി. 

റിപ്പോർട്ടുകൾ നടപ്പാക്കിയാൽ ഭൂമിവിലയിൽ വൻമാറ്റങ്ങൾ സംഭവിക്കുമെന്നും വാദം വന്നു. ഭൂമിവില്പന അനുവദിച്ചാൽ തന്നെ അത്തരം ഭൂമിയുടെ വില ഇടിയുകയും വിദ്യാഭ്യാസ വായ്പ ലഭിക്കുന്നത് അടക്കമുള്ള കാര്യങ്ങൾ പ്രശനത്തിലാവുകയും ചെയ്യും എന്ന അഭിപ്രായമായിരുന്നു ഈ വാദത്തിനു പിന്നിൽ. പൊതുഭൂമി സ്വകാര്യവത്കരിക്കാൻ പാടില്ല എന്ന ഗാഡ്ഗിൽസമിതിനിർദ്ദേശം ഭൂപുനർവിതരണത്തിന്റെ യുക്തിക്കെതിരാണന്നും അതുകോണ്ട് അത് ഭൂരഹിതരുടെ ഉടമസ്ഥാവകാശത്തിന് എതിരാണെന്നും ഇതിന്റെ കൂടെ വാദിക്കപ്പെട്ടു. 
പഞ്ചായത്തുകൾക്ക് നിർദ്ദേശങ്ങൾ ചർച്ച ചെയ്യാം എന്ന് ഗാഡ്ഗിൽ റിപ്പോർട്ട് നിർദ്ദേശിച്ചത് റിപ്പോർട്ട് അംഗീകരിക്കുന്നതിന് മുൻപ് നടക്കേണ്ടതാണ് എന്നും വാദിക്കപ്പെട്ടു. ഗാഡ്ഗിൽ റിപ്പോർട്ടിനെ പോലെ തന്നെ 
കസ്തൂരിരംഗൻ റിപ്പോർട്ടും മലയോര കർഷകരെ പരോക്ഷത്തിൽ കുടിയിറക്കാൻ സമ്മർദത്തിലാക്കും എന്ന് ദീപിക ദിനപത്രം തന്റെ മുഖപ്രസംഗത്തിൽ പറഞ്ഞു. ഗാഡ്ഗിൽ സമിതിയിൽ "പരിസ്ഥിതി മൗലികവാദികൾ" മാത്രമാണ് ഉണ്ടായിരുന്നതെന്നും ഇടുക്കി പോലെയുള്ള ജില്ലകളിൽ കർഷകരോട് കൂടിയാലോചനകളൊന്നും തന്നെ സമിതി നടത്തിയില്ല എന്ന തർക്കമായിരുന്നു മറ്റൊന്ന്. അതേപോലെ കസ്‌തൂരിരംഗൻ റിപ്പോർട്ട് നിർദ്ദേശിക്കുന്നതു പ്രകാരം കേരളത്തിലെ 123 വില്ലേജുകൾ പരിസ്ഥിതിലോല മേഖലയാക്കിയാൽ അത് ഗാഡ്ഗിൽ റിപ്പോർട്ടിനെക്കാൾ അപകടമായിരിക്കും എന്നും ഈ തർക്കത്തിന്റെ ഭാഗമായി.റിപ്പോർട്ടുകൾ നടപ്പാക്കിയാൽ ആശുപത്രികൾ, പാൽ സംസ്കരണ കേന്ദ്രങ്ങൾ, അറവുശാലകൾ എന്നീ റെഡ് കാറ്റഗറി വ്യവസായങ്ങൾ നിരോധിക്കപ്പെടുകയും ഭക്ഷ്യ-പച്ചക്കറി സംസ്കരണ കേന്ദ്രങ്ങൾ, മാലിന്യ സംസ്കരണം കാപ്പി സംസ്കരണം, പൾപ്പിങ്, ഹോട്ടലുകൾ തുടങ്ങിയ ഓറഞ്ച് കാറ്റഗറി വ്യവസായങ്ങൾ കർശന നിയന്ത്രണത്തിലാവുകയും ചെയ്യും എന്നുള്ളത് റിപ്പോർട്ടുകളുടെ കർഷകവിരുദ്ധ നിലപാട് കാണിക്കുന്നു എന്നും ചൂണ്ടിക്കാട്ടപ്പെട്ടു. റിപ്പോർട്ടുകൾ നടപ്പാക്കുന്നതിനെതിരെ സർക്കാരിന് ശക്‌തമായ താക്കീത് നൽകി ഇടുക്കി രൂപത കുർബാനമധ്യേ ഇടയലേഖനം വായിച്ചു. കര്ഷകര്ക്കെതിരെയുള്ള പ്രവർത്തനങ്ങളെ ചെറുക്കാൻ വിശ്വാസികൾ ഒന്നിക്കണമെന്നും ഇടയലേഖനം പറഞ്ഞു. 

ഗാഡ്ഗിൽ റിപ്പോർട്ടിനെതിരായി കേരളത്തിലെ ഉമ്മൻ ചാണ്ടി സർക്കാർ ഉന്നയിച്ച വിയോജിപ്പുകൾ ഇവയായായിരുന്നു: (1) മലനാട്, ഇടനാട്, തീരപ്രദേശം എന്നിങ്ങനെയുള്ള ഭൂമിശാസ്ത്രം കണക്കിലെടുക്കാതെയാണ് അവസാനത്തെ രണ്ടും ഉൾക്കൊള്ളുന്ന പരിസ്ഥതിലോല മേഖലകൾ സമിതി നിർണ്ണയിച്ചത്. (2) നില­വി­ലുള്ള നിയ­മ­ങ്ങ­ളാൽതന്നെ പശ്ചിമഘട്ടം പരി­പാ­ലി­ക്ക­പ്പെ­ടു­ന്നു­ണ്ട്. പാന­ലിന്റെ നിർദ്ദേ­ശാ­നു­സ­രണം പുതിയ നിയ­ന്ത്ര­ണ­ങ്ങൾ അടി­ച്ചേൽപ്പി­ക്കേണ്ട ആവ­ശ്യം അതു­കൊണ്ടുതന്നെ ഉണ്ടാ­കു­ന്നി­ല്ല. (3)"മൊത്തം ഡാറ്റ പരി­ശോ­ധി­ക്കാനോ പ്രണോബ് സെൻ കമ്മിറ്റി നിർദ്ദേ­ശിച്ച മുഴു­വൻ മാന­ദ­ണ്ഡ­ങ്ങളും ഉൾക്കൊ­ള്ളാനോ പാന­ലിന് സമ­യ­ക്കു­റവു മൂലം കഴി­ഞ്ഞി­ല്ലെന്നും (ബോക്‌സ്: നാല്, സെക്ഷൻ 9.1, പേജ് 18) അതി­രു­ക­ളുടെ കാര്യ­ത്തിൽ അവ­ധാ­ന­ത­യോ­ടെ­യുള്ള പരിശോധനയ്ക്ക് വേണ്ടത്ര സമയം കിട്ടാ­ത്ത­തി­നാൽ തങ്ങൾ നിർദ്ദേ­ശിച്ച അതി­രു­ക­ളിൽ പശ്ചി­മ­ഘട്ട ഇക്കോ­ളജി അതോ­റിറ്റി വീണ്ടും ശ്രദ്ധ­ചെ­ലു­ത്തേണ്ട­തു­ണ്ടെന്നും (പേ­ജ് ഏഴ്) പാനൽ സമ്മ­തി­ക്കു­ന്നു". (4) പശ്ചി­മ­ഘട്ട പരി­സ്ഥിതി അതോറിറ്റി വന്നാൽ ഏതു നിലവിലുള്ള സംവിധാനങ്ങളെ മറികടക്കാൻ ശ്രമിക്കും. (5) "ESZ 1-ൽ വരുന്നു എന്ന­തി­നാൽ ഈ പദ്ധ­തിക്ക് പാനൽ ശുപാർശ ചെയ്യു­ന്നി­ല്ല. എന്നാൽ, വെറും 61.80 ഹെക്ടർ സ്ഥലത്തെ മര­ങ്ങൾ മാത്രമേ പദ്ധതി വന്നാൽ നീക്കം ചെയ്യേ­ണ്ട­തു­ള്ളൂ." 

റിപ്പോർട്ട് ജങ്ങൾക്കിടയിൽ ചർച്ചചെയ്യാനും സംശയങ്ങൾ മാറ്റാനും സർക്കാരുകൾ മുൻകൈ എടുക്കുന്നില്ല എന്നും ശാസ്ത്രസാഹിത്യ പരിഷത്ത് പോലുള്ള പ്രസ്ഥാനങ്ങളിൽ സജീവരെങ്കിലും കേരളത്തിലെ ഇടതുപക്ഷ നേതാക്കൾ പോലും പരിസ്ഥിതിവിരുദ്ധ നിലപാടെടുക്കുന്ന എന്നും മാധവ് ഗാഡ്ഗിൽ അഭിപ്രായപ്പെട്ടു. കസ്തൂരിരംഗൻ സമിതി റിപ്പോർട്ട് സമ്പന്നർക്കും ആഗോളീകരണത്തിനും കൂട്ട് നിൽക്കുന്നു എന്നും നിയമരഹിത, തൊഴിൽരഹിത വികസനത്തെ പിന്തുണയ്ക്കുന്നു എന്നും ദ ഹിന്ദു ദിനപത്രത്തിൽ മാധവ് ഗാഡ്ഗിൽ കസ്തൂരിരംഗന് തുറന്ന കത്തെഴുതി. കസ്തൂരിരംഗൻ റിപ്പോർട്ടിൽ പാരിസ്ഥിതിക ദുർബലത കണ്ടെത്താൻ ചുരുക്കം ചില മാനദണ്ഡങ്ങളേ ഉപയോഗിച്ചിട്ടുള്ളൂ എന്നും അദ്ദേഹം അഭിപ്രായപ്പെട്ടു.
ഗാഡ്ഗിൽ സമിതിയിലെ അംഗമായ വി. എസ്. വിജയൻ റിപ്പോർട്ടിൽ കർഷകവിരുദ്ധമായി ഒന്നുമില്ലെന്നും മറിച്ച് ജൈവകൃഷി ചെയ്യണമെന്നും അതിനായി സാമ്പത്തിക സഹായം നൽകണമെന്നുമാണ് പറഞ്ഞിരിക്കുന്നതെന്നും ചൂണ്ടിക്കാട്ടി. ഗാഡ്ഗിൽ സമിതി നിർദ്ദേശിച്ച ഗ്രാമസഭകളെ ഉൾപ്പെടുത്തി പരിസ്ഥിതിലോല മേഖലകളുടെ അതിർത്തികൾ നിശ്ചയിക്കുന്ന പ്രക്രിയ കസ്റ്ററിരംഗൻ കമ്മിറ്റി "അട്ടിമറിച്ചു" എന്ന തർക്കവും ഉയർന്നു വന്നു. കാർഷിക അഭിവൃദ്ധിക്ക് പരിസ്ഥതി നൽകുന്ന സംരക്ഷണം ആവശ്യമാണെന്നും കർഷകരുടെ ആശങ്കകൾക്ക് മറുപടിയായി ചൂണ്ടിക്കാട്ടപ്പെട്ടു. അതേപൊലെ, വികേന്ദ്രീകൃത പ്രക്രിയയിലൂടെ ഒരു പ്രദേശത്തിന്റെ വികസനവഹനശേഷി, അല്ലെങ്കിൽ carrying capacity, മനസ്സിലാക്കിക്കൊണ്ട് വികസനം നടപ്പിലാക്കുന്ന നിർദ്ദേശങ്ങളാണ് റിപ്പോർട്ടിൽ ഉള്ളതെന്നും വാദിക്കപ്പെട്ടു. ജനിതകമാറ്റം വരുത്തിയ വിളകൾ നിരോധിക്കുന്നതും ജൈവകൃഷി പ്രോത്സാഹിപ്പിക്കുന്നതും കേർളസർക്കരിന്റെ നടപ്പുനിയമത്തിന്റെ ഭാഗമാണെന്നും ഗാഡ്ഗിൽ റിപ്പോർട്ട് അതിൽ ഊന്നുകമാത്രമാണ് ചെയ്യുന്നതെന്നും വിമർശങ്ങൾക്ക് പ്രതികരണം വന്നു.

2013 നവംബർ 13,16 തീയതികളിൽ കേന്ദ്ര വന-പരിസ്ഥിതി മന്ത്രാലയം കസ്തൂരിരംഗൻ റിപ്പോർട്ട് തത്ത്വത്തിൽ അംഗീകരിക്കുന്നതായി പ്രസ്താവന ഇറക്കി. ഇതിനു മുമ്പേ തന്നെ നവംബർ 8ന് റിപ്പോർട്ട് പഠിച്ച് ജനാഭിപ്രായം ആരായാനായി ഒരു വിദഗ്ദ്ധ സമിതിയെ നിയമിച്ചിരുന്നു. അഭിപ്രായങ്ങൾ ശേഖരിച്ച ശേഷം ഈ സമിതി കസ്തൂരിരംഗൻ കമ്മിറ്റി നിർദ്ദേശിച്ച പരിസ്ഥിതിലോല മേഖലകൾ അതേപേലെ അംഗീകരിക്കാൻ കഴിയില്ലെന്നും അവയുടെ കൃത്യമായ അതിർത്തികൾ സർവ്വേ നടത്തി നിശ്ചയിക്കണമെന്നും ശുപാർശ ചെയ്തു. ഇതുപ്രകാരം റവന്യൂ വകുപ്പിന്റെ സഹകരണത്തോടെ ബന്ധപ്പെട്ട പഞ്ചായത്തുകളിൽ സർവ്വേകൾ നടന്നു. ഇതിന്റെ റിപ്പോർട്ട് സംസ്ഥാൻ ജൈവവൈവിധ്യ ബോർഡ് പ്രസിദ്ധീകരിച്ചു.

ഗാഡ്ഗിൽ റിപ്പോർട്ട് തള്ളിക്കളഞ്ഞിട്ടില്ല എന്നും വിമർശനങ്ങൾ കണക്കിലെടുത്ത് ഏതു റിപ്പോർട്ട് നടപ്പാക്കണം എന്ന് നിശ്ചയിക്കും എന്നും ആഗസ്ത് 2016ൽ കേന്ദ്ര വനം പരിസ്ഥിതി മന്ത്രി അനിൽ മാധവ് ദവെ പറഞ്ഞു. ആറുമാസത്തിനുള്ളിൽ അന്തിമവിജ്ഞാപനം പുറത്തിറക്കുമെന്നും മന്ത്രി പറഞ്ഞു.



</doc>
<doc id="222348" url="https://ml.wikipedia.org/wiki?curid=222348" title="കണ്ണർകാട്">
കണ്ണർകാട്

ആലപ്പുഴ ജില്ലയിലെ കഞ്ഞിക്കുഴി ഗ്രാമപഞ്ചായത്തിനും മണ്ണഞ്ചേരി ഗ്രാമ പഞ്ചായത്തിലും ഉൾപ്പെടുന്ന ചെറു ഗ്രാമമാണ് കണ്ണർകാട്

ആലപ്പുഴജില്ലയിലെ ചരിത്രപരമായ പ്രാധാന്യമുൾക്കൊള്ളുന്ന പ്രദേശമാണിത്. പുന്നപ്ര വയലാർ സ്വാതന്ത്ര്യ സമരത്തിലെ പ്രധാന കേന്ദ്രങ്ങളിലൊന്നായിരുന്ന മരാരിക്കുളത്ത് നടന്ന സമരത്തിന്റെ സന്നദ്ധ ഭടന്മാർക്കുള്ള പരിശീലന ക്യാമ്പ് നടന്നത് ഇവിടെയായിരുന്നു. കേരളത്തിലെ കമ്മ്യൂണിസ്റ്റ് പ്രസ്ഥാനത്തിന്റെ സ്ഥാപകനായ പി. കൃഷ്ണപിള്ള കണ്ണർകാട് പ്രദേശത്തെ ചെല്ലിക്കണ്ടത്തിൽ വീട്ടിൽ ഒളിവിലിരിക്കുന്നതിനിടയിലാണ് പാമ്പുകടിയേറ്റ് മരിക്കുന്നത്.

കഞ്ഞിക്കുഴി, കാവുങ്കൽ, മുഹമ്മ, തുടങ്ങിയവ കണ്ണർകാടിന്റെ സമീപ പ്രദേശങ്ങളാണ്. ചൊരിമണൽ പ്രദേശമായ ഇവിടുത്തെ ജനങ്ങൾ പ്രധാനമായും കയർ - കാർഷിക മേഖലകളിൽ പണിയെടുക്കുന്നു. പി. കൃഷ്ണപിള്ളയുടെ നേതൃത്വത്തിൽ സ്ഥാപിതമായ കണ്ണർകാട് ദേശാഭിമാനി വായനശാല ഇവിടുത്തെ പ്രധാന സ്ഥാപനമാണ്. ഈ പ്രദേശത്തെ പ്രധാന കേന്ദ്രങ്ങളിലൊന്ന് മംഗളപുരം ചന്തയാണ്.


</doc>
<doc id="222354" url="https://ml.wikipedia.org/wiki?curid=222354" title="ആട്ടീരി">
ആട്ടീരി

മലപ്പുറം ജില്ലയിൽ കോട്ടക്കൽ പട്ടണത്തിനടുത്തായി സ്ഥിതി ചെയ്യുന്ന ഒരു ചെറു ഗ്രാമമാണ് ആട്ടീരി. ജില്ലാ ആസ്ഥാനത്തു നിന്നും ഏകദേശം 14 കി.മീ തെക്കു-പടിഞ്ഞാറ് ദിശയിൽ ഒതുക്കുങ്ങൽ പഞ്ചായത്തിൽ സ്ഥിതി ചെയ്യുന്നു.


</doc>
<doc id="222364" url="https://ml.wikipedia.org/wiki?curid=222364" title="ദി ആർട്ട് ഓഫ് വാർ">
ദി ആർട്ട് ഓഫ് വാർ

ചൈനീസ് യുദ്ധതന്ത്രങ്ങളെപറ്റി പ്രതിപാദിക്കുന്ന ഒരു പുരാതന ഗ്രന്ഥമാണ് സൺ ത്സൂ രചിച്ച ദി ആർട്ട് ഓഫ് വാർ. വസന്ത-ശരത് കാലഘട്ടത്തിന്റെ അവസാനം എഴുതപ്പെട്ടതെന്നു കരുതപ്പെടുന്ന, പതിമൂന്ന് അധ്യായങ്ങൾ അടങ്ങിയ ഈ ഗ്രന്ഥത്തിന്റെ അധ്യായങ്ങൾ, അക്കാലത്ത് നിലവിലിരുന്ന വ്യത്യസ്ത യുദ്ധതന്ത്രങ്ങളെക്കുറിച്ചാണ് പ്രതിപാദിക്കുന്നത്.

സൺ ത്സൂ യുദ്ധത്തെ കഴിയുന്നതും ഒഴിച്ചുനിർത്തേണ്ട ഒരു തിന്മയായാണ് കണക്കാക്കിയിരുന്നത്. യുദ്ധം പെട്ടെന്ന് തീർപ്പാകുന്ന വിധത്തിലാകണം പോരാടേണ്ടത് (സാമ്പത്തികനഷ്ടം കുറയ്ക്കുവാൻ): "നീണ്ട യുദ്ധങ്ങൾ കൊണ്ട് ഒരു രാജ്യത്തിനും ലാഭം നേടാൻ സാധിച്ചിട്ടില്ല. 100 പോരാട്ടങ്ങളിൽ നിന്ന് 100 വിജയം നേടുന്നത് പുച്ഛിക്കപ്പെടേണ്ടതാണ്. ശത്രുക്കളെ കീഴ്പ്പെടുത്തുന്നതിൽ മുന്നിൽ നിൽക്കുന്നയാൾ ശത്രുക്കളുടെ ഭീഷണി ഉയരുന്നതിനു മുൻപു തന്നെ വിജയിച്ചിരിക്കും." ഈ ഗ്രന്ഥമനുസരിച്ച് കൂട്ടക്കൊലയും ക്രൂരതയും ഒഴിച്ചുനിർത്തേണ്ടതാണ്. ഇത്തരം പെരുമാറ്റങ്ങൾ ചെറുത്തിനിൽപ്പിന് ശക്തി വർദ്ധിപ്പിക്കുകയും യുദ്ധത്തിന്റെ ഗതി തനിക്കനുകൂലമാക്കാൻ ശത്രുവിനെ സഹായിക്കുകയും ചെയ്തേക്കും. വിജയിയെ സംബന്ധിച്ചിടത്തോളം "ശത്രുരാജ്യത്തെ കേടുപാടുകളില്ലാതെ പിടിച്ചടക്കുക എന്നതാണ് ഏറ്റവും നല്ല പദ്ധതി. മറ്റൊരു മാർഗ്ഗവും ലഭ്യമല്ലെങ്കിൽ മാത്രമേ രാജ്യം നശിപ്പിക്കാവൂ."

സൺ ത്സൂ സൈന്യത്തിന്റെ സ്ഥാനത്തിന് വലിയ പ്രാധാന്യം നൽകിയിരുന്നു. ഭൗതിക ലോകത്തെ അവസ്ഥകളും ആ ലോകത്തെ ജനങ്ങളുടെ വിശ്വാസങ്ങളും അനുസരിച്ചുവേണം സൈന്യത്തിന്റെ സ്ഥാനം നിർണ്ണയിക്കാൻ. ഒരു പട്ടികയനുസരിച്ച് പ്രവർത്തിക്കുന്നതല്ല തന്ത്രരൂപീകരണം എന്നാണ് അദ്ദേഹം കരുതിയിരുന്നത്. സാഹചര്യങ്ങൾ മാറുന്നതിനനുസരിച്ച് പ്രവർത്തിക്കുകയാണ് യുദ്ധതന്ത്രമായി ഇദ്ദേഹം കരുതിയിരുന്നത്.

"ദി ആർട്ട് ഓഫ് വാർ" എന്ന ഗ്രന്ഥത്തിൽ 13 അദ്ധ്യായങ്ങളാണുള്ളത്. 




</doc>
<doc id="222375" url="https://ml.wikipedia.org/wiki?curid=222375" title="പക്ഷിനിരീക്ഷണം">
പക്ഷിനിരീക്ഷണം

പക്ഷിനിരീക്ഷണം അഥവാ Birdwatching / Birding എന്നാൽ നഗ്നനേത്രങ്ങളുപയോഗിച്ചോ ബൈനോക്കുലറോ ദൂരദർശിനിയോ ഉപയോഗിച്ചോ വിവിധതരം പക്ഷികളെ നിരീക്ഷിക്കുകയും പഠിക്കുകയും ചെയ്യുന്ന കലയാണ്. ഇതിൽ പക്ഷികൾ പുറപ്പെടുവിക്കുന്ന ശബ്ദങ്ങളെ തിരിച്ചറിയലും ഉൾപ്പെടുന്നു. ആഹ്ലാദകരവും വിജ്ഞാനപ്രദവുമായ ഒരു ഹോബി എന്നതിലുപരി പ്രകൃതിയിലെ ജൈവവ്യവസ്ഥയെ കുറിച്ച് സൂക്ഷ്മമായി മനസ്സിലാക്കാനും പക്ഷിനിരീക്ഷണം സഹായിക്കുന്നു.
ഏതൊരാൾക്കും ഏതു വയസ്സിലും എവിടെ എങ്ങനെ ജീവിച്ചാലും കൊണ്ടുനടക്കാൻ സാധിക്കുന്ന വിനോദമാണ് പക്ഷി നിരീക്ഷണം. നമ്മുടെ ചുറ്റുപാടും നിത്യവും നാം ധാരാളം പക്ഷികളെ കാണാറുണ്ട്. ഇവയുടെ പേരുകൾ പഠിക്കുക എന്നതാണ് പക്ഷി നിരീക്ഷണത്തിന്റെ തുടക്കം. കാലക്രമേണ അറുപതോ എഴുപതോ ജാതി പക്ഷികളെ തെറ്റാതെ തിരിച്ചറിയാൻ പഠിക്കുന്നതോടൊപ്പം തന്നെ അവയുടെ സവിശേഷതകളിലും നിങ്ങളുടെ ശ്രദ്ധ പതിഞ്ഞുതുടങ്ങും. പക്ഷികളുടെ പേരുകൾ പഠിക്കുമ്പോൾ ഇംഗ്ളീഷ് പേരു കൂടി പഠിക്കാൻ ശ്രമിക്കണം. പക്ഷികളെപ്പറ്റിയുള്ള നിരവധി ഇംഗ്ളീഷ് പുസ്തകങ്ങൾ രസിച്ചുവായിക്കാൻ കഴിയുമെന്നതാണ് ഇതിൻെറ ഗുണം.


നോട്ടുപുസ്തകത്തിൽ കുറിച്ചെടുക്കേണ്ട കാര്യങ്ങൾ
ശബ്ദം കേട്ടുമാത്രം പക്ഷികളെ തിരിച്ചറിയുന്നത് ശരിയാവണമെന്നില്ല. മണ്ണാത്തിപ്പുള്ളും ആനറാഞ്ചിയുമെല്ലാം മറ്റു പക്ഷികളുടെ ശബ്ദം അനുകരിക്കുക പതിവാണ്. കുറിച്ചെടുക്കുന്ന വിവരങ്ങൾ കൃത്യമായാൽ നല്ളൊരു പക്ഷിപ്പുസ്തകത്തിൻെറ സഹായത്തോടെ പക്ഷികളെ എളുപ്പത്തിൽ കണ്ടെത്താം.

കുടിക്കാനും കുളിക്കാനുമെല്ലാം വെള്ളം നിറച്ചുവെച്ച് നമ്മുടെ വീട്ടുവളപ്പിലേക്കും പക്ഷികളെ ആകർഷിക്കാം. മരച്ചില്ലകളിലോ മരക്കുറ്റികൾക്ക് മുകളിലോ ഒക്കെ വെള്ളം നിറച്ചുവെക്കാം. ചിരട്ടകളോ മൺപാത്രങ്ങളോ ഇതിനായി ഉപയോഗിക്കാം. ശല്യപ്പെടുത്തലുകളില്ലാതിരുന്നാൽ ‘ഈ ജലപാത്രങ്ങൾ’ തേടി പക്ഷികൾ എത്തിത്തുടങ്ങും. വേനൽക്കാലമായാൽ പക്ഷികളുടെ എണ്ണത്തിൽ വർധനയുണ്ടാകും. ഈ സമയത്ത് ദിവസവും രണ്ടു നേരമെങ്കിലും വെള്ളം നിറക്കേണ്ടിവരും. പാത്രങ്ങളിലെ അഴുക്കുവെള്ളം കളഞ്ഞ് ശുചിയാക്കാൻ പ്രത്യേകം ശ്രദ്ധിക്കണം.

ഇന്ത്യയുടെ ദേശീയപക്ഷിയാണ് മയിൽ, നമ്മുടെ സംസ്ഥാനത്തിൻെറ ഒൗദ്യോഗിക പക്ഷിയാണ് മലമുഴക്കി വേഴാമ്പൽ. ഇന്ത്യയിലെ പക്ഷികളിൽ സൗന്ദര്യത്തിന്റെ കാര്യത്തിൽ മയിൽ തന്നെയാണ് മുന്നിൽ. മയിലുകളുടെ പീലിവിടർത്തിയാട്ടം ആരുടെയും മനം കവരും. ആൺമയിലുകളും പെൺമയിലുകളും തമ്മിൽ രൂപത്തിൽ പ്രകടമായ വ്യത്യാസങ്ങൾ കാണാം. ആൺമയിലുകൾക്ക് തലയിൽ ഉച്ചിപ്പൂവും കഴുത്തിന് നീലനിറവുമുണ്ടാകും. പെൺമയിലുകളെ പച്ച, തവിട്ട്, ചാരം നിറങ്ങളിലാണ് കാണുന്നത്. ഉയർന്ന മരങ്ങളും പൊന്തകളും ഇടതൂർന്നു നിൽക്കുന്ന വനങ്ങളുമാണ് മയിലുകളുടെ വാസസ്ഥലം. വൃക്ഷങ്ങളില്ലാത്ത വിശാലമായ പുൽപ്രദേശങ്ങളിലും നദീതീരങ്ങളിലും ഇവയെ കാണാം. സസ്യഭാഗങ്ങൾ, വിത്തുകൾ, ചെറുപ്രാണികൾ, ചിലന്തികൾ എന്നിവയെല്ലാമാണ് മയിലുകളുടെ ഭക്ഷണം. പീകോക് എന്നാണ് വിളിക്കാറെങ്കിലും, കോഴി വർഗത്തിൽപെട്ട ഇവയെ പീഫൗൾ (Peafowl) എന്നു വിളിക്കുന്നതാണ് ശരിയെന്ന് വിദഗ്ദ്ധർ ചൂണ്ടിക്കാട്ടുന്നു.
പറക്കുമ്പോഴുണ്ടാകുന്ന ചിറകടിയുടെ മുഴക്കംകൊണ്ടാണ് കേരളത്തിൻെറ ഒൗദ്യോഗിക പക്ഷിക്ക് ‘മലമുഴക്കി’ (Great Indian Hornbill) എന്ന പേരുകിട്ടിയത്. കറുപ്പും വെളുപ്പും മഞ്ഞയും ചേർന്ന വർണശബളമായ നിറമാണ് ഈ പക്ഷിക്ക്. വലിപ്പമാകട്ടെ ഒരു കഴുകനോളം വരും. സമുദ്ര നിരപ്പിൽനിന്ന് ഏതാണ്ട് 5000 അടി ഉയരത്തിലുള്ള കാടുകളിലാണ് മലമുഴക്കികളുടെ താമസം. കണ്ണുകൾ നോക്കിയാൽ ആൺപക്ഷിയെയും പെൺപക്ഷിയെയും തിരിച്ചറിയാം. ആൺപക്ഷികളുടെ കണ്ണുകൾ ചുവന്നിരിക്കും.
പിടയുടേത് നീലയോ വെളുപ്പോ ആയിരിക്കും. കായ്കളും പഴങ്ങളുമാണ് ഇവയുടെ പ്രധാന ആഹാരം. ഏതാണ്ട് അമ്പത് വർഷം ഇത്തരം വേഴാമ്പലുകൾ ജീവിക്കാറുണ്ട്.

ഇന്ത്യയിലെ പ്രശസ്തനായ പക്ഷിനിരീ‍ക്ഷകനായിരുന്നു ഡോ. സാലിം അലിയും ഇന്ദുചൂഡനും .

ലോകപ്രശസ്തനായ പക്ഷിനിരീക്ഷകൻ ഡോ. സാലിം അലിയുടെ ജന്മദിനമാണ് നവംബർ 12. പക്ഷിമനുഷ്യൻ എന്നറിയപ്പെടുന്ന ഇദ്ദേഹത്തിന്റെ പിറന്നാൾദിനമാണ് ദേശീയ പക്ഷി നിരീക്ഷണദിനമായി ആഘോഷിക്കുന്നത്. 1896ൽ മുംബൈയിലായിരുന്നു ഇദ്ദേഹത്തിൻെറ ജനനം. ചെറുപ്പം മുതൽ തന്നെ പക്ഷികളെ സ്നേഹിച്ചു തുടങ്ങിയ സാലിം അലി, പക്ഷികളുമായി ബന്ധപ്പെട്ട നിരവധി പുസ്തകങ്ങൾ രചിച്ചിട്ടുണ്ട്. ‘ഫാൾ ഓഫ് എ സ്പാരോ’യാണ് (ഒരു കുരുവിയുടെ പതനം) ആത്മകഥ. ദ ബുക് ഓഫ് ഇന്ത്യൻ ബേഡ്സ്, ബേസ്ഡ് ഓഫ് കേരള, ഹാൻഡ്ബുക് ഓഫ് ദ ബേഡ്സ് ഓഫ് ഇന്ത്യ ആൻഡ് പാകിസ്താൻ തുടങ്ങിയവയാണ് പ്രധാന പുസ്തകങ്ങൾ. പത്മശ്രീ, പത്മവിഭൂഷൺ തുടങ്ങി ഒട്ടേറെ ബഹുമതികൾക്ക് അർഹനായി. 1987 ജൂലൈ 27ന് സാലിം അലി ഈ ലോകത്തോട് വിടപറഞ്ഞു.

http://www.kolkatabirds.com/ | ഇന്ത്യയിലെ പക്ഷികളെ പറ്റികളെ മുഴുവൻ വിവരങ്ങളും
http://www.birding.in/


</doc>
<doc id="222381" url="https://ml.wikipedia.org/wiki?curid=222381" title="വധശിക്ഷ ജിബ്രാൾട്ടറിൽ">
വധശിക്ഷ ജിബ്രാൾട്ടറിൽ

വധശിക്ഷ നിയമം മൂലം നിർത്തലാക്കപ്പെട്ട രാജ്യമാണ് ജിബ്രാൾട്ടർ. പത്തൊൻപതാം നൂറ്റാണ്ടിൽ പരസ്യമായായിരുന്നു ഈ ശിക്ഷ നടപ്പാക്കപ്പെട്ടിരുന്നത്. 1864 വരെ ഇത് തുടർന്നു. 1852-ലായിരുന്നു അവസാന വധശിക്ഷ വിധിക്കപ്പെട്ടത്. ബ്രിട്ടീഷ് നിയമത്തിൻ കീഴിൽ വധശിക്ഷ 1965-ൽ നിർത്തലാക്കപ്പെടും എന്ന സ്ഥിതിയിലെത്തിയിരുന്നു. ബ്രിട്ടന്റെ മറ്റ് അധിനിവേശപ്രദേശങ്ങൾക്കൊപ്പം 2002-ൽ വധശിക്ഷ എടുത്തുകളയപ്പെട്ടു. 

1816-ൽ അൽമേഡ ഗാർഡൻസ് സ്ഥാപിക്കുന്നതുവരെ ഇവിടെയുണ്ടായിരുന്ന ഗ്രാന്റ് പരേഡ് എന്ന മൈതാനത്തായിരുന്നു വധശിക്ഷകൾ നടപ്പാക്കപ്പെട്ടിരുന്നത്. പത്തൊൻപതാം നൂറ്റാണ്ടിൽ ഗ്രാന്റ് കേസ്മെന്റ്സ് സ്ക്വയറിൽ പരസ്യ തൂക്കിക്കൊല്ലലുകൾ നടന്നിരുന്നു. 1864-ലാണ് ഇത്തരത്തിൽ അവസാനത്തെ തൂക്കിക്കൊല്ലൽ നടന്നത്.

1931 ജൂലൈ 3-ന് കൊലപാതകക്കുറ്റത്തിന് ഏർണസ്റ്റ് ഓപിസ്സോ എന്നയാളെ തൂക്കിക്കൊന്നതാണ് ജിബ്രാൾട്ടറിലെ അവസാന സിവിലിയൻ വധശിക്ഷ. 1896-നു ശേഷം ജിബ്രാൾട്ടറിൽ നടന്ന അവസാന വധശിക്ഷയായിരുന്നു ഇത്. 

ജർമൻ രഹസ്യാന്യോഷണവിഭാഗത്തിനു വേണ്ടി ജോലി ചെയ്തിരുന്ന രണ്ട് സ്പെയിൻ കാരെ 1944 ജനുവരി 11-ന് തൂക്കിക്കൊല്ലുകയുണ്ടായി. ആൽബർട്ട് പിയറെപോയിന്റ് എന്ന ബ്രിട്ടീഷുകാരനായ ആരാച്ചാർ ഇതിനായി ഒളിവിൽ ജിബ്രാൾട്ടറിലെത്തുകയായിരുന്നു. 

1965 നവംബർ 8-ന് വധശിക്ഷ നിർത്തലാക്കാനുള്ള ശ്രമങ്ങൾ ഫലപ്രാപ്തിക്കടുത്തെത്തിയതാണ്. എങ്കിലും ഇതു സംബന്ധിച്ച നിയമവ്യവസ്ഥ നിലവിൽ വന്നില്ല. ജിബ്രാൾട്ടറിൽ അവസാനം വധശിക്ഷ വിധിക്കപ്പെട്ടത് 1952-ലാണ്. 

2001-ൽ കടൽക്കൊള്ള എന്ന കുറ്റത്തിന് ജിബ്രാൾട്ടറിൽ വധശിക്ഷ നിലവിലുണ്ടായിരുന്നു. 2002-ൽ മറ്റ് ബ്രിട്ടീഷ് അധിനിവേശപ്രദേശങ്ങൾക്കൊപ്പം വധശിക്ഷ പൂർണ്ണമായി നിർത്തലാക്കപ്പെട്ടു. 



</doc>
<doc id="222388" url="https://ml.wikipedia.org/wiki?curid=222388" title="അവയവദാനം">
അവയവദാനം

ശരീരകലകളും അവയവങ്ങളും ജീവനുള്ളതോ മറിച്ചോ ആയ ഒരു മനുഷ്യ ശരീരത്തിൽ നിന്നും ജീവനുള്ള ഒരാളുടെ ശരീരത്തിലേക്ക് ശസ്ത്രക്രിയ വഴി മാറ്റി സ്ഥാപിക്കുന്ന പ്രവർത്തി. . 

മനുഷ്യശരീരത്തിൽ എട്ടു പേർക്ക് എങ്കിലും ജീവൻ നിലനിർത്താനുള്ള പ്രധാന അവയവങ്ങളുണ്ട് . വീണ്ടും ഉപയോഗിക്കാവുന്ന മുപ്പതിലേറെ ശരീര ഭാഗങ്ങൾ വേറെയും . 
വിദേശ രാജ്യങ്ങളിൽ പലയിടത്തും സർക്കാർ തലത്തിൽ അവയവ ബാങ്ക് സംവിധാനമുണ്ട് . മസ്തിഷ്ക മരണം സംഭവിക്കുന്നവരുടെ അവയവങ്ങൾ ശേഖരിച്ചു നൽകുന്ന ഈ മാതൃക തമിഴ്നാടും ആന്ധ്രാപ്രദേശും നടപ്പാക്കുന്നു.

കേരള സർക്കാർ നിയോഗിച്ച കമ്മീഷൻ ,തമിഴ്നാട് മാതൃക പഠിച്ചു രൂപീകരിച്ച പദ്ധതിയാണ് "മൃതസഞ്ജീവനി" .അവയവദാനതിനു സന്നദ്ധരായവരുടെ സമ്മത പത്രം ശേഖരിക്കുകയാണ് ആദ്യ ഘട്ടം.



</doc>
<doc id="222390" url="https://ml.wikipedia.org/wiki?curid=222390" title="മൂക്കൻ കുരുടി">
മൂക്കൻ കുരുടി

അപൂർവമായ ഒരു ഉഭയജീവിവർഗമാണ് ഇഗ്‌ത്യോഫിസ് ലോൻഗിസിഫാലസ്' (Ichthyophis longicephalus). മൂക്കൻ കുരുടി തുടങ്ങിയ നാടൻ പേരുകളിലറിയപ്പെടുന്ന വലിയ വിരകളുടെ രൂപമുള്ള ഉഭയജീവികളാണ് 'ലോൻഗിസിഫാലസ്' ഉൾപ്പെടെയുള്ള സീസിലിയൻ വർഗത്തിലെ ജീവികൾ. തികച്ചും നിരുപദ്രവകാരികളാണ് ഈ ജീവിവർഗം. ഉഷ്ണമേഖലാവനപ്രദേശത്തെ മണ്ണിന്റെയും പരിസ്ഥിതിവ്യൂഹത്തിന്റെയും നിലനിൽപ്പിന് ലോൻഗിസിഫാലസുകൾ പോലുള്ള ജീവികളും അനിവാര്യമാണ് എന്നു കരുതപ്പെടുന്നു. ഐ.യു.സി.എൻ. ചുവപ്പുപട്ടികയിൽ 'നിലവിൽ വിവരമില്ല' എന്നാണ് ലോൻഗിസിഫാലസ് വർഗത്തിന്റെ പദവി.നീളൻ ശരീരത്തിന്റെ മേൽഭാഗം ഇരുണ്ട തവിട്ടും, അടിഭാഗം മഞ്ഞനിറവുമുള്ള ജീവികളാണ് ലോൻഗിസിഫാലസുകൾ. 25 മുതൽ 30 സെന്റീമീറ്റർ വരെ നീളമുണ്ട്. ഉഷ്ണമേഖലാ വനപ്രദേശത്ത് ഈർപ്പമുള്ള മണ്ണിലാണ് ഇവ കാണപ്പെടുന്നത്. ഉപനിര പേര് (ലോൻജിസിഫാലസ്) സൂചിപിക്കുന്നത് ഇവയുടെ ഉരുണ്ട് നീണ്ട തലയെ ആണ്. 

1979 ന് ശേഷം ഇതുവരെ കണ്ടിട്ടില്ലാത്ത ഈ ഉഭയജീവിയെ കേരളത്തിലെ വിവിധ വനപ്രദേശങ്ങളിൽ കണ്ടെത്തിയിരുന്നു. കണ്ണൂരിലെ ആറളം വനമേഖല, കോഴിക്കോട്ടെ കണിയാട് റിസർവ് ഫോറസ്റ്റ് എന്നിവിടങ്ങളിൽ നിന്നാണ് ലോൻഗിസിഫാലസ് വർഗത്തെ പുതിയതായി കണ്ടെത്തിയത്. 1990 ൽ വയനാട്ടിലെ തിരുനെല്ലിയിൽ നിന്ന് ശേഖരിച്ച് അമേരിക്കയിലെ മിഷിഗൺ സർവകലാശാലയിൽ സൂക്ഷിച്ചിട്ടുള്ള സാമ്പിളും ആ വർഗത്തിന്റേതാണെന്ന് ജനിതകപഠനം തെളിയിച്ചു.

സൈലന്റ് വാലി ഉൾപ്പെടെ പാലക്കാട് ചുരത്തിന് വടക്ക് നാലിടത്ത് ഇവയെ കണ്ടെത്തിയിരുന്നു. സുവോളജിക്കൽ സർവെ ഓഫ് ഇന്ത്യയിലെ ഡോ.ആർ.എസ്.പിള്ളയാണ് ലോൻഗിസിഫാലസിനെ 1979 ൽ സൈലന്റ് വാലിയിലെ കുന്തിപ്പുഴയ്ക്ക് സമീപത്തുനിന്ന് കണ്ടെത്തിയത്. സൈലന്റ് വാലി പ്രശ്‌നം കത്തിനിന്ന സമയമായിരുന്നു അത്. 'സെർച്ച് ഫോർ ദി ലോസ്റ്റ് ആംഫീബിയൻസ്' പരിപാടിയുടെ ഭാഗമായി 2010 ൽ ഇന്ത്യയിൽ നടന്ന ഏക പര്യവേക്ഷണം ലോൻഗിസിഫാലസിനെ വീണ്ടും കണ്ടെത്താൻ കേരളത്തിൽ നടന്നതാണ്.
കണ്ണൂരിലെ ആറളം വന്യജീവി മേഖലയിൽ നിന്നും കോഴിക്കോട് വെള്ളരിമലയ്ക്ക് സമീപം കണിയാട് റിസർവ് ഫോറസ്റ്റിൽ നിന്നും ലോൻഗിസിഫാലസ് വർഗത്തെ കണ്ടെത്തിയിട്ടുണ്ട്. കൂടുതൽ ഗവേഷണത്തിൽ യു.എസിലെ മിഷിഗണിൽ സൂക്ഷിച്ചിട്ടുള്ള തിരുനെല്ലിയിൽനിന്നുള്ള 1990 ലെ സാമ്പിളും ലോൻഗിസിഫാലസിന്റേതാണെന്ന് തെളിഞ്ഞു.

തിരുവനന്തപുരം രാജീവ് ഗാന്ധി സെന്റർ ഫോർ ബയോടെക്‌നോളജിയിലാണ് ലോൻഗിസിഫാലസിന്റെ ഡി.എൻ.എ.വിശകലനം നടത്തിയത്. ടാക്‌സോണമിക്കൽ പഠനം ലണ്ടനിൽ നാച്ചുറൽ ഹിസ്റ്ററി മ്യൂസിയത്തിലാണ് നടന്നത്.


</doc>
<doc id="222395" url="https://ml.wikipedia.org/wiki?curid=222395" title="അസ്ത്ര">
അസ്ത്ര

ഇന്ത്യയുടെ, ആകാശത്തുനിന്ന് ആകാശത്തേക്കു തൊടുക്കാവുന്ന ശബ്ദാതിവേഗ മിസൈലാണ് 'അസ്ത്ര'. ഇന്ത്യയുടെ പ്രതിരോധ ഗവേഷണ സംഘടന (ഡി.ആർ.ഡി.ഒ.) വികസിപ്പിച്ചുവരുന്ന മിസൈലിന്റെ ഇടക്കാല പരീക്ഷണം 2012 ഡിസംബറിൽ നടന്നു. ഒഡീഷയിലെ ബാലസോറിനടുത്തുള്ള ചന്ദിപ്പുരിലെ ഇന്റഗ്രേറ്റഡ് ടെസ്റ്റ് റേഞ്ചിൽ വെള്ളിയാഴ്ച ഉച്ചയ്ക്ക് ഒന്നരയോടെയായിരുന്നു പരീക്ഷണം. പൈലറ്റില്ലാ വിമാനമായ 'ലക്ഷ്യ'യുടെ പിന്തുണയോടെ പറന്ന വസ്തുവിനെ പരീക്ഷണമിസൈൽ ഇടിച്ചുതകർത്തു.
ശബ്ദാതിവേഗ ലക്ഷ്യങ്ങളെ തകർക്കാൻ ശേഷിയുള്ള ഈ മിസൈലിന് 3.8 മീറ്റർ നീളവും 178 മില്ലിമീറ്റർ വ്യാസവും 160 കിലോഗ്രാം ഭാരവുമുണ്ട്. 15 കിലോ ആണവേതര ആയുധം ഘടിപ്പിക്കാൻ കഴിയുന്ന മിസൈൽ ഏതു യുദ്ധവിമാനത്തിൽനിന്നും പ്രയോഗിക്കാനാവും. ഏത് പോർ വിമാനത്തിലും ഇത് ഉപയോഗിക്കാം. തുടക്കത്തിൽ സുഖോയ് 30 എംകെഐ വിമാനത്തിൽ ഘടിപ്പിക്കാൻ ലക്ഷ്യമിട്ടാണ് വികസിപ്പിച്ചതെങ്കിലും മിറാഷ്-2000, മിഗ്-29, ജാഗ്വാർ, തേജസ് വിമാനങ്ങളിലും ഉപയോഗിക്കാം.
ഭാവിയുടെ മിസൈൽ എന്നാണ് ഡിആർഡിഒ അധികൃതർ അസ്ത്രയെ വിശേഷിപ്പിക്കുന്നത്. മിസൈൽ വേധ മിസൈലായും സൂപ്പർസോണിക് മിസൈലായും ഇത് ഭാവിയിൽ ഉപയോഗിക്കാം.



</doc>
<doc id="222400" url="https://ml.wikipedia.org/wiki?curid=222400" title="ശിബ്‌ദാസ് ഘോഷ്">
ശിബ്‌ദാസ് ഘോഷ്

ശിബ്ദാസ് ഘോഷ്(5 ഓഗസ്റ്റ് 1923 - 5 ഓഗസ്റ്റ് 1976). ഒരു ഇന്ത്യൻ കമ്യൂണിസ്റ്റ് രാഷ്ട്രീയക്കാരനായിരുന്നു. നിരവധി ദശാബ്ദങ്ങളായി അദ്ദേഹം ഇന്ത്യയിലെ കമ്യൂണിസ്റ്റ് പ്രസ്ഥാനത്തിൽ പങ്കെടുത്തിരുന്നു. സോഷ്യലിസ്റ്റ് യൂണിറ്റി സെന്റർ ഓഫ് ഇന്ത്യ (കമ്യൂണിസ്റ്റ്) യുടെ സ്ഥാപക ജനറൽ സെക്രട്ടറിയും ഇദ്ദേഹമായിരുന്നു.

1923 ഓഗസ്റ്റ് 5-ന് ഢാക്കയിൽ (ഇപ്പോൾ ബംഗ്ലാദേശിന്റെ തലസ്ഥാനം) ഒരു മധ്യവർഗ്ഗ കുടുംബത്തിൽ ജനിച്ചു. 13-ആം വയസ്സിൽ അനുശീലൻ സമിതിയിലൂടെ ഇന്ത്യൻ സ്വാതന്ത്യ സമര പോരാളിയായി. ക്വിറ്റ് ഇന്ത്യാ പ്രക്ഷോഭണത്തെ തുടർന്ന് ജയിലിലായി. ജയിലിൽ വച്ച് മാർക്സിസ്റ്റ് ദർശനം മനസ്സിലാക്കി. 1948 ഏപ്രിൽ 24ന് പശ്ചിമ ബംഗാളിലെ ജോയ് നഗറിൽ എസ്.യു.സി.ഐ. ക്ക് രൂപം നൽകി.ചെറുപ്പത്തിൽത്തന്നെ മാനവേന്ദ്രനാഥ റായുടെ ആശയങ്ങളിൽ ആകൃഷ്ടനായിരുന്നു അദ്ദേഹം.1942 ൽ ക്വിറ്റ് ഇന്ത്യാ പ്രസ്ഥാനത്തിൽ ചേർന്നു.പിന്നീട് മൂന്നു വർഷത്തേയ്ക്ക് അറസ്റ്റ് ചെയ്ത് തടവിലാക്കപ്പെട്ടു. അവിടെ അദ്ദേഹം മാർക്സിസം-ലെനിനിസം നന്നായി പഠിച്ചു. പിന്നീട് 1948 ൽ നിഖിൽ മുഖർജിയുടെ സഹപ്രവർത്തകരുമായി ചേർന്ന് എസ്.യു.സി.ഐ (സി) സംഘടിപ്പിച്ചു. 

1976 ആഗസ്റ്റ് 5 ന് 53-ആം ജന്മദിനത്തിൽ കൊൽക്കത്തയിൽ അന്തരിച്ചു. പ്രധാന കൃതികൾ കമ്മ്യൂണിസ്റ്റ് ക്യാമ്പിലെ സ്വയം വിമർശനം, ഇന്ത്യൻ മണ്ണിലെ യഥാർത്ഥ കമ്മ്യൂണിസ്റ്റ് പാർട്ടി എസ്.യു.സി.ഐ. മാത്രമാണ് എന്തുകൊണ്ട്, ഇന്ത്യയിലെ സാംസ്കാരിക പ്രസ്ഥാനവും നമ്മുടെ കർത്തവ്യങ്ങളും, തൊഴിലാളി വർഗ്ഗ പ്രസ്ഥാനത്തെപ്പറ്റി, മാർക്സിസവും മനുഷ്യ സമൂഹത്തിൻറെ വികാസവും, മാർക്സിസത്തിൻറെയും ദ്വന്ദ്വാത്മക ഭൗതിക വാദത്തിൻറെയും ചില വശങ്ങളെ പറ്റി, വിദ്യാർത്ഥികളുടേയും യുവാക്കളുടേയും കർത്തവ്യങ്ങൾ എന്നിവയാണ്. 




</doc>
<doc id="222410" url="https://ml.wikipedia.org/wiki?curid=222410" title="ഓർമ്മയ്ക്കായി">
ഓർമ്മയ്ക്കായി

1982-ൽ ഭരതൻ സംവിധാനം ചെയ്ത് പുറത്തിറങ്ങിയ മലയാളചലച്ചിത്രമാണ് ഓർമ്മയ്ക്കായി. ജോൺപോൾ രചന നിർവ്വഹിച്ചിരിക്കുന്ന ഈ ചിത്രത്തിൽ ഭരത് ഗോപി, മാധവി എന്നിവരാണ് പ്രധാനവേഷങ്ങളിൽ അഭിനയിച്ചിരിക്കുന്നത്. മികച്ച നടൻ, മികച്ച നടി എന്നിവയുൾപ്പെടെ ഏഴ് സംസ്ഥാന ചലച്ചിത്രപുരസ്കാരങ്ങൾ ഈ ചിത്രം നേടി.

ഫോട്ടോഗ്രാഫറും ശിൽപ്പിയുമായ നായകൻ ഊമയാണ്. ആംഗ്ലോ ഇന്ത്യൻ മോഡലായ സൂസന്ന ബലാൽക്കാരം ചെയ്യപ്പെട്ടതിനെത്തുടർന്ന് എല്ലാം തകർന്ന അവസ്ഥയിൽ നിൽക്കുമ്പോൾ ഫോട്ടോഗ്രാഫർ അവളെ തന്റെ ജീവിതത്തിലേക്ക് ക്ഷണിക്കുന്നു. പക്ഷേ, സൂസന്നയെ ബലാത്സഗം ചെയ്ത അക്രമി അവരുടെ ജീവിതത്തിലേക്ക് വീണ്ടും കടന്നുവരുന്നു. തുടർന്ന് നടക്കുന്ന സംഘട്ടനത്തിൽ നായകൻ കൊല്ലപ്പെടുന്നു. സൂസന്നയുടെ ജീവിതം വീണ്ടും ദുരന്തത്തിലേക്ക് വഴുതിവീഴുന്നു.





</doc>
<doc id="222437" url="https://ml.wikipedia.org/wiki?curid=222437" title="അണ്ണൻ തമ്പി">
അണ്ണൻ തമ്പി

2008ൽ റിലീസ് ചെയ്ത ഒരു മലയാളചലച്ചിത്രമാണ് അണ്ണൻ തമ്പി. അൻവർ റഷീദാണ് ഈ സിനിമ സംവിധാനം ചെയ്തിരിക്കുന്നത്. മമ്മൂട്ടി ഇരട്ടവേഷത്തിൽ അഭിനയിക്കുന്ന ഈ ചിത്രത്തിൽ ലക്ഷ്മി റായ്, ഗോപിക, സിദ്ധിഖ് തുടങ്ങിയവരും അഭിനയിച്ചിരിക്കുന്നു. രാഹുൽരാജാണ് ഈ സിനിമയുടെ സംഗീതസംവിധാനം നിർവഹിച്ചിരിക്കുന്നത്.
അപ്പു,അച്ചു എന്നീ ഇരട്ട സഹോദരന്മാരുടെ കഥയാണ് ചിത്രം പറയുന്നത്. ഇരട്ട സഹോദരന്മാരായ ഇവർ ചെറുപ്പം മുതൽ യോജിച്ച് പോരാത്തവരാണ്. അപ്പുവിനോട് അച്ചുവിനോടുള്ള വിരസത മൂലം ജ്യോത്സ്യൻ അമ്മാവന്റെ കൂടെ പൊള്ളാച്ചിയിലേക്ക് പോകാൻ ആരാഞ്ഞു.


ഈ ചിത്രത്തിലെ എല്ലാ ഗാനങ്ങളും സംവിധാനം ചെയ്തിരിക്കുന്നത് രാഹുൽരാജാണ്. 
മികച്ച പ്രതികരണമാണ് ഈ സിനിമക്ക് ബോക്സ് ഓഫീസിൽനിന്ന് ലഭിച്ചത്. 2008ലെ ബ്ലോക്ബസ്റ്ററുകളിൽ ഒന്നായിരുന്നു ഈ സിനിമ. ഈ സിനിമയിലെ പാട്ടുകളും വളരെ ശ്രദ്ധയാകർഷിച്ചു.



</doc>
<doc id="222518" url="https://ml.wikipedia.org/wiki?curid=222518" title="ഫ്രീഡ്റിക് ഏൺസ്റ്റ് ഡോൺ">
ഫ്രീഡ്റിക് ഏൺസ്റ്റ് ഡോൺ

ജർമൻ ഭൗതികശാസ്ത്രജ്ഞനായിരുന്നു ഫ്രീഡ്റിക് ഏൺസ്റ്റ് ഡോൺ (1848 ജൂലൈ 27 – 1916 ഡിസംബർ 16). പ്രകാശികം, വൈദ്യുതി, വികിരണങ്ങൾ, റേഡിയോ ആക്റ്റീവത എന്നീ മേഖലകളിൽ ഗവേഷണം നടത്തി. 1878-ൽ "ഡോൺ പ്രഭാവം" (Dorn effective)എന്ന പ്രതിഭാസവും 1900-ൽ റഡോൺ എന്ന മൂലകവും ഇദ്ദേഹം കണ്ടുപിടിച്ചു.

ഡോൺ 1848 ജൂലൈ 27-ന് കിഴക്കൻ പ്രഷ്യയിൽ ജനിച്ചു. 1880-1910 കാലഘട്ടത്തിൽ ഭൌതികശാസ്ത്ര ഗവേഷണരംഗത്ത് ഇദ്ദേഹം സജീവമായി പ്രവർത്തിച്ചിരുന്നു. ഒരു ദ്രാവകത്തിലൂടെ ചാർജിത കണങ്ങൾ ചലിക്കുമ്പോൾ വൈദ്യുത വോൾട്ടത ഉത്പാദിതമാകുന്നു എന്നിദ്ദേഹം തെളിയിച്ചു. "ഡോൺ പ്രഭാവം" എന്ന പേരിൽ ഈ പ്രതിഭാസം അറിയപ്പെടുന്നു. വൈദ്യുത പ്രതിരോധത്തിന്റെ ഏകകമായ ഓം (ohm)ന്റെ കൃത്യമായ മൂല്യത്തിന് ഒരു മാനക റഫറൻസ് വികസിപ്പിച്ചെടുക്കാനും ടാർജറ്റ് ആറ്റങ്ങളിൽ തട്ടുന്ന ഇലക്ട്രോണുകളുടെ എത്ര ഭാഗം ഊർജ്ജം X കിരണങ്ങളായി രൂപാന്തരപ്പെടുന്നു എന്നു നിർണയിക്കാനും ഇദ്ദേഹത്തിനു കഴിഞ്ഞു. റേഡിയം മൂലകം ക്ഷയിച്ച് റഡോൺ എന്ന മൂലകം ഉണ്ടാകുന്നു എന്ന് 1900-ൽ ഇദ്ദേഹം കണ്ടുപിടിച്ചു. റേഡിയോ ആക്റ്റീവത എന്ന പ്രക്രിയയിലൂടെ ഒരു മൂലകം രൂപാന്തരണം ചെയ്യപ്പെട്ട് മറ്റൊന്നായി മാറുന്നു എന്നതിന്റെ ആദ്യത്തെ തെളിവായി ഇത് അംഗീകരിക്കപ്പെട്ടു.

1873 മുതൽ 1916 വരെ ബ്രസ് ലൊ, ഡാംസ്റ്റഡ്റ്റ്, ഹാലെ എന്നീ സർവകലാശാലകളിൽ ഭൗതികശാസ്ത്ര പ്രൊഫസറായി ഡോൺ സേവനമനുഷ്ഠിച്ചു. 1916 ഡിസംബർ 16-ന് ഹാലെയിൽ ഇദ്ദേഹം അന്തരിച്ചു.



</doc>
<doc id="222540" url="https://ml.wikipedia.org/wiki?curid=222540" title="യായാ ടൂറേ">
യായാ ടൂറേ

നിലവിൽ ഐവറികോസ്റ്റ് ദേശീയ ടീമിന്റേയും മാഞ്ചസ്റ്റർ സിറ്റിയുടേയും താരമാണ് യായാ ടൂറേ (ജനനം, 1983 മെയ് 13). തന്റെ 18ആം വയസിൽ ഐവെറിയൻ ക്ലബ്ബായ എഎസ്ഇസി മിമോസാസിലാണ് അദ്ദേഹം കരിയർ തുടങ്ങുന്നത്. യൂറോപ്പിലെ നിരവധി ദേശീയ ലീഗുകളിൽ അദ്ദേഹം കളിച്ചിട്ടുണ്ട്. ബെൽജിയത്തിലെ ബെവേൺ, ഉക്രെയ്നിലെ മെറ്റലർഹ് ഡൻടസ്ക്, ഗ്രീസിലെ ഒളിംപിയാസോസ്, ഫ്രാൻസിലെ മൊണാകോ എന്നീ ക്ലബ്ബുകളിൽ അദ്ദേഹം കളിച്ചു. 2007ൽ അദ്ദേഹം ബാഴ്സലോണയിലെത്തി. അവിടെ നൂറിലധികം മത്സരങ്ങൾ കളിച്ചു. ഒരു സീസണിൽ 6 കിരീടങ്ങൾ നേടിയ 2010ലെ ബാഴ്സലോണ ടീമിൽ യായ ടൂറേയും പങ്ക് കൊണ്ടു. 2010ൽ അദ്ദേഹം മാഞ്ചസ്റ്റർ സിറ്റിയിലെത്തി. സിറ്റിയുടെ നിർണായകമായ വിജയങ്ങളുടെ ഗോൾ പട്ടികയിൽ ടൂറേ ഇടം പിടിച്ചു. അതിൽ പ്രധാനപ്പെട്ട രണ്ടെണ്ണമാണ് 2011 എഫ് എ കപ്പ് സെമിയിലും ഫൈനലിലും അദ്ദേഹം നേടിയ ഗോളുകൾ.

ഐവറി കോസ്റ്റ് ദേശീയ ടീമിനായി 67 മത്സരങ്ങൾ ഇതിനോടകം അദ്ദേഹം കളിച്ചു കഴിഞ്ഞു. ഐവറികോസ്റ്റ് ആദ്യമായി ഫിഫ ലോകകപ്പ് ടൂർണമെന്റ് കളിച്ചപ്പോൾ (2006) ടൂറേ ആ ടീമിൽ ഇടം നേടിയിരുന്നു. 2010ലും അദ്ദേഹം ദേശീയ ടീമിനായി ലോകകപ്പ് കളിച്ചു. അദ്ദേഹത്തിന്റെ ഇളയ സഹോദരനാണ് കോളോ ടൂറേ. അദ്ദേഹവും ഐവറികോസ്റ്റിന്റെ ദേശീയ ടീമിനും മാഞ്ചസ്റ്റർ സിറ്റിക്കും വേണ്ടി കളിക്കുന്നു.

ദേശീയ ടീമിനും ക്ലബ്ബിനും വേണ്ടി നേടിയ നേട്ടങ്ങൾ അദ്ദേഹത്തെ രണ്ട് തവണ ആഫ്രിക്കൻ ഫുട്ബോളർ ഓഫ് ദി ഇയർ പുരസ്കാരത്തിന് അർഹനാക്കി. 2011ലും 2012ലും ആയിരുന്നു പുരസ്കാര നേട്ടങ്ങൾ. മാഞ്ചസ്റ്റർ സിറ്റി 44 വർഷത്തിനുശേഷം ആദ്യമായി ഇംഗ്ലീഷ് പ്രീമിയർ ലീഗ് കിരീടം നേടിയപ്പോൾ അതിൽ നിർണായകമായ പങ്ക് വഹിക്കാൻ യായാ ടൂറെയ്ക്ക് കഴിഞ്ഞു. ഫൈനലിൽ സാംബിയയോട് പരാജയപ്പെട്ടെങ്കിലും ഐവറി കോസ്റ്റിനെ ആഫ്രിക്കൻ നേഷൻസ് കപ്പിന്റെ ഫൈനലിലെത്തിച്ചതിൽ നിർണായക പങ്കായിരുന്നു ടൂറെയുടേത്. ഈ നേട്ടങ്ങളൊക്കെയാണ് ഐവറികോസ്റ്റ് താരമായ ദിദിയർ ദ്രോഗ്ബയെയും കാമറൂണിന്റെ ബാഴ്‌സലോണ താരം അലക്‌സ് സോങ്ങിനെയും പിന്തള്ളി ആഫ്രിക്കൻ ഫുട്ബോളർ ഓഫ് ദി ഇയർ പുരസ്കാരം അദ്ദേഹം നിലനിർത്താൻ ഇടയാക്കിയത്.


</doc>
<doc id="222545" url="https://ml.wikipedia.org/wiki?curid=222545" title="ലൂയിസ് കാരൾ">
ലൂയിസ് കാരൾ

ചാൾസ് ലുട്വിഡ്ജ് ഡോഡ്ജ്സൺ ഇംഗ്ലീഷ് സാഹിത്യകാരനായിരുന്നു. ലൂയി കാരൾ (Lewis Carrol) എന്ന തൂലികാനാമത്തിൽ പ്രസിദ്ധൻ. 1832 ജനുവരി 27-ന് ചെഷയറിലെ ഡാഴ്സ്ബറിയിൽ ഒരു റെക്റ്ററുടെ പതിനൊന്നു മക്കളിൽ ഒരാളായി ജനിച്ചു. ബാല്യകാലം സഹോദരങ്ങളുമൊത്ത് വിവിധ ഗ്രാമ പ്രദേശങ്ങളിൽ കഴിച്ചു കൂട്ടി. ഡാഴ്സ്ബറി കഴിഞ്ഞാൽ ഡോഡ്ജ്സന്റെ മുഖ്യ വിഹാരരംഗം യോർക്ഷയറിലെ ക്രോഫ്റ്റായിരുന്നു. അസംഗത രചനയിൽ (nonsense writing) സവിശേഷ വൈഭവം പ്രദർശിപ്പിച്ചിരുന്ന ബാലൻ എട്ടാമത്തെ വയസ്സിൽ റെയിൽവേ യാത്രക്കാർക്കുവേണ്ടിയുള്ള ഒരു നിയമാവലി തയ്യാറാക്കുകയുണ്ടായി. റഗ്ബി സ്കൂളിലും ഓക്സ്ഫഡിലെ ക്രൈസ്റ്റ് ചർച്ചിലുമായിരുന്നു വിദ്യാഭ്യാസം. റഗ്ബിയിൽ കഴിച്ചു കൂട്ടിയ മൂന്നു വർഷക്കാലം താരതമ്യേന വിരസമായിരുന്നു. ക്രൈസ്റ്റ് ചർച്ചിൽ നിന്ന് ഗണിതശാസ്ത്രത്തിൽ ബിരുദമെടുത്ത ഇദ്ദേഹം 1855-ൽ ലക്ചറർ ആയി.

ഡോഡ്ഗസണിന്റെ കുടംബം മുഖ്യമായും, ഐർലാന്റുമായ ബന്ധമുള്ള വടക്കൻ ഇംഗ്ലീഷ് പാരമ്പര്യമുള്ളവരാണ്, കൂടാതെ ആഗ്ലിക്കൻ സഭയിൽ ഉയർന്ന പദവി നയിക്കുന്നവരുമാണ്. ഡോഡ്ഗസണിന്റെ പൂർവ്വികരിലെ പുരുഷൻമാരിൽ മിക്കവരും ഇംഗ്ലണ്ട് പള്ളിയുടെ സൈന്യത്തിന്റെ ഉദ്യോഗസ്ഥന്മാരായിരുന്നു.അദ്ദേഹത്തിന്റെ മുതുമത്തച്ഛൻ ചാൾസ് ഡോഡ്ഗസ്ൺ എൽഫിനിലെ ബിഷപ്പായത് ഇംഗ്ലണ്ട് പള്ളിയുടെ സ്വാധീനം കൊണ്ടാണ്.അതുപോലെതന്നെ അദ്ദേഹത്തിന്റെ മറ്റൊരു മുത്തച്ഛൻ മറ്റൊരു ചാൾസ് സൈന്യ കാപ്റ്റനായിരിക്കുകയും, അദ്ദേഹത്തിന്റെ രണ്ട് മക്കൾ ചെറുതായിരിക്കുമ്പോൾ തന്നെ 1803-ൽ യുദ്ധത്തിൽ വച്ച് മരണമടയും ചെയ്തു.ഈ മക്കളിൽ മുതിർന്ന മറ്റൊരു ചാൾസ് ഡോഡ്ഗ്സൺ കരോളിന്റെ അച്ഛനായിരുന്നു.കരോളിന്റെ അച്ഛൻ വെസ്റ്റ്മിൻസ്റ്റർ സ്ക്കൂളിലേക്ക് പോകുകയും, ഓക്സ്ഫോർഡിലെ ക്രൈസ്റ്റ് ചർച്ചിൽ ചേരുകയും ചെയ്തു.അതോടെ അദ്ദേഹത്തിന്റെ കുടംബത്തിന്റെ പാരമ്പര്യത്തെ മാറ്റിമറിക്കുകയും വിശുദ്ധ പ്രവചനങ്ങൾ അംഗീകരിക്കുകയും ചെയ്തു.അദ്ദേഹം ഡബിൾ ഫസ്റ്റ് ഡിഗ്രിയുടെ ഉടമയാണ്, അതദ്ദേഹത്തിന് മികച്ച അക്കാദമിക് ജീവിതം നൽകി.അദ്ദേഹം തന്റെ ആദ്യത്തെ കസിനായ ജെയിൻ ലുറ്റ്വിഡ്ജിനെ വിവാഹം കഴിക്കുകയും, 1827-ൽ ഒരു കണ്ട്രി പാർസണായി മാറുകയും ചെയ്തു.

റൺകോണിനും, വാറിങ്ടണിനും അടുത്തായ ചെഷിറെ എന്ന സ്ഥലത്തെ ഡെയേഴ്സ്ബറി എന്ന പുരോഹിതഗൃഹത്തിലാണ് ഡോഡ്ഗ്സൺ ജനിച്ചത്,ഇതുപോലെ എട്ട് മക്കൾകൂടി ഉണ്ടായി.ചാൾസിന് 11 ആയിരിക്കുമ്പോൾ അദ്ദേഹത്തിന്റെ അച്ഛൻ ക്രോഫ്റ്റ് ഓൺ ടീസ് എന്ന ഗ്രാമ ഇടത്തെ നൽകുകയും, പിന്നീട് എല്ലാ കുടുംബവും അങ്ങോട്ട് താമസം മാറ്റുകയും ചെയ്തു. അതുകൊണ്ടുതന്നെ അവരുടെ വീട് അടുത്ത ഇരുപത് വർഷം വരേയും നിലനിന്നു.

ചാൾസിന്റെ അച്ഛൻ ഉന്നതലത്തിൽ യഥാസ്ഥികനായ ഒരു പുരോഹിതനായിരുന്നു, പിന്നീടദ്ദേഹമായിരുന്നു പള്ളിയുടെ ആർക്കഡിയകോൺ ഓഫ് റിച്ച്മണ്ട്,ചിലപ്പോൾ ആത്മീയമായും അദ്ദേഹം പുരോഹിതനായി,ചിലപ്പോൾ തുടർച്ചയായി, അതുകൊണ്ടുതന്നെ ഈ മതപരമായ തീവ്രതയുടെ അന്തരം പള്ളിയെ വിഭജിക്കാൻ ഇടയാക്കി.അദ്ദേഹമായിരുന്നു ഉയർന്ന പള്ളിയിലുണ്ടായിരുന്നത്, അതിൽ ആംഗ്ലോ കത്തോലിസവുമുണ്ടായിരുന്നു, അത് ജോൺ ഹെൻറി ന്യൂമാനാൽ അംഗീകരിക്കപ്പെട്ട ഒരു നീക്കമായിരുന്നു,കൂടാതെ ആ വിശ്വാസം തന്റെ മക്കളിലും വച്ചുപുലർത്താൻ അദ്ദേഹം മറന്നില്ല.കുട്ടി ചാൾസുമാർ മതത്തോടും, അച്ഛനുോടും, പള്ളിയോടും അവ്യക്തമായ സമീപനം വച്ചുപുലർത്താൻ അത് വഴിവച്ചു.

യൗവ്വന കാലത്ത് ഡോഡ്ഗ്സൺ വീട്ടിൽ വച്ചായിരുന്നു പഠിച്ചത്.അദ്ദേഹത്തിന്റെ വായനതന്നെ അറിവിന്റെ ഉന്നതലതങ്ങളിൽ എത്തിച്ചു.ഏഴാം വയസ്സിൽ തന്നെ "ദി പിൽഗ്രിംസ് പ്രോഗ്രസ്സ്" പോലുള്ള പുസ്തകങ്ങൾ വായിച്ചുതീർത്തു.അദ്ദേഹത്തിന് സംസാരിക്കുന്നതിനിടയ്ക്ക് വിക്കുണ്ടായിരുന്നു.അതദ്ദേഹത്തിന്റെ സാമൂഹികജീവിതത്തേയും ബാധിച്ചിരുന്നു.പന്ത്രണ്ടാം വയസ്സിൽ റിച്ച്മണ്ട് ഗ്രാമർ സ്ക്കൂളിലേക്ക് കരോൾ ചേർന്നു.

1846-ൽ ഡോഡ്ജ്സൺ റുഗ്ബി സ്ക്കൂളിലേക്ക് ചേർന്നു, അവിടെ അദ്ദേഹം സന്തോഷവാനായിരുന്നില്ല. അതുകൊണ്ടുതന്നെ അവിടെ നിന്ന് പോകും മുമ്പ് ഇങ്ങനെ എഴുതി:


</doc>
<doc id="222548" url="https://ml.wikipedia.org/wiki?curid=222548" title="ഓണത്തിന് ഒരുപറ നെല്ല് പരിപാടി">
ഓണത്തിന് ഒരുപറ നെല്ല് പരിപാടി

കെ.എസ്.യു. മുൻകൈയ്യെടുക്കുകയും കേര‌ള സർക്കാർ നടപ്പിലാക്കുകയും ചെയ്ത ഒരു പരിപാടിയാണ് ഓണത്തിന് ഒരു പറ നെല്ല്. ഓണത്തിന് ഒരു പറ അരി എന്നും ഈ പരിപാടി അറിയപ്പെടുന്നുണ്ട്. ഉമ്മൻ ചാണ്ടി കെ.എസ്.യു. സംസ്ഥാന പ്രസിഡന്റായിരുന്നപ്പോഴായിരുന്നു ഇത് ആരംഭിച്ചത്. ദീപിക ബാലജനസഖ്യം പോലെ മറ്റു സംഘടനകളും ഇതിൽ പങ്കെടുത്തിരുന്നു.

1960-കളുടെ തുടക്കം മുതൽ ഇന്ത്യയിൽ പലയിടങ്ങളിലും രൂക്ഷമായ ഭക്ഷ്യക്ഷാമമുണ്ടായിരുന്നു. 1965 തുട‌ങ്ങി ഹരിതവിപ്ലവത്തിന്റെ ഭാഗമായ പരിഷ്കാരങ്ങൾ ആരംഭിക്കുന്നതിനു മുൻപ് നെല്ലിന്റെ ഉൽപ്പാദനക്ഷമതയും വളരെ കുറവായിരുന്നു.

1960-കളുടെ മധ്യത്തിൽ കേരളത്തിൽ നാണ്യവിളകളുടെ കൃഷി നെൽകൃഷിയേക്കാൾ ലാഭകരമാവുകയും നെൽപ്പാടങ്ങൾ വ്യാപകമായി നികത്തപ്പെടുകയും ചെയ്യുന്ന സാഹചര്യമുണ്ടായി. ഈ സ്ഥിതിവിശേഷം ഭക്ഷ്യസുരക്ഷയെ ബാധിക്കാൻ സാദ്ധ്യതയുണ്ടെന്നു കണ്ട് 1967-ലെ സപ്തകക്ഷി ഭരണത്തിൽ കൃഷിമന്ത്രിയായിരുന്ന എം.എൻ. ഗോവിന്ദൻ നായർ പല പദ്ധതികളും ആവിഷ്കരിക്കുകയുണ്ടായി. 1967-ൽ പുറപ്പെടുവിച്ച കേരള ഭൂവിനിയോഗ ഓർഡർ കൂടാതെ കുട്ടികളെ നെൽകൃഷിയിലേയ്ക്ക് ആകർഷിക്കുന്നതിന് സ്‌കൂളുകൾ കേന്ദ്രീകരിച്ച് ഓണത്തിന് ഒരു പറ നെല്ല് എന്ന പദ്ധതിയും ഈ മന്ത്രിസഭയുടെ കാലത്താണ് ആരംഭിച്ചത്. 

ഉമ്മൻ ചാണ്ടി കെ.എസ്.യു.വിന്റെ പ്രസിഡന്റായിരുന്നപ്പോൾ ഒരു സമരത്തിന്റെ ഭാഗമായി കെ.എസ്.ആർ.ടി.സി. ബസിനു നേരേ കല്ലേറുണ്ടായി. എം.എൻ. ഗോവിന്ദൻ നായർ ഈ സംഭവത്തെ വിമർശിച്ചുകൊണ്ട് "ബസിൽ എറിയാൻ പോയ സമയം കൊണ്ട് നിങ്ങൾക്ക് വയലിൽ വിത്തെറിഞ്ഞുകൂടേ" എന്ന പ്രസ്താവന നടത്തി. തങ്ങൾ ഇതിനു തയ്യാറാണെന്നും എന്താണ് ഇതിനായി നിലവിലുള്ള പദ്ധതി എന്നും ആരാഞ്ഞുകൊണ്ട് ഉമ്മൻ ചാണ്ടി എം.എന്നിന് കത്തെഴുതി. അദ്ദേഹം ഉമ്മൻ ചാണ്ടിയെ ചർച്ചയ്ക്കായി ക്ഷണിക്കുകയും ഇതിന്റെ ഫലമായി 'ഓണത്തിന് ഒരു പറ നെല്ല്' എന്ന പദ്ധതി നിലവിൽ വരുകയും ചെയ്തു. ഈ പരിപാടിയെ പിന്തുണയ്ക്കുന്നതിലൂടെ എം.എൻ. രാഷ്ട്രീയത്തിനതീതമായ വികസനകാഴ്ച്ചപ്പാട് പ്രകടിപ്പിക്കുകയുണ്ടായി എന്ന് അഭിപ്രായമുണ്ടായിട്ടുണ്ട്.

ഇന്ത്യാ-ചൈന യുദ്ധത്തെ തുടർന്നുണ്ടായ ഭക്ഷ്യക്ഷാമമായിരുന്നു ഈ പരിപാടി ആസൂത്രണം ചെയ്യാനുണ്ടായ കാരണമെന്നും അഭിപ്രായമുണ്ട്. റോഡ് വക്കുകളിലും പുറംപോക്കുകളിലുമൊക്കെ കൃഷിയിറക്കുകയായിരുന്നു ലക്ഷ്യം. അക്കാലത്ത് ഞാറുനടുന്നതും വളമിടുന്നതും കൊയ്യുന്നതും ഒക്കെ വാർത്തയായിരുന്നു. ഈ മുദ്രാവാക്യത്തിന്റെ ആകർഷകത ചർച്ചാവിഷയമായിരുന്നു. സ്കൂൾകുട്ടികൾക്കു മുന്തിയതരം നെല്ലിന്റെ വിത്ത് പൊതികളായി രാസവള മിശ്രിതത്തിനൊപ്പം വിതരണം ചെയ്യുക ഈ പദ്ധതിയുടെ ഭാഗമായിരുന്നു. കുട്ടികൾ വീട്ടിലോ, സ്കൂളിലോ ഇത് വിതയ്ക്കുകയായിരുന്നു ചെയ്തിരുന്നത്. ദീപിക ബാലജനസഖ്യം ഈ പരിപാടിയുടെ നടത്തിപ്പിൽ ഉൾപ്പെട്ടിരുന്നു. ഫാക്റ്റ് എം.ഡി.യായിരുന്ന എ.കെ.കെ. നായർ ഈ പരിപാടിക്ക് എല്ലാ വിധ സഹകരണവും ചെയ്തിരുന്നു.
തൈനാൻ -3 നെല്ലിനത്തിന്റെ വിത്തും രാസവളങ്ങളും കീടനാശിനികളും ഹരിത വിപ്ലവത്തിന്റെ ഭാഗമായി ഇക്കാലത്ത് ബ്ളോക്ക് ഓഫിസുകൾ വഴി വിതരണം ചെയ്യുകയുണ്ടായി. ഇത് പത്രങ്ങളിൽ പരക്കെ ചർച്ച ചെയ്യപ്പെട്ടിരുന്നു. ഫോളിഡോൾ, എൻഡ്രിൻ, ആൽഡ്രിൻ തുടങ്ങിയ കീടനാശിനികൾ ഈ കാലയളവിൽ വ്യാപകമായി പരീക്ഷിക്കപ്പെടുകയും ചെയ്തിരുന്നു. ഇത് വലിയ പരിസ്ഥിതി നാശത്തിനും പുതിയ രോഗങ്ങൾ പ്രത്യക്ഷപ്പെടുന്നതിനും കാരണമായി എന്നഭിപ്രായമുണ്ട്.


</doc>
<doc id="222551" url="https://ml.wikipedia.org/wiki?curid=222551" title="മൊഈനുദ്ദീൻ ചിശ്തി">
മൊഈനുദ്ദീൻ ചിശ്തി

ഇന്ത്യൻ ഉപഭൂഖണ്ഡത്തിലെ ചിശ്തി രീതിയിലുള്ള സൂഫികളിൽ ഏറ്റവും അഗ്രഗണ്യനായി കരുതപ്പെടുന്നയാളാണ് മൊഈനുദ്ദീൻ ചിശ്തി (ഉർദ്ദു/) ( - "Čištī") ( - "ഷിശ്തി"). 1141ൽ ജനിച്ച ഇദ്ദേഹം 1230ൽ അന്തരിച്ചു. ഇദ്ദേഹത്തിന്റെ ദർഗ അജ്മീറിലാണ്. 

ചിശ്തി എന്നതു ദേശപ്പേരാണ്.


</doc>
<doc id="222571" url="https://ml.wikipedia.org/wiki?curid=222571" title="പൊയിലൂർ">
പൊയിലൂർ

കണ്ണൂർ ജില്ലയിലെ കൂത്തുപറമ്പ് ബ്ലോക്കിലെ തൃപ്പങ്ങോട്ടൂർ ഗ്രാമപഞ്ചായത്തിൽ ഉൾപ്പെടുന്ന ഒരു ഗ്രാമമാണു് പൊയിലൂർ. ഇവിടത്തെ പിൻകോഡ് 670693 ആണു്.വടകര ലോകസഭാമണ്ഡലത്തിലാണ്‌ ഈ പ്രദേശം ഉൾക്കൊള്ളുന്നത്. അടുത്ത പട്ടണം പാനൂർ, കൂത്തുപറമ്പ്, തലശ്ശേരിയാണ്‌.കൂത്തുപറമ്പ് നിയോജകമണ്ഡലത്തിലാണ് പൊയിലൂർ സ്ഥിതി ചെയ്യുന്നത്. 

പ്രധാനപ്പെട്ട സ്ഥലങ്ങൾ: സെൻട്രൽ പൊയിലൂർ, പുല്ലായിത്തോട്, മേപ്പാട്ട്, ചമതക്കാട് , പൊയിലൂർ വെസ്ററ്,തട്ടിൽപീടിക

പ്രധാന സ്ഥാപനങ്ങൾ: ശ്രീ സരസ്വതീ വിദ്യാ പീഠം പൊയിലൂർ,ശ്രീ ധർമ്മ ശാസ്താ ഭഗവതീ ദേവസ്ഥാനം പൊയിലൂർ,
സെൻട്രൽ പൊയിലൂർ ജുമുഅത്ത് പള്ളി, മദ്രസ, സഹകരണ ബാങ്ക്, പോസ്റ്റ്‌ ഓഫീസ്, ധർമ്മാശുപത്രി, എൽ പി സ്കൂൾ, ശ്രീ മുത്തപ്പൻ മഠപ്പുര, ശ്രീനാരായണമഠം തുടങ്ങിയവയാണ്.


</doc>
<doc id="222577" url="https://ml.wikipedia.org/wiki?curid=222577" title="കേരള യുക്തിവാദി സംഘം">
കേരള യുക്തിവാദി സംഘം

1967 ഡിസംബർ 24 നു തൃശ്ശൂർ റീജനൽ തിയെറ്ററിൽ വെച്ച് നടന്ന യുക്തിവാദി സുഹൃത് സമ്മേളനം കേരള യുക്തിവാദി സംഘം കമ്മിറ്റി രൂപീകരിച്ചു. എം.സി.ജോസഫായിരുന്നു പ്രസിഡന്റ്. വി.ടി.ഭട്ടതിരിപ്പാടും, കുറ്റിപ്പുഴ കൃഷ്ണപ്പിള്ളയും വൈസ് പ്രസിഡന്റുമാരായി തിരഞ്ഞെടുക്കപ്പെട്ടു. ജനറൽ സെക്രട്ടറിയായി കെ.എ. സുബ്രഹ്മണ്യത്തേയും ജോയന്റ് സെക്രട്ടറിമാരായി എ.വി. ജോസ്, പി.എസ്. രാമൻകുട്ടി എന്നിവരേയും തിരഞ്ഞെടുത്തു. കമ്മിറ്റി മെംബർമാരായി മറ്റു ചില പ്രമുഖ യുക്തിവാദികളേയും തിരഞ്ഞെടുത്തു. നൂറ്റാണ്ടുകളായി അനാചാരങ്ങളുടേയും അന്ധവിശ്വാസങ്ങളുടേയും ചളിക്കുണ്ടിൽ ആണ്ടു കിടന്നിരുന്ന കേരളീയ ജനതയെ അതിൽ നിന്നു കരകയറ്റുക എന്ന ലക്ഷ്യത്തോടെയാണു യുക്തിവാദിസംഘത്തിനു രൂപം നൽകപ്പെട്ടതു. ശ്രീനാരായണ ഗുരു നേതൃത്വം നൽകിയ നവോത്ഥാനപ്രസ്ഥാനത്തിന്റെ തുടർച്ചയായി യുക്തിവാദിസംഘത്തെ വിശേഷിപ്പിക്കാമെങ്കിലും ആദ്യത്തേതിന്റെ ആത്മീയ അടിത്തറയെ തികച്ചും നിഷേധിചു കൊണ്ടു ഭൗതിക വാദത്തെ അടിസ്ഥാനപ്പെടുത്തിയാണു യുക്തിവാദിസംഘം ആശയപ്രചരണം നടത്തിയത്. 

മേൽപ്പറഞ്ഞ സംഘടനാസ്ഥാപനത്തിനു മുൻപ്, കേരളത്തിലെ യുക്തിവാദമനോഭാവമുള്ള ആളുകളുടെ പ്രാദേശികവും ഒറ്റപ്പെട്ടതുമായ കൂട്ടായ്മകൾ നിലനിന്നിരുന്നു. 1911 നവംബർ 11നു കൊച്ചി സംസ്ഥാനത്ത് രാമവർമ്മ തമ്പാൻ പ്രസിഡന്റും എം.സി.ജോസഫ് സെക്രട്ടറിയും, പനമ്പിള്ളി ഗോവിന്ദമേനോൻ ഖജാൻജിയുമായി ഒരു യുക്തിവാദിസംഘം റജിസ്റ്റർ ചെയ്തു പ്രവർത്തനമാരംഭിച്ചു. 'യുക്തിവാദി' എന്ന മാസികയുടെ ആരംഭത്തോടുകൂടി സ്ഥാപിതമായ ഈ യുക്തിവാദിസംഘം അധികകാലം നിലനിന്നില്ല. സംഘടന ഇല്ലാതായെങ്കിലും യുക്തിവാദികളടെ സമ്മേളനങ്ങൾ കേരളത്തിൽ പലയിടത്തും നടന്നു പോന്നു. 

1930കളുടെ അവസാനത്തിൽ കമ്മ്യൂണിസ്റ്റു-സോഷ്യലിസ്റ്റു പ്രസ്ഥാനങ്ങളിലേക്കു കടന്നു വന്ന അംഗങ്ങളിൽ ഭൂരിപക്ഷവും യുക്തിവാദ മനോഭാവമുള്ളവരായിരുന്നെങ്കിലും ഒരു യുക്തിവാദപ്രസ്ഥാനം രൂപം കൊള്ളുകയുണ്ടായില്ല. ഇന്ത്യക്കു സ്വാതന്ത്ര്യം ലഭിച്ചു കഴിഞ്ഞ കാലഘട്ടങ്ങളിൽ ചിലയിടത്തു ജാതിക്കെതിരായ സംഘടനകളും, യുക്തിവാദസംഘടനകളും പ്രവർത്തിക്കാൻ തുടങ്ങിയിരുന്നു. അക്കൂട്ടത്തിൽ എടുത്തു പറയാവുന്ന ഒന്നാണു റിട്ടയേഡ് ഹൈക്കോടതി ജഡ്ജിയായിരുന്ന എച്ച്. കൃഷ്ണയ്യർ പ്രസിഡന്റും, എം.പ്രഭ സെക്രട്ടറിയും, സി. കേശവൻ, കെ. ദാമോദരൻ, ചൊവ്വര പരമേശ്വരൻ എന്നിവർ അംഗങ്ങളുമായുള്ള സംഘം. 1949 ൽ അതിന്റെ ആഭിമുഖ്യത്തിൽ യൂണിവേഴ്സിറ്റി മെൻസ് ഹോസ്റ്റലിൽ വെച്ചു എം.സി.ജോസഫ്, സഹോദരൻ അയ്യപ്പൻ, എസ്. രാമനാഥൻ, ബാഹുലേയൻ മുതലായവരെ പങ്കെടുപ്പിച്ചു കൊണ്ടു ഒരു സമ്മേളനം നടത്തിയതു ജനശ്രദ്ധ പിടിച്ചു പറ്റുകയുണ്ടായി. 

സംഘടനക്കു ബൗദ്ധികമായും സംഘടനാപരമായും വലിയ സംഭാവന നൽകിയ വ്യക്തിയാണു അന്തരിച്ച ജോസഫ് ഇടമറുക്. മേൽപ്പറഞ്ഞ കാലഘട്ടത്തിൽ അദ്ദേഹം തൊടുപുഴ കേന്ദ്രീകരിച്ചു യുക്തിവാദി സമ്മേളനങ്ങൾ നത്തിയിരുന്നു. 1965 സെപ്റ്റംബറിൽ കോഴിക്കോട് വീറ്റ് ഹൗസിൽ ബി.കെ.വെങ്ങാലിലും, തെരുവത്തു രാമനും ഒരു പത്രപ്രസ്താവന വഴി യുക്തിവാദികളുടെ ഒരു യോഗം വിളിച്ചു കൂട്ടി. കെ.കെ.പണിക്കരുടെ അദ്ധ്യക്ഷതയിൽ ചേർന്ന ആ യോഗത്തിൽ വെച്ച് അദ്ദേഹം പ്രസിഡന്റും, ബി.കെ. വെങ്ങാലിൽ സിക്രട്ടറിയും, യു.കലാനാഥൻ ഓർഗനൈസിംഗ് സെക്രട്ടറിയുമായി 15 പേരടങ്ങുന്ന ആദ്യത്തെ ജില്ലാ കമ്മിറ്റി രൂപീകരിക്കപ്പെട്ടു.1966 ആഗസ്റ്റിൽ തിരുവനന്തപുരം ജില്ലയിൽ പവനൻ, പി.എസ്. രാമൻകുട്ടി, മാത്യു എം.കുഴിവേലി, പെരുമ്പടവം ശ്രീധരൻ, തോമസ് വർഗ്ഗീസ്, പി.എം. പിള്ള എന്നിവരുടെ നെതൃത്വത്തിൽ സംഘടനാ പ്രവർത്തനം തുടങ്ങി. 

1962 മുതൽ എ.വി.ജോസിന്റെ നേതൃത്വത്തിൽ തൃശ്ശൂരിൽ വെച്ചു വർഷം തോറും യുക്തിവാദ സുഹൃദ് സമ്മേളനങ്ങൾ നടത്തിപ്പോന്നിരുന്നു. അക്കാലത്തു ജോസഫ് ഇടമറുകിന്റെ ശ്രമഫലമായി കോട്ടയത്തും പ്രസ്ഥാനം ശക്തിയാർജിച്ചു. 

1966 ൽ പവനൻ പ്രസിഡന്റായും, പി.എസ്.രാമൻകുട്ടി സെക്രട്ടറിയായും, തോമസ് വർഗ്ഗീസ് ജോയിന്റ് സെക്രട്ടറിയായും തിരുവനന്തപുരം കമ്മിറ്റി നിലവിൽ വന്നു. 

ഇന്ത്യൻ ഭരണഘടനയുടെ ആർട്ടിക്കിൾ 51 എ (എച്ച്) ൽ പറയുന്ന ശാസ്ത്രബോധവും അന്വേഷണ ത്വരയും പൗരന്മാരിൽ വളർത്തുക എന്ന കടമയാണു കേരളാ യുക്തിവാദി സംഘം നിറവേറ്റുന്നത്. ഇതിനിടെ ഒട്ടനേകം അന്ധവിശ്വാസങ്ങളുടെ ചുരുളഴിക്കുവാൻ സംഘത്തിന്റെ പ്രവർത്തനം കൊണ്ട് കഴിഞ്ഞിട്ടുണ്ടു. അതിൽ പ്രധാനപ്പെട്ടതാണു ശബരിമലയിലെ പൊന്നമ്പലമേട്ടിലെ 'ദിവ്യജ്യോതി' മനുഷ്യർ കത്തിക്കുന്നതാണ് എന്ന സത്യം പുറത്തു കൊണ്ടു വന്നത്. ദിവ്യാത്ഭുത അനാവരണ പരിപാടികളിലൂടെ ആൾദൈവങ്ങളുടെ തട്ടിപ്പുകൾ തുറന്നുകാണിക്കാൻ യുക്തിവാദിസംഘത്തിനു കഴിഞ്ഞു.

സംസ്ഥാന കമ്മിറ്റി, ജില്ലാകമ്മിറ്റികൾ, താലൂക്ക് കമ്മിറ്റികൾ, യൂനിറ്റുകൾ എന്നിങ്ങനെയാണു കേരള യുക്തിവാദിസംഘത്തിന്റെ
സംഘടനാരൂപം. 28 വർഷം മുമ്പു പ്രസിദ്ധീകരണമാരംഭിച്ച യുക്തിരേഖയാണു സംഘത്തിന്റെ മുഖമാസിക. സെക്യുലാർ ഹ്യൂമനിസ്റ്റ് എന്ന ഇംഗ്ലീഷ് ഭാഷാ പ്രസിദ്ധീകരണവും ഈ സംഘടന പ്രസിദ്ധീകരിക്കുന്നുണ്ട്. യുക്തിരേഖയുടെ സ്ഥാപക എഡിറ്ററായിരുന്നു പവനൻ. യു. കലാനാഥൻ സംഘടനയുടെ പ്രസിഡന്റായിരുന്നിട്ടുണ്ട്.

മറ്റുള്ള യുക്തിവാദി സംഘടനകളെപ്പോലെ കേരളത്തിലെ സംഘവും മനുഷ്യദൈവങ്ങളുടെ കള്ളി പുറത്താക്കാൻ ശ്രമം നടത്താറുണ്ട്. പരമ്പരാഗത വിശ്വാസപ്രമാണങ്ങളെ ചോദ്യം ചെയ്യുന്നവരെ യുക്തിവാദി സംഘം പിന്തുണയ്ക്കുകയും ചെയ്യുന്നുണ്ട്. യുക്തിവാദസംഘം മിശ്രവിവാഹങ്ങൾ പ്രോത്സാഹിപ്പിക്കുന്നുണ്ട്. സ്കൂൾ പാഠപുസ്തകങ്ങളെപ്പറ്റിയുള്ള പൊതു ചർച്ചകളിലും ഇവർ സജീവമായി പങ്കെടുത്തിട്ടുണ്ട്. 

കേരളത്തിൽ 3,000-ൽ അധികം അംഗങ്ങളുണ്ടെന്നാണ് സംഘം അവകാശപ്പെടുന്നത്. 




</doc>
<doc id="222597" url="https://ml.wikipedia.org/wiki?curid=222597" title="ജോയ് മാത്യു">
ജോയ് മാത്യു

നടൻ, നാടകകൃത്ത്, നാടകസംവിധായകൻ, എഡിറ്റർ എന്നീ നിലകളിൽ പ്രവർത്തിക്കുന്ന സാംസ്കാരിക പ്രവർത്തകനാണ് ജോയ് മാത്യു. 2012 ഡിസംബറിൽ തിരുവനന്തപുരത്ത് നടന്ന പതിനേഴാമത് കേരള രാജ്യാന്തര ചലച്ചിത്ര മേളയിൽ പ്രേക്ഷകർ തെരഞ്ഞെടുത്ത മികച്ച ചിത്രത്തിനുള്ള പുരസ്കാരം ഇദ്ദേഹം സംവിധാനം ചെയ്ത ഷട്ടർ എന്ന ചലച്ചിത്രത്തിനാണ് ലഭിച്ചത്. കോഴിക്കോട് നഗരത്തിലെ രണ്ടു ദിവസങ്ങളിലായി നടക്കുന്ന സംഭവങ്ങളുടെ ആവിഷ്കരണമാണ് ഷട്ടർ എന്ന സിനിമ. ഇരുപതിലേറെ നാടകങ്ങൾ എഴുതുകയും സംവിധാനം ചെയ്യുകയുമുണ്ടായി. ഇതിൽ അതിർത്തികൾ, സങ്കടൽ എന്നിവ പ്രസിദ്ധമാണ്. നാടക രചനക്ക് കേന്ദ്ര സാഹിത്യ അക്കാദമിയുടെയും കേരള സംഗീത നാടക അക്കാദമിയുടെയും അവാർഡുകൾ ലഭിച്ചു. ജോൺ അബ്രഹാം സംവിധാനം ചെയ്ത അമ്മ അറിയാൻ എന്ന സിനിമയിൽ നായക വേഷം അവതരിപ്പിച്ചത് ജോയ് മാത്യുവാണ്.




</doc>
<doc id="222609" url="https://ml.wikipedia.org/wiki?curid=222609" title="ലൂസീൻ">
ലൂസീൻ

ഡഗ് കട്ടിംഗ് ജാവയിൽ രചിച്ച ഒരു സ്വതന്ത്ര വിവര വീണ്ടെടുക്കൽ സോഫ്റ്റ്‌വേർ ലൈബ്രറിയാണ് അപ്പാച്ചെ ലൂസീൻ. ലൂസീൻ എന്ന് മാത്രമായും പറയപ്പെടാറുണ്ട്. അപ്പാച്ചെ സോഫ്റ്റ്‌വെയർ ഫൗണ്ടേഷന്റെ പിന്തുണയോടെ ഇറക്കുന്ന ഈ സോഫ്റ്റ്‌വേർ അപ്പാച്ചെ അനുമതിപത്രത്തിനു കീഴിലാണ് പുറത്തിറക്കുന്നത്.

ജാവക്ക് പുറമെ ഡെൽഫി, പേൾ, സി#, സി++, പൈത്തൺ, റൂബി, പി.എച്ച്.പി തുടങ്ങിയ ഭാഷകളിലും ഇപ്പോൾ ലൂസീൻ ലഭ്യമാണ്.

സൂചിക തയ്യാറാക്കാനും തിരയാനും ഉപയോഗിക്കുന്ന ലൈബ്രറിയാണ് ലൂസീൻ. ലൂസീൻ എച്ച്.ടി.എം.എൽ പാഴ്സിംഗ്, ക്രോളിംഗ് എന്നിവ ഉപയോഗിക്കുന്നില്ലെങ്കിലും ധാരാളം പദ്ധതികൾ ലൂസീൻ ഉപയോഗിക്കുന്നുണ്ട്. അവയിൽ പ്രധാനപ്പെട്ടവയാണ്:




</doc>
<doc id="222612" url="https://ml.wikipedia.org/wiki?curid=222612" title="മുരിങ്ങോടി">
മുരിങ്ങോടി

കണ്ണൂർ ജില്ലയിൽ പേരാവൂരിൽ നിന്നും ഇരിട്ടിയ്ക്കുള്ള വഴിയിൽ ഏകദേശം രണ്ടുകിലോമീറ്റർ ദൂരെയുള്ള ഒരു ചെറു ഗ്രാമമാണ് മുരിങ്ങോടി . പുരളിമല മുത്തപ്പൻ മടപ്പുരയിലേക്കുള്ള വഴി ഇവിടെനിന്നുമാണ് തിരിയുന്നത്.


</doc>
<doc id="222620" url="https://ml.wikipedia.org/wiki?curid=222620" title="സൺറൈസേഴ്സ് ഹൈദരാബാദ്">
സൺറൈസേഴ്സ് ഹൈദരാബാദ്

ഇന്ത്യൻ പ്രീമിയർ ലീഗിലെ ഹൈദരാബാദിൽ നിന്നുള്ള ഒരു ക്രിക്കറ്റ് ഫ്രാൻചയിസിയാണ് സൺറൈസേഴ്സ് ഹൈദരാബാദ്. 2012 ഒക്ടോബർ 25നാണ് ഈ ടീം രൂപം കൊണ്ടത്. മുൻപ് ഐപിഎല്ലിൽ ഉണ്ടായിരുന്ന ഡെക്കാൻ ചാർജേഴ്സിനെ പുറത്താക്കിയതിനെ തുടർന്ന് നടന്ന പുനർലേലത്തിൽ ടീമിനെ കലാനിധി മാരൻറെ ഉടമസ്ഥതയിലുള്ള സൺ ടിവി ഗ്രൂപ്പ് സ്വന്തമാക്കി. 850 കോടി രൂപയ്ക്കാണ് (പ്രതിവർഷം 85.05 കോടി രൂപ) സൺ ഗ്രൂപ്പ് ടീമിനെ സ്വന്തമാക്കിയത്.

2012 ഡിസംബർ 20ന് സൺറൈസേഴ്സ് ഹൈദരാബാദിന്റെ ലോഗോ പുറത്തിറക്കി. ടീമിന്റെ പരിശീലകനായി മുൻ ഓസ്ട്രേലിയൻ താരം ടോം മൂഡിയേയും ഉപദേഷ്ടാക്കളായി വിവിഎസ് ലക്ഷ്മണിനേയും കൃഷ്ണമാചാരി ശ്രീകാന്തിനേയും നിയമിച്ചു.



2013 സീസണിൽ നടന്ന മത്സരങ്ങളിൽ 20 പോയന്റോടെ നാലാം സ്ഥാനക്കാരായി.


2014 സീസണിൽ നടന്ന മത്സരങ്ങളിൽ 12 പോയന്റോടെ ആറാം സ്ഥാനക്കാരായി.


</doc>
<doc id="222623" url="https://ml.wikipedia.org/wiki?curid=222623" title="കാലിച്ചാൻ">
കാലിച്ചാൻ

കൃഷിയും കന്നുകാലി മേയ്ക്കലും മുഖ്യതൊഴിലായി സ്വീകരിച്ച ഒരു ഇടയ സമൂഹത്തിന്റെ ആരാധനകേന്ദ്രങ്ങളാണ് കാലിച്ചാൻ കാവുകൾ‌. കാസർ‌ഗോഡുജില്ലയുടെ വിവിധ സ്ഥലങ്ങളിൽ‌ ഇത്തരം കാവുകൾ‌ കണ്ടുവരുന്നു. കൃഷിയുടെ അഭിവൃദ്ധിക്കും കന്നുകാലികളുടെ സംരക്ഷണത്തിനുമാണ് പൊതുവേ കാലിച്ചാൻ ദൈവത്തെ ആരാധിക്കുന്നത്. കാലിച്ചാൻ‌ കാവുകളെ കാലിച്ചാമരങ്ങൾ‌ എന്നാണു പൊതുവേ വിളിക്കാറുള്ളത്. കാലിച്ചാൻമര സ്ഥാനങ്ങൾ ഒരു ജാതിയുടേതോ, കുടുംബത്തിന്റെയോ അധീനതയിലല്ല, മറിച്ച് ഒരു സമൂഹത്തിന്റെ പൊതു ആരാധനാലയം ആകുന്നു. കാഞ്ഞിരമരത്തിലാണ് കാലിച്ചാൻ തെയ്യത്തിന്റെ അധിവാസം.

തുലാം പത്തിനും പതിനൊന്നിനും ഉണക്കലരി വേവിച്ച് കാലിച്ചാന് ഊട്ടുന്ന ചടങ്ങ് ഈ കാവുകളിൽ പ്രധാനമാണ്. കാലിച്ചാനൂട്ട് എന്നാണിത് അറിയപ്പെടുന്നത്. സമീപപ്രദേശങ്ങളിലെ വീടുകളിൽ നിന്ന് ഉണക്കലരി കാലിച്ചാൻമരത്തിലെത്തിക്കുന്നു. അവിടെ നിന്ന് നിവേദിച്ച ശേഷം എല്ലാ വിടുകളിലേക്കും എത്തിക്കും. മണിയാണി സമുദായത്തിലെ അംഗങ്ങളാണ് ഇതിന് കാർമ്മികത്വം വഹിക്കുന്നത്. കന്നുകാലികളെ കാണാതെ വന്നാൽ കാലിച്ചാൻമരത്തിന്റെ കീഴിൽ പായസവും മറ്റും നിവേദിക്കുന്ന പതിവും ഉണ്ട്. 

കാലിച്ചേകോനൂട്ട് എന്നും പറയപ്പെടുന്നു. കന്ന്കാലികളുടെ രക്ഷകനായ ദേവതയാണ് കാലിച്ചേകോൻ. ആ ദേവതയെ തൃപ്തിപ്പെടുത്തുകയെന്നതാണ് കാലിച്ചാനൂട്ടിൻറെ ലക്ഷ്യം. മേച്ചിൽ സ്ഥലങ്ങളിൽ വെച്ച് പാലും പഞ്ചസാരയും അരിയും കൊണ്ട് പായസമുണ്ടാക്കി ദേവതയ്ക്ക് നിവേദിക്കുന്നതാണ് പ്രധാന ചടങ്ങ്.

തെയ്യത്തിന്റെ മുഖ്യകാർ‌മ്മികൻ‌ മണിയാണി അഥവാ യാദവസമുദായത്തിൽ‌ പെട്ട ഒരാളായിരിക്കും. കാലിച്ചാൻ തെയ്യം‌ ഉറയുമ്പോൾ‌‌ തെയ്യത്തിന് അകമ്പടിയായി തീയ്യ സമുദായത്തിൽ‌പ്പെട്ട ചെറുപ്പക്കാർ‌ ആർ‌പ്പുവിളികളോടുകൂടി പുറകേ നടക്കാറുണ്ട്. ഒരു നായാട്ടു സമൂഹത്തിന്റെ വിശ്വാസസം‌രക്ഷകൻ‌ കൂടിയാണു കാലിച്ചാൻ‌ തെയ്യം. വണ്ണാൻ‌ സമുദായത്തിൽ‌പെട്ടവരാണ് ഈ തെയ്യം കെട്ടാറുള്ളത്. പൊയ്‌ക്കണ്ണണിഞ്ഞു കന്നക്കത്തിയും അമ്പും വില്ലുമായി നടക്കുന്ന കാലിച്ചാൻ‌ തെയ്യത്തിന്റെ രൂപംവയനാട്ടുകുലവനെ ഓർ‌മ്മിപ്പിക്കുന്നതാണ്. തൊണ്ടച്ചന്റെ അഥവാ വയനാട്ടുകുലവന്റെ വെളിച്ചപ്പാടുതന്നെയാണ് കാലിച്ചാൻ‌ തെയ്യത്തിനും അകമ്പടിയായി പോകാറുള്ളത്.

കാലിച്ചാംപൊതി, ചാളക്കടവ്,വെള്ളൂട, തലയത്ത്, പുളിക്കാൽ, പൂത്തക്കാൽ, കോട്ടക്കുന്ന്, ബങ്കളം, പന്നിപ്പള്ളി, കണ്ടടുക്കം, ഒടയഞ്ചാൽ‌ തുടങ്ങി ഒട്ടനവധി സ്ഥലങ്ങളിൽ കാലിച്ചാമരങ്ങൾ ഉണ്ട്. ജില്ലയിലെ കാലിച്ചാമരം, കാലിച്ചാനടുക്കം, കാലിച്ചാം‌പൊതി, കാലിച്ചാൻ‌പൊയ്യിൽ‌ തുടങ്ങിയ സ്ഥലനാമങ്ങളുടെ രൂപവത്കരണത്തിൽ‌ കാലിച്ചാൻ‌ ദേവസ്ഥാനങ്ങളുടെ സ്വാധീനമുണ്ട്. കാവുകളായാണ് കാലിച്ചാൻ‌ ദേവസ്ഥാനങ്ങൾ‌ കണ്ടുവരുന്നത്. കാവിനുള്ളിൽ‌ അല്പം ഉയർ‌ത്തിക്കെട്ടിയ രണ്ടു ചെറിയ തറകളുണ്ടാവും. ഒരു തറയിൽ‌ തിരി വെക്കാനുള്ള സം‌വിധാനവും മറ്റേതിൽ‌ തെയ്യാട്ട സമയങ്ങളിലും മറ്റും കലശം വെയ്‌ക്കാനുള്ള സം‌വിധാനവും ഉണ്ടായിരിക്കും. തെയ്യാട്ടം നടക്കുന്നതു പൂർ‌ണമായും കാവിനുള്ളിൽ‌ വെച്ചായിരിക്കും.



</doc>
<doc id="222627" url="https://ml.wikipedia.org/wiki?curid=222627" title="ഡൊമനിക്കോ വെനീസിയാനോ">
ഡൊമനിക്കോ വെനീസിയാനോ

ഇറ്റാലിയൻ ചിത്രകാരനായിരുന്നു ഡൊമനിക്കോ വെനീസിയാനോ. 1405-ൽ വെനീസിൽ ജനിച്ചു എന്നു കരുതപ്പെടുന്നു. 1439 മുതൽ ഇദ്ദേഹത്തിന്റെ സാന്നിധ്യം വെനീസിൽ സജീവമായിരുന്നു എന്നതിന് തെളിവുകൾ കിട്ടിയിട്ടുണ്ട്. ഇദ്ദേഹത്തിന്റെ നിരവധി രചനകൾ നഷ്ടപ്പെട്ടുപോയതായി പരാ മർശങ്ങൾ കാണുന്നുണ്ട്. 1438-ൽ വരച്ചതെന്നു കരുതപ്പെടുന്ന കാർനെസെച്ചി ടാബർനാക്കിൾ എന്ന ചുമർ ചിത്രമാണ് ലഭ്യമായിട്ടുള്ളവയിൽ ഏറ്റവും പഴക്കമുള്ളത്. ഇത് ഫ്ലോറൻസിലെ നവോത്ഥാന ചിത്രകലയുടെ സ്വഭാവവിശേഷങ്ങൾ പ്രകടമാക്കുന്നുണ്ട്. ഫ്രാ ആഞ്ചെലിക്കോ, ഉക്സെല്ലോ എന്നിവരുടെ സ്വാധീനവും ഇതിൽ ദൃശ്യമാണ്. അഡൊറേഷൻ ഒഫ് ദ് മജൈ എന്ന ചിത്രം 1440-ലേതാണെന്നു കരുതപ്പെടുന്നു. പശ്ചാത്തലത്തിലെ സമ്പൂർണ പ്രകൃതി-ദൃശ്യ ചാരുത സമകാലിക ഫ്ലമിഷ് ചിത്രകലയുമായി സാജാത്യം പുലർത്തുന്നതാണ്. ഇദ്ദേഹത്തിന്റെ നിലവിലുള്ള രചനകളിൽ ഏറ്റവും മുഖ്യം സാന്റാ ലൂസിയാ ഡേയി മാഗ്നോളി എന്ന അൾത്താരാചിത്രമാണ്. ഇത് 1445 മുതൽ 1448 വരെയുള്ള കാലയളവിനിടയിലാണ് രചിച്ചതെന്ന് അനുമാനിക്കപ്പെടുന്നു. വിളറിയതും ശീതളവുമായ വർണങ്ങളും ശുഭ്രവെളിച്ചത്തിന്റെ സാന്നിധ്യവും ഈ ചിത്രത്തിന്റെ പ്രത്യേകതയാണ്. ഇദ്ദേഹത്തിന്റെ കാലഘട്ടത്തിലെ നവോത്ഥാന ചിത്രകലയുടെ ഉരകല്ലുകൾ എന്നാണ് കലാവിമർശകർ ഈ രചനകളെ വിശേഷിപ്പിക്കാറുള്ളത്. 1461-ൽ ഇദ്ദേഹം അന്തരിച്ചു.



</doc>
<doc id="222634" url="https://ml.wikipedia.org/wiki?curid=222634" title="ബാബു നമ്പൂതിരി">
ബാബു നമ്പൂതിരി

മലയാളനാടക, ചലച്ചിത്ര, ടെലിവിഷൻ അഭിനേതാവാണ് ബാബു നമ്പൂതിരി.

കോട്ടയം ജില്ലയിലെ കുറവിലങ്ങാട് ആണ് സ്വദേശം. ബി.എസ്‌.സി കെമിസ്‌ട്രി ആയിരുന്നു ബിരുദ വിഷയം എടുത്തിരുന്നത്. എം.എസ്‌.സിക്ക്‌ മൂന്നാംറാങ്ക്‌ ലഭിച്ചു. കോട്ടയം സി.എം.എസ്‌ കോളജിൽ രസതന്ത്രം അധ്യാപകനായി ചേർന്നു. പിന്നീട് കുറവിലങ്ങാട്‌ ദേവമാത കോളേജിൽ ജോലിയിൽ പ്രവേശിച്ചു.

ദേവമാതാ കോളജിലെത്തിയ ശേഷം നാടക അഭിനയത്തിലേക്ക് തിരിഞ്ഞു. പിന്നീട് ചലച്ചിത്രങ്ങളിൽ ചെറിയ വേഷങ്ങളിൽ അഭിനയം ആരംഭിച്ചെങ്കിലും നിറക്കൂട്ട് എന്ന ചിത്രത്തിലെ വില്ലൻ വേഷത്തിലൂടെയാണ് ശ്രദ്ധേയനായി മാറിയത്.





</doc>
<doc id="222639" url="https://ml.wikipedia.org/wiki?curid=222639" title="കല്ലേരിമല">
കല്ലേരിമല

കണ്ണൂർ ജില്ലയിൽ പേരാവൂരിൽ നിന്നും ഇരിട്ടിയ്ക്കുള്ള വഴിയിൽ ഏകദേശം മൂന്നുകിലോമീറ്റർ ദൂരെയുള്ള ഒരു സ്ഥലമാണ് കല്ലേരിമല .


</doc>
<doc id="222650" url="https://ml.wikipedia.org/wiki?curid=222650" title="സ്വാതന്ത്ര്യ സമരവും മലയാള സാഹിത്യവും">
സ്വാതന്ത്ര്യ സമരവും മലയാള സാഹിത്യവും

പ്രൊഫ. എം. അച്യുതൻ 1994 ൽ എഴുതിയ പുസ്തകം ആണ് സ്വാതന്ത്ര്യ സമരവും മലയാള സാഹിത്യവും. കേരള സാഹിത്യ അക്കാദമിയുടെ പ്രസിദ്ധീകരണം ആണിത്. മലയാളത്തിൽ കഥ, കവിത, നോവൽ തുടങ്ങിയ വ്യത്യസ്ത വിഭാഗത്തിൽ പെട്ട കൃതികളെയും ഒട്ടനവധി സാഹിത്യകാരന്മാരെയും ഈ പുസ്തകത്തിൽ പഠന വിധേയമാക്കുന്നു. ഒന്നാം സ്വാതന്ത്ര്യ സമര കാലം മുതലുള്ള സാമൂഹിക-രാഷ്ട്രീയ സംഭവ വികാസങ്ങൾ സാഹിത്യ കൃതികളെ എത്രത്തോളം സ്വാധീനിക്കുകയുണ്ടായെന്നു ആഴത്തിൽ പഠിക്കുന്ന കൃതിയാണ് ഇത്.


</doc>
<doc id="222653" url="https://ml.wikipedia.org/wiki?curid=222653" title="സാഹിത്യപര്യടനം">
സാഹിത്യപര്യടനം

മലയാളത്തിലെ ഒരു പ്രസിദ്ധ നിരൂപണഗ്രന്ഥമാണ് സാഹിത്യപര്യടനം. കുട്ടികൃഷ്ണമാരാർ ആണ് ഗ്രന്ഥകർത്താവ്. പതിനഞ്ച് ലേഖനങ്ങളുടെ ഒരു സമാഹാരമാണ് ഈ കൃതി.


</doc>
<doc id="222659" url="https://ml.wikipedia.org/wiki?curid=222659" title="ഹോട്ട് ഡോഗ്">
ഹോട്ട് ഡോഗ്

ബൺ നെടുകെ മുറിച്ച് അതിനിടയിൽ സോസേജ് വെച്ചുണ്ടാക്കുന്ന ഒരു ഭക്ഷണമാണ് ഹോട്ട് ഡോഗ്.


</doc>
<doc id="222677" url="https://ml.wikipedia.org/wiki?curid=222677" title="മരച്ചെത്തി">
മരച്ചെത്തി

പശ്ചിമഘട്ടത്തിലെ തദ്ദേശവാസിയായ ഏഴു മീറ്ററോളം ഉയരം വയ്ക്കുന്ന ഒരു ചെറുമരമാണ് മരച്ചെത്തി.. പലവിധ ഔഷധഗുണങ്ങൾ കണ്ടെത്തിയിട്ടുണ്ട്.

torchwood ixora • Gujarati: ગરબલે garbale • Konkani: कुरटी kurati • Marathi: गोरबाळे gorbale, खुरी khuri, लोखंडी lokhandi, रायकुरा raikura • Telugu: కొరివి korivi 
"(ഇന്റർനെറ്റിലെ പലയിടത്തുനിന്നും ശേഖരിച്ച പേരുകളാണിവ, തെറ്റുകളുണ്ടായേക്കാം)"



</doc>
<doc id="222679" url="https://ml.wikipedia.org/wiki?curid=222679" title="ആസ്മ ജഹാംഗീർ">
ആസ്മ ജഹാംഗീർ

പാകിസ്താനിലെ പ്രമുഖ അഭിഭാഷകയും മനുഷ്യാവകാശ പ്രവർത്തകയുമാണ് അസ്മ ജിലാനി ജഹാംഗീർ () (ജനനം: ജനുവരി 27, 1952 ലാഹോറിൽ). അതി കഠിനമായ മതനിന്ദാനിയമപ്രകാരം കല്ലെറിഞ്ഞുകൊല്ലാൻ വിധിക്കപ്പെട്ട മുസ്ലീങ്ങളേയും അമുസ്ലീങ്ങളേയും പ്രധിരോധിക്കുകയും അനീതിക്കെതിരായി പാകിസ്താനിലും അന്തർദേശീയതലത്തിലും പോരാടുന്നു.

സുപ്രീം കോടതിയിലെ മുതിർന്ന അഭിഭാഷകയായ അസ്മ മനുഷ്യാവകാശപ്പോരാട്ടങ്ങൽ ആരംഭിച്ചിട്ട് മൂന്നു പതിട്ടാണ്ടീലേറെയായി. പട്ടാള ഭരണാധികാരിയായിരുന്ന ജനറൽ സിയ ഉൾ ഹഖിന്റെ കാലത്ത് രാജ്യത്തെ ഇസ്ലാമികവത്കരിക്കുന്നതിന്റെ ഭാഗമായി നടപ്പിലാക്കിയ മത നിയമങ്ങൾക്കെതിരെയായിരുന്നു ശ്രദ്ധേയമായ ആദ്യ പോരാട്ടം. മാനഭംഗത്തിനിരയാകുന്ന സ്ത്രീ സ്വയം നിരപരാധിത്വം തെളിയിക്കുകയോ അല്ലെങ്കിൽ കടുത്തശിക്ഷ ഏറ്റു വാങ്ങുകയോ ചെയ്യണമെന്നു വ്യവസ്ഥ ചെയ്യുന്ന ഹുദൂദ് ഓർഡിനൻസ്-2006 പോലുള്ള കാടൻ നിയമങ്ങൾക്കെതിരെ "വിമൻസ് ആക്ഷൻ ഫോറം" എന്ന സമ്മർദ്ധ ഗ്രൂപ് ഉണ്ടാക്കി.1983-ൽ തൊഴിലുടമയാൽ മാനഭംഗം ചെയ്യപ്പെട്ട സഫിയ എന്ന അന്ധബാലികയെ ലൈംഗികക്കുറ്റം ചുമത്തി തടവിനും ചാട്ടവാറടിക്കും ശിക്ഷിച്ച കോടതിവിധിക്കെതിരെ അസ്മയുടെ നേതൃത്വത്തിൽ പ്രക്ഷോഭം അരങ്ങേറി. ഇതേത്തുടർന്ന് മേൽക്കോടതി ശിക്ഷ റദ്ദാക്കി. 1986-ൽ പാകിസ്താനിലെ ആദ്യത്തെ സൗജന്യ നിയമസഹായകേന്ദ്രത്തിനു ലാഹോറിൽ തുടക്കമിട്ടു. ഇതിനോടനുബന്ധിച്ച് സ്ത്രീകൾക്കുള്ള ഒരു അഭയാലവും ഇപ്പോൾ പ്രവർത്തിക്കുന്നു

മതനിന്ദാനിയമങ്ങൾക്കിരയാവുന്ന സ്ത്രീകളും അമുസ്ലീങ്ങളും, പോലീസ് കസ്റ്റഡിയിൽ അപ്രത്യക്ഷരാവുന്നവർ തുടങ്ങിയവർക്കു വേണ്ടിയുള്ള നിയമയുദ്ധങ്ങൾക്കൊപ്പം വധശിക്ഷ, ബാലചൂഷണം എന്നിവയ്ക്കെതിരായും അസ്മ നിരന്തരം പ്രവർത്തിക്കുന്നു. അസ്മ രചിച്ച രണ്ട് ഗ്രന്ഥങ്ങൾ തന്നെ അവർ ഏറ്റെടുത്ത ചില മനുഷ്യാവകാശ പ്രവർത്തനങ്ങളുടെ സൂചന നൽകുന്നതാണ് ("Divine Sanction: The Hudood Ordinance", Children of a Lesser God: Child Prisoners of Pakistan). മനുഷ്യാവകാശപ്പോരാട്ടങ്ങളുടെ പേരിൽ പലതവണ അസ്മയ്ക്കെതിരെ വധശ്രമങ്ങളുണ്ടായിട്ടുണ്ട്. പർവേസ് മുഷറഫ് പ്രസിഡന്റായിരിക്കേ 2007-ൽ രാജ്യത്ത് അടിയന്തരാവസ്ഥ പ്രഖ്യാപിച്ചപ്പോൾ മൂന്നു മാസം അസ്മ വീട്ടുതടങ്കലിലായി. ഏഷ്യൻ നോബെൽ പ്രൈസ് എന്നറിയപ്പെടുന്ന മാഗ്സസെ അവാർഡ് അടക്കം ഒട്ടേറെ പുരസ്കാരങ്ങൾ നേടിയിട്ടുള്ള അസ്മ ജഹാംഗീർ 2010 ഒക്ടോബർ 27-ന് പാക് സുപ്രീം കോടതിയിലെ ബാർ അസ്സോസ്സിയേഷൻ അധ്യക്ഷയായി തിരഞ്ഞെടുക്കപ്പെട്ടു. സംഘടനയുടെ ചരിത്രത്തിലെ ആദ്യ വനിതാ അധ്യക്ഷ്യയായിരിക്കുകയാണ് അസ്മ. ആഗോളതലത്തിൽ മതസ്വാതന്ത്ര്യം ഉറപ്പുവരുത്തുന്നതിനായി ഐക്യരാഷ്ട്ര സഭ നിയോഗിച്ച പ്രത്യേക പ്രതിനിധി(United Nations Special Rapporteur on Freedom of Religion)യുമാണ് അവർ. നിയമേതർ കൊലപാതകങ്ങൾ തടയുന്നതിനുഌഅ യു.എന്നിന്റെ പ്രത്യേക പ്രതിനിധിയുമായി മുൻപ് പ്രവർത്തിച്ചിട്ടുണ്ട്.

കറാച്ചിയിലെ രഷ്ട്രീയ പശ്ചാത്തലമുള്ള സമ്പന്ന കുടുംബത്തിൽ 1952 ജനുവരി 27-നാണ് അസ്മ ജനിച്ചത്. പിതാവ് മാലിക് ജിലാനി പട്ടാള ഭരണകർത്താക്കൾക്കെതിരെ പോരാടി ഏറെക്കാലം ജയില‌വാസം അനുഭവിച്ച രാഷ്ട്രീയനേതാവായിരുന്നു.



</doc>
<doc id="222702" url="https://ml.wikipedia.org/wiki?curid=222702" title="ഇലക്ട്രോണിക്സ് സർക്യൂട്ട് സിംബലുകൾ">
ഇലക്ട്രോണിക്സ് സർക്യൂട്ട് സിംബലുകൾ

ഒരു ഇലക്ട്രോണിക്ക് സർക്ക്യൂട്ടിന്റെ സ്കീമാറ്റിക്ക് ചിത്രത്തിൽ വിവിധ ഇലക്ട്രിക്കൽ ഇലക്ട്രോണിക്ക് ഉപകരണങ്ങളെ (വയറുകൾ, ബാറ്ററികൾ, പ്രതിരോധകങ്ങൾ, ട്രാൻസിസ്റ്ററുകൾ മുതലായവ) പ്രതിനിധാനം ചെയ്യാൻ ഉപയോഗിക്കുന്ന ചിഹ്നങ്ങളെയാണ് ഇലക്ട്രോണിക് സർക്യൂട്ട് സിംബലുകൾ എന്നു പറയുന്നത്. ഇലക്ട്രോണിക് സർക്യൂട്ടുകളിൽ ഉപകരണങ്ങൾ അഥവാ ഘടകങ്ങൾ അന്താരാഷ്ട്രതലത്തിൽ അംഗീകരിക്കപ്പെട്ട ചിഹ്നങ്ങളായാണു് ഉൾപ്പെടുത്തുക. തയ്യാറാക്കാനുള്ള എളുപ്പവും മനസ്സിലാക്കാനുള്ള എളുപ്പവും കണക്കിലെടുത്താണിത്. ഈ രംഗത്ത് ഔപചാരിക വിദ്യാഭ്യാസം ലഭിച്ചിട്ടില്ലാത്തവർക്ക് ഈ ചിഹ്നങ്ങൾ അഥവാ സിംബലുകൾ അത്ര പെട്ടെന്നു് മനസ്സിലായിക്കൊള്ളണമെന്നില്ല.


</doc>
<doc id="222725" url="https://ml.wikipedia.org/wiki?curid=222725" title="ബി. മുഹമ്മദ് അഹമ്മദ്">
ബി. മുഹമ്മദ് അഹമ്മദ്

നാട്ടറിവ് ഗവേഷകനും കേരള ഫോക്‌ലോർ അക്കാദമിയുടെ ഇപ്പോഴത്തെ ചെയർമാനുമാണു് ബി. മുഹമ്മദ് അഹമ്മദ്. [ പയ്യന്നൂർ കോളേജിൽ]] അദ്ധ്യാപകനായിരുന്നു. ഫോക്‌ലോർ വിഷയത്തിൽ നിരവധി പുസ്തകങ്ങൾ പ്രസിദ്ധീകരിച്ചിട്ടുണ്ട്.കണ്ണൂരിൽ നിന്നും പ്രസിദ്ധീകരിക്കുന്ന സമയം മാസികയുടെ പത്രാധിപരും ആണിദ്ദേഹം.


</doc>
<doc id="222755" url="https://ml.wikipedia.org/wiki?curid=222755" title="അപ്പാച്ചെ ആക്സിസ്">
അപ്പാച്ചെ ആക്സിസ്

എക്സ്.എം.എൽ അടിസ്ഥാനമാക്കിയ ഒരു ഓപ്പൺ സോഴ്സ് വെബ് സേവന ചട്ടക്കൂടാണ് അപ്പാച്ചെ ആക്സിസ്. സോപ് സെർവറിന്റെ ജാവ, സി++ വകഭേദങ്ങൾ, വെബ് സേവന ആപ്ലികേഷനുകൾ വികസിപ്പിക്കാനുള്ള മറ്റു ഉപകരണങ്ങൾ, എപിഐകൾ എന്നിവ അടങ്ങിയതാണ് അപ്പാച്ചെ ആക്സിസ്. അപ്പാച്ചെ സോഫ്റ്റ്‌വെയർ ഫൗണ്ടേഷനാണ് അച്ചാച്ചെ ആക്സിസ് വികസിപ്പിക്കുന്നത്.




</doc>
<doc id="222759" url="https://ml.wikipedia.org/wiki?curid=222759" title="അപ്പാച്ചെ ക്യാമൽ">
അപ്പാച്ചെ ക്യാമൽ

റൂൾ അടിസ്ഥാനമാക്കിയ ഒരു റൗട്ടിംഗ്, മെഡിറ്റേഷൻ യന്ത്രമാണ് അപ്പാച്ചെ ക്യാമൽ. റൗട്ടിംഗ്, മെഡിറ്റേഷൻ റൂളുകൾ സജ്ജീകരിക്കാനായി ഒരു എപിഐയുടേയോ അല്ലെങ്കിൽ വിവരണാത്മക ജാവ ഡൊമൈൻ സ്പെസിഫിക് ലാംഗ്വിജിന്റേയോ സഹായത്തോടെ നിർമ്മിച്ച എന്റർപ്രൈസ് ഇന്റഗ്രേഷൻ പാറ്റേണുകളുടെ ഒരു ജാവ അധിഷ്ഠിത രൂപാന്തരം അപ്പാച്ചെ ക്യാമൽ പ്രദാനം ചെയ്യുന്നു.

സേവന പ്രധാന ആർക്കിടെക്ചറുകളിൽ ക്യാമൽ അപ്പാച്ചെ സർവീസ് മിക്സ്, അപ്പാച്ചെ ആക്റ്റീവ്എംക്യൂ, അപ്പാച്ചെ സിഎക്സ്എഫ് എന്നിവയോടൊപ്പവും ഉപയോഗിക്കാറുണ്ട്. അപ്പാച്ചെ സോഫ്റ്റ്‌വെയർ ഫൗണ്ടേഷൻ പുറത്തിറക്കുന്ന ഈ സോഫ്റ്റ്‌വെയർ അപ്പാച്ചെ അനുമതി പത്രം പ്രകാരമാണ് പ്രസിദ്ധീകരിച്ചിട്ടുള്ളത്.



</doc>
<doc id="222766" url="https://ml.wikipedia.org/wiki?curid=222766" title="കെ.ടി. ബാബുരാജ്">
കെ.ടി. ബാബുരാജ്

കണ്ണൂർ ജില്ലയിലെ വളപട്ടണത്ത് ജനനം.അച്ഛൻ കെ.നാരായണൻ, അമ്മ ടി.കാർത്ത്യായനി. ‘അദൃശ്യനായ കോമാളി’ എന്ന കഥയിലൂടെ ശ്രദ്ധിക്കപ്പെട്ടു. ഇതേ പേരിൽ ആദ്യകഥാസമാഹാരം പുറത്തിറങ്ങി. ‘കൂട്ടം’ എന്ന സാംസ്കാരിക സംഘടനയുടെ ഭാരവാഹിയാണ്. പ്രൊഫഷണൽ ഫോട്ടൊഗ്രാഫറായും കണ്ണൂർ ആകാശവാണിയിൽ പ്രോഗ്രാം കോമ്പിയറായും പ്രാദേശിക ചാനലുകളിൽ അവതാരകനായും പ്രവർത്തിക്കുന്നു. 


</doc>
<doc id="222796" url="https://ml.wikipedia.org/wiki?curid=222796" title="വിശ്വഭാരതി സർ‌വ്വകലാശാല">
വിശ്വഭാരതി സർ‌വ്വകലാശാല

പശ്ചിമ ബംഗാളിലെ ശന്തിനികേതനിൽ പ്രവർത്തിക്കുന്ന ഒരു കേന്ദ്രീയ പൊതു സർവകലാശാലയാണ് വിശ്വഭാരതി സർ‌വകലാശാല. നോബെൽ പുരസ്കാര ജേതാവായ രവീന്ദ്രനാഥ ടാഗോറാണ് ഇതിന്റെ സ്ഥാപകൻ. 1921 ഡിസംബർ 23-നാണു ഈ സർവകലാശാല പ്രവർത്തനം തുടങ്ങിയത്. ഭാരതത്തിനു സ്വാതന്ത്ര്യം കിട്ടുന്നതിനു മുൻപ്, വിശ്വഭാരതിയെ ഒരു കലാലയം മാത്രമായേ കണക്കാക്കിയിരുന്നുള്ളൂ. 1951 മെയ്‌ മാസത്തിൽ, പാർലിമെന്റ് നിയമനിർമ്മാണം നടത്തി വിശ്വഭാരതിയെ കേന്ദ്രീയ സർവകലാശാലയായി ഉയർത്തി.

1863 ൽ, രവീന്ദ്രനാഥ ടാഗോരിന്റെ പിതാവ് മഹർഷി ദെബേന്ദ്രഥ ടാഗോർ ഏഴു ഏക്കർ സ്ഥലത്ത് ഉണ്ടാക്കിയ ഒരു പ്രാർത്ഥനാ മന്ദിരമാണ്‌ ഇന്നത്തെ സർവകലാശായയായി വികസിച്ചത്. 1888-ൽ അദ്ദേഹം സ്ഥലവും കെട്ടിടവും, ബ്രഹ്മവിദ്യാലയവും അനുബന്ധ വായനശാലയും ഉണ്ടാക്കാൻ വിട്ടുകൊടുത്തു. 1901 ഡിസംബർ 22നു ബ്രഹ്മചര്യശ്രമം എന്ന പേരിൽ ഔപചാരികമായി രവീന്ദ്രനാഥിന്റെ വിദ്യാലയം പ്രവർത്തനം തുടങ്ങി.

രവീന്ദ്രനാഥ ടാഗോറിന് ബ്രിട്ടീഷുകാരുടെ വിദ്യാഭ്യാസ രീതികളോട് വിയോജിപ്പുണ്ടായിരുന്നു. അതിനാൽ അദ്ദേഹം തന്റെ വിദ്യാലയത്തിൽ പൌരാണിക ഭാരത്തിലുണ്ടായിരുന്ന മൂല്യാധിഷ്ഠിത വിദ്യാഭ്യാസമാണ് വിഭാവനം ചെയ്തത്. ആയതിനാൽ ഇവിടുത്തെ പഠനവും പഠനവിഷയങ്ങളും ഇതര വിദ്യാലയങ്ങളിൽനിന്നും വളരെ വ്യത്യസ്തമായിരുന്നു. ലാളിത്യമായിരുന്നു ഈ വിദ്യാലയത്തിന്റെ മുഖമുദ്ര. അദ്ധ്യയനം തുറസ്സായ മരച്ചുവട്ടിലായിരുന്നു. ക്ലാസ്മുറിയുടെ നാല് ഭിത്തികൾ വിദ്യാർഥികളുടെ മനസ്സിനെ സങ്കുചിതമാക്കുമെന്നായിരുന്നു ടാഗോറിന്റെ അഭിപ്രായം.തുടക്കത്തിൽ സംഗീതം, ചിത്രകല, നാടകം മുതലായവയായിരുന്നു ഇവിടുത്തെ പഠനവിഷയങ്ങൾ. അധ്യാപകരും വിദ്യാർഥികളും ഒരേ സാമൂഹ്യ സാംസ്കാരിക നിലവാരത്തിലായിരുന്നു. വിദ്യാർഥികൾക്ക് അവരുടെ കഴിവുകളെ കണ്ടെത്തി പരിപോഷിപ്പിക്കുന്നതിനുള്ള ഒരു അന്തരീക്ഷമാണ് ഇവിടെ ഉണ്ടായിരുന്നത്.

1921 ഡിസംബർ 22നു, വിശ്വഭാരതി സ്വന്തം ഭരണഘടനയുള്ള ഒരു പൊതു സ്ഥാപനമായി രജിസ്റ്റർ ചെയ്തു.

ഈ സർവകലാശാലയുടെ ഉന്നതാധികാരികൾ 'പരിദർശക' (visitor), 'പ്രധാന' (Rector), 'ആചാര്യ' (chancellor), 'ഉപാചാര്യ' (vice chancellor) എന്നിവരാണ്. സർവകലാശാലയുടെ പരിദർശക ഭാരതത്തിന്റെ രാഷ്ട്രപതി ആണ്, 

പശ്ചിമ ബംഗാൾ ഗവർണർ ആണ് പ്രധാന. രാഷ്ട്രപതി ആണ് ആചാര്യയെയും ഉപാചാര്യയെയും നിയമിക്കുന്നത്. സർവകലാശാലയുടെ ദൈനംദിന കാര്യങ്ങൾ നിർവഹിക്കുന്നത് ഇതിന്റെ കർമ സമിതി(Executive Council)യാണ്. ആചാര്യയാണ് കർമ സമിതിയുടെ അദ്യക്ഷൻ.

സർവകലാശാലയുടെ വിവിധ അപ്പീസുകളും സ്ഥാപനങ്ങളും ശാന്തിനികേതനിലും ശ്രീനികേതനിലും ആണ്.


</doc>
<doc id="222798" url="https://ml.wikipedia.org/wiki?curid=222798" title="അപ്പാച്ചെ കെമിസ്ട്രി">
അപ്പാച്ചെ കെമിസ്ട്രി

പൈത്തൺ, ജാവ, പി.എച്ച്.പി., .നെറ്റ് എന്നിവക്കുള്ള കണ്ടന്റ് മാനേജ്മെന്റ് ഇന്ററോപബിലിറ്റി സേവനങ്ങൾ പ്രദാനം ചെയ്യുന്ന ഒരു പദ്ധതിയാണ് അപ്പാച്ചെ കെമിസ്ട്രി.

അപ്പാച്ചെ ഫൗണ്ടേഷന്റെ പ്രധാന പദ്ധതികളിലൊന്നാണ് അപ്പാച്ചെ കെമിസ്ട്രി. മുമ്പ് ഇത് ഇൻക്യുബേറ്റർ പദ്ധതിയായിരുന്നു.




</doc>
<doc id="222799" url="https://ml.wikipedia.org/wiki?curid=222799" title="കണ്ണൂർ ജില്ലാ ലൈബ്രറി കൗൺസിൽ">
കണ്ണൂർ ജില്ലാ ലൈബ്രറി കൗൺസിൽ

കേരള ലൈബ്രറി കൗൺസിലിന്റെ കീഴിൽ കണ്ണൂർ ജില്ലയിലെ വായനശാലകളുടെ പ്രവർത്തനങ്ങൾ ഏകോപിക്കുന്നതിനു സഹായ സഹകരണങ്ങൾ ആരംഭിക്കുന്നതിനുമായി ആരംഭിച്ച കൗൺസിലാണു് കണ്ണൂർ ജില്ലാ ലൈബ്രറി കൗൺസിൽ. കണ്ണൂർ ജില്ലയിൽ ലൈബ്രറി കൗൺസിലിൽ അഫലിയേറ്റ് ചെയ്ത് 739 ലൈബ്രറികൾ ഉണ്ട്. ജില്ലയിലെ അംഗ ലൈബ്രറികൾക്കാവശ്യമായ ഗ്രാൻറ്, സാംസ്കാരിക പ്രവർത്തനം നടത്താനുള്ള മാർഗ നിർദ്ദേശം എന്നിവ നൽകുന്നു.

കണ്ണൂർ ജില്ലാ കൗൺസിലിന്റെ ആസ്ഥാനം സ്ഥിതി ചെയ്യുന്നത് കണ്ണൂർ നഗരത്തിലെ കാൽടെക്സ് ജംഗ്ഷനിലാണു്. 


</doc>
<doc id="222802" url="https://ml.wikipedia.org/wiki?curid=222802" title="നീലവെളിച്ചം">
നീലവെളിച്ചം

വൈക്കം മുഹമ്മദ് ബഷീർ എഴുതിയ പ്രസിദ്ധമായൊരു ചെറുകഥയാണ് നീലവെളിച്ചം. കഥാകൃത്തിന്റെ ജീവിതത്തിലെ അത്ഭുതസംഭവങ്ങളിൽ ഒന്ന് എന്ന ആമുഖത്തോടെ തുടങ്ങുന്ന ഈ കഥ, പ്രേതബാധക്കു കുപ്രസിദ്ധി കിട്ടിയിരുന്ന ഒരു വീട്ടിൽ താമസിക്കേണ്ടിവന്ന ചെറുപ്പക്കാരനായ ഒരെഴുത്തുകാരനും ആ വീടിനെ ആവേശിച്ചിരുന്നതായി വിശ്വസിക്കപ്പെട്ടിരുന്ന പെൺകുട്ടിയുടെ പ്രേതവും തമ്മിൽ രൂപപ്പെടുന്ന ആർദ്രമായ ആത്മബന്ധത്തിന്റെ കഥയാണ്. ഈ കഥ വികസിപ്പിച്ച് ഭാർഗ്ഗവീനിലയം എന്ന പേരിൽ ബഷീർ തന്നെ എഴുതിയ തിരക്കഥ ആധാരമാക്കിയുള്ള ചലച്ചിത്രവും പ്രസിദ്ധമാണ് .
താമസിക്കാൻ ഇടമന്വേഷിച്ചു നടന്ന പാവപ്പെട്ട എഴുത്തുകാരന്, അവിചാരിതമായി താരതമ്യേന കുറഞ്ഞ വാടകക്കു ഒരു വീട് തരപ്പെടുന്നു. രണ്ടു മാസത്തെ വാടക മുൻകൂർ കൊടുത്ത് പുതിയ വീട്ടിലേക്കു താമസം മാറിയ ശേഷമാണ് അത് പ്രേതബാധയുടെ പേരുദോഷം വീണ വീടാണെന്ന വിവരം അയാൾ അറിഞ്ഞത്. 'ഭാർഗ്ഗവീനിലയം' എന്നു പേരുള്ള ആ ഇരുനിലവീടിനു പിന്നിലെ കിണറ്റിൽ ചാടി, ഭാർഗ്ഗവി എന്ന യുവതി പ്രേമനൈരാശ്യം മൂലം ആത്മഹത്യ ചെയ്തിരുന്നു. ഭാർഗ്ഗവിയുടെ പ്രേതം ആ വീട്ടിൽ താമസിക്കാനെത്തുന്നവരെ, പ്രത്യേകിച്ച് പുരുഷന്മാരെ, ഉപദ്രവിച്ചിരുന്നതായി വിശ്വസിക്കപ്പെട്ടിരുന്നു.

ഇതെല്ലാമറിഞ്ഞിട്ടും മറ്റു വഴിയില്ലാത്തതിനാൽ പുതിയ വീട്ടിൽ തന്നെ താമസിക്കാൻ തീരുമാനിച്ച എഴുത്തുകാരൻ, ഭാർഗ്ഗവിയുടെ ആത്മാവിനു ഹൃദയം തുറന്ന് തന്റെ പരാധീനതകൾ പറയുന്നു. താമസിക്കാൻ വേറെ ഇടമില്ലാത്ത തന്റെ അവസ്ഥയും കഴുത്തു ഞെരിച്ചു കൊന്നാൽ ആരും ചോദിക്കാനില്ലാത്ത പാവമാണു താനെന്നും അയാൾ അവളെ അറിയിക്കുന്നു. തനിക്കൊപ്പം അവൾക്കും ആ വീട്ടിലുള്ള അവകാശം അംഗീകരിച്ചു കൊടുക്കുന്ന അയാൾ തന്നെ ഉപദ്രവിക്കാതെ ആ വീട്ടിൽ താമസിക്കാൻ അനുവദിക്കണമെന്ന് അവളോട് അപേക്ഷിക്കുന്നു. അങ്ങനെ പുതിയവീട്ടിൽ താമസം തുടർന്ന എഴുത്തുകാരൻ തന്റെ സംഗീതാസ്വാദനത്തിലും സാഹിത്യസപര്യയിലും പോലും ഭാർഗ്ഗവിയുടെ ആത്മാവിനെ പങ്കാളിയാക്കി. ആ വിധം വളർന്ന നിത്യപരിചയം, അവളുടെ സാന്നിദ്ധ്യം പ്രത്യേകം ശ്രദ്ധിക്കാതിരിക്കാൻ മാത്രം അയാൾക്ക് സാധാരണമായിത്തീർന്നു. 
അങ്ങനെയിരിക്കെ ഒരു രാത്രി വൈകിയിരുന്ന് വികാരസാന്ദ്രമായ ഒരു കഥ എഴുതിക്കൊണ്ടിരിക്കെ, അയാളുടെ ഹറിക്കേൻ വിളക്ക് കരിന്തിരി കത്തി കെട്ടു. വിളക്കിലൊഴിക്കാൻ എണ്ണയന്വേഷിച്ച് സുഹൃത്തുക്കളുടെ താമസസ്ഥലത്തു പോയ എഴുത്തുകാരൻ, ലോകമെല്ലാം മങ്ങിയ നിലാവിന്റെ അവ്യക്തമായ അത്ഭുതത്തിൽ മുങ്ങിക്കിടക്കേ വീട്ടിലേക്കു മടങ്ങി. അകാരണമായി അനുഭവപ്പെട്ട ദുഃഖത്തിന്റെ ദിവ്യഭാരവും സഹതാപവും ('കംപാഷൻ') കൊണ്ട് അയാളുടെ മനസ്സ് അപ്പോൾ നിറഞ്ഞിരുന്നു. ആ അവസ്ഥയിൽ വീടു തുറന്നു മുകളിലെത്തിയ അയാളെ ഒരത്ഭുതം എതിരേറ്റു. ഇരുട്ടിൽ താൻ വിട്ടുപോയ മുറിക്കകത്ത് അത്ഭുതകരമായി നിറഞ്ഞുനിന്ന നീലവെളിച്ചം അയാൾ കണ്ടു. എണ്ണയില്ലാതെ കരിന്തിരി കത്തി കെട്ടുപോയിരുന്ന വിളക്കിൽ അപ്പോൾ രണ്ടിഞ്ചുനീളമുള്ള നീലത്തീനാളം ഉണ്ടായിരുന്നു.

എണ്ണയില്ലാതെ അണഞ്ഞുപോയ വിളക്ക് കൊളുത്തിയതാരെന്നും ഭാർഗ്ഗവീനിലയത്തിൽ നീലവെളിച്ചം എവിടന്നുണ്ടായെന്നും ഉള്ള എഴുത്തുകാരന്റെ അതിശയപ്പെടലിൽ കഥ അവസാനിക്കുന്നു.

നീലവെളിച്ചത്തിന്റെ കഥ വികസിപ്പിച്ച് ബഷീർ എഴുതിയ തിരക്കഥയെ ആശ്രയിച്ചുള്ള ഭാർഗ്ഗവീനിലയം എന്ന ചലച്ചിത്രം ഇറങ്ങിയത് 1964-ലാണ്. സംവിധായകൻ ഏ.വിൻസെന്റിന്റെ ആദ്യചിത്രമായിരുന്നു അത്. ചിത്രത്തിൽ മുഖ്യ റോളുകൾ അഭിനയിച്ചത് പ്രേം നസീർ, മധു, വിജയനിർമ്മല എന്നിവരായിരുന്നു. ചിത്രം പി. ഭാസ്കര റാവുവിന്റെ ഛായഗ്രഹണത്തിന്റേയും എം.എസ്. ബാബുരാജിന്റെ സംഗീതത്തിന്റേയും പേരിൽ അതു പ്രത്യേകം ശ്രദ്ധിക്കപ്പെട്ടു. മലയാളത്തിലെ എക്കാലത്തേയും ജനപ്രിയചിത്രങ്ങളിൽ ഒന്നായിരുന്നു അത്.


</doc>
<doc id="222805" url="https://ml.wikipedia.org/wiki?curid=222805" title="ഗൂഗിൾ വീഡിയോസ്">
ഗൂഗിൾ വീഡിയോസ്

വീഡിയോ പങ്കു വെക്കുക എന്ന ലക്ഷ്യത്തോടെ ഗൂഗിൾ പുറത്തിറക്കിയ പദ്ധതിയാണ് ഗൂഗിൾ വീഡിയോസ്. യുട്യൂബിന്റെ ഏറ്റെടുക്കലോടെ പിന്നീട് ഗൂഗിൾ വീഡിയോസ് ഒരു വീഡിയോ തിരച്ചിൽ സൈറ്റായി മാറി. ഒടുവിൽ 2012 ആഗസ്റ്റ് 20ന് ഗൂഗിൾ വീഡിയോ പൂട്ടി.

യുട്യൂബിന് സമാനമായ സേവനങ്ങളോടെ യുട്യൂബിനൊരു പ്രതിയോഗി എന്ന നിലക്കാണ് 2005 ജനുവരി 25ന് ഗൂഗിൾ വീഡിയോസ് അവതരിപ്പിക്കപ്പെട്ടത്. പിന്നീട് 2007 ജൂണിൽ ഗൂഗിൾ വീഡിയോ തിരച്ചിൽ ഫലങ്ങളിൽ മറ്റു വീഡിയോ സൈറ്റുകളിൽ നിന്നുള്ള ഫലങ്ങളും ലഭ്യമാകുമെന്ന് ഗൂഗിൾ അറിയിച്ചു. തുടർന്ന് ചിത്രങ്ങൾ തിരയാൻ ഗൂഗിൾ അവതരിപ്പിച്ച ഗൂഗിൾ ഇമേജസിന് സമാനമായ വീഡിയോ തിരയൽ സംവിധാനമായി ഗൂഗിൾ വീഡിയോസ് മാറി. 2009ൽ ഗൂഗിൾ വീഡിയോസിലേക്ക് വീഡിയോകൾ അപ്ലോഡ് ചെയ്യാൻ കഴിയാതെയായി. പിന്നീട് 2011 ഏപ്രിലിൽ ഗൂഗിൾ വീഡിയോസ് പൂട്ടുകയാണെന്ന് ഗൂഗിൾ അറിയിച്ചു. അവസാനം ശേഷിക്കുന്ന വീഡിയോകളെല്ലാം യുട്യൂബിലേക്ക് നീക്കിയ ശേഷം 2012 ആഗസ്റ്റ് 20ന് ഗൂഗിൾ വീഡിയോ പൂട്ടി.

ഗൂഗിൾ വീഡിയോസ് ഉപയോഗിക്കാനുള്ള മറ്റൊരു മാർഗ്ഗമായിരുന്നു ഗൂഗിൾ വീഡിയോ പ്ലെയർ. വിൻഡോസ്, മാക് പ്ലാറ്റ്ഫോമുകളിൽ പ്രവർത്തിച്ചിരുന്ന ഈ സോഫ്റ്റ്‌വേർ ഗൂഗിളിന്റെ വീഡിയോ ഫോർമാറ്റായിരുന്ന .ജിവിഐയിലുള്ള വീഡിയോകളെയും .ജിവിപിയിലുള്ള പ്ലേലിസ്റ്റുകളെയുമായിരുന്നു പിന്തുണച്ചിരുന്നത്.



</doc>
<doc id="222806" url="https://ml.wikipedia.org/wiki?curid=222806" title="വാഴേങ്കട നരസിംഹമൂർത്തി ക്ഷേത്രം">
വാഴേങ്കട നരസിംഹമൂർത്തി ക്ഷേത്രം

മലപ്പുറം ജില്ലയിലെ തൂതപ്പുഴയുടെ തീരത്തുള്ള ഒരു ചെറുഗ്രാമമായ വാഴേങ്കടയിൽ സ്ഥിതിചെയ്യുന്ന ക്ഷേത്രമാണ് വാഴേങ്കട നരസിംഹമൂർത്തി ക്ഷേത്രം. ഹിരണ്യാസുരവധം കഴിഞ്ഞു കോപാക്രാന്തനായി നിൽക്കുന്ന സമയം ഉത്തമ ഭക്തനായ പ്രഹ്ലാദകുമാരന്റെ സ്തുതികൾ കേട്ടു സന്തുഷ്ടനായി സർവാനുഗ്രഹങ്ങലും പ്രദാനം ചെയ്യുന്ന ശാന്തസ്വരൂപനായ നരസിംഹമൂർത്തിയാണ് ഇവിടുത്തെ പ്രതിഷ്ഠ. അതുകൊണ്ടുതന്നെ സൽസന്താനലാഭത്തിനും മൂകതാനിവാരണത്തിനും സംസാര വൈകല്യങ്ങൾക്കും ഇവിടുത്തെ നരസിംഹമൂർത്തിയെ ഉപാസിച്ചു ഫലസിദ്ധികൈവരിച്ചതായി പറയപ്പെടുന്നു

ദ്വാപരയുഗത്തിൽ ശ്രീരാമ ഭക്തനായ ശ്രീ ഹനുമാൻ കദളീവനത്തിൽ തപസ്സനുഷ്ടിക്കുന്ന സമയത്ത് ഒരു ഘട്ടത്തിൽ സംസാരശേഷി നഷ്ടപ്പെട്ടു. ലങ്കാദഹന സമയത്ത് മിണ്ടാപ്രാണികൾ വെന്തു മരിച്ചു പോയ പാപമായിരുന്നു ഇതിനു കാരണം. ദേവർഷി നാരദന്റെ ഉപദേശപ്രകാരം മഹാവിഷ്ണുവിന്റെ അവതാരമായ നരസിംഹത്തെ പ്രതിഷ്ഠിച്ച് ഉപാസിക്കുകയും തത്ഫലമായി സംസാര ശേഷി തിരിച്ചുകിട്ടുകയും ചെയ്തു. ആയതുകൊണ്ട് ശ്രീ ഹനുമാന് പ്രത്യേക പ്രതിഷ്ഠ ഇല്ലെങ്കിലും ആ സാന്നിദ്ധ്യം ഈ ക്ഷേത്രത്തിൽ നിറഞ്ഞു നിൽക്കുന്നു.

കദളീവാഴയുടെ കടഭാഗത്തു നിന്നും ഹനുമാന് കിട്ടിയ ഈ വിഗ്രഹത്തെ പ്രതിഷ്ഠിച്ച ഈ സ്ഥലം വാഴക്കട എന്ന പേരിൽ അറിയപ്പെടാൻ തുടങ്ങി. പിൽക്കാലത്ത് ഇത് ലോപിച്ച് വാഴേങ്കട എന്ന പേരിൽ പ്രസിദ്ധമായി.

കൃഷ്ണശിലയിൽ നിർമിച്ച മഹാവിഷ്ണുവിന്റെ ചതുർബാഹു വിഗ്രഹമാണ്‌ ക്ഷേത്രത്തിൽ പ്രതിഷ്ഠിച്ചിരിക്കുന്നത്. കൈകളിൽ ശംഖ്, ചക്രം, ഗദ, താമര എന്നിവയുണ്ട്. കഴുത്തിനു താഴെ ഗോളകകൊണ്ട് പൊതിഞ്ഞതാണ്. ദുർഗ്ഗ, ഗണപതി, ശാസ്താവ് എന്നീ ഉപദേവതകളുടെ വിഗ്രഹങ്ങളും ശിലയിലാണ് നിർമിച്ചിട്ടുള്ളത്.


കേരളത്തിനകത്തും പുറത്തുനിന്നുമായി നിരവധി കുട്ടികൾ വിദ്യാരംഭത്തിൽ ഹരിശ്രീ കുറിക്കാൻ നരസിംഹ സന്നിധിയിലെത്താറുണ്ട്.

ക്ഷേത്രത്തിലെ വിശേഷാൽ പരിപാടികളായി ഇടവമാസത്തിലെ അനിഴം നക്ഷത്രം പ്രതിഷ്ഠാദിനമായും തുലാമാസത്തിലെ തിരുവോണം നക്ഷത്രം നരസിംഹഭഗവാന്റെ തിരുനാളായും ധനുമാസത്തിലെ തിരുവോണം മുതൽ എട്ടു ദിവസം ക്ഷേത്രോത്സവമായും ആഘോഷിച്ചു വരുന്നു.

എല്ലാ വർഷവും തുലാമാസം ഒന്നാം തീയതി ക്ഷേത്രത്തിൽ ലക്ഷാർച്ചന നടത്താറുണ്ട്‌.



</doc>
<doc id="222818" url="https://ml.wikipedia.org/wiki?curid=222818" title="മായിപ്പാടി">
മായിപ്പാടി

കാസർഗോഡ് ജില്ലയിലെ മധൂർ ഗ്രാമപ്പഞ്ചായത്തിൽ സ്ഥിതി ചെയ്യുന്ന ഒരു ഗ്രാമമാണ് മായിപ്പാടി. സ്വാതന്ത്ര്യപൂർവഘട്ടത്തിലുണ്ടായിരുന്ന കുമ്പള രാജവംശത്തിന്റെ ആസ്ഥാനം ഇവിടെയായിരുന്നു. അതിന്റെ ഭാഗമായ മായിപ്പാടി കൊട്ടാരം ഈ ഗ്രാമത്തിൽ ഇന്നും നിലനിൽക്കുന്നു. ജില്ലാ വിദ്യാഭ്യാസ പരിശീലന കേന്ദ്രമായ ഡയറ്റ് ഇവിടെയാണ്.


</doc>
<doc id="222819" url="https://ml.wikipedia.org/wiki?curid=222819" title="ഗുണനിലവാരം">
ഗുണനിലവാരം

ഒരു വസ്തുവിന്റെയൊ പ്രവൃത്തിയുടെയോ ഫലം ഗുണഭോക്താവിനു സന്തുഷ്ടി നൽകുമ്പോൾ അതിനെ ഗുണനിലവാരമുള്ളതായി പ്രഖ്യാപിക്കപെടുന്നു.
ആയതിനാൽ ഗുണനിലവാരത്തെ നമുക്ക് ഗുണഭോക്തൃ സന്തുഷ്ടി എന്ന് വിളിക്കാം.
ഒരു വസ്തുവിന്റെയൊ പ്രവൃത്തിയുടെയോ ഘടകങ്ങൾ അഥവാ അതിന്റെ സ്വഭാവങ്ങൾ ഏതൊരു ലക്ഷ്യത്തിനായാണോ ഉന്നയിക്കപെട്ടിട്ടുള്ളത് അത് പൂർത്തീകരിക്കുമ്പോൾ അതിനു ഗുണ നിലവാരമുള്ളതായി പ്രഖ്യാപിക്കപെടുന്നുമുണ്ട്. എന്നാൽ, നമുക്ക് ചില ഉദാഹരണങ്ങൾ ഉദ്ധരിച്ചു നോക്കാം.
ഒന്നാമതായി നമുക്ക് പേന എടുക്കാം. ഒരു രൂപ മുതൽ ഒരു കോടി രൂപ വില വരുന്ന പേനകൾ വരെ നമുക്ക് വാങ്ങാൻ കിട്ടും.. അടിസ്ഥാനമായി ഇവയുടെയെല്ലാം പ്രയോഗം ഒരേ ആവശ്യത്തിന് തന്നെ..എഴുത്ത്.. അല്ലെ? പിന്നെ എന്താണ് മൂല്യങ്ങളിൽ അന്തരം.?
രണ്ടാമതായി നമുക്ക് ഉദാഹരണമായി ഒരു മൊബൈൽ ഫോൺ എടുക്കാം. മേല്പറഞ്ഞ പോലെ അടിസ്ഥാനമായി ആശയ വിനിമയമാണ്‌ അതിന്റെ പ്രവർത്തന മേഖല. എന്നാൽ മറ്റു ചില ഉപയോഗ്യ ഘടകങ്ങൾ കൂടി അതിൽ ഇപ്പോൾ പ്രചാരത്തിൽ വന്നു തുടങ്ങി.
ഇതിൽ നിന്നും നമുക്ക് സംഗ്രഹിക്കാവുന്ന ചില കാര്യങ്ങൾ ചുവടെ ചേർക്കുന്നു.
ഗുണനിലവാരത്തിന് രണ്ടു ഘടകങ്ങൾ ഉണ്ട്. ഒന്ന് -ഈ വസ്തു/ പ്രവൃത്തി എന്തിനു വേണ്ടിയാണോ സൃഷ്ടിക്കപ്പെട്ടത്,(പേനയ്ക്ക്-എഴുത്ത്,ഫോണിനു-ആശയ വിനിമയം) അതിന്റെ ഫലപ്രാപ്തി. രണ്ടു ഗുണഭോക്താവിന്റെ വ്യക്തിപരമായ ഇഷ്ടങ്ങൾ (നിറം,ഭാരം,വില, ആകാരം,ആകർഷണീയത), ഈ രണ്ടു പ്രമാണങ്ങളെ അടിസ്ഥാനമാക്കിയാണ് അതിന്റെ ഗുണം അല്ലെങ്കിൽ ഗുണനിലവാരം നിർണ്ണയിക്കുന്നത്..

ഗുണനിലവാരം അല്ലെങ്കിൽ ഗുണം എന്ന് പറയുന്നത് ആവശ്യ നിർവഹണം മാത്രമല്ല.
ഉപഭോക്താവിനു സംത്രുപ്തി ലഭിക്കുമ്പോൾ ആണ് ആ വസ്തുവിനെ അല്ലെങ്കിൽ പ്രവൃത്തിയെ ഗുണ നിലവാരമുള്ളതായി പ്രഖ്യാപിക്കപ്പെടുന്നത്.


</doc>
<doc id="222823" url="https://ml.wikipedia.org/wiki?curid=222823" title="പാലിയത്തച്ചൻ">
പാലിയത്തച്ചൻ

കൊച്ചി രാജ്യത്തെ പാലിയത്ത് എന്ന പ്രമുഖ നായർ തറവാട്ടിലെ കാരണവരാണ് പാലിയത്തച്ചൻ എന്നറിയപ്പെട്ടിരുന്നത്. 

പാലിയത്തച്ചന്മാർ 1632 മുതൽ 1809 വരെ കൊച്ചി രാജാക്കന്മാരുടെ മന്ത്രി മുഖ്യൻ എന്ന പദവി വഹിച്ചുവന്നു. 1663-ലാണ് പാലിയത്തച്ചന്മാർ ഈ പദവിയിലെത്തിയതെന്നും ചില സ്രോതസ്സുകൾ പറയുന്നു. 
കൊച്ചീരാജാവ് കഴിഞ്ഞാൽ ഈ പ്രദേശത്തെ അധികാരവും പദവിയും സമ്പത്തുമുള്ള ആളുകളായിരുന്നു പാലിയത്തച്ചന്മാർ. "കൊച്ചിയിൽ പാതി പാലിയം" എന്ന ചൊല്ലുതന്നെ ഇവരുടെ ശക്തിയും സ്വാധീനവും വെളിവാക്കുന്നുണ്ട്.

1585-ൽ പാലിയം ഭരിച്ച ഇരവി കോമിയച്ചൻ വില്ലാർവട്ടത്തെ അവസാനത്തെ രാജാവായ രാമവർമ്മയുടെ മകനായിരുന്നു എന്ന് കൊച്ചി സ്റ്റേറ്റ് മാനുവലിൽ പറയുന്നുണ്ട്. കൊച്ചിയിൽ ആധുനിക ഭരണ സമ്പ്രദായം നടപ്പിലാക്കിയത് കോമി അച്ചന്റെ ഭരണകാലത്തായിരുന്നു. ഡച്ചുകാരുടെ സഹായത്തോടെ പാലയത്തച്ചൻ നിർമ്മിച്ച ഡച്ചുമോഡൽ കൊട്ടാരമാണ് ഇന്നും പാലിയത്തച്ചന്മാരുടെ ആസ്ഥാന മന്ദിരം. കേരള സംസ്ഥാന രൂപീകരണത്തിനു ശേഷം പാലിയം സ്വത്തുക്കൾ വിട്ടുപോയതോടെ ബാക്കിയുള്ളവ നോക്കി നടത്താൻ ‘ഈശ്വരസേവട്രസ്റ്റ്’ രൂപീകരിച്ചിട്ടുണ്ട്.

കൊച്ചി രാജ്യത്ത് ക്ഷേത്രപ്രവേശന വിളംബരത്തിന് നാന്ദിയായ സത്യാഗ്രഹമാണ് പാലിയം സത്യാഗ്രഹം.

പാലിയം കുടുംബക്കാർ 1952-ൽ ഒരു രൂപ വിലയ്ക്ക് ഉപാധികളില്ലാതെ സർക്കാരിലേക്ക് നൽകിയ സ്ഥാപനമാണ് ചേന്ദമംഗലം ഗവ ഹൈസ്ക്കൂൾ. പാലിയത്തുനിന്നും ലഭിച്ച രണ്ടു ചെപ്പേടുകൾ തിരുവിതാംകൂർ ആർക്കിയോളജിക്കൽ സീരിസിൽ 1910-ലും 1912-ലും പ്രസിദ്ധീകരിച്ചിട്ടുണ്ട്. ഇതിൽ ഒരെണ്ണം 1663 മാർച്ച് 22-ന് കൊച്ചി രാജകുടുംബം ലന്തക്കമ്പനി (ഡച്ച് ഈസ്റ്റിന്ത്യാക്കമ്പനി) യുമായുണ്ടാക്കിയ ഉടമ്പടിയുടെ പ്രമാണമാണ്. അടുത്ത ചെപ്പേട് ആയ് രാജാവായ വിക്രമാദിത്യ വരഗുണന്റേതാണ്. അദ്ദേഹം തിരുമൂലപാദത്തു ഭട്ടാരകർക്കു കുറെയധികം ഭൂമി ദാനം ചെയ്യുന്നതിന്റെ പ്രമാണമാണിത്. ഇതിന്റെ കാലം എ.ഡി.ഒൻപതാം ശതകമാണെന്ന് സൂചനയുണ്ട്.

ചേന്ദമംഗലം ആണ് ഇവരുടെ ആസ്ഥാനം. 

പെരിയാറിന്റെ തീരം എന്നതുകൊണ്ട് വില്ലാർവട്ടം എന്ന പേരും ചേന്ദമംഗലത്തിനുണ്ടായിരുന്നുവെന്ന് പറയുന്നു. വില്ലാർ വട്ടം രാജാക്കൻമാർ ക്ഷത്രിയരായിരുന്നന്നും ഒടുവിലത്തെ രാജാവ് ക്രിസ്തുമതത്തിൽ ചേർന്നതിനാൽ കൊച്ചിരാജാവ് അദ്ദേഹത്തെ സ്ഥാനഭ്രഷ്ടനാക്കി ആ സ്ഥാനം പാലിയത്തച്ഛനു നൽകിയെന്നും കൊടുങ്ങല്ലൂർ കഞ്ഞുക്കുട്ടൻ തമ്പുരാന്റെ കോകിലസന്ദേശ വ്യാഖ്യാനത്തിൽ പറയുന്നു. ചേരമാൻ പെരുമാൾ തന്റെ രാജ്യം പങ്കിട്ടപ്പോൾ കൊച്ചിരാജാവിന് 52 കാതം ഭൂമിയും 18 പ്രഭുക്കന്മാരെയും കൊടുത്തുവെന്നും പ്രഭുക്കന്മാരിൽ ഒരാൾ പാലിയത്തച്ചനായിരുന്നുവെന്നും കേരളോൽപത്തിയിൽ പറയുന്നു.. 


</doc>
<doc id="222829" url="https://ml.wikipedia.org/wiki?curid=222829" title="ഫ്രീഡം ചപ്പാത്തി">
ഫ്രീഡം ചപ്പാത്തി

കേരളത്തിലെ ജയിലുകളിലെ തടവുകാർ ഉണ്ടാക്കി വിൽക്കുന്ന ചപ്പാത്തിയാണ് ഫ്രീഡം ചപ്പാത്തി. പത്തെണ്ണമുള്ള പാക്കറ്റുകളിലായും ഇതു ലഭിക്കും .ഇരുപത് രൂപയാണ് പത്തെണ്ണത്തിന് വില . രണ്ടുതരം കറികളുമുണ്ടാകും. വെജിറ്റബിൾ കറിയും മുട്ടക്കറിയും. കണ്ണൂർ സെൻട്രൽ ജയിലിൽ നിന്നും ലഭിക്കുന്ന ചപ്പാത്തി മലബാർ ഫ്രീഡം ചപ്പാത്തി എന്ന പേരിലാണ് അറിയപ്പെടുന്നത്. കണ്ണൂർ സെൻട്രൽ ജയിൽ കവാടത്തിനരികിൽ ദേശീയപാതയോരത്തു പ്രത്യേക കൗണ്ടർ ഉണ്ടാക്കിയാണു വിൽപ്പന നടത്തി വരുന്നത്. പൂജപ്പുര, വിയ്യൂർ സെൻട്രൽ ജയിലുകൾക്കും കോഴിക്കോട് ജില്ലാ ജയിലിനും പിന്നാലെയാണ് കണ്ണൂർ സെൻട്രൽ ജയിലും ഈ പരിപാടി തുടങ്ങിയത്. പൂജപ്പുരയിൽനിന്ന് പൂജപ്പുര, വിയ്യൂരിൽനിന്ന് ഫ്രീഡം, കോഴിക്കോട്ടുനിന്ന് സാന്ത്വനം കൊച്ചിയിലെ ചിറ്റേത്തുകരയിൽ നിന്നും മെട്രോ എന്നീ പേരുകളിലാണ് ചപ്പാത്തി വില്പനയ്‌ക്കെത്തിയിട്ടുള്ളത്. പൂജപ്പുര ജയിലിൽ നിന്നും കോഴിക്കറിയും ലഭ്യമാവുന്നു. 


</doc>
<doc id="222830" url="https://ml.wikipedia.org/wiki?curid=222830" title="ആദിമൂലിയാടൻ">
ആദിമൂലിയാടൻ

ഉത്തരകേരളത്തിൽ കെട്ടിയാടുന്ന ഒരു തെയ്യം ആണ് ആദിമൂലിയാടൻ.വടക്കെ മലബാറിലെ തീയ്യ സമുദായത്തിൽ പെട്ടവരുടെ പ്രധാന ആരാധനാമൂർത്തിയാണ് ആദിമൂലിയാടൻ. രൂപത്തിൽ വയനാട്ടുകുലവൻ തെയ്യവുമായി വളരെയധികം സാമ്യമുണ്ട്.

കണ്ണൂർ ചാലയിലെ പുതിയാണ്ടി ആദിമൂലിയാടൻ ക്ഷേത്രം , കണ്ണൂർ ചാലയിലെ തന്നെ കൊറ്റംകുന്ന് ആദിമൂലിയാടൻ ക്ഷേത്രം തുടങ്ങിയവയാണ് പ്രധാനപ്പെട്ട ആദിമൂലിയാടൻ കാവുകൾ



</doc>
<doc id="222844" url="https://ml.wikipedia.org/wiki?curid=222844" title="ചെങ്കോട്ട (വിവക്ഷകൾ)">
ചെങ്കോട്ട (വിവക്ഷകൾ)



</doc>
<doc id="222849" url="https://ml.wikipedia.org/wiki?curid=222849" title="ഡെൽഹി കൂട്ട ബലാത്സംഗ കേസ് (2012)">
ഡെൽഹി കൂട്ട ബലാത്സംഗ കേസ് (2012)

ഡൽഹി നഗരത്തിൽ 2012 ഡിസംബർ 16 നു രാത്രിയിൽ സുഹൃത്തിനൊപ്പം ബസ്സിൽ യാത്ര ചെയ്യുകയായിരുന്ന ജ്യോതി സിംഗ് പാണ്ഡേ എന്ന വൈദ്യവിദ്യാർത്ഥിനി കൂട്ടബലാത്സംഗത്തിന് ഇരയായ സംഭവമാണിത്. സംഭവത്തിൽ ഗുരുതരമായ ക്ഷതങ്ങളേറ്റതിനെ തുടർന്ന് ഡൽഹി സഫ്ദർജംഗ് ആശുപത്രിയിൽ ചികിത്സയിലായിരുന്ന പെൺകുട്ടിയെ പിന്നീട് വിദഗ്ദ്ധ ചികിത്സയ്ക്കായി സിംഗപ്പൂരിലെ മൌണ്ട് എലിസബത്ത് ആശുപത്രിയിൽ പ്രവേശിപ്പിച്ചുവെങ്കിലും ഡിസംബർ 29 ന് മരണപ്പെട്ടു. 

ഈ സംഭവം രാജ്യമാകെ വ്യാപകമായ പ്രതിഷേധം ഉയർത്തി. സോഷ്യൽ നെറ്റ്‌വർക്കിംഗ് സൈറ്റുകളിലും മറ്റും ഇതേ തുടർന്ന് ചർച്ചകളുണ്ടാവുകയും, ഡൽഹിയിൽ പ്രതിഷേധങ്ങൾ കത്തിജ്ജ്വലിക്കുകയും ചെയ്തു. പിന്നീട് തെരുവുകളിലേക്കു പടർന്ന ഈ പ്രതിക്ഷേധം വലിയ വിവാദങ്ങൾക്ക് കാരണമായി. . 

പെൺകുട്ടിയും സുഹൃത്തുംകൂടി ദക്ഷിണ ഡെൽഹിയിൽ മുനീർക്കയിൽ നിന്നും ദ്വാരകയിലേക്ക് പോകാനായി കയറിയ വൈറ്റ്ലൈൻ ബസ്സിലാണ് ക്രൂരമായ ഈ സംഭവം നടന്നത്. ഉത്തരാഖണ്ഡിലെ ഡെറാഡൂണിൽ പാരാമെഡിക്കൽ കോഴ്സിനു പഠിക്കുന്ന പെൺകുട്ടി ഡെൽഹിയിൽ പരിശീലനത്തിനായി വന്നതായിരുന്നു. 2012 ഡിസംബർ 16 ന് ദക്ഷിണ ഡെൽഹിയിലുള്ള സാകേത് സെലക്ട് സിറ്റി വാക്ക് തിയറ്ററിൽ സിനിമകണ്ടതിനുശേഷം പെൺകുട്ടി വീട്ടിലേക്ക് മടങ്ങുമ്പോൾ ഒപ്പം പോയതായിരുന്നു സുഹൃത്ത്. ബസ്സിലുണ്ടായിരുന്ന ആറുപേർ ചേർന്ന് പെൺകുട്ടിയെ ശല്യം ചെയ്യാൻ തുടങ്ങി. ഇതിനെ ചോദ്യചെയ്ത സുഹൃത്തിനെ അക്രമികൾ യാതൊരു ദയയുമില്ലാതെ ഇരുമ്പു ദണ്ഡുകൊണ്ട് അടിച്ചവശനാക്കി. അതിനുശേഷം ഇവർ പെൺകുട്ടിക്കു നേരെ തിരിയുകയും, ചെറുത്തുനിന്ന പെൺകുട്ടിയെ ഇരുമ്പു വടികൊണ്ട് തല്ലുകയും ഓടിക്കൊണ്ടിരിക്കുന്ന ബസ്സിൽവെച്ച് അവരെ അതിക്രൂരമായി ബലാത്സംഗം ചെയ്യുകയുമായിരുന്നു. പീഡനത്തിനിടയിൽ അക്രമികൾ അവരുടെ ശാരീരികാവയവങ്ങളിലേക്ക് ഇരുമ്പുകമ്പി തള്ളിക്കയറ്റിയെന്ന് മാദ്ധ്യമങ്ങൾ റിപ്പോർട്ട് ചെയ്യുന്നു. ഏതാണ്ട് 11 മണിയോടെ ഇരുവരേയും അർദ്ധനഗ്നരായി റോഡിലേക്കു വലിച്ചെറിഞ്ഞ ശേഷം അക്രമികൾ കടന്നുകളഞ്ഞു. ഒരു വഴിപോക്കനാണ് ഇരുവരെയും കണ്ട് വിവരം പോലീസ് സ്റ്റേഷനിൽ അറിയിച്ചത്. .

ഉത്തർപ്രദേശിലെ ബല്ല്യ എന്ന സ്ഥലത്തെ മേദ്വാര കലാൻ ഗ്രാമത്തിൽനിന്നുള്ള ഫിസിയോതെറാപ്പി ബിരുദവിദ്യാർത്ഥിനിയാണ് അക്രമത്തിനിരയായ പെൺകുട്ടി. ഡെൽഹിയിൽ പരിശീലനത്തിനായി വന്നതായിരുന്നു. കൂടെയുണ്ടായിരുന്ന 28 കാരനായ സുഹൃത്ത് ഖോരക്പൂർ സ്വദേശിയാണ്. ബലാത്സംഗത്തിനിടയിൽ ഗുരുതരമായ ക്ഷതങ്ങളേറ്റ പെൺകുട്ടിയെ ഗുരുതരാവസ്ഥയിൽ ഡൽഹി സഫ്ദർജംഗ് ആശുപത്രിയിൽ ചികിത്സിച്ചു. ആന്തരാവയവങ്ങൾക്കുണ്ടായ ക്ഷതവും തലച്ചോറിലുണ്ടായ അണുബാധയും നിയന്ത്രണവിധേയമാവാതിരുന്നതിനെ തുടർന്ന് വിദഗ്ദ്ധ ചികിത്സ നൽകാനെന്നപേരിൽ ഡിസംബർ 27 ന് സർക്കാർ മുൻകൈയ്യെടുത്ത് സിംഗപ്പൂരിലെ മൌണ്ട് എലിസബത്ത് ആശുപത്രിയിൽ പ്രവേശിപ്പിച്ചുവെങ്കിലും ഡിസംബർ 29 ന് ആ കുട്ടി മരണപ്പെടുകയായിരുന്നു. സിംഗപ്പൂർ ആശുപത്രിയിൽ പ്രവേശിപ്പിക്കുന്നതിനു മുമ്പ് ചികിത്സയിലിരുന്ന ഡെൽഹിയിലെ സഫ്ദർജംഗ് ആശുപത്രിയിൽ വെച്ച് പെൺകുട്ടിക്ക് മൂന്നു തവണ ഹൃദയാഘാതം വന്നുവെന്ന് സിംഗപ്പൂർ ആശുപത്രി അധികൃതർ ഒരു മെഡിക്കൽ ബുള്ളറ്റിനിലൂടെ അറിയിച്ചു ചികിത്സയ്ക്കിടെ ബോധം കൈവന്നപ്പോൾ പെൺകുട്ടി സബ് ഡിവിഷണൽ മജിസ്ട്രേറ്റ് മുമ്പാകെ മൊഴി കൊടുത്തതായി പത്രവാർത്തകൾ പറയുന്നു .

ഈ സംഭവവുമായി ബന്ധപ്പെട്ട് ഡെൽഹി പോലീസ് 6 പേരെ അറസ്റ്റു ചെയ്യുകയുണ്ടായി. 

ഇവരെ അറസ്റ്റിനുശേഷം തിഹാർ ജയിലിലേക്കാണ് കൊണ്ടുപോയത്. അവിടെ മറ്റു തടവുകാർ ഇവർക്കെതിരേ കടുത്ത ആക്രമണം അഴിച്ചു വിട്ടു. ഇവരുടെ സുരക്ഷയെക്കരുതി പ്രത്യേക മുറിയിലാണ് ആറുപേരെയും പിന്നീട് പാർപ്പിച്ചത് .

മുകേഷ്, വിനയ്, പവൻ എന്നിവരെ 19 ആം തീയതി തന്നെ സാകേത് കോടതിക്കു മുമ്പിൽ ഹാജരാക്കി. അവിടെവെച്ച് മൂന്നുപേരം കുറ്റസമ്മതം നടത്തുകയുണ്ടായി. കോടതി ഇവരെ പതിനാലു ദിവസത്തെ റിമാന്റിലേക്ക് വിട്ടു. വിനയ്ശർമ്മ തനിക്ക് വധശിക്ഷ തന്നെ നൽകണമെന്ന് കോടതിയോട് ആവശ്യപ്പെട്ടു. താൻ പെൺകുട്ടിയുടെ സുഹൃത്തിനെ ഉപദ്രവിക്കുക മാത്രമേ ചെയ്തുള്ളു എന്നും, മറ്റ് കാര്യങ്ങളിൽ യാതൊരു പങ്കുമില്ല എന്നും കോടതിക്കു മുമ്പിൽ മൊഴി നൽകി. മുകേഷ് എന്നയാൾ കുറ്റസമ്മതം നടത്തിയില്ല, എന്നു മാത്രമല്ല ഒരു തിരിച്ചറിയൽ പരേഡിന് തയ്യാറാണെന്ന് കോടതിയെ അറിയിക്കുകയും ചെയ്തു. ഇന്ത്യൻ പീനൽ കോഡിലെ വിവിധ വകുപ്പുകളാണ് ഇവർക്കെതിരേ പോലീസ് ചാർത്തിയിരിക്കുന്നത്. സെക്ഷൻ 365 (തട്ടിക്കൊണ്ടുപോകലും, പീഢിപ്പിക്കലും), 376 (2)(g) (കൂട്ട ബലാത്സംഗം), 377 (അസ്വാഭാവികമായ നിയമലംഘനം), 394 (മോഷണശ്രമത്തിനിടെയുള്ള പീഡനം) എന്നീ വകുപ്പുകൾ പ്രകാരമാണ് ഇവർക്കെതിരേ കേസ്.

സമൂഹത്തിന്റെ വിവിധ മേഖലകളിൽപ്പെട്ടവർ ഈ സംഭവത്തെ നിഷ്ഠൂരം എന്ന് വിശേഷിപ്പിച്ചാണ് പ്രതികരിച്ചത്. "തികച്ചും നിന്ദ്യമായ സംഭവം" എന്നാണ് പ്രധാനമന്ത്രി മൻമോഹൻസിങ് ഈ സംഭവത്തോട് പ്രതികരിച്ചത്. പാർലിമെന്റിലെ ഇരു സഭകളും ഈ സംഭവത്താൽ ശബ്ദമുഖരിതമായി. കുറ്റവാളികളെ തൂക്കിക്കൊല്ലണം എന്നാണ് പ്രതിപക്ഷനേതാവായ സുഷമാസ്വരാജ് ആവശ്യപ്പെട്ടത്. കോൺഗ്രസ്സ് പാർലമെന്ററി പാർട്ടി നേതാവു കൂടിയായ സോണിയാ ഗാന്ധി സഫ്ദർജംഗ് ആശുപത്രിയിൽ പെൺകുട്ടിയെ സന്ദർശിക്കുകയും ആശുപത്രി അധികൃതരോട് വിവരങ്ങൾ ആരായുകയും ചെയ്തു .

"ഇതുപോലെയാണ് നമ്മൾ സ്ത്രീകളോട് പെരുമാറുന്നതെങ്കിൽ, ദൈവത്തിനു മാത്രമേ ഈ സമൂഹത്തെ രക്ഷിക്കാനാവു" എന്നാണ് പ്രശസ്ത ക്രിക്കറ്റ് താരമായ യുവരാജ് സിങ് ട്വിറ്ററിൽ കുറിച്ചിട്ടത്.

ഡെൽഹിയിൽ പെൺകുട്ടി അതിക്രൂരമായ രീതിയിൽ കൊല്ലപ്പെട്ട സംഭവത്തിൽ ഐക്യരാഷ്ട്രസഭ സെക്രട്ടറി ജനറൽ ബാൻകി മൂൺ അതിയായ ദുഃഖം രേഖപ്പെടുത്തി. സ്ത്രീകൾക്കെതിരേയുള്ള അക്രമങ്ങൾ തടയാൻ സ്വീകരിക്കുന്ന എല്ലാ നടപടികൾക്കും ഐക്യരാഷ്ട്രസഭയുടെ എല്ലാ പിന്തുണയും ഉണ്ടാവുമെന്ന് അദ്ദേഹം പ്രഖ്യാപിച്ചു .

പൊതുജനങ്ങൾ സംയമനം പാലിക്കണമെന്നും, അക്രമം ഒന്നിനും ഒരു പരിഹാരമല്ലെന്നും പ്രധാനമന്ത്രി ജനങ്ങളോടായി നടത്തിയ പ്രസ്താവനയിൽ പറഞ്ഞു. ഡെൽഹി സംഭവം നടന്നതിനു ശേഷമുള്ള പ്രധാനമന്ത്രിയുടെ ആദ്യ ഔദ്യോഗിക പ്രതികരണം ആയിരുന്നു ഇത്. സ്ത്രീകൾക്കെതിരേയുള്ള അക്രമങ്ങൾ സർക്കാർ ഗൗരവമായാണ് കാണുന്നതെന്നും, അത് തടയാനായി എല്ലാ വിധ നടപടികളും സ്വീകരിക്കുമെന്നും അദ്ദേഹം ജനങ്ങൾക്കുറപ്പു നൽകി. താൻ മൂന്നു പെൺകുട്ടികളുടെ പിതാവാണെന്നും, ഈ സംഭവം നിങ്ങളോരോരുത്തർക്കും എന്ന പോലെ എന്നിലും ഭീതി ജനിപ്പിച്ചു എന്നും അദ്ദേഹം തുടർന്നു പറയുകയുണ്ടായി 

2012 ഡിസംബർ 22 ന് ഡെൽഹിയുടെ പ്രധാനപ്പെട്ട സ്ഥലങ്ങളിൽ പൊതുജനം സമരവുമായി മുന്നിട്ടിറങ്ങി. ഇന്ത്യ ഗേറ്റ്, റെയ്സിന കുന്ന് എന്നിവിടങ്ങളിൽ പ്രതിഷേധവുമായി അക്രമാസക്തമായ ജനക്കൂട്ടം തടിച്ചുകൂടി. പ്രധാനികളായ രാഷ്ട്രീയക്കാർ താമസിക്കുന്ന ഇടമാണ് റെയ്സിന കുന്ന്. ഇവിടങ്ങളിൽ സമരക്കാരെ പിരിച്ചുവിടാനായി , ജലപീരങ്കിയും, കണ്ണീർവാതകവു, ലാത്തിചാർജ്ജും പ്രയോഗിക്കേണ്ടി വന്നു. എന്നിട്ടും ജനക്കൂട്ടം പിരിഞ്ഞുപോകാതെ അവിടത്തന്നെ കുത്തിയിരുന്നു സമരം ചെയ്യുകയായിരുന്നു. കുറ്റവാളികൾക്ക് മരണശിക്ഷ തന്നെ നൽകണം എന്നതായിരുന്നു അവരുടെ ആവശ്യം. ഡെൽഹിയിൽ ജന്ദർമന്തർ ഒഴികെ എല്ലായിടത്തും നിരോധനാജ്ഞ പുറപ്പെടുവിക്കുകയുണ്ടായി. 



</doc>
<doc id="222874" url="https://ml.wikipedia.org/wiki?curid=222874" title="സാക്സഫോൺ">
സാക്സഫോൺ

അകം പൊള്ളയായതും നിശ്ചിത സ്ഥാനങ്ങളിൽ സുഷിരങ്ങളോ വാൽവുകളോ ഉള്ളതുമായ കുഴലുള്ള വളഞ്ഞ ഒരു സുഷിര വാദ്യം ആണ് സാക്സഫോൺ (Saxophone). ക്ലാർനെറ്റിന്റെ പോലെ ഒരു റീഡ് ഉപയോഗിച്ചാണു ഇത് ഉപയോഗിക്കുന്നത് . മൌത്ത്പീസ് ചുണ്ടുകളോടു ചേർത്തുവച്ച് കാറ്റൂതിക്കടത്തിയാണ് നാദം പുറപ്പെടുവിക്കുന്നത്. ചുണ്ടിന്റെ ചലനത്തിലൂടെയും സുഷിരങ്ങളുടെ/ വാൽവുകളുടെ നിയന്ത്രണത്തിലൂടെയും നാദവ്യതിയാനം സൃഷ്ടിക്കുവാൻ സാധിക്കും. ഇതിന്റെ വാൽവിൽ ഘടിപ്പിച്ചിട്ടുള്ള ബട്ടണുകളിൽ വിരലമർത്തിയാണ് സ്വരനിയന്ത്രണം സാധ്യമാക്കുന്നത്.

1846ൽ ബെൽജിയം രാജ്യക്കാരനായിരുന്ന Adolphe Sax ആണു ഇതു ആദ്യമായി രൂപപ്പെടുത്തിയത്. വളരെ ഉയർന്ന ശബ്ദത്തിൽ കേൾക്കുവാൻ രൂപപ്പെടുത്തിയ ഈ ഉപകരണം ആദ്യം മിലിട്ടറിയിൽ ആണു ഉപയോഗിച്ചിരുന്നത്. ആദ്യം മുതൽ തന്നെ ലോഹ നിർമിതമായ ട്രംപറ്റുകളാണ് ഉണ്ടായിരുന്നത്. പിൽക്കാലത് ഇത് എല്ലാ രീതിയിലുള്ള സംഗീത പരിപാടികളിലും ഉപയോഗിചു വന്നു. ഇപ്പോൾ ഓർക്കസ്ട്രയിലും ജാസിലും ഓപ്പറയിലും നൃത്തത്തിലുമെന്നപോലെ സൈനികസംഗീതത്തിലും ഇതുപയോഗിച്ചുവരുന്നു.


</doc>
<doc id="222883" url="https://ml.wikipedia.org/wiki?curid=222883" title="യെല്ലോസ്റ്റോൺ ദേശീയോദ്യാനം">
യെല്ലോസ്റ്റോൺ ദേശീയോദ്യാനം

ലോകത്തിലെ ആദ്യത്തെ ദേശീയോദ്യാനമാണ് യെല്ലോസ്റ്റോൺ ദേശീയോദ്യാനം. യു.എസ്. കോൺഗ്രസ് ഉദ്യാനമായി സ്ഥാപിച്ച ഈ പ്രദേശം അന്നത്തെ അമേരിക്കൻ പ്രസിഡന്റായിരുന്ന യുള്ളിസസ് എസ്. ഗ്രാന്റ് 1872 മാർച്ച് ഒന്നിന് ഒപ്പിട്ടു നിയമമാക്കി. പ്രധാനമായും അമേരിക്കൻ സംസ്ഥാനമായ വയമിങിൽ സ്ഥിതി ചെയ്യുന്ന 8983 ചതുകരശ്ര കിലോമീറ്റർ വിസ്തീർണ്ണമുള്ള ഈ ഉദ്യാനം അയൽ സംസ്ഥാനങ്ങളായ ഐഡാഹോയിലേയ്ക്കും മൊണ്ടാനയിലേയ്ക്കും പരന്നു കിടക്കുന്നു. 300ലധികം ഉഷ്ണജലപ്രവാഹങ്ങളുള്ള ഈ ഉദ്യാനം യുനസ്കോയുടെ ലോക പൈതൃകപ്പട്ടികയിൽ ഉൾപ്പെടുന്നു. ഈ ഉദ്യാനത്തിന്റെ മറ്റാകർഷണങ്ങൾ ഓൾഡ് ഫെയ്ത്ഫുൾ ഉഷ്ണജലപ്രവാഹവും, യെല്ലോസ്റ്റോൺ തടാകവും, യെല്ലോസ്റ്റോൺ കാൾഡേറ അഗ്നിപർവ്വതവുമാണ്.

1700-ഓളം വർഗ്ഗത്തിൽപ്പെടുന്ന മരങ്ങളുള്ള ഈ ഉദ്യാനത്തിൽ 60 ഇനം സസ്തനികളും 311 ഇനം പക്ഷികളുമുണ്ട്. വില്ലോമരങ്ങളും ഫിർമരങ്ങളും നിറഞ്ഞ ഈ ഉദ്യാനത്തിൽ സാൻഡ് വെർബേന എന്ന അപൂർവ്വയിനം ചെടിയും കാണപ്പെടുന്നു. ഈ ഉദ്യാനത്തിലെ ഉഷ്ണജലപ്രവാഹത്തിൽ കാണപ്പെടുന്ന തെർമ്മസ് അക്വാറ്റിക്കസ് എന്ന അപൂർവ്വയിനം ബാക്ടീരിയ പോളീമെറെസ് ചെയിൻ റിയാക്ഷന്റെ ഭാഗമായി ഡി.എൻ.എ പകർത്തുന്നതിൽ അത്യന്തം സഹായകമാണ്, ഈ ദേശിയോദ്യാനം ചാരനരികൾക്കും ഗ്രിസ്ലി കരടികളക്കും പ്രസിദ്ധമാണ്.



</doc>
<doc id="222903" url="https://ml.wikipedia.org/wiki?curid=222903" title="ദാഹശമനി">
ദാഹശമനി

കുടിക്കാനായി നൽകുന്ന തിളപ്പിച്ചാറിയ വെള്ളത്തിൽ രുചിക്കും നിറത്തിനും ഉപയോഗിക്കുന്ന വസ്തുക്കളാണ് ദാഹശമനികൾ. പതിമുഖം,ജീരകം,രാമച്ചം തുടങ്ങിയവ ദാഹശമനികളായി ഉപയോഗിക്കുന്നു. പതിമുഖം വെള്ളത്തിന് നിറം നൽകുന്നു. ആയുർവേദത്തിലെ പല മരുന്നുകൂട്ടുകളും ദാഹശമനികളായി ഉപയോഗിക്കാറുണ്ട്.


</doc>
<doc id="222906" url="https://ml.wikipedia.org/wiki?curid=222906" title="ശ്രീ ചൊവ്വ മഹാശിവക്ഷേത്രം">
ശ്രീ ചൊവ്വ മഹാശിവക്ഷേത്രം

കണ്ണൂർ ജില്ലയിലെ പ്രധാനപ്പെട്ട ക്ഷേത്രങ്ങളിലൊന്നാണ് ശ്രീ ചൊവ്വ മഹാ ശിവക്ഷേത്രം. കണ്ണൂർ പട്ടണത്തിൽ നിന്നും തെക്ക് ഭാഗത്തായി കണ്ണൂർ-കോഴിക്കോട് റൂട്ടിൽ , ദേശീയപാത 17 കടന്നു പോകുന്ന മേലെചൊവ്വ എന്ന പ്രദേശത്താണ് ഈ ക്ഷേത്രം സ്ഥിതിചെയ്യുന്നത്. പ്രധാന ദേവത ശിവൻ ആണെങ്കിലും വിഷ്ണു , മഹാദേവി തുടങ്ങിയ ദേവതകൾക്കും തുല്യ പ്രാധാന്യമുണ്ട്. 

ദ്വാപര യുഗത്തിൽ കണ്വമഹർഷി പ്രതിഷ്ഠ നടത്തിയതാണ് ഈ ക്ഷേത്രം. കണ്വമഹർഷിയിൽ നിന്നാണ് കണ്ണൂരിന് പ്രസ്തുത നാമം വരാൻ കാരണം എന്നൊരു വിശ്വാസവുമുണ്ട്.

കടലായി ശ്രീകൃഷ്ണനുമായി ബന്ധപ്പെട്ട്,
ശ്രീകൃഷ്ണൻ=കണ്ണൻ,കണ്ണൻറെ ഊര്,ഊര്=നാട് എന്ന അർത്ഥത്തിൽ കണ്ണൂര് എന്ന നാമം വന്നു എന്നും പറയുന്നുണ്ട്.




</doc>
<doc id="222910" url="https://ml.wikipedia.org/wiki?curid=222910" title="ചുവന്നകിൽ">
ചുവന്നകിൽ

30 മീറ്ററോളം ഉയരം വയ്ക്കുന്ന ചുവന്നകിൽ ഇന്തോ-ബർമ്മയിലും പശ്ചിമഘട്ടത്തിലും നനവാർന്ന നിത്യഹരിത-അർദ്ധനിത്യഹരിതവനങ്ങളിൽ കാണുന്നു. . അകിൽ, ചന്ദനവേപ്പ്, കരടി, മലവേപ്പ് എന്നെല്ലാം പേരുകളുണ്ട്. ഇല പൊഴിക്കും വൃക്ഷമാണ്. തായ്‌ലാന്റിലെ ഫ്രാ(Phrae) സംസ്ഥാനത്തെ ദേശീയവൃക്ഷമാണ് ചുവന്നകിൽ. വിത്തുവഴിയാണ് വംശവർദ്ധന. മുറിച്ചമരത്തിനു ചുവട്ടിൽനിന്നും പുതിയചെടിമുളച്ചുവരും. മുറിച്ചയുടനെയുള്ള മരത്തിന് ഒരു സുഗന്ധമുണ്ട്. തടിയിൽ നിന്നും ഒരു പശ ഊറിവരാറുണ്ട്. മൂത്തകായ പൊട്ടുമ്പോൾ പുറത്തുവരുന്ന വിത്തുകൾക്ക് ചിറകുകളുണ്ട്.

ചുവപ്പുരാശിയുള്ള തടി അറുക്കാനും പണിയാനും എല്ലാം നല്ലതാണ്. സംഗീതോപകരണങ്ങൾ ഉണ്ടാക്കാൻ നല്ല തടിയാണ്. വിറകായും ഉപയോഗിക്കുന്നു. ഇലയിലും തടിയിലും ടാനിൻ അടങ്ങിയിട്ടുണ്ട്. വാഴയുടെയും പേരയുടെയും നാരകത്തിന്റെയുമെല്ലാം ഇടവിളയായി നട്ടുപിടിപ്പിച്ചുവരുന്നു. ഇലകൾക്കും തടിയ്ക്കും പൂക്കൾക്കുമെല്ലാം ഔഷധഗുണം കൂടാതെ ജൈവകീടനാശിനിയായും ഉപയോഗമുണ്ട്.

എല്ലുപൊട്ടലിനും വയറിളക്കത്തിനും ചുവന്നകിൽ ഔഷധമാണ്. ഇലകൾക്കും പലവിധ ഔഷധഗുണമുണ്ട്. തിളപ്പിച്ച ഇല രക്തശുദ്ധിക്ക് ഉപയോഗിക്കുന്നു.

Chittagong Wood, Indian Redwood • Hindi: चिकरासी Chikrasi • Manipuri: তাঈমৰেঙ Taimareng • Telugu: Kondavepa • Tamil: மலை வேப்பு Malei veppu • Kannada: Kalgarike • Malayalam: Suvannakil • Bengali: Chikrassi • Assamese: Boga-poma 
"(ഇന്റർനെറ്റിലെ പലയിടത്തുനിന്നും ശേഖരിച്ച പേരുകളാണിവ, തെറ്റുകളുണ്ടായേക്കാം)"


</doc>
<doc id="222919" url="https://ml.wikipedia.org/wiki?curid=222919" title="ദി ഫെർട്ടിലൈസേഴ്സ് ആന്റ് കെമിക്കൽസ് ട്രാവൻകൂർ ലിമിറ്റഡ്">
ദി ഫെർട്ടിലൈസേഴ്സ് ആന്റ് കെമിക്കൽസ് ട്രാവൻകൂർ ലിമിറ്റഡ്

ഭാരത സർക്കാരിന്റെ ഉടമസ്ഥതയിൽ, വളവും രാസവസ്തുക്കളും നിർമ്മിച്ച് വിപണനം ചെയ്യുന്ന കേരളത്തിലെ ഒരു പൊതുമേഖലാ സ്ഥാപനമാണ് ഫാക്ട് എന്ന ചുരുക്കപ്പേരിലറിയപ്പെടുന്ന ദി ഫെർട്ടിലൈസേഴ്സ് ആന്റ് കെമിക്കൽസ് ട്രാവൻകൂർ ലിമിറ്റഡ്.(FACT) രണ്ടാം ലോകമഹായുദ്ധത്തോടെ ഭക്ഷ്യധാന്യങ്ങളുടെ ഇറക്കുമതി ചുരുങ്ങിയതോടെ രാജ്യത്തിന്റെ പല ഭാഗങ്ങളിലും ക്ഷാമവും അതുവഴിയുണ്ടായ പ്രശ്നങ്ങളും പരിഹരിക്കുന്നതിനായി അന്നത്തെ തിരുവിതാംകൂർ ഭരണാധികാരിയായിരുന്ന ഡോ. സി. പി. രാമസ്വാമി അയ്യരുടെ നിർദ്ദേശാനുസരണമാണ് ഫാക്ടിനു രൂപം കൊടുത്തത്. വ്യവസായപ്രമുഖരായിരുന്ന ശേഷസായി സഹോദരന്മാരുടെ ഉടമസ്ഥതയിൽ എറണാകുളം ജില്ലയിൽ പെരിയാർ നദിയുടെ തീരത്ത് ആലുവയ്ക്കടുത്ത് ഏലൂരിൽ 1943ൽ കമ്പനി ഇൻകോർപ്പറേറ്റ് ചെയ്തു. 1960ൽ ഫാക്ട് ഗവർണ്മെന്റ് ഉടമസ്ഥതയിലുള്ള സ്ഥാപനമായി. 1962ഓടെ കേന്ദ്രസർക്കാർ പ്രധാന ഓഹരിയുടമയായുള്ള ഒരു പൊതുമേഖലാസ്ഥാപനമായി ഫാക്ട് മാറി. 

നിലവിൽ കമ്പനിയ്ക്ക് വളം നിർമ്മിക്കുന്നതിന് ഉദ്യോഗമണ്ഡലിലും (1947) അമ്പലമേടിലും (1973), നൈലോൺ നിർമ്മിക്കുന്നതിനാവശ്യമായ കാപ്രോലാക്ടം ഉൽപാദിപ്പിക്കാനായി ഉദ്യോഗമണ്ഡലിലും (1990) ആയി 3 ഉത്പാദനകേന്ദ്രങ്ങളുണ്ട്. 1965ൽ സ്ഥാപിതമായ ഫെഡോ (ഫാക്ട് എഞ്ചിനിയറിംഗ് ആന്റ് ഡിസൈൻ ഓർഗനൈസേഷൻ), ഉദ്യോഗമണ്ഡൽ, 1966ൽ സ്ഥാപിതമായ ഫ്യു (ഫാക്ട് എഞ്ചിനിയറിംഗ് വർക്സ്), പള്ളുരുത്തി എന്നിവ ഫാക്ടിന്റെ മറ്റു ഡിവിഷനുകളാണ്. 

ഉദ്യോഗമണ്ഡലിലെ ഫാക്ടറിയിൽ പ്രതിവർഷം 50,000 ടൺ അമ്മോണിയം സൾഫേറ്റ് നിർമ്മിക്കാനാവും. ഇതുകൂടാതെ കമ്പനിയുടെ ഗവേഷണ വികസന വിഭാഗത്തിന്റെ മേൽനോട്ടത്തിൽ വർഷത്തിൽ 150 ടൺ ജൈവ വളവും ഉത്പാദിപ്പിക്കുന്നുണ്ട്. ഉത്പന്ന വിപണനത്തിനായി കേരളം, തമിഴ്നാട്, കർണ്ണാടകം, ആന്ധ്രാപ്രദേശ് എന്നീ സംസ്ഥാനങ്ങളിലായി വിപുലമായ വിപണന ശൃംഖലയും ഫാക്ടിനുണ്ട്.


നൈലോൺ-6 ഉൽപാദിപ്പിക്കുന്നതിനു വേണ്ടിയുള്ള പ്രധാന അസംസ്കൃത വസ്തുവാണ് കാപ്രോലാക്ടം. ഫാക്ടിൽ ഉൽപാദിപ്പിക്കുന്ന കാപ്രോലാക്ടം വളരേയെറെ പേരുകേട്ടതാണ്. കാപ്രോലാക്ടത്തിന്റെ ഉൽപ്പാദനവേളയിൽ നൈട്രിക് ആസിഡും, സോഡാ ആഷും, ഉപോൽപ്പനങ്ങളായി ലഭിക്കുന്നു. ഇത് വളരെ കുറഞ്ഞ അളവിലാണ് ഉൽപ്പാദിപ്പിക്കപ്പെടുന്നതെങ്കിലും, വിപണനസാധ്യതയുള്ള ഉൽപ്പന്നങ്ങൾ തന്നെയാണ്.
ഫാക്ടിലെ ഗവേഷണ വികസനവിഭാഗം, വളരെ മേന്മയേറിയ ജൈവവളങ്ങൾ വികസിപ്പിച്ചെടുത്തിട്ടുണ്ട്. റിസോബിയം, ആസോസ്പിരിലിയം തുടങ്ങിയവ ഫാക്ടി ഗവേഷണ വികസനവിഭാഗം വികസിപ്പിച്ചെടുത്ത ജൈവവളങ്ങളാണ്.

എൻജിനീയറിംഗ് രംഗത്ത് ഫാക്ടിന്റെ വർദ്ധിച്ചുവരുന്ന ആവശ്യകത കണക്കെടുത്ത് രൂപം കൊടുത്ത ഫാക്ടിന്റെ സഹോദരസ്ഥാപനമാണ് ഫെഡോ (ഫാക്ടി എൻജിനീയറിംഗ് ആന്റ് ഡിസൈൻ ഓർഗനൈസേഷൻ). 1965 ജൂലൈ 24 നാണ് ഫെഡോ രൂപം കൊള്ളുന്നത്.

വളം ഉത്പാദനശാലകൾക്കുള്ള യന്ത്രങ്ങൾ നിർമ്മിക്കാനും, അവ സ്ഥാപിക്കുവാനും വേണ്ടി രൂപംകൊടുത്ത മറ്റൊരു വിഭാഗമാണ് ഫ്യൂ അഥവാ ഫാക്ട് എൻജീനയറിംഗ് വർക്സ്. 1966 ഏപ്രിൽ 16 നാണ് ഫ്യൂ രൂപംകൊണ്ടത്. 

തുടക്കത്തിൽ ഏറെ ലാഭമുണ്ടാക്കിയ ഒരു പൊതുമേഖലാ സ്ഥാപനമായിരുന്നു ഫാക്ടെങ്കിലും, ഉദാരവൽക്കരണത്തിന്റേയും, ആഗോളവൽക്കരണത്തിന്റേയും പുതിയ നയങ്ങളിൽപ്പെട്ട് അത് ഇപ്പോൾ ഒരു കനത്ത പ്രതിസന്ധിയെ നേരിട്ടുകൊണ്ടിരിക്കുകയാണ്. രാസ വള നിർമ്മാണത്തിലെ പ്രധാന അസംസ്കൃത വസ്തുവായ നാഫ്തയുടെ വില കുത്തനെ ഉയർന്നതാണ് ഈ പ്രതിസന്ധി രൂക്ഷമാകാൻ കാരണം. നാഫ്തക്കു പകരം ദ്രവീകൃത പ്രകൃതി വാതകം ഉപയോഗിക്കാൻ ഫാക്ട് തീരുമാനിച്ചുവെങ്കിലും, പ്രശ്നം കൂടുതൽ സങ്കീർണ്ണമാവുകയായിരുന്നു. ദ്രവീകൃത വാതകം ഉപയോഗിച്ചു തുടങ്ങിയതോടെ, കേന്ദ്രസർക്കാർ നാഫ്ത ഇന്ധനത്തിനു നൽകിയിരുന്ന സബ്സിഡി നിർത്തലാക്കി.


</doc>
<doc id="222922" url="https://ml.wikipedia.org/wiki?curid=222922" title="സെന്റ് ജോസഫ്സ് ഫൊറോന ദേവാലയം, കൊടകര">
സെന്റ് ജോസഫ്സ് ഫൊറോന ദേവാലയം, കൊടകര

കൊടകര സെ. ജോസഫ്സ് ഫൊറോന പള്ളി കൊടകര ജംഗ്ഷനിൽ ദേശീയപാത 47 ലെ മേല്പ്പാലത്തിനു സമീപം സ്ഥിതി ചെയ്യുന്നു. വിശുദ്ധ യൌസേപ്പ് പിതാവിന്റെ നാമധേയത്തിലുള്ള ഈ ദേവാലയം പ്രദേശത്തെ സ്വതന്ത്ര ഇടവക പള്ളിയായി കരുതുന്നു. 1964ൽ സീറോ മലബാർ കത്തോലിക്കാ സമുദായത്തിന്റെ നിയന്ത്രണത്തിൽ നിർമ്മാണം തുടങ്ങിയ പള്ളി 1970ൽ കൊടകര പരിസരത്തെ സ്വതന്ത്ര ഇടവക പള്ളിയായി ഉയർത്തപ്പെട്ടു. പള്ളിക്കുസമീപത്തായി സഭയുടെ മേൽനോട്ടത്തിൽ പ്രവർത്തിക്കുന്ന സെ. ഡോൺ ബോസ്കോ സ്കൂളും, ഓർഫണേജും, ഹോളി ഫാമിലി വിമൻസ് കോളേജും ഉണ്ട്.


</doc>
<doc id="222924" url="https://ml.wikipedia.org/wiki?curid=222924" title="കൊടകര മഹല്ല് ജുമാ-അത്ത്">
കൊടകര മഹല്ല് ജുമാ-അത്ത്

കൊടകര പഞ്ചായത്തിലെ ഏക മുസ്ലിം ദേവാലയമാണ്‌ കൊടകര മഹല്ല് ജുമാ-അത്ത്. കൊടകരയിലെ മുസ്ലിം മതവിഭാഗത്തിന്റെ ആരാധനാകേന്ദ്രമായ ഈ പള്ളി 1969ൽ സ്ഥാപിക്കപ്പെട്ടു.


</doc>
<doc id="222929" url="https://ml.wikipedia.org/wiki?curid=222929" title="കൊട്ടുവള്ളിക്കാട്">
കൊട്ടുവള്ളിക്കാട്

എറണാകുളം ജില്ലയിൽ വടക്കേക്കര പഞ്ചായത്തിൽ വടക്ക്പടിഞ്ഞാറേ അറ്റത്തുള്ള ഒരു ചെറിയ ഗ്രാമമാണ് കൊട്ടുവള്ളിക്കാട്. വടക്കൻ പറവൂരിനും കൊടുങ്ങല്ലൂരിനും മധ്യത്തിലാണ്‌ കൊട്ടുവള്ളിക്കാട് സ്ഥിതി ചെയ്യുന്നത്.


</doc>
<doc id="222968" url="https://ml.wikipedia.org/wiki?curid=222968" title="ആത്മവിദ്യ">
ആത്മവിദ്യ

വിവിധ ഉപനിഷത്തുകളിലായി പ്രഖ്യാപിതമായ ഒരു മൂല തത്ത്വമാണ് ആത്മവിദ്യ. വിദ്യകളിൽ വെച്ച് ഏറ്റവും ശ്രേഷ്ഠമായ വിദ്യയാണിതെന്ന് ഉപനിഷത്തുകളിൽ പറഞ്ഞിരിക്കുന്നു. നാസ്തികനിലും ആസ്തികനിലും ഒരുപോലെ ജീവിതസന്തുലനം കാത്തു സൂക്ഷിക്കുന്നത് ആത്മവിദ്യയുടെ പ്രത്യക്ഷമോ പരോക്ഷമോ ആയ പ്രഭാവമാണെന്ന് വിശ്വസിക്കുന്നു. പ്രകൃതിയെ സൂക്ഷ്മമായി നിരീക്ഷിക്കാനും അതിന്റെ ഫലം മുങ്കൂട്ടി കാണാനും അതിനനുസരിച്ച് ജീവിതസാഹചര്യങ്ങളെ ക്രമപ്പെടുത്താനും ആത്മവിദ്യ പഠിച്ചെടുത്ത ഒരാൾക്ക് കഴിയുമെന്ന് ഉപനിഷത്ത് പറയുന്നു. ഇത് മനുഷ്യവിദ്യ എന്നും "ശുദ്ധവിദ്യ"എന്നും അറിയപ്പെടുന്നു.

ആത്മവിദ്യയാർജ്ജിച്ച ഒരുവ്യക്തിക്കുമാത്രമേ പ്രകൃതിയെ - തത്ജ്ജന്ന്യമായ ഗുണങ്ങളെ (സ്വഭാവങ്ങളെ) - സൂക്ഷ്മമായി നിരീക്ഷിക്കാനും അവയുടെ ഫലം മുൻകൂട്ടി നിശ്ചയിക്കാനും കഴിയുകയുള്ളു.
നിരീക്ഷണപാടവമുള്ളവരും, സ്വന്തം അനുഭവങ്ങളിൽ നിന്നും മറ്റുള്ളവരുടെ അനുഭവങ്ങളിൽ നിന്നും പാഠം ഉൾക്കൊള്ളുന്നവരും ആയ വ്യക്തികൾ നാസ്തികരായിരുന്നാലും അവരിൽ ആത്മവിദ്യ പരോക്ഷമായി കുടികൊള്ളും. എന്നാൽ ആസ്തികരിൽ ഈശ്വരവിശ്വാസവും, ഈശ്വരകൃപയും ഉണ്ടെങ്കിൽ ഈവിദ്യ വളരെ വേഗം കൈവരും! നസ്തികരെ അപേക്ഷിച്ച് ആസ്തികരിൽ ആത്മവിദ്യ സുവ്യക്തവും ദൃഢവുമാണ്.
ആത്മീയതയെക്കുറിച്ചും, വിവിധ മതങ്ങളെക്കുറിച്ചും സ്വാമി വിവേകാനന്ദനോളം വ്യക്തമായിപ്പറഞ്ഞവർ ഒരുപക്ഷെ ആരും തന്നെയുണ്ടാവില്ല! 

മഹാസത്യാരാധകനായ ഗാന്ധിജി വിവക്ഷിച്ച ’സത്യവും’ ഇതായിരുന്നു!

</doc>
<doc id="222973" url="https://ml.wikipedia.org/wiki?curid=222973" title="ജോർജസ് മെലീസ്">
ജോർജസ് മെലീസ്

മേരി-ജോർജസ്-ജീൻ മെലിയസ് അഥവാ ജോർജസ് മെലീസ്,(ആംഗല ഉച്ചാരണം: /mɛ.li.'ez/); (8 ഡിസംബർ 1861 – 21 ജനുവരി 1938) സിനിമാ വ്യവസായത്തിന്റെ പ്രാരംഭ ഘട്ടത്തിൽ വളരെയധികം സംഭാവനകൾ നൽകിയ ഫ്രാൻസ് സ്വദേശിയായ ഒരു സാങ്കേതിക വിദഗ്ദ്ധനും സംവിധായകനുമായിരുന്നു. സിനിമയിൽ സ്പെഷ്യൽ എഫക്സ്ടുകൾക്ക് നൂതനമായ നൂതനരീതി സ്റ്റോപ്പ് ട്രിക്ക് അവതരിപ്പിച്ചത് ഇദ്ദേഹമാണ്. (ഒരു സീനിൽ ക്യാമറയുടെ പ്രവർത്തനം നിർത്തി, അടുത്ത സീനിൽ തത്സമയം സ്പെഷ്യൽ എഫക്ട്സ് നൽകിക്കൊണ്ട് ചിത്രീകരണം തുടരുകയും, തുടർന്ന് എഡിറ്റിംഗ് വേളയിൽ ഇരു സീനുകളും കൃത്യമായി യോജിപ്പിച്ച് എഫക്ട്സ് അനുഭവവേദ്യമാക്കുകയും ചെയ്യുക എന്നതായിരുന്നു ഈ രീതി). മൾട്ടിപ്പൾ എക്സ്പോഷർ, റ്റൈം ലാപ്സ് ഫോട്ടൊഗ്രഫി, ഡിസോൾവസ് എന്നീ എഫക്ടുകളും അദ്ദേഹം ഉപയോഗിച്ചിരുന്നു. ബ്ലാക് ആൻഡ് വൈറ്റ് ഫിലിമുകൾ മാത്രമുണ്ടായിരുന്ന അക്കാലത്ത് കൈകൊണ്ട് ഫിലിമുകൾക്ക് നിറം നൽകി മെലീസ് വിപ്ലവം സൃഷ്ടിച്ചു. മാജിക്, യന്ത്രവിദ്യ എന്നീക്കാര്യങ്ങളിലുണ്ടായിരുന്ന തന്റെ പാടവത്തെ സിനിമയിലേക്ക് സന്നിവേശിപ്പിച്ച അദ്ദേഹം സിനിമജീഷ്യൻ എന്നും അറിയപ്പെട്ടിരുന്നു. ജോർജസ് മെലീസിന്റെ സൃഷ്ടികളായ ചന്ദ്രനിലേക്കൊരു യാത്ര/ എ ട്രിപ് ടു ദ മൂൺ (1902), അസാദ്ധ്യ യാത്ര/ ദ ഇമ്പോസിബിൾ വോയിജ് (1904) എന്നിവ ആദ്യകാല സയൻസ് ഫിക്ഷൻ സിനിമകളായി വിലയിരുത്തപ്പെടുന്നു. അദ്ദേഹം 1896ൽ പുറത്തിറക്കിയ ഭൂതാധിനിവേശമുള്ള മാളിക/ ദ ഹോണ്ടിഡ് കാസിൽ എന്ന ചിത്രം ഭയാനക സിനിമകളുടെ ഗണത്തിൽപ്പെടുന്നതാണ്. അക്കാലത്തെ സാങ്കേതിക പരിമിതികൾ മൂലം നിശ്ശബ്ദ ചിത്രങ്ങൾ പുറത്തിറക്കാനെ മെലീസിന് കഴിഞ്ഞിരുന്നുള്ളു.

ജീൻ ലൂയിസ് സ്റ്റാനിസ്ലെസ് മെലീസിന്റേയും അദ്ദേഹത്തിന്റെ ഡച്ച് ഭാര്യയായ ജൊഹാനാ-കാതറിൻ ഷൂയെറിങ്ങിന്റേയും മകനായി 1861 ഡിസംബർ 8നാണ് മേരി-ജോർജസ്-ജീൻ മെലിയസ് ജനിക്കുന്നത്. പാരീസിലേക്ക് 1843ൽ താമസം മാറ്റിയ ജോർജസിന്റെ പിതാവ് അവിടെ ഒരു ബൂട്ട് നിർമ്മാണ ഫാക്ടറിയിൽ ജോലി ചെയ്ത് വരുമ്പോഴാണ് കാതറിനെ പരിചയപ്പെടുന്നത്. തുടർന്ന് ഇരുവരും വിവാഹിതരാവുകയും ബോൾവാർഡ് സെയിന്റ് മാർട്ടിനിൽ ഇവർ ഒരു ബൂട്ട് നിർമ്മാണ ഫാക്ടറി സ്ഥാപിക്കുകയും ചെയ്തു. ഈ ദമ്പതിമാർക്ക് യഥാക്രമം ഹെൻറി, ഗാസ്റ്റൺ എന്നീ പുത്രന്മാർ ജനിക്കുകയും ചെയ്തു. മൂന്നാമത്തെ പുത്രനായ ജോർജസിന്റെ വരവോടെ കുടുംബം സമ്പന്നമായിത്തീരുകയും ചെയ്തു. ഏഴാമത്തെ വയസ്സിൽ വിദ്യാർത്ഥിയായിരുന്ന ജോർജസ് മെലീസിന് ഫ്രാങ്കോ-ജർമൻ യുദ്ധത്തിലെ ബോംബ് സ്ഫോടനത്തിൽ പരിക്കേൽക്കുകയും തുടർന്ന് പ്രശസ്തമായ ലൈസി ലൂയിസ് ലേ ഗ്രാൻഡ് എന്ന വിദ്യാലയത്തിൽ പ്രവേശനം നേടുകയും ചെയ്തു. പത്താം വയസ്സിൽ തന്നെ ജോർജസ് മെലീസ് പാവക്കൂത്തുകൾ നടത്തുകയും, പാവകൾ ചരടുകളാൽ ചലിപ്പിക്കപ്പെടുന്ന മാരിയണറ്റ് രീതിയിൽ പ്രാവീണ്യം നേടുകയും ചെയ്തു. 1880ൽ അദ്ദേഹത്തിന്റെ സെക്കന്ററി വിദ്യാഭ്യാസം പൂർത്തിയായി.

വിദ്യാഭ്യാസത്തിന് ശേഷം സഹോദരന്മാർക്കൊപ്പം കുടുംബബിസ്സിനസ് നോക്കി നടത്താനിറങ്ങിയ മെലീസ് തുന്നൽ വിദ്യ സ്വായത്തമാക്കി. മൂന്ന് വർഷത്തെ നിർബന്ധിത പട്ടാള സേവനത്തെത്തുടർന്ന് ജോർജസിനെ പിതാവ് ലണ്ടനിലുള്ള തന്റെ പരിചയക്കാരനടുത്തേക്കയച്ചു. ലണ്ടനിൽ ക്ലാർക്കായി ജോലി ചെയ്ത് വരികേ അദ്ദേഹം മാന്ത്രികവിദ്യയിൽ ആകൃഷ്ടനായി. തുടർന്ന് നാട്ടിലെത്തിയ മെലീസിന് ചിത്രകല അഭ്യസിക്കാൻ താത്പര്യമുണ്ടായിരുന്നെങ്കിലും പിതാവിന്റെ പിന്തുണ ലഭിച്ചില്ല. ഇതോടൊപ്പം വീട്ടുകാരുടെ എതിർപ്പ് വകവെയ്ക്കാതെ യൂജീൻ ഗെനിൻ എന്ന യുവതിയെ വിവാഹം ചെയ്യുകയും ചെയ്തു. ഇവർക്ക് ജൊർജറ്റ് (1888), ആൻഡ്രെ (1901) എന്നീ രണ്ട് കുട്ടികളും പിറന്നു. കുടുംബ ഫാക്ടറിയിൽ ജോലി ചെയ്ത് വരികെ ജോർജസ് സ്റ്റേജിൽ മാജിക് പ്രദർശനങ്ങളും നടത്തി വന്നിരുന്നു. 1888ൽ പിതാവിന്റെ വിരമിക്കലോടു കൂടി മെലീസ് ഫാക്ടറി വിടുകയും തനിക്ക് ലഭിച്ച ഷെയർ ഉപയോഗിച്ച് റൊബർട്ട് ഹൗദിൻ എന്ന ഇൻഡോർ തീയേറ്റർ വാങ്ങുകയും ചെയ്തു. തീയേറ്ററിനൊപ്പം ഉണ്ടായിരുന്ന മെക്കാനിക് യൂജേൻ കാൽമൽ, സ്റ്റേജ് സഹായി ജീന്നെ ഡി'അല്സി എന്നിവരും മെലീസിനൊപ്പം കൂടി. ഇവരിൽ ജീന്നെ ഡി' അല്സി അദ്ദേഹത്തിന്റെ രണ്ടാം ഭാര്യയായിത്തീർന്നു. സംസാരിക്കുന്ന പ്രഫസറുടെ തല വെട്ടുന്നതടക്കമുള്ള അപൂർവ്വ മാന്ത്രിക വിദ്യകൾ മെലീസ് ഈ തീയേറ്ററിൽ അവതരിപ്പിച്ച് പോന്നിരുന്നു.

1895 ഡിസംബർ 28ന് ലൂമിയർ സഹോദരന്മാർ പാരീസിലെ ഗ്രാൻഡ് കഫെയിൽ നടത്തിയ വിശ്വവിഖ്യാതമായ ആദ്യ സിനിമാ പ്രദർശനത്തിന് സന്നിഹിതരായവരുടെ കൂട്ടത്തിൽ മെലീസുമുണ്ടായിരുന്നു. അവരുടെ കൈവശമുണ്ടായിരുന്ന ക്രാമറകളിലൊന്നിന് 10,000 ഫ്രാങ്കിനടുത്ത് വില നൽകാൻ മെലീസ് തയ്യാറായെങ്കിലും ലൂമിയർ സഹോദരന്മാർ വഴങ്ങിയില്ല. തുടർന്ന് ലണ്ടനിലേക്ക് ഫിലിം വാങ്ങാൻ പോയ മെലീസ്, റോബർട്ട് പോൾ എന്നയാളിൽ നിന്നും കൈകൊണ്ട് പ്രവർത്തിപ്പിക്കുന്ന ഒരു ഫിലിം പ്രൊജക്റ്റർ വാങ്ങുകയും, തന്റെ തീയേറ്ററിൽ സ്റ്റേജ് പ്രദർശനങ്ങൾക്കൊപ്പം ചലച്ചിത്ര പ്രദർശനം കൂടി ഏർപ്പെടുത്തുകയും ചെയ്തു. പ്രോജക്ടറിന്റെ സാങ്കേതിക വശങ്ങൾ പഠിച്ച മെലീസ് താനുണ്ടാക്കിയ യന്ത്രമനുഷ്യനിൽ നിന്നും കൂടി വേർപെടുത്തിയ ഭാഗങ്ങൾ ഉപയോഗിച്ച് സ്വയം ഒരു ക്യാമറ നിർമ്മിച്ചു. ലണ്ടനിൽ നിന്നും വരുത്തിയ ദ്വാര രഹിതമായ ഫിലിം മെലീസ് തന്റെ ക്യാമറയിൽ ഉപയോഗിക്കാവുന്ന വിധത്തിൽ മെച്ചപ്പെടുത്തിയെടുത്തു. 1896 മെയ് മാസത്തിൽ മെലീസ് ചിത്രീകരണം ആരംഭിച്ചു. 1896ൽ അദ്ദെഹവും റീലസ് എന്നയാളും ചേർന്ന് സ്റ്റാർ- ഫിലിം കമ്പനിക്ക് തുടക്കമിട്ടു. ലൂമിയ ചിത്രങ്ങളുടെ അനുകരണമായിരുന്നു മെലീസിന്റെ ആദ്യ ചലച്ചിത്രങ്ങളെന്നിരുന്നാലും സ്പെഷ്യൽ എഫക്റ്റുകൾ സന്നിവെശിപ്പിച്ച് നിർമ്മിച്ച 'ഭയാനക രാത്രി/ ടെറിബിൾ നൈറ്റ്' പോലെയുള്ള ചിത്രങ്ങളിലൂടെ അദ്ദേഹം കാണികളെ അത്ഭുത പരവശരാക്കി. 
'അപ്രത്യക്ഷയാകുന്ന സ്ത്രീ/ വാനിഷിംഗ് ലേഡി' എന്നീ ചിത്രത്തിലൂടെ അപ്രത്യക്ഷമാക്കൽ സാങ്കേതിക വിദ്യ അദ്ദെഹം അവതരിപ്പിച്ചു. 1896 ൽ 78 ചലച്ചിത്രങ്ങളും, 1897ൽ 53 ചലച്ചിത്രങ്ങളും അദ്ദേഹം നിർമിച്ചു. ഡോക്യുമെന്ററികൾ, യക്ഷിക്കഥകൾ, മന്ത്ര വിദ്യകൾ, ചരിത്ര നിമിഷങ്ങൾ, ഹാസ്യം എന്നീ വിഭാഗങ്ങളിൽപ്പെടുത്താവുന്ന നിരവധി ചിത്രങ്ങൽ അദ്ദേഹം നിർമ്മിച്ചു. മനുഷ്യൻ ചന്ദ്രനിൽ കാലുകുത്തുന്നതിനെക്കുറിച്ച് ആലോചിച്ചിട്ട് പോലുമില്ലാത്ത കാലത്ത് എ ട്രിപ് ടു ദ മൂൺ എന്ന ചന്ദ്രനിലെക്ക് ഒരു കൂട്ടം ആളുകൾ ഒരു റോക്കറ്റിലേറി യാത്രയാകുന്ന കഥ പറയുന്ന ചലച്ചിത്രം നിർമ്മിച്ച് അദ്ദേഹം ജനതയെ അമ്പരപ്പിച്ചു. 1899 ൽ ഇറങ്ങിയ മെലീസിന്റെ 'ക്ലിയോപാട്ര' എന്നെ ഹൊറർ ചിത്രം കണ്ടവർ ഭയം മൂലം അലറിക്കരഞ്ഞതായി രേഖപ്പെടുത്തിയിട്ടുണ്ട് (2005 ൽ ആണ് ഈ ചിത്രത്തിന്റെ പ്രിന്റ് പാരീസിൽ നിന്നും കണ്ടെടുക്കാനായത്). ഏഴ് മിനിറ്റ് ദൈർഘ്യമുള്ള, ഇരുപതു സീനുകൾ ഉള്ള, മുപ്പത്തഞ്ച് പേർ അഭിനയിച്ച 'സിൻഡ്രല' എന്ന മെലീസ് ചിത്രം യൂറോപ്പിലും, അമേരിക്കയിലും വൻ പ്രചാരം നേടി. 1900ൽ 13 മിനിറ്റ് ദൈർഘ്യമുള്ള 'ജോൻ ഓഫ് ആർക്ക്' ഉൾപ്പെടെയുള്ള് 33 ചിത്രങ്ങൽ മെലീസ് നിർമ്മിച്ചു. ഇതേ വർഷം ഇറങ്ങിയ 'ബാഹ്മിൺ ആൻഡ് ബട്ടർ ഫ്ലൈ' എന്ന ചിത്രത്തിൽ ഒരു ശലഭപ്പുഴുവിനെ ചിറകുകളുള്ള ഒരു സുന്ദരിയാക്കി മാറ്റുന്ന ബ്രാഹ്മണൻ സ്വയം ശലഭപ്പുഴുവായി മാറുന്ന കാഴ്ചയാണുള്ളത്. തന്റെ മിക്ക ചലച്ചിത്രങ്ങളിലും, മെലീസും, ഭാര്യയും അഭിനയിക്കുകയും ചെയ്തിരുന്നു. 1902ലാണ് മെലീസിന്റെ എറ്റവും പ്രസിദ്ധമായ ചിത്രം 'എ ട്രിപ് ടു ദി മൂൺ' ജനിക്കുന്നത്.

1907 മുതൽ മെലീസിന്റെ ചലച്ചിത്ര സപര്യക്ക് അസ്വാരസ്യങ്ങൾ നേരിടേണ്ടി വന്നു. തോമസ് ആൽ‌വ എഡിസൺ സ്താപിച്ച മോഷൻ പിക്ചർ പേറ്റന്റ് കമ്പനി നടപ്പിൽ വരുത്തിയ നിയമങ്ങൾ മൂലം മെലീസിന് ആഴ്ചതോറും 1000 അടി ഫിലിം നൽകേണ്ടതായി വന്നു. മെലീസിന്റെ സഹോദരൻ ഇതേ സമയം അമേരിക്കയിൽ മറ്റൊരു സ്റ്റുഡിയോ സ്ഥാപിച്ച് മെലീസിനെ സഹായിക്കാൻ ശ്രമിച്ചെങ്കിലും വേണ്ടത്ര വിജയിച്ചില്ല. 1907ൽ പുറത്തിറങ്ങിയ ‘ഹോഗ് സമാധാന ചർച്ച/ ഹോഗ് പീസ് കോൺഫറൻസ്’ എന്ന ചിത്രത്തോടുകൂടി മെലീസ് ചലച്ചിത്ര നിർമ്മാണത്തിൽ നിന്നും പിൻവാങ്ങുകയും. 1909ൽ സ്റ്റാർ ഫിലിം കമ്പനി സിനിമാ നിർമ്മാണം അവസാനിപ്പിക്കുകയും ചെയ്തു. ഇതോടൊപ്പം എഡിസൺ ഉൾപ്പെടെയുള്ള അമേരിക്കൻ സിനിമാ നിർമ്മാതാക്കളുടെ മേൽക്കോയ്മ അംഗീകരിക്കാൻ മെലീസ് ഒട്ട് തയ്യാറായതുമില്ല. എന്നാ‍ൽ ഇതേ വർഷം തന്നെ മെലീസ് ചലച്ചിത്ര നിർമ്മാണം പുനരാരംഭിച്ചു. 1910ൽ അദ്ദേഹം 14 ചിത്രങ്ങൾ പുറത്തിറക്കി. മുന്തിയ ലെൻസുകളും, ഔട്ട് ഡൊർ ഷൂട്ടിംങ്ങുകളും ഉപയോഗിച്ച 54 മിനിറ്റ് ദൈർഘ്യമുള്ള ‘സിൻഡ്രല്ലയോ സ്ഫടിക പാദുകമോ/ സിൻഡ്രല ഒർ ദ് ഗ്ലാസ് സ്ലിപ്പർ’ എന്നീ ചിത്രങ്ങൾ ഒരുക്കി അദ്ദേഹം വീണ്ടും കാണികളെ വിസ്മയിപ്പിച്ചു. സഹായികൾ ചലിപ്പിക്കുന്ന രാക്ഷസ രൂപങ്ങളും മറ്റും ഇക്കാലയളവിൽ മെലീസ് ചലച്ചിത്രങ്ങളിൽ ധാരാളമായി ഉപയോഗിച്ചു. 

1914 ഒന്നാം ലോക മഹായുദ്ധം ആരംഭിച്ചതോടു കൂടി മെലീസിന് കാലിടറി. സിനിമാ വ്യവസായം പ്രതിസന്ധിയിലായി. പല പ്രിന്റുകളും വ്യാവസായിക ആവശ്യത്തിനായി ഉരുക്കി ഉപയോഗിക്കാൻ വേദനയോടു കൂടി വിട്ട് കൊടുക്കേണ്ടിയും വന്നു. ലഭ്യമായ മെലീസ് ചിത്രങ്ങളെല്ലാം തന്നെ സംരക്ഷിക്കപ്പെട്ടിട്ടുണ്ട്. 1920തോടു കൂടി മുഖ്യധാരയിൽ നിന്നും പിൻ വാങ്ങിയ മെലീസ് ഒരു ചെറിയ കളിപ്പാട്ടക്കട നടത്തിയിരുന്നു. പിന്നീട് അദ്ദേഹം ചിത്രമെഴുത്തും, ചലച്ചിത്ര ചർച്ചകളുമായി മടങ്ങിയെത്തി. 1931ൽ ലൂയിസ് ലൂമിയർ അദ്ദേഹത്തെ ‘ലീജിയൺ ഒഫ് ഓണർ’ നൽകി ആദരിച്ചു. 1932ൽ സിനിമാ സൊസൈറ്റിയുടെ ആദരവും മെലീസ് കുടുംബത്തെ തേടിയെത്തി. 1937 മധ്യത്തോട് കൂടി മെലീസിന്റെ ആരോഗ്യനില വഷളാവുകയും പാരീസിലെ ലിയോ പോഡ് ബെലാൻ ഹോസ്പിറ്റലിൽ പ്രവേശിപ്പിക്കുകയും ചെയ്തു. അർബുദ ബാധിതനായിരുന്ന അദ്ദേഹം 1938 ജനുവരി 21 ന് അന്തരിച്ചു. പെരെ ലെചൈസ് സെമിത്തേരിയിലാണ് അദ്ദേഹത്തെ അടക്കം ചെയ്തിട്ടുള്ളത്.

മെലീസ് പുറത്തിറക്കിയ ചില ശ്രദ്ധേയമായ ചലച്ചിത്രങ്ങൾ



</doc>
<doc id="222975" url="https://ml.wikipedia.org/wiki?curid=222975" title="പാലക്കയംതട്ട്">
പാലക്കയംതട്ട്

കണ്ണൂർ ജില്ലയിലെ നടുവിൽ പഞ്ചായത്തിൽ ഉൾപ്പെടുന്ന സ്ഥലമാണ് പാലക്കയംതട്ട്. പശ്ചിമഘട്ടമലനിരകൾ ഉൾപ്പെടുന്ന ഈ പ്രദേശം പരിസ്ഥിതി ദുർബല പ്രദേശം കൂടിയാണ്. അപൂർവയിനം ഔഷധസസ്യങ്ങളും പക്ഷികളും ജീവജാലങ്ങളും ഈ പ്രദേശത്തുണ്ട് . പാലക്കായ് മരം തട്ട് ആണ് പിന്നീട് പാലക്കയം തട്ട് ആയതെന്ന് പറയപ്പെടുന്നു. നടുവിൽ ടൗണിൽ നിന്ന് മണ്ടളം ജംഗ്ഷൻ വഴി പാലക്കയംതട്ടിലെത്താം. വലിയതോതിലുള്ള വിനോദ സഞ്ചാരികളുടെ വരവ് ഈ ജൈവവൈവിധ്യ പ്രധാനമായ സ്ഥലത്തിന് ഇപ്പോൾ ഭീഷണിയായിട്ടുണ്ട്.

തളിപ്പറമ്പുനിന്നും കൂർഗ് പാതയിൽ 28 കിലോമീറ്റർ അകലെയാണ് പാലക്കയം തട്ട്. കൂർഗ് പാതയിൽ കാഞ്ഞിരങ്ങോട്, ചപ്പാരപ്പടവ് വഴി നടുവിൽ എത്താം. അവിടെ നിന്ന് ഇടത്തോട്ട് തിരിഞ്ഞ് മണ്ടലം എന്ന സ്ഥലത്തുനിന്നും 5 കിമി കയറ്റം കയറണം പാലക്കയത്ത് എത്തുവാൻ. പലരും ജീപ് സർവീസ് ആണ് ഉപയോഗിക്കുന്നതെങ്കിലും ഒരുവിധം എല്ലാ ഇടത്തരം-ചെറു വാഹനങ്ങളും പാലക്കയം വരെ എത്തും. 


</doc>
<doc id="222976" url="https://ml.wikipedia.org/wiki?curid=222976" title="ഒടുവള്ളി">
ഒടുവള്ളി

കണ്ണൂർ ജില്ലയിലെ തളിപ്പറമ്പിനും ആലക്കോടിനും ഇടയിലുള്ള സ്ഥലമാണ് ഒടുവള്ളി. ചപ്പാരപ്പടവ് ഗ്രാമപഞ്ചായത്തിലാണ് ഒടുവള്ളി സ്ഥിതിചെയ്യുന്നത്.


</doc>
<doc id="222980" url="https://ml.wikipedia.org/wiki?curid=222980" title="കരുവൻചാൽ">
കരുവൻചാൽ

കണ്ണൂർ ജില്ലയിലെ നടുവിൽ ഗ്രാമപഞ്ചായത്തിലെ ഒരു പ്രദേശമാണു് കരുവൻചാൽ. ആലക്കോട് ഗ്രാമപഞ്ചായത്തിലാണ് കരുവൻചാൽ സ്ഥിതിചെയ്യുന്നത്.


</doc>
<doc id="222985" url="https://ml.wikipedia.org/wiki?curid=222985" title="പുലിക്കുരുമ്പ">
പുലിക്കുരുമ്പ

കണ്ണൂർ ജില്ലയിലെ നടുവിൽ പഞ്ചായത്തിൽ ഉൾപ്പെടുന്ന ഒരു പ്രദേശമാണ് പുലിക്കുരുമ്പ. കുടിയേറ്റ കർഷകരാണ് ഭൂരിഭാഗവും ഇവിടെ താമസിക്കുന്നത്. കുടിയേറ്റത്തിന് ശേഷം ഇന്ന് ആധുനിക സൗകര്യങ്ങളുള്ള ചെറുപട്ടണമായി പുലിക്കുരുമ്പ മാറിക്കഴിഞ്ഞു. 
ആറുപതിറ്റാണ്ട് മുൻപുവരെ ഇത് വനപ്രദേശം ആയിരുന്നു. ആദ്യകാലത്ത് കരിമ്പാലർ എന്ന ആദിവാസി വിഭാഗം മാത്രമായിരുന്നു ഇവിടെ അധിവസിച്ചിരുന്നത്. അരങ്ങ്, കോട്ടയംതട്ട്, പുല്ലംവനം എന്നീ സ്ഥലങ്ങളിലായിരുന്നു ഇവർ കൂട്ടമായി ജീവിച്ചിരുന്നത്.

കോട്ടയംതട്ടിലെ പുലിചാമുണ്ഡി തെയ്യവുമായി ബന്ധപ്പെട്ടാണ് പുലിക്കുരുമ്പ എന്ന പേര് രൂപം കൊണ്ടത്. "പുലി കൂർമ്പ" (പുലികുരുംബ, പുലികുറുമ്പ) ഭഗവതിയുടെ നാട്. ഈ പദത്തിൽനിന്നാണ് പുലിക്കുരുമ്പ എന്ന സ്ഥലനാമം ഉണ്ടായത്. മനുഷ്യരുടെ സാന്നിധ്യമോ നിഴലുപോലുമോ ഈ തെയ്യത്തിൻറെ കോലത്തിനു മുന്നിൽ പതിയരുത്. വളരെ ദൂരെ നിന്ന് വാദ്യമേളക്കാർ കൊട്ടുകയും സ്ഥാനത്ത് തെയ്യം ഉറഞ്ഞാടുകയുമാണ് ചെയ്യുന്നത്. ഇപ്പോഴും ഈ മനുഷ്യർ കാലുകുത്താത്ത സ്ഥലം കോട്ടയംതട്ടിലെ ആദിവാസി കോളനികൾക്ക് സമീപത്തുണ്ട്.




പുലിക്കുരുമ്പയിലേക്ക് തളിപ്പറമ്പിൽ നിന്നും, കുടിയേറ്റ പ്രദേശങ്ങളായ ചെമ്പേരി, കുടിയാന്മല എന്നിവിടങ്ങളിൽ നിന്നും ബസ്, ഓട്ടോ, ജീപ്പ് സർവീസുകൾ ഉണ്ട്.



</doc>
<doc id="222993" url="https://ml.wikipedia.org/wiki?curid=222993" title="ചപ്പാരപ്പടവ്">
ചപ്പാരപ്പടവ്

കണ്ണൂർ ജില്ലയിലെ ഒരു ഗ്രാമമാണ് ചപ്പാരപ്പടവ്. കൂവേരി,കോട്ടക്കാനം ,തെരണ്ടി തുടങ്ങിയവ ചപ്പാരപ്പടവ് ഗ്രാമത്തിൻറെ ഭാഗങ്ങളാണ്, ചപ്പാരപ്പടവിൽ 14883 പേർ താമസിക്കുന്നു.


</doc>
<doc id="223053" url="https://ml.wikipedia.org/wiki?curid=223053" title="അഴകൊത്ത മഹാദേവ ക്ഷേത്രം">
അഴകൊത്ത മഹാദേവ ക്ഷേത്രം

പാലക്കാട്‌ ജില്ലയിലെ പ്രധാനപ്പെട്ട ശിവക്ഷേത്രങ്ങളിലൊന്നാണ് അഴകൊത്ത മഹാദേവ ക്ഷേത്രം. പാലക്കാട്‌ പട്ടണത്തിൽ നിന്നും തെക്ക് ഭാഗത്തായി പാലക്കാട്‌ -തൃശ്ശൂർ റൂട്ടിൽ , ദേശീയപാത 47 കടന്നു പോകുന്ന കുഴൽമന്ദം എന്ന പ്രദേശത്ത് ദേശീയ പാതയിൽ നിന്ന് രണ്ടു കിലോമീറ്റർ പടിഞ്ഞാറ് ഭാഗത്തായാണ് ഈ ക്ഷേത്രം സ്ഥിതിചെയ്യുന്നത്. പ്രധാനദേവത ഉഗ്രമൂർത്തിയായ ശിവനാണ്. കോഴിക്കോട് സാമൂതിരി രാജ വക ആണ് ഈ ക്ഷേത്രം. 

ധനു മാസത്തിലെ ആറാട്ടുത്സവം ആണ് പ്രധാന ഉത്സവം. 
. കുംഭ മാസത്തിലെ ശിവരാത്രിയും പ്രധാനമാണ്.


</doc>
<doc id="223055" url="https://ml.wikipedia.org/wiki?curid=223055" title="സുഷമാ സ്വരാജ്">
സുഷമാ സ്വരാജ്

16-മത് ലോകസഭയിലെ ക്യാബിനറ്റ് മന്ത്രിയും ഭാരതീയ ജനതാ പാർട്ടി അംഗവും, 15-മത് ലോകസഭയിൽ പ്രതിപക്ഷനേതാവുമായിരുന്നു സുഷമാ സ്വരാജ് ( (ജനനം 14 ഫെബ്രുവരി 1953). ഒരു മികച്ച പ്രാസംഗിക കൂടിയാണ് സുഷമാ സ്വരാജ്. ലോക സഭയിലെ വളരെ മുതിർന്ന നേതാവുകൂടിയായ ഇവർ പത്ത് തിരഞ്ഞെടുപ്പുകളിൽ മത്സരിച്ചിട്ടുണ്ട്. ഡെൽഹിയുടെ ആദ്യ വനിതാമുഖ്യമന്ത്രി എന്ന ബഹുമതിയും സുഷമാ സ്വരാജിനുള്ളതാണ് (12 ഒക്ടോബർ 1998 മുതൽ 3 ഡിസംബർ 1998). ഹരിയാന നിയമസഭ കണ്ട ഏറ്റവും പ്രായം കുറഞ്ഞ മന്ത്രി എന്ന സ്ഥാനവും സുഷമാ സ്വരാജിനുള്ളതാണ് . 1977 ൽ ഇവർ ഹരിയാന നിയമസഭയിൽ, ദേവിലാലിന്റെ നേതൃത്വത്തിലുള്ള മന്ത്രിസഭയിൽ തൊഴിൽ വകുപ്പ് മന്ത്രിയായി സത്യപ്രതിജ്ഞ ചെയ്യുമ്പോൾ കേവലം 25 വയസ്സായിരുന്നു പ്രായം.

ഹരിയാനയിലുള്ള പാൽവാൽ എന്ന സ്ഥലത്താണ് സുഷമാ സ്വരാജ് ജനിച്ചത്. അച്ഛൻ ഹർദേവ് ശർമ്മ അറിയപ്പെടുന്ന ഒരു ആർ.എസ്.എസ് പ്രവർത്തകനായിരുന്നു. കുട്ടിക്കാലത്തു തന്നെ അസാമാന്യ ഓർമ്മശക്തി പ്രകടിപ്പിച്ചിരുന്നു സുഷമ. സംസ്കൃതവും, രാഷ്ട്രശാസ്ത്രവും ഐഛിക വിഷയമായെടുത്ത് അവർ ബിരുദം കരസ്ഥമാക്കി. പഞ്ചാബ് സർവ്വകലാശാലയിൽ നിന്നും നിയബിരുദം നേടിയശേഷം സുപ്രീംകോടതിയിൽ വക്കീൽ ആയി ജോലി നോക്കാൻ തുടങ്ങി . 1970 ൽ അഖില ഭാരതീയ വിദ്യാർത്ഥി പരിഷത്ത് എന്ന വിദ്യാർത്ഥി സംഘടനയിലൂടെയാണ് സുഷമ രാഷ്ട്രീയത്തിലേക്ക് കാൽവെക്കുന്നത്. വിദ്യാർത്ഥി ജീവിതത്തിൽ തന്നെ സുഷമ അറിയപ്പെടുന്ന ഒരു പ്രാസംഗിക ആയിരുന്നു.

വിദ്യാർത്ഥി രാഷ്ട്രീയത്തിൽ നിന്നും സുഷമ ദേശീയ രാഷ്ട്രീയത്തിലേക്ക് ഉയർന്നു. 1975 ലെ അടിയന്തരാവസ്ഥക്കെതിരേ ശക്തമായ പ്രചാരണം നടത്തി. 1977 മുതൽ 1982 വരേയും, 1987 മുതൽ 90 വരേയും ഹരിയാന നിയമസഭയിൽ അംഗമായിരുന്നു. ഹരിയാനയിൽ ബി.ജെ.പി-ലോക്ദൾ സഖ്യത്തിലൂടെ അധികാരത്തിൽ വന്ന മന്ത്രിസഭയിൽ സുഷമാസ്വരാജ് വിദ്യാഭ്യാസ മന്ത്രിയായിരുന്നു. ദേവിലാൽ ആയിരുന്നു മുഖ്യമന്ത്രി. വളരെ ചുരുങ്ങിയ കാലത്തിനുള്ളിൽ തന്നെ അവരുടെ നേതൃത്വപാടവം, ബി.ജെ.പിയുടെ സംസ്ഥാന പ്രസിഡന്റ് എന്ന സ്ഥാനത്തേക്ക് സുഷമയെ ഉയർത്തി. പാകിസ്താനിൽ നിന്നുള്ള ബാലന് ഇന്ത്യയിൽ ചികിത്സ ലഭ്യമാക്കിയത് വിവിധ മേഖലകളിൽ നിന്നുള്ള പ്രശംസ പിടിച്ചു പറ്റി. 

1990 ഏപ്രിലിൽ സുഷമാ സ്വരാജ് രാജ്യസഭയിലേക്ക് തിരഞ്ഞെടുക്കപ്പെട്ടു. 1990 മുതൽ 1996 വരെയുള്ള കാലഘട്ടത്തിലേക്കായിരുന്നു ഇത്. 1996 ൽ പതിനൊന്നാം ലോകസഭയിലേക്ക് ദക്ഷിണ ഡെൽഹിയിൽ നിന്നും തിരഞ്ഞെടുക്കപ്പെട്ടു . കോൺഗ്രസ്സിലെ പ്രബലനായിരുന്ന കപിൽ സിബലിനേയായിരുന്നു അന്ന് സുഷമ പരാജയപ്പെടുത്തിയത്. 114006 വോട്ടുകളുടെ വ്യത്യാസത്തിനായിരുന്നു ലോകസഭയിലേക്കുള്ള സുഷമയുടെ കന്നി വിജയം . 13 ദിവസം മാത്രം ആയുസ്സുണ്ടായിരുന്ന ആ മന്ത്രിസഭയിൽ സുഷമ, ഇൻഫർമേഷൻ ആന്റ് ബ്രോഡ്കാസ്റ്റിംഗ് വകുപ്പ് മന്ത്രിയായിരുന്നു. തുടർന്നു നടന്ന തിരഞ്ഞെടുപ്പിൽ സുഷമ വീണ്ടും അതേ മണ്ഡലത്തിൽ നിന്നും 12-ആം ലോകസഭയിലേക്കു തിരിച്ചെത്തി. ഇന്ത്യൻ നാഷണൽ കോൺഗ്രസ്സിലെ അജയ് മാക്കനെയാണ് 116713 വോട്ടുകളുടെ ഭൂരിപക്ഷത്തിൽ സുഷമ പരാജയപ്പെടുത്തിയത് . വാജ്പേയി മന്ത്രി സഭയിൽ വീണ്ടും ഇൻഫർമേഷൻ ആന്റ് ബ്രോഡ്കാസ്റ്റിംഗ് വകുപ്പിന്റെ നേതൃത്വം ഏറ്റെടുത്തു. ഇത്തവണ ടെലികമ്മ്യൂണിക്കേഷൻ വകുപ്പിന്റെ അധിക ചുമതല കൂടിയുണ്ടായിരുന്നു.

1998 ൽ കേന്ദ്രമന്ത്രിസഭയിൽ നിന്നും രാജിവെച്ച് അവർ ഡെൽഹി നിയമസഭയിലേക്കു മത്സരിച്ചു. ഡെൽഹിയിലെ ഹൗസ് ഖാസ് മണ്ഡലത്തിൽ കോൺഗ്രസ്സിന്റെ പ്രൊഫസർ കിരൺ വാലിയെ ആണ് സുഷമ പരാജയപ്പെടുത്തിയത് . സുഷമസ്വരാജ് ഡെൽഹിയുടെ ആദ്യത്തെ വനിതാ മുഖ്യമന്ത്രിയായി ചുമതലയേറ്റു.

1999 ൽ കർണ്ണാടകയിലെ ബെല്ലാരിയിൽ നിന്നും കോൺഗ്രസ്സിന്റെ സോണിയാ ഗാന്ധിക്കെതിരേ മത്സരിക്കാൻ പാർട്ടി സുഷമാ സ്വരാജിനോടാവശ്യപ്പെട്ടു. പാരമ്പര്യമായി കോൺഗ്രസ്സിനെ മാത്രം തുണയ്ക്കുന്ന ഒരു മണ്ഡലമാണ് ബെല്ലാരി. വളരെ ചുരുങ്ങിയ ദിവസത്തെ തിരഞ്ഞെടുപ്പു പര്യടനം കൊണ്ടു മാത്രം ബി.ജെ.പിക്ക് യാതൊരു അടിത്തറയുമില്ലാത്ത ബെല്ലാരി മണ്ഡലത്തിൽ സുഷമ 3,58,550 വോട്ടുകൾ നേടി . 56,100 വോട്ടുകൾക്കാണ് സുഷമ അന്ന് പരാജയപ്പെട്ടത് .

ഏപ്രിൽ 2000 ത്തിൽ ഉത്തർപ്രദേശിൽ നിന്നും സുഷമ രാജ്യസഭയിലേക്ക് തിരഞ്ഞെടുക്കപ്പെട്ടു. ഉത്തർപ്രദേശിൽ നിന്നും, ഉത്തരാഖണ്ഡ് വേർപെടുത്തിയപ്പോൾ സുഷമ ഉത്തരാഖണ്ഡ് മണ്ഡലത്തിൽ നിന്നുള്ള രാജ്യസഭാംഗം ആയി മാറ്റപ്പെട്ടു . സുഷമാ സ്വരാജിന്റെ കഴിവും രാഷ്ട്രീയ പക്വതയും അവരെ കേന്ദ്ര മന്ത്രി സഭയിലെത്തിച്ചു. സെപ്തംബർ 2000 മുതൽ ജനുവരി 2003 വരെ സുഷമ ഇൻഫർമേഷൻ ആന്റ് ബ്രോഡ്കാസ്റ്റിംഗ് വകുപ്പിന്റെ മന്ത്രി ആയിരുന്നു. പിന്നീട്, ജനുവരി 2003 മുതൽ മെയ് 2004 വരെ ആരോഗ്യ-കുടുംബക്ഷേമ വകുപ്പിന്റെ സ്വതന്ത്ര ചുമതലയുള്ള മന്ത്രിയായി മാറി.

ഇറ്റാലിയൻ പൗരത്വം കയ്യാളുന്ന സോണിയാ ഗാന്ധി ഇന്ത്യയുടെ പ്രധാനമന്ത്രിയായാൽ താൻ, തല മുണ്ഡനം ചെയ്ത്, വെള്ള സാരിയുടുത്ത് ധാന്യങ്ങൾ മാത്രം ഭക്ഷിച്ച് വെറു നിലത്തു കിടന്നു ജീവിക്കും എന്ന പ്രസ്താവന വളരെയധികം ഒച്ചപ്പാടുണ്ടാക്കി. ഈ പ്രസ്താവനയുടെ പേരിൽ സുഷമ ധാരാളം വിമർശനങ്ങൾ ക്ഷണിച്ചു വരുത്തി. എന്നാൽ താൻ, ധീര യോദ്ധാവായിരുന്ന മഹാറാണ പ്രതാപിന്റെ കാലടികൾ പിന്തുടരുക മാത്രമാണെന്ന് വിമർശനങ്ങൾക്ക് മറുപടിയായി സുഷമ പറയുകയുണ്ടായി. ഏപ്രിൽ 2006 ൽ സുഷമ വീണ്ടും രാജ്യസഭയിലേക്കു തിരഞ്ഞെടുക്കപ്പെട്ടു. ഇത്തവണ മദ്ധ്യപ്രദേശ് സംസ്ഥാനത്തിന്റെ നാമനിർദ്ദേശത്തിലാണ് അവർ രാജ്യസഭയിലെത്തിയത്. ഇക്കാലയളവിൽ രാജ്യസഭയിലെ ബി.ജെ.പിയുടെ ഉപാദ്ധ്യക്ഷ ആയിരുന്നു സുഷമ. 2009 ലെ പൊതു തിരഞ്ഞെടുപ്പിൽ മദ്ധ്യപ്രദേശിലെ വിദിഷ മണ്ഡലത്തിൽ നിന്നും സുഷമ വീണ്ടും ലോക സഭയിലെത്തി. തൊട്ടടുത്ത എതിർസ്ഥാനാർത്ഥിയേക്കാൾ ഏതാണ്ട് 4,00,000 വോട്ടുകളുടെ ഭൂരിപക്ഷത്തിലാണ് സുഷമ ആ തിരഞ്ഞെടുപ്പിൽ വിജയിച്ചത്. സമാജ് വാദി പാർട്ടിയിലെ, ചൗധരി മുനാബ്ബർ സലിം ആയിരുന്നു സുഷമയുടെ പ്രധാന എതിരാളി 

ഡിസംബർ 2009 മുതൽ സുഷമാ സ്വരാജ് പതിനഞ്ചാം ലോകസഭയിൽ പ്രതിപക്ഷനേതാവിന്റെ പദവി അലങ്കരിക്കുന്നു .

സുപ്രീംകോടതിയിലെ മുതിർന്ന വക്കീലായ സ്വരാജ് കൗശലിനെ വിവാഹം കഴിച്ചു. 1990-1993 കാലഘട്ടത്തിൽ മിസോറാം സംസ്ഥാനത്തിന്റെ ഗവർണർ ആയിരുന്നു സ്വരാജ് കൗശൽ. തന്റെ മുപ്പത്തി ഏഴാമത്തെ വയസ്സിലാണ് സ്വരാജ് ആദ്യമായി ഗവർണർ പദം അലങ്കരിക്കുന്നത്. 1998 മുതൽ 2004 വരെ സ്വരാജ് കൗശൽ പാർലമെന്റംഗമായിരുന്നു. 1998 ൽ സ്വരാജ് രാജ്യസഭാംഗമായിരുന്നു, അതേസമയം തന്നെ സുഷമ ലോകസഭാംഗവും ആയിരുന്നു. 2000-2004 കാലഘട്ടത്തൽ ഇരുവരും രാജ്യസഭാംഗങ്ങളായിരുന്നു. ഏക മകൾ ഭാൻസുരി സ്വരാജ്, ഓക്സ്ഫോർഡ് സർവ്വകലാശാലയിൽ നിന്നും നിയമബിരുദം കരസ്ഥമാക്കിയശേഷം സുപ്രീംകോടതിയിൽ വക്കീൽ ആയി സേവനം അനുഷ്ഠിക്കുന്നു.



</doc>
<doc id="223071" url="https://ml.wikipedia.org/wiki?curid=223071" title="ചുഴലിക്കാറ്റ്">
ചുഴലിക്കാറ്റ്

ശക്തമായ കാറ്റും പേമാരിയും സൃഷ്ടിച്ചുകൊണ്ട് ഒരു ന്യൂനമർദ്ദ കേന്ദ്രത്തിനുചുറ്റും ചുഴറ്റിനിൽക്കുന്ന കൊടുങ്കാറ്റുകളുടെ ഒരു കൂട്ടമാണ് ചുഴലിക്കാറ്റ്.



</doc>
<doc id="223074" url="https://ml.wikipedia.org/wiki?curid=223074" title="സെൻട്രൽ പൊയിലൂർ">
സെൻട്രൽ പൊയിലൂർ

കണ്ണൂർ ജില്ലയിലെ കൂത്തുപറമ്പ് ബ്ലോക്കിലെ തൃപ്പങ്ങോട്ടൂർ ഗ്രാമപഞ്ചായത്തിൽ ഉൾപ്പെടുന്ന ഒരു ഗ്രാമമാണു് സെൻട്രൽ പൊയിലൂർ. ഇവിടത്തെ പിൻകോഡ് 670693 ആണു്.

തൃപ്പങ്ങോട്ടൂർ ഗ്രാമപഞ്ചായത്തിലെ ആറാം വാർഡാണ് സെൻട്രൽ പൊയിലൂർ. 2010ലെ പഞ്ചായത്ത് തെരഞ്ഞെടുപ്പിൽ ഇവിടെ വിജയിച്ചത് സി.പി.ഐ.(എം) ലെ ടി. കെ. ശങ്കരൻമാസ്റ്ററാണ്.


</doc>
<doc id="223076" url="https://ml.wikipedia.org/wiki?curid=223076" title="പുല്ലായിത്തോട്">
പുല്ലായിത്തോട്

കണ്ണൂർ ജില്ലയിലെ കൂത്തുപറമ്പ് ബ്ലോക്കിലെ തൃപ്പങ്ങോട്ടൂർ ഗ്രാമപഞ്ചായത്തിൽ ഉൾപ്പെടുന്ന ഒരു ഗ്രാമമാണു് പുല്ലായിത്തോട്. ഇവിടത്തെ പിൻകോഡ് 670693 ആണു്.

തൃപ്പങ്ങോട്ടൂർ ഗ്രാമപഞ്ചായത്തിലെ മൂന്നാം വാർഡാണ് പുല്ലായിത്തോട്. 2010ലെ പഞ്ചായത്ത് തെരഞ്ഞെടുപ്പിൽ വനിതാ വാർഡായ ഇവിടെ വിജയിച്ചത് സോഷ്യലിസ്റ്റ് ജനതയിലെ പി. ഷെറീനയാണ്.


</doc>
<doc id="223077" url="https://ml.wikipedia.org/wiki?curid=223077" title="ചമതക്കാട്">
ചമതക്കാട്

കണ്ണൂർ ജില്ലയിലെ കൂത്തുപറമ്പ് ബ്ലോക്കിലെ തൃപ്പങ്ങോട്ടൂർ ഗ്രാമപഞ്ചായത്തിൽ ഉൾപ്പെടുന്ന ഒരു ഗ്രാമമാണു് ചമതക്കാട്. ഇവിടത്തെ പിൻകോഡ് 670693 ആണു്.

തൃപ്പങ്ങോട്ടൂർ ഗ്രാമപഞ്ചായത്തിലെ നാലാം വാർഡാണ് ചമതക്കാട്. 2010ലെ പഞ്ചായത്ത് തെരഞ്ഞെടുപ്പിൽ ഇവിടെ വിജയിച്ചത് ബി.ജെ.പി.യിലെ വി.പി. സുരേന്ദ്രനാണ്.


</doc>
<doc id="223078" url="https://ml.wikipedia.org/wiki?curid=223078" title="കല്ലിക്കണ്ടി">
കല്ലിക്കണ്ടി

കണ്ണൂർ ജില്ലയിലെ കൂത്തുപറമ്പ് ബ്ലോക്കിലെ തൃപ്പങ്ങോട്ടൂർ ഗ്രാമപഞ്ചായത്തിൽ ഉൾപ്പെടുന്ന ഒരു ഗ്രാമമാണു് കല്ലിക്കണ്ടി. ഇവിടത്തെ പിൻകോഡ് 670693 ആണു്. കണ്ണൂർ സർവ്വകലാശാലയോട് അഫിലിയേറ്റ് ചെയ്തിരിക്കുന്ന "എൻ.എ.എം. കോളേജ്, കല്ലിക്കണ്ടി" സ്ഥിതി ചെയ്യുന്നത് ഇവിടെയാണു്. 

തൃപ്പങ്ങോട്ടൂർ ഗ്രാമപഞ്ചായത്തിലെ പതിനൊന്നാം വാർഡാണ് കല്ലിക്കണ്ടി.


</doc>
<doc id="223091" url="https://ml.wikipedia.org/wiki?curid=223091" title="എ. സഹദേവൻ">
എ. സഹദേവൻ

മുതിർന്ന മലയാളം പത്രപ്രവർത്തകനാണ് എ. സഹദേവൻ. അദ്ദേഹം ഇപ്പോൾ ഇന്ത്യാവിഷൻ ടി.വി. ചാനലിലെ അസോസിയേറ്റ് എഡിറ്ററായി ജോലി ചെയ്യുകയാണ്. പ്രസ്സ് അക്കാദമിയുടെ ഫാക്കൽറ്റിയിലും ഇദ്ദേഹം അംഗമാണ്. വിവിധ പുരസ്കാരങ്ങൾ ലഭിച്ചിട്ടുണ്ട്. 




</doc>
<doc id="223096" url="https://ml.wikipedia.org/wiki?curid=223096" title="കെ. ഭാസ്കർ റാവു">
കെ. ഭാസ്കർ റാവു

1919 ഒക്‌ടോബർ 5-ന് ബർമ്മയിലെ (ഇപ്പോഴത്തെ മ്യാന്മാർ) ഡിൻസാ പട്ടണത്തിലാണ് ഭാസ്കർ കളമ്പി എന്ന കെ. ഭാസ്ക്കർ റാവു ജനിച്ചത്. അവിടെ ഡോക്ടറായിരുന്ന അച്ഛൻ ശിവറാം കളമ്പി മരിച്ചതിനെ തുടന്ന് അമ്മ രാധാ ഭായിയും കുട്ടികളും 1931-ൽ മുംബൈയിലെത്തി. 1936-ൽ അദ്ദേഹം സ്വയംസേവകനായി. എം.എ., എൽ.എൽ.ബി. പരീക്ഷകൾ പാസ്സായതിനു ശേഷം 1946-ൽ സംഘപ്രചാരകനായി. എറണാകുളത്തേയ്ക്കാണ് നിയോഗിക്കപ്പെട്ടത്‌. 1939-ൽ മുംബൈയിൽ സംഘപ്രവർത്തനത്തിനായി വന്ന ഗോപാൽറാവു യെർക്കുണ്ഡുവാറാണ് ഭാസ്‌ക്കർറാവുവിനെ സംഘത്തിലേയ്ക്ക് എത്തിച്ചത്.


തന്റെ കേരള ബന്ധം മുംബൈയിൽ പോലും നിലനിർത്താൻ 'കൊച്ചിയിൽനിന്നുള്ള കെ. ഭാസ്‌ക്കരൻ' എന്നാണ് സ്വയം പരിചയപ്പെടുത്തിയിരുന്നത്. മദ്ധ്യപ്രദേശിലും വടക്കുകിഴക്കൻ മേഖലയിലും പ്രവർത്തിക്കാൻ കേരളത്തിലെ നിരവധി യുവാക്കളെ അദ്ദേഹം പ്രേരിപ്പിച്ചു. ഏകലവ്യ കായികമേളകൾ നടത്തി വനവാസികളിൽ പ്രേരകശക്തിയായി. 500 വനവാസി പ്രവർത്തകരുൾപ്പെടെ 1200 മുഴുവൻ സമയപ്രവർത്തകരെ അദ്ദേഹം വാർത്തെടുത്തു.

അടിയന്തരാവസ്ഥക്കാലത്ത് ഒളിവിൽ കഴിയവേ അവിശ്രമം യാത്ര ചെയ്ത് ജയിൽവാസമനുഭവിച്ചിരുന്നവരുടെ കുടുംബങ്ങളെ സഹായിക്കുന്നതിൽ പ്രത്യേകം ശ്രദ്ധിച്ചു. 
ഇംഗ്ലീഷിലും ഇംഗ്ലീഷ് സാഹിത്യത്തിലും അഗാധമായ അറിവ് ഉണ്ടായിരുന്ന അദ്ദേഹം വ്യക്തിപരമായ മാമൂലിലോ,ആചാരങ്ങളിലോ താത്പര്യമില്ലായിരുന്നു. 'കളമ്പി' എന്ന (ഉപജാതി തിരിച്ചിറിയാനാവുന്ന) സ്വന്തം കുടുംബപ്പേര് ഉപേക്ഷിച്ചു, അദ്ദേഹത്തെ പിന്തുടർന്ന് കേരളത്തിലെ അന്നത്തെ പ്രവർത്തകരെല്ലാം ജാതിപ്പേർ ഉപേക്ഷിച്ചു. പാഞ്ഞാൾ അതിരാത്രം നടത്താൻ അമേരിക്കക്കാരനായ സ്റ്റാൾ സായിപ്പ് നിശ്ചയിച്ചപ്പോൾ അതിൽ മൃഗ ബലി (അജവധം) നടത്താനുള്ള യാഥാസ്ഥിതികരുടെ നീക്കത്തിനെതിരെ സ്വയംസേവകരുടെ മനസ്സാക്ഷി ഉണർത്താൻ അദ്ദേഹം പരിശ്രമിച്ചു.

പഠിക്കാൻ കഠിനമായ മലയാളഭാഷയെ വശത്താക്കാനും 50 വർഷത്തെ കേരളീയ ജീവിതം അദ്ദേഹത്തിനെ പ്രാപ്തനാക്കി. 1946 മുതൽ 1956 വരെയുള്ള പത്ത് വർഷത്തെ പ്രവർത്തനംകൊണ്ട് പ്രചാരകന്മാരുടെ കാര്യത്തിൽ കേരളത്തെ അദ്ദേഹം സ്വയംപര്യാപ്തമാക്കി.


</doc>
<doc id="223103" url="https://ml.wikipedia.org/wiki?curid=223103" title="വാതാപി ഗുഹാക്ഷേത്രങ്ങൾ">
വാതാപി ഗുഹാക്ഷേത്രങ്ങൾ

കർണ്ണാടകയിലെ ബീജാപ്പൂർ ജില്ലയിലെ ബദാമിയിൽ സ്ഥിതി ചെയ്യുന്ന ഗുഹാക്ഷേത്രമാണ് വാതാപി ഗുഹാക്ഷേത്രം അഥവാ ബദാമി ഗുഹാക്ഷേത്രം. ബി.സി.ഇ.543 മുതൽ 753 വരെ വടക്കൻ കർണ്ണാടകയിൽ നിലനിന്നിരുന്ന ചാലൂക്യ രാജവംശത്തിന്റെ തലസ്ഥാനമാണ് ബാദാമി. മഹാരാഷ്ട്രയിലെ എല്ലോറ ഗുഹകൾക്കു സമാനമാണ് ഇവിടുത്തെ ഗുഹകൾ. ഇവിടെ നിരവധി ക്ഷേത്രങ്ങൾ പണികഴിപ്പിക്കപ്പെട്ടിരുന്നു. അവയിൽ പലതും ഇന്നും നിലനിൽക്കുന്നു. ഇവയിൽ ഗുഹാക്ഷേത്രങ്ങളും അല്ലാത്തവയുമുണ്ട്. അഗസ്ത്യമുനിയുടെ ഓർമ്മയ്ക്കായി ഒരു വലിയ കുളം ഇവിടെ സ്ഥിതി ചെയ്യുന്നു. ഈ കുളം അഗസ്ത്യതീർഥം എന്നറിയപ്പെടുന്നു. ഇതിനു ചുറ്റുമായി ചുവന്ന പാറക്കെട്ടുകളുള്ള കുന്നുകൾ നിലകൊള്ളുന്നു. ഈ കുന്നിൻ മുകളിലായാണ് ഗുഹാക്ഷേത്രങ്ങളും ചാലൂക്യരുടെ കോട്ടയുടെ അവശിഷ്ടങ്ങളും ഉയർത്തിക്കെട്ടിയ ക്ഷേത്രങ്ങളും സ്ഥിതി ചെയ്യുന്നത്. കുളത്തിനു സമീപത്തായും ക്ഷേത്രങ്ങളുണ്ട്. കുളത്തിൽ മുങ്ങിയാൽ കുഷ്ഠരോഗശമനമുണ്ടാകുമെന്ന് പുരാതനകാലത്ത് വിശ്വസിച്ചിരുന്നു. യെല്ലമ്മക്ഷേത്രമാണ് പ്രാധാന്യമേറിയത്. ഇന്തോ-ഇസ്ലാമിക് പാരമ്പര്യത്തിലുള്ള വാസ്തുശില്പവും അഗസ്ത്യതീർഥത്തിന്റെ കരയിൽ ഉണ്ട്. ടിപ്പുസുൽത്താന്റെ കാലത്തുള്ള ശവകുടീരങ്ങളാണ് ഇവയിലുള്ളത്. തെക്കുഭാഗത്തായുള്ള കുന്നിന്റെ മുകളിലാണ് ഗുഹാക്ഷേത്രങ്ങൾ നിലകൊള്ളുന്നത്. വടക്കുഭാഗത്തായി പടുത്തുകെട്ടിയ ക്ഷേത്രങ്ങളും സ്ഥിതി ചെയ്യുന്നു. ശൈവ, വൈഷ്ണവ, ബുദ്ധ, ജൈന പാരമ്പര്യങ്ങൾ ഗുഹാക്ഷേത്രം വെളിവാക്കുന്നു. 

ഏ.ഡി. 543 മുതൽ 757 വരെയുള്ള കാലഘട്ടങ്ങളിൽ ബദാമി ചാലുക്യരുടെ തലസ്ഥാനമായിരുന്നു ഈ പ്രദേശം. രാജാവായിരുന്ന പുലികേശി ഒന്നാമനാണ് ഇവിടെ കോട്ട കെട്ടി രാജവംശം സ്ഥാപിച്ചത്. പല കാലഘട്ടങ്ങളിലെയും രാജാക്കന്മാരുടെ നിർമ്മിതികൾ ഇവിടെ നിലകൊള്ളുന്നു. ആറാം നൂറ്റാണ്ടിലാണ് ചുവന്ന പാറക്കെട്ടുകൾ തുരന്ന് ഗുഹാക്ഷേത്രങ്ങൾ സ്ഥാപിച്ചത്. തെക്കുഭാഗത്തായുള്ള നാലു ഗുഹകളാണ് ഇവിടെ പ്രാധാന്യമേറിയത്. ഗുഹയിലെ ചുമരുകളിലെ ശില്പങ്ങൾ ഒറ്റക്കല്ലിൽ നിർമ്മിച്ചിരിക്കുന്ന പൂർണ്ണകായ പ്രതിമകൾ പോലെയാണ് കാണപ്പെടുന്നത്. അഗസ്ത്യതീർഥത്തിന്റെ വടക്കേക്കുന്നിന്റെ മുകളിലായുള്ള ശിവക്ഷേത്രത്തിൽ ഹനുമാന്റെ ശില്പം സ്ഥാപിച്ചിരിക്കുന്നു. ഇവിടെ നിത്യപൂജകൾ നടത്തപ്പെടുന്നു. ഈ ക്ഷേത്രത്തിൽ നിന്നും കുറച്ചു ദൂരെയായി ദർഗ്ഗയും ശിവക്ഷേത്രവും സ്ഥിതി ചെയ്യുന്നു. ഒരു സൂഫിയുടെ ഖബറിനോട് ചേർന്നാണ് ഈ ശിവക്ഷേത്രം സ്ഥിതി ചെയ്യുന്നത്. വടക്കേക്കുന്നിന്റെ മുകളിലായി കോട്ടയുടെ അവശിഷ്ടങ്ങളും ആദിചാലുക്യക്ഷേത്രവും കാണപ്പെടുന്നു. മേലേ ശിവാലയം, താഴേ ശിവാലയം, മാലഗന്തി ശിവാലയം എന്നിങ്ങനെ ഇവ അറിയപ്പെടുന്നു. 




</doc>
<doc id="223140" url="https://ml.wikipedia.org/wiki?curid=223140" title="കക്കാട് (കണ്ണൂർ)">
കക്കാട് (കണ്ണൂർ)

കണ്ണൂർ നഗരത്തിൽ നിന്നും 3 കിലോമീറ്റർ ദൂരെ സ്ഥിതിചെയ്യുന്ന ഒരു ഗ്രാമമാണ് കക്കാട്. 
ഇവിടെയുള്ള ജനങ്ങളിലധികവും കണ്ണൂർ നഗരത്തിലെ കച്ചവടത്തെയും മറ്റും ആശ്രയിച്ച് ജീവിക്കുന്നവരാണ്. 
ഒരുകാലത്ത് കക്കാട് കണ്ണൂരിലെ പ്രധാന വ്യാപാരമേഖലയായിരുന്നു. 
കക്കാട് പുഴ വഴി ദൂരനാടുകളിൽ നിന്നുപോലും ചരക്കുകൾ എത്തിയിരുന്നു. 
പുഴയെ ആശ്രയിച്ച് ഇപ്പോളും ഇവിടെ ധാരാളം മരവ്യവസായശാലകളുണ്ട്. 
ഇവിടെ മുസ്ലിം കുടുംബങ്ങൾ തിങ്ങിപ്പാർക്കുന്ന സ്ഥലമായതുകൊണ്ടുതന്നെ ധാരാളം മുസ്ലിം പള്ളികളുണ്ട്.
കക്കാട് നഗരത്തിലെ പകുതിയിൽ കൂടുതൽ കടകളും കെട്ടിടങ്ങളും കക്കാട് ജുമഅ മസ്ജിദിന്റെ സംരക്ഷണത്തിലും അധീനതയിലുള്ളതും ആണ്.








</doc>
<doc id="223141" url="https://ml.wikipedia.org/wiki?curid=223141" title="മർക്കസ് നോളജ് സിറ്റി">
മർക്കസ് നോളജ് സിറ്റി

പിന്നോക്കം നിൽക്കുന്ന മുസ്ലിം സമുദായത്തെ വിദ്യാഭ്യാസത്തിലൂടെ ഉയർത്തി കൊണ്ടുവരുക എന്ന ഉദ്ദേശ്യത്തോടെ കാന്തപുരം എ.പി. അബൂബക്കർ മുസ്ലിയാർ മുൻകൈയെടുത്ത് കോഴിക്കോട് ജില്ലയിലെ കൈതപ്പൊയിലിൽ സ്ഥാപിക്കാൻ പോകുന്ന ടൗൺഷിപ്പാണ് മർകസ് നോളജ് സിറ്റി.

2012 ഡിസംബർ 24-നാണ് ഇതിന്റെ ഉദ്ഘാടനം നടന്നത്. സമസ്ത പ്രസിഡന്റ് സയ്യിദ് അബ്ദുറഹ്മാൻ അൽ ബുഖാരി ഉള്ളാൾ ഇതിന്റെ ഉദ്ഘാടനം നിർവഹിച്ചു 

1000 കോടി രൂപ ചെലവിൽ 300 ഏക്കർ സ്ഥലത്താണ് ഈ പദ്ധതി നടപ്പാക്കുന്നത്. എൻജിനീയറിങ്ങ്, മെഡിസിൻ, സയൻസ്‌, മാനേജ്‌മെന്റ്‌ കോളേജുകൾ, ആർട്ട്‌ കോളേജ്‌, ഐ.റ്റി പരിശീലന പദ്ധതി, നിയമപഠന കോളേജ് , സ്പെഷ്യൽ സ്കൂൾ തുടങ്ങിയവ അടങ്ങുന്ന എഡ്യുക്കേഷൻ സിറ്റി ഈ പദ്ധതിയുടെ ഭാഗമാണ്. നഴ്‌സിംഗ്‌, മെഡിക്കൽ, ഫാർമസ്യൂട്ടിക്കൽ കോളെജുകൾ; ഗവേഷണ സൗകര്യങ്ങൾ എന്നിവയുള്ള ഹെൽത്ത്‌ സിറ്റിയും ഇവിടെ സ്ഥാപിക്കപ്പെടും. ഇസ്ലാമിക പഠനത്തിനും അറബിക്‌ ഭാഷയ്‌ക്കും പ്രാമുഖ്യം നൽകുന്ന ശരിയ സിറ്റി; ഷോപ്പിംഗ്‌ മാളുകൾ; ശരിയ നിയമപ്രകാരമുള്ള സ്റ്റാർ ഹോട്ടലുകൾ എന്നിവയടങ്ങിയ കൊമേഴ്‌സ്യൽ സിറ്റിയും ഇവിടെയുണ്ടാവും. വില്ലകളും അപ്പാർട്ടുമെന്റുകളുമുള്ള ഹെറിറ്റേജ്‌ സിറ്റിയും സ്ഥാപിക്കപ്പെടും. ഒരു ഇന്റർനാഷണൽ സ്‌കൂളും ഇവിടെയുണ്ടായിരിക്കും. 2014 ഓടെ ഒന്നാം ഘട്ട പ്രവർത്തനങ്ങൾ പൂർത്തീകരിക്കാനാണ് പദ്ധതി നിർമ്മാണപ്രവർത്തനം ജനുവരിയിൽ തുടങ്ങുമെന്നും ആദ്യഘട്ടം മൂന്നു വർഷത്തിനകം പ്രവർത്തനമാരംഭിക്കുമെന്നും കാന്തപുരം അബൂബക്കർ മുസലിയാർ പ്രഖ്യാപിച്ചു.


</doc>
<doc id="223147" url="https://ml.wikipedia.org/wiki?curid=223147" title="ദിലീപ് ജോസഫ്">
ദിലീപ് ജോസഫ്

താലിബാൻ അഫ്ഗാനിസ്ഥാനിൽ നിന്ന് തട്ടിക്കൊണ്ടുപോയ മലയാളിയായ ഡോക്ടറാണ് ദിലീപ് ജോസഫ്. 2012 ഡിസംബർ 5-ആം തീയതിയാണ് ഇദ്ദേഹത്തെയും രണ്ട് അഫ്ഗാനി സഹപ്രവർത്തകരെയും താലിബാൻ തീവ്രവാദികൾ തട്ടിക്കൊണ്ടുപോയത്. ഒരു ലക്ഷം ഡോളറാണ് ഇദ്ദേഹത്തെ മോചിപ്പിക്കുന്നതിന് നിരതദ്രവ്യമായി താലിബാൻ ആവശ്യപ്പെട്ടത്. ഒസാമ ബിൻ ലാദനെ വധിച്ച നേവി സീൽ സംഘമാണ് ഡിസംബർ 8-ന് ഇദ്ദേഹത്തെ മോചിപ്പിച്ചത്. ഈ സംരംഭത്തിൽ ഒരു അമേരിക്കൻ സൈനികനുൾപ്പെടെ ആറുപേർ മരിച്ചു. പാകിസ്താൻ അതിർത്തിക്ക് 80 കിലോമീറ്ററോളം ദൂരെയായിരുന്നു ഇദ്ദേഹത്തെ തടവിൽ പാർപ്പിച്ചിരുന്നത്. ഡിസംബർ 11-ന് ഇദ്ദേഹം അമേരിക്കയിലേയ്ക്ക് തിരികെപ്പോയി. മോണിംഗ് സ്റ്റാർ എന്ന അമേരിക്കൻ സഹായ സംഘടനയിൽ ഇദ്ദേഹം അംഗമായിരുന്നു. ഇദ്ദേഹത്തിന്റെ ഭാര്യ സിസിലിയ കമ്പാഷൻ ഇന്റർനാഷണൽ എന്ന ഒരു ക്രിസ്തീയ സംഘടനയിൽ അംഗമാണ്.. 

കാബൂളിൽ നിന്ന് ജലാലാബാദിലേയ്ക്കുള്ള റോഡിൽ നിന്നാണ് ഇദ്ദേഹത്തെ തട്ടിക്കൊണ്ടുപോയത്


</doc>
<doc id="223160" url="https://ml.wikipedia.org/wiki?curid=223160" title="നാഗവള്ളി">
നാഗവള്ളി

പാമ്പുപോലെ വളഞ്ഞുപുളഞ്ഞുവളരുന്ന ഒരു വള്ളിച്ചെടിയാണ് നാഗവള്ളി അഥവാ മന്ദാരനാഗവള്ളി. . വള്ളിയുടെ സവിശേഷരൂപം കാരണം ഇതിനെ monkey ladders എന്നും വിളിക്കാറുണ്ട്. ഏഷ്യയിലെല്ലായിടത്തും തന്നെ കാണുന്നുണ്ട്.

Snake Climber, Snake Bauhinia, Monkey ladders • Hindi: नागबेली Nagbeli • Malayalam: നാഗവല്ലീ Naga-mu-valli, നാഗ വല്ലീ Naga-valli 
"(ഇന്റർനെറ്റിലെ പലയിടത്തുനിന്നും ശേഖരിച്ച പേരുകളാണിവ, തെറ്റുകളുണ്ടായേക്കാം)"


</doc>
<doc id="223165" url="https://ml.wikipedia.org/wiki?curid=223165" title="ആഫ്രിക്കൻ നാഷണൽ കോൺഗ്രസ്സ്">
ആഫ്രിക്കൻ നാഷണൽ കോൺഗ്രസ്സ്

ആഫ്രിക്കയിലെ ഏറ്റവും പഴക്കം ചെന്ന രാഷ്ട്രീയകക്ഷി. നിലവിൽ ദക്ഷിണാഫ്രിക്കയിലെ ഭരണകക്ഷികളിലൊന്ന്. "അച്ചടക്കമുള്ള ഇടത് ശക്തി" എന്ന് സ്വയം വിശേഷിപ്പിക്കുന്നു.. അധിനിവേശ ശക്തികൾക്കെതിരേയുള്ള ചെറുത്തുനിൽപ്പായാരംഭിച്ച്, വെള്ളക്കാരന്റെ വർണ്ണവിവേചനത്തിനെതിരെ സമരരംഗത്തിറങ്ങി വിവേചനരഹിത ദക്ഷിണാഫ്രിക്ക പടുത്തുയർത്തുയർത്തുന്നതിന്റെ മുൻപന്തിയിൽ നിന്നു.
ദക്ഷിണാഫ്രിക്കയുടെ ചരിത്രത്തിൽ ആദ്യമായി 1910-ലാണ് വോട്ടെടുപ്പ് നടക്കുന്നത്. അതിലാകട്ടെ കറുത്ത വർഗ്ഗക്കാർക്ക് വോട്ടവകാശം ഉണ്ടായിരുന്നില്ല. സൗത്താഫ്രിക്കൻ പാർട്ടി (SAP) അധികാരത്തിലെത്തുകയും ലൂയിസ് ബോധ പ്രധാനമന്ത്രിയാവുകയും ചെയ്തു..
പുതിയ സർക്കാർ കറുത്ത വർഗ്ഗക്കാർക്കെതിരെ കുപ്രസിദ്ധിയാർജ്ജിച്ച കരിനിയമങ്ങൾ പാസ്സാക്കി. കറുത്തവരുടെ സർവ്വസ്വാതന്ത്ര്യവും കാറ്റിൽ പറത്തി. അവരുടെ സ്വാതന്ത്ര്യസമര പ്രസ്ഥാനങ്ങൾക്ക് വിലക്കേർപ്പെടുത്തി. ഇതിനെതിരെ 1912-ൽ വിവിധ ഗോത്രക്കാരും സമുദായക്കാരും "ബ്ലൂം ഹൊൻടെൻ" എന്ന പട്ടണത്തിൽ ഒത്തുകൂടി പിക്സെലി കാ ഇസാക സെമിന്റെ (Pixely ka Isaka Seme) നേതൃത്വത്തിൽ ദക്ഷിണാഫ്രിക്കൻ നേറ്റീവ് നാഷണൽ കോൺഗ്രസ്സ് (SANNC) രൂപീകരിച്ചു.
1948-ൽ അധികാരത്തിൽ വന്ന നാഷണൽ പാർട്ടി (NP) ലോകചരിത്രത്തിലെ ഏറ്റവും കുപ്രസിദ്ധമായ വർണവിവേചത്തിന് തുടക്കമിട്ടു. എൻ.പിയുടെ നേതൃത്വത്തിൽ വെള്ളക്കാരുടെ സർക്കാർ 1994 വരെ ദക്ഷിണാഫ്രിക്ക ഭരിച്ചു. കന്നുകാലികളേക്കാൾ മോശമായ രീതിയിലായിരുന്നു കറുത്തവരോടുള്ള വെള്ളക്കാരുടെ സമീപനം. ഓരോ മനുഷ്യനും വെളുത്തവനെന്നും കറുത്തവനെന്നും വേർതിരിക്കപ്പെട്ടു. ബീച്ചുകളിലും ബസ്സുകളിലും കറുത്തവർക്കും വെള്ളക്കാർക്കും പ്രത്യേകം പ്രത്യേകം ഇരിപ്പിടങ്ങൾ. കറുത്തവർക്ക് തിരിച്ചറിയൽ കാർഡ് ഏർപ്പെടുത്തി. തിരിച്ചറിയൽ കാർഡ് ധരിച്ചു വേണം കറുത്തവർ യാത്ര ചെയ്യാൻ.

1949-ൽ എ.എൻ.സി.യുടെ നേതൃത്വത്തിൽ ശക്തമായ പ്രതിഷേധമാരംഭിച്ചു. സർക്കാരാകട്ടെ കരിനിയമങ്ങൽ കൂടുതൽ കടുത്തതാക്കി. 1961-ൽ ബ്രിട്ടീഷ് ആധിപത്യം അവസാനിച്ചു. റിപ്പബ്ലിക്ക് ഓഫ് സൗത്താഫ്രിക്ക രൂപീകൃതമായി. എങ്കിലും വർണവിവേചനം ശക്തിയായി തുടർന്നു. എ.എൻ.സി. നിരോധിക്കപ്പെട്ടു. നെൽ‌സൺ മണ്ഡേല ഒളിവിലിരുന്ന് എ.എൻ.സി.യെ നയിച്ചു.
സമാധാനശ്രമങ്ങൾ കൊണ്ട് സമത്വം ലഭിക്കില്ലെന്ന് മനസ്സിലാക്കിയ എ.എൻ.സി.യിലെ ഒരു വിഭാഗം 1961-ൽ സൗത്താഫ്രിക്കൻ കമ്മ്യൂണിസ്റ്റ് പാർട്ടിയുമായി ചേർന്ന് ഉംഖൊന്തൊ വി സിസ്വെ എന്ന സായുധസേന രൂപീകരിച്ചു. ("രാഷ്ട്രത്തിന്റെ കുന്തമുന" എന്നാണീ വാക്കിനർത്ഥം) ഇത് "എം.കെ" എന്ന ചുരുക്കപ്പേരിലറിയപ്പെട്ടു . സർക്കാരിനെ അട്ടിമറിക്കാനായി മണ്ഡേല ഒളിവിലിരുന്ന് പദ്ധതികൾ തയ്യാറാക്കി. എൻ.പി. ക്യാമ്പുകളിൽ ഭീതി വിതയ്ക്കാൻ എം.കെ.യ്ക്ക് കഴിഞ്ഞു. പട്ടാളക്കാരോടൊപ്പം സാധാരണക്കാരും എം.കെ.യുടെ ആക്രമണങ്ങൾക്കിരയായി. 
അട്ടിമറി ശ്രമങ്ങൾ സർക്കാർ അറിഞ്ഞു. 1962 ഓഗസ്റ്റ് 5-ന് മണ്ഡേലയെ അറസ്റ്റ് ചെയ്തതൊടെ സ്വാതന്ത്ര്യസമരാവേശം തൽക്കാലത്തേയ്ക്ക് കെട്ടടങ്ങി.
1978-ൽ പി.ഡബ്ലിയു ബോത പ്രസിഡന്റായതോടെ കറുത്തവരുടെ കഷ്ടതകൾ ഇരട്ടിച്ചു. അവർക്ക് കാർഡ് ധരിച്ചുപോലും പുറത്തിറങ്ങാൻ പറ്റാത്തയവസ്ഥയായി. ന്യൂനപക്ഷമായ വെള്ളകാർ ഭൂരിപക്ഷമായ കറുത്തവരെ ഞെക്കിപ്പിഴിഞ്ഞു.

1976 ജൂൺ 16-ന് സൊവെറ്റോ വിദ്യാർത്ഥി കൗൺസിൽ കലാപം തുടങ്ങി. കറുത്തവരുടെ ന്യൂനപക്ഷ ഭാഷകളെ വിദ്യാലയങ്ങളിൽ അംഗീകരിക്കാത്തതായിരുന്നു കലാപത്തിന്റെ പ്രധാനകാരണം. കലാപസമയത്ത് "സ്റ്റീവ് ബിക്കോ" എന്ന നേതാവിനെ ജയിലിലടക്കുകയും ജയിലിൽ വച്ച് ബിക്കോ മരിക്കുകയും ചെയ്തതോടെ ദക്ഷിണാഫ്രിക്ക ആകെ ഇളകിമറിഞ്ഞു. ബോത സർക്കാരിനെ ലോകം മുഴുവൻ വിമർശിച്ചു. ദക്ഷിണാഫ്രിക്കയ്ക്കുള്ള ധനസഹായം പല രാജ്യങ്ങളും റദ്ധാക്കി. 1989-ൽ ബോതയ്ക്കു സ്ഥാനമൊഴിയേണ്ടിവന്നു. എഫ്.ഡബ്ലിയു. ഡിക്ലർക്ക് പുതിയ പ്രധാനമന്ത്രിയായി.
1990 ഫെബ്രുവരി 9-ന് എ.എൻ.സി.യേയും പി.എ.സി.യേയും കമ്യൂണിസ്റ്റ് പാർട്ടിയേയും അംഗീകരിച്ച് ഡിക്ലർക്ക് പാർലമെന്റിൽ പ്രഖ്യാപനം നടത്തി. മണ്ഡേല ജയിൽ മോചിതനായി. വർണവിവേചന നിയമങ്ങൾ ഇല്ലാതായി. 1994-ലെ ദേശീയ തെരഞ്ഞെടുപ്പിൽ എ.എൻ.സി. ഭൂരിപക്ഷം നേടി. 1994 മെയ് 10-ന് ആഫ്രിക്കക്കാർ സ്നേഹത്തോടെ "മാഡിബ" എന്നു വിളിക്കുന്ന പ്രിയനേതാവ് മണ്ഡേല പ്രസിഡന്റായി സ്ഥാനമേറ്റു.


</doc>
<doc id="223172" url="https://ml.wikipedia.org/wiki?curid=223172" title="ബലാത്സംഗം ഇന്ത്യയിൽ">
ബലാത്സംഗം ഇന്ത്യയിൽ

ഒരു വ്യക്തി, മറ്റൊരു വ്യക്തിയുടെ സമ്മതത്തോടെയല്ലാതെ നടത്തുന്ന ലൈംഗികമായ സമ്പർക്കത്തെയാണ് ബലാത്സംഗം എന്ന് പറയുന്നത്. ലൈംഗിക ആസ്വാദനത്തേക്കാൾ ഉപരി കീഴടക്കലിന്റെ അധികാരമാണ് പലപ്പോഴും ബലാത്സംഗത്തിൽ നടക്കാറുള്ളത്. വിവാഹബന്ധത്തിൽ പോലും ബലാത്സംഗം നടക്കാറുള്ളതായി വിദഗ്ദർ ചൂണ്ടിക്കാട്ടുന്നു. ഇന്ത്യയിൽ സ്ത്രീകൾക്കു നേരെയുള്ള അതിക്രമങ്ങളിൽ ഏറ്റവും സാർവ്വജനീനമായ കുറ്റകൃത്യമാണ് ബലാത്സംഗം എന്ന് രാധാ കുമാർ അഭിപ്രായപ്പെടുന്നു.. തോംസൺ റൊയിട്ടേഴ്സ് അഭിപ്രായസർവ്വേപ്രകാരം സ്ത്രീകൾക്ക് ഏറ്റവും മോശം ജീവിതസാഹചര്യങ്ങൾ ഉള്ള രാജ്യങ്ങളുടെ പട്ടികയിൽ ഇന്ത്യ നാലാം സ്ഥാനത്താണ്. എൻ.സി.ആർ.ബിയുടെ കണക്കുകൾ പ്രകാരം 24,206 ബലാത്സംഗ കേസുകളാണ് 2011-ൽ നടന്നതായി റിപ്പോർട്ട് ചെയ്യപ്പെട്ടിട്ടുള്ളത്. സ്ത്രീകളെ തട്ടിക്കൊണ്ടുപോയ 25,000 ത്തോളം കേസുകളും, 38,000 മാനഭംഗ കേസുകളും റിപ്പോർട്ട് ചെയ്യപ്പെട്ടു. എന്നാൽ, റിപ്പോർട്ട് ചെയ്യപ്പെടാത്ത സ്ത്രീകൾക്കു നേരെയുള്ള കുറ്റകൃത്യങ്ങൾ വളരെയധികമുണ്ടെന്നും, വളരെ കുറച്ച് സംഭവങ്ങൾ മാത്രമേ പുറംലോകം അറിയുന്നുള്ളുവെന്നും വിവിധ സ്ത്രീസംഘടനകൾ ആരോപിക്കുന്നു. 2008-ൽ റിപ്പോർട്ട് ചെയ്യപ്പെട്ട ബലാത്സംഗ കേസുകൾ 1990-ലെതിന്റെ രണ്ടിരട്ടിയാണ്. 1980 വരെയും, ഇന്ത്യൻ നിയമപ്രകാരം ഭർത്തൃപീഡനം ബലാത്സംഗത്തിന്റെ പരിധിയിൽ വരുമായിരുന്നില്ല. 1983-ൽ ഇന്ത്യൻ ശിക്ഷാനിയമം തിരുത്തുകയും, ഭർത്തൃപീഡനത്തെ ബലാത്സംഗത്തിന്റെ പരിധിയിൽ കൊണ്ടുവരികയും ചെയ്തെങ്കിലും ഇന്നും ഭർത്തൃപീഡനം ഇന്ത്യയിൽ വ്യാപകമാണ്.

ഇന്ത്യാ വിഭജന കാലഘട്ടത്തിൽ ഒരു ലക്ഷത്തോളം സ്ത്രീകളെ തട്ടിക്കൊണ്ടുപോകുകയും ലൈംഗികപീഡനത്തിനു വിധേയരാക്കുകയും ചെയ്യപ്പെട്ടിട്ടുണ്ട്. ഇന്ത്യയുടെ 1971-ലെ കണക്കുകളുമായി താരതമ്യം ചെയ്യുമ്പോൾ ലൈംഗികപീഡനം 700 ശതമാനത്തിലേറെയാണ് വർദ്ധിച്ചത്. എൻ.സി.ആർ.ബി റിപ്പോർട്ട് പ്രകാരം 53 ലൈംഗികപീഡനങ്ങളാണ് ദിവസവും ഇന്ത്യയിൽ നടക്കുന്നത്. ഇന്ത്യയിൽ ഓരോ 34 മിനിറ്റുകൾക്കുള്ളിലും ഒരു സ്ത്രീ ബലാത്സംഗം ചെയ്യപ്പെടുന്നു. ഇന്ത്യൻ പുരുഷന്മാരിൽ നാലിൽ ഒരാൾ ജീവിതത്തിൽ ഒരിക്കലെങ്കിലും ലൈംഗിക അതിക്രമം നടത്തിയവരാണ് എന്ന് അന്തർദേശീയ സ്ത്രീപുരുഷ തുല്യതാ സർവ്വെയുടെ ഫലങ്ങൾ പറയുന്നു. അഞ്ചിൽ ഒന്ന് പുരുഷന്മാരും തങ്ങളുടെ ഭാര്യയേയോ ലൈംഗിക പങ്കാളിയെയോ ലൈംഗിക ബന്ധത്തിനു വേണ്ടി നിർബന്ധിക്കുന്നു എന്നും ഈ പഠനം സൂചിപ്പിക്കുന്നു. ഇന്ത്യയിൽ ലൈംഗിക തൃഷ്ണ അടിച്ചമർത്തപ്പെടുന്നതുകൊണ്ടും, സ്ത്രീകളെ ലൈംഗിക ഉപകരണങ്ങളായി മാത്രം കാണുന്നതുകൊണ്ടുമാണ് ലൈംഗികാതിക്രമങ്ങൾ വർദ്ധിക്കുന്നത് എന്ന് ചില സ്ത്രീപക്ഷ ചിന്തകർ അഭിപ്രായപ്പെട്ടിട്ടുണ്ട്. 2006-ൽ 7,618 സ്ത്രീകൾ സ്ത്രീധനപീഡനങ്ങൾക്കിരയായി കൊല്ലപ്പെട്ടു. ഇത്, 2005-ലെ കണക്കുകളെക്കാൾ 12 ശതമാനം അധികമാണ്. ഇന്ത്യയുടെ ലൈംഗികാതിക്രമ തലസ്ഥാനം എന്ന് കുപ്രസിദ്ധി നേടിയ ഡെൽഹിയിൽ റിപ്പോർട്ട് ചെയ്യപ്പെട്ട 414 കേസുകളിൽ 34.6 ശതമാനത്തിൽ മാത്രമേ കുറ്റവാളികൾ ശിക്ഷിക്കപ്പെട്ടിട്ടുള്ളൂ. 2011-ൽ 26,000 ലൈംഗിക പീഡന കേസുകൾ റിപ്പോർട്ട് ചെയ്തു. ആകെ റിപ്പോർട്ട് ചെയ്യപ്പെട്ട 256,329 അക്രമങ്ങളിൽ 228,650 എണ്ണവും സ്ത്രീകൾക്കെതിരായുള്ളതായിരുന്നു.
ബന്ധുക്കൾ വാദിയുടെ വിവരങ്ങൾ വെളിപ്പെടുത്താനുള്ള സമ്മതം രേഖാമൂലം എഴുതി ഏതെങ്കിലും സംസ്ഥാന/കേന്ദ്ര സർക്കാർ അംഗീകരമുള്ള ജനഃക്ഷേമ സംഘടനയുടെ സെക്രട്ടറിക്കോ, അദ്ധ്യക്ഷനോ കൈമാറേണ്ടതാണു്.
എന്നാൽ കോടതികൾ പ്രസിദ്ധീകരിക്കുന്ന രേഖകൾക്ക് ഈ നിയമം ബാധകമല്ല.


2012 ഡിസംബറിലെ ഡെൽഹി ലൈംഗികപീഡനക്കേസിലെ പ്രതികളെ തൂക്കിലേറ്റണമെന്ന് പ്രതിപക്ഷ നേതാവ് സുഷമ സ്വരാജ് ആവശ്യപ്പെട്ടു. ലൈംഗിക പീഡനത്തിനു നൽകാവുന്ന മാതൃകാപരമായ ശിക്ഷ വധശിക്ഷയാണെന്ന് അവർ അവകാശപ്പെട്ടു. ഇതേ സംഭവത്തെ അപലപിച്ച എഴുത്തുകാരി അരുന്ധതി റോയ്, ദളിത് സ്ത്രീകൾക്കു നേരെ നടക്കുന്ന ലൈംഗികാതിക്രമങ്ങൾ പ്രാധാന്യത്തോടു കൂടി റിപ്പോർട്ട് ചെയ്യപ്പെടുന്നില്ലെന്നും, മധ്യവർഗ്ഗ കുടുംബത്തിൽ പെട്ട സ്ത്രീയായതിനാലാണ് ഡെൽഹി സംഭവത്തിന് പ്രാധാന്യം ലഭിച്ചതെന്നും പറഞ്ഞു. മണിപ്പൂരിൽ ഇന്ത്യൻ സൈന്യം ബലാത്സംഗത്തെ ആയുധമായാണ് കാണുന്നതെന്നും അവർ കുറ്റപ്പെടുത്തി. ഡെൽഹിയിലെ പൊലിസ് ഉദ്യോഗസ്ഥർക്കിടയിൽ തെഹൽക നടത്തിയ പഠനത്തിൽ സ്ത്രീകൾ പ്രലോഭനപരമായ വസ്ത്രങ്ങൾ ധരിക്കുന്നതുകൊണ്ടൂം, രാത്രി ഒറ്റയ്ക്ക് പുറത്തിറങ്ങുന്നതുകൊണ്ടും ആണ് പീഡിപ്പിക്കപ്പെടുന്നതെന്ന് പല ഉദ്യോഗസ്ഥരും കരുതുന്നതായി വെളിപ്പെടുത്തി. നടനും നിർമ്മാതാവുമായ കമലഹാസൻ ഡെൽഹി സംഭവത്തെ ഉദ്ധരിച്ചുകൊണ്ട്, ഒരു തെറ്റിനുള്ള ശിക്ഷ മറ്റൊരു തെറ്റല്ലെന്നും, കുറ്റവാളിയെ വധശിക്ഷയ്ക്ക് വിധേയനാക്കുന്നതിനോട് യോജിക്കുന്നില്ലെന്നും പറഞ്ഞു. രാഷ്ട്രപതി പ്രണബ് മുഖർജിയുടെ മകൻ അഭിജീത് മുഖർജി, "ബലാത്സംഗത്തിനെതിരെ പ്രക്ഷോഭം നടത്തുന്നവരിൽ ഭൂരിഭാഗവും "ചായമടിച്ച, വക്രതകൾ കാണിക്കുന്ന" സ്ത്രീകളാണെന്ന് അഭിപ്രായപ്പെടുകയും, പിന്നീട് പ്രസ്താവന പിന്വലിക്കുകയും ചെയ്തു. അഭിജീതിന്റെ സഹോദരി, ജ്യേഷ്ഠന്റെ നിലപാടുകൾ തന്റെ കുടുംബത്തിന്റെ നിലപാടല്ലെന്നും, സഹോദരന്റെ പ്രസ്താവനയിൽ ഖേദിക്കുന്നുവെന്നും, ഇന്ത്യയിലെ സ്ത്രീകളോട് അഭിജീതിനു വേണ്ടി മാപ്പു ചോദിക്കുന്നുവെന്നും പറഞ്ഞു.



</doc>
<doc id="223266" url="https://ml.wikipedia.org/wiki?curid=223266" title="കണ്ണൂർ വനിതാജയിൽ">
കണ്ണൂർ വനിതാജയിൽ

കണ്ണൂർ സെൻട്രൽ ജയിലിനു പിന്നിലായി സ്ഥിതിചെയ്യുന്ന വനിതകൾക്കു മാത്രമായുള്ള ജയിലാണ് കണ്ണൂർ വനിതാജയിൽ. 2009 ഫെബ്രുവരി 2ന് അന്നത്തെ അഭ്യന്തരമന്ത്രി കോടിയേരി ബാലകൃഷ്ണനാണ് ജയിൽ ഉദ്ഘാടനം ചെയ്തത്. 2009 സെപ്റ്റംബർ 6 മുതലാണ് ഇവിടെ തടവുകാരെ പാർപ്പിക്കാൻ തുടങ്ങിയത്. 24 പേരെ പാർപ്പിക്കാനുള്ള സൗകര്യം ഇപ്പോൾ‌ ഇവിടെ ഉണ്ട്. എന്നാൽ 2012 ജൂലൈ 12ലെ കണക്കുപ്രകാരം ഇവിടെ 13 ശിക്ഷിക്കപ്പെട്ട തടവുകാരും 36 വിചാരണത്തടവുകാരുമുണ്ട്. കേരളത്തിലെ മറ്റു വനിതാ ജയിലുകൾ തിരുവനന്തപുരത്തും തൃശ്ശൂരിനടുത്ത് വിയ്യൂരിലും ആണ്.


</doc>
<doc id="223280" url="https://ml.wikipedia.org/wiki?curid=223280" title="പെഴ്സിമെൻ">
പെഴ്സിമെൻ

ഡയസ്പൈറോസ് ജനുസ്സിൽ പെടുന്ന ഏതാനും ജാതി സസ്യങ്ങളുടേയും അവയുടെ ആഹാരയോഗ്യമായ ഫലങ്ങളുടേയും പൊതുനാമമാണ് പെഴ്സിമെൻ. മുന്തിയ ഇനം തടിയുടെ പേരിൽ വിലമതിക്കപ്പെടുന്ന ചില ജാതി മരങ്ങൾ അടങ്ങുന്ന 'എബണേസീ (Ebenaceae)' കുടുംബത്തിന്റെ ഭാഗമാണ് ഡൈയസ്പറസുകൾ. ഈ വിഭാഗത്തിൽ പെടുന്ന എല്ലാ ജാതികളുടേയും പഴങ്ങൾ ഭക്ഷണയോഗ്യമല്ല. കൃഷി ചെയ്യപ്പെടുന്ന ഇനങ്ങളുടെ മൂത്ത ഫലങ്ങൾ നിറത്തിൽ ഇളം മഞ്ഞ മുതൽ കടും ഓറഞ്ച് നിറം വരെയുള്ള വൈവിദ്ധ്യമുള്ളവയാണ്. അവയ്ക്കിടയിൽ വലിപ്പത്തിലും ആകൃതിയിലും വ്യത്യാസമുണ്ട്. 1.50 മുതൽ 9 വരെ സെന്റീമീറ്റർ വ്യാസത്തിൽ പരന്ന ഗോളാകൃതിയാണ് സാധാരണം.

ശാഖകളോടു കൂടിയോ ഏകകാണ്ഡമായോ കാണാവുന്ന ഒരു ഇലപോഴിയും വൃക്ഷമാണ് പെഴ്സിമെൻ. 25 അടി വരെ ഉയരത്തിൽ അതു വളരും. മിതശൈത്യവും മിതോഷ്ണവുമുള്ള മേഖലകളാണ് ഇതിന്റെ വളർച്ചക്കു പറ്റിയത്. 

ഇതിന്റെ പ്രധാനപ്പെട്ട രണ്ടിനങ്ങളിൽ ഒന്നിന്റെ ഇളം ഫലം നേരിയ തോതിൽ മാത്രം കയ്പു കറചുവയ്ക്കുന്നതും ചെറുമധുരമുള്ളതും ആയതിനാൽ ഭക്ഷണയോഗ്യമാണ്. മൂപ്പെത്തി വിളവെടുത്ത ശേഷം മൃദുത്വം കൂടുമ്പോൾ ഇതിന് ഏറെ മധുരമുണ്ടാകും. ചൈനയിലും ജപ്പാനിലും കാണപ്പെടുന്ന ഈ ഇനം പിന്നീട് അമേരിക്കയിലും യൂറോപ്പിലും എത്തി. എറ്റവുമധികം കൃഷി ചെയ്യപ്പെടുന്ന പെഴ്സിമെൻ ഇനമാണിത്.

ഈ ജനുസിൽ ഉൾപ്പെടുന്നതും കാഴ്ച്ചയിൽ തക്കാളിയെപ്പോലെ തോന്നിക്കുന്നതും ഓറഞ്ച് നിറത്തിലുള്ള നേർത്ത തൊലിയുള്ളതും അകം നിറയെ അതിമധുരവും രുചികരവുമായ കാമ്പോടുകൂടിയതുമായ ഒരു പഴമാണ് "കാക്കിപ്പഴം" അഥവാ കാക്കപ്പനച്ചിപ്പഴം. English:Japanese persimmon, ജമ്മു-കശ്മീർ, തമിഴ്നാട്ടിലെ കൂനൂർ, ഹിമാചൽ പ്രദേശ്, ഉത്തർപ്രദേശ് എന്നിവിടങ്ങളിൽ ഇന്ത്യയിൽ കൃഷി ചെയ്തുവരുന്നു. 

ജപ്പാനിൽ വ്യാപകമായി കൃഷിചെയ്യപ്പെടുന്ന 'ഹാച്ചിയ' എന്ന ഇനത്തിന്റെ ഫലം ഇളതായിരിക്കുമ്പോൾ ഏറെ ചവർപ്പും കയ്പും ഉള്ളതിനാൽ ഭക്ഷണയോഗ്യമല്ല. നന്നായി മൂത്തു കഴിയുമ്പോൾ ഇത് ഭക്ഷണയോഗ്യമാകുന്നു. 

തെക്കുപടിഞ്ഞാറൻ ഏഷ്യയും തെക്കുകിഴക്കൻ യൂറോപ്പും സ്വദേശമായുള്ള ഈന്തപ്പെഴ്സിമെൻ (Date-plum) അതിമധുരമുള്ളതാണ്. പുരാതന ഗ്രീക്കുകാർക്കിടയിൽ ഇത് ദൈവങ്ങളുടെ പഴം, പ്രകൃതിയുടെ കൽക്കണ്ടം എന്നൊക്കെ അറിയപ്പെട്ടു. ഹോമറുടെ ഓഡീസിയിൽ ഒഡീസിയസിന്റെ സഹനാവികരെ മോഹിപ്പിച്ച മധുരഫലം ഇതായിരുന്നു എന്നു കരുതുന്നവരുണ്ട്.

പൂവിന്റെ പുറമിതൾ (calyx) മൂപ്പായ ശേഷവും ഫലത്തോടു ചേർന്നു നിൽക്കുമെങ്കിലും പഴുത്തു കഴിഞ്ഞാൽ അതു നീക്കം ചെയ്യാൻ എളുപ്പമാണ്. പാകമായ ഫലത്തിൽ ഗ്ലൂക്കോസ് ഉയർന്ന അളവിലുണ്ടാകും. മാംസ്യത്തിന്റെ അളവ് കുറവെങ്കിലും സന്തുലിതമാണ്. ഈ പഴത്തിന് ഒട്ടേറെ ഔഷധ, രാസോപയോഗങ്ങളുണ്ട്.


</doc>
<doc id="223286" url="https://ml.wikipedia.org/wiki?curid=223286" title="ഫോൺഗാപ്">
ഫോൺഗാപ്

ഒരു ഓപ്പൺ സോഴ്സ് മൊബൈൽ വികസന ചട്ടക്കൂടാണ് ഫോൺഗ്യാപ്. നിറ്റോബി വികസിപ്പിച്ചെടുത്ത ഈ ചട്ടക്കൂട് പിന്നീട് അഡോബി സിസ്റ്റംസ് ഏറ്റെടുത്തു. ഫോൺഗ്യാപിന്റെ മറ്റൊരു രൂപം അപ്പാച്ചെ ഫൗണ്ടേഷൻ അപ്പാച്ചെ കൊർദോവ (മുമ്പ് അപ്പാച്ചെ കാൾബാക്ക്) എന്ന പേരിലും വികസിപ്പിക്കുന്നുണ്ട്. എങ്കിലും ഫോൺഗ്യാപും കൊർദോവയും സ്വതന്ത്രമായി വികസിപ്പിക്കപ്പെടുന്നില്ല. കൊർദോവ ഫോൺഗ്യാപിന്റെ അടിസ്ഥാനം എന്ന നിലയിൽ മുന്നോട്ട് പോകുമ്പോൾ ഫോൺഗ്യാപ് ഒരു ആപ്ലികേഷൻ വികസന ചട്ടക്കൂട് പ്രദാനം ചെയ്യുന്നു.

പ്രോഗ്രാമ്മർമാർക്ക് ജാവാസ്ക്രിപ്റ്റ്, എച്ച്ടിഎംഎൽ5, സിഎസ്എസ്3 എന്നിവയിൽ വെബ് ആപ്ലികേഷനുകൾ നിർമ്മിക്കാൻ ഫോൺഗ്യാപ് സഹായിക്കുന്നു. ഒബ്ജെക്റ്റീവ്-സി പോലെയുള്ള ഉപകരണങ്ങളുടെ തനതായ പ്രോഗ്രാമിംഗ് ഭാഷകൾക്ക് പകരം ഈ മാനകങ്ങൾ ഉപയോഗിക്കുക വഴി ആപ്ലികേഷനുകൾ ഒരു മിശ്രജ സ്വഭാവം സ്വീകരിക്കുന്നു. കാരണം ഉപകരണങ്ങളുടെ തനത് എപിഐകൾക്കുള്ള പിന്തുണയോടെ പാക്ക് ചെയ്തിട്ടാണ് ഓരോ ആപ്ലികേഷനുകളും തയ്യാറാക്കുന്നത്.


</doc>
<doc id="223289" url="https://ml.wikipedia.org/wiki?curid=223289" title="മുച്ചുന്തിപളളി">
മുച്ചുന്തിപളളി

കേരള ചരിത്രത്തിലെ പള്ളികളിൽ ഏറ്റവും പഴക്കമുള്ളവയിൽ ഒന്നാണു് കോഴിക്കോടെ മുച്ചുന്തിപളളി. പളളികളുടെ തറവാടു നഗരമായ കോഴിക്കോട്ടെ ആദ്യ പളളിയായി കണക്കാക്കപ്പെടുന്ന പള്ളികൂടിയാണു് മുച്ചുന്തിപളളി. കോഴിക്കോട് നഗരത്തിനടുത്തു് തെക്കേപ്പുറം ചെറുചന്തയ്ക്കു സമീപം കുറ്റിച്ചിറ പ്രദേശത്താണു് പള്ളി സ്ഥിതിചെയ്യുന്നതു്. കോഴിക്കോട്ടെ മതസൗഹാർദ്ദം ഊട്ടിയുറപ്പിക്കുന്നതിന്റെ ഉത്തമ നിദർശനം, ഒരുകാലത്തെ മതവിജ്ഞാന കേന്ദ്രം കൂടിയായിരുന്നു മുച്ചുന്തിപളളി. മഹാകവി മോയിൻകുട്ടി വൈദ്യർ ഉഹ്ദ് പടപ്പാട്ട് എഴുതിയതു് മുച്ചുന്തിപളളിയുടെ മുകളിൽവച്ചായിരുന്നു.

പള്ളി നിർമ്മിതമായ കാലവർഷം കൃത്യമായി എവിടെയും രേഖപ്പെടുത്തിവച്ചിട്ടില്ല. എ.ഡി. 13 ആം കാലഘട്ടത്തിലാണെന്നു പറയപ്പെടുന്നുണ്ടെങ്കിലും എ.ഡി 1674 ൽ പള്ളിയിൽ പല അറ്റകുറ്റപണികൾ നടന്നതായി പള്ളിയുടെ മച്ചിൽ കുറിക്കപ്പെട്ടിട്ടുണ്ട്.

മുച്ചിയൻ എന്ന അറബി വ്യാപാരി നിർമ്മിച്ച ഈ പളളിക്ക് നിത്യചെലവ് നൽകിയത് സാമൂതിരി രാജാവാണെന്നാണ് ചരിത്രത്തിൽ രേഖപ്പെടുത്തിയതായി പറയുന്നു. ഷിഹാബുദ്ദീൻ റയ്ഹാൻ എന്ന അടിമകളിൽനിന്നും മുക്തനായ വ്യക്തി തന്റേതുമാത്രമല്ലാത്ത പണംകൊണ്ടു് നാട്ടുരാജിവിൽനിന്നും പതിച്ചുകിട്ടിയ സ്ഥലത്തു് പള്ളി പണികഴിപ്പിച്ചുഎന്നു് പള്ളിയിലുള്ള ശിലകളിൽകൊത്തിവച്ച അറബികലർന്ന പഴയമലയാളത്തെ വിവർത്തനംചെയ്തു് പണ്‌ഡിതന്മാർ വിലയിരുത്തുന്നു. ചരിത്രലിപിയായ വട്ടെഴുത്ത് ശിലാരേഖകൾ പളളിയുടെ ചുമർ പ്രതലങ്ങളിൽ ആലേഖനംചെയ്യപ്പെട്ടിരിക്കുന്നു. പളളിയിലെ ചില രേഖകൾ സാമൂതിരി രാജാക്കൻമാരുടെ ചരിത്രത്തെക്കുറിച്ചു് ആഴത്തിൽ പ്രതിപാദിക്കുന്നുണ്ടു്. പതിനേഴാം നുറ്റാണ്ട് വരെ വിദേശങ്ങളിൽ നിന്നും ദ്വീപുകളിൽ നിന്നും മതപഠനത്തിനായി വിദ്യാർത്ഥികൾ പള്ളിയിൽ വന്നതായി രേഖകളുണ്ടു്. കായൽപട്ടണത്തിൽ നിന്നു വന്ന സദഖത്തുളള എന്ന സൂഫിവര്യൻ നിരവധി വർഷം പളളിയിൽ താമസിച്ച് മതപ്രബോധനം നടത്തിയതായി ചരിത്രം പറയുന്നു. അത്യപൂർവങ്ങളായ നാണയശേഖരങ്ങളും പള്ളിയിൽ ഉണ്ടു്.

കരിങ്കല്ലുകളുപയോഗിച്ചാണ് പള്ളി നിർമ്മിച്ചിരിക്കുന്നതു്. സാധാരണ കാണപ്പെടുന്ന ഭാരത ക്ഷേത്രങ്ങളുടെ രൂപകല്പനപോലെ മരത്തടി ഉരുപ്പടിയിലാണു് പള്ളിയുടെ മേൽക്കൂരയെ പണിതതു്. മരത്തിൽകൊത്തിവച്ച കരകൌശല സൃഷ്ടികൾ ചരിത്രത്തിൽത്തന്നെ അപൂർവ്വങ്ങളായി നിലകൊള്ളുന്നു. ഹിന്ദു-മുസ്‌ലിം സാംസ്‌കാരിക ഐക്യങ്ങളുടെ സാക്ഷ്യമായി പത്മദളാകൃതിയിലാണ് തട്ടും തുലാങ്ങളും വാതിൽപൊളികളും പണികഴിപ്പിച്ചിരിക്കുന്നത്.



</doc>
<doc id="223291" url="https://ml.wikipedia.org/wiki?curid=223291" title="കൊല്ലം കടൽപ്പുറം">
കൊല്ലം കടൽപ്പുറം

കേരളത്തിലെ ഒരു പ്രമുഖ കടൽപ്പുറമാണ് മഹാത്മാഗാന്ധി കടൽപ്പുറം എന്ന കൊല്ലം കടൽപ്പുറം (കൊല്ലം ബീച്ച്). കടൽപ്പുറത്തോടനുബന്ധിച്ച് ഉദ്യാനവും മറ്റും ഉണ്ട്. അന്താരാഷ്ട്ര നിലവാരത്തിലുള്ള മഹാത്മാഗാന്ധി പാർക്ക് 1967 ജനുവരി 1ന് അന്നത്തെ ഉപരാഷ്ട്രപതിയായിരുന്ന സക്കീർ ഹുസൈനാണ് ഉദ്ഘാടനം ചെയ്തത്. കേരളത്തിലെ ഏറ്റവും വലിയ വിളക്കുമാടമായ തങ്കശ്ശേരി ഇതിനു സമീപത്തായാണ്.


</doc>
<doc id="223296" url="https://ml.wikipedia.org/wiki?curid=223296" title="തെക്കേപ്പുറം">
തെക്കേപ്പുറം

കോഴിക്കോട് നഗരത്തിനടുത്തുള്ള ചെറിയ ഗ്രാമമാണു് തെക്കേപ്പുറം. തെക്കെപ്പുറത്തിന്റെ തെക്കുഭാഗത്തുടെ കല്ലായിപ്പുഴ ഒഴുകുന്നു. ബ്രിട്ടീഷുകാർ നിർമ്മിച്ച ഇരുമ്പു് തീവണ്ടി മേൽപ്പാലം തെക്കേപ്പുറത്തിന്റെ തെക്കുഭാഗത്താണു്. ഇന്ത്യൻ റെയിൽവേ ഇതു് മാറ്റിപ്പണിതു. തെക്കേപ്പുറത്തെ അതിമനോഹരമായ തടാകമാണു് കുറ്റിച്ചിറ. ഇവിടെ നിരവധി സന്ദർശകരെത്താറുണ്ടു്. ചരിത്ര പ്രസിദ്ധങ്ങളായ മുച്ചുന്തിപളളിയും മിഷ്കൽപ്പള്ളിയും ഇവിടെയാണു് സ്ഥിതിചെയ്യുന്നതു്. മലബാറിലെ ചരിത്രപ്രസിദ്ധമായ വലിയചന്ത വ്യാപാരതെരുവു് തെക്കെപ്പുറത്താണു് സ്ഥിതിചെയ്യുന്നതു്. ധാരാളം പരമ്പരാഗത കൂട്ടുകുടുംബ തറവാടുകൾ ഈ പ്രദേശത്ത് സ്ഥിതിചെയ്യുന്നുണ്ടു്.
വലിയങ്ങാടി



</doc>
<doc id="223302" url="https://ml.wikipedia.org/wiki?curid=223302" title="കൊല്ലം തുറമുഖം">
കൊല്ലം തുറമുഖം

കേരളത്തിലെ ഏറ്റവും വലിയ രണ്ടാമത്തെ തുറമുഖമാണ് കൊല്ലം തുറമുഖം. ക്രിസ്തുവിനു മുൻപ് തന്നെ കൊല്ലത്തിന് അന്യ നാടുകളുമായി ജലഗതാഗത വാണിജ്യബന്ധമുണ്ട്. നെൽക്കണ്ട എന്നറിയപ്പെട്ടിരുന്ന കൊല്ലത്തും മുസിരിസിലും നകൂരമിട്ടിരിക്കുന്ന കപ്പലുകളെപ്പറ്റി പ്ലിനി തന്റെ പുസ്തകങ്ങളിൽ പ്രസ്താവിച്ചിട്ടുണ്ട്. കൊല്ലം തുറമുഖം ക്രി.വ. 825ൽ ഉദയമാർത്താണ്ടവർമ്മയുടെ അനുവാദത്തോടെ മാർ അബോയാണ് കൊല്ലം തുറമുഖം സ്ഥാപിച്ചത്. മാർ ആബോ കൊല്ലത്ത് തുറമുഖത്തോടനുബന്ധിച്ച് ഒരു പുതിയ തുറമുഖ പട്ടണം സ്ഥാപിക്കാനും ലാഭേച്ഛയില്ലാതെ മുൻകൈയെടുത്തു എന്നു വിശ്വസിക്കപ്പെടുന്നു. ഇത് മാർ ആബോയെ ചേരസാമ്രാജ്യത്തിൽ തുടരാനും സിറിയൻ ക്രിസ്ത്യൻ വിശ്വാസം പ്രചരിപ്പിക്കാനും സഹായിച്ചു.

കൊല്ലത്തുണ്ടായ വെള്ളപ്പൊക്കത്തെ തുടർന്ന് ഈ തുറമുഖം നശിച്ചിരുന്നു. 1973ൽ ഇവിടുത്തെ പ്രവർത്തനം പൂർണ്ണമായും തടസ്സപ്പെട്ടു. 2007 ഒക്ടോബറിലാണ് തുറമുഖം വീണ്ടും പ്രവർത്തന സജ്ജമാക്കിയത്.
 


</doc>
<doc id="223427" url="https://ml.wikipedia.org/wiki?curid=223427" title="ഝാർഖണ്ഡ് ക്രിക്കറ്റ് ടീം">
ഝാർഖണ്ഡ് ക്രിക്കറ്റ് ടീം

ഝാർഖണ്ഡ് ക്രിക്കറ്റ് ടീം ഇന്ത്യൻ ആഭ്യന്തര ക്രിക്കറ്റിൽ പ്ലേറ്റ് ഗ്രൂപ്പിൽ ഉൾപ്പെടുന്ന ഒരു ടീമാണ്. മുൻപ് "ബീഹാർ ക്രിക്കറ്റ് ടീം" എന്നാണ് ഈ ടീം അറിയപ്പെട്ടിരുന്നത്. എന്നാൽ ബിഹാർ സംസ്ഥാനത്തിന്റെ വിഭജനത്തിനു ശേഷം പുതുതായി രൂപീകരിക്കപ്പെട്ട ഝാർഖണ്ഡ് സംസ്ഥാനം ആസ്ഥാനമാക്കി "ഝാർഖണ്ഡ് ക്രിക്കറ്റ് ടീം" എന്ന് ഈ ടീമിന് പുനർനാമകരണം നടത്തുകയായിരുന്നു. കൂടുതൽ ക്രിക്കറ്റ് സൗകര്യങ്ങൾ ഝാർഖണ്ഡിലാണ് ലഭ്യമായുള്ളത് എന്നതിനാലായിരുന്നു ഇത്.



</doc>
<doc id="223428" url="https://ml.wikipedia.org/wiki?curid=223428" title="ഹെൻറി ഹാലറ്റ് ഡേൽ">
ഹെൻറി ഹാലറ്റ് ഡേൽ

നോബൽ സമ്മാനം നേടിയ ബ്രിട്ടീഷ് ജീവശാസ്ത്രജ്ഞനായിരുന്നു ഹെന്റി ഹാലറ്റ് ഡേൽ. യു.എസ്. ഭിഷഗ്വരനായ ഓട്ടോ ലെവിയുമായി ചേർന്ന് നാഡീ ആവേഗങ്ങളുടെ പ്രേഷണത്തെക്കുറിച്ചു നടത്തിയ പഠനങ്ങൾക്ക് 1936-ൽ ഇരുവർക്കും നോബൽ സമ്മാനം ലഭിച്ചു.

1875 ജൂൺ 9-ന് ലണ്ടനിൽ ജനിച്ചു. 1898-ൽ കേംബ്രിജ് സർവ്വകലാശാലയിലെ ട്രിനിറ്റി കോളജിൽ നിന്ന് ബിരുദം നേടിയ ശേഷം സെയ്ന്റ് ബാർത്തലോമിയോസ് ആശുപത്രിയിൽ നിന്ന് വൈദ്യശാസ്ത്രത്തിൽ എം.ഡി. ബിരുദം നേടി (1909). 1914-ൽ നാഷണൽ ഇൻസ്റ്റിറ്റ്യൂട്ട് ഒഫ് മെഡിക്കൽ റിസർച്ചിൽ ജൈവ രസതന്ത്ര-ശരീര ക്രിയാ ശാസ്ത്ര വിഭാഗം തലവനായി നിയമിക്കപ്പെട്ട ഡേൽ 1928-ൽ ആ ഇൻസ്റ്റിറ്റ്യൂട്ടിന്റെ ഡയറക്ടർ പദവിയിലെത്തി. 1943-ൽ ബ്രിട്ടിഷ് ഗ്രാൻഡ് ക്രോസ് ഓർഡർ ഡേലിന് "സർ" പദവി നൽകി ആദരിച്ചു. 1942-46 വരെ റോയൽ ഇൻസ്റ്റിറ്റ്യൂട്ടിൽ രസതന്ത്ര വിഭാഗം ഫുളേറിയൻ പ്രൊഫ. ആയി പ്രവർത്തിച്ചു. പിന്നീട് ഡേവി ഫാരഡേ ഇൻസ്റ്റിറ്റ്യൂട്ടിന്റെ ഡയറക്ടറായും സേവനമനുഷ്ഠിച്ചു.

1900-ന്റെ ആരംഭത്തിൽ തന്നെ പേശീസങ്കോചത്തിനു കാരണമാകുന്ന ചില പദാർഥങ്ങളെക്കുറിച്ച് ഇദ്ദേഹം പഠനം ആരംഭിച്ചു. ധാന്യങ്ങളെ ബാധിക്കുന്ന എർഗട്ട് എന്ന ഒരിനം പൂപ്പൽ ശരീരക്രിയകളിൽ ചെലുത്തുന്ന സ്വാധീനത്തെ കുറിച്ചാണ് ആദ്യം പഠനം നടത്തിയത്. പേശീസങ്കോചത്തെ ഉത്തേജിപ്പിക്കാനുള്ള കഴിവ് എർഗട്ടിനുള്ളതായി കണ്ടെത്തിയ ഇദ്ദേഹം ഇതിനു കാരണമായ എർഗോടോക്സിൻ എന്ന പദാർഥം വേർതിരിച്ചെടുക്കുകകൂടി ചെയ്തു. തുടർന്ന് ഉത്തര പീയൂഷ ഗ്രന്ഥി(posterior pitutary gland)യുടെ സ്രവങ്ങൾക്ക് പേശികളുടെ, വിശേഷിച്ച് ഗർഭപാത്ര പേശികളുടെ സങ്കോചത്തെ ഉത്തേജിപ്പിക്കാൻ (oxytocic effect) കഴിവുള്ളതായി ഡേൽ മനസ്സിലാക്കി. രക്തധമനികളുടെ വികാസത്തിനിടയാക്കുന്ന ഹിസ്റ്റാമിൻ പോലെയുള്ള പദാർഥങ്ങളുടെ പ്രഭാവത്തെ സംബന്ധിച്ച പഠനത്തിനിടയിൽ അസറ്റൈൽ കോളിൻ (acetyl choline) എന്ന ഒരു രാസവസ്തുവിന്റെ ഭേഷജഗുണങ്ങൾ ഡേലിന്റെ ശ്രദ്ധയാകർഷിച്ചു. സിരകൾ വികസിതമാക്കുന്ന അനുചേതനീനാഡി(para sympathetic nervas)കളുടെ പ്രവർത്തനത്തിനു സമാനമാണ് അസറ്റൈൽ കോളിന്റെയും പ്രവർത്തനം എന്ന് ഇദ്ദേഹം തിരിച്ചറിഞ്ഞു. മാത്രമല്ല, അസറ്റൈൽ കോളിൻ അനുചേതനീനാഡികളുടെ പ്രവർത്തനം ഉത്തേജിപ്പിക്കുകയും ചെയ്യുന്നതായി ഇദ്ദേഹം കണ്ടെത്തി. അസറ്റൈൽ കോളിന്റെ ശരീരക്രിയാ ശാസ്ത്രപരമായ പ്രവർത്തനങ്ങളുടെ പൂർണ വിവരങ്ങൾ അടങ്ങുന്ന ഒരു പ്രബന്ധം 1914-ൽ ഇദ്ദേഹം പ്രസിദ്ധീകരിച്ചു. അസറ്റൈൽ കോളിനും ഹിസ്റ്റാമിനും മൃഗങ്ങളുടെ ശരീരകലകളിൽ പ്രകൃത്യായുള്ള ഘടകങ്ങളാണ് എന്നും ഡേൽ വ്യക്തമാക്കി. നാഡി ആവേഗങ്ങളിൽ നടക്കുന്ന രാസപ്രസാരണങ്ങളിലേക്കായിരുന്നു പിന്നീട് ഡേൽ ശ്രദ്ധ കേന്ദ്രീകരിച്ചത്. അനുചേതനീ നാഡിയായ വാഗസ് നാഡി സ്രവിക്കുന്ന ഒരു രാസപദാർഥം ഇതിനിടയ്ക്ക് ഓട്ടോ ലെവി വേർതിരിച്ചു (1920). ഈ രാസപദാർഥം അസറ്റൈൽ കോളിൻ തന്നെയാണെന്നും ഒരു നാഡീകോശത്തിൽ നിന്ന് മറ്റൊന്നിലേക്ക് ആവേഗങ്ങൾ പ്രേഷണം ചെയ്യുന്നത് അസറ്റൈൽ കോളിൻ ആണെന്നും ഡേലിനു ബോധ്യമായി. ഈ പഠനത്തിനാണ് 1936-ലെ ശരീരക്രിയാശാസ്ത്രത്തിനുള്ള നോബൽ സമ്മാനം ഡേലിനും ഓട്ടോ ലെവിക്കും ലഭിച്ചത്. അസറ്റൈൽ കോളിന്റെ പ്രഭാവം വളരെ ക്ഷണികമാണ് എന്നു മനസ്സിലാക്കിയ ഡേൽ, അസറ്റൈൽ കോളിൻ നശിപ്പിക്കുവാൻ ശേഷിയുള്ള കോളിൻഎസ്റ്ററേസ് (cholinesterase) എന്ന പദാർഥത്തിന്റെ സാന്നിധ്യത്തെക്കുറിച്ചും പ്രവചിച്ചു. ഈ പദാർഥം കണ്ടുപിടിച്ചത് പിന്നെയും പതിനാറു വർഷങ്ങൾക്കു ശേഷം മാത്രമാണ്.

1968 ജൂലൈ 22-ന് ഇംഗ്ലണ്ടിലെ കേംബ്രിജിൽ ഡേൽ മരണ മടഞ്ഞു. 



</doc>
<doc id="223429" url="https://ml.wikipedia.org/wiki?curid=223429" title="ഗോവ ക്രിക്കറ്റ് ടീം">
ഗോവ ക്രിക്കറ്റ് ടീം

ഇന്ത്യൻ ആഭ്യന്തര ക്രിക്കറ്റിൽ ഗോവ സംസ്ഥാനത്തെ പ്രതിനിധീകരിക്കുന്ന ടീമാണ് ഗോവ ക്രിക്കറ്റ് ടീം. രഞ്ജി ട്രോഫിയിൽ പ്ലേറ്റ് ഗ്രൂപ്പിൽ ഉൾപ്പെടുന്ന ഈ ടീം ഒരു ശക്തമായ ടീമായി പൊതുവേ കണക്കാക്കപ്പെടുന്നില്ല.




</doc>
<doc id="223434" url="https://ml.wikipedia.org/wiki?curid=223434" title="റെയിൽവേസ് ക്രിക്കറ്റ് ടീം">
റെയിൽവേസ് ക്രിക്കറ്റ് ടീം

റെയിൽവേസ് ക്രിക്കറ്റ് ടീം (ഇന്ത്യൻ റെയിൽവേസ് ടീം) ഇന്ത്യൻ ആഭ്യന്തര ക്രിക്കറ്റിൽ പങ്കെടുക്കുന്ന ഒരു ടീമാണ്. "റെയിൽവേസ് സ്പോർട്ട്സ് പ്രമോഷൻ ബോർഡിന്റെ" ഉടമസ്ഥതയിലാണ് ഈ ടീം പ്രവർത്തിക്കുന്നത്. രണ്ട് തവണ വീതം രഞ്ജി ട്രോഫിയും, ഇറാനി ട്രോഫിയും ഇവർ നേടിയിട്ടുണ്ട്. 


</doc>
<doc id="223436" url="https://ml.wikipedia.org/wiki?curid=223436" title="വിദർഭ ക്രിക്കറ്റ് ടീം">
വിദർഭ ക്രിക്കറ്റ് ടീം

വിദർഭ ക്രിക്കറ്റ് ടീം ഇന്ത്യൻ ആഭ്യന്തര ക്രിക്കറ്റിൽ മഹാരാഷ്ട്ര സംസ്ഥാനത്തെ വിദർഭ മേഖലയെ പ്രതിനിധീകരിക്കുന്ന ഒരു ഫസ്റ്റ്-ക്ലാസ് ടീമാണ്. രഞ്ജി ട്രോഫിയിൽ പ്ലേറ്റ് ഗ്രൂപ്പിലാണ് ഈ ടീം ഉൾപ്പെടുന്നത്. അലിന്ദ് നായിഡുവാണ് ഈ ടീമിന്റെ ക്യാപ്റ്റൻ. അന്താരാഷ്ട്ര മത്സരങ്ങളിൽ ഇന്ത്യക്കു വേണ്ടി കളിച്ചിട്ടുള്ള ഉമേഷ് യാദവ് ഈ ടീമിലെ ഒരു അംഗമാണ്.




</doc>
<doc id="223439" url="https://ml.wikipedia.org/wiki?curid=223439" title="കെ.പി. കൃഷ്ണകുമാർ">
കെ.പി. കൃഷ്ണകുമാർ

അന്താരാഷ്ട്ര പ്രശസ്തനായ ശിൽപ്പിയും ആധുനിക ഇന്ത്യൻ ചിത്രകലയിലെ റാഡിക്കൽ മൂവ്മെന്റിന് രൂപം കൊടുത്തവരിൽ പ്രധാനിയായിരുന്നു കെ.പി. കൃഷ്ണകുമാർ (മരണം : 26 ഡിസംബർ 1989).ഈ കൂട്ടായ്മയുടെ ഭാഗമായി 1988ൽ കേരളത്തിലേക്ക് കൂടുമാറിയ കൃഷ്ണകുമാർ തൃപ്രയാറിലെ തന്റെ സ്റ്റുഡിയോ ഷെഡിൽ ആത്മഹത്യ ചെയ്തു. കലയുടെ ജനകീയവൽക്കരണത്തിന് ശ്രമിച്ച കൃഷ്ണകുമാറിന്റെ ശിൽപ്പങ്ങൾ കൊച്ചിയിൽ നടന്ന ആദ്യ ഇന്ത്യൻ ബിനാലെയുടെ ഭാഗമായി പെപ്പർ ഹൗസിലും ഡർബാർഹാളിലും പ്രദർശിപ്പിച്ചിരുന്നു.

പാലക്കാട് ജില്ലയിലെ പട്ടാമ്പിയിൽ ജനിച്ചു. അമ്മാളുക്കുട്ടിയമ്മയാണ് കൃഷ്ണകുമാറിന്റെ അമ്മ. പ്രശസ്ത കവി ഇടശ്ശേരി ഗോവിന്ദൻ നായരുടെ അനന്തരവനായിരുന്നു. ശാന്തിനികേതനിൽ ശിൽപ്പകലാ പഠനം പൂർത്തിയാക്കിയ കൃഷ്ണകുമാർ, ഇന്ത്യൻ കലാപ്രസ്ഥാന ചരിത്രത്തിൽ രേഖപ്പെടുത്തപ്പെട്ട, രണ്ടുവർഷം മാത്രം ആയുസ്സുണ്ടായ റാഡിക്കൽ മൂവ്മെന്റിന്റെ നട്ടെല്ലായിരുന്നു ഈ യുവശിൽപ്പി. എഴുപതുകളിലെ തീക്ഷ്ണമായ സാമൂഹ്യ, രാഷ്ട്രീയ സാഹചര്യങ്ങളിൽ നിന്ന് ഉൾക്കൊണ്ട ഊർജ്ജവും, തിരുവനന്തപുരം ഫൈൻ ആർട്സ് കോളേജിലെ ആദ്യകാലബാച്ചുകാരനായിരിക്കെ ലഭിച്ച മികച്ച ശിക്ഷണവും കൈമുതലാക്കിയ ചിത്രകാരന്മാരും, ശില്പികളുമുൾപ്പടുന്ന ഒരു പറ്റം ചെറുപ്പക്കാരുടെ സംഘമായിരുന്നു കൃഷ്ണകുമാറും, ശില്പി കെ.രഘുനാഥനുമൊക്കെ മുന്നിൽ നിന്നു നയിച്ച റാഡിക്കൽ പ്രസ്ഥാനം. അകാലത്തിൽ ജീവനൊടുക്കിയതോടെ ആധുനിക ലോകചിത്രകലയിലെ തന്നെ വഴിത്തിരിവെന്നു പറയാവുന്ന റാഡിക്കൽ പ്രസ്ഥാനം ശിഥിലമായിപ്പോയി.
റാഡിക്കൽ ഇന്ത്യൻ പെയിൻറേഴ്സ് ആൻഡ് സ്കൾപ്ച്ചേഴ്സ് അസോസിയേഷൻറെ സ്ഥാപകരിൽ പ്രധാനിയായ കൃഷ്ണകുമാർ ആ കാലഘട്ടത്തിലെ രാഷ്ട്രീയത്തോടുള്ള പ്രതീകരണമായാണ് പ്രസ്ഥാനത്തെ നയിച്ചിരുന്നത്. യന്ത്രങ്ങൾ, ചെടികൾ, മൃഗങ്ങൾ, സ്ത്രീകൾ, പരുഷൻമാർ, പ്രവിശ്യകളും നഗരങ്ങളും അടങ്ങുന്ന പ്രദേശങ്ങൾ, സ്റ്റുഡിയോ- പ്രാദേശിക അകത്തളങ്ങൾ എന്നിവ ചേർന്ന ഒരു ലോകം പോലെയാണ് അദ്ദേഹത്തിൻറെ കലാസൃഷ്ടികൾ. കല എല്ലാവർക്കും പ്രാപ്യമാക്കുന്നതിനായി അദ്ദേഹം പ്രയത്നിച്ചിരുന്നു. അദ്ദേഹത്തിൻറെ മരണ ശേഷം സമൂലപരിഷ്കരണ വാദ പ്രസ്ഥാനമായ റാഡിക്കൽ പ്രസ്ഥാനം ശിഥിലമായി. കലയെ വിൽപ്പനച്ചരക്കാക്കുന്നതിലുള്ള വിയോജിപ്പ് അദ്ദേഹത്തിൻറെ പ്രസ്ഥാനം പ്രകടിപ്പിച്ചിരുന്നു. കൃഷ്ണകുമാറിൻറെ കേരള-ബറോഡ സംഘം രാഷ്ടീയ,സൗന്ദര്യാത്മക പ്രശ്നങ്ങളിൽ ഇന്ത്യൻ കല യുക്തിസഹജമായ ഇടപെടൽ നടത്തേണ്ടിയിരുന്നതായി വാദിച്ചിട്ടുണ്ട്. കൃഷ്ണകുമാർ ഉപയോഗിച്ചിരുന്ന ആംഗ്യവിക്ഷേപങ്ങൾ ആസ്വാകരെ കളിയാക്കുന്നതും ശിൽപസാന്നിധ്യത്തിലുള്ള വിശ്വസത്തിലേക്ക് വിരൽചൂണ്ടുന്നതുമായിരുന്നു. 
കൃഷ്ണകുമാറിന്റെ കലാസൃഷ്ടികൾ സമകാലീന കലാകാരിയും കൊച്ചി-മുസിരിസ് ബിനാലെ 2018 ന്റെ ക്യൂറേറ്ററുമായ അനിതാ ദുബെയെ സ്വാധീനിച്ചിട്ടുണ്ട്. അനിതയുടെ ക്യൂറേറ്റോറിയൽ കുറിപ്പിൽ കൃഷ്ണകുമാറിൻറെ ആദ്യകാല ശിൽപമായ ബോയ് ലിസണിംഗിനെക്കുറിച്ച് പരാമർശിച്ചിട്ടുണ്ട്. ഇപ്പോൾ ഇത് നിലവിലില്ല.



</doc>
<doc id="223441" url="https://ml.wikipedia.org/wiki?curid=223441" title="എൻ. രാജം">
എൻ. രാജം

കേന്ദ്ര സംഗീതനാടക അക്കാദമിയുടെ ഏറ്റവും ഉയർന്ന അംഗീകാരമായ ഫെലോഷിപ്പിന് (അക്കാദമി രത്ന) അർഹയായ പ്രമുഖ ഹിന്ദുസ്ഥാനി വയലിൻ കലാകാരിയാണ് ഡോ. എൻ രാജം (ജനനം : 1938). "പാടുന്ന വയലിൻ" എന്ന് അറിയപ്പെടുന്ന രാജം ഹിന്ദുസ്ഥാനി സംഗീതത്തിനു നൽകിയ സംഭാവന പരിഗണിച്ചാണ് അക്കാദമി രത്ന പുരസ്കാരം നൽകിയത്. പുരസ്കാരങ്ങളും ലഭിച്ചിട്ടുണ്ട്. പ്രമുഖ വയലിൻ കലാകാരൻ ടി.എൻ. കൃഷ്ണന്റെ സഹോദരിയാണ്.


</doc>
<doc id="223443" url="https://ml.wikipedia.org/wiki?curid=223443" title="പൈങ്കുളം ദാമോദര ചാക്യാർ">
പൈങ്കുളം ദാമോദര ചാക്യാർ

കേന്ദ്ര സംഗീതനാടക അക്കാദമി പുരസ്കാരം (2012) നേടിയ കൂടിയാട്ടം കലാകാരനായിരുന്നു പൈങ്കുളം ദാമോദര ചാക്യാർ(1935-2017). ’വിദൂഷക സാർവഭൌമൻ എന്നറിയപ്പെട്ടിരുന്നു. 



</doc>
<doc id="223447" url="https://ml.wikipedia.org/wiki?curid=223447" title="വാഴേങ്കട വിജയൻ">
വാഴേങ്കട വിജയൻ

കേന്ദ്ര സംഗീതനാടക അക്കാദമി പുരസ്‌കാരത്തിന് അർഹനായ പ്രശസ്ത കഥകളി കലാകാരനാണ് വാഴേങ്കട വിജയൻ. കഥകളി ആചാര്യൻ പത്മശ്രീ വാഴേങ്കട കുഞ്ചുനായരുടെ മകനാണ്.



</doc>
<doc id="223450" url="https://ml.wikipedia.org/wiki?curid=223450" title="ഒ.എസ്. ത്യാഗരാജൻ">
ഒ.എസ്. ത്യാഗരാജൻ

കേന്ദ്ര സംഗീതനാടക അക്കാദമി പുരസ്‌കാരത്തിന് അർഹനായ പ്രശസ്ത കർണ്ണാടക സംഗീത വിദഗ്ദ്ധനാണ് ഒ.എസ്. ത്യാഗരാജൻ (ജനനം: ഏപ്രിൽ 3, 1947). ഓൾ ഇന്ത്യ റേഡിയോയിലും ദൂരദർശനിലും നിരവധി കർണാടക സംഗീത കച്ചേരികൾക്ക് നേതൃത്വം നൽകിയിട്ടുണ്ട്. തമിഴ്‌നാട്ടിലെ തഞ്ചാവൂരിൽ സംഗീതഭൂഷണം ഒ.എസ്.സുബ്രഹ്മണ്യത്തിന്റെ മകനാണ്.


</doc>
<doc id="223460" url="https://ml.wikipedia.org/wiki?curid=223460" title="അജയ് പൊഹാങ്കർ">
അജയ് പൊഹാങ്കർ

പ്രമുഖനായ ഹിന്ദുസ്ഥാനി ഗായകനാണ് അജയ് പൊഹാങ്കർ. കേന്ദ്ര സംഗീതനാടക അക്കാദമി പുരസ്‌കാരം ലഭിച്ചിട്ടുണ്ട്.
കിരാനാ ഖരാനയിലെ പ്രമുഖ സംഗീതഞ്ജയായ സുശീലാ ഭായി അജയ് പൊഹാങ്കറുടെ മകനാണ്. ഉസ്താദ് അമീർ ഖാന്റെ ശിക്ഷണവും ലഭിച്ചിട്ടുണ്ട്.



</doc>
<doc id="223462" url="https://ml.wikipedia.org/wiki?curid=223462" title="സബീർ ഖാൻ">
സബീർ ഖാൻ

കേന്ദ്ര സംഗീതനാടക അക്കാദമി പുരസ്‌കാരം നേടിയ പ്രമുഖ ഹിന്ദുസ്ഥാനി സംഗീതഞ്ജനും തബലിസ്റ്റുമാണ് ഉസ്താദ് സബീർ ഖാൻ. ഫറൂക്കാബാദ് ഖരാനയുടെ ഖലീഫയാണ്.


</doc>
<doc id="223464" url="https://ml.wikipedia.org/wiki?curid=223464" title="രാജശേഖർ മൻസൂർ">
രാജശേഖർ മൻസൂർ

കേന്ദ്ര സംഗീതനാടക അക്കാദമി പുരസ്‌കാരം നേടിയ പ്രമുഖ ഹിന്ദുസ്ഥാനി സംഗീതഞ്ജനാണ് പണ്ഡിറ്റ് രാജശേഖർ മൻസൂർ(ജനനം : 1942). ജയ്‌പൂർ - അത്രൗളി ഖരാനയിലെ പ്രമുഖനായ മല്ലികാർജ്ജുൻ മൻസൂറിന്റെ മകനാണ്. കർണ്ണാടക യൂണിവേഴ്സിറ്റിയിൽ 35 വർഷമായി ഇംഗ്ലീഷ് അധ്യാപകനായിരുന്നു. കർണാടക സംഗീത നൃത്യ അക്കാദമി മുൻ ചെയർമാനാണ്.



</doc>
<doc id="223467" url="https://ml.wikipedia.org/wiki?curid=223467" title="ശർമിള ബിശ്വാസ്">
ശർമിള ബിശ്വാസ്

കേന്ദ്ര സംഗീതനാടക അക്കാദമി പുരസ്‌കാരം നേടിയ പ്രമുഖ ഒഡീസി നർത്തകിയാണ് ശർമിള ബിശ്വാസ്. ഗുരു കേളു ചരൺ മഹാപാത്രയുടെ ശിഷ്യയാണ്.



</doc>
<doc id="223470" url="https://ml.wikipedia.org/wiki?curid=223470" title="ഊന്നിവല">
ഊന്നിവല

ഒഴുക്കുള്ള കായലിൽ തൂണുകൾ (ഊന്നികൾ) നാട്ടി അതിനിടയിൽ വല വിരിച്ച് മത്സ്യബന്ധനം നടത്തുന്ന മത്സ്യബന്ധനരീതിയെയാണ് ഊന്നിവല എന്ന് പറയുന്നത്.

കേരളത്തിൽ പലയിടത്തും ഈ രീതിയുപയോഗിച്ചുള്ള മത്സ്യബന്ധനം നടക്കുന്നുണ്ട്. 

കൊച്ചിയിലെ കായലുകളിൽ ഈ രീതി സാധാരണമാണ്. അരൂർ, അരൂക്കുറ്റി മട്ടാഞ്ചേരി, വല്ലാർപാടം, പനമ്പുകാട് മേഖലകളിലെ കായലുകളിൽ ഈ സമ്പ്രദായം മത്സ്യബന്ധനത്തിനായി വർഷങ്ങളായി ഉപയോഗിച്ചുവരുന്നുണ്ട്. കണ്ണൂരിലും ഈ രീതി നിലവിലുണ്ട്.

ദേശീയ ജലപാതയുടെ വരവ് ഊന്നിവല ഉപയോഗിച്ച് മത്സ്യബന്ധനം നടത്തുന്ന ആൾക്കാരുടെ ജീവനോപാധിയെ ബാധിച്ചിട്ടുണ്ട് . പുതുവെപ്പിലെ എൽ.എൻ.ജി. ടെർമിനലിന്റെ പരിസരപ്രദേശത്ത് മത്സ്യബന്ധനം നിയന്ത്രിക്കാനുള്ള നീക്കവും ഊന്നിവലക‌ൾ നീക്കം ചെയ്യുന്നതിൽ ചെന്നെത്താൻ സാദ്ധ്യതയുണ്ട്. വല്ലാർപാടം കണ്ടൈനർ പദ്ധതി 327 ഊന്നിവലകൾ നീക്കം ചെയ്യുന്നതിൽ കലാശിച്ചു. 


</doc>
<doc id="223476" url="https://ml.wikipedia.org/wiki?curid=223476" title="കാതോട് കാതോരം">
കാതോട് കാതോരം

ഭരതൻ സംവിധാനം ചെയ്ത് 1985-ൽ പുറത്തിറങ്ങിയ മലയാളചലച്ചിത്രമാണ് കാതോട് കാതോരം. മമ്മൂട്ടി, സരിത എന്നിവരാണ് ഈ ചിത്രത്തിലെ പ്രധാനകഥാപാത്രങ്ങളെ അവതരിപ്പിച്ചിരിക്കുന്നത് . ജോൺപോൾ തിരക്കഥയും ഔസേപ്പച്ചൻ സംഗീതസംവിധാനവും നിർവഹിച്ചു. സെവൻ ആർട്ട്സിന്റെ ബാനറിൽ ജി.പി. വിജയകുമാർ, എം.ജി. ഗോപിനാഥ് എന്നിവർ ചേർന്നാണ് ചിത്രം നിർമ്മിച്ചത്.


ഒ.എൻ.വി. കുറുപ്പ് എഴുതിയ ഗാനങ്ങൾക്ക് ഔസേപ്പച്ചൻ, ഭരതൻ എന്നിവരാണ് സംഗീതം പകർന്നത്. ചിത്രത്തിന്റെ പശ്ചാത്തലസംഗീതം ഒരുക്കിയതും ഔസേപ്പച്ചനാണ്. ഔസേപ്പച്ചന്റെ ആദ്യചിത്രമായ ഇതിലെ പാട്ടുകൾ ഹിറ്റുകളായി മാറി.


</doc>
<doc id="223480" url="https://ml.wikipedia.org/wiki?curid=223480" title="വി.എച്ച്‌. നിഷാദ്‌">
വി.എച്ച്‌. നിഷാദ്‌

മലയാളത്തിലെ ഒരു യുവ ചെറുകഥാകൃത്തും നോവലിസ്റ്റുമാണു് വി.എച്ച്. നിഷാദ്. പത്രപ്രവർത്തകൻ, കോളമിസ്റ്റ്‌, തിരക്കഥാകൃത്ത്‌, അധ്യാപകൻ എന്നീ നിലകളിലും പ്രവർത്തിക്കുന്നു. മലയാളത്തിലും ഇംഗ്ലിഷിലും എഴുതുന്നു.'വാൻഗോഗിന്റ ചെവി' എന്ന ആദ്യ കൃതിയിലൂടെ തന്റെ സാന്നിധ്യമറിയിച്ചു. 

കണ്ണൂർ ജില്ലയിലെ പരിയാരത്ത്‌ ജനനം. പരിയാരം ഗവ ഹൈസ്‌കൂൾ, തളിപ്പറമ്പ്‌ സർസയ്യദ്‌ കോളേജ്‌, മാനന്തവാടി മേരീ മാതാ 
കോളേജ്‌, മഹാത്മാഗാന്ധി സർവകലാശാല എന്നിവിടങ്ങളിൽ 
വിദ്യാഭ്യാസം നേടി. മാസ്‌ കമ്മ്യൂണിക്കേഷനിലും ജേണലിസത്തിലും ബിരുദാനന്തര ബിരുദം. 

മലയാളത്തിൽ റാഡിക്കൽ ജേണലിസത്തിനു തുടക്കിട്ട്‌ ദില്ലിയിൽ നിന്നു പ്രസിദ്ധീകരിച്ചിരുന്ന ഫ്രീ പ്രസ്‌ http://en.wikipedia.org/wiki/Free_Press_(magazine)മാസിക യുടെ സ്ഥാപകരിലൊരാളും അതിന്റെ ലിറ്റററി എഡിറ്ററുമായിരുന്നു. തുടർന്ന്‌ ഇന്ത്യാടുഡേയുടെ മലയാളം എഡിറ്റോറിയലിൽ ജോലി ചെയ്‌തു. ന്യൂസ്‌ ടുഡേ, കവേർട്‌ മാഗസിൻ, ടൈംസ്‌ ഓഫ്‌ ഇന്ത്യ എന്നീ പ്രസിദ്ധീകരണങ്ങളിൽ സീനിയർ കറസ്‌പോണ്ടന്റായും പ്രവർത്തിച്ചു. 2011-മുതൽ ഡൂൾ ന്യൂസ്‌ ഡോട്‌ കോം (http://www.doolnews.com/)എന്ന പോർടലിന്റെ ലിറ്റററി എഡിറ്ററായി (ഹോണററി) പ്രവർത്തിച്ചു വരുന്നു. ഇപ്പോൾ കണ്ണൂർ സർവകലാശാല ജേണലിസം വിഭാഗത്തിന്റെ കോഴ്‌സ്‌ ഡയറക്ടറും `ഇന്ത്യൻ ഇങ്ക്‌'(http://indianinkmag.blogspot.in/)എന്ന ഇംഗ്ലിഷ്‌ ലിറ്റിൽ മാഗസിന്റെ പത്രാധിപ സമിതി അംഗവുമാണ്‌.


മലയാളത്തിലെ മോശം സിനിമകൾക്കും നടീ-നടന്മാർക്കുമായി ഡൂൾ ന്യൂസ്‌ ഡോട്‌ കോം 2010-ൽ ഏർപ്പെടുത്തിയ പ്രഥമ 'ഫിലിം ബോർ' അവാർഡു നിർണ്ണയ കമ്മറ്റിയിൽ ജൂറി അംഗമായിരുന്നു. ബ്ലോക്ക്‌, അവൾ, ചെക്ക്‌, മഞ്ഞു പോലെ. തുടങ്ങിയ ഹ്രസ്വ ചിത്രങ്ങൾക്ക്‌ കഥയും
തിരക്കഥയും രചിച്ചിട്ടുണ്ട്. `അവൾ' എന്ന ഷോർട്‌ ഫിലിം 2010-ൽ ഇന്ത്യൻ പനോരമാ വിഭാഗത്തിലേക്ക്‌ തെരഞ്ഞെടുക്കപ്പെട്ടു.



</doc>
<doc id="223488" url="https://ml.wikipedia.org/wiki?curid=223488" title="പള്ളിമുക്ക്, കൊല്ലം">
പള്ളിമുക്ക്, കൊല്ലം

കൊല്ലം ജില്ലയിൽ നഗരത്തിന് തെക്കുമാറി ദേശിയപാതയോരത്തുള്ള പട്ടണമാണ് പള്ളിമുക്ക് . കൊല്ലൂർവിള ജുമാ‌അത്ത് മസ്ജിദ് ഇവിടെയാണ് സ്ഥിതി ചെയ്യുന്നത്. തൊട്ടടുത്തായി ഇരവിപുരം തീവണ്ടി നിലയവും സ്ഥിതിചെയ്യുന്നുണ്ട്. ഇവിടെ നിന്ന് ഒരുകിലോമീറ്റർ ചുറ്റളവിലാണ് പ്രസിദ്ധമായ ഭരണിക്കാവ് ക്ഷേത്രം.



</doc>
<doc id="223538" url="https://ml.wikipedia.org/wiki?curid=223538" title="നാഷണൽ ഇൻസ്റ്റിറ്റ്യൂട്ട് ഓഫ് ഇലക്ട്രോണിക്സ്‌ ആൻഡ്‌ ഇൻഫോർമേഷൻ ടെക്നോളജി, കോഴിക്കോട്">
നാഷണൽ ഇൻസ്റ്റിറ്റ്യൂട്ട് ഓഫ് ഇലക്ട്രോണിക്സ്‌ ആൻഡ്‌ ഇൻഫോർമേഷൻ ടെക്നോളജി, കോഴിക്കോട്

കേന്ദ്ര വാർത്താവിനിമയ വിവരസങ്കേതിക മന്ത്രാലയത്തിന്റെ കീഴിലുള്ള NIELIT-യുടെ ഒരു കേന്ദ്രമാണ് കോഴിക്കോട് ചാത്തമംഗലത്തുള്ള നാഷണൽ ഇൻസ്റ്റിറ്റ്യൂട്ട് ഓഫ് ഇലക്ട്രോണിക്സ് ആൻഡ് ഇൻഫോർമേഷൻ ടെക്നോളജി. ഈ സ്ഥാപനത്തിന്റെ പഴയ പേര് DOEACC സെന്റർ എന്നാണ്. കാലിക്കറ്റിലെ നാഷണൽ ഇൻസ്റ്റിറ്റ്യൂട്ട് ഓഫ് ടെക്നോളജിയുടെ കാമ്പസിനടുത്തു പ്രവർത്തിക്കുന്ന ഈ സ്ഥാപനം സാങ്കേതിക വിദ്യാഭ്യാസത്തിനു പുറമേ നിരവധി ഗവേഷണങ്ങളും വിവരസങ്കേതിക വിദ്യ അടിസ്ഥാനമാക്കിയിട്ടുള്ള സേവനങ്ങളും നൽകുന്നുണ്ട്.

ഇവിടെ വിവര സാങ്കേതിക വിദ്യയിലെയും ഇലക്ട്രോണിക്സിലെയും ഏകദേശം എല്ലാ വിഭാഗങ്ങളിലെയും കൂടി അറുപതോളം കോഴ്സുകൾ നടത്തുന്നുണ്ട്. എംബെഡഡ് സിസ്റ്റെംസ്, വി. എൽ. എസ്. ഐ., പവർ ഇലക്ട്രോണിക്സ്, പ്രോസസ് കണ്ട്രോൾ ആൻഡ് ഇന്സ്റ്റ്രുമെന്റേഷൻ, CAD/CAM, ബയോഇൻഫോർമാറ്റിക്സ്, വിവരസാങ്കേതികവിദ്യ തുടങ്ങിയ വിഷയങ്ങളിൽ ഹ്രസ്വ/ദീർഘ കാല കോഴ്സുകൾ ഇവിടെ ലഭ്യമാണ്.

കോഴിക്കോട് സർവകലാശാലയുടെ കീഴിൽ ഈ സ്ഥാപനത്തിൽ രണ്ട് ദീർഘകാല കോഴ്സുകൾ പഠിപ്പിക്കുന്നുണ്ട്. 



നാഷണൽ ഇൻസ്റ്റിറ്റ്യൂട്ട് ഓഫ് ഇലക്ട്രോണിക്സ് ആൻഡ് ഇൻഫോർമേഷൻ ടെക്നോളജി, കോഴിക്കോടുനിന്നും 20കി.മി. കോഴിക്കോട്-മുക്കം റോഡിലാണ് സ്ഥിതി ചെയ്യുന്നത്. സി.ഇ.ഡി.ടി. അല്ലെങ്കിൽ "പന്ത്രണ്ട്" എന്നാണ് ബസ്‌സ്റ്റോപ്പിന്റെ പേര്.



</doc>
<doc id="223542" url="https://ml.wikipedia.org/wiki?curid=223542" title="ബാലസംഘടനകൾ">
ബാലസംഘടനകൾ

കേരളത്തിൽ സജീവമായി നിലനിൽക്കുന്ന ബാല,ബാലികാ സംഘടനകളാണ് , ബാലസംഘം കേരളയും ,മലർവാടി ബാലസംഘവും

കേരളത്തിലെ സി.പി.ഐ(എം) നിയന്ത്രണത്തിലുള്ള കുട്ടികളുടെ സമാന്തര വിദ്യാഭ്യാസ സാംസ്‌കാരിക സംഘടനയാണ് ബാലസംഘം . കുട്ടികളെ ജാതി-മത വർണ്ണ പ്രാദേശിക ചിന്തകളിൽ നിന്ന് മോചിപ്പിച്ച് ശരിയും ശാസ്ത്രീയവുമായ പാതകളിലൂടെ പാരമ്പര്യത്തിൻറെ നല്ല അംശങ്ങൾ ഉൾക്കൊണ്ടുകൊണ്ട് മനുഷ്യരായിത്തീരുക എന്ന മഹത്തായ സാംസ്കാരിക മുദ്രാവാക്യത്തെ ഉയർത്തിപ്പിടിക്കുന്ന പുരോഗമന തലമുറയെ വാർത്തെടുക്കുക എന്നത് ബാലസംഘത്തിന്റെ പ്രഖ്യാപിത ലക്ഷ്യമാണ് . രക്ത നക്ഷത്രവും നീല നിറത്തിൽ ബാലസംഘം എന്ന് ആലേഖനം ചെയ്ത ശുഭ്ര പതാകയാണ് ബാലസംഘത്തിന്റെ പതാക.

'പഠിച്ചു ഞങ്ങൾ നല്ലവരാകും ജയിച്ചു ഞങ്ങൾ മുന്നേറും , പടുത്തുയര്ത്തും ഭാരത മണ്ണിൽ സമത്വ സുന്ദര നവലോകം' 

എന്നതാണ് മുദ്രാവാക്യം. വേനൽത്തുമ്പി കലാജാഥ ബാലസംഘത്തിന്റെ ഒരു പ്രധാന പ്രവർത്തനമാണു.

ഫേസ്ബുക്ക്‌ വിലാസം https://www.facebook.com/balasangham.kerala/
വെബ്സൈറ്റ് http://www.balasangham.com/

കുട്ടികളിൽ വിജ്ഞാനത്തോടൊപ്പം മൂല്യബോധവും സർഗാത്മകതയും സാമൂഹികാവബോധവും വളർത്തിയെടുക്കുവാനായി രൂപം നൽകിയ കൂട്ടായ്മയാണ് മലർവാടി ബാലസംഘം. 23 പേരടങ്ങുന്ന ഒരു സമിതിയാണ് സംസ്ഥാനതലത്തിൽ പ്രവർത്തനങ്ങൾ ആസൂത്രണം ചെയ്യുന്നത്. 15 വയസ്സ് വരെയുള്ള ബാലികാ-ബാലൻമാരാണ് മലർവാടി ബാലസംഘത്തിൽ അംഗങ്ങൾ. കേരളത്തിനു പുറത്തും ഈ സംഘടന പ്രവർത്തിക്കുന്നുണ്ട്
2011-2015 വർഷത്തേക്കുള്ള മലർവാടി ബാലസംഘം കോ-ഓഡിനേറ്റർ അബ്ബാസ് വി കൂട്ടിൽ, ജനറൽ സെക്രട്ടറിയായി മുസ്തഫാ മങ്കട, ട്രഷററായി നാസർ കറുത്തേനി എന്നിവരാണ്. വിവിധ വകുപ്പുകളികൾ:എസ്.ഖമറുദ്ദീൻ (ടീൻസ്), മഹ്മൂദ് ഷിഹാബ് (സ്കൂൾ യൂണിറ്റ്), അൻസാർ നെടുമ്പാശ്ശേരി (ചിൽഡ്രൻസ് തിയേറ്റർ), അബൂ ഫൈസൽ (സംഘടന), മുഹമ്മദ് ഇഖ്ബാൽ.പി (റിസോഴ്സ് ഡവലപ്പ് വിംഗ്), എം.എച്ച് റഫീഖ് (വിജ്ഞാനോത്സവം), സുഹൈറലി തിരുവിഴാംകുന്ന് (മീഡിയ), നൂറുദ്ദീൻ ചേന്ദര (സാഹിത്യം), ഹാമിദലി വാഴക്കാട് (പരിസ്ഥിതി), ഷാജഹാൻ ഐക്കരപ്പടി (ബാലോത്സവം), ഫൈസൽ പി.എ (ഡോക്യുമന്റേഷൻ), ഫൈസൽ സി.ഇസഡ് ഓർഗനൈസിംഗ് സെക്രട്ടറിയും, ഷറീജ് ടി.കെ ഓഫീസ് സെക്രട്ടറിയുമാണ്.മുഖ്യ രക്ഷാധികാരി ടി.കെ ഹുസൈൻ.

കൂടുതൽ വിവരങ്ങൾക്ക് വെബ്സൈറ്റ് സന്ദർശിയ്ക്കുക


</doc>
<doc id="223544" url="https://ml.wikipedia.org/wiki?curid=223544" title="അഹറോൻ">
അഹറോൻ

ബൈബിൾ പഴയനിയമത്തിൽ പറയുന്ന, ഇസ്രായേൽ ജനതയെ ഈജിപ്തിലെ അടിമത്തത്തിൽനിന്നും മോചിപ്പിച്ച മോശയുടെ ജ്യേഷ്ഠസഹോദരനാണ് അഹറോൻ ( അഥവാ ; "അഹറോൻ", "ഹാരുൺ", ഗ്രീക്ക് (സെപ്ത്വജിന്റ്): "Ααρών" ). പ്രകാശമുള്ളവൻ അഥവാ പ്രബുദ്ധൻ എന്നാണ് അഹറോൻ എന്ന പേരിന്റെ അർത്ഥം. ലേവിഗോത്രത്തിൽ അപ്രേമിന്റെ മകനായി ഈജിപ്തിൽ ജനിച്ചു. മോശമൂസവിക്കനായിരുന്നതുകൊണ്ട് ഇദ്ദേഹത്തിന്റെ വക്താവ്, സഹായി എന്നീ നിലകളിൽ ഇസ്രായേലിന്റെ വിമോചനയത്നങ്ങളിലും തുടർന്നുളള യാത്രയിലും അഹറോൻ പങ്കുകൊണ്ടു. യാത്രാമധ്യേ ജനങ്ങളുടെ ഉപദേഷ്ടാവായും അദ്ദേഹം വർത്തിച്ചു. ഇസ്രായേലിന്റെ ആദ്യത്തെ മഹാപുരോഹിതൻ എന്ന നിലയിലാണ് അഹറോൻ അറിയപ്പെടുന്നത്. യഹോവയുടെ ന്യായപ്രമാണത്തെ ലംഘിച്ച് സ്വർണക്കാളക്കുട്ടിയെ വാർത്തുണ്ടാക്കി ആരാധിക്കുന്നതിൽ സഹകരിക്കയാൽ. വാഗ്ദത്തനാടായ കാനാനിൽ പ്രവേശിക്കുവാൻ കഴിയാതെ യാത്രാമധ്യേ ഹോർ എന്ന മലയിൽവച്ച് അഹറോൻ മൃതിയടഞ്ഞു . യഹൂദന്മാരും മുസ്ലീംങ്ങളും അവരുടെ വേദഗ്രന്ഥങ്ങളിൽ ഇദ്ദേഹത്തെക്കുറിച്ചു പരാമർശിച്ചിട്ടുണ്ട്.



</doc>
<doc id="223545" url="https://ml.wikipedia.org/wiki?curid=223545" title="അസ്പർജില്ലോസിസ്">
അസ്പർജില്ലോസിസ്

അസ്പർജില്ലസ് (Aspergillus) എന്ന പൂപ്പൽ മൂലമുണ്ടാകുന്ന ശ്വാസകോശ രോഗമാണ് അസ്പർജില്ലോസിസ്. അസ്പെർജില്ലോമ ("Aspergiloma") എന്നും ഇത് അറിയപ്പെടുന്നു. മനുഷ്യർക്കും പക്ഷികൾക്കും മൃഗങ്ങൾക്കും ഈ രോഗം ബാധിക്കുന്നു. "അസ്പെർജില്ലസ് ഫ്യൂമിഗേറ്റസ് (Aspergillus fumigatus)" എന്നയിനം ഫംഗസാണ് മനുഷ്യരിൽ ബ്രോങ്കോ പൾമോണറി അസ്പെർജില്ലോസിസ് എന്ന രോഗത്തിനു കാരണമാകുന്നത്. "അ. ക്ലാവേറ്റസ്, അ. ഫ്ലാവസ്, അ. നൈഗർ, അ. ടെറിയസ് "എന്നീ ഫംഗസ് ഇനങ്ങളും അപൂർവമായി രോഗകാരണമാകാറുണ്ട്. ശ്വാസനാള ഭിത്തിയിലും ശ്വാസകോശങ്ങളുടെ പരിധീയ ഭാഗത്തും "അ. ഫ്യൂമിഗേറ്റസ് "ഫംഗസിന്റെ ക്രമാധികമായ ചേതനാ പ്രതിപ്രവർത്തനം (hypersensitive reaction) സങ്കീർണമാകുന്നതാണ് രോഗകാരണം. ജന്തുക്കളുടെ ശ്വാസകോശകലകളിൽ ഈ ഫംഗസ് വളരുമ്പോൾ കോശങ്ങൾക്കു നാശം സംഭവിക്കുന്നു. ശരത് (ആഗ.-ഒ.) കാലത്തും ശീതകാലത്തും ഉണ്ടാകുന്ന ആസ്തമ രോഗത്തോടനുബന്ധിച്ചാണ് ഈ രോഗം സാധാരണ കണ്ടുവരുന്നത്. ആസ്ത്മ രോഗമില്ലാത്തവരെയും അസ്പെർജില്ലോസിസ് രോഗം ബാധിക്കാറുണ്ട്. അസ്പെർജില്ലോസിസിന്റെ രോഗലക്ഷണങ്ങൾ പനി, ചുമ, ശ്വാസംമുട്ടൽ തുടങ്ങിയവയാണ്. രക്തം, കഫം എന്നിവയുടെ പരിശോധന കൊണ്ടും നെഞ്ചിന്റെ എക്സ്-റേ എടുത്തും രോഗനിർണയം നടത്താം. ഔഷധങ്ങളും ഫിസിയോതെറാപ്പിയും രോഗത്തിന് ആശ്വാസമുണ്ടാക്കും. ശ്വാസകോശകലകൾ നശിച്ചുപോകാതെ കൂടിയ തോതിൽ കോർട്ടിക്കോസ്റ്റെറോയിഡുകൾ ഇൻഹലേഷൻ നടത്തിയും ബ്രോങ്കോസ്കോപ്പ് ഉപയോഗിച്ച് കഫം നീക്കം ചെയ്തും പെട്ടെന്ന് രോഗത്തിന്റെ കാഠിന്യം കുറയ്ക്കാം.

ബ്രോങ്കോപൾമോണറി അസ്പെർജില്ലോസിസ് അഞ്ചുവിധത്തിലുണ്ട്: അലർജിക് ആസ്ത്മ, അലർജിക് ബ്രോങ്കോ പൾമോണറി അസ്പെർജില്ലോസിസ്, "അ. ക്ലാവേറ്റസ് "മൂലമുള്ള ആൽവിയോലാർ (alveolar) ഇൻഫ്ളമേഷൻ, കാവിറ്റിക്കുള്ളിലുള്ള അസ്പെർജില്ലോമാ, ഇൻവേസീവ് (invasive) പൾമോണറി അസ്പെർജില്ലോസിസ്. 

അന്തരീക്ഷത്തിലുള്ള ഫംഗസ് സ്പോറുകൾ ശ്വസനസമയത്ത് ശ്വാസകോശത്തിലെത്തി ഇവിടെ നാശം സംഭവിച്ച കലകളിൽ വച്ച് മുളച്ച് ഫംഗസിന്റെ ഒരു 'പന്തു' (mycetoma) തന്നെയുണ്ടാകുന്നു. ശ്വാസകോശത്തിന്റെ ഏതുഭാഗത്തും ഇതു സംഭവിക്കാമെങ്കിലും ഉപരിഭാഗത്താണ് സാധാരണയിൽ കൂടുതൽ ഇൻഫളമേഷൻ ഉണ്ടാവുക. ഇത് അലർജിക് ബ്രോങ്കോ പൾമോണറി അസ്പെർജില്ലോസിസ് എന്നറിയപ്പെടുന്നു. സി.റ്റി. സ്കാൻ (computerised tomography scan), എക്സ്-റേ പരിശോധന എന്നിവ കൊണ്ട് രോഗനിർണയം നടത്താം. ഇന്ന് പ്രത്യേക സംവിധാനമുള്ള സ്കാനിംഗ് (high resolution C.T.scan ) ഉപയോഗിച്ചും രോഗനിർണയം നടത്തുന്നു.

ശ്വാസകോശത്തിന്റെ മുകളിലത്തെ പാളിയിൽ നീർവീക്കം പോലെ പ്രകടമാകുന്ന നിറം കൂടിയ ഭാഗം ഉരുണ്ടുകട്ടിയേറിയ ട്യൂമർ പോലെ എക്സ്-റേയിൽ കാണപ്പെടുന്നു. തുപ്പുന്ന കഫത്തിൽ രക്തത്തിന്റെ അംശം ഉണ്ടായിരിക്കും. കഫം കൾച്ചർ ചെയ്യുമ്പോൾ ഫംഗസിന്റെ വളരുന്ന ഹൈഫകൾ കാണാം. ഓപ്പറേഷൻ പലപ്പോഴും ഫലപ്രദമായ ചികിത്സയായി കാണുന്നുണ്ട്.

പ്രതിരോധശക്തി കുറഞ്ഞവരുടെയും മറ്റു രോഗങ്ങൾക്ക് മരുന്നു കഴിക്കുന്നവരുടെയും ശ്വാസകോശങ്ങൾ "അസ്പർജില്ലസ് ഫ്യുമിഗേറ്റസ്" എന്നയിനം ഫംഗസ് രോഗബാധയ്ക്കു വിധേയമാകാറുണ്ട്. രക്തം കലർന്ന മഞ്ഞനിറത്തിലുള്ള കട്ടിയേറിയ കഫത്തിന്റെ ലബോറട്ടറി പരിശോധനയിലൂടെയും രോഗനിർണയം നടത്താം.


</doc>
<doc id="223570" url="https://ml.wikipedia.org/wiki?curid=223570" title="ഹരിയാന ക്രിക്കറ്റ് ടീം">
ഹരിയാന ക്രിക്കറ്റ് ടീം

ഇന്ത്യൻ ആഭ്യന്തര ക്രിക്കറ്റിൽ ഹരിയാനയെ പ്രതിനിധീകരിക്കുന്ന ഒരു പ്രാദേശിക ക്രിക്കറ്റ് ടീമാണ് ഹരിയാന ക്രിക്കറ്റ് ടീം. "ഹരിയാന ക്രിക്കറ്റ് അസോസിയേഷന്റെ" നിയന്ത്രണത്തിലാണ് ഇത് പ്രവർത്തിക്കുന്നത്. ഒരു തവണ രഞ്ജി ട്രോഫി നേടിയ ഈ ടീം ഒരു തവണ രണ്ടാം സ്ഥാനത്തും എത്തിയിട്ടുണ്ട്. ഇവർ ഒരു തവണ ഇറാനി ട്രോഫിയും നേടിയിട്ടുണ്ട്.





</doc>
<doc id="223586" url="https://ml.wikipedia.org/wiki?curid=223586" title="ജമ്മു-കശ്മീർ ക്രിക്കറ്റ് ടീം">
ജമ്മു-കശ്മീർ ക്രിക്കറ്റ് ടീം

ഇന്ത്യൻ ആഭ്യന്തര ക്രിക്കറ്റിൽ ജമ്മു-കാശ്മീർ സംസ്ഥാനത്തെ പ്രതിനിധീകരിക്കുന്ന പ്രാദേശിക ടീമാണ് ജമ്മു-കശ്മീർ ക്രിക്കറ്റ് ടീം (). "ജമ്മു കാശ്മീർ ക്രിക്കറ്റ് അസോസിയേഷന്റെ" നിയന്ത്രണത്തിലാണ് ഈ ടീം പ്രവർത്തിക്കുന്നത്. രഞ്ജി ട്രോഫിയിൽ പ്ലേറ്റ് ഗ്രൂപ്പിലാണ് ഈ ടീം ഉൾപ്പെടുന്നത്. ശ്രീനഗറിൽ സ്ഥിതി ചെയ്യുന്ന ഷേർ-ഇ-കാശ്മീർ സ്റ്റേഡിയമാണ് ഈ ടീമിന്റെ ഹോംഗ്രൗണ്ട്.




</doc>
<doc id="223588" url="https://ml.wikipedia.org/wiki?curid=223588" title="ഒഡീഷ ക്രിക്കറ്റ് ടീം">
ഒഡീഷ ക്രിക്കറ്റ് ടീം

ഇന്ത്യൻ ആഭ്യന്തര ക്രിക്കറ്റിൽ ഒഡീഷ സംസ്ഥാനത്തെ പ്രതിനിധീകരിക്കുന്ന പ്രാദേശിക ടീമാണ് ഒഡീഷ ക്രിക്കറ്റ് ടീം. "ഒറീസ ക്രിക്കറ്റ് അസോസിയേഷന്റെ" മേൽനോട്ടത്തിലാണ് ഈ ടീം പ്രവർത്തിക്കുന്നത്. രഞ്ജി ട്രോഫിയിൽ എലൈറ്റ് ഗ്രൂപ്പിലാണ് ഈ ടീം ഉൾപ്പെടുന്നത്. കട്ടക്കിൽ സ്ഥിതി ചെയ്യുന്ന ബരാബതി സ്റ്റേഡിയമാണ് ഈ ടീമിന്റെ പ്രധാന ഹോംഗ്രൗണ്ട്. മറ്റുചില ഗ്രൗണ്ടുകളിലും അവർ ഹോം മത്സരങ്ങൾ കളിക്കാറുണ്ട്.




</doc>
<doc id="223599" url="https://ml.wikipedia.org/wiki?curid=223599" title="പിയർ-റ്റു-പിയർ നെറ്റ്വർക്ക്">
പിയർ-റ്റു-പിയർ നെറ്റ്വർക്ക്

രണ്ടു കമ്പ്യൂട്ടറുകളെ പരസ്പരം ബന്ധിപ്പിക്കുന്നതിനെ പിയർ-റ്റു-പിയർ നെറ്റ്വർക്ക് എന്നു പറയുന്നു. ഇത്തരം കമ്പ്യൂട്ടർ ശൃംഖലയിലെ കമ്പുട്ടറുകൾ ഒരേ സമയം സേവനദാതാവായും(സെർവർ) ക്ലയന്റ് കംപ്യൂട്ടർ സേവനഉപയോക്താവായും(ക്ലയന്റ്) പ്രവർത്തിക്കുന്നു. ഇതുവഴി ഫയലുകളും മറ്റു കമ്പ്യൂട്ടർ അനുബന്ധ ഉപകരണങ്ങളും പരസ്പരം പങ്കുവയ്ക്കാൻ സാധിക്കും. 

പ്രത്യേക തരത്തിലുള്ള സോഫ്റ്റ്‌വെയർ ഉപയോഗിച്ചാണ് ഈ രീതിയിൽ ബന്ധിപ്പിച്ചിരിക്കുന്ന കമ്പുട്ടെറുകൾ തമ്മിലുള്ള ആശയവിനിമയം നടക്കുന്നത്. അപേക്ഷ അയക്കുന്ന കമ്പ്യൂട്ടർ സേവനഉപയോക്താവായും അപേക്ഷ സ്വീകരിക്കുന്ന കമ്പ്യൂട്ടർ സേവനദാതാവായും അപേക്ഷയോട് പ്രതികരിക്കുന്നു.


</doc>
<doc id="223613" url="https://ml.wikipedia.org/wiki?curid=223613" title="ഗുണനിലവാര നിയന്ത്രണം">
ഗുണനിലവാര നിയന്ത്രണം

ഗുണനിലവാരനിയന്ത്രണം (Quality Management) ഒരു സ്ഥാപനത്തിന്റെ വിജയത്തിന് അത്യന്താപേക്ഷിതമാകുന്നു. ഇത് ആ സ്ഥാപനം പുറത്തിറക്കുന്ന ഉൽപ്പന്നങ്ങളേയും സേവനങ്ങളേയും ഉപഭോക്താക്കളുടെ സംതൃപ്തിക്കും അതുമായി ബന്ധപ്പെട്ട ഗവണ്മെന്റ് നിർദ്ദേശങ്ങൾക്കും വിധേയമായി സ്ഥാപനത്തിന്റെ പെരുമയ്ക്ക് കോട്ടം തട്ടാതെ ഉൽപ്പന്നത്തിന്റെയും സേവനങ്ങളുടേയും വില കുറയ്ക്കുന്നതിലും ഗുണനിലവാര വർദ്ധനയ്ക്കും സഹായകരമാകുന്നു. ഗുണനിലവാരനിയന്ത്രണം നടപ്പിൽ വരുത്തുന്നത് ഉൽപ്പന്നങ്ങളും സേവനങ്ങളും ഏറ്റവും സസ്റ്റൈനബിൾ ആയ മാർഗ്ഗത്തിലൂടെയാണ് പുറത്തിറക്കുന്നത് എന്നുറപ്പ് വരുത്തുന്നു.

ഗുണനിലവാരനിയന്ത്രണം സാധ്യമാകുന്നത് താഴെ പ്രസ്താവിച്ച പ്രവർത്തികളിലൂടെയാകുന്നു,


</doc>
<doc id="223614" url="https://ml.wikipedia.org/wiki?curid=223614" title="ഗവണ്മെന്റ് വൊക്കേഷനൽ ഹയർ സെക്കന്ററി സ്കൂൾ, തോട്ടട">
ഗവണ്മെന്റ് വൊക്കേഷനൽ ഹയർ സെക്കന്ററി സ്കൂൾ, തോട്ടട

കണ്ണൂരിലെ പ്രശസ്തമായ ഒരു സ്കൂളാണ് ഗവണ്മെന്റ് വൊക്കേഷനൽ ഹയർ സെക്കന്ററി സ്കൂൾ, തോട്ടട. കണ്ണൂർ നഗരത്തിൽ നിന്നും ഏകദേശം 8 km അകലെ കണ്ണൂർ- തലശ്ശേരി ദേശീയപാതക്കരികിൽ (നാഷനൽ ഹൈവേ 17) ഗവ: പോളിടെക്നിക്ക് കോളേജിനും ഗവ: ഐ ടി ഐക്കും സമീപമാണ് ഇത് സ്ഥിതിചെയ്യുന്നത്.

</doc>
<doc id="223635" url="https://ml.wikipedia.org/wiki?curid=223635" title="അറബിമലയാളം">
അറബിമലയാളം

കേരളത്തിലെ മുസ്‌ലിങ്ങൾക്കിടയിൽ പ്രചാരത്തിലുള്ള അറബിയും മലയാളവും ചേർന്ന ഒരു സങ്കര ഭാഷയാണ്‌ അറബി മലയാളം.മലയാള മൊഴികൾ അറബി ലിപി ഉപയോഗിച്ച് എഴുതുന്ന രീതിയാണ്‌ ഈ ഭാഷയിൽ ഉപയോഗിക്കുന്നത്. അറബിയിലെ അക്ഷരങ്ങൾ കൂടാതെ മലയാളത്തിലെ ബാക്കി എല്ലാ അക്ഷരങ്ങൾക്കും പ്രത്യേക ലിപികൾ ഉണ്ട്. ഇത് അറബി അക്ഷരങ്ങളുടെ ഇരട്ടിയോളം വരും. 
കേരളത്തിൽ ആദ്യകാലത്ത് അറബി അക്ഷരമാല മാത്രമേ കൂടുതൽ മുസ്ലീം സമുദായാംഗങ്ങളും പഠിച്ചിരുന്നുള്ളൂ. ഖുർആൻ പാരായണമായിരുന്നു പ്രധാന ഉദ്ദേശം. ഇവരുടെ സാഹിത്യ രചനകൾ മലയാളത്തിന്റെ രൂപവും വ്യാകരണവും ഉള്ളവ ആയിരുന്നെങ്കിലും അറബി അക്ഷരമാലയിൽ ആയിരുന്നു എഴുതിയത്. ഈ രൂപത്തിലേക്ക് അറബി, ഉർദു, തമിഴ്, പേർഷ്യൻ‍ വാക്കുകളും കടന്നുവന്നു. മലയാളം ചില്ലക്ഷരങ്ങളെയും മറ്റും സൂചിപ്പിക്കുവാൻ അറബി അക്ഷരമാലയിൽ ചില പുതിയ അക്ഷരങ്ങളും ഇവർ കൂട്ടിച്ചേർത്തു. ഈ ഭാഷാരൂപം ആണ് അറബി മലയാളം എന്ന് അറിയപ്പെടുന്നത്. മാപ്പിള മലയാളം എന്നപേരിലും ഇത് അറിയപ്പെടുന്നുണ്ട്. കേരളത്തിൽ താമസമുറപ്പിച്ച അറബ് കുടിയേറ്റക്കാർക്കും ഈ ഭാഷാരൂപം ചിട്ടപ്പെടുത്തുന്നതിൽ പങ്കുണ്ട്. ഖുർആനിന്റെ ആദ്യ കൽപ്പന തന്നെ 'വായിക്കുക' എന്നായതുകൊണ്ട് മുസ്ലിംകളായ അറബികൾ എഴുത്തും വായനയും അറിയുന്നവരായിരുന്നു. ഇവിടെ വിവാഹം കഴിച്ചു ഇവിടുത്തുകാർ ആയിത്തീർന്ന അറബികളുമായി ആശയ വിനിമയത്തിനു അവരുടെ കുടുംബ/കച്ചവട ബന്ധുക്കൾക്കും ഒരു മാധ്യമം അനിവാര്യമായിരുന്നു. ഉചിതമായ ലിപിമാലയും ബൃഹത്തായ ഗ്രന്ഥസമ്പത്തും കൊണ്ട് സമ്പന്നമായ അറബിമലയാളം, ചരിത്രപരവും സാമൂഹികവുമായ കാരണങ്ങളാൽ മലബാറിലെ പൊതുഭാഷ എന്ന നിലയോളം വളരുകയും ചെയ്തിരുന്നു.

ഫാർസി - അറബി ലിപികൾ ഉപയോഗിച്ച് ഹിന്ദി കലർന്ന രീതിയിൽ വികാസം പ്രാപിച്ച ഉർദു ഭാഷ പോലെ ഒരു ഭാഷയാണെങ്കിലും ഉർദുവിന്റെ അത്ര വികാസം പ്രാപിച്ച ഭാഷ അല്ലയിത്

മാപ്പിള സാഹിത്യത്തിൽ ഇന്നു കിട്ടിയിട്ടുള്ളതിൽ വെച്ചു ഏറ്റവും പ്രാചീന പദ്യകൃതി 1607 ൽ രചിച്ച "മുഹിയുദ്ദീൻ മാല"യാണ്. ഖാസി മുഹമ്മദ് ആണു അതിന്റെ രചയിതാവ്. ഇതാണു അറബിമലയാളത്തിലെ ആദ്യ കൃതിയെന്നു കരുതപ്പെടുന്നു. പ്രസ്തുത കൃതിയിൽ അബ്ദുൽഖാദർ ജീലാനി എന്ന പുണ്യപുരുഷന്റെ കഥകളാണു പ്രകീർത്തിക്കുന്നത്.

മാപ്പിള സാഹിത്യത്തിലെ മറ്റൊരു ആദ്യകാല കൃതിയാണു കുഞ്ഞായിൻ മുസ്ല്യാർ രചിച്ച "കപ്പപ്പാട്ട്". ഇതും അറബിമലയാളത്തിൽ രചിക്കപ്പെട്ടതാണ്. മനുഷ്യ ശരീരത്തെ ജീവിത സാഗരത്തിൽ യാത്ര ചെയ്യുന്ന ഒരു കപ്പലായി ഉപമിച്ചു രചിച്ച ഒരു സുന്ദരകാവ്യമാണിത്.

അറബി-മലയാളം കൃതികൾ പ്രധാനമായും കവിതാരൂപത്തിലും പാട്ട് രൂപത്തിലും ഉള്ളവയാണ്. വിവരണ കവിതകൾ, യുദ്ധകവിതകൾ, യുഗ്മഗാനങ്ങൾ എന്നിവ ഈ ഗണത്തിൽ പെടുന്നു. സുന്ദരമായി ആലപിക്കപ്പെടുന്ന ഒരു വലിയ കൂട്ടം വിവാഹ ഗാനങ്ങളും അറബിമലയാളത്തിലുണ്ട്. ഇസ്ലാമിക ശാസ്ത്രങ്ങളും സ്തുതികളും പല കൃതികളുടെയും വിഷയം ആണ്. നോവലുകളും അറബി മലയാളത്തിൽ രചിക്കപ്പെട്ടിട്ടുണ്ട്. മോയിൻകുട്ടി വൈദ്യർ അറബിമലയാളത്തിലെ പ്രശസ്തനായ കവിയായിരുന്നു. ബദർ പടപ്പാട്ട്, ഉഹ്ദ് പടപ്പാട്ട്, മലപ്പുറം പടപ്പാട്ട്, സലീഖത്ത് പടപ്പാട്ട്, എലിപ്പട, തുടങ്ങി പല മാപ്പിളപ്പാട്ടുകളുടെയും രചയിതാവുമാണ് അദ്ദേഹം 
അദ്ദേഹത്തിന്റെ തന്നെ മനോഹരമായ ഒരു പ്രണയകാവ്യമാണു "ബദറുൽ മുനീർ ഹുസുനുൽ ജമാൽ" ഇതിന്റെ ആദ്യകൃതികൾ എഴുതപ്പെട്ടതും പ്രസിദ്ധീകരിക്കപ്പെട്ടതും അറബിമലയാളത്തിലായിരുന്നു. 

കത്തുകൾ എഴുതാനും കണക്കുകൾ സൂക്ഷിക്കാനും പത്രങ്ങൾ പ്രസിദ്ധീകരിക്കുവാനും വരെ അറബി മലയാളം ഉപയോഗിച്ചിരുന്നു. 1901-ൽ സലാഹുൾ ഇഖ്‌വാൻ എന്ന പത്രം സൈദാലിക്കുട്ടി എന്ന വ്യക്തി തിരൂരിൽ നിന്നും പ്രസിദ്ധീകരിച്ചു.

അറബിമലയാള സാഹിത്യത്തിലെ അപൂർവങ്ങളായ സാഹിത്യ രൂപങ്ങളെ പരിച്ചയപ്പെടുത്തുന്ന കൃതിയാണ് ലീഡ് ബുക്സ് കോഴിക്കോട് പ്രസിദ്ധീകരിച്ച 'അറബിമലയാള സാഹിത്യ പഠനങ്ങൾ'. ടി മൻസൂരലി എഡിറ്റു ചെയ്ത ഈ പുസ്തകത്തിൽ അറബിമലയളാത്തിലെ അധിനിവേശ വിരുദ്ധ സാഹിത്യം, വൈദ്യ കൃതികൾ, നോവൽ, പത്രങ്ങൾ, പാട്ടുകൾ എന്നിവയെ സംബന്ധിച്ച ലേഖനങ്ങൾ ഉണ്ട്.
മഹാകാവ്യങ്ങൾ, പലയിനം പാട്ടുകൾ, മതഗ്രന്ഥങ്ങൾ, ആഖ്യായികകൾ, നിഘണ്ടുക്കൾ എന്നിങ്ങനെ ഗദ്യവും പദ്യവുമായി അറബിമലയാളത്തിൽ 2500ൽ പരം ഗ്രന്ഥങ്ങൾ പ്രസിദ്ധീകരിച്ചിട്ടുണ്ട്. 

<poem>
അ = اَ
ആ = آ
ഇ = اِ
ഈ = اِي
ഉ = اُ
ഊ = اُو
ഋ = رْ
എ = ا٘
ഏ = ا٘ي
ഐ = اَيْ
ഒ = اٗ
ഓ = اٗو
ഔ = اَوْ
അം = اَمْ
ക = ك/ک
ഖ = كھ
ഗ = گ
ഘ = گھ
ങ = ۼ
ച = چ
ഛ = چھ
ജ = ج
ഝ = جھ
ഞ = ڿ
ട = ڊ
ഠ = ڊھ
ഡ = ڗ
ഢ = ڗھ
ണ = ڹ
ത = ت
ഥ = تھ
ദ = د
ധ = دھ
ന = ن
പ = پ
ഫ = پھ/ف
ബ = ب
ഭ = بھ
മ = م
യ = ي
ര = ڔ
ല = ل
വ = و
ശ = ش
ഷ = ۺ
സ = س
ഹ = ھ/ﮭ
ള = ۻ
ഴ = ژ
റ = ر
റ്റ = ڔّ
</poem>


</doc>
<doc id="223639" url="https://ml.wikipedia.org/wiki?curid=223639" title="ആറ്റുവാശ്ശേരി രുധിര ഭയങ്കരി ദേവി ക്ഷേത്രം">
ആറ്റുവാശ്ശേരി രുധിര ഭയങ്കരി ദേവി ക്ഷേത്രം

കൊല്ലം ജില്ലയിലെ കുളക്കട പഞ്ചായത്തിൽ സ്ഥിതി ചെയ്യുന്ന ക്ഷേത്രമാണ് ആറ്റുവാശ്ശേരി രുധിര ഭയങ്കരി ദേവി ക്ഷേത്രം. പരാശക്തിയായ ഭദ്രകാളിയുടെ ഉഗ്രഭാവമായ "രുധിര മഹാകാളിയാണ് "പ്രതിഷ്ഠ. മാതൃഭാവത്തിലാണ് ദേവി ഇവിടെ ആരാധിക്കപ്പെടുന്നത്. മഹാകാളി, മഹാലക്ഷ്മി, മഹാസരസ്വതി എന്നീ മൂന്ന് ഭാവങ്ങളിലും ദേവി ഇവിടെ ആരാധിക്കപ്പെടുന്നു.

മഹാഭാരതം കഥയോളം പഴക്കമുള്ളതാണ് ഈ ക്ഷേത്രത്തിന്റെ ചരിത്രം. പണ്ട് അജ്ഞാതവാസ കാലത്ത് പാണ്ഡവർ ഒളിവിൽ കഴിഞ്ഞ സ്ഥലമാണ് ഐവർകാല. ഐവർ എന്നാൽ പഞ്ച പാണ്ഡവർ. അവർ ഒളിവിൽ കഴിഞ്ഞ സ്ഥലമായതിനലാണ് ഇവിടം ഐവർകാല എന്ന് പിന്നീട് അറിയപ്പെട്ടത്. പാണ്ഡവരെ തിരക്കി കൗരവർ നാനാ ദിക്കിലും നടന്നു. ഒടുവിൽ അവർ കല്ലട ആറിനോട് ചേർന്ന മനോഹരമായ ഒരു ഗ്രാമത്തിൽ എത്തിച്ചേർന്നു.ഗ്രാമത്തിൻറെ മനോഹാരിതയിലും സമൃദ്ധിയിലും മതിമറന്ന് നൂറ്റുവർ അവിടെ കുറേക്കാലം കഴിഞ്ഞു. അങ്ങനെ നൂറ്റുവർ വസിച്ച ചേരി നൂട്ടുവര്ചേരിയും പിന്നീട് ആറ്റുവാശ്ശേരിയും ആയി പരിണമിച്ചു. ഇതാണ് ഈ ഗ്രാമത്തിന് ആറ്റുവാശ്ശേരി എന്ന് പേര് വരുവാൻ കാരണം.ഇതിനെ സാധൂകരിക്കുന്ന അനേകം തെളിവുകൾ ഉണ്ട്. ആറ്റുവാശ്ശേരിയെ ചുറ്റി ഒഴുകുന്ന കല്ലടയാർ കടന്നാൽ ഐവർകാല ആണ്.ഐവർകാലയിൽ പാണ്ഡവർ ഉണ്ടെന്ന് മനസ്സിലാക്കിയ കൌരവർ ആറിനു കുറുകെ പാറകൾ കൊണ്ട് ഒരു ചിറകെട്ടി.ഇത് മാറാൻചിറ പാറഎന്ന് അറിയപ്പെടുന്നു. ഇതിൻറെ ഒരു ഭാഗം ഇന്നും കല്ലടയാറ്റിൽ കാണാൻ കഴിയും. അതുപോലെ പവിത്രേശ്വരം എന്ന സ്ഥലത്ത് കാണപ്പെടുന്ന ശകുനി ക്ഷേത്രവും,പോരുവഴിയിൽ കാണപ്പെടുന്ന ദുര്യോധന ക്ഷേത്രവും ഇതിനെ സാധൂകരിക്കുന്നു.

ആറ്റുവാശ്ശേരി ഒരു കർഷക ഗ്രാമമാണ്‌.ഈ ഗ്രാമത്തിൻറെ സകല ഐശ്വര്യത്തിനും കാരണം ഈ ഗ്രാമത്തിൻറെ അധിപതിയായ ശ്രീ രുധിരഭയങ്കരി ദേവി ആണ് എന്ന് വിശ്വാസികൾ വിശ്വസിക്കുന്നു. കൊല്ലം ജില്ലയിൽ കൊട്ടാരക്കര താലൂക്കിൽ കുളക്കട പഞ്ചായത്തിൽ ഈ ഗ്രാമം സ്ഥിതിചെയ്യുന്നു. ഈ ക്ഷേത്രത്തിന് നൂറ്റാണ്ടുകൾ പഴക്കം ഉള്ളതായി കരുതുന്നു.പ്രധാന പ്രതിഷ്ഠ ശ്രീ ഭദ്രകാളി ആണ്. കൂടാതെ ഉപദേവതകളായി മഹായക്ഷി, മഹാഗണപതി, രക്ഷസ്സ്, യോഗീശ്വരൻ, മഹാദേവൻ,നാഗരാജാവ്,നാഗയക്ഷി എന്നിവയും കാണപ്പെടുന്നു.

ഈ ക്ഷേത്രത്തിന് നൂറ്റാണ്ടുകൾ പഴക്കം ഉണ്ട്.ആട്ടുവാശ്ശേരിയിലെ രണ്ടു പുരാതന കുടുംബങ്ങൾ ആയ പോണാൽ കുടുംബം, വാഴപ്പള്ളി കുടുംബം എന്നിവയുമായി ഈ ക്ഷേത്രത്തിൻറെ ഉൽഭവ കഥ ബന്ധപ്പെട്ടിരിക്കുന്നു.



</doc>
<doc id="223648" url="https://ml.wikipedia.org/wiki?curid=223648" title="പാണൻ">
പാണൻ

കേരളത്തിലെ ഒരു ജാതി സമൂഹത്തിന്റെ പേരാണു പാണൻ. തമിഴ്‌നാട്ടിലും കർണാടകത്തിലും പാണൻ എന്ന ജാതി സമൂഹമുണ്ട്. 239,000 ആണ് ആകെ ജനസംഖ്യ. തമിഴ്നാട്ടിലാണ് ഈ വിഭാഗത്തിൽപ്പെട്ട ഏറ്റവും കൂടുതൽ ആൾക്കാരുള്ളത് (176,000). കേരളത്തിൽ 61,000 ആൾക്കാരും ആന്ധ്രപ്രദേശിൽ 400 പേരും ഡെൽഹിയിൽ 200 പേരും കർണാടകത്തിൽ 50 പേരുമുണ്ടത്രേ. കന്നട ഭാഷയിൽ 'പാണ' യുടെ അർത്ഥം പാട്ട് എന്നാണ്. കേരളത്തിൽ ഇപ്പോൾ പാണൻ ജാതിയിൽ പെടുന്നവരെ പട്ടിക ജാതിയിൽ ഉൾപെടുത്തിയിരിക്കുന്നു.

ഇവർ സംഘകാലത്തെ അയ്ന്തിണകളുമായി നേരിട്ട് ബന്ധമില്ലാതിരുന്ന ഗോത്രവിഭാഗമായിരുന്നു എന്ന് നിരീക്ഷിക്കപ്പെട്ടിട്ടുണ്ട്. 

പാട്ടുകൾ കൈകാര്യം ചെയ്യുന്നവർ എന്ന അർഥത്തിലാണ് പാണൻ എന്ന പേരു വന്നത്.പാട്ടുകളും കീർത്തനങ്ങളും കെട്ടിയുണ്ടാക്കി പാടിപ്പോന്ന ഇക്കൂട്ടർ അകവർ,സൂതർ എന്നീ പേരുകളിലും അറിയപ്പെട്ടിരുന്നു.

സംഘകാലത്ത് ഗ്രാമസദസ്സുകളിലും രാജസദസ്സുകളിലും കവിതകളും പാട്ടുകളും കീർത്തനങ്ങളും കെട്ടിയുണ്ടാക്കി പാടിപ്പോന്ന പാണർ, അകവർ എന്ന പ്രത്യേക പേരിലാണു അറിയപ്പെട്ടിരുന്നത്. ഇവരിൽ ഗായകരും, 'യാഴ്' എന്ന പ്രത്യേകതരം തന്ത്രിവാദ്യം വായിക്കുന്നവരും ഉൾപ്പെടും. സ്തുതിപാഠകന്മാരായ ഇവർ പാടിയ പാട്ടുകൾ വായ്മൊഴിയായി തലമുറകളിലൂടെ പ്രചരിച്ചിരുന്നുവെന്നും പില്ക്കാലത്ത്‌ പ്രത്യേകകവികളുടെ പേരിൽ ഈ പാട്ടുകൾ സംഘകൃതികൾ എന്നറിയപ്പെടാൻ തുടങ്ങിയതാണെന്നും പറയുന്നു
സ്തുതിഗാനം പാടി രാജാവിനെ ഉറക്കുക, പള്ളി ഉണർത്തുക, വിശ്രമവേളകളിലും വിശേഷാവസരങ്ങളിലും മറ്റും പാട്ടുകൾ ഉണ്ടാക്കിപ്പാടി രാജാവിനേയും മറ്റ് വിശിഷ്ട വ്യക്തികളേയും രസിപ്പിക്കുക, ഇതൊക്കെയായിരുന്നു രാജസദസ്സുകളിൽ ഇവരുടെ പ്രധാന കർത്തവ്യം. രാമായണം, മഹാഭാരതം തുടങ്ങിയ ഇതിഹാസങ്ങളിൽ ഇത്തരം കലാകാരന്മാരെ സൂതർ, മാഗധർ, വന്ധികൾ, വൈതാളികർ എന്നിങ്ങനെയാണ വ്യവഹരിച്ചുള്ളത്. തമിഴ് സാഹിത്യത്തിൽ ഇവരെ കുറിച്ചുള്ള പരാമർശം അകവർ, അകവലൻ, അകവുതർ എന്നീ പേരുകളിലാണ്.

സംഘം കൃതികളിൽ പിണങ്ങിയിരിക്കുന്ന നായികനായകന്മാരുടെ പിണക്കം തീർക്കാൻ നിയോഗിക്കപ്പെടുന്നവരായി പാണന്മാരും അവരുടെ ഭാര്യമാരായ പാടിനികളും പാട്ട് പാടിക്കൊണ്ട് പ്രത്യക്ഷപ്പെടുന്നുണ്ട്. പതിറ്റുപ്പത്ത് പത്താം പാട്ടിൽ കപിലർ പാണന്മാരെ വീണാവാദനനിപുണന്മാർ എന്ന് വിശേഷിപ്പിക്കുന്നു. പാണന്മാരെ പണ്ഡിതന്മാരായും പാടിനികളെ പാട്ടിലും നൃത്തത്തിലും നിപുണകളായും ഈ കൃതികൾ വാഴ്ത്തുന്നുണ്ട്. പാണകുലസംരക്ഷകർ എന്ന് ചില രാജാക്കന്മാരെക്കുറിച്ച് പ്രസ്താവങ്ങളുണ്ട്. സ്തുതികൾ പാടി വരുന്ന പാണന്മാർക്ക് യുദ്ധത്തിൽ നേടിയ ആഭരണങ്ങളും മറ്റു സ്വത്തുക്കളും നിർല്ലോഭം വാരിക്കോരിക്കൊടുക്കുന്ന രാജാക്കന്മാരെയും സംഘംകൃതികൾ പരാമർശിക്കുന്നു. കപിലർ ആദ്യം പാണസമുദായത്തിൽപ്പെട്ട ആളായിരുന്നെന്നും പിന്നീട് ബ്രാഹ്മണ്യം നേടിയതാണെന്നും പറയുന്നു. ചാതുർവർണ്യം അംഗീകരിക്കാതേയും അതിൽ കയറിപ്പറ്റാതേയും മാറിനിന്ന വിഭാഗം പാണർ പിൽക്കാലത്ത്‌ മുഖ്യധാരയിൽ നിന്ന് പുറത്താകുകയാണ് ഉണ്ടായതെന്നും പ്രൊ. ഇളംകുളം കുഞ്ഞൻപിള്ള സൂചിപ്പിക്കുന്നുണ്ട്.

എല്ലാ വർഷവും നാട്ടിലുടനീളം നടന്ന് വഴിപാടുകൾ സമാഹരിച്ച് കൊടുങ്ങല്ലൂർ ഭരണിക്ക് പോകുക എന്നത് ഇവർക്ക് നിർബ്ബന്ധമായിരുന്നു. കൂടാതെ ദേവീക്ഷേത്രങ്ങളിലെ ഉത്സവകാലത്ത് പൂതൻവേഷം കെട്ടിയും നായാടികളിച്ചും അവർ വീടുവീടാന്തരം കയറിയിറങ്ങിയിരുന്നു. കലാപാരമ്പര്യം ജന്മസിദ്ധമായിരുന്ന ഇവർ സമർത്ഥരായ കാർഷികതൊഴിലാളികളുമായിരുന്നു.

രാത്രിയിൽ നിന്ന് പുതിയ പ്രഭാതത്തിലേക്ക്, ഐശ്വര്യസമൃദ്ധമായ ഒരു പുതുകാലത്തിലേക്ക്, ഗ്രാമജനതയെ ഉണർത്തിയെത്തിക്കുവാൻ, അവർ കേട്ടുണരുവാനായി പാണന്മാർ ശ്രാവണമാസത്തിൽ വീടുകൾ തോറും ചെന്ന് പാടിയിരുന്ന പാട്ടിനെ തുയിലുണർത്തുപട്ട് എന്നു പറഞ്ഞുപോന്നു. പറയിപെറ്റ പന്തിരുകുലത്തിലെ തിരുവരങ്കത്ത് പാണനാരുടെ പിൻഗാമികളെന്നറിയപ്പെടുന്ന പാണന്മാരാണ് ഇത് പാടിയിരുന്നത്. തിരുവരങ്കൻ എന്ന വാക്കിന്ന് ഉടമസ്ഥൻ എന്നാണ് അർത്ഥം. 

ശിവനെ ഉറക്കത്തിൽ നിന്നും ഉണർത്താൻ വേണ്ടി പാടിയതാണ് തുകിലുണർത്ത് പാട്ട് എന്ന് ഒരു ഐതിഹ്യമുണ്ട്. പറയിപെറ്റ പന്തിരുകുലത്തിലെ തിരുവരങ്കത്ത് പാണനാർക്ക് പരമശിവൻ നല്കിയ വരമാണ് തുയിലുണർത്തുപാട്ട് എന്നാണ് മറ്റൊരു ഐതിഹ്യം. തുയിലുണർത്തുപാട്ടിന്റെ അകമ്പടിയ്ക്കായി ഉപയോഗിക്കുന്ന വാദ്യോപകരണമാണ് നന്തുടി. 

പാണന്മാർ ചിങ്ങമാസത്തിലെ ഓണക്കാലത്തും മേടത്തിലെ വിഷുവിന്നും വെളുപ്പിനുമുമ്പ് ഓരോ ഭവനത്തിലും ചെന്ന് തുടികൊട്ടി തുയിലുണർത്തിയിരുന്നു.

കൈലാസത്തിൽ ശീപോതിയും (പാർവ്വതി ദേവി) മഹാദേവനും (പരമശിവൻ) ചൂതുകളിക്കാൻ ആരംഭിച്ചു. കളിയിൽ തോൽക്കാറായപ്പോൾ ദേവൻ തന്റെ ആടയാഭരണങ്ങൾ പണയം വെച്ചു. അവസാനം തനിയ്ക്ക് ഇനി ഒന്നും പണയം വെയ്ക്കാനില്ലാതെ, ഒരു സ്ത്രീയുടെ മുന്പിൽ പരാജയപ്പെട്ടു എന്നോർത്തപ്പോൾ അദ്ദേഹം അബോധാവസ്ഥയിലായി. ഉടൻ തന്നെ ദേവി ആശാരിയേയും മണ്ണാനെയും വിളിപ്പിച്ചു. ശിവനെ ഉണർത്തുന്നത്തിനുവേണ്ടി തിരുമഞ്ചപുറത്ത്നിന്നു (തമിഴ്നാട് ) തിരുവരങ്കനെ കൊണ്ടുവരാൻ ഏൽപ്പിക്കുകയും ചെയ്തു.

അങ്ങനെ മണ്ണാനും ആശാരിയും കൂടി തിരുമഞ്ചപുറത്തേയ്ക്ക് പുറപ്പെട്ടു. പാതിവഴിക്ക് വച്ച് മണ്ണാൻ യാത്രയിൽ നിന്നും പിന്മാറി. തിരുവരങ്കന്റെ വീട്ടിലെത്തിയ ആശാരി ശിവനെ തുടികൊട്ടിപ്പാടി ഉണർത്താൻ തന്റെ കൂടെ വരണമെന്ന് തിരുവരങ്കനോട് ആവശ്യപെട്ടു. തുടിയുടെ ഒരു ഭാഗം പൊളിഞ്ഞതുകാരണം കൊട്ടാൻ പറ്റില്ല എന്നും, അതിനാൽ വരാൻ കഴിയില്ല എന്നും തിരുവരങ്കന്റെ ഭാര്യ ആശാരിയോടു പറഞ്ഞു. ഇത് കേട്ട ആശാരി പൊട്ടിയ തുടി വാങ്ങി അതിന്റെ ഒരു ഭാഗം മുണ്ടുകൊണ്ട് മറച്ച് മറ്റേ ഭാഗത്ത് കൊട്ടാന് തുടങ്ങി. ഇത് കേട്ട് മൂന്ന് ലോകത്തെ ആളുകളും ഞെട്ടിവിറച്ചു. ഇതേ സമയം പുറത്തു പോയിരുന്ന തിരുവരങ്കൻ തുടിയുടെ ശബ്ദം കേട്ട് വീട്ടിലേയ്ക്ക് ഓടി എത്തി. ഉടനെ തന്നെ ആശാരി ഒരു വരിക്കപ്ലാവിന്റെ തടി മുറിച്ചു ഒരു തുടിയുണ്ടാക്കിക്കൊടുത്ത് തിരുവരങ്കനെയും കൂട്ടി ശിവന്റെ അടുത്തേയ്ക്ക് യാത്രയായി.

തിരുവരങ്കന് തുടികൊട്ടിപ്പാടാന് തുടങ്ങിയപ്പോൾ ശിവന്റെ ഓരോ ഭാഗങ്ങളായി ചലിക്കാൻ തുടങ്ങി. അങ്ങനെ തുടിപ്പാട്ട് അവസാനിക്കുമ്പോഴേക്ക് ശിവൻ പൂർണമായും ഉറക്കത്തിൽ നിന്നും എഴുന്നേറ്റു എന്നാണ് വിശ്വാസം. പൂർണമായും ഉണർന്ന ശിവൻ തിരുവരങ്കനോട് ഇങ്ങനെ പറഞ്ഞു. "ജഡസമാനമായ ഉറക്കത്തിൽനിന്നും എന്നെ ഉണർത്തിയ തിരുവരങ്കാ, ജനങ്ങൾക്ക് അഭിവൃദ്ധിയുള്ള കാലമായ ചിങ്ങമാസത്തിൽ ഉത്രാടം, തിരുവോണം, അവിട്ടം, ചതയം എന്നീ ദിവസങ്ങളിൽ രാത്രി നീ, പത്നീസമേതനായി, ഗ്രാമഭവനങ്ങൾ തോറും തുടികൊട്ടി, തുയിലുണർത്തിപ്പാടാൻ പോകണം. രാത്രിയിൽ നിങ്ങളുടെ പാദങ്ങളെ കല്ലും മുള്ളും വേദനിപ്പിക്കില്ല. ഇഴജന്തുക്കൾ അടക്കം എല്ലാ നിശാജീവികളും നിങ്ങൾക്ക് വഴി മാറിത്തരികയും ചെയ്യും."

പാണസമുദായക്കാർക്കിടയിൽ നിലനിന്നിരുന്ന ഒരു കലാരൂപമാണ് പാങ്കളി. 
സംഘം ചേർന്നു നടത്തിവന്നിരുന്ന, ഗ്രാമീണശൈലിയിയിലുള്ള, ഒരു പ്രകടനമായിരുന്ന ഇതിന്റെ ഇതിവൃത്തം രാമായണം കഥയായിരുന്നു. കളിക്കിടയിൽ അഭിനയത്തിന്നും നൃത്തത്തിനും പൊലിപ്പേകാൻ ഉപയോഗിച്ചിരുന്നത് ചെണ്ടയായിരുന്നു. നൃത്തത്തിന്ന് അകമ്പടിയായി പാടാൻ സിനിമാഗാനങ്ങളും ലളിതഗാനങ്ങളും കഥകളിപ്പാട്ടുകളുമുപയോഗിച്ചിരുന്നു. രാത്രിഭക്ഷണത്തിനുശേഷം തുടങ്ങുന്ന കളി പുലരുംവരെ നീളും. കഥാപാത്രങ്ങൾ തികച്ചും ഗ്രാമ്യവൽക്കരിക്കപ്പെട്ടിരുന്നു. അക്കൂട്ടത്തിൽ ഒരു കഥാപാത്രമായിരുന്നു "പകാൻ". ഒരു തമാശാവേഷമായിരുന്ന പകാൻ. ചാക്യാർകൂത്തിലേതുപോലെ, തന്റെ പ്രകടനത്തിന്നിടെ നിശിതമായ സാമൂഹ്യവിമർശനം നടത്തിപ്പോന്നു. ആളുകളെ വ്യംഗ്യമായി പരിഹസിക്കാനും സമൂഹത്തെ വിലയിരുത്താനും നാടൻ മട്ടിലുള്ള തമാശകൾ പറയാനും പകാൻ വേഷം കെട്ടുന്നവർ മിടുക്കന്മാരായിരുന്നു.
ഒരു സ്ത്രീയുടേയും ഒരു പുരുഷന്റേയും വേഷം കെട്ടി, വേല-പൂരക്കാലങ്ങളിൽ വീടുകൾ തോറും നടന്ന്, പാങ്കളിയുടെ ചില ഭാഗങ്ങൾ അവതരിപ്പിക്കുന്ന രീതിയും നിലവിലുണ്ടായിരുന്നു.



<references>


</doc>
<doc id="223649" url="https://ml.wikipedia.org/wiki?curid=223649" title="ചുങ്കക്കുന്ന്">
ചുങ്കക്കുന്ന്

കണ്ണൂർ ജില്ലയിലെ ഒരു മലയോരഗ്രാമമാണ് ചുങ്കക്കുന്ന്. ബാവലിപ്പുഴയുടെ തീരത്ത്, കേളകത്തിനും കൊട്ടിയൂരിനും ഇടയിലാണ് ചുങ്കക്കുന്ന് സ്ഥിതി ചെയ്യുന്നത്. മലബാർ കുടിയേറ്റ കാലത്ത് പ്രശാന്തസുന്ദരമായ ഈ ഗ്രാമം ധാരാളം കുടിയേറ്റക്കാരെ ആകർഷിച്ചിട്ടുണ്ട്. കൃഷിയാണ് പ്രധാന വരുമാന മാർഗം. റബ്ബർ, തേങ്ങ, കശുവണ്ടി, കുരുമുളക് എന്നിവയാണ് ഇവിടുത്തെ പ്രധാനപ്പെട്ട കൃഷികൾ. 

ഈ ഗ്രാമത്തിലെ പ്രധാന സ്ഥാപനങ്ങൾ താഴെക്കൊടുത്തിരിക്കുന്നവയാണ്:


</doc>
<doc id="223653" url="https://ml.wikipedia.org/wiki?curid=223653" title="പുരി">
പുരി

ഒഡീഷയിലെ ഒരു നഗരമാണ് പുരി (ഒറിയ: ପୁରୀ). പുരി ജില്ലയുടെ ആസ്ഥാനവും ഈ നഗരം തന്നെയാണ്. ഒഡീഷയുടെ തലസ്ഥാനമായ ഭുവനേശ്വറിൽനിന്നും 60കി.മീ(37 മൈൽ) തെക്കുമാറി ബംഗാൾ ഉൾക്കടലിന്റെ തീരത്തായാണ് ഈ നഗരത്തിന്റെ സ്ഥാനം. 11ആം നൂറ്റാണ്ടിൽ പണിത ഒഡീഷയിലെ പ്രശസ്തമായ ജഗന്നാഥക്ഷേത്രം ഈ നഗരത്തിനായതിനാൽ ജഗന്നാഥ പുരി എന്നൊരു പേരിലും പുരി അറിയപ്പെടുന്നു. ചാർ ധാമുകളിൽ ഒന്നായ പുരി ഹൈന്ദവരുടെ ഒരു തീർഥാടനകേന്ദ്രംകൂടിയാണ്. 

മനോഹരമായ കടൽത്തീരങ്ങൾക്കും പ്രശസ്തമാണ് പുരി. ഭൂമിശാസ്ത്രപരമായ പ്രത്യേകതകളാൽ പുരി കടപ്പുറത്തുനിന്നും സൂര്യാസ്തമയവും സൂര്യോദയവും കാണാൻ സാധിക്കുന്നു. 

ജഗന്നാഥക്ഷേത്രം സ്ഥിതിചെയ്യുന്ന പുണ്യഭൂമിയായ പുരിക്ക് അനേകം നാമങ്ങളുണ്ട്. ശ്രീക്ഷേത്ര, ശംഖക്ഷേത്ര, പുരി, നീലാചല, നീലാദ്രി, പുരുഷോത്തമ ധാമ, പുരുഷോത്തമക്ഷേത്ര, പുരുഷോത്തമ പുരി, ജഗന്നാഥപുരി തുടങ്ങിയപേരുകളിൽ ഈ നഗരം പുരാണങ്ങളിൽ പരാമർശിക്കപ്പെടുന്നു. "പുരി" എന്ന സംസ്കൃത പദത്തിന്റെ അർഥം നഗരം എന്നാണ്. ഗ്രീക് ഭാഷയിലെ പോളിസ്(polis) എന്നവാക്കിന് സമാനമാണ് സംസ്കൃതത്തിലെ പുരി. ജഗന്നാഥപുരി അല്ലെങ്കിൽ പുരുഷോത്തമപുരി ലോപിച്ചുണ്ടായ പേരാകാം പുരി എന്നത്. ബ്രിട്ടീഷ് ഭരണകാലത്ത് പുരിയെ ജഗന്നാത്(Jagannath) എന്നും പരാമർശിച്ചിരുന്നു.

ആദിശങ്കരനാൽ സ്ഥാപിതമായ നാലു മഠങ്ങളിൽ ഒന്ന് പുരിയിലാണുള്ളത്. ശൃംഖേരി, ദ്വാരക, ജ്യോതിർമഠ് എന്നിവയാണ് മറ്റു മഠങ്ങൾ. വർഷംതോറും ആഘോഷിക്കുന്ന രഥയാത്രയ്ക്കും(Ratha Yatra) പ്രശസ്തമാണ് പുരി. ജഗന്നാഥക്ഷേത്രത്തിൽ നിന്നും ജഗന്നാഥൻ, ബലഭദ്രൻ, സുഭദ്ര എന്നിവരെ അലംകരിച്ച രഥത്തിലേറ്റി നഗരപ്രദക്ഷിണം നടത്തുന്നതാണ് രഥ യാത്ര. ഇംഗ്ലീഷ്മാസം സാധാരണയായി ജൂലായിലാണ് രഥോത്സവം അരങ്ങേറുന്നത്.
ഭാരതത്തിലെ ഹൈന്ദവരുടെ പുണ്യപാവനമായ ഏഴുനഗരങ്ങളിൽ ഒന്നാണ് പുരി. ഈ ഏഴുനഗരങ്ങളിലും വെച്ച് ഏറ്റവും പവിത്രമായത് വാരാണസിയാണ്.

പുരിയിൽ വെച്ച് മരിച്ചാൽ മോക്ഷത്തെ പ്രാപിക്കുന്നു എന്നാണ് ഗരുഡപുരാണത്തിൽ പറയുന്നത്. പുരിയെ കൂടാതെയുള്ള മറ്റ് മോക്ഷസ്ഥാനങ്ങളാണ് അയോദ്ധ്യ, മഥുര, മായാ, കാശി, കാഞ്ചി, അവന്തിക എന്നിവ.

ഉത്തരാർദ്ധഗോളത്തിൽ 19°48′N 85°51′E ലാണ് പുരിയുടെ സ്ഥാനം. സമുദ്രനിരപ്പിൽനിന്നും അധികം ഉയരത്തിലല്ല ഈ നഗരം. 

വളരെയേറെ വിശാലമായ കടൽത്തീരങ്ങളാണ് പുരിയുടെ പ്രത്യേകത. ദൃശ്യമനോഹരമായ കടൽത്തീരങ്ങളും ജഗന്നാഥക്ഷേത്രവും നിരവധി വിദേശികളെയും സ്വദേശീയരെയും ആകർഷിക്കുന്നു. നിരവധി പുണ്യക്ഷേത്രങ്ങളും, ആശ്രമങ്ങളും പുരിയെ ഒരു തീർത്ഥാടനകേന്ദ്രമാക്കുന്നു




</doc>
<doc id="223654" url="https://ml.wikipedia.org/wiki?curid=223654" title="യാൻ മാർട്ടെൽ">
യാൻ മാർട്ടെൽ

ഒരു കനേഡിയൻ എഴുത്തുകാരനാണ് യാൻ മാർട്ടെൽ (ജനനം: ജൂൺ 25, 1963). മാൻ ബുക്കർ പുരസ്കാരം നേടിയ ലൈഫ് ഓഫ് പൈ എന്ന കൃതിയിലൂടെയാണ് ഇദ്ദേഹം അന്താരാഷ്ട്രപ്രശസ്തിയിലേക്കുയർന്നത്.
നിക്കോൾ പെരൺ - എമിൽ മാർട്ടെൽ ദമ്പതികളുടെ മകനായി സ്പെയിനിലെ സാലമാൻക എന്ന സ്ഥലത്ത് ജനിച്ചു. കാനഡയുടെ ഒരു നയതന്ത്രപ്രതിനിധിയായിരുന്നു അദ്ദേഹത്തിന്റെ പിതാവ്. കോസ്റ്റ റീക്ക, ഫ്രാൻസ്, മെക്സിക്കോ, കാനഡ എന്നീ രാജ്യങ്ങളിലായി വളർന്നു. ട്രിനിറ്റിയിലും ഒന്റേറിയോയിലുമായിരുന്നു ഹൈസ്ക്കൂൾ വിദ്യാഭ്യാസം. പ്രായപൂർത്തിയായശേഷം ഇറാൻ, തുർക്കി, ഇന്ത്യ എന്നിവിടങ്ങളിൽ താമസിച്ചിട്ടുണ്ട്.

ഇപ്പോൾ കാനഡയിലെ സസ്കാറ്റൂണിൽ വസിക്കുന്നു.




</doc>
<doc id="223655" url="https://ml.wikipedia.org/wiki?curid=223655" title="ഫിംഗാളിന്റെ ഗുഹ">
ഫിംഗാളിന്റെ ഗുഹ

സ്കോട്ട്‌ലൻഡിലെ ഇന്നർ ഹെബ്രായ്ഡിലുള്ള സ്റ്റാഫ എന്ന ജനവാസമില്ലാത്ത ഒരു ദ്വീപിൽ സ്ഥിതിചെയ്യുന്ന ഒരു കടൽ ഗുഹയാണ്‌ ഫിംഗാളിന്റെ ഗുഹ. പാലിയോസീൻ കാലഘട്ടത്തിലെ ലാവാപ്രവാഹം മൂലം രൂപപ്പെട്ടതാണ് ഈ ഗുഹ. ഇത് നാഷണൽ ട്രസ്റ്റ് ഓഫ് സ്കോട്ട്‌ലൻടിന്റെ ഉടമസ്ഥതയിലുള്ള നാഷണൽ നേച്ച്വർ റിസർവിന്റെ ഭാഗമാണ്‌. പ്രകൃതിയുടെ മനോഹരമായ കലാസൃഷ്ടിയായ ഇത് പൂർണമായും ലാവജന്യമായ കൃഷ്ണശിലയിൽ ഷഡ്‌ഭുജാകൃതിയിലുള്ള സ്തൂപങ്ങൾ കൊണ്ട് നിര്‌മ്മിതമാണ്‌. ഖരീഭവിച്ച ലാവയുടെ മുകളിലെയും അടിയിലെയും പ്രതലങ്ങൾ തണുക്കുമ്പോൾ ഉണ്ടാകുന്ന സങ്കോചങ്ങലും വിള്ളലുകളും ഈ തണുക്കുന്ന പ്രതലങ്ങൾക്ക്‌ ലംബമായി ഷഡ്‌ഭുജാകൃതിയിലുള്ള തൂണുകളുടെ നിർമ്മിതിക്ക് കാരണമാവുന്നു. ഇതിന്റെ വലിപ്പം, പ്രകൃതിജന്യമായ കമാനാകൃതിയിലുള്ള മേൽക്കൂര, തിരമാലകൾ അടിച്ചുണ്ടാകുന്ന ശബ്ദം പ്രതിധ്വനിച്ചുണ്ടാകുന്ന ഭയാനന്തരീക്ഷം എന്നിവ ഒരു പ്രകൃതി ഒരുക്കിയ ഒരു ഭദ്രാസനപ്പള്ളിയുടെ പ്രതീതി ജനിപ്പിക്കുന്നു.


</doc>
<doc id="223672" url="https://ml.wikipedia.org/wiki?curid=223672" title="തൂലിക യുണികോഡ്">
തൂലിക യുണികോഡ്

യുണികോഡ് വ്യവസ്ഥയിൽ വിന്യസിക്കാനും പ്രദർശിപ്പിക്കാനുമായി മലയാളഭാഷയിലെ അക്ഷരങ്ങൾക്കു മാത്രമായി പ്രത്യേകം തയ്യാറാക്കിയ ഏറ്റവും ആദ്യത്തെ ലിപിസഞ്ചയമാണു് തൂലിക യുണികോഡ്. 2002 ജൂൺ 22നു് തിരുവനന്തപുരത്തെ സോഫ്റ്റ്‌വെയർ സ്ഥാപനമായ സൂപ്പർസോഫ്റ്റ് എന്ന കമ്പനിയുടെ ചീഫ് എക്സ്സിക്യൂട്ടീവ് ഓഫീസർ ആയ അജയലാൽ ആണു് ഈ പുതിയ ലിപിരൂപം പുറത്തിറക്കിയതു്. ഏതാനും മാസങ്ങൾക്കുശേഷം ഇതേ സ്ഥാപനം തൂലിക ട്രെഡീഷണൽ യുണികോഡ് എന്ന പേരിൽ മലയാളത്തിന്റെ തന്നെ പരമ്പരാഗതലിപിസഞ്ചയവും ഇത്തരത്തിൽ അവതരിപ്പിക്കുകയുണ്ടായി. 
ലോകത്ത് ആ കാലത്തു് നിലവിലിരുന്ന മിക്ക കംപ്യൂട്ടറുകളിലും ഉപയോഗിച്ചിരുന്ന അക്ഷരപ്രതിനിധാനവ്യവസ്ഥ ആസ്കി (ASCII) എന്ന സമ്പ്രദായത്തെ അധിഷ്ഠിതമാക്കിയായിരുന്നു. ഒരക്ഷരത്തിനു് എട്ടു ബിറ്റുകൾ മാത്രം നീക്കിവെച്ചിരുന്ന ഈ വ്യവസ്ഥയിൽ ഇംഗ്ലീഷ് ഒഴിച്ചുള്ള മറ്റു ഭാഷകൾക്കു് അവയുടെ അക്ഷരങ്ങളെ തനതായി കമ്പ്യൂട്ടർ ഭാഷയിൽ പ്രതിനിധീകരിക്കുവാൻ സൗകര്യമുണ്ടായിരുന്നില്ല. അതുകൊണ്ടു് വിവിധ കമ്പ്യൂട്ടർ നിർമ്മാതാക്കളും മറ്റു സ്ഥാപനങ്ങളും ചേർന്നു് യുണികോഡ് എന്ന പേരിൽ പുതിയൊരു അക്ഷരപ്രതിനിധാനസംവിധാനത്തിനു് അടിസ്ഥാനരൂപം നൽകി. അതോടെ, ലിനക്സ്, മൈക്രോസോഫ്റ്റ് വിൻഡോസ് തുടങ്ങിയ ഓപ്പറേറ്റിങ്ങ് സിസ്റ്റങ്ങളുടെ പുതിയ അവതരണങ്ങളിൽ യുണികോഡ് ഉപയോഗവും സാദ്ധ്യമായിത്തുടങ്ങി. എന്നാൽ മലയാളം പോലുള്ള ഭാരതീയഭാഷകളിൽ ഈ വ്യവസ്ഥയ്ക്കു് അനുയോജ്യമായ ലിപിസഞ്ചയങ്ങൾ ലഭ്യമായിരുന്നില്ല. വിൻഡോസിൽ തന്നെ ഏരിയൽ യുണികോഡ് എന്നൊരു ലിപിസഞ്ചയം ലഭ്യമായിരുന്നെങ്കിലും അതിൽ അടങ്ങിയിരുന്ന മലയാളം ലിപിവ്യവസ്ഥ തുലോം പരിമിതമായിരുന്നു. ഈ സാഹചര്യത്തിലാണു് തൂലിക യുണികോഡ് പുറത്തിറങ്ങിയതു്.

ആദ്യമായി പുറത്തിറങ്ങിയ ഈ ലിപിസഞ്ചയങ്ങൾ സാങ്കേതികമായി പൂർണ്ണമായിരുന്നില്ല. യുണികോഡിന്റെ തന്നെ മാനകീകരണം പൂർത്തിയാവാത്തതുകൊണ്ടായിരുന്നു മുഖ്യമായും ഈ പോരായ്മകൾ. ഉദാഹരണത്തിനു് നിത്യോപയോഗത്തിൽ തീരെ പ്രചാരം കുറഞ്ഞുപോയിരുന്ന മലയാളം അക്കരൂപങ്ങളായിരുന്നു അന്നത്തെ മലയാളം യുണികോഡിൽ ഉണ്ടായിരുന്നതു്. കൂടാതെ, മലയാളത്തിന്റെ പ്രത്യേകതയായ ചില്ലക്ഷരങ്ങൾ എങ്ങനെയാണു വിന്യസിക്കേണ്ടതെന്നു് നിയതമായ അനുമാനം അപ്പോൾ വന്നിരുന്നില്ല. ലിപി ലഭ്യമാണെങ്കിൽ പോലും പല ഓപ്പറേറ്റിങ്ങ് സിസ്റ്റങ്ങളിലും അവയെ ശരിയായ വിധത്തിൽ പ്രദർശിപ്പിക്കാനുതകുന്ന മദ്ധ്യവർത്തി സോഫ്റ്റ്‌വെയറുകൾ (Uniscribe engines) ക്രമീകരിക്കുക എന്നതു് ദുഷ്കരമായ ഒരു പ്രയത്നമായി തുടർന്നു എന്നതും മലയാളം കമ്പ്യൂട്ടിങ്ങിൽ യുണികോഡിന്റെ പ്രചാരം വർഷങ്ങളോളം താമസിപ്പിക്കാൻ ഇടയായി.

മലയാളം യുണികോഡ് ആവശ്യമായിരുന്ന മലയാളം വിക്കിപീഡിയ, ബ്ലോഗുകൾ തുടങ്ങിയ വെബ് സൈറ്റുകളും മറ്റും പ്രയോഗത്തിൽ വരാനും പ്രാരംഭകാലഘട്ടത്തിൽ അഭിവൃദ്ധിപ്പെടാനും തൂലിക യുണികോഡ് ഏറെ സഹായകമായി. പിൽക്കാലത്തു് കൂടുതൽ അക്ഷരസമ്പന്നമായ അഞ്ജലി ഓൾഡ് ലിപി, രചന (ഫോണ്ട്), മീര (ഫോണ്ട്), കാർത്തിക (ഫോണ്ട്) തുടങ്ങിയ നിരവധി യുണികോഡ് ലിപികൾ പ്രചാരത്തിലായതോടെ തൂലിക യുണികോഡിന്റെ കേവലപ്രയുക്തത മിക്കവാറും ഇല്ലാതായി.



</doc>
<doc id="223677" url="https://ml.wikipedia.org/wiki?curid=223677" title="ആസ്കി">
ആസ്കി

മുഖ്യമായും യൂറോപ്യൻ മനുഷ്യഭാഷകളെ അടിസ്ഥാനമാക്കി 256 അക്ഷരങ്ങൾക്കു് ഇടം നൽകിയിട്ടുള്ള ഒരു കമ്പ്യൂട്ടർ ലിപിസ്ഥാനപ്പട്ടികയാണു് ആസ്കി (ASCII). പൂർണ്ണമായ രൂപം അമേരിക്കൻ സ്റ്റാൻഡേർഡ് കോഡ് ഫോർ ഇൻഫോർമേഷൻ ഇന്റർ ചെയ്ഞ്ച് (American Standard Code for Information Interchange).

മനുഷ്യഭാഷകളിൽ ഉപയോഗിക്കുന്ന ലിപികൾ, അക്ഷരങ്ങൾ, ചിഹ്നനങ്ങൾ, ഗദ്യവിന്യാസചിഹ്നങ്ങൾ മറ്റു പ്രമുഖ രൂപങ്ങൾ എന്നിവയെ 0,1 എന്നീ രണ്ടു് (ബൈനറി) അക്കങ്ങളിൽ അധിഷ്ഠിതമായ കമ്പ്യൂട്ടർ വിവരവ്യവസ്ഥയിലെ സമാനമായ ഗദ്യത്തിലേക്കും തിരിച്ചും ബന്ധപ്പെടുത്തുന്ന അന്താരാഷ്ട്രതലത്തിൽ അംഗീകരിക്കപ്പെട്ട പട്ടികകളാണു് ലിപിസ്ഥാനപ്പട്ടികകൾ.

ANSI, Extended ASCII തുടങ്ങി വ്യത്യസ്തരൂപങ്ങളിൽ ഉപയോഗിക്കപ്പെടുന്നുണ്ടെങ്കിലും യഥാർത്ഥ ASCII എന്നതു കൃത്യമായ ചട്ടക്കൂടുകളുള്ള ഒരൊറ്റ പട്ടികയാണു്. US-ASCII എന്ന പേരിൽ IANA നിജപ്പെടുത്തിയിട്ടുള്ള ഈ രൂപം ആദ്യമായി ഉപയോഗിച്ചുതുടങ്ങിയതു് അമേരിക്കൻ ടെലിപ്രിന്റർ നിർമ്മാതാക്കളായിരുന്ന ബെൽ ഡാറ്റ സെർവീസസ് എന്ന കമ്പനിയായിരുന്നു. അമേരിക്കൻ സ്റ്റാൻഡാർഡ്സ് അസോസിയേഷൻ (ASA) 1960-ൽ രൂപീകരിച്ച X3.2 എന്ന ഉപസമിതി ഈ ആദിമ ASCII രൂപം എല്ലാ കമ്പ്യൂട്ടർ സംവിധാനങ്ങളിലും പൊതുവായി ഉപയോഗിക്കാവുന്ന മാനകമാക്കി അംഗീകരിച്ചു. 1967-ൽ പുതിയ മാനകം നിലവിൽ വന്നു. പിൽക്കാലത്തു് പലപ്പോഴും (പ്രധാനമായും 1967-ലും ഒടുവിൽ 1986-ലും) ഇതേ മാനകം കൂടുതൽ ചിട്ടകളോടെ വിപുലപ്പെടുത്തുകയുണ്ടായി.

സ്പേസ് ഉൾപ്പെടെ, അച്ചടിക്കാവുന്ന 95 അക്ഷരരൂപങ്ങളും ഗദ്യവിന്യാസത്തിനും മറ്റും ഉപയോഗിക്കുന്ന (അച്ചടിയിൽ നേരിട്ടു പ്രത്യക്ഷമാവാത്തതോ അച്ചടിഉപകരണത്തെ അഥവാ പ്രദർശിനിയെ നിയന്ത്രിക്കുന്നതോ ആയ )( Non printing Control Characters) 33 ഗദ്യവിന്യാസചിഹ്നങ്ങളും ഉൾപ്പെട്ടതായിരുന്നു മേൽപ്പറഞ്ഞ ആസ്കി രൂപം. മുഖ്യമായും ഇംഗ്ലീഷ് അടക്കമുള്ള യൂറോപ്യൻ ഭാഷകളിലെ അക്ഷരങ്ങളാണു് ഈ പട്ടികയിൽ ഉൾപ്പെട്ടിരുന്നതു്.

ഇംഗ്ലീഷ് മാത്രം ഉപയോഗിക്കുന്ന കമ്പ്യൂട്ടറുകളിൽ 128 വ്യത്യസ്ത അക്ഷരസ്ഥാനങ്ങൾ ആവശ്യത്തിനുതകുമായിരുന്നു. എന്നാൽ മറ്റു ഭാഷകളും കമ്പ്യൂട്ടറിൽ ഉപയോഗിക്കേൺറ്റിവരുമെന്ന അവസ്ഥയിൽ ഇവ മതിയാകാതെ വന്നു. ഇതിനു പരിഹാരമായി ആദ്യകാലങ്ങളിൽ ഒരു ബിറ്റ് കൂടി ചേർത്തു് 256 സ്ഥാനങ്ങൾ ഉള്ള Extended ASCII പ്രയോഗത്തിൽ വന്നു. ഇംഗ്ലീഷിനു പുറമേ ഏതെങ്കിലും ഒരു ഭാഷ കൂടി ഉൾപ്പെടുത്താം എന്നതായിരുന്നു ഈ സംവിധാനത്തിലെ സൗകര്യം. പക്ഷേ, പ്രത്യേകം ഫോർമാറ്റ് ചെയ്ത രൂപത്തിലോ ക്രമീകരിച്ച ഉപകരണങ്ങളിലോ മാത്രമേ ഈ സ്വരസ്ഥാനങ്ങൾക്കു് സാധുതയുണ്ടായിരുന്നുള്ളൂ. മറ്റേതെങ്കിലും കമ്പ്യൂട്ടറിലോ പ്രോഗ്രാമിലോ ഉപയോഗിക്കുമ്പോൾ ഇവ അർത്ഥശൂന്യമായ വരികളായി പ്രത്യക്ഷപ്പെട്ടു.

ഈ പരിമിതികളെ തരണം ചെയ്യാൻ അവലംബിച്ച പുതിയ മാനകമാണു് യുണികോഡ്. എട്ട് ബിറ്റുകളിൽ ഒതുങ്ങിനിൽക്കാതെ, ആവശ്യം പോലെ വികസിപ്പിക്കാവുന്ന ലിപിസ്ഥാനപ്പട്ടികകളാണു് യുണികോഡിലുള്ളതു്. UTF-8, UTF-16, UTF-32 തുടങ്ങിയ വിവിധ ഉപമാനകങ്ങളിൽ വികസിപ്പിച്ചിരിക്കുന്ന ഈ വ്യവസ്ഥയിൽ ലോകത്തിലെ ഏതൊരു ഭാഷയ്ക്കും തനതും അനന്യവുമായ അക്ഷരസ്ഥാനം നൽകുവാൻ തക്ക വിധത്തിൽ സൗകര്യമുണ്ടു്.

2007 ഡിസംബറിൽ യുണികോഡ് അവലംബിച്ച് പ്രവർത്തിക്കുന്ന കമ്പ്യൂട്ടർ സംവിധാനങ്ങൾ പ്രചാരത്തിൽ ആസ്കിയെ പിന്നിലാക്കി. എങ്കിലും അതിനുമുമ്പ് നിർമ്മിക്കപ്പെട്ടതും ഇപ്പോഴും പ്രവർത്തിച്ചുകൊണ്ടിരിക്കുന്നതുമായ പല ഉപകരണങ്ങളിലും ഫയലുകളിലും ലിപികളിലും ആസ്കി ഇപ്പോഴും അവശ്യമായും വേണ്ട ഒരു സ്ഥാനവ്യവസ്ഥയായി തുടരുന്നു.

യുണികോഡ്


</doc>
<doc id="223700" url="https://ml.wikipedia.org/wiki?curid=223700" title="ഐ.ടി.ഇ.എസ്. ഹാബിറ്റാറ്റ്">
ഐ.ടി.ഇ.എസ്. ഹാബിറ്റാറ്റ്

കേരള ഐ.ടി. മിഷന്റെ കീഴിൽ എറണാകുളത്തെ കലൂർ പ്രവർത്തിക്കുന്ന ഐ.ടി. പാർക്കാണ് ഐ.ടി.ഇ.എസ്. ഹാബിറ്റാറ്റ്. ചെറുകിട ഐ.ടി. സംരംഭകരെ പ്രോത്സാഹിപ്പിക്കുക എന്നതാണ് കലൂർ ജവഹർലാൽ നെഹറു ഇന്റർ നാഷണൽ സ്റ്റേഡിയത്തിന് താഴെ പ്രവർത്തിക്കുന്ന ഇതിന്റെ ലക്ഷ്യം. 14, 000 ചതുരശ്ര അടിയിൽ 2002 ൽ തുടങ്ങിയ പാർക്കിൽ നാല്പതോളം ചെറുകമ്പനികൾ പ്രവർത്തിക്കുന്നു. നൂറ് മുതൽ എഴുന്നൂറ് ചതുരശ്ര അടി വിസ്തീരണമുള്ള മുറികളിലാണ് ഈ കമ്പനികൾ പ്രവർത്തിക്കുന്നത്. കൂടിയാലോചന മുറി,ഭക്ഷണശാല മുതലായ സൌകര്യങ്ങളും ഇവിടെയുണ്ട്. 2012 നവംബറിൽ പാർക്ക് മൂന്നു് നിലകളിലേക്ക് വിപുലീകരിച്ചു.



</doc>
<doc id="223716" url="https://ml.wikipedia.org/wiki?curid=223716" title="ആരാധനക്രമ വർഷം">
ആരാധനക്രമ വർഷം

റോമൻ കത്തോലിക്കാ റീത്ത്, ചില ലൂഥറൻ, ആംഗ്ലിക്കൻ , പ്രൊട്ടസ്റ്റന്റ് വിഭാഗങ്ങൾ എന്നിവർ പിന്തുടരുന്നത് ഈ ആരാധനക്രമ വർഷമാണ്. ആഗമനകാലം (Advent Season), ക്രിസ്മസ് കാലം (Christmastide), തപസു കാലം (Lent Season), ഉയർപ്പു കാലം (Easter Season), സാധാരണ കാലം (Ordinary Season) എന്നിവയാണ് ഈ ക്രമവർഷത്തിലെ കാലങ്ങൾ.

ക്രിസ്മസിന് മുൻപുള്ള നാല് ആഴ്ചകളാണ് ആഗമനകാലം (Advent Season). ഗ്രിഗോറിയൻ കലണ്ടർ പ്രകാരം നവംബറിലെ അവസാന ഞായറാഴ്ചയോ ഡിസംബറിലെ ആദ്യ ഞായറാഴ്ചയോ ആണ് ആഗമനകാലം ആരംഭിക്കുന്നത്. ഡിസംബർ ഇരുപത്തി നാലാം തീയതി വൈകുന്നേരമാണ് ആഗമന കാലം അവസാനിക്കുന്നത്. ഈ കാലയളവിൽ അൾത്താര അലങ്കരിക്കുന്ന തുണികളുടെയും വിരികളുടെയും, കുർബാന അർപ്പിക്കുന്ന സമയത്ത് വൈദികൻ ധരിക്കുന്ന മേലങ്കിയുടെയും നിറം നീലയായിരിക്കും. കേരളത്തിലെ ക്രൈസ്തവർ ഈ കാലയളവിനെ ചെറിയ നോമ്പ് കാലം, ഇരുപത്തഞ്ച് നോമ്പുകാലം എന്നും വിളിക്കാറുണ്ട്. ഈ നോയമ്പ് കാലത്ത് ഉപവാസം, ഇഷ്ട വസ്തുക്കളെ വർജ്ജിക്കൽ (ആശയടക്കം), മാസം വർജ്ജിക്കൽ എന്നിവയും ക്രൈസ്തവർ ആചരിക്കാറുണ്ട്‌. വിവാഹം ഈ കാലത്ത് നിഷിദ്ധമാണ്.

ആഗമന കാലത്തിന്റെ തുടർച്ചയാണ് ക്രിസ്മസ് കാലം(Christmastide). ഡിസംബർ ഇരുപത്തിനാലിന് ചൊല്ലുന്ന സായാഹ്ന പ്രാർത്ഥന (Vespers)യോടെയാണ് ക്രിസ്മസ് കാലം ആരംഭിക്കുന്നത്. ക്രിസ്മസ് മുതൽ പന്ത്രണ്ട് ദിവസം വരെ (പ്രത്യക്ഷീകരണ തിരുനാൾ - Epiphany) വരെയാണ് ഇത് ആചരിക്കുന്നത്. എങ്കിലും യഥാർത്ഥത്തിൽ പ്രത്യക്ഷീകരണ തിരുനാൾ കഴിഞ്ഞു വരുന്ന ഞായറാഴ്ച ആഘോഷിക്കുന്ന യേശുവിന്റെ ജ്ഞാനസ്നാന തിരുനാൾ വരെ ക്രിസ്മസ് കാലം നീളാറുണ്ട്. ഈ കാലയളവിൽ ആരാധനക്രമ നിറം വെള്ളയാണ്. സ്വർണ നിറത്തിലുള്ള അലങ്കാര വസ്ത്രങ്ങളും മേൽ വസ്ത്രങ്ങളും ഉപയോഗിക്കാറുണ്ട്.

33-34 ആഴ്ചകൾ ഉൾക്കൊള്ളുന്ന സാധാരണ കാലം (Ordinary Season) രണ്ടു പാദങ്ങളായി തിരിച്ചിരിക്കുന്നു. ആദ്യപാദം യേശുവിന്റെ ജ്ഞാനസ്നാന തിരുനാളിന് അടുത്ത ദിവസം ആരംഭിക്കുകയും വിഭൂതി ബുധന് (Ash Wednesday) മുൻപുള്ള ദിവസം അവസാനിക്കുകയും ചെയ്യും. യേശുവിന്റെ ജ്ഞാനസ്നാന തിരുനാൾ മുതൽ ഈസ്റ്റർ വരെയുള്ള ദൈർഘ്യത്തിലെ ഏറ്റകുറച്ചിലുകൾ അനുസരിച്ച് മൂന്നു മുതൽ എട്ട് ഞായറാഴ്ചകൾ വരെ ആദ്യപാദം നീളാവുന്നതാണ്. പെന്തക്കോസ്താ തിരുനാളിന്തൊട്ടടുത്ത ദിവസം രണ്ടാം പാദം ആരംഭിക്കും. അൻപത്തിമൂന്ന് ആഴ്ചകൾ ഉള്ള വർഷങ്ങളിൽ പെന്തക്കോസ്താ കഴിഞ്ഞു വരുന്ന ഞായർ ത്രിത്വത്തിന്റെ തിരുനാളായി ആഘോഷിക്കാറുണ്ട്. അത്തരുണത്തിൽ പെന്തക്കോസ്താ വിഭാഗത്തിന് ത്രിത്വത്തിന്റെ തിരുനാളിന് തൊട്ടടുത്ത ദിവമാണ് രണ്ടാം പാദം ആരംഭിക്കുന്നത്. രണ്ടാം പാദത്തിലെ അവസാന ഞായറാഴ്ച ക്രിസ്തുവിന്റെ രാജത്വ തിരുനാൾ ആയി ആഘോഷിക്കപ്പെടുന്നു. ഈ കാലത്ത് ഉപയോഗിക്കുന്ന അലങ്കാര വസ്ത്രങ്ങളുടെയും മേൽ വസ്ത്രങ്ങളുടെയും നിറം പച്ചയാണ്. എങ്കിലും ചില ആംഗ്ലിക്കൻ വിഭാഗങ്ങൾ അവസാന ആഴ്ചകളിൽ ചുവപ്പ് ഉപയോഗിക്കാറുണ്ട്.

വിഭൂതി ബുധൻ (Ash Wednesday, ക്ഷാര ബുധൻ , കരിക്കുറി പെരുന്നാൾ) ആണ് തപസു കാല (Lent Season or Passiontide) ത്തിന്റെ തുടക്കം. ക്രൈസ്തവർക്ക് ഇത് അനുതാപത്തിന്റെ കാലം കൂടിയാണ്. കേരളത്തിലെ ക്രൈസ്തവർ ഈ കാലത്തെ വലിയ നോയമ്പ് (അൻപതു നോയമ്പ്) ആയി ആചരിക്കുന്നു. ആഗമന കാലത്തിൽ എന്ന പോലെ ക്രൈസ്തവർ ഈ കാലയളവിൽ അനുതാപം, പ്രായശ്ചിത്തം, ഉപവാസം, മാംസം വർജ്ജിക്കൽ എന്നിവ അനുഷ്ഠിക്കുന്നു. തപസു കാലത്തും വിവാഹമടക്കമുള്ള മംഗള കർമ്മങ്ങൾ അനുവദിക്കാറില്ല. ഈ കാലയളവിൽ വി. ഔസേപ്പിതാവിന്റെ തിരുനാൾ, മംഗള വാർത്ത തിരുനാൾ എന്നിവയ്ക്കൊഴികെ ഗ്ലോറിയ (അത്യുന്നതങ്ങളിൽ ദൈവത്തിനു...) യും , അല്ലേലൂയ ചേർത്തുള്ള പ്രഘോഷണ ഗീതികളും, വിശിഷ്ഠവസരങ്ങളിൽ ആലപിക്കുന്ന തെ ദേവും (ദൈവമേ ഞങ്ങളങ്ങേ വാഴ്ത്തുന്നു...) എന്ന ഗീതവും ഒദ്യോഗിക-അനൌദ്യോഗിക പ്രാർത്ഥനകളിൽ നിന്ന് ഒഴിവാക്കുന്നു. റോമൻ കത്തോലിക്കർ പെസഹ വ്യാഴാഴ്ച പരിശുദ്ധ കുർബാനയുടെ സ്ഥാപന തിരുനാളായി ആഘോഷിക്കുന്നതിനാൽ ആ ദിവസം ഗ്ലോറിയ ആലപിക്കാറുണ്ട്.

തപസുകാലത്തിന്റെ അവസാന ആഴ്ച വിശുദ്ധ വാരം (Holy Week) എന്നാണ് അറിയപ്പെടുന്നത്. ഓശാന ഞായറാഴ്ച - Palm Sunday ( കുരുത്തോല പെരുന്നാൾ) യോടെയാണ് വിശുദ്ധ വാരം ആരംഭിക്കുന്നത്. വിശുദ്ധ വാരത്തിൽ ദുഃഖ വെള്ളിയാഴ്ച വരെ ക്രൂശിത രൂപങ്ങൾ നീല തുണി കൊണ്ട് മറക്കാറുണ്ട്. ക്രിസ്തുവിന്റെ രാജകീയ പ്രവേശം അനുസ്മരിക്കുന്ന ഓശാന ഞായർ, അന്ത്യ അത്താഴം അനുസ്മരിക്കുന്ന പെസഹാവ്യാഴം, പീഡാനുഭവവും കുരിശുമരണവും അനുസ്മരിക്കുന്ന ദുഃഖവെള്ളി, വിശുദ്ധ ശനി (വലിയ ശനി), ഈസ്റ്റർ എന്നിവയാണ് വിശുദ്ധ വാരത്തിലെ പ്രധാന ദിനങ്ങൾ.

ദുഃഖ വെള്ളി (Good Friday), വിശുദ്ധ ശനി - Holy Saturday (വലിയ ശനി), ഈസ്റ്റർ എന്നിവ അടങ്ങിയതാണ് ഈസ്റ്റർ ത്രിദിനം (Easter Triduum). പെസഹാ വ്യാഴാഴ്ച (Moundy Thursday) വൈകുന്നേരം നടക്കുന്ന ദിവ്യബലി (അന്ത്യാത്താഴ സ്മരണ)യോട് കൂടി ഈസ്റ്റർ ത്രിദിനം ആരംഭിക്കുന്നു. പല വിഭാഗങ്ങളിലും അന്നേ ദിവസം ദിവ്യബലി മദ്ധ്യേ പാദ ക്ഷാളന കർമ്മം (കാലുകഴുകൽ ശുശ്രൂഷ) നടത്താറുണ്ട്. അന്ത്യ അത്താഴത്തിന് മുൻപ് യേശുദേവൻ ശിഷ്യന്മാരുടെ പാദങ്ങൾ കഴുകിയതിന്റെ അനുകരണമായി മുഖ്യ കാർമ്മികനായ വൈദികൻ അല്മായരായ പന്ത്രണ്ട് പേരുടെ കാലുകൾ കഴുകുന്ന ചടങ്ങാണ് പാദ ക്ഷാളന കർമ്മം. തുടർന്ന് അർദ്ധരാത്രി വരെ ജാഗരണ പ്രാർത്ഥനയാണ്. റോമൻ കത്തോലിക്കാ പള്ളികളിൽ അർദ്ധരാത്രി വരെ പരിശുദ്ധ കുർബാനയുടെ ആരാധന നടത്താറുണ്ട്. രാവിലെ ജാഗരണ പ്രാർത്ഥനയുടെ തുടർച്ച ഉണ്ടായിരിക്കും. കേരളത്തിലെ ക്രൈസ്തവർ പുത്തൻ പാന പാരായണം, കുരിശിന്റെ വഴി ചൊല്ലൽ എന്നിവ ഈ ദിവസം പ്രത്യേകമായും തപസുകാലത്തിലെ ചൊവ്വാ, വെള്ളി ദിവസങ്ങളിലും ചെയ്യാറുണ്ട്.

ദുഃഖ വെള്ളിയാഴ്ച വിശുദ്ധ കുർബാന അർപ്പിക്കാറില്ല. വൈകുന്നേരം ആരംഭിക്കുന്ന തിരുക്കർമങ്ങളിൽ കുരിശാരാധന, പീഡാനുഭവ വായന, സാർവത്രീക പ്രാർത്ഥന, നഗരി കാണിക്കൽ പ്രദക്ഷിണം, യേശുവിന്റെ ശരീരം പ്രതീകാത്മകമായി സംസ്കരിക്കൽ എന്നിവയാണ് പ്രധാന തിരുക്കർമ്മങ്ങൾ. ആവരണം ചെയ്യപ്പെട്ട ക്രൂശിത രൂപങ്ങൾ അന്നേ ദിവസം അനാവരണം ചെയ്യുന്നു. നീല, കറുപ്പ് എന്നീ വസ്തങ്ങൾ ആണ് തിരുക്കർമ്മങ്ങൾക്ക് ഉപയോഗിക്കുന്നത്. തുടർന്ന് വരുന്ന ശനിയാഴ്ച വലിയ ശനി (വിശുദ്ധ ശനി) യായി ആചരിക്കുന്നു. സംസ്കരിക്കപ്പെട്ട യേശുവിന്റെ ശരീരം കല്ലറയിൽ ശയിച്ചത് ഈ ദിനം അനുസ്മരിക്കുന്നു. അന്നേ ദിവസം ദേവാലയങ്ങളിൽ രാവിലെയോ വൈകീട്ടോ തിരുക്കർമ്മങ്ങൾ ഉണ്ടായിരിക്കില്ല. 

വലിയ ശനിയാഴ്ച രാത്രിയിലാണ് ഈസ്റ്റർ ജാഗരണം ആരംഭിക്കുന്നത്. അർദ്ധരാത്രിക്ക് മുൻപുള്ള മണിക്കൂറിൽ സഭ ഈസ്റ്റർ ജാഗരണം നടത്തുന്നു. റോമൻ കത്തോലിക്ക സഭകളിൽ പഴയ നിയമത്തിലെ ഗ്രന്ഥങ്ങളിൽ നിന്നും സുവിശേഷങ്ങൾ ഒഴികെയുള്ള പുതിയ നിയമത്തിലെ ഗ്രന്ഥങ്ങളിൽ നിന്നുള്ള വായനകൾ ആണ് ജാഗരണ സമയത്തെ പ്രധാന കർമ്മങ്ങളിൽ ഒന്ന്. അർദ്ധ രാത്രി യാകുമ്പോൾ ഉയിർത്തെഴുന്നേറ്റ ക്രിസ്തുവിന്റെ രൂപം അനാവരണം ചെയ്യുകയും ഗ്ലോറിയ ആലപിച്ച് ദിവ്യബലി തുടരുകയും ചെയ്യും.

ഈസ്റ്റർ ഞായർ മുതൽ പെന്തക്കോസ്താ തിരുനാൾ വരെയാണ് റോമൻ കത്തോലിക്കാ സഭയിൽ ഉയിർപ്പുകാലം (Easter Season) ആചരിക്കുന്നത്. ഈസ്റ്റർ കഴിഞ്ഞു വരുന്ന രണ്ടാമത്തെ ഞായറാഴ്ച വരുന്ന കരുണയുടെ ഞായർ, യേശുവിന്റെ സ്വർഗാരോഹണം എന്നിവ ഈ കാലത്തിലെ പ്രധാന ദിനങ്ങളാണ്. അവസാന ഞായർ (ഈസ്റ്റർ കഴിഞ്ഞ് ഏകദേശം അൻപത് ദിവസത്തിനടുത്തു വരുന്ന ഞായർ) പെന്തക്കോസ്താ ദിനമായി ആചരിക്കുന്നു. പരിശുദ്ധാത്മാവിന്റെ ആഗമനമാണ് ഈ ദിനം അനുസ്മരിക്കുന്നത്. പെന്തക്കോസ്താ ദിനത്തോടെ ഉയിർപ്പ് കാലം അവസാനിക്കുകയും സാധാരണ കാലം രണ്ടാം പാദം ആരംഭിക്കുകയും ചെയ്യും. സ്വർണ്ണ നിറമോ വെള്ള നിറമോ ഉള്ള അലങ്കാര വസ്ത്രങ്ങളും മേൽ വസ്ത്രങ്ങളും ആണ് ഈ കാലയളവിൽ ഉപയോഗിക്കുന്നത്.

ആംഗലേയ സഭയുടെ ആരാധന ക്രമ വർഷം റോമൻ കത്തോലിക്കാ സഭയുടെ ആരാധനക്രമ വർഷവുമായി സാമ്യമുള്ളതാണ്. കലണ്ടറിനെ ആഗമന-തപസ്-ഉയിർപ്പ്-സാധാരണ കാലങ്ങളായി തിരിച്ചിരിക്കുന്നു. റോമൻ റീത്തിലുള്ള മിക്ക തിരുനാളുകളും സ്മരണ ദിനങ്ങളും ചെറിയ വ്യത്യാസത്തോടെ ആംഗലേയ സഭയിലും കാണാം. എന്നാൽ ഇംഗ്ലണ്ടിലെ സഭയടക്കമുള്ള ചില ആംഗലേയ സഭകളിൽ ക്രിസ്മസ് കാലത്തിന് ശേഷം പ്രത്യക്ഷീകരണ കാലം കൂടി ആചരിക്കുന്നതായി കാണാം. പ്രത്യക്ഷീകരണ തിരുനാൾ ദിനം (ജനുവരി 6 അല്ലെങ്കിൽ അതിനടുത്തു വരുന്ന ഞായറാഴ്ച) വൈകുന്നേരം സായാഹ്ന പ്രാർത്ഥനയോടെ ആരംഭിക്കുന്ന പ്രത്യക്ഷീകരണ കാലം യേശുവിന്റെ ദേവാലയ സമർപ്പണ തിരുനാൾ (ഫെബ്രുവരി 2 അല്ലെങ്കിൽ അതിനടുത്തു വരുന്ന ഞായറാഴ്ച) വരെ നീളുന്നു. അതിനു ശേഷമാണ് സാധാരണ കാലം ആദ്യ പാദം ആരംഭിക്കുന്നത്.

നോയമ്പാചരണം, തിരുനാളുകൾ എന്നിവയിൽ വ്യത്യസ്തത ഉണ്ടെങ്കിലും പൌരസ്ത്യ സഭാ കലണ്ടർ പല കാര്യങ്ങളിലും റോമൻ സഭാ കലണ്ടറുമായി സാമ്യത പുലർത്തുന്നു. പൌരസ്ത്യ ഓർത്തോഡോക്സ് സഭയിൽ പ്രമുഖ വിഭാഗം ജൂലിയൻ കലണ്ടറാണ് അടിസ്ഥാനമാക്കി എടുത്തിട്ടുള്ളത്. ജൂലിയൻ കലണ്ടറും ഗ്രിഗോറിയൻ കലണ്ടറും തമ്മിൽ നിലവിൽ 13 ദിവസത്തെ വ്യത്യാസം ഉണ്ട്. അതുകൊണ്ട് തന്നെ ജൂലിയൻ കലണ്ടറിൽ ഡിസംബർ 25 നു വരുന്ന ക്രിസ്മസ് ഗ്രിഗോറിയൻ കലണ്ടറിൽ ജനുവരി 7നാണ് വരുന്നത്. ആഗമന-തപസു കാലങ്ങളിൽ അനുഷ്ഠിക്കുന്ന നോയമ്പിനു പുറമേ രണ്ടു നോയമ്പുകൾ കൂടി ഈ ക്രമവർഷത്തിൽ ഉണ്ട്. പത്രോസിന്റെയും പൌലോസിന്റെയും തിരുനാളിന് മുൻപ് വരുന്ന 40 ദിവസങ്ങളും( പരിശുദ്ധ മറിയത്തിന്റെ സ്വർഗാരോപണ തിരുനാളിന് മുൻപുള്ള 14 ദിവസങ്ങളും നോയമ്പ് ആചരിക്കുന്നു. ആഗമന കാലത്തിൽ റോമൻ കത്തോലിക്കാ കലണ്ടർ അനുസരിച്ച് നാല് ആഴ്ചകൾ ആണ് നോയമ്പെങ്കിൽ പൌരസ്ത്യ ഓർത്തോഡോക്സ് സഭ കലണ്ടർ അനുസരിച്ച് നാൽപതു ദിവസമാണ് നോയമ്പ്.

കൂടാതെ ആഴ്ചയിലെ ബുധൻ, വെള്ളി ദിവസങ്ങളിൽ ഉപവസിക്കുന്ന പതിവും ഇവർക്കുണ്ട്. എന്നാൽ ക്രിസ്മസിന് ശേഷമുള്ള 12 ദിവസങ്ങളിലും പെന്തക്കോസ്താ ദിനത്തിന് ശേഷമുള്ള ഒരാഴ്ചയും ഈ ഉപവാസം ബാധകമല്ല. സ്നാപക യോഹന്നാന്റെ രക്തസാക്ഷിത്വം, കുരിശിന്റെ മഹത്ത്വീകരണം എനീ തിരുനാളുകളിലും പ്രത്യക്ഷീകരണ തിരുനാളിന് മുൻപുള്ള ദിവസവും ഉപവാസ ദിവസങ്ങളാണ്.


</doc>
<doc id="223733" url="https://ml.wikipedia.org/wiki?curid=223733" title="ഷിൻസോ ആബേ">
ഷിൻസോ ആബേ

ജപ്പാൻ പ്രധാനമന്ത്രിയാണ് ഷിൻസോ ആബേ(Shinzō Abe). ലിബറൽ ഡെമോക്രാറ്റിക് പാർട്ടി നേതാവായ ആബേ രണ്ടാം തവണയാണ് പ്രധാനമന്ത്രിയാന്നത്. 2006-07 ലാണ് അദ്ദഹേം ആദ്യമായി പ്രധാനമന്ത്രി പദത്തിലേക്ക് എത്തിയത്. ഏഴു വർഷത്തിനിടെ ഏഴാം പ്രധാനമന്ത്രിയായി ആണ് ആബെ അധികാരമേറ്റിരിക്കുന്നത്. സാമ്പത്തിക പരിഷ്കരണം, സുനാമി പുനരധിവാസം, അയൽ രാജ്യമായ ചൈനയുമായുള്ള തർക്കങ്ങൾ തുടങ്ങിയ ഒട്ടേറെ വെല്ലുവിളികൾ മറികടന്നാണ് ലിബറൽ പാർട്ടി അധികാരത്തിലെത്തിയിരിക്കുന്നത്.


</doc>
<doc id="223757" url="https://ml.wikipedia.org/wiki?curid=223757" title="മലയാറ്റൂർ">
മലയാറ്റൂർ

എറണാകൂളം ജില്ലയിലെ ഒരു പട്ടണമാണ് മലയാറ്റൂർ. ഇംഗ്ലിഷ്: Malayattur. കൊച്ചി നഗരത്തിൽ നിന്ന് 45 കിലോമീറ്റർ മാറി വടക്കു്-കിഴക്കു് ആയിട്ടാണ് മലയാറ്റൂർ സ്ഥിതി ചെയുന്നത്. അതിപ്രാചീനമായ സാംസ്കാരികകേന്ദ്രമായിരുന്നു മലയാറ്റൂർ. മലയാറ്റൂർ മലമുകളിലെ സെന്റ് തോമസ് പള്ളി കേരളത്തിലെ ഒരു പ്രമുഖ കൃസ്തീയ തീർഥാടന കേന്ദ്രമാണ്. ഈ പള്ളി നിന്നിരുന്ന കുറിഞ്ഞിമലകളിൽ നിന്ന് മഹാശിലായുഗത്തെ പ്രതിനിധീകരിക്കുന്ന കളിമൺ പാത്രങ്ങളും ചിത്രങ്ങൾ ഉള്ള മൺപാത്രങ്ങളും കണ്ടെടുത്തിട്ടുണ്ട്. വർഷത്തിലൊരിക്കൽ മരക്കുരിശും ചുമന്ന് ശരണം വിളികളുമായി മല കയറുന്ന കൃസ്തീയ ഭക്തന്മാർ പ്രാചീനകാലം മുതൽക്കെ നില നിന്നിരുന്ന ആചാരങ്ങൾ തുടർന്നു പോരുന്നു.

 അങ്കമാലി
കാലടി
കോടനാട്
മഞ്ഞപ്ര
പെരുമ്പാവൂർ

മലയും അതിനെ തഴുകി ഒഴുകുന്ന പെരിയാർ പുഴയും ചെർന്നു അതിർത്തികൾ നിർണ്ണയിക്കുന്ന ഊരിനു മലയാറ്റൂർ എന്ന് പേരു വന്നത് സ്ഫഷ്ടമാണ്. മലയാറ്റൂർ മലക്ക് പൊന്മല എന്നും പേരുണ്ട്. ബുദ്ധ-ജൈന ക്ഷേത്രങ്ങൾക്ക് പൊന്നമ്പലം എന്ന് വിളിച്ചിരുന്നു. ക്ഷേത്രങ്ങളിൽ ആരാധിച്ചിരുന്ന ദേവനെ പൊന്നയിർ നാഥനെന്നും പൊന്നയിർ കോൻ എന്നും വിളിച്ചിരുന്നു തൽഫലമായി ക്ഷേത്രം നിലനിന്നിരുന്ന മലയ്ക്കും പൊന്മല എന്നു പേരു വന്നു. ക്രിസ്തുമതത്തിന്റെ ആഗമനത്തിനുശേഷം മലയാറ്റൂർമലക്ക് കുരിശുമുടി എന്നും പേരു വന്നു.

മലയാറ്റൂർ പ്രാചീനമായ സാംസ്കാരിക കേന്ദ്രമായിരുന്നു എന്നതിനു നിരവധി തെളിവുകൾ ലഭിച്ചിട്ടുണ്ട്. 1963-ൽ പെരിയാർവാലി കനാലിലു വേണ്ടി ഖനനം നടത്തിയപ്പോൾ മലയാറ്റൂരും കോടനാടും ചേർന്ന പ്രദേശങ്ങളിൽ നിന്ന് മഹാശിലായുഗകാലത്തെ അവശിഷ്ടങ്ങൾ ലഭിക്കുകയുണ്ടായി. സംഘകാലത്തെ ഐന്തിണകളിൽ പെട്ടിരുന്ന കുറിഞ്ഞി പ്രദേശങ്ങളിൽ പെട്ട മലമ്പ്രദേശങ്ങളിലൊന്നാണ്മലയാറ്റൂർ എന്ന് സംഘകൃതികളിൽ നിന്ന് വ്യക്തമാകുന്നു. ചിലപ്പതികാരം 23-ആം ഗാഥയിൽ കണ്ണകി മധുര നഗരം ഉപേക്ഷിച്ച് വൈഗൈ നദി തീരം വഴി പടിഞ്ഞാറോട്ടു നടന്ന് മലനാാട്ടിലെത്തിയെന്നും അവിടെ തിരുച്ചെങ്കുന്ന് എന്നു പേരുള്ള മലയുടെ മുകളിൽ വിശ്രമിച്ചുവെന്നും പറയുന്നു. 25-ആം ഗീതകത്തിൽ ചേരചക്രവർത്തിയായിരുന്ന ചേരൻ ചെങ്കുട്ടവൻ, അനുജനായ ഇളങ്കോ അടികൾ, ചീത്തല ചാത്തനാർ എന്നിവർ ചേർന്ന് തിരുച്ചെങ്കുന്നിൽ ചെന്നിരുന്നതായും ഇത് കൊടുങ്ങല്ലൂരിനടുത്ത് നദിമാർഗ്ഗം പോകാവുന്ന ഒരു മലയാണെന്ന് ചിലപ്പതികാരത്തിന്റെ വ്യാഖ്യാതാവ് പറയുന്നതും ഈ മല സംഘകാലത്തെ പ്രധാന കേന്ദ്രമായിരുന്നു എന്നു സൂചിപ്പിക്കുന്നു.

കേരളത്തിൽ ക്രിസ്തുമതപ്രഭവകാലത്ത് മലമുകളിൽ നിലനിന്നിരുന്ന സാംസ്കാരിക കേന്ദ്രം ക്രിസ്തീയ പാത സ്വീകരിച്ചു, അതിനു മുൻപ് അത് ഹിന്ദുമതകേന്ദ്രമായിരുന്നു അത് എന്നാണ് ചില ചരിത്രകാരന്മാർ വാദിക്കുന്നത്. എന്നാൽ അതിനേക്കാൾ പ്രചീനമായ ബുദ്ധ-ജൈന പശ്ചത്തലം അതിനുണ്ട് എന്നും മറ്റു ചില ചരിത്രകാരന്മാർ തെളിയിക്കുന്നു. മധുരയിൽ നിന്ന് കൊടുങ്ങല്ലൂരിലേക്ക് പോകുന്ന നദിയും കാടും കലർന്ന മലമ്പാതയുട മാർഗ്ഗത്തിലായിരുന്നു മലയാറ്റൂർ. മധുരയിൽ സംഘകാലത്ത് ബുദ്ധ ജൈന സംസ്കാരങ്ങൽ പ്രബലമായിരുന്നകാലത്ത് മലയാറ്റൂർ ഉൾപ്പെട്ട സഹ്യപർവ്വത മേഖലയിൽ നിരവധി ബുദ്ധജൈന ക്ഷേത്രങ്ങൾ നിലനിന്നിരുന്നു, ശ്രമണരും (ബുദ്ധ-ജൈന ഭിക്ഷുക്കൾ) തുടർന്ന് ശൈവവൈഷ്ണവസന്യാസിമാരും കേരളത്തിൽ മതപ്രചരണനത്തിനുപയോഗിച്ചിരുന്ന ഗതാഗതമാർഗ്ഗങ്ങളിലൊന്നിതായിരുന്നു. 

ജൈനർ പാറയിൽ കൊത്തിവച്ച തീർത്ഥങ്കരന്റെ പാദമുദ്ര (ബുദ്ധമതക്കാർ ബുദ്ധനെ പ്രതിനിധീകരിക്കുന്നതും പാദമുദ്രകളിലൂടെയാണ്) കാലക്രമത്തിൽ ഈ കേന്ദ്രം ക്രിസ്തീയവൽകരിക്കപ്പെട്ടതൊടെ തോമാശ്ലീഹയുടെ പാദമുദ്രയായി മാറി. പിൽക്കാലത്ത് മലയാറ്റൂർ പള്ളി റോമൻ കത്തോലിക്കർക്ക് കിട്ടിയ ശേഷം മാർ സാപിർ ന്റെ പേരിൽ നടന്നിരുന്ന പെരുന്നാൾ മാർത്തോമ്മായുടെ പേരിൽ ആക്കി ഇപ്പോൾ കൊണ്ടാട് വരുന്നു.

മലയാറ്റൂർ പള്ളി ഹിന്ദു കേന്ദ്രമായിരുന്നതായും ബിംബത്തിനടുത്ത് ഒരു കുരിശു താനെ മുളച്ചു വന്നതോടെ അതു ക്രിസ്ത്യാനികൾക്ക് വിട്ടുകൊടുത്തതായും പഴങ്കഥകൾ ഉണ്ട്. തോമാശ്ലീഹ അമാനുഷിക വലിപ്പമുള്ള ഒരാളായിരുന്നുവെന്നും അദ്ദേഹത്തിന്റെ ഭാരം താങ്ങാനാവതെ പാറ കുഴിഞ്ഞ് പാദമുദ്രയുണ്ടായതെന്നും ഐതിഹ്യമുണ്ട്.


</doc>
<doc id="223760" url="https://ml.wikipedia.org/wiki?curid=223760" title="ലൈഫ് ഓഫ് പൈ (നോവൽ)">
ലൈഫ് ഓഫ് പൈ (നോവൽ)

കനേഡിയൻ നോവലിസ്റ്റായ യാൻ മാർട്ടെൽ രചിച്ച നോവലാണ് ലൈഫ് ഓഫ് പൈ. 2001-ൽ ഇത് പ്രസിദ്ധീകരിക്കപ്പെട്ടു. കപ്പൽച്ചേതത്തിൽ പെട്ട് 227 ദിവസം ഒരു ബംഗാൾ കടുവയോടൊത്ത് ലൈഫ് ബോട്ടിൽ കഴിയേണ്ടി വരുന്ന, പോണ്ടിച്ചേരിക്കാരനായ പിസിൻ മൊളിറ്റർ പട്ടേൽ അഥവാ പൈ പട്ടേൽ എന്ന യുവാവിന്റെ കഥയാണിത്. 2002-ലെ മാൻ ബുക്കർ സമ്മാനം നേടി. 2012-ൽ ഈ നോവലിനെ ആധാരമാക്കി ഡേവിഡ് മാഗീയുടെ തിരക്കഥയിൽ ആങ് ലീ സംവിധാനം ചെയ്ത ലൈഫ് ഓഫ് പൈ എന്ന ഹോളിവുഡ് ചലച്ചിത്രം പുറത്തിറങ്ങി.


</doc>
<doc id="223778" url="https://ml.wikipedia.org/wiki?curid=223778" title="ഡെസോട്ടൊ (ടെക്സസ്)">
ഡെസോട്ടൊ (ടെക്സസ്)

അമേരിക്കൻ ഐക്യനാടുകളിലെ ടെക്സസ് സംസ്ഥാനത്ത് ഡാളസ് കൗണ്ടിയിൽപ്പെടുന്ന ഒരു നഗരമാണ് ഡെസോട്ടൊ. 2010ലെ സെൻസസ് പ്രകാരം ഇവിടെ 49,047 പേർ വസിക്കുന്നു.
ഡെസോട്ടൊ നഗരത്തിന്റെ അക്ഷരേഖാംശങ്ങൾ (32.599286, -96.858828) ആണ്.

യുണൈറ്റഡ് സ്റ്റേറ്റ്സ് സെൻസസ് ബ്യൂറോയുടെ കണക്കുപ്രകാരം, നഗരത്തിന്റെ മൊത്തം വിസ്തീർണ്ണം ആണ്. ഇതു മൊത്തം കരപ്രദേശമാണ്.

2010ലെ സെൻസസ് പ്രകാരം 49,047 പേർ നഗരത്തിൽ വസിക്കുന്നുണ്ട്. ഇതിൽ 68.6% ആഫ്രിക്കൻ-അമേരിക്കക്കാരും 17.4% പേർ വെളുത്തവരും 0.4% അമേരിക്കൻ ഇന്ത്യൻ അഥവാ അലാസ്കൻ ആദിവാസികളും 0.9% ഏഷ്യക്കാരും 1.9% മിശ്രവർഗ്ഗക്കാരുമാണ്. ജനസംഖ്യയുടെ 12.1% ഹിസ്പാനിക്ക് ആണ്. 



</doc>
<doc id="223787" url="https://ml.wikipedia.org/wiki?curid=223787" title="മാർഗി സതി">
മാർഗി സതി

കേരളത്തിലെ പ്രശസ്തയായ ഒരു നങ്ങ്യാർകൂത്ത്-കൂടിയാട്ടം കലാകാരിയാണ് മാർഗ്ഗി സതി. ഫ്രാൻസ്, ഇറ്റലി, അമേരിക്ക, ജർമനി, സ്വിറ്റ്സർലാൻഡ് തുടങ്ങിയ വിദേശരാജ്യങ്ങളിലും കൂടിയാട്ടമവതരിപ്പിച്ചിട്ടുണ്ട്. കൂടിയാട്ടത്തെ ലോക പൈതൃക കലയായി അംഗീകരിച്ചു കൊണ്ടുള്ള യുനെസ്കോ പ്രഖ്യാപനത്തോടനുബന്ധിച്ച് 2001 ഒക്ടോബറിൽ പാരീസിലെ യുനെസ്കോ ആസ്ഥാനത്ത് ഇവർ കൂടിയാട്ടം അവതരിപ്പിച്ചിരുന്നു.

അർബുദരോഗത്തെ തുടർന്ന് 2015 ഡിസംബർ ഒന്നാം തിയതി അന്തരിച്ചു.

സുബ്രഹ്മണ്യൻ എമ്പ്രാന്തിരിയുടെയും പാർവതി അന്തർജനത്തിന്റെയും മകളായി ചെറുതുരുത്തിയിൽ ജനിച്ചു. 11 വയസ്സിൽ കലാമണ്ഡലത്തിൽ ചേർന്ന് ഗുരു പൈങ്കുളം രാമചാക്യാർ, മാണി മാധവ ചാക്യാർ, അമ്മന്നൂർ മാധവ ചാക്യാർ എന്നിവരുടെ ശിക്ഷണത്തിൽ എട്ടുവർഷം കൂടിയാട്ടം പഠിച്ചു. 1988-ൽ തിരുവനന്തപുരത്ത് മാർഗ്ഗിയിൽ ചേർന്നു. ഗുരു പി.കെ.നമ്പ്യാരുടെ കീഴിൽ നങ്ങ്യാർകൂത്തിൽ വിദഗ്ദ്ധപഠനവും നടത്തി. 2006-ൽ പുറത്തിറങ്ങിയ നോട്ടം എന്ന ചലച്ചിത്രത്തിൽ ഒരു കൂടിയാട്ടം കലാകാരിയുടെ വേഷം ചെയ്തു.




</doc>
<doc id="223788" url="https://ml.wikipedia.org/wiki?curid=223788" title="ഡങ്കൺവിൽ (ടെക്സസ്)">
ഡങ്കൺവിൽ (ടെക്സസ്)

അമേരിക്കൻ ഐക്യനാടുകളിലെ ടെക്സസ് സംസ്ഥാനത്ത് ഡാളസ് കൗണ്ടിയിൽപ്പെടുന്ന ഒരു നഗരമാണ് ഡങ്കൺവിൽ. 2010ലെ സെൻസസ് പ്രകാരം ഇവിടെ 38,524 പേർ വസിക്കുന്നു.
ഡങ്കൺവിൽ നഗരത്തിന്റെ അക്ഷരേഖാംശങ്ങൾ (32.646333, -96.911309) ആണ്.

യുണൈറ്റഡ് സ്റ്റേറ്റ്സ് സെൻസസ് ബ്യൂറോയുടെ കണക്കുപ്രകാരം, നഗരത്തിന്റെ മൊത്തം വിസ്തീർണ്ണം ആണ്. ഇതുമൊത്തം കരപ്രദേശമാണ്.



</doc>
<doc id="223797" url="https://ml.wikipedia.org/wiki?curid=223797" title="മികച്ച ഗായികയ്ക്കുള്ള ദേശീയ ചലച്ചിത്രപുരസ്കാരം">
മികച്ച ഗായികയ്ക്കുള്ള ദേശീയ ചലച്ചിത്രപുരസ്കാരം

മികച്ച പിന്നണിഗായികയ്ക്കുള്ള ഭാരത സർക്കാറിന്റെ ചലച്ചിത്രപുരസ്കാരം(രജത കമലം)(National Film Award for Best Female Playback Singer) നേടിയവരുടെ പട്ടിക താഴെകൊടുക്കുന്നു. ഇതുവരെയുള്ളതിൽ വെച്ച് എറ്റവും പ്രായമേറിയ പുരസ്കാരജേതാവ് ലതാ മങ്കേഷ്കറാണ്, എറ്റവും പ്രായം കുറഞ്ഞത് ഉത്തര ഉണ്ണിക്കൃഷ്ണനും. ഏറ്റവും കൂടുതൽ തവണ മികച്ച ഗായികയ്ക്കുള്ള ദേശീയ ചലചിത്ര പുരസ്കാരം നേടി എന്ന ബഹുമതി കെ.എസ് ചിത്രയുടെ പേരിലാണുള്ളത്. ആറുതവണ കെ. എസ് ചിത്രയ്ക്ക് ഭാരതത്തിലെ മികച്ച ഗായികയ്ക്കുള്ള പുരസ്കാരം ലഭിച്ചു.



</doc>
<doc id="223799" url="https://ml.wikipedia.org/wiki?curid=223799" title="ചിൽക്ക തടാകം">
ചിൽക്ക തടാകം

ഇന്ത്യയിലെ ഒഡീഷ സംസ്ഥാനത്ത് കിഴക്ക് തീരത്ത് ബംഗാൾ ഉൾക്കടലിനോട് ചേർന്നുള്ള ലവണജല തടാകമാണ് ചിൽക്ക തടാകം.പുരി, ഖുർദ, ഖഞ്ജാം എന്നീ ജില്ലകളിലായി വ്യാപിച്ചുകിടക്കുന്ന ഈ തടാകം ദയ നദിയുടെ പതനപ്രദേശം കൂടിയാണ്. വലിപ്പത്തിൽ ഏഷ്യയിലെ ഏറ്റവും വലുതും ലോകത്തിലെ രണ്ടാമത്തേയും ലഗൂൺ ആണിത്. മൺസൂൺ കാലത്തും വേനൽക്കാലത്തും ഇതിന്റെ വിസ്തീർണ്ണം വ്യത്യസ്തപ്പെട്ടിരിക്കും. ശരാശരി 1100 ചതുരശ്ര കിലോമീറ്റർ ആണിതിന്റെ വിസ്തീർണ്ണം.കായലിൻറെ മദ്ധ്യ ദക്ഷിണ ഭാഗത്തായി സ്ഥിതി ചെയ്യുന്ന ദ്വീപ് സമൂഹമാണ് സൊമോളൊ - ദുംകുടി ദ്വീപുകൾ. പൂർവ ഘാട്ടുകളുടെ അവശിഷ്ടങ്ങൾ ഈ ദ്വീപിൽ കാണാം. പാരിക്കുഡ് ദ്വീപുകൾ നല്ലൊരു ആകാശ കാഴ്ചയാണ് സഞ്ചാരികൾക്ക് നൽകുന്നത്. വർഷത്തിൽ ഏതു സമയവും ചിൽക്ക സന്ദർശിക്കാമെങ്കിലും ദേശാടനപക്ഷികൾ വിരുന്നിനെത്തുന്ന തണുപ്പ് കാലത്ത് ചിൽക്ക തടാകവും ദ്വീപുകളും കൂടുതൽ രസകരവും ആസ്വാദ്യവുമായിരിക്കും.


</doc>
<doc id="223802" url="https://ml.wikipedia.org/wiki?curid=223802" title="ലുണസ്പിസ്">
ലുണസ്പിസ്

തുടക ഡെവോണിയൻ കാലത്തിൽ ജീവിച്ചിരുന്ന ഒരു മത്സ്യമാണ് ലുണസ്പിസ്. ഇവയുടെ ആവാസ കേന്ദ്രം ഡെവോണിയൻ കാലത്തിലെ ആഴം കുറഞ്ഞ കടലുകൾ ആയിരുന്നു. കവചം ഉള്ള മത്സ്യമായ ഇവയ്ക്ക് പരന്ന ആകൃതി ആയിരുന്നു. ഇവയുടെ ഫോസ്സിൽ കിട്ടിയിടുള്ളത് ജർമ്മനി, ചൈന, ഓസ്ട്രേലിയ എന്നിവിടങ്ങളിൽ നിന്നും ആണ്.

തലയുടെ ഇരു ഭാഗത്തുമായി ഉണ്ടായിരുന്ന ചന്ദ്രക്കലയുടെ ആകൃതിയിൽ ഉള്ള കവചത്തിൽ നിന്നും ആണ് ലൂണസ്പിസ് എന്ന പേര് വന്നത്.



</doc>
<doc id="223811" url="https://ml.wikipedia.org/wiki?curid=223811" title="പിയേഴ്സ് ബ്രോസ്നൻ">
പിയേഴ്സ് ബ്രോസ്നൻ

ഒരു ഐറിഷ് നടനും, ചലച്ചിത്രനിർമ്മാതാവും, പരിസ്ഥിതി പ്രവർത്തകനുമാണ് പിയെഴ്സ് ബ്രെഡൻ ബ്രോസ്നൻ (ജനനം: 16 മേയ് 1953). അദ്ദേഹം 1995-2002 കാലഘട്ടത്തിൽ പുറത്തിറങ്ങിയ നാലു ജെയിംസ് ബോണ്ട് ചലച്ചിത്രങ്ങളിൽ നായകൻ ആയി അഭിനയിച്ചിട്ടുണ്ട്, 1995-ലെ ഗോൾഡൻ ഐ, 1997-ലെ റ്റുമോറോ നെവർ ഡൈസ്, 1999-ലെ ദ വേൾഡ് ഈസ് നോട്ട് ഇനഫ്, 2002-ലെ ഡൈ അനദർ ഡേ എന്നിയാണവ. .


</doc>
