<doc id="325907" url="https://ml.wikipedia.org/wiki?curid=325907" title="ഡെക്കാൻ എക്സ്പ്രസ്സ്‌">
ഡെക്കാൻ എക്സ്പ്രസ്സ്‌

പൂനെയ്ക്കും മുംബൈയ്ക്കും ഇടയിൽ സർവീസ് നടത്തുന്ന ഇന്ത്യൻ റെയിൽവേയുടെ ദിവസേനയുള്ള എക്സ്പ്രസ്സ്‌ ട്രെയിനാണ് ഡെക്കാൻ എക്സ്പ്രസ്സ്‌. ട്രെയിൻ നമ്പർ 11007 ഡെക്കൻ എക്സ്പ്രസ്സ്‌ മുംബൈ സിഎസ്ടി മുതൽ പൂനെ ജങ്ഷൻ വരേയും, ട്രെയിൻ നമ്പർ 11008 ഡെക്കൻ എക്സ്പ്രസ്സ്‌ പൂനെ ജങ്ഷൻ മുതൽ മുംബൈ സിഎസ്ടി വരേയും സർവീസ് നടത്തുന്നു.

ഇന്ത്യൻ റെയിൽവേയുടെ സെൻട്രൽ റെയിൽവേ സോണിനു കീഴിലാണ് ഡെക്കൻ എക്സ്പ്രസ്സ്‌ പ്രവർത്തിക്കുന്നത്. മുംബൈയ്ക്കും പൂനെയ്ക്കും ഇടയിൽ സർവീസ് നടത്തുന്ന ആറു പോയിന്റ്‌-ടു-പോയിന്റ്‌ ട്രെയിനുകളിൽ ഒന്നാണ് ഡെക്കൻ എക്സ്പ്രസ്സ്‌. ആയിരക്കണക്കിനു യാത്രക്കാരുള്ള ഈ റൂട്ടിൻറെ ദൂരം 192 കിലോമീറ്ററുകലാൺ, ഇരു നഗരങ്ങളും ഇന്ത്യൻ സംസ്ഥാനമായ മഹാരാഷ്ട്രയിലാണ് സ്ഥിതിചെയ്യുന്നത്. മറ്റു അഞ്ചു ട്രെയിനുകൾ ഇവയാണ്: സിൻഹഗാദ് എക്സ്പ്രസ്സ്‌, പ്രഗതി എക്സ്പ്രസ്സ്‌, ഡെക്കൻ ക്യൂൻ, ഇന്ദ്രയാനി എക്സ്പ്രസ്സ്‌, ഇൻറർസിറ്റി എക്സ്പ്രസ്സ്‌.

ട്രെയിൻ നമ്പർ 11007 ഡെക്കൻ എക്സ്പ്രസ്സ്‌ ട്രെയിൻ ദിവസേന ഇന്ത്യൻ സമയം 07:00-നു മുംബൈ സിഎസ്ടിയിൽനിന്നും പുറപ്പെട്ടു ഇന്ത്യൻ സമയം 11:05-നു പൂനെ ജങ്ഷനിൽ എത്തിച്ചേരുന്നു. [5] [7]

ട്രെയിൻ നമ്പർ 11007 ഡെക്കൻ എക്സ്പ്രസ്സിനു മുംബൈ സിഎസ്ടി കഴിഞ്ഞാൽ ദാദർ (2 മിനിറ്റ്), താനെ (2 മിനിറ്റ്), കല്യാൺ ജങ്ഷൻ (2 മിനിറ്റ്), നേരൽ (2 മിനിറ്റ്), കർജറ്റ് (2 മിനിറ്റ്), ഖണ്ടാല (2 മിനിറ്റ്), ലോനവാല (2 മിനിറ്റ്), ടെലിഗാവ് (2 മിനിറ്റ്), ഖട്കി (2 മിനിറ്റ്), ശിവാജി നഗർ (2 മിനിറ്റ്), പൂനെ ജങ്ഷൻ എന്നീ സ്റ്റോപ്പുകളാണ് ഉള്ളത്. 

ട്രെയിൻ നമ്പർ 11008 ഡെക്കൻ എക്സ്പ്രസ്സ്‌ ട്രെയിൻ ദിവസേന ഇന്ത്യൻ സമയം 15:30-നു പൂനെ ജങ്ഷനിൽനിന്നും പുറപ്പെട്ടു ഇന്ത്യൻ സമയം 19:35-നു മുംബൈ സിഎസ്ടിയിൽ എത്തിച്ചേരുന്നു. [6] [7]

ട്രെയിൻ നമ്പർ 11008 ഡെക്കൻ എക്സ്പ്രസ്സിനു പൂനെ ജങ്ഷൻ കഴിഞ്ഞാൽ ശിവാജി നഗർ (2 മിനിറ്റ്), ഖട്കി (2 മിനിറ്റ്), ടെലിഗാവ് (2 മിനിറ്റ്), ലോനവാല (2 മിനിറ്റ്), ഖണ്ടാല (2 മിനിറ്റ്), കർജറ്റ് (2 മിനിറ്റ്), കല്യാൺ ജങ്ഷൻ (2 മിനിറ്റ്), താനെ (2 മിനിറ്റ്), ദാദർ (2 മിനിറ്റ്), മുംബൈ സിഎസ്ടി എന്നീ സ്റ്റോപ്പുകളാണ് ഉള്ളത്. 


</doc>
<doc id="325910" url="https://ml.wikipedia.org/wiki?curid=325910" title="ശ്രീലങ്കൻ എയർലൈൻസ്">
ശ്രീലങ്കൻ എയർലൈൻസ്

ശ്രീലങ്കയുടെ പതാക വാഹക എയർലൈനാണ് ശ്രീലങ്കൻ എയർലൈൻസ്. ശ്രീലങ്കയിലെ കടുനായകയിൽ ആസ്ഥാനമുള്ള എയർലൈനിൻറെ ഹബ് ബണ്ടാരനായകെ അന്താരാഷ്‌ട്ര വിമാനത്താവളമാണ്. ഏഷ്യൻ രാജ്യങ്ങൾ, യൂറോപ്പിയൻ രാജ്യങ്ങൾ, മിഡിൽ ഈസ്റ്റ്‌ രാജ്യങ്ങൾ എന്നിവടങ്ങളിലേക്ക് ശ്രീലങ്കൻ എയർലൈൻസ് സർവീസ് നടത്തുന്നു. കൂടാതെ കോഡ്ഷെയർ ധാരണകൾ ഉള്ള റൂട്ടുകളിൽ അമേരിക്ക, ഓഷ്യാനിയ രാജ്യങ്ങളും ഉൾപ്പെടുന്നു. 2014-ൽ ശ്രീലങ്കൻ എയർലൈൻസ് വൺവേൾഡ് അലയൻസിൽ അംഗമായി.

ശ്രീലങ്കയുടെ യഥാർത്ഥ പതാക വാഹക എയർലൈനായ എയർ സീലോൺ പ്രവർത്തനങ്ങൾ അവസാനിപ്പിച്ച ശേഷം, 1978-ൽ എയർ ലങ്ക എന്നാ പേരിലാണ് ശ്രീലങ്കൻ എയർലൈൻസ് സ്ഥാപിക്കപ്പെട്ടത്. 1998-ൽ എമിരേറ്റ്സ് ഭാഗികമായി എയർലൈൻ സ്വന്തമാക്കിയപ്പോൾ ശ്രീലങ്കൻ എയർലൈൻസ് എന്ന് പുനർനാമം ചെയ്തു. എമിരേറ്റ്സുമായുള്ള പങ്കാളിത്തം അവസാനിപ്പിച്ച ശേഷവും അതേ ലോഗോയും പേരും തന്നെയാണ് എയർലൈൻ ഇപ്പോഴും ഉപയോഗിക്കുന്നത്. 

പാപ്പരായ എയർ സീലോണിനെ ശ്രീലങ്കൻ സർക്കാർ അടച്ചുപൂട്ടിയപ്പോൾ സ്ഥാപിക്കപ്പെട്ട പതാക വാഹക എയർലൈനാണ് ശ്രീലങ്കൻ എയർലൈൻസ്. സിങ്കപ്പൂർ എയർലൈൻസിൽനിന്നും ലീസിനെടുത്ത 2 ബോയിംഗ് 707 വിമാനങ്ങൾ ഉപയോഗിച്ചാണു എയർലൈൻ പ്രവർത്തനങ്ങൾ ആരംഭിച്ചത്.ഒരു ബോയിംഗ് 737 വിമാനം മാർസ്ക്ക് എയറിൽ നിന്നും ലീസിനെടുത്തു, എയർ ടാറ പരിപാലിക്കുകയും ചെയ്തു. ഏപ്രിൽ 15, 1982-ൽ ഓൾ നിപ്പോൺ എയർവേസിൽ നിന്നും എയർ ലങ്ക എൽ1011-1 ട്രൈസ്റ്റാർ വിമാനം വാങ്ങി.

സർക്കാർ ഉടമസ്ഥതയിലുള്ള എയർ ലങ്കയെ 1998-ൽ ഭാഗികമായി സ്വകാര്യവത്കരിച്ചു. ദുബായ് ആസ്ഥാനമായ എമിരേറ്റ്സ് ഗ്രൂപ്പ് ശ്രീലങ്കൻ സർക്കാരുമായി 10 വർഷത്തേക്കുള്ള പങ്കാളിത്ത കരാർ ഒപ്പുവെച്ചു. 70 മില്യൺ യുഎസ് ഡോളറുകൾക്ക് എയർ ലങ്കയുടെ 40 ശതമാനം ഓഹരികൾ എമിരേറ്റ്സ് വാങ്ങി, പിന്നീട് ഇത് 43.6 ശതമാനമായി. എയർലൈനിൻറെ ഭൂരിപക്ഷം ഓഹരികളും സർക്കാർ തന്നെ നിലനിർത്തി, അതേ സമയം നിക്ഷേപങ്ങളിലും തീരുമാനങ്ങൾ എടുക്കാനുള്ള പൂർണസ്വാതന്ത്ര്യവും എമിരേറ്റ്സിനു നൽകി. 1998-ൽ എയർ ലങ്കയുടെ പേര് ശ്രീലങ്കൻ എയർലൈൻസ് എന്നാക്കി മാറ്റി. 

സാവധാനം എയർലൈൻ തങ്ങളുടെ ലക്ഷ്യസ്ഥാനങ്ങൾ അധികരിപ്പിച്ചു, ആഭ്യന്തര ലക്ഷ്യസ്ഥാനങ്ങളും, ഇന്ത്യയിലേക്കും മിഡിൽ ഈസ്റ്റ് രാജ്യങ്ങളിലേക്കും പ്രവർത്തനങ്ങൾ ആരംഭിച്ചു. അതേ സമയം തന്നെ റിയാദ്, ദമാം എന്നിവയ്ക്കു പുറമേ സൗദി അറേബ്യയിലെ ജിദ്ദയിലേക്കും ശ്രീലങ്കൻ എയർലൈൻസ് സർവീസ് ആരംഭിച്ചു, അങ്ങനെ മിഡിൽ ഈസ്റ്റിലെ 9 ലക്ഷ്യസ്ഥാനങ്ങളിലേക്ക് ശ്രീലങ്കൻ എയർലൈൻസ് സർവീസ് നടത്തുന്നു, ജിദ്ദ ശ്രീലങ്കൻ എയർലൈൻസിൻറെ 51-മത്തെ ലക്ഷ്യസ്ഥാനമായി. 

തങ്ങളുടെ മാനേജ്‌മന്റ്‌ കരാർ പുതുക്കുന്നില്ല എന്ന് 2008-ൽ എമിരേറ്റ്സ് ശ്രീലങ്കൻ സർക്കാരിനെ അറിയിച്ചു, മാർച്ച്‌ 31, 2008-ൽ കരാർ അവസാനിച്ചു. ശ്രീലങ്കൻ സർക്കാർ എയർലൈനിൻറെ ദൈനംദിന പ്രവർത്തനങ്ങളിൽ കൂടുതൽ നിയന്ത്രണങ്ങൾ ആവശ്യപ്പെടുന്നു എന്നു എമിരേറ്റ്സ് ആരോപിച്ചു. എമിരേറ്റ്സിൻറെ കൈവശമുള്ള 43.6 ശതമാനം ഓഹരികൾ ശ്രീലങ്കൻ സർക്കാരിനു വിട്ട്, 2010-ൽ കരാർ നടപടികൾ പൂർത്തിയായി, ഇരു എയർലൈനുകൾ തമ്മിലുള്ള പങ്കാളിത്തം അവസാനിപ്പിച്ചു. 

വൺവേൾഡിലെ അംഗങ്ങളായ ഈ എയർലൈനുകളുമായി ശ്രിലങ്കൻ എയർലൈനിനു കോഡ്ഷെയർ ധാരണകളുണ്ട്: എയർ ബെർലിൻ, ഫിൻഎയർ, ജപ്പാൻ എയർലൈൻസ്, മലേഷ്യ എയർലൈൻസ്, ക്വാൻട്ടസ്, എസ്7 എയർലൈൻസ്. 
ശ്രിലങ്കൻ എയർലൈൻസുമായി കോഡ്ഷെയർ ധാരണകളുള്ള മറ്റു എയർലൈനുകൾ ഇവയാണ്: എയർ കാനഡ, എയർ ഇന്ത്യ, അലിറ്റാലിയ, ഏഷ്യാന എയർലൈൻസ്, സിന്നമോൻ എയർ, എത്തിഹാദ് എയർവേസ്, ജെറ്റ്സ്റ്റാർ ഏഷ്യ എയർവേസ്, മിഹിൻ ലങ്ക, നികി, ഒമാൻ എയർ, സൗദിയ. 


</doc>
<doc id="325911" url="https://ml.wikipedia.org/wiki?curid=325911" title="പാലാവയൽ">
പാലാവയൽ

കാസർഗോഡ് ജില്ലയിലെ ഈസ്റ്റ് എളേരി ഗ്രാമപഞ്ചായത്തിലെ ഒരു ഗ്രാമമാണ് പാലാവയൽ. ഓടക്കൊല്ലി, ചവറഗിരി, തയ്യേനി എന്നീ സ്ഥലങ്ങൾ പാലാവയൽ വില്ലേജിലാണ് സ്ഥിതി ചെയ്യുന്നത്. തേജസ്വിനി പുഴയാണ് കണ്ണൂർ ജില്ലയിൽ സ്ഥിതി ചെയ്യുന്ന തൊട്ടടുത്ത ഗ്രാമമായ പുളിങ്ങോം വില്ലേജുമായി ഇതിനെ വേർതിരിച്ചിരിക്കുന്നത്. മലയോര മേഖലയായ ഇവിടുത്തെ ജനസംഖ്യയുടെ ഭൂരിഭാഗവും കോട്ടയം ജില്ലയിലെ പാലാ, മണിമല തുടങ്ങിയ സ്ഥലങ്ങളിൽ നിന്നും 60 വർഷം മുമ്പ് മുതൽ കുടിയേറിയവരാണ്. 2001 ലെ സെൻസസ് പ്രകാരം 10,340 ആണ് ഇവിടത്തെ ജനസംഖ്യ. ജനസംഖ്യയുടെ 51 ശതമാനം പുരുഷന്മാരും 49 ശതമാനം സ്ത്രീകളുമാണ്. കേരള ഗ്രാമീൺ ബേങ്ക്, സെന്റ് ജോൺസ് ഹൈസ്കൂൾ, സെന്റ് ജോൺസ് എൽ.പി. സ്കൂൾ എന്നിവയാണ് ഇവിടുത്തെ പ്രധാന സ്ഥാപനങ്ങൾ.


</doc>
<doc id="325912" url="https://ml.wikipedia.org/wiki?curid=325912" title="ഇരിട്ടി നഗരസഭ">
ഇരിട്ടി നഗരസഭ

കണ്ണൂർ ജില്ലയിലെ ഒരു നഗരസഭയാണ് ഇരിട്ടി നഗരസഭ. 2015 ജനുവരി 14ന് നാണു ഇരിട്ടി നഗരസഭ സൃഷ്ടിച്ചത്. 31 വാർഡുകളാണ് ഈ നഗരസഭയിലുള്ളത്. 2015 നവംബറിൽ നഗരസഭയിലേയ്ക്ക് ആദ്യ തിരഞ്ഞെടുപ്പ് നടന്നു.പ്രഥമ നഗരസഭാ ചെയർമാനായി LDF സാരഥി പിപി അശോകാൻ


</doc>
<doc id="325921" url="https://ml.wikipedia.org/wiki?curid=325921" title="മധുര തീവണ്ടിനിലയം">
മധുര തീവണ്ടിനിലയം

മധുര ജങ്ക്ഷൻ തീവണ്ടിനിലയം ദക്ഷിണേന്ത്യയിലെ ഒരു പ്രധാനപ്പെട്ട ജങ്ക്ഷൻ തീവണ്ടിനിലയമാണ്.തമിഴ്നാട്ടിലെ മധുരയിലാണിത് സ്ഥിതിചെയ്യുന്നത്. ദക്ഷിണ റെയിൽവേയുടെ മധുര വിഭാഗത്തിന്റെ ആസ്ഥാനമാണിത്. ഇന്ത്യൻ റെയിൽവേയുടെ ഏ-വൺ ഗ്രേഡഡ് തീവണ്ടിനിലയമാണ്(ഏറ്റവും കൂടുതൽ ബുക്കിങ്ങുള്ള നൂറുസ്റ്റേഷനുകളിൽ ഒന്നായതുകൊണ്ട്). ഔദ്യോഗിക കോഡ് എം ഡി യു (MDU). ദക്ഷിണറെയിൽവേയിൽ ആധുനികസൌകര്യങ്ങളുടെ കാര്യത്തിൽ ചെന്നൈ തീവണ്ടിനിലയം കഴിഞ്ഞാൽ മികച്ചുനിൽക്കുന്നത് മധുര തീവണ്ടിനിലയമാണ്. വിനോദസഞ്ചാരത്തിന്റെ വളർച്ചയാണ് ഇത് സാദ്ധ്യമാക്കിയത്. വർഷത്തിൽ ആയിരക്കണക്കിനു വിനോദസഞ്ചാരികളാണ് ഇവിടം സന്ദർശിക്കുന്നത്.


</doc>
<doc id="325922" url="https://ml.wikipedia.org/wiki?curid=325922" title="ക്വറി ലാങ്വേജ്">
ക്വറി ലാങ്വേജ്

ഒരു ഡാറ്റാബേസിൽ നിന്നോ ഡാറ്റ ശേഖരിച്ചു വെച്ചിട്ടുള്ള മറ്റേതെങ്കിലും സംവിധാനങ്ങളിൽ നിന്നോ വിവരങ്ങൾ തിരയുന്നതിനു ഉപയോഗിക്കുന്ന കമ്പ്യൂട്ടർ ഭാഷ ആണ് ക്വറി ലാങ്വേജ്.

ക്വറി ലാങ്വേജ് ഉപയോഗിച്ചിരിക്കുന്നത് ഡാറ്റാബേസിൽ നിന്നും വിവരങ്ങൾ ശേഖരിക്കാൻ ആണോ അതോ മറ്റു ഉറവിടങ്ങളിൽ നിന്നാണോ എന്നതിനെ ആസ്പദമാക്കിയാണ് പ്രധാനമായും തരം തിരിച്ചിരിക്കുന്നത് . ഡാറ്റാബേസിൽ നിന്നും വിവര ശേഖരണം നടത്തുമ്പോൾ കൃത്യമായ വിവരങ്ങളും ഇതര വിവര ശേഖരണ ഉപാധികളിൽ നിന്നും (സെർച്ച്‌ എഞ്ചിൻ അവലംബിക്കുന്ന മാർഗ്ഗം ) പ്രസ്തുത വിവരങ്ങൾ അടങ്ങിയ ഉറവിടങ്ങളെക്കുറിച്ചുള്ള വിവരങ്ങളും ആണു ലഭിക്കുക 




</doc>
<doc id="325924" url="https://ml.wikipedia.org/wiki?curid=325924" title="കോട്ടപ്പടി സ്റ്റേഡിയം">
കോട്ടപ്പടി സ്റ്റേഡിയം

കേരളത്തിൽ മലപ്പുറം ജില്ലയിലെ ഒരു പ്രധാന ഫുട്ബോൾ സ്റ്റേഡിയമാണ് കോട്ടപ്പടി സ്റ്റേഡിയം.കേരള സർക്കാറിൻറെ കീഴിലുള്ള റവന്യൂ വകുപ്പ് ലീസിന് മലപ്പുറം ജില്ലാ സ്പോർട്സ് കൗൺസിലിന് കൈമാറിയ 2.79 ഏക്കർ സ്ഥലത്താണ് ഇത് നിർമ്മിച്ചിട്ടുള്ളത്. മലപ്പുറം ബസ് സ്റ്റാൻറിൽ നിന്നും കോഴിക്കോട് റോഡ് വഴി സഞ്ചരിക്കുന്നതിനിടക്കുള്ള കോട്ടപ്പടി മാർക്കറ്റിനോട് ചേർന്നാണ് ഇത് നിലകൊള്ളുന്നത്.2014 മെയ് മാസത്തിലാണ് ഈ സ്റ്റേഡിയം ഉദ്ഘാടനം ചെയ്തത്.കായിക മന്ത്രി തിരുവഞ്ചൂർ രാധാകൃഷ്ണൻ ആയിരുന്നു ഉദ്ഘാടകൻ.
ഗാലറിയും പവിലിയനും ഉൾപ്പെടെ 10000 പേർക്ക് വരെ ഇരിക്കാനുള്ള സൗകര്യം ഇവിടെയുണ്ട്. ടീമുകൾക്കുള്ള ഡ്രെസിങ് റൂം, വിശ്രമ മുറി,റഫറിമാർക്കുള്ള മുറി, വി.ഐ.പി പവിലിയൻ,അതിഥികൾക്കായുള്ള രണ്ട് മുറികൾ, വൈദ്യസഹായം എന്നിവ സ്റ്റേഡിയത്തിൽ ഒരുക്കിയിട്ടുണ്ട്. 


</doc>
<doc id="325926" url="https://ml.wikipedia.org/wiki?curid=325926" title="മടവൂർ">
മടവൂർ

കേരളത്തിൽ കോഴിക്കോട് ജില്ലയിലെ കൊടുവള്ളി നിയോജക മണ്ഡലത്തിലെ ഒരു ഗ്രാമമാണ് മടവൂർ. ജില്ലാ ആസ്ഥാനത്തു നിന്ന് 20 കിലോമീറ്റർ കിഴക്കു ഭാഗത്താണ് ഈ ഗ്രാമം സ്ഥിതിചെയ്യുന്നത്. മടവൂർ ഗ്രാമപഞ്ചായത്തിനു കീഴിലുള്ള ഒരു വാർഡ് കൂടിയാണിത്.മടവൂർ പഞ്ചായത്തിൽ 16 വാർഡുകൾ ഉണ്ട്

നമ്പൂതിരി, നായർ, നമ്പീശൻ എന്നീ സമുദായക്കാരുടെ മഠങ്ങൾ ഒരുപാട് ഉണ്ടായിരുന്ന സ്ഥലം ആയതിനാൽ ആണ് ഈ "മഠങ്ങളുള്ള ഊര്" എന്ന പേര് വന്നത്. ശേഷം പേര് ലോപിച്ച് മടവൂർ എന്നായി മാറി. സാമൂതിരി രാജവിന്റെ കീഴിലായിരുന്ന ഈ പ്രദേശം അന്ന് കോഴിക്കോട് ആയിരുന്നു തലസ്ഥാനം. പിന്നീട്, ടിപ്പു സുൽത്താൻ കീഴടക്കി. ടിപ്പുവിന്റെ കാലശേഷം ജന്മിമാരുടെ അഥീനതയിൽ ആയിരുന്നു ഇവിടം.

മടവൂർ കുന്നുകളും മലകളും കൊണ്ട് അനുഗൃഹീതമായ പ്രദേശം ആണ്. ഗ്രാമത്തിന്റെ തെക്ക് അതിർത്തി പൂനൂർ പുഴയിൽ ആണ്. ഒപ്പം പൈമ്പാലശ്ശേരി തോട്, പാലത്ത് തോട് എന്നിവയും ഈ ഗ്രമത്തിലൂടെ കടന്നു പോകുന്നു.

ഈ ഗ്രാമത്തിലെ പ്രധാന ആരാധനാ മുസ്ലിം ആരാധനാകേന്ദ്രം മടവൂർ സി. എം. മഖാം ആണ്.. ദക്ഷിണേന്ത്യയിലെ പ്രധാന തീർത്ഥാടന കേന്ദ്രങ്ങളിലൊന്നാണ് സി.എം. വലിയുള്ളാഹി മഖാം. സി. എം. വലിയുള്ളാഹി അന്ത്യ വിശ്രമം കൊള്ളുന്ന ഇവിടെ എല്ലാവർഷവും ഉറൂസ് (ആണ്ടു നേർച്ച) നടക്കാറുണ്ട്.. കേരളത്തിന്റെ പുറമെ നിന്നും അകത്ത് നിന്നും ലക്ഷങ്ങളാണ് പ്രതിവർഷം ഇവിടെ സന്ദർശിക്കുന്നത്.

കേരളത്തിലെ പ്രശസ്തമായ സുദർശന ക്ഷേത്രം ആണ്. എരവന്നൂർ സ്ഥിതിചെയ്യുന്നത്. 

മടവൂരിന് അടുത്തുള്ള പ്രധാനപ്പെട്ട വിവിധ വിദ്യാഭ്യാസ സ്ഥാപനങ്ങൾ.

ഇന്ത്യയിലെ പ്രധാനപ്പെട്ട മാനേജ്മെന്റ് സ്കൂളുകളിൽ ഒന്നാണ്‌ ഇന്ത്യൻ ഇൻസ്റ്റിറ്റ്യൂട്ട് ഓഫ് മാനേജ്‌മെന്റ്, കോഴിക്കോട്
ഇന്ത്യയിലെ ഒരു ഉന്നത സാങ്കേതികവിദ്യാഭ്യാസ സ്ഥാപനമാണ്‌ നാഷണൽ ഇൻസ്റ്റിറ്റ്യൂട്ട് ഓഫ് ടെക്നോളജി കാലിക്കറ്റ്‌ അഥവാ എൻ.ഐ.ടി. കാലിക്കറ്റ്. കോഴിക്കോട് നഗരത്തിൽ നിന്നു 22 കിലോമീറ്റർ വടക്കു കിഴക്ക് മാറി കട്ടാങ്ങൽ എന്ന സ്ഥലത്ത് സ്ഥിതി ചെയ്യുന്ന ഈ സ്ഥാപനം ഭാരത സർക്കാറിന്റെ സാങ്കേതിക വിദ്യാഭ്യാസ രംഗത്ത് ഉന്നതനിലവാരമുള്ള സ്ഥാപനങ്ങൾ ആരംഭിക്കുക എന്ന നയത്തെത്തുടർന്നാണ്‌ പ്രവർത്തനമാരംഭിച്ചത്.
സെന്റർ ഫോർ വാട്ടർ റിസോർസ് ഡവലപ്മെന്റ് ആൻഡ് മാനേജ്മെന്റ് എന്നാണ് പൂർണ്ണമായ പേര്. വെള്ളത്തെ കുറിച്ച് പഠിക്കുന്ന സ്ഥാപനം ആണിത്.

ഗണിതത്തിൽ ഗവേഷണം ചെയ്യുന്ന സ്ഥാപനം ആണ് ഇത്.

ഇന്ത്യൻ ഇൻസ്റ്റിറ്റ്യൂട്ട് ഓഫ് സ്പൈസസ് റിസർച്ച്. സുഗന്ധവിളകളെ കുറിച്ച് ഗവേഷണം ചെയ്യുന്ന സ്ഥലം.

2011-ലെ സെൻസസ് അനുസരിച്ച് ഈ ഗ്രാമത്തിൽ 6598 കുടുംബങ്ങൾ ഇവിടെ താമസിക്കുന്നുണ്ട്. ഇവിടെ ഉള്ള 28672 പേരിൽ 13747 പേർ പുരുഷന്മാരും 14925 പേർ സ്ത്രീകളും ആണ്.ആറു വയസ്സിനു താഴെയുള്ള കുട്ടികളുടെ എണ്ണം 3481 ആണ്. ഇത് ആകെ ജനസംഖ്യയുടെ 12.14 ശതമാനത്തോളം വരും. 1000 പുരുഷൻമാർക്ക് 1086 സ്ത്രീകൾ എന്നതാണ് ഇവിടുത്തെ സ്ത്രീ-പുരുഷ അനുപാതം. സംസ്ഥാനത്തെ മൊത്തം സ്ത്രീ-പുരുഷാനുപാത നിരക്കിനെക്കാൾ (1084) വളരെ കൂടുതലാണിത്. പക്ഷെ കുട്ടികളുടെ അനുപാതം പരിശോധിച്ചാൽ ഇത് 939 ആണ്. അതായത് സംസ്ഥാന ശരാശരിയെക്കാൾ(964) വളരെക്കുറവാണ് എന്ന് കാണാം.
2011-ലെ കണക്കുകൾ പ്രകാരം മടവൂർ പഞ്ചായത്തിലെ സാക്ഷരത 95.99 % ആണ്. കേരളത്തിലെ ശരാശരിയെക്കാൾ (94.00 %) വളരെ കൂടുതൽ ആണ്. പുരുഷന്മാർക്കാണ് സ്ത്രീകളെക്കാൾ സാക്ഷരത. പുരുഷൻ-98.19 %, സ്ത്രീ-94.00 %.


NH 212 വഴി വന്ന് പടനിലത്ത് നിന്ന് കാപ്പട് തുഷാരഗിരി വിനോദസഞ്ചാര ഇടനാഴിയിലേക്ക് കയറി 2.5 കിലോമീറ്റർ 

കോഴിക്കോട്-നരിക്കുനി റൂട്ടിൽ രാവിലെ 5 മുതൽ രാത്രി 9.45 വരെ തുടർച്ചയായി ബസ് സർവ്വീസ് ഉണ്ട്. കോഴിക്കോട് സി.എം മഖാം റൂട്ടിൽ കെ.എസ്.ആർ.ടി.സി. ബസ് സർവ്വീസുകൾ ലഭ്യമാണ്. കൊടുവള്ളി സി.എം മഖാം റൂട്ടിൽ ബസ് സർവീസുകൾ ലഭ്യമാണ് കൊയിലാണ്ടി നരിക്കുനി റൂട്ടിൽ ബസ് സർവീസുകൾ ലഭ്യമാണ്.

ട്രയിൻ മാർഗ്ഗം വരുന്നവർക്ക് കോഴിക്കോട് റെയിൽവെ സ്റ്റേഷനിലോ(22 കിലോമീറ്റർ) കൊയിലാണ്ടി റെയിൽവേ സ്റ്റേഷനിലോ ഇറങ്ങി ബസ് മാർഗ്ഗം എത്തിച്ചേരാവുന്നതാണ്.

കോഴിക്കോട് വിമാനത്താവളത്തിലേക്ക് 35 കിലോമീറ്ററാണ് ദൂരം.


</doc>
<doc id="325944" url="https://ml.wikipedia.org/wiki?curid=325944" title="എ.എം.യു.പി.സ്കൂൾ, മടവൂർ">
എ.എം.യു.പി.സ്കൂൾ, മടവൂർ

കോഴിക്കോട് ജില്ലയിലെ കൊടുവള്ളി ബ്ലോക്കിലെ ഒരു ഗ്രാമപ്രദേശം ആണ് മടവൂർ. ഈ പ്രദേശത്തിന്റെ വിദ്യഭ്യാസ വളർച്ചക്ക് നേതൃത്വം നല്കിയ ഒരു സ്ഥാപനം ആണ് ഇത്. പ്രാചീന കാലത്തെ വിദ്യാഭ്യാസ കളരി സമ്പ്രദായവും ഓത്തുപള്ളി സമ്പ്രദായവും മടവൂരിലും സമീപ പ്രദേശങ്ങളിലും നിലനിന്നതായി തെളിവുണ്ട്. വിദ്യാഭ്യാസ തത്പരരായ ഒരു ജനത മുൻകൈ എടുത്ത് പ്രവർത്തിച്ചതിന്റെ ഫലമായിട്ടാണ് ഇന്നത്തെ വിദ്യാലയം സ്ഥാപിതമായത്. ദീർഘ്കാലം പ്രഥമധ്യാപകനും 1980 ൽ വിശിഷ്ട സേവനത്തിനുള്ള സംസ്ഥാന സർക്കാർ അവാർഡ് ജേതാവുമായ പി.രാരുകുട്ടി നായരുടെ കാലത്താണ് താമരശ്ശേരി ഉപജില്ലയിലെ ഏറ്റവും വലിയ പ്രൈമറി വിദ്യാലയങ്ങളിലൊന്നായി ഇത് വളർന്നത്. 20 അധ്യാപകരും 600ൽ പരം വിദ്യാർത്ഥികളും ഇപ്പോൾ ഇവിടെ ഉണ്ട്.

1924 ൽ ഒർ എയ്ഡഡ് മാപ്പിള എലിമെന്ററി സ്കൂൾ പൊന്നങ്ങര അഹമ്മദ് എന്നയാളുടെ മാനേജ്മെന്റിനു കീഴിൽ പ്രവർത്തനം തുടങ്ങുകയായിരുന്നു. ഓത്തുപള്ളി മൊല്ലാക്കയുടെ സേവനം കിട്ടിയിരുന്നതിനാൽ മുസ്ലീം കുട്ടികൾ ഈ സ്കൂളിലും മറ്റ് കുട്ടികൾ അടുത്തുള്ള പൈമ്പാലശ്ശേരി ബോർഡ് എലിമെന്ററി സ്കൂളിലുമായിരുന്നു പോയിരുന്നത്. പിന്നീട് കട്ടാശ്ശേരി രാമൻകുട്ടി നായർ വാങ്ങുകയും റോഡിന്റെ വടക്കുഭാഗത്തേക്ക് മാറ്റുകയും ചെയ്തു. 1947 ൽ വി കോയക്കുട്ടി ഹാജി വിലക്കു വാങ്ങി ഒരു ഹയർ എലിമെന്ററി സ്കൂൾ ആയി പദവി ഉയർത്തി. 2001 ൽ ഇദ്ദേഹത്തിന്റെ മരണത്തെതുടർന്ന് അനന്തരവനായ വി.സി അബ്ദുൽ മജീദ് മനേജ്മെന്റ് ഏറ്റെടുത്തു. ശേഷം സി.എം സെന്റർ വിലക്കുവാങ്ങി പ്രവർത്തിചു വരുന്നു.

1950ൽ ആദ്യ ഇ.എസ്.എ.സി പരീക്ഷ നടത്തിയതു മുതൽ ഈ സ്ഥാപനത്തിന്റെ വളർച്ച അഭൂത പൂർവ്വമായിരുന്നു. ഇതിനു നേതൃത്വം നൽകിയ പ്രഥമാധ്യാപകരായ ഇമ്പിച്ചെക്കു മാസ്റ്റർ, ടി.കെ ഉത്താൻ മാസ്റ്റർ, എം കോയൂട്ടി മാസ്റ്റർ,പി രാരുക്കുട്ടി നായർ, പി.ടി ഹസ്സൻ കുട്ടി മാസ്റ്റർ, പി.ടി അഹമ്മദ് മാസ്റ്റർ, കെ മൂസാ മാസ്റ്റർ, പി ആലി മാസ്റ്റർ, പി.കെ മുഹമ്മദ് മാസ്റ്റർ, സി.പി അപ്പു നായർ, സി അബ്ദുൾ മജീദ് മാസ്റ്റർ എന്നിവരെ പ്രത്യേകം സ്മരിക്കുകയാണ്.ഇപ്പൊൾ. എം അബ്ദുൽ അസീസ് മാസ്റ്റർ ആണ് പ്രഥമാധ്യാപകൻ

പാഠ്യേതര രംഗത്ത് സബ് ജില്ല, ജില്ല , സംസ്ഥാനം എന്നീ തലങ്ങളിൽ കഴിഞ്ഞ കാലത്ത് അംഗീകാരം നേടാനും കഴിഞ്ഞിട്ടുണ്ട്. സബ്ജില്ല സംസ്കൃതോത്സവത്തിലെ ഓവർ ഓൾ കിരീടം കുറേ വർഷങ്ങളായി ഈ സ്കൂളിന് അവകാശപ്പെട്ടതാണ്. കേരള ശാസ്ത്രമേളയിൽ സംസ്ഥാന തലം വരെ പങ്കെടുക്കാൻ കഴിഞ്ഞിട്ടുണ്ട്.

സംസ്ഥാനത്തിനകത്തും പുറത്തും പ്രസിദ്ധരായ പല വ്യക്തികളെയും വളർത്തിയെടുക്കാൻ ഈ സ്ഥാപനത്തിന് കഴിഞ്ഞിട്ടുണ്ട്.
തുടങ്ങി സമൂഹത്തിൽ വിവിധ മണ്ഡലങ്ങളിൽ പ്രവർത്തിക്കുന്ന വ്യക്തികൾ പ്രാഥനിക വിദ്യാഭ്യാസം നേടിയത് ഈ സ്ഥാപനത്തിൽ വച്ച് ആണ്.

എൽ.എസ്.എസ്,യു.എസ്.എസ്, തളിര്, നവോദയ തുടങ്ങിയ സ്കോളർഷിപ്പ് പരീക്ഷകളിൽ ഓരോ വർഷവും പ്രതിഭകളുണ്ടാവാറുണ്ട്. പഠനരംഗത്ത് പ്രത്യേക പ്രോത്സാഹനം കൊടുക്കന്നതിന്റെ ഭാഗമായി പൂർവ്വ വിദ്യാർത്ഥികൾ ഏർപ്പെടുത്തിയ കെ.സി.കുഞ്ഞിച്ചോയി മാസ്റ്റർ എൻഡോവ്മെന്റും, വി കോയക്കുട്ടി ഹാജി, വി. ഇസ്മായിൽ എന്നിവരുടേ പേരിലുള്ള പൂർവ്വ വിദ്യാർത്ഥികളായ ഡോ:ഹുസ്സൈൻ മടവൂർ, എൻ അബ്ദുൽ മജീദ് എന്നിവർ ഏർപ്പെടുത്തിയ അവാർഡും എൻഡോവ്മെന്റും ഒരോ വർഷവും എഴാം ക്ലാസ്സിൽ ഏറ്റവും കൂടുതൽ മാർക്ക് നേടുന്ന ഒന്നും രണ്ടും സ്ഥാനത്തെത്തുന്ന വിദ്യാർത്ഥികൾക്ക് ഇപ്പോൾ വിതരണം നടത്തി വരുന്നു. മാറി വരുന്ന സമൂഹിക സാഹചര്യം മനസ്സിലാക്കി ഇതേ മാനേജ്മെന്റിനു കീഴിൽ ഒരു ഇംഗ്ലീഷ് മീഡിയം നഴ്സറിയും പ്രവർത്തിക്കുന്നു.


NH 212 വഴി വന്ന് പടനിലത്ത് നിന്ന് കാപ്പട് തുഷാരഗിരി വിനോദസഞ്ചാര ഇടനാഴിയിലേക്ക് കയറി 3കിലോമീറ്റർ 

കോഴിക്കോട്-നരിക്കുനി റൂട്ടിൽ രാവിലെ 5 മുതൽ രാത്രി 9.45 വരെ തുടർച്ചയായി ബസ് സർവ്വീസ് ഉണ്ട്.
കോഴിക്കോട്-സി.എം മഖാം റൂട്ടിൽ കെ.എസ്.ആർ.ടി.സി. ബസ് സർവ്വീസുകൾ ലഭ്യമാണ്.
കൊടുവള്ളി-സി.എം മഖാം റൂട്ടിൽ ബസ് സർവീസുകൾ ലഭ്യമാണ്
കൊയിലാണ്ടി-നരിക്കുനി റൂട്ടിൽ ബസ് സർവീസുകൾ ലഭ്യമാണ്

ട്രയിൻ മാർഗ്ഗം വരുന്നവർക്ക് കോഴിക്കോട് റെയിൽവെ സ്റ്റേഷനിലോ(22 കിലോമീറ്റർ) കൊയിലാണ്ടി റെയിൽവേ സ്റ്റേഷനിലോ ഇറങ്ങി ബസ് മാർഗ്ഗം എത്തിച്ചേരാവുന്നതാണ്

കോഴിക്കോട് വിമാനത്താവളത്തിലേക്ക് 35 കിലോമീറ്റർ ദൂരം


</doc>
<doc id="325947" url="https://ml.wikipedia.org/wiki?curid=325947" title="നെടുങ്കോട്ട യുദ്ധം">
നെടുങ്കോട്ട യുദ്ധം

മൂന്നാം ആംഗ്ലോ-മൈസൂർ യുദ്ധം ഉണ്ടാവാൻ കാരണമായ നെടുങ്കോട്ട യുദ്ധം (Battle of the Nedumkotta) നടന്നത് 1789 ഡിസംബർ 28 -ന് ആണ്. മൈസൂർ രാജ്യത്തെ ഭരണാധികാരിയായിരുന്ന ടിപ്പു സുൽത്താന്റെ സൈന്യം, ഈസ്റ്റ് ഇന്ത്യ കമ്പനിയുടെ സഖ്യകക്ഷിയായ തിരുവിതാംകൂറിന്റെ സംരക്ഷണത്തിനായി ഉണ്ടാക്കിയ നെടുങ്കോട്ട ആക്രമിച്ചു. കാര്യമായ മുന്നേറ്റങ്ങൾ നടത്താൻ ടിപ്പുവിന് ആയെങ്കിലും മൈസൂരിനെ ബ്രിട്ടീഷുകാർ ആക്രമിക്കുന്നത് തടയാൻ അങ്ങോട്ടേക്ക് തിരിച്ചുപോകേണ്ടി വന്നു.

ഹൈദർ അലിയുമായി പലതവണ യുദ്ധം ചെയ്ത് ആൾബലം തീരെക്കുറഞ്ഞ അവസ്ഥയിലായിരുന്നു തിരുവിതാംകൂറിലെ നായർപ്പട. ഡച്ചുകാരനായ "വലിയ കപ്പിത്താൻ" എന്ന് അറിയപ്പെട്ടിരുന്ന ഡിലെനോയിയുടെ മരണത്തോടെ മാനസികമായ ധൈര്യവും ചോർന്ന സ്ഥിതിയിലുമായിരുന്നു തിരുവിതാംകൂർ സൈന്യം.

1786 -ൽ മകയിരം തിരുനാളിന്റെയും അശ്വതി തിരുനാളിന്റെയും ആകസ്മിക മരണത്തെത്തുടർന്ന് കോലത്തുനാട്ടിൽ നിന്നും രണ്ടു രാജകുമാരിമാരെ ദത്തെടുക്കാൻ തിരുവിതാംകൂർ രാജവംശം നിർബന്ധിതരായി. ടിപ്പുവിന്റെ തിരുവിതാംകൂർ അധിനിവേശം ഏതു നിമിഷവും ഉണ്ടേയാക്കാം എന്ന ഭയം നിലനിന്നതിനാൽ ധർമ്മരാജാവ് ചെമ്പകരാമൻ പിള്ളയെ ദളവയായും രാമൻ കേശവൻ പിള്ളയെ സർവാധികാര്യകാർ ആയും നിയമിച്ചു.

തന്റെ പിതാവായ ഹൈദരലിക്ക് തിരുവിതാംകൂർ കീഴടക്കാൻ പ്രധാന പ്രതിബന്ധമായി നിന്നത് നെടുംകൊട്ടയാണെന്ന് അറിയാമായിരുന്ന ടിപ്പു തിരുവിതാംകൂറിനെ കീഴടക്കണമെന്ന വളരെക്കാലമായി ആഗ്രഹിച്ച് ഇരിക്കുകയായിരുന്നു. 1789 ഒടുവിൽ കോയമ്പത്തൂരിൽ നിന്നും ടിപ്പു തന്റെ സേനയുമായി എത്തി. 20000 കാലാളുകൾ, 10000 കുന്തക്കാരും കൈത്തോക്കുകാരും 5000 പേരടങ്ങുന്ന കുതിരപ്പട എന്നിവ കൂടാതെ 20 പീരങ്കികളും ടിപ്പുവിന്റെ സേനക്ക് കരുത്തേകിയിരുന്നു.

രാജ്യത്തിന്റെ പ്രതിരോധം വർദ്ധിപ്പിക്കുന്നതിനായി തിരുവിതാംകൂർ ഡച്ചുകാരിൽ നിന്നും കൊടുങ്ങല്ലൂർ കോട്ടയും ആയക്കോട്ടയും വാങ്ങി. ധർമ്മരാജാവിന്റെയും ഡച്ച് ഗവർണ്ണരായിരുന്ന ആങ്‌കിൾബക്കിന്റെയും നേതൃത്തത്തിൽ നടന്ന ചർച്ചയിൽ ദിവാൻ കേശവപിള്ളയും ഡച്ച് കച്ചവടക്കാരായ ഡേവിഡ് റാബ്ബിയും എഫ്രൈൻ കോഹനും ചേർന്നാണ് കരാർ ഉണ്ടാക്കിയത്. ഇംഗ്ലീഷ് ഈസ്റ്റ് ഇന്ത്യ കമ്പനിയുമായി ഇതേസമയം തിരുവിതാംകൂർ ഉണ്ടാക്കിയ കരാർ പ്രകാരം രണ്ട് ബറ്റാലിയൻ കമ്പനിപ്പോരാളികൾ തിരുവിതാംകൂർ-കൊച്ചി അതിരിൽ നിലയുറപ്പിച്ചു. ഡച്ച് കരാറിനെ ടിപ്പു എതിർത്തു. കാര്യം ഡച്ചുകാരുടെ കയ്യിലായിരുന്നു ദീർഘകാലം ഈ കൊട്ടാരങ്ങളെങ്കിലും തനിക്ക് കപ്പം തരുന്ന ഭൂപ്രദേശത്താണ് ഈ കോട്ട നിന്നിരുന്നത് എന്നതാണ് അതിനു കാരണം.

തിരുവിതാംകൂർ സേനയുടെ നായകനായി കേശവപിള്ള നിയമിതനായി. സൈന്യത്തിന്റെ വീര്യം ഉയർത്താൻ ആയിരക്കണക്കിന് ചെറുപ്പക്കാരെ രാജ്യത്തിന്റെ പലഭാഗത്തുനിന്നും സേനയിൽ ചേർത്തു. കൊടുങ്ങല്ലൂർ കോട്ടയും ആയക്കോട്ടയും കേടുപാടുകൾ തീർത്ത് കാവലിനു സൈന്യത്തെ വിന്യസിച്ചു.

1789 ഡിസംബർ 28 -ന് ടിപ്പുവിന്റെ നേതൃത്ത്വത്തിൽ അല്ലാതെ വന്ന മൈസൂർ സേനയ്ക്കു നേരെ തിരുവിതാംകൂർ സേന വെടിയുതിർത്തു. തിരിച്ചടിച്ച മൈസൂർ സേന നെടുങ്കോട്ടയുടെ ഏറ്റവും ബലംകുറഞ്ഞ ഒരിടത്ത് വിള്ളലുണ്ടാക്കി. തിരുവിതാംകൂർ ഭാഗത്തേക്ക് മുന്നേറിയ മൈസൂർ സേനയ്ക്ക് നേരേ സിക്സ് പൗണ്ടർ തോക്കുകൊണ്ട് വെടിവയ്പ്പുണ്ടായപ്പോൾ അവർക്ക് പിന്തിരിയേണ്ടി വന്നു. ഈ സംഭവമുണ്ടാായി ഏതാണ്ട് രണ്ടു മാസത്തിനു ശേഷം 1790 മാർച്ച് 1 -ന് മൈസൂർ ഭാഗത്തേക്ക് കടന്നുചെന്ന ആയിരം പേരടങ്ങിയ തിരുവിതാംകൂർ സേനയെ കാര്യമായ ആൾനാശമുണ്ടായെങ്കിലും തിരിച്ചോടിക്കാൻ മൈസൂർ സേനയ്ക്കായി. ഏപ്രിൽ 9 -ന് ഇതേപോലെ തന്നെ 3000 പേരടങ്ങുന്ന സേനയേയും മൈസൂർ സേന തിരിച്ചോടിച്ചു. ഏപ്രിൽ 12 -ന് തിരുവിതാംകൂറിനെ ആക്രമിച്ച ടിപ്പു ഏതണ്ട് മൂന്നു ദിവസം കൊണ്ട് തിരുവിതാംകൂർ സേനയിൽ കാര്യമായ വിള്ളൽ വീഴ്ത്തി. ഏപ്രിൽ 15 -ന് ഏതാണ്ട് 6000 ഭടന്മാരുമായി ടിപ്പു തിരുവിതാംകൂർ സേന നിലയുറപ്പിച്ച സ്ഥലത്തേക്ക് മുന്നേറി. ഇതിൽ അമ്പരന്നുപോയ തിരുവിതാംകൂർ സൈന്യം തിരിഞ്ഞോടി. ഏപ്രിൽ 18 -ന് കൊടുങ്ങല്ലൂരിന് ഒരു മൈൽ അടുത്തുവരെയെത്തിയ ടിപ്പു അവിടെ തന്റെ സൈന്യത്തെ നിലയുറപ്പിച്ചു. മെയ് 8 -ന് ടിപ്പു വിജയകരമായി കൊടുങ്ങല്ലൂർ കീഴടക്കി. പെട്ടെന്നുതന്നെ കാര്യമായ എതിർത്തുനിൽപ്പില്ലാതെ ആയിക്കോട്ടയും പരൂരും കീഴടങ്ങി. തിരുവിതാംകൂർ സേനാവിന്യാസങ്ങളെയെല്ലാം നശിപ്പിച്ച ടിപ്പു വരാപ്പുഴ എത്തിയപ്പോഴാണ് ബ്രിട്ടീഷുകാർ മൈസൂർ ആക്രമിക്കാൻ പദ്ധതിയിടുന്നതായി അറിവു ലഭിച്ചത്. അതേത്തുടർന്ന് ടിപ്പു മൈസൂർക്ക് മടങ്ങി.

ടിപ്പുവിന്റെ ദ്രുതഗതിയിലുള്ള മുന്നേറ്റത്തിൽ ഭയന്ന ബ്രിട്ടീഷുകാർ ടിപ്പുവിന്റെ വിജയം അവരുടെ താത്പര്യങ്ങൾക്ക് വിരുദ്ധമായതിനാൽ ടിപ്പുവിനെ ആക്രമിക്കുകയായിരുന്നു. 




</doc>
<doc id="325958" url="https://ml.wikipedia.org/wiki?curid=325958" title="നിക്കോലാസ് ബൗദിൻ">
നിക്കോലാസ് ബൗദിൻ

നിക്കോലാസ് ബൗദിൻ എന്ന നിക്കോലാസ് തോമസ് ബൗദിൻ(17 February 1754 – 16 September 1803)ഫ്രെഞ്ചുകാരനായ പര്യവേഷകനും ഭൂപടനിർമ്മാതാവും പ്രകൃതിശാസ്ത്രജ്ഞനും ഭൂജലഭൂപടനിർമ്മാതാവും ആയിരുന്നു. 
അദ്ദേഹം സിന്റ് മാർടിൻ ഡി രെയിൽ സധാരണകുടുംബത്തിൽ ജനിച്ചു. 15 വയസ്സായപ്പോൾ അദ്ദേഹം മർച്ചന്റ് നേവിയിൽ ചേർന്നു. ഇരുപതാം വയസ്സിൽ ഫ്രെഞ്ച് ഈസ്റ്റിന്ത്യ കമ്പനിയിൽ ചേർന്നു. പിണ്ണീട് അദ്ദേഹം ഫ്രെഞ്ച് നേവിയിൽ ചേർന്ന് അമേരിക്കൻ സ്വാതന്ത്ര്യസമരസമയം കരീബിയനിൽ ഓഫീസർ ആയി ജോലിചെയ്തു. 

1785ൽ കരോലിൻ എന്ന കപ്പലിന്റെ കപ്പിത്താനായി അകാദിയൻ കുടിയേറ്റക്കാരെ നാന്റിസിൽ നിന്നും ന്യൂ ഓർലിയൻസിലേയ്ക്കു എത്തിച്ചു. ന്യൂഓർലിയൻസിൽ നിന്നും അദ്ദേഹവുമായി പ്രാദേശിക കച്ചവടക്കാർ തടി, ഉപ്പു ചേർത്ത മാംസം, മീനെണ്ണ, ധാന്യപ്പൊടി എന്നിവ അയ്ലെ ഡി ഫ്രാൻസിലേയ്ക്ക് (ഇന്നത്തെ മൗറീഷ്യസ്) കൊണ്ടുപോകാൻ കരാറുണ്ടാക്കി. മഡഗാസ്കറിൽ നിന്നും അടിമകളെ കൊണ്ടുവരാനുള്ള കരാറിലും അദ്ദേഹം ഏർപ്പെട്ടു. ജോസഫൈൻ എന്ന കപ്പലിലായിരുന്നു അദ്ദെഹം ഇത്തവണ യാത്രചെയ്തത്. അവിടെവച്ച് ഓസ്ട്രിയൻ സസ്യശാസ്ത്രജ്ഞനായ ഫ്രാൻസ് ജൊസഫ് മയിറ്ടരിനെ കണ്ടുമുട്ടി. അദ്ദേഹം മറ്റൊരു സസ്യശാസ്ത്രജ്ഞനായ ഫ്രാൻസ് ബൂസ് ഗുഢോപ് മുനമ്പിൽ മൗറിഷ്യസിൽ പോകാനായി കാത്തുനിൽക്കുന്നതായി അറിയിച്ചു. കപ്പൽ ഗുഢോപ്പിൽ എത്തി ബൂസിനെ കയറ്റി മൗറീഷ്യസിൽ എത്തിച്ചു. മൗറീഷ്യസിൽ താൻ ശേഖരിച്ചുവച്ചിരുന്ന സ്പെസിമനുകൾ യൂറോപ്പിലെത്തിക്കാനായി ബൂസ് ഈ കപ്പലിനെത്തന്നെ ചാർട്ടർ ചെയ്തു. റ്റ്രീസ്റ്റെയിൽ 1788 ജൂൺ 18നു കപ്പൽ എത്തി. ഇമ്പീരിയൽ സർക്കാർ മറ്റൊരു പ്രകൃതിചരിത്ര പര്യവെക്ഷണയാത്രയ്ക്കു കൂടി അനുമതി നൽകി. രണ്ട് കപ്പലുകളിലായി അന്നത്തെ ഇന്ത്യയിലെ മലബാർ, കോറമാൻഡൽ തീരങ്ങളിലും പേർഷ്യൻ ഗൾഫിലും ബംഗാൾ, സിലോൺ, സുമാത്ര, ജാവാ, ബോർണിയോ, കൊചിൻ ചൈന, റ്റോങ്കിങ്, ജപ്പാൻ, ചൈന എന്നിവിടങ്ങളിലേയ്ക്കാണ് ഈ കപ്പലുകൾ അയയ്ക്കാൻ അനുമതി ലഭിച്ചത്. 
1788ൽ ബൗദിൻ ട്രീസ്റ്റെയിൽ നിന്നും കാന്റണിലേയ്ക്ക് ജാർദിനിയെറെ എന്ന കപ്പലോടിച്ചു. കപ്പലിൽ സസ്യശാസ്ത്രജ്ഞരായിരുന്ന ഷോൺബ്രണും ഷോർഷ് സ്കോളും അദ്ദേഹത്തിന്റെ അസിസ്റ്റന്റ് ആയ ഫ്രാൻസ് ബൂസും ഉണ്ടായിരുന്നു. ഓസ്ട്രേലിയയ്ക്കു പോകും വഴി അറ്റകുറ്റപ്പണികൾക്കായി കപ്പൽ ബാംബേയിൽ നിർത്തിയിട്ടു. തുടർന്ന് പേർഷ്യൻ ഗൽഫ്, ചെകടൽ ആഫ്രിക്കയുടെ കിഴക്കന്തീരം വഴി യാത്ര ചെയ്തു. ഈ സ്ഥലങ്ങളിൽ ഉണ്ടായിരുന്ന സസ്യജന്തുജാലങ്ങളുടെ സ്പെസിമനുകൾ ശേഖരിച്ചു. അമേരിക്കയ്ക്കു പൊകും വഴി ഒരു കപ്പൽച്ചെതം ഉണ്ടായെങ്കിലും രക്ഷപ്പെട്ടു. അതിനാൽ ശേഖരിച്ച സ്പെസിമനുകൾ വഴിക്കുള്ള ട്രിനിഡാഡിൽ സൂക്ഷിച്ചു. 

പാരീസിൽ വച്ച് ബൗദിൻ Antoine de Jussieuനെ സന്ദർശിച്ചു. അങ്ങനെ ട്രിനിഡാഡിൽ മുൻപു സൂക്ഷിച്ചുവച്ച ശേഖരം എടുക്കാനായി പൊകാൻ തീരുമാനിച്ചു. 
49ആം വയസ്സിൽ ക്ഷയരോഗബാധിതനായി 1803ൽ മൗറീഷ്യസിൽ വച്ചാണ് ബൗദിൻ മരിച്ചത്. എന്നാൽ അദ്ദേഹത്തിന്റെ യഥാർഥ ശവകുടീരം എവിറ്റെയാണെന്ന് ആർക്കുമറിയില്ല. 

</doc>
<doc id="325960" url="https://ml.wikipedia.org/wiki?curid=325960" title="ഗാസ്പാർഡ് ബൗഹിൻ">
ഗാസ്പാർഡ് ബൗഹിൻ

ഗാസ്പാർഡ് ബൗഹിൻ അല്ലെങ്കിൽ കാസ്പെർ ബൗഹിൻ (17 January 1560 in Basel – 5 December 1624 in Basel) ഒരു സ്വിറ്റ്സർലാന്റുകാരനായ സസ്യശാസ്ത്രജ്ഞനായിരുന്നു. 1596ലെ Phytopinax ആയിരക്കണക്കിനു സസ്യങ്ങളെ സവിശേഷമായി വർഗ്ഗീകരിക്കുന്ന പുസ്തകമാണ്. 

</doc>
<doc id="325961" url="https://ml.wikipedia.org/wiki?curid=325961" title="റോളോ ബെക്ക്">
റോളോ ബെക്ക്

റോളോ ബെക്ക് കാലിഫോർണിയായിലെ ലോസ് ഗാറ്റോസിലാണ് ജനിച്ചത്. ബെറിയെസ എന്ന സ്ഥലത്താണ് വളർന്നത്. അവിടെ ആപ്രിക്കോടിന്റെയും മുന്തിരിയുടെയും തോട്ടത്തിൽ ജോലിചെയ്തു. 8 ഗ്രേഡ് മാത്രം പതിച്ച അദ്ദേഹത്തിനു പിന്നീട് പ്രകൃതിശാസ്ത്രത്തിൽ താല്പര്യംതോന്നി. തിയോഡോർ ഷെർമാൻ പാമെർ എന്ന പക്ഷിശാസ്ത്രജ്ഞനെ പരിചയപ്പെട്ടു. അദ്ദേഹം ചാൾസ് കിലർ എന്ന കളെപ്പറ്റി പഠിക്കുന്ന ശാസ്റ്റ്രജ്ഞനെ പരിചയപ്പെടുത്തി.


</doc>
<doc id="325962" url="https://ml.wikipedia.org/wiki?curid=325962" title="ചാൾസ് വില്ല്യം ബീബ്">
ചാൾസ് വില്ല്യം ബീബ്

ചാൾസ് വില്ല്യം ബീബ് July 29, 1877 – June 4, 1962) അമേരിക്കക്കാരനായ പ്രകൃതിശാസ്ത്രജ്ഞനും പക്ഷിശാസ്ത്രജ്ഞനും സമുദ്രജീവശാസ്ത്രജ്ഞനും പ്രാണിശാസ്ത്രജ്ഞനും പര്യവേക്ഷകനും എഴുത്തുകാരനും ആയിരുന്നു. ബാത്തിസ്ഫിയർ എന്ന സമുദ്രത്തിൽ ആഴത്തിൽ പര്യവേക്ഷണം നടത്താൻ ശേഷിയുള്ള ഉപകരണത്തിൽ അനേകം ഗവേഷണയാത്രകൾ അദ്ദേഹം നടത്തി. അദ്ദേഹം ജനകീയശാസ്ത്രപുസ്തകങ്ങളും ആഴത്തിലുള്ള പഠനഫലമായി എഴുതിയ ഗവേഷണപ്രബന്ധങ്ങളും പുസ്തകങ്ങളും വിലപ്പെട്ടതായിരുന്നു. 

ന്യൂയോർക്കിലെ ബ്രുക്ലിനിൽ ജനിച്ച അദ്ദേഹം ന്യൂ ജെഴ്സിയിലെ ഇസ്റ്റ് ഒറഞ്ചിൽ ആണു ജീവിച്ചത്. അന്നു പുതുതായി തുടങ്ങിയ ന്യൂയോർക്ക് ശുവോളജിക്കൽ പാർക്കിൽ പക്ഷികളുടെ ചുമതല ലഭിച്ചതിനാൽ ഒരു ബിരുദം ലഭിക്കും മുൻപ് ബീബ് കലാലയജീവിതം ഉപേക്ഷിച്ചു. മൃഗശാലയിലെ ജീവിതം അദ്ദേഹം തന്റെ കഴിവു തെളിയിച്ചു. അദ്ദേഹം അവിടത്തെ പക്ഷികൾക്കായി വാസസ്ഥാനം രൂപകൽപ്പനചെയ്തു. അതോടൊപ്പം ലോകവ്യാാപകമായി അദ്ദേഹം ഒരു ഗവ്വേഷണ യാത്ര നടത്തി. pheasants പക്ഷികളെപ്പറ്റി ഒരു രേഖ നിർമ്മിക്കുന്നതിനായാണിതു ചെയ്തത്. തന്റെ എഴുത്തിനെ ഈ യാത്ര പോഷിപ്പിച്ചു. pheasants പക്ഷികളെപ്പറ്റിയുള്ള ഒരു ഗ്രന്ഥം അദ്ദേഹം രചിച്ചു. A Monograph of the Pheasants. 1918 തൊട്ട് 1922 വരെയുള്ള കാലഘട്ടത്തിൽ അദ്ദേഹം ഈ പുസ്തകം 4 വാല്യങ്ങളായി പുറത്തിറക്കി. അദ്ദേഹത്തിനു ഓണററി ബിരുദവും ഇക്കാലത്തു ലഭിച്ചു. 

അദ്ദേഹത്തിന്റെ ഇത്തരം പര്യവേക്ഷണസമയത്ത് അദേഹത്തിനു സമുദ്രഗവേഷണത്തിൽ താല്പര്യം ജനിച്ചു. 1930ൽ അദ്ദേഹം അനേകം തവണ ബർമുഡയുടെ തീരപ്രദേശത്ത് ബാത്ത്സ്ഫിയർ കണ്ടുപിടിച്ച, ഓടിസ് ബാർട്ടണുമായി സമുദ്രത്തിന്റെ ആഴത്തിൽ ഗവേഷണം നടത്തി. ഈ മുങ്ങിക്കാഴ്ച്ചകൾ ഇത്തരത്തിൽ ആദ്യത്തേതായിരുന്നു. ഒരു കൂട്ടം ഇതുമായി ബന്ധപ്പെട്ട റിക്കാഡുകൾ അദ്ദേഹം നേടി. ഇക്കോളജി, സംരക്ഷണപ്രവർത്തനങ്ങൾ എന്നിവയിലും അദ്ദേഹം തുടക്കക്കാരനായി. പക്ഷികളുടെ ഉൽഭവത്തെപ്പറ്റിയുള്ള അദ്ദേഹത്തിന്റെ സംകൽപ്പനം പിന്നീടു 2003ൽ ശരിയാണെന്നു സ്ഥാപിക്കപ്പെട്ടു. 
ചാൾസ് ബീബിന്റെ മകനായി ന്യൂയോർക്കിലെ ബ്രൂക്ലിനിലാണ് ചാൾസ് വില്ല്യം ബീബ് ജനിച്ചത്. തുടർന്ന് അദ്ദേഹത്തിന്റെ കുടുംബം ന്യൂജേഴ്സിയിലെ ഐസ്റ്റ് ഓറഞ്ചിലെയ്ക്കു താമസം മാറ്റി. പ്രകൃതിയിൽ അദ്ദേഹത്തിനുണ്ടായിരുന്ന താല്പര്യം അദ്ദേഹം കണ്ട എല്ലാക്കാര്യങ്ങളും രെഖപ്പെടുത്തിവയ്ക്കാൻ പ്രേരണയായി.
1903 ഡിസംബറിൽ മെക്സിക്കോയിലെയ്ക്ക് അദ്ദേഹം ഗവേഷണാർത്ഥം പോയി. കുതിരപ്പുറത്താണ് തന്റെ സഹഗവേഷകനായ ബ്ലെയറുമായിപ്പോയത്. മെക്സിക്കോ ആ സമയം സുരക്ഷിതമല്ലാതിരുന്നതിനാൽ ആവശ്യമായ സുരക്ഷ്യ്ക്കായി വെടിക്കോപ്പുകളും കൂടെക്ക്രുതി. റ്റെന്റിലാണു താമസിച്ചത്. മെക്സിക്കോയിലെ പക്ഷികളെപ്പറ്റി പഠിക്കുകയായിരുന്നു പ്രധാന ലക്ഷ്യം. അദ്ദേഹത്തിന്റെ പുസ്തകമായ Two Bird Lovers in Mexicoയിൽ ഈ യാത്രയെക്കുറിച്ചു വിവരിക്കുന്നു. ഈ പുസ്തകം വളരെയധികം സ്വീകരിക്കപ്പെട്ടു.



</doc>
<doc id="325965" url="https://ml.wikipedia.org/wiki?curid=325965" title="തോമസ് ബെൽ">
തോമസ് ബെൽ

തോമസ് ബെൽ FRS (11 October 1792 – 13 March 1880) ഇംഗ്ലിഷ് ജന്തുശാസ്ത്രജ്ഞനും സർജ്ജനും എഴുത്തുകാരനും ആകുന്നു അദ്ദേഹം ഇംഗ്ലണ്ടിലെ പൂലെയിൽ ജനിച്ചു.



</doc>
<doc id="325966" url="https://ml.wikipedia.org/wiki?curid=325966" title="ഡേവിഡ് ബെല്ലാമി">
ഡേവിഡ് ബെല്ലാമി

ഡേവിഡ് ജെയിംസ് ബെല്ലാമി (born 18 January 1933) ഇംഗ്ലിഷ് എഴുത്തുകാരനും പ്രകൃതിസംരക്ഷകനും സസ്യശാസ്ത്രജ്ഞനും പ്രഭാഷകനും ആയിരുന്നു.

</doc>
<doc id="325967" url="https://ml.wikipedia.org/wiki?curid=325967" title="ശ്രീലങ്കയിലെ അളവുകളുടെ ഏകകങ്ങൾ">
ശ്രീലങ്കയിലെ അളവുകളുടെ ഏകകങ്ങൾ

ശ്രീലങ്കയിൽ അനേകം തരം വ്യത്യസ്തഅളവുകളുടെ ഏകകങ്ങൾ ഉണ്ട്. ഇവ നീളം, ദ്രവ്യമാനം, ഉള്ളളവ് എന്നിവ അളക്കാൻ ഉപയോഗിക്കുന്നു. 1970ൽ മെട്രിൿ യൂണിറ്റ് അംഗീകരിച്ചു.
ഒരു "കോവിദ്" 0.464 m (18.5 in[2])നു തുല്യമാണ്. "ബംബ" ഒരാളുടെ നീട്ടിയ കൈകൾക്കിടയിലെ ദൂരമാണ്. റോഡുകളുടെ ദൂരത്തിനു "ഗവ്വ" "യോദുന" എന്നിവ ഉപയൊഗിച്ചു. (ബഹുവചനം "ഗവു", "യോചന" എന്നിവയാണ്)

വിത്തുകളോ അരിയോ "പല" എന്ന അളവുപയോഗിച്ചു അളന്നു. 
ചെറിയ ഭാരം അളക്കാൻ "മഞ്ചാടി" പൊലുള്ള അളവുകൾ ഉപയോഗിച്ചു. 
ശ്രീലങ്കയിൽ ഉപയോഗിച്ച മറ്റൊരു അളവാണ് "പറ"


</doc>
<doc id="325969" url="https://ml.wikipedia.org/wiki?curid=325969" title="തളിയിൽ താനം">
തളിയിൽ താനം

കോഴിക്കോട്ടെ മാനവിക്രമസാമൂതിരിയുടെ കാലത്ത് ഏറ്റവും മോടിയോടും, പ്രൗഢിയോടുംകൂടി നടന്നിരുന്ന ഒരു പണ്ഡിതാഭിനന്ദന സമ്പ്രദായമാണു തളിയിൽ താനം എന്നു പേർവിളിച്ചിരുന്ന ഈ പരിപാടി മലബാറിലെ ഒരു പണ്ഡിത ഭാഷാസദസ്സായിരുന്നു. എല്ലാ കൊല്ലവും കോഴിക്കോട് തളി ശിവക്ഷേത്രത്തിൽ വച്ച് തുലാമാസം രേവതിനാളിൽ ആരംഭിച്ച് തിരുവാതിര വരെ ഏഴുദിവസം നടത്തി അവസാനിപ്പിക്കുന്ന പട്ടത്താനമാണു തളിയിൽതാനം. വിദ്വാന്മാരായ ബ്രാഹ്മണരുടെ ഒരു സദസ്സു കൂടി ഒടുവിലത്തെ ദിവസം അവർക്ക് ക്ലിപ്തസംഖ്യ സംഭാവന നൽകുകയാണു ഇതിന്റെ ചടങ്ങ്. ഭട്ടസ്ഥാനം എന്ന സംസ്കൃതപദമാണു ഭാഷയിൽ പട്ടത്താനമായി രൂപാന്തരപ്പെട്ടത്. മീമാംസാപണ്ഡിതനായിരുന്ന കുമാരിലഭട്ട ന്റെ സ്മാരകമായി മറ്റു വിദ്വാന്മാർക്കു "ഭട്ട" എന്ന ബിരുദം കൊടുത്തുവന്നിരുന്ന ഏർപ്പാടിനെ ഇത് അനുസ്മരിക്കുന്നു.
മീമാംസ, വേദാന്തം, വ്യാകരണം എന്നിവയെ അധികരിച്ചാണു പണ്ഡിതന്മാരുടെ വാദം. വാദപരീക്ഷയിൽ ചേരുന്നവർക്കു യോഗ്യതയനുസരിച്ച് പണക്കിഴി സംഭാവന നൽകുന്നു. മീമാംസയ്ക്ക് 24, വ്യാകരണത്തിനു 9, വേദാന്തത്തിന്ന് 13 എന്നീ കണക്കിലാണു കിഴികൾ നൽകപ്പെടുക. ഇതു കൂടാതെ 4 കിഴി സ്ഥിരമായി എല്ലാ കാലത്തും പതിവുണ്ട്. ആലത്തൂരു നമ്പി, തളിയിൽ ഭട്ടതിരി, മുല്ലപ്പള്ളി ഭട്ടതിരി, സാമൂതിരിയുടെ പ്രതിനിധിയായി വരുന്ന കോയ്മ എന്നിവർക്ക് ഇതിൽ ഓരോ കിഴി കൊടുക്കുന്നു. ഒരു കിഴിയിൽ 51 പണമുണ്ടാകും (ഇന്നത്തെ കണക്കിനു ഏകദേശം150 രൂപ). തളിയിൽ ക്ഷേത്രത്തിലെ വടക്കെ വാതിലു മാടത്തിൽ വച്ചാണു താനം നടത്തിവന്നിരുന്നത്. അക്കാലത്ത് മീമാംസയും വേദാന്തവും അമ്പലത്തിനുള്ളില് വച്ച് വേണമെന്നും അതിൽ ബ്രാഹ്മണർ മാത്രമെ സംബന്ധിക്കാവൂ എന്നും നിർബന്ധമുണ്ടായിരുന്നു. മറ്റുള്ളവർക്കും പങ്കെടുക്കണമെന്നുള്ളതു കൊണ്ടായിരിക്കാം തർക്കവ്യാകരണ സദസ്സുകൾ ക്ഷേത്രത്തിനു പുറമെ വച്ചു നടത്താനും അനുവാദമുണ്ടായിരുന്നത്.
സാധാരണ താനത്തിൽ അദ്ധ്യക്ഷത വഹിക്കാറുള്ള പയ്യൂർപട്ടേരിമാരുടെ കാലത്ത് കേരളബ്രാഹ്മണരെ മാത്രമേ താനത്തിൽ പങ്കെടുപ്പിച്ചിരുന്നുള്ളൂ. ആദ്യമായി പങ്കെടുത്ത പരദേശബ്രാഹ്മണൻ ഉദ്ദണ്ഡശാസ്ത്രിയായിരുന്നു. വേറെ കേരളീയരല്ലാത്തവരുടെ ആരുടേയും പേരുകൾ താനം സംബന്ധിച്ചു കേട്ടിട്ടില്ല. ഇപ്പോൾ മലബാറിലെ ഈ പരിപാടി നാമാവശേഷമായിരിക്കുന്നു. അവസാനമായി ഇത് നടന്നത് 1934-ൽ (കൊല്ലവർഷം 1109) ആയിരുന്നു.


</doc>
<doc id="325975" url="https://ml.wikipedia.org/wiki?curid=325975" title="അസർബെയ്ജാൻ എയർലൈൻസ്">
അസർബെയ്ജാൻ എയർലൈൻസ്

അസാൽ എന്ന പേരിലും അറിയപ്പെടുന്ന അസർബെയ്ജാൻ എയർലൈൻസ്,അസർബെയ്ജാൻറെ പതാക വാഹക എയർലൈനും ഏറ്റവും വലിയ എയർലൈനുമാണ്. ഹെയ്ദർ അലിയേവ് അന്താരാഷ്‌ട്ര വിമാനത്താവളത്തിനു സമീപം ബകു ആസ്ഥാനമായി പ്രവർത്തിക്കുന്ന അസർബെയ്ജാൻ എയർലൈൻസ് 30 വിമാനങ്ങൾ ഉപയോഗിച്ചു ഏഷ്യ, ദി സിഐഎസ്, യൂറോപ്പ്, അമേരിക്ക തുടങ്ങിയ 57 ലക്ഷ്യസ്ഥാനങ്ങളിലേക്ക് സർവീസ് നടത്തുന്നു. അസർബെയ്ജാൻ എയർലൈൻസ് ഇന്റർനാഷണൽ എയർ ട്രാൻസ്പോർട്ട് അസോസിയേഷൻ (ഐഎടിഎ) അംഗമാണ്.

1910 ഒക്ടോബർ 20-നു ആദ്യമായി ഒരു വിമാനം ബകുവിനു മുകളിൽകൂടി പറന്നു. വ്യോമയാന മേഖലയെ അസർബെയ്ജാനിൽ കൊണ്ടുവന്ന ഈ സംഭവത്തിന്‌ ശേഷം 13 വർഷമെടുത്തു വ്യോമയാന മേഖലയ്ക്കു ഔദ്യോഗിക അംഗീകാരം ലഭിക്കാൻ: സകാവിയ എന്ന ജോയിന്റ്‌ സ്റ്റോക്ക്‌ വ്യോമയാന കമ്പനി സ്ഥാപിക്കപ്പെട്ടത് 1923-ലാണ്.
1937-ൽ ബകുവിനും മോസ്കോയ്ക്കും ഇടയിൽ സ്ഥിരം വ്യോമയാന പാത ആരംഭിച്ചു. പ്രാദേശിക വിമാനമായ ഖർകോവ് കെഎച്എഎൽ-1, പുടിലോവ് സ്റ്റാൽ-3 വിമാനങ്ങൾ ഉപയോഗിച്ചു ദിവസവും 15 യാത്രക്കാരെ ലക്ഷ്യസ്ഥാനങ്ങളിൽ എത്തിച്ചു.

നിലവിൽ അസർബെയ്ജാൻ എയർലൈൻസ് സർവീസ് നടത്തുന്ന ലക്ഷ്യസ്ഥാനങ്ങൾ ഇവയാണ്: 

അസർബെയ്ജാൻ എയർലൈൻസുമായി കോഡ്ഷെയർ ധാരണകളുള്ള എയർലൈനുകൾ ഇവയാണ്: എയർ ഫ്രാൻസ്, അലിറ്റാലിയ, ഓസ്ട്രിയൻ എയർലൈൻസ്, ഇറാൻ എയർ, ലുഫ്താൻസ, ഖത്തർ എയർവേസ്, ടർകിഷ് എയർലൈൻസ്, ഉക്രൈൻ ഇന്റർനാഷണൽ എയർലൈൻസ്, ഉറൽ എയർലൈൻസ്. :


</doc>
<doc id="325995" url="https://ml.wikipedia.org/wiki?curid=325995" title="കോഴിക്കോടിന്റെ ചരിത്രം">
കോഴിക്കോടിന്റെ ചരിത്രം

തെക്കേ ഇന്ത്യൻ സംസ്ഥാനമായ കേരളത്തിലെ ഒരു നഗരമായ കോഴിക്കോടിന് വ്യാപാരബന്ധങ്ങളുടേയും അധിനിവേശങ്ങളുടേയും സ്വാതന്ത്ര്യസമരത്തിന്റെയും നീണ്ട ചരിത്രമുണ്ട്. കേരളത്തിലെ മൂന്നാമത്തെ വലിയ നഗരമായ ഈ നഗരം കോഴിക്കോട് ജില്ലയുടെ ആസ്ഥാനം കൂടിയാണ്. മധ്യകാലഘട്ടങ്ങളിൽ "സുഗന്ധദ്രവ്യങ്ങളുടെ നഗരം" എന്ന് അറിയപ്പെട്ടിരുന്ന കോഴിക്കോട് ഒരിക്കൽ ഇതേ പേരിലുള്ള സ്വതന്ത്ര രാജ്യത്തിന്റെ തലസ്ഥാനവും പിന്നീട് പഴയ മലബാർ ജില്ലയുടെ തലസ്ഥാനവും ആയിരുന്നു.

സംഘം കാലയളവിൽ (3-4 നൂറ്റാണ്ട് ബി.സി.) ഇപ്പോൾ നിലകൊള്ളുന്ന കോഴിക്കോട് ചേര സാമ്രാജ്യത്തിന്റെ ജനവാസമില്ലാത്ത മേഖലയിൽ ആയിരുന്നു. പുരാതനകാലത്ത് തമിഴകത്തിന്റെ ഭാഗമായിരുന്ന പൂഴിനാട്, കുടനാട് എന്നിവയിൽപ്പെട്ടതായിരുന്നു, ചേരസാമ്രാജ്യത്തിന്റെ അതിർത്തി ഇന്നത്തെ വടകര വരെ വ്യാപിച്ചിരുന്നത്തായി കരുതപ്പെടുന്നു, വടകരക്ക് വടക്ക് മൂഷികവംശത്തിന്റെ ഭരണമായിരുന്നു. ചേര സാമ്രാജ്യത്തിന്റെ തുറമുഖങ്ങൾ കേരളവും പുറംലോകവുമായി തമ്മിലുള്ള വ്യാപാരം ബന്ധം വളർത്തിയെടുക്കുന്നതിൽ ഒരു പ്രധാന പങ്കുവഹിച്ചു. പണ്ഡിതന്മാരുടെ അഭിപ്രായപ്രകാരം ഒൻപതാം നൂറ്റാണ്ടിൽ കോഴിക്കോട് തെക്ക് ടിണ്ടീസ്(Tyndis) അഥവാ ടൊണ്ടി Tondi (ഇന്നത്തെ കടലുണ്ടിയോ അഥവാ പൊന്നാനിയോ ) ഒരു പ്രധാനതുറമുഖമായിരുന്നു. 9 നൂറ്റാണ്ടിൽ, ഈ പ്രദേശം രണ്ടാം ചേര സാമ്രാജ്യത്തിന്റെ ഭാഗമായി മാറി. പെരുമാൾ എന്നുമറിയപ്പെട്ടിരുന്ന അവർ 1102 എ.ഡി. വരെ ഈ പ്രദേശം ഭരിച്ചു.

ഒരു പ്രധാന കച്ചവട കേന്ദ്രവും തുറമുഖ നഗരവും എന്ന നിലയിലേക്കുള്ള കോഴിക്കോടിന്റെ ഉയർച്ച 13-ാം നൂറ്റാണ്ടിൽ മുമ്പ് സംഭവിച്ച കരുതപ്പെടുന്നില്ല. കോഴിക്കോട്, സാമൂതിരി രാജ്യവംശത്തെക്കുറിച്ച് ലഭ്യമായ ആദ്യപരാമർശങ്ങൾ ഇബ്ൻ ബത്തൂത്തയുടേതാണ് (1342-1347), അതേസമയം, 13-ആം നൂറ്റാണ്ടിന്റെ അവസാനത്തോടെ കേരളം സന്ദർശിക്കുന്ന മാർക്കോ പോളോ, വഴി കോഴിക്കോടിനെക്ക്ക്കുറിച്ച് പരാമർശിക്കുന്നുല്ലെങ്കിലും മൂഷികരാജ്യത്തെക്കുറിച്ച് പ്രതിപാദിക്കുന്നുണ്ട്. എന്നിരുന്നാലും പ്രൊഫസർ കൃഷ്ണയ്യർ ഈ നഗരം സ്ഥാപിക്കപ്പെട്ടത് 1034-ലാണെന്ന് പറയുന്നു.

നേരത്തേതന്നെ മദ്ധ്യപൗരസ്ത്യദേശക്കാരുമായും ചൈനക്കാരുമായും ആഫ്രിക്കൻ രാജ്യങ്ങളുമായും ഇന്ത്യയ്ക്ക് വ്യാപാരബന്ധങ്ങൾ ഉണ്ടായിരുന്നുവെങ്കിലും പോർച്ചുഗീസുകാരുടെ വരവ് കേരളത്തിന്റെയും ഇന്ത്യയുടെയും ചരിത്രത്തിൽ ചരിത്രത്തിലെ ഒരു സുപ്രധാന സംഭവമാവാൻ കാരണം അവർ പൗരസ്ത്യരാജ്യങ്ങളിൽ സാമ്രാജ്യത്വ മേധാവിത്വത്തിനുവേണ്ടി ശ്രമിച്ചതാണ്. പോർച്ചുഗൽ രാജാവ് ഡോം മാനുവൽ ഒന്നാമന്റെ നിർദ്ദേശപ്രകാരം പുറപ്പെട്ട വാസ്കോ ഡ ഗാമ 1498 മെയ് മാസത്തിൽ കാപ്പാട് വന്നിറങ്ങി 

വാസ്കോ ഡ ഗാമയെ ആതിഥ്യമര്യാദകളോടെ സ്വീകരിച്ചെങ്കിലും സാമൂതിരിയുമായുള്ള കൂടികാഴ്ച വലിയ പ്രയോജനമൊന്നും ചെയ്തില്ല. തനിക്ക് വിൽക്കാൻ കഴിയാതിരുന്ന വസ്തുക്കൾ കോഴിക്കോട് നിലനിർത്തുകയും അവ നോക്കിനടത്താൻ തന്റെ ആൾക്കാരെ അവിടെ താമസിക്കാൻ അനുവദിക്കണമെന്നുമുള്ള അഭ്യർഥന സാമൂതിരി ചെവികൊണ്ടില്ല, മറിച്ച് മറ്റേത് കച്ചവടക്കാരെപ്പോലെയും ചുങ്കമടക്കണമെന്നാണ് ഗാമയോട് സാമൂതിരി കൽപ്പിച്ചത്. ഇത് അവർ തമ്മിലുള്ള ബന്ധം വഷളാക്കി. 1500-ൽ പെഡ്രോ അൽവാരിസ് കബ്രാളിന്റെ നേതൃത്വത്തിലുള്ള ഒരു സംഘത്തെയാണ് പോർച്ചുഗൽ രാജാവ് അയച്ചത്.
കോഴിക്കോട് ഒരു ഫാക്ടറി അവർക്ക് തുടങ്ങാൻ കഴിഞ്ഞെങ്കിലും അറബികളുമായുള്ള പോർച്ചുഗീസുകാരുടെ ബന്ധം വഷളായി. അറബികളുടെ കപ്പലുകൾ പിടിച്ചെടുത്ത് അവരെ കൂട്ടക്കൊല ചെയ്തപ്പോൾ തദ്ദേശീയർ തിരിച്ചടിക്കുകയും ഫാക്റ്ററി കത്തിക്കുകയും കരയിലുണ്ടായിരുന്ന പോർച്ചുഗീസുകാരിൽ പകുതിയോളം പേരെ വധിക്കുകയും ചെയ്തു ചെയ്തു. തുടർന്ന് കൊച്ചി രാജ്യത്തിലേക്ക് പോയ കബ്രാളിനെ അവർ ആദരപൂർവ്വം സ്വീകരിക്കുകയും കപ്പലുകളിൽ ചരക്കുകൾ കയറ്റാൻ അനുവദിക്കുകയും ചെയ്തു. വാസ്കോ ഡ ഗാമ ഫെബ്രുവരി 1502. ൽ 15 കപ്പലുകളും 800 പുരുഷന്മാരുമായി കോഴിക്കോട് രണ്ടാമതും എത്തിച്ചേർന്നു കോഴിക്കോട് നിന്ന് എല്ലാ മുസ്ലിംകളും പുറത്താക്കാൻ ആവശ്യപ്പെട്ടു. ഇതു നിരസിക്കപ്പെട്ടപ്പോൾ നഗരം ആക്രമിച്ച് അരി കയറ്റിയ നിരവധി കപ്പലുകൾ പിടിച്ചെടുത്ത് ജോലിക്കാരെ അംഗഭംഗപ്പെടുത്തി

കൊച്ചി രാജ്യവും പോർച്ചുഗീസും തമ്മിലുള്ള ബന്ധം പുഷ്ടിപ്പെട്ടപ്പോൾ കൊച്ചിയും കണ്ണൂരും കേന്ദ്രമാക്കി സാമൂതിരിയുടെ നേരെ നിരവധി യുദ്ധങ്ങൾ നടന്നു. 1503-ൽ തുടങ്ങി 1570 വരെനീണ്ടുനിന്ന ഈ യുദ്ധങ്ങളിൽ എല്ലാ ഭാഗത്തുമായി നിരവധിപേർ മരണപ്പെട്ടു. നശിച്ചുപോയി. 1509-ൽ, അൽഫോൺസൊ ഡി ആൽബക്കർകീ പൗരസ്ത്യദേശത്തെ പോർച്ചുഗീസ് വൈസ്രോയിയായി നിയമിതനായി. 

മാർഷൽ കൊറ്റിഞ്ഞോയുടെ കീഴിൽ ഒരു പുതിയ നാവികസൈന്യം കോഴിക്കോട് കീഴടക്കാനായി എത്തി. സാമൂതിരി കൊട്ടാരം പിടിച്ചടക്കുകയും നഗരം തീ വെച്ചു നശിപ്പിക്കുകയും ചെയ്തു. എന്നാൽ രാജാവ് അണിനിരത്തിയ സൈന്യം മാർഷൽ കൊടിഞ്ഞോയെ വധിച്ച് അൽബുക്ക്വർക്കിയെ മുറിവേല്പിച്ചു. എന്നാൽ സമർഥനായ അൽബുക്ക്വർക്കി കേരളത്തിലെ പോർച്ചുഗീസ് താൽപര്യം സംരക്ഷിക്കുന്നതിനായി 1513-ൽ സാമൂതിരിയുമായി ഉടമ്പടി ഉണ്ടാക്കി. എന്നാൽ 1515-നും 1518-നുമിടയിൽ സാമൂതിരിയെ വധിക്കാൻ ശ്രമിച്ചത് അവർ തമ്മിലുള്ള ബന്ധം ഉലച്ചു. 1520-കൾ മുതൽ കുഞ്ഞാലി മരക്കാറുടെ നേതൃത്വത്തിലുള്ള നാവിക സൈന്യം കപ്പലുകൾ 1589 വരെ പോർച്ചുഗീസ് സൈന്യത്തിൻ കനത്ത നാശനഷ്ടങ്ങൾക്ക് വരുത്തിവെച്ചു. ഇതിൽ സാമൂതിരിയെ സഹായിച്ചത് മുഖ്യമന്ത്രി മാങ്ങാട്ടച്ചൻ, ധർമ്മോത്തു പണിക്കർ, കുതിരവട്ടത്ത് നായർ, കുഞ്ഞാലി മരക്കാർ എന്നിവരായിരുന്നു.

1503-ൽ, പോർച്ചുഗീസുകാർ താനൂർ (വെട്ടത്തുനാട്) രാജാവിന്റെ അനുമതിയോടെ ചാലിയത്ത് ഒരു കോട്ട പണിതു ഇന്ത്യൻ സമുദ്രത്തിലെ ആധിപത്യം ഉറപ്പിച്ചു. സാമൂതിരിയെ നേരിടാനും യുദ്ധമുണ്ടാവുകയാണെങ്കിൽ എളുപ്പത്തിൽ സാമൂതിരിയുടെ കീഴിലുള്ള പ്രദേശങ്ങളിൽ എത്തിച്ചേരാനും ഇത് വഴിയൊരൊക്കി. 1571-ൽ സാമൂതിരി ഈ കോട്ട ആക്രമിച്ചു കീഴടക്കി, പോർച്ചുഗീസ് സഖ്യകക്ഷിയായിരുന്ന വിജയനഗര സാമ്രാജ്യത്തിന്റെ പരാജയവും അതേസമയത്തായിരുന്നു. പോർച്ചുഗീസുകാർ കോട്ട ഉപേക്ഷിക്കാൻ നിർബന്ധിതരായി, തുടർന്ന് കോട്ട പൂർണ്ണമായും പൊളിച്ചു, ഇത് പോർച്ചുഗീസ്കാരുടെ പതനത്തിന് തുടക്കം കുറിച്ചു. പിന്നീട് ഒരു സമവായത്തിനായി അവർ 1578-ൽ വീണ്ടും സാമൂതിരി സമീപിച്ചു. 1588 ആയപ്പോഴേക്കും അവർ കോഴിക്കോട്ട് താമസിക്കുകയും 1591-ൽ സാമൂതിരി സംഭാവനയായി നൽകിയ സ്ഥലത്തു ഒരു പള്ളി പണിയുകയും ചെയ്തു. ഈ സുഹൃദ്ബന്ധം കുഞ്ഞാലി മരക്കാറെ സാമൂതിരിയുമായി ക്രമേണ അകറ്റി.

1663 ആയപ്പോഴേക്കും ഡച്ചുകാർ പോർച്ചുഗീസുകാരെ പരാജയപ്പെടുത്തി കൊല്ലം, കൊടുങ്ങല്ലൂർ, പുറക്കടം, കൊച്ചി, കണ്ണൂർ എന്നീ കോട്ടകളിൽ പിടിച്ചടക്കുക്കി.

ഡച്ച് അഡ്മിറൽ സ്റ്റീവൻ വാൻ ഡെർ ഹാഗൻ ഇവിടെ എത്തുകയും ഇന്ത്യൻ മണ്ണിൽ നിന്നും പോർച്ചുഗീസുകാരെ പുറത്താക്കാൻ 1604 നവംബർ 11-ന് പരസ്പര സഖ്യം ഉണ്ടാക്കി. അവർക്ക് കോഴിക്കോട് വ്യാപാരം എല്ലാ സൗകര്യങ്ങളും ലഭിച്ചു. എന്നിരുന്നാലും അവർക്ക് ദീർഘകാലം ഇന്ത്യയിൽ നിൽക്കാൻ കഴിഞ്ഞില്ല. 1753 വരെ തിരുവിതാംകൂർ മാർത്താണ്ഡവർമ്മ നിരന്തരം യുദ്ധങ്ങളിൽ ഏർപ്പെട്ടതിനാൽ ദുർബലരായ ഡച്ചുകാർ ബ്രിട്ടീഷുകാരോട് കീഴടങ്ങാൻ നിർബന്ധിതരായി.
1615-ൽ ക്യാപ്റ്റൻ വില്ല്യം കീലിങ്ങിന്റെ നേതൃത്വത്തിൽ കോഴിക്കോട്ടെത്തിയ ബ്രിട്ടീഷുകാർ ഒപ്പുവച്ച ഉടമ്പടിയിൽ പോർച്ചുഗീസുകാരെ കൊച്ചിയിൽനിന്നും കൊടുങ്ങല്ലൂരിൽനിന്നും തുരത്ത്മെന്നും പറഞ്ഞിരുന്നെങ്കിലും അത് യാഥാർഥ്യമായില്ല. 1664, സാമൂതിരി അവർക്ക് ഒരു ഫാക്റ്ററി പണിയാൻ അനുവാദം കൊടുത്തിരുന്നെങ്കിലും അവരുടെ നീക്കങ്ങളീക്കുറിച്ച് സംശയാലുവായതിനാൽ മറ്റ് ആനുകൂല്യങ്ങളൊന്നും നൽകിയില്ല. മൈസൂരും കേരളത്തിലെ നാട്ടുരാജ്യങ്ങളും തമ്മിലുള്ള തർക്കങ്ങളിൽ ബ്രിട്ടീഷുകാർ ആദ്യകാലങ്ങളിൽ നിഷ്പഷമായി നിന്നത് ഹൈദർ അലിക്കും ഉപകരിച്ചു. പിന്നീട് ബ്രിട്ടീഷുകാർ മൈസൂരിനീതിരെ തിരിയുകയും മേജർ ആബിങ്ടന്റെ നേതൃത്വത്തിൽ പടിഞ്ഞാറേ കോവിലകത്തെ രവി വർമ്മയെ കോഴിക്കോട് തിരിച്ചുപിടിക്കാൻ സഹായിക്കുകയും ചെയ്തു. ടിപ്പുവിന്റെ ആക്രമണത്തിൽ പലായനം ചെയ്ത നാട്ടുരാജാക്കന്മാർക്ക് സ്ഥാനം തിരിച്ചുനൽകുമെന്ന് കോൺവാലിസ് പ്രഭു പ്രഖ്യാപിച്ചിരുന്നെങ്കിലും ഈസ്റ്റ് ഇന്ത്യാ കമ്പനി അത് പാലിച്ചില്ല. 1792 ആയപ്പോഴേക്കും മികാവാറും മലബാറിലെ എല്ലാ പ്രദേശങ്ങളും ബ്രിട്ടീഷുകാരുടെ അധീനതയിൽ വരികയും അവരെ എതിർത്ത രവി വർമ്മയെ 1793-ൽ തടങ്കിലാക്കുകയും ചെയ്തു

ഇന്ത്യൻ സ്വാതന്ത്ര്യത്തിന്റെ ഭാഗമായുള്ള പല സമരങ്ങൾക്കും കോഴിക്കോട് സാക്ഷിയായിരുന്നു.1904-ൽ വിജയരാഘവാചാര്യരുടെ നേതൃത്വത്തിൽ കോൺഗ്രസ്സിന്റെ ഒരു സമ്മേളനം കോഴിക്കോട് നടന്നു.ആനി ബസന്റ് സ്ഥാപിച്ച ഇന്ത്യ ഹോം റൂൾ പ്രസ്ഥാനത്തിന്റെ ഒരു ശാഖ നഗരത്തിൽ പ്രവർത്തിക്കാൻ തുടങ്ങി. 1916-ൽ കെ.പി. കേശവമേനോൻ, അന്നത്തെ കലക്ടർ ഇന്നസ് മലയാളത്തിൽ പ്രസംഗിക്കാൻ അനുവദിക്കാത്തതിനാൽ ടൗൺ ഹാൾ യോഗം ബഹിഷ്കരിച്ചു. 1923 മാർച്ച് മാസത്തിൽ മുഹമ്മദ് അബ്‌ദുറഹ്‌മാൻ അൽ അമീൻ പത്രവും കെ.പി. കേശവമേനോൻ 1924 ഒക്റ്റോബറിൽ മാതൃഭൂമിയും സ്ഥാപിച്ചു.

ബ്രിട്ടീഷ് സർക്കാറിന്റെ 1882-ലെ ഉപ്പു നിയമത്തിനെതിരെ 1930-ൽ കോഴിക്കോട് നടന്ന സമരത്തിൽ കെ, കേളപ്പൻ, മുഹമ്മദ് അബ്‌ദുറഹ്‌മാൻ, മൊയ്തു മൗലവി, പി കൃഷ്ണപിള്ള തുടങ്ങി പലരും പങ്കെടുത്തു സ്വാതന്ത്ര്യലബ്ദിക്ക് ശേഷം മദ്രാസ് പ്രസിഡൻസി മദ്രാസ് സംസ്ഥാനമായി, 1956-ൽ ഭാഷാടിസ്ഥാനത്തിൽ സംസ്ഥാനങ്ങൾ പുനഃസംഘടിപ്പിച്ചപ്പോൾ മലബാർ ജില്ല തിരു-കൊച്ചിയോട് ചേർത്ത് കേരള സംസ്ഥാനം രൂപീകരിക്കപ്പെടുകയും 1957-ൽ മലബാർ ജില്ല വിഭജിച്ച് കണ്ണൂർ, കോഴിക്കോട്, പാലക്കാട് ജില്ലകൾ രൂപീകരിക്കപ്പെടുകയും ചെയ്തു.


</doc>
<doc id="326000" url="https://ml.wikipedia.org/wiki?curid=326000" title="എ.എം.യു.പി. സ്കൂൾ പള്ളിക്കൽ">
എ.എം.യു.പി. സ്കൂൾ പള്ളിക്കൽ

മലപ്പുറം ജില്ലയിലെ കൊണ്ടോട്ടി ഉപജില്ലയിലെ ഏറ്റവും വലിയ പ്രാഥമിക വിദ്യാഭ്യാസ സ്ഥാപനങ്ങളിലൊന്നാണ് എ.എം.യു.പി.സ്കൂൾ പള്ളിക്കൽ. 1921 ൽ തുടങ്ങിയ ഈ സ്ഥാപനം ഇന്ന് രണ്ടായിരത്തിലധികം കുട്ടികളും 60 ഓളം അധ്യാപകരുമായി പള്ളിക്കൽ ഗ്രാമ പഞ്ചായത്തിന്റെ ഹൃദയഭാഗത്ത് സ്ഥിതി ചെയ്യുന്നു.
പള്ളിക്കൽ പ്രദേശത്തെ ഏറ്റവും പഴക്കമേറിയ വിദ്യാലയമാണ് എ.എം.യു.പി. സ്കൂൾ പള്ളിക്കൽ .പള്ളിക്കൽ ബസാറിലെ ജുമാമസ്ജിദിന്റെ മുന്വശത്തായിരുന്നു ഈ സ്ഥാപനം ആദ്യം ഉണ്ടായിരുന്നത്. രാവുണ്ണി മേനോൻ, അസ്സൻ കോയ മൊല്ല എന്നിവരായിരുന്നു ആദ്യ കാല മാനേജർമാർ. അസ്സൻ കോയ മൊല്ലയിൽ നിന്നും വിദ്യാതല്പരനായിരുന്ന കടലുണ്ടി പുളിക്കലകത്ത് കുഞ്ഞിക്കോയതങ്ങൾ വിദ്യാലയം ഏറ്റെടുത്തു. പിന്നീട് കെ.പി.സൈതലവിക്കോയ തങ്ങൾ മാനേജർ ആയി. 1981-ൽ അദ്ദേഹത്തിന്റെ മരണ ശേഷം മകൻ കെ.പി.മുത്തുക്കോയ തങ്ങൾ ആണ് മാനേജർ.
1937-ൽ ആണ് സ്ഥാപനം ഇന്നു കാണുന്ന സ്ഥലത്തേക്ക് മാറ്റി സ്ഥാപിച്ചത്.
പള്ളിക്കൽ, പുളിക്കൽ, തേഞ്ഞിപ്പലം നിവാസികളുടെ ഏക ആശ്രയമായിരുന്നു ഒരു കാലത്ത് എ.എം.യു.പി.സ്കൂൾ പള്ളിക്കൽ.വിദ്യാഭ്യാസത്തിന്റെ പ്രസക്തിയും പ്രാധാന്യവും തിരിച്ചറിയാത്ത ഒരു കാലത്ത് ഇസ്ലാം മത പഠനവും ഖുർ ആൻ പഠനവുമായിരുന്നു ആളുകളെ സ്കൂളിലേക്ക് ആകർഷിക്കാനുള്ള ഒരു പോംവഴി. രാവിലെ 10.30 വരെ ഇവ പഠിപ്പിച്ചിരുന്നതിനാൽ ആളുകൾ പഠനത്തിലേക്ക് ആകർഷിക്കപ്പെട്ടിരുന്നു. അക്കാലത്ത് പെൺകുട്ടികളുടെ വിദ്യാഭാസ രംഗത്തേക്കുള്ള വരവ് തുലോം കുറവായിരുന്നു.കാർഷിക വൃത്തി ജീവിത മാർഗ്ഗമായി കണ്ടിരുന്ന ഒരു തലമുറയെ വിദ്യാഭ്യാസത്തിലേക്ക് ആകർഷിക്കാൻ വലിയ പ്രയാസം നേരിട്ട ഒരു കാലം കൂടിയായിരുന്നു അത്.ശമ്പളം വളരെ കുറവായ ആ കാലഘട്ടത്തിൽ അധ്യാപകരെ പിടിച്ചുനിർത്താൻ മാനേജർ പ്രത്യേക അലവൻസുകൾ നൽകിയിരുന്നു.
പഴയ കാലത്തെ അധ്യാപകരെ നാട്ടിലെ മുതിർന്ന ആളുകൾ ഇന്നും ബഹുമാനാദരങ്ങളോടെ തന്നെയാണോർക്കുന്നത്.എമ്പ്രാന്തിരി മാസ്റ്റർ, ഇ.ഒ. മുഹമ്മദ് മാസ്റ്റർ, ഇ. മുഹമ്മദ് മാസ്റ്റർ, കുഞ്ഞിക്കോയ മാസ്റ്റർ, തുപ്രൻ മാസ്റ്റർ, കുമാരൻ മാസ്റ്റർ തുടങ്ങി ധാരാളം അധ്യാപകർ മുൻ തലമുറയിൽ വലിയ അളവിൽ സ്വാധീനം ചെലു.ത്തിയവരാണ്. സി. ബിരിയകുട്ടി ടീച്ചർ, ഓടക്കൽ ഹസ്സൻകോയ മാസ്റ്റർ, വി.എം.മുഹമ്മദ് കുട്ടി മാസ്റ്റർ, KP ബാപ്പുമാസ്റ്റർ, ആയിശ ടീച്ചർ, MS ജയലക്ഷ്മി ടീച്ചർ എന്നിവർ വിവിധ കാലങ്ങളിൽ പ്രഥമാധ്യാപകരായി സേവനം അനുഷ്ഠിച്ചവരാണ്.

ഇല്ലായമയുടെ ഒരു കഴിഞ്ഞ കാലത്തിനിപ്പുറത്ത് ഇന്ന് സ്ഥാപനം ഒരു വലിയ മുന്നേറ്റത്തിന്റെ പാതയിലാണ്. ഇപ്പോഴത്തെ മാനേജർ മുത്തുക്കോയ തങ്ങൾ ഏറ്റെടുക്കുമ്പോൾ 24 ഡിവിഷനുകൾ ആണുണ്ടായിരുന്നത്.ഇന്ന് 50-ൽ അധികം ഡിവിഷനുകളും 2000-ഓളം കുട്ടികളുമായി പടർന്നു പന്തലിച്ചു നിൽക്കുന്നു. അടിസ്ഥാന സൗകര്യങ്ങൾ ഉറപ്പു വരുത്തുന്നതിൽ പുതിയ മാനേജ്മെന്റ് ഒരു വിട്ടു വീഴ്ചക്കും തയ്യാറല്ല. കുട്ടികൾക്ക് യാത്രാ സൗകര്യം, മാലിന്യ സംസ്കരണത്തിന് ഇൻസിനറേറ്റർ കമ്പ്യൂട്ടർ പഠനം തുടങ്ങി പുരോഗതിയുടെ ഒരു പാതയിലും ഈ സ്ഥാപനം സഞ്ചരിക്കാതിരുന്നിട്ടില്ല. 2000-ത്തിലധികം കുട്ടികൾക്ക് ചുരുങ്ങിയ സമയം കൊണ്ട് ഭക്ഷണം പാകം ചെയ്യുന്ന സ്മാർട്ട് കിച്ചൺ സ്ഥാപനത്തിന്റെ പ്രത്യേകതകളിലൊന്നാണ്. മാലിന്യ സംസ്കരണത്തിന് ഇൻസിനറേറ്റർ സ്ഥാപിക്കുന്ന ജില്ലയിലെ ആദ്യ സ്ഥാപനം കൂടിയാണ് പള്ളിക്കൽ എ.എം.യു.പി.സ്കൂൾ.


</doc>
<doc id="326011" url="https://ml.wikipedia.org/wiki?curid=326011" title="വരാപ്പുഴ">
വരാപ്പുഴ

കൊച്ചിയുടെ വടക്കുള്ള ഒരു നഗരമാണ് വരാപ്പുഴ(Varapuzha). വടക്കൻ പറവൂരിന് അടുത്താണ് വരാപ്പുഴ. പൊക്കാളിക്കൃഷിക്ക് പേരു കേട്ട വരാപ്പുഴയിൽ നെല്ലിന്റെ കൂടെത്തന്നെ മൽസ്യവും വളർത്തുന്നു. നാട്ടുകാരുടെ പ്രധാന ജോലി കൃഷിയും മൽസ്യബന്ധനവും ആണ്.

കേരളത്തിലെ കാത്തോലിക്കരുടെ പ്രധാനകേന്ദ്രമായ ഇവിടെയായിരുന്നു വിദേശ മിഷനറിമാരുടെ ആരംഭസ്ഥാനം. അന്ന് നാട്ടുകാരുടെ പ്രധാന ജോലി മരപ്പ​ണിയും മത്സ്യബന്ധനവും ആയിരുന്നു.



</doc>
<doc id="326051" url="https://ml.wikipedia.org/wiki?curid=326051" title="പടനിലം, കോഴിക്കോട്">
പടനിലം, കോഴിക്കോട്

കേരളത്തിൽ കോഴിക്കോട് ജില്ലയിലെ കുന്ദമംഗലം നിയോജക മണ്ഡലത്തിലെ ഒരു ഗ്രാമമാണ് പടനിലം. ജില്ലാ ആസ്ഥാനത്തു നിന്ന് 18 കിലോമീറ്റർ കിഴക്കു ഭാഗത്ത് വയനാട് കോഴിക്കോട് ദേശീയപാതയിൽ സ്ഥിതി ചെയ്യുന്ന സ്ഥലം ആണ് ഇത്.

മൈസൂർ കടുവ എന്നറിയ പെട്ട ടിപ്പു സുൽത്താന്റെ പടയോട്ടം തടയാൻ ശ്രമിച്ച സാമൂതിരി ടിപ്പുവുമായി യുദ്ധം നടത്തിയ സ്ഥലം ആണ് പടനിലം. "പടവെട്ടിയ സ്ഥലം" എന്ന് ആണ് ഇപ്പോൾ ലോപിച്ച് പടനിലം എന്ന് ആയത്. ടിപ്പു അന്ന് തമ്പടിച്ചതിന്റെ അവശിഷ്ടങ്ങൾ ഇപ്പോളും ഇവിടെ ഉണ്ട്. അന്ന് യുദ്ധം ചെയ്ത് അവശരായ പടയാളികൾ ക്ഷീണം തീർക്കാനായി വിശ്രമിച്ച ആരാമ്പ്രം(അരാമപുരം ലോപിക്കപെട്ട് ആരാമ്പ്രം ആയി) ഒരു പുഴയുടെ രണ്ട് കരകളാണ്.

മലകളും കുന്നുകളും ഒപ്പം വടക്ക് പൂനൂർ പുഴയും ഉള്ളതിനാൽ ആരേയും കൊതിപ്പിക്കുന്ന വശ്യതയാണ് പടനിലത്തിനുള്ളത്. പുഴയിൽ നിന്ന് കയറി വന്നാൽ പടനിലം വരെ നിരപ്പ് ആണെങ്കിലും അവിടെ മുതൽ 3 കിലോമീറ്റർ മലയാണ്.

മതപരമായി ഐക്യമുള്ള ഒരു ഗ്രാമമാണ് പടനിലം. എല്ലവരും മറ്റുള്ളവരുടെ മത ആശയങ്ങളെ ബഹുമനിക്കുകയും ചെയ്യുന്നു.

പടനിലം പ്രദേശത്ത് അനേകം ക്ഷേത്രങ്ങളുണ്ടെങ്കിലും കുറിഞ്ഞിപിലാക്കൽ, വള്ളിയാട്ടുമ്മൽ എന്നിവയാണ് പ്രധാനം. വള്ളിയാട്ടുമ്മൽ ഭഗവതി ക്ഷേത്രത്തിൽ നടക്കുന്ന തിറ മഹോത്സവം കോഴിക്കോട്ടെങ്ങും പ്രശസ്തമാണ്.

അനവധി പള്ളികൾ ഉണ്ട് എങ്കിലും പടനിലം മഹല്ല് പള്ളിയും, ഉപ്പഞ്ചേരിമ്മൽ പള്ളിയും ആണ് പ്രശസ്തം

കോഴിക്കോട്-കൊള്ളേഗൽ ദേശീയ പാത കാപ്പാട്- തുഷാരഗിരി വിനോദസഞ്ചാര ഇടനാഴി അഥവാ SH 68 ഇലേക്ക് ചേരുന്ന സ്ഥലമാണ് ഇവിടം. അയതിനാൽ ഒട്ടനവധി ആൾക്കാർ ദിവസേന ബസ്സ് മാറികയറാനും മറ്റും ഈ അങ്ങാടിയെ പ്രയോജനപ്പെടുത്തുന്നു. ഒപ്പം കുന്ദമംഗലം എന്ന ലോകപ്രശസ്ത പട്ടണത്തിന്റെ ആധുനികതയും ഗതകല സ്മരണകൾ കൊണ്ടും ഇവിടം വളർന്നു കൊണ്ടിരിക്കുകയാണ്. . ദക്ഷിണേന്ത്യയിലെ പ്രധാന തീർത്ഥാടന കേന്ദ്രങ്ങളിലൊന്നായ സി.എം. വലിയുള്ളാഹി മഖാമിലേക്കുള്ള കോഴിക്കോട് ഭാഗത്ത് നിന്നുമുള്ള കവാടം കൂടിയാണ് പടനിലം.. കേരളത്തിന്റെ പുറമെ നിന്നും അകത്ത് നിന്നും ലക്ഷങ്ങളാണ് പ്രതിവർഷം ഇവിടെ സന്ദർശിക്കുന്നത്.

കേരളത്തിലെ പ്രധാനപ്പെട്ട എല്ലാ വിദ്യാഭ്യാസ സ്ഥാപനങ്ങളും പടനിലത്ത് നിന്നും സൗകര്യപ്രദമായ ദൂരത്താണ്. 5 കിലോമീറ്റർ അകലത്തിൽ ആണ്.ആയതിനാൽ അവിടങ്ങളിലെ ഉദ്യോഗസ്തരുടെ വാസസ്ഥലവും കൂടി ആണ് ഇവിടം.

ഇന്ത്യയിലെ പ്രധാനപ്പെട്ട മാനേജ്മെന്റ് സ്കൂളുകളിൽ ഒന്നാണ്‌ ഇന്ത്യൻ ഇൻസ്റ്റിറ്റ്യൂട്ട് ഓഫ് മാനേജ്‌മെന്റ്, കോഴിക്കോട്

ഇന്ത്യയിലെ ഒരു ഉന്നത സാങ്കേതികവിദ്യാഭ്യാസ സ്ഥാപനമാണ്‌ നാഷണൽ ഇൻസ്റ്റിറ്റ്യൂട്ട് ഓഫ് ടെക്നോളജി കാലിക്കറ്റ്‌ അഥവാ എൻ.ഐ.ടി. കാലിക്കറ്റ്. കോഴിക്കോട് നഗരത്തിൽ നിന്നു 22 കിലോമീറ്റർ വടക്കു കിഴക്ക് മാറി കട്ടാങ്ങൽ എന്ന സ്ഥലത്ത് സ്ഥിതി ചെയ്യുന്ന ഈ സ്ഥാപനം ഭാരത സർക്കാറിന്റെ സാങ്കേതിക വിദ്യാഭ്യാസ രംഗത്ത് ഉന്നതനിലവാരമുള്ള സ്ഥാപനങ്ങൾ ആരംഭിക്കുക എന്ന നയത്തെത്തുടർന്നാണ്‌ പ്രവർത്തനമാരംഭിച്ചത്

സെന്റർ ഫോർ വാട്ടർ റിസോർസ് ഡവലപ്മെന്റ് ആൻഡ് മാനേജ്മെന്റ് എന്നാണ് പൂർണ്ണമായ പേര്. വെള്ളത്തെ കുറിച്ച് പഠിക്കുന്ന സ്ഥാപനം ആണിത്.

ഗണിതത്തിൽ ഗവേഷണം ചെയ്യുന്ന സ്ഥാപനം ആണ് ഇത്.

ഇന്ത്യൻ ഇൻസ്റ്റിറ്റ്യൂട്ട് ഓഫ് സ്പൈസസ് റിസർച്ച്. സുഗന്ദ വിളകളെ കുറിച്ച് ഗവേഷണം ചെയ്യുന്ന സ്ഥലം.
വിനോദസഞ്ചാര ഇടനാഴിയും ദേശീയപാതയും സംഗമിക്കുന്ന സ്ഥലമായതിനാൽ വാഹനസൗകര്യം കൂടുതലുള്ള വളരെ തിരക്കേറിയ ഒരു ജങ്ഷൻ ആണ് ഇവിടം.

NH-212 വഴിയും SH 68 വഴിയും എത്തിചേരവുന്നതാണ്


ട്രയിൻ മാർഗ്ഗം വരുന്നവർക്ക് കോഴിക്കോട് റെയിൽവെ സ്റ്റേഷനിലോ(20 കിലോമീറ്റർ) കൊയിലാണ്ടി റെയിൽവേ സ്റ്റേഷനിലോ ഇറങ്ങി ബസ് മാർഗ്ഗം എത്തിച്ചേരാവുന്നതാണ്

കോഴിക്കോട് വിമാനത്താവളത്തിലേക്ക് 33 കിലോമീറ്റർ ദൂരം


</doc>
<doc id="326077" url="https://ml.wikipedia.org/wiki?curid=326077" title="ബന്ദുങ്ങ്">
ബന്ദുങ്ങ്

ബന്ദുങ്ങ്(/ˈbændʊŋ/ or /ˈbɑːndʊŋ/) (Indonesian: Kota Bandung) (Dutch: Bandoeng) പടിഞ്ഞാറൻ ജാവപ്രവിശ്യയുടെ തലസ്ഥാനമാകുന്നു. ഈ നഗരമാണ് ഇന്തോനേഷ്യയുടെ ജനസംഖ്യയിൽ മൂന്നാമത്തെ വലിയ നഗരം. 2½ മില്ല്യൻ ജനസംഖ്യയുണ്ട്. ചുറ്റുപാടുമുള്ള മെട്രോപൊലിറ്റൻ പ്രദേശത്തെ ജനസംഖ്യ 8.6 മില്ല്യൻ ആണ്. സമുദ്രനിരപ്പിൽനിന്നും 768 metres (2,520 ft) ആണുയരം. തലസ്ഥാനമായ ജക്കാർത്തയുടെ തെക്കുകിഴക്കുനിന്നും 140 kilometres (87 miles) ദൂരത്തിലുള്ള ബന്ദുങ്ങിൽ മറ്റു പട്ടണങ്ങളേക്കാൾ തണുത്ത കാലാവസ്ഥയാണ്. ഈ പട്ടനം നദീതിരത്ത് അഗ്നിപർവ്വതങ്ങൾ ചുറ്റിക്കിടക്കുന്നു. പ്രകൃതിദത്തമായി ഇങ്ങനെ ബന്ദുങ്ങ് സുരക്ഷിതമായിരിക്കുന്നു. 
അഗ്നിപർവ്വതങ്ങളാൽ ചുറ്റപ്പെട്ട ബന്ദുങ്ങ് നദികളുടെ കടലിനോടു ചേരുന്ന പ്രദേശത്താണ് സ്ഥിതിചെയ്യുന്നത്. ഇതിലെ പ്രധാന നദി സിതാറും ആണ്. 

ഈ പട്ടണത്തിന്റെ ഉത്തരഭാഗത്ത് മറ്റു ഭാഗങ്ങളേക്കാൾ മലനിരകൾ നിറഞ്ഞതാകുന്നു. അഗ്നിപർവ്വതങ്ങളാൽ ചുറ്റപ്പെട്ടിരിക്കുന്നു. തങ്കുബാൻ പെരാഹു അഗ്നിപർവ്വതം ഈ പട്ടണത്തിൽനിന്നും ഉത്തരഭാഗത്തായി കാണാം. അഗ്നിപർവ്വതപ്രവർത്തനഫലമായുണ്ടായ മണ്ണാണിവിടെയുള്ളത്. ആത് വളരെ ഫലപുഷ്ടമാണ്. നെല്ല്, പഴവർഗ്ഗങ്ങൾ, ചായ, പുകയില, കാപ്പി എന്നിവയ്ക്ക് അനുയോജ്യമായ മണ്ണായതിനാൽ ഈ പ്രദേശം കാർഷിക സമ്പന്നമാണ്. ഇവിടുത്തെ സികാപുദുങ്ങ് എന്ന നദി എത്തിക്കുന്ന അലൂവിയൽ മണ്ണ് ഫലപുഷ്ടമാണ്. 
മൺസൂൺ കാലാവസ്ഥയാണിവിടെ. ട്രോപ്പിക്കൽ ഉയർന്നപ്രദേശത്തുള്ള മഴക്കാടുകൽ നിറഞ്ഞതാണ്. ഉയരക്കൂടുതൽ കാരണം ബന്ദുങ്ങിൽ മറ്റു പ്രദേശങ്ങളേക്കാൾ ചൂടു കുറവാണ്. അതുപോലെ ഈർപ്പം കൂടുതലുമാകുന്നു. 23.6 °C (74.5 °F) ആണ് ശരാശരി താപനില. മധ്യഭാഗത്ത് 1000 മില്ലീമിറ്റർ മഴപെയ്യുമ്പോൾ തെക്കുകിഴക്കൻ പ്രദേശത്ത് 3500 മില്ലീമീറ്റർ മഴ ലഭിക്കുന്നു. ഏറ്റവും കുറഞ്ഞ ചൂടു 4.44 °C (40.0 °F) ആകുന്നു. വരണ്ട കാലാവസ്ഥ

പ്രാചീന ചരിത്രാതീത കാലം തൊട്ടേ ബന്ദുങ് നദീതീരത്ത് ജനവാസം ഉണ്ടായിരുന്നതായി തെളിവുകളുണ്ട്. 1786ൽ ഡച്ച് ഈസ്റ്റ് ഇന്ത്യ കമ്പനി ഇവിറ്റെ പ്ലാന്റേഷൻ തുടങ്ങി. അവർ അന്നത്തെ ബട്ടാവിയ എന്നരിയപ്പെടുന്ന ഇന്നത്തെ ജക്കാർത്ത, ബൊഗോർ, സിയാഞുർ, ബന്ദുങ്ങ്, സുമെദാങ്ങ്, സിറെബോൺ എന്നിവയെ കൂട്ടിയിണക്കി 1809ൽ ഒരു റോഡ് നിർമ്മിച്ചു. 
167.2965 km2 ആണ് ഇതിന്റെ വിസ്തീർണ്ണം. 26 ജില്ലകളായും 139 ഗ്രാമങ്ങളായും (കെകമതാൻ) തിരിച്ചിരിക്കുന്നു. ഒരു മേയർ (വാലികോട) ആണു ഭരിക്കുന്നത്. 

</doc>
<doc id="326078" url="https://ml.wikipedia.org/wiki?curid=326078" title="സിതാറും നദി">
സിതാറും നദി

സിതാറും നദി (Sundanese: Walungan Citarum) ഇന്തോനേഷ്യയിലെ പടിഞ്ഞാറൻ ജാവയിലെ ഏറ്റവും നീളം കൂടിയതും വലുതുമായ നദിയാണ്. ജാവയിലെ മൂന്നാമത്തെ വലിയ നദിയും ആകുന്നു. ബെങ് കവാൻ സൊളൊ, ബ്രണ്ടാസ് എന്നിവയാണ് ഇതിനേക്കാൾ വലിയ മറ്റു നദികൾ. ജാവയുടെ ജനജീവിതത്തിൽ വലിയ സ്വാധീനം ചെലുത്തുന്ന നദിയാണിത്. 
തരുമനഗര രാജവംശത്തിനു ഈ നദിയുമായി അഭേദ്യ ബന്ധമുള്ളതാണ്. തരും സുന്ദനീസ് ഭാഷയിൽ നീലം ചെടിയെന്നണറിയപ്പെടുന്നത്. നാലാം നൂറ്റാണ്ടുമുതൽ തന്നെ ഇവിടെ മൺപാത്രനിർമ്മാണവും മറ്റു മനുഷ്യപ്രവർത്തനങ്ങളും നടന്നതായി തെളിവുകളുണ്ട്. ബാടുജയ സസിബുവായ തുടങ്ങിയ പ്രദേശങ്ങളിൽ നിന്നും ലഭിച്ച പുരാവസ്തുക്കൾ ഇവിടെ 4 ബി സി ഇ മുതൽ മനുഷ്യവാസം ഉണ്ടായിരുന്നതായി തെളിവു നൽകുന്നു. 
സിതാറും നദിയിൽ മൂന്നു ജലവൈദ്യുതപദ്ധതികൾ സ്ഥപിച്ചിട്ടുണ്ട്. ബന്ദുങ് ജക്കാർത്ത എന്നിവിടങ്ങളിൽ ഇവിടെനിന്നും വൈദ്യുതി വിതരണം നടത്തുന്നു. കരവാങ് ബെകാസി എന്നീ പ്രദേശങ്ങളിലെ നെൽപാടങ്ങളിൽ ജലസേചനത്തിനായി ഇവിടെനിന്നും ജലമെത്തിക്കുന്നു. 

ഇന്തോനേഷ്യയിലെ ഏറ്റവും വലിയ റിസർവോയർ (ജലസംഭരണി) ആണ് ഈ പദ്ധതിയിലുള്ള ജതിലുഹുർ ഡാം. 3 ബില്ല്യൺ ക്യുബിക് മീറ്റർ സംഭരണശേഷിയുള്ളതാണിത്. 

മറ്റു പല നദികളെപ്പോലെ ഈ നദി അഭിമുഖീകരിക്കുന്ന പ്രധാന പ്രശ്നം മലിനീകരണമാണ്. മലിനീകരണം നിമിത്തം അരിയുൽപ്പാദനം കുറയുകയും നെല്ലിനു ആവശ്യമായ വില ലഭിക്കാതെ വരുകയും ചെയ്യുന്നു. 
മനുഷ്യന്റെ പ്രവർത്തനം മൂലം നദി അതിയായി മലിനികരിക്കപ്പെട്ടിരിക്കുന്നു. ഇതു ബാധിക്കുന്നത് ഈ നദിയെ ആശ്രയിച്ചു ജീവിക്കുന്ന ജനങ്ങളെയാണ്. ഈ നദിയുടെ തീരത്തുള്ള ബന്ദുങ് പട്ടണത്തിലും സിമാഹി പട്ടണത്തിലും പ്രവർത്തിക്കുന്ന തുണിമില്ലുകൾ പുറത്തുവിടുന്ന വിഷവസ്തുക്കൾ ആണ് കാരണം. 5,020 ചതുരശ്ര കിലോമീറ്റർ പരിധിയിലുള്ള 2000 വിവിധ വ്യവസായശാലകൾ പുറത്തുവിടുന്ന വിഷവസ്തുക്കളിൽ കറുത്തീയം(ലെഡ്), രസം(മെർക്കുറി), ആഴ്സെനിക് തുടങ്ങിയ മാരകമായ രാസവസ്തുക്കളാണ് അടങ്ങിയിട്ടുള്ളത്. 

2008 ഡിസംബറിൽ ഏഷ്യൻ ഡവലപ്മെന്റ് ബാങ്ക് ഈ നദിയെ ലോകത്തെ ഏറ്റവും വൃത്തികെട്ട നദിയെന്നാണ് വിളിച്ചത്. ഇത് ശുദ്ധീകരിക്കാൻ ബാങ്ക് $500 മില്ല്യന്റെ സഹായം നൽകി. 


</doc>
<doc id="326083" url="https://ml.wikipedia.org/wiki?curid=326083" title="അ. മാധവൻ">
അ. മാധവൻ

തമിഴ് സാഹിത്യകാരനാണ് അ. മാധവൻ. "ഇളക്കിയ ചുവടുകൾ" എന്ന ലേഖന സമാഹാരത്തിന് 2015 ൽ കേന്ദ്രസാഹിത്യ അക്കാദമി അവാർഡ്‌ ലഭിച്ചു. 
തിരുനെൽവേലി സ്വദേശികളായ ആവുടനായകം പിള്ളയുടേയും ചെല്ലമ്മാളിന്റേയും മകനായി 1934 ൽ തിരുവനന്തപുരത്തു ജനിച്ചു. അച്ഛന്റെ പേരായ ആവുടനായകത്തിന്റെ ആദ്യാക്ഷരം ചേർത്ത് ആ. മാധവൻ എന്ന പേര് സ്വീകരിച്ചു. ചാല സ്‌കൂളിൽ നിന്നും സിക്‌സ്‌ത്‌ ഫോറം പാസായി. ചിരുകതൈ എന്ന തമിഴ്‌ പ്രസിദ്ധീകരണത്തിൽ വിക്‌ടർ ഹ്യൂഗോയുടെ രചനകൾ മലയാളത്തിൽ നിന്ന്‌ തമിഴിലേക്ക്‌ പരിഭാഷപ്പെടുത്തിയാണ്‌ സാഹിത്യലോകത്തേക്ക്‌ പ്രവേശിച്ചത്‌. ഡി.എം.കെ. നേതാക്കളായ അണ്ണാദുരെയ്ക്കും എം. കരുണാനിധിക്കുമൊപ്പം പാർട്ടി പത്രമായ മുരശൊലിയിലാണ് എഴുതിയിരുന്നു. 2002- 07 കാലയളവിൽ കേന്ദ്ര സാഹിത്യ അക്കാദമിയുടെ വിദഗ്‌ധ സമിതി അംഗമായിരുന്നു. ട്രിവാൻഡ്രം തമിഴ്‌ സംഘത്തിന്റെ സ്‌ഥാപകനും ദീർഘകാലം പ്രസിഡന്റുമായിരുന്നു.

തമിഴ്‌ പ്രസിദ്ധീകരണങ്ങളിൽ അഞ്ഞൂറോളം ചെറുകഥകളും 150 ൽപരം ലേഖനങ്ങളും രചിച്ചിട്ടുണ്ട്‌. കാരൂർ നീലകണ്‌ഠപ്പിള്ളയുടെ സമ്മാനം, പി.കെ. ബാലകൃഷ്‌ണന്റെ ഇനി ഞാൻ ഉറങ്ങട്ടെ, മലയാറ്റൂർ രാമകൃഷ്‌ണന്റെ യക്ഷി എന്നിവയും കമല സുരയ്യയുടേയും തകഴി ശിവശങ്കരപ്പിള്ളയുടേയും പൊറ്റക്കാടിന്റേയും ഏതാനും കൃതികളും തമിഴിലേക്ക്‌ വിവർത്തനം ചെയ്‌തിട്ടുണ്ട്‌. വിദേശ എഴുത്തുകാരുടെ കൃതികളും തമിഴിലേക്ക്‌ മൊഴി മാറ്റി. 


</doc>
<doc id="326088" url="https://ml.wikipedia.org/wiki?curid=326088" title="കേന്ദ്ര സാഹിത്യ അക്കാദമി പുരസ്കാരം 2015">
കേന്ദ്ര സാഹിത്യ അക്കാദമി പുരസ്കാരം 2015

23 ഇന്ത്യൻ ഭാഷകളിൽ നിന്നുള്ള ആറു ചെറുകഥകൾ, ആറു കവിതാസമാഹാരങ്ങൾ, നാലു നോവലുകൾ, രണ്ടുവീതം ലേഖന സമാഹാരങ്ങൾ, വിമർശനം, നാടകം, ഒരു ഓർമക്കുറിപ്പ് എന്നിവയാണ് പുരസ്‌കാരങ്ങൾ നേടിയത്‌. 


</doc>
<doc id="326090" url="https://ml.wikipedia.org/wiki?curid=326090" title="സമരിന്ദ">
സമരിന്ദ

സമരിന്ദ ഇന്തോനേഷ്യയുടെ ബോർണിയോ ദ്വീപിലെ പൂർവ്വ കലിമന്താൻ പ്രവിശ്യയുടെ തലസ്ഥാനമാണ്. മഹകാം നദിയുടെ തീരത്താണ് ഈ പട്ടണം സ്ഥിതി ചെയ്യുന്നത്. ഇത് ബോർണിയോ ദ്വീപിലെ ഏറ്റവും ജനസംഖ്യയുള്ള നഗരമാണ്. 2010ലെ സെൻസസ് പ്രകരം 842,691 ആണിവിടത്തെ ജനസംഖ്യ. 
ഡച്ച് ഈസ്റ്റിന്ത്യ കമ്പനി മകസ്സാർ ആക്രമിച്ചു. ഇവിടത്തെ ഗോവാ രാജാവ് സുൽതാൻ ഹസ്സനുദിൻ തോൽക്കുകയും ഡച്ചുകാരുമായി ഒരു ഉടമ്പടിയുണ്ടാക്കുകയും ചെയ്തു. ഈ യുദ്ധം ഗോവാ യുദ്ധം എന്നറിയപ്പെട്ടു. ഈ ഉടമ്പടിയെ ബോൺഗാജ ഉടമ്പടി എന്നു വിളിച്ചു. 1667 നവംബർ 19നാണ് ഉടമ്പടി നിലവിൽ വന്നത്. 

പക്ഷേ ബുഗിസ് എന്ന ഒരു വിഭാഗം വിമതർ ഡച്ചു കാരുമായി ഒളിയുദ്ധം തുടർന്നു. കിഴക്കൻ കലിമന്താനിലെയ്ക്ക് അവർ തങ്ങളുടെ കേന്ദർമ് മാറ്റി. അവിടത്തെ കുടൈ സുൽതാൻ ഇവരെ സ്വീകരിക്കുകയും കറാങ്ങ് മുമുസ് നദിയ്ക്ക് ചുറ്റും താമസിക്കുകയും ചെയ്തു. ഇപ്പോൾ ഈ പ്രദേശം കമ്പുങ് സെലിലി എന്നാണ് അറിയപ്പെടുന്നത്. സുൽതാനെ ആ പ്രദേശം സംരക്ഷിക്കാൻ അവർ സഹായം വഗ്ദാനം ചെയ്തു. 
1668 ജനുവരി 21 ആണ് ആദ്യ ബുഹിസ് സംഘം ഇവിടെയെത്തിയത്. ഈ ദിവസമാണ് ഈ പട്ടണത്തിന്റെ വാർഷികമായി കൊണ്ടാടപ്പെടുന്നത്. 
6 ജില്ലകളായി ("kecamatan") തിരിച്ചിരിക്കുന്നു. 2010ലെ സെൻസസ് അനുസരിച്ച് താഴെപ്പറയുന്ന പ്രകാരമാണ് ജനസംഖ്യ: 


</doc>
<doc id="326093" url="https://ml.wikipedia.org/wiki?curid=326093" title="അഷറഫ് കാളത്തോട്">
അഷറഫ് കാളത്തോട്

കേരള സംഗീത നാടക അക്കാദമിയുടെ പ്രഥമ ഗൾഫ് പ്രവാസി കലാശ്രീ പുരസ്കാരത്തിന് അർഹനായ നാടകപ്രവർത്തകനും കവിയുമാണ് അഷറഫ് കാളത്തോട്.


</doc>
<doc id="326096" url="https://ml.wikipedia.org/wiki?curid=326096" title="കോഴിപീഡിയ">
കോഴിപീഡിയ

കോഴിക്കോട് ജില്ലാകളക്ടറായ എൻ. പ്രശാന്ത് വിഭാവനം ചെയ്ത ഒരു സംരംഭമാണ് കോഴിപീഡിയ(Kozhipedia). കോഴിക്കോടിനെപ്പറ്റി അറിയേണ്ടതെല്ലാം ഉൾപ്പെടുത്തി ഉണ്ടാക്കുന്ന വിജ്ഞാനകോശസ്വഭാവമുള്ള ഒരു നവീനസംരംഭമാണ് കോഴിപീഡിയ. കോഴിക്കോടിനെപ്പറ്റി ജനങ്ങൾക്കറിയുന്നതും പുതിയ കാര്യങ്ങളും ഇതിൽ പങ്കുവെയ്ക്കാം. കോഴിക്കോടിനെപ്പറ്റി ജനങ്ങൾക്ക് അറിയാവുന്ന കാര്യങ്ങളും പുതുതായി കണ്ടുപിടിക്കുന്ന കാര്യങ്ങളും എല്ലാവരുമായി പങ്കു വെക്കാൻ ഒരു വേദി എന്നതാണ് കോഴിപീഡിയയുടെ അടിസ്ഥാന ആശയം. ആധുനിക സാങ്കേതിക വിദ്യയുടെ സഹായത്തോടെ ശേഖരിക്കുന്ന വിവരങ്ങൾ ക്രോഡീകരിക്കും. തുടർന്ന് വികസന പദ്ധതികളുടെ ആസൂത്രണം മുതൽ അവശ്യ വിവരങ്ങളുടെ പൊതുലഭ്യത, ടൂറിസം, പ്രകൃതി സംരക്ഷണം, അങ്ങനെ അങ്ങനെ പലതിലും കോഴിപീഡിയ വിവരങ്ങൾ ഉപയോഗപ്പെടുത്തുക എന്നതാണ് ജില്ലാ ഭരണകൂടം ഉദ്ദേശിക്കുന്നത്. വികസനപദ്ധതികളുടെ ആസൂത്രണം മുതൽ അവശ്യവിഭവങ്ങളുടെ പൊതുലഭ്യത, ടൂറിസം, പ്രകൃതിസംരക്ഷണം തുടങ്ങി എല്ലാവരും ശേഖരിക്കുന്ന വിവരങ്ങളെല്ലാം കൈമാറാനുള്ള ഒരു വേദിയായി ആണ് ഈ പദ്ധതി വിഭാവനം ചെയ്യപ്പെട്ടിട്ടുള്ളത്.


</doc>
<doc id="326101" url="https://ml.wikipedia.org/wiki?curid=326101" title="കോഴിക്കോട്ടെ പ്രാധാനപ്പെട്ട ഇടങ്ങൾ">
കോഴിക്കോട്ടെ പ്രാധാനപ്പെട്ട ഇടങ്ങൾ

കോഴിക്കോടും പരിസരത്തുമുള്ള പ്രാധാന്യമർഹിക്കുന്നതും ചരിത്രപ്രധാനവുമായ സ്ഥലങ്ങളെപ്പറ്റിയുള്ള വിവരങ്ങളാണ് ഈ ലേഖനത്തിൽ ഉള്ളത്.
നാട്ടുകാർക്ക് ഏറ്റവും പ്രിയപ്പെട്ട ഇടമാണ് കോഴിക്കോട് ബീച്ച്. പല വിദൂരദേശങ്ങളിൽ നിന്നും പോലും കപ്പലുകൾ വന്നടുത്ത ഈ ബീച്ച് കടുത്ത നാവികയുദ്ധങ്ങൾക്ക് സാക്ഷിയായ സ്ഥലമാണ്. സാമൂതിരിയുടെ സദസ്സിലെ സംസ്കൃതകവിയായിരുന്ന ഉദ്ദണ്ഡൻ തന്റെ കോകിലസന്ദേശം എന്ന കാവ്യത്തിൽ വിവരിക്കുന്നത് "ലക്ഷ്മീദേവി കോഴിക്കോട് താമസമുറപ്പിച്ചത് അറിഞ്ഞ് പിതാവായ സമുദ്രം ആ നാട് മുഴുവൻ രത്നങ്ങൾ കൊണ്ട് നിറച്ചിരിക്കുന്നു" എന്നാണ്. ഗാന്ധിജി, ഖാൻ അന്ദുൽ ഗാഫർ ഖാൻ, ഇന്ദിര ഗാന്ധി, കൃഷ്ണ മേനോൻ തുടങ്ങിയ നേതാക്കൾ ഇവിടെ നിന്ന് ജനങ്ങളെ അഭിസംബോധന ചെയ്തിട്ടുണ്ട്. ഇവാൻസ് റോഡ് എന്നറിയപ്പെട്ടിരുന്ന ബീച്ച് റോഡിനെ 1934 -ൽ ഗാന്ധിജിയുടേ സന്ദർശനത്തിനു ശേഷം ഗാന്ധി റോഡ് എന്ന് പേരു മാറ്റുകയുണ്ടായി. നാശത്തിന്റെ വക്കിലുള്ള കടൽപ്പാലത്തിന്റെ രണ്ടുനിര തൂണുകൾ കടലിലേക്ക് നീണ്ടുപോകുന്നതുകാണാം.


</doc>
<doc id="326107" url="https://ml.wikipedia.org/wiki?curid=326107" title="ആനുഭവിക സൂത്രം">
ആനുഭവിക സൂത്രം

രസതന്ത്രത്തിലെ ഒരു സങ്കല്പനമാണ് ആനുഭവികസൂത്രം(Empirical formula). ഒരു രാസസംയുക്തത്തിന്റെ ആനുഭവിക സൂത്രമെന്നത് ആ സംയുക്തത്തിൽ അടങ്ങിയിരിക്കുന്ന അണുക്കളുടെ ലളിതമായ അനുപാതമാണ. ഈ ആശയത്തിന്റെ ലളിതമായ ഒരു ഉദാഹരണമാണ് ഡൈസൾഫർ ഡയോക്സൈഡിന്റെ SO പോലെയുള്ള ആനുഭവികസൂത്രമുള്ള സൾഫൾഫർ മോണോക്സൈഡ് അല്ലെങ്കിൽ SO. ഇത് അർത്ഥമാക്കുന്നത് സൾഫർ മോണോക്സൈഡിന്റേയും ഡൈസൾഫർ ഡയോക്സൈഡിന്റേയും സൾഫറിനും ഓക്സിജനും ഒരേ ആനുഭവിക സൂത്രമാണെന്നാണ്. 

ആനുഭവികസൂത്രം അണുക്കളുടെ ക്രമീകരണത്തെയോ എണ്ണത്തെയോ സൂചിപ്പിക്കുന്നില്ല.CaCl പോലെയുള്ള അയോണികസംയുക്തങ്ങൾക്കും SiO പോലെയുള്ള മാക്രോതന്മാത്രകൾക്കുമുള്ള ഒരു മാനദണ്ഡമാണിത്.

മറ്റൊരു തരത്തിൽ പറഞ്ഞാൽ തന്മാത്രാസൂത്രം ഒരു തന്മാത്രയിലെ വ്യത്യസ്തതരം ആറ്റങ്ങളുടെ എണ്ണത്തെ കാണിക്കുന്നു. അതുപോലെതന്നെ ഘടനാസൂത്രം തന്മാത്രയുടെ ക്രമീകരണത്തെ കാണിക്കുന്നു. വ്യത്യസ്ത സംയുകതങ്ങൾക്ക് ഒരേ ആനുഭവികസൂത്രം ഉണ്ടാകാം.


പെയിന്റുകളിലും മഷികളിലും പശകളിലും ഒരു ലായകമായി ഉപയോഗിക്കുന്ന മീഥൈൽ അസറ്റേറ്റ് കിട്ടുകയാണെന്നിരിക്കട്ടെ, 48.64% കാർബണും (C), 8.16% ഹൈഡ്രജനും (H), 43.20% ഓക്സിജനും (O) ആണ് മീഥൈൽ അസറ്റേറ്റിന് ഉള്ളതെന്ന് രാസപരമായി അപഗ്രഥിച്ചാൽ നമുക്ക് കണ്ടെത്താം. ഓരോ മൂലകത്തിന്റേയും ഗ്രാമിലുള്ള പിണ്ഡത്തിന് തുല്യമാണ് ശതമാനങ്ങൾ എങ്കിൽ ആനുഭവികസൂത്രം നിർണ്ണയിക്കാൻ നമുക്ക് 100g സംയുക്തം ഉണ്ടെന്ന് ഊഹിക്കണം.

ഓരോ ശതമാനത്തെയും ഓരോ മൂലകത്തിന്റെയും ഗ്രാമിലുള്ള പിണ്ഡത്തിലേക്ക് മാറ്റുക. അതായത് 48.64% C എന്നത് 48.64 g C എന്നും, 8.16% H എന്നത് 8.16 g H എന്നും, 43.20% O എന്നത് 43.20 g O എന്നും ആക്കുക.

ഗ്രാമിലുള്ള ഓരോ മൂലകത്തിന്റേയും അളവിനെ മോളിലുള്ള അളവിലേക്ക് മാറ്റുക.
ലഭിച്ച ഓരോ വിലയേയും അതിൽ ഏറ്റവും ചെറിയ വിലകൊണ്ട് ഹരിക്കുക.

ആവശ്യമെങ്കിൽ ഈ സംഖ്യകൾ ഓരോന്നിനേയും പൂർണ്ണസംഖ്യകൾ കൊണ്ട് ഗുണിക്കുക

ഇപ്രകാരം, മീഥൈൽ അസെറ്റേറ്റിന്റെ ആനുഭവിക സൂത്രം ആണ്. ഇത് തന്നെയാണ് മീഥൈൽ അസെറ്റേറ്റിന്റെ തന്മാത്രാസൂത്രവും.


</doc>
<doc id="326121" url="https://ml.wikipedia.org/wiki?curid=326121" title="വി. സി. ബാലകൃഷ്ണൻ">
വി. സി. ബാലകൃഷ്ണൻ

കേരളത്തിലെ ഒരു പ്രമുഖ പരിസ്ഥിതിപ്രവർത്തകനാണ് കണ്ണൂർ ജില്ലയിലെ കണ്ണപുരം മൊട്ടമ്മൽ സ്വദേശിയായ വി.സി.ബാലകൃഷ്ണൻ (V.C.Balakrishnan).
ജോൺ.സി.ജേക്കബിന്റെ പരിസ്ഥിതിപ്രവർത്തനങ്ങളുടെ കൂട്ടായ്മയായി രൂപികരിക്കപ്പെട്ട പയ്യന്നൂർ എടാട്ടെ സീക്ക് എന്ന പരിസ്ഥിതി സംഘടനയുടെ പ്രവർത്തകൻ. കുറേവർഷമായി കേരളത്തിലെ ഏക പരിസ്ഥിതിമാസികയായ സൂചിമുഖിയുടെ പത്രാധിപർ. കേരളത്തിലെ ചിത്രശലഭങ്ങൾക്ക് മലയാളം പേരുകൾ നൽകുന്നതിൽ പ്രമുഖ സ്ഥാനം വഹിച്ചിട്ടുണ്ട്. മാടായിപ്പാറയുമായി ബന്ധപ്പെട്ട പഠനങ്ങളിലും ബ്ലാത്തൂർ പഠനങ്ങളിലും വലിയ സംഭാവനകൾ ചെയ്തു.

കാസർകോട് ജില്ലയിലെ കൂവപ്പാറയിലെ ചെങ്കൽക്കുന്നിലെ കുളത്തിൽ നിന്ന് 2016 ൽ ബിജു.പി, ജോസ്കുട്ടി .ഇ.ജെ, മുഹമ്മദ് ഹനീഫ്, കെ.എ,ജോമി അഗസ്റ്റിൻ എന്നിവർ ചേർന്ന് കണ്ടെത്തിയ പുതിയ ഇനം നെയ്തലിന്റെ സ്പീഷിസ് നാമം, വടക്കൻ കേരളത്തിലെ പ്രമുഖ പരിസ്ഥിതിപ്രവർത്തകനും, ജൈവസംരക്ഷകനും ആയ വി.സി.ബാലകൃഷനോടുള്ള ആദരവു പ്രകടിപ്പിക്കുന്നതിനായി "നിംഫോയിഡസ് ബാലകൃഷ്ണനൈ (Nymphoides balakrishnanii)" എന്നാണ് നൽകിട്ടുള്ളത്.



</doc>
<doc id="326126" url="https://ml.wikipedia.org/wiki?curid=326126" title="ഡെയ്സി റിഡ്‍ലീ">
ഡെയ്സി റിഡ്‍ലീ

ഒരു ഇംഗ്ലിഷ് അഭിനേത്രിയാണ് ഡെയ്സി ജാസ് ഐസോബൽ റിഡ്‍ലീ (ജനനം: 1992 ഏപ്രിൽ 10). 2015-ൽ പുറത്തിറങ്ങിയ എന്ന ചിത്രത്തിൻ റേ എന്ന കഥാപാത്രത്തിനെ റിഡ്‍ലീ അവതരിപ്പിച്ചു.



</doc>
<doc id="326134" url="https://ml.wikipedia.org/wiki?curid=326134" title="അങ്കണം അവാർഡ്">
അങ്കണം അവാർഡ്

മലയാള സാഹിത്യ രംഗത്തെ യുവ സാഹിത്യ പ്രവർത്തകർക്ക് നൽകുന്ന ഒരു പുരസ്കാരമാണ് അങ്കണം പുരസ്കാരം.


</doc>
<doc id="326135" url="https://ml.wikipedia.org/wiki?curid=326135" title="ഡയഗണൽ റിലേഷൻഷിപ്പ്">
ഡയഗണൽ റിലേഷൻഷിപ്പ്

ഡയഗണൽ റിലേഷൻഷിപ്പ് കാണപ്പെടുന്നത് പീരിയോഡിക് ടേബിളിലെ 2ഉം 3ഉം പിരിയഡുകളിലെ ഏതാനും ഡയഗണലായി ക്രമീകരിക്കപ്പെട്ട മൂലകങ്ങളുടെ ജോടികൾ തമ്മിലാണ്. ഈ ജോഡികൾ (lithium (Li) and magnesium (Mg), beryllium (Be) and aluminium (Al), boron (B) and silicon (Si) etc.) ഒരേ സ്വഭാവങ്ങൾ കാണിക്കുന്നു. boron ഉം silicon ഉം അർധചാലകങ്ങളാണ്, അവ ഉണ്ടാക്കുന്ന ഹാലൈഡുകൾ ജലത്തിൽ ഹൈഡ്രോളൈസ് ചെയ്ത് അസിഡിക് ഓക്സൈഡുകൾ ഉണ്ടാക്കുന്നു.


</doc>
<doc id="326143" url="https://ml.wikipedia.org/wiki?curid=326143" title="നസറുദ്ധീൻ മണ്ണാർക്കാട്">
നസറുദ്ധീൻ മണ്ണാർക്കാട്

പുതുമുഖ മാപ്പിളപ്പാട്ട് രചയിതാക്കളിൽ ശ്രദ്ധേയനായ നസറുദീൻ മണ്ണാർക്കാട്, 'കൊർദോവ വിളിക്കുന്നു' എന്ന മാപ്പിളപ്പാട്ട് ആൽബത്തിലൂടെയാണ് ഗാന രചന രംഗത്തേക്ക് കടന്നു വരുന്നത്. പ്രമുഖ മാപ്പിളപ്പാട്ട് ഗായകരായ കണ്ണൂർ ശരീഫ് , മൂസ എരഞ്ഞോളി , താജുദീൻ വടകര എന്നീ ഗായകർക്ക് വേണ്ടി ഗാനരചന നിർവഹിച്ച നസറുദ്ധീൻ പാലക്കാട് ജില്ലയിലെ മണ്ണാർക്കാട് സ്വദേശിയാണ്.
'പറങ്കി പടപ്പാട്ട്' എന്ന പേരിൽ കേരളത്തിലെ പോർട്ടുഗീസ് കാലഘട്ടത്തെ കുറിച്ച് വിവരിക്കുന്ന കൃതിയുടെ രചയിതാവാണ് . 


</doc>
<doc id="326147" url="https://ml.wikipedia.org/wiki?curid=326147" title="നാഷണൽ ഹെറാൾഡ് കേസ്">
നാഷണൽ ഹെറാൾഡ് കേസ്

സോണിയാ ഗാന്ധിക്കും, മകൻ രാഹുൽ ഗാന്ധിക്കുമെതിരേ സുബ്രമണിയൻ സ്വാമി ഡെൽഹി ഹൈക്കോടതിയിൽ കൊടുത്തിരിക്കുന്ന ഒരു കേസാണ് നാഷണൽ ഹെറാൾഡ് കേസ്. സോണിയാ ഗാന്ധിയും മകൻ രാഹുൽ ഗാന്ധിയും അവരുടെ വിധേയരും ചേർന്ന്, കോടിക്കണക്കിനു രൂപയുടെ സ്വത്തുള്ള എ.ജെ.എൽ എന്ന കമ്പനിയെ യങ് ഇന്ത്യ എന്നൊരു കമ്പനി രൂപീകരിച്ച് തട്ടിയെടുത്തു എന്നാണ് സുബ്രഹ്മണ്യം സ്വാമി ആരോപിക്കുന്നത്. നാഷണൽ ഹെറാൾഡ് ദിനപത്രത്തിന്റെ ഉടമസ്ഥരായ അസ്സോസ്സിയേറ്റഡ് ജേണൽസ് ലിമിറ്റഡ് എന്ന കമ്പനിക്ക്, ഇന്ത്യൻ നാഷണൽ കോൺഗ്രസ്സ് 90 കോടി ഇന്ത്യൻ രൂപ പലിശ രഹിത വായ്പയായി കൊടുത്തുവെന്നും, ഈ തുക ഇതു വരെ തിരിച്ചടച്ചിട്ടില്ലെന്നും സ്വാമിയുടെ പരാതിയിൽ പറയുന്നു. ഇത് വരുമാന നികുതി നിയമത്തിലെ , 269T വകുപ്പു പ്രകാരം കുറ്റകരമാണെന്നും മെട്രോപോലിറ്റൻ മജിസ്ട്രേറ്റിനു മുമ്പാകെ കൊടുത്ത പരാതിയിൽ സ്വാമി ആരോപിക്കുന്നു. 2010 ൽ അഞ്ചു ലക്ഷം രൂപാ മൂലധനം കൊണ്ടു രൂപീകരിച്ച യങ് ഇന്ത്യ എന്ന കമ്പനി കോടിക്കണക്കിനു രൂപയുടെ സ്വത്തുള്ള അസ്സോസ്സിയേറ്റഡ് ജേണൽസ് ലിമിറ്റഡ് എന്ന കമ്പനിയെ കൈവശപ്പെടുത്തിയതു വഴി, സോണിയാ ഗാന്ധിയുടെ രാഹുൽ ഗാന്ധിയും ഗുരുതരമായ നിയമലംഘനം നടത്തിയെന്നും പരാതിയിൽ രേഖപ്പെടുത്തിയിരിക്കുന്നു.
1937 നവംബർ 20 ന് ജവഹർലാൽ നെഹ്രുവിന്റെ നേതൃത്വത്തിൽ തുടങ്ങിയ ഒരു കമ്പനിയാണ് അസ്സോസ്സിയേറ്റഡ് ജേണൽസ് ലിമിറ്റഡ്. ന്യൂഡെൽഹി, ബഹാദൂർ സഫർ മാ‍ർഗിലെ ഹെറാൾഡ് ഹൗസിലായിരുന്നു കമ്പനിയുടെ രജിസ്ട്രേഡ് ഓഫീസ്. ഏതാണ്ട്, അയ്യായിരത്തോളം സ്വാതന്ത്ര്യസമരസേനാനികൾ ഓഹരി ഉടമകളായ ഈ കമ്പനി ആരുടേയും സ്വകാര്യ സ്വത്തല്ലായിരുന്നു. ഏതെങ്കിലും പക്ഷപാതപരമായ നിലപാടുകൾക്കതീതമായി, സത്യസന്ധമായി വാർത്തകൾ പ്രസിദ്ധീകരിക്കുന്ന ഒരു കമ്പനി എന്നതായിരുന്നു ഇതിന്റെ ലക്ഷ്യം. ബ്രിട്ടീഷ് ദിനപത്രങ്ങൾക്കു ബദലായി ഇന്ത്യൻ ദിനപത്രങ്ങൾ പ്രസിദ്ധീകരിക്കുക എന്നതു കൂടി നെഹ്രുവിന്റെ ലക്ഷ്യമായിരുന്നു. 2010 സെപ്തംബർ 29 ലെ കണക്കനുസരിച്ച് 1057 ഓഹരി ഉടകമൾ അസ്സോസ്സിയേറ്റഡ് ജേണൽസ് പ്രസ്സിനുണ്ടായിരുന്നു.

2002 മാർച്ച് 22 മുതൽ മോത്തിലാൽ വോറ ആയിരുന്നു കമ്പനിയുടെ ചെയർമാൻ. മൂന്നു പത്രങ്ങളാണ് അസ്സോസ്സിയേറ്റഡ് ജേണൽസ് ലിമിറ്റഡിനു കീഴേ പ്രസിദ്ധീകരിച്ചിരുന്നത്. നാഷണൽ ഹെറാൾഡ്, ഇംഗ്ലീഷിലും, ഖൗമി ആവാസ്, ഉറുദുവിലും, നവജീവൻ ഹിന്ദിയിലും ആയിരുന്നു അവ. ഡൽഹി, ലക്നൗ, ഭോപാൽ, മുംബൈ, ഇൻഡോർ, പറ്റ്ന എന്നിവിടങ്ങളിൽ വമ്പിച്ച ഭൂസ്വത്തും കമ്പനിക്കുണ്ടായിരുന്നു.

2010 നവംബർ 23 ന് അഞ്ചു ലക്ഷം രൂപാ മൂലധനവുമായി തുടങ്ങിയ ഒരു കമ്പനിയാണ് യങ് ഇന്ത്യൻ. നാഷണൽ ഹെറാൾഡിന്റെ കെട്ടിടത്തിൽ തന്നെയാണ് യങ് ഇന്ത്യന്റെ ഓഫീസും പ്രവർത്തിച്ചിരുന്നത്. 2010 ഡിസംബർ പതിമൂന്നിന്, രാഹുൽ ഗാന്ധി യങ് ഇന്ത്യൻ കമ്പനിയുടെ ഡയറക്ടറായി നിയമിതനായി. അധികം വൈകാതെ, 2011 ജനുവരിയിൽ, സോണിയാ ഗാന്ധി, ഡയറക്ടർ ബോർഡംഗമായും സ്ഥാനമേറ്റെടുത്തു.
യങ് ഇന്ത്യൻ കമ്പനിയുടെ 76 ശതമാനം ഓഹരികളും, രാഹുൽ ഗാന്ധിയും, സോണിയാ ഗാന്ധിയുമാണ് കൈവശം വച്ചിരിക്കുന്നത്. 12 ശതമാനം വീതം ഓഹരികൾ മോത്തിലാൽ വോറക്കും, ഓസ്കാർ ഫെർണാണ്ടസിനും ഉണ്ട്.
സോണിയാ ഗാന്ധിയും മകൻ രാഹുൽ ഗാന്ധിയും അവരുട വിധേയരും അടങ്ങുന്ന ഒരു സംഘം, കോടികൾ വിലമതിക്കുന്ന അസ്സോസ്സിയേറ്റഡ് ജേണൽസ് ലിമിറ്റഡ് എന്ന കമ്പനിയെ ചതിയിലൂടെ കൈവശമാക്കി എന്നു കാണിച്ചുകൊണ്ട്, സുബ്രഹ്മണ്യൻ സ്വാമി ഡൽഹി കോടതി മുമ്പാകെ 2012 നവംബർ ഒന്നിന് ഒരു സ്വകാര്യ അന്യായം സമർപ്പിച്ചു. ഈ ഏറ്റെടുക്കലിലൂടെ, നാഷണൽ ഹെറാൾഡ്, ഖവാമി ആവാസ്, എന്നീ പത്രങ്ങളും, ഡൽഹിയിലും, ഉത്തർപ്രദേശിലുമുള്ള കോടിക്കണക്കിനു രൂപ വിലമതിക്കുന്ന ഭൂസ്വത്തുക്കളും, രാഹുലിന്റേയും, സോണിയയുടേയും കൈവശത്തിലായി എന്നും പരാതിയിൽ ആരോപിച്ചിരിക്കുന്നു. ഡൽഹിയിൽ യങ് ഇന്ത്യ ഏറ്റെടുത്ത അസ്സോസ്സിയേറ്റഡ് ജേണൽസ് പ്രസ്സിന്റെ സ്ഥലം, സർക്കാർ പത്രപ്രവർത്തനം സംബന്ധിച്ച കാര്യങ്ങൾക്കായി വിട്ടുകൊടുത്തതാണെന്നും, എന്നാൽ അതിനു വിരുദ്ധമായി യങ് ഇന്ത്യൻ അവിടെ പാസ്പോർട്ട് സേവാ കേന്ദ്രങ്ങൾ നടത്തി എന്നും സ്വാമി ആരോപിക്കുന്നു. ഇതിലൂടെ ലക്ഷക്കണക്കിനു രൂപാ, യങ് ഇന്ത്യൻ വരുമാനം എന്ന രീതിയിൽ കൈക്കലാക്കിയതും, നിയമവിരുദ്ധമാണ്.

അസ്സോസ്സിയേറ്റഡ് ജേണൽസ് ലിമിറ്റഡ് ഏറ്റെടുക്കാൻ,യങ് ഇന്ത്യൻ കമ്പനിക്ക് ഇന്ത്യൻ നാഷണൽ കോൺഗ്രസ്സ് 90 കോടി ഇന്ത്യൻ രൂപ വായ്പ അനുവദിച്ചിരുന്നു. ഇത് ചട്ടവിരുദ്ധമെന്നും സ്വാമി ആരോപിക്കുന്നു. ഇന്ത്യയിലെ ഒരു രാഷ്ട്രീയപാർട്ടിക്കും, വാണിജ്യാവശ്യങ്ങൾക്കു വേണ്ടി, വായ്പ നൽകാൻ നിയമം അനുവദിക്കുന്നില്ല. അസ്സോസ്സിയേറ്റഡ് പ്രസ്സ് ഏറ്റെടുക്കാൻ മാത്രമാണീ വായ്പ എന്നും, ഇതിനു പുറകിൽ യാതൊരു വാണിജ്യ താൽപര്യങ്ങളില്ലെന്നും, കോൺഗ്രസ്സ് സ്വാമിയുടെ ആരോപണങ്ങൾക്കു മറുപടിയായി വ്യക്തമാക്കി.

കേസ് റദ്ദാക്കണമെന്നു കാണിച്ച്, സോണിയയും, രാഹുലും, കോടതിയിൽ പരാതി സമർപ്പിച്ചുവെങ്കിലും, ഇരുവർക്കെതിരേയും, കേസെടുക്കാൻ പ്രഥമദൃഷ്ടിയാൽ തെളിവുകളുണ്ടെന്നു കോടതി നിരീക്ഷിച്ചു. രാഹുലിനോടും, സോണിയയോടും കോടതിയിൽ ഹാജരായി തങ്ങളുടെ ഭാഗം ന്യായീകരിക്കാൻ കോടതി സമ്മൺസ് അയച്ചു. 2014 ഓഗസ്റ്റ് ഏഴാം തീയതിക്കു മുമ്പായി കോടതിയിൽ ഹാജരാവാൻ, സോണിയാ ഗാന്ധി, രാഹുൽ ഗാന്ധി, മോത്തിലാൽ വോറ, ഓസ്കാർ ഫെർണാണ്ടസ്, സുമൻ ദുബേ, സത്യൻ പിത്രോദ എന്നിവരോട് ഡൽഹി കോടതി ജഡ്ജിയായ ശ്രീമതി. ഗോമതി മനോക്ഷ സമ്മൺസ് അയച്ചു. ജനങ്ങളുടെ പണം, സ്വകാര്യമായി കയ്യടക്കാൻ വേണ്ടി രൂപം കൊടുത്ത ഒരു തട്ടിപ്പു കമ്പനി മാത്രമാണ് യങ് ഇന്ത്യൻ ലിമിറ്റഡ് എന്ന് കോടതി നിരീക്ഷിച്ചു. പ്രതിപ്പട്ടികയിലുള്ള എല്ലാവരും തന്നെ, ഈ തട്ടിപ്പിനു വേണ്ടി ഗൂഢാലോചന നടത്തി എന്നും കോടതി കണ്ടെത്തി.

മെട്രോപൊലീറ്റൻ കോടതി പുറപ്പെടുവിച്ച സമ്മൺസിനെതിരേ പ്രതിഭാഗം, ഡെൽഹി ഹൈക്കോടതിയിൽ അപ്പീൽ നൽകി. ഹൈക്കോടതി, ഈ സമ്മൺസ് ഒരാഴ്ചക്കാലത്തേക്ക് താൽക്കാലികമായി മരവിപ്പിച്ചു.


</doc>
<doc id="326152" url="https://ml.wikipedia.org/wiki?curid=326152" title="കുല സൈക്കിയ">
കുല സൈക്കിയ

ആസ്സാമീസ് ഭാഷയിലെഴുതുന്ന കഥാകൃത്താണ് കുല സൈക്കിയ(ജനനം : 1959). 'ആകാശാർ ഛബ്ബി ആരു അനന്യ ഗൽപ്പ' എന്ന ചെറുകഥാ സമാഹാരം 2015 ൽ കേന്ദ്ര സാഹിത്യ അക്കാദമി പുരസ്കാരത്തിന് അർഹമായി.

ഡൽഹി സ്കൂൾ ഓഫ് എക്കണോമിക്സിൽ നിന്ന് സാമ്പത്തിക ശാസ്ത്രത്തിൽ ബിരുദാനന്ദര ബിരുദം നേടി. 1985 ൽ ഐ.പി.എസ് ലഭിച്ചു. ആസ്സാം പോലീസ് സേനയിലെ അഡീഷനൽ ഡയറക്ടറാണ് കുല സൈക്കിയ. പന്ത്രണ്ടോളം ചെറുകഥാ സമാഹാരങ്ങൾ പ്രസിദ്ധപ്പെടുത്തിയിട്ടുണ്ട്. 




</doc>
<doc id="326155" url="https://ml.wikipedia.org/wiki?curid=326155" title="കുന്നിട">
കുന്നിട

കേരള സംസ്ഥാനത്തിലെ പത്തനംതിട്ട ജില്ലയുടെ ഒരു അതിർത്തി ഗ്രാമം ആണ് കുന്നിട. കുന്നിടയുടെ അതിർത്തികൾ പട്ടാഴി വടക്കേ കര ഗ്രാമ പഞ്ചായത്ത് പത്തനാപുരം ഗ്രാമ പഞ്ചായത്ത് ഏഴംകുളം ഗ്രാമ പഞ്ചായത്ത് എന്നിവയാണ്. കൃഷി ഉപജീവനം ആകിയവർ ആണ് പൂരി ഭാഗം ജനങ്ങളും, പത്തനംതിട്ട കൊല്ലം ജില്ലകളുടെ അതിർത്തി ആയിട്ടാണ് കുന്നിടയുടെ നിലനിൽപ്പ്‌, ഏനാദി മംഗലം പഞ്ചായത്തിൽ ആണ് കുന്നിട സ്ഥിതി ചെയ്യുന്നത് 

കുന്നിടയിൽ പ്രധാനമായും മൂന്ന് ഹൈന്ദവ ക്ഷേത്രങ്ങളും ഒരു ക്രിസ്ത്യൻ പള്ളിയും ആണ് ഉള്ളത്.. കുന്നിട പടിഞ്ഞാറ് ദേശം മഹാദേവർ ക്ഷേത്രം, കുന്നിട തന്നിക്കൽ മലനട ക്ഷേത്രം, വെടമല മുരുകൻ ക്ഷേത്രം എന്നിവ ഹൈന്ദവ കേന്ദ്രങ്ങളും ചെളിക്കുഴി മാർത്തോമ പള്ളി ക്രിസ്ത്യൻ ആരാധനാ കേന്ദ്രവും ആണ്. നാളിതു വരെ ഒരു മുസ്ലിം പള്ളിയോ മുസ്ലിം കുടുംബമോ കുന്നിടയിൽ ഇല്ല. 

പ്രസിദ്ധമായ ഒരു വിനോദ സഞ്ചാര കേന്ദ്രമാണ് അഞ്ചുമല പാറ ഹാരപ്പൻ സംസ്കാരത്തിൻറെ പല ശേഷിപ്പുകളും ആ പാറയുടെ സമീപങ്ങളിൽ നിന്ന് കിട്ടിയിട്ടുണ്ട് ചരിത്ര പ്രസിദ്ധമായ മണ്ണടി ദേവി ക്ഷേത്രവുമായി ഈ പാറയ്ക്ക് ബന്ധം ഉണ്ട്, പാറയുടെ മുകളിൽ ഉള്ള ചെറിയ കുളം എത്ര കടുത്ത വേനലിലും വറ്റാറില്ല എന്നത് എടുത്തു പറയണ്ട കാര്യമാണ്.


</doc>
<doc id="326156" url="https://ml.wikipedia.org/wiki?curid=326156" title="ധ്യാൻ സിങ്">
ധ്യാൻ സിങ്

ദോഗ്രി ഭാഷയിലെഴുതുന്ന കവിയാണ് ധ്യാൻ സിങ്. 'പാർച്ചമേൻ ദി ലോ' എന്ന കാവ്യ സമാഹാരം 2015 ൽ കേന്ദ്ര സാഹിത്യ അക്കാദമി പുരസ്കാരത്തിന് അർഹമായി.
ജമ്മു സർവകലാശാലയിൽ നിന്നും ചരിത്രത്തിലും രാഷ്ട്രമീമാംസയിലും ബിരുദാനന്ദര ബിരുദം നേടി. ജില്ലാ വിദ്യാഭ്യാസ ഓഫീസറായി സർക്കാർ സർവീസിൽ നിന്നും വിരമിച്ചു. 


</doc>
<doc id="326164" url="https://ml.wikipedia.org/wiki?curid=326164" title="ശശിധരൻ കെ.പി.">
ശശിധരൻ കെ.പി.

പ്രൊഫ കെ പി ശശിധരൻ പാലക്കാട്ട് ഗവ വിക്ടോറിയ കോളേജിലും എറണാകുളം മഹാരാജാസ് കോളേജിലും അദ്ധ്യാപകനായിരുന്നു. സർക്കാർ സേവനത്തിൽ നിന്ന് പിരിയുന്നത്തിനു മുമ്പ് മണിമലക്കുന്നു ഗവ കോളേജിൽ പ്രിൻസിപ്പൽ ആയിരുന്നു. ഒരു വര്ഷം കേരള ഭാഷാ സ്ഥാപനത്തിൽ ഡയറക്ടരുമായിരുന്നു. ഇന്ഗ്ലീഷ് ഭാഷാ അദ്ധ്യാപകനായിരുന്ന അദ്ദേഹം മലയാള ഭാഷയിൽ 25 ലധികം നോവലുകളും ചെറുകഥാസമാഹാരങ്ങളും ലേഖന സമാഹാരങ്ങളും വിവർത്തനങ്ങളും രചിട്ടുണ്ട്. സോവിയറ്റ് ലാൻഡ് അവാർഡും (1981) കേരള സാഹിത്യ അക്കാഡമിയുടെ മുതിർന്ന സാഹിത്യ കാരന്മാർക്കുള്ള പ്രത്യേക അവാർഡിനും (2013) അർഹനായി .
ജനനം : ആലപ്പുഴ ജില്ലയിൽ മങ്കൊമ്പ് തെക്കെകരയിൽ ജൂൺ 10 , 1938 മരണം : ജൂൺ 17, 2015
വിദ്യാഭ്യാസം: മങ്കൊമ്പ് അവിട്ടം തിരുനാൾ ഹൈസ്കൂളിൽ ( 1954-1955) , ആലപ്പുഴ എസ് ഡി കോളേജിൽ ഇന്ടർമീഡിയറ്റ്(1955-57) , തിരുവനന്തപുരം യൂനിവെര്സിട്ടി കോളേജിൽ നിന്ന് ഇങ്ങ്ലീഷ്‌ സാഹിത്യത്തിൽ ബി എ ഹോനേര്സ് (1957-60), കോഴിക്കോട് യൂനിവേര്സിട്ടിയില് നിന്ന് പി എച് ഡി(1991) 
അദ്ധ്യാപന ജീവിതം തുടങ്ങിയത് കൊഴെഞ്ചേരി സെന്റ്‌ തോമസ്‌ കോളേജിൽ (1960) , തുടർന്നു പാലക്കാട്ട് വിക്ടോറിയ കോളേജിൽ(1961-1971) , എറണാകുളം മഹാരാജാസ് കോളേജിൽ പ്രൊഫസറും ഇങ്ങ്ലീഷ്‌ വിഭാഗം തലവനും (1971-1990) മണിമലക്കുന്നു ഗവ കോളേജിൽ പ്രിൻസിപൽ (1991-92) സംസ്ഥാന ഭാഷാ സ്ഥാപന ഡയരക്ടർ (1992-93);

പ്രധാനപ്പെട്ട അംഗീകാരങ്ങൾ 
1.സോവിയറ്റ്‌ ലാന്ഡ് അവാർഡ് 1982
2.എം വി മേമ്മോറിയൽ അവാർഡ് ,2010
3. കേരള സാഹിത്യ അക്കാദമി അവാർഡ് , 2013
പ്രധാനപ്പെട്ട പുസ്തകങ്ങൾ 
നോവലുകൾ
1. അന്തസ്സുള്ള മനുഷ്യർ : മംഗളോദയം പ്രസിദ്ധീകരണം 
2.ഉപ്പു , നാഷണൽ ബുക്ക്സ്(1968)
3. ഈ വെളിച്ചം ഈ ദുഃഖം :മംഗളോദയം
ചെറുകഥാ സമാഹാരങ്ങൾ 
4.ഉദിക്കുന്നു അസ്തമിക്കുന്നു 
5.ഡാർലിംഗ് 
ആക്ഷേപ ഹാസ്യം
6. വേദാന്തിക്കസ് (മാതൃഭൂമി വാരികയിൽ ഖണ്ടശ്ശ പ്രസിദ്ധീകരിച്ചു ), പൂർണ പബ്ലികേഷൻസ് കോഴിക്കോട് , 1970
പഠനങ്ങൾ
7.റഷ്യൻ സാഹിത്യം എന്ത്‌ എന്തുകൊണ്ട് പ്രഭാത് പബ്ലിഷേർസ്, തിരുവനന്തപുരം 1981 
8. മരണമില്ലാത്ത വയലാർ, ഇന്ത്യ പ്രസ് , കോട്ടയം (1984) 
9.കവിതയുടെ സാഫല്യം.മംഗലാ പ്രിന്റിംഗ് പ്രസ് (1982)
10.കാലഘട്ടത്തിന്റെ ശബ്ദങ്ങൾ
11.കവിതയുടെ മൂന്നു വഴികൾ , ബുക്ക് ക്ലബ്, (1983)
പരിഭാഷകൾ 
12.ആർക്കും വേണ്ടാത്ത ജുഡ്, നാഷണൽ ബുക്ക് സ്റ്റാൾ , കോട്ടയം , 1973
13.കുറ്റവും ശിക്ഷയും, ചിന്താ പബ്ലിഷേർസ്, 2010
14.യുദ്ധവും സമാധാനവും,ചിന്താ പബ്ലിഷേർസ്, 2010
15.നോത്രദാമിലെ കൂനൻ, ചിന്താ പബ്ലിഷേർസ്, 2010
16.അല്സേഷ്ടീസ്,ഡി സി ബുക്ക്സ് ,കോട്ടയം , 2000
17.ജുലിയസ് സീസർ, ഡി സി ബുക്ക്സ് ,കോട്ടയം , 2000 
18.ഹെന്റി അഞ്ചാമൻ, ഡി സി ബുക്ക്സ് ,കോട്ടയം , 2000
19.വിണ്ട്സരിലെ ഭാര്യമാർ ,ഡി സി ബുക്ക്സ് ,കോട്ടയം , 2000
20.ട്രോയിലസം ക്രെസ്സ്ടയും, ഡി സി ബുക്ക്സ് ,കോട്ടയം , 2000
21.സിംബെലിൻ,ഡി സി ബുക്ക്സ് ,കോട്ടയം , 2000
22.ലെസൻ ഇൻ ലവ് ഡി സി ബുക്ക്സ് ,കോട്ടയം , 2000,
23.റിച്ചാർഡ് മൂന്നാമൻ , ഡി സി ബുക്ക്സ് ,കോട്ടയം , 2000
24.ആൾ ഈസ്‌ വെൽ ദാറ്റ്‌ എന്ട്സ് വെൽ :ഡി സി ബുക്ക്സ് ,കോട്ടയം , 2000
സഞ്ചാര സാഹിത്യം
25.ലെനിൻ പിറന്ന മണ്ണിൽ, പ്രഭാത് ബുക്ക് ഹൌസ് ,1985 
ബാല സാഹിത്യം
26.കരിക്കട്ടയിൽ വിരിഞ്ഞു കേരള ഭാഷ സ്ഥാപനം 1998
മറ്റുള്ളവ 
27. ഇന്ത്യൻ സാഹിത്യ സ്രഷ്ടാക്കൾ : കേശവദേവ്‌ , കേരള സാഹിത്യ അക്കാദമി 1985
28. കാലഘട്ടത്തിന്റെ കവികൾ , കൊനാരാക് പബ്ലിഷേർസ് , 1991
29. കൃഷ്ണ, മാക്മില്ലൻ പ്രസ് ന്യു ദൽഹി (1982)
കുടുമ്ബാംഗങ്ങൾ : ഭാര്യ: നാരായണി കുഞ്ഞമ്മ : മക്കൾ : മീന , രാജു . മായ .


</doc>
<doc id="326167" url="https://ml.wikipedia.org/wiki?curid=326167" title="അമ്ല-ക്ഷാര പ്രവർത്തനം">
അമ്ല-ക്ഷാര പ്രവർത്തനം

അമ്ല-ക്ഷാര പ്രതിപ്രവർത്തനം എന്നത് അമ്ലവും ക്ഷാരവും തമ്മിൽ നടക്കുന്ന ഒരു രാസപ്രവർത്തനമാണ്. സൈദ്ധാന്തിക ചട്ടക്കൂടുകൾ ൻൽകുന്നത് പ്രവർത്തനത്തിന്റെ വ്യത്യസ്തമായ ആശയങ്ങളും ബന്ധപ്പെട്ട കണക്കുകൾ പരിഹരിക്കാൻ വേണ്ടിയുള്ള അവയുടെ പ്രയോഗവുമാണ്. അവയുടെ പ്രാധാന്യം പ്രകടമാകുന്നത് വാതകങ്ങളുടേയോ ദ്രാവകങ്ങളുടേയോ അല്ലെങ്കിൽ കുറഞ്ഞ അമ്ല, ക്ഷാര സ്വഭാവം പ്രകടമാകുമ്പോഴോ ഉള്ള അമ്ല-ക്ഷാര പ്രവർത്തനങ്ങളെ അപഗ്രഥിക്കാനാണ്. ഈ ആശയങ്ങളിൽ ആദ്യത്തേത് മുന്നോട്ടു വച്ചത് ഉദ്ദേശം 1776 ൽ ഫ്രഞ്ച് രസതന്ത്രജ്ഞനായ ആന്റോയിൻ ലാവോസിയറാണ്. 

അമ്ലങ്ങളുടേയും ക്ഷാരങ്ങളുടേയും ആദ്യ ആധുനിക നിർവചനം കണ്ടെത്തിയത് സ്വാന്തെ അറീനിയസ്സാണ്. ഒരു ഫ്രീഡ്രിച്ച് വിൽഹേം ഓസ്റ്റ് വാൾഡുമായി ചേർന്ന് 1884 ൽ ജലം ചേർത്ത ലായനിയിലെ അയോനുകളുടെ സാന്നിധ്യം തെളിയിക്കുന്നതിനു വേണ്ടിയുള്ള ഉദ്യമമാണ് അമ്ലങ്ങളുടെ ഹൈഡ്രജൻ സിദ്ധാന്തത്തിലേക്ക് നയിച്ചത്. ഇത് അദ്ദേഹത്തെ 1903 ലെ രസതന്ത്രത്തിലെ നോബേൽ സമ്മാനത്തിനർഹനാക്കി.

അറീനിയസ്സിന്റെ നിർവചനം:

ഇത് ജലത്തിന്റെ പ്രോട്ടോണികരണത്തിന് അല്ലെങ്കിൽ ഹൈഡ്രോണിയം (HO) അയോണിന്റെ രൂപീകരണത്തിന് വഴി വയ്ക്കുന്നു. അങ്ങനെ, ആധുനിക കാലത്ത് H എന്ന പ്രതീകം HO ന്റെ ചുരുക്കെഴുത്തായി വ്യാഖ്യാനിക്കപ്പെട്ടു. എന്തുകൊണ്ടെന്നാൽ ഒരു പ്രോട്ടോണിന് ജലം ചേർത്ത ലായനിയിൽ സ്വതന്ത്രമായി നിലനിൽക്കാൻ കഴിയില്ലെന്ന് നമുക്കിപ്പോളറിയാം.


അമ്ലങ്ങളുടെ protonation ന്റെയും ക്ഷാരങ്ങളുടെ de-protonation ന്റെയും അടിസ്ഥാനത്തിൽ ഡെന്മാർക്കിലെ ജോഹാനസ് ബ്രോൺസ്റ്റെഡും ഇംഗ്ലണ്ടിലെ മാർട്ടിൻ ലൗറിയും 1923ൽ ബ്രോൺസ്റ്റെഡ്-ലൗറി നിർവചനം രൂപപ്പെടുത്തിയത് സ്വതന്ത്രമായാണ്. അതായത് ഹൈഡ്രജൻ അയോണുകൾ (H) അല്ലെങ്കിൽ പ്രോട്ടോണുകൾ വിട്ടുകൊടുക്കാനുള്ള അമ്ലങ്ങളുടെ കഴിവും അവ സ്വീകരിക്കാനുള്ള ക്ഷാരങ്ങളുടെ കഴിവും.

ഒരു അമ്ല-ക്ഷാരപ്രതിപ്രവർത്തനമെന്നത് അമ്ലത്തിൽ നിന്നുള്ള ഹൈഡ്രജൻ അയോണിന്റെ നീക്കം ചെയ്യലും അതിനെ ക്ഷാരം സ്വീകരിക്കുന്നതുമാണ്. അമ്ലത്തിൽ നിന്നുള്ള ഹൈഡ്രജൻ അയോണിന്റെ നീക്കം ചെയ്യൽ ഇതിന്റെ കോഞ്ജുഗേറ്റ് ക്ഷാരം ഉണ്ടാക്കുന്നു. ഇത് ഒരു ഹൈഡ്രജൻ അയോൺ നീക്കം ചെയ്യപ്പെട്ട ഒരു ആസിഡാണ്. ക്ഷാരത്തിന്റെ പ്രോട്ടോൺ സ്വീകരണം ഇതിന്റെ കോഞ്ജുഗേറ്റ് അമ്ലം ഉണ്ടാക്കുന്നു. ഇത് ഒരു ഹൈഡ്രജൻ അയോൺ കൂട്ടിച്ചേർക്കപ്പെട്ട ഒരു ക്ഷാരമാണ്.

ഗിൽബെർട്ട് എൻ. ലൂയീസ് 1923 ൽ മുന്നോട്ടുവെച്ച അമ്ല-ക്ഷാരപ്രതിപ്രവർത്തനങ്ങളുടെ ലൂയീസ് നിർവചനം ഹൈഡ്രജൻ ആവശ്യമായിരുന്ന അറീനിയസ്സിനേയും ബ്രോൺസ്റ്റെഡ്-ലൗറിയേയും നീക്കം ചെയ്തു. ബ്രോൺസ്റ്റെഡ്-ലൗറിയുടെ അതേ വർഷത്തിൽത്തന്നെയായിരുന്നെങ്കിലും 1938 വരെ അദ്ദേഹം അത് വിപുലമാക്കിയില്ല.അമ്ല-ക്ഷാരപ്രതിപ്രവർത്തെ പ്രോട്ടോണുകളുടേയോ മറ്റ് ബന്ധിത പദാർത്ഥങ്ങളുടേയോ അടിസ്ഥാനത്തിൽ നിർവചിക്കുന്നതിനു പകരം ലൂയീസ് നിർവചനം ഒരു ക്ഷാരത്തെ (ലൂയീസ് ക്ഷാരമായി പരിഗണിച്ചു) നിർവചിച്ചത് ഒരു ഇലക്ട്രോൺ ജോഡി വിട്ടുകൊടുക്കാൻ കഴിയുന്ന സംയുക്തമായും അമ്ലത്തെ (ഒരു ലൂയീസ് അമ്ലം) ഇലക്ട്രോൺ ജോഡി സ്വീകരിക്കാൻ കഴിയുന്ന സംയുക്തവുമാണ്. 




</doc>
<doc id="326174" url="https://ml.wikipedia.org/wiki?curid=326174" title="ഷമീം താരീഖ്">
ഷമീം താരീഖ്

ഉറുദു സാഹിത്യ വിമർശകനും കോളമിസ്റ്റുമാണ് ഷമീം താരീഖ്. 'തൻക്വീദി ഓർ തഖാബുലി മുതലിയ' എന്ന നിരൂപണ സമാഹാരം 2015 ൽ കേന്ദ്ര സാഹിത്യ അക്കാദമി പുരസ്കാരത്തിന് അർഹമായി.
ബനാറസ് ഹിന്ദു സർവകലാശാലയിൽ നിന്ന് ബി.കോം ബിരുദവും ജാമിയ മിലിയ സർവകലാശാലയിൽ നിന്നും ഉറുദുവിൽ ആദിബ്-എ-കാമിൽ ബിരുദവും നേടി


</doc>
<doc id="326180" url="https://ml.wikipedia.org/wiki?curid=326180" title="2016-ൽ പുറത്തിറങ്ങിയ മലയാളചലച്ചിത്രങ്ങളുടെ പട്ടിക">
2016-ൽ പുറത്തിറങ്ങിയ മലയാളചലച്ചിത്രങ്ങളുടെ പട്ടിക


</doc>
<doc id="326187" url="https://ml.wikipedia.org/wiki?curid=326187" title="കൺസ്യൂമർ പ്രൊട്ടക്ഷൻ ആക്ട്,1986">
കൺസ്യൂമർ പ്രൊട്ടക്ഷൻ ആക്ട്,1986

ഉപഭോക്താവിന് സംരക്ഷണം- കൺസ്യൂമർ പ്രൊട്ടക്ഷൻ ആക്ട് (1986) ഉപഭോക്താക്കളുടെ അവകാശങ്ങൾ സംരക്ഷിക്കുന്നതിനായും, അവരുടെ താൽപര്യങ്ങൾ ന്യായമായി പരിഗണിക്കുന്നതിനും വേണ്ടി ഉപഭോക്തൃ തർക്കപരിഹാര ഏജൻസികൾ സ്ഥാപിക്കുകയും അവയുടെ നടപടികൾ ക്രമീകരിക്കുകയും ചെയ്തിരിക്കുന്നത് 1986 ലെ ഉപഭോക്തൃ സംരക്ഷണ നിയമത്തിലൂടെയാണ് ഉപഭോക്ത്യ സംരക്ഷണ നിയമപ്രകാരം പ്രതിഫലം നൽകി സാധനമോ സേവനമോ കൈപ്പറ്റുന്ന ഏതൊരാളും ഉചഭോക്താവാണ്, സാധനം വിലക്ക് വാങ്ങുമ്പോൾ തന്നെ പ്രതിഫലം (വില ) നൽകുകയോ, പ്രതിഫലം നൽകാമെന്ന് വാഗ്ദാനം ചെയ്ത് സാധനങ്ങൾ വാങ്ങുകയോ, പ്രതിഫലം ഭാഗികമായി നൽകി സാധനങ്ങൾ വാങ്ങുകയോ, അല്ലെങ്കിൽ പ്രതിഫലം ഭാഗികമായി നൽകാമെന്ന വാഗ്ദാനത്തിൽ സാധനങ്ങ വാങ്ങുകയോ ചെയ്യുന്നവൻ ഉപഭോക്താവാണ് പ്രതിഫലം നൽകി മറ്റൊരാളുടെ സേവനം കൂലിക്കെടുക്കുന്ന ഏതൊരാളും ഉപഭോക്താവാണ്. സേവനം നേടുമ്പോൾ തന്നെ പ്രതിഫലം നൽകിയോ അല്ലെങ്കിൽ നൽകാമെന്ന് വാഗ്ദാനം ചെയ്തോ അല്ലെങ്കിൽ പ്രതിഫലം നൽകുവാൻ അവധി വയ്ക്കുന്ന ഏതൊരു രീതിയും പ്രകാരമോ, സേവനം കൂലിക്കെടുക്കുന്നവൻ ഉപഭോക്താവാണ്

ലഭിക്കുന്ന സംരക്ഷണങ്ങൾ

വാങ്ങിച്ച സാധനത്തിലെ കുറവുകൾ പരിഹരിച്ചുതരിക.
സാധനങ്ങൾ മാറ്റിത്തരിക.
കൊടുത്ത പണം തിരികെത്തരിക.
സംഭവിച്ച നഷ്ടത്തിന്, അപകടത്തിന് ഉള്ള നഷ്ടപരിഹാരം.
സേവനങ്ങളുടെ കുറവ് പരിഹരിച്ചു തരിക.
നീതിയുക്തമല്ലാത്ത കച്ചവട ഇടപാടുകൾക്കെതിരെ നീതി നടത്തിത്തരിക.
കച്ചവടത്തിലെ ചതിക്കുഴികൾക്കെതിരെ ഉപഭോക്താവിന് സംരക്ഷണം നൽകുക. തുടങ്ങിയവ ഉപഭോക്തൃഫോറത്തിൻറ സേവനപരിധിയിൽപെടുന്ന കാര്യങ്ങളാണ്.

നീതിയുക്തമല്ലാത്ത കച്ചവട ഇടപാടുകളോ ബന്ധങ്ങളോ കച്ചവടരൂപങ്ങളോ കണ്ടാൽ. ഉത്പന്നങ്ങളിൽ തകരാർ ഉണ്ടെങ്കിൽ, സേവനങ്ങളിൽ പോരായ്മ ഉണ്ടെങ്കിൽ, ഉത്പന്നമോ സേവനമോ നിലവിലുള്ള നിയമങ്ങൾക്കു വിരുദ്ധമാണെങ്കിൽ, ജീവനോ സ്വത്തിനോ ഹാനികരമാണെങ്കിൽ. കച്ചവടക്കാരനോ ഉത്പാദകനോ സേവനദാതാവിനോ എതിരെ രേഖാമൂലം പരാതി നൽകാം.

ഉത്പന്നങ്ങൾക്കോ സേവനങ്ങൾക്കോ അമിത വില ഈടാക്കുന്നോ എന്നറിയാൻ?

1. നിലവിലുള്ള നിയമങ്ങൾ വില നിഷ്‌കർഷിക്കുന്നുണ്ടെങ്കിൽ അതാണ് പരമാവധി വില. 
ഉദാഹരണം റയിൽവേ കേറ്ററിങ്ങിലെ ഭക്ഷണത്തിന്/ പാനീയത്തിന് ഓരോ ഇനവും ഇത്ര ഗ്രാം അഥവാ മില്ലി ഉണ്ടാകണമെന്നു നിഷ്‌കർഷയുണ്ട്. അതിനനുസരിച്ച് വിലയും നിശ്ചയിച്ചിട്ടുണ്ട്.
2. ഉത്പന്നങ്ങളിലോ അവയുടെ പായ്ക്കറ്റുകളിലോ വില പതിച്ചിട്ടുണ്ടെങ്കിൽ അതാണ് പരമാവധി വില.

പരാതിപ്പെടുന്നതെങ്ങനെ? 
വെള്ളക്കടലാസിൽ പരാതിയെഴുതി ഉപഭോക്തൃ കമ്മിഷൻ പ്രസിഡൻറിൻറ വിലാസത്തിൽ അയച്ചുകൊടുക്കുക. പരാതിയിൽ ഉണ്ടാകേണ്ട കാര്യങ്ങൾ: 
1 പരാതിപ്പെടുന്നയാളുടെ പേര്, വിലാസം, ഫോൺ നമ്പർ, 
2 എതിർകക്ഷികളുടെ പേര്, വിലാസം, ഫോൺ നമ്പർ (ലഭ്യമായത്ര വിവരങ്ങൾ) 
3 പരാതിക്കാധാരമായ ഇടപാട് എന്താണെന്നുള്ള വിശദവിവരങ്ങൾ 
4 പരാതിയിൽ പറയുന്ന കാര്യങ്ങൾക്കു തെളിവായുള്ള രേഖകളുണ്ടെങ്കിൽ അവയുടെ പകർപ്പ്. 
5 എന്തു നഷ്ടപരിഹാരമാണ് തേടുന്നത് എന്നു വിശദമാക്കണം.
ഓരോ പരാതിയും ഏതു കമ്മിഷൻറ പരിധിയിൽ?
20 ലക്ഷം രൂപയിൽ താഴെയുള്ള എല്ലാ ഇടപാടുകൾക്കും പരാതി ജില്ലാ കമ്മിഷന്. 
20 ലക്ഷം മുതൽ 50 ലക്ഷം വരെയുള്ള ഇടപാടുകളുടെ പരാതി സംസ്ഥാന കമ്മിഷന്. 
അതിനും മേലേയുള്ള ഇടപാടുകളുടെ പരാതി ദേശീയ കമ്മിഷന്. ജില്ല, സംസ്ഥാന കമ്മിഷനുകളുടെ തീർപ്പ് സ്വീകാര്യമല്ലെങ്കിൽ അടുത്ത തലത്തിൽ അപ്പീൽ നൽകാം.

'ഫീസ് വിവരം .ഏതിനൊക്കെ? എത്ര?'എവിടെ? 
അതതു ഫോറം പ്രസിഡൻറിൻറ പേരിൽ ക്രോസ് ചെയ്ത ഡിമാൻഡ് ഡ്രാഫ്റ്റ് ആയി വേണം ഫീസ് നൽകാൻ. ഒരു ലക്ഷം രൂപയിൽ താഴെയുള്ള ഇടപാടുകൾക്ക് 'അന്ത്യോദയ അന്നയോജന' കാർഡുടമകൾ ഫീസൊന്നും നൽകേണ്ടതില്ല. അല്ലാത്തവർ 100 രൂപ. ഒരു ലക്ഷം മുതൽ അഞ്ചു ലക്ഷം വരെയുള്ള ഇടപാടുകൾക്ക് 200 രൂപ അഞ്ചു ലക്ഷം മുതൽ പത്തു ലക്ഷം വരെയുള്ള ഇടപാടുകൾക്ക് 400 രൂപ. പത്തു ലക്ഷം മുതൽ 20 ലക്ഷം വരെയുള്ള ഇടപാടുകൾക്ക് 500 രൂപ. 20 ലക്ഷം മുതൽ 50 ലക്ഷം വരെയുള്ള ഇടപാടുകൾക്ക് 2000 രൂപ. 50 ലക്ഷം മുതൽ ഒരു കോടി വരെ രൂപയുടെ ഇടപാടുകൾക്ക് 4000 രൂപ.

</doc>
<doc id="326190" url="https://ml.wikipedia.org/wiki?curid=326190" title="ബിഭൂതി പട്നായിക്">
ബിഭൂതി പട്നായിക്

ഒഡിയ കഥാകൃത്താണ് ബിഭൂതി പട്നായിക്. മഹിഷാസുര മുഹൻ എന്ന ചെറുകഥാസമാഹാരത്തിന് 2015 ൽ കേന്ദ്ര സാഹിത്യ അക്കാദമി പുരസ്കാരം ലഭിച്ചു.
കോളേജ് അധ്യാപകനായിരുന്നു. നൂറ്റമ്പതിലധികം കൃതികൾ രചിച്ചിട്ടുണ്ട്. 


</doc>
<doc id="326194" url="https://ml.wikipedia.org/wiki?curid=326194" title="പാണൂർ">
പാണൂർ

കാസറഗോഡ് ജില്ലയിലെ മുളിയാർ പഞ്ചായത്തിലെ ഒരു ഗ്രാമമാണ്‌ പാണൂർ. കമുക് കൃഷിയാണ് പ്രധാന കാർഷിക വിള. ജി എൽപി സ്കൂൾ പാണൂർ ആണ് ഏക സർക്കാർ സ്ഥാപനം . എ കെ ജി സ്മാരക ഗ്രന്ഥശാല ഗ്രാമ കേന്ദ്രത്തിൽ സ്ഥിതി ചെയ്യുന്നു . ഇവിടെ പത്തായിരത്തിൽ പരം പുസ്തകങ്ങൾ ഉണ്ട് . 


</doc>
<doc id="326195" url="https://ml.wikipedia.org/wiki?curid=326195" title="സെറാപോഡ">
സെറാപോഡ

ഒരിനിതിശ്ച്യൻ ദിനോസരുകളിലെ ഒരു ജീവശാഘയാണ് സെറാപോഡ ("സെറാറ്റൊപ്സിയനുകളൂം ഓർനിത്രൊപോഡുകളൂം") .


</doc>
<doc id="326200" url="https://ml.wikipedia.org/wiki?curid=326200" title="ന്യായോപയോഗം">
ന്യായോപയോഗം

ന്യായോപയോഗം എന്നത് ഒരു നിയമസംജ്ഞയാണ്. സ്രഷ്ടാവിന്റെ അനുമതിയില്ലാതെ തന്നെ പകർപ്പവകാശം ഉള്ള ഒരു സൃഷ്ടി പരിമിതവും ന്യായവും മാന്യവുമായ ഉപയോഗത്തിന് നിയമം നൽകുന്ന മറ്റുള്ളവർക്ക് അനുമതിയാണ് ന്യായോപയോഗം എന്ന സംജ്ഞയിലൂടെ സ്വതവേ വിവക്ഷിക്കുന്നത്. രചയിതാവിന് തന്റെ രചനമേലുള്ള പകർത്തുന്നതിനും, വിൽക്കുന്നതിനും മറ്റും ഉള്ള അവകാശമായ പകർപ്പവകാശം ഇവിടെ ലഘൂകരിക്കുന്നു. പകർവ്വകാശത്തിന്മേലുള്ള ഒരു ഒഴിവാക്കലാണിത്. അമേരിക്ക അതിന്റെ അമേരിക്കൻ ഐക്യനാടുകളിലെ പകർപ്പവകാശ നിയമത്തിൽ പഠനത്തിനും, ഗ്രന്ഥശാലയിൽ സൂക്ഷിക്കുന്നതിനും, ഗവേഷണത്തിനും, ഹാസ്യാനുകരണത്തിനും, ഇത്തരം പകർപ്പവകാശമുള്ള സൃഷ്ടി രചയിതാവിന്റെ അനുവാദം കൂടാതെ ഉപയോഗിക്കുന്നതിന് ന്യായീകരണം നൽകുന്നു, അതായത് ന്യായോപയോഗാനുമതി നൽകുന്നു. 
സ്രഷ്ടാവിന് തന്റെ രചനയിൽ അവകാശം ഉണ്ട്. പക്ഷേ അത് പൊതുനന്മക്ക് എതിരാവുകയും അരുത്.സ്രഷ്ടാവിന്റെ അവകാശം ഹനിക്കാതെ എന്നാൽ പൊതുതാല്പര്യത്തിന് വിഘാതമാകാതെ "ന്യായോപയോഗം"' പൊതുതാല്പര്യത്തിനും സ്രഷ്ടാവിന്റെ അവകാശത്തിനും മദ്ധ്യനില കൈക്കൊള്ളുന്നു.


</doc>
<doc id="326203" url="https://ml.wikipedia.org/wiki?curid=326203" title="പര്യായം (വർഗീകരണം)">
പര്യായം (വർഗീകരണം)

ജീവശാസ്ത്രത്തിൽ ജീവികളുടെ വർഗ്ഗീകരണത്തിൽ പര്യായം{synonym(taxonomy)} എന്നത് ഇപ്പോൾ വേറൊരു പേരിൽ അറിയപ്പെടുന്ന ഒരു ജീവിയുടെ മറ്റൊരു പേരാണ്. പല വർഗീകരണങ്ങളെ ഐക്യരൂപപ്പെടുത്തിയതാണ് ഈ പല പേരുകൾക്ക് കാരണം. ഉദാഹരണത്തിന് ഇപ്പോൾ Picea abies എന്നപേരിൽ അറിയപ്പെടുന്ന ദേവദാരുവർഗ്ഗത്തിൽ പ്പെടുന്ന വൃക്ഷത്തിന്റെ പര്യായമാണ് Pinus abies. ലിനേയസ് ആ വൃക്ഷ്ത്തെ ആദ്യം അങ്ങനെ യാണ് പേരിട്ടത്. അതുകൊണ്ട് പിന്നസ് ആബിസ് എന്നത് പിസിയ അബിസിന്റെ പര്യായം ആണ്


</doc>
<doc id="326209" url="https://ml.wikipedia.org/wiki?curid=326209" title="മൈസൂർ ജങ്ക്ഷൻ തീവണ്ടി നിലയം">
മൈസൂർ ജങ്ക്ഷൻ തീവണ്ടി നിലയം

കർണ്ണാടകയിലെ മൈസൂരുവിൽ സ്ഥിതിചെയ്യുന്ന പ്രധാന തീവണ്ടി നിലയമാണ് മൈസൂർ (മൈസൂരു) ജങ്ക്ഷൻ തീവണ്ടി നിലയം (സ്റ്റേഷൻ കോഡ് - MYS). നഗരത്തിന്റെ ഹൃദയഭാഗത്താണ് തീവണ്ടി നിലയം സ്ഥിതിചെയ്യുന്നത്. ഇന്ത്യൻ റെയിൽവേയുടെ ദക്ഷിണ-പശ്ചിമ മേഖലയിൽ മൈസൂരു ഡിവിഷനിൽ ഉൾപ്പെടുന്ന നിലയമാണിത്. ഇന്ത്യയിലെ ആദ്യത്തെ അന്ധ-സൗഹൃദതീവണ്ടിനിലയമാണ് മൈസൂർ തീവണ്ടിനിലയം. തീവണ്ടിനിലയത്തിലെ സൗകര്യങ്ങളുടെ രേഖാചിത്രം ബ്രെയിൽ ലിപിയിൽ ലഭിക്കും. ആറു പ്ലാറ്റ്ഫോമുകളാണ് ഇവിടെയുള്ളത്. നിലയത്തിൽ 200 മീറ്റർ ചുറ്റളവിൽ വൈഫൈ സൌകര്യം ലഭ്യമാണ്. മുൻപ് മൈസൂരിനെയും ബാംഗളൂരിനെയും ബന്ധിപ്പിച്ചിരുന്നത് മീറ്റർഗേജ് വഴിയായിരുന്നു. ഇന്നത് ബ്രോഡ്​ഗേജ് ആയി മാറിയിട്ടുണ്ട്.



</doc>
<doc id="326210" url="https://ml.wikipedia.org/wiki?curid=326210" title="ഡെങ്ക്വാക്സിയ">
ഡെങ്ക്വാക്സിയ

കൊതുക് പരത്തുന്ന രോഗങ്ങളിൽ ഏറ്റവും അപകടകാരിയായ ഡെങ്കിപ്പനിക്കെതിരെ വികസിപ്പിച്ചെടുത്തിട്ടുള്ള ഒരു പ്രതിരോധമരുന്നാണ് ഡെങ്ക്വാക്സിയ (Dengvaxia). ഒമ്പതു വയസ്സിനും നാൽപ്പത്തിയഞ്ചു വയസ്സിനുമിടയിൽ പ്രായമുള്ള രോഗികളിൽ ഈ മരുന്ന് ഉപയോഗിച്ചുവരുന്നു. ഫ്രഞ്ച് കമ്പനിയായ സനോഫി പാസ്റ്ററാണ് ഇത് നിർമ്മിക്കുന്നത്. ഡെങ്കി പ്രതിരോധത്തിനായി ഉപയോഗാനുമതി ലഭിച്ച ആദ്യത്തെ പ്രതിരോധ മരുന്നാണ് ഡെങ്ക്‌വാക്സിയ. പതിനഞ്ചു രാജ്യങ്ങളിലായി 40,000-ത്തോളം പേരിൽ പരീക്ഷിച്ചു നോക്കിയതിനുശേഷമാണ് ഇതിന് അനുമതി ലഭിച്ചത്. അനുമതി നൽകിയ ആദ്യരാജ്യം മെക്സിക്കോ ആണ്.

ഈഡിസ് പെൺകൊതുകുകൾ പരത്തുന്ന മാരക രോഗങ്ങളിലൊന്നായ ഡെങ്കിപ്പനി ബാധിച്ച് വർഷംതോറും 22,000 പേർ മരിക്കുന്നു. പ്രതിവർഷം 40 കോടി പേരെ ഈ രോഗം ബാധിക്കുന്നതായി ലോകാരോഗ്യസംഘടനയുടെ കണക്കുകൾ സൂചിപ്പിക്കുന്നു. രോഗത്തിനെതിരെ ഫലപ്രദമായ പ്രതിരോധ മരുന്നുകൾ ഇതുവരെ കണ്ടെത്തിയിരുന്നില്ല. ഡെങ്ക്‌വാക്സിയ ഉപയോഗിക്കുന്നതിലൂടെ ഡെങ്കിപ്പനി ബാധിച്ചുള്ള ആശുപത്രി വാസം എൺപതു ശതമാനത്തോളം കുറയ്ക്കാൻ കഴിയുമെന്നാണ് വിലയിരുത്തപ്പെടുന്നത്.

ഡെങ്കൂ (Dengue) വൈറസ് മൂലമുണ്ടാകുന്ന രോഗമാണ് ഡെങ്കിപ്പനി (Dengue Fever). പ്രാണികളിലൂടെ പകരുന്ന ഫ്ളാവി വൈറസുകളുടെ ഗണത്തിൽപ്പെടുന്നവയാണ് ഡെങ്കൂ വൈസുകൾ. ഇവയുടെ 4 സീറോടൈപ്പുകളെ (Serotypes) (ഡെങ്കി 1, ഡെങ്കി 2, ഡെങ്കി 3, ഡെങ്കി 4) ഇതുവരെ തിരിച്ചറിഞ്ഞിട്ടുണ്ട്. ഏതെങ്കിലും ഒരിനം ഡെങ്കിവൈറസ്
ബാധിക്കുന്നവർക്കാണ് ഡെങ്കിപ്പനി ഉണ്ടാകുന്നത്. ഈഡിസ് (Aedes) ജനുസിലെ, ഈജിപ്തി (aegypti), അൽബോപിക്ട്സ് (albopictus) എന്നീ ഇനം പെൺ കൊതുകുകളുടെ ഉമിനീർ ഗ്രന്ഥികളിൽ ഡെങ്കൂ വൈസുകൾക്കു ജീവിക്കാൻ സാധിക്കും. ഈ കൊതുകുകൾ കടിക്കുന്നതിലൂടെയാണ് രോഗം പകരുന്നത്. ഒന്നിലധികം ഇനം ഡെങ്കിവൈറസുകൾ
ഒരേ വ്യക്തിയെ വീണ്ടും
ആക്രമിക്കുമ്പോഴാണ്
രക്തസ്രാവത്തോടെയുള്ള
ഡെങ്കിപ്പനി ഉണ്ടാവുന്നത്. ഡെങ്കിപ്പനിയുടെ വളരെ മാരകമായിട്ടുള്ള അവസ്ഥയാണിത്. 

ഉഷ്ണ, മിതോഷ്ണ പ്രദേശങ്ങളിൽ ഈ രോഗം കൂടുതലായി കണ്ടുവരുന്നു. 1635-ൽ ഫ്രഞ്ച് വെസ്റ്റ് ഇൻഡിസിലാണ് രോഗം ആദ്യമായി രേഖപ്പെടുത്തിയത്‌. ഇന്ത്യയിൽ 1950-60 കാലഘട്ടത്തിലാണ് രോഗം തിരിച്ചറിഞ്ഞത്. രാജ്യത്ത് 2015-ൽ മാത്രം 90,000 പേർ ഈ രോഗത്തിനു ചികിത്സ തേടുന്നുണ്ടായിരുന്നു.

ഡെങ്കിപ്പനിക്കു ഫലപ്രദമായ ചികിത്സ നിലവിലില്ല. രോഗലക്ഷണങ്ങൾ
മനസ്സിലാക്കി ചികിത്സിക്കുകയാണ് പതിവ്.
ശരീരത്തിലെ ദ്രാവകനഷ്ടം
നികത്തുന്നതിനായി ധാരാളം വെള്ളം കുടിക്കുക, നല്ലതുപോലെ വിശ്രമിക്കുക, പനി കുറയുന്നതിനായി പാരസെറ്റാമോൾ പോലുള്ള മരുന്നുകൾ കഴിക്കുക, സന്ധിവേദന കുറയ്ക്കുന്നതിനുള്ള മരുന്നുകൾ നൽകുക എന്നീ മാർഗ്ഗങ്ങളാണ് സ്വീകരിച്ചുവരുന്നത്.

ഡെങ്കിപ്പനി തടയുന്ന പ്രതിരോധ മരുന്ന് (വാക്സിൻ) കണ്ടെത്തുന്നതിനുള്ള ഗവേഷണങ്ങൾ ലോകത്തിന്റെ പല ഭാഗത്തും നടന്നിരുന്നു. ചില മരുന്നുകൾ കണ്ടെത്തിയിരുന്നെങ്കിലും അവയ്ക്കൊന്നും ഉപയോഗ അനുമതി ലഭിച്ചിരുന്നില്ല. ഫ്രഞ്ച് കമ്പനിയായ സനോഫി പാസ്റ്റർ വികസിപ്പിച്ചെടുത്ത ഡെങ്ക്വാക്സിയ എന്ന പ്രതിരോധ മരുന്നിനാണ് ആദ്യമായി ഉപയോഗാനുമതി ലഭിച്ചത്. വ്യത്യസ്ത തരം ലക്ഷണങ്ങളോടു കൂടിയ നാലുതരം ഡെങ്കി വൈസുകളെയും ഇത് പ്രതിരോധിക്കുന്നതായി തെളിഞ്ഞിട്ടുണ്ട്. അതിനാൽ ഇതിനെയൊരു ടെട്രാവാലന്റ് വാക്സിനായി ഉപയോഗിക്കുന്നു.

ഫ്രാൻസിന്റെ തലസ്ഥാനമായ പാരീസിൽ സ്ഥിതിചെയ്യുന്ന പ്രശസ്ത മരുന്നു നിർമ്മാണക്കമ്പനിയാണ് സനോഫി. 1973-ലാണ് ഇത് സ്ഥാപിക്കപ്പെട്ടത്. മരുന്നുകൾ, വാക്സിനുകൾ, ഡ്രഗ്സ് എന്നിവയാണ് ഇവിടുത്തെ പ്രധാന ഉല്പ്പന്നങ്ങൾ. കമ്പനിയിൽ വാക്സിനുകൾ (പ്രതിരോധ മരുന്ന്) നിർമ്മിക്കുന്നതിനുള്ള വിഭാഗമാണ് സനോഫി പാസ്റ്റർ (Sanofi Pasteur). ഇവിടെ വച്ചാണ് ഡെങ്ക്‌വാക്സിയ നിർമ്മിച്ചെടുത്തത്. ഇരുപതു വർഷത്തെ ഗവേഷണങ്ങൾക്കായി 160 കോടി ഡോളർ (10,000 കോടി രൂപ) ചെലവായി.

പതിനഞ്ചു രാജ്യങ്ങളിൽ നിന്നായി 40,000-ത്തോളം പേരിൽ ഡെങ്ക്വാക്സിയ പരീക്ഷിച്ചു നോക്കിയിരുന്നു. ഇന്ത്യയിൽ ന്യൂഡെൽഹി, ലുധിയാന, കൊൽക്കത്ത, പൂനെ, ബെംഗളൂരു എന്നിവിടങ്ങളിലെ 18-45 പ്രായക്കാരിലും മരുന്ന് പരീക്ഷിച്ചിരുന്നു.

2015 ഡിസംബർ 9-ന് മെക്സിക്കോ ആണ് മരുന്ന് ഉപയോഗിക്കാനുള്ള അനുമതി ആദ്യം നൽകിയത്. ദി ഫെഡറൽ കമ്മീഷൻ ഫോർ ദി പ്രൊട്ടക്ഷൻസ് എഗൻസ്റ്റ് സാനിട്ടറി റിസ്ക്സ് (COFEPRIS) ആണ് ലൈസൻസ് നൽകിയത്. ഏഷ്യ, തെക്കേ അമേരിക്ക എന്നീ ഭൂഖണ്ഡങ്ങളിലെ ഇരുപതോളം രാജ്യങ്ങളിൽ സനോഫി മരുന്ന് ഉപയോഗത്തിനുള്ള അനുമതി തേടിയിട്ടുണ്ട്. 2016-ൽ യൂറോപ്പും 2017-ൽ അമേരിക്കയും ഡെങ്ക്വാക്സിയ ഉപയോഗിച്ചു തുടങ്ങുമെന്ന് പ്രതീക്ഷിക്കുന്നു. അപ്പോൾ കമ്പനിയ്ക്ക് പ്രതിവർഷം പത്തുകോടി ഡോസ് മരുന്ന് ഉണ്ടാക്കേണ്ടിവരുമെന്നാണ് കണക്കാക്കുന്നത്.


</doc>
<doc id="326214" url="https://ml.wikipedia.org/wiki?curid=326214" title="ആശങ്കാജനകമല്ലാത്ത ജീവിവർഗ്ഗങ്ങൾ">
ആശങ്കാജനകമല്ലാത്ത ജീവിവർഗ്ഗങ്ങൾ

ഇന്റർനാഷണൽ യൂണിയൻ ഫോർ ദ കൺസർവേഷൻ ഓഫ് നേച്ചർ ആൻഡ് നാച്ചുറൽ റിസോഴ്‌സ്(International Union for Conservation of Nature) പ്രകാരം ഒട്ടും ആശങ്കാജനകമല്ലാത്ത അവസ്ഥയുള്ള ജീവിവർഗ്ഗങ്ങളെ ആശങ്കാജനകമല്ലാത്തജീവി വർഗ്ഗങ്ങൾ (Least concern) LC എന്നു വിളിക്കുന്നു.

2001 മുതൽ ഈ വിഭാഗം LC എന്ന ചുരുക്കപ്പേരിലാണ് അറിയപ്പെടുന്നത്. എന്നാൽ IUCN ഡാറ്റാബേസിലെ 20% ആശങ്കാജനകമല്ലാത്ത ജീവിവർഗ്ഗങ്ങൾക്കും LR/IC എന്ന കോഡ് ആണ് ഉപയോഗിക്കുന്നത്. അതിനു കാരണം 2001-നു മുൻപ് ഈ കാറ്റഗറി "Lower Risk (LR)" കാറ്റഗറിയുടെ ഒരു ഉപവിഭാഗം മാത്രമായിരുന്നു.
ആശങ്കാജനകമല്ലാത്ത ജീവിവർഗ്ഗ വിഭാഗത്തെ ഇന്റർനാഷണൽ യൂണിയൻ ഫോർ ദ കൺസർവേഷൻ ഓഫ് നേച്ചർ ആൻഡ് നാച്ചുറൽ റിസോഴ്‌സിന്റെ "ചുവപ്പ് പട്ടികാ" (Red list) വിഭാഗമായി കണക്കാക്കുന്നില്ല. 14033 ജീവിവർഗ്ഗങ്ങൾ ഈ വിഭാഗത്തിൽ ഉൾപ്പെടുന്നു. മനുഷ്യരും ഈ വിഭാഗത്തിൽ ഉൾപ്പെടുന്നു.


</doc>
<doc id="326217" url="https://ml.wikipedia.org/wiki?curid=326217" title="വംശനാശ സാദ്ധ്യതയുള്ള ജീവികൾ">
വംശനാശ സാദ്ധ്യതയുള്ള ജീവികൾ

വംശനാശഭീഷണീയുള്ള, അഥവാ വംശനാശസാധ്യതയുള്ള ജീവി വർഗ്ഗങ്ങളെ ആണ് vulnerable species എന്ന ഈ വർഗ്ഗത്തിൽ പെടുത്തിയിരിക്കുന്നത്. നാശോന്മുഖമായേക്കാവുന്ന ഇവയുടെ സംരക്ഷണത്തിനും ആവാസവ്യവസ്ഥാ നിലനിൽപ്പിനും പ്രത്യേക ശ്രദ്ധ അർഹിക്കുന്നു. അകിൽചെറിയപുള്ളിപ്പരുന്തു് എന്നിവ ഉദാഹരണം ആകുന്നു.


</doc>
<doc id="326218" url="https://ml.wikipedia.org/wiki?curid=326218" title="ആവാസവ്യവസ്ഥയിൽ വംശനാശം സംഭവിച്ച സ്പീഷിസുകൾ">
ആവാസവ്യവസ്ഥയിൽ വംശനാശം സംഭവിച്ച സ്പീഷിസുകൾ

ഇന്റർനാഷണൽ യൂണിയൻ ഫോർ ദ കൺസർവേഷൻ ഓഫ് നേച്ചർ ആ‍ൻഡ് നാച്ചുറൽ റിസോഴ്‌സിന്റെ വർഗ്ഗീകരണ പ്രകാരം തരം തിരിച്ചിട്ടുള്ള ആവാസവ്യവസ്ഥയിൽ വംശനാശം സംഭവിക്കുകയും എന്നാൽ മറ്റ് എവിടെയെങ്കിലും ഇപ്പോഴും സംരക്ഷിക്കപെടുകയോ നിലനിൽക്കുകയോ ചെയുന്ന ജീവി ഉപവർഗ്ഗങ്ങളെ ആണ് ആവാസവ്യവസ്ഥയിൽ വംശനാശം സംഭവിച്ച സ്പീഷിസുകൾ (Extinct in Wild) എന്ന വിഭാഗത്തിൽ പെടുത്തിയിട്ടുള്ളത്. 

സ്വാഭാവികമായ ആവാസവ്യവസ്ഥയിൽ നശിച്ചുകഴിഞ്ഞതുകൊണ്ടുതന്നെ വംശനാശഭീഷണിയുടെ അവസ്ഥയിലുള്ള, അത്യന്ത ശ്രദ്ധ അർഹിക്കുന്ന ജീവികളാണ് അഥവാ വംശനാശസാധ്യതയുള്ള ജീവി വർഗ്ഗങ്ങളെ ആണ് "ആവാസവ്യവസ്ഥയിൽ വംശനാശം സംഭവിച്ച സ്പീഷിസുകൾ" എന്ന ഈ വർഗ്ഗത്തിൽ പെടുത്തിയിരിക്കുന്നത്. ഈ വിഭാഗത്തിൽപ്പെടുന്ന ജീവിവർഗങ്ങൾ സ്വാഭാവിക പ്രകൃതിയിൽ നിന്നും ഏകദേശം നശിച്ചുകഴിഞ്ഞു, എന്നാൽ ചിലവ മനുഷ്യസംരക്ഷണത്തിൽ അവശേഷിക്കുന്നു എന്നതാണ് ഇവയുടെ ഇന്നത്തെ അവസ്ഥ. ബാർബറി സിംഹം, യൂഫോർബിയ മയൂരനാഥനൈ എന്നിവ ഇവയ്ക്ക് ഉദാഹരണമാണ്.


</doc>
<doc id="326221" url="https://ml.wikipedia.org/wiki?curid=326221" title="പേർമിയൻ കാലഘട്ടം">
പേർമിയൻ കാലഘട്ടം

ഭൂമിയുടെ സമയ അളവിൽ കാർബോണിഫെറസ് കാലഘട്ടത്തിനുശേഷം വരുന്ന 298.9 മുതൽ 251.902 മയ (ദശലക്ഷം വർഷം) വരെയുള്ള കാലമാണ് പേർമിയൻ. ഇതിനു ശേഷം വരുന്ന കാലമാണ് ട്രയാസ്സിക്. Paleozoic യുഗത്തിലെ അവസാന കാലഘട്ടമാണിത്.

Roderick Murchison എന്ന ഭൂഗർഭശാസ്ത്രജ്ഞൻ റഷ്യയിലെ Perm എന്ന നഗരത്തെ ആസ്പദമാക്കിയാണ് ഈ പേര് നൽകിയത്. 

ഇക്കാലവും തുടർന്നുവന്ന ട്രയാസ്സിക് കാലവും ഭൂമിയിൽ വലിയ വംശനാശത്തിന് സാക്ഷ്യം വഹിച്ചു. അതിനെ അതിജീവിക്കാൻ പിന്നീട് 30 ദശലക്ഷം വർഷങ്ങൾ എടുത്തു.



</doc>
<doc id="326245" url="https://ml.wikipedia.org/wiki?curid=326245" title="സോഷ്യൽ മീഡിയ">
സോഷ്യൽ മീഡിയ

ജനങ്ങൾക്ക് വിവരങ്ങൾ നിർമ്മിക്കാനും പങ്കുവയ്ക്കാനും കൈമാറാനും ആശയങ്ങളും ജോലിസാധ്യതകളും പങ്കുവയ്ക്കാനും ചിത്രങ്ങൾ വിഡിയോകൾ എന്നിവയും കൈമാറാനും പങ്കുവയ്ക്കാനും വിവരസാങ്കേതികതാവിദ്യ ഉപയോഗിച്ചുകൊണ്ടുള്ള മാർഗങ്ങളിലൂടെ ഉപയുക്തമാക്കുന്ന പരിപാടികളെ പൊതുവേ സോഷ്യൽ മീഡിയ(Social media) എന്നു പറയുന്നു. ആൾക്കാർ ഉണ്ടാക്കുന്ന വിവരങ്ങൾ ഇന്റർനെറ്റ് മുഖേനയാണ് കൈമാറ്റം നടത്തുക.



</doc>
<doc id="326246" url="https://ml.wikipedia.org/wiki?curid=326246" title="പള്ളിക്കൽ മൊയ്ദീൻ">
പള്ളിക്കൽ മൊയ്ദീൻ

പള്ളിക്കൽ ഗ്രാമപഞ്ചായത്തിലെ പള്ളിക്കൽ പ്രദേശത്ത് ജനിച്ച പ്രസിദ്ധനായ മാപ്പിളപ്പാട്ട് കലാകാരാനാണ് 'പള്ളിക്കൽ മൊയ്ദീൻ'. തനിമ ചോർന്നു പോകാതെയുള്ള ആലാപന രീതി പള്ളിക്കൽ മൊയ്ദീനെ കലാ ലോകത്ത് ചിരപ്രതിഷ്ഠനാക്കി. ആറാം ക്ലാസിൽ പഠിക്കുമ്പോൾ സ്റ്റേജിൽ പാടിത്തുടങ്ങിയ മൊയ്ദീൻ, കല്യാണ വീടുകളിൽ പാടുന്നതിലും സജീവമായിരുന്നു. ബന്ധുവായ ബീരാൻ മൊയ്ദീൻ എന്നയാളുടെ അകമഴിഞ്ഞ സഹായമാണ് തുടക്കത്തിൽ പീമയെ വളർത്തിയത്. 1961-ൽ യുണൈറ്റഡ് ഓർകസ്ട്ര എന്ന ഒരു ഗാനമേള സംഘം സ്വന്തമായി രൂപീകരിച്ചു. കേരളത്തിനു പുറത്ത് തമിഴ്നാട്, കർണാടക, ആന്ധ്രാപ്രദേശ് തുടങ്ങിയ സംസ്ഥാനങ്ങളിലും "പീമ" ഗാനമേള അവതരിപ്പിച്ചു. ഇന്ത്യക്കു പുറത്ത് ധാരാളം വിദേശ രാജ്യങ്ങളിൽ ഇശൽ വിരുന്നൊരുക്കിയ പള്ളിക്കൽ മൊയ്ദീൻ 3000-ത്തിൽ അധികം സ്റ്റേജുകളിൽ പാടിയിട്ടുണ്ട്. മാപ്പിളപ്പാട്ടിനോടുള്ള അടങ്ങാത്ത മുഹബ്ബത്തായിരുന്നു വാർധക്യത്തിന്റെ അവശതയിലും ജയ്ഹിന്ദ് ടിവിയുടെ മാപ്പിളപ്പാട്ട് റിയാലിറ്റി ഷോയിൽ പങ്കെടുക്കാൻ അദ്ദേഹത്തെ പ്രേരിപ്പിച്ചത്. അദ്ദേഹത്തിന്റെതായി ഒരുപാട് മാപ്പിളപ്പാട്ട് വീഡിയോകൾ ജനങ്ങളുടെ ഇടയിൽ സൂക്ഷിക്കപ്പെടുന്നു.
നല്ല ഒരു നടൻ എന്ന നിലയിലും തന്റെ പ്രശസ്തി തളിയിച്ച ആളാണ് പീമ. 1970-കളിൽ മലബാറിൽ ഏറെ ചർച്ചയായ വിശറിക്കു കാറ്റുവേണ്ട, കൈതോക്കും പുല്ലാങ്കുഴലും എന്നീ നാടകങ്ങളിൽ പ്രധാന വേഷംചെയ്തിട്ടുണ്ട്.മുസ്ലീം ലീഗ് വേദികളിൽ നിരവധി തവണ അദ്ദേഹം പാടിയിട്ടുണ്ട്. "സി.എച്ച്. മുഹമ്മദ് കോയ" അദ്ദേഹത്തിനു കിട്ടിയ നോട്ട് മാലകൾ പീമക്ക് ചാർത്തിക്കൊടുത്ത ഒന്നിലധികം സന്ദർഭങ്ങൾ ഉണ്ടായിട്ടുണ്ട്.

1982-ൽ "കൊരമ്പയിൽ അഹമ്മദ് ഹാജി" യേശുദാസിനെ പരിചയപ്പെടുത്തിയത് പീമയുടെ ജീവിതത്തിലെ ഒരു വഴിത്തിരിവായിരുന്നു. യേശുദാസുമായുള്ള ബന്ധം തരംഗിണി സ്റ്റുഡിയോക്ക് വേണ്ടി പാടാനുള്ള അവസരം അദ്ദേഹത്തിന് നേടിക്കൊടുത്തു. 1979-ൽ 'മദ്രാസ് ദൂരദർശനു' വേണ്ടി അദ്ദേഹം പാടിയിരുന്നു. എം. എസ്. ബാബുരാജിന്റെ അടുത്ത സുഹൃത്തായിരുന്ന പീമയെ ബാബുരാജ് അനുസ്മരണ കമ്മിറ്റി ആദരിക്കാനായി ചെന്നപ്പോൾ "എന്നേക്കാൾ കൂടുതൽ ബാബുക്കയുടെ ആത്മാവ് സന്തോഷിക്കുന്നുണ്ടാകും" എന്നായിരുന്നു അദ്ദേഹത്തിന്റെ മറുപടി.
"അഹ... നാളികേരത്തിന്റെ നാട് കേരളം" എന്ന അദ്ദേഹത്തിന്റെ ഗാനം ഇന്നും പ്രസിദ്ധമാണ്. മമ്പുറം സയ്യിദ് അലവി തങ്ങളെ കുറിച്ചുള്ള "ജയ്പൊന്മലർ", "ജല്ലജലാലേ അർഹമുറഹീമേ", "മാമൂൽ കെട്ടിയ തടവറയിൽ", "പങ്കജമലർ വാടികളിൽ കളിയാടും മങ്കയാളേ", "വന്നാണീ പെണ്ണുങ്ങളെയീനെല്ലൊന്ന് കുത്തിക്കാണീ" തുടങ്ങിയ ഗാനങ്ങൾ ഇന്നും പീമയെ ജനമനസ്സുകളിൽ കുടിയിരുത്തുന്ന ഹിറ്റ് ഗാനങ്ങളാണ്.2013-ൽ മസ്തിഷ്ക രോഗത്തെ തുടർന്ന് ആ പ്രതിഭ ഈ ലോകത്തോട് വിട പറഞ്ഞു.


</doc>
<doc id="326248" url="https://ml.wikipedia.org/wiki?curid=326248" title="തൃശ്ശൂർ ജില്ലാ പഞ്ചായത്ത്">
തൃശ്ശൂർ ജില്ലാ പഞ്ചായത്ത്

മധ്യകേരളത്തിലെ പ്രമുഖജില്ലയായ തൃശ്ശൂർ ജില്ലയിലെ തൃശ്ശൂർ നഗരം ആസ്ഥാനമാക്കി പ്രവർത്തിക്കുന്ന ജില്ലാ പഞ്ചായത്താണ് തൃശ്ശൂർ ജില്ല പഞ്ചായത്ത്. തൃശ്ശൂർ ജില്ലയുടെ ആകെ വിസ്തൃതി 3032 ചതുരശ്രകിലോമീറ്ററാണ്
മതിലകംബ്ലോക്ക് പഞ്ചായത്ത്,
ചാവക്കാട് ബ്ലോക്ക് പഞ്ചായത്ത്
[ഇരിങ്ങാലക്കുട ബ്ലോക്ക് പഞ്ചായത്ത്]]
പുഴക്കൽ ബ്ലോക്ക് പഞ്ചായത്ത്
ചേർപ്പ് ബ്ലോക്ക് പഞ്ചായത്ത്
പഴയന്നൂർ ബ്ലോക്ക് പഞ്ചായത്ത്
ഒല്ലൂക്കര ബ്ലോക്ക് പഞ്ചായത്ത്
,കൊടകര ബ്ലോക്ക് പഞ്ചായത്ത്
,വെള്ളാങ്ങല്ലൂർ ബ്ലോക്ക് പഞ്ചായത്ത്
തളിക്കുളം ബ്ലോക്ക് പഞ്ചായത്ത്
ചൊവ്വന്നൂർ ബ്ലോക്ക് പഞ്ചായത്ത്


</doc>
<doc id="326250" url="https://ml.wikipedia.org/wiki?curid=326250" title="വിക്ടർ സെർജി">
വിക്ടർ സെർജി

റഷ്യൻ എഴുത്തുകാരനും മാർക്സിസ്റ്റ് ചിന്തകനുമായിരുന്നു വിക്ടർ സെർജി.(ഡിസം: 30, 1890 ബൽജിയം–നവം: 17, 1947)
പെട്രോഗ്രാദിലെത്തിബോൾഷെവിക് പക്ഷത്തു ചേർന്ന അദ്ദേഹം പാർട്ടിയ്ക്കുവേണ്ടി പത്രപ്രവർത്തകനായും പരിഭാഷകനായും ജോലി ചെയ്തു.സ്റ്റാലിനിസ്റ്റ് വിരുദ്ധചേരിയുടെ വക്താവുമായിരുന്നു വിക്ടർ. ഇരുപതാം നൂറ്റാണ്ടിന്റെ ആദ്യാർദ്ധത്തിൽ ജീവിച്ചിരുന്ന വിപ്ലവകാരികളുടെ സമരജീവിതം പകർത്തിയ ഏഴോളം കൃതികളൂടെ കർത്താവുമായിരുന്നു വിക്ടർ.


</doc>
<doc id="326256" url="https://ml.wikipedia.org/wiki?curid=326256" title="പെരുങ്ങാലം">
പെരുങ്ങാലം

കൊല്ലം ജില്ലയിൽ കൊല്ലം താലൂക്കിൽ മൺറോതുരുത്ത് ഗ്രാമത്തിൽ പെട്ട മനോഹര ദ്വീപ്‌.മൂന്നുവശവും അഷ്ടമുടിക്കായലും ഒരുവശത്ത് കല്ലടയാറും അതിരിടുന്ന ഈ ദ്വീപിൽ നിന്നാൽ കല്ലടയാർ കായലിൽ പതിക്കുന്ന കാഴ്ച കാണാം.നാനൂറോളം കുടുംബങ്ങൾ ഇവിടെ വസിക്കുന്നു. റോഡുകളില്ല.നടവഴികൾ മാത്രം.പ്രശസ്ത നിലയിൽ പ്രവർത്തിക്കുന്ന ഒരു സർക്കാർ ഹയർ സെക്കണ്ടറി സ്കൂൾ ഇവിടെയുണ്ട്.ബ്രാഞ്ച് പോസ്റ്റ്‌ ഓഫിസുണ്ട്.ഒരു ലത്തീൻ കത്തോലിക്കാ ദേവാലയവും ഒരു ക്ഷേത്രവും ഇവിടെയുണ്ട്.അരിനല്ലൂർ,പടിഞ്ഞാറെ കല്ലട,അഷ്ടമുടി എന്നിവിടങ്ങളിൽ നിന്നും കടത്തുവള്ളമുണ്ട്.ജലഗതാഗതവകുപ്പിന്റെ ബോട്ട് സർവീസ്‌ ഇതുവഴി കടന്നു പോകുന്നു.ജനങ്ങളുടെ പ്രധാന തൊഴിൽ മീൻപിടുത്തമാണ്.വിനോദ സഞ്ചാരികളുടെ ഇഷ്ടസ്ഥലമാണ്.


</doc>
<doc id="326259" url="https://ml.wikipedia.org/wiki?curid=326259" title="ദക്ഷിണേഷ്യയിലെ ഭാഷകൾ">
ദക്ഷിണേഷ്യയിലെ ഭാഷകൾ

ദക്ഷിണേഷ്യയിൽ നൂറു കണക്കിന് ഭാഷകൾ സംസാരിക്കപ്പെടുന്നുണ്ട്. അവയിൽ കൂടുതലും ഇന്തോ യൂറോപ്യൻ ഭാഷാകുടുംബത്തിലും (74%) ദ്രാവിഡ ഭാഷാ കുടുംബത്തിലും (24%) ഉൾപ്പെടുന്നു.
ദക്ഷിണേഷ്യയിലെ ഭൂരിഭാഗം പ്രദേശങ്ങളിലും ഇന്തോ-യൂറോപ്യൻ മഹാഭാഷാകുടുംബത്തിലെ ഇന്തോ-ആര്യൻ ഭാഷകളാണ് സംസാരിക്കപ്പെടുന്നത്. അവയിൽ പ്രധാന ഭാഷകൾ ചുവടെ കൊടുത്തവയാണ്.

ദക്ഷിണേഷ്യയിൽ സംസാരിക്കപ്പെടുന്ന ദ്രാവിഡ ഭാഷകളിൽ ഭൂരിഭാഗവും തെക്കേ ഇന്ത്യയിലാണ്. അവയിൽ പ്രധാന ഭാഷകൾ ചുവടെ കൊടുത്തവയാണ്


</doc>
<doc id="326262" url="https://ml.wikipedia.org/wiki?curid=326262" title="ഹിജ്റത്ത് പ്രസ്ഥാനം">
ഹിജ്റത്ത് പ്രസ്ഥാനം

ഇന്ത്യയിലെ സ്വാതന്ത്ര്യ സമരവുമായി ബന്ധപ്പെട്ടുണ്ടായ മുന്നേറ്റങ്ങളുടെ ഭാഗമാണ് ഹിജ്റത്ത് 1920 -കളുടെ തുടക്കത്തിൽ ബ്രിട്ടീഷ് ഭരണാധികാരികൾ രാജ്യത്തെ മുസ്ലീംങ്ങൾക്കെതിരായി വ്യാപകമായ ക്രൂരതകളും പീഡനങ്ങളും അഴിച്ചുവിട്ടു. ഇതേത്തുടർന്ന് മുസ്ലീം നേതാക്കളും പുരോഹിതന്മാരും ബ്രിട്ടീഷ് ഇന്ത്യയെ സുരക്ഷിതമല്ലാത്ത സ്ഥലമായി (Darul Harab) പ്രഖ്യാപിക്കുകയും സമീപമുളള സുരക്ഷിത സ്ഥലങ്ങളിലേക്ക് (Darul Islam) പലായനം ചെയ്യാൻ മുസ്ലീങ്ങളെ ആഹ്വാനം ചെയ്യുകയും ചെയ്തു. ആയിരക്കണക്കിന് പേർ ഇന്ത്യയിൽ നിന്നും പലായനം ചെയ്ത് അഫ്ഗാനിസ്ഥാൻ, തുർക്കി, താഷ്കെന്റ് തുടങ്ങിയ ഇടങ്ങളിൽ എത്തിപ്പെട്ടു. അവർ‍ അവിടങ്ങളിൽ നിന്നുകൊണ്ടും ബ്രിട്ടീഷ് ഗവൺമെന്റിനെതിരായ പ്രവർത്തനങ്ങൾ തുടർന്നു. ഇവർ മുഹാജിർ എന്നറിയപ്പെട്ടു. ദേശീയ സ്വാതന്ത്ര്യത്തിനായി ഇന്ത്യയ്ക്ക് പുറത്ത് സംഘടിപ്പിക്കപ്പെട്ട പോരാട്ടങ്ങളിൽ പ്രധാന പങ്ക് വഹിക്കുവാൻ ഇവർക്ക് കഴിഞ്ഞു. ഈ പലായനങ്ങളിലെ ദുരിതങ്ങളിൽ പെട്ട് ആയിരക്കണക്കിനുപേർക്ക് ജീവനും സ്വത്തുവകകളും നഷ്ടപ്പെടുകയുണ്ടായി. മുഹാജിർമാരിൽ ഒരു വിഭാഗം റഷ്യയിലേക്ക് പലായനം ചെയ്യുകയും താഷ്കെന്റിലെ കിഴക്കൻ രാജ്യങ്ങളിലെ തൊഴിലാളികൾക്കായുള്ള സർവ്വകലാശാലയിൽ ചേർന്ന് പഠനം നടത്തുകയും ഇന്ത്യയിലെ കമ്മ്യൂണിസ്റ്റ് പ്രസ്ഥാനത്തിന്റെ വളർച്ചയുടെ ഭാഗമാകുകുയും ചെയ്തു. 


</doc>
<doc id="326264" url="https://ml.wikipedia.org/wiki?curid=326264" title="ചാൾസ് കോം">
ചാൾസ് കോം

ലെബനീസ് എഴുത്തുകാരനും, വ്യവസായിയും സാമൂഹ്യപ്രവർത്തകനുമായിരുന്നു ചാൾസ് കോം (1894-1963). ലെബനോന്റെ സ്വാതന്ത്ര്യസമരത്തിനു നേതൃത്വം നൽകിയ ഫൊനീഷ്യനിസം എന്ന മുന്നേറ്റത്തിനും തുടക്കും കുറിച്ചത് ചാൾസിന്റെ നേതൃത്വത്തിലാണ്. ശിഥിലമായി കിടന്നിരുന്ന ലെബനീസ് സമൂഹത്തെ, സ്വാതന്ത്ര്യം എന്ന ലക്ഷ്യത്തിനുവേണ്ടി ഒരുമിപ്പിക്കാൻ ചാൾസ് മുൻകൈയ്യെടുത്തു. 1934 ലെ എഡ്ഗാർ അലൻ പോ പുരസ്കാരങ്ങളുൾപ്പടെ, നിരവധി ബഹുമതികൾ അദ്ദേഹത്തിന് വിവിധ മേഖലകളിലായി ലഭിച്ചിട്ടുണ്ട്.

ചാൾസിന്റെ കാലഘട്ടത്തിൽ എഴുത്തുകാർ അറബി ഭാഷ തങ്ങളുടെ മാധ്യമമായി സ്വീകരിച്ചപ്പോൾ, ചാൾസിന്റെ കൃതികളെല്ലാം തന്നെ അദ്ദേഹം രചിച്ചിരുന്നത് ഫ്രഞ്ച് ഭാഷയിലായിരുന്നു. 1919 ൽ ചാൾസ് ലാറെവ്യൂഫെനിസ്യൻ എന്നൊരു പ്രസിദ്ധീകരണം തുടങ്ങി. ഖലീൽ ജിബ്രാനെ പോലുള്ള പ്രമുഖർ അതിൽ ലേഖനങ്ങളെഴുതിയിരുന്നു. ഈ പ്രസിദ്ധീകരണം, ലെബനോന്റെ സ്വാതന്ത്ര്യസമര മുന്നേറ്റത്തെ വളരെയധികം സ്വാധീനിച്ചിട്ടുണ്ട്. തങ്ങളുടെ മാതൃരാജ്യമായ ലെബനനെ എങ്ങനെ സ്നേഹിക്കാമെന്നും, അതിനു നേർക്കുള്ള ആക്രമണങ്ങളെ അനിയന്ത്രിതമായ ആവേശത്തോടുകൂടി പ്രതിരോധിച്ചുകൊണ്ട്, ഒരു പുതിയ ലെബനോൻ എങ്ങനെ പടുത്തുയർത്താമെന്നും ചാൾസ് ലെബനീസ് സമൂഹത്തെ പഠിപ്പിച്ചു. ജനങ്ങൾക്കിടയിൽ ഏറ്റവും സ്വാധീനമുള്ള അറബ് എഴുത്തുകാരിൽ ഒരാൾ കൂടിയായിരുന്നു ചാൾസ് കോം. ചാൾസിന്റെ സേക്രഡ് മൗണ്ടൻ എന്ന കൃതിക്ക് ലെ കവിതക്കുള്ള എഡ്ഗാർ അലൻ പോ അന്താരാഷ്ട്ര പുരസ്കാരം ലഭിക്കുകയുണ്ടായി.

പ്രശസ്ത എഴുത്തുകാരനായിരുന്ന ഖലീൽ ജിബ്രാന്റെ ഗുരുവും, മാർഗ്ഗദർശിയുമായിരുന്നു ചാൾസിന്റെ പിതാവ്, ദൗദ് കോം. ജിബ്രാന്റെ കാവ്യോപന്യാസസമാഹാരമായ പ്രവാചകൻ, ഫ്രഞ്ചിലേക്ക് മൊഴിമാറ്റം നടത്തിയത് ഇദ്ദേഹമായിരുന്നു.

പതിനെട്ടാം വയസ്സിൽ ബിരുദം പൂർത്തിയാക്കിയതിനു ശേഷം, ചാൾസ് വ്യവസായ മോഹവുമായി അമേരിക്കയിലേക്കു പോയി. ന്യൂയോർക്കിൽ വാൾസ്ട്രീറ്റിൽ കയറ്റുമതി, ഇറക്കുമതി വ്യാപാരം തുടങ്ങുവാനായി ചാൾസ് ഒരു ഓഫീസ് തുടങ്ങി. അക്കാലത്തെ ഏക വാഹന നിർമ്മാതാവായിരുന്ന ഹെൻറി ഫോഡുമായി ബന്ധം സ്ഥാപിച്ച് ഫോ‍ഡിന്റെ ഒരു ഏജൻസി നേടിയെടുക്കാൻ ചാൾസിനു കഴിഞ്ഞു. ആരേയും വശീകരിക്കുന്ന ഒരു വ്യക്തിത്വത്തിനുടമയായിരുന്നു ചാൾസെന്ന് അദ്ദേഹത്തിന്റെ വാണിജ്യ പങ്കാളി ഓർമ്മിക്കുന്നു. അതുപോലെ അമേരിക്കയിലെ അന്നത്തെ പ്രമുഖ കമ്പനികളുടെ പശ്ചിമേഷ്യൻ വ്യാപാരാനുമതി ചാൾസ് നേടിയെടുത്തു. ചാൾസ് കോം & കമ്പനി എന്ന ചാൾസിന്റെ കമ്പനി പശ്ചിമേഷ്യയിലെ പ്രമുഖ സ്ഥാപനമായി വളർന്നു. ആയിരക്കണക്കിനു, തൊഴിലാളികൾ അദ്ദേഹത്തിന്റെ കമ്പനിയിൽ ജോലി ചെയ്തിരുന്നു.


</doc>
<doc id="326269" url="https://ml.wikipedia.org/wiki?curid=326269" title="ടോസ്റ്റ് മാസ്റ്റേഴ്സ് ഇന്റർനാഷനൽ">
ടോസ്റ്റ് മാസ്റ്റേഴ്സ് ഇന്റർനാഷനൽ

വ്യക്തികളുടെ നേതൃത്വ പാടവവും, ആശയവിനിമയവും, പ്രസംഗപരിചയവും മെച്ചപ്പെടുത്തുന്നതിനുപകരിക്കുന്നവിധം ലോകമെമ്പാടും ശാഖകൾ (ക്ലബ്ബുകൾ) രൂപവത്കരിച്ച് ലാഭേച്ഛയില്ലാതെ പ്രവർത്തിക്കുന്ന സംഘടനയാണ് ടോസ്റ്റ് മാസ്റ്റേഴ്സ് ഇന്റർനാഷണൽ. ആശയവിനിമയം, നേതൃത്വപാടവം തുടങ്ങിയ വിഷയങ്ങളടിസ്ഥാനപ്പെടുത്തിയുള്ള വിദ്യാഭ്യാസ പദ്ധതികളിലൂടെ അംഗങ്ങളുടെ വിവിധ കഴിവുകൾ വികസിപ്പിക്കുവാൻ ടോസ്റ്റ് മാസ്റ്റേഴ്സ് ക്ലബ്ബുകൾക്ക് കഴിയുന്നു. ഒരു ഏക ക്ലബ്ബായ സ്മേഡ്‍ലി ചാപ്പ്റ്റർ വൺ ക്ലബ്ബിൽനിന്നാണ് ഈ സംഘടന വളർന്നത്, അത് ആദ്യത്തെ ടോസ്റ്റാസ്റ്റേഴ്സ് ക്ലബ് ആയി മാറി. റാൽഫ് സി. സ്മെഡ്‍ലി 1924 ഒക്ടോബർ 22 ന് അമേരിക്കയിലെ കാലിഫോർണിയയിൽ ആരംഭിച്ചതാണ് ആദ്യത്തെ ടോസ്റ്റ് മാസ്റ്റേഴ്സ് ക്ലബ്ബ്. ചരിത്രത്തിലുടനീളം, ടോസ്റ്റ് മാസ്റ്റേഴ്സ് നാലു ദശലക്ഷം ജനങ്ങൾക്ക് സേവനം നൽകിയിട്ടുണ്ട്. ഇന്ന് 141 രാജ്യങ്ങളിൽ നിന്നുള്ള 352,000 അംഗങ്ങളുമായി 16,400 അംഗ ക്ലബ്ബുകളുള്ള സംഘടനയായി ഇത് വളർന്നു കഴിഞ്ഞു.


</doc>
<doc id="326270" url="https://ml.wikipedia.org/wiki?curid=326270" title="ടോം ലാതം">
ടോം ലാതം

ന്യൂസിലൻഡിനുവേണ്ടി അന്താരാഷ്ട്ര ക്രിക്കറ്റിൽ കളിക്കുന്ന താരമാണ് തോമസ് വില്യം മാക്സ്വെൽ ലാതം എന്ന ടോം ലാതം(ജനനം:ഏപ്രിൽ 2,1992).മുൻ ന്യൂസിലൻഡ് കളിക്കാരൻ റോഡ് ലാതത്തിന്റെ മകനാണ് ടോം ലാതം.2012ൽ സിംബാബ്‌വെയ്ക്കെതിരെ നടന്ന ഏകദിന മൽസരത്തിലൂടെ അന്താരാഷ്ട്ര ക്രിക്കറ്റിൽ അരങ്ങേറിയ ടോം ലാതം 2014ൽ ഇന്ത്യക്കെതിരെയായിരുന്നു ആദ്യമായി ടെസ്റ്റ് മൽസരം കളിച്ചത്.ഒരു ഇടംകൈയൻ ഓപ്പണിങ് ബാറ്റ്സ്മാനാണ് അദ്ദേഹം.2014ൽ ദുബായിൽ വെച്ച് നടന്ന ടെസ്റ്റ് മൽസരത്തിൽ പാകിസ്താനെതിരെ നേടിയ 137 റൺസാണ് ടെസ്റ്റ് ക്രിക്കറ്റിലെ അദ്ദേഹത്തിന്റെ ഏറ്റവും ഉയർന്ന സ്കോർ.ആഭ്യന്തരക്രിക്കറ്റിൽ കാന്റർബറി ടീമിനുവേണ്ടിയാണ് ലാതം കളിക്കുന്നത്.



</doc>
<doc id="326271" url="https://ml.wikipedia.org/wiki?curid=326271" title="കൊമ്പൻ ക‌‌‌ടുവ">
കൊമ്പൻ ക‌‌‌ടുവ

കൊമ്പൻ ക‌‌‌ടുവ പശ്ചിമഘട്ടത്തിൽ കാണപ്പെടുന്ന അപൂർവ്വ ഇനത്തിൽ പെടുന്ന ഒരിനം തുമ്പിയാണ്. നിത്യ ഹരിത വനങ്ങളിലെ നീർച്ചാലുകളിലും പാറക്കെട്ടുകൾ നിറഞ്ഞ നീർച്ചാലുകളിലും ആണ് സാധാരണയായി ഇവയെ കാണുവാൻ സാധിക്കുക. ഉദരത്തിലെ മഞ്ഞ വളയവും ചൂണ്ടക്കൊളുത്തു പോലുള്ള ചെറു വാലുകളും ഇവയുടെ പ്രത്യേകതയാണ്. പച്ചകലർന്ന മഞ്ഞ നിറത്തോടു കൂടിയ തലയുടെ മുൻഭാഗവും, ഇരുണ്ട പച്ച നിറത്തോടു കൂടിയ കണ്ണുകളുമാണ് ഇവയ്ക്കുള്ളത്. കറുത്ത നിറമുള്ള ഉരസ്സിൽ മഞ്ഞ നിറത്തിലുള്ള വരകളുണ്ട്. ഉദരത്തിന്റെ ഏഴാം ഖണ്ഡത്തിൽ വലിയ മഞ്ഞ വളയവുമുണ്ട്. 

മഴ കഴിഞ്ഞ് അടുത്ത മാസങ്ങളിൽ ഈ തുമ്പിയെ കൂട്ടമായി കാണുവാൻ കഴിയും. ആൺതുമ്പികളും പെൺ തുമ്പികളും കാഴ്ചയിൽ ഒരുപോലെയാണിരിക്കുന്നത്. നനവുള്ള പ്രദേശങ്ങളിലെ ചെറു ചെടികളിലാണ് സാധാരണയായി ഇവ ഇരിക്കാറുള്ളത്.



</doc>
<doc id="326272" url="https://ml.wikipedia.org/wiki?curid=326272" title="കിങ്സ്റ്റൺ">
കിങ്സ്റ്റൺ

ജമൈക്കയുടെ തലസ്ഥാനമാണ് കിങ്സ്റ്റൺ.ജമൈക്കൻ ദ്വീപിന്റെ തെക്കുകിഴക്കൻ തീരത്തായാണ് കിങ്സ്റ്റൺ നഗരം നിലകൊള്ളുന്നത്.ജമൈക്കയിലെ ഏറ്റവും വലിയ നഗരമാണ് കിങ്സ്റ്റൺ.രാജ്യത്തെ ജനസംഖ്യയുടെ പകുതിയോളം കിങ്സ്റ്റണിൽ താമസിക്കുന്നു.1692ൽ സ്ഥാപിതമായ കിങ്സ്റ്റൺ നഗരം ജമൈക്കയിലെത്തിയ സ്പാനിഷുകാരുടെ കീഴിൽ വളരുകയും ക്രമേണ രാജ്യത്തെ ഏറ്റവും വലിയ വ്യാവസായികകേന്ദ്രവും രാജ്യതലസ്ഥാനവുമായി മാറുകയും ചെയ്തു. ഇന്ന് ആഫ്രിക്കൻ വംശജരാണ് കിങ്സ്റ്റൺ നഗരത്തിലെ ഭൂരിഭാഗവും.1966ലെകോമൺവെൽത്ത് ഗെയിംസിന് കിങ്സ്റ്റൺ ആതിഥേയത്വം വഹിച്ചിട്ടുണ്ട്.2011 ലെ സെൻസസ് അനുസരിച്ച് ഏകദേശം ഒൻപതര ലക്ഷം ആളുകൾ ഈ നഗരത്തിൽ താമസിക്കുന്നു.



</doc>
<doc id="326273" url="https://ml.wikipedia.org/wiki?curid=326273" title="അന്താരാഷ്‌ട്ര പയറുവർഗ്ഗ വർഷം 2016">
അന്താരാഷ്‌ട്ര പയറുവർഗ്ഗ വർഷം 2016

ഐക്യരാഷ്ട്രസഭയുടെ 68 ആം ജനറൽ അസംബ്ലി തീരുമാനപ്രകാരം(A/RES/68/231) 2016 ന്താരാഷ്‌ട്രപയറുവർഗ്ഗ വർഷം(International Year of Pulses-IYP) ആയി ആചരിക്കാൻ തീരുമാനിച്ചിരിക്കുന്നു.

ഐക്യരാഷ്ട്ര സഭ 2016 വർഷത്തെ അന്താരാഷ്ട്ര പയർ വർഷമായി ആചരിക്കുന്നതിന് തീരുമാനിച്ചിരിക്കുന്നു. 2013 ഡിസമ്പർ മാസം 20 നു ചേർന്ന യു എൻ പൊതു സഭയാണ് ഈ തീരുമാനമെടുത്തത്. 
പയർവർഗ വിളകളിൽ നിന്നും ലഭിക്കുന്ന ഉണങ്ങിയ പയർമണികളെയാണ് ഐക്യരാഷ്ട്രസഭ പയർ എന്ന പദം കൊണ്ട് പൊതുവെ വിവക്ഷിച്ചിരിക്കുന്നത്. മനുഷ്യന്റെ ആരോഗ്യ സംരക്ഷണത്തിൽ പയറിനുള്ള മേന്മകളെക്കുറിച്ച് ബോധവത്കരണം നടത്തുക, വിളപരിക്രമണങ്ങളിൽ പയർവർഗ വിളകൾ കൂടുതലായി ഉൾപ്പെടുത്തുക, ഗവേഷണം ഊർജ്ജിതപ്പെടുത്തുക, പയറിന്റെ വിപണനത്തിലെ വെല്ലുവിളികൾ നേരിടാനുള്ള തന്ത്രങ്ങൾക്ക് രൂപം നൽകുക തുടങ്ങിയവയാണ് വർഷാചരണത്തിന്റെ ലക്ഷ്യങ്ങൾ. സുസ്ഥിരമായ ഭാവിക്ക് പോഷകമേന്മയുള്ള വിത്തുകൾ എന്നതാണ് വർഷാചരണത്തിന്റെ മുദ്രാവാക്യം.
മുദ്രാവാക്യം : സുസ്ഥിര ഭാവിക്ക് പോഷകമൂല്യമുള്ള വിത്ത് ("Nutrition Seeds for a Sustainable Future")

വർഷാചരണതിന്റെ ഔദ്യോഗിക ഉദ്ഘാടനം 2015 നവംബർ 10ആ തീയതി റോമിൽവച്ച് നടക്കുകയുണ്ടായി.ചടങ്ങിനോടനുബന്ധിച്ചു നടന്ന വിരുന്ന് പയറുവർഗ്ഗ വിഭവങ്ങളാൽ സമൃദ്ധമായിരുന്നു എന്നത് ശ്രദ്ധേയമായി.തുടർന്നു വന്ന ആഴ്ചകളിൽവടക്കെ അമേരിക്ക, ആഫ്രിക്ക തുടങ്ങിയ ഭൂഖണ്ഡങ്ങളിലെ രാജ്യങ്ങളും ഔപചാരിക ഉദ്ഘാടനം നിർവഹിക്കുകയുണ്ടായി.

ട്വിറ്റർ ഫേസ്ബുക്ക്, ഇൻസ്റ്റാഗ്രാം.യൂട്യൂബ്തുടങ്ങിയ സാമൂഹിക മാധ്യമങ്ങളും ഇതിനായി ഔദ്യോഗികമായി ഉപയോഗച്ചു തുടങ്ങി കഴിഞ്ഞു

സാർവ്വത്രിക ഭക്ഷ്യ സുരക്ഷയും പോഷകീയതയും മുൻ നിർത്തിയുള്ള പ്രവർത്തനങ്ങളുടെ ഭാഗമായി, പയറുവർഗ്ഗങ്ങളുടെ പ്രാധാന്യത്തെക്കുറിച്ച് അവബോധം സൃഷ്ടിക്കുകയെന്നതാണ് വർഷാചരണത്തിന്റെ പ്രധാന ലക്ഷ്യം. പയറുവർഗ്ഗ വിളവർധന, വിളക്രമീകരണം തുടങ്ങിയ വിഷയങ്ങളും ഈ വർഷാചരണ വേളയിൽ ചർച്ചചെയ്യപ്പെടും.

ഐക്യരാഷ്ട്ര സംഘടനയുടെ ഭക്ഷ്യ/കാർഷികകാര്യ ഉപസംഘടനയായ എഫ്.എ.ഒ (food and agriculture organization) ആയിരിക്കും പ്രസ്തുത വർഷാചരണത്തിനു മേൽനോട്ടം വഹിക്കുക. വിവിധ രാജ്യ സർക്കാരുകളുമായും സർക്കാരേതര സന്നദ്ധസംഘടനകളുമായും കൂടിയാലോചനകൾ നടത്തുകയും പ്രവർത്തനങ്ങളെ ഏകോപിപ്പിക്കുകയും ചെയ്യുക എന്നതായിരിക്കും എഫ്.എ.ഒ.യുടെ ദൗത്യം.


</doc>
<doc id="326274" url="https://ml.wikipedia.org/wiki?curid=326274" title="ചക്കക്കുരു വറുത്തത്">
ചക്കക്കുരു വറുത്തത്

വളരെ പ്രാചീനകാലത്ത് തന്നെ കേരളത്തിലങ്ങോളമിങ്ങോളം പ്രചാരത്തിലുണ്ടായിരുന്ന ഒരു പലഹാരമാണ് ചക്കക്കുരു വറുത്തിടിച്ചത്. ചക്കയുടെ വിത്ത്, പച്ചത്തേങ്ങ, ശർക്കര എന്നിവ ഉപയോഗിച്ചാണ് ഈ വിഭവം ഉണ്ടാക്കുന്നത്. ഈ പലഹാരത്തിന് കുഞ്ഞുങ്ങളിലെ ശോധനക്കുറവ് പരിഹരിക്കുവാനാകും. എന്നാൽ ഈ പലഹാരം കഴിക്കുന്ന പലരിലും കഴിച് മണിക്കൂറുകൾക്കകം കീഴ്വായു പ്രശ്നം കണ്ടു വരുന്നു. വളരെ നിസാരമായി ഉണ്ടാക്കുവാൻ സാധിക്കുന്ന ഈ വിഭവമാണ് പണ്ട് കേരളത്തിൽ പ്രത്യേഗിച്ച് മലബാറിൽ സായാഹ്ന ഭക്ഷണമായി ഉണ്ടാക്കിയിരുന്നത് പോഷ മൂല്യം ഏറിയ ഈ വിഭവം ഉണ്ടാക്കുന്നത് താഴെ പറയും വിധമാണ് ആവശ്യമുള്ള സാധനങ്ങൾ: ചക്കക്കുരു, പച്ചത്തേങ്ങ, ശർക്കര. ഉണ്ടാക്കുന്ന വിധം: ചക്കക്കുരു വറുത്ത് തൊലി കളഞ്ഞ് ചിരവിയ പച്ചത്തേങ്ങ ശർക്കര എന്നിവ ചേർത്ത് ഉരലിലിട്ടിടിക്കുക. എന്നിട്ട് കഴിക്കുക.


</doc>
<doc id="326278" url="https://ml.wikipedia.org/wiki?curid=326278" title="കെ.വി. തിരുമലേശ്">
കെ.വി. തിരുമലേശ്

കന്നഡ കവിയും ഭാഷാ ശാസ്ത്രജ്ഞനുമാണ് കെ.വി. തിരുമലേശ്(ജനനം : 1940). 'അക്ഷയ കാവ്യ' എന്ന കവിതാ സമാഹാരത്തിന് 2015 ൽ കേന്ദ്ര സാഹിത്യ അക്കാദമി പുരസ്കാരത്തിന് അർഹനായി.

കാസർഗോഡ് സ്വദേശിയാണ്. ഇംഗ്ലീഷിൽ ബിരുദാനന്ദര ബിരുദവും ഭാഷാശാസ്ത്രത്തിൽ പി.എച്ച്.ഡിയും നേടി. ഹൈദരാബാദിലെ സെൻട്രൽ ഇൻസ്റ്റിറ്റ്യൂട്ട് ഓഫ് ഇംഗ്ലീഷിലെ പ്രൊഫസറാണ്. എസ്രാ പൗണ്ടിന്റെയും വാലസ് സ്റ്റീവൻസിന്റെയും നിരവധി കൃതികൾ കന്നഡയിലേക്കു പരിഭാഷപ്പെടുത്തിയിട്ടുണ്ട്. അഞ്ചോളം കാവ്യ സമാഹാരങ്ങൾ പ്രസിദ്ധീകരിച്ചിട്ടുണ്ട്. ഇദ്ദേഹത്തിന്റെ തലക്കെട്ടുകളില്ലാത്ത കവിതകളുടെ സമാഹാരമാണ് അക്ഷയകാവ്യ. 


</doc>
<doc id="326283" url="https://ml.wikipedia.org/wiki?curid=326283" title="ഇരകൾ">
ഇരകൾ

1985ൽ പുറത്തിറങ്ങിയ ഒരു മലയാള മനഃശാസ്ത്ര ത്രില്ലർ ചലച്ചിത്രമാണ് ഇരകൾ. കെ.ജി. ജോർജ്ജ് തിരക്കഥയെഴുതി സംവിധാനം ചെയ്ത ഈ ചിത്രം നിർമ്മിച്ചത് അന്നത്തെ പ്രമുഖ നടനായിരുന്ന സുകുമാരനായിരുന്നു. ഹിംസയുടെ മനഃശാസ്ത്രത്തെ ആഴത്തിൽ പ്രതിഫലിപ്പിച്ച ചിത്രത്തിലെ പ്രധാന കഥാപാത്രത്തെ അവതരിപ്പിച്ചത് ഗണേഷ് കുമാറായിരുന്നു.

സാമ്പത്തിക വിജയം നേടിയില്ലെങ്കിലും ചിത്രം മികച്ച നിരൂപക പ്രശംസ നേടി. ആ വർഷത്തെ രണ്ടു സംസ്ഥാന അവാർഡുകളും ചിത്രം നേടി.


മികച്ച രണ്ടാമത്തെ ചിത്രത്തിനും മികച്ച കഥക്കുമുള്ള കേരള സംസ്ഥാന ചലച്ചിത്ര അവാർഡുകൾ ഇരകൾ നേടി. ദേശീയ ചലച്ചിത്ര അവാർഡിനുള്ള അവസാനവട്ട ചുരുക്കപ്പട്ടികയിൽ ഈ ചിത്രത്തിലെ അഭിനയത്തിനു തിലകൻ ഇടം നേടിയിരുന്നു.


</doc>
<doc id="326288" url="https://ml.wikipedia.org/wiki?curid=326288" title="തവിടൻ ചേരാചിറകൻ തുമ്പി">
തവിടൻ ചേരാചിറകൻ തുമ്പി

ചേരാചിറകൻ കുടുംബത്തിൽ ഉള്ള ഒരു സൂചിത്തുമ്പിയാണ് തവിടൻ ചേരാചിറകൻ . 

പേര് സൂചിപ്പിക്കുന്നതുപോലെ തവിട്ട് നിറമാണുള്ളത്. മെലിഞ്ഞ ഉരസ്സിനു മുകളിലുള്ള നേർത്ത ക‌ടും തവിട്ടു നിറമുള്ള വരകൾ പച്ചവരയൻ ചേരാച്ചിറകൻ തുമ്പിയിൽ നിന്നും ഇവയെ വേർതിരിച്ചറിയാൻ സഹായിക്കുന്നു. തുറസ്സായ സ്ഥലങ്ങളിലും പുൽമേടുകളിലുമാണ്സാധാരണ ഇവയെ കാണുക. വരണ്ട പ്രദേശങ്ങൾ ഇഷ്ടപ്പെടുന്ന ഈ തുമ്പിയെ തെക്കൻ കേരളത്തിലാണ് കണ്ടെത്തിയീട്ടുള്ളത്. മഴ കഴിഞ്ഞുള്ള മാസങ്ങളിൽ ഈ തുമ്പികളെ ധാരാളമായി കാണുവാൻ സാധിക്കും. ശരീരത്തിന് പരിസരവുമായി ഇണങ്ങുന്ന നിറമായതിനാൽ ഇവയെ കണ്ടെത്തുവാൻ പ്രയാസമാണ്. നിശ്ചലമായ ജലാശയങ്ങളിലെ പുല്ലുകളിലും ചെടികളിലുമാണ് മുട്ട ഇടുന്നത്. ആൺ പെൺ തുമ്പികൾ കാഴ്ചയിൽ ഒരുപോലെയാണിരിക്കുന്നത്.



</doc>
<doc id="326290" url="https://ml.wikipedia.org/wiki?curid=326290" title="കേരളത്തിലെ തുമ്പികളുടെ പട്ടിക">
കേരളത്തിലെ തുമ്പികളുടെ പട്ടിക

രണ്ട് ജോടി സുതാര്യമായ ചിറകുകളും സങ്കീർണ്ണമായ കണ്ണുകളോടും നീണ്ട ശരീരത്തോടും കൂടിയ പറക്കാൻ കഴിയുന്ന ഒരു ജലജന്യ ഷഡ്പദമാണ് തുമ്പി. തുമ്പിവർഗ്ഗത്തെ വീണ്ടും സൂചിത്തുമ്പികൾ (Zygoptera), കല്ലൻ തുമ്പികൾ (Anisoptera), അനിസോസൈഗോപ്‌റ്ററ (Anisozygoptera) എന്നിങ്ങനെ മൂന്നായി തരം തിരിച്ചിട്ടുണ്ട്. 

ഇതും കാണുക: കേരളത്തിലെ തുമ്പികളുടെ ശാസ്ത്രീയ വർഗ്ഗീകരണം ആധാരമാക്കിയുള്ള പട്ടിക


</doc>
<doc id="326306" url="https://ml.wikipedia.org/wiki?curid=326306" title="ദി മാൻ ഫ്രം എർത്ത്">
ദി മാൻ ഫ്രം എർത്ത്

2007 ൽ പുറത്തിറങ്ങിയ അമേരിക്കൻ സിനിമയാണ് ദി മാൻ ഫ്രം എർത്ത്. ഈ സിനിമ ഡ്രാമ, ശാസ്ത്രകല്പിത കഥ എന്നീ വിഭാഗങ്ങളിൽ പെടുന്നു. ഇത് എഴുതിയത് ജെറോം ബിക്സ്ബൈയും സംവിധാനം ചെയ്തത് റിച്ചാർഡ് ഷെങ്ക്മാനും ആണ്. ഇന്റർനെറ്റ് അധിഷ്ഠിത പീർ-റ്റു-പീർ നെറ്റ് വർക്കുകളിലൂടെ വിതരണം ചെയ്യപ്പെട്ടതിലൂടെ ഈ സിനിമ വളരെയധികം ജനകീയമാവുകയുണ്ടായി.



</doc>
<doc id="326307" url="https://ml.wikipedia.org/wiki?curid=326307" title="ആനന്ദരാമായണം">
ആനന്ദരാമായണം

ഒരു സംസ്കൃത കൃതി. പേരുസൂചിപ്പിക്കുന്നതുപോലെ രാമകഥയാണ് ഇതിലെ പ്രതിപാദ്യം. ഇതു കേൾക്കുന്ന മാത്രയിൽ ശ്രോതാവിന്റെ ഹൃദയം ആനന്ദാതിരേകത്താൽ നിറയുമെന്നതിനാലാണത്രെ ഈ രാമകഥയ്ക്ക് ആനന്ദരാമായണം എന്നു പേരു വന്നത്. വാല്മീകിയാണ് രചയിതാവെന്ന് ഗ്രന്ഥത്തിൽ പലയിടത്തും സൂചിപ്പിക്കുന്നുണ്ടെങ്കിലും അത് ശരിയല്ലെന്നാണ് പൊതുവിൽ വിശ്വസിക്കപ്പെടുന്നത്. ഇതുവരെയും ഗ്രന്ഥകർത്താവിനെപ്പറ്റിയുള്ള സംശയരഹിതമായ സൂചനലഭിച്ചിട്ടില്ല.

വാല്മീകിരാമായണവുമായി ആനന്ദരാമായണത്തിന് പ്രകടമായി കുറേ വ്യത്യാസങ്ങളുണ്ട്. വാല്മീകിരാമായണത്തിന് ആറുകാണ്ഡമാണെങ്കിൽ ആനന്ദരാമായണത്തിൽ ഓൻപതു കാണ്ഡങ്ങളുണ്ട്. സാരകാണ്ഡം, യാത്രാകാണ്ഡം, യാഗകാണ്ഡം, വിലാസകാണ്ഡം, ജന്മകാണ്ഡം, വിവാഹകാണ്ഡം, രാജ്യകാണ്ഡം, മനോഹരകാണ്ഡം, പൂർണകാണ്ഡം എന്നിവയാണവ. സാരകാണ്ഡത്തിൽ 13 സർഗങ്ങളും 2530 ശ്ലോകങ്ങളും യാത്രാകാണ്ഡത്തിൽ 9 സർഗങ്ങളും 735 ശ്ലോകങ്ങളും യാഗകാണ്ഡത്തിൽ 9 സർഗങ്ങളും 625 ശ്ലോകങ്ങളും വിലാസകാണ്ഡത്തിൽ 9 സർഗങ്ങളും 678 ശ്ലോകങ്ങളും ജന്മകാണ്ഡത്തിൽ 9 സർഗങ്ങളും 802 ശ്ലോകങ്ങളും വിവാഹകാണ്ഡത്തിൽ 9 സർഗങ്ങളും 583 ശ്ലോകങ്ങളും രാജ്യകാണ്ഡത്തിൽ 24 സർഗങ്ങളും 2622 ശ്ലോകങ്ങളും മനോഹരകാണ്ഡത്തിൽ 18 സർഗങ്ങളും 3100 ശ്ലോകങ്ങളും പൂർവകാണ്ഡത്തിൽ 9 സർഗങ്ങളും 577 ശ്ലോകങ്ങളും - ഇങ്ങനെ 109 സർഗങ്ങളിലായി ആകെ 12252 ശ്ലോകങ്ങളാണ് ഇതിലുള്ളത്.

ഗ്രന്ഥ വിഭജനത്തിലും ശ്ലോകസംഖ്യയിലും മാത്രമല്ല, ഗ്രന്ഥത്തിന്റെ തുടക്കത്തിലും കഥാംശത്തിലും വ്യത്യാസങ്ങൾ പ്രകടമാണ്. ആന്ദരാമായണത്തിൽ കൗസല്യയുടെ വിവാഹാലോചനയോടെയാണ് കഥാരംഭം. ആദികാവ്യത്തിൽലാകട്ടെ ദശരഥന്റെ പുത്രകാമേഷ്ടിയോടെയും. ദശരഥന്റെ ദ്വിതീയ പത്നിയായ കൈകേയിയെ ആനന്ദരാമായണകാരൻ തൃതീയ പത്നിയായാണ് അവതരിപ്പിക്കുന്നത്. പുത്രകാമേഷ്ടി യാഗത്തിൽ ഉയർന്നു വന്ന പായസത്തിന്റെ രണ്ടുഭാഗം സുമിത്ര ഭക്ഷിച്ചെന്ന് വാല്മീകി പറയുമ്പോൾ, പായസത്തിന്റെ രണ്ടുഭാഗവും ഭക്ഷിച്ചത് കൈകേയിയാണ്. അതിനാൽ ഇരട്ടക്കുട്ടികൾ ഉണ്ടായതു കൈകേയിക്കാണെന്നും ഭരതൻ ലക്ഷ്മണന്റെ അനുജനാണെന്നും ആനന്ദരാമായണകാരൻ പറയുന്നു. രാവണനെ അസാധാരണ മഹത്ത്വമുള്ള വ്യക്തിയായിട്ടാണ് ഇതിൽ ചിത്രീകരിച്ചിട്ടുള്ളത്. സീതാ വിവാഹവേളയിൽ രാവണൻ പങ്കെടുത്തതായി ആനന്ദരാമായണം പ്രതിപാദിക്കുന്നു.

ഇത്തരം സുപ്രധാനമായ വ്യതിയാനങ്ങൾക്കുപുറമെ, രാമായണത്തിൽ ചുരുക്കി പ്രതിപാദിച്ചിട്ടുള്ള കാര്യങ്ങൾ പലതും ആനന്ദരാമായണത്തിൽ വളരെ വിസ്തരിച്ച് പ്രതിപാദിക്കുന്നുണ്ട്. ദശരഥൻ ഭാര്യയ്ക്കുകൊടുത്ത രണ്ടു വരങ്ങൾ, രാമേശ്വരം പ്രതിഷ്ഠ, ദശരഥനെ വൈശ്യമഹർഷി ശപിച്ചത് തുടങ്ങിയ ഭാഗങ്ങൾ ഉദാഹരണം.


</doc>
<doc id="326308" url="https://ml.wikipedia.org/wiki?curid=326308" title="ശക്തിയേറിയ ഇലക്ട്രോലൈറ്റ്">
ശക്തിയേറിയ ഇലക്ട്രോലൈറ്റ്

ശക്തിയേറിയ ഇലക്ട്രോലൈറ്റ് എന്നത് ഒരു ലായനിയിൽ പൂർണ്ണമായോ അല്ലെങ്കിൽ എതാണ്ട് പൂർണ്ണമായോ അയണീകരിക്കുകയോ വിഘടിക്കുകയോ ചെയ്യുന്ന ലായകം ആകുന്നു. 

മൗലികമായി ഒരു ശക്തിയേറിയ ഇലക്ട്രോലൈറ്റ്, ഒരു ജലീയ ലായനിയിൽ ഉള്ള നല്ല ഒരു വിദ്യുത്ചാലകമായ ഒരു രാസവസ്തുവാകുന്നു. 
ഒരു ലായനിയിലുള്ള അയോണുകളുടെ സ്വഭാവങ്ങൾ കൂടുതൽ മനസ്സിലാക്കാനായി ആദ്യം കൊടുത്ത നിർവ്വചനത്തേക്കാൾ ഇപ്പോഴത്തെ നിർവ്വചനമാണ് ഉപയോഗിക്കുന്നത്. 

ഒരേ താപനിലയിൽ ശുദ്ധജലത്തേക്കാൾ കുറഞ്ഞ വേപ്പർ പ്രഷർ മാത്രമേ ഈ ഗാഢത കൂടിയ ശക്തിയേറിയ ഇലക്ട്രോലൈറ്റിനുള്ളൂ. ശക്തിയേറിയ അമ്ലങ്ങൾ, ക്ഷാരങ്ങൾ, ആമ്ലങ്ങളോ ബേസുകളോ അല്ലാത്ത ലേയത്വമുള്ള ലവണങ്ങൾ എന്നിവ ശക്തികൂടിയ ഇലക്ട്രോലൈറ്റ് ആകുന്നു.
ശക്തിയേറിയ ഇലക്ട്രോലൈറ്റുകളിൽ പ്രതിപ്രവർത്തനം പൂർണ്ണമായും ഒരു ദിശയിലാണ് നടക്കുന്നത് എന്നു കാണിക്കാൻ ഒരു ഏകദിശാപ്രതിപ്രവർത്തനത്തെ സൂചിപ്പിക്കുന്ന ഏകഅസ്ത്രം ഉപയോഗിക്കുന്നു. ഇതിനു വിപരീതമായി ദുർബ്ബല ഇലക്ട്രോലൈറ്റുകളുടെ വിഘടനം significant quantities കളിൽ അയോണീകരണവും പുനർബന്ധനവുമാണ്. 

ശക്തിയേറിയ ഇലക്ട്രോലൈറ്റുകൾ ഉരുകിയ അവസ്ഥയിലും ജലം ചേർത്ത ലായനികളിലും മാത്രമേ വൈദ്യുതി കടത്തിവിടുന്നുള്ളൂ. ശക്തിയേറിയ ഇലക്ട്രോലൈറ്റുകൾ മുഴുവനായും അയോണുകളായി മാറുന്നു.

ഗാൽവാനിക്ക് സെല്ലിൽ ഇലക്ട്രോലൈറ്റുകളുടെ ശക്തി കൂടുന്നതിനനുസരിച്ച് ഉൽപ്പാദിപ്പിക്കപ്പെടുന്ന വോൾട്ടേജും കൂടുന്നു.

ശക്തികൂടിയ ആമ്ലങ്ങൾ

ശക്തികൂടിയ ക്ഷാരങ്ങൾ

Salts



</doc>
<doc id="326309" url="https://ml.wikipedia.org/wiki?curid=326309" title="ചെക്ക്‌ എയർലൈൻസ്">
ചെക്ക്‌ എയർലൈൻസ്

ചെക്ക് റിപബ്ലിക്കിൻറെ ദേശീയ എയർലൈനാണ് സിഎസ്എ ചെക്ക് എയർലൈൻസ്. എയർലൈൻസിൻറെ ഹെഡ് ഓഫിസ്‌ സ്ഥിതിചെയ്യുന്നത് പ്രേഗിലെ റുസീനിനെ വക്ലാവ് ഹവേൽ എയർപോർട്ടിലാണ്. ജെറ്റ് എയർലൈനർ സർവീസുകൾ ആരംഭിച്ച ലോകത്തിലേ രണ്ടാമത്തെ എയർലൈനാണ് ചെക്ക് എയർലൈൻസ് (1957-ൽ ടിയു-104 വിമാനങ്ങൾ ഉപയോഗിച്ച്). മാത്രമല്ല, സ്ഥിരം ജെറ്റ്-ഒൺലി റൂട്ടുകൾ ആരംഭിച്ച ആദ്യ എയർലൈനും ചെക്ക് എയർലൈൻസ് ആണ് (പ്രേഗിനും മോസ്കോയ്ക്കും ഇടയിൽ). ഇന്ന് ചെക്ക് എയർലൈൻസ് ഷെഡ്യൂൾഡ്, ചാർട്ടർ, കാർഗോ സർവീസുകൾ നടത്തുന്നു.

ചെക്ക്‌ എയർലൈൻസ് സ്കൈടീം അലയൻസ് അംഗമാണ്. ചെക്ക് എയർലൈൻസ് ചെക്ക് എയറോഹോൾഡിംഗ്സ് ഗ്രൂപ്പ് ഓഫ് കാമ്പനീസിൻറെ ഭാഗമാണ്.

1923 ഒക്ടോബർ 6-നു ചെക്കോസ്ലോവാക്യ സ്റ്റേറ്റ് എയർലൈൻസ് എന്നാ പേരിൽ ചെക്കോസ്ലോവാക്യ സർക്കാരാണ് സിഎസ്എ സ്ഥാപിച്ചത്. [3] 23 ദിവസങ്ങൾക്കു അപ്പുറം സിഎസ്എ-യുടെ ആദ്യ വിമാനം പ്രേഗിൽനിന്നും ബ്രാറ്റിസ്ലാവയിലേക്ക് പറന്നു. 1930 വരെ ആഭ്യന്തര റൂട്ടുകളിൽ മാത്രമാണ് സിഎസ്എ സർവീസ് നടത്തിയത്. 1930-ൽ സിഎസ്എ-യുടെ ആദ്യ അന്താരാഷ്ട്ര വിമാനം പ്രേഗ് മുതൽ ബ്രാറ്റിസ്ലാവവരേയും അവിടേനിന്നും സഗ്രേബിലേക്ക് ആയിരുന്നു. 1939-ൽ ചെക്കോസ്ലോവാക്യ മൂന്ന് ഭാഗങ്ങളായി വേർപ്പെട്ടപ്പോൾ എയർലൈൻ അടച്ചുപൂട്ടി.

1948-ൽ കമ്മ്യൂണിസ്റ്റ്‌ പാർട്ടി ചെക്കോസ്ലോവാക്യയിൽ അധികാരത്തിൽ വന്നു, അങ്ങനെ എയർലൈൻ പ്രവർത്തനങ്ങൾ പുനരാരംഭിച്ചു. പിന്നീട് യൂറോപ്പിലേക്കും മിഡിൽ ഈസ്റ്റിലേക്കുമുള്ള സർവീസുകൾ റദ്ദാക്കി. പാശ്ചാത്യ രാജ്യങ്ങളുമായുള്ള അകൽച്ചയേ തുടർന്നു പാശ്ചാത്യ നിർമിച്ച വിമാനങ്ങളുടെ സ്പെയർ പാർട്ടുകൾ ലഭ്യമല്ലാതായി. പതിയെ എയർലൈനിൻറെ വിമാനങ്ങൾ സോവിയറ്റ് നിർമിത വിമാനങ്ങളായി.

1950-ൽ സിഎസ്എ ആദ്യ ട്രിപ്പിൾ വിമാന റാഞ്ചലിനു ഇരയായി. മൂന്ന് ചെക്കോസ്ലോവാക്യ എയർലൈനറുകൾ മ്യൂനിക്കിനു സമീപം എർഡിംഗിലുള്ള അമേരിക്കൻ എയർബേസിലേക്കു പറന്നു, ഇതു ശീതയുദ്ധത്തെ ഒരു രാത്രികൊണ്ടു ആളികത്തിച്ചു. മാർച്ച്‌ 24-നു രാവിലെ മൂന്ന് ഡഗ്ലസ് ദകോട്ട വിമാനങ്ങൾ പ്രേഗിനു പകരം മ്യൂണിക്കിൽ ഇറങ്ങി. ബ്ര്ണോയിൽനിന്നുമുള്ള ആദ്യ വിമാനം 08:20-നും, മോറാവ്സ്കാ ഒസ്ട്രാവയിൽനിന്നുള്ള രണ്ടാമത്തെ വിമാനം 08:40-നും, ബ്രാറ്റിസ്ലാവയിൽനിന്നുള്ള മൂന്നാമത്തെ വിമാനം 09:20-നും മ്യൂണിക്കിൽ ഇറങ്ങി. മൂന്നിൽ രണ്ടു യാത്രക്കാരും സ്വമേധയ യാത്രചെയ്തവർ അല്ലായിരുന്നു, അവർ പിന്നീട് ചെക്കോസ്ലോവാക്യയിലേക്കു തന്നെ മടങ്ങി. ചെക്കോസ്ലോവാക്യ കമ്മ്യൂണിസ്റ്റ്‌ സർക്കാർ ‘കിഡ്നാപ് ടോ എർഡിംഗ്’ എന്ന പേരിൽ പുസ്തകവും, നാടകവും, സിനിമയും ഇറക്കി. ഇതിൽ തിരിച്ചെത്തിയവരെ നായകരായും മറ്റുള്ളവരെ ചതിയന്മാരായുമാണ് കാണിക്കുന്നത്. ബ്ര്ണോയിൽനിന്നുള്ള വിമാനത്തിൻറെ പൈലറ്റ്‌, മുൻ റോയൽ എയർ ഫോഴ്സ് 311 സ്ക്വാഡ്രൺ പൈലറ്റ്‌, ജോസെഫ് ക്ലെസ്നി ആയിരുന്നു, തലയ്ക്കു നേരെ പിസ്റ്റൾ തോക്ക് ഉണ്ടായിക്കൊണ്ടാണ് ബ്ര്ണോ മുതൽ എർഡിംഗ് വരെ അദ്ദേഹം വിമാനം പറത്തിയത്. 

45 രാജ്യങ്ങളിലെ 89 ലക്ഷ്യസ്ഥാനങ്ങളിലേക്ക് നിലവിൽ ചെക്ക്‌ എയർലൈൻസ് സർവീസ് നടത്തുന്നു. പ്രേഗ് എയർപോർട്ടിൽനിന്നും 32 റൂട്ടുകളിൽ ചെക്ക് എയർലൈൻസ് മാത്രമാണ് സർവീസ് നടത്തുന്നത്, ഇതിൽ ഒസ്ട്രാവയിലേക്കുള്ള പ്രാദേശിക റൂട്ടും ഉൾപ്പെടുന്നു, കൂടാതെ സ്ലോവാക്യയിലെ കോസൈസിലേക്കുള്ള ഫീഡിർ റൂട്ടും. 40 ശതമാനം വിമാനങ്ങളും 30 ശതമാനത്തിൽ കൂടുതൽ കാപാസിറ്റിയും ഈ 32 റൂട്ടുകളിലാണ്.

ചെക്ക് എയർലൈൻസുമായി കോഡ്ഷെയർ ധാരണകളുള്ള എയർലൈനുകൾ ഇവയാണ്: എയറോഫ്ലോട്ട്, എയറോ മെക്സിക്കോ, എയർ ബൾടിക്, എയർ ഫ്രാൻസ്, എയർ മാൾട, അസർബെയ്ജാൻ എയർലൈൻസ്, ബെലവിയ, ബൾഗേറിയ എയർ, ചൈന എയർലൈൻസ്, ചൈന സത്തേൺ എയർലൈൻസ്, ഡെൽറ്റ എയർലൈൻസ്, എൽ അൽ, എത്തിഹാദ് എയർവേസ്, ഫിൻഎയർ, ഐബേരിയ, കെഎൽഎം, കൊറിയൻ എയർ, റോസ്സിയ, സ്മാർട്ട്‌വിങ്ങ്സ്, ട്രാവൽ സർവീസ്, ടരോം, ഉറൽ എയർലൈൻസ്, ഉസ്ബെക്കിസ്ഥാൻ എയർവേസ്, വിയറ്റ്നാം എയർലൈൻസ്. 

ചെക്ക് എയർലൈൻസിൻറെ ഹെഡ് ഓഫീസ് പ്രേഗിലെ റുസീനിനെ, 6-മത്തെ ഡിസ്ട്രിക്റ്റ്, വക്ലാവ് ഹവേൽ എയർപോർട്ടിനു സമീപം എപിസി ബിൽഡിംഗിലാണ്.ഡിസംബർ 30, 2009-ൽ തങ്ങളുടെ ഹെഡ് ഓഫീസ് 607 മില്യൺ സിഎസ്കെ-യ്ക്കു എയർപോർട്ടിനു വിൽക്കും എന്ന് സിഎസ്എ പ്രഖ്യാപിച്ചു.


</doc>
<doc id="326311" url="https://ml.wikipedia.org/wiki?curid=326311" title="തത്ത്വ">
തത്ത്വ

നാഷണൽ ഇൻസ്റ്റിറ്റ്യൂട്ട് ഓഫ് ടെക്നോളജി കാലിക്കറ്റ്‌ന്റെ ആഭിമുഖ്യത്തിൽ വർഷം തോറും നടത്തിവരുന്ന ടെൿ ഫെസ്റ്റിവൽ ആണ് തത്ത്വ.

</doc>
<doc id="326312" url="https://ml.wikipedia.org/wiki?curid=326312" title="ഗസ് ഹാൾ">
ഗസ് ഹാൾ

അമേരിക്കൻ കമ്മ്യൂണിസ്റ്റ് പാർട്ടിയുടെ നേതാവും, അദ്ധ്യക്ഷ്യനുമായിരുന്നു അർവ്വോ കുസ്റ്റാ ഹാൾബർഗ് എന്ന ഗസ് ഹാൾ. നാലുതവണ അമേരിക്കൻ പ്രസിഡന്റ് സ്ഥാനത്തേക്കു് മത്സരിച്ചു. 1910 ഒക്ടോബർ 8 നു് മിലസോട്ടയിലെ ചെറി പട്ടണത്തിൽ ജനിച്ചു, ഒരു കമ്മ്യൂണിസ്റ്റ് പശ്ചാത്തലമുള്ള കുടുംബത്തിലാണു് വളർന്നതു്. ചെറുപ്പത്തിലെ രാഷ്ട്രീയരംഗത്ത് ഇടപെടാൻ തുടങ്ങി 1937 - ൽ ഉരുക്ക് തൊഴിലാളികളുടെ സമരത്തിൽ അണിചേർന്നു. അമേരിക്കയിലെ ചെറുകിട പ്രദേശിക ഉരുക്കു് വ്യവസായ തൊഴിലാളികളെ സംഘടിപ്പിക്കാനായി പ്രവർത്തിച്ചു. രണ്ടാം ചുവപ്പ് ഭീതിയുടെ കാലത്ത് സ്മിത് ആക്ട് പ്രകാരം എട്ടുവർഷം ജയിൽവാസമനുഷ്ഠിച്ചു. ജയിൽ മോചിതനായ ശേഷം നാല്പതു് വർഷക്കാലത്തോളം അമേരിക്കൻ കമ്മ്യൂണിസ്റ്റ് പാർട്ടിയുടെ നേതൃനിരയിൽ പ്രവർത്തിച്ചു. 2000 ഒക്ടോബർ 13 നു് ന്യൂയോർക്കിൽ വെച്ചു് അന്തരിച്ചു,
1910 ഒക്ടോബർ എട്ടിനു മാറ്റ്, സൂസൻ ദമ്പതികളുടെ മകനായാണ് ഗസ് ഹാൾ ജനിച്ചത്. ഫിൻലാന്റിൽ നിന്നുമുള്ള കുടിയേറ്റ കുടുംബമായിരുന്നു ഇത്. തീവ്ര രാഷ്ട്രീയ നിലപാടുകൾ വച്ചുപുലർത്തിയിരുന്നവരായിരുന്നു ഈ ദമ്പതികൾ. അമേരിക്കൻ കമ്മ്യൂണിസ്റ്റ് പാർട്ടിയുടെ ആദ്യകാല പ്രവർത്തകർ കൂടിയായിരുന്നു ഇരുവരും. ഗസ് ഹാൾ ചെറുപ്പം തൊട്ടേ ഏതു കാര്യങ്ങളിലും തന്റേതായ നിലപാടുകൾ സ്വീകരിച്ചിരുന്ന ആളായിരുന്നു. ഇൻഡസ്ട്രിയൽ വർക്കേഴ്സ് ഓഫ് ദ വേൾഡ് എന്ന സംഘടനയിൽ ചേർന്നു പ്രവർത്തിച്ചതിനു മാറ്റിനെ കമ്പനിയിൽ നിന്നും പുറത്താക്കുകയും, ആ കാലഘട്ടത്തിൽ കുടുംബം കടുത്ത ദാരിദ്ര്യം അനുഭവിക്കുകയും ചെയ്തിരുന്നു.


</doc>
<doc id="326315" url="https://ml.wikipedia.org/wiki?curid=326315" title="രാഗം (കോഴിക്കോട് എൻ. ഐ. ടി.യിലെ സാംസ്കാരികോത്സവം)">
രാഗം (കോഴിക്കോട് എൻ. ഐ. ടി.യിലെ സാംസ്കാരികോത്സവം)

കേരളത്തിലെ പ്രമുഖ സാങ്കേതികവിദ്യാഭ്യാസസ്ഥാപനങ്ങളിൽ ഒന്നായ കോഴിക്കോട് നാഷണൽ ഇൻസ്റ്റിറ്റ്യൂട്ട് ഓഫ് ടെൿനോളജിയുടെ അഭിമുഖ്യത്തിൽ വർഷംതോറും നടത്തിവരുന്ന ഒരു സാംസ്കാരികോത്സവമാണു് രാഗം.


</doc>
<doc id="326318" url="https://ml.wikipedia.org/wiki?curid=326318" title="കൗബോയ്">
കൗബോയ്

വടക്കേയമേരിക്കൻ മേച്ചിൽപ്പുറങ്ങളിൽ കുതിരപ്പുറത്തേറി കാലിമേക്കുന്നവരാണ് കൗബോയ് () എന്നറിയപ്പെടുന്നത്. കാലിമേക്കലിനുപുറമേ ഇവരിൽച്ചിലർ മൃഗങ്ങളെ ഉൾപ്പെടുത്തിയ അഭ്യാസങ്ങളിലും ഏർപ്പെടുന്നു.


</doc>
<doc id="326319" url="https://ml.wikipedia.org/wiki?curid=326319" title="മേൽശീലകലാപം">
മേൽശീലകലാപം

19-ാം നൂറ്റാണ്ടിൽ തിരുവിതാംകൂറിലെ ചാന്നാർ സ്ത്രീകൾ മാറുമറക്കുന്നതിനും മേൽമുണ്ടു ധരിക്കുന്നതിനും വേണ്ടി നടത്തിയ സമരത്തെയാണ് മേൽശീലകലാപം (മാറുമറക്കൽ സമരം) എന്നു പറയുന്നത്. മിഷനറിമാരുടെ പ്രവർത്തനഫലമായി വിദ്യാഭ്യാസം ലഭിച്ച് ചാന്നാർ സ്ത്രീകൾക്ക് മാറുമറക്കേണ്ടത് ആവശ്യമാണ് എന്നു തോന്നിത്തുടങ്ങി. തൊട്ടടുത്ത തിരുനൽലിയിലെ സ്ത്രീകൾ ബ്ലൗസുപയോഗിച്ചിരുന്നത് ഇവർക്ക് മറ്റൊരു പ്രേരണയായി. അങ്ങനെ ഇവർ ബ്ലൗസ്സും മേൽമുണ്ടും ഉപയോഗിക്കാൻ തുടങ്ങിയതോടെ സവർണ്ണജാതിക്കാർ അതിനെ എതിർത്തു. ഇത് ഒരു കലാപത്തിലേക്കു നയിച്ചു. 1822ൽ തുടങ്ങിയ കലാപം 1859ൽ തിരുവിതാംകൂർ രാജാവ് മേൽമുണ്ട് ധരിക്കാനുള്ള അവകാശം ചാന്നാർ സ്ത്രീകൾക്ക് അനുവദിച്ചു നൽകുന്നതു വരെ നീണ്ടു.

ഈ സമരത്തിൽ ബ്രിട്ടീഷ് ഭരണാധികാരികളും ക്രിസ്റ്റ്യൻ മിഷനറിമാരും ചാന്നാന്മാരുടെ ഭാഗത്തായിരുന്നു. യഥാർത്ഥത്തിൽ 1812ൽ തന്നെ അന്നത്തെ തിരുവിതാംകൂർ ദിവാനായിരുന്ന കേണൽ മൻറോ കീഴ്ജാതിക്കാർക്ക് കുപ്പായം ധരിക്കാൻ അധികാരമുണ്ട് എന്ന് കല്പന പുറപ്പെടുവിച്ചിരുന്നു. 1822 ആയപ്പോഴേക്കും കുപ്പായം ധരിക്കുന്ന ചാന്നാട്ടികൾക്കെതിരെ നായന്മാർ വ്യാപകമായ അക്രമം അഴിച്ചു വിടാൻ തുടങ്ങി. ഇങ്ങനെ ലഹളകൾ പൊട്ടിപ്പുറപ്പെട്ടു തുടങ്ങിയപ്പോൾ ക്രിസ്ത്യൻ ചാന്നാട്ടികൾ ബ്ലൗസിടാമെന്നും അവർ മേൽമുണ്ട് ധരിച്ചുകൂടെന്നും സർക്കാർ ഉത്തരവു വന്നു. മതംമാറാത്ത ചാന്നാട്ടികൾ ഈ അവകാശം അപ്പോഴും കിട്ടിയില്ല. 1858ൽ ഉണ്ടായ രൂക്ഷമായ കലാപത്തെ തുടർന്ന് മതം മാറാത്ത ചാന്നാട്ടികൾക്കും ഈ അവകാശം അനുവദിച്ചു കിട്ടി. അപ്പോഴും മേൽമുണ്ട് ധരിക്കാനുള്ള അവകാശം കിട്ടുകയുണ്ടായില്ല. എന്നാൽ പിന്നീട് ബ്രിട്ടീഷ് ഭരണാധികാരികളുടെ സമ്മർദ്ദത്തിനു വഴങ്ങി തിരുവിതാംകൂർ സർക്കാർ 1865ൽ വസ്ത്രധാരണത്തിലുണ്ടായിരുന്ന മുഴുവൻ നിയന്ത്രണങ്ങളും നീക്കം ചെയ്തു. അധീശത്വത്തിനെതിരായ കീഴാളജനതയുടെ ആദ്യവിജയങ്ങളിലൊന്നായിരുന്നു ഇത്. ക്രിസ്ത്യൻ-ഹിന്ദു വേർതിരിവുകളോടെ നിന്നിരുന്ന ചാന്നാർ സമുദായക്കാരുടെ ഏകീകരണത്തിനും ഈ സമരം വഴിവെച്ചു.


</doc>
<doc id="326323" url="https://ml.wikipedia.org/wiki?curid=326323" title="ശിവ് നിവാസ് പാലസ്">
ശിവ് നിവാസ് പാലസ്

രാജസ്ഥാനിലെ ഉദൈപൂരിലെ മഹാറാണയുടെ മുൻ വസതിയാണ്‌ ശിവ് നിവാസ് പാലസ്. പിചോള നദിയുടെ തീരത്താണ് ഈ പാലസ് സ്ഥിതിചെയ്യുന്നത്.

തെക്കൻ രാജസ്ഥാനിലെ ഉദയ്‌പൂർ ജില്ലയുടെ ആസ്ഥാനമായ പുരാതനനഗരമാണ് ഉദയ്‌പൂർ.

ഉദയ്പൂർ-ചിത്തോർ റയിൽ പാതയിൽ ബോംബെയിൽനിന്ന് 1,115 കി. മീ. ദൂരെ സമുദ്രനിരപ്പിൽ നിന്ന് 600 മീ. ഉയരത്തിലാണ് ഇതു സ്ഥിതിചെയ്യുന്നത്. നഗരത്തിനെ ചുറ്റി വനപ്രദേശങ്ങളാണ്. പ്രാചീനനഗരം കോട്ടമതിലിനാലും അതിനെ ചുറ്റിയുള്ള അഗാധമായ കിടങ്ങിനാലും സം‌‌രക്ഷിതമായിരുന്നു. കോട്ട ഇന്നും നിലനിന്നുപോരുന്നു. നഗരത്തിലെ ഏറ്റവും ഉയർന്ന ഭാഗത്ത് മഹാറാണാപ്രാസാദം, യുവരാജഗൃഹം, സർദാർ ഭവനം തുടങ്ങി രാജകാലപ്രഭാവം വിളിച്ചോതുന്ന രമ്യഹർമ്മ്യങ്ങളും പ്രസിദ്ധമായ ജഗന്നാഥക്ഷേത്രവും സ്ഥിതിചെയ്യുന്നു. ഇവയുടെ പ്രതിബിംബങ്ങൾ സമീപത്തുള്ള പിച്ചോള തടാകത്തിൽ പ്രതിബിംബിക്കുന്നത് മനോഹരമായ് കാഴ്ച്ചയാണ്. തടാകമധ്യത്ത് യജ്ഞമന്ദിരം, ജലവാസഗൃഹം എന്നിങ്ങനെ രണ്ടു വസ്തുശില്പങ്ങൾ നിർമ്മിക്കപ്പെട്ടിരിക്കുന്നു.

1568-ൽ അക്ബർ ചിത്തോർ പിടിച്ചടക്കിയതിനെ തുടർന്ന് റാണാ ഉദയസിംഹൻ നിർമ്മിച്ച ഗിരി പ്രകാരമാണ് ഇന്നത്തെ ഉദയ്പൂർ ആയിതീർന്നത്. ഇപ്പോൾ വലിപ്പംകൊണ്ട് രാജസ്ഥാനിലെ നാലാമത്തെ നഗരമാണിത്. സ്വർണം, വെള്ളി, ദന്തം എന്നിവകൊണ്ടുള്ള ആഭരണങ്ങൾ, മറ്റ് അലങ്കാര വസ്തുക്കൾ, കസവു വസ്ത്രങ്ങൾ, വാൾ, കഠാരി തുടങ്ങിയ ആയുധങ്ങൾ എന്നിവയുടെ നിർമ്മാണത്തിനു ഉദയ്പൂർ പ്രശസ്തമാണ്. അടുത്തകാലത്തായി ചെറുകിട വ്യവസായങ്ങൾ അഭിവൃദ്ധിപ്പെട്ടിട്ടുണ്ട്. ഈ മേഖലയിലെ വിദ്യാഭ്യാസ സംസ്കാര കേന്ദ്രമെന്ന നിലയിലും ഉദയ്പൂർ പ്രാധാന്യമർഹിക്കുന്നു.


സിറ്റി പാലസ് കോംപ്ലെക്സിൻറെ ദക്ഷിണഭാഗത്തായി സ്ഥിതിചെയ്യുന്ന ഗസ്റ്റ്ഹൗസ് ബിൽഡിംഗിൻറെ ജോലികൾ ആരംഭിച്ചത് മഹാറാണ സജ്ജൻ ശംഭു സിംഗ് ആയിരുന്നു. ഗസ്റ്റ്ഹൗസ് പണിപൂർത്തിയാക്കിയത് അടുത്ത മഹാറാണയായ മഹാറാണ ഫതെ സിംഗിൻറെ കാലത്താണു, 20-ആം നൂറ്റാണ്ടിൽ രാജകീയ ഗസ്റ്റ്ഹൗസായാണ് പണികഴിപ്പിച്ചത്.

ഗസ്റ്റ്ഹൗസ് ആയിരുന്ന കാലയളവിൽ അനവധി രാജകീയ കൂട്ടായ്മകൾക്കും വിഐപി അതിഥികളുടെ സന്ദർശനങ്ങൾക്കും ഗസ്റ്റ്ഹൗസ് വേദിയായി. 1905-ൽ യുകെ-യിലെ ജോർജ്ജ് അഞ്ചാമനും വെയിൽസ് രാജകുമാരൻ എഡ്വാർഡും ഇവരിൽ ഉൾപ്പെടുന്നു.

1955-ൽ മേവർ രാജപദവിയിൽ ഭഗവത് സിംഗ് എത്തുന്ന സമയത്ത് രാജകീയ വസതികളുടെ പരിപാലനത്തിൻറെ ചെലവ് രാജ കുടുംബത്തിനു കൂടുതൽ കൂടുതൽ ബുദ്ധിമുട്ടേറിയ വിഷയമായി, പ്രത്യേകിച്ചും സിറ്റി പാലസ്. ലേക്ക് പാലസിനെ വരുമാനമുണ്ടാക്കുന്ന ഹോട്ടലാക്കി മാറ്റിയ ശേഷം അദ്ദേഹം ശിവ് നിവാസിനേയും ഫതെ പ്രകാശ്‌ പാലസിനേയും ആഡംബര പൈതൃക ഹോട്ടലുകളാക്കി മാറ്റാൻ തീരുമാനിച്ചു. 4 വർഷത്തെ പരിവർത്തനങ്ങൾക്കു ശേഷം 1982-ൽ ശിവ് നിവാസ് ഹോട്ടൽ പ്രവർത്തനം ആരംഭിച്ചു.

അകത്തെ കോർട്ട്യാർഡിൽ നടുക്കുള്ള മാർബിൾ പൂളിനു ചുറ്റും അർത്ഥവൃത്താകൃതിയിൽ 3 നിലകളിലായിട്ടാണ് പാലസ് ക്രമീകരിച്ചിട്ടുള്ളത്. പ്രാചീന രജ്പുത് നിർമ്മാണശൈലിയിലാണ് പാലസ് നിർമിച്ചിരിക്കുന്നത്. പാലസിൻറെ അകത്ത് ഐവറി, മദർ-ഓഫ്-പേൾ ഇനലെ വർക്ക്‌, ഗ്ലാസ് മൊസ്സൈക്, ഫ്രെസ്കോ എന്നിവയുണ്ട്. ഇവയിൽ മിക്കതും ഫ്രെസ്കോ പെയിന്റിംഗും ഗ്ലാസ്‌-മൊസ്സൈക് കലയും പഠിക്കാൻ വേണ്ടി ഇംഗ്ലണ്ടിലേക്ക് മഹാറാണ അയച്ച ഖാജ ഉസ്താദും കുണ്ടൻ ലാലും നിർമിച്ചവയാണ്.

ആദ്യം നിർമിച്ചപ്പോൾ പാലസിൽ 9 സ്യൂട്ട് മുറികൾ ഉണ്ടായിരുന്നു, എല്ലാം താഴത്തെ നിലയിൽ തന്നെ ആയിരുന്നു. ഹോട്ടലാക്കി പരിവർത്തനം ചെയ്ത സമയത്ത് പുതിതായി നിർമിച്ച രണ്ടാമത്തെ നിലയിൽ 8 അപ്പാർട്ട്മെന്റുകൾ കൂടി ചേർക്കപ്പെട്ടു. ഇപ്പോൾ 19 ഡീലക്സ് മുറികളും, 8 ടെറസ് സ്യൂട്ടുകളും, 6 റോയൽ സ്യൂട്ടുകളും 3 ഇമ്പീരിയൽ സ്യൂട്ടുകളുമടക്കം 36 അതിഥി മുറികളാണുള്ളത്. 

ജെയിംസ്‌ ബോണ്ട്‌ ചിത്രമായ ഒക്ടോപസിയുടെ ചിത്രീകരണവും ശിവ് നിവാസ് പാലസിൽ വെച്ചു നടന്നിട്ടുണ്ട്.

ശിവ് നിവാസ് പാലസ് ഹോട്ടലിലുള്ള സൗകര്യങ്ങളിൽ ഉള്പ്പെടുന്നവ ഇവയാണ്:

പ്രാഥമിക സൗകര്യങ്ങൾ:









</doc>
<doc id="326324" url="https://ml.wikipedia.org/wiki?curid=326324" title="കേരളത്തിലെ ചിലന്തികളുടെ പട്ടിക">
കേരളത്തിലെ ചിലന്തികളുടെ പട്ടിക

കേരളത്തിൽ 46-ഓളം ചിലന്തിവർഗ്ഗങ്ങളുണ്ട്. 


</doc>
<doc id="326333" url="https://ml.wikipedia.org/wiki?curid=326333" title="കെ.ആർ. രാമനാഥൻ">
കെ.ആർ. രാമനാഥൻ

അന്തരീക്ഷവിജ്ഞാനം പിച്ചവെച്ചു തുടങ്ങിയ കാലത്തു തന്നെ തന്റെതായ സംഭാവനകൾ നൽകി ലോകശ്രദ്ധ പിടിച്ചു പറ്റിയ ഒരു മലയാളി ശാസ്ത്രജ്ഞനാണ് പ്രൊഫ. കെ.ആർ. രാമനാഥൻ എന്ന കൽപ്പാത്തി രാമകൃഷ്ണ രാമനാഥൻ(1893-1985). പാലക്കാട്ടെ കൽപ്പാത്തിയിൽ 1893 ഫെബ്രുവരി മാസത്തിലാണ് രാമനാഥൻ ജനിച്ചത്. അഹമ്മദബാദ് ഫിസിക്കൽ ലബോറട്ടറിയുടെ ആദ്യത്തെ ഡയറക്ടറായിരുന്നു. 1965ൽ പത്മഭൂഷൻ പുരസ്കാരവും 1976ൽ പത്മവിഭൂഷൻ പുരസ്കാരവും ലഭിച്ചു.

പാലക്കാട് ജില്ലയിലെ കൽപ്പാത്തിയിൽ ജനിച്ചു. പാലക്കാട് വിക്റ്റോറിയ കോളേജിൽ നിന്ന് ബി.എ. ബിരുദവും മദ്രാസ് പ്രസിഡൻസി കോളേജിൽ നിന്ന് ഭൗതികശാസ്ത്രത്തിൽ എം.എ. ബിരുദവും നേടി. പ്രസിഡൻസി കോളേജിൽ പരീക്ഷകനായി വന്ന പ്രൊഫ. സ്റ്റീഫൻസന് രാമനാഥന്റെ കഴിവിൽ താൽപര്യം തോന്നുകയും തിരുവനന്തപുരം മഹാരാജാസ് കോളേജിൽ ഡമോൺസ്ട്രേറ്ററായി ജോലി വാഗ്ദാനം ചെയ്യുകയും ചെയ്തു. ഈ സമയത്ത് തിരുവനന്തപുരം നക്ഷത്രബംഗ്ലാവിൽ നിത്യസന്ദർശകനായി. അവിടെ വെച്ചു നടത്തിയ പഠനങ്ങളുടെ ഫലമായിരുന്നു അദ്ദേഹത്തിന്റെ ആദ്യത്തെ ഗവേഷണപ്രബന്ധം. കേരളത്തിൽ മെയ്, ഒക്ടോബർ മാസങ്ങളിൽ ലഭിക്കുന്ന ഇടിയോടു കൂടിയുള്ള മഴയുടെ ഉത്ഭവത്തെ പറ്റിയുള്ളതായിരുന്നു ഈ പഠനം. കുറച്ചു കാലം ഈ നക്ഷത്രബംഗ്ലാവിന്റെ ഓണററി ഡയരക്ടറായും അദ്ദേഹം ജോലി ചെയ്തു.

1921 രാമനാഥൻ കൊൽക്കൊത്തയിലേക്കു പോവുകയും അവിടെ സി.വി.രാമനോടൊത്ത് ദ്രാവകങ്ങളിലെ പ്രകാശപ്രകീർണ്ണനത്തെ കുറിച്ചുള്ള ഗവേഷണത്തിൽ ഏർപ്പെടുകയും ചെയ്തു. ഈതർ, ബൻസീൻ, കാർബ്ബൺ ഡയോക്സൈഡ് എന്നിവ ദ്രാവകാവസ്ഥയിൽ നിന്നും വാതകാവസ്ഥയിലേക്കു മാറുമ്പോൾ ഉണ്ടാവുന്ന പ്രകാശത്തിന്റെ പ്രകീർണ്ണനത്തെ കുറിച്ചായിരുന്നു പഠനം. 1922ൽ ഈ ഗവേഷണത്തിന് മദ്രാസ് യൂണിവേഴ്സിറ്റി അദ്ദേഹത്തിനെ D.Sc. ബിരുദം നൽകി.

1922ൽ രാമനാഥൻ റംഗൂൺ യൂണിവേഴ്സിറ്റിയിൽ അസിസ്റ്റന്റ് പ്രൊഫസറായി ജോലിയിൽ പ്രവേശിച്ചു. ഈ സമയത്തും അദ്ദേഹം അവധിക്കാലങ്ങളിൽ കൽക്കത്തയിലെത്തി തന്റെ ഗവേഷണം തുടർന്നു. ജലത്തിൽ നടക്കുന്ന പ്രകാശപ്രകീർണ്ണനത്തെ പറ്റി നിരവധി പഠനങ്ങൾ ഈ കാലത്ത് അദ്ദേഹം നടത്തി. ശുദ്ധജലം കൊണ്ട് രാമനാഥൻ നടത്തിയ പരീക്ഷണങ്ങൾ പിന്നീട് രാമൻ പ്രഭാവം കണ്ടുപിടിക്കാൻ തനിക്കു പ്രചോദനം നൽകിയതായി നോബൽ സമ്മാനം സ്വീകരിച്ചു കൊണ്ടു നടത്തിയ പ്രസംഗത്തിൽ സി.വി. രാമൻ പറയുകയുണ്ടായി.

1925ൽ അദ്ദേഹം ഇന്ത്യൻ മീറ്റിയറോളജിക്കൽ വകുപ്പിൽ സീനിയർ സയന്റിസ്റ്റ് തസ്തികയിൽ ജോലിയിൽ പ്രവേശിച്ചു. ആഗ്ര വാനനിരീക്ഷണാലയത്തിൽ ജോലി നോക്കുമ്പോഴാണ് അന്തരീക്ഷപഠനത്തിനായി ഇന്ത്യയിൽ ആദ്യമായി അദ്ദേഹം ഉപകരണങ്ങൾ പിടിപ്പിച്ച ബലൂണുകൾ ഉപയോഗിച്ചത്. ഭൂമദ്ധ്യരേഖാപ്രദേശത്തിനു മുകളിലാണ് അന്തരീക്ഷത്തിലെ ഏറ്റവും ചൂടുള്ള വായു എന്നു തെളിയിച്ചത് ഈ പരീക്ഷണങ്ങളാണ്. 1948ൽ ഡപ്യൂട്ടർ ഡയറക്റ്റർ ജനറൽ സ്ഥാനത്തിരിക്കുമ്പോഴാണ് അവിടെ നിന്നും വിരമിച്ചത്. അതേ വർഷം തന്നെ അഹമ്മദബാദ് ഫിസിക്കൽ റിസർച്ച് ലബോറട്ടറിയുടെ ആദ്യത്തെ ഡയറക്റ്ററായി ജോലിയിൽ പ്രവേശിച്ചു. അദ്ദേഹത്തിന്റെ ശ്രമഫലമായാണ് അവിടെ അത്യാധുനികമായ ഡോബ്സൺ ഓസോൺ സ്പെക്ട്രോമീറ്റർ സ്ഥാപിക്കപ്പെടുന്നത്. ഇതുപയോഗിച്ചു നടത്തിയ പഠനങ്ങളിൽ നിന്നാണ് ഓസോണിന്റെ ദ്വിവാർഷിക വ്യതിയാനം എന്ന പ്രതിഭാസം കണ്ടെത്തുന്നത്. 1966ൽ അവിടെ നിന്നും അദ്ദേഹം വിരമിച്ചു എങ്കിലും 1984ൽ 91-ാമത്തെ വയസ്സിൽ മരിക്കുന്നതു വരെയും എമിരറ്റസ് പ്രൊഫസർ എന്ന നിലയിൽ തന്റെ സേവനം ഈ സ്ഥാപനത്തിന് അദ്ദേഹം നൽകിവന്നു.


ഇന്ത്യൻ നാഷണൽ സയൻസ് അക്കാദമി അദ്ദേഹത്തിന്റെ സ്മരണക്കായി 1987 മുതൽ കൽപ്പാത്തി രാമകൃഷ്ണൻ രാമനാഥൻ മെഡൽ നൽകിവരുന്നുണ്ട്.


</doc>
<doc id="326334" url="https://ml.wikipedia.org/wiki?curid=326334" title="സാൽമിയ">
സാൽമിയ

ധാരാളം മലയാളികൾ അധിവസിക്കുന്ന, കുവൈറ്റിലെ ഒരു നഗരപ്രദേശമാണ് സാൽമിയ.


</doc>
<doc id="326335" url="https://ml.wikipedia.org/wiki?curid=326335" title="അബ്ബാസിയ">
അബ്ബാസിയ

കുവൈറ്റിലെ ഫർവാനിയ ഗവർണറേറ്റിൽ ജലീബ് അൽ ഷുവൈക് ഏരിയയിലുള്ള ഒരു പ്രദേശമാണ് അബ്ബാസിയ. കുവൈറ്റിലെ പ്രവാസി മലയാളികൾ തിങ്ങിപ്പാർക്കുന്ന പ്രദേശമാണിത്. നിരവധി മറ്റ് ഏഷ്യൻ വംശജരും ഇവിടെ അധിവസിക്കുന്നുണ്ടെങ്കിലും ഇന്ത്യാക്കാരാണ് എണ്ണത്തിൽ കൂടുതൽ.
ഇന്ത്യൻ വിദ്യാഭ്യാസ സ്ഥാപനങ്ങളുടെ സാന്നിദ്ധ്യം കൊണ്ട് ശ്രദ്ധേയമാണ് അബ്ബാസിയ.
പ്രവാസി മലയാളികളുടെ ശക്തമായ സാന്നിദ്ധ്യം ഒന്നുകൊണ്ടുതന്നെ കേരളത്തിലെ വിവിധ സ്ഥലങ്ങളുടെ പേരിലുള്ള സംഘടനകളുടെയും, വിദ്യാഭ്യാസ സ്ഥാപനങ്ങളുടെ പൂർവ്വവിദ്യാർത്ഥി സംഘടനകളുടെയും, മറ്റ് ജാതിമത, രാഷ്ടീയ, സാംസ്കാരിക സംഘടനകളുടെയും കുവൈറ്റിലെ ആസ്ഥാനവും പ്രധാന പരിപാടികൾ നടത്തപ്പെടുന്നതും ഇവിടെവച്ചാണ്. കേരളത്തിലെ വിവിധ ക്രൈസ്തവ സഭകളൂടെ ആരാധനാലയങ്ങൾ (താൽക്കാലികം എന്നവിധം) അബ്ബാസിയയിൽ പ്രവർത്തിച്ചുവരുന്നു.


</doc>
<doc id="326337" url="https://ml.wikipedia.org/wiki?curid=326337" title="ഇലക്ട്രോലൈറ്റ്">
ഇലക്ട്രോലൈറ്റ്

ഇലക്ട്രോലൈറ്റ് എന്നത് ജലത്തെപ്പോലെയുള്ള പോളാർ ലായകങ്ങളിൽ ലയിക്കുമ്പോൾ വൈദ്യുതി കടത്തി വിടുന്ന ലായനിയുൽപ്പാദിപ്പിക്കുന്ന പദാർത്ഥമാണ്. ലയിച്ചുചേർന്ന ഇലക്ട്രോലൈറ്റ് കാറ്റയോണും ആനയോണും ആയി വിഘടിക്കുന്നു. ഇത് ലായകത്തിൽ എല്ലായിടത്തും ഒരുപോലെ വ്യാപിച്ചിരിക്കും. വൈദ്യുതപരമായി ഈ ലായനി നിർവീര്യമായിരിക്കും. ഒരു ഇലക്ട്രിക്കൽ പൊട്ടൻഷ്യൽ (വോൾട്ടേജ്) ലായനിയിൽ കൊടുക്കുകയാണെങ്കിൽ ലായനിയിലെ കാറ്റയോണുകൾ ഇലക്ട്രോണുകൾ കൂടുതലുള്ള ഇലക്ട്രോഡിലേക്ക് നീങ്ങും. അതേസമയം തന്നെ ആനയോണുകൾ ഇലക്ട്രോണുകൾ കുറവുള്ള ഇലക്ട്രോഡിലേക്ക് നീങ്ങും. ഇലക്ട്രോലൈറ്റിലൂടെയുള്ള ആനയോണുകളുടേയും കാറ്റയോണുകളുടേയും സഞ്ചാരം ഒരു പ്രവാഹരീതിയിൽ എതിർദിശയിലായിരിക്കും. നന്നായി ലയിക്കുന്ന ലവണങ്ങളും അമ്ലങ്ങളും ക്ഷാരങ്ങളും ഇതിൽ ഉൾപ്പെടുന്നു. ഹൈഡ്രജൻ ക്ലോറൈഡ് പോലെയുള്ള ഏതാനും വാതകങ്ങൾ ഉയർന്ന താപനിലയിലോ താഴ്ന്ന മർദ്ദത്തിലോ ഇലക്ട്രോലൈറ്റ് ആയി പ്രവർത്തിക്കുന്നു. ജൈവവും (ഉദാ: ഡിഎനെ,പോളിപെപ്റ്റൈഡുകൾ) കൃത്രിമവുമായ (ഉദാ:പോളീസ്റ്റിറീൻ സൾഫോണേറ്റ്) പോളിമറുകളുടെ ലയനം ചാർജ്ജുള്ള ഫങ്ഷണൽ ഗ്രൂപ്പുകൾ അടങ്ങിയ പോളിഇലക്ട്രോലൈറ്റുകൾ എന്നറിയപ്പെടുന്ന ഇലക്ട്രോലൈറ്റ് ലായനികളുടെ രൂപീകരണത്തിനു കാരണമാകുന്നു. ലായനിയിൽ വിഘടിച്ച് അയോണുകളായി മാറുന്ന പദാർത്ഥങ്ങൾ വൈദ്യുതി കടത്തി വിടാനുള്ള കഴിവ് ആർജ്ജിക്കുന്നു. ലൈറ്റ്സ് (lytes)എന്ന് സാധാരണയായി അറിയപ്പെടുന്ന സോഡിയം, പൊട്ടാസ്യം, ക്ലോറൈഡ്, കാൽസ്യം, ഫോസ്ഫേറ്റ് എന്നിവ ഇലക്ട്രോലൈറ്റുകൾക്ക് ഉദാഹരണങ്ങളാണ്. വൈദ്യശാസ്ത്രത്തിൽ, രോഗിക്ക് കഠിനമായ കായികാഭ്യാസഫലമായി നീണ്ടുനിൽക്കുന്ന ഛർദ്ദിയും വയറിളക്കവും ഉണ്ടാകുമ്പോൾ ഇലക്ട്രോലൈറ്റുകളെ നീക്കം ചെയ്യൽ അത്യാവശ്യമായി വരുന്നു. വാണിജ്യപരമായ ഇലക്ട്രോലൈറ്റ് ലായനികൾ നിലവിലുള്ളത് അസുഖം ബാധിച്ച കുട്ടികൾക്കും (പീഡിയാലൈറ്റ് പോലെയുള്ള ലായനികൾ) കായികതാരങ്ങൾക്കുമാണ് (ഗറ്റോറേഡ് പോലെയുള്ള സ്പോർഡ്സ് ഡ്രിങ്കുകൾ). ഇലക്ട്രോലൈറ്റുകളെ നിരീക്ഷിക്കുന്നത് anorexia, bulimia എന്നീ രോഗങ്ങളുടെ ചികിൽസയ്ക്ക് അത്യാവശ്യമാണ്.
"ഇലക്ട്രോലൈറ്റ്" എന്ന പദം ഉൽഭവിച്ചത് "അഴിയാനോ അയയാനോ കഴിവുള്ളത്" എന്നർത്ഥമുള്ള ഗ്രീക്ക് വാക്കായ lytós ൽ നിന്നാണ്.
ഖരാവസ്ഥയിലുള്ള ക്രിസ്റ്റലൈൻ ലവണങ്ങൾ ലയിക്കുമ്പോൾ ചാർജ്ജുള്ള കണികകളുടെ ജോഡിയായി വിഘടിക്കുമെന്നതിനെക്കുറിച്ച് 1884ൽ സ്വാന്തെ അറീനിയസ്സ് മുന്നോട്ടുവെച്ച വ്യാഖ്യാനം 1903ലെ രസതന്ത്ര നോബേലിന് അദ്ദേഹത്തെ അർഹനാക്കി.

അറീനിയസ്സിന്റെ വിശദികരണം അനുസരിച്ച് ഒരു ലായനി രൂപപ്പെടുമ്പോൾ ലവണം ചാർജ്ജുള്ള കണികകളായി വിഘടിച്ചു പോകും. ഈ കണികകൾക്ക് മൈക്കൽ ഫാരഡെ വർഷങ്ങൾക്കു മുമ്പേ "അയോൺ" എന്ന് പേര് നൽകിയിരുന്നു. ഫാരഡെയുടെ വിശ്വാസം അനുസരിച്ച് അയോണുകൾ ഉണ്ടാകുന്നത് വൈദ്യുതവിശ്ലേഷണം എന്ന പ്രക്രിയ വഴിയാണ് എന്നാണ്. അറീനിയസ്സ് പ്രസ്താവിച്ചത് വൈദ്യുതപ്രവാഹത്തിന്റെ അഭാവത്തിലും ലവണങ്ങളുടെ ലായനികൾ അയോണുകൾ ഉൾക്കൊള്ളുന്നു എന്നാണ്. തന്മൂലം ലായനിയിലെ രാസപ്രതിപ്രവർത്തനങ്ങൾ അയോണുകൾ തമ്മിലുള്ള പ്രതിപ്രവർത്തനങ്ങളാണെന്ന് അദ്ദേഹം പ്രസ്താവിച്ചു.



</doc>
<doc id="326341" url="https://ml.wikipedia.org/wiki?curid=326341" title="ജൂലിയൻ ബോണ്ട്">
ജൂലിയൻ ബോണ്ട്

കറുത്തവർഗക്കാർക്ക് അമേരിക്കയിൽ പൗരാവകാശങ്ങൾ നേടിക്കൊടുത്ത അറുപതുകളിലെ വിദ്യാർഥിപ്രക്ഷോഭങ്ങൾക്കു നേതൃത്വം നൽകിയ വ്യക്തിയാണു ജൂലിയൻ ബോണ്ട് 

കറുത്തവർഗക്കാരുടെ അവകാശങ്ങൾ സംരക്ഷിക്കാൻ രൂപീകരിച്ച എൻഎഎസിപി(നാഷനൽ അസോസിയേഷൻ ഫോർ ദി അഡ്‌വാൻസ്‌മെന്റ് ഓഫ് കളേഡ് പീപ്പിൾ)യിൽ ദീർഘകാല അധ്യക്ഷനായിരുന്നു.

1965ൽ ജോർജിയ നിയമസഭയിലേക്ക് ആദ്യമായി തിരഞ്ഞെടുക്കപ്പെട്ടപ്പോൾ വെള്ളക്കാരായ അംഗങ്ങൾ അദ്ദേഹത്തെ സഭയിലിരിക്കാൻ അനുവദിച്ചില്ല. 1966ൽ സുപ്രീംകോടതി വിധിയിലൂടെയാണ് സഭയിൽ ഇരിപ്പടം ലഭിച്ചത്.തുടർന്ന് ആറുവട്ടം തുടർച്ചയായി ജോർജിയ സഭയിലേക്കു തിരഞ്ഞെടുക്കപ്പെട്ടു.

വിയറ്റ്‌നാം യുദ്ധ വിരുദ്ധ സമരങ്ങൾക്കും ശക്തമായ നേതൃത്വം നൽകി. ന്യൂനപക്ഷ അവകാശങ്ങൾക്കു വേണ്ടി എന്നും സജീവമായി നിലകൊണ്ടു. എഴുത്തുകാരനും പ്രഭാഷകനുമായ അദ്ദേഹം ടിവി ചർച്ചകളിലും സ്ഥിരമായി പ്രത്യക്ഷപ്പെട്ടു



</doc>
<doc id="326342" url="https://ml.wikipedia.org/wiki?curid=326342" title="റൂത്ത് റെൻഡൽ">
റൂത്ത് റെൻഡൽ

ബ്രിട്ടനിലെ പ്രശസ്ത കുറ്റാന്വേഷണ നോവലിസ്റ്റും എഴുത്തുകാരിയുമാണ് റൂത്ത് റെൻഡൽ.ബാർബറ വൈൻ എന്ന തൂലികാനാമത്തിലും എഴുതിയിരുന്ന റെൻഡൽ പ്രഭുസഭാംഗമായിരുന്നു.60ലേറെ നോവലുകൾ രചിച്ചിട്ടുണ്ട്. റൂത്തിൻെറ നോവലുകളും കഥകളും നിരവധി ടി.വി സീരിയലുകൾക്ക് പ്രമേയമായിട്ടുണ്ട്. 50ലേറെ വർഷം എഴുത്തിൽ സജീവമായിരുന്നു. 

1930ൽ സ്വീഡിഷ്-ബ്രിട്ടീഷ് ദമ്ബതികളുടെ മകളായി എസെക്സിലാണ് റൂത്ത് ബാർബറ ഗ്രേസ്മന്നിൻെറ ജനനം. എസെക്സ് പത്രത്തിൽ റിപ്പോർട്ടറായായിരുന്നു തുടക്കം. പിന്നീട് പൂർണസമയ എഴുത്തിലേക്ക് തിരിഞ്ഞു. 1953ൽ പത്രപ്രവർത്തകനായ 
റെൻഡലിനെ വിവാഹംചെയ്തു. ബാർബറ വൈൻ എന്ന പേരിലും നോവലുകൾ എഴുതി. 

ഇൻസ്പെക്ടർ വെക്സ്ഫോർഡിനെ നായക കഥാപാത്രമാക്കി രചിച്ച നോവലുകൾ കുട്ടികളെയടക്കം ആകർഷിച്ചു. 1964 രചിച്ച ഫ്രം ഡൂൺ വിത്ത് ഡത്തൊണ് വെക്സ്ഫോർഡിനെ നായകനാക്കി ആദ്യം പുറത്തിറങ്ങുന്നത്. രചനകളിൽ സമകാലിക സാമൂഹിക-രാഷ്ട്രീയ വിഷയങ്ങളെ തീവ്രമായി പരാമർശിച്ചു. രചനകൾ 20ലേറെ ഭാഷകളിലേക്ക് മൊഴിമാറ്റിയിട്ടുണ്ട്.

ഫ്രം ഡൂൺ വിത്ത് ഡെത്ത്, എ ജഡ്ജ്മെന്റ് ഇൻ സ്റ്റോൺ, ടോക്കിംഗ് ടു സ്ട്രേഞ്ച്മെൻ, ഗോയിംഗ് റോംഗ് തുടങ്ങിയവ പ്രധാനകൃതികളാണ്. ദ റൂത്ത് റെൻഡൽ മിസ്റ്ററീസ് എന്ന ടിവി സീരിയൽ ധാരാളം പ്രേക്ഷകരെ നേടി.

2015 ജനുവരിയിൽ പക്ഷാഘാതം മൂലം കിടപ്പിലായ റൂത്ത് റെൻഡൽ 
2015 may 2 ശനിയാഴ്ച രാവിലെ ലണ്ടനിലാണ് അന്തരിച്ചത്. 




Children's Books



</doc>
<doc id="326350" url="https://ml.wikipedia.org/wiki?curid=326350" title="ബഫർ ലായനി">
ബഫർ ലായനി

ബഫർ ലായനി (കൂടുതൽ കൃത്യമായി പറഞ്ഞാൽ, പി.എച്ച് ബഫർ അല്ലെങ്കിൽ ഹൈഡ്രജൻ അയോൺ ബഫർ) എന്നത് ദുർബല അമ്ലത്തിന്റേയും അതിന്റെ കോഞ്ജുഗേറ്റ് ക്ഷാരത്തിന്റേയും അല്ലെങ്കിൽ ദുർബല ക്ഷാരത്തിന്റേയും അതിന്റെ കോഞ്ജുഗേറ്റ് അമ്ലത്തിന്റേയും മിശ്രിതമടങ്ങിയ ഒരു ജലീയലായനിയാണ്. വളരെ കുറഞ്ഞ അളവിൽ ശക്തമായ അമ്ലമോ ക്ഷാരമോ ഇതിൽ ചേർത്താൽ ഇതിന്റെ പി. എച്ച് മൂല്യം വളരെ ചെറിയ അളവിലേ മാറുന്നുള്ളൂ. തന്മൂലം ഒരു ലായനിയുടെ പി.എച്ച് മൂല്യത്തിലുള്ള മാറ്റം തടയാൻ ഇത് ഉപയോഗിക്കുന്നു. വിവിധ തരം രാസപ്രവർത്തനങ്ങളിൽ പി. എച്ച് മൂല്യം ഏകദേശം സ്ഥിരമായി നിലനിർത്തുക എന്ന ഉദ്ദേശത്തോടെ ബഫർ ലായനികൾ ഉപയോഗിക്കപ്പെടുന്നു. ധാരാളം ജീവരൂപങ്ങൾ ആപേക്ഷികമായും ചെറിയ പി. എച്ച് പരിധിയിൽ മാത്രമേ ജീവിക്കാൻ കഴിയൂ. അങ്ങനെ അവ പി. എച്ച് ക്രമപ്പെടുത്താൻ വേണ്ടി ഒരു ബഫർ ലായനി ഉപയോഗിക്കുന്നു. പ്രകൃതിയിൽ, ബൈകാർബണേറ്റ് ബഫറിങ് സിസ്റ്റം രക്തത്തിന്റെ പി.എച്ച് ക്രമപ്പെടുത്താൻ ഉപയോഗിക്കുന്നു.



</doc>
<doc id="326351" url="https://ml.wikipedia.org/wiki?curid=326351" title="ഇത് ഭൂമിയാണ്">
ഇത് ഭൂമിയാണ്

നാടകകൃത്ത്, സിനിമ സംവിധായകൻ, എഴുത്തുകാരൻ എന്നീ നിലകളിൽ പ്രശസ്തനായ കെ.ടി. മുഹമ്മദിന്റെ പ്രമുഖ നാടകമാണ് ഇത് ഭുമിയാണ് . 1953 - ൽ അദ്ദേഹം രചിച്ച ഈ നാടകം കോഴിക്കോട് ബ്രദേഴ്‌സ് മ്യൂസിക് ക്ലബാണ് രംഗത്തവതരിപ്പിച്ചത്. നാടകത്തിലെ പാട്ടുകളും അദ്ദേഹമാണ് രചിച്ചത്. 

ഇസ്ലാം മതത്തിലെ അനാചാരങ്ങളെയും അന്ധവിശ്വാസങ്ങളെയും നിശിത വിമർശനത്തിന് വിധേയമാക്കുന്ന ഈ നാടകം "മുസ്ലീം സാമുദായിക നാടകമാണ്" എന്നാണ് കെ.ടി. യുടെ അഭിപ്രായം. നാടകം അരങ്ങേറിയപ്പോൾ വലിയ കോലാഹലമുണ്ടായി. മുസ്ലിം സമുദായത്തിലെ അനാചാരങ്ങൾക്കും അന്ധവിശ്വാസങ്ങൾക്കും എതിരെ ആഞ്ഞടിച്ച നാടകമായിരുന്നു അത്. സ്ത്രീവിദ്യാഭ്യാസമാണ് ഈ നാടകത്തിലെ മുഖ്യപ്രമേയം. ഇന്നും മുസ്ലിംസ്ത്രീകൾ നേരിടുന്ന പല പ്രശ്നങ്ങളും ഈ നാടകം ചർച്ചചെയ്യുന്നുണ്ട് - ബഹുഭാര്യാത്വം, പുരുഷന് ഭാര്യയെ ഏകപക്ഷീയമായി മൊഴിചൊല്ലാനുള്ള സൗകര്യം, സ്ത്രീകളുടെ സ്വത്തുടമസ്ഥതയുടെ പ്രശ്നം - എല്ലാം. 

ഇതു ഭൂമിയാണ് എന്ന നാടകത്തിലെ 'മുടിനാരേഴായ്‌ചീന്തീട്ട് നേരിയപാലം കെട്ടീട്ട്', 'കയിലുകൾ പിടിക്ക്ണ കൈകളുണ്ടുയര്ണ്' എന്നിവയടക്കമുള്ള ഗാനങ്ങൾ വിഖ്യാതഗാനങ്ങളായിരുന്നു.


</doc>
<doc id="326355" url="https://ml.wikipedia.org/wiki?curid=326355" title="ബങ്കളൂരു സിറ്റി തീവണ്ടിനിലയം">
ബങ്കളൂരു സിറ്റി തീവണ്ടിനിലയം

ബെംഗളൂരു സിറ്റി തീവണ്ടിനിലയം(ക്രാന്തിവീര സംഗോളി രായണ്ണ തീവണ്ടിനിലയം) ബങ്കളൂരുവിലെ പ്രധാനപ്പെട്ട ഒരു തീവണ്ടിനിലയമാണ്. ഇന്ത്യയിലെ തിരക്കേറിയ നിലയങ്ങളിൽ ഒന്നായ ഇവിടെ രണ്ടു പ്രവേശനകവാടങ്ങളും പത്ത് പ്ലാറ്റ്ഫോമുകളുമുണ്ട്. 63 എക്സ്പ്രസ്സ് തീവണ്ടികളടക്കം 88 തീവണ്ടികൾ നിത്യവും ഈ നിലയത്തിലുടെ കടന്നുപോകുന്നു. 220,000 യാത്രക്കാർ ദിവസവും ഇതിലെ സഞ്ചരിക്കുന്നു.


</doc>
<doc id="326360" url="https://ml.wikipedia.org/wiki?curid=326360" title="മൂഴിക്കുളം ശാല ജൈവ ഗ്രാമം">
മൂഴിക്കുളം ശാല ജൈവ ഗ്രാമം

ഗ്രാമീണ സർവ്വകലാശാല എന്ന ആശയത്തെ അടിസ്ഥാനമാക്കി എറണാകുളം ജില്ലയിൽ, തൃശൂർ ജില്ലയുമായി അതിരുപങ്കിടുന്ന പാറക്കടവ് ഗ്രാമ പഞ്ചായത്തിലെ മൂഴിക്കുളത്തുള്ള ഒരു ജൈവ ഗ്രാമമാണു് "മൂഴിക്കുളം ശാല ജൈവ ഗ്രാമം". ചാലക്കുടി പുഴയുടെ തീരത്ത് 2.40 ഏക്കറിലായി വ്യാപിച്ചുകിടക്കുന്ന മൂഴിക്കുളം ശാലയുടെ ജൈവ ഗ്രാമത്തിൽ പ്രകൃതിസൌഹൃദമായി നിർമ്മിച്ച 23 നാലുകെട്ടുകളും 29 ഒറ്റമുറി വീടുകളുമുണ്ട്. അഞ്ച് സെന്റ് ഭൂമിയിൽ നാലുകെട്ടും ഒരു സെന്റ് ഭൂമിയിൽ ഒറ്റമുറിവീടുകളുമാണു് പണിതിരിക്കുന്നത്. 

വിദ്യാകേന്ദ്രങ്ങളുടെ മാതൃകയിൽ പഠനങ്ങളും അന്വേഷണങ്ങളും അടിസ്ഥാനമാക്കി പരിസ്ഥിതി, പൈതൃകസംരക്ഷണ പ്രവർത്തനങ്ങൾ സമകാലികമായി നടത്തുക എന്നതാണു് ശാല നിർമ്മിക്കതിലുള്ള ലക്ഷ്യം. പി ആർ പ്രേംകുമാർ, പ്രദീപ് മൂഴിക്കുളം, ശ്രീനി വാസുദേവ്, ജർളി, വൈക്കം മുരളി, പരേതനായ രവീന്ദ്രൻ തുടങ്ങിയവരുടെ ആലോചനയിൽനിന്നാണ് ജൈവ ഗ്രാമത്തിന്റെ തുടക്കം. മതിലുകളില്ലാത്ത, രാസവളങ്ങളും കീടനാശിനികളും പ്രവേശിപ്പിക്കാൻ പാടില്ലാത്ത, ടാറിങ്ങ് ചെയ്യാത്ത, തേയ്ക്കാത്ത, അഞ്ചുസെന്റിൽ പണിയാവുന്ന രീതിയിലാണു് ഗ്രാമം തയ്യാറാക്കിയിരിക്കുന്നത് പ്രകൃതിവിരുദ്ധവും ജൈവവിരുദ്ധവുമായ ഒരുപാട് നിയമങ്ങൾക്കുള്ളിലാണ് നമ്മുടെ വാസം എന്ന തിരിച്ചറിവാണ് ഇതിലേക്ക് നയിച്ചത് എന്നു് തുടക്കക്കാർ അഭിപ്രായപ്പെടുന്നു.



</doc>
<doc id="326361" url="https://ml.wikipedia.org/wiki?curid=326361" title="പപ്പൻ പ്രിയപ്പെട്ട പപ്പൻ">
പപ്പൻ പ്രിയപ്പെട്ട പപ്പൻ

സിദ്ദിഖ്-ലാലിന്റെ രചനയിൽ സത്യൻ അന്തിക്കാട് സംവിധാനം ചെയ്ത് 1986ൽ പുറത്തിറങ്ങിയ മലയാളചലച്ചിത്രമാണ് പപ്പൻ പ്രിയപ്പെട്ട പപ്പൻ.റഹ്മാൻ, ലിസി, മോഹൻലാൽ ,തിലകൻ തുടങ്ങിയവരാണ് ഈ ചിത്രത്തിൽ പ്രധാനവേഷങ്ങൾ കൈകാര്യം ചെയ്തിരിക്കുന്നത് .സിദ്ദിഖ്-ലാൽ ദ്വയം ആദ്യമായി തിരക്കഥ രചിച്ച ഈ ചിത്രം ഹരിശ്രീ അശോകന്റെ ആദ്യ സിനിമയും മോഹൻലാലിന്റെ നൂറാമത് സിനിമയുമായിരുന്നു.
ഗായകനായ പപ്പൻ (റഹ്മാൻ) വാഹനാപകടത്തിൽ മരണപ്പെടുന്നു.എന്നാൽ പപ്പൻ കുറച്ചുനാൾ കൂടി ജീവിക്കാമെന്ന് തിരിച്ചറിഞ്ഞ യമൻ (തിലകൻ) മരിച്ചവരുടെ ശരീരത്തിൽ പ്രവേശിച്ച് ജീവിക്കുവാൻ പപ്പന് അനുമതി നൽകുന്നതാണ് ചിത്രത്തിന്റെ പ്രമേയം.


</doc>
<doc id="326362" url="https://ml.wikipedia.org/wiki?curid=326362" title="പീലിത്തുമ്പി">
പീലിത്തുമ്പി

ഏഷ്യയിലെ ഉഷ്ണമേഖലാ പ്രദേശത്തു കാണപ്പെടുന്ന മരതകത്തുമ്പി കുടുംബത്തിൽ ഉള്ള ഒരിനം സൂചിത്തുമ്പിയാണ് പീലിത്തുമ്പി .

ആൺതുമ്പികളുടെ പിൻചിറകുകളുടെ മുകൾഭാഗം തിളക്കമുള്ള പച്ചനിറത്തോടു കൂടിയതാണ്. അടിഭാഗം ബ്രൗൺ നിറത്തിലും കാണുന്നു. പെൺതുമ്പികൾക്ക് വെളുത്ത രണ്ടു പൊട്ടോടുകൂടിയ സുതാര്യമായ ചിറകുകൾ ആണ് 

കാടുകളിലോ കാടുകളോടു ചേർന്നുകിടക്കുന്ന ആയ പ്രദേശങ്ങളിലോ ഉള്ള അരുവികളിലോ തോടുകളിലോ ആണ് കൂടുതലായും കണ്ടുവരുന്നത്. ആൺതുമ്പികൾ അനുയോജ്യമായ സ്ഥലങ്ങളിൽ നിലയുറപ്പിച്ചിരിക്കുന്നതായി കാണാം. പെൺതുമ്പികളെ ആകർഷിക്കാനായി ചിലപ്പോൾ ചിറകുകൾ മിന്നിക്കാറുണ്ട്. പെൺതുമ്പികൾ വെള്ളത്തിൽ മുങ്ങിക്കിടക്കുന്ന സസ്യങ്ങളിലാണ് മുട്ടയിടുന്നത്. ചിലപ്പോൾ കുറേസമയം പൂർണമായി മുങ്ങിക്കിടന്നും മുട്ടയിടുന്നത് കാണാം. ജലാശയത്തിനു സമീപത്തു മാത്രമേ ഇവയെ കാണാറുള്ളു.

ഇന്ത്യയിൽ പശ്ചിമബംഗാൾ, കേരളം, അരുണാചൽ പ്രദേശ്, മഹാരാഷ്ട്ര, ആസ്സാം, മണിപ്പൂർ, കർണ്ണാടക, ഉത്തരാഖണ്ഡ്, നാഗാലാന്റ്, ഛത്തീസ്‌ഗഢ്, തമിഴ്‌നാട് എന്നിവിടങ്ങളിൽ കണ്ടുവരുന്നു. കേരളത്തിൽ തിരുനെല്ലി(വയനാട്), കുമ്മന്നൂർ, കോന്നി(പത്തനംതിട്ട), നെല്ലിയാമ്പതി(പാലക്കാട്), ആറളം, വരദൂർ(കണ്ണൂർ), ഉപ്പുകുന്ന്(ഇടുക്കി), തട്ടേക്കാട്(എറണാകുളം) എന്നിവിടങ്ങളിലും കണ്ടിട്ടുണ്ട്. ഇന്ത്യയിൽ കൂടുതൽ പ്രദേശങ്ങളിൽ റിപ്പോർട്ടു ചെയ്തിട്ടുള്ളതും വർഷത്തിൽ ഏറ്റവും കൂടുതൽ സമയം കണാൻ കഴിഞ്ഞതായി റിപ്പോർട്ടു ചെയ്തിട്ടുള്ളതും കേരളത്തിലാണ്.



</doc>
<doc id="326364" url="https://ml.wikipedia.org/wiki?curid=326364" title="വുൾഫ് 1061 സി">
വുൾഫ് 1061 സി

ഭൂമിയിൽ നിന്ന് 14 പ്രകാശവർഷം അകലെ ഒഫിയൂക്കസ് താരാഗണത്തിൽ സ്ഥിതിചെയ്യുന്ന ഒരു ഗ്രഹമാണ് വുൾഫ് 1061 സി (Wolf 1061c). സൗരയൂഥത്തിനു പുറത്ത് കണ്ടെത്തിയിട്ടുള്ളവയിൽ ഭൂമിയോട് ഏറ്റവും അടുത്ത് സ്ഥിതിചെയ്യുന്ന ഗ്രഹമാണിത്‌. ഭൂമി സൂര്യനെ ചുറ്റിസഞ്ചരിക്കുന്നതു പോലെ ഈ ഗ്രഹം വുൾഫ് 1061 എന്ന ചുവപ്പുകുള്ളൻ നക്ഷത്രത്തെ പരിക്രമണം ചെയ്യുന്നു. ദ്രവരൂപത്തിൽ ജലം ഉണ്ടാകാൻ സാധ്യതയുള്ള ഗോൾഡിലോക്ക് മേഖലയിലാണ് ഗ്രഹത്തിന്റെ സ്ഥാനം. പാറകൾ നിറഞ്ഞ ഉപരിതലമാണ് ഗ്രഹത്തിനുള്ളത്. 2015 ഡിസംബറിൽ ഓസ്ട്രേലിയയിലെ ന്യൂ സൗത്ത് വെയ്ൽസ് സർവകലാശാലയിലെ ഡെങ്കൻ റൈറ്റും സംഘവുമാണ് ഗ്രഹത്തെ കണ്ടെത്തിയത്.

ഭൂമിയുടെ പിണ്ഡത്തിന്റെ നാലിരട്ടി പിണ്ഡമുള്ള ഗ്രഹമാണ് വുൾഫ് 1061 സി. പാറകൾ നിറഞ്ഞതും ഉറപ്പുള്ളതുമായ ഉപരിതലമാണ് ഇതിനുള്ളത്. സൗരയൂഥത്തിൽ നിന്ന് ഏറെ അകലെയല്ലാത്ത ഈ ഗ്രഹത്തിൽ ജീവൻ നിലനിൽക്കുന്നതിനുള്ള സാധ്യതയുണ്ടെന്ന് അനുമാനിക്കുന്നു. വുൾഫ് 1061 എന്ന ചുവപ്പുകുള്ളൻ നക്ഷത്രത്തെ പരിക്രമണം ചെയ്യുന്ന മൂന്ന് ഗ്രഹങ്ങളിൽ രണ്ടാമത്തേതാണ് ഈ ഗ്രഹം. മറ്റു രണ്ടു ഗ്രഹങ്ങളും വാസയോഗ്യമല്ലെന്നാണ് വിലയിരുത്തപ്പെടുന്നത്. മാതൃനക്ഷത്രത്തിൽ നിന്ന് വാസയോഗ്യമായ അകലത്തിൽ സ്ഥിതിചെയ്യുന്നതിനാൽ ഗ്രഹത്തിനുള്ളിൽ ജലം ഉണ്ടാകാൻ സാധ്യതയുണ്ട്. അതിനാൽ ഈ ഗ്രഹത്തെ ഗോൾഡിലോക്ക് മേഖല (വാസയോഗ്യ മേഖല)യിൽ ഉൾപ്പെടുത്തിയിരിക്കുന്നു.

ഒഫ്യൂക്കസ് താരാഗണത്തിൽ ഉൾപ്പെട്ട വുൾഫ് 1061 എന്ന ചുവന്ന കുള്ളൻ നക്ഷത്രത്തെ ഈ ഗ്രഹം 18 ദിവസംകൊണ്ട് പരിക്രമണം ചെയ്യുന്നു. ഭൂമിയോട് ഏറ്റവുമടുത്ത് സ്ഥിതിചെയ്യുന്ന 35-ആമത്തെ നക്ഷത്രമാണ് വൂൾഫ് 1061. സൂര്യന്റെ ഉപരിതലത്തിലെ താപനിലയായ 5800 കെൽവിനെക്കാൾ വളരെ കുറഞ്ഞ താപനില (3300 കെൽവിൻ) ആണ് ഈ നക്ഷത്രത്തിനുള്ളത്. വുൾഫ് 1061 ഗ്രഹത്തെ കൂടാതെ മറ്റു രണ്ടു ഗ്രഹങ്ങൾ കൂടി ഈ നക്ഷത്രത്തെ വലംവയ്ക്കുന്നുണ്ട്‌. ഭൂമിയുടെ പിണ്ഡത്തിന്റെ 1.4 മടങ്ങു പിണ്ഡമുള്ള ചെറിയ ഗ്രഹം നക്ഷത്രത്തിനടുത്തായി സ്ഥിതിചെയ്യുന്നു. ഈ ഗ്രഹം അഞ്ച് ദിവസം കൊണ്ടു നക്ഷത്രത്തെ ചുറ്റുന്നു. ഉയർന്ന താപനിലയുള്ള ഈ ഗ്രഹത്തിൽ ജീവൻ നിലനിൽക്കാൻ സാധ്യതയില്ല. ഭൂമിയുടെ പിണ്ഡത്തിന്റെ 5.2 മടങ്ങു പിണ്ഡമുള്ള വലിയ ഗ്രഹം നക്ഷത്രത്തിൽ നിന്ന് വളരെ അകലെ സ്ഥിതിചെയ്യുന്നു. ഈ ഗ്രഹത്തിന്റെ പരിക്രമണകാലം 67 ദിവസമാണ്. അതിശൈത്യമുള്ള ഈ ഗ്രഹത്തിലും ജീവൻ നിലനിൽക്കാനുള്ള സാധ്യത വിരളമാണ്‌. ഈ രണ്ടു ഗ്രഹങ്ങൾക്കും മധ്യേയാണ് വൂൾഫ് 1061 സി ഗ്രഹത്തിന്റെ സ്ഥാനം.

ഓസ്ട്രേലിയയിൽ ന്യൂ സൗത്ത് വെയ്ൽസ് സർവകലാശാലയിലെ ഡങ്കൻ റൈറ്റും സംഘവുമാണ് ഗ്രഹത്തിന്റെ സവിശേഷതകൾ കണ്ടെത്തിയത്. ചിലിയിലെ യൂറോപ്യൻ സതേൺ ഒബ്സർവൈറ്ററിയിലെ 3.6 മീറ്റർ നീളമുള്ള ടെലിസ്കോപ്പിലാണ് ഗ്രഹത്തെ കണ്ടെത്തിയത്. ഹൈ ആക്യുറസി റേഡിയൽ വെലോസിറ്റി പ്ലാനെറ്റ് സെർച്ചർ (HARPS) സ്പെക്ട്രോഗ്രാഫ് സംവിധാനമാണ് ഇതിനായി ഉപയോഗിച്ചത്. ഗ്രഹത്തിന്റെ കണ്ടെത്തൽ സംബന്ധിച്ച വിവരങ്ങൾ "ദി ആസ്ട്രോഫിസിക്കൽ ജേണൽ ലെറ്റേഴ്സിൽ" പ്രസിദ്ധീകരിച്ചിട്ടുണ്ട്.



</doc>
<doc id="326372" url="https://ml.wikipedia.org/wiki?curid=326372" title="മഞ്ചേരി മെഡിക്കൽ കോളേജ്">
മഞ്ചേരി മെഡിക്കൽ കോളേജ്

കേരള സർക്കാറിന് കീഴിൽ പുതുതായി ആരംഭിച്ച മെഡിക്കൽ കോളേജുകളിലൊന്നാണ് മഞ്ചേരി മെഡിക്കൽ കോളേജ്. മലപ്പുറം ജില്ലയിലെ മഞ്ചേരിയിലാണ് ഇത് നിലകൊള്ളുന്നത്.മലപ്പുറം മെഡിക്കൽ കോളേജ് എന്ന പേരിലും ഇത് അറിയപ്പെടുന്നു.കേരള സർവകലശാല ഹെൽത്ത് സയൻസുമായി (KUHS)അഫിലിയേറ്റ് ചെയ്താണ് ഇത് പ്രവർത്തിക്കുന്നത്.മലപ്പുറത്തു നിന്നും 12 കിലോമീറ്റർ ദൂരം സഞ്ചരിച്ചാലാണ് ഇവിടെയെത്തിച്ചേരുക.(7.5 mi). കേരളത്തിലെ ആറാമത് മെഡിക്കൽ കോളേജ് ആണിത്.

2013ൽ കേരള മുഖ്യമന്ത്രി ഉമ്മൻ ചാണ്ടിയാണ് ഉദ്ഘാടനം ചെയ്തത്.2011 ലെ ബഡ്ജറ്റിലാണ് ഇതിനാവശ്യമായ ഫണ്ട് വകയിരുത്തിയിരുന്നത്.
12 ഓപ്പറേഷൻ തീയേറ്ററുകളും 500 കിടക്കകളുമാണ് ഈ സ്ഥാപനത്തിലുള്ളത്.100 വിദ്യാർഥികൾ ഇവിടെ പഠനം നടത്തുന്നു.



</doc>
<doc id="326373" url="https://ml.wikipedia.org/wiki?curid=326373" title="ചുട്ടിച്ചിറകൻ തണൽത്തുമ്പി">
ചുട്ടിച്ചിറകൻ തണൽത്തുമ്പി

ഇന്ത്യയിലും ശ്രീലങ്കയിലും മാത്രം കണ്ടെത്തിയിട്ടുള്ള മരതകത്തുമ്പി കുടുംബത്തിൽ ഉള്ള ഒരിനം സൂചിത്തുമ്പിയാണ് ചുട്ടിച്ചിറകൻ തണൽത്തുമ്പി - black-tipped forest glory) .

ഇന്ത്യയിൽ കർണ്ണാടക, മഹാരാഷ്ട്ര, കേരളം, പശ്ചിമബംഗാൾ, തമിഴ്‌നാട്, എന്നിവിടങ്ങളിലാണ് ഇതിനെ കണ്ടെത്തിയിട്ടുള്ളത്. കേരളത്തിൽ കടവൂർ, തട്ടേക്കാട്(എറണാകുളം), മൂത്തകര(വയനാട്), ഉപ്പുകുന്ന്(ഇടുക്കി), കുയിലൂർ(കണ്ണൂർ) എന്നിവിടങ്ങളിലാണ് ഇതിനെ കണ്ടെത്തിയിട്ടുള്ളത്.

സമുദ്രനിരപ്പിൽ നിന്നും 700 മീറ്റർ വരെ ഉയരെയായുള്ള വനപ്രദേശങ്ങളിലാണ് ഇവയെ കണ്ടെത്തിയിട്ടുള്ളത്. വനപാതകളിലും അവയോടു ചേർന്നുള്ള തണലുള്ള സ്ഥലങ്ങളിലും "ചെറിയ തണൽതുമ്പിയോടൊപ്പം" ഇവ കൂട്ടമായി ഇരിക്കുന്നത് കാണാം. അരുവികളിലാണ് ഇവ മുട്ടയിടുന്നത്. വനനശീകരണം ഇവയുടെ വൻതോതിലുള്ള നാശത്തിന് ഇടയാവുന്നുണ്ട്.

"V. apicalis apicalis" പശ്ചിമഘട്ടത്തിലെ കാട്ടരുവികളിൽ ധാരാളമായി കണ്ടുവരുന്നു. "V. a. nigrescens" ശ്രീലങ്കയിൽ മാത്രമാണുള്ളത്. "V. a. submontana" യെ പശ്ചിമഘട്ടത്തിൻറെ ഉയർന്ന മലകളിൽ മാത്രമാണ് കണ്ടിട്ടുള്ളത്. "V. a. submontana" നെ ഇപ്പോൾ കാട്ടു തണൽതുമ്പി എന്ന ഒരു പുതിയ തുമ്പിവർഗം ആയി കണക്കാക്കുന്നു.



</doc>
<doc id="326376" url="https://ml.wikipedia.org/wiki?curid=326376" title="മഞ്ചേരി ആകാശവാണി">
മഞ്ചേരി ആകാശവാണി

കേരളത്തിലെ മലപ്പുറം ജില്ലയിലെ മഞ്ചേരി ആസ്ഥാനമായി പ്രവർത്തിക്കുന്ന റേഡിയോ പ്ര‌ക്ഷേപണ കേന്ദ്രമാണ് മഞ്ചേരി ആകാശവാണി എഫ്എം നിലയം 102.7.മഞ്ചേരി എൻ.എസ്.എസ്.കോളേജ് കുന്നിലാണു ഇത് സ്ഥിതി ചെയ്യുന്നത്. 2006 ജനുവരി 28നാണ് ഈ നിലയം കമ്മീഷൻ ചെയ്തത്. ഇത് ഒരു പ്രാദേശിക നിലയമാണു.ആകാശവാണിയുടെ കേരളത്തിലെ രണ്ടാമത്തെ പ്രാദേശിക നിലയമാണിത്. മലപ്പുറം,പാലക്കാട് ജില്ലകളിലെയും സമീപപ്രദേശങ്ങളിലേയും ഉദ്ദേശം 85 ലക്ഷം ജനങ്ങളിലേക്കാണ് ഈ നിലയത്തിന്റെ പരിപാടികൾ പ്രക്ഷേപണം ചെയ്യപ്പെടുന്നത്.മൂന്നു കിലോവാട്ടാണു പ്രസരണശേഷി. 
രാവിലെ 06.25 മുതൽ ഉച്ചയ്ക്ക്ക്ക് 1.20 വരെയും വൈകുംന്നേരം 3.55 മുതൽ രാത്രി 10 വരെയുമാണു പ്രക്ഷേപണസമയം.രണ്ടു പ്രാവശ്യമായാണ് പ്രക്ഷേപണം നടത്തുന്നത്.2017 ജനുവരി 26നാണു പ്രഭാതപ്രക്ഷേപണം ആരംഭിച്ചത്. 

ഓരോമണിക്കൂറിലും എഫ്.എം.വാർത്താബുള്ളറ്റിനുകൾ, ,സേവനവാർത്തകൾ,തീവണ്ടിസമയം,ചലച്ചിത്രഗാനങ്ങൾ,ലളിതഗാനങ്ങൾ,ഗസലുകൾ,നാടകഗാനങ്ങൾ,നാടൻപാട്ടുകൾ, മാപ്പിളപ്പാട്ടുകൾ,കാവ്യാലാപനങ്ങൾ,നോവൽ പാരായണം,സൈബർ ജാലകം,കരിയർ ഗൈഡൻസ് പരിപാടികൾ.

3.http://airddfamily.blogspot.in/2017/01/morning-transmission-commenced-from.html


</doc>
<doc id="326377" url="https://ml.wikipedia.org/wiki?curid=326377" title="ചെറിയ തണൽതുമ്പി">
ചെറിയ തണൽതുമ്പി

മലനിരകളിലെ നീർച്ചാലുകൾക്കരികിൽ കാണപ്പെടുന്ന മരതകത്തുമ്പി കുടുംബത്തിൽ ഉള്ള ഒരിനം സൂചിത്തുമ്പിയാണ് ചെറിയ തണൽതുമ്പി - (Clear-winged Forest Glory). കുടുംബനാമമായ മരതകത്തുമ്പി എന്ന പേരിലും ഇവ വിളിക്കപ്പെടാറുണ്ട്. . ഏഷ്യയിലെ ഒട്ടുമിക്ക രാജ്യങ്ങളിലും ഇവ കാണപ്പെടുന്നു.

കണ്ണുകൾ ഇരുണ്ട തവിട്ടും തിളങ്ങുന്ന പച്ചനിറവും ചേർന്നതാണ്. മരതകപ്പച്ചനിറമാണ് ശരീരത്തിനു്. വെയിലേൽക്കുമ്പോൾ ഇവ വെട്ടിത്തിളങ്ങുന്നത് കാണാൻ ഭംഗിയാണ്. സൂതാര്യമായ ചിറകുകൾക്ക് നേർത്ത ഇരുളിമയുണ്ട്. പെൺതുമ്പിയുടെ നിറം ആൺതുമ്പിയെ അപേക്ഷിച്ച് കുറച്ച് മങ്ങിയതാണ്.


കാനനവാസിയായ ഈ തുമ്പി കാട്ടിലെ നീർചോലകളുള്ള പ്രദേശങ്ങളിലും കാടിനോട് ചേർന്ന നാട്ടിൻപുറങ്ങളിലെ ശുദ്ധജലനീരൊഴുക്കിന്റെ കരകളിലുമായി കണ്ടുവരുന്നു. ഇവ ചെറുസംഘങ്ങളായിട്ടാണ് പൊന്തകളിൽ കണ്ടുവരുന്നത്. ചിലപ്പോൾ ഇവയും ചുട്ടിച്ചിറകൻ തണൽത്തുമ്പിയും ഒരേ കൂട്ടമായി കാണാറുണ്ട്‌. ഒഴുകുന്ന കാട്ടരുവികളിലാണ് ഇവ മുട്ടയിടുന്നത്. മഴകഴിഞ്ഞുള്ള സമയത്ത് കാടുകളിൽ ഇവയുടെ സാന്ദ്രത കൂടുതലാണ്. ചിലപ്പോൾ അരുവികളിൽൽനിന്നും വളെരെഅകലെയുള്ള കാനനപാതകളിലും അവക്കടുത്തുള്ള തണലുള്ള സ്ഥലങ്ങളിലും വരെ ഇവയെ കൂട്ടമായി കാണാം.

"V. g. montana" യെ പശ്ചിമഘട്ടത്തിൻറെ ഉയർന്ന മലകളിൽ മാത്രമാണ് കണ്ടിട്ടുള്ളത്. "V. g. montana" യെ ഇപ്പോൾ "V. a. submontana" യുടെ കൂടെ കാട്ടു തണൽതുമ്പി എന്ന ഒരു പുതിയ തുമ്പിവർഗം ആയി കണക്കാക്കുന്നു.



</doc>
<doc id="326379" url="https://ml.wikipedia.org/wiki?curid=326379" title="കണ്ണൂർ കീഴടക്കൽ">
കണ്ണൂർ കീഴടക്കൽ

മൂന്നാം മൈസൂർ യുദ്ധത്തിന്റെ ഭാഗമായി 1790 ഡിസംബർ 17 -ന് മൈസൂരിന്റെ കൈയ്യിൽ നിന്നും ബ്രിട്ടീഷ് ഈസ്റ്റ് ഇന്ത്യ കമ്പനി കണ്ണുർ പിടിച്ചെടുത്തതിനെയാണ് കണ്ണൂർ കീഴടക്കൽ(Capture of Cannanore) എന്നതു കൊണ്ട് വിവക്ഷിക്കുന്നത്. മൈസൂർ രാജ്യത്തിന്റെയും കണ്ണൂർ രാജയുടെയും കൈവശത്തിലായിരുന്ന കണ്ണൂർ, റോബർട്ട് ആബെർക്രോംബി നയിച്ച കമ്പനിപ്പട ഡിസംബർ 14 -ന് ഉപരോധിക്കാൻ തുടങ്ങി. കണ്ണുർ കോട്ട പിടിച്ചെടുത്തതോടെ മൈസൂരിനു കീഴടങ്ങേണ്ടി വന്നു. ഏതാനും ദിവസം മുന്നേ മറ്റൊരു സേനയുടെ ആക്രമണത്തിൽ നടന്ന കോഴിക്കോട് യുദ്ധത്തിൽ കോഴിക്കോടും പിടിച്ചടക്കിയ കമ്പനി മലബാർ തീരത്തിന്റെ മൊത്തം നിയന്ത്രണം കൈവശപ്പെടുത്തി.






</doc>
<doc id="326382" url="https://ml.wikipedia.org/wiki?curid=326382" title="ഒലി വെള്ളച്ചാട്ടം">
ഒലി വെള്ളച്ചാട്ടം

മലപ്പുറം ജില്ലയിലെ ഏറനാട് താലൂക്കിൽ മമ്പാട് പഞ്ചായത്തിലാണ് ഒലി വെള്ളച്ചാട്ടം. വനംവകുപ്പിന്റെ അധീനതയിലുള്ള വെള്ളരിച്ചോല മലയിൽനിന്ന് ഒലിമലയുടെ കൂറ്റൻ പാറക്കെട്ടിലൂടെ താഴേക്ക് പതിക്കുന്നതാണ് പ്രധാന വെള്ളച്ചാട്ടം. മലയുടെ മുകൾഭാഗംവരെ കാട്ടിൽനിന്ന് ലേലംകൊണ്ട മരം കൊണ്ടുപോകാൻ പണ്ടുണ്ടാക്കിയ മൺപാതയുണ്ട്. ഈ പാതയും വീട്ടിക്കുന്ന് ആദിവാസി കോളനിയിലേക്കുള്ള വഴിയുമാണ് സഞ്ചാരികൾ വെള്ളച്ചാട്ടത്തിനടുത്തെത്താൻ ഉപയോഗിക്കുന്നത്.


</doc>
<doc id="326386" url="https://ml.wikipedia.org/wiki?curid=326386" title="ജാക്ക്. ഡബ്ല്യൂ. ഷോസ്റ്റാക്ക്">
ജാക്ക്. ഡബ്ല്യൂ. ഷോസ്റ്റാക്ക്

കാരൾ ഗ്രെയ്ഡർ, എലിസബെത് ബ്ലാക്ബേൺ എന്നിവരോടൊപ്പം 2009-ലെ വൈദ്യശാസ്ത്രത്തിനുളള നോബൽ സമ്മാനം നേടിയ ശാസ്ത്രജ്ഞനാണ് ജാക്ക്. ഡബ്ല്യൂ. ഷോസ്റ്റാക്ക്(Jack William Szostak ജനനം 1952നവംബർ 9). കനേഡിയൻ അമേരിക്കൻ ശാസ്ത്രജ്ഞനായ ഇദ്ദേഹം ബ്രിട്ടീഷ്-പോളിഷ് വംശജനാണ്. ഹാർവാഡ് മെഡിക്കൽ സ്കൂൾ ജനിതകവിഭാഗം പ്രഫസറും മസാച്യുസെറ്റസ് ജനറൽ ഹോസ്പിറ്റലിലെ ശാസ്ത്രജ്ഞനുമായ ഷോസ്റ്റാക്ക് ജനിതകശാസ്ത്രത്തിൽ ഗണ്യമായ സംഭാവനകൾ നൽകിയിട്ടുണ്ട്. ടെലോമീറുകൾ ക്രോമസോമുകളെ സംരക്ഷിക്കുന്നത് എങ്ങനെയാണെന്ന് കണ്ടെത്തിയതിനാണ് ഇവർക്ക് നോബൽ സമ്മാനം നൽകപ്പെട്ടത്.
മോൺട്ര്യിലും ഒട്ടാവയിലും സോസ്റ്റെക് വളർന്നു. സോസോസ്റ്റക് പോളിഷ് ഭാഷ സംസാരിക്കുന്നില്ലെങ്കിലും അദ്ദേഹം തന്റെ പോളിഷ് വേരിന്റെ ഓർമ്മയെക്കുറിച്ച് വ്പ്രൊസ്ത് മാസികയിലെ ഒരു അഭിമുഖത്തിൽ പറഞ്ഞിരുന്നു.

എലിസബെത് ബ്ലാക്ബേൺ


</doc>
<doc id="326388" url="https://ml.wikipedia.org/wiki?curid=326388" title="ഗ്രാം അറ്റോമിക് മാസ്സ്">
ഗ്രാം അറ്റോമിക് മാസ്സ്

ഗ്രാം അറ്റോമിക് മാസ്സ് എന്നത് ഏകാറ്റോമിക മൂലകത്തിലെ ഒരു മോൾ ആറ്റങ്ങളുടെ ഗ്രാമിലുള്ള പിണ്ഡമാണ്.(6.022×10²³ ആറ്റങ്ങളുടെ ഗ്രാമിലുള്ള ഭാരം) ഇത് സംഖ്യാപരമായി ഗ്രാമിലുള്ള ആപേക്ഷിക അറ്റോമിക മാസിന് (അല്ലെങ്കിൽ അറ്റോമിക ഭാരം) തുല്യമാണ്. ഒരു മൂലകത്തിന്റെ അറ്റോമിക മാസ് ഗ്രാമിൽ സൂചിപ്പിക്കുന്നതിനെ ഗ്രാം അറ്റോമിക് മാസ്സ് എന്നു പറയുന്നു. ഉദാഹരണത്തിന്, ഓക്സിജൻ 16 ഗ്രാം ആണ്. ഒരു മൂലകത്തിന്റെ അളവ് അതിന്റെ ഗ്രാം അറ്റോമിക് മാസ്സിന് തുല്യമാണെങ്കിൽ അതിനെ ആ മൂലകത്തിന്റെ ഒരു ഗ്രാം അറ്റം എന്നു പറയുന്ന .
ഓക്സിജൻ അറ്റത്തിന്റെ ആറ്റോമിക ദ്രവ്യമാനം(പിണ്ഡം) 16 എ എം യു (ആറ്റോമിക പിണ്ഡ ഏകകം) ആകുന്നു. അതായത്, അതിന്റെ ഗ്രാം ആറ്റോമിക മാസ് 16 ആകുന്നു. 16 ഗ്രാം ഓക്സിജൻ ഒരു ആറ്റോമിക ഭാരം ഓക്സിജനു തുല്യമാണ്.



</doc>
<doc id="326389" url="https://ml.wikipedia.org/wiki?curid=326389" title="മെഴുകുതിരി മരം">
മെഴുകുതിരി മരം

പനാമരാജ്യത്തിലെ തദ്ദേശവാസിയായ ഒരു അലങ്കാരച്ചെടിയാണ് മെഴുകുതിരിമരം. . എന്നാലും ലോകത്തിലെ പല സസ്യോദ്യാനങ്ങളിലും ഈ മരം നട്ടുവളർത്തിവരുന്നു

വംശനാശഭീഷണിയുള്ള ഈ മരം ആറു മീറ്റർ വരെ ഉയരംത്തിൽ വളരുന്നു. 60 സെന്റീമീറ്റർ വരെ നീളത്തിൽ മുരിങ്ങക്കായോടു സാദൃശ്യമുള്ള ഇതിന്റെ കായ പിഞ്ചായിരിക്കുമ്പോൾ പച്ചനിറത്തിലും പഴുക്കുമ്പോൾ മഞ്ഞനിറത്തിലുമാണ് കാണുന്നത്. പഴച്ചാർ ഭക്ഷ്യയോഗ്യമാണ്.


</doc>
<doc id="326391" url="https://ml.wikipedia.org/wiki?curid=326391" title="സ്ട്രാസ്ബർഗ്">
സ്ട്രാസ്ബർഗ്

ഫ്രാൻസിലെ അൽസെയ്സ് പ്രവിശ്യയുടെ തൽസ്ഥാനവും ഫ്രാൻസിലെ തന്നെ പ്രധാനനഗരങ്ങളിലൊന്നുമാണ് സ്ട്രാസ്ബർഗ്.വടക്കുകിഴക്കൻ ഫ്രാൻസിൽ സ്ഥിതി ചെയ്യുന്ന സ്ട്രാസ്ബർഗ് നഗരം യൂറോപ്യൻ പാർലമെനിന്റെ ഔദ്യോഗിക സീറ്റുകൂടിയാണ്.ജർമ്മനിയോട് അതിരിടുന്ന സ്ട്രാസ്ബർഗ് നഗരം റൈൻ നദിയുടെ തീരത്തായാണ് നിലകൊള്ളുന്നത്.സ്ട്രാസ്ബർഗ് തുറമുഖം റൈൻ നദീതീരത്തുള്ളതിൽ വെച്ച് രണ്ടാമത്തെ ഏറ്റവും വലിയ തുറമുഖമാണ്.2011ലെ കണക്കുകൾ അനുസരിച്ച് സ്ട്രാസ്ബർഗിലെ ജനസംഖ്യ 2,70,000 ആണ്.സ്ട്രാസ്ബർഗിൽ സ്ഥിതിചെയ്യുന്ന ഗ്രാന്റ് ദ്വീപ് 1988ൽ ലോകപൈതൃകസ്ഥാനം ആയി യുനെസ്കോ പ്രഖ്യാപിച്ചു 



</doc>
<doc id="326396" url="https://ml.wikipedia.org/wiki?curid=326396" title="കോഴിക്കോട് യുദ്ധം">
കോഴിക്കോട് യുദ്ധം

1790 ഡിസംബർ 7 നും 12 നും ഇടയിൽ വച്ചാണ് കോഴിക്കോടു യുദ്ധം(Battle of Kozhikode) അഥവാ തിരൂരങ്ങാടി യുദ്ധം നടന്നത്. ലെഫ്റ്റ് കേണൽ ജയിംസ് ഹാർട്‌ലിയുടെ നേതൃത്വത്തിൽ 1500 പേർ അടങ്ങിയ മൂന്നു റജിമെന്റ് കമ്പനി സൈന്യം 9000 പേർ അടങ്ങിയ മൈസൂർ സൈന്യത്തെ വ്യക്തമായി തോൽപ്പിക്കുകയും ആയിരക്കണക്കിന് ആൾക്കാരെ കൊല്ലുകയും കമാണ്ടർ ഹുസൈൻ അലി ഉൾപ്പെടെ വളരെയധികം ആൾക്കാരെ തടവുകാരായി പിടിക്കുകയും ചെയ്തു.





</doc>
<doc id="326397" url="https://ml.wikipedia.org/wiki?curid=326397" title="ഹാംബർഗ്">
ഹാംബർഗ്

വടക്കൻ ജർമനിയിലെ ഒരു പ്രധാന നഗരമാണ് ഹാംബർഗ്.ജർമ്മനിയിലെ രണ്ടാമത്തെയും യൂറോപ്യൻ യൂണിയനിലെ എട്ടാമത്തെയും വലിയ നഗരമാണിത്.എൽബ് നദിയുടെ തീരത്തായാണ് ഹാംബർഗ് നഗരം സ്ഥിതി ചെയ്യുന്നത്.യൂറോപ്പിലെതന്നെ പ്രധാനപ്പെട്ട ടൂറിസ്റ്റ് കേന്ദ്രങ്ങളിലൊന്നാണ് ഹാംബർഗ്.ഏകദേശം പതിനേഴ് ലക്ഷം ആളുകൾ ഹാംബർഗ് നഗരത്തിൽ താമസിക്കുന്നു.ജർമ്മൻ തന്നെയാണ് പ്രധാന സംസാരഭാഷ.തദ്ദേശീയരെക്കൂടാതെ തുർക്കി , പോളണ്ട്, അഫ്ഗാനിസ്ഥാൻ, പോർച്ചുഗൽ എന്നിവിടങ്ങളിൽനിന്നുള്ളവരും ഹാംബർഗിൽ താമസിക്കുന്നു.ജർമ്മനിയിലെ പതിമൂന്നാമത് വലിയ സംസ്ഥാനമാണ് ഹാംബർഗ്.2015 ജൂലൈയിൽ ഹാംബർഗിലെ സ്പെയ്സർഷാറ്റ് പ്രദേശത്തെ ലോകപൈതൃകസ്ഥാനം ആയി യുനെസ്കോ പ്രഖ്യാപിച്ചു.



</doc>
<doc id="326399" url="https://ml.wikipedia.org/wiki?curid=326399" title="മേഘവർണ്ണൻ">
മേഘവർണ്ണൻ

വളരെ ഭംഗിയുള്ളതും അപൂർവ്വവുമായ നീർരത്നം കുടുംബത്തിൽ ഉള്ള ഒരിനം സൂചിത്തുമ്പിയാണ് മേഘവർണ്ണൻ - Myristica Sapphire . കർണ്ണാടകത്തിലും കേരളത്തിലും മാത്രമാണ് ഇതിന്റെ സാന്നിദ്ധ്യം കണ്ടിട്ടുള്ളത്.

ആൺ തുമ്പിയുടെ മുഖത്ത് കറുത്ത വരകളും ചുവന്ന പൊട്ടുകളും കാണാം. കണ്ണുകളുടെ മുകൾഭാഗം കറുപ്പും താഴെ തവിട്ടു നിറവുമാണ്. ശരീരത്തിൽ കടുംനിറത്തിലുള്ള ആകാശനീലയും കറുത്ത വരകളുമുണ്ട്. കാലുകളുടെ ആദ്യത്തെ മൂന്നു ഖണ്ഡങ്ങൾ കറുപ്പും ബാക്കിയുള്ളവ വെളുപ്പുമാണ്. ചിറകുകൾ സുതാര്യവും അറ്റത്തു കറുത്ത നിറത്തോടു കൂടിയവയുമാണ്. പെൺതുമ്പികൾ കറുത്ത വരകളോടു കൂടിയ നീലനിറത്തിലുള്ളവയാണ്. മുൻചിറകുകൾ പൂർണ്ണമായും സുതാര്യമായവയാണ്.

വനപ്രദേശങ്ങളിലെ മിറിസ്റ്റിക്ക ചതുപ്പുകളോടു ചേർന്നുള്ള അരുവികളുടെ തീരത്താണ് ഇവയെ കണ്ടെത്തിയിട്ടുള്ളത്. നിഴൽപ്രദേശങ്ങളെ കൂടുതൽ ഇഷ്ടപ്പെടുന്നവ ഇവ ജലമാധ്യത്തിൽ പൊങ്ങിനിൽക്കുന്നതോ പുഴയിലേക്കു ചാഞ്ഞുനിൽക്കുന്നതോ ആയ കംബുകളിലാണ് മിക്കവാറും ഇരിക്കാറ്. കേരളത്തിൽ തട്ടേക്കാട്, കല്ലാർ, വിതുര, ആനക്കുളം എന്നിവിടങ്ങളിൽ ഇതിനെ കണ്ടിട്ടുണ്ട്.



</doc>
<doc id="326401" url="https://ml.wikipedia.org/wiki?curid=326401" title="കോഴിക്കോട് ആകാശവാണി">
കോഴിക്കോട് ആകാശവാണി

കേരളത്തിലെ രണ്ടാമത്തെ ആകാശവാണി നിലയമാണ് 1950 മെയ് 14-നു പ്രക്ഷേപണം തുടങ്ങിയ കോഴിക്കോട് ആകാശവാണി നിലയം.ഒരു പ്രാദേശിക വാർത്താനിലയം ആയ 100 കിലോവാട്ട് ശക്തിയുള്ള ഈ നിലയം മീഡിയം വേവ് 684 കിലോഹെട്സിലാണ് സംപ്രേക്ഷണം നടത്തുന്നത് . 10 കിലോവാട്ട് ശക്തിയുള്ള എഫ്.എം പ്രക്ഷേപണം 103.6 മെഗാഹേട്സിൽ ആണ് 
ഉറൂബ്,യു.എ. ഖാദർ, അക്കിത്തം, ,കെ. രാഘവൻ തുടങ്ങി പല പ്രമുഖ മലയാള സാഹിത്യകാരന്മാരും കോഴിക്കോട് ആകാശവാണി നിലയത്തിൽ പ്രവർത്തിച്ചിട്ടുണ്ട്.
[[വർഗ്ഗം:കേരളത്തിലെ ആകാശവാണി നിലയങ്ങൾ]]

</doc>
<doc id="326402" url="https://ml.wikipedia.org/wiki?curid=326402" title="അറ്റോമിക് മാസ്സ് യൂണിറ്റ്">
അറ്റോമിക് മാസ്സ് യൂണിറ്റ്

അറ്റോമിക് മാസ്സ് യൂണിറ്റ് unified atomic mass unit (symbol: u) or dalton (symbol: Da) ആറ്റൊമിക തന്മാത്രാ തലത്തിലുള്ള ഏകകം ആണിത്. ഒരു എകീകൃത ആറ്റോമിക മാസ് യൂണിറ്റ് എന്നത് ഏതാണ്ട് ഒരു ന്യൂക്ലിയോണിന്റെ (ഒന്നുകിൽ ഒരു പ്രോട്ടോൺ അല്ലെങ്കിൽ ന്യൂട്രോൺ) മാസ്സിനു തുല്യമാണ്. ഇത് സംഖ്യാപരമായി, 1 ജി/മോളിനു തുല്യമാണ്.ഇലക്ട്രോണിന്റെ അടിസ്ഥാന ആണവനിലയിലുള്ള ബന്ധിക്കപ്പെടാത്ത നിഷ്പക്ഷമായ ഒരു കാർബൺ-12 ആറ്റത്തിന്റെ പന്ത്രണ്ടിൽ ഒന്ന് ഭാരം ആയി ഇതിനെ നിർവ്വചിക്കാം. ഇതിന്റെ വില .
സി ഐ പി എം(International Committee for Weights and Measures) SI യൂണിറ്റിന്റെ കൂടെ ഉപയോഗിക്കാവുന്നതും SI യൂണിറ്റിൽ ഉൾപ്പെടുത്താത്തതും പരീക്ഷണത്തിലൂടെമാത്രം SI യൂണിറ്റിൽ ലഭിക്കേണ്ടതുമാണിത്. 




</doc>
<doc id="326404" url="https://ml.wikipedia.org/wiki?curid=326404" title="എൽബ് നദി">
എൽബ് നദി

മധ്യയൂറോപ്പിലെ പ്രധാനപ്പെട്ട നദികളിലൊന്നാണ് എൽബ്.വടക്കൻ റിപ്പബ്ലിക്കിലെ ക്രോണോസ് മലനിരകളിൽനിന്നും ഉൽഭവിക്കുന്ന എൽബ് നദി ബൊഹെമിയ പ്രദേശത്തെ മുറിച്ചുകടന്ന് ജർമനിയിലെ കുക്സാവനിൽ വെച്ച് വടക്കൻ കടലിൽ പതിക്കുന്നു.എൽബ് നദിയുടെ ആകെ നീളം 1084 കിലോമീറ്ററാണ് (680 മൈൽ). വ്ലാറ്റ്വ, സാൽ, ഹാവെൽ ,ഓർ എന്നിവയാണ് എൽബിന്റെ പ്രധാന പോഷകനദികൾ. കൂടുതൽ ദൂരവും ജർമനിയിലൂടെ ഒഴുകുന്ന എൽബ് നദി ചെക്ക് റിപ്പബ്ലിക്ക്, ഓസ്ട്രിയ ,പോളണ്ട് എന്നീ രാജ്യങ്ങളിലൂടെയും ഒഴുകുന്നുണ്ട്.ഹാംബർഗ്, വ്റ്റെൻബെർഗ്, ഡ്രെസ്ഡെൻ എന്നിവയാണ് എൽബ് നദിക്കരയിലെ പ്രധാന നഗരങ്ങൾ.വടക്കൻ ജർമ്മനിയിലെ കാർഷികാവശ്യങ്ങൾക്കുള്ള ജലത്തിന്റെ പ്രധാനസ്ത്രോതസ് എൽബ് നദിയാണ്. എൽബ് സമതലത്തിൽ ഏകദേശം ഇരുപത്തിയഞ്ച് ലക്ഷം ആളുകൾ താമസിക്കുന്നുണ്ട്.




</doc>
<doc id="326405" url="https://ml.wikipedia.org/wiki?curid=326405" title="താഹിതി">
താഹിതി

ശാന്തസമുദ്രത്തിലെ ഒരു ദ്വീപാണ് താഹിതി.ഓസ്ട്രേലിയൻ ഭൂഖണ്ഡത്തിൽ സ്ഥിതിചെയ്യുന്ന ഈ ദ്വീപ് ഫ്രഞ്ച് പോളിനേഷ്യയുടെ ഭാഗമാണ്. പപ്പീറ്റിയാണ് താഹിതി നഗരത്തിന്റെ തലസ്ഥാനം. 1,69,674 ആണ് ഇവിടുത്തെ ജനസംഖ്യ(2002). ഫ്രഞ്ചും താഹിതിയനുമാണ് താഹിതിയിലെ ഔദ്യോഗികഭാഷകൾ

</doc>
<doc id="326408" url="https://ml.wikipedia.org/wiki?curid=326408" title="ഓപ്പൺ സോഴ്സ് ഡ്രഗ് ഡിസ്കവറി">
ഓപ്പൺ സോഴ്സ് ഡ്രഗ് ഡിസ്കവറി

ആഗോള സ്വതന്ത്ര മരുന്ന് ഗവേഷണ പദ്ധതിയുടെ ഭാഗമായി ഇന്ത്യയിലെ കൗൺസിൽ ഓഫ് സയന്റിഫിക് ആൻഡ് ഇൻഡസ്ട്രിയൽ റിസർച്ചിന്റെ നേതൃത്ത്വത്തിലുള്ള ഒരു പട്ടം ആളുകൾ അടങ്ങിയ സംഘടനയാണ് ഓപ്പൺ സോർസ് ഡ്രഗ് ഡിസ്കവറി. അവഗണിക്കപെട്ട ക്ഷയം, ലെഷ്മീനിയാസിസ് മലേറിയ പോലുള്ള രോഗങ്ങൾക്ക് മരുന്നു കണ്ടുപിടിക്കാൻ ഉള്ള ഒരു കൂട്ടയ്മ ആണ് ഇത്. ഇതിനോടനുബന്ധിച്ച് ഗവേഷകർ, വിദ്യാർത്ഥികൾ, വ്യവസായങ്ങൾ, വിദ്യാഭ്യാസ സ്ഥാപനങ്ങൾ, എന്നിവ് പ്രവർതിക്കുന്നുണ്ട്. 130 ലധികം രാജ്യങ്ങളിൽ നിന്നുള്ള ആളുകളെ പങ്കെടുപ്പിച്ച് ഇതേതരത്തിൽ പ്രവർത്തിക്കുന്ന ഒരു അന്തർദേശീയ സംഘടനയും ഇന്ന് നിലവിലുണ്ട്. ആർക്കും പങ്കെടുക്കാവുന്ന ഏ സംഘടനയിൽ ഒരുപാട് മലയാളി ഗവേഷകരും പങ്കെടുക്കുന്നുണ്ട്.


</doc>
<doc id="326410" url="https://ml.wikipedia.org/wiki?curid=326410" title="ക്വാർക്ക് ഗ്ലുവോൺ പ്ലാസ്മ">
ക്വാർക്ക് ഗ്ലുവോൺ പ്ലാസ്മ

മഹാവിസ്ഫോടനം നടന്നതിനു ശേഷമുള്ള ഏതാനും നിമിഷങ്ങൾക്കകം പ്രപഞ്ചം മുഴുവൻ നിറഞ്ഞു നിന്നിരുന്നുവെന്ന് കരുതപ്പെടുന്ന ദ്രവ്യരൂപമാണ് ക്വാർക്ക് ഗ്ലുവോൺ പ്ലാസ്മ(QGP) . ദ്രവ്യത്തിന്റെ ഏഴാമത്തെ അവസ്ഥയായിട്ടാണിത് അറിയപ്പെടുന്നത്. ആറ്റങ്ങളോ തന്മാത്രകളോ രൂപപ്പെടാൻ കഴിയാത്ത വിധത്തിലുള്ള ഉയർന്ന താപനിലയിലെ ഈ ദ്രവ്യരൂപത്തിനു നിലനിൽപ്പുള്ളൂ. ശക്തന്യൂക്ലിയാർ ബലവാഹികളായ ഗ്ലുവോണുകളുടെ കടലിൽ ക്വാർക്കുകൾ സ്വതന്ത്രമായി സഞ്ചരിക്കുന്ന അവസ്ഥയാണിത്.
കണികാ പരീക്ഷണത്തിൽ ലോകത്തെ ഏറ്റവും വലിയ അന്താരാഷ്ട്ര സംഘടനയായ
സേണിന്റെ സൂപ്പർ പ്രോട്ടോൺ സിൻക്രോറോൺ (SPS) പരീക്ഷണങ്ങൾ 1980 കളിലും 1990 കളിലും QGP സൃഷ്ടിക്കാൻ ശ്രമിച്ചു. 2000 ൽ, ദ്രവ്യത്തിന്റെ ഒരു പുതിയ അവസ്ഥയെക്കുറിച്ച് പരോക്ഷമായ തെളിവുകൾ പ്രഖ്യാപിക്കാൻ സേൺ നേതൃത്വം നൽകി.

ജനീവയ്ക്ക് സമീപം സ്വിസ്സ്-ഫ്രഞ്ച് അതിർത്തിയിൽ ഭൂമിക്കടിയിൽ സ്ഥാപിച്ചിട്ടുള്ള മനുഷ്യനിർമിതമായ ഏറ്റവും വലിയ യന്ത്രമായ ലാർജ് ഹാഡ്രോൺ കൊളൈഡറിലെ ആറു പരീക്ഷണങ്ങളിലൊന്നായ ALICEൽ (A Large Lon Collider Experiement) സേണിൻറെ നേതൃത്വത്തിൽ നടത്തിയ പരീക്ഷണങ്ങളിൽ ക്വാർക്ക് ഗ്ലുവോൺ പ്ലാസ്മ എന്നിവയാൽ നിർമ്മിതമായ ഈ ക്വാണ്ടംസൂപ്പ് പുനഃസൃഷ്ടിക്കാൻ സാധിച്ചു. ഈ ദ്രവ്യാവസ്ഥയ്ക്ക് ദ്രാവകങ്ങളുടെ സ്വഭാവസവിശേഷതകളുമായി ഏറെ സമാനതകളുള്ളതായും സേണിലെ ശാസ്ത്രജ്ഞർ കണ്ടെത്തി.

ഈയത്തിന്റെ(lead) അയൊണുകളുടെ കൂട്ടിയിടിയിടികളിലൂടെ ബിഗ്‌ബാംഗ് സ്ഫോടനത്തിനുശേഷം പ്രപഞ്ചത്തിൽ നിലനിന്നിരുന്ന സാഹചര്യം കൃത്രിമമായി സൃഷ്ടിയ്ക്കുകയാണ്‌ ഈ പരീക്ഷണത്തിൽ. ഈ സാഹചര്യം പുനഃസൃഷ്ടിയ്ക്കുന്നതിലൂടെ ക്വാർക്ക്-ഗ്ലുവാൺ പ്ലാസ്മ എന്ന അവസ്ഥയെക്കുറിച്ച് പഠനം നടത്താനാവുമെന്നാണ്‌ ശാസ്ത്രജ്ഞരുടെ കണക്കുകൂട്ടൽ.

ഉപാണുകണങ്ങളായ പ്രോട്ടോൺ ന്യൂട്രോൺ എന്നിവ ക്വാർക്കുകൾ കൊണ്ടാണ്‌ നിർമ്മിയ്ക്കപ്പെട്ടിരിക്കുന്നത് എന്ന് ആധുനിക ശാസ്ത്രലോകം വിശ്വസിക്കുന്നു. ഈ ക്വാർക്കുകളെ പരസ്പരം സം‌യോജിപ്പിച്ചു നിർത്തുന്ന അതിസൂക്ഷ്മകണമാണ്‌ ഗ്ലുവോണുകൾ. ക്വാർക്ക്-ഗ്ലൂവോൺ ബന്ധനം വളരെ ശക്തമായതിനാൽ ക്വാർക്കുകളോ ഗ്ലുവോണുകളോ പരസ്പരബന്ധിതമല്ലാതെ, സ്വതന്ത്രാവസ്ഥയിൽ പ്രപഞ്ചത്തിൽ കാണപ്പെടുന്നില്ല. എന്നാൽ മഹാവിസ്ഫോടനത്തിനു ശേഷമുള്ള വളരെക്കുറച്ചു സമയം, വളരെ ഉയർന്ന താപനിലയും, സാന്ദ്രതയും നിലനിന്നിരുന്നപ്പോൾ ഇവ സ്വതന്ത്രമായി സ്ഥിതി ചെയ്തിരുന്നതായി കരുതപ്പെടുന്നു.

ALICE പരീക്ഷണത്തിൽ അയോണുകളുടെ കൂട്ടിയിടിയാലുണ്ടാകുന്ന ഉയർന്ന ഊഷ്മാവിൽ പ്രോട്ടോണുകളും ന്യൂട്രോണുകളും വിഘടിച്ച് ക്വാർക്കുകളും ഗ്ലുവോണുകളും സ്വതന്ത്രമാകും. അത് മഹാവിസ്ഫോടനത്തിനു ശേഷം പ്രപഞ്ചത്തിൽ നിലനിന്നിരുന്ന അവസ്ഥയായ ക്വാർക്ക് ഗ്ലുവോൺ പ്ലാസ്മ പുനഃസൃഷ്ടിക്കും. ഈ അവസ്ഥയിലുള്ള പദാർത്ഥങ്ങളുടെ സവിശേഷതകളാണ്‌ LHC പരീക്ഷണത്തിന്റെ ആദ്യഘട്ടത്തിൽ ശാസ്ത്രജ്ഞർ പഠനവിധേയമാക്കുന്നത്.

https://en.wikipedia.org/wiki/Quark%E2%80%93gluon_plasma


</doc>
<doc id="326411" url="https://ml.wikipedia.org/wiki?curid=326411" title="വീഡിയോ എഡിറ്റിംഗ്">
വീഡിയോ എഡിറ്റിംഗ്

വീഡിയോ കാമറ ഉപയോഗിച്ച് ചലനചിത്രങ്ങളായി പകർത്തിയ ഭാഗങ്ങളെ ക്രമീകരിക്കുകയും ആവശ്യമില്ലാത്തവയെ ഒഴിവാക്കുകയും മറ്റും ചെയ്ത് ചിട്ടപ്പെടുത്തുന്ന പ്രവർത്തനമാണ് വീഡിയോ എഡിറ്റിംഗ് . പ്രത്യേകം യന്ത്രങ്ങളായിരുന്നു മുമ്പ് ഇതിനായി ഉപയോഗിച്ചിരുന്നത്. പേഴ്സണൽ കമ്പ്യൂട്ടറുകളുടെ വരവോടെ വിവിധ വീഡിയോ എഡിറ്റിംഗ് സോഫ്റ്റ്‌വെയറുകൾ ഈ പ്രവർത്തനത്തിന് വ്യാപകമായി ഉപയോഗിച്ചു തുടങ്ങി. സംഭാ‍ഷണം, പശ്ചാത്തലസംഗീതം, പാട്ടുകൾ, ടൈറ്റിലുകൾ, സ്പെഷ്യൽ ഇഫക്ട് തുടങ്ങിയവ ഉൾപ്പെടുത്തി ദൃശ്യഭാഗങ്ങളെ സമ്പൂർണ ചലനചിത്രങ്ങളാക്കുന്ന പ്രവർത്തനം വീഡിയോ എഡിറ്റിംഗിൽ ഉൾപ്പെടുന്നു.



</doc>
<doc id="326417" url="https://ml.wikipedia.org/wiki?curid=326417" title="സ്റ്റോയ്ക്യോമെട്രി">
സ്റ്റോയ്ക്യോമെട്രി

സ്റ്റോയ്ക്യോമെട്രിStoichiometry എന്നത് രാസപ്രവർത്തനങ്ങളിൽ അഭികാരകങ്ങളുടെയും ഉൽപ്പന്നങ്ങളുടെയും ആപേക്ഷികമായ അളവുകളുടെ ഗണനമാണ്.

സ്റ്റോയ്ക്യോമെട്രിക്ക് അടിത്തറയിട്ടത് ദ്രവ്യ സംരക്ഷണനിയമമാണ്. അതിൻപ്രകാരം അഭികാരകങ്ങളുടെ ആകെ പിണ്ഡം ഉൽപ്പന്നങ്ങളുടെ ആകെ പിണ്ഡത്തിന് തുല്യമായിരിക്കും. ഇത് അഭികാരകങ്ങളുടേയും ഉൽപ്പന്നങ്ങളുടേയും അളവുകൾ തമ്മിലുള്ള ബന്ധങ്ങൾ ഒരു അംശബന്ധം ഉണ്ടാക്കുന്നു ഉൾക്കാഴ്ചയിലേക്ക് നയിച്ചു. ഇത് അർത്ഥമാക്കുന്നത്, അഭികാരങ്ങളുടെ അളവുകൾ വെവ്വേറെ അറിയാമെങ്കിൽ ഉൽപ്പന്നത്തിന്റെ അളവ് കണക്കുകൂട്ടാം എന്നാണ്. നേരേമറിച്ച് ഒരു അഭികാരകത്തിന്റെ അളവ്`അറിയാമെങ്കിൽ ഉൽപ്പന്നത്തിന്റെ അളവ് പ്രായോഗികമായി നിർണ്ണയിക്കാം. അതിനുശേഷം മറ്റ് അഭികാരകങ്ങളുടെ അളവും കണക്കുകൂട്ടാം.

വലതുവശത്തുകാണിച്ച് ചിത്രമനുസരിച്ചുള്ള സംതുലിത സമവാക്യം ഇതാണ്:



</doc>
<doc id="326418" url="https://ml.wikipedia.org/wiki?curid=326418" title="പുള്ളി പാറത്തവള">
പുള്ളി പാറത്തവള

പശ്ചിമഘട്ടമലനിരകളിലെ അഗസ്ത്യമല പ്രദേശത്ത് മാത്രം കണ്ടുവരുന്ന ഒരു തനതു ഇനം (endemic) തവളയാണ് പുള്ളി പാറത്തവള. വലിയ ചാട്ടക്കാരനായതുകൊണ്ട് ഇംഗ്ലീഷിൽ സ്പോട്ടഡ് ലീപിംഗ് ഫ്രോഗ്സ് (Spotted leaping frog) എന്നാണ് ഈയിനം തവളകളെ വിളിക്കുന്നത്. ഇന്ധിരാണാ ഡിപ്ലോസ്ട്രിക്ക്ട്ട (Indirana diplosticta) എന്നാണ് ശാസ്ത്രനാമം.ഐയു.സി.എൻ ചുവപ്പ് പട്ടിക പ്രകാരം ഈയിനം തവള വംശനാശ ഭീഷണി നേരിടുന്ന ഒരു ജീവിവർഗ്ഗമാണ്.

മരത്തവളകളിലെന്ന പോലെ ഇവയുടെ വിരലുകളുടെ അഗ്രഭാഗം പരന്നിട്ടാണ്. ഇളം പിങ്ക് നിറത്തിലും ക്രീം നിറത്തിലും കാണുന്ന പുള്ളി പാറത്തവള, ഇതേ ജനുസ്സിൽപ്പെട്ട മറ്റു പാറത്തവളകളിൽ നിന്ന് വ്യത്യസ്തമായി ശരീരത്തിനു മുകളിൽ വശത്ത് തുട ശരീരത്തിനോട് ചേർന്നിരിക്കുന്ന ഭാഗത്ത് കറുത്ത പുള്ളിയുണ്ട്. കൂടാതെ കാലുകളിൽ കറുത്ത വരയും. സ്വർണ്ണനിറമുള്ള കണ്ണിന്റെ താഴ്ഭാഗം കറുത്തതും മൂക്ക് മുതൽ ചെവി വരെ കണ്ണിനു താഴെ കറുത്തനിറത്തിലുമാണ്.

നനവുള്ള പാറപ്പുറങ്ങളിലാണ് ഇവ മുട്ടയിടുന്നത്.മറ്റു തവളകളുടെ വാൽമാക്രികളെ അപേക്ഷിച്ച് വളരെ പെട്ടെന്ന് തന്നെ പിൻ കാലുകൾ വളരുകയും അത് വസിക്കുന്ന പാറമേൽ പറ്റിപ്പിടിച്ചിരിക്കാൻ സഹായിക്കുകയും ചെയ്യും.ഇവയുടെ പ്രജനനത്തെയും വാൽമാക്രികളുടെ ജീീതത്തെയും കുറിച്ചുള്ള പഠനങ്ങളോ വിവരങ്ങളോ ഒന്നും ഇതുവരെ ലഭ്യമല്ല.


</doc>
<doc id="326420" url="https://ml.wikipedia.org/wiki?curid=326420" title="കണ്ണൂർ യുദ്ധം">
കണ്ണൂർ യുദ്ധം

1506 -ൽ കണ്ണൂർ തുറമുഖത്ത് സാമൂതിരിയുടെ നാവികപ്പടയും അൽമേഡ വൈസ്രോയിയുടെ മകനും പടനായകനുമായ ലോറൻസിയൊ ഡി അൽമേദയുടെ നേതൃത്ത്വത്തിലുള്ള പോർച്ചുഗീസ് നാവികപ്പടയും തമ്മിൽ നടന്ന യുദ്ധമാണ് കണ്ണൂർ യുദ്ധം(Battle of Cannanore). ഇറ്റലിയിലെ മിലാൻകാരായ ചിലരുടെ സഹായത്തോടെ ഉണ്ടാക്കിയ പീരങ്കികൾ ഉറപ്പിച്ച ഏതാണ്ട് 200 -ഓളം കപ്പലുകൾ അടങ്ങിയ ഇന്ത്യൻ പടയിൽ ഇന്ത്യക്കാരും അറബികളും തുർക്കികളും എല്ലാം ഉണ്ടായിരുന്നു. ഓട്ടോമാൻ സാമ്രാജ്യത്തിലെ പടയാളികളും ഇതിൽ പങ്കെടുത്തിരുന്നു. പോർച്ചിഗീസ് വിജയത്തോടെ യുദ്ധം അവസാനിച്ചു. പിറ്റെ വർഷം നടന്ന കണ്ണൂർ ഉപരോധത്തിലും പോർച്ചുഗീസുകാർ വിജയിച്ചു. എന്നാൽ അടുത്ത വർഷം നടന്ന ചൗൾ യുദ്ധത്തിൽ പോർച്ചുഗീസുകാർ ആദ്യമായി ഇന്ത്യൻ മഹാസമുദ്രത്തിൽ പരാജയം അറിഞ്ഞു. 



</doc>
<doc id="326425" url="https://ml.wikipedia.org/wiki?curid=326425" title="ശാസ്ത്രീയ മനോഭാവം">
ശാസ്ത്രീയ മനോഭാവം

ചോദ്യം ചെയ്യൽ, ഭൗതിക യാഥാർത്ഥ്യങ്ങളുടെ നീരീക്ഷണം, പരീക്ഷണം, പരികല്പനകളുടെ രൂപീകരണം, വിശകലനം തുടങ്ങിയ രീതികൾ ഉപയോഗിച്ച് സാമൂഹ്യമായും വ്യക്തിപരമായും ചിന്തിക്കുകയും പ്രവർത്തിക്കുകയും ചെയ്യുന്ന ഒരു ജീവിതരീതിയാണ് ശാസ്ത്രീയ മനോഭാവം. ശാസ്ത്രീയ മനോവൃത്തി എന്നുള്ളത് പ്രശ്നങ്ങളോടുള്ള ഒരു പ്രത്യേക രീതിയിലുള്ള മനോഭാവമാണ്. ഏതു വിഷയത്തെയും നിരീക്ഷങ്ങളിലൂടെ പഠിക്കുകയും, കാരണങ്ങൾ സകല്പ്പിക്കുകയും , പരീക്ഷണങ്ങളിലൂടെ പരിശോധിക്കുകയും, തെളിവുകളുടെ അടിസ്ഥാനത്തിൽ സ്ഥിരീകരിക്കുകയും ചെയ്യുക എന്നുള്ളതാണ് ശാസ്ത്രീയ മനോഭാവത്തിന്റെ ആധാരം. 1946 ൽ ജവഹർലാൽ നെഹ്റു  ആണ് ശാസ്ത്രീയ മനോവൃത്തി എന്ന പ്രയോഗം ആദ്യമായി ഉപയോഗിക്കുനത്.

“ നമുക്ക് ആവശ്യം ശാസ്ത്രീയ മനോഭാവമാണ്. അത് പരിശോധനകളും പരീക്ഷണങ്ങളും കൂടാതെ ഒന്നും അന്ഗീകരിക്കാതിരിക്കുക എന്നുള്ള ഉറച്ച നിലപാടാണ്‌ . പുതിയ തെളിവുകളുടെ അടിസ്ഥാനത്തിൽ പഴയ നിഗമനങ്ങൾ ആവശ്യമെങ്കിൽ മാറ്റാനുള്ള സന്നദ്ധതയാണ് അത്. മുൻധാരണകൾ ഒഴിവാക്കികൊണ്ട് നിരീക്ഷങ്ങളുടെ അടിസ്ഥാനത്തിൽ ഉരിതിരിയുന്ന വസ്തുതകളെ അശ്രയിക്കാനുള്ള തീരുമാനമാണ്. ഈ മനോഭാവം ശാസ്ത്രലോകത്തെ സങ്കീർണ പ്രതിഭാസങ്ങൾ വിശദീകരിക്കാൻ ഒരു കൂട്ടം ശാസ്ത്രജ്ഞർക്ക് ഉള്ള ഉപാദി ആണെന്നല്ല കരുതേണ്ടത്. ജീവിതത്തിൻറെയും അതിൻറെ നിരവധി നിത്യജീവിത പ്രശ്നങ്ങളുടെയും പരിഹാരത്തിന് എല്ലാവരും പരിശീലനം കൊണ്ട് അർജിചെടുക്കേണ്ട മനോഭാവമാണ് അത്.”

ജവഹർ ലാൽ നെഹ്‌റു : ഇന്ത്യയെ കണ്ടെത്തൽ. 


</doc>
<doc id="326428" url="https://ml.wikipedia.org/wiki?curid=326428" title="ലൂമെൻ (യൂണിറ്റ്)">
ലൂമെൻ (യൂണിറ്റ്)

ലൂമെൻ (symbol: lm) എസ് ഐ യിൽ നിന്നും വന്ന ഏകക്ം ആകുന്നു. ഒരു സ്രോതസ്സ് പുരത്തുവുടുന്ന ദൃശ്യപ്രകാശത്തിന്റെ അളവ്. ഇതു ലുമിനസ് ഫ്ലക്സിന്റെ അളവാണ്. 
ഒരു പ്രകാശ സ്രോതസ്സ് ഒരു കാൻഡെല ലുമിനസ് ഇന്റെൻസിറ്റി ഒരേപോലെ ഒരു സ്റ്റെറേഡിയൻ സോളിഡ് കോണിലൂടെ പുറത്തുവിടുകയാണേങ്കിൽ ആ കോണിലൂടെ പുറത്തുവിടുന്ന ആകെ ലൂമിനസ് ഫ്ലക്സ് ഒരു ലൂമൻ ആണ്( (1 cd·1 sr = 1 lm).
പ്രകാശീകരണത്തിനുപയൊഗിക്കുന്ന വിളക്കുകളിൽ അവയുടെ ലുമെനുകലിലുള്ള പ്രകാശ ഔട്പുട് പൊതുവേ രേഖപ്പെടുത്തിയിരിക്കും. 
ഒരു 23 വാട്ട് സി എഫ് എൽ 1,500–1,600 lm പുറത്തുവിടുന്നു. 




</doc>
<doc id="326429" url="https://ml.wikipedia.org/wiki?curid=326429" title="കണ്ണൂരിലെ ആദ്യയുദ്ധം">
കണ്ണൂരിലെ ആദ്യയുദ്ധം

1501-1502 കാലത്ത് മൂന്നാം പോർച്ചുഗീസ് അർമാഡയും പോർച്ചുഗീസുകാർ പോർചുഗലിലേക്ക് തിരികെപ്പോകുന്നത് തടയാൻ വേണ്ടി സാമൂതിരിയുടെ കോഴിക്കോട് നാവികസേനയും തമ്മിൽ ചെയ്ത യുദ്ധമാണ് കണ്ണൂരിലെ ആദ്യയുദ്ധം(First Battle of Cannanore) എന്ന് അറിയപ്പെടുന്നത്.

രണ്ടിലേറെ ദിവസം (1501 ഡിസംബർ 31 മുതൽ - 1502 ജനുവരി 2 വരെ) നീണ്ടു നിന്ന ഈ യുദ്ധമാണ് പോർചുഗീസുകാർ ഇന്ത്യൻ മഹാസമുദ്രത്തിൽ നടത്തിയ ആദ്യത്തെ മുഖ്യ യുദ്ധം. എണ്ണത്തിൽ തീരെ കുറവായിരുന്നെങ്കിലും ജൊവാ ഡ നോവയുടെ ധീരമായ തന്ത്രങ്ങളും കൂടുതൽ മികവാർന്ന ശിക്ഷണം ലഭിച്ച നാവികരും മികച്ച ആയുധങ്ങളും ചേർന്നപ്പോൾ സാമൂതിരിയുടെ, തങ്ങളെ തടയാൻവന്ന സേനയെ തോല്പ്പിച്ച് കണ്ണൂരിൽ നിന്നും വിട്ടുപോവാനും യുദ്ധത്തിൽ ജയിക്കാനും പോർച്ചുഗീസുകാർക്ക് കഴിഞ്ഞു.

ചരിത്രത്തിൽ ആദ്യമായിത്തന്നെ മികച്ചരീതിയിൽ രേഖപ്പെടുത്തിയ ഈ നാവികപ്പോരാട്ടത്തിലാണ് യുദ്ധത്തിൽ വിജയം വരിക്കാൻ പീരങ്കിയുടെ ഉപയോഗം കൊണ്ടുമാത്രം കഴിഞ്ഞത്. ഇതോടെയാണ് സായുധരായ ആൾക്കാരെ വഹിക്കുന്നതിൽ നിന്നും വ്യത്യസ്തമായി ആയുധങ്ങൾ വഹിക്കാൻ വേണ്ടി കപ്പലുകൾ നാവികസേനകൾ ഉപയോഗിക്കാൻ തുടങ്ങിയത്. ഈ അർത്ഥത്തിൽ ഈ യുദ്ധത്തെ ആദ്യത്തെ ആധുനിക നാവികയുദ്ധം എന്നു വിളിക്കുന്നു. വിജയം വരിച്ച ജൊവാ ഡ നോവ പോർച്ചുഗലിലേക്ക് മടങ്ങിപ്പോയി.


</doc>
<doc id="326430" url="https://ml.wikipedia.org/wiki?curid=326430" title="റൈഡ്ബെർഗ് മാറ്റർ">
റൈഡ്ബെർഗ് മാറ്റർ

ദ്രവ്യത്തിന്റെ എട്ടാമത്തെ അവസ്ഥയായി കണക്കാക്കുന്ന ദ്രവ്യാവസ്ഥയാണ് റൈഡ്‌ബെർഗ് മാറ്റർ. ഉത്തേജിപ്പിക്കപ്പെട്ട ആറ്റങ്ങൾ കൂടിച്ചേർന്നാണ് റൈഡ്‌ബെർഗ് മാറ്റർ നിർമ്മിക്കുന്നത്. നിശ്ചിത താപനിലയിൽ ഈ ആറ്റങ്ങൾ അയോണുകളായും ഇലക്‌ട്രോണുകളായും വിഘടിക്കപ്പെടും. കേവലപൂജ്യത്തിനടുത്ത താപനിലയിൽ റുബീഡിയം ആറ്റങ്ങൾ ഉപയോഗിച്ച് നടത്തിയ പരീക്ഷണത്തേത്തുടർന്ന് 2009ൽ ആണ് റൈഡ്‌ബെർഗ് തന്മാത്രയുടെ അസ്തിത്വം തെളിയിക്കപ്പെട്ടത്.


</doc>
<doc id="326433" url="https://ml.wikipedia.org/wiki?curid=326433" title="ജാൻ - ടെല്ലർ മെറ്റൽ">
ജാൻ - ടെല്ലർ മെറ്റൽ

ദ്രവ്യത്തിൻറെ ഒൻപതാമത്തെ അവസ്ഥയാണ് ജാൻ-ടെല്ലർ മെറ്റൽ.
1937ൽ ആർതർ ജാൻ, എഡ്വേർഡ് ടെല്ലർ എന്നീ ശാസ്ത്രജ്ഞർ ചേർന്നു പ്രവചിച്ച ദ്രവ്യത്തിന്റെ അവസ്ഥയെ പരീക്ഷണശാലയിൽ നിർമിച്ചത് ജപ്പാനിലെ ടോക്കോ യൂണിവേഴ്‌സിറ്റിയിലെ ഗവേഷകരാണ്. 

പരസ്പര വിരുദ്ധമായ ഗുണങ്ങൾ സമ്മേളിക്കുന്നതാണ് ഈ ദ്രവ്യാവസ്ഥ. ഒരേ സമയം വൈദ്യുതചാലകമായും, വൈദ്യുതരോധിയായും വർത്തിക്കാൻ ഈ ദ്രവ്യരൂപത്തിനു കഴിയും. വൈദ്യുത ചാലകമായി വർത്തിക്കുമ്പോൾ ഇത് ചാലകതയുടെ ഏറ്റവും ഉയർന്ന തലമായ അതിചാലകത (Super Conductivity)യിൽ എത്തിയിരിക്കും. സാധാരണയായി ഒരു ദ്രവ്യം അതിചാലക സ്വഭാവം പ്രദർശിപ്പിക്കുന്നത് അതിന്റെ ഊഷ്മാവ് കേവല പൂജ്യത്തിന് (-273 ഡിഗ്രി സെൽഷ്യസ്) അടുത്തെത്തുമ്പോഴാണ്. എന്നാൽ ഈ ദ്രവ്യം അതിചാലകസ്വഭാവം പ്രദർശിപ്പിക്കുന്നതിന് ഇത്രയും താഴ്ന്ന താപനില ആവശ്യമില്ല എന്നത് ശാസ്ത്രലോകത്തിന് വലിയ പ്രതീക്ഷയാണ് നൽകുന്നത്. വൈദ്യൂതി വിതരണ രംഗത്ത് വലിയൊരു കുതിച്ചുചാട്ടത്തിന് തിരികൊളുത്താൻ ഈ കണ്ടുപിടിത്തത്തിന് കഴിയുമെന്നാണ് കരുതപ്പെടുന്നത്. സാധാരണയായി വൈദ്യുതി വിതരണം ചെയ്യുന്ന അലുമിനിയം, ചെമ്പ് കമ്പികളുടെ പ്രതിരോധം കാരണം വലിയ തോതിൽ വൈദ്യൂതി പാഴായിപ്പോവുകയാണ് ചെയ്യുന്നത്. എന്നാൽ അതിചാലകതയിൽ ലോഹങ്ങൾ വൈദ്യുതിരോധം കാണിക്കാറില്ല. എന്നാൽ അതിചാലകത സൃഷ്ടിക്കാനാവശ്യമായ ഏറ്റവും കുറഞ്ഞ താപനില പരീക്ഷണശാലകളിൽ മാത്രമേ നിർമ്മിക്കാൻ കഴിയൂ എന്നതിനാൽ ഊർജ നഷ്ടം കൂടാതെ വൈദ്യുതി വിതരണം നടത്തുക എന്നത് പ്രായോഗികമല്ല.. ഈ പരിമിതി മറികടക്കാൻ പുതിയ കണ്ടെത്തൽ സഹായിക്കുമെന്നാണ് കരുതുന്നത്. 

അതിചാലകതയിൽ ജാൻ-ടെല്ലർ മെറ്റൽ ലോഹസ്വഭാവത്തോടൊപ്പം കാന്തികതയും പ്രദർശിപ്പിക്കുന്നുണ്ട്.

നാനോ ടെക്‌നോളജിയുടെ മേഖലയിലുണ്ടായ മുന്നേറ്റമാണ് പുതിയ ദ്രവ്യരൂപത്തിന്റെ അസ്തിത്വം പരീക്ഷണ ശാലയിൽ തെളിയിക്കുന്നതിന് വഴിതെളിച്ചത്. 60 കാർബൺ ആറ്റങ്ങൾ ചേർന്ന് നിർമ്മിക്കുന്ന ബക്മിൻസ്റ്റർ ഫുള്ളറിൻ എ തന്മാത്രയിലുള്ള ആറ്റങ്ങളുടെ സവിശേഷമായ രാസബന്ധനത്തിൽ നിന്നാണ് ഈ ദ്രവ്യരൂപം സൃഷ്ടിക്കപ്പെടുന്നത്. ബക്മിൻസ്റ്റർ ഫുള്ളറിന്റെ തന്മാത്രയിലേക്ക് സീഷിയം എ ആൽക്കലി മെറ്റലിന്റെ ആറ്റങ്ങൾ നിക്ഷേപിച്ചാണ് ശാസ്ത്രജ്ഞർ പരീക്ഷണം നടത്തിയത്.


</doc>
<doc id="326435" url="https://ml.wikipedia.org/wiki?curid=326435" title="പൊച്ചെഫെസ്ട്രൂം">
പൊച്ചെഫെസ്ട്രൂം



</doc>
<doc id="326436" url="https://ml.wikipedia.org/wiki?curid=326436" title="മൻസൂർ അൽഹല്ലാജ്">
മൻസൂർ അൽഹല്ലാജ്

സൂഫികളിൽ ഏറെ പ്രസിദ്ധിനും എന്നാൽ ജീവിച്ചിരുന്ന കാലത്ത് ഏറെ വിവാദങ്ങൾക്ക് പാത്രമായതുമായ ഒരു വ്യക്തിത്വമാണ് 
മൻസൂർ അൽഹല്ലാജ് (ക്രി 858-922). പൂർണ നാമം "അബുൽ മുഗീസ് അൽ ഹുസൈൻ ബിൻ മൻസൂർ അൽഹല്ലാജ്". പേർഷ്യൻ സൂഫി ആദ്ധ്യാതിമിക ആചാര്യന്മാരിൽ അഗ്രഗണ്യനായിരുന്ന അൽഹല്ലാജ്, “അനൽ ഹഖ്” എന്ന തന്റെ ഒരൊറ്റ പ്രഖ്യാപനം കൊണ്ടാണ് എക്കാലവും സ്മരിക്കപ്പെടുന്നതും വിവാദനായകനായി കരുതപ്പെടുന്നത്തും.ഞാനാണ് പരമമായ സത്യം എന്ന് അർത്ഥം കൽപ്പിക്കാവുന്ന ഈ വചനത്തെ ഹല്ലാജിന്റെ ദൈവ വാദമായി കരുതിയവർ അദ്ദേഹത്തെ വേട്ടയാടാൻ തുടങ്ങി. അനുചരന്മാരെ സംബന്ധിച്ചിടത്തോളം "ഞാൻ ഇതാ പരമമായ സത്യത്തിൽ പൂർണ്ണമായും ലയിച്ചിരിക്കുന്നു " എന്ന ഔന്നിത്യ പ്രാപനത്തിന്റെ പ്രഖ്യാപനം മാത്രമായിരുന്നു അനൽഹഖ്. സൂഫി യോഗികളിലെ ഉന്നതാവസ്ഥയായ ഫാനാഉൾ ഫാനായിലെത്തിയ ഹല്ലാജ്  ഉന്മാദാവസ്ഥയിലെ പരാമർശങ്ങൾ കാരണം വധിക്കപ്പെടുകയായിരുന്നു.

ക്രിസ്തു വർഷം 857ലാണ് (ചന്ദ്ര വർഷം 244 ) പേർഷ്യയിലെ ബെയ്‌സ പ്രവിശ്യയിലെ ശീറാസിൽ  പരുത്തി കർഷക കുടുംബത്തിൽ   അബൂമുഗീസ് ഹുസൈൻ ബിൻ മൻസൂറുൽ ഹല്ലാജ്  ജനിക്കുന്നത് . (ഹല്ലാജ് എന്നാൽ അറബിയിൽ പരുത്തിനെയ്യുന്നവൻ) പാർസി മതകാരായിരുന്നു പിതാമഹന്മാർ. ബാല്യത്തിൽ തന്നെ മുസ്‌ലിങ്ങൾ ദൈവത്തിങ്കൽ നിന്നും അന്ത്യ പ്രവാചകനായ മുഹമ്മദിനു(സ) വെളിപാടായി ലഭിച്ചുവെന്ന് കരുതുന്ന ഖുർആൻ പൂർണ്ണമായും മനഃപാഠമാക്കി . തുടർന്ന് ഇസ്‌ലാമിക കർമ്മ ശാസ്ത്രത്തിലും ഹദീസ് എന്ന പ്രവാചക ചര്യയും ദീർഘ കാലം ചിലവഴിച്ചു പഠിച്ചു തസ്തറി, ബസ്റ, ഖുറാസാൻ, തുർക്കിസ്ഥാൻ, ചെച്‌നിയ   മെക്കയിലുമെല്ലാം പഠനത്തിനായി യാത്ര ചെയ്യുകയും വർഷങ്ങൾ ചിലവഴിച്ചു അറിവ് നേടുകയും ചെയ്തു മാതൃ ഭാഷയായ പാർസിയെക്കാൾ അറബിയിലായിരുന്നു ഇദ്ദേഹത്തിന് കൂടുതൽ നിപുണത . ഖുർആൻ മനപാഠമാക്കിയ മൻസൂർ ധ്യാനമാർഗ്ഗം കണ്ടെത്താനും അധികം വൈകിയില്ല.

യാത്രകളിലാണ് ഇസ്‌ലാമിലെ ആത്മീയ സംസ്കരണ പാതയായ സൂഫിസവുമായും സൂഫികളുമായും മൻസൂർ അടുക്കുന്നത് .   സുപ്രസിദ്ധ സൂഫി വര്യനായിരുന്ന ദുന്നൂറുൽ മിസ്‌രിയുടെ ശിഷ്യരും അക്കാലങ്ങളിലെ സൂഫിപ്രമുഖരുമായ തുസ്തരി , ജുനൈദി എന്നിവരുടെ ശിഷ്വത്യം നേടാൻ മൻസൂറിനായി .  ഒട്ടേറെ കർമ്മ ശാസ്ത്ര പണ്ഡിതരാലും ,സൂഫിവര്യന്മാരാലും, സൂഫി യോഗിയുടെ ശവ കൂടീരങ്ങളാലും,  പർണ്ണ ശാലകൾ കൊണ്ടും സമ്പന്നമായിരുന്നു അന്ന് ബാഗ്‌ദാദ്‌ . പതിനെട്ടാം വയസ്സിൽ  ബാഗ്‌ദാദിലേക്കു  യാത്ര ചെയ്യാൻ മൻസൂർ തീരുമാനമെടുത്തതിന് പിന്നിലെ കാരണവും അതായിരുന്നു എന്നാണു പറയപ്പെടുന്നത് . ബാഗ്‌ദാദിലെത്തിയ മൻസൂർ  സഅൽ ഇബ്നു തുസ്തരിയിൽ   നിന്നും തരീഖ സ്വീകരിച്ചു ബൈഅത് (അനുസരണ പ്രതിജ്ഞ ) ചെയ്തു ശിഷ്വത്വം നേടി. 

സൂഫി യോഗിയുടെ ശവ കുടീരങ്ങളുമായി ബന്ധപ്പെട്ടാണ് സൂഫി പർണ്ണ ശാലകൾ ഉണ്ടാകാറ് അത്തരം പർണ്ണ ശാലകളിൽ മൗലീദ് ദിക്കർ  സ്തോത്ര സദസ്സുകളും നടക്കും താളാത്മകമായും പ്രതേക ചലനങ്ങളിലൂടെയും ആട്ടത്തിലൂടെയുമായിരിക്കും ഉരുവിടലും ഏറ്റു ചൊല്ലലുകളും ,ഇത്തരം സദസ്സുകളിൽ  ഫനായിലേക്കു ( പ്രതേക ഉന്മാദാവസ്ഥയിലേക്കു) മൻസൂർ ഉയരുന്നത് ശ്രദ്ധയിൽ പെട്ട തുസ്തരി വർഷങ്ങളുടെ സേവനത്തിനു അറുതി വരുത്തി  യാത്രയാകുവാൻ ശിഷ്യനോട് കൽപ്പിച്ചു. 
ശരീഅത്ത് (നിയമാവലി ),ത്വരീഖത്ത് (മാർഗം), ഹഖീഖത്ത്(യാഥാർഥ്യം,സത്യ ദർശനം അഥവാ ദൈവിക സത്തയെ വലയം പ്രാപിക്കൽ), മഅരിഫത്ത് (ബ്രഹ്മജ്ഞാനം)  എന്നിങ്ങനെയാണ് സൂഫിസത്തിലെ പടവുകൾ ഇതിൽ ശരീയത് മുറുകെ പിടിച്ചു തരീഖ സ്വീകരിക്കുന്നതിലൂടെ സൂഫിസം ആരംഭിക്കുന്നു.  ഹഖീഖതും കടന്നു മഅരിഫത്തിലെത്തുന്ന സൂഫികൾ ആത്മീയ ധാരയിൽ ഉയരുന്നതോടു കൂടി ചിലർക്ക് പലതരം ഉന്മാദ അവസ്ഥകൾ തരണം ചെയ്യേണ്ടതായി വരും . ഇതൊരു തരം പരീക്ഷണ ഘട്ടമായാണ് കണക്കാക്കപ്പെടുന്നത്   ഇത്തരം അവസ്ഥയിൽ സൂഫികൾ ഇസ്‌ലാമിക നിയമ വ്യവസ്ഥയായ   ശരീയത് പൂർണ്ണതയോടെ പിൻപറ്റണമെന്നില്ല , ഉന്മാദാവസ്ഥയിലെ  പ്രവർത്തികൾ ജനങ്ങളിൽ തെറ്റിധാരണ പടർത്തുമെന്ന കാരണത്താൽ ഏകാന്ത വാസമോ ദേശാടനമോ ആണ് ഈ കാലയളവിൽ ഉണ്ടാകാറ് ഇതനുസരിച്ചാണ് പർണ്ണ ശാലയിൽ നിന്നും മൻസൂറിനെ യാത്രയാക്കിയത് യെന്നും അതല്ല ആത്മീയോന്നതിയുടെ കൊടുമുടികൾ ശിഷ്യൻ കീഴടക്കി എന്നറിഞ്ഞത് കൊണ്ടാണ് യാത്ര തുടരുവാൻ കൽപ്പിച്ചതെന്നും വ്യത്യസ്ത അഭിപ്രായങ്ങൾ നിലനിൽക്കുന്നു.

പുണ്യ സ്ഥലമായ മെക്കയിലെത്തിയ ഹല്ലാജ് മക്കയിലെ പള്ളിയിൽ കൊടും ചൂടും കഠിന തണുപ്പും വകവെക്കാതെ വർഷങ്ങളോളം താമസിച്ചു. പ്രയാസങ്ങളെല്ലാം ക്ഷമിക്കുകയും ശരീരത്തിന്റെ ഇഛകളോട് പടവെട്ടുകയും ചെയ്തു. മസ്ജിദുൽ ഹറാമിൽ ആകാശത്തിനു കീഴെയല്ലാതെ ഇരിക്കാറില്ല. ഒരു പൂർണ്ണ വർഷം നോമ്പ് തുറക്കുമ്പോൾ അല്പം വെള്ളവും ഒരു പത്തിരിയിൽ നിന്ന് അല്പവും മാത്രമല്ലാതെ മറ്റൊന്നും കഴിച്ചിരുന്നില്ല. കഠിന ചൂടിൽ അബൂഖുബൈസ് പർവ്വതത്തിൽ പാറമുകളിൽ അദ്ദേഹം ഇരിക്കാറുണ്ടായിരുന്നു.

മക്കയിലെ സൂഫി പ്രമുഖനായ ശൈഖ് അബ്ദുല്ലാഹിൽ മഗ്രിബിയും സംഘവും ഒരിക്കൽ ഹല്ലാജിനെ സന്ദർശിക്കാനെത്തി. ഹല്ലാജ് സദാഇരിക്കുന്ന ഹിജ്ര് ഇസ്ല്മായിലിനു അടുത്ത് വന്നപ്പോൾ അവിടെ കണ്ടില്ല. അബൂഖുബൈസ് പർവ്വതശിഖരത്തിൽ ഉണ്ടാവുമെന്ന് കേട്ടപ്പോൾ അങ്ങോട്ട്‌ പോയി. അപ്പോൾ കല്ലുമലയിൽ പാറയുടെ മുകളിൽ തലയിലൊന്നും ധരിക്കാതെ നഗ്നപാദനായി ഹല്ലാജ് ഇരിക്കുന്നു. ശരീരത്തിൽ നിന്ന് ധാരയായി വിയർപ്പ് തുള്ളികൾ ഭൂമിയിൽ പതിക്കുന്നുണ്ട്. ശൈഖ് അത് കുറച്ചു നേരം നോക്കി നിന്നു. ഒന്നും സംസാരിക്കാതെ താഴെഇറങ്ങിയിട്ട് ശിഷ്യരോട് പറഞ്ഞു : ഇദ്ദേഹം വല്ലാതെ വിഷമിക്കുന്നു. മനം നിറയെ വിശ്വാസമാണ്. പക്ഷെ താങ്ങാനും ക്ഷമിക്കാനും കഴിയാത്ത പരീക്ഷണം കൊണ്ട് ഇദ്ദേഹത്തെ ദൈവം പരീക്ഷിചേക്കാം. 

ബസ്രയിലേക്കു യാത്ര പോയ മൻസൂർ മറ്റൊരു സൂഫി വര്യനായ അംറ് ഇബ്നു ഉത്മാൻ മക്കിയുടെ  കീഴിൽ ആത്മീയ സംസ്കരണ പഠനം തുടർന്നു, ബസ്രയിലെ അബൂ യഅ്ഖൂബിൽ അഖ്ത്വാഈ എന്ന സൂഫിയുടെ മകളെ മൻസൂർ വിവാഹം കഴിക്കുന്നത് ഈ കാലയളവിലാണ് . ഉന്മാദ അവസ്ഥയുടെ ലക്ഷണങ്ങൾ വീണ്ടും മൻസൂറിൽ ദൃശ്യമായതോടെ പർണ്ണശാല ഉപേക്ഷിക്കാൻ അംറ് ആവശ്യപ്പെടുകയും ഉന്മാദാവസ്ഥയിലെ ജൽപനങ്ങളെ വിമർശിക്കുകയും ചെയ്തു. തുടർന്ന് തെരുവിലെത്തിയ മൻസൂറിനെ ജനങ്ങൾ ചിത്ത രോഗിയാണെന്ന് സംശയിച്ചു ഭ്രാന്താശുപത്രിയിൽ പ്രവേശിപ്പിച്ചു എന്നാൽ  പിന്നീട് ഭിഷഗ്വരന്മാർ അദ്ദേഹത്തെ പുറം ലോകത്തേക്ക്  തന്നെ തിരികെ വിട്ടു. 

തുടർന്ന് മിസ്‌രിയുടെ മറ്റൊരു ശിഷ്യനും അക്കാലത്തെ അറിയപ്പെടുന്ന സൂഫി തത്ത്വ ജ്ഞാനിയുമായ ജുനൈദുൽ ബാഗ്‌ദാദിയുടെ  പർണ്ണ ശാലയിലാണ് മൻസൂർ അഭയം തേടിയത് . കരക്കണയാനുള്ള കപ്പലെന്നപോലെ ഹല്ലാജ് സദാ സമയവും  പ്രപഞ്ച സ്രഷ്ടാവിനെ തേടി അലഞ്ഞു അതോടെ മഅറിഫെതെന്ന  സൂഫി പടവിലെ ഉന്നത സ്ഥാനത്തേക്ക് മൻസൂർ എത്തിയെന്നു പറയപ്പെടുന്നു.  ആത്മീയതയുടെ ലഹരിപിടിച്ച് ഉൻമത്തനായി മാറിയതോടെ   ജുനൈദുൽ ബാഗ്ദാദിയും പർണ ശാലയിൽ നിന്നും  ഹല്ലാജിനെ പുറത്താക്കി , യാത്ര ചോദിക്കുമ്പോൾ  ഗുരുവര്യന്റെ മുഖത്തു നോക്കി പുഞ്ചിരിച്ചു കൊണ്ട് ഹല്ലാജ് പറഞ്ഞത്രെ: ”ആത്മീയതയുടെ ലഹരി പിടിച്ചവർക്ക് ദൈവം  എന്നും മറയിലായിരിക്കുമെന്ന്. അതിനു  ജുനൈദ് നൽകിയ മറുപടി  ”ചിന്തയുടെ ഉണർവും ബോധപൂർവമായ പെരുമാറ്റവുമാണ് മനുഷ്യനാവശ്യം. അതിലൂടെ അവന് ദൈവത്തിലേക്ക് എത്തിച്ചേരാം എന്നായിരുന്നു ,  ഹല്ലാജ്ന്റെ ആത്മീയ ലഹരിയും ഇലാഹീ ഉന്മാദവും ഒരു പക്ഷേ, ഗുരു വര്യന്മാരെല്ലാം ഒരു പോലെ തിരിച്ചറിഞ്ഞിരുന്നു . പക്ഷേ നിയമ വ്യവസ്ഥകൾക്ക് എതിരാണെന്ന ധ്വനിപ്പിക്കും വിധത്തിലുള്ള ഹല്ലാജിന്റെ ഉന്മാദ വാക്കുകൾ തിരിച്ചറിയാൻ സൂഫികല്ലാത്തവർക്കാവില്ലെന്നും അതിനാൽ അവ സമൂഹത്തിൽ ഭൂഷണമല്ല എന്ന പക്ഷക്കാരായിരുന്നു അവരെല്ലാം.

തെരുവിലേക്ക് വീണ്ടുമിറങ്ങേണ്ടി വന്ന ഹല്ലാജ് "നീ ഞാനും ഞാൻ നീയും" എന്ന സ്‌നേഹത്തിന്റെ അഗാധ ഗർത്തത്തിലേക്ക്  മറിഞ്ഞു വീണു. പലപ്പോഴും അദ്ദേഹം ധ്യാനാത്മകതയിലേക്ക് വഴുതിവീഴുമായിരുന്നു. താൻ ദൈവസന്നിധിയിലായിരുന്നുവെന്നാണ് മൻസൂർ ഈ ധ്യാനാത്മകതയെ വിവരിച്ചിരുന്നത്. ഈ ധ്യാനനിമിഷങ്ങളിൽ അദ്ദേഹം അനൽഹഖ് എന്ന് വിളിച്ചു പറഞ്ഞു കൊണ്ടിരുന്നു . ഞാനാണ്  പരമമായ സത്യം എന്നാണിതിനർത്ഥം.  അനുപമമായ ദാർശനിക ജ്ഞാനത്താൽ അദ്ദേഹം വാക്കുകളും കൊച്ചു കവിതകളുമൊക്കെ ഉരുവിട്ടു കൊണ്ടേയിരുന്നു  ”ഞാൻ ആണ് പരമ യാഥാർത്ഥ്യം (അനൽ ഹഖ്), സുബ്ഹാനി (ഞാൻ എന്നെ പരിശുദ്ധനാക്കുന്നു), മാഫിൽ ജൈബി ഇല്ലല്ലാഹ്’ (ദൈവമല്ലാതെ  മറ്റൊന്നും കീശയിലില്ല.) .ഞാൻ സ്‍നേഹിക്കുന്ന ഞാൻ അവനാണ്... ഞാൻ സ്‍നേഹിക്കുന്ന അവൻ ഞാൻ തന്നെയാണ്, എന്റെ ശിരോവസ്ത്രത്തിനുള്ളിൽ ഞാൻ ദൈവത്തെയല്ലാതെ മറ്റൊന്നിനേയുംെ മൂടിവെച്ചിട്ടില്ല.’ 'ഞാനാണ് സ്നേഹിക്കുന്നവൻ. സ്നേഹിക്കപ്പെടുന്നവനും ഞാൻ തന്നെ' 'ഒരു ശരീരത്തിലുള്ള രണ്ടാത്മാക്കൾ ഞങ്ങൾ. നീ എന്നെ കണ്ടാൽ അവനെ കണ്ടു. അവനെ കണ്ടാല എന്നെയും കണ്ടു'
'മുന്തിരിവീഞ്ഞ് ശുദ്ധ വെള്ളത്തിൽ ലയിക്കുംപ്രകാരം നിന്റെ ആത്മാവ് എന്റെ ആത്മാവിൽ കലർന്നു. നിന്നെ സ്പർശിക്കുന്ന വസ്തു എന്നെയും സ്പർശിച്ചു. അപ്പോൾ എല്ലാ അവസ്ഥയിലും നീ ഞാനായി മാറി' 

ഹല്ലാജിന്റെ ഇത്തരത്തിലുള്ള പദപ്രയോഗങ്ങൾ നിമിത്തം ജനങ്ങളുടെ വിശ്വാസം നാശത്തിലാവുമോ എന്ന് പണ്ഡിതന്മാർ ന്യായമായും ഭയന്നു.അവരിലെ അലിയ്യുബ്നു ഈസ ഹല്ലാജുമായി സംവാദം നടത്തി . പരസ്പരം തർക്കതിന്നിടയിൽ ഹല്ലാജ് ഈസയൊദു പറഞ്ഞുവത്രേ.. താങ്കൾ നിന്നിടത്ത്‌ തന്നെ നിൽക്കുക കൂടുതലൊന്നും പറയരുത്. അങ്ങനെ പലതും പറഞ്ഞാൽ ഞാൻ താങ്കളെ ഭൂമിയടക്കം മറിച്ചിടും! അതോടു കൂടി അലിയ്യുബ്നു ഈസാ സംവാദം നിർത്തി. 

ഹല്ലാജിന്റെ വാക്കുകളും, കവിതകളും  ബാഗ്ദാദ് പട്ടണത്തിൽ പ്രകമ്പനം കൊണ്ടു. ഹല്ലാജ് പ്രവാചകനാണെന്നും ദൈവമാണെന്നും വാദിച്ചുവെന്നു ജനങ്ങൾ ആരോപിച്ചു. ഹല്ലാജ് നിയമ വ്യവസ്ഥയ്ക്ക് എതിരായെന്നും കൊല്ലണമെന്നും ജനക്കൂട്ടം ആവശ്യപ്പെടാൻ തുടങ്ങി.  . ഹല്ലാജിൽ നിന്നുമുണ്ടാകുന്ന അത്ഭുത പ്രവർത്തനങ്ങൾ ആഭിചാരമായി വിധി എഴുതപ്പെട്ടു. ഖലീഫ മുഖ്തദിർ ബില്ലാഹിയുടെ ഭരണമായിരുന്നു അന്ന്. മുഖ്തദിരിന്റെ മന്ത്രി ഹാമിദ് ഹല്ലാജിനെ ചോദ്യം ചെയ്യുകയും ചെയ്തു. ഹല്ലാജ് ഇതെല്ലാം നിഷേധിച്ചു കൊണ്ട് പറഞ്ഞു : ദൈവാസ്ഥിത്വവും പ്രാവാചകത്വവും വാദിക്കലിനെ തൊട്ടും ഞാൻ ദൈവത്തോട് അഭയം തേടുന്നു. ഞാൻ ദൈവത്തെ ആരാധിക്കുന്ന ഒരു മനുഷ്യൻ മാത്രം. നോമ്പും നിസ്കാരവും അല്പം അധികമാക്കുന്നു എന്നല്ലാതെ മറ്റൊന്നും എനിക്കില്ല. 
വൻ തോതിൽ പരാതികൾ ലഭിച്ചതോടു കൂടി ഖലീഫ പണ്ഡിതന്മാരുടെ അഭിപ്രായം തേടി. പണ്ഡിതർ മൂന്ന് പക്ഷമായി വിധി നൽകിയെന്നു പറയപ്പെടുന്നു

പ്രബല വിഭാഗം ഹഖീഖത്, മഅരിഫത് എന്നിവ മറഞ്ഞ കാര്യമാണെന്നും , തെളിഞ്ഞ നിയമ വ്യവസ്ഥയായ ശരീയത്തിന്റെ മുന്നിൽ  ഗുരുതരമായ തെറ്റ് ഹല്ലാജ് ചെയ്‌തെന്നും അതിനാൽ പാശ്ചാത്തിപ്പിക്കാത്ത പക്ഷം വധശിക്ഷ നടപ്പിലാക്കണമെന്നും  അഭിപ്രായപ്പെട്ടവരാണ് . ശരീയത്തിനു വിരുദ്ധം പ്രവർത്തിച്ച ഖിളറിനെ മൂസ പ്രവാചകൻ എതിർത്തതും ഖലീഫ ഒമർ നമസ്കരിക്കാത്ത വലിയ്യിനെതിരെ വാളോങ്ങിയതുമൊക്കെ  തെളിവായി ഉദ്ധരിക്കപ്പെട്ടു. എന്നാൽ ഒരു വിഭാഗം പണ്ഡിതർ വിധി പറയാതെ മൗനം പാലിച്ചു. മറ്റൊരു വിഭാഗംആകട്ടെ   മൻസൂർ  അബോധാവസ്ഥയായിരുന്നതിനാൽ ശരീയത്തിനു വിധേയനാകണമെന്നില്ല എന്ന വാദക്കാരായിരുന്നു.  ഇതോടെ ഖലീഫ സൂഫി വര്യന്മാരുടെ അഭിപ്രായം തേടി ,തത്വജ്ഞാനമാണ് അവയെന്നും ആന്തരികാർത്ഥം ജ്ഞാനികൾക്കെ മനസ്സിലാകൂവെന്നും പക്ഷെ ഇത്തരം ഉദ്ധരണികൾ മൂലം സാധാരണ ജനങ്ങളിൽ വളരെ മോശമായ പ്രതിഫലനമാണുണ്ടാവുകയെന്നും  അത്തരം ജൽപനങ്ങൾ നടത്തുന്നവർക്കെതിരെ  മത വിധികൾ നടപ്പാക്കാമെന്നും  ഹല്ലാജു അവന്റെ യജമാനനും തമ്മിലുള്ള ബന്ധം അന്വേഷിക്കേണ്ട കാര്യം ന്യായാധിപനില്ലെന്നും, ന്യായാധിപൻ വിധി പ്രഖ്യാപിക്കേണ്ടത് നിയമ സംഹിത നോക്കിയാണ് എന്നുമായിരുന്നു അവരുടെ അഭിപ്രായം.

സൂഫികളുടെ ഭാഷയുടെ ആന്തരികാർത്ഥം സൂഫികൾക്കു മനസ്സിലാകുമെങ്കിലും  മജ്‌തബയുടെ (ഉന്മാദ ലഹരി )  അവസ്ഥയിൽ ആണെങ്കിലും  ഉണ്മകൾ വിളിച്ചു പറയുന്ന ഹല്ലാജ് നിയമത്തിന്റെ കണ്ണിൽ  ശിക്ഷിക്കപ്പെടാൻ  അർഹനാണെന്ന കാര്യത്തിൽ ആരും എതിർപ്പ് പ്രകടിപ്പിച്ചില്ല 

നിയമോപദേശം ലഭിച്ചതോടെ ബാഗ്ദാദിലെ അബ്ബാസി ഭരണാധികാരി മുഖ്തദിർ ബില്ലാഹി ഹല്ലാജ്നോട്  പാശ്ചാത്തപിക്കാൻ ആവശ്യപ്പെട്ടു , പാശ്ചാത്തപിക്കാൻ താൻ തെറ്റായി ഒന്നും പറഞ്ഞില്ല എന്നായിരുന്നു അദ്ദേഹത്തിന്റെ നിലപാട്. നിലപാട് വ്യക്തമാക്കി നിർദ്ദേശം  അനുസരിക്കാതെ ചിരിച്ചു കൊണ്ട് മൻസൂർ കവിത ആലപിച്ചു തെരുവിലൂടെ നടന്നു . 
ഇതോടു   നിരവധി അവസരങ്ങൾ നൽകിയ ബഗ്ദാദിലെ സുപ്രീം കോർട്ട് അദ്ദേഹത്തെ  വധിക്കാൻ ഉത്തരവിടുകയും  നടപ്പാക്കാൻ ഖലീഫ പ്രഖ്യാപിക്കുകയും . ഖാസി അത് ശരിവക്കുകയുമുണ്ടായി. ജുനൈദുൽ ബാഗ്ദാദ് നോട് വിധി പകർപ്പിൽ ഒപ്പുവക്കാൻ ആവശ്യപ്പെട്ടപ്പോൾ അദ്ദേഹം മൂകനായി ഒപ്പു വെക്കാതെ മാറി നിന്നു , അതോടെ സദസ്സിലുണ്ടായിരുന്ന  ഹല്ലാജ് ചിരിച്ചു കൊണ്ട് ജുനൈദിനോട് പറഞ്ഞു പറഞ്ഞു:     ”ഗുരോ സൂഫിസത്തിന്റെ വസ്ത്രം അഴിച്ചു വെക്കൂ, അതഴിച്ചു വെച്ചാൽ  മാത്രമേ അങ്ങേക്ക് അതിൽ ഒപ്പ് ചാർത്താൻ  സാധിക്കൂ… അതോടെ നിയമജ്ഞരുടെ ഉടയാടയണിഞ്ഞ് ജുനൈദുൽ ബാഗ്ദാദി വിധി പകർപ്പിൽ ഒപ്പ് വച്ചു.  അതിനു ശേഷം ജുനൈദ്‌ നിറ കണ്ണുകളോടെ പറഞ്ഞുവത്രെ " ഞാനും മൻസൂറും ഒന്നു തന്നെ, ഭ്രാന്ത്‌ എന്നെ രക്ഷിച്ചു യുക്തി മൻസൂറിനെ അവസാനിപ്പിച്ചു '  ക്രി. 922-ൽ ചന്ദ്ര വർഷം  309 ദുൽഹിജ്ജ 24ന് ഹല്ലാജ് ബ്‌നു മൻസൂറെന്ന സൂഫീ പണ്ഡിതന്റെ വധശിക്ഷ  ജന മധ്യത്തിൽ വെച്ച് നടപ്പാക്കി . ശിരസ്സ് വെട്ടിമാറ്റപ്പെടുമ്പോൾ ഹല്ലാജ് ഖുർആനിലെ, ‘അല്ലാഹുവാകുന്നു സത്യപ്രകാരം വേദവും തുലാസ്സും ഇറക്കിത്തന്നവൻ’ എന്ന വാക്യം ഉരുവിടുകയായിരുന്നു.

മർദിച്ചും കൈകാലുകൾ വെട്ടി മാറ്റി കണ്ണുകൾ ചൂഴ്ന്നെടുത്തു തല വെട്ടി മാറ്റി കഷ്ങ്ങളാക്കിയ ശരീര ഭാഗങ്ങൾ കത്തിച്ചു കൊണ്ടാണ് ജനക്കൂട്ടം വധ ശിക്ഷ ആഘോഷിച്ചത് . തലേന്ന് തന്നെ സന്ദർശിക്കാനെത്തിയ സഹോദരിയോട്‌ താൻ ഇത്തരത്തിൽ മരണപ്പെടുമെന്നും കൊലപാതകത്തിന്റെ മൂന്നാം നാൾ യൂഫ്രട്ടീസ് നദിയിൽ പ്രളയമുണ്ടാകുമെന്നു പറഞ്ഞിരുന്നു. ദഹിപ്പിക്കപ്പെട്ട ശരീരം യൂഫ്രട്ടീസിൽ ഒഴുക്കിയപ്പോൾ തിരയടിച്ച് യൂഫ്രട്ടീസ് പതിവിലേറെ നിറഞ്ഞൊഴുകി. ഹല്ലജിന്റെ ശരീരം ദഹിപ്പിച്ച ചാരം ഒഴുക്കിയതിനാലാണിങ്ങനെ സംഭവിച്ചതെന്ന് അദ്ദേഹത്തിന്റെ അനുകൂലികൾ വിശ്വസിച്ചു. 

ഹല്ലാജിന്റെ വധം, പിൽകാല സൂഫികൾക്ക് തങ്ങളുടെ മാർഗ്ഗത്തിന്റെ നേർത്ത അതിർവരമ്പുകൾ കൂടുതൽ വ്യക്തമാക്കിക്കൊടുത്തു. ചരിത്രത്തിന്റെ ഇരുണ്ട ഇടനാഴികകളിൽ ഹല്ലാജുകൾ ആവർത്തിക്കപെട്ടില്ല . പൊതു ജനങ്ങൾക്കിടയിൽ ആശയക്കുഴപ്പം സൃഷ്ടിക്കുന്ന സൂഫി പ്രയോഗങ്ങൾ വ്യാപകമാകുന്നതിനെ തൊട്ടു സൂക്ഷിക്കാൻ സൂഫി യോഗികൾക്കു പിൽകാലത്ത് ഈ സംഭവമൊരു പ്രചോദകവും നിമിത്തവുമായിത്തീർന്നുവെന്നു കരുതപ്പെടുന്നു.

മുസ്‌ലിം പണ്ഡിതരിൽ മുൻ നിരക്കാരനായ ഇമാം നവവി പറയുന്നത്  സൂഫികളിലെ ഔലിയാക്കൾ എന്നറിയപ്പെടുന്നവരുടെ  ഓരോ വാക്കും ഏറ്റവും ചുരുങ്ങിയത് 70 വ്യാഖ്യാനങ്ങൾക്ക് വിധേയമാക്കുകയും അവയിൽ എതിർപ്പിന്റെ ചുവയില്ലാത്തത് സ്വീകരിക്കുകയും വേണം എന്നാണ് ഇതേ പ്രകാരം ഹല്ലാജിന്റെ വാക്കുകൾ പരിശോധിക്കുകയാണെങ്കിൽ അതിൽ തെറ്റായി ഒന്നും കാണാൻ സാധ്യമല്ലെന്നും സൂഫി മൊഴികളുടെ അകകാമ്പ് ഗ്രഹിക്കുന്നതിൽ  പറ്റുന്ന പിഴവിന്റെ ഉദാഹരണമാണിതെന്നു സൂഫിസരണി പിന്തുടരുന്നവർ അഭിപ്രായപ്പെടുന്നു. സാധനയിലൂടെ ദൈവസാമീപ്യം കരസ്ഥമാക്കുന്ന സാധകനു തന്റെ ബോധത്തിൽ താൽക്കാലികമായി അനുഭവപ്പെടുന്ന താദാത്മ്യാനുഭവമാണ് ഇത്തരം മൊഴികളിലൂടെ ആവിഷ്‌കരിക്കപ്പെടുന്നത് എന്നത്രെ സൂഫിപക്ഷം. ദൈവത്തോടുള്ള കടുത്ത സ്നേഹവും ഹൃദയാന്തരാളത്തിലെ ചില പ്രത്യേക അവസ്ഥകളും കാരണം പലവിധ വാചകങ്ങളും ഹല്ലാജിൽ നിന്ന് പുറത്തു വന്നിരുന്നുവെന്നും, ദൈവിക പ്രേമത്തിന്റെയും അനുരാഗതിന്റെയും മൂർദ്ധന്യാവസ്ഥയിൽ കവികളും കാമുകരും എത്തിച്ചേരുന്ന ഉന്മാദാവസ്ഥയിൽ രൂപ്പപ്പെട്ടവയാണിതെന്നാണ് സ്വൂഫിജ്ഞാനിയായ ഇമാം ഗസ്സാലിയുടെ അഭിപ്രായം 

സൂഫി യോഗികളുടെ കവിതകളിലും വാക്കുകളിലും കാണുന്ന പ്രിയപ്പെട്ടവനും പ്രണയവും ലഹരിയുടെയുമൊക്കെ സത്ത ആ ആത്മീയ ധാരകളിലൂടെ സഞ്ചരിക്കുന്നവർക്കേ മനസ്സിലാകുകയുള്ളു അതല്ലാതെയുള്ള വായനകളാണ് തെറ്റിധാരണകൾ പടർത്തുന്നത് . അതേ പ്രകാരമാണ് ഹല്ലാജ് വിഷയത്തിലും സംഭവിച്ചത്  എന്നാണ് പണ്ഡിതമതം. ഹല്ലാജ്ന്റെ വിവാദമായ പദപ്രയോഗമാണല്ലോ അനൽ ഹഖ്. (ഞാനാണു പരമ യാഥാർത്ഥ്യം) ഹല്ലാജ്നെ പോലുള്ള സ്വൂഫികൾ ഇങ്ങനെ പ്രയോഗിക്കുമ്പോൾ മതവിരുദ്ധമല്ലാത്ത രൂപത്തിൽ വ്യാഖ്യാനിക്കപ്പെടണമെന്നാണ്  അവർ പറയുന്നത് . ഹല്ലാജിന്റെ ഇത്തരം കവിതകളിലൂടെ സഞ്ചരിക്കുമ്പോൾ  ഞാനാണ് സത്യം എന്നത് കൊണ്ട് വിവക്ഷിക്കുന്നത് എന്തെന്ന് മനസ്സിലാക്കാൻ പ്രയാസമില്ല .

അനൽഹഖ് എന്നതു കൊണ്ട് താൻ എന്താണു ഉദ്ദേശിച്ചത് എന്ന് കവിതയിലൂടെ ഹല്ലാജ് തന്നെ വ്യക്തമാക്കിയിട്ടുണ്ട്. നീ തന്നെയാണ് ഞാൻ എന്നത് പ്രണയത്തിന്റെ സുതാര്യവും ലളിതവുമായ ഭാഷയാണെന്ന് ഹല്ലാജ് പറയുന്നു. തന്റേതായി യാതൊന്നുമില്ല, എല്ലാം ദൈവത്തിന്റേതാണ്. തന്റെ ജീവൻ ദൈവം തന്നതാകയാൽ താൻ മറ്റൊന്നാവാൻ തരമില്ല. ‘ഞാൻ സത്യമാവുന്നു’ എന്നു പറയുമ്പോൾ താൻ ഒന്നുമല്ലാതാവുകയും ദൈവം എല്ലാം ആവുകയുമാണ്.അറബി വ്യാകരണപ്രകാരം ‘അന’ എന്ന പദം ഏറ്റവും ഉയർന്ന ക്ലിപ്തനാമമാണ്. (മഅരിഫ) ഇതടിസ്ഥാനത്തിൽ ‘അനൽഹഖ്’ എന്നാൽ ‘ഏറ്റവും വലിയ മഅരിഫ  ദൈവം ’ എന്നാണ് വിവക്ഷ എന്നും ചില ഇസ്ലാമിക പണ്ഡിതർ പറയുന്നു.

ഹല്ലാജ് വിഷയത്തിൽ സംഭവിച്ചതും അതാണ് എന്ന് ഗസ്സാലി വിശദീകരിക്കുന്നു. 

‘അനൽ ഹഖ്’എന്നാൽ സത്യത്തിൽ അത് ‘അനബിൽഹഖ്’ എന്നാണെന്നും അപ്പോൾ അത് കൊണ്ട് അർത്ഥമാക്കപ്പെടുന്നത് ഞാൻ പൂർണമായും ദൈവമെന്ന  സത്യത്തിൽ സമർപ്പിക്കപ്പെടുകയാണെന്നുമുള്ള വ്യാഖ്യാനവും ചില പണ്ഡിതർ പറയുന്നുണ്ട്. ഇങ്ങനെ പലവിധേനയും പണ്ഡിതർ ഇതിനെ വ്യാഖ്യാനിച്ചിട്ടുണ്ട്. പിൽ കാലത്തെ സൂഫി പ്രമുഖരിൽ പ്രധാന സ്ഥാനം കൈയാളിയ ഖാദിരിയ്യ താരീഖ സ്ഥാപകൻ  മുഹ്‌യുദ്ധീൻ അബ്ദുൽ ഖാദർ അൽ ജിലാനി താനെന്നു ഉണ്ടായിരുന്നുവെങ്കിൽ ഹല്ലാജിനെ കൊല്ലുന്നവരുടെ കൈക്ക് പിടിച്ചേനെ എന്ന് പറഞ്ഞിട്ടുണ്ട് .മൗലവിയ്യ താരീഖയുടെ സ്ഥാപകൻ ജലാലുദ്ധീൻ റൂമിയും ഹല്ലാജിനെ പ്രകീർത്തിച്ചുരുന്നതായി കാണാം , ലോകം കണ്ട ഏറ്റവും വലിയ ഏക ദൈവ വിശ്വാസിയായിരുന്നു ഹല്ലാജ് എനാണ് പിൽക്കാല  പണ്ഡിതരുടെ അഭിപ്രായവും. 

ശൈഖ് ജീലാനി , ഇമാം ഗസ്സാലി , ഇബ്നു ഹജർ തുടങ്ങിയവർ പണ്ഡിതർ ഹല്ലാജിൽ നിന്നുമുണ്ടായ ചില പ്രയോഗങ്ങൾ വ്യാഖ്യാനിക്കുന്നവരും ന്യായീകരിക്കുന്നവരുമാണ്.ദൈവത്തോടുള്ള ഇഷ്ടം-സ്നേഹത്തിൽ ജീവിക്കുന്നവരിൽ നിന്ന് രക്ഷിതാവിന്റെ വാക്കായി ഉദ്ധരിക്കപ്പെടുന്നതായിട്ട് ഇത്തരം വാക്കുകൾ വിശദീകരിക്കണമെന്ന് ചില പണ്ഡിതർ അഭിപ്രായപ്പെടുന്നു. ഇതിനു 'ഹികായതുൽ അനില്ലാഹ്' എന്ന് പറയാം. ഈ വീക്ഷണമാണ് ഇമാം ശിഹാബുദ്ധീനുസ്സുഹ്രവർദി പ്രബലമാക്കുന്നത്. മറ്റൊരു അഭിപ്രായം 'നാഥന്റെ സാമീപ്യത്തിൽ ആഗ്രഹിച്ച് അവന്റെ സ്നേഹത്തിൽ ജീവിതം സമർപ്പിച്ചു ജീവിക്കുന്നവൻ ആനന്ദമൂര്ത്തിയിൽ പറയപ്പെടുന്നതാണ് എന്നാണു. ഇതിനു 'ശത്വഹാത്' എന്ന് പറയപ്പെടുന്നു. 

ഹല്ലാജിനെ കൊന്നത് വേണ്ടാതീനമായി പോയി എന്ന് സൂഫി വര്യന്മാരും പിൽക്കാല പണ്ഡിതരും മറ്റും  ഒരു പോലെ പറയുമ്പോഴും വധ ശിക്ഷ നടപ്പാക്കിയവർ തെറ്റുകാരാണെന്ന് അവരാരും പറയുന്നില്ല എന്നതും ശ്രദ്ധേയയാണ് . നിയമ വ്യവസ്ഥ അനുസരിച്ചു വിധി പ്രഖ്യാപിക്കേണ്ടത് ഭരണ കൂടങ്ങളുടെ ചുമതലയാണെന്നും അതിൽ ആക്ഷേപമായി ഒന്നുമില്ലെന്നും ഒരേ സ്വരത്തിൽ പറയപ്പെടുന്നു . ഇതേ അഭിപ്രായം തന്നെയായിരുന്നു ഹല്ലാജിനും കൈ  കാലുകൾ  ഛേദിക്കപ്പെട്ടപ്പോൾ ഛേദിക്കപ്പെട്ട കൈ കൊണ്ട് മുഖം തുടച്ചു ചോര പുരണ്ട മുഖത്തോടെ ഹല്ലാജ് അവരോടു പാടിയ കവിതയും  അപ്രകാരമായിരുന്നു 

നിരവധി ഗ്രന്ഥങ്ങളുടെ ഉടമയാണ് ‘ബുദ്ധിയുള്ള ഭ്രാന്തനായ’ ഹല്ലാജ് ബ്‌നു മൻസൂർ. "ബുസ്താനുൽ മഅരിഫ, തഫ്‌സീറു സൂറത്തിൽ ഇഖ്‌ലാസ്, അൽ അബ്ദ്, അത്തൗഹീദ്, അൽ ജീമുൽ അസ്ഗർ, അൽ ജീമുൽ അക്ബർ, ഖസാഇനുൽ ഖൈറാത്ത് (ഇതിന് അൽ അലിഫുൽ മഅ്‌ലൂഫ് എന്നും പേരുണ്ട്) അൽ അദ്‌ലു വത്തൗഹീദ്, ഇൽമുൽ ബഖാഇ വൽ ഫനാഅ്, അൽ ഗരീബ് വൽ ഫസീഹ്, ഖിറാനുൽ ഖുർആനി വൽ ഫുർഖാൻ, അൽ കിബ്‌രീത്തുൽ അഹ്മർ, അൽ കയ്ഫിയത്തു വൽ ഹഖീഖ, കയ്ഫ കാന കയ്ഫാ യകൂനു, ലാ കയ്ഫ്, നൂറുന്നൂർ, അൽ വുജൂദുൽ അവ്വൽ, അൽ വുജുദുസ്സാനി, അൽ യഖീൻ" എന്നിവയാണു പ്രധാന കൃതികൾ. 


</doc>
<doc id="326438" url="https://ml.wikipedia.org/wiki?curid=326438" title="സുധ ഷാ">
സുധ ഷാ

ഇന്ത്യയുടെ ദേശീയ ക്രിക്കറ്റ് ടീമിലെ ഒരു അംഗമായിരുന്നു സുധ ഷാ(Sudha Shah). 1958 ജൂൺ 22 -ന് കണ്ണൂരിൽ ആണ് സുധ ഷാ ജനിച്ചത്. ടെസ്റ്റിലും ഏകദിനക്രിക്കറ്റിലും സുധ ഇന്ത്യയ്ക്കായി കളിച്ചിട്ടുണ്ട്. ദേശീയ മൽസരങ്ങളിൽ തമിൾനാട് ടീമിലും തെക്കൻ മേഖലയിലും കളിച്ചിട്ടുണ്ട്. ആകെ 21 ടെസ്റ്റുകളും 13 ഏകദിനങ്ങളും സുധ ഷാ കളിച്ചിട്ടുണ്ട്.


</doc>
<doc id="326439" url="https://ml.wikipedia.org/wiki?curid=326439" title="കൂളംബ്">
കൂളംബ്

കൂളംബ് (unit symbol: C) International System of Units (SI) അനുസരിച്ചുള്ള ഇലക്ട്രിക്കൽ ചാർജ്ജിന്റെ യൂണിറ്റാണ്. ഒരു സെക്കന്റു കൊണ്ട് ഒരു ആമ്പിയർ സ്ഥിരാവസ്ഥയിലുള്ള വൈദ്യുതപ്രവാഹത്താൽ പ്രവഹിക്കുന്ന ചാർജ്ജ് ആണിത്. ഒരു ഫാരഡ് ഒരു കപ്പാസിറ്ററിൽ ഒരു വോൾട്ടിന്റെ പൊട്ടെൻഷ്യൽ വ്യത്യാസമാക്കാൻ വേണ്ട കൂടിയ അളവ് ആകുന്നു. 
ഇതു ( mol) protons, and −1 C is equivalent to the charge of approximately electrons.
ചാൾസ് അഗസ്തിൻ ഡി കൂളംബ് എന്ന ശാസ്ത്രജ്ഞന്റെ പേരാണ് ഈ യൂണിറ്റിനു കൊടുത്തിരിക്കുന്നത്. ഇതൊരു എസ് ഐ യൂണിറ്റാണ്. വലിയ ഇംഗ്ലിഷ് അക്ഷരത്തിലാണ് ഇതിന്റെ പ്രതീകമായ "സി" എഴുതുന്നത്. 

See also SI prefix.


</doc>
<doc id="326440" url="https://ml.wikipedia.org/wiki?curid=326440" title="ബുലവായോ">
ബുലവായോ

ആഫ്രിക്കൻ രാജ്യമായ സിംബാബ്‌വെയിലെ വൻ നഗരങ്ങളിലൊന്നാണ് ബുലവായോ.രാജ്യതലസ്ഥാനമായ ഹരാരെ കഴിഞ്ഞാൽ രാജ്യത്തെ ഏറ്റവും വലിയ നഗരവും ഇതുതന്നെ.ഹരാരെയ്ക്ക് 439 കിലോമീറ്റർ തെക്കുപടിഞ്ഞാറ് "മാറ്റെബെലാന്റ്"പ്രവിശ്യയിലാണ് ബുലവായോ നഗരം സ്ഥിതി ചെയ്യുന്നത്.സിംബാബ്‌വെയുടെ വ്യാവസായിക തലസ്ഥാനമായി അറിയപ്പെട്ടിരുന്ന ബുലവായോ സിംബാബ്‌വെ റെയിൽവെയ്സ് ഉൾപ്പെടെ നിരവധി പൊതുമേഖലാസ്ഥാപനങ്ങളുടെ ആസ്ഥാനമാണ്.ആറരലക്ഷം ആളുകൾ താമസിക്കുന്ന ബുലവായോ നഗരത്തിൽ മികച്ച ഗതാഗത സംവിധാനങ്ങളാണുള്ളത്.ഒരു രാജ്യാന്തര വിമാനത്താവളവും ഇവിടെ സ്ഥിതി ചെയ്യുന്നു.സിംബാബ്‌വെ ക്രിക്കറ്റ് ടീമിന്റെ ഹോംഗ്രൗണ്ടുകളിലൊന്നായ ക്വീൻസ് സ്പോർട്സ് ക്ലബ് സ്റ്റേഡിയം ഇവിടെയാണ് സ്ഥിതി ചെയ്യുന്നത്. വിക്ടോറിയ വെള്ളച്ചാട്ടം ഉൾപ്പെടെ നിരവധി വിനോദസഞ്ചാരകേന്ദ്രങ്ങൾ ബുലവായോയ്ക്ക് സമീപത്തായി നിലകൊള്ളുന്നു.



</doc>
<doc id="326441" url="https://ml.wikipedia.org/wiki?curid=326441" title="ദക്ഷിണ ഭാരത ഹിന്ദി പ്രചാര സഭ">
ദക്ഷിണ ഭാരത ഹിന്ദി പ്രചാര സഭ

ദക്ഷിണ ഭാരത ഹിന്ദി പ്രചാര സഭ 
ദക്ഷിണേന്ത്യയിലെ ഹിന്ദി സംസാരിക്കാത്ത ജനങ്ങളുടെ ഇടയിൽ ഹിന്ദി സാക്ഷരത മെച്ചപ്പെടുത്തുക പ്രധാന ലക്ഷ്യമായി ഉള്ള സംഘടനയാണ് ദക്ഷിണ ഭാരത ഹിന്ദി പ്രചാര സഭ.ചെന്നൈ ത്യാഗരാ ജനഗറിൽ തനികാചലം റോഡിലാണ് അതിന്റെ ഹെഡ് ക്വോട്ടെര്സ് (കേന്ദ്രം ) മഹാത്മാ ഗാന്ധിയുടെ പിന്തുണയോടെ ആനി ബസന്റ് ആണ് സംഘടന രൂപീകരിച്ചത് .ഈ സ്ഥാപനത്തെ ദേശീയ പ്രാധാന്യമുള്ള ഒരു സ്ഥാപനമായി ഇന്ത്യ ഗവേന്മേന്റ്റ് അംഗീകരിച്ചിട്ടുണ്ട് 

1918 ലാണ് തെക്കേ ഇന്ത്യയിൽ മഹാത്മാഗാന്ധി ഹിന്ദി പ്രസ്ഥാനം ആരംഭിക്കുന്നത് ഇന്ത്യയിലെ വലിയ വിഭാഗം ജനങ്ങള്ഹികന്ദി സംസാരിക്കുന്നതിനാൽ ഉത്തരേന്ത്യൻ ദക്ഷിണന്ത്യൻ സംസ്ഥാനങ്ങളെ യോജിപ്പിച്ചാൽ മാത്രമേ ദേശീയോദഗ്രധനമെന്ന മഹത്തായ ലക്ഷ്യപ്രാപ്തി കൈവരിക്കാനാവു എന്ന് ഗാന്ധി കണ്ടെത്തി അതുകൊണ്ട് മദ്രാസ്‌ പ്രസിഡന്സിയിലും ഹൈദരാബാദ് ,മൈസൂർ ,തിരുവിതാംകൂർ ,കൊച്ചി ,പുതുക്കോട്ട,ബംഗനപള്ളി ,സണ്ടുർ തുടങ്ങിയ നാട്ടു രാജ്യങ്ങളിലും ഹിന്ദി പ്രചരിപ്പിക്കുന്നതിനായി അദ്ദേഹം മദ്രാസിൽ (ഇന്നത്തെ ചെന്ന )ദക്ഷിണ ഭാരത ഹിന്ദി പ്രചര സഭ സ്ഥാപിച്ചു മഹാത്മാ ഗാന്ധി ആ സ്ഥാപനത്തിന്റെ ആജീവനാന്ത പ്രസിഡന്റ്റ് ആയി .

മഹാത്മാഗാന്ധിയുടെ അധ്യക്ഷതയിൽ മദ്രാസിലെ ഗോഖലെ ഹാളിൽ വച്ച് ആനിബസന്റ് പ്രസ്ഥാനത്തിന്റെ ഉദ്ഘാടനം നിർവഹി ച്ചു ഗാന്ധിയുടെ പുത്രൻ ദേവദാസ് ഗാന്ധി ആദ്യത്തെ ഹിന്ദി ക്ലാസ് എടുത്തു ആന്ധ്രയിലും തമിഴ്നാട്ടിലും ഹിന്ദി ട്രെയിനിംഗ് സ്കൂളുകൾ ആരംഭിച്ചു 1919- ൽ 80 കുട്ടികൾ ഉണ്ടായിരുന്നതിൽ നിന്ന് തുടര്ന്നു ള്ള വര്ഷ ങ്ങളിൽ അവരുടെ എണ്ണം നൂറായിരങ്ങളായി വര്ധിച്ചു ഇന്നീ പ്രസ്ഥാനത്തിന് വേണ്ടി 7000 ത്തിലധികം ജോലിക്കാർ നാലു ഭാഷ മേഖലകൾ മുഴുവനുമായി 6000 കേന്ദ്രങ്ങളിൽ അതായതു തമിഴ്നാട്‌ ആന്ധ പ്രദേശ്‌ തെലുങ്കാന കേരളം കര്ണ്ണാടക ഉള്പ്പടെ 12 കോടി ജനങ്ങൾ ഉള്ള 650,000 ചതുരശ്ര കിലോ മീറ്റർ സ്ഥലങ്ങളിൽ ജോലി ചെയ്യുന്നു.

1927 ആയതോടെ ഹിന്ദി പ്രചാര സഭ ഒരു സ്വതന്ത്ര സ്ഥാപനമായി വളര്ന്നു മഹാത്മാഗാന്ധി 1948-ൽ മരിക്കുന്നതുവരെ സഭയുടെ പ്രസിഡ ന്റ്റ് ആയി തുടര്ന്നു അതതു പ്രദേശങ്ങളിലെ ജനങ്ങളെ ഉള്പ്പെടുത്തി അവരെക്കൊണ്ടു വേണം ദക്ഷിണ ദേശത്തെ ഹിന്ദി പ്രചരണം നടത്തേണ്ടത് എന്ന് ഗാന്ധി ആഗ്രഹിച്ചു . 1920 വരെ മദ്രാസിലെ ജോര്ജ് ടൌണിൽ ആയിരുന്നു ഇതിന്റെ ഓഫീസ് .കുറച്ചു കഴിഞ്ഞു മൈലാപ്പുരിലേയ്ക്കും പിന്നീട് 1936 വരെ ട്രിപ്ലികേനിലും പ്രവര്ത്തി്ച്ചു . 1936-ൽ ഇന്നത്തെ കേന്ദ്രമായ ടിനഗറിലേക്ക് പ്രവര്ത്ത്നം മാറ്റി.

പ്രാഥമിക പരീക്ഷകൾ1922 മുതൽ തുടര്ച്ചയായി നടത്തിവരുന്നു ആദ്യത്തെ ബിരുദ തല പരീക്ഷയായ രാഷ്ട്രഭാഷ വിശാരദ് നടത്തുകയും 1931 ലെ കാക്ക കലേക്കാർ പ്രസംഗിച്ച ബിരുദ ദാനസമ്മേളനത്തിൽ വച്ച് ബിരുദം നൽകുകയും ചെയ്തു .രണ്ടാം ലോക യുദ്ധത്തിനു ശേഷം ഗാന്ധിജിയുടെ അധ്യക്ഷതയിൽ സഭയുടെ രജത ജൂബിലി ആഘോഷിച്ചു സഭയിലെ രജത ജൂബിലിസമ്മേളനത്തിൽ അദ്ദേഹം പങ്കു കൊണ്ടതിന്റെ സ്മാരകമായി ആ ചരിത്ര സന്ദര്ഭം രേഖപ്പെടുത്താൻ ആഘോഷസ്ഥലത്ത് ഗാന്ധി മണ്ഡപം പണിയാൻ തീരുമാനിച്ചു അങ്ങനെ പണിത മണ്ഡപം1963 ജൂണി ൽ ശ്രി മൊറാര്ജി ദേശായി ഉദ്ഘാടനം ചെയ്തു .

സഭയുടെ സമീപകാല ചരിത്രത്തിലെ നാഴികകല്ലാണ് ഇന്ത്യ ഗവേന്മേന്റിന്റെ സാമ്പത്തിക സഹായത്തോടെ 85 ലക്ഷം രൂപ ചിലവിൽ നാഷണൽ ഹിന്ദി റിസേർച്ച്‌ ലൈബ്രറി സ്ഥാപിച്ചത് .മറ്റൊരു നാഴിക കല്ലാണ് സഭയുടെ ബിരുദ ദാന സമ്മേളനങ്ങളും മറ്റു പരിപടികളും മാത്രം നടത്താൻ മഹാത്മാഗാന്ധി കോൺ വെക്കേഷൻ ഹാൾ (മഹാത്മാഗാന്ധി പദവിധാൻ ണ്ടപ്‌)നിര്മ്മിച്ചത് 
സംഘടന 

തമിഴ്നാട്‌ ,അവിഭക്ത ആന്ധ പ്രദേശ്‌ ,കേരളം കര്ണ്ണാടക എന്നീ നാലു സംസ്ഥാ നങ്ങൾ ക്കു മായി സഭയെ നാലു പ്രദേശങ്ങൾ ആയി തിരിച്ചിരിക്കുന്നു സംഘടനയുടെ കേന്ദ്രം ടി നഗറിൽ .നാലു പ്രദേശങ്ങലും അവയുടെ കേന്ദ്രങ്ങളും താഴെ 
• തമിൾ നാട് -തിരുച്ചിറപള്ളി Website
• ആന്ധ്ര പ്രദേശ്‌ -ഹൈദരാബാദ് 
• കര്ണാടക –ധാർ വാട് - Website
• കേരളം –എറണാകുളം - Website

• ദക്ഷിണ ഭാരത ഹിന്ദി പ്രചാർ സഭയുടെ ഔദ്യോഗിക വെബ് വിലാസം
• Dakshina Bharat Hindi Prachar Sabha Parichay Results 2015

</doc>
<doc id="326442" url="https://ml.wikipedia.org/wiki?curid=326442" title="ടൗരാംഗ">
ടൗരാംഗ

ന്യൂസിലൻഡിന്റെ ഉത്തരദ്വീപിലെ ബേ ഓഫ് പ്ലെന്റി പ്രദേശത്ത് സ്ഥിതി ചെയ്യുന്ന ഒരു പ്രധാന നഗരമാണ് ടൗരാംഗ.ന്യൂസിലൻഡിലെ അഞ്ചാമത് ഏറ്റവും വലിയ നഗരമാണിത്.ഏകദേശം 1,30,000 ആളുകൽ ടൗരാംഗയിൽ താമസിക്കുന്നു.പതിമൂന്നാം നൂറ്റാണ്ടുമുതൽ തദ്ദേശീയരായ മാവോറി വംശജർ താമസിച്ചുപോന്നിരുന്ന് ഇവിടെ പതൊൻപതാം നൂറ്റാണ്ടോടുകൂടെത്തിയ ബ്രിട്ടീഷുകാരാണ് വികസനപ്രവർത്തനങ്ങൾക്ക് അടിത്തറ പാകിയത്.1963ഓടെ ടൗരാംഗയ്ക്ക് നഗരപദവി ലഭിച്ചു. മറ്റ് ന്യൂസിലൻഡ് നഗരങ്ങളുമായി റോഡ്,റെയിൽ, വിമാന മാർഗങ്ങളിലൂടെ ടൗരാംഗ ബന്ധപ്പെട്ടുകിടക്കുന്നു. ന്യൂസിലൻഡിലെ തന്നെ ഏറ്റവും പ്രധാനപ്പെട്ട തുറമുഖങ്ങളിലൊന്നാണ് ടൗരാംഗ തുറമുഖം .



</doc>
<doc id="326443" url="https://ml.wikipedia.org/wiki?curid=326443" title="പരപ്പ വില്ലേജ്">
പരപ്പ വില്ലേജ്

കേരളത്തിൽ കാസർഗോഡ് ജില്ലയിലെ വെള്ളരിക്കുണ്ട് താലൂക്കിലെ ഒരു വില്ലേജാണ് പരപ്പ വില്ലേജ്. ഒടയഞ്ചാലിനും ചിറ്റാരിക്കലിനും ഇടയിൽ ഒടയഞ്ചാൽ ചെറുപുഴ റോഡിലാണ് പരപ്പ സ്ഥിതിചെയ്യുന്നത്. കിനാനൂർ കരിന്തലം പഞ്ചായത്തിലെ പ്രധാന വ്യാവസായിക കേന്ദ്രമാണ് പരപ്പ. ഒടയൻചാൽ, കള്ളിച്ചമരെം, കളിചനന്ദുക്കെം എന്നീ സമീപ വില്ലേജുകളെപ്പോലെ തന്നെയാണ് പരപ്പ വില്ലേജും സ്ഥിതിചെയ്യുന്നത്. ഇവിടെ അനേകം പള്ളികളും അമ്പലങ്ങളും മോസ്കുകളും ഉണ്ട്. നീലേശ്വരം, കാഞ്ഞങ്ങാട്, കൊന്നക്കാട്, ചിറ്റാരിക്കൽ , പനത്തൂർ, ചെറുപുഴ എന്നിവിടങ്ങളിൽനിന്ന് പരപ്പയിലേക്ക് ബസ്സുകൾ ഓടുന്നുണ്ട്. ഏറ്റവും അടുത്തുള്ള റെയിൽവേസ്റ്റേഷൻ നീലേശ്വരവും വിമാനത്താവളം മംഗളുരുവുമാണ്. 2009 ൽ പരപ്പ ഒരു ബ്ലോക്ക് പഞ്ചായത്തായി പ്രഖ്യാപിച്ചു. വില്ലേജ് കാര്യാലയവും ടെലിഫോൺ എക്സ്ചേഞ്ചും പരപ്പ പട്ടണത്തിൽ സ്ഥിതിചെയ്യുന്നു. പഞ്ചായത്ത് കാര്യാലയവും ഇലക്ട്രിസിറ്റി ഓഫീസും പരപ്പയിലില്ല. ഇവ കരിന്തലത്തും രാജാപുരത്തുമാണ് ഉള്ളത്. പരപ്പയുടെ അടുത്തുള്ള ഗ്രാമമാണ് എടത്തോട്.


</doc>
<doc id="326444" url="https://ml.wikipedia.org/wiki?curid=326444" title="ദൂരകോണമാപിനി">
ദൂരകോണമാപിനി

വിദൂരതയിലുള്ളതും ദൃശ്യമായതുമായ രണ്ടു വസ്തുക്കൾ തമ്മിലുള്ള കോൺ അതിസൂക്ഷ്മമായി അളക്കുന്നതിനുള്ള ഉപകരണമാണു് ദൂരകോണമാപിനി അഥവാ സെക്സ്റ്റന്റ് (sextant).

</doc>
<doc id="326445" url="https://ml.wikipedia.org/wiki?curid=326445" title="ഉപ്പള">
ഉപ്പള

കേരളത്തിൽ കാസർഗോഡ് ജില്ലയിൽ കാസർഗോഡ് പട്ടണത്തിനും മംഗലാപുരത്തിനും ഇടയിൽ സ്ഥിതിചെയ്യുന്ന പട്ടണമാണ് ഉപ്പള. കാസർഗോഡ് നഗരത്തിന്റെ അടുത്തുകിടക്കുന്ന നഗരമാണിത്. കാസർഗോഡ് നഗരത്തിന് 22 കിലോമീറ്റർ വടക്കും മാംഗ്ലൂർ നഗരത്തിന് 24 കിലോമീറ്റർ തെക്കുമായാണ് ഈ നഗരം സ്ഥിതിചെയ്യുന്നത്. സംസ്ഥാന തലസ്ഥാനമായ തിരുവനന്തപുരത്തിന് 586 കിലോമീറ്റർ വടക്കായാണ് ഉപ്പള സ്ഥിതിചെയ്യുന്നത്. നാഷണൽ ഹൈവേ 66 ഈ നഗരത്തിലൂടെ കടന്നുപോകുന്നു. ഉപ്പളയുടെ പഴയപേരാണ് കുർച്ചിപ്പല്ല.

ജനസംഖ്യാകണക്കെടുപ്പ് അനുസരിച്ച് ഈ നഗരത്തിന്റെ ജനസംഖ്യ 11,542 ആണ്. നിർദ്ദിഷ്ട ഉപ്പള മുൻസിപ്പാലിറ്റി ജനസംഖ്യ 41,212 ആണ്. ഒരു ചതുരശ്ര അടിയിൽ 1650 പേർ എന്നതാണ് ജനസാന്ദ്രത.

അറബിക്കടലിനോടടുത്താണ് ഉപ്പള സ്ഥിതിചെയ്യുന്നത്. ഇതിന്റെ സമുദ്രനിരപ്പിൽ നിന്നുള്ള ഉയരം 9മീറ്ററാണ്. നാഷണൽ ഹൈവേയോട് ചേർന്നുള്ള സ്ഥലങ്ങളിൽ ജനസാന്ദ്രത വളരെ കൂടുതലാണ്.

ജില്ലയിലെ ഒരു പ്രധാന വ്യവസായ കേന്ദ്രമാണ് ഉപ്പള. ആഭരണശാലകൾക്കും ഫാസ്റ്റ്ഫുഡ് കടകൾക്കും ഉപ്പള പേരുകേട്ടതാണ്. നഗരത്തിൽ അനേകം അംബരചുംബികളായ ഫ്ലാറ്റ് സമുച്ചയങ്ങളുണ്ട്. ജില്ലയിലെ പ്രധാന കച്ചവടകേന്ദ്രങ്ങളിലൊന്നായി ഉപ്പള വികസിച്ചുകൊണ്ടിരിക്കുന്നു.

ഉപ്പളയിലെ പ്രധാന ഭാഷ മലയാളമാണെങ്കിലും തുളുവും ഹിന്ദിയും ഉർദുവും കന്നഡയും ഇവിടെ വിരളമല്ല. ഈ പ്രദേശങ്ങളിലെ ഉർദു കേന്ദ്രമായി ഉപ്പള തെരഞ്ഞെടുക്കപ്പെട്ടിട്ടുണ്ട്.


</doc>
<doc id="326447" url="https://ml.wikipedia.org/wiki?curid=326447" title="അപ്പുണ്ണി ശശി">
അപ്പുണ്ണി ശശി

മലയാള ചലച്ചിത്ര-നാടക നടനും, നാടകസംവിധായകനുമാണ് അപ്പുണ്ണി ശശി. കോഴിക്കോട് ഇരഞ്ഞിക്കൽ സ്വദേശിയാണ് ഇദ്ദേഹം. ടി.പി. രാജീവന്റെ പാലേരിമാണിക്യം ഒരു പാതിരാക്കൊലപാതകത്തിന്റെ കഥ എന്ന നോവലിനെ അതേ പേരിൽ രഞ്ജിത്ത് ചലച്ചിത്രമാക്കിയപ്പോൾ അതിലെ വേഷം മനോഹരമാക്കിയപ്പോളാണ് ശ്രദ്ധിക്കപെടാൻ തുടങ്ങിയത്. തുടർന്ന് രഞ്ജിത്ത് ചിത്രം ഇന്ത്യൻ റുപ്പിയിൽ "ഗണേശൻ" എന്ന കഥാപാത്രവും അപ്പുണ്ണി ശശിയേ തേടിയെത്തി. ഇദ്ദേഹത്തിന്റെ കോഴിക്കോടൻ ഭാഷാ ശൈലി കഥാപാത്രങ്ങൾക്ക് മികവേകി.

നാടക രംഗത്തു നിന്നാണ് ഇദ്ദേഹം സിനിമയിലേക്ക് എത്തുന്നത്. ഏകാംഗ നാടകങ്ങളായിരുന്നു ഏറയും. പല അന്താരാഷ്ട്ര നാടക മേളകളിലും ഇദ്ദേഹം പങ്കെടുത്തിട്ടുണ്ട്. അപ്പുണ്ണികൾ‌ എന്ന രണ്ട് മണിക്കൂർ ദൈർഗ്യമുള്ള ഇദ്ദേഹത്തിന്റെ നാടകം ഇതിനോടകം തന്നെ 4000 വേദികൾ‌ പിന്നിട്ടു കഴിഞ്ഞു. 1500 വേദികൾ‌ കളിച്ച തിരഞ്ഞെടുപ്പ് എന്ന നാടകവും ഏറെ ശ്രദ്ധയാർജ്ജിച്ചതാണ്.


</doc>
<doc id="326448" url="https://ml.wikipedia.org/wiki?curid=326448" title="ആദം മിൽനെ">
ആദം മിൽനെ

ന്യൂസിലൻഡിനുവെണ്ടി അന്താരാഷ്ട്ര ക്രിക്കറ്റിൽ കളിക്കുന്ന താരമാണ് ആദം മിൽനെ (ജനനം: ഏപ്രിൽ 3, 1992).ഒരു വലംകൈയൻ ഫാസ്റ്റ് ബൗളറാണ് അദ്ദേഹം.2010ലാണ് മിൽനെ ആദ്യമായി ന്യൂസിലൻഡ് ടീമിനുവേണ്ടി കളിക്കുന്നത്.തുടർച്ചയായി 150 കിലോമീറ്റർ വേഗതയിൽ പന്തെറിയുവാൻ അദ്ദേഹത്തിന് സാധിക്കും.ക്രിക്കറ്റിന്റെ ഏകദിന,ട്വന്റി20 ഫോർമാറ്റുകളിലാണ് മിൽനെ പ്രധാനമായും കളിക്കുന്നത് 2015 ലോകകപ്പിനുള്ളന്യൂസിലൻഡ് ടീമിലും അദ്ദേഹം അംഗമായിരുന്നു.ആഭ്യന്തരക്രിക്കറ്റിൽ സെൻട്രൽ സ്റ്റാഗ്സ് ടീമിനുവേണ്ടിയാണദ്ദേഹം കളിക്കുന്നത്.



</doc>
<doc id="326449" url="https://ml.wikipedia.org/wiki?curid=326449" title="പിണറായി, പാറപ്പുറം സമ്മേളനം">
പിണറായി, പാറപ്പുറം സമ്മേളനം

കണ്ണൂർ ജില്ലയിലെ പിണറായി ഗ്രാമത്തിലെ പാറപ്രത്ത് 1939 ഡിസംബർ മാസത്തിന്റെ അവസാനം ചേർന്ന സമ്മേളനം പിണറായി-പാറപ്രം സമ്മേളനം എന്നറിയപ്പെടുന്നു. ഈ സമ്മേളനത്തിലാണ് കമ്മ്യൂണിസ്റ്റ്‌ പാർട്ടിയുടെ കേരള സംസ്ഥാന ഘടകം ഔപചാരികമായി രൂപീകരിക്കപ്പെടുന്നത്. കേരളത്തിലെ കോൺഗ്രസ് സോഷ്യലിസ്റ്റ് പാർട്ടിയിലെ പ്രമുഖ നേതാക്കളെല്ലാം ചേർന്ന് പി. കൃ‍ഷ്ണ പിള്ളയുടെ നേതൃത്വത്തിലാണ് ഈ സമ്മേളനം നടന്നത്. 
ഇതിനുമുൻപ് 1937 സെപ്തംബറിൽ കോഴിക്കോട്ട് പാളയത്തുള്ള ഒരു പച്ചക്കറി പീടികയുടെ മുകളിൽ വച്ച് വളരെ രഹസ്യമായി പി. കൃഷ്ണപിള്ള, ഇ.എം.എസ്‌. നമ്പൂതിരിപ്പാട്‌, കെ ദാമോദരൻ, എൻ സി ശേഖർ എന്നീ നാലുപേരടങ്ങുന്ന ഒരു ഘടകം കേന്ദ്രക്കമ്മറ്റിയിൽ നിന്നും എത്തിയ എസ്.വി. ഘാട്ടെയുടെ നേതൃത്വത്തിൽ രൂപീകരിച്ചിരുന്നു. ആ കമ്മറ്റിയാണ് പിണറായി - പാറപ്രം സമ്മേളനത്തിന് ചുക്കാൻ പിടിച്ചത്. 

കെ ദാമോദരൻ, ഇ എം എസ്‌ നമ്പൂതിരിപ്പാട്‌, എൻ ഇ ബാലറാം, പി നാരായണൻ നായർ, കെ കെ വാര്യർ, എ കെ ഗോപാലൻ, സുബ്രഹ്മണ്യശർമ്മ, ഇ പി ഗോപാലൻ, പി എസ്‌ നമ്പൂതിരി, സി എച്ച്‌ കണാരൻ, കെ എ കേരളീയൻ, ടി എസ്‌ തിരുമുമ്പ്‌, കെ പി ഗോപാലൻ, വി വി കുഞ്ഞമ്പു, ചന്ദ്രോത്ത്‌ കുഞ്ഞിരാമൻ നായർ, എം കെ കേളു, സുബ്രഹ്മണ്യ ഷേണായി, വില്ല്യംസ്നെലക്സ്‌, എ വി കുഞ്ഞമ്പു, കെ കുഞ്ഞിരാമൻ, പി എം കൃഷ്ണമേനോൻ, കെ കൃഷ്ണൻ നായർ, കെ എൻ ചാത്തുക്കുട്ടി, മഞ്ജുനാഥ റാവു, കോങ്ങശേരി കൃഷ്ണൻ തുടങ്ങിയ നേതാക്കൾ പിണറായി സമ്മേളനത്തിൽ പങ്കെടുത്തിരുന്നു. കെ പി ഗോപാലൻ അധ്യക്ഷത വഹിച്ചു. സമ്മേളനത്തിന്റെ ചുക്കാൻ പിടിച്ചത്‌ പാറപ്പുറം കർഷക സംഘമാണ്‌. പാറപ്രത്തെ വിവേകാനന്ദ വായനശാലയ്ക് സമീപം താമസിച്ചിരുന്ന വടവതി അപ്പുക്കുട്ടി കാരണവർ എന്നയാളിന്റെ സംരക്ഷണത്തിൽ അതീവ രഹസ്യമായാണ്‌ പാറപ്പുറം സമ്മേളനം സംഘടിപ്പിച്ചത്‌. ഈ സമ്മേളനത്തിൽ നിന്നും പോലീസിന്റെയും നാട്ടുകാരുടെയും ശ്രദ്ധ തിരിച്ച് വിടാൻ റാഡിക്കൽ ടീച്ചേഴ്‌സ് യൂണിയന്റെ ഒരു സമ്മേളനം പിണറായിയിൽ ആർ. സി. അമല സ്‌കൂളിൽ അന്നുതന്നെ സംഘടിപ്പിച്ചിരുന്നു. 1940 ജനുവരി 26 -ന് ഉത്തരകേരളത്തിലാകെ പോസ്റ്ററുകൾ വഴിയും ചുമരെഴുത്തിലൂടെയും കമ്മ്യൂണിസ്റ്റ് പാർട്ടിയുടെ രൂപീകരണം ജനങ്ങൾ അറിഞ്ഞു. 


</doc>
<doc id="326451" url="https://ml.wikipedia.org/wiki?curid=326451" title="ബീൻ ബാഗ്">
ബീൻ ബാഗ്

ബീൻ ബാഗ് ഉണങ്ങിയ ബീനുകളോ പ്ലാസ്റ്റിക്ക് ബോളുകളോ നിറച്ച് ഇരിക്കാനും കളിക്കാനും ഉപയോഗിക്കുന്ന ഒരു സീൽ ചെയ്ത ബാഗാണ്. 

1969-ൽ സനോട്ട എന്ന ഇറ്റാലിയൻ കമ്പനി പുറത്തിറക്കിയതാണ് ഇതിന്റെ ആദ്യ രൂപം . പല സ്ഥാപനങ്ങളിലും വീടുകളിലും ഇവ ഉപയോഗിച്ചു വരുന്നു. ആദ്യം ലെതർ ബാഗുകൾ‌ ആയിരുന്നു ഉപയോഗിച്ചിരുന്നത്. പിന്നീട് തുണികൊണ്ടുള്ളവയും ലഭ്യമായി തുടങ്ങി.


</doc>
<doc id="326452" url="https://ml.wikipedia.org/wiki?curid=326452" title="സിദ്ധാർത്ഥ (നോവൽ)">
സിദ്ധാർത്ഥ (നോവൽ)

ജർമ്മൻകാരനായ ഹെർമൻ ഹെസ്സേ ജർമ്മൻ ഭാഷയിൽ എഴുതിയ ഒരു നോവലാണ് സിദ്ധാർത്ഥ. 1951-ൽ അമേരിയ്‌ക്കയിൽ വെച്ച് പ്രസിദ്ധീകരിയ്‌ക്കപ്പെട്ട ഈ നോവൽ 1960കളിൽ ഏറെ ചർച്ചചെയ്യപ്പെട്ട വിഷയമായിരുന്നു. ഹെസ്സേ നോവലിന്റെ ആദ്യ ഭാഗം ഫ്രഞ്ച് നോവലിസ്റ്റ്റും, നാടകകൃത്തും, കവിയുമായ റൊമൈൻ റോളണ്ട്നാണ് അർപ്പിച്ചത്. രണ്ടാമത്തെ ഭാഗം ഭാഷാ പണ്ഡിതനായിരുന്നു വിൽഹേം ഗുണ്ടർട്ടിനുമാണ് സമർപ്പിച്ചത്. ക്രിസ്തുവിന്റെ ജനനത്തിനു ആറു നൂറ്റാണ്ടുകൾക്കു മുമ്പ് പ്രാചീന ഭാരതത്തിലെ ഗൗതമ കാലഘട്ടമാണ് ഈ നോവലിന്റെ പശ്ചാത്തലം.
ബുദ്ധന്റെ അഷ്ടാംഗ മാർഗ്ഗം വിശ്വാസിയെ മോക്ഷത്തിലേക്ക്‌ നയിക്കുന്നു. സുന്ദരനും വിദ്യാസമ്പന്നനുമായ സിദ്ധാർത്ഥ എന്ന ബ്രാഹ്മണയുവാവാണ് ഈ നോവലിലെ പ്രധാന കഥാപാത്രം. നന്നേ ചെറുപ്പത്തിൽത്തന്നെ തൻറെ സിദ്ധാർത്ഥനെ ഒരു മഹദ് വ്യക്തിയായി കാലം അഭിഷേകം ചെയ്യുമെന്ന് ഭൂരിപക്ഷം പേരും വിശ്വസിച്ചു. സമുദായത്തിൽ ഏറെ ആദരിയ്‌ക്കപ്പെടുന്ന ഒരു അദ്ധ്യാത്മിക നേതാവും കൂടിയായിരുന്നു സിദ്ധാർഥന്റെ പിതാവ്. പിതാവിന്റെ പാത പിന്തുടർന്ന് സിദ്ധാർത്ഥൻ ഏറെ ഉയരത്തിൽ എത്തി ചേരുമെന്ന് എല്ലാവരും ന്യായമായി പ്രതീക്ഷച്ചു.

സിദ്ധാർത്ഥ എന്ന കഥ നേപ്പാളിലെ കപിലവസ്തു എന്ന സ്ഥലത്താണ് നടക്കുന്നത്. ബ്രാഹ്മണ പുത്രനായ സിദ്ധാർത്ഥൻ ജ്ഞാനം കൈവരിയ്ക്കാൻ നാടും വീടും വിട്ടു പോരാൻ തയ്യാറാവുന്നു. സമനാസ് (ശ്രമണ) എന്ന ഭിക്ഷാംദേഹികളായ പുരോഹിതസംഘത്തിനൊപ്പം ജ്ഞാനം തേടി പോകാൻ സിദ്ധാർത്ഥൻ തീരുമാനിക്കുന്നു. സന്തതസഹചാരിയും അടുത്ത സുഹൃത്തുമായ ഗോവിന്ദനോടും സിദ്ധാർത്ഥൻ തന്റെ തീരുമാനം അറിയ്ക്കുന്നു. പിതാവിന്റെ സമ്മതപ്രകാരം ഇരുവരും സമനസുകളുടെയോപ്പം ചേർന്ന ലൗകിക സുഖങ്ങളെ ത്വജിച്ച് യാത്രചെയുന്നു.

സമനസുകളുടെ കൂട്ടത്തിൽ യാത്ര ചെയ്തു കൊണ്ടിരകെയാണ് ഗൗതമ ബുദ്ധനെക്കുറിച്ച് ഇരുവരും അറിയാൻ ഇട വരുന്നത്. ഗോവിന്ദും സിദ്ധാർത്ഥനും സമനസുകളിൽ നിന്നും പിരിഞ്ഞ് ബുദ്ധനെ തേടി യാത്ര പുറപ്പെടുന്നു. ബുദ്ധമതത്തിൽ അകൃഷ്ടനാവുമെങ്കിലും സിദ്ധാർത്ഥന് ബുദ്ധന്റെ കാഴ്ചപാടുമായി പോരുത്തപ്പെടാൻ കഴിയുന്നില്ല. ജ്ഞാനം പഠിപ്പിക്കേണ്ടതല്ല സ്വയം ആർജിച്ചെടുകേണ്ടതാണെന്ന് സിദ്ധാർത്ഥൻ മനസിലാക്കുന്നു. അതിനാൽ തന്നെ സർവ്വജ്ഞാനം കൈവരിയ്ക്കാൻ ഒറ്റയ്ക്ക് ഇറങ്ങി പുറപ്പെടുവാൻ സിദ്ധാർത്ഥൻ തയ്യാറാവുന്നു. ഗോവിന്ദ് ബുദ്ധമതം സ്വീകരിക്കുകയും ഗൗതമബുദ്ധന്റെ ശിഷ്യനായി തീരുകയും ചെയ്യുന്നു.

സിദ്ധാർത്ഥൻ ഒരു നദി കടന്നുപോകുന്നു, പക്ഷെ കടത്തുകാരന് നല്കാൻ സിദ്ധാർഥന്റെ കൈയ്യിൽ പണമുണ്ടായിരുന്നില്ല, സിദ്ധാർത്ഥൻ പിന്നീട് നദിയിലേക്കു മടങ്ങുമെന്നും ഭാവിയിൽ എന്തെങ്കിലും നഷ്ടപരിഹാരം നൽകുമെന്ന് മുൻകൂട്ടി കടത്തുകാരൻ പ്രവചിക്കുന്നു. സിദ്ധാർത്ഥൻ പട്ടണത്തിൽ കമലയെന്ന കൊട്ടാര നർത്തകിയെ കണ്ടുമുട്ടുന്നു, താൻ കണ്ട ഏറ്റവും സുന്ദരിയായ സ്ത്രീയാണ് കമല എന്ന് അയാൾ വിശ്വസിക്കുന്നു. സിദ്ധാർത്ഥൻറെ സൗന്ദര്യത്തെക്കുറിച്ച് നോവലിലെ കഥാപാത്രമായ കമലയും പറയുന്നു. സ്നേഹത്തിന്റെ ആർദ്രതയെക്കുറിച്ച് പഠിപ്പിക്കാനായി കമല തയ്യാറാവുന്നു. പക്ഷേ, സിദ്ധാർത്ഥൻ സമ്പന്നനാകണമെന്ന് കമല പറയുന്നു. സിദ്ധാർത്ഥൻ ഒരു ശ്രമണ എന്ന നിലയിൽ ലൗകികമായ ചിന്താഗതികളെ വെറുക്കുന്നെങ്കിലും കമലയുടെ നിർദേശങ്ങളോട് സിദ്ധാർത്ഥൻ സമ്മതിക്കുന്നു. ഒരു കച്ചവടക്കാരനായ കാമസ്വാമിയുടെ ജോലിക്കാരനായി സിദ്ധാർത്ഥനെ ചുമതലപ്പെടുത്തുന്നു. സിദ്ധാർത്ഥൻ എളുപ്പത്തിൽ കച്ചവടത്തിൽ വിജയിക്കുകയും, ക്ഷമയുടെയും സമാധാനത്തിന്റെയും ശബ്ദവുമാകുന്നു. അങ്ങനെ സിദ്ധാർത്ഥൻ സമ്പന്നനും കമലയുടെ കാമുകനുമായി മാറുന്നു. തന്റെ മധ്യകാലഘട്ടത്തിൽ താൻ തിരഞ്ഞെടുത്ത ആഡംബരജീവിതം ആത്മീയതയുടെ അഭാവമാണെന്നു പിന്നീട സിദ്ധാർത്ഥൻ തിരിച്ചറിയുന്നു. സിദ്ധാർത്ഥൻ നദിക്കരയിൽ മടങ്ങിയെത്തിയെത്തുന്നു. പിറ്റേന്ന് രാവിലെ സിദ്ധാർത്ഥൻ ബുദ്ധമതക്കാരനായി പ്രദേശത്ത് സഞ്ചരിക്കുന്ന സ്വന്തം കൂട്ടുകാരനുമായ ഗോവിന്ദയനെ വീണ്ടും കണ്ടുമുട്ടുന്നു.

ആത്മീയമായി നദിയുടെ സമീപത്തിൽ സിദ്ധാർത്ഥൻ തന്റെ ജീവിതകാലം മുഴുവൻ ജീവിക്കാൻ തീരുമാനിക്കുന്നു. അങ്ങനെ സിദ്ധാർത്ഥൻ പണ്ട് കാണു മുട്ടിയ വാസുദേവ എന്ന കടത്തുകാരനുമായി വീണ്ടും കണ്ടുമുട്ടുന്നു. ആ നദിയെ അറിഞ്ഞാൽ സത്യമായ ജ്ഞാനം കൈവരിക്കാൻ കഴിയുമെന്ന് വാസുദേവ സിദ്ധാർത്ഥനോട്‌ പറയുന്നു. നദിയുടെ ഓം എന്ന മന്ത്രോച്ചാരണം സിദ്ധാർത്ഥനെ രക്ഷിക്കുന്നു.

കുറച്ചു വർഷങ്ങൾക്കു ശേഷം, കമല ഗൗതമബുദ്ധനെ മരണസമയത്ത് കാണാൻ യാത്ര ചെയ്യുന്നു. നദിയുടെ കരയിൽ എത്തുമ്പോൾ കമല പാമ്പുകടിയേറ്റു മരിക്കുന്നു. സിദ്ധാർത്ഥൻ അവളെ തിരിച്ചറിയുന്നു. മരണത്തിനു മുൻപ് കമല, തന്റെ കൂടെയുള്ള കുട്ടി സിദ്ധാർത്ഥൻറെ മകൻ ആണെന്ന സത്യം വെളിപ്പെടുത്തുന്നു. തുടർന്ന് സിദ്ധാർത്ഥനും മകനും നദി കരയിൽ വസിക്കുന്നു. പട്ടണത്തിൽ ജനിച്ചുവളർന്ന സിദ്ധാർത്ഥൻറെ മകന് നദിയുടെ തീരത്തെ താമസം ദുസ്സഹമായ അനുഭവമായി മാറുന്നു. ഒരു ദിവസം സിദ്ധാർത്ഥൻറെ മകന് ഒറ്റയ്ക്ക് ഓടിപ്പോകുന്നു. സിദ്ധാർത്ഥൻ തന്റെ ഓടിപ്പോയ മകനെ കണ്ടെത്തുന്നതിൽ നിരാശപ്പെടേണ്ടിവന്നെങ്കിലും, കുട്ടി തൻറെ വഴി കണ്ടെത്തിയെന്നും പോകാൻ അനുവധിക്കുകയാണ് അഭികാമ്യമെന്നു വാസുദേവ ആവശ്യപ്പെടുന്നു.

നദിയിൽ നിന്നും സിദ്ധാർത്ഥൻ സമയം മിഥ്യാബോധമാണെന്ന് മനസിലാകുന്നു. സർവം മായയാണ്‌ എന്ന് സിദ്ധാർത്ഥൻ മനസിലാകുന്നു. ഇതിൽ നിന്നും സിദ്ധാർത്ഥന് സർവജ്ഞാനം ലഭിക്കുന്നു. തൻറെ ജോലി തീർന്നതായി കല്പിച്ചു വാസുദേവ് കാട്ടിലേക്ക് മടങ്ങുന്നു. 

തൻറെ ജീവിതത്തിൻറെ അവസാന ഘട്ടത്തിൽ, ഗോവിന്ദ സിദ്ധാർത്ഥനെ കുറിച്ച് കേൾകുന്നു. തൻറെ ഉത്തമ സുഹൃത്തായ സിദ്ധാർത്ഥനാണ് പൂർണ ജ്ഞാനം കൈവരിച്ച മഹാൻ എന്ന് മനസിലാക്കാതെയാണ് ഗോവിന്ദ് സിദ്ധാർത്ഥനെ തേടി എത്തുനത്. സത്യം അറിഞ്ഞതിനു ശേഷം ഗോവിന്ദ് സിദ്ധാർത്ഥനിൽ നിന്നും ജ്ഞാനോപദേശം കൈവരിക്കാൻ ശ്രേമിക്കുന്നു. സിദ്ധാർത്ഥൻ തന്റെ സുഹൃത്തിന്റെ നെറ്റിയിൽ ചുംബിച്ചുകൊണ്ട് തന്റെ അറിവ്പകർന്നു നൽകുന്നു. ശേഷം സിദ്ധാർത്ഥൻ പൂർണ ജ്ഞാനം കൈവരിച്ചതിൽ സന്തുഷ്ടനായി പുഞ്ചിരിക്കുന്നു. 





</doc>
<doc id="326453" url="https://ml.wikipedia.org/wiki?curid=326453" title="കടുങ്ങല്ലൂർ നരസിംഹസ്വാമി ക്ഷേത്രം">
കടുങ്ങല്ലൂർ നരസിംഹസ്വാമി ക്ഷേത്രം

കേരളത്തിൽ എറണാകുളം ജില്ലയിൽ ആലുവ നഗരത്തിൽ നിന്നും മൂന്ന് കിലോമീറ്റർ അകലെ കടുങ്ങല്ലൂർ ഗ്രാമപഞ്ചായത്തിൽ സ്ഥിതിചെയ്യുന്ന ക്ഷേത്രമാണ് കടുങ്ങല്ലൂർ നരസിംഹ സ്വാമി ക്ഷേത്രം. ഉഗ്രഭാവത്തിൽ ഹിരണ്യകശിപുവിനെ നിഗ്രഹിക്കുന്ന നരസിംഹമാണ് ഇവിടത്തെ പ്രതിഷ്ഠ. ഉപദേവതമാരായി മഹാവിഷ്ണുവും പാർത്ഥസാരഥിയും ഉണ്ട്. വൃത്താകൃതിയിലാണ് ശ്രീകോവിൽ നിർമ്മിച്ചിരിക്കുന്നത്. കിഴക്കോട്ട് ദർശനമായാണ് ഭഗവാൻ കുടികൊള്ളുന്നത്. 


</doc>
<doc id="326455" url="https://ml.wikipedia.org/wiki?curid=326455" title="വാഗീശ്വരി ക്യാമറ">
വാഗീശ്വരി ക്യാമറ

കേരളത്തിൽ ആലപ്പുഴ ജില്ലയിൽ പ്രവർത്തിച്ചിരുന്ന വാഗേശ്വരി ക്യാമറ വർക്സ് കമ്പനി നിർമ്മിച്ചിരുന്ന ലാർജ് ഫോർമാറ്റ്‌ ഫീൽഡ് ക്യാമറകളാണ് വാഗേശ്വരി ബ്രാന്റ് ക്യാമറകൾ. വാഗീശ്വരിയിൽ കെ. കരുണാകരനാണ് ഇതിന്റെ നിർമ്മാതാവ്. ഈട്ടിയിലും, തേക്കിലുമാണ് ഇതിന്റെ ബോഡി നിർമിച്ചിരുന്നത് . വെറ്റ് പ്ലേറ്റ് ടെക്നികിൽ വർക്ക് ചെയ്യുന്ന ഈ ക്യാമറയിൽ ജപ്പാനിൽ നിന്നും ഇമ്പോർട്ട് ചെയ്തിരുന്ന കോങ്ഗോ ലെൻസ്‌ ആണ് ഉപയോഗിച്ചിരുന്നത്. ധാരാളം ചലച്ചിത്രങ്ങളിലും 
മറ്റും കണ്ടിട്ടുള്ള ഈ ക്യാമറ വ്യാവസയികമായി നിർമിച്ചിരുന്നത് ആലപ്പുഴയിലെ വാഗേശ്വരി ക്യാമറ വർക്സ് കമ്പനി ആയിരുന്നു. 
ആലപ്പുഴ ടൗണിലെ എ.വി.ജെ ജങ്ങ്ഷനിലെ ഇപ്പോഴത്തെ ഭീമ സിൽവർ പാലസ് സ്ഥിതിചെയ്യുന്ന കെട്ടിടത്തിൽ ആണ് 1940-70 കാലഘട്ടത്തിൽ ക്യാമറ ഷോപ്പ് പ്രവർത്തിച്ചിരുന്നത്. ചാത്തനാടും ഒരു നിർമ്മാണ യൂണിറ്റ് ഉണ്ടായിരുന്നു .

വിവിധ വലിപ്പത്തിൽ ലഭ്യമായിരുന്ന ഈ ക്യാമറ പുതിയ 16:9 ഫോർമാറ്റിലും ലഭ്യമായിരുന്നു. തടിയിൽ തന്നെ തീർത്ത ട്രൈപോഡും ലഭ്യമായിരുന്നു. എഴുപതുകളുടെ അവസാനത്തോടെ ഈ സ്ഥാപനത്തിന്റെ പ്രവർത്തനം നിലച്ചു.


</doc>
<doc id="326457" url="https://ml.wikipedia.org/wiki?curid=326457" title="സ്റ്റെറാഡിയൻ">
സ്റ്റെറാഡിയൻ

സ്റ്റെറാഡിയൻ (symbol: sr) or square radian ഘനകോണിന്റെ അളവിന്റെ SI unit യൂണിറ്റാണ്. ത്രിമാനജ്യാമിതിയിൽ ഇത് ഉപയോഗിക്കുന്നു. ദ്വിമാന ജ്യാമിതിയിലെ റേഡിയനു തുല്യമായാണിത് ഉപയോഗിക്കുന്നത്. ഈ വാക്ക് ഗ്രീക്കു വാക്കായ സ്റ്റിരിയോസ് (അർത്ഥം: ഖരം അല്ലെങ്കിൽ ഘനം )"solid" ലാറ്റിൻ വാക്കായ "ray, beam" (ആരം) എന്നീ വാക്കുകളിൽനിന്നും ഉൽഭവിച്ചതാകുന്നു. 

ഇത് റേഡിയനെപ്പോലെ ഒരു മാനത(ഡൈമെൻഷൻ) ഇല്ലാത്ത യൂണിറ്റാണ്. 

സ്റ്റെറാഡിയനെ ഇങ്ങനെ നിർവ്വചിക്കാം: ഒരു പ്രത്യേക അളവിലുള്ള ഗോളത്തിന്റെ മധ്യബിന്ദു അടങ്ങിയതും അതിന്റെ ഗോളത്തിന്റെ പുറമേയുള്ള ഉപരിതലത്തെ ഒരു യൂണിറ്റ് വിസ്തീർണ്ണം ഉൾപ്പെടുന്നതുമായ ഘനകോൺ ആണ്. ഒരു ഗോളത്തിന്റെ പൊതു ആരം r അതിന്റെ ഉപരിതലവിസ്തീർണ്ണത്തിന്റെ ഏതെങ്കിലും ഭാഗത്തിന്റെ അളവ് A = r2 ആയിരിക്കും. 

ഒരു ഗോളത്തിൽനിന്നും മുറിച്ചു മാറ്റപ്പെട്ട ഭാഗവുമായി ബന്ധപ്പെട്ടതായിരിക്കും ഘനകോൺ.



</doc>
<doc id="326461" url="https://ml.wikipedia.org/wiki?curid=326461" title="മാനന്തേരി മഠത്തിൽ ചന്തു നമ്പ്യാർ">
മാനന്തേരി മഠത്തിൽ ചന്തു നമ്പ്യാർ

കണ്ണൂർ ജില്ലയിലെ കൂത്തുപറമ്പിനു സമീപമുള്ള മാനന്തേരി സ്വദേശിയാണ് മാനന്തേരി മഠത്തിൽ ചന്തുനമ്പ്യാർ. സംസ്കൃതം, ജ്യോതിഷം, തന്ത്രശാസ്ത്രം, വൈദ്യശാസ്ത്രം, സാഹിത്യം എന്നിവയിൽ നിപുണനായിരുന്നു ചന്തു നമ്പ്യാർ. മണത്തണ ഗ്രാമത്തിൽ കരിമ്പന ഗോപുരത്തിൽ നൂറ്റാണ്ടുകളായി പ്രവർത്തിച്ചു വന്ന ഗ്രാമീണ പാഠശാലയിലെ കഴിഞ്ഞ നൂറ്റാണ്ടിലെ ഗുരുക്കൻമാരിൽ പ്രധാനിയായിരുന്നു ഇദ്ദേഹം. ശ്രീ വൈശാഖ ഷഷ്ഠി സ്തവം, മഹിളാ മഹിമ അഥവാ ഉൽപലാക്ഷി, രാമരത്നമാലാസ്തവം, പറശ്ശിനി മഠപ്പുര ശ്രീ മുത്തപ്പൻകാവ് ഐതിഹ്യങ്ങളും ചരിത്രങ്ങളും, സ്വപ്നശാസ്ത്രം, അണ്ടലൂർ മാഹാത്മ്യം തുടങ്ങി ഒട്ടേറെ കൃതികൾ രചിച്ചിട്ടുണ്ട്. എന്നാൽ അദ്ദേഹത്തിന്റെ കൃതികളിൽ പ്രസിദ്ധി നേടിയത് കൊട്ടിയൂർ ക്ഷേത്രത്തെപ്പറ്റി സമഗ്രമായി പ്രതിപാദിക്കുന്ന ദക്ഷിണ കാശീമാഹാത്മ്യം എന്ന കൃതിയാണ്. 1912 ൽ പ്രസിദ്ധീകരിക്കപ്പെട്ട ഈ കൃതി 2014ൽ പുന:പ്രസിദ്ധീകരിക്കപ്പെട്ടിട്ടുണ്ട്.

</doc>
<doc id="326472" url="https://ml.wikipedia.org/wiki?curid=326472" title="ജി.എച്ച്.എസ്.എസ്. എളമക്കര">
ജി.എച്ച്.എസ്.എസ്. എളമക്കര

എറണാകുളം ജില്ലയിലെ എളമക്കര എന്ന സ്ഥലത്ത് സ്ഥിതി ചെയ്യുന്ന ഒരു സർക്കാർ വിദ്യാലയമാണ് ജി.എച്ച്.എസ്.എസ്. എളമക്കര (ഗവർമെന്റ് ഹയർ സെക്കണ്ടറി സ്കൂൾ എളമക്കര).


</doc>
<doc id="326475" url="https://ml.wikipedia.org/wiki?curid=326475" title="ഡി.എൻ.എ. ഫിംഗർപ്രിന്റിംഗ്">
ഡി.എൻ.എ. ഫിംഗർപ്രിന്റിംഗ്

ജനിതകതന്മാത്രകളായ ഡി.എൻ.എ. (ഡിയോക്സി റൈബോ ന്യൂക്ലിക് ആസിഡ്) യുടെ ഘടനയിലെ വ്യതിയാനങ്ങൾ പരിശോധിച്ച് വ്യക്തികളെ തിരിച്ചറിയുന്ന ശാസ്ത്രീയരീതിയാണ് ഡി.എൻ.എ. പ്രൊഫൈലിംഗ് അഥവാ ഡി.എൻ.എ. ടൈപ്പിംഗ് അഥവാ . 
പ്രധാനമായും കുറ്റാന്വേഷണശാസ്ത്രത്തിലാണ് ഈ രീതി ഉപയോഗിച്ചു വരുന്നത്.

ഡി.എൻ.എ. എന്ന തന്മാത്ര ഓരോ വ്യക്തിയിലും പാരമ്പര്യമായി പിതാവിൽ നിന്നും മാതാവിൽ നിന്നുമായി സിദ്ധിച്ചുവരുന്നവയാണ്. ഇവയിൽ വെറും അഞ്ചു ശതമാനത്തിൽ താഴെവരുന്ന ഭാഗം മാത്രമേ നിയതമായ ശാരീരികധർമ്മങ്ങൾ അനുഷ്ടിക്കുന്നതായി തിരിച്ചറിയപ്പെട്ടിട്ടുള്ളു. ബാക്കിയുള്ള 95 ശതമാനവും വ്യക്തമായ ധാർമ്മിക അടിത്തറയില്ലാതെ വർത്തിക്കുന്നവയാണ്. എന്നാൽ ഇത്തരം ഡി.എൻ.എ. ഭാഗങ്ങളുടെ ഘടനയിൽ പ്രകടിപ്പിക്കുന്ന വ്യത്യസ്തതകൾ പരിശോധിക്കുക വഴി വ്യക്തികളെ തിരിച്ചരിയാൻ സാധിക്കുന്നു.

1985-ൽ എന്ന ബ്രിട്ടിഷ് ശാസ്ത്രജ്ഞനാണ് ഡി.എൻ.എ. പ്രൊഫൈലിംഗ് എന്ന ശാസ്ത്രീയ രീതി വികസിപ്പിച്ചെടുത്തത്.

1983-ലും 1986-ലുമായി ഇംഗ്ലണ്ടിലെ എന്ന സ്ഥലത്ത് സംഭവിച്ച സമാനരീതിയിലുള്ള രണ്ടു കൊലപാതകങ്ങൾ പോലീസിനെ ഞെട്ടിച്ചിരുന്നു. 15 വയസ്സ് വീതം പ്രായമുള്ള രണ്ടു പെൺകുട്ടികളാണ് ലൈംഗികാതിക്രമത്തിനിരയായി വധിക്കപ്പെട്ടത്. റിച്ചാർഡ് ബക്കലാന്റ് എന്ന 17-കാരനെ പ്രതിയെന്ന് തിരിച്ചറിഞ്ഞു. രണ്ടു പെൺകുട്ടികളിൽ നിന്നും ലഭിച്ച ശുക്ലക്കറകളിൽ ഒരേ വ്യക്തിയുടേതാണെന്നും പ്രതി ഒരാൾ തന്നെയാണെന്നും തിരിച്ചറിഞ്ഞു. എന്നാൽ ആ വ്യക്തി റിച്ചാർഡ് ആയിരുന്നില്ല. തുടർന്ന് അടുത്തടുത്ത മൂന്ന് നഗരങ്ങളിൽ നിന്നായി നാലായിരത്തിയഞ്ഞൂറിൽപരം വ്യക്തികളുടെ രക്തഗ്രൂപ്പ്നിർണയം നടത്തുകയും തുടർന്ന് സാദ്ധ്യത്പ്പട്ടികയിൽ നിന്നും തിരഞ്ഞെടുക്കപ്പെട്ടവരുടെ ഡി.എൻ.എ. പരിശോധന നടത്തുകയുമുണ്ടായി. ആരിലും എത്താൻ കഴിഞ്ഞില്ല. എന്നാൽ പിന്നീടു ലഭിച്ച സൂചനയിൽ നിന്നും, ആദ്യഘട്ടത്തിൽ രക്തപരിശോധനയിൽ നിന്നും ഒഴിഞ്ഞു മാറിയ എന്ന 27-കാരനിലേക്ക് സംശയം നീണ്ടു. ഡി.എൻ.എ. പരിശോധനയിൽ അയാൾ തന്നെയായിരുന്നു പ്രതി എന്നു തിരിച്ചറിഞ്ഞു. ഇതായിരുന്നു വിപ്ലവകരമായ ആദ്യ കേസ്.

നിരവധി മേഖലകളിൽ ഡി.എൻ.എ. പരിശോധന ഉപയോഗിക്കുന്നു. പ്രധാനമായും കുട്ടികളുടെ , മാതൃത്വപരിശോധന, ശവശരീരങ്ങളുടെ തിരിച്ചറിയൽ, വികൃതമാക്കപ്പെട്ടതും പല ഭാഗങ്ങളായി വേർപിരിക്കപ്പെട്ടതുമായ ശരീരഭാഗങ്ങളുടെ തിരിച്ചറിയൽ, കുറ്റകൃത്യങ്ങളിലുൾപ്പെട്ട പ്രതികളെ തിരിച്ചറിയൽ, കൂടിയേറ്റക്കാരുടെ രക്തബന്ധങ്ങൾ തിരിച്ചറിയൽ എന്നിവ.

ഡി.എൻ.എ. പ്രൊഫൈലിംഗ് നടത്തുന്നതിന് ആദ്യമായി വേണ്ടത് ചർമ്മം, വെളുത്ത രക്തകോശങ്ങൾ, മുടിനാരിഴകൾ, അസ്ഥികൾ, മാംസം ഇവയിൽ ഏതെങ്കിലും തരത്തിലുള്ള കോശങ്ങളാണ്. ഡി.എൻ.എ. തന്മാത്രകൾ അടങ്ങിയിരിക്കുന്നത് ആയതിനാൽ അഥവാ മർമ്മം ഉള്ള കോശങ്ങളാണ് വേണ്ടത്. ഇവയിൽ നിന്നും ഡി.എൻ.എ. വേർതിരിച്ചെടുക്കുന്നതാണ് ആദ്യ ഘട്ടം. റെസ്ട്രിക്ഷൻ എൻസൈം എന്ന വിഭാഗത്തിൽപ്പെടുന്ന എൻസൈം ഉപയോഗിച്ച് ഡി.എൻ.എ. തന്മാത്രകളെ കൃത്യമായ ഭാഗങ്ങളിൽ വച്ച് മുറിക്കുന്നു. അടുത്ത ഘട്ടത്തിൽ എന്ന പ്രക്രിയയിലൂടെ വിവിധ നീളങ്ങളിൽ ഉള്ള ഡി.എൻ.എ. കഷ്ണങ്ങളെ വേർതിരിക്കുന്നു. ഇങ്ങനെ വേർതിരിക്കപ്പെടുന്ന ഡി.എൻ.എ. ഒരു നൈലോൺ ഷീറ്റിലേക്കു മാറ്റപ്പെടുന്നു. ഇവയെ റേഡിയോ ആക്ടീവ് ഫോസ്ഫറസ് അടങ്ങിയ പ്രോബുകളുടെ സഹായത്തോടെ ഒരു എക്സ് റേ ഫിലിമിൽ പകർത്തി പഠനത്തിന് വിധേയമാക്കുന്നു. ഈ പരിശോധനാരീതിയെ എന്ന് അറിയപ്പെടുന്നു.

സാധാരണയായി സമയത്താണ് ഡി.എൻ.എ. തന്മാത്രകൾ ഇരട്ടിക്കുന്നത്. എന്ന ശാസ്ത്രജ്ഞൻ 1983-ൽ വികസിപ്പിച്ചെടുത്ത പ്രക്രിയയാണ് കൃത്രിമമായി സൃഷ്ടിച്ചെടുത്ത ഒരു സാഹചര്യത്തിൽ ഡി.എൻ.എ. തന്മാത്രകളെ തുടർച്ചയായി ഇരട്ടിപ്പിച്ച് വളരെ കുറഞ്ഞ അളവിലുള്ള ഡി.എൻ.എ.യിൽ നിന്നും കൂടിയ അളവിൽ ഡി.എൻ.എ. ഉൽപാദിപ്പിക്കാൻ പി.സി.ആർ. സഹായിക്കുന്നു. തുടർച്ചയായി നടക്കുന്ന ഈ ഇരട്ടിപ്പിക്കൽ 25-30 തവണ ആവർത്തിക്കുമ്പോഴേക്കും ഒരു ഡി.എൻ.എ. തന്മാത്ര ലക്ഷകണക്കിന് പകർപ്പുകളെ സൃഷ്ടിക്കുന്നു. പഠനം നടത്താൻ ഉദ്ധേഷിക്കുന്ന ഡി.എൻ.എ. ഭാഗങ്ങളെ മാത്രം ഇങ്ങനെ ഇരട്ടിപ്പിക്കുന്നതിലൂടെ ജനിതകഘടന അറിയുന്നതിന് സഹായിക്കുന്നു. 

1985-ൽ ഇംഗ്ലണ്ടിലാരംഭിച്ച ഈ പരിശോധന, 1989 ആയപ്പോഴേക്കും ഇന്ത്യയിൽ ആരംഭിച്ചു. സ്വയംവികസിപ്പിച്ചെടുത്ത പ്രോബുകളുപയോഗിച്ച് എന്ന ഇന്ത്യൻ ശാസ്ത്രജ്ഞൻ ഡി.എൻ.എ. പ്രൊഫൈലിംഗ് ഇന്ത്യയിൽ ആരംഭിച്ചു. ഹൈദരാബാദിൽ സി.സി.എം.ബി. (സെന്റർ ഫോർ സെല്ലുലാർ ആന്റ് മോളിക്ക്യുളാർ ബയോളജി) യിൽ ആണ് ആദ്യമായി ഇന്ത്യയിൽ ഈ പരിശോധന നടത്തിയത്. ഇന്ന് വിവിധ ലബോറട്ടറികളിൽ ഈ പരിശോധനാരീതി നടന്നു വരുന്നു.

തിരുവനന്തപുരത്തെ , കേരളാ സ്റ്റേറ്റ് ഫോറൻസിക് സയൻസ് ലബോറട്ടറി എന്നീ സ്ഥാപനങ്ങളിൽ ഈ പരിശോധന നടത്തുന്നു.


</doc>
<doc id="326489" url="https://ml.wikipedia.org/wiki?curid=326489" title="ഓർമ്മയുടെ അറകൾ">
ഓർമ്മയുടെ അറകൾ

വൈക്കം മുഹമ്മദ് ബഷീറിന്റെ ഓർമ്മക്കുറിപ്പുകളുടെ സമാഹാരമാണ് ഓർമ്മയുടെ അറകൾ. ചന്ദ്രിക ആഴ്ചപ്പതിപ്പിൽ പ്രസിദ്ധീകരിച്ചുവന്ന കുറിപ്പുകൾ 1973-ൽ നാഷണൽ ബുക്സ്റ്റാൾ പുസ്തകരൂപത്തിൽ പ്രസിദ്ധീകരിച്ചു. ബി.എം. ഗഫൂർ, പി.കെ. മുഹമ്മദ്, ഐ.വി. ശശി, പുനലൂർ രാജൻ, ശ്രീധരൻ, എം.എ. ഹകീം, കെ.കെ. ആമു തുടങ്ങിയവരുമായുള്ള സംഭാഷണത്തിന്റെ പശ്ചാത്തലത്തിലാണ്, അപൂർണ്ണമായ ഈ ആത്മകഥ തുടരുന്നത് .


</doc>
<doc id="326495" url="https://ml.wikipedia.org/wiki?curid=326495" title="ദി എൽജിൻ ഹോട്ടൽ">
ദി എൽജിൻ ഹോട്ടൽ

കൂച് ബെഹാർ മഹാരാജയുടെ വേനൽക്കാല വസതിയായി 1887-ൽ നിർമിച്ച വസതിയാണ്‌ ഇപ്പോൾ ഡാർജീലിംഗിലെ ദി എല്ജിന് ഹോട്ടൽ എന്ന് അറിയപ്പെടുന്നത്. മുമ്പ് ദി ന്യൂ എല്ജിന് എന്നറിയപ്പെട്ടിരുന്ന ഹോട്ടൽ ഇപ്പോൾ ദി എല്ജിന് എന്നാണു അറിയപ്പെടുന്നത്. ഹിമാലയൻ പർവത നിരകളുടെ ഇടയിൽ ഡാർജീലിംഗിൽ ഉള്ള ഒരു പൈതൃക ഹോട്ടലാണ് ഇത്.

പശ്ചിമ ബംഗാളിൻറെ വടക്കേ അതിർത്തിയിൽ സ്ഥിതിചെയ്യുന്ന ഒരു നഗരമാണ് ഡാർജിലിംഗ്. ഡാർജിലിംഗ് ജില്ലയുടെ തലസ്ഥാ‍നമായ ഈ നഗരം ഹിമാലയത്തിലെ ശിവാലിക് മലനിരകളിൽ സമുദ്രനിരപ്പിൽ നിന്ന് 2134 മീറ്റർ (6,982 അടി) ഉയരത്തിലാണ് സ്ഥിതി ചെയ്യുന്നത്. ഡാർജിലിംഗ് എന്ന വാക്കിൻറെ ഉൽഭവം രണ്ട് ടിബറ്റൻ വാക്കുകളിൽ നിന്നാണ് - ഇടിവെട്ട് എന്ന അർത്ഥമുള്ള ഡോർജെ, സ്ഥലം എന്നർത്ഥമുള്ള ലിങ്ങ് എന്നിവ കൂടിച്ചേർന്ന ഇടിവെട്ടിൻറെ നാടാണ് ഡാർജിലിംഗ്. ബ്രിട്ടിഷ് ഭരണകാലത്ത് ഡാർജിലിംഗിൻറെ ശീതകാലാവസ്ഥ കാരണം വേനൽക്കാലത്ത് അവിടം ഒരു സുഖവാസ കേന്ദ്രമായി ഉപയോഗിക്കപ്പെട്ടിരുന്നു.

ഡാർജിലിംഗ് ചായ, ഡാർജിലിംഗ് ഹിമാലയൻ തീവണ്ടിപ്പാത, യുനെസ്കോ-യുടെ ഒരു വിശ്വ പാരമ്പര്യ സ്മാരകം എന്നിവ കൊണ്ട് ഡാർജിലിംഗ് ലോകപ്രശസ്തമാണ്. ആയിരത്തി എണ്ണൂറുകളുടെ മധ്യത്തിൽ ബ്രിട്ടീഷുകാർ ഡാർജിലിംഗ് വികസിപ്പിച്ച് തുടങ്ങിയ കാലം മുതലേ ഉള്ളവയാണ് ചായത്തോട്ടങ്ങൾ. അവിടുത്തെ ചായത്തോട്ടക്കാർ പലതരം ‘കറുത്ത ചായ’ വിഭാഗങ്ങളും ഫെർമന്റേഷൻ വഴി ലോകത്തിലേ തന്നെ മേൽത്തരം പല ചായക്കൂട്ടുകളും ഉണ്ടാക്കിയിരുന്നു. ഡാർജിലിംഗ് നഗരത്തെ ഇന്ത്യയുടെ സമതലങ്ങളുമായി ബന്ധിപ്പിയ്ക്കുന്ന ഡാർജിലിംഗ് ഹിമാലയൻ തീവണ്ടിപ്പാത 1999-ൽ ഒരു വിശ്വ പാരമ്പര്യ സ്മാരകമായി പ്രഖ്യാപിക്കപ്പെട്ടു. ഇന്ത്യയിൽ ആവി എഞ്ചിനുകൾ പ്രവർത്തിക്കുന്ന ചുരുക്കം ചില പാതകളിലൊന്നാണിത്.

ഇന്ത്യയുടെയും ലോകത്തിൻറെ തന്നെയും പല ഭാഗങ്ങളിൽ നിന്നുമുള്ള കുട്ടികൾ വിദ്യാഭ്യാസം നടത്തുന്ന അനവധി ബ്രിട്ടീഷ് രീതിയിലുള്ള പബ്ലിക് സ്കൂളുകൾ ഡാർജിലിംഗിലുണ്ട്. 1980-കളിൽ ഈ നഗരവും ഇതിനോടു ചേർന്നു കിടക്കുന്ന കലിംപോങ്ങ് എന്ന പ്രദേശവും ചേർത്ത് ഗോർഖ്‌ലാൻഡ് എന്നൊരു രാജ്യമാക്കണമെന്ന ഒരു വിഭജന വാദം ഉടലെടുത്തിരുന്നു. എന്നാൽ സ്വയംഭരണാവകാശമുള്ള ഒരു തദ്ധേശ വികസന സമിതിയുടെ രൂപവത്കരണത്തോടെ കഴിഞ്ഞ ഒരു ദശാബ്ദമായി ഈ പ്രവർത്തനങ്ങൾ മന്ദീഭവിച്ചിട്ടുണ്ട്. വിനോദസഞ്ചാരികളുടെ തള്ളിക്കയറ്റവും ആസൂത്രിതമല്ലാത്ത നഗരവൽക്കരണവും മൂലം പരിസ്ഥിതി വിവഭങ്ങളുടെ ഉപയോഗം വർദ്ധിച്ചതു കാരണം കഴിഞ്ഞ കുറെ വർഷങ്ങളായി ഇവിടുത്തെ ആവാസവ്യവസ്ഥയുടെ താളം തെറ്റിക്കൊണ്ടിരിക്കുന്നു.

1887-ൽ ഒരു ഉദ്യാനത്തിനു ചുറ്റും നിർമിതമായ ഈ കെട്ടിടം പഴമയെ നിലനിർത്തിക്കൊണ്ട് തന്നെയാണ് പുനർനിർമിച്ചിരിക്കുന്നത്. റോയൽ മാനർ ഹൗസ് വാസ്തുവിദ്യയിൽ നിർമിച്ചിരിക്കുന്ന ഈ ഹോട്ടലിൽ പഴയ കാര്യങ്ങൾ അതുപോലെ നിലനിർത്തിയിരിക്കുന്നു.

ദി എല്ജിന് ഹോട്ടൽ ഡാർജീലിംഗ് സ്ഥിതിചെയ്യുന്നത് ഡാർജീലിംഗ് നഗരത്തിൻറെ ഹൃദയഭാഗത്തായി എച്. ഡി ലാമ റോഡിലാണ്. ബംഗാൾ നാച്ചുറൽ ഹിസ്റ്ററി മ്യൂസിയം (50 മീറ്റർ), പദ്മജ നായിഡു ഹിമാലയൻ സുവോളജിക്കൽ പാർക്ക്‌ (4.5 കിലോമീറ്റർ), ചിത്രരഞ്ജൻ ദാസ്‌ മെമോറിയൽ (2.6 കിലോമീറ്റർ), ടെൻസിംഗ് റോക്ക് (3 കിലോമീറ്റർ), മോഡേൺ ആർട്ട്‌ മ്യൂസിയം (1.5 കിലോമീറ്റർ), ടൈഗർ ഹിൽ (12.3 കിലോമീറ്റർ) എന്നീ ടൂറിസ്റ്റ് സ്ഥലങ്ങളിലേക്ക് ദി എല്ജിന് ഹോട്ടലിൽനിന്നും വേഗത്തിൽ എത്തിച്ചേരാൻ സാധിക്കും.

പ്രശസ്തമായ ഡാർജീലിംഗ് മാളിലേക്കും ഗവർണരുടെ വസതിയായ രാജ് ഭവനിലേക്കും ദി എല്ജിന് ഹോട്ടലിൽനിന്നും നടക്കാനുള്ള ദൂരമേയുള്ളൂ. [6] ഒരുപാട് പുസ്തകങ്ങളുടെ ശേഖരമുള്ള ഒരു ലൈബ്രറിയും ഗെയിംസ് റൂം, കുട്ടികളുടെ കളിസ്ഥലം എന്നിവയും ഹോട്ടലിൽ ഉണ്ട്.

ഡാർജീലിംഗ് എയർപോർട്ടിൽനിന്നും ദി എല്ജിന് ഹോട്ടലിലേക്കുള്ള ദൂരം: ഏകദേശം 8.8 കിലോമീറ്റർ

ഡാർജീലിംഗ് റെയിൽവേ സ്റ്റേഷനിൽനിന്നും ദി എല്ജിന് ഹോട്ടലിലേക്കുള്ള ദൂരം: ഏകദേശം 1.6 കിലോമീറ്റർ

ശമോലി ബസ്‌ സ്റ്റാൻഡിൽനിന്നും ദി എല്ജിന് ഹോട്ടലിലേക്കുള്ള ദൂരം: ഏകദേശം 64.5 കിലോമീറ്റർ

ദി എല്ജിന് ഹോട്ടലിലുള്ള സൗകര്യങ്ങളിൽ ഇവയും ഉൾപ്പെടുന്നു 







</doc>
<doc id="326503" url="https://ml.wikipedia.org/wiki?curid=326503" title="ദ വെസ്റ്റിൻ ചെന്നൈ">
ദ വെസ്റ്റിൻ ചെന്നൈ

ചെന്നൈയുടെ ദക്ഷിണ പ്രദേശത്തുള്ള വേളച്ചേരിയിൽ വേളച്ചേരി മെയിൻ റോഡിൽ സ്ഥിതിചെയ്യുന്ന 10 നില ഫൈവ് സ്റ്റാർ ഹോട്ടലാണ് വെസ്റ്റ്ഇൻ ചെന്നൈ. ഇന്ത്യയിലെ ആറാമത്തെ വെസ്റ്റ്ഇൻ ഹോട്ടലാണ് വെസ്റ്റ്ഇൻ ചെന്നൈ. 

ഫെബ്രുവരി 2013-ലാണ് വെസ്റ്റ്ഇൻ ചെന്നൈ ഹോട്ടൽ പ്രവർത്തനം ആരംഭിച്ചത്. നവംബർ 2013-ൽ ഹോട്ടലിൽ ഏഷ്യൻ പ്രത്യേകത ഭക്ഷണശാലയായ ഇഇഎസ്ടി പ്രവർത്തനം ആരംഭിച്ചു.ഇഇഎസ്ടി എന്നത് എലഗന്റ്, എക്സ്ക്യുസിറ്റ്, സെറീനിറ്റി, ട്രയംഫ് എന്നതിൻറെ ചുരുക്കമാണ്.

7792 ചതുരശ്ര മീറ്റർ സ്ഥലത്താണ് ഹോട്ടൽ പണിതിരിക്കുന്നത്. ഹോട്ടലിൽ നാലു ഭക്ഷണശാലകളുണ്ട്. ഒരു ഓൾ-ഡേ ഡൈനിംഗ് ഭക്ഷണശാല, പ്രത്യേകത ഭക്ഷണശാല, ഒരു ബാർ, ഒരു പൂൾസൈഡ് ഭക്ഷണശാല എന്നിവ ഉൾപ്പെടുന്നു. വെസ്റ്റ്ഇൻ വർക്ക്‌ഔട്ട്‌ എന്നാ പേരുള്ള ജിംനേഷ്യം, ഔട്ട്‌ഡോർ പൂൾ, ഹെവൻലി സ്പാ എന്ന പേരിലുള്ള സ്പാ, റൺ വെസ്റ്റ്ഇൻ എന്ന പേരുള്ള കൂട്ടയോട്ടം എന്നിവ ഹോട്ടലിലുള്ള വിനോദ സൗകര്യങ്ങളിൽ ഉൾപ്പെടുന്നു. കൂടാതെ 12,600 ചതുരശ്ര അടി (1170 ചതുരശ്ര മീറ്റർ) വിസ്തീർണമുള്ള മീറ്റിംഗ്, ഫങ്ഷൻ സ്പേസും ഹോട്ടലിൽ ഉണ്ട്. ബിസിനസ്‌ സെൻറെറിനു പുറമേ തൂണുകൾ ഇല്ലാത്ത രണ്ട് ബോൾറൂമുകളും 12 ബ്രേക്ക്‌-ഔട്ട്‌ മുറികളും ഇതിൽ ഉൾപ്പെടുന്നു. രണ്ടാം നിലയിലെ ടെറസിൽ ഓപ്പൺ നീന്തൽക്കുളവും ഹോട്ടലിൽ ഉണ്ട്. 

സെൻട്രൽ കോർട്ട്യാർഡിൽ 35 അടി നീളമുള്ള കാസ്കേട് വാട്ടർ ബോഡിയുണ്ട്. 

വെസ്റ്റ്ഇൻ ചെന്നൈ ഹോട്ടലിലുള്ള സൗകര്യങ്ങൾ ചിലത് ഇവയാണ്:

പ്രാഥമിക സൗകര്യങ്ങൾ:




</doc>
<doc id="326508" url="https://ml.wikipedia.org/wiki?curid=326508" title="കൊങ്ങ് വെള്ളാളർ">
കൊങ്ങ് വെള്ളാളർ

ദ്രാവിഡജനതതയിലെ പ്രധാന വിഭാഗമാണ് വെള്ളാളരിൽ ഒരു ഉപവിഭാഗമാണ് കൊങ്ങ് വെള്ളാളർ. ഗൗവുണ്ടർ എന്നും ഇവർ അറിയപ്പെടുന്നു. സംഘകാലത്തെ കൃഷീവലരിൽപ്പെട്ട ഒരു വിഭാഗമാണിവർ. സംഘകാലത്ത് ഏറ്റവും ബഹുമാന്യർ "അറിവോർ" എന്ന ജ്ഞാനികളായിരുന്നു. അവർ ഗ്രാമങ്ങളിൽ ശാന്തജീവിതം നയിച്ചു. സമൂഹത്തിൽ അടുത്ത സ്ഥാനം ഉഴവർ എന്നറിയപ്പെട്ട കൃഷീവലർക്കായിരുന്നു. കുലീനരായിരുന്ന അവരിൽ രണ്ടു വിഭാഗം ഉണ്ടായിരുന്നു. ജലസ്രോതസ്സുകളിലെ വെള്ളം കൊണ്ടു കൃഷി ചെയ്യുകയും വെള്ളപ്പൊക്കം തടയുകയും ചെയ്തിരുന്നവർ വെള്ളാളരെന്നും കാർമേഘം നൽകുന്ന മഴവെള്ളം സംഭരിച്ചു കൃഷി ചെയ്തിരുന്നവർ കരാളർ എന്നും അറിയപ്പെട്ടു.

തമിഴ്നാടിന്റെ പടിഞ്ഞാറ് ഭാഗം കൊങ്ങു നാട് (കൊങ്കു നാട്) എന്നാന്നു തമിഴിൽ അറിയപ്പെടുനത്. ഗംഗനാട് എന്ന സമസ്കൃത പദത്തിൽ നിന്നാണ് ഉണ്ടായത്. ഈ പ്രദേശം പണ്ട് "വിജയ നഗര" രാജാക്കന്മാർ ഭരണത്തിൽ പെട്ടിരുന്നപ്പോൾ കൊങ്ങ് വെള്ളാളർ സമൂഹം ഗവുണ്ടർ ( തമിഴ് : കവുണ്ടർ, കൌണ്ടര് : ENG: Gounder), ഗൗവുണ്ടർ എന്ന സമുദായപ്പേരിൽ ധരിച്ചു.

കൊങ്ങ് വെള്ളാളർ (കൊങ്കു വെള്ളാള ഗൗവുണ്ടർ ) സമുദായത്തിലെ അംഗങ്ങൾ എക്കാലവും ഹിന്ദുമതത്തിന്റെ ഭാഗമായി നിലനിന്നിരുന്നു എന്നു പൊതുവേ കരുതപ്പെടുന്നു. ഹിന്ദുമതത്തിൽപ്പെട്ട എല്ലാ മൂർത്തികളെയും ഗൗവുണ്ടർമാർ ആരാധിച്ചുപോന്നു. എന്നാൽ വൈഷ്ണവമതം, ശൈവമതം എന്നിങ്ങനെയുള്ള വിഭാഗീയവിശ്വാസങ്ങൾ അവർക്കിടയിൽ ഉണ്ടായിരുന്നില്ല. അമ്മൻ, (ശക്തി), ഭഗവതി, ദുർഗ്ഗ, കാളി തുടങ്ങിയ സ്ത്രൈണമൂർത്തികളും സുബ്രഹ്മണ്യൻ ,ശിവൻ, ഗണപതി തുടങ്ങിയ ആര്യദൈവസങ്കല്പങ്ങളും ഗൗവുണ്ടർമാര്ക്കിടയിൽ പുരാതനകാലം മുതൽ പ്രചാരത്തിലുണ്ടായിരുന്നു.ജൈന വഴിപാടും ഗൗണ്ടർമാരിൽ പ്രത്യേകത ആയിരുന്നു.

കണ്ടെടുക്കപ്പെട്ട രേഖകളിൽ ലഭ്യമായതനുസരിച്ച് ഗൗവുണ്ടർമാരെക്കുറിച്ച് ആദ്യമായി രേഖപ്പെടുത്തിയവരിൽ ഒരാള് കവിച്ചക്രവര്തി എന്നറിയപ്പെട്ട കംബരാന്നു.വേദങ്ങളിലും തമിഴ് സാഹിത്യത്തിലും വിദഗ്ദരായ ഇവർ കമ്പരാമായണം എന്ന ഗാഥ തമിഴിൽ രേഖപ്പെടുത്തി.അല്ലാതെ ഗൗണ്ടർമാരെ കുറിച്ച് ഇവരോട പാട്ടുകൾ പ്രബല്യമാന്നു.കവി കമ്പർ, ഏർ എഴുപത്‌ എന്ന കൃതിയിൽ വെള്ളാളരേക്കാൾ ഉയർന്ന വംശം മറ്റൊന്നില്ല എന്നെഴുതിയിട്ടുണ്ട്.

കടുന്തുവി 
കളിഞ്ഞി 
കംപകുലത്താൻ 
കണക്കാൻ 
കനവാളന് 
കണ്ണൻ 
കണ്ണധ 
കരുങ്കണ്ണൻ
കൌറി
കാവലാൻ 
കിളിയാൻ 
കീരൻ
കോടറങ്ങി 
കൂരൈ
കുരുപ്പാൻ 
കൊട്രന്ധായ്
ക്കൊട്ടാരർ
കോവര് 
കൊവേന്തർ 
ക്കുമരന്ധൈ
കുണ്ടാളി
കുങ്ങിളി 
കുനിയാൻ 
കുന്നുക്കാൻ 
കുയിലാൻ 
കുഴലായൻ
മാട 
മാധാമൻ 
മാതുളി 
മാവലർ 
മണിയൻ
മയിലാൻ 
മഴുലഴകാൻ 
മേദി 
മേനി 
മീനവാൻ 
മോഇമ്പൻ
മൂളാൻ 
മൂരിയാൻ 
മുക്കണ്ണൻ 
മുനൈവീരാൻ 
മുത്താൻ 
മുഴുക്കാത്താൻ (same as പൊരുൽതന്ത )
നാരൈ
നന്ധാൻ 
നീലൻ
നീരുന്നി 
ണൈധലി
നേരിയാൻ 
ഓതാലൻ
ഒഴുക്കാർ 
പാലിയാൻ 
പാമ്ബാൻ 
പാണൻ 
പാണ്ട്യൻ (Pandya dynasty)
പാധാരി 
പടതലൈയാൻ 
പധുമൻ 
പടുക്കുന്നി 
പൈധാളി 
പനൈയൻ
പനങ്ങടൈ (Elumathur Kadais and Maruthurai Kadais-distinct from Kadais, note:Salem and Namakkal dist Kadais don't marry into this kootam,traditionally vegetarian)
പഞ്ഞമൻ 
പന്നൈ
പന്നൻ 
പാമാരാൻ 
പാവലൻ
പയിരൻ
പെരിയാൻ 
പെരുങ്കുടി 
പിള്ളൻ 
പൊടിയാൻ 
പൊന്നൻ 
പൂച്ചധൈ 
പൂസാൻ 
പ്പൊരുൽതന്ത or പെരിഴന്താൻ (same as mulukadhan)
പുന്നൈ
പുതാൻ 
സാകാടാ 
ശാത്തന്തൈ 
Sathuvaraayan (meaning:good rulers)
Sanagan (Janakar's descendants)
സേടൻ
സെല്ലാൻ 
സെമ്പൂതാൻ 
സെമ്വാൻ 
സെങ്ങന്നൻ 
സെന്ഗുന്നി 
ചെരലാൻ 
സേവടി 
സേവ്വെന്തി 
സേവ്വയാൻ 
ചിലമ്പൻ
സോമൻ 
സൂലാൻ 
സൂര്യൻ (Suriyavamsam)
സോതി 
സൌറിയാൻ 
സുരപി 
തനക്കവാൻ 
തവലയാൻ 
തഴിഞ്ഞി 
തേമാൻ 
തോട 
തൂറാൻ 
തൊരക്കാൻ 
തുണ്ടുമൻ 
ഉവനൻ
ഉഴവൻ
Vaanan(Vaani)
Vannakkan 
വെളിയൻ
വെള്ളമ്പൻ 
വേന്ധ്ൻ
വേണ്ടുവാൻ 
വിളിയാൻ 
Viradhan (descendants of Viratan of Mahabharata)
Viraivulan:
This list is not exhaustive.


</doc>
<doc id="326513" url="https://ml.wikipedia.org/wiki?curid=326513" title="റൂഥർഫോർഡ് മാതൃക">
റൂഥർഫോർഡ് മാതൃക

റൂഥർഫോർഡ് മാതൃക എന്നത് ഏർണസ്റ്റ് റൂഥർഫോർഡ് മുന്നോട്ടുവെച്ച ആറ്റത്തിന്റെ ഒരു മോഡലാണ്. പ്രശസ്തമായ 1909ലെ Geiger–Marsden പരീക്ഷണത്തിന്റെ അടിസ്ഥാനത്തിൽ 1911 ലെ റൂഥർഫോർഡിന്റെ അപഗ്രഥനം ജെ. ജെ. തോംസണിന്റെ പ്ലം പുഡ്ഡിങ് മാതൃക തെറ്റാണെന്ന് പ്രസ്താവിച്ചു. പരീക്ഷണത്തിന്റെ അടിസ്ഥാനത്തിലുള്ള റൂഥർഫോർഡിന്റെ പുതിയ മാതൃകയിൽ ആറ്റത്തിന്റെ മറ്റ് ഭാഗങ്ങളെ അപേക്ഷിച്ച് ഉയർന്ന ചാർജ്ജ് കേന്ദ്രത്തിൽ വളരെ കുറഞ്ഞസ്ഥലത്ത് കേന്ദ്രീകരിച്ചിരിക്കുന്നു. ഈ കേന്ദ്രം ആറ്റത്തിന്റെ അറ്റോമികമാസ്സിൽ ഭൂരിഭാഗവും ഉൾക്കൊള്ളുന്നു. പിന്നീട് ഈ ഭാഗം "ന്യൂക്ലിയസ്സ്" എന്ന് പിൽക്കാലത്ത് അറിയപ്പെട്ടു.
തോസണിന്റെ മാതൃകയെ റൂഥർഫോർഡ് ആറ്റത്തിന് ഒരു ചെറിയ, ഭാരം കൂടിയ ഒരു ന്യൂക്ലിയസ്സുണ്ടെന്ന് തെളിയിച്ച അദ്ദേഹത്തിന്റെ പ്രശസ്തമായ gold foil experiment ലൂടെ 1911ൽ തകിടം മറിച്ചു. റേഡിയോആക്റ്റീവ് മൂലകത്തിൽ നിന്നും പുറപ്പെടുന്ന ആൽഫാ കണികകൾ ഉപയോഗിച്ച് ആറ്റത്തിന്റെ ഘടനയുടെ കാണാത്ത ലോകങ്ങളെ നിരീക്ഷിക്കാൻ റൂഥർഫോർഡ് ഒരു പരീക്ഷണം ആസൂത്രണം ചെയ്തു. 

അപ്രതിക്ഷിതമായ പരീക്ഷണഫലങ്ങൾക്കുള്ള വിശദീകരണമെന്ന നിലയിൽ റൂഥർഫോർഡ് ഉപാറ്റോമികഘടനയ്ക്കുള്ള അദ്ദേഹത്തിന്റെ സ്വന്തം ഭൗതിക മാതൃക അവതരിപ്പിച്ചു. ഇതിൽ ആറ്റം ഉണ്ടാക്കിയിരിക്കുന്നത് ഓർബിറ്റിലുള്ള ഇലക്ട്രോണുകളുടെ മേഘം (സങ്കൽപ്പം) വലയം ചെയ്യപ്പെട്ട കേന്ദ്രത്തിലെ ചാർജ്ജുകൊണ്ടാണ് (ഇത് ആധുനിക അറ്റോമിക ന്യൂക്ലിയസ്സാണ്, റൂഥർഫോർഡ് ന്യൂക്ലിയസ്സ് എന്ന് അദ്ദേഹത്തിന്റെ പ്രബന്ധത്തിൽ ഉപയോഗിച്ചിട്ടില്ല). 1911 മെയ് ലെ ഗവേഷണ പ്രബന്ധത്തിൽ ആറ്റത്തിലെ വളരെ ഉയർന്ന പോസിറ്റീവോ അല്ലെങ്കിൽ നെഗറ്റീവോ ഉള്ള കേന്ദ്രത്തിലെ ചെറിയ മേഖലയെക്കുറിച്ചാണ് പറഞ്ഞിരിക്കുന്നത്.

പോസിറ്റീവ് കേന്ദ്ര ചാർജ്ജ് N e ഉം N ഇലക്ട്രോണുകളുടെ compensating ചാർജ്ജും ഉള്ള ഒരു ആറ്റത്തിലൂടെയുള്ള ഉയർന്ന വേഗതയിലുള്ള α കണികയുടെ പ്രവാഹം കണക്കിലെടുക്കുക.


</doc>
<doc id="326516" url="https://ml.wikipedia.org/wiki?curid=326516" title="ഐസോടോൺ">
ഐസോടോൺ

ഒരേ ന്യൂട്രോൺ സംഖ്യയും N, എന്നാൽ വ്യത്യസ്ത പ്രോട്ടോൺ സംഖ്യയുമുള്ള Z രണ്ട് ന്യൂക്ലൈഡുകൾ ഐസോടോണുകളാണ്. ഉദാഹരണത്തിന്, ബോറോൺ-12 ഉം കാർബൺ-13. ഇവ രണ്ടിന്റേയും ന്യൂക്ലിയസ്സുകളിൽ 7 ന്യൂട്രോണുകൾ അടങ്ങിയിരിക്കുന്നു. അതുപോലെ S, Cl, Ar, K, and Ca ഇവയെല്ലാം 20 ന്യൂട്രോണുകൾ അടങ്ങിയിട്ടുള്ള ഐസോടോണുകളാണ്. " ഒരേ വലിച്ചു നീട്ടൽ" എന്ന് അർത്ഥം വരുന്ന ഗ്രീക്ക് വാക്കിനോടുള്ള സാമ്യം ഒഴിവാക്കാൻ വേണ്ടി ജർമ്മൻ ഭൗതികശാസ്ത്രജ്ഞനായ K. Guggenheimer ആണ് isotope ലെ p യ്ക്ക് പകരം neutron ലെ n എന്ന വാക്ക് ചേർത്ത് വാക്ക് രൂപീകരിച്ചത്. 

നിരീക്ഷിച്ചതിൽ സ്ഥിരതയുള്ള ന്യൂക്ലൈഡുകൾ ഏറ്റവും കൂടുതലുള്ളത് 50 ഐസോടോണുകൾക്കും (5; Kr, Sr, Y, Zr, Mo) 82 ഐസോടോണുകൾക്കുമാണ് (6; Ba, La, Ce, Pr, Nd, Sm). 19, 21, 35, 39, 45, 61, 89, 115, 123, 127 എന്നീ ന്യൂട്രോൺ നമ്പറുകൾക്ക് സ്ഥിരതയുള്ള ഐസോടോണുകൾ ഇല്ല. 43, 61, 83 എന്നീ പ്രോട്ടോൺ നമ്പറുകൾക്ക് സ്ഥിരതയുള്ള ഐസോടോപ്പുകൾ ഇല്ല. ന്യൂക്ലിയസ്സിൽ പൂർണ്ണമായ ഷെല്ലുകൾ രൂപീകരിക്കുന്ന ന്യൂക്ലിയോണുകളുടെ എണ്ണമായ മാജിക്ക് നമ്പറുകളുമായി ഇത് ബന്ധപ്പെട്ടിരിക്കുന്നു. ഉദാ: 2, 8, 20, 28, 50, 82, 126. 1 (H and He), 5 (Be and B), 7 (C and N), 55 (Mo and Ru), 107 (Hf and Ta) എന്നിവയൊഴിച്ച് ഒന്നിൽക്കൂടുതൽ സ്ഥിരതയൂള്ള ന്യൂക്ലൈഡുകൾക്ക് ഒരേ ഒറ്റ സംഖ്യാ ന്യുട്രോൺ നമ്പർ ഉണ്ടായിരിക്കുകയില്ല. ഒറ്റ സംഖ്യാ ന്യുട്രോൺ സംഖ്യകളോടുകൂടിയ സ്ഥിരതയുള്ള ന്യൂക്ലൈഡും primordial radionuclide ഉം 27 (V), 65 (Cd), 81 (La), 85 (Sm), and 105 (Lu) ഇവയാണ്. രണ്ട് primordial nuclides കളോടുകൂടിയ ന്യൂട്രോൺ സംഖ്യകൾ ഉള്ളവ 88 (Eu, Gd) and 112 (Re, Os) എന്നിവയാണ്.


</doc>
<doc id="326525" url="https://ml.wikipedia.org/wiki?curid=326525" title="കണ്ണൂർ ഉപരോധം (1507)">
കണ്ണൂർ ഉപരോധം (1507)

1507 ഏപ്രിൽ മുതൽ ഓഗസ്റ്റ് വരെ കോഴിക്കോട്ടെ സാമൂതിരിയുടെയും അറബികളുടെയും പിന്തുണയോടെ, കണ്ണൂർ ഭരിച്ചിരുന്ന കോലത്തിരി, കണ്ണൂർ കോട്ടയിൽ ഉള്ള പോർച്ചുഗീസുകാരെ ഉപരോധിച്ചതിനെയാണ് കണ്ണൂർ ഉപരോധം (1507)-Siege of Cannanore (1507) എന്നു പറയുന്നത്. തുടർന്നു നടന്ന കണ്ണൂർ യുദ്ധത്തിൽ പോർച്ചുഗീസുകാർ സാമൂതിരിയെ പരാജയപ്പെടുത്തി.

1501 -ന്റെ ആരംഭത്തിൽ പോർച്ചുഗീസ് അഡ്മിറൽ ആയിരുന്ന പെഡ്രോ അൽവാറസ് കബ്രാലും കോഴിക്കോട് സാമൂതിരിയും തമ്മിൽ പിണങ്ങിയപ്പോൾ കോലത്തിരി രാജാവ് പോർച്ചുഗീസുകാരെ കണ്ണൂരിലേക്ക് സുഗന്ധദ്രവ്യങ്ങളുടെ വ്യാപാരത്തിനായി ക്ഷണിച്ചു. വ്യാപാരസാധനങ്ങൾ സംഭരിക്കാൻ വേലികെട്ടിത്തിരിച്ച് ഒരു സംഭരണശാലയുണ്ടാക്കാൻ പോർച്ചുഗീസുകാർക്ക് അനുമതിയും കോലത്തിരി നൽകിയതു പ്രകാരം 1502 -ൽ അങ്ങനൊരു കെട്ടിടം അവർ ഉണ്ടാക്കുകയും ചെയ്തു. 1505-ൽ ഒരു കോട്ട നിർമ്മിക്കാനുള്ള അനുമതിയും ഫ്രാൻസിസ്കോ ഡി അൽമാഡ സ്വന്തമാക്കി. എന്നിട്ട് ലൊറൻസൊ ഡി ബ്രിട്ടോയുടെ നേതൃത്വത്തിൽ 150 പേരടങ്ങുന്ന ഒരു പടയെ പോർച്ചുഗീസുകാർ കോട്ടയിൽ വിന്യസിക്കുകയും ചെയ്തു.

പോർച്ചുഗീസുകാരോട് ശക്തമായ ബന്ധം ആഗ്രഹിച്ചിരുന്ന കോലത്തിരി രാജാവ് 1506 -ൽ മരണമടയുകയും അടുത്ത രാജാവിനെ തെരഞ്ഞെടുക്കാനുള്ള തർക്കമുണ്ടായപ്പോൾ മലബാർ തീരത്തെ ശക്തനായ ഭരണാധികാരിയായിരുന്ന സാമൂതിരി ഇടപെടുകയും സ്ഥാനമോഹികളിൽ നിന്നും ഒരാളെ തെരഞ്ഞെടുക്കാനായി ഒരു മദ്ധ്യസ്ഥനെ നിയമിക്കുകയും ചെയ്തു. പുതുതായി സ്ഥാനമേറ്റ കോലത്തിരിക്ക് അതിനാൽത്തന്നെ പോർച്ചുഗീസുകാരേക്കാൾ പ്രതിബദ്ധത സാമൂതിരിയോടായിരുന്നു.

കണ്ണൂരുവഴി പോകുന്ന കപ്പലുകളിലെല്ലാം തങ്ങൾ നൽകുന്ന ഒരു പാസ് കൈവശം വയ്ക്കണമെന്ന നിയമം ലംഘിച്ചതിന് പോർച്ചുഗീസുകാർ ഒരു ഇന്ത്യൻ കപ്പൽ മുക്കുകയും അതിലെ ഒരു നാവികനെ കപ്പൽപ്പായയിൽ തുന്നിച്ചേർത്ത് കടലിലെറിഞ്ഞ് കൊല്ലുകയും ചെയ്തു. അതിനാൽ പോർച്ചുഗീസുകാരോടുള്ള ബന്ധം വല്ലാതെ വഷളായ ഒരു സന്ദർഭമായിരുന്നു നിലനിന്നിരുന്നത്. ഈ പാസുകളിൽ കൊച്ചിയിലെയോ കണ്ണൂരിലെയോ സേനാനായകർ ഒപ്പുവയ്ക്കേണ്ടതുണ്ടായിരുന്നു. കോലത്തുനാട്ടിലെ ജനങ്ങളെ ഇത് അത്യന്തം രോഷാകുലരാക്കുകയും അവർ കോലത്തിരിയോട് പോർച്ചുഗീസുകാർക്കെതിരെ യുദ്ധം ചെയ്യുവാൻ ആവശ്യപ്പെടുകയും ചെയ്തു.

1507 ഏപ്രിൽ 27 നു തുടങ്ങിയ ഉപരോധം നാലു മാസം നീണ്ടുനിന്നു. കോലത്തിരിക്ക് 40000 നായർ പടയാളികൾ ആക്രമിക്കാൻ തക്ക രീതിയിൽ ഉണ്ടായിരുന്നു. കണ്ണൂർ ഭരണാധികാരിക്ക് സാമൂതിരി 21 പീരങ്കികളും ആവശ്യമെങ്കിൽ വിന്യസിക്കാൻ 20000 ആൾക്കാരെയും നൽകി. ആയിരക്കണക്കിന് ആൾക്കാരുടെ കൂട്ടായ ആക്രമണം ഉണ്ടായാൽപ്പോലും എതിരിടാൻ തക്ക പ്രഹരശേഷിയുള്ള വെടിക്കോപ്പുകൾ ലൊറൻസൊ ഡി ബ്രിട്ടോയുടെ ആയുധശേഖരത്തിൽ ഉണ്ടായിരുന്നു. പോർച്ചുഗീസുകാരുടെ വെടിവയ്പ്പിനെ തടയാൻ പഞ്ഞിച്ചാക്കുകൾ കൊണ്ടുള്ള തടസ്സങ്ങൾ ഉണ്ടാക്കി മലബാർ സേന ചെറുത്തുനിന്നപ്പോൾ പോർച്ചുഗീസ് ഭാഗം പതിയെ പട്ടിണിയിലേക്ക് നീങ്ങിക്കൊണ്ടിരുന്നു. ഉപരോധത്തെപ്പറ്റി പിന്നീടു തയ്യാറാക്കിയ വിശദമായ റിപ്പോർട്ടിൽ കാസ്റ്റൻഹെഡ വിവരിച്ചതുപ്രകാരം ഇങ്ങനെ പട്ടിണിയിലേക്ക് നീങ്ങിക്കൊണ്ടിരിക്കേ ഓഗസ്റ്റ് 15-ആം തീയതി അത്ഭുതകരമായി വൻതിരമാല പോലെ കൊഞ്ചുകളുടെ വലിയൊരു കൂട്ടം കരയ്ക്ക് അടിയുകയും പോർച്ചുഗീസുകാർ പട്ടിണിയിൽ നിന്നും രക്ഷപ്പെടുകയും ചെയ്തു. ഓണത്തിനു മുൻപായി ഉണ്ടായ ഒരു വലിയ ആക്രമണത്തിൽ പോർച്ചുഗീസുകാർ തോൽവിയുടെ വക്കത്തെത്തിയെങ്കിലും ഒടുവിൽ ആക്രമണത്തെ ചെറുക്കാനായി. എന്നാൽ ആ ആക്രമണത്തിൽ വളരെയേറെപ്പേർക്ക് പരിക്കേറ്റു.

കീഴടക്കപ്പെടുമെന്ന് ഉറപ്പായിരുന്നപ്പോൽ, പെട്ടെന്ന് ഓഗസ്റ്റ് 27 -ന് ട്രിസ്റ്റാവോ ഡി കുൻഹായുടെ നേതൃത്വത്തിൽ 11 കപ്പലുകളുമായി എട്ടാം ആർമേഡ സൊക്കോട്രയിൽ നിന്ന് എത്തിച്ചേർന്നു. ആ സേനയിൽ നിന്നും 300 പോർച്ചുഗീസ് നാവികർ കരയ്ക്കിറങ്ങുകയും ഉപരോധത്തിൽ നിന്നും കോട്ടയെ വിമുക്തമാക്കുകയും ചെയ്തു.

പോർച്ചുഗീസുകാരും കോലത്തിരിയും തമ്മിൽ സമാധാനക്കരാർ ഉണ്ടാക്കുകയും തുടർന്നും കണ്ണൂരിൽ തുടരാനും സുഗന്ധദ്രവ്യങ്ങളുടെ വ്യാപാരം നടത്താനുമുള്ള അനുമതി നേടുകയും ചെയ്തു. എന്നാൽ പിന്നീട് 1508-ൽ ചൗൾ യുദ്ധത്തിൽ പോർച്ചുഗീസുകാർ പരാജയപ്പെട്ടു.



</doc>
<doc id="326531" url="https://ml.wikipedia.org/wiki?curid=326531" title="പാർവ്വതി മേനോൻ">
പാർവ്വതി മേനോൻ

മലയാളത്തിലെ ചലച്ചിത്ര നടിയും ഡബ്ബിംഗ് കലാകാരിയും പിന്നണി ഗായികയുമാണ് പാർവ്വതി മേനോൻ. 

റേഡിയോ പ്രോഗ്രാം നിർമ്മാതാവായാണ് ഔദ്യോഗിക ജീവിതം ആരംഭിക്കുന്നത്. പിന്നീട് റേഡിയോയിൽ നിരവധി പേരുടെ അഭിമുഖങ്ങളൂം നടത്തിയിട്ടുണ്ട്. സിനിമയിൽ ഡബിംഗ് കലാകാരിയായും പ്രവർത്തിക്കുന്നുണ്ട്.


</doc>
<doc id="326535" url="https://ml.wikipedia.org/wiki?curid=326535" title="ഗോവയിലെ മതദ്രോഹവിചാരണകൾ">
ഗോവയിലെ മതദ്രോഹവിചാരണകൾ

പോർച്ചുഗീസ് മതദ്രോഹവിചാരണകളുടെ ഭാഗമായി പോർച്ചുഗീസ് ഇന്ത്യയിലെയും ഏഷ്യയിലെ മറ്റു പോർച്ചുഗീസ് സാമ്രാജ്യങ്ങളിലെയും മതദ്രോഹവിചാരണകൾ നടത്തിയിരുന്നത് ഗോവയിലാണ്. ഇവയെ ആകെക്കൂടി ഗോവയിലെ മതദ്രോഹവിചാരണകൾ(Goa Inquisition) എന്ന് വിളിക്കുന്നു. 1560 -ൽ തുടക്കമിട്ട ഈ പരിപാടി, 1774 മുതൽ 1778 വരെ മുടങ്ങിയതൊഴിച്ചാൽ, 1812 -ൽ നിരോധിക്കുന്നതുവരെ തുടർന്നു. ഇതേപ്പറ്റി ലഭ്യമായ രേഖകൾ പരിശോധിച്ച എച്.പി.സലോമോനും യഹൂദപണ്ഡിതനായ ഇസ്‌ഹാക് എസ്. ഡി. സാസ്സൂണും പറയുന്നത് 1561 മുതൽ 1774 വരെ 16,202 ആൾക്കാരെ മതദ്രോഹകാര്യങ്ങൾക്കായി വിചാരണ ചെയ്തു എന്നാണ്. ഇതിൽ 57 പേരെ വധശിക്ഷയ്ക്കു വിധിച്ച് കൊല്ലുകയും 64 പേരുടെ കോലം കെട്ടി കത്തിക്കുകയുമാണ് ചെയ്തത്. മറ്റു പലർക്കും കുറഞ്ഞശിക്ഷകളാണ് നൽകിയത്, എന്നാൽ വിചാരണ നടത്തപ്പെട്ട മറ്റു പലരുടെയും വിധിയെപ്പറ്റി യാതൊരു അറിവുമില്ല.

പുതുതായി ക്രിസ്ത്യാനിയായ ശേഷം മതം ഉപേക്ഷിച്ച ജൂതന്മാരെയും മുസ്ലീമുകളെയും അവരുടെ പിന്മുറക്കാരെയും അവരുടെ മുൻഗാമികൾ ശീലിച്ചുവന്ന മതം രഹസ്യമായി പിന്തുടരുന്നുണ്ടെന്ന് സംശയം തോന്നിയവരെയും വിചാരണ ചെയ്യുന്നതിനാണ് ഈ പരിപാടി ആരംഭിച്ചത്.

ഇതിൽ ഇന്ത്യക്കാരിൽ ഹിന്ദുമതത്തിൽ നിന്നും ഇസ്ലാം മതത്തിൽ നിന്നും ക്രിസ്തീയമതത്തിലേക്ക് മതപരിവർത്തനം ചെയ്യപ്പെട്ടശേഷം സ്വമതത്തിലേക്ക് മടങ്ങിയെന്ന് സംശയം തോന്നിയവരെയും ഗോവയിൽ വിചാരണ ചെയ്യുകയുണ്ടായി. കൂടാതെ ഹിന്ദുമതാചാരങ്ങളും ഇസ്ലാം മതാചാരങ്ങളും പിന്തുടരരുതെന്ന് ഏർപ്പെടുത്തിയ വിലക്ക് മറികടന്നവരെയും പോർച്ചുഗീസുകാർ അന്യമതസ്ഥരെ ക്രിസ്തീയമതത്തിലേക്ക് പരിവർത്തനം ചെയ്യുന്നതിന് എതിരുനിന്നവരെയും മതദ്രോഹവിചാരണ ചെയ്യുകയുണ്ടായി.

ക്രിസ്തീയവിശ്വാസം നിലനിർത്തുക എന്ന ഉദ്ദേശത്തോടെയാണ് മതദ്രോഹവിചാരണകൾ ആരംഭിച്ചതെങ്കിലും അത് ഇന്ത്യയിലെ ക്രിസ്ത്യാനികൾക്കും ഹിന്ദുക്കൾക്കും യൂറോപ്പിൽ നിന്നും വന്ന പുതുതായി മതം മാറ്റപ്പെട്ട ക്രിസ്ത്യാനികൾക്കും ജൂതന്മാർക്കും എതിരെ ഉപയോഗിക്കുകയും അവരെ സാമൂഹ്യമായി നിയന്ത്രിക്കാനും അവരുടെ സ്വത്തുകണ്ടുകെട്ടാനും വിചാരണാധികാരികളെ സമ്പന്നരാക്കാനുമെല്ലാം ഉപയോഗിക്കപ്പെട്ടു.

ഗോവയിലെ മതദ്രോഹവിചാരണകളെപ്പറ്റിയുള്ള മിക്ക രേഖകളും 1812 -ൽ മതദ്രോഹവിചാരണകൾ നിരോധിച്ചതോടെ നശിപ്പിക്കപ്പെട്ടതിനാൽ എത്രത്തോളം ആൾക്കാർ ഈ പീഡനങ്ങൾക്ക് ഇരയായെന്നും എന്തെല്ലാം ശിക്ഷാവിധികളാണ് അവർക്കെതിരെ നടപ്പാക്കിയതെന്നും കൃത്യമായി അറിവില്ല.

"പ്രധാനലേഖനം" "പോർചുഗീസിലെ മതദ്രോഹവിചാരണകൾ"

ഐബീരിയൻ രാജ്യങ്ങളായ കാസിലെയും അരഗോണിലെയും ഫെർഡിനാന്റും ഇസബെല്ലയും 1469 -ൽ വിവാഹിതരായപ്പോൾ ഉണ്ടായ ഐക്യ സ്പെയിൻ എന്ന ക്രൈസ്തവസാമ്രാജ്യത്തിൽ നിന്നും പോർച്ചുഗലിലും മതദ്രോഹവിചാരണ വേണമെന്ന സമ്മർദ്ദത്തെ ആദ്യമാദ്യം പോർച്ചുഗൽ പ്രതിരോധിച്ചിരുന്നു. 1492 -ഓടെ സ്പെയിൻ മൂറുകളെയും ജൂതന്മാരെയും പുറത്താക്കുകയോ, നിർബന്ധിച്ച് മതംമാറ്റുകയോ കൊന്നുതീർക്കുകയോ ചെയ്തിരുന്നു.

1497 -ൽ പോർച്ചുഗൽ രാജാവായ മാനുവൽ സ്പാനിഷ് ചക്രവർത്തിമാരുടെ മൂത്തപുത്രിയായ ഇസബെല്ലയെ വിവാഹം കഴിച്ചു. (ഇസബെല്ലയുടെ മരണശേഷം അദ്ദേഹം അവളുടെ ഇളയ പെങ്ങളായ മരിയയെയും വിവാഹം കഴിച്ചു). ഈ വിവാഹം നടക്കുന്നതിന് സ്പാനിഷ് ചക്രവർത്തിമാർ വച്ച നിബന്ധനകളിൽ ഒന്ന് മതദ്രോഹവിചാരണ പോർച്ചുഗലിൽ നടപ്പാക്കണം എന്നതായിരുന്നു. സ്പെയിനിൽ വിചാരണ നേരിടുന്നതിൽ നിന്നും രക്ഷപ്പെട്ട് പോർച്ചുഗലിലേക്ക് നാടുവിട്ടവരടക്കം എല്ലാ ജൂതന്മാരെയും ഒന്നുകിൽ നിർബന്ധിച്ച് മതംമാറ്റുകയോ അല്ലെങ്കിൽ നാടുകടത്തുകയോ ചെയ്യണമെന്നും വ്യവസ്ഥ വച്ചു. പോർച്ചുഗൽ സമൂഹത്തോട് നല്ലവണ്ണം ഇഴുകിച്ചേർന്ന ഡോക്ടർമാരും പ്രിന്റർമാരും ബാങ്കുകാരും വൈദഗ്ദ്ധ്യമുള്ള തൊഴിലാളികളുമെല്ലാമുള്ള ഒരു വലിയ സമ്പന്നജൂതസമൂഹം അവിടെ ഉണ്ടായിരുന്നു. (1497 -ൽ ഹീബ്രുവിൽ പ്രിന്റ് ചെയ്ത പെന്ററ്റ്യൂക് ആണ് പോർച്ചുഗലിൽ ആദ്യമായി അച്ചടിച്ച പുസ്തകം). ഇക്കാരണങ്ങളാൽ വിചാരണകൾക്കായി സ്പെയിനിൽനിന്നുമുണ്ടായ സമ്മർദ്ദങ്ങൾക്ക് അനുകൂലമായി പോർച്ചുഗീസ് രാജാവ് ഏതാനും വർഷങ്ങൾ കാര്യമായി പ്രതികരിച്ചില്ല.

സ്പെയിനിൽ നിന്നും സമ്മർദ്ദമേറിയപ്പോൾ പോർച്ചുഗീസ് രാജാവ് ജൂതന്മാരോട് നിർബന്ധിതമതപരിവർത്തനം ചെയ്യാൻ ആജ്ഞാപിച്ചു. ഇത്തരം പരിവർത്തനങ്ങളെ രണ്ടു വ്യാഴവട്ടത്തേക്ക് ചോദ്യം ചെയ്യാൻ പാടില്ലെന്നും നിയമം വച്ചു. 1506 -ൽ രണ്ടു സ്പാനിഷ് ഡൊമിനിക്കന്മാരുടെ മതപ്രസംഗത്താൽ ഉണ്ടായ കലാപത്തിൽ ജൂതന്മാരിൽ നിന്നും പുതുതായി കൃസ്തുമതത്തിലേക്ക് മതപരിവർത്തനം ചെയ്യപ്പെട്ട നൂറുകണക്കിനു ആൾക്കാർ കൂട്ടക്കൊല ചെയ്യപ്പെടുകയുണ്ടായി. നിരവധി ജൂതന്മാർ ഇംഗ്ലണ്ടിലേക്കും ഫ്രാൻസിലേക്കും ആംസ്റ്റർഡാമിലേക്കും നാടുവിട്ടു. പലരും ഏഷ്യയിലേക്ക് വ്യാപാരികളായിപ്പോയി, ഇന്ത്യയിൽ താമസമുറപ്പിച്ചു. ഒരു നൂറ്റാണ്ടിനുശേഷം, ചരിത്രകാരന്മാരുടെ കണക്കിൽ, പുതുതായി മതപരിവർത്തനം ചെയ്യപ്പെട്ട 20000ത്തോളം ജൂതന്മാർ ബാക്കിയുണ്ടായിരുന്നു, അവരിൽ മിക്കവരും പോർച്ചുഗലിന്റെ കിഴക്ക്, വടക്കുകിഴക്ക് മേഖലകളിൽ ആയിരുന്നു ഉണ്ടായിരുന്നത്.

മനുവൽ ഒന്നാമൻ രാജാവിന്റെ മരണം കഴിഞ്ഞുള്ള പത്തുവർഷക്കാലത്ത്, അതായത് 1536 വരെ, പോർച്ചുഗലിൽ മതദ്രോഹവിചാരണകൾ നടപ്പാക്കിയിരുന്നില്ല. പുതുതായി പരിവർത്തനം ചെയ്യപ്പെട്ട കൃസ്ത്യാനികളിൽ ഏറെ ശ്രദ്ധേയനായിരുന്നു പ്രൊഫസ്സർ ഗാർസിയ ഡി ഓർട്ട. അദ്ദേഹം 1534 -ൽ ഗോവയിലേക്ക് കുടിയേറി. മരണാനന്തരം ഇദ്ദേഹത്തെ ജൂതനാണെന്നും പറഞ്ഞ് വിചാരണ നടത്തി.

പതിനഞ്ചാം നൂറ്റാണ്ടിൽ ഇന്ത്യയിലേക്ക് കടൽമാർഗ്ഗത്തിനായി പര്യവേഷണം നടത്തിയ പോർച്ചുഗീസുകാർക്ക് ഏഷ്യയിൽ കൃസ്തുമതം പ്രചരിപ്പിക്കാനുള്ള അനുഗ്രഹവും രക്ഷാധികാരവും പോപ്പ് നിക്കോളാസിനാൽ ലഭിച്ചു. എന്നു മാത്രമല്ല പുതുതായി കണ്ടെത്തുന്ന നാടുകളിലെ വ്യാപാരകുത്തകയും അവർക്ക് നൽകി.

1498 -ൽ വാസ്കോ ഡി ഗാമ ഇന്ത്യയിൽ വന്നതിനു ശേഷം വ്യാപാരം അഭിവൃദ്ധി പ്രാപിച്ചെങ്കിലും പോർച്ചുഗീസുകാർക്ക് നിർബന്ധിതമതംമാറ്റത്തിൽ താത്പര്യമുണ്ടായിരുന്നില്ല. നാലു പതിറ്റാണ്ടുകൾക്കുശേഷം, ഏഷ്യ എല്ലാ കൃസ്ത്യാനികൾക്കുമായി തുറന്നുകൊടുക്കുമെന്ന് പോപ്പ് മുന്നറിയിപ്പുനൽകി. പുതുതായി രൂപം കൊണ്ട ജെസ്യൂട്ട് മതപ്രചാരകരെ ഗോവയിലേക്ക് അയച്ചു. ഗോവയിലെ കോളനി ഭരിക്കുന്ന പോർച്ചുഗീസുകാർ പുതുതായി കൃസ്താനികൾ ആകുന്നവർക്ക് പലവിധ പ്രോൽസാഹനങ്ങളും നൽകി. സംഭാവനയായി പാവങ്ങൾക്ക് അരിയും, മധ്യവർഗ്ഗത്തിലുള്ളവർക്ക് നല്ല സ്ഥനമാനങ്ങളും നാട്ടുരാജാക്കന്മാർക്ക് സൈനികപിന്തുണയും നൽകി. പുതുതായി മതപരിവർത്തനം ചെയ്ത പലരും തന്താങ്ങളുടെ പഴയ മതം രഹസ്യമായി പിന്തുടർന്നുവന്നു. ഇത് കൃസ്തീയവിശ്വാസത്തിന്റെ പാവനതക്ക് ഭീഷണിയാകുമെന്ന് പുരോഹിതർ കരുതി. 1545 -ൽ പോർച്ചുഗലിലെ ജോൺ മൂന്നാമന് എഴുതിയ കത്തിൽ ഗോവയിൽ മതദ്രോഹവിചാരണ തുടങ്ങണമെന്ന് സെന്റ് ഫ്രാൻസിസ് സേവ്യർ ആവശ്യപ്പെട്ടു.

ബീജപ്പൂരിലെ അദിൽ ഷാ ഗോവയിൽ നിർമ്മിച്ചിരുന്ന കൊട്ടാരത്തിൽ താമസിച്ചിരുന്ന പോർച്ചുഗീസ് വൈസ്രോയിയെ ചെറിയൊരു വീട്ടിലേക്ക് മാറ്റിപ്പാർപ്പിച്ച് ആദ്യത്തെ വിചാരണക്കാരായ അലെക്സിയോ ഡയസ് ഫാൽകാവോയും ഫ്രാൻസിസ്കോ മാർക്വേസും അവിടെ സ്ഥാനം പിടിച്ചു. ഹിന്ദുവിശ്വാസപ്രകാരം പ്രിയപ്പെട്ടവരുടെ മരണത്തിൽ പരസ്യമായി ദുഃഖം പ്രകടിപ്പിക്കുന്നത് തടയുകയായിരുന്നു വിചാരണക്കാരുടെ ആദ്യത്തെ നടപടികളിലൊന്ന്. സ്പെയിനിലെ മതദ്രോഹവിചാരണകളിൽ നിന്നും രക്ഷപ്പെട്ട് ഗോവയിൽ ജീവിക്കുന്ന ജൂതന്മാരോ - അവരുടെ മുൻഗാമികളോ - പുറത്തുകാണിക്കാൻ വേണ്ടിമാത്രമാണ് ക്രിസ്തീയമതം സ്വീകരിച്ചതെന്നു മനസ്സിലാക്കിയാൽ അവരെയാണ് ആദ്യമായി വിചാരണക്കാർ ലക്ഷ്യമിട്ടത്. ഡ ഫോൻസേകയുടെ വിവരണങ്ങളിൽ നിന്നും വിചാരണയുടെ ക്രൂരതയും പൈശാചികതയും മനസ്സിലാക്കാവുന്നതാണ്. കുറ്റാരോപിതരെ പാർപ്പിക്കാൻ നൂറുകണക്കിന് ജയിലറകളാണ് വേണ്ടിവന്നതെന്ന് കണക്കുകൾ പറയുന്നു.

1560 മുതൻ 1774 വരെ 16,172 ആൾക്കാരെ വിചാരണ ചെയ്തു ശിക്ഷിക്കുകയോ വിടുകയോ ചെയ്തിട്ടുണ്ട്. പല ദേശക്കാരും ഇവരിൽ ഉണ്ടെങ്കിലും മുക്കാൽ ഭാഗവും നാട്ടുകാർ തന്നെയായിരുന്നു, എതാണ്ട് പകുതി വീതം കൃസ്ത്യാനികളും പകുതി മറ്റുള്ളവരും. ഗോവയുടെ അതിരുമുറിച്ചു കടന്ന് അവിടെ കൃഷി ചെയ്തു എന്നൊക്കെയായിരുന്നു പല വിചാരണകളുടെയും കാരണങ്ങളായി കാണിച്ചത്.

71 പരസ്യ ഏറ്റുപറച്ചിലുകളും തുടർന്ന് വധിക്കലും രേഖപ്പെടുത്തിയിട്ടുണ്ട്. ആദ്യവർഷങ്ങളിൽത്തന്നെ 4000 -നു മേലേ ആൾക്കാരെ തടവിലാക്കിയിട്ടുണ്ട്. ആദ്യ നൂറ് വർഷങ്ങളിൽ 57 പേരെ ജീവനോടെയും 64 പേരുടെ കോലം കെട്ടിയും കത്തിച്ചിട്ടുണ്ട്, അതിൽ 105 പേർ പുരുഷന്മാരും 16 പേർ സ്ത്രീകളും ആയിരുന്നു. മറ്റു ശിക്ഷകൾ കിട്ടിയ 4046 പേരിൽ 3034 പുരുഷന്മാരും 1012 സ്ത്രീകളും ഉണ്ടായിരുന്നു. ക്രോണിക്കിൾസ് ഓഫ് Tiswadi ((Chronista de Tissuary (Chronicles of Tiswadi)) പ്രകാരം ഗോവയിലെ അവസാന ഏറ്റുപറച്ചിലും വധിക്കലും നടന്നത് 1773 ഫെബ്രുവരി ഏഴാം തിയതിയാണ്. 

ആൾക്കാർ ക്രിസ്തുമതത്തിലേക്ക് പരിവർത്തനം ചെയ്യുന്നത് പ്രോൽസാഹിപ്പിക്കാൻ പോർച്ചുഗീസ് അധിനിവേശ സർക്കാർ ഹിന്ദുവിരുദ്ധനിയമങ്ങൾ നടപ്പിലാക്കി. ക്രിസ്ത്യാനികൾ ഹിന്ദുക്കളെ തൊഴിലാളികളാക്കി വയ്ക്കുന്നതു വിലക്കിയതുകൂടാതെ ഹിന്ദുമതക്കാർ പരസ്യമായി പ്രാർത്ഥിക്കുന്നതു നിയമവിരുദ്ധമാക്കി. പള്ളിയിൽ പോകുന്നതും മതപ്രസംഗങ്ങളും തങ്ങളുടെ മതകാര്യങ്ങൾ അബദ്ധമാണെന്നു വരുത്തുന്നതരത്തിലുള്ള പ്രഘോഷണങ്ങൾ കേൾക്കുന്നതും നിർബന്ധമാക്കി. ഹിന്ദു പണ്ഡിതന്മാരും വൈദ്യന്മാരും കുതിരപ്പുറത്തും പല്ലക്കിലും തലസ്ഥാനത്തുപ്രവേശിക്കുന്നത് വൈസ്രോയി വിലക്കി. വിലക്കു ലംഘിച്ചാൽ ആദ്യതവണ പിഴയും പിന്നീട് തടവിലാക്കുന്നതുമായിരുന്നു ശിക്ഷ. ക്രിസ്ത്യാനിമാരായ പലക്കുചുമക്കുന്നവർ ഹിന്ദുക്കളെ പല്ലക്കിൽ കയറ്റുന്നത് നിയമവിരുദ്ധമാക്കി. ക്രിസ്തീയ ജോലിക്കാർ ഹിന്ദുക്കൾക്കുവേണ്ടി ജോലിചെയ്യുന്നതു നിരോധിച്ചു. അതുപോലെ ഹിന്ദുക്കൾ ക്രിസ്ത്യാനികളെ ജോലിക്കുനിർത്തുന്നതും നിയമവിരുദ്ധമാക്കി.

ക്രിസ്തുമതത്തിലേക്ക് പരിവർത്തനം ചെയ്യുന്ന ഹിന്ദുക്കൾക്ക് സുരക്ഷ ഉറപ്പുവരുത്തിയിരുന്നു. അങ്ങനെ ക്രിസ്തുമതക്കാരല്ലാതെ ഗോവയിൽ ജീവിക്കുന്നത് പലതരം പ്രശ്നങ്ങൾക്ക് കാരണമാകുന്നതിനാൽ മതംമാറ്റത്തിന്റെ ഒരു തരംഗം തന്നെ ഗോവയിൽ ഉണ്ടായി. ഇതിൽ നിന്നും രക്ഷപ്പെടാൻ ഗോവയിൽ നിന്നും പലരും പല മുസ്ലീം പ്രദേശങ്ങളിലേക്കുപോലും നാടുവിട്ടു.

മറ്റ് പോർച്ചുഗീസ് കോളനികളിൽ നിന്നും ഗോവയിലേക്ക് കുടിയേറിയ റോമൻ കത്തോലിക്കർ തന്നെയായ പലരും ഗോവയിൽ ജീവിച്ചതുകൊണ്ട് ഹിന്ദുആചാരങ്ങളുമായി പൊരുത്തം പ്രാപിച്ചിരുന്നു. അതിനാൽത്തന്നെ അവർക്കും പല നാട്ടുരാജ്യങ്ങളിലേക്കും നാടുവിടേണ്ടിവന്നു, ഇങ്ങനെയുള്ള പലരും അതത് രാജ്യങ്ങളിൽ കുതിരപ്പടയിലും തോക്ക് ഉപയോഗിക്കുന്ന കാലാൾപ്പടയിലുമൊക്കെ സേവനമനുഷ്ഠിച്ചുപോന്നു. വിചാരണനടത്തി ശിക്ഷിച്ച മിക്കവരും വർഷങ്ങളോളം കപ്പലുകളിൽ തണ്ടുവലിക്കാനും വെടിമരുന്നുശാലകളിൽ പണിയെടുക്കാനും നിയോഗിക്കപ്പെട്ടു. മതനിന്ദ നടത്തിയവർക്കുള്ള ശിക്ഷ മരണമായിരുന്നു.

ഇൻഡോ-പോർച്ചുഗീസ് ചരിത്രകാരനായ ടിയോടോണിയോ ആർ ഡിസൂസയുടെ അഭിപ്രായമനുസരിച്ച് ഗുരുതരമായ മനുഷ്യാവകാശലംഘനങ്ങളാണ് ഗോവയിൽ നടന്നത്. പോച്ചുഗലിൽ നിന്നും ഗോവയിലേക്ക് അയയ്ക്കപ്പെട്ട ഒരു ജഡ്ജിയുടെ നേതൃത്വത്തിലുള്ള ഒരു കോടതിയിലാണ് മതദ്രോഹവിചാരണകൾ നടത്തിയത്. ലിസ്ബൺ മതദ്രോഹവിചാരണക്കോടതിയോടു മാത്രമേ അദ്ദേഹം ഉത്തരം പറയേണ്ടിയിരുന്നുള്ളൂ. അവിടുത്തെ നിയമം അനുസരിച്ചായിരുന്നു അദ്ദേഹം ഇവിടെ ശിക്ഷകൾ വിധിച്ചിരുന്നത്. വിചാരണ നടക്കുന്ന കൊട്ടാരത്തെ "ഭയപ്പെടുത്തുന്ന വലിയ വീട് (fearful Big House)" എന്നാണ് ജനങ്ങൾ വിളിച്ചിരുന്നത്. വിചാരണകൾ വളരെ രഹസ്യസ്വഭാവത്തോടെയാണ് നടത്തിയിരുന്നത്. ഫാ: ഡിയോഗോ ഡ ബോർബയും അവരുടെ ഉപദേശിയായ വികാർ ജനറൽ മിഗുവേൽ വാസും കൂടി ഹിന്ദുക്കളെ മതപരിവർത്തനം ചെയ്യുന്നതിന് പദ്ധതികൾ തയ്യാറാക്കിയിരുന്നു. ഈ പദ്ധതി പ്രകാരം വൈസ്രോയി അന്റോണിയോ ഡൊ നൊറോഞ്ഞ 1566 -ൽ പോർച്ചുഗീസ് ഭരണപ്രദേശങ്ങളിലെല്ലാം നടപ്പിൽ വരുത്തേണ്ട ഒരു ഉത്തരവ് ഇറക്കി. 

1567 -ൽ ബാർഡേസിൽ അമ്പലങ്ങൾ തകർക്കാനുള്ള ശ്രമം വൻ വിജയം കണ്ടു. അത് അവസാനിക്കുമ്പോഴേക്കും 300 ഹൈന്ദവ ക്ഷേത്രങ്ങൾ തകർത്തുകഴിഞ്ഞിരുന്നു. 1567 ഡിസംബർ 4 മുതൽ ഹിന്ദു വിവാഹങ്ങൾക്കും ഉപനയനങ്ങൾക്കും ശവദാഹത്തിനും നിരോധനം ഏർപ്പെടുത്തി. 15 വയസ്സിനു മേലേയുള്ള എല്ലാവരും നിർബന്ധമായി ക്രിസ്തീയമതപ്രഘോഷണം കേട്ടിരിക്കണമെന്ന് നിയമമുണ്ടാക്കി. കേൾക്കാത്ത പക്ഷം അവരെ ശിക്ഷിച്ചിരുന്നു. 1583 -ൽ അസ്സോൾനയിലെയും കുൺകോളിമിലെയും ഹൈന്ദവക്ഷേത്രങ്ങൾ പട്ടാളത്തെ ഉപയോഗിച്ചു തകർത്തു.

1578 മുതൽ 1588 വരെ ഇന്ത്യയിൽ ഉണ്ടായിരുന്ന ഫിലിപ്പോ സസ്സേറ്റി ഇങ്ങനെ എഴുതി: 
1620 -ൽ ഹിന്ദുക്കൾ വിവാഹചടങ്ങ് നടത്തുന്നതിനെ നിരോധിച്ചുകൊണ്ടുള്ള ഒരു ഉത്തരവ് പുറത്തിറക്കി. കൊങ്കണി ഭാഷ ഉപയോഗിക്കുന്നത് തടയുവാനും പോർച്ചുഗീസ് ഭാഷ നിർബന്ധമായി ഉപയോഗിക്കുവാനും 1684 -ജൂണിൽ ഇറങ്ങിയ ഒരു ഉത്തരവ് പ്രകാരം നിയമം വന്നു. നാട്ടുഭാഷ ആരെങ്കിലും ഉപയോഗിച്ചാൽ കനത്ത ശിക്ഷ നൽകുന്നതായിരുന്നു ആ നിയമം. ആ നിയമത്തെ തുടർന്ന് അക്രൈസ്തവചിഹ്നങ്ങളും നാട്ടുഭാഷകളിൽ എഴുതിയ പുസ്തകങ്ങളും നശിപ്പിക്കാൻ ഉത്തരവായി. മതദ്രോഹവിചാരകരുടെ ക്രൂരത നേരിട്ടുകണ്ടുബോധ്യപ്പെട്ടയാളായിരുന്നു ചാൾസ് ഡെല്ലൻ. തന്റെ ഗോവയിലെ അനുഭവങ്ങളെക്കുറിച്ച് അദ്ദേഹം 1687 -ൽ "L'Inquisition de Goa" ("ഗോവയിലെ മതദ്രോഹവിചാരണകൾ") എന്ന പേരിൽ ഒരു പുസ്തകം പുറത്തിറക്കി.

പാഷണ്ഡത ഇല്ലാതാക്കുക എന്നതായിരുന്നു മതദ്രോഹവിചാരണകളുടെ മുഖ്യമായ ലക്ഷ്യം. അതിനാൽത്തന്നെ മതംമാറ്റിയ ക്രൈസ്തവർ തങ്ങളുടെ പൂർവ്വമതത്തിലെ രീതികൾ പിന്തുടരുന്നതിനെ മിക്കപ്പോഴും ഹിന്ദുക്കളോടും മുസ്ലീമുകളോടും ചെയ്തതിലും കൂടുതൽ ക്രൂരമായിട്ടാണ് മതദ്രോഹവിചാരകർ നേരിട്ടത്. മുൻമതങ്ങളിലെ രീതി എന്തെങ്കിലും പിന്തുടരുന്നത് അക്രൈസ്തവവും നയവിരുദ്ധവുമാണെന്ന് പ്രഖ്യാപിക്കപ്പെട്ടു.

തിരിച്ച് സ്വമതത്തിലേക്ക് പോകുന്നതു തടയാനാണ് പ്രധാനമായും മതദ്രോഹവിചാരണകൾ നടത്തിയിരുന്നത്. ഇതിന് ദൂരവ്യാപകങ്ങളായ ഫലങ്ങളാണ് പലപ്പോഴും ഉണ്ടായത്. 1736 -ൽ ഉണ്ടാക്കിയ നിയമങ്ങൾ പ്രകാരം 42 -ലേറേ ഹിന്ദു മതാചാരങ്ങൾ നിയമവിരുദ്ധമായി പ്രഖ്യാപിച്ചു. അവയിൽ കുടുമ വയ്ക്കുന്നതും പൂണൂൽ ധരിക്കുന്നതും നമസ്തേ പറഞ്ഞു ഉപചാരം ചെയ്യുന്നതും, ചെരിപ്പിടുന്നതും, പള്ളിയിൽ കയറുമ്പോൾ ചെരിപ്പ് പുറത്ത് ഊരി വയ്ക്കുന്നതും വീടിന് മുൻപിൽ തുളസി നടുന്നതുമെല്ലാം ഉൾപ്പെട്ടിരുന്നു. ഇത്തരം കാര്യങ്ങൾ നടപ്പിലാക്കിയിരുന്നത്, പരമ്പരാഗതമായ സാംസ്കാരികരീതികളായ വ്രതമെടുക്കുന്നത്, വീട്ടുമുറ്റത്ത് തുളസി നടുന്നത്, ആഘോഷങ്ങൾക്കും അലങ്കാരങ്ങൾക്കും പൂക്കൾ ഉപയോഗിക്കുന്നത്, വിവാഹം പോലുള്ള ചടങ്ങുകളിൽ അടക്കയും വെറ്റിലയും ഉപയോഗിക്കുന്നത് എന്നിവയെല്ലാം വേരോടെ പിഴുതെറിഞ്ഞുകൊണ്ട് ആയിരുന്നു (റോബിൻസൺ, 2000). അടിച്ചൊതുക്കാനുള്ള നിയമങ്ങൾ, അമ്പലങ്ങളും മുസ്ലീം ആരാധനാലയങ്ങളും തകർക്കൽ, വിശുദ്ധഗ്രന്ഥങ്ങൾ കത്തിക്കൽ, പിഴകൾ, അനാഥരെ നിർബന്ധമായി മതംമാറ്റൽ എന്നീ രീതികളെല്ലാം ഉപയോഗിച്ചിരുന്നു.
ദൂരവ്യാപകമായ പ്രത്യാഘാതമുണ്ടാക്കുന്ന മറ്റു ചില നിയമങ്ങൾ പാരമ്പര്യസംഗീതം നിരോധിച്ചതും ആഘോഷാവസരങ്ങളിലുള്ള സംഗീതം നിരോധിച്ചതുമൊക്കെയാണ്. പകരം അവിടെ പാശ്ചാത്യസംഗീതമേ ഉപയോഗിക്കാൻ പാടുണ്ടായിരുന്നുള്ളൂ. മതംമാറ്റത്തോടെ സ്വന്തം പേരും മാറ്റപ്പെടുന്നവർക്ക് അവരുടെ പഴയ പേര് ഉപയോഗിക്കാൻ അനുവാദമുണ്ടായിരുന്നില്ല. ഭക്ഷണശീലങ്ങളിലും നാടകീയമായ മാറ്റങ്ങൾ ഉണ്ടായി. ഒരു കാലത്ത് ഉപയോഗിക്കാനേ പാടില്ലാതിരുന്ന പന്നിമാംസവും പശുമാംസവും ഗോവയിലെ ഭക്ഷണശീലങ്ങളുടെ ഭാഗമായി. മദ്യവും ഭക്ഷണശീലങ്ങളിൽ എത്തി.

പോർച്ചുഗലിൽ നിലവിലിരുന്ന ബറോക് രീതി കെട്ടിടനിർമ്മാണത്തിലും ജനകീയരീതിയായി. അങ്ങനെ ഗോവയുടെ തനതായ രീതികളെല്ലാം മാറിമറിഞ്ഞ് ഗോവക്കാർ പാശ്ചാത്യവൽക്കരിക്കപ്പെട്ടു. കൃസ്താനികളിലെ വരേണ്യർ തങ്ങളെത്തന്നെ കുറെക്കൂടി സാംസ്കരികമായി ഉയർന്ന പോർച്ചുഗീസ് സംസ്കാരത്തിന്റെ ഭാഗമായി കൊണ്ടാടാൻ തുടങ്ങി.

എങ്കിലും പല ഗോവക്കാരും തങ്ങളുടെ പഴയ ഹൈന്ദവാചാരങ്ങളെ വിട്ടുപോവാതെ മുറുകെപ്പിടിക്കുകയുണ്ടായി, അങ്ങനെയുള്ളവരെ മതംവിട്ടുപോയവരായിക്കരുതി വധശിക്ഷയ്ക്കു വിധിക്കുകയും ചെയ്തിരുന്നു. അതിനാൽ ധാരാളം പേർ ഗോവ വിട്ടു പലായനം ചെയ്യുകയും അടുത്തുള്ള രാജ്യങ്ങളിലേക്ക് കുടിയേറുകയും ചെയ്തു. ചെറിയൊരു ഭാഗം ഡെക്കാനിലേക്കും വലിയൊരു ഭാഗം കാനറയിലേക്കും രക്ഷപ്പെട്ടു.

മതദ്രോഹവിചാരണകളാൽ നാടുവിട്ടവരെല്ലാം കൃസ്തുമതം ഉപേക്ഷിക്കുവാനല്ല അങ്ങനെ ചെയ്തത്, മറിച്ച് തങ്ങളുടെ പാരമ്പര്യരീതികളായ ഹിന്ദുമതത്തിലെ ശീലങ്ങൾ തുടരാൻ കൂടിയുള്ള അവകാശത്തിനായാണ്.

ഇത്തരം നാടുവിടൽ രണ്ടു വ്യത്യസ്ത കൃസ്ത്യൻ സമൂഹങ്ങൾക്കു രൂപം കൊടുത്തു: ഉത്തരകാനറയിൽ കർവാരി കത്തോലിക്കരും, ദക്ഷിണ കാനറയിൽ മംഗലാപുരം കൃസ്ത്യാനികളും.

മുൻ നൂറ്റാണ്ടിൽ കൊങ്കണി ഭാഷ പഠിച്ചെടുത്ത് അതുവഴി നാട്ടുകാരെ മതംമാറ്റാൻ ശ്രമിച്ചുപോന്ന പോർച്ചുഗീസ് പാതിരിമാരുടെ ശ്രമങ്ങളിൽ നിന്നും വ്യത്യസ്തമായി മതദ്രോഹവിചാരണകളുടെ ഭാഗമായി, പുതുതായി മതംമാറിവരുന്നവരെ കൃസ്ത്യാനികളല്ലാത്ത ജനങ്ങളിൽ നിന്നും പരമാവധി വേർതിരിച്ചുനിർത്താനും തമ്മിൽ സ്പർദ്ധ വളർത്താനും പാതിരിമാർ ശ്രമിച്ചു. 17 -ആം നൂറ്റാണ്ടിന്റെ അവസാനത്തിലും18 -ആം നൂറ്റാണ്ടിലും മറാത്തയിൽ നിന്നുമുള്ള നിരന്തമായ ആക്രമണം നടക്കുമ്പോഴും കൊങ്കണിഭാഷയെ അടിച്ചമർത്താൻ പാതിരിമാർ ശ്രമിച്ചു. മറാത്ത ആക്രമണങ്ങൾ ഗോവയിലെ പോർച്ചുഗീസ് നിയന്ത്രണങ്ങൾക്കും ഇന്ത്യയുമായുള്ള വ്യാപാരങ്ങൾക്കും വലിയ ഭീഷണിയായിമാറി. മറാത്ത സാമ്രാജ്യത്തിന്റെ ഭീഷണിയെത്തുടർന്ന് ഗോവയിൽ കൊങ്കണിയെ അടിച്ചമർത്താൻ പോർച്ചുഗീസുകാർ തീരുമാനിച്ചു. പോർച്ചുഗീസ് നിർബന്ധഭാഷയാക്കി അങ്ങനെ കൊങ്കണിയുടെ ഉപയോഗം തീരെ ചെറിയ ഒരുകൂട്ടം ആൾക്കാരിൽ ഒതുങ്ങി.

ഫ്രാൻസിസ്കന്മാരുടെ സമർദ്ദത്താൽ പോർച്ചുഗീസ് വൈസ്രോയി 1684 ജൂൺ 27 -ന് കൊങ്കണിഭാഷയുടെ ഉപയോഗം നിരോധിക്കുകയും മൂന്നു വർഷത്തിനുഌഇൽ നാട്ടുകാർ പോർച്ചുഗീസ് ഭാഷ ഉപയോഗിക്കണമെന്ന് ആജ്ഞാപിക്കുകയും ചെയ്തു. പോർച്ചുഗീസ് അധിനിവേശപ്രദേശത്തുള്ള എല്ലാ കത്തിടപാടുകൾക്കും കരാറുകൾക്കും പോർച്ചുഗീസ് ഭാഷ നിർബന്ധമാക്കി. ഇതുപാലിക്കാത്തപക്ഷം ജയിൽശിക്ഷ അനുഭവിക്കേണ്ടിവരുമായിരുന്നു. 1687 മാർച്ച് 17 -ന് രാജാവ് ഈ വിധി സ്ഥിരീകരിച്ചു. 1731 -ൽ മതദ്രോഹവിചാരകനായ അന്റോണിയോ പോർച്ചുഗീസ് ചക്രവർത്തിക്ക് എഴുതിയ കത്തിൽ ഈ നിർദ്ദയമായ പരിഷ്കാരങ്ങൾ വിജയം കണ്ടില്ലെന്ന് എഴുതിയിട്ടുണ്ട്. 1739 -ൽ വടക്കേ പ്രവിശ്യകളായ വാസൈയും ചൗളും സാൽസെറ്റും ഉൾപ്പെടെയുള്ള സ്ഥലങ്ങൾ മറാത്തക്കാരോടു യുദ്ധത്തിൽ നഷ്ടമായപ്പോൾ പോർച്ചുഗീസുകാർ കൊങ്കണിയോടുള്ള പരാക്രമം ഒന്നുകൂടി കർശനമാക്കി. പുരോഹിതന്മാരാകാൻ താത്പര്യമുള്ളവർക്ക് നിർബന്ധമായും പോർച്ചുഗീസിൽ അറിവും സംസാരിക്കാനുള്ള കഴിവും ഉണ്ടായിരിക്കണമെന്ന് 1745 നവമ്പർ 21 -ന് ആർച്ച്‌ബിഷപ്പ് ലൊറൻസൊ ഉത്തരവിറക്കി. അവർക്കുമാത്രമല്ല അവരുടെ അടുത്ത ബന്ധുക്കൾക്കും ആ കഴിവ് ഉണ്ടായിരിക്കണമെന്ന കാര്യം കർശനമായ പരീക്ഷണങ്ങളിലൂടെ ഉറപ്പുവരുത്തിയിരുന്നു. കൂടാതെ ബ്രാഹ്മണരിൽ നിന്നും ക്ഷത്രിയരിൽ നിന്നും മതംമാറ്റപ്പെട്ടവർ ആറു മാസത്തിനുള്ളിൽ പോർച്ചുഗീസ് പഠിക്കാത്തപക്ഷം അവർക്ക് വിവാഹിതരാകാനുള്ള അനുമതി നിഷേധിക്കപ്പെട്ടു. നാട്ടുകാരോടു സംവദിക്കാൻ കൊങ്കണി ഉപയോഗിക്കുന്നതാണ് നല്ലതെന്നു വാദിച്ചിരുന്നതിനാൽ കോളനിസർക്കാർ 1761 -ൽ ജെസ്യൂട്ടുകളെ പുറത്താക്കി. സ്കൂളിൽ കുട്ടികൾ കൊങ്കണി ഉപയോഗിക്കുന്നത് 1812 -ൽ ആർച്ച്‌ബിഷപ്പ് നിരോധിച്ചു. 1847 -ൽ ഈ നിയമം സെമിനാരികളിലേക്കുകൂടി വ്യാപിപ്പിച്ചു. 1869 -ൽ സ്കൂളുകളിൽ നിന്നും കൊങ്കണി പൂർണ്ണമായി നിരോധിച്ചു.

ഇക്കാരണങ്ങളാൽ ഗോവയിൽ കൊങ്കണി സാഹിത്യത്തിനു വികാസമുണ്ടായില്ല, കൊങ്കണിക്ക് ജനങ്ങളെ ഒരുമിപ്പിക്കാനുമായില്ല. കൊങ്കണി എഴുതാൻ [|ലത്തീൻ അക്ഷരമാല]], ദേവനാഗരി, കന്നഡ എന്നീ ലിപികളാണ് ഉപയോഗിച്ചിരുന്നത്. ഹിന്ദു ആഢ്യന്മാർ മറാത്തിയിലേക്കും ക്രൈസ്തവർ പോർച്ചുഗീസിലേക്കും മാറിയപ്പോൾ കൊങ്കണി "സേവകരുടെ ഭാഷ (lingua de criados)"യായി മാറി. 1961 -ൽ ഇന്ത്യ ഗോവ പിടിച്ചെടുത്തപ്പോൾ ഗോവക്കാരെയെല്ലാം മതത്തിനും ജാതിക്കും സമ്പന്നതയ്ക്കുമെല്ലാം അതീതമായി ഒരുമിപ്പിച്ചത് കൊങ്കണി ആയിരുന്നു, അതിനാൽ സ്നേഹത്തോടെ കൊങ്കണിയെ "കൊങ്കണിയമ്മ (Konkani Mai)" എന്നു വിളിക്കുന്നു. 1987 -ൽ ഇന്ത്യൻ സർക്കാർ കൊങ്കണിയെ ഗോവയുടെ ഔദ്യോഗികഭാഷയാക്കി, പൂർണ്ണമായ അംഗീകാരം നൽകി.

1599 -ൽ അലെക്സിയോ മെനെസെസിനു കീഴിലുള്ള ഡയമ്പർ സിനഡ് മാർ തോമാ നസ്രാണികളെ നിർബന്ധിതമായി റോമൻ കത്തോലിക് വിഭാഗക്കാരാക്കി മാറ്റി. അവർ നെസ്തോറിയൻ സിദ്ധാന്തം ആചരിച്ചുവെന്ന് ആരോപിച്ചാണ് ഇങ്ങനെ ചെയ്തത്. മാർ തോമാ നസ്രാണികളുടെ വിശ്വാസങ്ങളിലും ആചാരങ്ങളിലും സിറിയൻ ഭാഷ ഉപയോഗിക്കുന്നതിലും കർശനമായ നിയന്ത്രണങ്ങൾ ഏർപ്പെടുത്തി. കിഴക്കുനിന്നുള്ള ബിഷപ്പുമാരെ തടയുകയും അവരുടെ വോട്ടവകാശം എടുത്തുകളയുന്നതടക്കമുള്ള കാര്യങ്ങളും ചെയ്തു. വിശ്വാസികളെ മുഴുവൻ റോമൻ കാതലിൿ വിശ്വാസത്തിന്റെ കീഴിലാക്കാൻ ആർച്‌ഡീക്കൺ ജോർജ്ജിനെതിരെ കൊലപാതകശ്രമം ഉണ്ടായി. പ്രാർത്ഥനാപുസ്തകങ്ങൾ കത്തിച്ചു. അറിയപ്പെട്ട എല്ലാസാഹിത്യങ്ങളും കത്തിച്ചു, സ്വാതന്ത്ര്യപ്രഖ്യാപനം നടത്തിയ എല്ലാ പുരോഹിതന്മാരെയും തുറുങ്കിലടച്ചു. കാത്തലിക് മാനദണ്ഡങ്ങൾ അനുസരിക്കാത്ത അൾത്താരകൾ തകർത്തു.

ഇതിനെ എതിർത്ത് 1653-ൽ കേരളത്തിലെ മാർ തോമാ നസ്രാണികൾ തങ്ങളുടെ സഭയെ പോർച്ചുഗീസുകാരും ജെസ്യൂട്ട് പാതിരികളും റോമൻ പോപ്പിന്റെ കീഴിൽ വരുത്തുവാൻ നടത്തിയ അതിക്രമങ്ങൾ കാരണമായി ഇനി മുതൽ തങ്ങളും പിൻഗാമികളും സാമ്പാളൂർ പാതിരിമാരുമായി ഒരുമിക്കുകയില്ല എന്ന് സത്യമെടുക്കുകയുണ്ടായി. ഇതാണ് കൂനൻ കുരിശുസത്യം. ഇങ്ങനെ ചെയ്തവരിൽ മിക്കവരും പിന്നീട് റോമിൽനിന്നും ഐക്യത്തിനായി വന്ന കാർമലീറ്റ് മിഷനറിമാരുടെ ശ്രമത്താൽ തിരിച്ചുവന്ന് സീറോ മലബാർ സഭ രൂപീകരിച്ചു. കത്തോലിക്കാവിഭാഗത്തിലേക്ക് തിരിച്ചുവരാത്തവർ ജാക്കോബൈറ്റ് എന്നറിയപ്പെട്ടു. അവർ സിറിയക് ഓർത്തോഡോക്സ് പള്ളിയുടെ സഹായവും ആവശ്യപ്പെട്ടു. ജാക്കോബൈറ്റുകാർ മാർതോമ്മാ ഒന്നാമനെ തങ്ങളുടെ ബിഷപ്പായി തെരഞ്ഞെടുത്തു. അദ്ദേഹത്തെ വധിക്കുവാനും ശ്രമങ്ങളുണ്ടായി.

കൊച്ചിയിലും ജൂതന്മാരെ ദ്രോഹിക്കാൻ നീക്കമുണ്ടായി. കൊച്ചിയിലെ ജൂതപ്പള്ളി തകർക്കുകയുണ്ടായി.

Goa est malheureusement célèbre par son inquisition, également contraire à l'humanité et au commerce. Les moines portugais firent accroire que le peuple adorait le diable, et ce sont eux qui l'ont servi. (മനുഷ്യത്തത്തിനും വ്യാപരത്തിനും എതിരായ മതദ്രോഹവിചാരണകളാൽ ആണ് ഗോവ (കു)പ്രസിദ്ധമായിരിക്കുന്നത്. അവിടുള്ള ജനങ്ങൾ പിശാചിൽ വിശ്വസിക്കുന്നവരാണെന്നാണ് പോർച്ചുഗീസ് പാതിരിമാർ നമ്മളെ പറഞ്ഞുവിശ്വസിപ്പിച്ചിരിക്കുന്നത്, ശരിക്കും പറഞ്ഞാൽ അവരാണ് സാത്താനിൽ വിശ്വസിക്കുന്നവർ)


ഹിന്ദുമതം നശിപ്പിച്ച് കൃസ്തുവിന്റെ യഥാർത്ഥമതം പ്രചരിപ്പിക്കാനായി ചെയ്ത അധർമ്മമായ, പൈശാചികമായ, അഴിമതിനിറഞ്ഞ പരിപാടിയായിരുന്നു മതദ്രോഹവിചാരണകൾ






</doc>
<doc id="326544" url="https://ml.wikipedia.org/wiki?curid=326544" title="വിദ്യാവിലാസിനി">
വിദ്യാവിലാസിനി

1881ൽ തിരുവനന്തപുരത്തുനിന്ന് ആരംഭിച്ച മാസികയാണ് വിദ്യാവിലാസിനി. ഇത് മലയാളത്തിലെ ആദ്യത്തെ സാഹിത്യമാസികയായി കണക്കാക്കപ്പെടുന്നു. അന്നത്തെ തിരുവിതാങ്കൂർ മഹാരാജാവ് ശ്രീ വിശാഖം തിരുനാൾ, കേരളവർമ്മ വലിയകോയിത്തമ്പുരാൻ, ദിവാൻ രാമയ്യങ്കാർ എന്നിവരുടെ നേതൃത്വത്തിലാണ് ഇതാരംഭിച്ചത്. മാസികയുടെ പ്രവർത്തനത്തിന് പതിനാല് അംഗങ്ങളുള്ള ഒരു സഭ വിദ്യാവിലാസിനി സഭ എന്ന പേരിൽ സ്ഥാപിച്ചിരുന്നു. മലയാളം പള്ളിക്കൂടങ്ങളുടെ അധ്യക്ഷനായിരുന്ന എസ്. രാമരായർ, എ. ശ്രീനിവാസ അയ്യങ്കാർ, സി. വി രാമൻപിള്ള, പി. ഗോവിന്ദപ്പിള്ള, സി. കൃഷ്ണപിള്ള തുടങ്ങിയവർ സഭയിലെ അംഗങ്ങളായിരുന്നു.

തിരുവനന്തപുരത്തുള്ള കേരളോദയം അച്ചുക്കൂടത്തിലാണ് ഇത് അച്ചടിച്ചത്. ഡിമൈ 1/8 വലിപ്പത്തിലുള്ള 20 പുറങ്ങളിൽ 4പോയന്റ് അക്ഷരത്തോടും ചിത്രങ്ങളോടും കൂടിയാണ് മാസിക പുറത്തറങ്ങിയത്. ഇതിന്റെ ആദ്യ പതിപ്പ് ഏതാണ്ട് 1300 പ്രതികൾ അച്ചടിച്ചിരുന്നു. വളരെ ചുരുങ്ങിയ കാലം മാത്രമേ മാസിക പുറത്തിറങ്ങിയുള്ളുവെങ്കിലും മലയാള സാഹിത്യത്തിന് അത് നല്കിയ സംഭാവനകൾ സിസ്തുലമാണ്.

ശ്രീ വിശാഖം തിരുനാളും കേരളവർമ്മ വലിയകോയിത്തമ്പുരാനും പേരുവയ്ക്കാതെ ഒട്ടേറെ ലേഖനങ്ങൾ വിദ്യാവിലാസിനിയിൽ എഴുതിയിരുന്നു. ശ്രീ വലിയകോയിത്തമ്പുരാന്റെ ‘ശാകുന്തളം’ പരിഭാഷ ഖണ്ഡശ പ്രസിദ്ധീകരിച്ചത് വിദ്യാവിലാസിനിയിലാണ്. ഒരു കേരളീയൻ എന്ന തൂലികാനാമത്തിൽ മാസികയുടെ മൂന്നാം ലക്കം മുതലാണ് 14 ലക്കങ്ങളിലായി ശാകുന്തള പരിഭാഷ (കേരളീയഭാഷാശാകുന്തളം) പ്രസിദ്ധീകരിച്ചത്. വെളുത്തേരി കേശവൻ വൈദ്യരുടെ ‘കുവലയാനന്ദം’ ആദ്യമായി മലയാളത്തിൽ അവതരിപ്പിച്ചതും നിലമ്പൂർ മാനവിക്രമൻ രാജയുടെ ‘ഉത്തരരാമായണം’ കേരളീയർക്ക് പരിചയപ്പെടുത്തിയതും വിദ്യാവിലാസിനിയാണ്. കൂടാതെ പി. ഗോവിന്ദപിള്ളയുടെ 'ഭാഷാചരിത്രം', വെളുത്തേരി കേശവൻ വൈദ്യരുടെതന്നെ ‘ഹിതോപദേശം തർജുമ’, 'അർത്ഥാലങ്കാര മണിപ്രവാളം' എന്നീ കൃതികളും പെരുന്നെല്ലി കൃഷ്ണൻ വൈദ്യരുടെ 'മഹിഷമംഗലം ഭാണം' (വിവർത്തനം) തുടങ്ങിയവയും വിദ്യാവിലാസിനിയിലൂടെ വെളിച്ചം കണ്ടവയാണ്. സി.വി രാമൻപിള്ളയുടെയും ഇലത്തൂർ രാമസ്വാമി ശാസ്ത്രികളുടെയും രചനകൾ വിദ്യാവിലാസിനിയിൽ പ്രസിദ്ധീകരിച്ചിരുന്നു.


</doc>
<doc id="326555" url="https://ml.wikipedia.org/wiki?curid=326555" title="ഇ.പി. മേനോൻ">
ഇ.പി. മേനോൻ

എടത്തിൽ പ്രഭാകരൻ മേനോൻ (ഇ.പി.മേനോൻ. ജനനം: 1936) പ്രമുഖ ഗാന്ധിയനും നിരായുധീകരണ പ്രവർത്തകനും ഇന്ത്യ ഡെവലപ്‌മെന്റ് ഫൗണ്ടേഷൻ എന്ന സന്നദ്ധ സംഘടനയുടെ അമരക്കാരനുമാണ്. ആണവനിരായുധീകരണമെന്ന മുദ്രാവാക്യവുമായി സുഹൃത്ത് സതീഷ് കുമാറിനൊപ്പം 1960 കളുടെ ആദ്യം ന്യൂഡൽഹിയിൽനിന്ന് വാഷിങ്ടൺ വരെ കാൽനടയായി സഞ്ചരിച്ച വ്യക്തിയാണ് മേനോൻ.

തൃശ്ശൂർ ജില്ലയിൽ ചെറുവത്തേരിയിലെ പോലീസ് ഓഫീസറായ എടത്തിൽ ഈശ്വരമേനോന്റെയും പാർവതി അമ്മയുടെയും മകനായി 1936ലാണ് ഇ.പി.മേനോൻ ജനിച്ചത്. ഗാന്ധിയൻ ആശയങ്ങളിൽ ആകൃഷ്ടനായ അദ്ദേഹം പതിനാറാം വയസ്സിൽ 1952 ൽ നാടുവിട്ട് വാർധയിലെ ഗാന്ധി ആശ്രമത്തിലെത്തി. അവിടെ വെച്ച് വാർധ കൊമേഴ്‌സ് കോളേജിലെ കോട്ടയത്തുകാരനായ ഇംഗ്ലീഷ് പ്രൊഫസർ എസ്.കെ.ജോർജിന്റെ പ്രേരണ പ്രകാരം മേനോൻ ഇന്റർമീഡിയറ്റിന് ആ കോളേജിൽ ചേർന്നു. 

കോളേജ് പഠനകാലത്ത് ആചാര്യ വിനോബ ഭാവെയുടെ ഭൂദാനപ്രസ്ഥാനത്തിൽ മേനോൻ ആകൃഷ്ടനായി. 18 വയസ്സുള്ളപ്പോൾ തുടർപഠനം ഉപേക്ഷിച്ച് കൊൽക്കത്തയിലെത്തി വിനോബ ഭാവെയുടെ പ്രവർത്തനത്തിൽ പങ്കാളിയായി. രാജ്യത്തെ പാവങ്ങൾക്കായി ഭൂമി സമാഹരിക്കാൻ ഭാവെ നടത്തിയ അഞ്ചുവർഷം നീണ്ട പദയാത്രയിൽ പങ്കെടുത്തു. അതിന് ശേഷം വിനോബ ഭാവെയുടെ നിർദ്ദേശപ്രകാരം ബാംഗ്ലൂരിൽ സർവോദയ പ്രസ്ഥാനത്തിന്റെ പ്രവർത്തനങ്ങളിൽ മുഴുകി.

ആ സമയത്താണ് ആണവമുക്തലോകത്തിനായി യുവാക്കൾ മുന്നോട്ടു വരണമെന്ന പ്രമുഖ ചിന്തകൻ ബെർട്രാൻഡ് റസ്സലിന്റെ ആഹ്വാനം മേനോൻ വായിക്കുന്നത്. റസ്സലിന്റെ ആഹ്വാനം ശിരസ്സാവഹിച്ച് മേനോനും രാജസ്ഥാൻ സ്വദേശിയായ സതീഷ് കുമാറും കൂടി കാൽനടയായി ലോകപര്യടനം തുടങ്ങുകയായിരുന്നു. അന്ന് ആണവശക്തിയായിരുന്ന നാല് രാജ്യങ്ങളുടെ തലസ്ഥാനങ്ങൾ (മോസ്‌കോ, പാരിസ്, ലണ്ടൻ, വാഷിങ്ടൺ ഡിസി) ബന്ധിപ്പിച്ചുകൊണ്ട് കാൽനടയായുള്ള സമാധാന മാർച്ചാണ് ഇരുവരും പദ്ധതിയിട്ടത്. 'സമാധാനത്തിനുള്ള തീർഥാടനം' ('Pilgrimage for peace') എന്നാണ് തങ്ങളുടെ കാൽനട യാത്രയ്ക്ക് സതീഷും മേനോനും പേരിട്ടത്. 

ലോകപര്യടനം തുടങ്ങുന്നതിന് മുമ്പ് ഇരുവരും തങ്ങളുടെ ആചാര്യനായ വിനോബ ഭാവെയെ സന്ദർശിച്ച് അനുഗ്രഹം തേടി. വിനോബ ഭാവ അവരോട് പറഞ്ഞ വാക്കുകൾ ഇതായിരുന്നു: 

'മനുഷ്യവർഗത്തിൽ പൂർണ വിശ്വാസമർപ്പിക്കുക. നിങ്ങൾ വിജയിക്കും. എല്ലാ ആശംസകളും'.

യാത്രയിലുടനീളം പാലിക്കാൻ രണ്ട് നിർദ്ദേശങ്ങൾ വിനോബ ഭാഭ അവർക്ക് നൽകി. മനുഷ്യരിലും അവരുടെ ആതിഥ്യമര്യാദയിലും വിശ്വാസമർപ്പിച്ച് യാത്രചെയ്യുക. അതിനാൽ പണമോ മുൻകൂട്ടി തയ്യാറാക്കിയ യാത്രാപരിപാടിയോ കൈവശം വേണ്ട. ഇതായിരുന്നു ആദ്യ ഉപദേശം. യാത്രയിലുടനീളം സസ്യഭക്ഷണം മാത്രം ശീലമാക്കുക എന്നതായിരുന്നു രാണ്ടാമത്തെ ഉപദേശം.

ന്യൂഡൽഹിയിൽ രാജ്ഘട്ടിലെ ഗാന്ധിസമാധിയിൽ പുഷ്പാർച്ചന നടത്തി 1962 ജൂൺ ഒന്നിന് മേനോനും സതീഷും ലോകയാത്ര ആരംഭിച്ചു. കാൽനടയായി ചെന്ന് വൻശക്തി രാഷ്ട്രങ്ങളിലെ ഭരണതലവൻമാരോട് മനുഷ്യരാശിയുടെ നന്മയെ കരുതി ആണവായുധങ്ങൾ ഉപേക്ഷിക്കാൻ നേരിട്ട് അഭ്യർഥിക്കുക, ലോകമെങ്ങും സമാധാന സന്ദേശം എത്തിക്കുക ഇതായിരുന്നു യാത്രയുടെ ലക്ഷ്യം.

ഇരുവരും ആദ്യം നടന്നെത്തിയത് പാകിസ്താനിലേക്കാണ്. ഹൃദയപൂർവമായ സ്വീകരണമാണ് ആ സമാധാന പോരാളികൾക്ക് പാകിസ്താനിൽ ലഭിച്ചത്. നടന്നെത്തുന്നത് എവിടെയാണോ, ആര് അഭയം കൊടുക്കുന്നോ അവിടെ -അതൊരു പോലീസ് സ്‌റ്റേഷനാകാം, ഗ്രാമീണഭവനമാകാം, സമ്പന്നന്റെ ബംഗ്ലാവാകാം- അവർ നൽകുന്നത് കഴിച്ച് രാത്രി അവിടെ തലചായ്ച്ച് പിറ്റേന്ന് വീണ്ടും യാത്ര തുടരുക. ഇതായിരുന്നു രീതി. വെജിറ്റേറിയനിസം മുറുകെ പിടിച്ചത് ചില പ്രശ്‌നങ്ങൾ യാത്രികർക്കും ആതിഥേയർക്കും സൃഷ്ടിച്ചു.

പാകിസ്താനിൽനിന്ന് അഫ്ഗാനിസ്താൻ, ഇറാൻ, അർമേനിയ, ജോർജിയ, കാക്കാസസ് പർവ്വതമേഖല എന്നിവ പിന്നിട്ട് യാത്ര തുടർന്ന സതീഷും മേനോനും മോസ്‌കോയിലെത്തി. പിന്നീട് പോളണ്ട്, ജർമനി, ബെൽജിയം, ഫ്രാൻസ്. പാരിസിൽ പ്രസിഡന്റിന്റെ കൊട്ടാരത്തിന് മുന്നിൽ ആണവവിരുദ്ധ പ്രകടനം നടത്തുമ്പോൾ അറസ്റ്റ് ചെയ്യപ്പെട്ട ഇരുവരെയും മൂന്നുദിവസത്തിന് ശേഷം ഇംഗ്ലണ്ടിലേക്ക് അധികൃതർ 'നാടുകടത്തി'. ഇംഗ്ലണ്ടിൽ നിന്ന് കപ്പർമാർഗ്ഗം അമേരിക്കയിലെത്തിയ ആ യുവാക്കൾ നടന്നു താണ്ടിയത് 15,000 ലേറെ കിലോമീറ്റർ.

ജോർജിയയിൽ വെച്ചുണ്ടായ ഒരനുഭവം മേനോൻ ആ ലോകപര്യടനത്തെക്കുറിച്ചെഴുതിയ 'Footprints on Friendly Roads' (പേജ് 171-172) എന്ന യാത്രാവിവരണ ഗ്രന്ഥത്തിൽ വിവരിച്ചിട്ടുള്ളത് ഇങ്ങനെ:

'വഴിയിൽ വലിയൊരു തേയില സംസ്‌ക്കരണ ഫാക്ടറിയുണ്ടായിരുന്നു. നൂറുകണക്കിന് തൊഴിലാളികൾ അതിന്റെ ഗേറ്റിലെത്തി ഞങ്ങളെ അഭിവാദ്യം ചെയ്തു. ഫാക്ടറി സന്ദർശിക്കാൻ ക്ഷണിച്ചു. അന്നത്തെ ലക്ഷ്യസ്ഥാനത്ത് എത്താൻ വൈകുമെന്ന വേവലാതിയുണ്ടായിരുന്നെങ്കിലും, സ്‌നേഹപൂർവമായ ആ ക്ഷണം ഞങ്ങൾക്ക് നിരസിക്കാൻ കഴിഞ്ഞില്ല. ഫാക്ടറിക്കുള്ളിൽ ഒരുസംഘം കുട്ടികൾ ഞങ്ങൾക്കൊരു ഗാർഡ് ഓഫ് ഓണൽ നൽകി...പെട്ടെന്ന് ഒരു മനുഷ്യൻ മുന്നോട്ട് വന്ന് നാലുപാക്കറ്റ് തേയില ഞങ്ങളെ ഏൽപ്പിച്ചിട്ട് പറഞ്ഞു: 'പ്രിയ സഖാക്കളേ, ഏറ്റവും മികച്ച സമാധാന പോരാളികളാണ് നിങ്ങൾ. ബോംബുകളുപേക്ഷിക്കാൻ തയ്യാറായില്ലെങ്കിൽ ഈ കുട്ടികൾ നമ്മളെ കുറ്റപ്പെടുത്തും. ഈ നാലുപാക്കറ്റ് തേയില നിങ്ങൾ വാഷിങ്ടണിലേക്ക് കൊണ്ടുപോകണം. മോസ്‌കോയിലെത്തുമ്പോൾ ഇതിൽ ആദ്യ പാക്കറ്റ് സഖാവ് ക്രൂഷ്‌ച്ചേവിന് നൽകുക, രണ്ടാമത്തേത് ഫ്രാൻസിൽ ഡി ഗോളിക്ക് നൽകണം. മൂന്നാമത്തേത് ബ്രിട്ടനിലെ മാക്മില്ലണും, അടുത്തത് വൈറ്റ്ഹൗസിലും നൽകുക. എന്നിട്ട് ഞങ്ങൾക്ക് വേണ്ടി ഇങ്ങനെ അഭ്യർഥിക്കുക: 'ആണവബട്ടണിൽ വിരലമർത്തുംമുമ്പ് ഇതുകൊണ്ട് ചായയിട്ട് കുടിക്കുക' അപ്പോഴവരുടെ തലച്ചോർ ശാന്തമാകും, മനുഷ്യവർഗം സുരക്ഷിതമായിരിക്കും.'

പക്ഷേ, ആ നാല് രാഷ്ട്രതലവൻമാരെയും തങ്ങളുടെ സമാധാന പര്യടനവേളയിൽ നേരിൽ കാണാൻ മേനോനും സതീഷിനും കഴിഞ്ഞില്ല. ഓരോ തലസ്ഥാനത്തും ദൂതൻമാർ മുഖേന അവർ ആ തേയിലപാക്കറ്റുകൾ രാഷ്ട്രതലവൻമാർക്ക് എത്തിച്ചുകൊടുത്തു.

കാൽനടയായുള്ള ആ ലോകപര്യടനത്തിനിടെ ബർട്രാൻഡ് റസ്സൽ, ലൈനസ് പോളിങ്, മാർട്ടിൻ ലൂതർ കിങ് ജൂനിയർ, പേൾ എസ്.ബക്ക്, ഗായിക ജോൺ ബേസ് എന്നിങ്ങനെ ഒട്ടേറെ പ്രമുഖ വ്യക്തികളെ നേരിൽ കാണാനും ലോകസമാധാനത്തെക്കുറിച്ച് ചർച്ച നടത്താനും ഇരുവർക്കും കഴിഞ്ഞു.

1964 ജനവരി 7 ന് വാഷിങ്ടൺ ഡിസിയിലെ ആർലിങ്ടണിൽ കെന്നഡിയുടെ ശവകുടീരത്തിൽ ഔപചാരികമായി ആ സമാധാന യാത്ര അവസാനിച്ചു. യാത്ര അവസാനിച്ചതിനെക്കുറിച്ച് തൻറെ യാത്രാവിവരണത്തിൽ (പേജ് 381) മേനോൻ ഇങ്ങനെ കുറിച്ചു: 

'ഗാന്ധിജിയുടെ സമാധിയിൽനിന്ന് കെന്നഡിയുടെ കല്ലറയിലേക്കാണ് സമാധാന മാർച്ച് എത്തിയത്. രാജ്ഘട്ടിൽനിന്ന് ആർലിങ്ടണിലേക്ക്! സമാധാനത്തിന്റെ വിത്തുകൾ തേടി രാജ്യഹൃദയങ്ങളിലൂടെയാണ് ഞങ്ങൾ സഞ്ചരിച്ചെത്തിയത്. ഞങ്ങൾ പക്ഷേ, കണ്ടത് അക്രമത്തിന്റെ വൻമരങ്ങളാണ്! എങ്കിലും, മനുഷ്യവംശത്തിന്റെ ഇരുണ്ട ഭാവിയിൽ പ്രതീക്ഷയുടെ ചില ജ്വാലകൾ കാണാം'.

ആറ്റംബോംബിന്റെ ഭീകരത നേരിട്ടനുഭവിച്ച ഹിരോഷിമയും നാഗസാക്കിയും സന്ദർശിക്കാതെ ആ ദൗത്യം പൂർത്തിയാക്കരുതെന്ന ജപ്പാനിലെ സമാധാന പ്രവർത്തകരുടെ അഭ്യർഥന മാനിച്ച് മേനോനും സതീഷും അമേരിക്കയിൽനിന്ന് വിമാനമാർഗ്ഗം ജപ്പാനിലെത്തി. ടോക്യോയിൽനിന്ന് ഹിരോഷിമയിലെക്ക് കാൽനടയായി മാർച്ച് നടത്തി. 1964 ആഗസ്ത് 4 ന് ഹിരോഷിമയിലെത്തി. ആ ആഗസ്ത് 9 ന് നാഗസാക്കിയിലും സന്ദർശനം നടത്തി.

യാത്ര പൂർത്തിയാക്കി വീണ്ടും ന്യൂഡൽഹിയിൽ ഗാന്ധി സമാധിയിലെത്തിയ കാര്യം വിവരിക്കുമ്പോൾ മേനോൻ ഇങ്ങനെ രേഖപ്പെടുത്തി: 'ഭൂമി ഉരുണ്ടതാണെന്ന് ഞങ്ങളുടെ പാദങ്ങൾ കണ്ടെത്തി, ഭൂമിയിൽ എല്ലായിടത്തും മനുഷ്യർ ഒരുപോലെയാണെന്ന് ഞങ്ങളുടെ ഹൃദയങ്ങളും'.

ആ സമാധാന മർച്ചിനെക്കുറിച്ച് ഇ.പി.മേനോൻ ഇംഗ്ലീഷിൽ രചിച്ച യാത്രാവിവരണമാണ് 'Footprints on Friendly Roads'. ഒരു ഡയറിക്കുറിപ്പിന്റെ ഘടനയാണ് 508 പേജുള്ള ഈ ഗ്രന്ഥത്തിനുള്ളത്. ന്യൂഡൽഹിയിലെ മിനർവ പ്രസ്സ് 2001ൽ പ്രസിദ്ധീകരിച്ച ഈ ഗ്രന്ഥത്തിൽ, 28 മാസവും 10 ദിവസവും നീണ്ട ലോകയാത്രയിലെ അനുഭവങ്ങളാണ് കുറിപ്പുകളുടെ രൂപത്തിൽ സമാഹരിച്ചിരിക്കുന്നത്. കടന്നുപോകുന്ന സ്ഥലങ്ങളെക്കുറിച്ചും തങ്ങളോട് ഇടപഴകുന്ന ജനങ്ങളെപ്പറ്റിയും ആണവനിരായുധീകരണത്തെക്കുറിച്ചുമുള്ള വിവരണങ്ങളാണ് ഏറെയും. യാത്രാവിവരണം കൂടാതെ ഇംഗ്ലീഷിൽ മൂന്ന് ലഘുനോവലുകളും മേനോൻ രചിച്ചിട്ടുണ്ട്. 

ലോകപര്യടനം കഴിഞ്ഞെത്തിയ മേനോൻ സർവോദയ പ്രസ്ഥാനത്തിന്റെ പ്രവർത്തനങ്ങളിൽ മുഴുകി ബാംഗ്ലൂരിൽ താമസമാക്കി. ഒപ്പം, ഒരു ബദൽ വിദ്യാഭ്യാസരീതി വികസിപ്പിക്കുന്ന പ്രവർത്തനങ്ങളിലും വ്യാപൃതനായി. ക്രിസ്ത്യൻ അനുഷ്ഠാനസംഘമായ 'ക്വാക്കേഴ്‌സു'മായുള്ള കൂടിക്കാഴ്ചയാണ് ബദൽവിദ്യാഭ്യാസ മേഖലയിലേക്ക് മേനോനെ ആകർഷിച്ചത്. വിവിധ രാജ്യങ്ങളിൽ നിന്നുള്ള 'ലോകപൗരൻമാരുമായി ചേർന്ന് 'ഫ്രണ്ട്‌സ് ഓഫ് വേൾഡ് കോളേജ്' എന്ന പ്രസ്ഥാനം മേനോൻ ആരംഭിച്ചു. ന്യൂയോർക്കിലെ ലോങ് ഐലൻഡ് ആസ്ഥാനമായുള്ള ആ പ്രസ്ഥാനത്തിന്റെ ലക്ഷ്യം, വിദ്യാഭ്യാസത്തിലൂടെ ഒരു ആഗോളസംസ്‌ക്കാരം പ്രചരിപ്പിക്കുക എന്നതായിരുന്നു. ദക്ഷിണേഷ്യയിലെ ആ പ്രസ്ഥാനത്തിന്റെ മേധാവിയായി മേനോൻ 20 വർഷം പ്രവർത്തിച്ചു. നിലവിൽ ഇന്ത്യ ഡെവലപ്‌മെന്റ് ഫൗണ്ടേഷൻ എന്ന സന്നദ്ധ സംഘടനയുടെ അമരക്കാരനാണ് അവിവാഹിതനായ മേനോൻ.. 50 വർഷത്തിലേറെയായി ബാംഗ്ലൂരിലാണ് മേനോന്റെ താമസം.

2015 ലെ ജി. കുമാരപിള്ള - ഐ.എം. വേലായുധൻ മാസ്റ്റർ പുരസ്‌കാരത്തിന് ഇ.പി. മോനോൻ അർഹനായി.


</doc>
<doc id="326569" url="https://ml.wikipedia.org/wiki?curid=326569" title="പുഴുക്ക്">
പുഴുക്ക്

കേരളത്തിൽ കാണപ്പെടുന്ന ഒരു ഭക്ഷ്യവിഭവമാണ് പുഴുക്ക്. പൂളപ്പുഴുക്ക്(കപ്പപ്പുഴുക്ക്), കായപ്പുഴുക്ക്, കാവത്ത്പ്പുഴുക്ക് എന്നിങ്ങനെ വിവിധ തരം പുഴുക്കുകൾ ഉണ്ട്. പ്രഭാതഭക്ഷണമായും വൈകുന്നേരങ്ങളിലെ ലഘുഭക്ഷണമായും പുഴുക്ക് ഉപയോഗിക്കുന്നു. പൂള(കപ്പ), കായ എന്നിവയുടെ കൂടെ ചെറുപയറും കടലയും ചേർത്ത് വിവിധ തരം പുഴുക്കുകൾ ഉണ്ടാക്കാറുണ്ട്.
പൂള(കപ്പ), ചെറുപയർ, മഞ്ഞൾപൊടി, തേങ്ങ ചിരകിയത്, കാന്താരിമുളക്, ജീരകം, ചെറിയ ഉള്ളി, കറിവേപ്പില‌ എന്നിവയാണ് പ്രധാന ചേരുവകൾ. 

പൂള(കപ്പ)യും ചെറുപയറും വെവ്വേറെ വേവിച്ചെടുക്കുക. രണ്ടും ഒന്നിച്ചു ചേർത്ത് മഞ്ഞൾപ്പൊടിയും ഉപ്പും വെള്ളം ചേർത്ത് വേവിച്ചെടുക്കുക. തേങ്ങ ചിരകിയതും കാന്താരിമുളക് ഉടച്ചതും ജീരകുവും ചെറിയ ഉള്ളിയും കൂടി ചതച്ചെടുത്ത് ചേർക്കുക. നന്നായി ഇളക്കി യോജിപ്പിക്കുക. അവസാനം കറിവേപ്പില ചേർത്ത് ഇളക്കുക. പൂള(കപ്പ)യും ചെറുപയറും മഞ്ഞൾപ്പൊടിയും ഉപ്പും വെള്ളം മാത്രം ചേർത്ത് (തേങ്ങ ചേർക്കാതെ) നന്നായി വേവിച്ച് ചേർത്ത് ഇളക്കി യോജിപ്പിച്ച് പുഴുക്ക് ഉണ്ടാക്കാറുണ്ട്.

പൂള(കപ്പ)യും കടലയും വെവ്വേറെ വേവിച്ചെടുക്കുക. രണ്ടും ഒന്നിച്ചു ചേർത്ത് മഞ്ഞൾപ്പൊടിയും * മല്ലിപൊടിയും ഉപ്പും വെള്ളം ചേർത്ത് വേവിച്ചെടുക്കുക. വെളിച്ചെണ്ണ ചുടാക്കി കടുക് പൊട്ടിച്ച് അതിലേക്ക് തേങ്ങ ചെറിയ കഷണങ്ങളായി മുറിച്ചെടുത്തത്, വറ്റൽമുളക്, ചെറിയ ഉള്ളി ചെറുതായി അരിഞ്ഞതും കൂടി ചേർക്കുക. നന്നായി മൂത്ത് വരുമ്പോൾ വേവിച്ചു വച്ചതിലേക്ക് ചേർക്കുക. അവസാനം കറിവേപ്പില ചേർത്ത് നന്നായി ഇളക്കുക.


കായയും ചെറുപയറും വെവ്വേറെ വേവിച്ചെടുക്കുക. രണ്ടും ഒന്നിച്ചു ചേർത്ത് മഞ്ഞൾപ്പൊടിയും ഉപ്പും വെള്ളം ചേർത്ത് വേവിച്ചെടുക്കുക. തേങ്ങ ചിരകിയതും കാന്താരിമുളക് ഉടച്ചതും ജീരകുവും ചെറിയ ഉള്ളിയും കൂടി ചതച്ചെടുത്ത് ചേർക്കുക. നന്നായി ഇളക്കി യോജിപ്പിക്കുക. അവസാനം കറിവേപ്പില ചേർത്ത് ഇളക്കുക. കായയും ചെറുപയറും മഞ്ഞൾപ്പൊടിയും ഉപ്പും വെള്ളം മാത്രം ചേർത്ത് (തേങ്ങ ചേർക്കാതെ) നന്നായി വേവിച്ച് ചേർത്ത് ഇളക്കി യോജിപ്പിച്ച് പുഴുക്ക് ഉണ്ടാക്കാറുണ്ട്.

പൂള(കപ്പ)യും കടലയും വെവ്വേറെ വേവിച്ചെടുക്കുക. രണ്ടും ഒന്നിച്ചു ചേർത്ത് മഞ്ഞൾപ്പൊടിയും * മല്ലിപൊടിയും ഉപ്പും വെള്ളം ചേർത്ത് വേവിച്ചെടുക്കുക. വെളിച്ചെണ്ണ ചുടാക്കി കടുക് പൊട്ടിച്ച് അതിലേക്ക് തേങ്ങ ചെറിയ കഷണങ്ങളായി മുറിച്ചെടുത്തത്, വറ്റൽമുളക്, ചെറിയ ഉള്ളി ചെറുതായി അരിഞ്ഞതും കൂടി ചേർക്കുക. നന്നായി മൂത്ത് വരുമ്പോൾ വേവിച്ചു വച്ചതിലേക്ക് ചേർക്കുക. അവസാനം കറിവേപ്പില ചേർത്ത് നന്നായി ഇളക്കുക.


</doc>
<doc id="326579" url="https://ml.wikipedia.org/wiki?curid=326579" title="പി.കെ. സുധി">
പി.കെ. സുധി

നോവലിസ്റ്റ്‌, കഥാകൃത്ത്, ശാസ്ത്രസാഹിത്യരചയിതാവ് എന്നീ നിലകളിൽ അറിയപ്പെടുന്ന കേരളീയനാണ് പി.കെ.സുധി (യഥാർഥ നാമം പി.കെ.സുധീന്ദ്രൻ നായർ) (ജനനം: 1963 മേയ് 10. ലൈബ്രേറിയൻ, യുറീക്ക പത്രാധിപസമിതിയംഗം, കേരള ശാസ്ത്രസാഹിത്യ പരിഷത്ത് പ്രവർത്തകൻ എന്നീ നിലകളിലും പ്രവർത്തിച്ച ഇദ്ദേഹത്തിന് രാമു കാര്യാട്ട് പുരസ്ക്കാരവും കുങ്കുമം നോവലൈറ്റ് അവാർഡ് എന്നിവയുൾപ്പെടെ നിരവധി പുരസ്കാരങ്ങളും ലഭിച്ചിട്ടുണ്ട്. ഇപ്പോൾ കരിപ്പൂര് ഗവണ്മന്റ് ഹൈസ്കൂളിനടുത്ത് 'കാർത്തിക'യിൽ താമസം.

തിരുവനന്തപുരം ജില്ലയിലെ നെടുമങ്ങാട് താലൂക്കിൽ കരുപ്പൂര് ഗ്രാമത്തിൽ 1963 മേയ് 10-ന് ജനിച്ചു.അച്ഛൻ: ആർ. കൃഷ്ണൻനായർ, അമ്മ: പദ്മാവതിയമ്മ. കരിപ്പൂർ ഗവണ്മെന്റ് യു.പി.എസ്., നെടുമങ്ങാട് ബോയ്സ് ഹൈസ്കൂൾ എന്നിവിടങ്ങളിൽ പ്രാഥമിക വിദ്യാഭ്യാസം കഴിച്ചതിനു ശേഷം തിരുവനന്തപുരം എം.ജി. കോളേജിൽ നിന്ന്‌ 1983-ൽ ജീവശാസ്ത്രത്തിൽ ബിരുദവും ബിരുദാനന്തരബിരുദവും നേടിയ ശേഷം കേരള സർവ്വകലാശാലയുടെ ലൈബ്രറി ആന്റ് ഇൻഫർമേഷൻ സയൻസ് വിഭാഗത്തിൽ നിന്ന് ബിരുദാനന്തരബിരുദവും നേടിയിട്ടുണ്ട്.

മഹാത്മാഗാന്ധി യൂണിവേർസിറ്റി കോട്ടയം, കോളേജ് ഓഫ് എഞ്ചിനീയറിംഗ് തിരുവനന്തപുരം, ഗവണ്മെന്റ് എഞ്ചിനീയറിംഗ് കോളേജ് ശ്രീകൃഷ്ണപുരം,കോളേജ് ഓഫ് ടീച്ചർ എഡ്യുക്കേഷൻ തിരുവനന്തപുരം, ഗവണ്മെന്റ് ആയൂർവ്വേദ കോളേജ് കണ്ണൂർ എന്നിവിടങ്ങളിൽ ലൈബ്രേറിയനായി ജോലി ചെയ്തു.

പത്നി സർക്കാർ സ്കൂളിൽ അദ്ധ്യാപികയായ പൊന്നമ്മയാണ്. മകൾ: വിദ്യാർത്ഥിനിയായ പി.എസ്.മീര

1984-ൽ ഗ്രാമശാസ്ത്ര മാസികയിൽ ആദ്യ കഥ പ്രസിദ്ധീകരിക്കപ്പെട്ടു. ചെറുകഥയിലൂടെയായിരുന്നു തുടക്കം.പി.കെ.സുധി 1996-ൽ എം.ജി. യൂണിവേർസിറ്റിയിൽ ലൈബ്രേറിയനായി ജോലി ചെയ്യവെ, നഷ്ടമായ ബാല്യസ്മൃതികളുടെയും നഷ്ടമായ ദാമ്പത്യത്തിന്റെയും പിതൃപുത്ര ബന്ധത്തിന്റെയും ലോകം അനാവരണം ചെയ്യുന്ന അഴിഞ്ഞുപോയ മുഖങ്ങൾ എന്ന ആദ്യ നോവലെറ്റ് പ്രസിദ്ധീകരിച്ചു. ദേശാന്തരയാത്രക്ക് ഒരു കിളി മാത്രം എന്ന നോവലെറ്റും ഇദ്ദേഹം എഴുതിയിട്ടുണ്ട്. എസ്കവേറ്റർ, അവസാനമിറങ്ങുന്നവർ, ഒരു റഷ്യൻ നാടോടിക്കഥ, പ്രതിബിംബങ്ങൾ, മരിച്ചുപോയവരും ജീവിച്ചിരിക്കുന്നവരും, സഞ്ചാരക്കുറിപ്പുകൾ തുടങ്ങി പതിമൂന്നു കഥകളുടെ സമാഹാരമായ ആകാശത്തിലെ നിരത്തുകൾ 2001-ൽ പ്രസിദ്ധീകരിച്ചു. പി.കെ.സുധിയുടെ ഉദാരഞെരുക്കങ്ങൾ എന്ന കഥാസമാഹാരം 2005-ൽ പ്രസിദ്ധീകരിക്കപ്പെട്ടു. കാലപ്രവാഹത്തിൽ സാധാരണ ജീവിതത്തിലുണ്ടാകുന്ന മാറ്റങ്ങളുടെ ആവിഷ്ക്കാരമായ ത്രുടി (നൂറു താമരയിതളുകളുടെ ഒരൊറ്റ കെട്ടിലൂടെ ഒരു സൂചി കടത്താൻ ആവശ്യമായ സമയം) എന്ന നോവൽ 2010-ൽ പുറത്തിറങ്ങി. എന്ന എഴുത്തുകാരന്റെ 'വാണ്ടറിംഗ്' എന്ന പുസ്തകം അലഞ്ഞുതിരിയൽ എന്ന പേരിൽ 2011-ൽ വിവർത്തനം ചെയ്തു. തവളകളുടെ മായികലോകം എന്ന ശാസ്ത്രസംബന്ധിയായ പുസ്തകം 2012-ലും ബാലസാഹിത്യ കൃതിയായ ബീമകളുടെ ലോകം 2015-ലും പ്രസിദ്ധീകരിക്കുകയുണ്ടായി.

1989 മുതൽ മഹാത്മാഗാന്ധി യൂണിവേർസിറ്റി സ്കൂൾ ഓഫ് ലെറ്റേർസിലും കേരളത്തിലെ വിവിധ കോളേജുകളിലും ലൈബ്രേറിയനായി ചെയ്തിട്ടുണ്ട്. കുട്ടികളുടെ മാസികയായ യുറീക്കയുടെ പത്രാധിപസമിതിയംഗമാണ്. പി.കെ.സുധി ഇപ്പോൾ കോളേജ് ഓഫ് എഞ്ചിനീയറിംഗ് തിരുവനന്തപുരത്ത് ലൈബ്രേറിയനായി ജോലി ചെയ്യുന്നു.

കഥകൾക്ക് 1993-ലെ അസീസ് പട്ടാമ്പി അവാർഡും 1994-ലെ രാമു കാര്യാട്ട് പുരസ്ക്കാരവും ലഭിച്ചു. കുങ്കുമം നോവലൈറ്റ് മൽസരത്തിൽ 1994-ൽ പ്രോൽസാഹന സമ്മാനവും 1995-ൽ ഒന്നാം സമ്മാനവും ലഭിച്ചു.


</doc>
<doc id="326593" url="https://ml.wikipedia.org/wiki?curid=326593" title="മുരുകേഷ്">
മുരുകേഷ്

മലയാള സിനിമാ രംഗത്ത് എഫെക്റ്റ്സ് , ശബ്ദമിശ്രണം , ഡബ്ബിങ് എന്നീ രംഗത്ത് പ്രശസ്തനായ വ്യക്തിയാണ് "മുരുകേഷ്"'. 1985ൽസാജൻ സംവിധാനം ചെയ്ത ഉപഹാരം എന്ന സിനിമയിൽ എഫക്റ്റ്സ് കൈകാര്യം ചെയ്തിട്ടുള്ളത് മുരുകേഷ് ആണ്.. പിന്നീട് കെ മധു പ്രിയദർശൻ സിബി മലയിൽ സത്യൻ അന്തിക്കാട് തുടങ്ങിയവരുടെ സിനിമകളിൽ ശബ്ദമിശ്രണം ചെയ്തു. പിന്നീട് അദ്ദേഹം മുരുകേഷ് ഓഡിയോ ലാബ് സ്ഥാപിച്ചു . പിന്നീട് 400ലധികം ചിത്രങ്ങൾക്ക് ഇദ്ദേഹം ഇഫക്റ്റ്സ് കൈകാര്യം ചെയ്തിട്ടുണ്ട്.


</doc>
<doc id="326596" url="https://ml.wikipedia.org/wiki?curid=326596" title="വാഴൂർ ജോസ്">
വാഴൂർ ജോസ്

മലയാള സിനിമയുടെ പി ആർ ഒ ആണ് വാഴൂർ ജോസ്. 1987ൽ മണിവത്തൂരിലെ ആയിരം ശിവരാത്രികൾ എന്ന സിനിമയിലൂടെ ഫാസിൽ ആണ് ജോസിനെ മലയാളസിനിമക്ക് പരിചയപ്പെടുത്തിയത്.പിന്നീട് 500ലധികം ചിത്രങ്ങൾക്ക് പബ്ലിസിറ്റി, പി ആർ ഓ എന്നിവകൈകാര്യം ചെയ്ത് അദ്ദേഹം ആ രംഗത്ത് കുലപതിയായി ജോസ് നിലകൊള്ളുന്നു. .


</doc>
<doc id="326599" url="https://ml.wikipedia.org/wiki?curid=326599" title="എയർബാഗ്">
എയർബാഗ്

വാഹനങ്ങളിൽ സഞ്ചരിക്കുന്നവരുടെ സുരക്ഷയ്ക്കായുള്ള ഒരു ഉപകരണമാണ് വായുസഞ്ചി അല്ലെങ്കിൽ എയർബാഗ്(Airbag). കാറ്റുനിറഞ്ഞാൽ വീർക്കുന്ന ഒരു സഞ്ചിയാണ് ഇത്. വാഹനം കൂട്ടിയിടിക്കുകയോ പെട്ടെന്ന് അപ്രതീക്ഷിതമായ രീതിയിൽ വേഗതകുറയുകയോ മറ്റോ ചെയ്യുമ്പോൾ അതീവവേഗതയിൽ ഈ സഞ്ചിയിൽ വായു നിറയുകയും യാത്രചെയ്യുന്ന ആളുടെ തലയ്ക്കും ദേഹത്തിനും മുന്നിലെ സ്റ്റിയറിംഗ് ചക്രമോ ഡാഷ് ബോഡുമായോ ഉണ്ടാകാവുന്ന കൂട്ടിയിടി ഒഴിവാക്കപ്പെടുകയും ഇടിയുടെ ആഘാതം കുറയുവാനും ഇടയാക്കുന്നു.




</doc>
<doc id="326612" url="https://ml.wikipedia.org/wiki?curid=326612" title="കേരളത്തിലെ വിഷപ്പാമ്പുകളുടെ പട്ടിക">
കേരളത്തിലെ വിഷപ്പാമ്പുകളുടെ പട്ടിക

ഇരുപത്തഞ്ചോളം ഇനം വിഷപ്പാമ്പുകൾ കേരളത്തിലുണ്ട്.


</doc>
<doc id="326671" url="https://ml.wikipedia.org/wiki?curid=326671" title="സൗമദത്തി">
സൗമദത്തി

സോമദത്തന്റെ മകൻ.ബാൽഹിക രാജ്യത്തെ രാജകുമാരൻ. പലരും ഇദ്ദേഹത്തെ ഭൂരിശ്രവസ്സായി ചിത്രീകരിക്കുന്നുണ്ട്. പക്ഷെ ആറാം പർവ്വത്തിൽ ദ്രോണർ ചക്രവ്യൂഹം ഉണ്ടാക്കിയപ്പോൾ ഇടതുവശത്ത് ഭൂരിശ്രവസ്സും വലതുവശത്ത് സുശർമ്മാ, കാംബോജൻ, സുദക്ഷിണൻ ശതായു, ശരുതായു എന്നിവരോടത്ത് സൗമദത്തി വലതുവശത്തും നിലകൊണ്ടു എന്നു വർണ്ണിക്കുന്നു. 


</doc>
<doc id="326672" url="https://ml.wikipedia.org/wiki?curid=326672" title="സാന്ദ്രീകരണം">
സാന്ദ്രീകരണം

വാതകാവസ്ഥയിൽ നിന്നും ഒരു വസ്തു ദ്രാവകാവസ്ഥയിലേക്ക് മാറുന്നതിനെ സാന്ദ്രീകരണം എന്നു പറയുന്നു. ബാഷ്പീകരണത്തിന്റെ നേർഎതിർ പ്രവർത്തിയാണിത്. പ്രധാനമായും ഇത് ജലചാക്രികത്തെപ്പറ്റിയാവും സൂചിപ്പിക്കുന്നത്. സാന്ദ്രീകരണം നടക്കുമ്പോൾ ഒരു നിശ്ചിത അളവ് ഊർജ്ജം ഉത്സർജിക്കപ്പെടും.


</doc>
<doc id="326673" url="https://ml.wikipedia.org/wiki?curid=326673" title="ഫാൽക്കൺ 9">
ഫാൽക്കൺ 9

സ്പേസ് X- നിർമ്മിച്ച വിക്ഷേപണവാഹനങ്ങളുടെ ഒരു ശ്രേണിയാണ് ഫാൽക്കൺ 9. ഇതിലെ 9-R തരത്തിലുള്ള വാഹനങ്ങൾ പുനരുപയോഗിക്കാൻ പറ്റുന്ന തരത്തിലുള്ളതാണ്. ഇതുമൂലം ഒരേ റോക്കറ്റ് തന്നെ പലതവണ ഉപയോഗിക്കാൻ കഴിയും. ബഹിരാകാശ വിക്ഷേപണങ്ങളുടെ ചെലവ് ഇതിലൂടെ വലിയ തോതിൽ കുറയ്ക്കാനാകും. 2015 ഡിസംബറിൽ ഫ്ളോറിഡയിലെ കേപ് കാനവെറലിൽ നിന്ന് 11 ഉപഗ്രഹങ്ങളുമായി വിക്ഷേപിച്ച റോക്കറ്റ്, ദൗത്യം പൂർത്തിയാക്കിയ ശേഷം തിരിച്ച് ഭൂമിയിലിറക്കുന്നതിൽ വിജയിച്ചു. 


</doc>
<doc id="326676" url="https://ml.wikipedia.org/wiki?curid=326676" title="ബാൽഹീകൻ">
ബാൽഹീകൻ

മഹാഭാരതത്തിലെ ഒരു കഥാപാത്രം. ബാൽഹീകരാജ്യത്തെ രാജാവ്. ചന്ദ്രവംശത്തിലെ ഹസ്തിനപുരിരാജാവായ പ്രദീപന്റെയും സുനന്ദയുടെയും രണ്ടാമത്തെ പുത്രൻ. ഭീഷ്മരുടെ പിതാവായ ശന്തനുവിന്റെജ്യേഷ്ഠൻ. ദേവാപി മൂത്ത സഹോദരൻ. കുരുക്ഷേത്രയുദ്ധത്തിൽ പങ്കെടുത്ത ഏറ്റവും പ്രായം കൂടിയ രാജാവ്. കൗരവരോടൊപ്പം യുദ്ധം ചെയ്തു. സോമദത്തൻ പുത്രൻ
ഹസ്തിനപുരത്തിലെ രാജാവായ പ്രദീപന്റെയും സുനന്ദയുടെയും രണ്ടാമത്തെ പുത്രനാണ് ബാൽഹീകൻ. ജ്യേഷ്ഠനായ ദേവാപി രാജ്യം ഉപേക്ഷിച്ച് വനത്തിൽ പോയി. ബാൽഹീകനാകട്ടെ തന്റെ രാജ്യമായ ബാൽഹീകമാണ് കൂടുതൽ പ്രതാപമെന്ന ധാരണയിൽ ഹസ്തിനപുരത്തെ രാജ്യഭാരം ഏൽക്കാൻ വിസമ്മതിച്ചു. അങ്ങനെയാണ് മൂന്നാമനായ ശന്തനു ഹസ്തിനപുരരാജാവാകുന്നത്. പിന്നീട് യുധിഷ്ഠിരന്റെ രാജ്യാഭിഷേകത്തിനും, രാജസൂയയാഗത്തിനും, ചൂതിലും എല്ലാം ബാൽഹീകൻ പങ്കെടുക്കുന്നുണ്ട്. കുരുക്ഷേത്രയുദ്ധത്തിൽ കൗരവരോടൊത്ത് യുദ്ധം ചെയ്യുകയും ഭീമന്റെ കൈകൊണ്ട് മരിക്കുകയും ചെയ്യുന്നു. ഇടയിൽ സാത്യകിയുമായും ധൃഷ്ടകേതു വുമായും യുദ്ധം ചെയ്യുന്നുണ്ട്. 


</doc>
<doc id="326689" url="https://ml.wikipedia.org/wiki?curid=326689" title="കന്ധമാൽ കലാപം">
കന്ധമാൽ കലാപം

ഒഡീഷയിൽ ക്രിസ്ത്യൻ ന്യൂനപക്ഷ സമൂഹത്തിനു നേരെ 2008ൽ ഉണ്ടായ സംഘടിതമായ കലാപമാണ് കന്ധമാൽ കലാപം. സംസ്ഥാന സർക്കാർ നിയോഗിച്ച ജുഡീഷ്യൽ കമ്മീഷന്റെ കണക്ക് പ്രകാരം 38 പേർ ഈ കലാപത്തിൽ കൊല്ലപ്പെട്ടു. 20000ഓളം വീടുകളും 80ഓളം ആരാധനാലയങ്ങളും തീവച്ച് നശിപ്പിക്കപ്പെട്ടതായും 10000ഓളം കുടുംബങ്ങൾ ഭവനരഹിതരായതായും കരുതുന്നു.
ബി.ജെ.പിയും വിശ്വ ഹിന്ദു പരിഷത്തുമാണ്(വി.എച്ച്.പി) ഈ അക്രമണങ്ങൾക്ക് പിന്നിലെന്ന് പറയപ്പെടുന്നു. ബി.ജെ.പിയുടെ എം.എൽ.എ ആയിരുന്ന മനോജ് പ്രധാൻ കലാപത്തിനു നേതൃ ത്വം കൊടുത്തവരിൽ ഒരാളാണ്. ക്രിസ്ത്യൻ ആരാധനാലയങ്ങളും വീടുകളും വ്യാപകമായി ആക്രമിക്കപ്പെട്ടു. ലക്ഷ്മണാനന്ദ സരസ്വതി എന്ന ഹിന്ദു സംന്യാസിയുടെ കൊലപാതകമാണ് കലാപത്തിനുള്ള പ്രകോപനമായി പറയപ്പെടുന്നത്. എന്നാൽ‌ ഈ കൊലപാതകത്തിന്റെ ഉത്തരവാദിത്തം പിന്നീട് മാവോയിസ്റ്റുകൾ ഏറ്റെടുത്തു. കന്ധമാലിലെ ഗോത്രസമൂഹത്തിനകത്ത് മാവോയിസ്റ്റുകൾക്കുള്ള സ്വാധീനം മതപരിവർത്തിത ക്രൈസ്തവർക്കുമേൽ ആരോപിച്ചാണ് ഹിന്ദുത്വ തീവ്രവാദികൾ ഇക്കൂട്ടർക്കു നേരേ‌ സംഘടിതമായ ആക്രമണം അഴിച്ചുവിട്ടത്.

2008 ഓഗസ്റ്റ് 23 ന് കന്ധമാലിൽ വെച്ച് സ്വാമി ലക്ഷ്മണാനന്ദ സരസ്വതിയും അദ്ദേഹത്തിന്റെ നാലു ശിഷ്യരും കൊല്ലപ്പെട്ടു. മുപ്പതോളം വരുന്ന തോക്കുധാരികൾ സ്വാമിയുടേയും, ശിഷ്യരുടേയും നേരെ നിറയൊഴിക്കുകയായിരുന്നു. അക്രമപരിസരത്തു നിന്നും ലഭിച്ച ലഘുലേഖകളും, ആക്രമണരീതിയും, കുറ്റവാളികൾ മാവോയിസ്റ്റുകളാണെന്നുള്ള അനുമാനത്തിലേക്ക് അന്വേഷണ ഉദ്യോഗസ്ഥരെ എത്തിച്ചേർന്നു. സംഭവത്തെക്കുറിച്ചന്വേഷിക്കാൻ സർക്കാർ പ്രത്യേക അന്വേഷണ കമ്മീഷനെ നിയമിച്ചു.
പ്രദേഷ് കുമാർ ദാസ്, വിക്രം ദിഗൽ, വികാസ് ദിഗൽ എന്നിവരെ പോലീസ് അറസ്റ്റു ചെയ്തു, 28 ഓളം പേർ വരുന്ന കൊലപാതക സംഘത്തിൽ തങ്ങളും ഉണ്ടായിരുന്നു എന്ന് അവർ അന്വേഷണ ഉദ്യോഗസ്ഥരോട് കുറ്റസമ്മതം നടത്തി.

2008 ആഗസ്റ്റ് 25ആം തീയതി വി.എച്ച്.പിയും ബജ്റംഗ്​ദളും ചേർന്ന് സംസ്ഥാനവ്യാപകമായി ഹർത്താലിനു ആഹ്വാനം ചെയ്തിരുന്നു. ഇതേ ദിവസം ബർഗാർഹ് ജില്ലയിലെ ഒരു ക്രൈസ്തവ അനാഥാലയം ആക്രമിക്കപ്പെട്ടു. ഇതോടുകൂടിയാണ് കലാപത്തിനു തുടക്കമാകുന്നത്. "സ്വാമി ലക്ഷ്മണാനന്ദയുടെ മരണം ഹിന്ദുസമൂഹം വളരെ ഗൗരവമായാണ് കാണുന്നതെന്നും സ്വാഭാവിക പ്രതികരണങ്ങൾ ഉണ്ടാകുമെന്നും" ആയിരുന്നു വി.എച്ച്.പിയുടെ നിലപാട്. തുടർന്ന് കന്ധമാൽ ജില്ലയിൽ കർഫ്യൂ ഏർപ്പെടുത്തിയെങ്കിലൂം ആക്രമണങ്ങൾ നിർബാധം തുടർന്നു. ഭാരതീയ ജനതാ പാർട്ടിയുടെ എം.എൽ.എ ആയ മനോജ് പ്രധാന്റെ നേതൃത്വത്തിൽ ക്രിസ്ത്യൻ സമൂഹത്തിനു നേരം ജനക്കൂട്ടം ആക്രമണം അഴിച്ചു വിടുകയായിരുന്നു. കലാപത്തിൽ നിരവധി ആളുകൾ കൊല്ലപ്പെട്ടു, 80 നടുത്ത്, ക്രിസ്ത്യൻ ആരാധനാലയങ്ങൾ നശിപ്പിച്ചു. 18,500 ക്രൈസ്തവർ അക്രമം ഭയന്ന്, തങ്ങളുടെ വീടുപേക്ഷിച്ച് ദുരിതാശ്വാസ ക്യാമ്പുകളിൽ അഭയം തേടി. 


</doc>
<doc id="326698" url="https://ml.wikipedia.org/wiki?curid=326698" title="സംയോജിത വാതകനിയമം">
സംയോജിത വാതകനിയമം

വാതകനിയമങ്ങളായ ചാൾസ് നിയമം, ബോയിൽസ് നിയമം, ഗയ്-ലൂസാക് നിയമം എന്നിവയെ സംയോജിപ്പിച്ചെഴുതുന്നതാണ് സംയോജിത വാതകനിയമം. ഇതിനൊരു ഔദ്യോഗിക ഉപജ്ഞാതാവില്ല. മുൻപുണ്ടായിരുന്ന നിയമങ്ങളുടെ സമന്വയം മാത്രമാണ്. 
ഗണിതശാസ്ത്രമായി:


</doc>
<doc id="326710" url="https://ml.wikipedia.org/wiki?curid=326710" title="ബ്ലാക്ക് ബോഡി റേഡിയേഷൻ">
ബ്ലാക്ക് ബോഡി റേഡിയേഷൻ

ബ്ലാക്ക് ബോഡി റേഡിയേഷൻ എന്നത് പരിസ്ഥിതിയോടൊപ്പമുള്ള താപഗതികസംതുലനത്തിലുള്ള വസ്തുവിന്റെയുള്ളിലോ ചുറ്റിലോ അല്ലെങ്കിൽ സ്ഥിര താപനിലയിൽ വെച്ചിട്ടുള്ള തമോവസ്തുവാൽ പുറപ്പെടുവിക്കുന്നതോ ആയ ഒരു തരം വൈദ്യുതകാന്തികവികിരണമാണ്. വികിരണത്തിനുള്ള പ്രത്യേകതരം സ്ഫെക്ടത്തിന് വസ്തുവിന്റെ താപനിലയുമായി മാത്രം ബന്ധപ്പെട്ടിരിക്കുന്ന തീവ്രതയും ഉണ്ട്. 

ധാരാളം സാധാരണവസ്തുക്കൾ ഒരേസമയം പുറത്തുവിടുന്ന താപവികിരണത്തിന് ബ്ലാക്ക് ബോഡി റേഡിയേഷനുമായി സാദൃശ്യമ്യണ്ട്. താപസംതുലത്തിലുള്ള നന്നായി ആവരണം ചെയ്ത വലയിതപ്രദേശത്തിന്റെ ഉള്ളിൽ ബ്ലാക്ക് ബോഡി റേഡിയേഷൻ ഉൾക്കൊള്ളുന്നു. ഭിത്തിയിൽ ഇടുന്ന സുഷിരത്തിലൂടെ ബ്ലാക്ക് ബോഡി റേഡിയേഷൻ പുറത്തേക്ക് പോകും. ആ സുഷിരം സംതുലനത്തിൽ അവഗണിക്കത്തക്ക മാറ്റം ഉണ്ടാക്കാൻ പോന്നതായിരിക്കും.

മുറിയിലെ താപനിലയിൽ ഇരിക്കുന്ന തമോവസ്തു കറുത്ത നിറത്തിലാണ് കാണപ്പെടുക. ഇത് പുറത്തുവിടുന്ന ഊർജ്ജത്തിൽ ഭൂരിഭാഗവും മനുഷ്യന്റെ കണ്ണിന് കാണാൻ കഴിയാത്ത ഇൻഫ്രാറെഡ് ആണ്. എന്തുകൊണ്ടെന്നാൽ മനുഷ്യനേത്രത്തിന് താഴ്ന്ന തീവ്രതയിലുള്ള പ്രകാശം കാണാൽ കഴിയില്ല. 

ബ്ലാക്ക് ബോഡി എന്ന പദം ആദ്യമായി കൊണ്ടുവന്നത് 1860ൽ ഗുസ്താവ് കിർച്ഛോഫ് ആണ്. compound adjective ആയി ഈ പദം എഴുതിയിരുന്നത് ഹൈഫൻ ഉപയോഗിച്ചായിരുന്നു. ഉദാഹരണത്തിന് black-body radiation. എന്നാൽ ചിലപ്പോഴൊക്കെ blackbody radiation എന്ന് ഒറ്റപ്പദമായും. black-body radiation നെ കമ്പ്ലീറ്റ് റേഡിയേഷൻ, ടെമ്പറേച്ചർ റേഡിയേഷൻ, തെർമ്മൽl റേഡിയേഷൻ എന്നിങ്ങനെ വിളിക്കാറുണ്ട്.




</doc>
<doc id="326714" url="https://ml.wikipedia.org/wiki?curid=326714" title="എമിഷൻ സ്പെക്ട്രം">
എമിഷൻ സ്പെക്ട്രം



</doc>
<doc id="326717" url="https://ml.wikipedia.org/wiki?curid=326717" title="ആഫ്ബാ തത്വം">
ആഫ്ബാ തത്വം

ഔഫ്ബൗ സിദ്ധാന്തം പ്രസ്താവിക്കുന്നത് ഒന്നോ അതിലധികമോ ആറ്റങ്ങളിലെ ഭ്രമണം ചെയ്യുന്ന ഇലക്ട്രോണുകൾ ഉയർന്ന ഊർജ്ജനിലകൾക്കു മുൻപ് ലഭ്യമായ താഴ്ന്ന ഊർജ്ജനിലകളിലാണ് നിറയുന്നത് എന്നാണ് (ഉദാ: 2s നു മുൻപ് 1s). ഈ രീതിയിൽ ആറ്റം, തന്മാത്ര അല്ലെങ്കിൽ അയോൺ എന്നിവയിലെ ഇലക്ട്രോണുകൾ ഏറ്റവും സംഭാവ്യമായ സ്ഥിരതയുള്ള ഇലക്ട്രോണിക് വിന്യാസത്തിലേക്ക് എത്തിച്ചേരുന്നു.

ഔഫ്ബൗ എന്നത് "നിർമ്മാണം" എന്നർത്ഥമുള്ള ഒരു ജർമ്മൻ നാമമാണ്. ഔഫ്ബൗ സിദ്ധാന്തത്തെ ചിലപ്പോൾ building-up principle അല്ലെങ്കിൽ Aufbau rule എന്നോ പറയാറുണ്ട്.

ഔഫ്ബൗ സിദ്ധാന്തത്തിന്റെ വകഭേദമായ nuclear shell model അറ്റത്തിന്റെ ന്യൂക്ലിയസ്സിലെ പ്രോട്ടോണുകളുടേയും ന്യൂട്രോണുകളുടേയും വിന്യാസം നിർണ്ണയിക്കാൻ ഉപയോഗിക്കുന്നു. 
ഈ ഓർബിറ്റലുകൾ നിറയുന്ന ക്രമം n + ℓ നിയമം അനുസരിച്ചാണ്. മാഡെലുങ് നിയമം (ഇർവ്വിൻ മാഡെലുങ്ങിന്റെ നാമധേയത്തിൽ), ജാനെറ്റ് നിയമം, ക്ലെച്ച്കോവ്സ്ക്കി നിയമം (ചാൾസ് ജാനെറ്റ്, വ്സെവോലോദ് ക്ലെച്ച്കോവ്സ്ക്കി എന്നിവരുടെ നാമധേയത്തിൽ, പ്രധാനമായും ചില ഫ്രഞ്ച്, റഷ്യൻ എന്നിവ സംസാരിക്കുന്ന രാജ്യങ്ങളിൽ), ഡയഗണൽ നിയമം എന്നീ പേരുകളിൽ അറിയപ്പെടുന്നു. താഴ്ന്ന n + ℓ മൂല്യമുള്ള ഓർബിറ്റലുകൾ നിറഞ്ഞുകഴിഞ്ഞാണ് ഉയർന്ന n + ℓ മൂല്യങ്ങളുള്ള ഓർബിറ്റലുകൾ നിറയുന്നത്. ഈ പശ്ചാത്തലത്തിൽ n പ്രിൻസിപ്പൽ ക്വാണ്ടം സംഖ്യയേയും ℓ അസിമുത്തൽ ക്വാണ്ടം സംഖ്യയേയും സൂചിപ്പിക്കുന്നു. ℓന്റെ മൂല്യങ്ങളായ 0, 1, 2, 3 എന്നിവ യഥാക്രമം s, p, d, f എന്നിവയുമായി യോജിച്ചിരിക്കുന്നു.

സിദ്ധാന്തം അതിന്റെ പേര് എടുത്തത്, ഒരു ശാസ്ത്രജ്ഞന്റെ പേരിനേക്കാളും "building-up principle" എന്ന് അർത്ഥം വരുന്ന ഔഫ്ബൗപ്രിൻസിപ് ജർമ്മൻ വാക്കിൽ നിന്നാണ്. യഥാർത്ഥത്തിൽ, ഇത് രൂപപ്പെടുത്തിയത് 1920 കളിൽ നീൽസ് ബോറും വോൾഫ്ഗാങ് പോളിയും ചേർന്നാണ്. ഇത് പറയുന്നത്:

ഇത് ഇലക്ട്രോണിന്റെ സ്വഭാവങ്ങളിലും ഭൗതികമായ രീതിയിൽ രാസസ്വഭാവങ്ങൾ വിശദീകരിക്കുന്നതിനുമുള്ള ക്വാണ്ടം ബലതന്ത്രത്തിന്റെ ആദ്യത്തെ പ്രയോഗമായിരുന്നു.




</doc>
<doc id="326727" url="https://ml.wikipedia.org/wiki?curid=326727" title="പ്രവാസിയുടെ വഴിയമ്പലങ്ങൾ">
പ്രവാസിയുടെ വഴിയമ്പലങ്ങൾ

പ്രശസ്ത മലയാളം സാഹിത്യകാരൻ ബാബു ഭരദ്വാജിന്റെ പുസ്തകമാണ് പ്രവാസിയുടെ വഴിയമ്പലങ്ങൾ. വാരാദ്യ മാധ്യമത്തിൽ ഖണ്ഡശ്ശ പ്രസിദ്ധീകരിച്ച പ്രവാസിയുടെ വഴിയമ്പലങ്ങൾ കോഴിക്കോട്ടെ പ്രതീക്ഷ ബുക്സ് ആണ് പുറത്തിറക്കിയിരിക്കുന്നത്. പ്രവാസത്തിന്റെ നോവും നനവും പകർത്തുന്ന ഈ പുസ്തകം അനുവാചക ലോകം ഇരു കൈയും നീട്ടിയാണ് സ്വീകരിച്ചത്. പ്രണയം, വിരഹം, ദാരിദ്ര്യം, കലാപം, കലഹം തുടങ്ങിയവയൊക്കെ തന്റേതായ ശൈലിയിൽ വരച്ചിട്ടിരിക്കുന്നു ഇതിൽ ഗ്രന്ഥകാരൻ. പാരമ്പര്യ സഞ്ചാരാഖ്യാനങ്ങളിൽ നിന്ന് മാറി തനതായ ശൈലി സ്വീകരിച്ച ഗ്രന്ഥകർത്താവ് വായനക്കരനെ തന്റെ അനുഭവങ്ങൾ ആക്കി അനുഭവിപ്പിച്ച്കൊണ്ടാണ് മുന്നോട്ട് പോകുന്നത്.


</doc>
<doc id="326756" url="https://ml.wikipedia.org/wiki?curid=326756" title="ആറ്റോമിക ഓർബിറ്റൽ">
ആറ്റോമിക ഓർബിറ്റൽ

ആറ്റോമിക ഓർബിറ്റൽ എന്നത് ഒരു ഇലക്ട്രോണിന്റേയോ അല്ലെങ്കിൽ ഒരു ജോഡി ഇലക്ട്രോണുകളുടേയോ തരംഗസ്വഭാവത്തെ വിശദീകരിക്കുന്നതിനുള്ള ഒരു ഗണിതഫലനമാണ്. ഈ ഫലനത്തെ ആറ്റത്തിന്റെ ന്യൂക്ലിയസ്സിന് ചുറ്റുമുള്ള ഏതെങ്കിലും പ്രത്യേക സ്ഥലത്ത് ഏതെങ്കിലും ഇലക്ട്രോണിനെ കണ്ടെത്താനുള്ള സാധ്യത കണക്കുകൂട്ടാൻ ഉപയോഗിക്കാം. ഈ പദത്തെ ഓർബിറ്റലിന്റെ പ്രത്യേക ഗണിതപരമായ രൂപം നിർവചിച്ച തരത്തിൽ ഇലക്ട്രോണിന്റെ സാന്നിധ്യം കണക്കുകൂട്ടാവുന്ന ഭൗതികമായ മേഖല അല്ലെങ്കിൽ സ്ഥലത്തെ സൂചിപ്പിക്കുന്നു.




</doc>
<doc id="326757" url="https://ml.wikipedia.org/wiki?curid=326757" title="സൈബർപാർക്ക്‌">
സൈബർപാർക്ക്‌

മലബാറിലെ വിവരസാങ്കേതികവിദ്യ മേഖലയിലെ വികസനം ലക്ഷ്യമിട്ട് കേരള സർക്കാർ തുടങ്ങിയ ഒരു പദ്ധധിയാണ് സൈബർപാർക്ക്‌,കോഴിക്കോട്. തിരുവനന്തപുരത്ത് ടെക്നോപാർക്കും `കൊച്ചിയിൽ ഇൻഫോപാർക്കിന്റെയും പിൻതുടർച്ചയായി കേരളത്തിലെ മൂന്നാമത്തെ ഐടി കേന്ദ്രമായി കോഴിക്കോടിനെ മാറ്റുക എന്നതാണ് ഈ പദ്ധധിയുടെ ലക്ഷ്യം.കോഴിക്കോട് ജില്ലയിലെ നെല്ലികോട് ,പന്തീരാങ്കാവ് പ്രദേശങ്ങളിലാൺ സൈബർപാർക്ക്‌ സ്ഥിതി ചെയുന്നത്.

</doc>
<doc id="326759" url="https://ml.wikipedia.org/wiki?curid=326759" title="ഓറഞ്ച് ചിക്കൻ">
ഓറഞ്ച് ചിക്കൻ

ഒരു അമേരിക്കൻ-ചൈനീസ് വിഭവമാണ് ഓറഞ്ച് ചിക്കൻ. ഹുനാൻ പാചകരീതിയിലാണ് ഇത് ഉണ്ടാക്കുന്നതെങ്കിലും, ഓറഞ്ച് ചിക്കന് പ്രചാരമുള്ളത് അമേരിക്കൻ ഐക്യനാടുകളിലാണ്. ചിക്കൻ വളരെ ചെറുതായി നുറുക്കി, ഇടിച്ച്, എണ്ണയിൽ പൊരിച്ചെടുക്കുകയും, പിന്നീട് ഓറഞ്ച്-ചില്ലി സോസിൽ മുക്കിയെടുക്കുകയും ചെയ്യുന്നു. കുറച്ചു സമയത്തിനു ശേഷം സോസ് ഉറച്ച്, കട്ടിയുള്ള ആവരണമായി മാറുന്നു. ചൈനയിൽ ഓറഞ്ചിന്റെ തൊലി ഉപയോഗിച്ചും ഈ ആവരണം ഉണ്ടാക്കാറുണ്ട്. മധുരവും എരിവും ഒരുപോലെ ഉള്ളതിനാൽ ഇതിനെ 'ടാംഗറീൻ ചിക്കൻ'എന്നും വിളിക്കുന്നു. മധ്യ ആമേരിക്കയിലെ ചൈനീസ് ഭക്ഷണ ഔട്ലെറ്റുകളിലാണ് ഓറഞ്ച് ചിക്കന് ഏറ്റവും അധികം പ്രചാരമുള്ളത്. എന്നാൽ ഏഷ്യയിലെ പല രാജ്യങ്ങളിലും ഓറഞ്ച് ചിക്കൻ കഴിക്കുന്നവരുണ്ട്.


</doc>
<doc id="326760" url="https://ml.wikipedia.org/wiki?curid=326760" title="കൊവ്ലൂൺ പാറ">
കൊവ്ലൂൺ പാറ

ഹോങ് കോങിലെ കൊവ്ലൂൺ ബേയിലുള്ള ഒരു ദ്വീപാണ് കൊവ്ലൂൺ റോക്ക്. കൊവ്ലൂണിലെ കായ്-തക് എയർപോർട്ടിന്റെ റണ്വേയുടെ അടുത്താണ് കൊവ്ലൂൺ റോക്ക് സ്ഥിതി ചെയ്യുന്നത്. കൊവ്ലൂൺ സിറ്റി ഡിസ്ട്രിക്റ്റിന്റെ ഭാഗമാണ് ഈ ചെറുദ്വീപ്. തോ-ക്വാ-കാൻ ടൈഫൂൺ ഷെൽടറിനു കീഴിലാണ് കൊവ്ലൂൺ പാറയിപ്പോൾ.



</doc>
<doc id="326761" url="https://ml.wikipedia.org/wiki?curid=326761" title="ഡെക്സ്റ്റർ(ടെലിവിഷൻ പരമ്പര)">
ഡെക്സ്റ്റർ(ടെലിവിഷൻ പരമ്പര)

ഒരു അമേരിക്കൻ ടെലിവിഷൻ ക്രൈം നാടക പരമ്പരയാണ് ഡെക്സ്റ്റർ. 2006 ഒക്ടോബർ 1 മുതൽ 2013 സെപ്റ്റംബർ 22 വരെ ഷോടൈം ചാനലാണ് ഈ പരമ്പര അവതരിപ്പിച്ചത്. 

മിയാമിയിൽ സജ്ജീകരിച്ചിരിക്കുന്ന ഈ കഥ മുഖ്യമായും കേന്ദ്രീകരിച്ചിരിക്കുന്നത്, സാങ്കൽപികമായ മിയാമി മെട്രോ പോലീസ് വകുപ്പിൽ രക്തച്ചൊരിച്ചിൽ പാറ്റേൺ വിശകലനത്തിൽ വൈദഗ്ധ്യം ഉള്ള, ഫോറൻസിക് വിദഗ്ധൻ ഡെക്സ്റ്റർ മോർഗനിലാണ് (മൈക്കിൾ സി. ഹാൾ). ഒരു രഹസ്യ സമാന്തര ജീവിതം നയിക്കുന്ന ഡെക്സ്റ്റർ നീതി ന്യായ വ്യവസ്ഥയെ കബളിപ്പിച്ച് രക്ഷപെടുന്ന കുറ്റവാളികളെ പിന്തുടർന്ന് കൊലപ്പെടുത്തുന്നു. പരമ്പരയുടെ ആദ്യ സീസൺ രൂപപ്പെടുത്തിയത് ജെഫ് ലിൻഡ്സെ എഴുതിയ ഡെക്സ്റ്റർ നോവൽ പരമ്പരയിലെ ആദ്യ നോവൽ ഡാർക്ക്ലി ഡ്രീംമിംഗ് ഡെക്സ്റ്ററിൽ നിന്നാണ്. തുടർന്നുള്ള സീസണുകൾ ലിൻഡ്സെയുടെ സൃഷ്ടികളിൽ നിന്ന് സ്വതന്ത്രമായി പരിണമിച്ചു.


ജോൺ ലിത്ഗോ,റേ സ്റ്റീവൻസൺ,പീറ്റർ വെലെർ,ജിമ്മി സ്മിറ്റ്സ്,ജൂലിയ സ്റ്റൈൽസ്,കോളിൻ ഹാങ്ക്സ്





</doc>
<doc id="326765" url="https://ml.wikipedia.org/wiki?curid=326765" title="ഖത്തർ എയർവേസ്">
ഖത്തർ എയർവേസ്

ഖത്തർ ഗവണ്മെന്റിന്റെ ഉടമസ്ഥതയിലുള്ള വിമാനക്കമ്പനിയാണ് ഖത്തർ എയർവേസ്. ഖത്തർ എയർവേസിന്റെ തലസ്ഥാനവും, വിമാനങ്ങളുടെ ഹബ്ബും ദോഹയാണ്. 140-ൽ പരം ലോകനഗരങ്ങളിലേക്ക് പറക്കുന്ന വിമാനങ്ങൾ ഖത്തർ എയർവേസിനുണ്ട്. 150-ൽ പരം വിമാനങ്ങളും ഖത്തർ എയർവേസിന്റേതായുണ്ട്. അറേബ്യയൊഴികെ, ആഫ്രിക്ക, യൂറോപ്പ്, ഓഷ്യാനിയ, ഏഷ്യ, അമേരിക്ക എന്നിവിടങ്ങളിലെ നഗരങ്ങളിലേക്ക് ഖത്തർ എയർവേസ് വിമാനങ്ങൾ പറക്കുന്നുണ്ട്. 31,000 ത്തിലധികം ജീവനക്കാർ ഖത്തർ എയർവേസിനു വേണ്ടി ജോലിയെടുക്കുന്നു. ഇതിൽ 19,000 ത്തോളം പേർ ഖത്തർ എയർവേസിന്റെ മാത്രം ജീവനക്കാരാണ്. ഹമദ് വിമാനത്താവളമാണ് ഖത്തർ എയർവേസിന്റെ ഉദ്ഭവകേന്ദ്രം (ഹബ്ബ്). ഒക്ടോബർ 2013 മുതൽ ഖത്തർ എയർവേസ് വൺവേൾഡ് അലയൻസിൽ അംഗമാണ്.


</doc>
<doc id="326766" url="https://ml.wikipedia.org/wiki?curid=326766" title="വിന്താലു">
വിന്താലു

ഗോവയും, ചുറ്റുമുള്ള കൊങ്കൺ മേഖലയിലും പ്രസിദ്ധമായ വിഭവമാണ് വിന്താലു. ആംഗ്ലോ-ഇന്ത്യൻ വീടുകളിൽ വിശേഷദിവസങ്ങളിൽ വിന്താലു ഉണ്ടാക്കാറുണ്ട്. മഹാരാഷ്ട്രയിൽ വിന്താലുവിന്റെ വകഭേദങ്ങളായ വിഭവങ്ങൾ പ്രസിദ്ധമാണ്.
വിന്താലു എന്ന പേർ പോർച്ചുഗീസ് ഭാഷയിൽ നിന്ന് ഉദ്ഭവിച്ചതാണ്. ഇറച്ചി വൈനും വെളുത്തുള്ളിയും അടങ്ങിയ മിശ്രിതത്തിൽ മാരിനേറ്റ് ചെയ്തെടുക്കുന്നതായിരുന്നു പോർച്ചുഗീസ് രീതി. എന്നാൽ ഇന്ത്യൻ വിന്താലുവിൽ കാശ്മീരി മുളകുപൊടി, കുരുമുളക്, വിനീഗർ, ചുവന്ന വൈൻ എന്നിവയാണ് ഇറച്ചിക്കൊപ്പം ചേർക്കുന്നത്. പോർക്ക്, മട്ടൺ, ബീഫ് എന്നീ ഇറച്ചികളാണ് വിന്താലു നിർമ്മിക്കാൻ ഉപയോഗിക്കുന്നത്. ഒരു രാത്രി ഇറച്ചി മാരിനേറ്റ് ചെയ്ത ശേഷം പാചകം ചെയ്താൽ വിന്താലുവിന് കൂടുതൽ രുചിയും മണവും കൈവരും.
ഇന്ത്യക്ക് പുറത്തുള്ള രാജ്യങ്ങളിലെ ഇന്ത്യൻ റെസ്റ്റൊറണ്ടുകളിൽ വിന്താലു പ്രധാന വിഭവമാണ്. ഇവിടങ്ങളിൽ എരിവും, നിറവും കൂടിയ രീതിയിലാണ് വിന്താലു തയ്യാറാക്കുന്നത്. വിന്താലുവിന് സമാനമായ 'ടിന്താലു' എന്ന ബംഗ്ലാദേശി വിഭവവും ലോകമെമ്പാടും പ്രസിദ്ധി നേടിയിരിക്കുന്നതാണ്.


</doc>
<doc id="326776" url="https://ml.wikipedia.org/wiki?curid=326776" title="അഷ്ടക നിയമം">
അഷ്ടക നിയമം

അഷ്ടക നിയമം എന്നത് പ്രാതിനിധ്യ മൂലകങ്ങളിലെ ആറ്റങ്ങൾ അവയുടെ ബാഹ്യതമ ഷെല്ലിൽ ഉൽകൃഷ്ട വാതകങ്ങളിലേ പോലെയുള്ള 8 ഇലക്ട്രോണുകളുടെ വിന്യാസം വരത്തക്ക വിധമാണ് സംയോജിക്കുന്നത് എന്ന നിരീക്ഷണത്തെ പ്രതിഫലിപ്പിക്കുന്ന ഒരു പഴയ രാസനിയമമാണ്. ഈ നിയമം പ്രത്യേകിച്ചും പ്രായോഗികമാകുന്നത് കാർബൺ, നൈട്രജൻ, ഓക്സിജൻ, ഹാലജനുകൾ എന്നിവയിലും ലോഹങ്ങളായ സോഡിയം അല്ലെങ്കിൽ മഗ്നീഷ്യം എന്നിവയിലാണ്.

ഇടതുവശത്തു കാണിച്ചിരിക്കുന്ന കാർബൺ ഡയോക്സൈഡിന്റെ പോലെയുള്ള ലൂയിസ് ഇലക്ട്രോൺ ഡോട്ട് ഡയഗ്രം ഉപയോഗിച്ച് ബാഹ്യതമ ഇലക്ട്രോണുകളെ എണ്ണാം. ഒരു സഹസംയോജക ബന്ധനത്തിൽ രണ്ട് ആറ്റങ്ങൾ പങ്കിടുന്ന ഇലക്ട്രോണുകളെ ഓരോ ആറ്റങ്ങൾക്കും ഓരോന്ന് വീതം രണ്ട് പ്രാവശ്യം എണ്ണാം. കാർബൺ ഡയോക്സൈഡിൽ ഓരോ ഓക്സിജനും 4 ഇലക്ട്രോണുകൾ കേന്ദ്രത്തിലെ കാർബണുമായി പങ്കിടുന്നു. 2 എണ്ണം (ചുവന്ന നിറത്തിൽ കാണിച്ചിരിക്കുന്നത്) ഓക്സിജനിൽ നിന്നുതന്നെയും 2 എണ്ണം (കറുത്ത നിറത്തിൽ കാണിച്ചിരിക്കുന്നത്) കാർബണിൽ നിന്നും. ഈ എല്ലാ 4 ഇലക്ട്രോണുകളും കാർബണിന്റെ ആഷ്ടകത്തിലും ഓക്സിജന്റെ അഷ്ടകത്തിലുമായി കൂട്ടുന്നു.



</doc>
<doc id="326781" url="https://ml.wikipedia.org/wiki?curid=326781" title="അയോണിക ബന്ധനം">
അയോണിക ബന്ധനം

അയോണിക ബന്ധനം എന്നത് അയോണിക സംയുക്തങ്ങളിലെ ആദ്യത്തെ പരസ്പരമുള്ള പ്രവർത്തനമായ വിപരീതചാർജ്ജുള്ള അയോണുകൾ തമ്മിലുള്ള ഇലക്ട്രോസ്റ്റാറ്റിക്ക് ആകർഷണത്തിന് കാരണമായ ഒരു തരം രാസബന്ധനമാണ്. ഈ അയോണുകൾ ഒന്നോ അതിലധികമോ ഇലക്ട്രോണുകൾ വിട്ടുകൊടുത്ത ആറ്റങ്ങളോ (കാറ്റിയോണുകൾ എന്നറിയപ്പെടുന്നു) ഒന്നോ അതിലധികമോ ഇലക്ട്രോണുകൾ സ്വീകരിച്ച ആറ്റങ്ങളോ (ആനയോൺ എന്നറിയപ്പെടുന്നു) ആണ്. ഇലക്ട്രോണുകളുടെ ഈ കൈമാറ്റം ഇലക്ട്രോവാലൻസ് എന്നറിയപ്പെടുന്നു. ഇലക്ട്രോണുകളുടെ പങ്കുവെക്കൽ കോവാലൻസ് എന്നാണറിയപ്പെടുന്നത്. സാധാരണ സാഹചര്യങ്ങളിൽ കാറ്റയോൺ എന്നത് ലോഹആറ്റമാണ് ആനയോൺ എന്നത് ലോഹമല്ലാത്ത ആറ്റമാണ്. എന്നാൽ ഈ അയോണുകൾക്ക് കൂടുതൽ സങ്കീർണ്ണമായ ഒരു പ്രകൃതം ഉണ്ടാകാം. ഉദാ: NH4+ അല്ലെങ്കിൽ SO42−. ലളിതമായ വാക്കുകളിൽ പറഞ്ഞാൽ അയോണിക ബന്ധനമെന്നത് രണ്ട് ആറ്റങ്ങൾക്ക് പൂർണ്ണമായ ബാഹ്യതമ ഷെല്ല് ലഭിക്കാനായി ലോഹത്തിൽ നിന്ന് അലോഹത്തിലേക്കുള്ള ഇലക്ട്രോണിന്റെ കൈമാറ്റമാണ്. 
പ്രധാനപ്പെട്ട കാര്യം എന്തെന്നാൽ, ഒരു മറ്റൊന്നിൽ നിന്നും ഒരു ഇലക്ട്രോൺ സ്വീകരിച്ചുകൊണ്ടുള്ള പൂർണ്ണമായ അയോണിക ബന്ധനം നിലനിൽക്കുന്നില്ല എന്നതാണ്. എല്ലാ അയോണിക് സംയുക്തങ്ങൾക്കും ചെറിയതോതിൽ സഹസംയോജക ബന്ധനമോ ഇലക്ട്രോണിന്റെ പങ്കുവെയ്ക്കലോ ഉണ്ട്. അതുകൊണ്ട് അയോണിക ബന്ധനം എന്ന പദം ഉപയോഗിക്കുന്നത് അയോണിക സ്വഭാവം സഹസംയോജക സ്വഭാവത്തേക്കാൾ കൂടുതലായിരിക്കുമ്പോഴാണ്. അതായത്, രണ്ട് ആറ്റങ്ങൾക്കിടയിലെ വലിയ ഇലക്ട്രോനെഗറ്റീവിറ്റി അന്തരം ബന്ധനത്തെ ഇലക്ട്രോണുകൾ കൂടുതൽ തുല്യമായി പങ്കുവെയ്ക്കുന്ന സഹസംയോജകബന്ധനത്തേക്കാൾ കൂടുതൽ പോളാർ ആകാൻ കാരണമാകുന്നു. 

അയോണിക സംയുക്തങ്ങൾ ഉരുകിയ അവസ്ഥയിലും ലായനിയിലായിരിക്കുമ്പോഴും വൈദ്യുതി കടത്തിവിടുന്നു. എന്നാൽ ഇത് ഖരത്തിന്റെ പോലെയല്ല. അയോണിക സംയുക്തങ്ങൾക്ക് അവ ഉൾക്കൊള്ളുന്ന അയോണുകളുടെ ചാർജ്ജുമായി ബന്ധപ്പെട്ട് സാധാരണയായി ഉയർന്ന ദ്രവനിലയാണുള്ളത്. ചാർജ്ജുകൾ ഉയർന്നതാണെങ്കിൽ കൊഹെങ്കീവ് ബലങ്ങൾ ശക്തമായിരിക്കും ദ്രവനില ഉയർന്നതായിരിക്കും. അവ ദ്രവത്തിൽ ലയിക്കാനുള്ള പ്രവണത കാണിക്കുന്നു. ഇവിടെ എതിരെയുള്ള പ്രവണതകളും ഉണ്ട് കൊഹെൻസീവ് ബലങ്ങൾ താഴ്ന്നതാണെങ്കിൽ ലയത്വം ഉയർന്നതായിരിക്കും.


</doc>
<doc id="326782" url="https://ml.wikipedia.org/wiki?curid=326782" title="ബോംബെ ജിംഖാന സ്റ്റേഡിയം">
ബോംബെ ജിംഖാന സ്റ്റേഡിയം

ബോംബെ ജിംഖാന 1875-ഇലാണ് സ്ഥാപിക്കപ്പെട്ടത്. ബോംബെ നഗരത്തിലെ ഏറ്റവും പ്രധാനപ്പെട്ട ജിംഖാനകളിൽ ഒന്നാണ് ഇത്.ഇത് ദക്ഷിണ മുംബൈയിൽ ആണ് സ്ഥിതി ചെയ്യുന്നത്. ഇത് ബ്രിട്ടീഷ്‌കാർക്ക് മാത്രമായിട്ടാണ് തുടങ്ങിയത്. ഇംഗ്ലീഷ് ആർക്കിടെക്റ്റ് ആയ ക്ലോഡ് ബാറ്റ്ലി ആണ് രൂപകൽപന ചെയ്തത്.ആസാദ് മൈദാനത്തിന്റെ തെക്കേ അറ്റത്താണ് ജിംഖാന സ്ഥിതി ചെയ്യുനത്. മൈദാനം തന്നെ പാട്ടത്തിനെടുത്ത സ്ഥലത്താണ്. ത്രികോണ ആകൃതിയിൽ ആണ് ഈ സ്ഥലം. ഇതിന്റെ തെക്കേ അറ്റം വി.എസ.എൻ.എൽ. കെട്ടിടത്തെ അഭിമുഖീകരിച്ച് ഇരിക്കുന്നു. തെക്കേ അറ്റത്തു നിന്നും ഇരു വശങ്ങളിലേയ്ക്ക് തുടങ്ങുന്ന റോഡുകൾ എം.ജി. റോഡും എച്. സോമൽ റോഡും ആകുന്നു. ചർച്ച്ഗേറ്റും വിക്ടോറിയ റെർമിനസും തമ്മിൽ ബന്ധിപ്പിക്കുന്ന കുറുക്കുവഴി അതിർത്തിയായിട്ടുണ്ട്.
രണ്ടു റോഡുകളെയും തമ്മിൽ ബന്ധിപ്പിക്കുന്നത് നീളമുള്ള ഒരു കെട്ടിടം ആണ്. ഇതിൽ ലോബി, ടേബിൾ ടെന്നീസ് കോർട്ട്, ബാട്മിന്റ്ടൻ കോർട്ട്, ഭോജനശാല, വിശ്രമസ്ഥലം എന്നിവ ഉണ്ട്. ഈ കെട്ടിടത്തിനും റോഡിനും ഇടയിൽ വിശാലമായ ഒരു മൈദാനം ആണ്. ഈ പ്രത്യേക ക്ലബ്ബിൽ അംഗത്വം ലഭിക്കുക വളരെ ദുഷ്കരം ആണ്.

ഇവിടെ തണുപ്പുകാലത്ത് ക്രിക്കറ്റും മഴക്കാലത്ത് രഗ്ബിയും ഫുട്ബോളും കളിക്കുന്നു. പഴയകാലത്തെ ബോംബെ പെന്റാന്ഗുലർ ക്രിക്കറ്റ് കളികളുടെ പ്രധാന കേന്ദ്രം ഇത് ആയിരുന്നു. 1933 ഡിസംബർ 15-ന്  ഇന്ത്യയുടെ പ്രഥമ ടെസ്റ്റ്‌ ക്രിക്കറ്റ് കളി ഇവിടെയാണ് നടന്നത്. സി.കെ. നായുഡു ആയിരുന്നു കാപ്റ്റൻ. സാധാരണ നിരക്കിന്റെ അഞ്ചിരട്ടിയിലാണ് ടിക്കറ്റുകൾ വിറ്റത്. അമ്പതിനായിരം ആൾക്കാരെ ഇരുത്താൻ വേണ്ടി താൽക്കാലിക ഇരിപ്പിടങ്ങൾ ഉണ്ടാക്കി. ലാലാ അമർനാഥിൻറെ സെഞ്ച്വറി വളരെ പ്രസിദ്ധമാണ്. ഇന്ത്യൻ ക്രിക്കറ്റിലെ ഏറ്റവും നല്ല ഇന്നിങ്ങ്സുകളിൽ ഒന്നായിരുന്നു ഇത്. 1937-ൽ ബോര്ബോൺ സ്റ്റേഡിയം നിലവിൽ വന്നതോടെ പ്രധാനപ്പെട്ട കളികളൊന്നും ഇവിടെ നടക്കാതായി.1996-ലെ ലോകകപ്പിൽ ഇന്ത്യയോട് മത്സരിക്കുന്നത്തിനു മുന്പ് ഓസ്ട്രേലിയൻ ടീം ഇവിടെയാണ്‌ തയ്യാറെടുത്തത്. 2004-ൽ ഇന്ത്യയുടെയും ഓസ്ട്രേലിയയുടെയും വനിതാ ടീമുകൾ ഇവിടെയാണ് അന്തർദേശീയ ഏകദിനം കളിച്ചത്. 2010-ൽ ഐ.പി.എൽ. മത്സരത്തിനു മുമ്പ് മുംബൈ ഇന്ത്യൻസ് ഇവിടെ പരിശീലന മത്സരം കളിച്ചു. പിന്നീട് ലോകകപ്പിന്കാ തയ്യാറെടുക്കാൻ കാനഡ ടീം ബോംബെ ജിംഖാന ടീമുമായി ഇവിടെ ഒരു മത്സരം കളിച്ചിരുന്നു.ദേശീയ റഗ്ബി മത്സരം ഇവിടെ നടത്തുന്നു. അടുത്തെടെ ശ്രീലങ്കയും മറ്റ് ചില ദക്ഷിണേഷ്യൻ രാജ്യങ്ങളുമായും ഇവിടെ കളികൾ നടന്നിരുന്നു. ദേശീയ അന്തർദേശീയ സ്ക്വാഷ് ടൂർണമെന്റുകളും ഇവിടെ നടത്തിയിട്ടുണ്ട്.തെക്കേ ഭാഗത്ത് നീന്തൽ കുളവും അനുബന്ധ സൗര്യങ്ങളും ഇവിടെ ലഭ്യമാണ്.കുറച്ച് വർഷങ്ങൾ മുമ്പ് വരെ പുരുഷന്മാർക്ക് മാത്രമേ ഇവിടെ അംഗത്വം കൊടുത്തിരുന്നുള്ളൂ. 2000-ആം വർഷത്തോടെ സ്ത്രീകൾക്കും ഇവിടെ ചേരാം എന്നായി.


</doc>
<doc id="326783" url="https://ml.wikipedia.org/wiki?curid=326783" title="ബന്ധനനീളം">
ബന്ധനനീളം

തന്മാത്രാജ്യാമിതിയിൽ,ബന്ധനനീളം അല്ലെങ്കിൽ ബന്ധനദൂരം എന്നത് ഒരു തന്മാത്രയിലെ ബന്ധിക്കപ്പെട്ട രണ്ട് ആറ്റങ്ങളുടെ ന്യൂക്ലിയസ്സുകൾ തമ്മിലുള്ള ശരാശരി ദൂരമാണ്. തന്മാത്രയിലെ സ്ഥിരമായ തരത്തിലുള്ളതും ആപേക്ഷികമായി സ്വതന്ത്രവുമായ ആറ്റങ്ങൾ തമ്മിലുള്ള ബന്ധനത്തിലെ ഒരു മാറുന്ന സ്വഭാവമാണ് ഇത്.

കാർബണിന്റെയും മറ്റ് മൂലകങ്ങളുടേയും പരീക്ഷണാത്മക ഏകബന്ധനങ്ങളോടെയുള്ള പട്ടിക താഴെ തന്നിരിക്കുന്നു. ബന്ധനനീളം തന്നിരിക്കുന്നത് പീകോ മീറ്ററുകളിലാണ്. ഏകദേശം, രണ്ട് വ്യത്യസ്ത ആറ്റങ്ങൾ തമ്മിലുള്ള ബന്ധനനീളം ഓരോന്നിന്റേയും സഹസംയോജക ആരങ്ങളുടെ തുകയാണ്. പൊതുവായപ്രവണത അനുസരിച്ച്, ബന്ധനനീളം ആവർത്തനപ്പട്ടികയിൽ പിരിയഡിൽ കുറയുന്നു ഗ്രുപ്പിൽ താഴേക്ക് വരുന്തോറും കൂടുന്നു. ഈ പ്രവണത ആറ്റോമിക ആരത്തിന്റെ കാര്യത്തിലും കാണാം.


</doc>
<doc id="326784" url="https://ml.wikipedia.org/wiki?curid=326784" title="ബിസ്സോ പാലസ് ഹോട്ടൽ">
ബിസ്സോ പാലസ് ഹോട്ടൽ

ഇന്ത്യൻ സംസ്ഥാനമായ രാജസ്ഥാനിലെ ജൈപൂരിൽ സ്ഥിതിചെയ്യുന്ന പൈതൃക ഹോട്ടലാണ് ബിസ്സോ പാലസ് ഹോട്ടൽ. പത്തൊമ്പതാം നൂറ്റാണ്ടിൽ പണികഴിപ്പിച്ച ഈ പാലസ് രാജഭൃത്യൻ രഘുബിർ സിംഗ്ജിയുടെ പാലസായിരുന്നു. പഴയ ജൈപൂർ നഗരത്തിൻറെ മതിലുകളുടെ തൊട്ടു പുറത്തായി, ചന്ദ് പോളിൽനിന്നും ചെറിയ ദൂരത്തിലാണ് (പഴയ നഗരത്തിലേക്കുള്ള പ്രവേശന കവാടം) പാലസ് സ്ഥിതിചെയ്യുന്നത്. ഡൌൺടൌൺ ഏരിയയുടെ ഒരു കിലോമീറ്റർ വടക്ക്കിഴക്കായാണ് പാലസ് സ്ഥിതിചെയ്യുന്നത്. 

ഇന്ത്യയിലെ ഏറ്റവും വലിയ സംസ്ഥാനമായ രാജസ്ഥാന്റെ തലസ്ഥാനമാണ്‌ ജയ്‌പൂർ. പിങ്ക് സിറ്റി എന്നും ജയ്പൂർ അറിയപ്പെടുന്നു. 1727-ൽ മഹാരാജാ സവാഇ ജയ് സിങ് II ആണ്‌‍ ഈ നഗരം സ്ഥാപിച്ചത്‌.

3.1 ദശലക്ഷമാണ് ജയ്പൂരിലെ ജനസംഖ്യ.

മഹാരാജ സവായ് ജഗത് സിംഗിൻറെ ഭരണകാലത്ത് (1803 - 18) പത്തൊൻപതാം നൂറ്റാണ്ടിൽ നിർമ്മിക്കപ്പെട്ട ഈ പാലസ് രാജഭൃത്യൻ രഘുബിർ സിംഗ്ജിയുടെ പാലസായിരുന്നു. ബിസ്സോയിലെ റാവലുകളുടെ കേന്ദ്രമായിരുന്നു ശെഖാവത്തി എസ്റ്റേറ്റ്‌. 1977-ൽ പാലസിനെ ഹോട്ടലാക്കി പരിവർത്തനം ചെയ്തു. ഇപ്പോൾ ഒരു പൈതൃക ഹോട്ടലായ പാലസ് സ്ഥിതിചെയ്യുന്നത് ജൈപൂരിലെ ഓൾഡ്‌ ബസാർ ഏരിയയിലാണ്. 

പ്രാചീനകാലത്ത് മത്സ്യ സാമ്രാജ്യത്തിനു കീഴിലുള്ള ഒരു പ്രദേശമായിരുന്നു ജയ്പൂർ. 1727-ൽ മഹാരാജ സവായ് ജയ് സിങാണ് ജയ്പൂർ നഗരം സ്ഥാപിക്കുന്നത്. 1699 മുതൽ 1744 വരെയായിരുന്നു സവായ് ജയ് സിംഗിൻറെ ഭരണകാലം. ഇന്നത്തെ ജയ്പൂരിന് 11 കി.മീ വടക്കുമാറി സ്ഥിതിചെയ്യുന്ന ആമ്പർ നഗരമായിരുന്നു സവായ് ജയ് സിംഗിൻറെ ആദ്യ തലസ്ഥാനം. ജലദൗർലഭ്യവും, ജനസംഖ്യാ വർധനവുമാണ് തലസ്ഥാനനഗരി മാറ്റുന്നതിന് മഹാരാജാവിനെ പ്രേരിപ്പിച്ച ഘടകങ്ങൾ. ജയ്പൂരിൻറെ രൂപരേഖ തയ്യാറാക്കുന്നതിനു മുമ്പ് നിരവധി വാസ്തുശില്പികളേയും വാസ്തുവിദ്യാ സംബന്ധമായ ഗ്രന്ഥങ്ങളേയും സമാലോചനയ്ക്കായി പ്രയോജനപ്പെടുത്തിയിരുന്നു. അവസാനം വിദ്യാധർ ഭട്ടാചാര്യ എന്നയാളുടെ മേൽനോട്ടത്തിൽ വാസ്തുശാസ്ത്രം തുടങ്ങിയ ഗ്രന്ഥങ്ങളെ മാനദണ്ഡമാക്കി ജയ്പൂർ നഗരത്തിൻറെ നിർമ്മാണം ആരംഭിച്ചു.

ബിസ്സോ പാലസ് ഹോട്ടലിനു വളഞ്ഞ പ്രവേശന കവാടം ഉണ്ട്, പാലസിലുള്ള ഏരിയ ചെക്കർബോർഡ് മാതൃകയിലുള്ള ഫ്ലോറിങ്ങുകളാണ്, ലൌന്ജിൽ മരംകൊണ്ടുള്ള ഫ്ലോറിങ്ങാണ്. സമാനതകളില്ലാത്ത ബെഡ് അലങ്കാരങ്ങളും ഫിറ്റിംഗുകളുമുള്ള 36 മുറികളാണ് പാലസിൽ ഉള്ളത്. പാലസിൽ തീ കായുന്ന സ്ഥലത്തിനു മുകളിയായി ബിസ്സോ മഹാരാജ പരിവാരങ്ങളുടെ കൂടെയുള്ള പെയിന്റിംഗും ഉണ്ട്. സിറ്റിംഗ് റൂമിൻറെ അടുത്തായി പഴയ പുസ്തകങ്ങളുടെ വലിയ ശേഖരമുള്ള ലൈബ്രറിയാണ്. ഹോട്ടലിൽ 3 ഭക്ഷണശാലകളുണ്ട്. ഇതിൽ ബുഫെ ഡിന്നർ സമയത്ത് രാജസ്ഥാനി നാടോടി നൃത്തം നടക്കുന്ന റൂഫ്ടോപ്പിൽ ഉള്ള ഭക്ഷണശാലയും ഉൾപ്പെടുന്നു. 

ബിസ്സോ പാലസ് ഹോട്ടലിലുള്ള സൗകര്യങ്ങൾ ഇബയാണ്: 






































</doc>
<doc id="326786" url="https://ml.wikipedia.org/wiki?curid=326786" title="റിസൊണൻസ് (രസതന്ത്രം)">
റിസൊണൻസ് (രസതന്ത്രം)

രസതന്ത്രത്തിൽ, റിസൊണൻസ് അല്ലെങ്കിൽ മെസോമെറിസം എന്നത് തന്മാത്രകളിലേയോ അല്ലെങ്കിൽ ബഹുആറ്റോമിക അയോണുകളിലേയോ ഒരു ലൂയിസ് ഫോർമുല ഉപയോഗിച്ച് ആവിഷ്ക്കരിക്കൻ കഴിയാത്ത സ്ഥാനമാറ്റമുണ്ടാകുന്ന ഇലക്ട്രോണുകളെ വിവരിക്കുന്നതിനുള്ള ഒരു രീതിയാണ്. സ്ഥനമാറ്റമുണ്ടാകുന്ന ഇലക്ട്രോണുകളോടുകൂടിയ ഒരു തന്മാത്രയെ അല്ലെങ്കിൽ അയോണിനെ പ്രതിനിധാനം ചെയ്യുന്നത് കനോണിക്കൽ ഘടനകൾ resonance structures അല്ലെങ്കിൽ കനോണിക്കൽ മാതൃകകൾ canonical forms ഉപയോഗിച്ചാണ്. 

ഘടനയിലെ ഓരോ ജോഡി ആറ്റങ്ങൾ തമ്മിലുള്ള സഹസംയോജക ബന്ധനങ്ങളുടെ എണ്ണങ്ങളോടൊപ്പം ഓരോ കനോണിക്കൽ ഘടനകളേയും ഒരു ലുയിസ് ഘടന ഉപയോഗിച്ച് പ്രതിനിധാനം ചെയ്യാം. യഥാർത്ഥ തന്മാത്രാഘടനകൾ വിവരിക്കാൻ അനേകം ലൂയിസ് ഘടനകൾ പൊതുവായി ഉപയോഗിക്കാറുണ്ട്. കനോണിക്കൽ മാതൃകകൾക്ക് ഏകദേശം ഇടയിലുള്ള ഇതിനെ റിസൊണൻസ് ഹൈബ്രിഡ് എന്നു വിളിക്കുന്നു. റിസണൻസ് ഘടനകൾ വ്യത്യാസപ്പെട്ടിരിക്കുന്നത് ഇലക്ട്രോനുകളുടെ സ്ഥാനത്തിലാണ് അല്ലാതെ ന്യൂക്ലിയസ്സുകളുടെ സ്ഥാനത്തിലല്ല. 



</doc>
<doc id="326788" url="https://ml.wikipedia.org/wiki?curid=326788" title="ലഹങ്ക">
ലഹങ്ക

സ്ത്രീകൾക്കിടയിൽ പ്രചാരമുള്ള ഒരു ഉത്തരേന്ത്യൻ വസ്ത്രമാണ് ലഹങ്ക. നൂലുകൊണ്ടോ, കല്ലുകൾ കൊണ്ടോ മോടികൂട്ടിയ ലഹങ്കകൾ തെലുഗ്, കന്നഡ സ്ത്രീകൾ വിശേഷാവസരങ്ങളിൽ അണിയുന്നു. ലഹങ്കയോടൊപ്പം ഇറക്കം കുറഞ്ഞ ബ്ലൗസാണ് ഉപയോഗിക്കുക. ചോളിയും ലഹങ്കയ്ക്കൊപ്പം അണിയാറുണ്ട്. പെൺകുട്ടികളും യുവതികളുമാണ് സാധാരണയായി ലഹങ്ക അണിയാറുള്ളതെങ്കിലും വിശേഷാവസരങ്ങളിൽ പ്രായമുള്ളവരും ഇത് ധരിക്കുന്നു. നാട ഉപയോഗിച്ചാണ് ലഹങ്ക മുറുക്കുന്നത്. ദക്ഷിണേന്ത്യയിലെ പാവാട, ലംഗ എന്നിവ ലഹങ്കയുടെ വകഭേദങ്ങളാണ്.


</doc>
<doc id="326790" url="https://ml.wikipedia.org/wiki?curid=326790" title="ഓർബിറ്റൽ ഹൈബ്രഡൈസേഷൻ">
ഓർബിറ്റൽ ഹൈബ്രഡൈസേഷൻ

രസതന്ത്രത്തിൽ, ഹൈബ്രഡൈസേഷൻ എന്നത് വാലൻസ് ബോണ്ട് സിദ്ധാന്തത്തിലെ രാസബന്ധനങ്ങൾ രൂപീകരിക്കാനുള്ള ഇലക്ട്രോണുകളുടെ ജോഡിയാകലിന് അനുയോജ്യമായ ഹൈബ്രിഡ് ഓർബിറ്റലുകൾ (അറ്റോമിക ഓർബിറ്റലുകളേക്കാൾ വ്യത്യസ്തമായ ഊർജ്ജനിലകൾ, ആകൃതികൾ ..) ആറ്റോമിക ഓർബിറ്റലുകൾ കൂടിച്ചേർന്നാണ് ഉണ്ടാകുന്നത് എന്ന ആശയമാണ്. തന്മാത്രാജ്യാമിതിയെയേയും അറ്റോമിക ബന്ധനത്തിന്റെ സ്വഭാവങ്ങളേയും വിശദീകരിക്കാൻ ഹൈബ്രഡ് ഓർബിറ്റലുകൾ ഉപയോഗപ്രദമാണ്. എങ്കിലും ചിലപ്പോൾ വി. എസ്സ്. ഇ. പി. ആർ സിദ്ധാന്തത്തോടൊപ്പവും വാലവ്സ് ബോണ്ടിനോടൊപ്പവും പഠിപ്പിക്കാറുണ്ട്. എന്നാൽ VSEPR model ലുമായി ഹൈബ്രഡൈസേഷന് ബന്ധമില്ല.

വിവിധതരം ഹൈബ്രഡൈസേഷനുകൾ



</doc>
<doc id="326792" url="https://ml.wikipedia.org/wiki?curid=326792" title="ശരത്കാലം">
ശരത്കാലം

ശരത്ക്കാലം (Autumn) നാല് ഋതുക്കളിൽ ഒന്നാണ്. ഗ്രീഷ്മത്തിൽ നിന്നും തണുപ്പുകാലത്തേക്കുള്ള മാറ്റമാണ് ശരത്ക്കാലം. ഉത്തരാർദ്ധഗോളത്തിൽ സെപ്റ്റംബർ മാസവും ദക്ഷിണാർദ്ധഗോളത്തിൽ മാർച്ചിലും പകൽ നേരത്തെ അവസാനിക്കുവാൻ തുടങ്ങുമ്പോഴാണ് ശരത്കാലം ആരംഭിക്കുന്നത്. തണുപ്പ് കൂടുന്നു. മരങ്ങൾ ഇല കോഴിക്കുന്നതാണ് ശരത്ക്കാലത്തിന്റെ ഒരു പ്രധാന ലക്ഷണം.

ചില സംസ്കാരങ്ങൾ ശരത്കാലത്തെ തുല്യദിനരാത്രകാലം (equinox) ശരത്കാലത്തിന്റെ മധ്യഭാഗം ആയി കണക്കു കൂട്ടാറുണ്ട്. മറ്റു ചിലർ അതിനെ ശരത്കാലത്തിന്റെ തുടക്കമായും കണക്കു കൂട്ടുന്നു. കാലാവസ്ഥാനിരീക്ഷകർ സെപ്റ്റംബർ, ഒക്ടോബർ, നവംബർ മാസങ്ങളെയാണ് ശരത്കാലം ആയി കണക്കു കൂട്ടുന്നത്. 

വടക്കേ അമേരിക്കയിൽ സാധാരണയായി സെപ്തംബർ തുല്യദിനരാത്രകാലത്തോടെയാണ് ശരത്കാലം ആരംഭിക്കുന്നത്. അവസാനിക്കുന്നത് ഗ്രീഷ്മത്തിലെ തുല്യദിനരാത്രകാലത്തോടെയും. സെപ്റ്റംബർ മാസത്തിലെ ആദ്യത്തെ ശനിയാഴ്ച, അഥവാ ലേബർ ദിവസം ആണ് അവിടെ വേനലിന്റെ അവസാനവും ശരത്തിന്റെ ആരംഭവും. 

പശ്ചിമേഷ്യയിൽ ശരത്ത് തുടങ്ങുന്നത് ഓഗസ്റ്റ്‌ 8-നോടടുപ്പിച്ചും തീരുന്നത് നവംബർ 7-നോടടുപ്പിച്ചുമാണ്. അയർലണ്ടിൽ ഔദ്യോഗിക കാലാവസ്ഥാ നിരീക്ഷകരുടെ അഭിപ്രായത്തിൽ ശരത്കാലം സെപ്റ്റംബർ, ഒക്റ്റോബർ, നവംബർ മാസങ്ങൾ ആണ്. പക്ഷെ ഐറിഷ് കലണ്ടർ പ്രകാരം ശരത്കാലം ഓഗസ്റ്റ്‌ മുതൽ ഒക്ടോബർ വരെയാണ്. ഓസ്ട്രേലിയയിലും ന്യൂസിലണ്ടിലും ശരത്കാലം മാർച്ച്‌ ഒന്ന് മുതൽ മെയ്‌ 31 വരെ ആണ്. 

വിളവെടുപ്പ്
ചൂടിൽ നിന്നും തണുപ്പിലേക്കുള്ള മാറ്റത്തിന്റെ കാലത്താണ് വിളവെടുപ്പ് നടത്തുക. ശരത്കാലം വിളവെടുപ്പുമായി അഭേദ്യമായി ബന്ധപ്പെട്ടിരിക്കുന്നു. പാശ്ചാത്യസംസ്കാരത്തിൽ ശരത്കാലത്തിന്റെ പ്രതീകം സുന്ദരിയായ, ആരോഗ്യമുള്ള പഴങ്ങളാലും പച്ചക്കറികളാലും അലങ്കരിച്ച സ്ത്രീ ആണ്. പല സംസ്കാരങ്ങളിലും വളരെ പ്രധാനപ്പെട്ട ശരത്കാല ഉത്സവങ്ങൾ ഉണ്ട്. അമേരിക്കയിലെ 'താങ്ക്സ്ഗിവിംഗ്', യഹൂദന്മാരുടെ 'സുക്കോത്' തുടങ്ങിയവ ശരത്കാല ഉത്സവങ്ങൾ ആണ്. വടക്കേ അമേരിക്കൻ ഇന്ത്യൻ ഉത്സവങ്ങൾ പലതും ശരത്കാലവുമായി ബന്ധപ്പെട്ടതാണ്. 

വിഷാദം
ചൂടുള്ള വേനൽ പോയി, തണുപ്പുകാലം വരുന്നു എന്ന ഭാവത്തിൽ വിഷാദമാണ് ശരത്കാലവുമായി ചേർത്തു വയ്ക്കുന്നത്. ആകാശം ചാര നിറം ആകുമ്പോൾ മനുഷ്യരും ശാരീരികമായും മാനസികമായും ഉൾവലിയുന്നു. അനാരോഗ്യകരമായ ഋതു എന്ന് ഇത് അറിയപ്പെടുന്നു. 

പുതിയ അധ്യയനവർഷം തുടങ്ങുന്നത് ഈ ഋതുവിലാണ്.



</doc>
<doc id="326795" url="https://ml.wikipedia.org/wiki?curid=326795" title="വെളുത്തേരി കേശവൻ വൈദ്യർ">
വെളുത്തേരി കേശവൻ വൈദ്യർ

മലയാളകവിയും ആയുർവേദ വൈദ്യരുമായിരുന്നു വെളുത്തേരി കേശവൻ വൈദ്യർ. ഇദ്ദേഹം 1839ൽ തിരുവനന്തപുരത്തെ മണക്കാട്ട് ജനിച്ചു. തിരുവിതാംകൂർ രാജാവിന്റെ കൊട്ടാരം വൈദ്യനായി നിയമിതനാവുകയും കുവലയാനന്ദ തർജമയുടെ പേരിൽ രാജാവിന്റെ കൈയിൽനിന്നും വീരശൃംഖല നേടുകയും ചെയ്തിട്ടുണ്ട്. ഇദ്ദേഹം കേരളത്തിലെ പലഭാഗളിലുമുള്ള ആയുർവേദ പണ്ഡിതന്മാരുടെ ശിഷ്യത്വം സ്വീകരിച്ചിട്ടുണ്ട്. കൊല്ലവർഷം 1053-ൽ, ശ്രീനാരായണഗുരു സംസ്കൃതം പഠിക്കാനായി, കരുനാഗപ്പള്ളി താലൂക്കിൽ പുതുപ്പള്ളി കുമ്മംപള്ളിൽ രാമൻപിള്ള ആശാന്റെ അടുക്കലേക്കു പോയപ്പോൾ തിരുവനന്തപുരം പെരുനെല്ലി കൃഷ്ണൻവൈദ്യർ, വെളുത്തേരി കേശവൻ വൈദ്യർ തുടങ്ങിയവർ സഹാധ്യായികളായിരുന്നു എന്ന് കുമാരനാശാൻ സൂചിപ്പിച്ചിട്ടുണ്ട്.
1887ൽ സരസകവി മൂലൂർ എഴുതിയ 'കവിരാമായണം' എന്ന കൃതിയിൽ വെളുത്തേരിയെ പരാമർശിക്കുന്നുണ്ട്.(35-ാം ശ്ലോകം). 1896ൽ ഇദ്ദേഹം അന്തരിച്ചു.



</doc>
<doc id="326796" url="https://ml.wikipedia.org/wiki?curid=326796" title="പറമ്പൻ മിഥുന">
പറമ്പൻ മിഥുന

കേരളസംസ്ഥാനത്തെ ഏറ്റവും പ്രായം കുറഞ്ഞ പഞ്ചായത്ത് പ്രസിഡണ്ട്.


</doc>
<doc id="326797" url="https://ml.wikipedia.org/wiki?curid=326797" title="കുഞ്ഞിരാമൻ പാലാട്ട് കണ്ടേത്ത്">
കുഞ്ഞിരാമൻ പാലാട്ട് കണ്ടേത്ത്

ഇന്ത്യൻ ആർമിയിലെ ഒരു ലെഫ്റ്റനന്റ് ജനറൽ ആയിരുന്നു കുഞ്ഞിരാമൻ പാലാട്ട് കണ്ടേത്ത് (Kunhiraman Palat Candeth). (23 ഒക്ടോബർ 1916 – 19 മെയ് 2003). 1961 -ൽ മേജർ ജനറൽ ആയിരുന്ന ഇദ്ദേഹത്തിന്റെ നേതൃത്വത്തിലാണ് ഇന്ത്യ ഗോവയിൽ നിന്നും പോർച്ചുഗീസുകാരെ തുരത്തിയത്. അതിനുശേഷം കുറച്ചുനാൾ അദ്ദേഹം ഗോവയുടെ ലഫ്റ്റനന്റ് ഗവർണർ ആയിരുന്നു. പിന്നീട് അദ്ദേഹം 1965 -ലെ ഇന്ത്യാ-പാകിസ്താൻ യുദ്ധകാലത്ത് ഇന്ത്യൻ കരസേനാ ഉപമേധാവി ആവുകയും 1971 -ലെ ഇന്ത്യാ-പാകിസ്താൻ യുദ്ധത്തിൽ പശ്ചിമ മേഖലയെ നയിക്കുകയും ചെയ്തു.

പഴയ മദ്രാസ് പ്രസിഡൻസിയുടെ ഭാഗമായ ഒറ്റപ്പാലത്താണ് ജനനം. കോൺഗ്രസ് പ്രസിഡണ്ടായിരുന്ന സി. ശങ്കരൻ നായർ ഇദ്ദേഹത്തിന്റെ മുത്തച്ഛൻ ആയിരുന്നു. പ്രസിദ്ധ എഴുത്തുകാരനായിരുന്ന വേങ്ങയിൽ കുഞ്ഞിരാമൻ നായനാരുടെ കൊച്ചുമകനുമായിരുന്നു കുഞ്ഞിരാമൻ.

രണ്ടാം ലോകമഹായുദ്ധകാലത്ത് അദ്ദേഹത്തെ 1936 -ൽ പശ്ചിമേഷ്യയിൽ റോയൽ ആർട്ടിലറിയിൽ നിയോഗിച്ചിരുന്നു. ഇന്ത്യയുടെ സ്വാതന്ത്ര്യത്തിനു തൊട്ടു മുൻപ്
അ‌ഫ്‌ഗാഗാനിസ്ഥാനിലെ നാടോടിവർഗ്ഗക്കാരെ എതിരിടാൻ ഉത്തരപശ്ചിമമേഖലയിൽ നിയോഗിച്ചു. ഇവിടുന്ന് കിട്ടിയ അനുഭവം പിന്നീട് അദ്ദേഹത്തിന് നാഗാലാന്റിലെ വിഘടനവാദികളെ നേരിടുമ്പോൾ ഉപകാരപ്പെട്ടു. 1945 -ൽ ബലൂചിസ്ഥാനിലെ ക്വെറ്റയിലുള്ള സൈനിക കോളേജിൽ പങ്കെടുത്തിട്ടുണ്ട്.

ജമ്മു കാശ്മീരിൽ സ്വാതന്ത്ര്യാനന്തരം പാകിസ്താന്റെ പിന്തുണയോടെയുള്ള ഗോത്രവർഗ്ഗക്കാർ ആക്രമണം നടത്തി മൂന്നിലൊന്നോളം ഭാഗം കൈക്കലാക്കിയതിനുശേഷമാണ് കണ്ടേത്തിന്റെ നേതൃത്വത്തിലുള്ള ഒരു ആർട്ടിലറി റജിമെന്റടങ്ങുന്ന ഇന്ത്യൻ സേന അവരെ പിന്നോട്ടേക്ക് തിരിച്ചോടിച്ചത്. പിന്നീട് ഡൽഹിയിലെ കരസേനാ ആസ്ഥാനത്തെ ഡിറക്ടർ ജനറൽ ഓഫ് ആർട്ടിലറി ഉൾപ്പെടെ പല ഉയർന്ന സൈനികസ്ഥാനങ്ങളും കണ്ടേത്ത് കരസ്ഥമാക്കിയിട്ടുണ്ട്.

1947 -ൽ ബ്രിട്ടീഷ് ഭരണം അവസാനിച്ചശേഷം ഫ്രഞ്ചുകാർ 1954 - ലും ഇന്ത്യ വിട്ടെങ്കിലും പോർച്ചുഗീസുകാർ ഇന്ത്യ വിടാൻ വിസമ്മതിച്ചു. എത്രയൊക്കെ നയതന്ത്രപരമായ നീക്കങ്ങൾ നടത്തിയെങ്കിലും അവയൊക്കെ പരാജയപ്പെടുകയായിരുന്നു. ക്ഷമയറ്റ നെഹ്രു 1961 ഡിസംബർ 18 -ന് സൈനികനടപടിക്ക് അനുമതി നൽകി. കണ്ടേത്തിന്റെ നേതൃത്വത്തിലുള്ള 17 ഇൻഫൻണ്ട്രി കേവലം 36 മണിക്കൂറിനുള്ളിൽ ഗോവയിലെ പോർച്ചുഗീസ് ഭരണം അവസാനിപ്പിക്കുകയും ഗോവയിലെ ഭരണാധികാരിയായി നിയമിക്കപ്പെടുകയും ചെയ്തു. ആ സ്ഥാനത്ത് അദ്ദേഹം 1963 വരെ തുടരുകയും ചെയ്തു.

1963 -ൽ ഗോവയിലെ ഭരണസ്ഥാനം ഒഴിഞ്ഞ കണ്ടേത്തിനെ പുതുതായി രൂപീകരിച്ച മൗണ്ടൻ ഡിവിഷൻ 8- ന്റെ നേതാവാക്കി നാഗാലാണ്ടിലെ പ്രശ്നബാധിതപ്രദേശത്തേക്ക് അയച്ചു. അവിടെ അദ്ദേഹത്തിനു വലിയ വിജയമുണ്ടാക്കാൻ കഴിഞ്ഞില്ല, ഇന്നും തീരാതെ ആ പ്രശ്നം അവശേഷിക്കുന്നു.

ബംഗ്ലാദേശ് രൂപം കൊണ്ട 1971 -ലെ ഇന്ത്യാ-പാകിസ്താൻ യുദ്ധത്തിൽ ഏറെ പ്രാധാന്യമുള്ള പടിഞ്ഞാറൻ മേഖലയിലെ കാശ്മീർ, പഞ്ചാബ്, രാജസ്ഥാൻ യുദ്ധത്തിന്റെ മേൽനോട്ടം കണ്ടേത്തിനായിരുന്നു.

പരമവിശിഷ്ടസേവാമെഡലും പദ്മഭൂഷനും കണ്ടേത്തിനു ലഭിച്ചിട്ടുണ്ട്. അദ്ദേഹം 1990 -കളിൽ ബീജേപ്പിയിൽ ചേർന്നു. ജീവിതം മുഴുവനും അവിവാഹിതനായിക്കഴിഞ്ഞ ആളായിരുന്നു കുഞ്ഞിരാമൻ പാലാട്ട് കണ്ടേത്ത്.




</doc>
<doc id="326807" url="https://ml.wikipedia.org/wiki?curid=326807" title="പ്രതിഫലനം">
പ്രതിഫലനം

രണ്ട് മാധ്യമങ്ങളുടെ സംഗമസ്ഥാനത്തുവച്ച് തരംഗത്തിന്റെ ദിശയ്ക്കു മാറ്റം സംഭവിക്കുകയും വന്ന മാധ്യമത്തിലേക്ക് തന്നെ തിരികെപോകുകയും ചെയ്യുന്ന പ്രതിഭാസത്തെ പ്രതിപതനം അഥവാ പ്രതിഫലനം (ഇംഗ്ലീഷ്:Reflection) എന്നു പറയുന്നു. പൊതുവേ പ്രകാശം, ശബ്ദം, ജലതരംഗം എന്നിവയ്ക്കാണു പ്രതിപതനം നടക്കുന്നത്. പതനകോണിൽ തന്നെയാകും പ്രതിഫലനകോണിനും. അപവർത്തനാങ്കം കൂടിയ മാധ്യമത്തിൽ നിന്നും കുറഞ്ഞ മാധ്യമത്തിലേക്ക് ഒരു പ്രകാശ രശ്മി ഒരു പ്രത്യേക ക്രിട്ടിക്കൽ കോണിനേക്കാൾ കൂടിയ കോണിൽ പതിച്ചാൽ ആ രശ്മി പ്രതിഫലിപ്പിക്കപ്പെടും.


</doc>
<doc id="326816" url="https://ml.wikipedia.org/wiki?curid=326816" title="കൃത്രിമ ഉപഗ്രഹങ്ങൾ">
കൃത്രിമ ഉപഗ്രഹങ്ങൾ

സ്വാഭാവിക ഉപഗ്രഹങ്ങൾ ഗ്രഹങ്ങൾക്ക്‌ ചുറ്റും പ്രദക്ഷിണം ചെയുന്നതുപോലെ മനുഷ്യനിർമിതമായഉപഗ്രഹങ്ങൾ മുൻകൂട്ടി വിക്ഷേപിച്ച ഭ്രമണപഥത്തിൽ ഗ്രഹങ്ങളെവലയം ചെയുന്നു. ചന്ദ്രൻ ഭൂമിയുടെ സ്വാഭാവിക ഉപഗ്രഹവും ഇൻസാറ്റ്‌ ഇന്ത്യൻ നിർമ്മിതമായതും ഉപഗ്രഹവുമാണ്.ലോകത്തിലെ ആദ്യത്തെ കൃത്രിമഉപഗ്രഹം സ്പുട്നിക് -1 1957 ൽ സോവിയറ്റ്‌ യുണിയൻ വിക്ഷേപിച്ചു .

കൃത്രിമ ഉപഗ്രഹങ്ങൾ വിവിധ ആവശ്യങ്ങൾക്കായി ലോകത്താകമാനം ഉപയോഗിക്കപെടുന്നു .ഇതിൽ സൈനികാവശ്യത്തിനുള്ളതും സൈനികേതരാവശ്യത്തിനുമുള്ള ഭൂമിനിരിക്ഷനം ,ആശയവിനിമയം ,ഗതിനിർന്നയം കാലാവസ്ഥനിരീക്ഷന്നം ,ഗവേഷണം എന്നിവയ്ക്കും ഉപയോഗിക്കപെടുന്നു .സ്പേസ്സ്റ്റേഷനും മനുഷ്യനെ വഹിക്കുന്ന അനേകം പേടകങ്ങളും കൃത്രിമ ഉപഗ്രഹങ്ങളാണ്‌ .നാളിതുവരെ എതാണ്ട് 6600 കൃത്രിമ ഉപഗ്രഹങ്ങൾ വിക്ഷേപ്പിക്കപ്പെട്ടത്തിൽ 3600 എണ്ണത്തോളം ഇപ്പോളും സജീവമാണ് .കൃത്രിമ ഉപഗ്രഹങ്ങൾ കമ്പ്യൂട്ടറുകളാൽ നിയന്ത്രിക്കപ്പെട്ടതും ,ഊർജഉൽപാദനം ,താപനിയന്ത്രണം ,വിദൂരസംവേദനം ,ദിശാനിയന്ത്രണം തുടങ്ങിയ പ്രവർത്തനങ്ങൾ വിവിധ സബ്സിസ്റ്റങ്ങൽ അടങ്ങിയതാണ് .

ന്യുട്ടന്റെ 'കാനൻ ബാൾ' ആണ് ആദ്യത്തെ കൃത്രിമോപഗ്രഹ പഠന സാധ്യതെയെപറ്റിയുള്ള പ്രസിദ്ധിക്കരണം .1903 ൽ റഷ്യൻ സ്കൂൾഅദ്ധ്യപകനായ കോൺസ്റ്റാൻഡിൻ തിസിലോവ്സ്കി കൃത്രിമ ഉപഗ്രഹത്തെ പറ്റിയും അവ വിക്ഷേപിക്കുന്ന രീതിയെപറ്റിയും ,ഭ്രമണപഥത്തിനുവേണ്ട പ്രവേഗത്തെപറ്റിയും എക്സ്പ്ലോറിംഗ് സ്പയ്സ് ഉസിംഗ് ജെറ്റ് പ്രൊപൾഷൻ ഡിവൈസസ് എന്ന പ്രസിദ്ധിക്കരനത്തിൽ പ്രതിപാദിച്ചിട്ടുണ്ട് .1945 ൽ പ്രമുഖ നോവൽ ഗ്രന്ഥകർത്താവായ ആർത്തർ സി ക്ലാർക്ക് അദ്ദേഹത്തിന്റെ "വയർലസ് വേൾഡ് "ൽ വന്ന ലേഖനത്തിൽ ആശയവിനിമയത്തിന് മൂന്ന് കൃത്രിമോപഗ്രഹം ഉപയോഗിച്ച് ലോകംമുഴുവനും എത്താൻ പറ്റുമെന്ന് പറഞ്ഞിരുന്നു .1957 ഒക്ടോബർ മാസം 4-ആം തിയതി സോവിയറ്റ് യുനിയൻ സ്പൂട്ട്നിക് -1 കൃത്രിമ ഉപഗ്രഹം ആദ്യമായി വിക്ഷേപിച്ചു അമേരിക്ക 1958 ഫെബ്രുവരി മാസം 1-ആം തിയതി അവരുടെ എക്സ്പ്ലൊറെർ-1 എന്ന ഉപഗ്രഹം വിജയകരമായി ബഹിരകഷത്ത് വിക്ഷേപിച്ചു .തുടർന്ന് 50 ഓളം രാജ്യങ്ങൾ അവരവരുടെ കൃത്രിമ ഉപഗ്രഹങ്ങൾ വിക്ഷേപിച്ചു .ഇതിൽ പത്തോളം രാജ്യങ്ങൾക്ക് അവരുടെതായ ഉപഗ്രഹങ്ങൾ വിക്ഷേപിക്കാനുള്ളശേഷി ഉള്ളവരാണ് .ഇന്ത്യ സ്വന്തമായി നിർമിച്ച രോഹിണി ഡി -1 എന്ന ഉപഗ്രഹം SLV -3 റോക്കറ്റ് ഉപയോഗിച്ച 1980 ജൂലൈ മാസം 18-1 തിയതി വിക്ഷേപിച്ചു .

ആദ്യത്തെ കൃത്രിമ ഉപഗ്രഹം ഭൂമിയെ വലം വയ്ക്കുന്ന വൃത്താകാരമായ ഭ്രമണപഥത്തിൽ ആണ് വിക്ഷേപിച്ചത് .ഭ്രമണപഥത്തിന്റെ ഉയരം ,ചരിവ് ,കേന്ദ്രച്യുതി ഇവയുടെ മാറ്റം അനുസരിച്ച് പലതരത്തിലുള്ള ഭ്രമണപഥമാക്കിമാട്ടവുന്നതാണ് .

കേന്ദ്രബിന്ദുവിനനുസരിച്ചുള്ള ഭ്രമണപഥങ്ങൾ 




ഉപഗ്രഹത്തിന്റെ വിവിധ പ്രവർത്തനങ്ങൾക്ക് അനേകം ആന്തരിക ഘടങ്ങള്ളൊണ്ട് .പ്രധാനമായും ഇവയെ രണ്ടായി തിരിക്കാം .ഹൗസ്കീപിംഗ് ബസ്‌ അഥവാ സ്പൈസ്ക്രാഫ്റ്റ് ബസ്‌ ഉപഗ്രഹത്തെ അതിന്റെ പ്രവർത്തനത്തിന് 
സഹായിക്കുന്നു .പേലോഡ് ബസ്‌ സറ്റെലിറ്റൈന്റെ ഉപയോഗതിനാവശ്യമായ സിസ്റെങ്ങൾ ഉൾകൊള്ളുന്നതാണ് 

താഴെ പറയുന്ന സബ്സിസ്റ്റങ്ങൽ ഉൾപെട്ടതാണ് ഈ ഭാഗം 







മിക്ക ഉപഗ്രഹങ്ങളും പത്തുകൊല്ലവും അതിനപുറവും പ്രവർത്തിക്കണം .ആയതുകൊണ്ട് എല്ലാ സംവിധാനങ്ങളും അത്രയും നാൾ പ്രവർത്തികാൻവേണ്ടി പ്രത്യേകം രൂപകല്പന ചെയ്തിട്ടുള്ളതാണ്‌ .


</doc>
<doc id="326818" url="https://ml.wikipedia.org/wiki?curid=326818" title="സൈലന്റ് നൈറ്റ്">
സൈലന്റ് നൈറ്റ്

1818-ൽ ഫ്രാൻസ് ഗ്രബർ രചിക്കുകയും ഇംഗ്ലീഷിലേക്ക് ജോൺ യങ് വിവർത്തനം ചെയ്യുകയും ചെയ്ത ക്രിസ്തുമസ് ഗാനമാണ് സൈലന്റ് നൈറ്റ് (Silent Night, ജർമ്മനിൽ "Stille Nacht, heilige Nacht"). 2011-ൽ യുനെസ്‌കോ ഈ ഗാനത്തെ ഒരു "സാംസ്കാരിക നിധി" (intangible cultural heritage) ആയി പ്രഖ്യാപിച്ചു.

1818-ൽ ഓസ്ട്രിയൻ സാമ്രാജ്യത്തിലെ ഒബെൻഡോർഫ് എന്ന ഗ്രാമത്തിലെ വി. നിക്കോളാസ് പള്ളിയിലാണ് ആദ്യമായി അവതരിപ്പിച്ചത്. അവിടുത്തെ വികാരിയായ ഫാ. ജോസഫ് മോർ 1816-ൽ ഈ ഗാനത്തിനുള്ളാ വരികൾ എഴുതിയിരുന്നു. അടുത്തുള്ള ആൺസ്ഡോർഫ് ഗ്രാമത്തിലെ അദ്ധ്യാപകനും ഓർഗ്ഗൻ വായനക്കാരനുമായ ഫ്രാൻസ് ഗ്രബർ ഈ വരികൾ ഈണത്തിനിട്ടു.

1859-ൽ ജോൺ യങ് ചെയ്ത വിവർത്തനമാണ് ഇന്ന് കൂടുതലായും ഉപയോഗിക്കുന്നത്. നൂറ്റി നാൽപ്പതോളം ഭാഷകളിലേക്ക് വിവർത്തനം ചെയ്യപ്പെട്ടിട്ടുണ്ട്.

ഒന്നാം ലോകമഹായുദ്ധകാലത്ത് 1914 ഡിസംബർ 25-ന് ബ്രിട്ടിഷ്, ജർമ്മൻ സേനകൾ വെടിനിർത്തൽ ആചരിക്കുകയും "സൈലന്റ് നൈറ്റ്" ആലപിക്കുകയും ചെയ്തു.



</doc>
<doc id="326820" url="https://ml.wikipedia.org/wiki?curid=326820" title="പത്തി പുൽചിന്നൻ">
പത്തി പുൽചിന്നൻ

കേരളത്തിലും ഗോവയിലും മാത്രം കാണപ്പെടുന്നതിൽ നിലത്തൻ കുടുംബത്തിൽ ഉള്ള ഏറ്റവും ചെറിയ ഇനത്തിലുള്ള സൂചിത്തുമ്പിയാണ് പത്തി പുൽചിന്നൻ - Kerala dartlet . നാട്ടിൻ പുറങ്ങളിലെ പുൽമേടുകളിലും, ചതുപ്പ് നിലങ്ങളിലും സാധാരണയായി കണ്ടുവരുന്നു. സമതലപ്രദേശങ്ങളിലാണ് ഇവയെ കൂടുതലായി കാണപ്പെടുന്നത്. പുൽക്കൂട്ടങ്ങൾക്കിടയിൽ ഇവയുടെ ചെറു കൂട്ടങ്ങളെ കാണുവാൻ സാധിക്കും.

ഉദരത്തിന്റെ രണ്ടാം ഖണ്ഡത്തിലുള്ള മൂർഖൻ പാമ്പിന്റെ പത്തി പോലുള്ള അടയാളം ഇവയെ തിരിച്ചറിയുവാൻ സഹായകരമാണ്. ആൺതുമ്പികളുടെ ഇളം പച്ച നിറമുള്ള കണ്ണുകൾക്ക് മുകളിൽ കറുത്ത തൊപ്പിയുണ്ട്. കറുത്ത നിറമുള്ള ഉരസ്സിൽ ഇളം പച്ച വരകളുണ്ട്. ചുവപ്പ് കലർന്ന ഓറഞ്ച് നിറമുള്ള ഉദരത്തിന്റെ മുകളിൽ കറുത്ത കലകളുണ്ട്. കാലുകൾക്ക് നീലകലർന്ന വെള്ള നിറവും അതിൽ കറുത്ത വരകളും കാണാം.



</doc>
<doc id="326840" url="https://ml.wikipedia.org/wiki?curid=326840" title="ദുപ്പട്ട">
ദുപ്പട്ട

സ്ത്രീകൾ ഉപയോഗിക്കുന്ന നീണ്ട വസ്ത്രമാണ് ദുപ്പട്ട. ഇത് തല മറയ്ക്കാനും, ചൂടിൽ നിന്നും തണുപ്പിൽ നിന്നും മുഖം സംരക്ഷിക്കാനും ഉപയോഗിക്കുന്നു. സല്വാർ, ലഹങ്ക, കുർത്ത, ഗാഗ്ര എന്നിവയോടുകൂടിയും ദുപ്പട്ട ഉപയോഗിക്കുന്നു. ഇന്ത്യയിലും മറ്റ് തെക്കേ ഏഷ്യൻ രാജ്യങ്ങളിലും ദുപ്പട്ട ഉപയോഗിക്കുന്നത് കുലീനതയുടെ ലക്ഷണമായി കണക്കാക്കുന്നു.


</doc>
<doc id="326842" url="https://ml.wikipedia.org/wiki?curid=326842" title="കേരളത്തിലെ പൊതുവിദ്യാഭ്യാസം">
കേരളത്തിലെ പൊതുവിദ്യാഭ്യാസം

വിദ്യാഭ്യാസ പുരോഗതിയെ വളരയധികം സഹായിച്ചവയാണ് കേരളത്തിലെ വിദ്യാഭ്യാസസ്ഥാപനങ്ങൾ . കാലോചിതമായ മാറ്റങ്ങൾ ഇവയുടെ ഘടനയിലും രീതിയിലും വന്നിടുണ്ട് . ഗവണ്മെന്റ്, എയ്ഡെഡ് സ്ഥാപനങ്ങളിൽ ഫീസ്‌ ഈടാകുന്നില്ല . ഇന്നത്തെ ഘടനയനുസരിച് പ്രീ പ്രൈമറിയ്ക് ശേഷം ഒന്നു മുതൽ നാലു വരെ ലോവർ പ്രൈമറി , നാലു മുതൽ 7 വരെ അപ്പർ പ്രൈമറി , 8 മുതൽ 10 വരെ ഹൈ സ്കൂൾ , +1,+2 ഹയർ സെക്കന്ററി എന്ന രീതിയാണ് ഉള്ളത് .1 മുതൽ 8 വരെ സൗജ്യന ഭക്ഷണം , വസ്ത്രം , പാഠപുസ്തകം എന്നിവ നൽകുന്നു .

1933 ലെ സ്റ്റാഥാം കമ്മിറ്റി റിപ്പോർട്ടിന്റെ ഫലമായി കേരളത്തിലെ വിദ്യാഭ്യാസ രീതിയിൽ വിപുലമായ മാറ്റം വരുത്തി. ക്ലാസുകളുടെ പേരുകൾ മാറ്റി . പഠന മാധ്യമത്തിൽ മാറ്റം വരുത്തി,സിലബസ് നവീകരിച്ചു .ഇംഗ്ലീഷ് സ്കൂളിനൊപ്പും വെർണാകുലർ സ്കൂളുകളും പ്രവർത്തനം ആരംഭിച്ചു.
പ്രൈമറി വിദ്യാഭ്യാസം സൗജന്യവും നിർബന്ധിതവും സാർവത്രികവുമാക്കികൊണ്ട് തിരുവിതാംകൂർ സർക്കാർ 1944-45 ൽ ഉത്തരവിറക്കി . 1945 ൽ ഇംഗ്ലീഷ് സ്കൂളുകളിൽ പഠനമാധ്യമം മാതൃഭാഷയാക്കി . 1949 ൽ തിരുവിതാംകൂർ - കൊച്ചി സംയോജനത്തോടെ ഏകീകൃത പഠനസമ്പ്രദായം നിലവിൽ വന്നു . ഏകീകൃത പഠനസമ്പ്രദായത്തിന്റെ കീഴിൽ ഇ .എസ് .എൽ.സി പരീക്ഷഎസ്.എസ്.എൽ.സി പരീക്ഷയയി പുനർനാമകരണം ചെയ്തു. ആദ്യത്തെ എസ് .എസ് .ൽ .സി പരീക്ഷ 1952 മാർച്ചിൽ നടത്തി . ഹൈ സ്കൂളിൽ ഹിന്ദി ഒരു പഠന ഭാഷയായി സ്വീകരിച്ചു . 1953 -54 വിദ്യാഭ്യാസ വർഷം ഹിന്ദി എല്ലാ മിഡിൽ സ്കൂളിലും ഹൈസ്കൂളിലും നിർബന്ധിത വിഷയമാക്കി . ലോവേർ സെക്കന്ററി തലം വരെയുള്ള വിദ്യാഭ്യാസം സർകാർ സ്കൂളുകളിലും എയ്ഡഡ്‌ സ്കൂളുകളിലും 1954-55 വർഷം മുതൽ സ്വജന്യമാകി.
സംസ്ഥാനം നിലവിൽ വന്നതോടെ മലബാർ മേഖലയിലും പുതിയ വിദ്യാഭ്യാസ സമ്പ്രദായം നിലവിൽവന്നു .5 വയസ് കഴിഞ്ഞാരംഭിക്കുന്ന സ്കൂൾ പഠനത്തിന്റെ കാലാവധി 12 വർഷമാക്കി . സ്കൂൾ വിദ്യാഭ്യാസത്തെ പ്രൈമറി സ്കൂൾ എന്നും സെക്കന്ററി സ്കൂൾ എന്നും രണ്ടായി തിരിച്ചു . സ്കൂളിലെ ക്ലാസ്സുകളുടെ പേര് സ്റ്റാൻഡേർഡുകൾ എന്നാക്കി . 1 മുതൽ 8 വരയുള്ള സ്റ്റാൻഡേർഡുകളാണ് പ്രൈമറി തലത്തിൽ ഉൾപെടുത്തിയത് . ആദ്യത്തെ 5 സ്റ്റാൻഡേർഡുകൾ ലോവർ പ്രൈമറിഉം അടുത്ത 3 സ്റ്റാൻഡേർഡുകൾ അപ്പർ പ്രൈമറിഉം ആയി തരം തിരിച്ചു .1958 ൽ ഹൈ സ്കൂൾ കോഴ് സ് പതുവർഷമായും ഹയർ സെക്കന്ററി കോഴ് സ് 12 വർഷമായും ഭേദഗതി ചെയ്തു .
ഇതനുസരിച്ച് 1957 സെപ്റ്റംബരിൽ കേരള എഡുക്കേഷൻ റുൽസ് ( കെ.ഇ .ആർ ) പാസാക്കി .ഒന്നാം സ്റ്റാൻഡേർഡിലേകുളള പ്രവേശനത്തിന്റെ പ്രായം 5.5 വയസായി ക്ലിപ്തപെടുത്തി.1958 -59 മുതൽ ഇംഗ്ലീഷ് അധ്യയനം 5-ആം സ്റ്റാൻഡേർഡ്‌ മുതലും ഹിന്ദി അധ്യയനം ആറാം സ്റ്റാൻഡേർഡിലും ആരംഭിച്ചു.1960-'61 വർഷത്തിൽ ഇംഗ്ലീഷ് അധ്യയനം 3ആം സ്റ്റാൻഡേർഡ് മുതൽ ആരംഭിച്ചു.1962ൽ പഠനപധതിയിൽ മാറ്റം വരുത്തി. ഐചികവിഷയം ഒന്ന് മതിയെന്ന് തീരുമാനിച്ചു.1964ൽ ഹയർ സെക്കണ്ടറി സ്കൂളുകളിലും ഐചികവിഷയങ്ങൾ റദ്ദാക്കി. അടുത്ത കാലം വരെ 10 വർഷ സ്കൂൾ വിദ്യാഭ്യാസമാണ്‌ കേരളത്തിൽ തുടർന്നിരുന്നത്.1998-2000ത്തോടെ ഹൈസ്ക്കൂളുകളോട് ചേർന്ന് +2 സംവിധാനം നിലവിൽ വന്നു.
വർഷത്തിലൊരിക്കൽ നടത്തിവരുന്നതാണ് " സെക്കണ്ടറി സ്കൂൾ ലീവിംഗ് സർടിഫിക്കറ്റ്"(എസ്‌.എസ്‌.എൽ.സി) പരീക്ഷ. പത്താംക്ലാസ്സിലെ അധ്യയനത്തിന് ശേഷം മാർച്ചിൽ പരീക്ഷ നടത്തും. 1999 മുതൽ സെപ്തംബർ പരീക്ഷ നിർത്തലാക്കി.
പത്താം ക്ലാസ്സിൽ 85 ശതമാനം ഹാജർ ഉണ്ടായിരിക്കണം.സർക്കാർ പരീക്ഷ കമ്മീഷണർ കൂടിയായ സംസ്ഥാന വിദ്യാഭ്യാസ ഡയറക്ടറാണ് പരീക്ഷയുടെ നടത്തിപ്പുകാരൻ.
2005 മാർച്ച് മുതലുള്ള എസ്‌.എസ്‌.എൽ.സി പരീക്ഷയിലാണ് ഗ്രേഡിംഗ് സമ്പ്രദായത്തിലുള്ള മൂല്യനിർണ്ണയം പ്രാബല്യത്തിൽ വന്നത്.90%ത്തിനു മുകളിൽ എ+ 80-
89% എ 70-79% ബി+,60-69% ബി അങ്ങനെ നീളുന്നു ഗ്രേഡിംഗ് സമ്പ്രദായത്തിലെ ഗ്രേഡുകൾ.ഡി ഗ്രേഡ് എങ്കിലും ലഭിക്കുന്നവർ ഉപരിപഡനത്തിനു യോഗ്യരാണ്‌.ഡി ഗ്രേഡിന് താഴെ ലഭിക്കുന്നവർക്ക് ആ വർഷം തന്നെ സേ പരീക്ഷ എഴുതാം.ഏതെങ്കിലും 3 വിഷയങ്ങൾക്ക്‌ ഡി+ ഗ്രേഡിനു താഴെ ലഭിച്ചവർക്കും സേ പരീക്ഷ എഴുതാം.
കേരളത്തിൽ വിദ്യാലയങ്ങൾ പ്രധാനമായും സർക്കാർ, എയ്ഡഡ്, അൺ-എയ്ഡെഡ് എന്നിങ്ങനെയാണ് തരം തിരിച്ചിരിക്കുന്നത്. സർക്കാർ സ്കൂളുകളും എയ്ഡഡ് സ്കൂളുകളും പൊതു വിദ്യാലയങ്ങളായി കണക്കാക്കപ്പെടുന്നു. 2012-'13ലെ കണക്കനുസരിച്ച് കേരളത്തിൽ 12627 സ്കൂളുകളാണ് ഉള്ളത്. ഇതിൽ 11771 പൊതു വിദ്യാലയങ്ങളുണ്ട്‌, ഇതിൽ 4619 സർക്കാർ സ്കൂളുകളും 7152 എയ്ഡെഡ് സ്കൂളുകളും ഉണ്ട്. 2010-'11 ൽ കേരളത്തിൽ 12644 സ്കൂളുകൾ ഉണ്ടായിരുന്നു. 



കേരളത്തിൽ പ്രധാനമായും 3 സിലബസ്സുകളാണ് ഉള്ളത്. കേരള സംസ്ഥാന സിലബസ്സും ,സി.ബി.എസ്‌.ഇ(Central Board of Secondary Education),ഐ.സി.എസ്‌.ഇ(Indian Certificate of Secondary Education) എന്നിവ. 2006-'07ലെ കണക്കനുസരിച്ച് കേരളത്തിൽ 587 സി.ബി.എസ്‌.ഇയും 78ഐ.സി.എസ്‌.ഇ സ്കൂളുകളും ഉണ്ട്.26 കേന്ദ്രീയ വിദ്യാലയങ്ങളും ഉണ്ട്.
കേന്ദ്രീയ വിദ്യാലയങ്ങൾ കേന്ദ്ര ഗവണ്മെന്റിന്റെ നേരിട്ടുള്ള നിയന്ത്രണത്തിലാണ്. രാജ്യത്താകമാനം 18440 സ്കൂളുകൾ ആണ് സി.ബി.എസ്‌.ഇ യിൽ അഫിലിയേറ്റു ചെയ്യപ്പെട്ടിരിക്കുന്നത്. സി.ബി.എസ്‌.ഇ,യിൽ 1315 വിദ്യാലയങ്ങൾ കേരളത്തിൽ ഉണ്ട്. 

എല്ലാവർക്കും വിദ്യാഭ്യാസം എന്ന ലക്ഷ്യവുമായി 2000-'01 അധ്യയന വർഷത്തിൽ കേന്ദ്ര സർക്കാർ ആവിഷ്ക്കരിച്ച ഒരു പദ്ധതിയാണ് സർവ ശിക്ഷാ അഭിയാൻ. "എല്ലാവർക്കും പഠിക്കാം, എല്ലാവർക്കും വളരാം" എന്നതാണ് മുദ്രാവാക്യം. പ്രാഥമിക വിദ്യാഭ്യാസത്തെ സാർവത്രികമാക്കുകയും ആഗോള നിലവാരത്തിലെത്തിക്കുകയും സാമൂഹ്യനീതി, ലിംഗസമത്വം എന്നിവയ്ക്കനുസൃതമായി പ്രാഥമികവിദ്യാഭ്യാസത്തെ മാറ്റുകയും ഇതിന്റെ ലക്ഷ്യങ്ങളാണ്. പ്രാഥമിക വിദ്യാഭ്യാസത്തെ 2010 ആകുമ്പോഴേക്കും 6 മുതൽ 14 വയസ്സുവരെയുള്ള എല്ലാ കുട്ടികൾക്കും സൗജന്യ പ്രാഥമിക വിദ്യാഭ്യാസം എന്നതായിരുന്നു ലക്ഷ്യം. സ്കൂളുകളിൽ അടിസ്ഥാന സൗകര്യ വികസനം, സൗജന്യ പുസ്തക വിതരണം, കുട്ടികൾക്ക് സ്കൂൾ പ്രവേശനത്തിന് പ്രോത്സാഹനം, അധ്യാപക പരിശീലനം എന്നിവയാണ് സർവ ശിക്ഷാ അഭിയാൻ പദ്ധതിയിലൂടെ നടത്തി വരുന്ന പ്രവർത്തനങ്ങൾ. പതിനൊന്നാം പഞ്ചവത്സരപദ്ധതിക്കാലം മുതൽ 63:35 എന്ന അനുപാതത്തിലാണ് കേന്ദ്ര-സംസ്ഥാന സർക്കാരുകൾ പദ്ധതിക്ക് ഫണ്ട് അനുവദിക്കുന്നത്. ഇപ്പോഴത്തെ ഡയറക്റ്റർ: ഡോ. കിട്ടിക്കൃഷ്ണൻ. എ. പി. ആകുന്നു. 
സെക്കന്ററി വിദ്യാഭ്യാസത്തെ മികവുറ്റതാക്കാനുള്ള പദ്ധതിയാണ്, രാഷ്ട്രീയ മാദ്ധ്യമിക് ശിക്ഷാ അഭിയാൻ എന്ന ആർ എം എസ് എ. 14-18 വരെയുള്ള എല്ലാ വ്യക്തികൾക്കും മികവുറ്റ സാർവ്വത്രികവും ചെലവുകുറഞ്ഞതുമായ വിദ്യാഭ്യാസം ലഭ്യമാക്കാൻ ഈ പദ്ധതി ലക്ഷ്യം വെക്കുന്നു. 
ആർ എം എസ് എയുടെ ലക്ഷ്യങ്ങൾ:

പ്രീ-ഡിഗ്രി കോളേജുകളിൽ നിന്നും വേർപെടുത്തുകയും പകരം സ്കൂളുകളിൽ ഹയർ സെക്കണ്ടറി സമ്പ്രദായം നിലവിൽ വരുകയും ചെയ്തു.1990-'91 കാലഘട്ടത്തിലാണ് ഇതിനായുള്ള ആദ്യശ്രമങ്ങൾ നടന്നത്.പ്രധാനമായും ശാസ്ത്രം,ഹ്യുമാനിറ്റീസ്,കൊമേഴ്സ് എന്നീ 3 വിഭാഗങ്ങളിലായാണ് ഹയർ സെക്കണ്ടറി കോമ്പിനേഷനുകൾ നിലവിലുള്ളത്.30-ലധികം കോമ്പിനേഷനുകൾ വിദ്യാർത്ഥികൾക്ക് ലഭ്യമാണ്.ഇംഗ്ലീഷ് ഭാഷ എല്ലാ കോമ്പിനേഷനുകളിലും നിർബന്ധ വിഷയമാണ്.ഒരു ഐചികവിഷയവും ലഭ്യമാണ്.

തൊഴിലധിഷ്ടിത വിദ്യാഭ്യാസത്തിലൂടെ നാട്ടിലെ തൊഴിലില്ലായ്മ പരിഹരിക്കുക എന്ന ലക്ഷ്യത്തോടെയാണ് വൊക്കേഷണൽ ഹയർ സെക്കണ്ടറി വിദ്യാഭ്യാസം കേരളത്തിൽ ആരംഭിച്ചത്.1983-'84 കാലയളവിൽ സംസ്ഥാനത്തെ 19 സർക്കാർ സ്കൂളുകളിൽ വൊക്കേഷണൽ ഹയർ സെക്കണ്ടറി ആരംഭിച്ചു.
കാലത്തിനനുസൃതമായി മാറാനായി പൊതുവിദ്യാഭ്യാസമേഘളയിൽ അദ്ധ്യാപകർക്ക് നിരന്തരം പരിശീലനം നൽകിവരുന്നുണ്ട്. ഈ പ്രക്രിയ മറ്റു വിദ്യാഭ്യാസ രീതികളിൽ ഇല്ലാത്തതാണ്. 
ഒരു വിദ്യാഭ്യാസ ഉപജില്ലയിൽ മുഴുവൻ അദ്ധ്യാപകർക്കും ഒരേ ദിവസം അവരവരുടെ വിഷയം അനുസരിച്ച് പരിശീലനം നൽകി വരുന്നു. അതിനായി സർക്കാർ ഒരു ദിനം ഓരോ മാസമോ കൃത്യമായ ഐറ്റവേളകളിലോ കണ്ടെത്തുന്നു. ആ ദിനം കുട്ടികളുടെ അദ്ധ്യയനം യാതൊരു കാരണവശാലും കുട്ടികളുടെ അദ്ധ്യയനം തടസ്സം വരാത്ത ശനിയാഴ്ച പോലുള്ള ദിവസം ആണു നിശ്ചയിക്കുക. ക്ലാസ്സുകൾ ആവശ്യമായ പരിശീലനം ലഭിച്ച റിസോഴ്സ് വ്യക്തികളാണ് കൈകാര്യം ചെയ്യുക. ഇതിനായി സമർത്ഥരായ അദ്ധ്യാപകരെയാണു നിയമിക്കുക. ഈ പരിശീലനം സംസ്ഥാനതലത്തിൽത്തന്നെ നൽകുന്നു. അവിടെ പരിശീലനം നേടിയ മാസ്റ്റർ ട്രൈനർമാർ ജില്ലാതലപരിശീലനം നൽകുന്നു. ജില്ലയിൽനിന്നും ഉപ്ജില്ലാ റിസോഴ്സ് പെഴ്സണുകളുടെ പരിശീലനം നൽകി അവരെ സജ്ജരാക്കി ക്ലസ്റ്റർ പരിശീഊലനം വിജയപ്രദമായി പൂർത്തിയാക്കുന്നു.

സർവ ശിക്ഷാ അഭിയാൻറെയും മറ്റു വിദ്യാഭ്യാസ പുരോഗമന പ്രവർത്തനങ്ങളുടെയും ഫലമായി കേരളത്തിലെ സ്കൂൾ പ്രവേശന നിരക്കി; വർധനവുണ്ടായിട്ടുണ്ട്.സംസ്ഥാനത്ത് 2013-'14 അധ്യയന വർഷത്തിൽ പ്രവേശനം നേടിയവരിൽ 49.44% പേർ പെൺകുട്ടികളാണ്.തിരുവനന്തപുരം,പത്തനംതിട്ട ജില്ലകളിൽ ആൺകുട്ടികളെക്കാൾ കൂടുതൽ പെൺകുട്ടികളാണ് പ്രവേശനം നേടിയത്.
ഇതേ അധ്യയന വർഷത്തിൽ പ്രവേശനം നേടിയവരിൽ 11.28% പേർ പട്ടികജാതി വിഭാഗത്തിൽപ്പെട്ടവരും, 1.98%പേർ പട്ടികവർഗ്ഗത്തിൽപ്പെട്ടവരും ആണ്.
സ്കൂൾ പ്രവേശനത്തിനായി പ്രത്യേക ഫീസ് ഇല്ല. മുമ്പ് ട്യൂഷൻ ഫീസ് ഏർപ്പെടുത്തിയിരുന്നു. എന്നാൽ അത് നിർത്തലാക്കിയിരിക്കുകയാണ്. സ്കൂൾ പ്രവേശനത്തിനു യാതൊരുവിധ വിവേചനങ്ങളും നിലനിൽക്കുന്നില്ല. 
ഇന്ത്യയിലെ തന്നെ ഏറ്റവും മെച്ചപ്പെട്ട പഠനസൗകര്യങ്ങളാണ് കേരളത്തിലെ പൊതുവിദ്യാലയങ്ങൾ നൽകുന്നത്. റ്റൽസിട്ട ക്ലാസുമുറികൾ, കുട്ടികൾക്ക് പ്രത്യേകം ഇരിപ്പിടം, ശാസ്ത്രത്തിനും മറ്റു വിഷയങ്ങൾക്കും പ്രത്യേകം മുറികൾ, കമ്പ്യുട്ടർ പഠനത്തിനായി ലാപ് ടോപ്പുകൾ, മറ്റ് അനുബന്ധ ഉപകരണങ്ങൾ, അദ്ധ്യാപകർക്ക് ഐ സിടിയിൽ പ്രത്യേക പരിശീലനം നൽകിയിരിക്കുന്നു. ഒന്നാം ക്ലാസുമുതൽ തന്നെ ഐ സി ടി പുസ്തകങ്ങൾ ഉണ്ട്. കായിക- കലാവിദ്യാഭ്യാസത്തിനു പ്രത്യേക പാഠപുസ്തകങ്ങളും നിലവിലുണ്ട്. ഇന്ററാക്ടീവ് ക്ലാസുമുറികൾ എല്ലാ സ്കൂളുകളിലും തുടങ്ങുവാൻ സർക്കാർ നടപടി എടുത്തുവരികയാണ്. പ്രീ പ്രൈമറി മുതൽ എട്ടാം ക്ലാസുവരെ എല്ലാ പൊതുവിദ്യാലയത്തിലും കുട്ടികൾക്ക് ഉച്ചഭക്ഷണം സൗജന്യമായി നൽകുന്നുണ്ട്. യൂണിഫോമും സൗജന്യമായി നൽകുന്നുണ്ട്. പഠനപിന്നാക്കം നിൽക്കുന്ന വിദ്യാർത്ഥികൾക്ക് സഹായകമായി അനേകം പരിപാടികൾ നടന്നുവരുന്നുണ്ട്. ഭിന്നശേഷിക്കാർക്കും മെച്ചപ്പെടാനുള്ള പ്രത്യേക പരിശീലനം നൽകുന്നു. ആയതിനു പ്രത്യേകം അദ്ധ്യാപികമാരെ നിയമിച്ചിട്ടുണ്ട്. 
പ്രീ പ്രൈമറി മുതൽ പ്ലസ് റ്റു വരെയുള്ള കുട്ടികൾക്ക് സർക്കാർ പാഠപുസ്തകം അച്ചടിച്ചു നൽകിവരുന്നുണ്ട്. എന്നാൽ, എട്ടാം ക്ലാസുവരെയുള്ള കുട്ടികൾക്ക് പാഠപുസ്തകങ്ങൾ സൗജന്യമാണ്. മറ്റുള്ളവർ ചെറിയ വില നൽകേണ്ടി വരും. സിലബസ്സ് സർക്കാർ നിശ്ചയിക്കുന്നു. പാഠപുസ്തകങ്ങൾ തയ്യാറക്കുന്നത് വിദഗ്ധരായ അദ്ധ്യാപകരുടെ നേതൃത്വത്തിൽ എസ് സി ആർ ടി യുടെ നിർദ്ദേശപ്രകാരമാണ്. പാഠപുസ്തകത്തിനു പുറമേ, അദ്ധ്യാപകസഹായികളും സർക്കാർ തയാറാക്കി അദ്ധ്യാപകർക്കു നൽകിവരുന്നു. 

പാഠപുസ്തകങ്ങൾ ഓരോ അഞ്ചുവർഷം കഴിയുമ്പോൾ പരിഷ്കരിച്ചുവരുന്നുണ്ട്. ആധുനിക സാങ്കേതികവിദ്യയുപയോഗിച്ചാണ് പാഠപുസ്തകങ്ങൾ അച്ചടിക്കുക. പാഠപുസ്തകങ്ങളുടെ ഭാരം കുട്റ്റികൾക്ക് ആയാസമുണ്ടാക്കുന്നതിനാൽ അവ രണ്ടും മൂന്നും ഭാഗങ്ങളായി അച്ചടിച്ചു നൽകിവരുന്നുണ്ട്. 
പ്രീ പ്രൈമറി ക്ലാസുതൊട്ട് പാഠപുസ്തകങ്ങൾ നിലവിലുണ്ട്. 

രണ്ടു തരം മൂല്യ നിർണ്ണയരീതികൾ നിലവിലുണ്ട്.
മൂന്ന് ടേമിലായി ടേം മൂല്യനിർണ്ണയം നടത്തുന്നു. 

ഭൌതിക സാഹചര്യങ്ങളുടെ അഭാവം വിദ്യാർഥികളെ എയ്ഡെഡ് മേഖലയിലെ സ്കൂളുകളിൽ നിന്ന് അകറ്റുന്നു.പൊട്ടിപ്പൊളിഞ്ഞ കെട്ടിടങ്ങൾ, വേണ്ടത്ര ശൌചാലയങ്ങളുടെ അഭാവം,ഉപകരണങ്ങളുടെ കുറവ് എന്നിവ എയ്ഡഡ് സ്ക്കൂളുകളിലെ വിദ്യാഭ്യാസത്തെ പ്രതിസന്ധിയിലാക്കുന്നു. സർക്കാർ മേഖലയിൽ, പ്രത്യേകിച്ചും പ്രൈമറി തലത്തിൽ സർക്കാറിന്റെ ഫണ്ട് ആവശ്യത്തിനു ലഭ്യമായതിനാൽ ഇപ്പോൾ മിക്ക സ്കൂളുകളും മെച്ചപ്പെട്ട സൗകര്യങ്ങളോടെയാണൂ പ്രവർത്തിച്ചുവരുന്നത്. 
ഇപ്പോൾ ഈ സാഹചര്യങ്ങൾ പതുക്കെ മാറുന്നുണ്ട്.തദ്ദേശ ഭരണകൂടങ്ങളുടെ ഇടപെടൽ,എസ്‌.എസ്‌.എ,ആർ.എം.എസ്‌.എ(Rashtreeya Madhyamik Shiksha Abhiyan) തുടങ്ങിയ കേന്ദ്ര സർക്കാർ പദ്ധതികൾ,യോഗ്യരായ അധ്യാപകരുടെ സാന്നിധ്യം തുടങ്ങിയ ഘടകങ്ങൾ ഈ മേഖലയെ മെച്ചപ്പെടുത്തുന്നതിൽ നല്ലൊരു പങ്കു വഹിക്കുന്നുണ്ട്.1:30,1:35,1:45 എന്ന അധ്യാപക-വിദ്യാർഥി അനുപാതം ഫലപ്രദമായി നടപ്പിലാക്കാത്തതും ഒരു പിഴവാണ്.

പിഴവുകളുണ്ടെങ്കിലും താരതമ്യം ചെയ്താൽ രാജ്യത്തെ തന്നെ ഏറ്റവും മികച്ച നിലവാരമുള്ള സിലബസ്സും വിദ്യാർഥിസമൂഹവും കേരളത്തിന്റെ സ്വത്താണ്.

anurag.Sarahah.com

</doc>
<doc id="326845" url="https://ml.wikipedia.org/wiki?curid=326845" title="സുധാ മൂർത്തി">
സുധാ മൂർത്തി

ഇന്ത്യയില ഒരു എഴുത്തുകാരിയും സാമൂഹ്യപ്രവർത്തകയുമാണ് സുധാ കുൽക്കർണ്ണി മൂർത്തി. കന്നഡ , ഇംഗ്ലീഷ് തുടങ്ങിയ ഭാഷകളിൽ ആണ് അവർ കൃതി എഴുതുന്നത്. ആരോഗ്യ പരിപാലനം, സാമൂഹിക പുനരധിവാസം, ഗ്രാമങ്ങളുടെ ഉന്നതി, വിദ്യാഭ്യാസം , കല, സംസ്കാരം എന്നീ മേഖലകളിലെ പ്രവർത്തനം ലക്ഷ്യമിട്ട് 1996 ൽ കർണ്ണാടകയിൽ ഇൻഫോസിസ് ഫൗണ്ടേഷനും അദ്ദേഹത്തിന്റെ നേതൃത്വത്തിൽ സ്ഥാപിക്കപ്പെട്ടു. ഇൻഫോസിസ് ഫൗണ്ടേഷനിലൂടെയുള്ള സാമൂഹ്യപ്രവർത്തനങ്ങൾ വഴിയാണ് ഇദ്ദേഹം അറിയപ്പെട്ടു തുടങ്ങിയത്. 
1950 ആഗസ്റ്റ്‌ 19ന് കർണാടകയിലെ ഷി ഗോൺ എന്ന സ്ഥലത്താണ് സുധ ജനിച്ചത്. സുധ തന്റെ ബി.ഇ എന്ജിനീറി ങ് ബി.വി .ബി കോളേജിൽ നിന്നാണ് പൂർത്തിയാക്കിയത്. അവിടെ ഒന്നാമതെത്തുകയും മുഖ്യ മന്ത്രിയില്നിന്നു ഏറ്റുവാങ്ങു കയും ചെയ്യ്തു. ഇന്ത്യൻ ഇൻസ്റ്റിറ്റ്യൂട്ട് ഓഫ് സയൻസിൽ നിന്ന് എം .ഇ. എടുത്തു. ഒരു കമ്പ്യൂട്ടർ എഞ്ചിനിയറായാണ് ഔദ്യോഗിക ജീവിതം ആരംഭിച്ചത്. ടാറ്റാ എഞ്ചിനീയറിംഗ് ആൻഡ് ലോക്കോമോട്ടീവ് കമ്പനിയിൽ (ടെൽകോ) കമ്പ്യൂട്ടർ എഞ്ചിനിയറായ ആദ്യ വനിതകൂടിയാണ് സുധാ മൂർത്തി. സുധ തന്റെ ജീവിത പങ്കാളിയായ എൻ. ആർ. നാരായണ മൂർത്തിയെ പൂനെയിലെ ടെല്കൊ -യിൽ നിന്നാണ് കണ്ടുമുട്ടിയത്‌.അക്ഷതയും രോഹനും അണ് അവരുടെ രണ്ടു കുട്ടികൾ.സുധയുടെ മകൾ അക്ഷത, സ്റ്റൻന്ഫോർഡ് യുനിവേഴ്സിറ്റിയിൽ പഠിക്കുമ്പോൾ ബ്രിട്ടീഷ്‌ പൗരനായ ഇന്ത്യക്ക്കാരൻ ഋഷി സനകിനെയാണ് വിവാഹം ചെയ്തത്. അവരിപ്പോൾ യു.കെ. യിൽ ചാരിറ്റി സെന്റർ നടത്തുന്നു.
തുടർന്ന് ഇന്ത്യയിലെ പലയിടങ്ങളിലും ജോലി നോക്കി.പിന്നീട് സാമൂഹ്യപ്രവർത്തനതത്തിലേക്കും എഴുത്തിലേക്കും സ്ത്രീശാ ക്തീകരണ ത്തിലേക്കും പ്രവേശിച്ചു. 1996 ൽ ഇന്ഫോസിസ് ഫൌണ്ടേഷൻ തുടങ്ങുകയും ബംഗളൂരു യൂനിവേഴ്സിറ്റിയിലെ പി.ജി. സെന്ററിൽ വിസിറ്റിംഗ് പ്രോഫെസ്സറായി ജോലി നോക്കി. ക്രൈസ്റ്റ് കോളേജിലും സുധ പഠിപ്പിച്ചു. ഇന്ഫോസിസ് ഫൌണ്ടേഷന്റെ ചെയർപെഴ്സൺ, ഗേററ്സ് ഫൌണ്ടേഷൻ അംഗം തുടങ്ങിയ പദവികൾ വഹിച്ചു. രണ്ട് സിനിമകളിൽ അഭിനയിച്ചു .

അവരുടെ ബാല്യകാല ജീവിതവും അനുഭവങ്ങളും സുധയുടെ ആദ്യ കൃതിയായ 'ഹൗ ഐ ടോട്ട് മൈ ഗ്രാൻഡ് മതർ ടു റീഡ് ആൻഡ്‌ റൈറ്റ്" ' എന്ന കൃതിക്ക് സഹായകമായി. 2 യാത്രാവിവരണങ്ങൾ, 6 നോവലുകൾ,3 വിദ്യാഭ്യാസ സംഭന്ധമായ പുസ്തകങ്ങൾ തുങ്ങിയവ രചിച്ചു.നിരവധി പുരസ്കാരങ്ങൾക്ക് അർഹയാവുകയും ചെയ്തു.

സുധയുടെ സാമൂഹ്യ ജീവിതം വിദ്യാഭ്യാസം,ആരോഗ്യം,സ്ത്രീ ശാക്തീകരണം,പോതുശുചിത്വം,ദാരിദ്ര്യം ഇല്ലതാക്കൽ എന്നീ നിലകളിലൂടെ കടന്നുപോകുന്നുണ്ട്‌.
ഇതുവരെ സുധ 50000 -ൽ പരം ലൈബ്രറികൾ സ്ഥാപിച്ചു. ഗ്രാമങ്ങളിൽ 10000 ത്തിൽപരം ശോചനാലയങ്ങൾ പണിയുകയും ബംഗളൂരു നഗരത്തിൽ 100-ൽ പരം ശോചനാലയങ്ങൾ നിർമ്മിക്കുകയും ചെയ്തു. പ്രളയ ബാധിത പ്രദേശങ്ങളിൽ 2300 വീടുകൾ നിർമ്മിച്ചു.തമിഴ്നാട്ടിലും ആന്തമാൻ ദ്വീപുകളിലും വന്ന പ്രകൃതിക്ഷോഭങ്ങൾ തകർത്ത പ്രദേശങ്ങളെ സുധ സഹായിച്ചു.


</doc>
<doc id="326849" url="https://ml.wikipedia.org/wiki?curid=326849" title="തുഞ്ചൻ പറമ്പ്">
തുഞ്ചൻ പറമ്പ്

മലയാള ഭാഷയുടെ പിതാവാണ് എഴുത്തച്ഛൻ കുടിപ്പ്ള്ളിക്കൂടത്തിന്റെ ഗുരുവായിട്ടാണ് എഴുത്തച്ഛൻ വിദ്യാഭ്യാസത്തിനു ശേഷം ജീവിതം ആരംഭിക്കുന്നത് .ഇന്നത്തെ മലപ്പുറം ജില്ലയിലെതിരുരിലെ തുഞ്ചൻപറമ്പിലാണ് തലമുറകൾക്ക് അക്ഷരജ്ഞാനം പകർന്ന എഴുത്തച്ഛന്റെ പള്ളിക്കൂടം നിലനിന്നിരുന്നത് തിരൂരിലെ തുഞ്ചൻ പറമ്പിലെ പലസവിശേഷതകളും വിഞ്ജാനികൾക്ക് കൗതുകം വളർത്തുന്നു. എഴുത്തച്ഛന്റെ ജന്മസ്ഥലമായും അദ്ദേഹത്തിന്റെ ഓരോ വിരലുകളുടെ ഉണർവും ഇന്നത്തെ പൈതങ്ങൾക്ക് വിഞാനം വളർത്തുന്നു.ഇത്തരമൊരു സമൂഹത്തിൽ എഴുത്തച്ഛനെ ഉയർത്തുവാനും നാളത്തെതലമുറകൾക്ക് ഗുരുപാഠചൊല്ലിയും തുഞ്ചൻപറമ്പ് മുന്നേറുന്നു .

</doc>
<doc id="326851" url="https://ml.wikipedia.org/wiki?curid=326851" title="ജയശ്രീ മിശ്ര">
ജയശ്രീ മിശ്ര

ഒരു ഇന്ത്യൻ എഴുത്തുകാരിയും നോവലിസ്റ്റുമാണ് ജയശ്രീ മിശ്ര. ഇവരുടെ ആദ്യ നോവലായ ഏൻഷ്യന്റ് പ്രോമിസെസ് (ancient promises) ഏറെ ജനപ്രീതി നേടിയിരുന്നു. മിശ്രയുടെ പിന്നീടുള്ള പുസ്തകങ്ങൾ നർമ്മത്തിൽ ചാലിച്ചതും മാന്യതയോടുകൂടിയതും ആയതിനാൽ അത്യാഹിത പുസ്തകങ്ങൾ എന്നുവിളിക്കപെട്ടു. അതുകൂടാതെ പുസ്തകങ്ങളെ ഉപമിച്ചിരുനത് സ്നേഹത്തെയും കല്യാണത്തെയും പോലെയായിരുന്നു .പുസ്തകങ്ങളിൽ കൂടുതലും വിരഹങ്ങളെകുറിച് പരാമർശിച്ചതിനാൽ പുസ്തകങ്ങളെ അംഗരക്ഷപുസ്തകമെന്നു വിളിച്ചു .
ജയശ്രീ മിശ്രയുടെ നാലാമത്തെ നോവലായ റാണി (Rani )യിൽ തെളിഞ്ഞുനിൽക്കുനത് റാണി ലക്ഷ്മിബായ്യുടെ ജീവിതമാണ് .ഇത് ലോകത്ത് പ്രസിദ്ധികരികപെട്ടത് 2007 ഡിസംബറിലാണ് .

2009 -ഇൽ ജയശ്രീ മിശ്ര മൂന്ന് പുസ്തകങ്ങളുടെ കച്ചവടത്തിൽ ഒപ്പുവെച്ചു .ഈ വാണിജ്യം നടന്നത് UK -യിലെ പ്രസിദ്ധമായ ഹര്പേ കോള്ളിന്സിലാണ് (HARPER കോള്ളിന്സ്).പുസ്തകങ്ങളിൽ ആദ്യത്തെ പുസ്തകം അറിയപെട്ടത് സീക്രെട്ട് ആൻഡ്‌ ലൈസ് (secret and lies))എന്നായിരുന്നു .ഇത് പ്രസിധികരികപെട്ടത് 2009 ജൂൺ മാസത്തിലാണ് .സീക്രെട്ട് ആൻഡ്‌ സിൻസ് (secret and sins )എന്ന നോവൽ പ്രസിദ്ധി കരിക്കപെട്ടത് 2010 ജൂലൈ മാസത്തിലായിരുന്നു .സീക്രെട്ട് ആൻഡ്‌ ലൈസ് (secret and lies )എന്ന നോവൽ പ്രത്യക്ഷപെട്ടത് ബ്രിടൈൻ സിലെ ചൂട് ആരായുന്ന ലിസ്ടിലായിരുന്നു .2009 -ൽ വേനൽകാലത്ത് ബുക്ക്‌ സെല്ലെർ എന്ന മാഗസിൻ മികച്ച വില്പനയുടെ ലിസ്റ്റിൽ ഉൾപെട്ടു .മിശ്രയുടെ മൂന്നാമത്തെ പുസ്തകമായ എ സ്കാന്റൽ സീക്രട്ട് (a scandal secret ) പ്രസിദ്ധീകരിക്കപ്പെട്ടത് 2011 മെയ്‌ മാസത്തിലെ ഹേയ്-ഓൺ-വ്യെ ആഘോഷ സമയത്താണ്.


</doc>
<doc id="326854" url="https://ml.wikipedia.org/wiki?curid=326854" title="ഇന്ത്യ–ജപ്പാൻ ബന്ധങ്ങൾ">
ഇന്ത്യ–ജപ്പാൻ ബന്ധങ്ങൾ

ആറാം നൂറ്റാണ്ടിൽ ബുദ്ധമതം ഇന്ത്യയിൽ നിന്നും ജപ്പാനിൽ വന്നതോടുകുടി ഇന്ത്യയും ജപ്പാനുമായുള്ള സാംസാരിക ബന്ധം തുടങ്ങിയിരുന്നു . ഇന്ത്യൻ സന്യാസിയായ ബുദ്ധിസേന എ.ഡി. 726-ൽ ജപ്പാനിലെത്തി ബുദ്ധമതം പ്രചരിപ്പിച്ചിരുന്നു. ഇന്ത്യൻ സംസ്കാരത്തെയും ജപ്പാൻ സംസ്കാരത്തെയുംബുദ്ധമതം വളരെയധികം ആകർഷിച്ചിരുന്നു .പ്രമുഖ ജാപ്പനീസ് സഞ്ചാരിയായ തെഞ്ചുക്കു ഇന്ത്യയിലെത്തി ഇന്ത്യക്ക് സ്വർഗ്ഗ്തുല്യമായ ഒരു നാമവിശേഷണം തന്നെ നൽകി ..
രണ്ടാം ലോക മഹായുദ്ധ കാലത്ത് ഇന്ത്യ ബ്രിട്ടീഷ് ഭരണത്തിന് കീഴിലായിരുന്നു.അക്കാലത്ത് ഒരുപാട് ഭാരതീയർ പട്ടാളത്തിൽ ചേർന്ൻ ജപ്പാനെതിരെ യുദ്ധം ചെയ്തു.67000ത്തോളം പട്ടാളക്കാർ സിംഗപ്പൂരിന്റെ പതനത്തോടെ ജപ്പാന്റെ പിടിയിലായി.അതിൽ ഭൂരിഭാഗം പേരും പിന്നീട് ഇന്ത്യൻ നാഷണൽ ആർമിയുടെ ഭാഗമായി. 
യുദ്ധാനന്തരം ജാപ്പനീസ് ഗവണ്മെന്റ് ഇന്ത്യൻ നാഷണൽ ആർമിക്കും ഇന്ത്യൻ സ്വാതന്ത്ര്യ ലീഗിനും(Indian Independence League)വേണ്ടി പ്രവർത്തിച്ചു.ഇന്ത്യൻ നാഷണൽ ആർമിക്ക് പിന്നീട് ജപ്പാന്റെ സഹായവും ലഭിച്ചു.പക്ഷെ,ഇംഫാൽ,കോഹിമ എന്നിവിടങ്ങളിൽ വച്ച് നടന്ന പോരാട്ടങ്ങളിൽ ജപ്പാൻ എന്ന ഏഷ്യയിലെ വികസിതരാജ്യത്തിന്റെ പ്രതിരോധശക്തിക്ക് കോട്ടം തട്ടി.അതോടൊപ്പം ഇന്ത്യൻ നാഷണൽ ആർമിയും തളർന്നു.

അന്താരാഷ്ട്ര മിലിട്ടറി ട്രൈബ്യൂണലിന്റെ ഭാഗമായി ഇന്ത്യയുടെ ജസ്സ്റ്റിസ്.രാധവിനോദ് പാൽ ജപ്പാന് അനുകൂലമായ നീതി ന്യായങ്ങൾ പുറപ്പെടുവിച്ചു.ഇന്നും ജപ്പാൻകാർ അദ്ദേഹത്തെ ഓർക്കുന്നു.യുദ്ധാനന്തരം ജപ്പാനില്ലേ ഭരണം സാധാരണഗതിയിൽ ആയതിനു ശേഷം ഇന്ത്യയും ജപ്പാനും തമ്മിൽ ഒരു സമാധാന ഉടമ്പടിയിൽ ഒപ്പുവച്ചു..
ഇന്ന് ഇന്ത്യയുമായുള്ള പണമിടപാടുകളിൽ 4ആം സ്ഥാനമാണ് ഇന്ത്യക്ക് ഉള്ളത്..ന്യൂഡൽഹിയിലെ മെട്രോ റെയിൽ നിർമ്മാണത്തിന് ജപ്പാനിൽനിന്നു വൻ ധനസഹായം ഒഴുകിയെത്തി.പ്രതിരോധ മേഖലയിലും അവരുമായുള്ള ബന്ധം ശക്തമാണ്.തീവ്രവാദത്തിനെതിരെയും ഇരു രാഷ്ട്രങ്ങളും ഒന്നിച്ചു നിൽക്കുന്നു.2014ൽ ഇന്ത്യൻ നാവികസേനയും അമേരിക്കൻ നാവികസേനയും പങ്കെടുത്ത എക്സർസൈസ് മലബാർ ഇന്തോ-പസിഫിക് സമുദ്രസുരക്ഷ ഉറപ്പുവരുത്തിയിരുന്നു.ഭാരതത്തിലെ പ്രാചീന സർവകലാശാലകളിൽ ഒന്നായ നളന്ദ സർവകലാശാലയുടെ പുനരുധാരണത്തിന് വേണ്ടിയും ജപ്പാൻ സാമ്പത്തികസഹായം നൽകിയിരുന്നു.

ആണവപരീക്ഷണങ്ങൾ നിരോധിച്ചുകൊണ്ട് ലോകരാഷ്ട്രങ്ങൾ അംഗീകരിച്ച Comprehensive Test Ban Treaty-CTBT യിൽ ഇന്ത്യ ഒരു അംഗമല്ല.1998ൽ രാജസ്ഥാനിലെ പൊഖ്റാൻ എന്ന സ്ഥലത്ത് വച്ച് നടന്ന ഇന്ത്യയുടെ 2ആം ആണവപരീക്ഷണമായ ഓപ്പറെഷൻ ശക്തിക്ക് ശേഷം ഇരു രാജ്യങ്ങളും തമ്മിലുള്ള ബന്ധത്തിൽ ഒരു ഉലച്ചിൽ ഉണ്ടായി.ആണവപര്രീക്ഷനതിന്റെ ഭാഗമായി ജപ്പാൻ ഇന്ത്യയുടെ മേൽ നികുതി ഏർപ്പെടുത്തി.ഇത് ഇന്ത്യക്ക് സാമ്പത്തിക ബാദ്ധ്യത സൃഷ്ടിച്ചു

2015 ഡിസംബർ12നു ജപ്പാൻ പ്രധാനമന്ത്രി ശ്രീ.ഷിൻസോ ആബേ 3 ദിവസത്തെ ഭാരത സന്ദർശനത്തിനായി എത്തി.ഇന്ത്യൻ പ്രധാനമന്ത്രി ശ്രീ.നരേന്ദ്ര മോദിയുടെ ലോക്സ്ഭ മണ്ഡലമായ വാരണാസിയിൽ അദ്ദേഹം എത്തുകയും ഗംഗയുടെ തീരത്തുള്ള ദശാശ്വമേധ് ഘട്ടിൽ ഗംഗ ആരതി നടത്തുകയും ചെയ്തു...
അതിനുശേഷം ന്യൂഡൽഹിയിലെ ഹൈദരാബാദ് ഹൌസിൽ വച്ച് ഇരുവരും തമ്മിൽ നടന്ന ഉഭയകക്ഷി ചർച്ചയിൽ ആണവ,പ്രതിരോധ മേഖലകൾ സംബന്ധിച്ച ഒട്ടേറെ കരാരുകളിൽ ഇരു പ്രധാനമന്ത്രിമാരും ഒപ്പുവച്ചു.ഇന്ത്യക്ക് ആണവ റിയാക്ടറുകൾ നിർമ്മിക്കാനുള്ള സഹായവും,കൂടംകുളം ആണവനിലയത്തിലെ റിയാക്ടറുകളുടെ കാര്യവും ഈ കരാറുകളിൽ ഉൾപ്പെടും.ഇരു രാജ്യങ്ങളും സൈനികേതര-ആണവ കരാറിലാണ് ഒപ്പുവച്ചത്.പ്രധാനമന്ത്രിയുടെ സ്വപ്നപദ്ധതിയായ "മെയ്ക്ക് ഇൻ ഇന്ത്യ" പദ്ധതിയിലേക്കുള്ള നിക്ഷേപവും ഇന്ത്യ ആരാഞ്ഞു.ശ്രീ.നരേന്ദ്ര മോദിയുടെ ലോക്സ്ഭ മണ്ഡലമായ വാരണാസിയിൽ ഒരു കൺവെൻഷൻ സെൻറർനിർമ്മിക്കാനും ജപ്പാൻ സഹായം നൽകും.ബുള്ളറ്റ് ട്രെയിൻ സാങ്കേതികവിദ്യ ഇന്ത്യയിൽ ഉപയോഗിക്കാനുള്ള സാങ്കേതിക സഹായവും ഇന്ത്യ തേടി.
ഇരു അയൽരാജ്യങ്ങളും തമ്മിലുള്ള സൗഹൃദം ഊട്ടിയുറപ്പിക്കാനുള്ള ഒട്ടേറെ ചുവടുകൾക്കു ശ്രീ.ഷിൻസോ ആബേയുടെ ഇന്ത്യ സന്ദർശനം നാന്ദിയായി.

1."ദി.ഹിന്ദു" മുഖപ്രസംഗം -15 ഡിസംബർ 2015
2."ദി.ഹിന്ദു" ലേഖനം-"The Strange Love for Nuclear Energy"-17 ഡിസംബർ 2015


</doc>
<doc id="326856" url="https://ml.wikipedia.org/wiki?curid=326856" title="തന്ത്രക്കാരി">
തന്ത്രക്കാരി

എം.ടി. വാസുദേവൻ നായർ രചിച്ച ഒരു കഥയാണ് തന്ത്രക്കാരി.

എം.ടി.വാസുദേവൻ നായർ രചിച്ച ഒരു കഥയാണ് തന്ത്രക്കാരി. തന്റെ ആഗ്രഹങ്ങൾക്കും ആവശ്യങ്ങൾക്കും വേണ്ടി, മറ്റുള്ളവരെ ചതിച്ചു ജീവിക്കുന്ന മാധവി എന്ന സ്ത്രീയുടെ കഥയാണ് ഇത്.ഇങ്ങനെ മറ്റുള്ളവരെ വേഷം മാറി ചതികുനതിനു തന്റെ മകളും മാധവിക്ക് കൂട്ടായിരുന്നു . പല നാൾ നടത്തിയ ചതിക്കൊടുവിൽ മാധവി പിടിക്കപ്പെടുകയും, രാജാവിന്റെ മുന്നിൽ വിചാരണക്കായി ഹാജരാക്കപ്പെടുകയും ചെയ്യുന്നു.


</doc>
<doc id="326858" url="https://ml.wikipedia.org/wiki?curid=326858" title="ഏ.വി.എച്.എസ്.എസ്. പൊന്നാനി">
ഏ.വി.എച്.എസ്.എസ്. പൊന്നാനി

മലപ്പുറം ജില്ലയിലെ പൊന്നാനിയിൽ പ്രവർത്തിക്കുന്ന ഒരു ഹയർസെക്കണ്ടറി വിദ്യാലയമാണ് എ.വി.എച്.എസ്.എസ് എന്ന ചുരുക്ക നാമത്തിൽ അറിയപ്പെടുന്ന അച്ചുതവാര്യർ ഹർസെക്കൻടറി സ്കൂൾ. നൂറിലധികം വർഷം പഴക്കമുണ്ട് ഈ സ്കൂളിനു്.

ഒരു വിദ്യാലയം തുറക്കുകവഴി ഒരു കാരാഗ്രഹം അടച്ചു പൂട്ടുവാൻ കഴിയുന്നു എന്ന് പറയപ്പെട്ടിട്ടുണ്ട് . ഒരു വിദ്യാലയം ആരംഭിക്കുന്നത് വഴ്തപ്പെടെണ്ട ഒരു സാമൂഹിക സേവനമായാണ് മുൻ കാലങ്ങളിൽ കരുതിയിരുന്നത് . അഞ്ചാം ക്ലാസിനപ്പുറം വിദ്യാഭ്യാസം സ്വപ്നപ്രായമായിരുന്ന ഒരു കാലഘട്ടത്തിൽ ഉപരിപഠനത്തിന് സൗകര്യം ഏർപ്പെടുത്തുക എന്നത് വിശേഷിപ്പിച്ചും അങ്ങനെത്തന്നെയായിരുന്നു . പറയത്തക്ക മൂലധനമില്ലാതെ ഇത്തരം ഒരു സംരംഭത്തിന് തുടക്കം കുറിക്കുക എന്നത് സാഹസികതയാണ് . പൊന്നാനിയിലെ ഏ .വി .ഹൈസ്കൂളിന്റെ സ്ഥാപനം അങ്ങനെയൊരു സാഹസികതയുടെ കഥയാണ് .

സി .വി .ചെറിയാൻ ഉല്പതിഷ്ന്നുവായ ഒരു അദ്ധ്യാപകൻ ആയിരുന്നു . കൈമുതൽ ജനസേവന തൃഷ്ണ്ണമാത്രം.'വിദ്യാവിഹീന'; പശു' എന്ന് അനുഭവം കൊണ്ടു അദ്ദേഹത്തിന് ബോധ്യംവന്നു . ഈ നാട്ടിലെ ഇരുട്ടകറ്റിയെ തീരൂ .അദ്ദേഹം നാട്ടിലെ ചില മാന്യവ്യക്തികളെ സമീപിച്ചു. നാട്ടിന്റ പുരോഗതിയിൽ ആഹ്ലാദം കൊള്ളുന്നവരും നാടിനുവേണ്ടി സേവനം ചെയാൻ സന്നദ്ധരായവർ .ഹരിഹര മംഗലത്ത് കെ .അച്യുത വാരിയർ ,പി .പി കരുണാകര മേനോൻ,കെ .വി.ശങ്കുണ്ണി മേനോൻ,പി .അച്യുത മേനോൻ, കരുവട്ട് പരമേശ്വരൻ നമ്പൂതിരി, പരുത്തുള്ളി താമു മേനോൻ,വക്കീർ ദുരിസാമി അയ്യർ, പി.കെ .രാവുണ്ണി മേനോൻ എന്നിവരാണ് ചെറിയാന്റെ ആശയത്തിന് മൂർത്തരൂപം കൈ വരുത്തിയത്.

പ്രഗല്ഭരായ പൂർവ വിദ്യാർത്ഥികളുടെ ഒരു നിര തന്നെ ഈ വിദ്യാലയത്തിനു അവകാശപ്പെടാനുണ്ട്.മലബാർ കളക്ടറും പിന്നീട് കേരള ഗവർണരുടെ ഉപദേഷ്ടാവും ആയിരുന്ന എൻ.എസ്‌.രാഘവാചാരി,മുൻ റിസർവ് ബാങ്ക് ഓഫ് ഇന്ത്യ ഗവർണർ ശ്രീ.എസ്‌.ജഗന്നാഥൻ,മദ്രാസ് ഹൈക്കോടതി മുൻ ജഡ്ജി കുഞ്ഞുമുഹമ്മദ് കുട്ടി ഹാജി,മുൻ കേരള ഹൈക്കോടതി ജഡ്ജി ചേറ്റൂർ ശങ്കരൻ നായർ,മുൻ വിദ്യാഭ്യാസ ജോയിന്റ് ഡയറക്ടർ ചിത്രൻ നമ്പൂതിരിപ്പാട്‌, ലോക ബാങ്ക് ഓഡിറ്റർ .ടി.സേതുമാധവൻ,മുൻ മലബാർ ജില്ലാ ബോർഡ് പ്രസിഡണ്ട് കെ.വി.നൂറുദ്ദീൻ,മുൻ മന്ത്രി ഇ.കെ. ഇമ്പിച്ചി ബാവ ,മുൻ എം.പി സി ഹരിദാസ്, കവിയും നിരൂപകനുമായ എം.ഗോവിന്ദൻ, ചരിത്ര പണ്ഡിതനും എഴുത്തുകാരനുമായ എം.ജി.എസ്. നാരായണൻ, പ്രശസ്ത എഴുത്തുകാരൻ സി.കുട്ടികൃഷ്ണൻ(ഉറൂബ്),കടവനാട് കുട്ടികൃഷ്ണൻ,സി. രാധാകൃഷ്ണൻ,ഇ. ഹരികുമാർ,ആർടിസ്റ്റ് കെ.സി.എസ്. പണിക്കർ, ആർടിസ്റ്റ് ടി.കെ. പത്മിനി എന്നിങ്ങനെ നീളുന്നു ആ നിര.

അച്യുതവാരിയർ ആയിരുന്നു കമ്മിറ്റിയുടെ പ്രസിഡണ്ട്. രാവുണ്ണി മേനോൻ ആദ്യ സെക്രട്ടറി ആയിരുന്നു. 1895 ഫെബ്രുവരി 20-ആം തീയതി "നേറ്റീവ് മിഡിൽ സ്കൂൾ,പൊന്നാനി" എന്ന പേരോടുകൂടി സ്കൂൾ പ്രവർത്തനം ആരംഭിച്ചു. സി.വി.ചെറിയാൻ ആയിരുന്നു ആദ്യത്തെ പ്രധാന അദ്ധ്യാപകൻ.ആദ്യത്തെ വിദ്യാർത്ഥി എന്ന ബഹുമതി ശങ്കരമെനോന്റെ മകനാണ്. വൈകാതെ സ്കൂളിനു സർക്കാറിന്റെ അനുമതി ലഭിച്ചു. 1909 ആയപ്പോഴേക്കും സ്കൂളിന്റെ പ്രവർത്തനം വഴിമുട്ടി.സാമ്പത്തിക പ്രതിസന്ധി കൂടി. സ്കൂളിന്റെ മുഴുവൻ ചുമതലയും സ്കൂൾ കമ്മിറ്റി 1909 മാർച്ചിൽ നിരുപാധികം അച്യുതവാരിയരെ ഏൽപ്പിച്ചു.

1917ൽ പൊന്നാനി താലൂക്ക് തഹസീൽദാർ നാരായണ കിനി മുൻകൈയെടുത്ത് ഇത് ഒരു ഹൈസ്ക്കൂൾ ആയി ഉയർത്തി."ദി ഹിന്ദു സെകണ്ടറി സ്കൂൾ" എന്നായിരുന്നു അന്നത്തെ നാമധേയം. 1919ൽ അത് "ദി ഹൈസ്ക്കൂൾ ,പൊന്നാനി" എന്നാക്കി.1935ൽ അച്യുതവാരിയരുടെ മരണശേഷം സ്കൂളിന്റെ പേര് "എ.വി. എജുക്കേഷണൽ സൊസൈറ്റി,പൊന്നാനി" എന്ന പേരിൽ രജിസ്ടർ ചെയ്തു ഒരു ട്രസ്റ്റിൽ നിക്ഷിപ്തമാക്കി. സ്കൂളിനു "എ.വി. ഹൈസ്ക്കൂൾ,പൊന്നാനി" എന്നും പേരുവന്നു.

സാമ്പത്തിക സുസ്ഥിതി ഇല്ലെന്ന പേരിൽ മദിരാശി സർക്കാർ 2 തവണ ഈ സ്കൂളിന്റെ അംഗീകാരം റദ്ദ് ചെയ്യാൻ ഒരുങ്ങി. ഈ സാമ്പത്തിക പ്രശ്നങ്ങൾക്കിടയിലും അർഹരായ കുട്ടികൾക്ക് സാമ്പത്തികസഹായം നൽകാനും മാനേജ്മെൻറ് അമാന്തം കാണിച്ചില്ല. പ്രഗല്ഭരായ പ്രധാന അധ്യാപകരുടെ ഒരു നീണ്ട നിര ഈ വിദ്യാലയത്തിനു എന്നും ഒരു അനുഗ്രഹമായിരുന്നു. കെ.കേളപ്പൻ ഇവിടെ ഭൗതികശാസ്ത്രം അധ്യാപകനായിരുന്നു.

സാഹിത്യരംഗത്തും രാഷ്ട്രീയ സാമൂഹ്യസേവന മേഖലകളിലും വളരെ പ്രശസ്തരായ ഒരുപാട് പേരെ ഈ സമൂഹത്തിനു സംഭാവൻ ചെയ്ത ഈ വിദ്യാലയം മറ്റൊരു തരത്തിലും പ്രശസ്തി നേടി.സ്കൂളിന്റെ മുറ്റത്ത് വളർന്നു നിൽക്കുന്ന ശർക്കരമാവിന് 101 വയസ്സായി.

പല കാലങ്ങളായി ഈ മാവിൻചുവട്ടിൽ നടന്നിട്ടുള്ള സാഹിത്യസല്ലാപങ്ങൾക്കും സാംസ്കാരിക സദസ്സുകൾക്കും ഈ മാവ് ഒരു മൂകസാക്ഷിയാണ്.അനശ്വരരായ വി.ടി.ഭട്ടതിരിപ്പാട്,കുട്ടികൃഷ്ണമാരാർ,നാലപ്പാടൻ,ഉറൂബ്,ഇടശ്ശേരി,എം.ഗോവിന്ദൻ,എൻ.വി.കൃഷ്ണവാരിയർ,കടവനാട്ടു കുട്ടികൃഷ്ണൻ,എൻ.പി.ദാമോദരൻ എന്നിവർ ഈ മാവിൻചുവട്ടിൽ സമ്മേളിച്ചിട്ടുണ്ട്.

അതുപോലെ തന്നെ എം.ആർ.ബി,പ്രേംജി,മഹാകവി അക്കിത്തം,എം.ടി.വാസുദേവൻ നായർ,സി.രാധാകൃഷ്ണൻ,ആർടിസ്റ്റ് നമ്പൂതിരി എന്നിവർ ഈ തേന്മാവിന്റെ തണലിൽ തങ്ങളുടെ ആശയങ്ങൾ പങ്കിട്ടവരാന്.രാഷ്ടീയ പ്രതിഭകളായ ഇ.കെ.ഇമ്പിച്ചിബാവ,കൊളാടി ഗോവിന്ദന്കുട്ടി,പി.ടി.മോഹനകൃഷ്ണൻ,സി,ചോയുണ്ണി എന്നിവർക്ക് പ്രസംഗവേദിയായും ഈ മാവ് മാറിയിട്ടുണ്ട്.ഒന്നിലധികം തവണ ഇടശ്ശേരി സ്മാരക പുരസ്കാര ദാന ചടങ്ങ് നടന്നത് ഇവിടെ ആയതിനാൽ ഈ പടുവൃക്ഷം ഇടശ്ശേരിമാവ് ഈന പേരിൽ അറിയപ്പെടുന്നു.

1.ഏ.വി. ഹൈസ്ക്കൂൾ,പൊന്നാനി,ശതാബ്ദി ആഘോഷം-1995 സ്മരണിക


</doc>
<doc id="326861" url="https://ml.wikipedia.org/wiki?curid=326861" title="നേപ്പാൾ ഭരണഘടന">
നേപ്പാൾ ഭരണഘടന

നേപ്പാൾ ഭരണഘടന സെപ്റ്റംബർ 20, 2015ന് പ്രാബല്യത്തിൽ വന്നു. മുൻപ് 1948, 1951, 1959, 1962, 1990 , 2007 എന്നീ വർഷങ്ങളിൽ ഇടക്കാല ഭരണഘടനകലൾ രൂപികരിച്ചിരുന്നു.
നേപ്പാൾ മുമ്പൊരു ഹൈന്ദവ രാജ്യമായിരുന്നു. സമീപകാലത്ത് ഭരണഘടനാപരമായ രാജവാഴ്ച നിലവിൽ വന്നു. എന്നാൽ ജനങ്ങൾക്കും രാഷ്ട്രീയകക്ഷികൾക്കും നല്ലൊരു ജനാധിപത്യം നിലവിൽവരാനായിരുന്നു ആഗ്രഹം. പലവട്ടം ഗവണ്മെന്റും പട്ടാളവും മാറി മാറി ഭരിച്ചു ഇങ്ങനെ ആവാനുള്ള കാരണം അവിടെ ശക്തമായൊരു ഭരണഘടന ഇല്ല എന്നതാണ്. നൂറ്റാണ്ടുകൾ നീണ്ടുനിന്ന രാജവാഴ്ച്ച അവസാനിപ്പിച്ച് 2008 ൽ നേപ്പാൾ റിപ്പബ്ലിക്കാവുകയും 2015സെപ്റ്റംബർ20 ന് അവർ ഭരണഘടന രൂപീകരിച്ച് ഒരു തെരെഞ്ഞെടുപ്പ് നടത്തുകയും ചെയ്തു അതിൽ പ്രധാനമന്ത്രി ആയത് കെ പി ശർമ ഒലിയും അതിൽ പ്രസിഡന്റായത് വിദ്യ ദേവി ഭണ്ഡാരിയുമാണ്‌ നേപ്പാളിലെ ആദ്യത്തെ വനിതാ പ്രസിഡന്റാണ് വിദ്യ ദേവിഭണ്ഡാരി .നേപ്പാളിലെ പ്രധാന രാഷ്ട്രീയ പാർടികളണ് എൻ സി (നേപ്പാളി കോൺഗ്രസ്‌ ), സി പി എം (യു എം എൽ )[കമ്മ്യൂണിസ്റ്റ്‌ പാർട്ടി ഓഫ് നേപ്പാൾ (യൂനിഫൈഡ് മാർക്സിസ്റ്റ്‌ ലെനിനിസ്റ്റ് )],സി പി എം (മാവോയിസ്റ്റ് )

ഭരണഘടനാപരമായ രാജവാഴ്ച രാജ്യത്ത് നിലവിൽ വന്നത്തിനു ശേഷം ജനങ്ങളും, രാഷ്ട്രീയകക്ഷികളും ഉത്തരവാദിത്ത ഭരണത്തിനായി ദാഹിച്ചു. എന്നാൽ രാജാവാകട്ടെ പട്ടാളത്തിന്റെ പിൻബലത്തോടെ അധികാരമെല്ലാം കയ്യടക്കി വെക്കുകയും ജനാധിപത്യ സംവിധാനത്തെ തകരാറിലാക്കുകയും ചെയ്തു. 1990കളിൽ നേപ്പാളിലെ മാവോയിസ്റ്റുകൾ രാജ്യത്താകെ സ്വധീനം ഉറപ്പിച്ചു .രാജാവിനും ഭരണവർഗ്ഗത്തിനുമെതിരെ സായുധസമരം നടത്തുന്നതിലാണവർ ശ്രദ്ധ കേന്ദ്രീകരിച്ചിരുന്നത് മാവോയിസ്റ്റുകളും രാജാവിന്റെ ആജ്ഞാനുവർത്തികളായ പട്ടാളവും തമ്മിൽ പൊരിഞ്ഞ പോരാട്ടാങ്ങൾക്ക് ഇതിടയാക്കി. ക്രമേണ രാജപക്ഷക്കാരും, ജനാധിപത്യവാദികളും, മാവോയിസ്റ്റുകളും തമ്മിൽ ഒരു ത്രിമാന സംഘട്ടനമായി ഇത് വളർന്നു. 2001ൽ നേപ്പാളിലെ രാജകൊട്ടാരത്തിൽ ഒരു കൂട്ടക്കൊല നടന്നു.വീരേന്ദ്രരാജാവും കുടുംബവും ദീപേന്ദ്ര രാജകുമാരന്റെ തോക്കിനിരയായി.കൊല നടത്തിയ ശേഷം രാജകുമാരൻ സ്വയം വെടിവച്ചു മരിച്ചു.അതിനു ശേഷം രാജാവായ വീരേന്ദ്ര രാജാവിന്റെ സഹോദരൻ ജ്ഞാനേന്ദ്ര 2002ൽ പാർലമെൻറ് പിരിച്ചുവിടുക വഴി ജനാധിപത്യത്തിനു അറുതി വരുത്തി.2006 ഏപ്രിൽ‍ മാസത്തിൽ രാജ്യത്താകെ ജനാധിപത്യത്തിനു വേണ്ടിയുള്ള വമ്പിച്ച ഒരു പ്രക്ഷോഭം ആരംഭിച്ചു.തത്ഫലമായി പാർലമെൻറ്പുനസ്ഥാപിക്കാൻ രാജാവ് നിർബന്ധിതനായി.ഈ പ്രക്ഷോഭം ഏറെക്കുറെ അഹിംസാത്മകം ആയിരുന്നു.7 രാഷ്ട്രീയ കക്ഷികൾ അടങ്ങിയ ഒരു സഖ്യവും(Seven Party Agreement),മാവോയിസ്റ്റുകളും ,പൊതു പ്രവർത്തകരുമെല്ലാം ഒന്നിച്ചു അണിനിരന്ന ഒരു സമരമായിരുന്നു അത്.

പരസ്പരം പോരാടിക്കൊണ്ടിരുന്ന ജനാധിപത്യ ശക്തികൾ നേടിയ ആദ്യ വിജയമായിരുന്നു ഇത്.2006 നവംബറിൽ മാവോയിസ്റ്റുകളും ,സപ്തകക്ഷി സഖ്യവും(SPA- Seven Party Agreement) സമാധാന കരാറിൽ ഒപ്പുവച്ചതോടെ ഈ ആഭ്യന്തര കലാപത്തിനു അറുതിയായി.ഹൈന്ദവ രാജ്യമെന്ന പദവി ഉപേക്ഷിക്കാനും മതനിരപേക്ഷ രാജ്യമെന്ന പദവി സ്വീകരിക്കാനും സർക്കാർ തയ്യാറായി.

നൂറ്റാണ്ടുകൾ നീണ്ട രാജവാഴ്ച അവസാനിപ്പിച്ച് 2008ൽ നേപ്പാൾ ഒരു റിപ്പബ്ലിക്ക്‌ ആയി.അതിനു ശേഷം 2015 സെപ്തംബർ 20നാണ് ഭരണഘടന രൂപീകരിച്ചത്.7 വർഷം നീണ്ട പ്രക്രിയ ആയിരുന്ന ഭരണഘടന നിർമ്മാണം.രാജ്യം റിപ്പബ്ലിക്ക്‌ ആയതിനു ശേഷമുള്ള 2ആമത്തെ തെരഞ്ഞെടുപ്പിൽ CPN-UML വിജയിച്ചപ്പോൾ ,പാർട്ടിയുടെ കെ.പി ശർമ ഒലി പ്രധാനമന്ത്രി ആയും,വിദ്യാദേവി ഭണഡാരി പ്രസിഡന്റ്റ് ആയും തെരഞ്ഞെടുക്കപ്പെട്ടു.നേപ്പാളിലെ ആദ്യ വനിതാ പ്രസിഡണ്ടാണ് ശ്രീമതി. വിദ്യാദേവി ഭണഡാരി.

മധേശിയും താരുവും നേപ്പാളിലെ 2 ജനവിഭാഗങ്ങളാണ്.ഈ 2 ജനവിഭാഗങ്ങൾക്ക് ഗണ്യമായ പരിഗണന പുതിയ ഭരണഘടനയിൽ ലഭിച്ചിട്ടില്ല എന്നാണു ഇവരുടെ പരാതി.പുതിയ ഭരണഘടന അനുസരിച്ച് രാജ്യത്തെ 7 പ്രവിശ്യകൾ ആയാണ് വിഭജിച്ചിട്ടുള്ളത്.മധേശി വിഭാഗക്കാർ ഇതിൽ 5 പ്രവിശ്യകളിൽ ആയി വിഭജിക്കപ്പെട്ടു എന്നതാണ് അവരുടെ ഒരു പരാതി.ഇതിൽ ഒരു പ്രവിശ്യയിൽ മാത്രമേ ഭൂരിഭാഗം പേരും ഈ പ്രവിശ്യയിൽ പെട്ടവർ ഉള്ളൂ.7 വർഷം നീണ്ട ഭരണഘടന നിർമ്മാണ ചർച്ചകൾക്കൊടുവിലും ഇവർ ഉന്നയിച്ച പ്രശ്നങ്ങൾക്ക് അറുതിയായില്ല എന്ന വിഷമവും ഇവർക്കുണ്ട്.നേപ്പാളിലെ ടെറായി പ്രവിശ്യ കേന്ദ്രീകരിച്ച് മധേശി വിഭാഗക്കാർ നടത്തിയ പ്രക്ഷോഭത്തിൽ 40ഓളം പേർ മരിച്ചു.
ഇന്ത്യ ഈ പ്രശ്നത്തിൽ മധേശി വിഭാഗക്കാരെ പിന്തുണക്കുകയാണ് ചെയ്തത്. ഈ അവസരത്തിൽ നേപ്പാളിലേക്കുള്ള ചരക്കു ഗതാഗതം അനൌദ്യോഗികമായി നിർത്തുക വഴി ഭാരത സർക്കാർ പിന്തുണ അറിയിച്ചു.
ഭരണഘടന പാർലമെന്റ്റ് അംഗീകരിച്ചെങ്കിലും മധേശി,താരു വിഭാഗക്കാർ ഇതിൽ അതൃപ്തരാണ് .

1."ദി.ഹിന്ദു" മുഖപ്രസംഗം a.സെപ്തംബർ 21

</doc>
<doc id="326862" url="https://ml.wikipedia.org/wiki?curid=326862" title="2015 നവംബറിലെ പാരീസ് ആക്രമണം">
2015 നവംബറിലെ പാരീസ് ആക്രമണം

2015 നവംബർ 13 ന് ഫ്രാൻസ് തലസ്ഥാനമായ പാരീസിൽ നടന്ന ആക്രമണ പരമ്പരയാണ് 2015 നവംബറിലെ പാരീസ് ആക്രമണം. പാരീസിലെ വിവിധ ഭാഗങ്ങളിലെ ബാറുകൾ, റസ്റ്റൊറന്റുകൾ, സ്റ്റേഡിയം, തീയേറ്റർ എന്നിവിടങ്ങളിൽ നടന്ന ആക്രമണത്തിൽ 150 ഓളം പേർ കൊല്ലപ്പെട്ടു. ഇസ്ലാമിക് സ്റ്റേറ്റ് തീവ്രവാദികളായിരുന്നു ആക്രമണത്തിന് പിന്നിൽ. മൂന്ന് സംഘങ്ങളാ യി തിരിഞ്ഞ ഭീകരർ നാടക ശാലയിലും സംഗീത പരിപാടിയിലും ഉൾപ്പെടെ ആറിടങ്ങളിൽ മുംബൈ മാതൃകയിലാണ് ആക്രമണം നടത്തിയത്. അലിബെര്തിലെ ലേ കരിലൺ ബാറിൽ 9.20 ഓടെയാണ് ആദ്യ വെടി യൊച്ച കേട്ടത്. ഇതിനു ശേഷം ഇയാൾ റോഡിനപ്പുറമുള്ള ലിറ്റിൽ കാമ്പോഡിയ എന്ന ഭക്ഷണ ശാലയിലും വെടിയുതിർത്തു. പാരീസിലെ അന്താരാഷ്ട്ര സ്റ്റേഡി യത്തിൽ ഫ്രാൻസും ജർമനിയും തമ്മിലുള്ള ഫുട്ബോൾ മത്സരം നടക്കുകയായിരുന്നു ഫ്രഞ്ച് പ്രസിഡന്റ് ഒലാന്ദ് ഉൾപ്പെടെ 80,000 കാണികൾ ഉണ്ടായിരുന്നു അരമണിക്കൂർ പിന്നിട്ടപ്പോൾ സ്റ്റേഡിയതിനു പുറത്ത് ആദ്യ്‌ സ്ഫോടനം മുഴങ്ങി. ബൂലെവാദ് വോല്ടീയരിലെ ബാട്ടക്ലൻ ഹാളിലാണ് ഏറ്റവും രൂക്ഷമായ ആക്രമണം നടന്നത് .കാലിഫോർണിയൻ റോക്ക് സംഗീത സംഘമായ ഈഗിൾസ് ഓഫ് ഡത്ത് മെറ്റലിന്റെ സംഗീതപരിപാടിക്കെത്തിയ 1500 പേരുണ്ടായിരുന്ന ഹാളിൽ 4 ആക്രമികൾ അതിക്രമിച്ചു കടന്ന് വെടിവെച്ച്‌ 82 പേർ മരിച്ചു .20 പേരെ ബന്ദികളാക്കി .ഭീകരിൽ ഒരാൾ ഫ്രഞ്ച് പൌരൻ ആണെന് വിരലടയാള പരിശോധനയിൽ തിരിച്ചറിഞ്ഞു. നാടിനെ നടുക്കിയ ഈ ആക്രമണത്തിന് കാരണം ഐ സ് ഐ സ് എന്ന തീവ്രവാത സംഘടനയുടെ തലവനായ ജിഹാദി ജോണിനെ അമേരിക്കയിലെ ലെബനൽ നഗരത്തിൽ വെച്ച് വധിച്ചു. 


</doc>
<doc id="326882" url="https://ml.wikipedia.org/wiki?curid=326882" title="എം.കെ. കൃഷ്ണൻ">
എം.കെ. കൃഷ്ണൻ

കേരളത്തിലെ മാർക്സിസ്റ്റ് പാർട്ടിയുടെ നേതാവും നിയമസഭാംഗവും സംസ്ഥാന വനം വകുപ്പ്, ഹരിജനക്ഷേമ വകുപ്പ് മന്ത്രിയുമായിരുന്നു എം.കെ. കൃഷ്ണൻ

എറണാകുളം വൈപ്പിനിൽ എടവനക്കാട്ട് ഒരു സാധാരണ കുടുംബത്തിൽ 1917 ജൂലൈ 20നാണ് എം. കെ. കൃഷ്ണൻ ജനിച്ചത്. പിതാവ് എം.കെ കണ്ണൻ. സ്കൂൾ വിദ്യാഭ്യാസ കാലത്തു തന്നെ പൊതു പ്രവർത്തനത്തിൽ ഏർപ്പെട്ടിരുന്നു. തന്റെ ജന്മസ്ഥലത്തും പരിസരപ്രദേശങ്ങളിലും കർഷകത്തൊഴിലാളികളെയും തെങ്ങുകയറ്റത്തൊഴിലാളികളെയും ബീഡിതെറുപ്പുതൊഴിലാളികളെയും സംഘടിപ്പിക്കുകയും അവരുടെ അവകാശസമരങ്ങളിലൂടെ സമരനേതാവായി മാറുകയും ചെയ്തു. എടവനക്കാട്ടെ കാർഷികമേഖലയിൽ ഭൂവുടമകളുടെ കൂലിനിഷേധത്തിനെതിരായിട്ടു നടന്ന സമരത്തിനു നേതൃത്വം നൽകിയത് ഇദ്ദേഹമായിരുന്നു. 1947-50 കാലഘട്ടത്തിൽ കൊച്ചി നാട്ടുരാജ്യത്തിലെ പുലയ മഹാസഭയുടെ ജനറൽ സെക്രട്ടറിയായും പ്രവർത്തിച്ചിരുന്നു. പിന്നീട് സി.പി.ഐ. (എം) സംസ്ഥാന കമ്മിറ്റി അംഗവും, അഖിലേന്ത്യാ കർഷകത്തൊഴിലാളി യൂണിയൻ ജനറൽ സെക്രട്ടറിയുമായി.

കർഷകത്തൊഴിലാളി യൂണിയന്റെ 1970-ൽ പാലക്കാട്ട് ചേർന്ന ഒന്നാം സംസ്ഥാന സമ്മേളനം ഇദ്ദേഹത്തെയാണ് പ്രസിഡന്റായി തെരഞ്ഞെടുത്തത്. സി.പി.ഐ. (എം) പാലക്കാട് ജില്ലാ സെക്രട്ടറിയായി പ്രവർത്തിച്ചിട്ടുള്ള കാലയളവ് ഒഴികെയുള്ള വർഷങ്ങളിൽ കർഷകത്തൊഴിലാളി യൂണിയന്റെ സംസ്ഥാന പ്രസിഡന്റായിരുന്നു. അഖിലേന്ത്യാ കർഷകത്തൊഴിലാളി യൂണിയന്റെ ജനറൽ സെക്രട്ടറിയായിരുന്ന പി.കെ. കുഞ്ഞച്ചന്റെ മരണത്തെ തുടർന്ന് അഖിലേന്ത്യാ കർഷകത്തൊഴിലാളി യൂണിയന്റെ ജനറൽ സെക്രട്ടറിയായി തിരഞ്ഞെടുത്തു. 1991-ൽ ബിഹാറിലെ സമസ്തിപുരിൽ ചേർന്ന രണ്ടാം ദേശീയ സമ്മേളനത്തിലാണ് അദ്ദേഹത്തെ തിരഞ്ഞെടുത്തത്.

1995 നവംബർ 14-ന് തൃശ്ശൂരിൽ വച്ചാണ് കൃഷ്ണൻ അന്തരിച്ചത്. കർഷകത്തൊഴിലാളി യൂണിയന്റെ പരിപാടിയിൽ പ്രസംഗിച്ചുകൊണ്ടിരിയ്ക്കേ ഹൃദയാഘാതം അനുഭവപ്പെട്ട് കുഴഞ്ഞുവീണ അദ്ദേഹത്തെ ഉടനെ അടുത്തുള്ള ആശുപത്രിയിൽ പ്രവേശിപ്പിച്ചെങ്കിലും ജീവൻ രക്ഷിയ്ക്കാനായില്ല. മൃതദേഹം ജന്മനാട്ടിൽ പൂർണ്ണ ഔദ്യോഗിക ബഹുമതികളോടെ സംസ്കരിച്ചു. 


</doc>
<doc id="326894" url="https://ml.wikipedia.org/wiki?curid=326894" title="ഗൗഡസാരസ്വത ബ്രാഹ്മണർ">
ഗൗഡസാരസ്വത ബ്രാഹ്മണർ

കൊങ്കണി ഭാഷ പ്രധാനമായി സംസാരിക്കുന്ന ഒരു ഹിന്ദു ബ്രാഹ്മണ സമൂഹമാണ് ഗൗഡസാരസ്വത ബ്രാഹ്മണർ (Goud Saraswat Brahmin) അല്ലെങ്കിൽ GSB. 




</doc>
<doc id="326896" url="https://ml.wikipedia.org/wiki?curid=326896" title="പല്ലൊട്ടി">
പല്ലൊട്ടി

ശർക്കര ഉപയോഗിച്ച് ഉണ്ടാക്കുന്ന ഒരു മിഠായിയാണ് പല്ലൊട്ടി. കടുംതവിട്ടുനിറത്തിലുള്ള ഈ മിഠായികൾ, ലേബലോ നിറമോ ഇല്ലാത്ത സുതാര്യമായ പ്ലാസ്റ്റിക് പൊതിയിലാണ് സാധാരണ ലഭ്യമാകുക. തുടക്കത്തിൽ കടിച്ചുമുറിക്കാൻ പറ്റാത്തവിധം കട്ടിയുള്ളതാണെങ്കിലും വായിലിട്ട് അലിയിക്കുന്നതോടെ പല്ലിൽ ഒട്ടിപ്പിടിക്കും എന്നതിനാലായിരിക്കണം ഈ മിഠായിക്ക് പല്ലൊട്ടി എന്ന പേര് വന്നത്. 1990കൾ വരെ കേരളത്തിലെ പെട്ടിക്കടകളിൽ ചില്ലുഭരണികളിലാക്കി പല്ലൊട്ടി വിൽപ്പനക്ക് വെക്കാറുണ്ടായിരുന്നു.
ഈ മിഠായിക്ക് പ്രദേശികമായി പല പേരുകളും കാണാനാവും. 



</doc>
<doc id="326901" url="https://ml.wikipedia.org/wiki?curid=326901" title="ദ വേ ബാക്ക്">
ദ വേ ബാക്ക്

ദ ലോങ്ങ് വാക്ക് (സ്ലാവൊമിർ റാവിച്ച്) എന്ന നോവലിനെ ആധാരമാക്കി പീറ്റർ വീയർ സംവിധാനം ചെയ്ത ഇംഗ്ലീഷ് ചലച്ചിത്രമാണ് ദ വേ ബാക്ക്. 1941-ലെ രണ്ടാം ലോക മഹായുദ്ധപശ്ചാത്തലത്തിൽ നടന്ന കഥ. മനുഷ്യന്റെ സ്വാതന്ത്ര്യവാഞ്ജ വളരെ ഹൃദ്യമായി ഈപടത്തിൽ ചിത്രീകരിക്കപ്പെട്ടിരിക്കുന്നു. ജീവിതത്തിന്റെ വിവിധ തുറകളിൽ നിന്നുള്ളവർ ഭിന്ന ദേശക്കാർ... ചാരക്കുറ്റം ചുമത്തപ്പെട്ട ഒരു പോളിഷ് പട്ടാള ഓഫീസർ, റഷ്യയിൽ വന്നുപെട്ട ഒരു അമേരിക്കൻ എഞ്ചിനീയർ,ഒരു സിനിമാനടൻ, വാൽക്ക എന്ന റഷ്യൻ കുറ്റവാളി,ഒരു പോളിഷ് ചിത്രകാരൻ, ഒരു പാതിരി,ഒരു യൂഗോസ്ലാവ്യൻ അകൗണ്ടന്റ്, തുടങ്ങിയവർ ഇവരെല്ലാം സൈബീരിയയിലെ ഒരു തടങ്കൽ പാളയത്തിൽ ശിക്ഷ അനുഭവിക്കുകയാണ്‌. ഉറപ്പായമരണത്തെ മുന്നിൽ കണ്ടു കൊണ്ട് കനത്ത മഞ്ഞു വീഴ്ചയുള്ള ഒരു രാത്രിയിൽ ഇവർ തടവുചാടുന്നു.. അടിമയായി ജീവിക്കുന്നതിനേക്കാൾ നല്ലത് സ്വാതന്ത്ര്യത്തിനുള്ള ശ്രമത്തിനിടെ മരിക്കുന്നതാണ്‌ എന്നതായിരുന്നു അവർക്കു പ്രചോദനം.
കൂട്ടത്തിൽ രാത്രിയിൽ കണ്ണുകാണാൻ വിഷമമുണ്ടായിരുന്ന കാശിക്ക് ...തുടക്കത്തിൽ തന്നെ തണുപ്പിൽ ഉറഞ്ഞ്മരണത്തോടടുത്തപ്പോൾ അയാൾക്കൊരു ദർശനമുണ്ടാകുന്നുണ്ട്.. ദൂരെ കൂട്ടുകാർകത്തിച്ച തീകണ്ട് അയാൾ‌പറയുന്നു നാം സ്വതന്ത്രരായി എന്ന് (‌Yes we made it !.) . മോചിതനായി എന്ന ബോധത്തിൽ അയാൾ‌ മരിക്കുന്നു. വഴിക്കുവെച്ച് റഷ്യൻ കൂട്ടുകൃഷിഫാമിൽ നിന്നും രക്ഷപ്പെട്ട എറീന എന്ന പെൺകുട്ടിയും അവരുടെ കൂടെ കൂടുന്നു.എല്ലാവരും കൂടി സോവിയറ്റ് യൂണിയന്റെ അതിർത്തിയിലെത്തുന്നു. റഷ്യക്കാരനായ വാൾക്ക അവിടെ വെച്ച് പിരിയുകയാണ്‌‌. തടങ്കലിലല്ലാത്തസ്ഥിതിക്ക് തന്റെ ജന്മദേശം തന്നെയാണ്‌ മെച്ചം എന്നാണ്‌ അദ്ദേഹം പറഞ്ഞത്. സ്റ്റാലിൻ അപ്പോഴും അയാൾക്ക് ആരാധ്യൻ തന്നെയായിരുന്നു, പണക്കാരിൽ നിന്നും എടുത്ത് പാവങ്ങൾക്കു നല്കുന്ന വീരനായകൻ . പിന്നീട് ദുഷ്കരമായ മരുഭൂയാത്രയുടെ മദ്ധ്യേ എറീനയും മരിച്ചു പോവുകയാണ്. 
ശേഷിച്ചവർ വെറും കാലിൽ വേണ്ടത്ര വെള്ളമോ ഭക്ഷണമോഒന്നും കൂടാതെ മംഗോളിയയിലൂടെ ഗോബി മരുഭൂമിതാണ്ടി ചൈനവഴി തിബത്തിലൂടെ ബ്രിട്ടീഷ് ഇന്ത്യയിൽ എത്തിച്ചേരുന്നതിന്റെ ഉദ്വേഗജനകമായ ചിത്രീകരണമാണ്‌ "ദ വേ ബാക്ക്".


</doc>
<doc id="326903" url="https://ml.wikipedia.org/wiki?curid=326903" title="മെലനീ ചന്ദ്ര">
മെലനീ ചന്ദ്ര

ഒരു അമേരിക്കൻ മോഡലും സിനിമാനടിയും ഹോസ്പിറ്റൽ ഫോർ ഹോപ്പ് എന്ന സംഘടനയുടെ സഹസ്ഥാപകയും ആണ് മെലാനീ ചന്ദ്ര (Melanie Chandra).
മെലാനിയുടെ മാതാപിതാക്കൾ മലയാളികളാണ്. ഷോട്ടോക്കാൻ കരാത്തെയിൽ മെലാനി സെക്കന്റ് ഡിഗ്രീ ബ്ലാക്ക്ബെൽറ്റ് ആയ മെലാനീ അതിൽ നിരവധി സമ്മാനങ്ങൾ നേടിയിട്ടുണ്ട്. ഹൈസ്കൂളിനു ശേഷം സ്റ്റാൻഫോർഡ് യൂണിവേഴ്സിറ്റിയിൽ നിന്നും മെക്കാനിക്കൽ എഞ്ചിനീയറിങ്ങിൽ ബിരുദം എടുത്തു.

2007 -ൽ മിസ്സ് ഇന്ത്യ അമേരിക്ക മൽസരത്തിൽ മെലാനീ വിജയിച്ചു. ഇപ്പോൾ മോഡലായും സിനിമയിലും പ്രവർത്തിക്കുന്നു.
ഹോസ്പിറ്റൽ ഫോർ ഹോപ്പ് എന്ന സംഘടനയുടെ സഹസ്ഥാപകയാണ് മെലാനീ.



</doc>
<doc id="326914" url="https://ml.wikipedia.org/wiki?curid=326914" title="തുയിലുണർത്തുപാട്ട്">
തുയിലുണർത്തുപാട്ട്

രാത്രിയിൽ നിന്ന് പുതിയ പ്രഭാതത്തിലേക്ക്, ഐശ്വര്യസമൃദ്ധമായ ഒരു പുതുകാലത്തിലേക്ക്, ഗ്രാമജനതയെ ഉണർത്തിയെത്തിക്കുവാൻ, അവർ കേട്ടുണരുവാനായി പാണന്മാർ ശ്രാവണമാസത്തിൽ വീടുകൾ തോറും ചെന്ന് പാടിയിരുന്ന പാട്ടിനെ തുയിലുണർത്തുപട്ട് എന്നു പറഞ്ഞുപോന്നു. പറയിപെറ്റ പന്തിരുകുലത്തിലെ തിരുവരങ്കത്ത് പാണനാരുടെ പിൻഗാമികളെന്നറിയപ്പെടുന്ന പാണന്മാരാണ് ഇത് പാടിയിരുന്നത്. തിരുവരങ്കൻ എന്ന വാക്കിന്ന് ഉടമസ്ഥൻ എന്നാണ് അർത്ഥം.

ശിവനെ ഉറക്കത്തിൽ നിന്നും ഉണർത്താൻ വേണ്ടി പാടിയതാണ് തുകിലുണർത്ത് പാട്ട് എന്ന് ഒരു ഐതിഹ്യമുണ്ട്. പറയിപെറ്റ പന്തിരുകുലത്തിലെ തിരുവരങ്കത്ത് പാണനാർക്ക് പരമശിവൻ നല്കിയ വരമാണ് തുയിലുണർത്തുപാട്ട് എന്നാണ് മറ്റൊരു ഐതിഹ്യം. തുയിലുണർത്തുപാട്ടിന്റെ അകമ്പടിയ്ക്കായി ഉപയോഗിക്കുന്ന വാദ്യോപകരണമാണ് നന്തുടി.
പറയിപെറ്റ പന്തിരുകുലത്തിലെ തിരുവരങ്കത്ത് പാണനാർക്ക് പരമശിവൻ ‍ നല്കിയ വരമാണ് തുയിലുണർത്തുപാട്ട് എന്നാണ് ഐതിഹ്യം. തുയിലുണർത്തുപാട്ടിന്റെ അകമ്പടിയ്ക്കായി ഉപയോഗിക്കുന്ന വാദ്യോപകരണമാണ് നന്തുടി.
പാണന്മാർ ചിങ്ങമാസത്തിലെ ഓണക്കാലത്തും മേടത്തിലെ വിഷുവിന്നും വെളുപ്പിനുമുമ്പ് ഓരോ ഭവനത്തിലും ചെന്ന് തുടികൊട്ടി തുയിലുണർത്തിയിരുന്നു.

കൈലാസത്തിൽ ശീപോതിയും (പാർവ്വതി ദേവി) മഹാദേവനും (പരമശിവൻ) ചൂതുകളിക്കാൻ ആരംഭിച്ചു. കളിയിൽ തോൽക്കാറായപ്പോൾ ദേവൻ തന്റെ ആടയാഭരണങ്ങൾ പണയം വെച്ചു. അവസാനം തനിയ്ക്ക് ഇനി ഒന്നും പണയം വെയ്ക്കാനില്ലാതെ, ഒരു സ്ത്രീയുടെ മുന്പിൽ പരാജയപ്പെട്ടു എന്നോർത്തപ്പോൾ അദ്ദേഹം അബോധാവസ്ഥയിലായി. ഉടൻ തന്നെ ദേവി ആശാരിയേയും മണ്ണാനെയും വിളിപ്പിച്ചു. ശിവനെ ഉണർത്തുന്നത്തിനുവേണ്ടി തിരുമഞ്ചപുറത്ത്നിന്നു (തമിഴ്നാട് ) തിരുവരങ്കനെ കൊണ്ടുവരാൻ ഏൽപ്പിക്കുകയും ചെയ്തു.

അങ്ങനെ മണ്ണാനും ആശാരിയും കൂടി തിരുമഞ്ചപുറത്തേയ്ക്ക് പുറപ്പെട്ടു. പാതിവഴിക്ക് വച്ച് മണ്ണാൻ യാത്രയിൽ നിന്നും പിന്മാറി. തിരുവരങ്കന്റെ വീട്ടിലെത്തിയ ആശാരി ശിവനെ തുടികൊട്ടിപ്പാടി ഉണർത്താൻ തന്റെ കൂടെ വരണമെന്ന് തിരുവരങ്കനോട് ആവശ്യപെട്ടു. തുടിയുടെ ഒരു ഭാഗം പൊളിഞ്ഞതുകാരണം കൊട്ടാൻ പറ്റില്ല എന്നും, അതിനാൽ വരാൻ കഴിയില്ല എന്നും തിരുവരങ്കന്റെ ഭാര്യ ആശാരിയോടു പറഞ്ഞു. ഇത് കേട്ട ആശാരി പൊട്ടിയ തുടി വാങ്ങി അതിന്റെ ഒരു ഭാഗം മുണ്ടുകൊണ്ട് മറച്ച് മറ്റേ ഭാഗത്ത് കൊട്ടാന് തുടങ്ങി. ഇത് കേട്ട് മൂന്ന് ലോകത്തെ ആളുകളും ഞെട്ടിവിറച്ചു. ഇതേ സമയം പുറത്തു പോയിരുന്ന തിരുവരങ്കൻ തുടിയുടെ ശബ്ദം കേട്ട് വീട്ടിലേയ്ക്ക് ഓടി എത്തി. ഉടനെ തന്നെ ആശാരി ഒരു വരിക്കപ്ലാവിന്റെ തടി മുറിച്ചു ഒരു തുടിയുണ്ടാക്കിക്കൊടുത്ത് തിരുവരങ്കനെയും കൂട്ടി ശിവന്റെ അടുത്തേയ്ക്ക് യാത്രയായി.

തിരുവരങ്കന് തുടികൊട്ടിപ്പാടാന് തുടങ്ങിയപ്പോൾ ശിവന്റെ ഓരോ ഭാഗങ്ങളായി ചലിക്കാൻ തുടങ്ങി. അങ്ങനെ തുടിപ്പാട്ട് അവസാനിക്കുമ്പോഴേക്ക് ശിവൻ പൂർണമായും ഉറക്കത്തിൽ നിന്നും എഴുന്നേറ്റു എന്നാണ് വിശ്വാസം. പൂർണമായും ഉണർന്ന ശിവൻ തിരുവരങ്കനോട് ഇങ്ങനെ പറഞ്ഞു. "ജഡസമാനമായ ഉറക്കത്തിൽനിന്നും എന്നെ ഉണർത്തിയ തിരുവരങ്കാ, ജനങ്ങൾക്ക് അഭിവൃദ്ധിയുള്ള കാലമായ ചിങ്ങമാസത്തിൽ ഉത്രാടം, തിരുവോണം, അവിട്ടം, ചതയം എന്നീ ദിവസങ്ങളിൽ രാത്രി നീ, പത്നീസമേതനായി, ഗ്രാമഭവനങ്ങൾ തോറും തുടികൊട്ടി, തുയിലുണർത്തിപ്പാടാൻ പോകണം. രാത്രിയിൽ നിങ്ങളുടെ പാദങ്ങളെ കല്ലും മുള്ളും വേദനിപ്പിക്കില്ല. ഇഴജന്തുക്കൾ അടക്കം എല്ലാ നിശാജീവികളും നിങ്ങൾക്ക് വഴി മാറിത്തരികയും ചെയ്യും."

</doc>
<doc id="326916" url="https://ml.wikipedia.org/wiki?curid=326916" title="സെന്റിമീറ്റർ-ഗ്രാം-സെക്കന്റ് വ്യവസ്ഥ">
സെന്റിമീറ്റർ-ഗ്രാം-സെക്കന്റ് വ്യവസ്ഥ

സെന്റിമീറ്റർ- ഗ്രാം-സെക്കന്റ് വ്യവസ്ഥ (cgs system) എന്നത് നീളത്തിന്റെ ഏകകമായ സെന്റിമീറ്ററിലും പിണ്ഡത്തിന്റെ ഏകകമായ ഗ്രാമിലും സമയത്തിന്റെ ഏകകമായ സെക്കന്റിലും അടിസ്ഥാനമായ മെട്രിക്ക് വ്യവസ്ഥയുടെ ഒരു വകഭേദമാണ്. എല്ലാ യാന്ത്രികമായ സി. ജി. എസ്സ് ഏകകങ്ങളും സ്പഷ്ടമായും ഈ മൂന്ന് അടിസ്ഥാന ഏകകങ്ങളിൽ നിന്ന് രൂപം കൊണ്ടവയാണ്. എന്നാൽ വൈദ്യുതകാന്തികതയെ ഉൾക്കൊള്ളാനായി സി. ജി. എസ്സ് വ്യവസ്ഥയെ വികസിപ്പിക്കാൻ ധാരാളം വ്യത്യസ്തമായ വഴികളുണ്ട്. 

വലിയതോതിൽ സി. ജി. എസ്സ് വ്യവസ്ഥയുടെ സ്ഥാനം മീറ്റർ, കിലോഗ്രാം, സെക്കന്റ് എന്നിവ അടിസ്ഥാനമായ എം. കെ. എസ്സ് വ്യവസ്ഥ കൈയ്യടക്കിയിട്ടുണ്ട്. ഇതിനെ കൂടുതൽ വികസിപ്പിച്ച് അന്തർദേശീയഏകകവ്യവസ്ഥ (SI) വരികയാണുണ്ടായത്. ശാസ്ത്രത്തിലേയും എൻജിനീയറിങ്ങിന്റെ ധാരാളം മേഖലകളിലിൽ ഏകകങ്ങളുടെ ഏക ഏകകം SI ആണ്. എന്നാൽ CGS പ്രചാരത്തിലുള്ള ചില ഉപമേഖലകൾ നിലനിൽക്കുന്നുണ്ട്. 

പൂർണ്ണമായും യാന്ത്രികമായ വ്യവസ്ഥകളുടെ അളവുകളിൽ (നീളം, പിണ്ഡം, ബലം, ഊർജ്ജം, മർദ്ദം എന്നിവയുടെ ഏകകങ്ങൾ ഉൾപ്പെടുന്നു) CGS വ്യവസ്ഥയും SI വ്യവസ്ഥയും തമ്മിൽ നേരിയ വ്യത്യാസമേ ഉള്ളൂ. ഏകകങ്ങളുടെ വിപര്യയങ്ങളുടെ ഘടകങ്ങൾ 100 സെ.മി= 1മീ, 1000 ഗ്രാം = 1 കിലോ എന്നപോലെ 10 ന്റെ വർഗ്ഗങ്ങളാണ്. ഉദാഹരണത്തിന് ബലത്തിന്റെ CGS ഏകകം ഡൈൻ ആണ്. ഇത് 1 g·cm/s2 എന്ന് നിർവ്വചിക്കാം. ബലത്തിന്റെ SI ഏകകം ന്യൂട്ടണാണ്. ന്യൂട്ടൺ (1 kg·m/s2) എന്നത് 100,000 ഡൈനിന് തുല്യമാണ്.

നേരേമറിച്ച്, CGS നും SI ക്കും തമ്മിലുള്ള വൈദ്യുതകാന്തികപ്രതിഭാസത്തിന്റെ അളവുകളുടെ (ചാർജ്ജ്, വൈദ്യുതകാന്തിക മണ്ഡലങ്ങൾ, വോൾട്ടേജ് തുടങ്ങിയവയുടെ ഏകകങ്ങൾ ഉൾപ്പെടുന്നു ) വ്യപര്യയം കൂടുതൽ സൂക്ഷ്മവും സമ്മിശ്രവുമാണ്.

നീളത്തിന്റെയും പിണ്ഡത്തിന്റെയും സമയത്തിന്റെയും മൂന്ന് അടിസ്ഥാനഏകകങ്ങളുടെ അടിസ്ഥാനത്തിലുള്ള കേവല ഏകകങ്ങളുടെ വ്യവസ്ഥയ്ക്ക് ഒരു അടിസ്ഥാനമുണ്ടാക്കാൻ ജർമ്മൻ ഗണിതശാസ്ത്രജ്ഞനായ കാൾ ഫ്രെഡറിക് ഗൗസാണ് 1832 ൽ സി. ജി. എസ്സ് വ്യവസ്ഥ മുന്നോട്ടു കൊണ്ടുവന്നത്. മില്ലിമീറ്റ്രിന്റെയും മില്ലിഗ്രാമിന്റെയും സെക്കന്റിന്റെയും ഏകകങ്ങളെയാണ് ഗൗസ് തെരഞ്ഞെടുത്തത്.




</doc>
<doc id="326922" url="https://ml.wikipedia.org/wiki?curid=326922" title="മാനുവൽ അന്റൊണിയൊ വസ്സാലോ എസ്സില്വ">
മാനുവൽ അന്റൊണിയൊ വസ്സാലോ എസ്സില്വ

മാനുവൽ അന്റൊണിയൊ വസ്സാലോ എസ്സില്വ (1899-1985) ഒരു  ഉദ്യോഗസ്തനുംപോർച്ചുഗീസ് ഇന്ത്യയുടെ 128 മത്തെയും അവസാനത്തെയും മായിരുന്നു.മാന്വൽ സി ഡി സില്വയും മരിയ ദ വസ്സല്ലൊ എന്നിവരായിരുന്നു മാതാപിതക്കൾ.

1958ഇലാണു അദ്ദേഹത്തെ ഇന്ത്യയുടെ ഗവർനർ ജനറൽ ആയി നാമനിർദ്ദേശം ചെയ്യപ്പെടുന്നത്.  ആയിരുന്നു മുൻഗാമി.അതെ സമയം തന്നെ  ഇന്ത്യയിലെ പോർച്ചുഗീസ് സായുധ സേനയുടെ സർവസൈന്യാധിപനായും അദ്ദേഹം അവരോധിക്കപ്പെട്ടു.ഇന്ത്യൻ ഗവർന്മെന്റ് ഗോവ , ദമൻ തുടങ്ങിയ പ്രദേശങ്ങൾ ഇന്ത്യയൊട് ചേർക്കാൻ ശ്രമിച്ചപ്പൊൾ പോർച്ചുഗീസ് പ്രധാന മന്ത്രി ന്റെ മരണം വരെ പോരാടുക എന്ന ഉത്തരവിനെ മറികടന്നു യാതൊരു എതിർപ്പും കൂടാതെ കീഴടങ്ങുകയും പ്രദേശങ്ങൾ ഇന്ത്യയുടെ അധീനതയിൽ ആകുകയും ചെയ്തത് അദ്ദേഹതിന്റെ ഔദ്യോഗിക ജീവിതത്തിലെ ഒരു കറുത്ത അദ്ധ്യായം ആയിരുന്നു.തിരികെ പോർചുഗലിൽ എത്തിയ വസ്സലൊക്കു തണുത്ത സ്വീകരണമാണു ലഭിച്ചത്. പിന്നീടു  ആഞ്ജകൾ ധിക്കരിച്ചതിനു പട്ടാള കോടതി അദ്ദേഹത്തെ വിചാരണ ചെയ്യുകയും നാടു കടത്തുകയും ചെയ്തു.1974 അദ്ദേഹത്തിന്റെ പട്ടാള പദവികൾ തിരികെ ലഭിച്ചു.
അതിനു ശേഷം അദ്ദേഹം ഗോവ സന്ദർശിച്ചു.ഹൃദ്യമായ സ്വീകരണമാണു അദ്ദേഹത്തിനു ലഭിച്ചത്.അടുത്തിടെ ഗോവൻ പോർച്ചുഗീസ് പൊതു പ്രവർത്തകനായ നർന കൊയ്സ്സൊരൊ  പറഞത് പരാജയപ്പെട്ടാൽ ആത്മഹത്യ ചെയ്യുന്നതിനായി  സൽസ്സാർ വസ്സ്ലോയ്ക്ക് സയ്നട് ഗുളികകൾ അയച്ചു കൊടുതതുഎന്നാണ്.

 ഭാര്യ   ഫെർനാൻട പെരെര എസ്സില്വ 

ഫെർണണഡൊ മാനുവൽ പെരെര മൊൺറ്റെരൈയൊ വസ്സാലൊ എസ്സില്വ മകനും മരിയ ഫെർനാൻഡ പെരെര </div>മൊൺറ്റെരൈയൊ വസ്സാലൊ മരിഅ ഡ ലുസ്സ് പെരെര മൊൺറ്റെരൈയൊ വസ്സാലൊ  എന്നിവർ പെണ്മക്കളുമാണു 


</doc>
<doc id="326923" url="https://ml.wikipedia.org/wiki?curid=326923" title="ഫൂട്ട്- പൗണ്ട്-സെക്കന്റ് വ്യവസ്ഥ">
ഫൂട്ട്- പൗണ്ട്-സെക്കന്റ് വ്യവസ്ഥ

ഫൂട്ട്- പൗണ്ട്-സെക്കന്റ് വ്യവസ്ഥ (FPS system) എന്നത് നിളത്തിനുള്ള ഫൂട്ട് (അടി), പിണ്ഡത്തിനോ ബലത്തിനോ ഉള്ള (avoirdupois) പൗണ്ട്, സമയത്തിനുള്ള സെക്കന്റ് എന്നീ അടിസ്ഥാന ഏകകങ്ങളുളെ മേൽ നിർമ്മിക്കപ്പെട്ട ഏകകങ്ങളുടെ ഒരു വ്യവസ്ഥയാണ്.

പൊതുവായി പറഞ്ഞാൽ, 20ആം നൂറ്റാണ്ടിന്റെ മധ്യം വരെ ആംഗലേയ സാങ്കേതിക പ്രസിദ്ധീകരണങ്ങളിൽ FPS വ്യവസ്ഥയുടെ രൂപാന്തരങ്ങളുടെ വളരെ സാധാരണമായിരുന്നു. 



</doc>
<doc id="326925" url="https://ml.wikipedia.org/wiki?curid=326925" title="ചിലിസോറസ്">
ചിലിസോറസ്

2015-ൽ വർഗീകരണം നടന്ന ഒരു തെറാപ്പോഡ വിഭാഗം ദിനോസർ ആണ് ചിലിസോറസ്. സാധാരണയിൽ നിന്നും വ്യതസ്തമായി തെറാപ്പോഡ ആണെങ്കിൽ കൂടി സസ്യഭോജി ആയിരുന്നു ഇവ. അന്ത്യ ജുറാസ്സിക് കാലത്ത് ചിലിയിൽ ആയിരുന്നു ഇവ ജീവിച്ചിരുന്നത്. 

ഇവയുടെ ഏകദേശ നീളം 3.2 മീറ്റർ ആണ് (10.5 അടി). മറ്റൊരു സവിശേഷത, ചട്ടുകം പോലെ ഉള്ള ഇവയുടെ പല്ലുകൾ ആണ് സസ്യങ്ങൾ ഭക്ഷിക്കാൻ ഉപയോഗിച്ചിരുന്നത് .



</doc>
<doc id="326940" url="https://ml.wikipedia.org/wiki?curid=326940" title="സി. രവിചന്ദ്രൻ">
സി. രവിചന്ദ്രൻ

ഒരു മലയാളി സ്വതന്ത്രചിന്തകനും നിരീശ്വരവാദിയും യുക്തിവാദിയും ആണ് രവിചന്ദ്രൻ സി (Ravichandran C). ഈ മൂന്നുവിഷയങ്ങളെ അധികരിച്ച് നിരവധി മലയാള പുസ്തകങ്ങൾ രചിച്ചിട്ടുണ്ട്. തിരുവനന്തപുരം യൂണിവേഴ്സിറ്റി കോളേജിൽ ഇംഗ്ലീഷ് അധ്യാപകനാണ്. മതം, ദൈവം, മതവിശ്വാസം, നിരീശ്വരവാദം, സ്വതന്ത്രചിന്ത, ജ്യോതിഷം, ലിംഗസമത്വം, മതമൗലികവാദം, ഗോത്രീയത, ശാസ്ത്രം, യുക്തിവാദം തുടങ്ങിയ വിഷയങ്ങളിൽ പലരുമായും അദ്ദേഹം സംവാദങ്ങളും പ്രഭാഷണവും നടത്തിവരുന്നു. 
പ്രമുഖ നിരീശ്വരവാദിയായ ശ്രീ റിച്ചാർഡ് ഡോക്കിൻസിന്റെ "ദി ഗോഡ് ഡെലൂഷൻ" എന്ന ഇംഗ്ലീഷ് കൃതിയെ അടിസ്ഥാനമാക്കിയ "നാസ്തികനായ ദൈവം" ഇദ്ദേഹത്തിന്റെ കൃതികളിൽ ഒന്നാണ്.



</doc>
<doc id="326949" url="https://ml.wikipedia.org/wiki?curid=326949" title="കവിപക്വാവലി">
കവിപക്വാവലി

വെൺമണി അച്ഛൻ, പട്ടത്തുകുഞ്ഞുണ്ണിനമ്പ്യാർ, അമ്പാടി കുഞ്ഞുകൃഷ്ണപൊതുവാൾ തുടങ്ങിയവർ ചേർന്നു രചിച്ച കൃതിയാണ് കവിപക്വാവലി. വെൺമണിപ്രസ്ഥാനത്തിന്റെ പുഷ്കലകാലത്ത് രൂപംകൊണ്ട സാഹിത്യവിനോദങ്ങളായിരുന്നു കവികളെ വിവധ പ്രകൃതിസൃഷ്ടികളായോ പുരാണകഥാപാത്രങ്ങളായോ അധ്യാരോപണം ചെയ്യുക എന്നത്. വെണ്മണി മഹന്റെ കവിപുഷ്പമാല, ഒടുവിൽ കുഞ്ഞികൃഷ്ണമേനോന്റെ കവിമൃഗാവലി, മൂലൂർ എസ്. പത്മനാഭപ്പണിക്കർ രചിച്ച കവിരാമായണം, കൊടുങ്ങല്ലൂർ കുഞ്ഞിക്കുട്ടൻതമ്പുരാന്റെ കവിഭാരതം, തുടങ്ങിയവ ഉദാഹരണം. കൂടാതെ കവിശാകുന്തളം, കവിനൈഷധം, കവിമത്സ്യാവലി, കവിപക്ഷിമാല തുടങ്ങി കുറേ അപ്രസിദ്ധകൃതികളും ഈ പരമ്പരയിൽ ഉണ്ടായിട്ടുണ്ട്. 

ഇക്കൂട്ടത്തിൽ പ്രത്യേക പരാമർശമർഹിക്കുന്ന കൃതിയാണ് കവിപക്വാവലി. ഇതിൽ കവികളെ പഴങ്ങളോടാണുപമിക്കുന്നത്. വാസ്തവത്തിൽ, കവിപക്വാവലിയെന്നപേരിൽ സാഹിത്യചരിത്രത്തിൽ സ്ഥാനംനേടിയ, ഈ കൃതി ഒരു മുക്തകം മാത്രമാണ്. 

ഈ മുക്തകത്തിൽ പരാമർശിച്ചിരിക്കുന്ന പട്ടത്തുകുഞ്ഞുണ്ണിനമ്പ്യാർ, വെൺമണി അച്ഛൻ, അമ്പാടി കുഞ്ഞുകൃഷ്ണപൊതുവാൾ, ആറാട്ടുപുഴ സ്വദേശിയായ അച്ചൻകണ്ടത്തുനമ്പ്യാർ എന്നിവർ അവരവരുടെ ഊഴമെത്തിയപ്പോൾ ചെല്ലിപ്പൂരിപ്പിച്ചതാണ് ഈ പദ്യം എന്ന് വിശ്വസിക്കപ്പെടുന്നു.


</doc>
<doc id="326951" url="https://ml.wikipedia.org/wiki?curid=326951" title="കവിമൃഗാവലി">
കവിമൃഗാവലി

ഒടുവിൽ കുഞ്ഞികൃഷ്ണമേനോൻ എഴുതിയ കവിതയാണ് കവിമൃഗാവലി. 1899 ഡിസംബറിലെ വിദ്യാവിനോദിനിയിലാണ് ഇത് പ്രസിദ്ധീകരിച്ചത്. ഏതാനു കവികളെ മൃഗങ്ങളായി രൂപണം ചെയ്തുകൊണ്ടുള്ള ഈകവിതയിൽ മുപ്പത്തിയഞ്ച് ശ്ലോകങ്ങളാണ് ഉണ്ടായിരുന്നത്. 

വെണ്മണി അച്ഛൻ എഴുതിയ കവിപക്വാവലി വെണ്മണി മഹന്റെ കവിപുഷ്പമാല, മൂലൂർ പദ്മനാഭപ്പണിക്കർ രചിച്ച കവിരാമായണം, കൊടുങ്ങല്ലൂർ കുഞ്ഞിക്കുട്ടൻതമ്പുരാന്റെ കവിഭാരതം തുടങ്ങിയവയുടെ ചുവടുവപിടിച്ചാണ് ഒടുവിൽ ഈ കവിതയെഴുതിയത്. കവിരാമായണയുദ്ധം പോലെ കാര്യമായ ചലനങ്ങളൊന്നുമുണ്ടാക്കാൻ കവിമൃഗാവലിക്ക് കഴിഞ്ഞിട്ടില്ല. കേരളചന്ദ്രിക എന്ന പത്രത്തിൽ വന്ന ചില ആഖ്യാന പ്രത്യാഖ്യാനങ്ങൾ മറ്റ് പത്രങ്ങൾ ഏറ്റെടുക്കാനാരംഭിച്ചെങ്കിലും അത് വളരെവേഗം കെട്ടടങ്ങുകയാണുണ്ടായത്.


</doc>
<doc id="326953" url="https://ml.wikipedia.org/wiki?curid=326953" title="കവിപുഷ്പമാല">
കവിപുഷ്പമാല

വെൺമണിപ്രസ്ഥാനത്തിന്റെ പുഷ്കലകാലത്ത് രൂപംകൊണ്ട സാഹിത്യവിനോദങ്ങളായിരുന്നു കവികളെ വിവധ പ്രകൃതിസൃഷ്ടികളായോ പുരാണകഥാപാത്രങ്ങളായോ അധ്യാരോപണം ചെയ്യുക എന്നത്. വെൺമണി അച്ഛൻ, പട്ടത്തുകുഞ്ഞുണ്ണിനമ്പ്യാർ, അമ്പാടി കുഞ്ഞുകൃഷ്ണപൊതുവാൾ തുടങ്ങിയവർ ചേർന്നു രചിച്ച കവിപക്വാവലി, വെണ്മണി മഹന്റെ കവിപുഷ്പമാല, ഒടുവിൽ കുഞ്ഞികൃഷ്ണമേനോന്റെ കവിമൃഗാവലി, മൂലൂർ പദ്മനാഭപ്പണിക്കർ രചിച്ച കവിരാമായണം, കൊടുങ്ങല്ലൂർ കുഞ്ഞിക്കുട്ടൻതമ്പുരാന്റെ കവിഭാരതം, തുടങ്ങിയവ ഉദാഹരണം. കൂടാതെ കവിശാകുന്തളം, കവിനൈഷധം, കവിമത്സ്യാവലി, കവിപക്ഷിമാല തുടങ്ങി കുറേ അപ്രസിദ്ധകൃതികളും ഈ പരമ്പരയിൽ ഉണ്ടായിട്ടുണ്ട്.

കവിപക്വാവലിക്കുശേഷം അടുത്തുണ്ടായ കൃതിയാണ് കാത്തുള്ളിൽ അച്യുതമേനോന്റെ കവിപുഷ്പമാല. എന്നാൽ ഈ കൃതി പൂർണ്ണരൂപത്തിൽ പ്രകാശിതമായിരുന്നില്ല. അച്യുതമേനോൻ തന്റെ കൃതിയുടെ കൈയെഴുത്തുപ്രതി വെണ്മണി മഹൻ നമ്പൂതിരിയുടെ അഭിപ്രായമറിയാൻ അയച്ചുകൊടുത്തെന്നും അതിലെ ചില പരാമർശങ്ങൾ കണ്ട് ക്ഷുഭിതനായ മഹൻ നമ്പൂതിരി നിശിതവിമർശനരൂപത്തിലെഴുതിയ കൃതിയാണ് കവിപുഷ്പമാലയായി പുറത്തുവന്നത് എന്നും പറയപ്പെടുന്നു. മുപ്പത്തൊമ്പത് ശ്ലോകങ്ങളാണ് ഇതിലുള്ളത്. അച്യുതമേനോന്റെ കൃതിയിൽ പല കവികൾക്കും അർഹമായ സ്ഥാനം കൊടുത്തില്ലെന്നും അനർഹരെ ഉയർത്തിക്കാട്ടിയെന്നും വെണ്മണി മഹൻ കടുത്തഭാഷയിൽത്തന്നെ ആരോപിക്കുന്നുണ്ട്.


</doc>
<doc id="326960" url="https://ml.wikipedia.org/wiki?curid=326960" title="ബീബീ കാ മഖ്‌ബറ">
ബീബീ കാ മഖ്‌ബറ

മഹാരാഷ്ട്രയിലെ ഔറംഗബാദിൽ സ്ഥിതി ചെയ്യുന്ന ഒരു ശവകുടീരമാണ് ബീബീ കാ മഖ്‌ബറാ (Bibi Ka Maqbara). മുഗൾ ചക്രവർത്തി ഔറംഗസീബിന്റെ പുത്രൻ അസം ഷാ യുടെ നേതൃത്വത്തിലാണ് നിർമ്മാണം നടന്നത്. ഔറംഗസീബിന്റെ ഭാര്യ ദിർലാസ് ബാനു ബീഗ(റാബിയ ഉദ് ദൗറാനി)ത്തിന്റെ ഓർമയ്ക്കായാണ് ഈ മഖ്‌ബറാ നിർമിച്ചത്. താജ്‌മഹലുമായുള്ള സാദൃശ്യം എടുത്തു പറയേണ്ട സവിശേഷതയാണ്. 



</doc>
<doc id="326964" url="https://ml.wikipedia.org/wiki?curid=326964" title="റാബിയ ഉദ് ദൗറാനി">
റാബിയ ഉദ് ദൗറാനി

മുഗൾ ചക്രവർത്തി ഔറംഗസീബിന്റെ ആദ്യ രാജ്ഞിയായിരുന്നു ദിർലാസ് ബാനു ബീഗം. മരണാനന്തരം റാബിയ ഉദ് ദൗറാനി എന്നറിയപ്പെട്ടു. ഔറംഗസീബ് അവർക്കായി ഒരുക്കിയ അന്ത്യ വിശ്രമസ്ഥാനമാണ് പ്രശസ്തമായ ബീബീ കാ മഖ്ബറ.


</doc>
<doc id="326968" url="https://ml.wikipedia.org/wiki?curid=326968" title="മിക്സോസോറസ്‌">
മിക്സോസോറസ്‌

ഇക്തിയോസൗർ ജെനുസിൽ പെട്ട മൺ മറഞ്ഞുപോയ ഒരു പുരാതന കടൽ ഉരഗമാണ് മിക്സോസോറസ്‌. വളരെ ചെറിയ വലിപ്പം ഉള്ള ഒരു ജെനുസായിരുന്നു ഇവ . ഇവയുടെ ഏഴ്‌ ഉപവർഗങ്ങളെ ഇത് വരെ കണ്ടെതിയിടുണ്ട് .


</doc>
<doc id="326979" url="https://ml.wikipedia.org/wiki?curid=326979" title="മലവാനിയ">
മലവാനിയ

തുടക്ക ക്രിറ്റേഷ്യസ് കാലത്ത് ജീവിച്ചിരുന്ന ഒരു വലിയ സമുദ്ര ഉരഗം ആണ് മലവാനിയ. ഇക്തിയോസൗർ കുടുംബത്തിൽപ്പെട്ട ജീവിയാണ് ഇത് . പേരിന്റെ അർത്ഥം 'കാലത്തിന് അതീതനായ നീന്തൽക്കാരൻ' എന്നാണ് . ഇറാഖിലെ കുർദ് മേഖലയിൽ നിന്നാണ് ഫോസിൽ കണ്ടു കിട്ടിയിടുള്ളത് . 


</doc>
<doc id="326988" url="https://ml.wikipedia.org/wiki?curid=326988" title="കുവലയാനന്ദം">
കുവലയാനന്ദം

അപ്പയ്യദീക്ഷിതർ രചിച്ച അലങ്കാരശാസ്ത്രഗ്രന്ഥമാണ് കുവലയാനന്ദം. വിജയനഗര സാമ്രാജ്യാധിപനായ വേങ്കടപതിയുടെ ആസ്ഥാനപണ്ഡിതനായിരുന്ന അവസരത്തിൽ അദ്ദേഹത്തിന്റെ ആജ്ഞാനുസരണമാണ് ദീക്ഷിതർ കുവലയാനന്ദം രചിച്ചത്. ആദ്യകാലം മുതല്ക്കുതന്നെ കേരളത്തിൽ കുവലയാനന്ദത്തിന് മികച്ച സ്വീകരണം ലഭിച്ചിരുന്നു. സംസ്കൃത പഠിതാക്കൾക്ക് ഒഴിച്ചുകൂടാനാവാത്ത പാഠ്യഗ്രന്ഥമായിരുന്നു കുവലയാനന്ദം. ഭാഷാഭൂഷണത്തിൽ കുവലയാനന്ദത്തിൽ നിന്നുള്ള ഒട്ടേറെ ഉദാഹരണങ്ങൾ എ. ആർ രാജരാജവർമ തർജ്ജമചെയ്ത് ചേർത്തിട്ടുണ്ട്.

കുവലയാനന്ദത്തെ ഉപജീവിച്ചുകൊണ്ട് മലയാളത്തിൽ രചിക്കപ്പെട്ട കൃതിയാണ് അലങ്കാരകൗസ്തുഭം. കാർത്തിക തിരുനാൾ രാമവർമ മഹാരാജാവിന്റെ ആസ്ഥാന പണ്ഡിതന്മാരിൽ ഒരാളായ കല്യാണസുബ്രഹ്മണ്യസൂരിയാണ് ഇത് രചിച്ചത്. ഈ കൃതിയ്ക്ക് (വലിയ) രാമപ്പിഷാരടി ഒരു വ്യാഖ്യാനം നിർമ്മിച്ചിട്ടുണ്ട്.

കുവലയാനന്ദത്തിന് മലയാളത്തിൽ മികച്ച വിവർത്തനങ്ങൾ ഉണ്ടായിട്ടുണ്ട്. 


</doc>
<doc id="326996" url="https://ml.wikipedia.org/wiki?curid=326996" title="നീലച്ചിന്നൻ">
നീലച്ചിന്നൻ

കുളങ്ങൾക്കും തടാകങ്ങൾക്കും മറ്റു ഒഴുക്കില്ലാത്ത ശുദ്ധജലസ്രോതസ്സുകൾക്കും സമീപത്തായി സാധാരണ കാണപ്പെടുന്ന നിലത്തൻ കുടുംബത്തിൽ ഉള്ള സൂചിത്തുമ്പി ഇനത്തിൽപ്പെട്ട ഒരിനം ചെറിയ തുമ്പിയാണ് നീലച്ചിന്നൻ . ശരീരത്തിന് വയലറ്റ് കലർന്ന നീല നിറമാണുള്ളത്. ഉദരത്തിന്റെ അഗ്രഭാഗത്തായി വശങ്ങളിലുള്ള കറുത്ത ചെറിയ പട്ട ഇവയെ എളുപ്പത്തിൽ തിരിച്ചറിയുവാൻ സഹായിക്കും. 

ഫ്രെസർ 1921 ൽ പശ്ചിമഘട്ടത്തിൽ ഈ തുമ്പിയെ കണ്ടെത്തുകയും ഇതിനു "Aciargion hisopa" race "krishna" എന്ന് പേരിടുകയും ചെയ്തു. എന്നാൽ ഈയിടെ നടന്ന പഠനങ്ങളിൽ ഇവയ്ക്ക് വടക്കു കിഴക്കൻ ഇന്ത്യയിൽ കാണപ്പെടുന്ന "Aciagrion approximans" നുമായിട്ടാണ് കൂടുതൽ സാദൃശ്യമെന്നും അതിൻറെ ഒരു ഉപവർഗമായി ("Aciagrion approximans krishna") കണക്കാക്കാമെന്നും കണ്ടെത്തി.



</doc>
<doc id="326997" url="https://ml.wikipedia.org/wiki?curid=326997" title="കാട്ടുപൂത്താലി">
കാട്ടുപൂത്താലി

ശരീരത്തിന് ഇളം നീലയിൽ കറുത്ത വരകളും പൊട്ടുകളുമുള്ള നിലത്തൻ കുടുംബത്തിൽ ഉള്ള ഒരിനം സൂചിത്തുമ്പിയാണ് കാട്ടുപൂത്താലി .

വനപ്രദേശങ്ങളിലെ നിശ്ചലജലാശയങ്ങളിൽ സാധാരണയായി കാണുന്നു. പുല്ലുകൾ നിറഞ്ഞ കുളങ്ങൾ, കായലുകൾ, ചതുപ്പുകൾ എന്നിവിടങ്ങളിൽ ഇവയെ കാണാം. ആൺ തുമ്പിക്ക് കണ്ണുകൾക്ക് നീല നിറവും മുകൾഭാഗത്ത് കറുത്ത കലകളുമുണ്ട്. കണ്ണുകൾ തമ്മിൽ ബന്ധിപ്പിക്കുന്ന കറുത്ത വരയും അതിൽ ഇളം നീല അടയാളങ്ങളുമുണ്ട്. 




</doc>
<doc id="327022" url="https://ml.wikipedia.org/wiki?curid=327022" title="അമരവിള">
അമരവിള

കേരളത്തിലെ നെയ്യാറ്റിൻകര ടൗണിൽ നിന്നും കളിയിക്കവിളയിലേക്ക് പോകുന്ന വഴി 500 മീറ്റർ ദൂരെയുള്ള ഒരു ഗ്രാമമാണ് അമരവിള. ഇവിടെയൊരു ഗവണ്മെന്റ് എയിഡഡ്ഹയർ സെക്കണ്ടറി സ്കൂൾ ഉണ്ട്. ഒരു പച്ചകറിയുടെ പേരുമായി വളരെ ബന്ധം ഉണ്ട്. ഇവിടുത്തെ നാട്ടിൽ പലതരം പക്ഷികളും മൃഗങ്ങളും ഉണ്ട്. നെയ്യറിൻ തിരത്ത് ആണ് ഈ ഗ്രാമം സ്ഥിതി ചെയ്യുന്നത്. പ്രകൃതിരമണിയമായ ഒരു സ്ഥലം ആണ് അമരവിള. വളരെ ജനവാസ യോഗ്യമായതും വെവിധ്യമേറിയതുമാണ്. അതി സുന്ദരമായ ഒരു ഗ്രാമംആണ് ഇത്. കേരളഅതിർത്തിയിൽ സ്ഥാപിതമായ രണ്ടാമത്തെ ചെക്ക്പോസ്റ്റ് ഇവിടെ ആണ്.മതപരമായവെവിധ്യങ്ങളാണ് ഇവിടെയുള്ളത്.നാരായണപുരത്ത് ഒരു ഗണപതി ക്ഷേത്രവും തോട്ടടുത്തായി ഒരു മുസ്ലീം പള്ളിയും പിന്നെ ഒരു ക്രൈസ്തവ ദെവാലയവും ഇവിടെയുണ്ട്. ഒരു ഗവണ്മെന്റ് ടൈൽ ഫാക്ടറിയും ഇവിടെയുണ്ട്.ഇവിടെ ഗവണ്മെന്റ് അംഗീകൃതമായ എൻ.ഐ.ഐ.റ്റി.സിയും ഉണ്ട്.
അമരവിളയിലെ ഏറ്റവും പ്രശസ്തമായ ഒരു സഭയാണ് ഇത്. ഈ സഭ നിലവില വന്നതു 1810-ൽ ആണ്. ഈ സഭ മാർച്ച്‌ 7 2010-ൽ പുതിക്കി പണിയുകയുണ്ടായി. ഈ ദേവാലയത്തിനു ഒരു കൂറ്റൻ ടവർ ഉണ്ട്. ദേവാലയത്തിനു സ്വന്തമായി അംഗനവാടി മുതൽ പള്സ്ടു സ്കൂൾ വരെ ഉണ്ട്.
നാരായണപുരമെന്നത് ഒരു ഗണപതി ക്ഷേത്രം ആണ്. അവിടുത്തെ പ്രധാന പ്രതിഷ്ഠ മഹാഗണപതി ആണ്. 


</doc>
<doc id="327023" url="https://ml.wikipedia.org/wiki?curid=327023" title="വൈബർ">
വൈബർ

വൈബർ എന്നത് ഒരു സ്വതന്ത്ര ആശയവിനിമയ ഉപാധിയാണ് . വാട്സ്ആപ്പ്, ഫേസ്ബുക്ക്, ഗൂഗിൾ പ്ലസ്, ഹൈക്ക് തുടങ്ങിയ ആശയ വിനിമയ ഉപാധികൾ പോലെ തന്നെ സൗജന്യമായി ഉപയോഗിക്കാവുന്ന ഒരു നവമാധ്യമമാണ് വൈബറും.ലോകത്താകമാനം പ്രചരിക്കുന്ന ഈ നവമാധ്യമത്തിനു കോടിക്കണക്കിന് ഉപയോക്താക്കൾ ഇന്നു നിലവിൽ ഉണ്ട്.ആകർഷകങ്ങളായ ചിത്രങ്ങളും,ശബ്ദ ശകലങ്ങളും ,വീഡിയോ ദൃശ്യങ്ങളും ഈ മാധ്യമത്തിലൂടെ കൈമാറാൻ കഴിയുന്നു.


</doc>
<doc id="327031" url="https://ml.wikipedia.org/wiki?curid=327031" title="തെമ്മാടി വേലപ്പൻ">
തെമ്മാടി വേലപ്പൻ

1976ൽ എസ്.എൽ. പുരം സദാനന്ദൻ കഥയും തിരക്കഥയും എഴുതിജി പി ബാലൻ നിർമ്മിച്ച് ഹരിഹരൻ സംവിധാനം ചെയ്ത മലയാളചലച്ചിത്രമാണ് തെമ്മാടി വേലപ്പൻ. പ്രേം നസീർ,മധു,ജയഭാരതി,കെ.പി.എ.സി. ലളിത എന്നിവർ അഭിനയിച്ചിരിക്കുന്നു .ഈ ചിത്രം അക്കാലത്ത സൂപ്പർ ഹിറ്റായിരുന്നു മങ്കൊമ്പ് ഗോപാലകൃഷ്ണൻ രചിച്ച് എം.എസ്. വിശ്വനാഥൻ സംഗീത്ം നൽകി യേശുദാസും സുശീലയും പാടിയ ഗാനങ്ങൾ ഈ ചിത്രത്തിലുണ്ട്

മങ്കൊമ്പ് ഗോപാലകൃഷ്ണന്റെ വരികൾക്ക് എം.എസ്. വിശ്വനാഥനാണ് ഗാനങ്ങൾക്ക് സംഗീതം നൽകിയിരിക്കുന്നത്. 



</doc>
<doc id="327032" url="https://ml.wikipedia.org/wiki?curid=327032" title="ഫെയർ ട്രേഡ് അലയൻസ് കേരള">
ഫെയർ ട്രേഡ് അലയൻസ് കേരള

കേരളത്തിലെ ചെറുകിട കർഷകരുടെ സംഘടനയാണ് ഫെയർ ട്രേഡ് അലയൻസ് കേരള (FTAK) . കേരളത്തിലെ വടക്കൻ ജില്ലകളായ കാസർഗോഡ്, കണ്ണൂർ, വയനാട്, കോഴിക്കോട് എന്നിവടങ്ങളിലെ ചെറുകിട കർഷകരാണ് ഈ സംഘടനയിലെ അംഗങ്ങൾ. സംഘടനയിലെ അംഗങ്ങളുടെ ഉത്പന്നങ്ങൾ ന്യായവിലക്ക് വിപണിയിൽ വിൽക്കുന്നു. വിദേശ രാജ്യങ്ങളിലും ഈ സംഘടനയിലെ അംഗങ്ങളുടെ ഉത്പന്നങ്ങൾക്ക് വിപണിയുണ്ട്. 4500ൽ അധികം അംഗങ്ങളുള്ള ഈ സംഘടനയുടെ ഉദേശലക്ഷ്യം ഉത്പാദകനും വിതരണക്കാരനും ഉപഭോക്താവിനും ന്യായവിപണി കണ്ടെത്തുക എന്നതാണ്. സംഘടന പ്രവർത്തനം ആരംഭിച്ചത് 2005 ൽ ആണ്.

ന്യായവിപണി കണ്ടെത്തുക എന്ന ലക്ഷ്യത്തിനു പുറമേ സംഘടനയിലെ അംഗങ്ങൾക്ക് ഭക്ഷ്യസുരക്ഷ ഉറപ്പുവരുത്തുക, ലിംഗനീതി ഉറപ്പുവരുത്തുക, പശ്ചിമഘട്ട പ്രദേശത്തെ ജൈവവൈവിധ്യം സംരക്ഷിക്കുക എന്നിവയ്കായുള്ള പ്രവർത്തനങ്ങളും ഫെയർ ട്രേഡ് + 3 എന്ന പദ്ധതിയിലൂടെ സംഘടന ഏറ്റെടുത്തു നടത്തുന്നു. സംഘടനയിലെ അംഗങ്ങൾക്കിടയിൽ ജൈവ കൃഷി പ്രോത്സാഹിപ്പിക്കുന്നു. 

നാളികേരം, കശുവണ്ടി, കാപ്പി, കൂടാതെ സുഗന്ധവിളകളായ മഞ്ഞൾ, കറുവാപട്ട, ജാതി, കുരുമുളക്, ഏലം, ഇഞ്ചി, കരിയാമ്പൂ മുതലായവയും ഫെയർ ട്രേഡ് അലയൻസ് കേരളയിലെ അംഗങ്ങൾ ഉത്പാദിപ്പിക്കുന്നു. കോഴിക്കോട്ടെ ജൈവവ്യാപാരസ്ഥാപനമായ എലമെന്റ്സ് ആണ് ഫെയർ ട്രേഡ് അലയൻസ് കേരളയുടെ മാർക്കറ്റിങ്ങ് ജോലികൾ നിർവഹിക്കുന്നത്. 

നാടൻ വിത്തിനങ്ങളുടെ സംരക്ഷണവും കൈമാറ്റവും ലക്ഷ്യമിട്ട് ഫെയർ ട്രേഡ് അലയൻസ് കേരള സീഡ്ഫെസ്റ്റ് എന്ന പേരിൽ വിത്തിനങ്ങളുടെ പ്രദർശനം നടത്തിപോരുന്നു. 2011 ൽ ആദ്യത്തെ സീഡ്ഫെസ്റ്റ് നടന്നു. സീഡ്ഫെസ്റ്റ് 2016 കണ്ണൂർ ജില്ലയിലെ കരുവഞ്ചാലിൽ ജനുവരി 22 മുതൽ 26 വരെ നടക്കുന്നു. 

എഫ് ടി എ കെ വെബ്സൈറ്റ്


</doc>
<doc id="327034" url="https://ml.wikipedia.org/wiki?curid=327034" title="ഓൺ ദി ഗ്രാസ്സ് ഹൊപ്പെർ ആൻഡ്‌ ദി ക്രിക്കറ്റ്‌">
ഓൺ ദി ഗ്രാസ്സ് ഹൊപ്പെർ ആൻഡ്‌ ദി ക്രിക്കറ്റ്‌

ഇംഗ്ലിഷിലെ പ്രശസ്ത കവിയായ ജോൺ കീറ്റ്സ് രചിച്ച കവിതയാണ് ഓൺ ദി ഗ്രാസ്സ്ഹോപ്പെർ ആൻഡ്‌ ദി ക്രിക്കറ്റ്‌ . ഇംഗ്ലീഷ് കാവ്യാന്തരീക്ഷത്തിൽ തികച്ചും നൂതനമായൊരു അനുഭവമായിരുന്നു ഓൺ ദി ഗ്രാസ്സ്ഹോപ്പെർ ആൻഡ്‌ ദി ക്രിക്കറ്റ്‌ എന്ന കാവ്യം.
എന്ന വരികളിലൂടെയാണ് കവിത ആരംഭിക്കുന്നത്. ഭൂമിയുടെ സംഗീതം ഒരിക്കലും നിലയ്ക്കുന്നില്ല. പക്ഷികളിലുടെയും മരങ്ങളിലുടെയും സുര്യനിലുടെയും പാടിക്കൊണ്ടേയിരിക്കുന്നു എന്നാണ് കവി പറയുന്നത്. തണുത്തുറഞ്ഞ മരത്തിൽ ഒളിച്ചിരിക്കുമ്പോഴും ആ സംഗീതം ഓടികൊണ്ടേയിരിക്കുന്നു . അതുപോലെതന്നെ രണ്ടു വശങ്ങളിലുടെയും ഒരിക്കലും നിലയ്ക്കാതെ ഭൂമി പാടുകയാണ് എന്നും ജോൺ കീറ്റ്സ് പറയുന്നു. 

തുടർന്ന് ഭൂമിയിലെ രണ്ടു വ്യത്യസ്ത ജീവിവർഗ്ഗത്തെ നമുക്ക് പരിചയപ്പെടുത്തുന്നു. അതിൽ ഒന്ന് ചീവീടും (Cricket) മറ്റൊന്ന് പുൽച്ചാടി (Grasshopper)യുമാണ്. ഇവ രണ്ടും ഭൂമിയുടെ സംഗീതത്തെ നിലയ്ക്കാതെ സൂക്ഷിക്കുന്നതിൽ പ്രധാന പങ്കു വഹിക്കുന്നു .ഏതുകാലത്തും ഇവ ഭൂമിക്കുവേണ്ടി നിർത്താതെ പാടുകയാണ്. വേനൽക്കാലത്ത് പുൽച്ചാടിയിലൂടെയും മഴക്കാലത്ത് ചീവിടിലൂടെയും പ്രകൃതി പാടിക്കൊണ്ടേയിരിക്കുന്നു.

1795 ഒക്ടോബർ 31ന് ലണ്ടൻ നഗരത്തിലെ മൂർഗറ്റെ എന്ന പട്ടണത്തിലാണ് ജോൺ കീറ്റ്സ് ജനിച്ചത്. ഇദ്ദേഹത്തെ "രണ്ടാം തലമുറയിലെ കാല്പനികതയുടെ കവി" എന്നാണ് വിശേഷിപ്പിക്കുന്നത്.ഇദ്ദേഹം കിങ്ങ്സ് കോളേജിൽ ഉപരിപഠനം പൂർത്തിയാക്കി .തന്റേതായ രചനകളെ സഹിത്യലോകത്ത് എത്തിക്കുവാൻ അദ്ദേഹത്തിനു കഴിഞ്ഞു . ഭൂമിയിലെ ഓരോവസ്തുക്കളെയും കാല്പനികതയിലൂടെ കാണുവാനും വർണ്ണിക്കുവാനും അദ്ദേഹത്തിന് കഴിഞ്ഞു .ഓരോ കലാ ആസ്വാദകരുടെയും മനസ്സിൽ നിറഞ്ഞു നില്ക്കുന്ന ഒരു മഹത് വ്യക്തി തന്നെയാണ് ജോൺകീറ്റ്സ് .ഈ മഹാപ്രതിഭ 1821 ഫെബ്രുവരി 23-ൽ 25-ആം വയസ്സിൽ ലോകത്തോടും ലോകസാഹിത്യതിനോടും വിട പറഞ്ഞു .

ഇത് കവിതയില്ലേ ഒരു ഭാഗം മാത്രമാണ് .ഓരോ വേനലിലും ഓരോ മഴയിലും നില്ലയ്കാത്ത ഭൂമി ഗീതമാണ്‌ ഇതു വഴി വർണിക്കുന്നത് .നിശ്ശബ്ദമാകും താഴ്‌വരയിൽ മൂളിപ്പാട്ടുംപാടിനടക്കുന്ന ചീവീട് .വേനല്ക്കാലത്ത് ഭൂമിയുടെ ഉള്ളറിയുവാൻ ആഴങ്ങളിലേക്ക് നീങ്ങുന്ന പുൽച്ചാടി .എത്ര മഞ്ഞിലും എത്ര ചൂടിലും ഭൂമിക്കായ്‌ പാടുന്ന ജീവജലങ്ങൾ ഇവർ ഭൂമിയുടെ മക്കൾ .


</doc>
<doc id="327035" url="https://ml.wikipedia.org/wiki?curid=327035" title="അന്നം (കവിത)">
അന്നം (കവിത)

ബാലചന്ദ്രൻ ചുള്ളിക്കാടിനാൽ രചിക്കപെട്ട മനോഹരമായ ഒരു കവിതയാണ് അന്നം. ഇത് പ്രസിദ്ധീകരിച്ചത് 26 മെയ്‌ 2012-ന് ആണ്. അന്നത്തിൻറെ പ്രാധാന്യം വിളിച്ചോതുന്ന ഒരു കവിതയാണ് "അന്നം". ഈ കവിത ബാലചന്ദ്രൻ ചുള്ളിക്കാടും വൈലോപ്പിള്ളിയും തമ്മിലുള്ള സംഭാഷണ രൂപത്തിലാണ് എഴുതപെട്ടിട്ടുള്ളത്. തൃശൂർ പൂരവും കഴിഞ്ഞ് വിശന്നുവലഞ്ഞ് ഒട്ടിയ വയറുമായ് വൈലോപ്പിള്ളിയുടെ വീട്ടിലെത്തുന്ന കവിക്ക്‌ തൻറെ വീട്ടിൽ ബാക്കിയുണ്ടായിരുന്ന ചോറും മോരും ഉപ്പിലിട്ടതും വൈലോപ്പിള്ളി നല്കുന്നു. കവി ഉണ്ണുന്നതും നോക്കിയിരുന്ന വൈലോപ്പിള്ളി താനറിയാതെ പറയുന്നു; 
"ആരു പെറ്റതാണാവോ പാവമീചെറുക്കനെ? ആരാകിലെന്ത്? അപ്പെണ്ണിൻ ജാതകം മഹാ കഷ്ടം." 
കവിക്ക് ആസമയം ചിരി വരുന്നു. ദിവസങ്ങൾ ഇങ്ങനെ പരിതാപകരമായി ഉന്തിക്കഴിക്കുന്ന വൈലോപ്പിള്ളിയുടെ ജാതകത്തെ കവി പരിഹസിക്കുന്നു.

"കൂടൽമാണിക്യത്തിലെസ്സദ്യ നീയുണ്ടിട്ടുണ്ടോ?
പാടി ഞാൻ പുകഴ്ത്താം,കെങ്കേമമപ്പുളിങ്കറി."
ബംഗാൾ കടലിൻറെ തീരത്തെ ശ്മശാനത്തിൽ മൃതദേഹങ്ങൾക്കുവേണ്ടി അർപ്പിച്ച ബലിച്ചോർ തിന്നത് കവി ആ സമയം ഓർക്കുന്നു. 
അത് കേട്ടതും വൈലോപ്പിള്ളി ഒന്നും പറയാതെ ചാരുകസേരയിൽ ചെന്ന് കിടക്കുന്നു.

എല്ലാം ഭക്ഷിക്കുന്ന കാലത്തെ കുറിച്ചാണ് ഈ കവിതയിൽ കവി പറയുന്നത്. ഭക്ഷത്തിനുവേണ്ടി മനുഷ്യൻ കഷ്ടപ്പെടുന്ന ഒരു കാലത്തെ കുറിച്ചാണ് ഈ കവിത പ്രതിപാദിക്കുന്നത്. ഭക്ഷണത്തിൻറെ പ്രാധാന്യം വിളിച്ചോതുന്ന സുന്ദരമായ ഒരു കവിതയാണ് ബാലചന്ദ്രൻ ചുള്ളിക്കാടിൻറെ "അന്നം".അന്നം എന്നത് നമ്മുടെ ജീവിതത്തിൽ ഒഴിച്ചുകൂടാനാവാത്ത ഒരു ഘടകമാണ്. അതിനാൽ നാം ഓരോരുത്തരും അന്നം പാഴാക്കാതെ സൂക്ഷ്മതയോടെ ഉപയോഗിക്കുക. അന്നം അമൃതാണ്. അന്നം ദൈവിക ദാനമാണ്. അന്നം പാഴാക്കിയാൽ ഒരു നാൾ അത് ലഭിക്കാതെ നാം കഷ്ടപ്പെട്ടേക്കും !!!


</doc>
<doc id="327037" url="https://ml.wikipedia.org/wiki?curid=327037" title="പൊൻമള">
പൊൻമള

കേരളത്തിലെ മലപ്പുറം ജില്ലയിലെ തിരൂർ താലൂക്കിൽ മലപ്പുറം ബ്ളോക്കിലെ പൊൻമള ഗ്രാമപഞ്ചായത്തിലെ ഗ്രാമമാണ് പൊൻമള. പൊന്ന് വിളയുന്ന ഗ്രാമം എന്ന അർത്ഥത്തിൽ “പൊൻമുള” എന്ന് അറിയപ്പെട്ടിരുന്ന പ്രദേശമാണത്രെ, പിൽക്കാലത്ത് “പൊൻമള”യായിതീർന്നത്. ഈ പ്രദേശത്തെ മണ്ണിന്റെ വളക്കൂറാണ് പ്രസ്തുത സ്ഥലനാമത്തിനാസ്പദമെന്ന് പറയപ്പെടുന്നു. “അമരകോശം” രചയിതാവും സംസ്കൃതപണ്ഡിതനും ആയുർവ്വേദാചാര്യനുമായിരുന്ന വൈദ്യവാചസ്പതി പരമേശ്വരൻമൂസ്സത് പൊൻമള സ്വദേശിയായിരുന്നു. വടക്കുഭാഗത്ത് കടലുണ്ടിപ്പുഴ ഒഴുകുന്നു. 


</doc>
<doc id="327038" url="https://ml.wikipedia.org/wiki?curid=327038" title="എൽ.എം.എസ്.എച്.എസ്.എസ്. അമരവിള">
എൽ.എം.എസ്.എച്.എസ്.എസ്. അമരവിള

തിരുവനന്തപുരം ജില്ലയിലെ നെയ്യാറ്റിൻകര താലൂക്കിലെ അമരവിള എന്ന സ്ഥലത്താണ് ഈ ഹൈസ്‌കൂൾ സ്ഥിതി ചെയ്യുന്നത് .ലണ്ടൻ മിഷൻ സൊസൈറ്റിയാന്നു ഈ സ്‌കൂൾ സ്ഥാപിച്ചത് .ഇതൊരു മാനേജ്‌മന്റ്‌ സ്കൂളാണ് .വളരെ നല്ല രീതിയിൽ ഇപ്പോഴും ഈ സ്‌കൂൾ പ്രവർത്തിച്ച് വരുന്നു.1862ൽ നെയ്യാറ്റിൻകര മുനിസിപാലിറ്റിയിലെ ആദ്യത്തെ എൽ .പി സ്കൂളായിട്ടാണ് ഈ സ്‌കൂൾ ആരംഭിച്ചത് . യു.പി സെക്ഷൻ 1947ൽ ആരംഭിച്ചു . എച് .എസ് 1978ലും എച് .എസ്സ് .എസ്സ് 1998ലും ആരംഭിച്ചു, എ മുതൽ എഫ്‌ വരെയുള്ള ഡിവിഷനുകളിലായാണ് ഈ സ്‌കൂൾ പ്രവർത്തിക്കുന്നത് .

ഓരോ വിഷയവും കൈകര്യും ചെയാൻ പ്രത്യേകം അധ്യാപകരും , രണ്ട് കായിക അധ്യാപകരും , അറബിയും സംസ്ക്രതവും പരിശീലിപിക്കാൻ പ്രത്യേകം അധ്യാപകരും മറ്റു നിരവധി പേർ ഇവിടെ പ്രവർത്തിക്കുന്നു . ഇവരുടെ ഒത്തുരുമിച്ചുള്ള പ്രവർത്തനം ഈ സ്‌കൂളിനെ ഉന്നതിയിലേയ്ക്ക് നയിക്കുന്നു . 

വിദ്യാഭ്യാസത്തിനുപുറമെ കലയ്കും കായികത്തിനും ഇവിടെ പ്രധാന്യം നൽകുന്നു.വിവധതരം ക്ലബ്ബുകൾ ഇവിടെ പ്രവർത്തിച്ച് വരുന്നു.കുട്ടികളുടെ കലാവാസന വർധിപ്പിക്കാനായി കലോല്സവവും കായികശേഷി വളർത്തുവാനായി കായികമേളയും നടത്തി വരുന്നു . സ്‌കൂളിൽ ഒരു ഓഡിറ്റോറിയവും വാൻ പാർക്കിംഗ് ഏരിയയും ഉണ്ട് . കൂടാതെ വിദ്യാഭ്യാസം മെച്ചപെടുത്താൻ സ്‌കൂൾ ലൈബ്രറിയും, സയൻസ് ലാബും ,കമ്പ്യൂട്ടർ ലാബും പ്രവർത്തിച്ചു വരുന്നു .ഇത് കൂടാതെ 2015 ൽ നെയ്യാറ്റിൻകര എം .എൽ .എ സെൽവരാജിന്റെ ഫുണ്ടുപയോഗിച്ചു നിർമിച്ച സ്മാർട്ട്‌ ക്ലാസ്സും ഇവിടെ പ്രവർത്തിക്കുന്നു . 

കുട്ടികളുടെ പഠന നിലവാരം അറിയുന്നതിനുള്ള മാസ പരിക്ഷയും ,മറ്റു പരിക്ഷയ്ക്ക് വേണ്ടി കുട്ടികളെ തയ്യാറാക്കുന്നു.ഈ കഴിഞ്ഞ വർഷങ്ങളിൽ എസ് .എസ് .എൽ.സി പരിക്ഷയിൽ നല്ല വിജയം കൈവരിച്ച് വരുന്നു . മനോഹരമായ ഒരു പൂന്തോട്ടവും ,പച്ചക്കറി തോട്ടവും സ്‌കൂൾ വളപ്പിൽ ഉണ്ട് .പാലും മുട്ടയും കൂടാതെ ഉച്ച ഭക്ഷണവും കൊടുക്കുന്നു .


</doc>
<doc id="327069" url="https://ml.wikipedia.org/wiki?curid=327069" title="ജെ. മാരിയോൺ സിംസ്">
ജെ. മാരിയോൺ സിംസ്

വൈദ്യശാസ്ത്രത്തിലെ ശസ്ത്രകിയാരംഗത്ത് വഴിതെളിച്ചയാളും, ആധുനിക സ്ത്രീരോഗവിഭാഗത്തിന്റെ പിതാവും ആയി അറിയപ്പെടുന്നയാളാണ് ജെയിംസ് മാരിയോൺ സിംസ് അല്ലെങ്കിൽ ജെ. മാരിയോൺ സിംസ് (James Marion Sims) (ജനുവരി 25, 1813 – നവംബർ 13, 1883) അദ്ദേഹത്തിന്റെ ഏറ്റവും മഹത്തായ കണ്ടുപിടുത്തം എന്ന് അറിയപ്പെടുന്നത് ചില കുഴപ്പമേറിയ പ്രസവസമയത്ത് ഉണ്ടാവുന്ന അവസ്ഥയായ vesicovaginal fistulaയ്ക്കുള്ള പരിഹാരചികിൽസയാണ്.

കറുത്തവർഗ്ഗക്കാരായ അടിമസ്ത്രീകളിൽ നടത്തിയ മനുഷ്യത്വരഹിതമായ പരീക്ഷണങ്ങൾ വഴിയാണ് സിംസ് തന്റെ ഗവേഷണവിജയങ്ങളിൽ എത്തിച്ചേർന്നതെന്ന കാര്യം അതീവഗുരുതരമായിട്ടാണ് ആധുനികചരിത്രകാരന്മാരും ഗവേഷകരും കാണുന്നത്. മുതലെടുക്കാൻ പറ്റുന്ന ഒരു ജനതയുടെ ചെലവിൽ വൈദ്യശാസ്ത്രവിജയങ്ങൾ ഉണ്ടാക്കിയ ആൾക്കാരുടെ പട്ടികയിൽ ഏറ്റവും മുൻപിലുള്ള ആളായി സിംസിനെ കരുതുന്നു. എന്നാൽ അക്കാലത്ത് നിലവിൽ നിന്നിരുന്ന മാർഗ്ഗങ്ങൾ ഉപയോഗിച്ചു തന്നെയാണ് സിംസ് പ്രവർത്തിച്ചതെന്നും അദ്ദേഹം പരീക്ഷണം നടത്തിയിരുന്ന രോഗികൾ അവരുടെ രോഗാവസ്ഥമൂലം അത്രയ്ക് മോശമായ ആരോഗ്യനിലയിൽ ആയിരുന്നെന്നും അദ്ദേഹത്തെ പിന്തുണച്ച എൽ. എൽ. വാൾ എന്ന ഡോക്‌ടർ അഭിപ്രായപ്പെടുന്നു.

സൗത്ത് കരോലിനയിലെ ലങ്കാസ്റ്റവില്ലിലെ ജോണിന്റെയും മാക്കി സിംസിന്റെയും മകനായാണ് ജെ. മാരിയോൺ സിംസ് ജനിച്ചത്. ആദ്യപന്ത്രണ്ട് വർഷം സിംസിന്റെ കുടുംബം ലങ്കാസ്റ്റർ കൗണ്ടിയിൽ ചെലവഴിച്ചു. തന്റെ പിതാവ് പോലീസിൽ ജോലി നോക്കുന്ന ലങ്കാസ്റ്റരീലെ ഫ്രാങ്ക്ലിൻ അക്കാഡമിയിൽ ആണ് ചെറുപ്പത്തിൽ സിംസ് പഠിച്ചത്.
നാട്ടിൽത്തന്നെ കുറച്ചുകാലം പഠിച്ചതിനുശേഷം അദ്ദേഹം പെൻസിൽവാനിയയിലെ ഫിലാഡെല്ഫിയയിലെ ജെഫേർസൺ മെഡിക്കൽ കോളേജിൽ ചേർന്ന് 1835 -ൽ അവിടുന്നു ബിരുദം എടുത്തു. തിരിച്ചു ജോലിചെയ്യാൻ ലങ്കാസ്റ്ററിൽ എത്തിയെങ്കിലും ആദ്യത്തെ രണ്ടു രോഗികളുടേ മരണത്തോടെ അദ്ദേഹം അലബാമയിലേക്ക് പോയി. ലങ്കാസ്റ്ററിലേക്ക് 1836 -ൽ തിരിച്ചുവന്ന അദ്ദേഹം സൗത്ത് കരോലിനയിൽ പഠിക്കുന്ന കാലത്തു കണ്ടുമുട്ടിയ തെരേസ ജോൺസിനെ വിവാഹം കഴിക്കുകയും, അവർ അലബാമയിലെ മോണ്ട്ഗോമറിയിലേക്ക് താമസം മാറ്റി അവിടെ സ്ത്രീകൾക്കായുള്ള ഒരു സ്വകാര്യ ആശുപത്രി സ്ഥാപിക്കുകയും ചെയ്തു.

19 -ആം നൂറ്റാണ്ടിൽ യാതൊരു ചികിൽസയും ഇല്ലാത്തതിനാൽ വസിക്കോവജൈനൽ ഫിസ്റ്റുല എന്ന ശരീരാവസ്ഥയുള്ളവർക്ക് പ്രസവം എന്നത് ഒരു ഭീകരാവസ്ഥയും സ്ത്രീകൾക്ക് ഇത് മാരകവും ആയിരുന്നു. മോണ്ട്ഗോമറിയിൽ നാലുവർഷക്കാലം (1845-1849) താൻ വാങ്ങിയ 14 അടിമസ്ത്രീകളിൽ അദ്ദേഹം ഇതിനുള്ള പരീക്ഷണങ്ങൾ നടത്തി. ചില സ്ത്രീകളെ 30 തവണ വരെ ഓപറേഷനു വിധേയമാക്കി. തന്റെ ഗവേഷണപ്രബന്ധങ്ങളിൽ ഈ രോഗാവസ്ഥയുള്ള മൂന്നു അടിമസ്ത്രീകളുടെ, അനാർക, ബെറ്റ്‌സി, ലൂസി എന്നിവരുടെ പേരുകൾ അദ്ദേഹം എടുത്തുപറയുന്നുണ്ട്, ഇവരെയെല്ലാം അദ്ദേഹം തന്റെ പരീക്ഷണങ്ങൾക്ക് വിധേയയാക്കി. ഇതിൽ അനാർക്കയെ 30 തവണ ശസ്ത്രക്രിയ നടത്തി. അവർക്കുണ്ടായിരുന്ന പ്രത്യേകശരീരാവസ്ഥയെ ശസ്ത്രക്രിയയിലൂടെ പരിഹരിക്കുകയായിരുന്നു അദ്ദേഹത്തിന്റെ ലക്ഷ്യം. അപ്പോഴേക്കും അനസ്തേഷ്യ കണ്ടുപിടിക്കപ്പെട്ടിരുന്നെങ്കിലും സിംസ് അനാർക്കയെയും ബെറ്റ്സിയെയും ലൂസിയെയും അനസ്തേഷ്യ നൽകാതെയാണ് ശസ്ത്രക്രിയയ്ക്ക് വിധേയമാക്കിയത്. പൂർണ്ണമായും ആരോഗ്യശാസ്ത്രത്തിൽ അതിനെ സ്വീകരിച്ചിട്ടില്ലെന്നാണ് അതിനു സിംസ് പറഞ്ഞ കാരണം. ഈഥർ ഉപയോഗിച്ചുള്ള അനസ്തേഷ്യ 1840 -കളുടെ തുടക്കത്തിൽ തന്നെ ലഭ്യമായിരുന്നെങ്കിലും തന്റെ പരീക്ഷണങ്ങൾക്ക് അത് ആവശ്യമുണ്ടെന്ന് സിംസ് കരുതിയില്ല. എന്നാൽ സിംസ് തന്നെ ഇങ്ങനെ എഴുതുകയുണ്ടായി: ""ലൂസിയുടെ വേദനയുടെ തീവ്രത അതികഠിനമായിരുന്നു, നിലംപരിശായിക്കിടക്കുന്ന അവളെക്കണ്ട് അവൾ മരിക്കാൻ പോവുകയാണെന്ന് ഞാൻ കരുതി."" ശസ്ത്രക്രിയയ്ക്ക് ശേഷം അക്കാലത്ത് നിലവിലിരുന്ന ശീലമായ ഒപ്പിയം സിംസ് സ്ത്രീകൾക്കു നൽകിയിരുന്നു. അനവധി തുടർ പരീക്ഷണങ്ങൾക്കും ബുദ്ധിമുട്ടുകൾക്കുമൊടുവിൽ സിംസ് തന്റെ ശസ്ത്രക്രിയാരീതി ശരിയാക്കിയെടുത്തു. അനാർക്കയുടെ ഫിസ്റ്റുല അദ്ദേഹം പരിപൂർണ്ണമായി നേരെയാക്കി. അദ്ദേഹത്തിന്റെ വെള്ളികൊണ്ടുള്ള ശസ്ത്രക്രിയാ നൂലുകൾ ഉപയോഗിച്ചുള്ള രീതി ഫിസ്റ്റുല ശരിയാക്കിയെടുക്കുന്നതിൽ വിജയമാവുകയും അക്കാര്യം 1852 -ൽ പ്രസിദ്ധീകരിക്കുകയും ചെയ്തു. അതിനുശേഷം സിംസ് ഏറെ അടിമസ്ത്രീകളിലെ ഈ പ്രശ്നം ശസ്ത്രക്രിയവഴി നേരെയാക്കിയെടുത്തു. ഇങ്ങനെ ധാരാളം കറുത്തവർഗ്ഗക്കാരിയായ അടിമസ്ത്രീകളിൽ വിജയകരമായി പരീക്ഷണങ്ങൾ നടത്തിയശേഷം മാത്രമേ അദ്ദേഹം ഈ ശസ്ത്രക്രിയ വെള്ളക്കാരായ സ്ത്രീകളിൽ നടത്തിയുള്ളൂ, അതും അനസ്തേഷ്യ കൊടുത്തുകൊണ്ടുമാത്രവും.
ആധുനികകാലത്തെ യോനീ-ശസ്ത്രക്രിയയുടെ അടിസ്ഥാനം എന്നുതന്നെ പറയാവുന്നത് ഈ പരീക്ഷണങ്ങളാണ്. സിംസ് സ്പെക്കുലം ഉൾപ്പെടെ പരിശോധനകൾക്കും ശസ്ത്രക്രിയകൾക്കും വേണ്ടിയുള്ള ഉപകരണങ്ങളും അദ്ദേഹം രൂപകൽപ്പന ചെയ്തു. മലദ്വാരം പരിശോധിക്കുന്നതിനായി രോഗി ഇടതുവശം ചെരിഞ്ഞ് വലതുമുട്ട് വയറിനോടു ചേർത്ത്, ഇടതുമുട്ട് സ്വൽപ്പം വളച്ചുകിടക്കുന്നരീതിയ്ക്ക് സിംസിന്റെ പേരാണ് നൽകിയിരിക്കുന്നത്.

പലവൈദ്യപാഠപുസ്തകങ്ങളിലും സിംസിന്റെ മാർഗ്ഗം തെളിച്ച സംഭാവനകൾ ചർച്ചയാവുമ്പോഴും, പ്രത്യേകിച്ച് 20 -ആം നൂറ്റാണ്ടിന്റെ അവസാനം മുതൽ, ചരിത്രകാരന്മാരും ധർമ്മജ്ഞാനികളും അദ്ദെഹത്തിന്റെ രീതികളെ ചോദ്യം ചെയ്തു. സമ്മതമില്ലാതെ, അടിമകളാക്കിയ ആഫ്രോ-അമേരിക്കൻ സ്ത്രീകളെ അനസ്തേഷ്യ പോലുമില്ലാതെ പരീക്ഷണ ശസ്ത്രക്രിയയ്ക്ക് വിധേയമാക്കിയത് കറുത്ത വർഗ്ഗക്കാരോടുള്ള അക്രമവും നിസ്സഹായാവസ്ഥതതയിലുള്ള ഒരു ജനതയോടു ചെയ്ത ക്രൂരതയുമായി അവർ വ്യാഖ്യാനിക്കുന്നു.
അദ്ദേഹത്തെ ന്യായീകരിച്ചുകൊണ്ട് ഡോക്ടറായ എൽ. എൽ. വാൾ പറയുന്നത് സിംസ് അസുഖം ഭേദമാക്കാനും അക്കാലത്തെ വൈദ്യരീതികൾക്ക് സ്വീകാര്യമായ രീതിയിലും ആണ് പ്രവർത്തിച്ചതെന്നാണ്. ഇന്നത്തെ അളവുകോൽ വച്ച് സിംസിനെ അളക്കുന്നത് തെറ്റാണെന്ന് അദ്ദേഹം പറയുന്നു:
ഫിസ്റ്റുലയുടെ ഇരകൾ അനുഭവിച്ചുകൊണ്ടിരുന്ന കൊടും കഷ്ടതകൾ, ഇന്നത്തെ വിമർശകർ മറന്നുപോകുന്നു, എന്നു മാത്രമല്ല 19 -ആം നൂറ്റാണ്ടിന്റെ മധ്യത്തിൽ ശസ്ത്രക്രിയയ്ക്കായി അനസ്തേഷ്യ കൊണ്ടുവന്നപ്പോൾ ഉയർന്ന വിവാദങ്ങൾ അവർ സിംസിനെ ആക്രമിക്കുമ്പോൾ വിസ്മരിക്കുന്നു."
കുട്ടികളിൽ വായ പൂർണ്ണമായി തുറക്കാൻ പറ്റാത്ത അവസ്ഥയ്ക്കുള്ള(Trismus) പരിഹാരം കണ്ടെത്തുന്നതിനുള്ള പരീക്ഷണങ്ങളുടെ ഭാഗമായി ചെരുപ്പുകുത്തിയുടെ കത്തി ഉപയോഗിച്ച് അടിമസ്ത്രീകളുടെ കുട്ടികളുടെ തലയോട്ടിക്ക് രൂപഭ്രംശം സിംസ് വരുത്തിയിരുന്നു..

തന്റെ ആരോഗ്യത്തെക്കരുതിയും സ്ത്രീരോഗങ്ങളിലെ ചികിൽസയിൽ ശ്രദ്ധകേന്ദ്രീകരിക്കാനുമായി സിംസ് 1853 -ൽ ന്യൂയോർക്കിലേക്ക് താമസം മാറ്റി. സ്ത്രീകൾക്കായുള്ള അമേരിക്കയിലെ ആദ്യ ആശുപത്രിയായ സെന്റ്.ലൂക്ക്-റൂസ്‌വെൽറ്റ് ഹോസ്പിറ്റൽ സെന്റെർ അദ്ദേഹം 1855 -ൽ ഉണ്ടാക്കി. അക്കാലത്തെ വൈദ്യവിദ്യാഭ്യാസത്തിന്റെ രീതിയിൽ അവിടെ അദ്ദേഹം പാവപ്പെട്ട സ്ത്രീകളെ തീയറ്ററിൽ വച്ച് വിദ്യാർത്ഥികൾക്കും മറ്റു ഡോക്ടർമാർക്കും കാണാവുന്ന വിധത്തിൽ ശസ്ത്രക്രിയ നടത്തി. മേരി സ്മിത്ത് എന്നൊരു രോഗിയെ സിംസ് 1856 -നും 1859 -നുമിടയിൽ 30 തവണ ശസ്ത്രക്രിയയ്ക്ക് വിധേയയാക്കുകയുണ്ടായി. 1862 -ൽ അമേരിക്കൻ ആഭ്യന്തരയുദ്ധകാലത്ത് സിംസ് യൂറോപ്പിലേക്ക് താമസം മാറ്റുകയും ലണ്ടനിലും പാരീസിലും ജോലി ചെയ്യുകയും ചെയ്തു. From 1863 to 1866, he served as surgeon to യൂജീൻ ഡി മൊണ്ടിയോവിന്റെ ഡോക്ടറായി അദ്ദേഹം 1863 മുതൽ 1866 വരെ സേവനം അനുഷ്ടിച്ചു. പല രാജ്യങ്ങളിലെയും വിജയകരമായ ശസ്ത്രക്രിയകൾക്ക് ബഹുമതികളും അഭിനന്ദനങ്ങളും പ്രവഹിച്ചു. ഇത്തരം പല ശസ്ത്രക്രിയകളുമാവശ്യമുള്ളവ തന്നെയായിരുന്നോ എന്ന് അന്നു മുതൽ ചോദ്യം ചെയ്യപ്പെട്ടിട്ടുമുണ്ട്. പലതും സ്ത്രീകളുടെ ലൈംഗികതയെ നിയന്ത്രിക്കാനായി അവരുടെ പിതാക്കന്മാരുടെയോ ഭർത്താക്കന്മാരുടെയോ ആവശ്യപ്രകാരമുള്ള സ്ത്രീകളുടെ ചേലാകർമ്മം മാത്രമായിരുന്നു. സെഡാൻ യുദ്ധത്തിൽ രണ്ടുപക്ഷത്തും പരിക്കേറ്റ സൈനികരെ സഹായിക്കാൻ നെപ്പോളിയൻ മൂന്നാമന്റെ രക്ഷാകർതൃത്വത്തിൽ അമേരിക്കൻ-ആംഗ്ലോ ആംബുലൻസ് സേന രൂപീകരിച്ച് സിംസ് പ്രവർത്തിക്കുകയുണ്ടായി.

1871 -ൽ സിംസ് ന്യൂയോർക്കിലേക്കു മടങ്ങി. അർബുദം പകരുന്നതാണെന്നു കരുതി രോഗികളെ പ്രവേശിപ്പിക്കാതിരുന്ന വനിതാ ആശുപത്രി അധികാരികളുമായി കലഹിച്ച് അമേരിക്കയിലെ ആദ്യ കാൻസർ ആശുപത്രിയായ ന്യൂയോർക്ക് കാൻസർ ഹോസ്പിറ്റൽ രൂപീകരിക്കാൻ സിംസ് മുൻകൈ എടുത്തു. 1876-77 കാലത്ത് അദ്ദേഹം അമേരിക്കൻ മെഡിക്കൽ അസോസിയേഷന്റെ പ്രസിഡണ്ടായിരുന്നു. തന്റെ ആത്മകഥ പകുതിയായ അവസ്ഥയിലും തിരികെ യൂറോപ്പ് സന്ദർശിക്കാൻ ഇരുന്ന അവസരത്തിലും ഒരു ഹൃദയാഘാതത്താൽ അദ്ദേഹം 1883 നവമ്പർ 13 -ന് ന്യൂയോർക്കിൽ വച്ച് മരണമടഞ്ഞു. ന്യൂയോർക്കിലെ ബ്രൂക്‌ലിനിലെ ഗ്രീൻ വുഡ് സെമിത്തേരിയിലാണ് അദ്ദേഹത്തെ സംസ്കരിച്ചിരിക്കുന്നത്.

വാസ്തുശിൽപ്പിയായ മാരിയോൺ സിംസ് വെയ്ത്ത് അദ്ദേഹത്തിന്റെ കൊച്ചുമകനാണ്.



സിംസ് 1883 -ൽ തന്റെ എഴുപതാം വയസ്സിൽ ന്യൂയോർക്ക് സിറ്റിയിലാണ് മരിച്ചത്.





</doc>
<doc id="327107" url="https://ml.wikipedia.org/wiki?curid=327107" title="ഫ്രെഡറിക് മിഷ്കിൻ">
ഫ്രെഡറിക് മിഷ്കിൻ

ഫ്രെഡറിക് സ്റ്റാൻലി "റിക്ക്" മിഷ്കിൻ (Frederic Stanley "Rick" Mishkin ; ജനനം: 1951 ജനുവരി 11) ഒരു അമേരിക്കൻ സാമ്പത്തിക ശാസ്ത്രജ്ഞനും എഴുത്തുകാരനും കൊളമ്പിയ യൂണിവേഴ്സിറ്റി സ്കൂൾ ഓഫ് ബിസിനിസ്സിലെ പ്രൊഫസറുമാണ്. ഇദ്ദേഹം 2006 മുതൽ 2008 വരെ ഫെഡറൽ റിസർവ് സിസ്റ്റത്തിന്റെ ബോർഡ് ഓഫ് ഗവർണ്ണേഴ്സിൽ അംഗമായിരുന്നു.



</doc>
<doc id="327116" url="https://ml.wikipedia.org/wiki?curid=327116" title="മെനിലോസ്">
മെനിലോസ്

ഗ്രീക്ക് ഇതിഹാസ കാവ്യത്തിലെ ഒരു കഥാപാത്രം.ഗ്രീസിലെ സ്പാർട്ടയിലെ രാജാവ്. മൈസീനിയയിലെ രാജാവ് അഗമെ‌മ്‌നണിന്റെ സഹോദരൻ. മെനിലോസിന്റെ ഭാര്യയായ ഹെലനെ ട്രോയിയിലെ പാരീസ് രാജകുമാരൻ തട്ടിക്കൊണ്ട് വരുന്നത് ട്രോജൻ യുദ്ധത്തിന് വഴി വെക്കുന്നു. ഈ യുദ്ധത്തിനു ശേഷം മെനിലോസിന്റെ കപ്പൽ ഈജിപ്റ്റ് തീരത്ത് അടുക്കുന്നു .


</doc>
<doc id="327117" url="https://ml.wikipedia.org/wiki?curid=327117" title="കരിമല">
കരിമല

കേരളത്തിലെ ഇടുക്കി ജില്ലയിലെ ഉടുമ്പഞ്ചോല പഞ്ചായത്തിൽ സ്ഥിതി ചെയ്യുന്ന മലയാണ് കരിമല. കടൽ നിരപ്പിൽ നിന്ന് 6556 അടി (1998മീറ്റർ) ഉയരത്തിൽ സ്ഥിതിചെയ്യുന്നു.


</doc>
<doc id="327121" url="https://ml.wikipedia.org/wiki?curid=327121" title="സതീഷ് കുമാർ">
സതീഷ് കുമാർ

നിരായുധീകരണ പ്രവർത്തകനും ജയിൻ സന്ന്യാസിയും ഗാന്ധിയനും പത്രാധിപരുമാണ് രാജസ്ഥാൻ സ്വദേശിയായ സതീഷ് കുമാർ (ജനനം: 1936 ആഗസ്ത് 9 ). ബ്രിട്ടനിൽനിന്ന് പ്രസിദ്ധീകരിക്കുന്ന 'റിസർജൻസ് ആൻഡ് ഇക്കോളജിസ്റ്റ്' മാസികയുടെ പത്രാധിപരാണ് . നിലവിൽ ഇംഗ്ലണ്ടിൽ താമസിക്കുന്ന സതീഷ്, ഷൂമാക്കർ കോളേജ് ഇന്റർനാഷണൽ സെന്റർ ഫോർ ഇക്കോളജിക്കൽ സ്റ്റഡീസ്, 'ദി സ്മാൾ സ്‌കൂൾ' എന്നിവയുടെ ഡയറക്ടറാണ്. ആണവനിരായുധീകരണമെന്ന മുദ്രാവാക്യവുമായി മലയാളിയായ സുഹൃത്ത് ഇ.പി. മേനോനോടൊപ്പം 1960 കളുടെ ആദ്യം ന്യൂഡൽഹിയിൽ നിന്ന് വാഷിങ്ടൺ വരെ കാൽനടയായി നടത്തിയ 'സമാധാന മാർച്ച്' ആണ് സതീഷിന്റെ ജീവിതത്തിലെ ഏറ്റവും ശ്രദ്ധേയമായ സംഗതി . രാഷ്ട്രീയമാകട്ടെ, സാമൂഹികമാകട്ടെ, ഏത് സംവാദത്തിന്റെയും കേന്ദ്രബിന്ദു പ്രകൃതിയോടുള്ള അർച്ചനയാകണമെന്ന് വിശ്വസിക്കുന്ന വ്യക്തിയാണ് സതീഷ്. 

രാജസ്ഥാനിലെ ശ്രീ ദുൻഗർഗഡിലാണ് സതീഷ് ജനിച്ചത്. ഒൻപത് വയസ്സുള്ളപ്പോൾ വീടുവിട്ട് പോയി ജയിൻ സന്ന്യാസിയായി. പതിനെട്ടാം വയസ്സിൽ മഹാത്മാ ഗാന്ധിയെക്കുറിച്ചുള്ള ഒരു പുസ്തകം സതീഷ് വായിച്ചു. അത് വലിയ സ്വാധീനം ചെലുത്തി. സന്ന്യാസി ജിവിതം ഉപേക്ഷിച്ച് വിനോബ ഭാവെയുടെ വിദ്യാർഥിയായി സതീഷ് മാറുന്നത് അങ്ങനെയാണ്. ഗാന്ധിജിയുടെ പ്രമുഖ ശിക്ഷ്യനായിരുന്നു വിനോബ ഭാവെ. അഹിംസ, ഭൂപരിഷ്‌ക്കരണ ആശയങ്ങൾ തുടങ്ങിയവ ഗാന്ധിയൻ രീതിയിൽ അദ്ദേഹം മുന്നോട്ടുകൊണ്ടുപോയി 

ആണവവിമുക്തലോകത്തിനായി യുവാക്കൾ രംഗത്ത് വരണമെന്ന പ്രമുഖ ചിന്തകൻ ബെർട്രാൻഡ് റസ്സലിന്റെ ആഹ്വാനം ചെവിക്കൊണ്ടാണ് മലയാളിയായ ഇ.പി.മേനോനൊടൊപ്പം സതീഷ് കാൽനടയായി ലോകപര്യടനം ആരംഭിച്ചത്. അന്ന് ആണവശക്തിയായിരുന്ന നാല് രാജ്യങ്ങളുടെ തലസ്ഥാനങ്ങൾ (മോസ്‌കോ, പാരിസ്, ലണ്ടൻ, വാഷിങ്ടൺ ഡിസി) ബന്ധിപ്പിച്ചുകൊണ്ട് കാൽനടയായുള്ള സമാധാന മാർച്ചാണ് ഇരുവരും പദ്ധതിയിട്ടത്. 'സമാധാനത്തിനുള്ള തീർഥാടനം' ('Pilgrimage for peace') എന്നാണ് തങ്ങളുടെ കാൽനട യാത്രയ്ക്ക് സതീഷും മേനോനും പേരിട്ടത്. 

ലോകപര്യടനം തുടങ്ങുന്നതിന് മുമ്പ് ഇരുവരും തങ്ങളുടെ ആചാര്യനായ വിനോബ ഭാവെയെ സന്ദർശിച്ച് അനുഗ്രഹം തേടി. യാത്രയിലുടനീളം പാലിക്കാൻ രണ്ട് നിർദ്ദേശങ്ങളാണ് ആചാര്യം അവർക്ക് നൽകിയത്. മനുഷ്യരിലും അവരുടെ ആതിഥ്യമര്യാദയിലും വിശ്വാസമർപ്പിച്ച് യാത്രചെയ്യുക. അതിനാൽ പണമോ മുൻകൂട്ടി തയ്യാറാക്കിയ യാത്രാപരിപാടിയോ കൈവശം വേണ്ട. ഇതായിരുന്നു ആദ്യ ഉപദേശം. രണ്ടാമത്തേത്, യാത്രയിലുടനീളം സസ്യഭക്ഷണം മാത്രം ശീലമാക്കുക.

 ന്യൂഡൽഹിയിൽ രാജ്ഘട്ടിലെ ഗാന്ധിസമാധിയിൽ പുഷ്പാർച്ചന നടത്തി 1962 ജൂൺ ഒന്നിനാണ് ലോകയാത്ര ആരംഭിച്ചത്. കാൽനടയായി ചെന്ന് വൻശക്തി രാഷ്ട്രങ്ങളിലെ ഭരണതലവൻമാരോട് മനുഷ്യരാശിയുടെ നന്മയെ കരുതി ആണവായുധങ്ങൾ ഉപേക്ഷിക്കാൻ നേരിട്ട് അഭ്യർഥിക്കുക, ലോകമെങ്ങും സമാധാന സന്ദേശം എത്തിക്കുക ഇതായിരുന്നു യാത്രയുടെ ലക്ഷ്യം. ഇരുവരും ആദ്യം നടന്നെത്തിയത് പാകിസ്താനിലേക്കാണ്. ഹൃദയപൂർവമായ സ്വീകരണമാണ് ആ സമാധാന പോരാളികൾക്ക് പാകിസ്താനിൽ ലഭിച്ചത്. നടന്നെത്തുന്നത് എവിടെയാണോ, അവിടെ ആര് അഭയം കൊടുക്കുന്നോ അവിടെ -ഒരു പോലീസ് സ്‌റ്റേഷനാകാം, ഗ്രാമീണഭവനമാകാം, സമ്പന്നനായ ഒരാളുടെ ബംഗ്ലാവാകാം- രാത്രി അവർ നൽകുന്നത് കഴിച്ച് അവിടെ തലചായ്ച്ച് പിറ്റേന്ന് വീണ്ടും യാത്ര തുടരുകയായിരുന്നു രീതി. വെജിറ്റേറിയനിസം മുറുകെ പിടിച്ചത് ചില പ്രശ്‌നങ്ങൾ യാത്രികർക്കും ആതിഥേയർക്കും സൃഷ്ടിച്ചു എന്നത് വാസ്തവം. 

പാകിസ്താനിൽനിന്ന് അഫ്ഗാനിസ്താൻ, ഇറാൻ, അർമേനിയ, ജോർജിയ, കാക്കാസസ് പർവ്വതമേഖല എന്നിവ പിന്നിട്ട് യാത്ര തുടർന്ന സതീഷും മേനോനും മോസ്‌കോയിലെത്തി. പിന്നീട് പോളണ്ട്, ജർമനി, ബെൽജിയം, ഫ്രാൻസ്. പാരിസിൽ പ്രസിഡന്റിന്റെ കൊട്ടാരത്തിന് മുന്നിൽ ആണവവിരുദ്ധ പ്രകടനം നടത്തുമ്പോൾ അറസ്റ്റ് ചെയ്യപ്പെട്ട ഇരുവരെയും ഇംഗ്ലണ്ടിലേക്ക് അധികൃതർ 'നാടുകടത്തി'. ഇംഗ്ലണ്ടിൽ നിന്ന് കപ്പർമാർഗ്ഗം അമേരിക്കയിലെത്തിയ ആ യുവാക്കൾ നടന്നു താണ്ടിയത് 15,000 കിലോമീറ്റർ.

ജോർജിയയിൽ വെച്ചുണ്ടായ ഒരനുഭവം മേനോൻ ആ ലോകപര്യടനത്തെക്കുറിച്ചെഴുതിയ 'Footprints on Friendly Roads' (പേജ് 171-172) എന്ന യാത്രാവിവരണ ഗ്രന്ഥത്തിൽ വിവരിച്ചിട്ടുള്ളത് ഇങ്ങനെ: 

""വഴിയിൽ വലിയൊരു തേയില സംസ്‌ക്കരണ ഫാക്ടറിയുണ്ടായിരുന്നു. നൂറുകണക്കിന് തൊഴിലാളികൾ അതിന്റെ ഗേറ്റിലെത്തി ഞങ്ങളെ അഭിവാദ്യം ചെയ്തു. ഫാക്ടറി സന്ദർശിക്കാൻ ക്ഷണിച്ചു. അന്നത്തെ ലക്ഷ്യസ്ഥാനത്ത് എത്താൻ വൈകുമെന്ന വേവലാതിയുണ്ടായിരുന്നെങ്കിലും, സ്‌നേഹപൂർവമായ ആ ക്ഷണം ഞങ്ങൾക്ക് നിരസിക്കാൻ കഴിഞ്ഞില്ല. ഫാക്ടറിക്കുള്ളിൽ ഒരുസംഘം കുട്ടികൾ ഞങ്ങൾക്കൊരു ഗാർഡ് ഓഫ് ഓണൽ നൽകി...പെട്ടെന്ന് ഒരു മനുഷ്യൻ മുന്നോട്ട് വന്ന് നാലുപാക്കറ്റ് തേയില ഞങ്ങളെ ഏൽപ്പിച്ചിട്ട് പറഞ്ഞു: 'പ്രിയ സഖാക്കളേ, ഏറ്റവും മികച്ച സമാധാന പോരാളികളാണ് നിങ്ങൾ. ബോംബുകളുപേക്ഷിക്കാൻ തയ്യാറായില്ലെങ്കിൽ ഈ കുട്ടികൾ നമ്മളെ കുറ്റപ്പെടുത്തും. ഈ നാലുപാക്കറ്റ് തേയില നിങ്ങൾ വാഷിങ്ടണിലേക്ക് കൊണ്ടുപോകണം. മോസ്‌കോയിലെത്തുമ്പോൾ ഇതിൽ ആദ്യ പാക്കറ്റ് സഖാവ് ക്രൂഷ്‌ച്ചേവിന് നൽകുക, രണ്ടാമത്തേത് ഫ്രാൻസിൽ ഡി ഗോളിക്ക് നൽകണം. മൂന്നാമത്തേത് ബ്രിട്ടനിലെ മാക്മില്ലണും, അടുത്തത് വൈറ്റ്ഹൗസിലും നൽകുക. എന്നിട്ട് ഞങ്ങൾക്ക് വേണ്ടി ഇങ്ങനെ അഭ്യർഥിക്കുക: 'ആണവബട്ടണിൽ വിരലമർത്തുംമുമ്പ് ഇതുകൊണ്ട് ചായയിട്ട് കുടിക്കുക' അപ്പോഴവരുടെ തലച്ചോർ ശാന്തമാകും, മനുഷ്യവർഗം സുരക്ഷിതമായിരിക്കും."" രാത്രാവേളയിൽ ആ 'സമാധാനതേയില പാക്കറ്റു'കൾ നാല് ആണവശക്തി രാജ്യങ്ങളിലെ തലവൻമാർക്ക് നൽകാൻ യാത്രികർ മറന്നില്ല. 

കാൽനടയായുള്ള ആ ലോകപര്യടനത്തിനിടെ ബർട്രാൻഡ് റസ്സൽ, ലൈനസ് പോളിങ്, മാർട്ടിൻ ലൂതർ കിങ് ജൂനിയർ, പേൾ എസ്.ബക്ക്, ഗായിക ജോൺ ബേസ് എന്നിങ്ങനെ ഒട്ടേറെ പ്രമുഖ വ്യക്തികളെ നേരിൽ കാണാനും ലോകസമാധാനത്തെക്കുറിച്ച് ചർച്ച നടത്താനും ഇരുവർക്കും കഴിഞ്ഞു. 1964 ജനവരി 7 ന് വാഷിങ്ടണിലെ ആർലിങ്ടണിൽ കെന്നഡിയുടെ ശവകുടീരത്തിൽ ഔപചാരികമായി ആ സമാധാന യാത്ര അവസാനിച്ചു. 

ആറ്റംബോംബിന്റെ ഭീകരത നേരിട്ടനുഭവിച്ച ഹിരോഷിമയും നാഗസാക്കിയും സന്ദർശിക്കാതെ ആ ദൗത്യം പൂർത്തിയാക്കരുതെന്ന ജപ്പാനിലെ സമാധാന പ്രവർത്തകരുടെ അഭ്യർഥന മാനിച്ച് മേനോനും സതീഷും അമേരിക്കയിൽനിന്ന് വിമാനമാർഗ്ഗം ജപ്പാനിലെത്തി. ടോക്യോയിൽനിന്ന് ഹിരോഷിമയിലെക്ക് കാൽനടയായി മാർച്ച് നടത്തി. 1964 ആഗസ്ത് 4 ന് ഹിരോഷിമയിലെത്തി. ആ ആഗസ്ത് 9 ന് നാഗസാക്കിയിലും സന്ദർശനം നടത്തി.


</doc>
<doc id="327138" url="https://ml.wikipedia.org/wiki?curid=327138" title="ബാരിയോൺ സംഖ്യ">
ബാരിയോൺ സംഖ്യ

അണുവിനകത്തെ ഹാഡ്രോൺ കുടുംബത്തിൽ ഉൾപ്പെടുന്ന കണങ്ങളാണ് ബാരിയോണുകൾ. എല്ലാ ബാരിയോണുകൾക്കും ഉണ്ടായിരിക്കേണ്ട നിശ്ചിതമായ ഒരു സംഖ്യയാണ് ബാരിയോൺ സംഖ്യ. 

"ഒരു പദാർത്ഥത്തിന്റെ അവിഭാജ്യമായ ഏറ്റവും ചെറിയ ഭാഗം" എന്നായിരുന്നു ഒരു കാലത്ത് ശാസ്ത്രലോകം അണുവിനെ നിർവ്വചിച്ചിരുന്നത്. "ന്യൂട്രോണുകൾ , പ്രോട്ടോണുകൾ , ഇലക്ട്രോണുകൾ" തുടങ്ങിയ പരിചിത കണങ്ങൾക്കു പുറമേ മറ്റനേകം കണങ്ങളും അണുവികത്ത് അടങ്ങിയിട്ടുണ്ടെന്ന് ഇന്ന് നമുക്കറിയാം. അപ്രകാരം അണുവിനുള്ളലെ ഹാഡ്രോൺ കുടുംബത്തിലടങ്ങിയിട്ടുളള കണങ്ങളാണ് ബാരിയോണുകൾ. 

"ന്യൂക്ലിയോണുകൾ" ( ന്യൂട്രോൺ , പ്രോട്ടോൺ ) "ഹൈപ്പെറോണുകൾ" ( സിഗ്മ കണങ്ങൾ , സൈ കണങ്ങൾ , ലാംഡ കണം , ഒമേഗാ കണം ) എന്നിവ ബാരിയോണുകളുടെ ഉപവർഗങ്ങളാണ്.

ബാരിയോണുകൾക്ക് 1 ഉം ആന്റി-ബാരിയോണുകൾക്ക് -1 ഉം മറ്റുള്ള കണങ്ങൾക്കെല്ലാം പൂജ്യവുമാണ് ബാരിയോൺ സംഖ്യ.


</doc>
<doc id="327144" url="https://ml.wikipedia.org/wiki?curid=327144" title="രഘുവീർ ചൗധരി">
രഘുവീർ ചൗധരി

51-ാമത് ജ്ഞാനപീഠ പുരസ്കാരം നേടിയ ഗുജറാത്തി സാഹിത്യകാരനാണ് രഘുവീർ ചൗധരി. നോവൽ, കവിത, വിമർശനം എന്നീ മേഖലകളിൽ 80-ലധികം പുസ്തകങ്ങളുടെ കർത്താവാണ്. ഗുജറാത്തി സാഹിത്യ പരിഷത്ത് പ്രസിഡൻറായും കേന്ദ്ര സാഹിത്യ അക്കാദമി എക്സിക്യൂട്ടീവ് കൗൺസിൽ അംഗമായും പ്രവർത്തിച്ചിട്ടുള്ള രഘുവീർ അറിയപ്പെടുന്ന കോളമിസ്റ്റുമാണ്. 

1938ൽ ജനിച്ച രഘുവീർ ചൗധരി നോവലിസ്റ്റ്, കവി, നിരൂപകൻ, ഗാന്ധിയൻ എന്നീ നിലകളിൽ ശ്രദ്ധേയനാണ്. 1998ൽ ഗുജറാത്ത് യൂനിവേഴ്സിറ്റി ഹിന്ദി വിഭാഗം തലവനായി വിരമിച്ചു. നവനിർമാൺ പ്രസ്ഥാനത്തിൽ പങ്കാളിയായിരുന്ന ഇദ്ദേഹം അടിയന്തരാവസ്ഥക്കെതിരെ നിലപാട് സ്വീകരിച്ചിരുന്നു. ഗുജറാത്തിക്ക് പുറമേ ഹിന്ദിയിലും ഇദ്ദേഹത്തിൻെറ രചനകൾ പ്രസിദ്ധീകരിച്ചിട്ടുണ്ട്. സാഹിത്യ അക്കാദമി കൗൺസിലിലും പ്രസ് കൗൺസിലിലും അംഗമായിരുന്നു. ഫിലിം ഫെസ്റ്റിവൽ ജൂറി അംഗവുമായിട്ടുണ്ട്.
ഉപാർവാസ്, വേണുവത്സല, അമൃത, രുദ്രമഹാലയ, സോമതീർഥ് എന്നിവ ഏറെ ശ്രദ്ധിക്കപ്പെട്ട രചനകളാണ്. ഉപാർവാസ് ത്രയത്തിന് 1977-ൽ സാഹിത്യ അക്കാദമി അവാർഡ്
ലഭിച്ചു. 


</doc>
<doc id="327164" url="https://ml.wikipedia.org/wiki?curid=327164" title="മുതുകാട്">
മുതുകാട്

കോഴിക്കോട് ജില്ലയിലെ പേരാമ്പ്ര താലൂക്കിലുള്ള ഒരു പ്രദേശമാണ് മുതുകാട്.

</doc>
<doc id="327168" url="https://ml.wikipedia.org/wiki?curid=327168" title="2015 സാഫ് ചാമ്പ്യൻഷിപ്പ്">
2015 സാഫ് ചാമ്പ്യൻഷിപ്പ്

സൗത്ത് ഏഷ്യൻ ഫുട്ബോൾ ചാമ്പ്യൻഷിപ്പിന്റെ പതിനൊന്നാമത് പതിപ്പാണ് 2015 സാഫ് ചാമ്പ്യൻഷിപ്പ്. തിരുവനന്തപുരത്തെ ഗ്രീൻഫീൽഡ് സ്റ്റേഡിയത്തിൽ 2015 ഡിസംബർ 23 മുതൽ 2016 ജനുവരി 3 വരെയാണ് മത്സരങ്ങൾ നടന്നത്. അഫ്ഗാനിസ്ഥാൻ, ബംഗ്ലാദേശ്, നേപ്പാൾ, ഭൂട്ടാൻ, ഇന്ത്യ, ശ്രീലങ്ക, മാലിദ്വീപ് എന്നീ രാജ്യങ്ങൾ ഈ ടൂർണമെന്റിൽ പങ്കെടുത്തു.

<onlyinclude></onlyinclude>


</doc>
<doc id="327171" url="https://ml.wikipedia.org/wiki?curid=327171" title="2016">
2016

ഗ്രിഗോറിയൻ കലണ്ടർ പ്രകാരം വെള്ളിയാഴ്ച ആരംഭിക്കുന്ന ഒരു അധിവർഷമാണ് 2016 (MMXVI). ഗ്രിഗോറിയൻ കലണ്ടർ പ്രകാരം ക്രിസ്ത്വബ്ദത്തിലെ 2016 -ആമത്തെയും ഇരുപത്തൊന്നാം നൂറ്റാണ്ടിലെ പതിനാറാമത്തെയും വർഷമാണിത്.

ഐക്യരാഷ്ട്രസഭ 2016 പയർവർഗ്ഗങ്ങളുടെ വർഷമായി ആചരിക്കുന്നു . 



</doc>
<doc id="327180" url="https://ml.wikipedia.org/wiki?curid=327180" title="ജ്ഞാനയോഗം">
ജ്ഞാനയോഗം

പ്രപഞ്ചത്തേയും അതിനെ നിയന്ത്രിക്കുന്ന ശക്തിയേയും ആ ശക്തിയും മനുഷ്യനും തമ്മിലുള്ള ബന്ധത്തെപ്പറ്റിയും പഠിച്ചു തത്ത്വസാക്ഷാത്കാരം സിദ്ധിക്കുന്നതിനുള്ള ഒരു "യോഗപദ്ധതി" യാണു ഞാനയോഗ എന്നറിയപ്പെടുന്നത്. കർമ്മം, ഭക്തി തുടങ്ങിയ മറ്റു യോഗപദ്ധതികളേക്കാൾ ദുഷ്കരതരമാണു ജ്ഞാനയോഗം എന്നു ആചാര്യന്മാർ അഭിപ്രായപ്പെടുന്നു. വേദാന്തവിഷയകമായ ഈ ജ്ഞാനം അത്യന്തം ദുർഗ്രാഹ്യമാണു. ഗുരുമുഖത്തുനിന്ന് കേട്ടുമനസ്സിലാക്കിയാൽ മാത്രം പോരാ, സ്വയം സാക്ഷാത്ക്കരിച്ചെങ്കിൽ മാത്രമേ ജ്ഞാനം പൂർണ്ണതയിലെത്തുകയുള്ളൂ. ശ്രവണം, മനനം , നിദിദ്ധ്യാസനം എന്നീ മൂന്നു അഭ്യാസമുറകൾവഴി ചിരകാലപ്രയത്നം കൊണ്ടുമാത്രം സാദ്ധ്യമായതാണു പരമാർത്ഥസാക്ഷാത്കാരം.

ജ്ഞാനയോഗിയാകാൻ ആഗ്രഹിക്കുന്നയാൾ ആദ്യം പഠിക്കേണ്ടത്, ജീവാത്മാവും പരമാത്മാവും തമ്മിലുള്ള ബന്ധം മനസ്സിലാക്കുകയാണു. ദൃശ്യവും, അദൃശ്യവുമായ പ്രപഞ്ചം മുഴുവൻ നിറഞ്ഞും അവയ്ക്കെല്ലാം അതീതമായും ഇരിക്കുന്ന ശുദ്ധചൈതന്യമാണു ബ്രഹ്മം അല്ലെങ്കിൽ പരമാത്മാവ്. ആ ചൈതന്യംതന്നെ ജീവരൂപത്തിൽ മനുഷ്യനിൽ പ്രത്യക്ഷമാകുന്നതാണു ജീവാത്മാവ്. ശിരസ്സ്, മാറിടം, വയറ്, രണ്ടു കൈകൾ, രണ്ടു കാലുകൾ എന്നിങ്ങനെ ഏഴംഗങ്ങളും, പഞ്ചേന്ദ്രിയങ്ങൾ (ശ്രോത്രം, ചക്ഷുസ്സ്, രസനം, ഘ്രാണം, സ്പർശം), അഞ്ചു കർമ്മേന്ദ്രിയങ്ങൾ (വാക്ക്, പാണി, പാദം, പായു, ഉപസ്ഥം), അഞ്ചു പ്രാണങ്ങൾ (പ്രാണൻ, അപാനൻ, ഉദാനൻ, വ്യാനൻ, സമാനൻ), അന്തഃകരണത്തിന്റെ നാലു ഭാവങ്ങൾ (ചിത്തം, മനസ്സ്, ബുദ്ധി, അഹംകാരം) എന്നിങ്ങനെ പത്തൊൻപതു മുഖങ്ങളോടും കൂടിയതാണു മനുഷ്യശരീരം എന്നു മാണ്ഡൂക്യോപനിഷത്തിൽ വിവരിച്ചിട്ടുണ്ട്. ഈ ശരീരത്തെ സ്ഥൂലശരീരമെന്നും അതിൽ പ്രജ്ഞയോടുകൂടി ഇരിക്കുന്ന അവസ്ഥയ്ക്കു ജാഗ്രദാവസ്ഥയെന്നും സ്ഥൂലശരീരാഭിമാനിയായി നിൽകുന്ന ആത്മാവിനെ "വിശ്വൻ" എന്നും പറയുന്നു. സ്വപ്നാവസ്ഥയിൽ തനിക്കുണ്ടെന്നു തോന്നുന്ന ശരീരത്തിനു സൂക്ഷ്മശരീരമെന്നും അതിൽ അഭിമാനിയായി നിൽക്കുന്ന ആത്മാവിനു " തൈജസൺ" എന്നുമാണു പേർ. ഗാഢനിദ്രാവസ്ഥയിൽ (സുഷുപ്തിയിൽ) സ്ഥൂലശരീരത്തിലോ സൂക്ഷ്മശരീരത്തിലോ, പ്രജ്ഞ നിൽക്കാതെ ആഗ്രഹമോ വിചാരമോ ഒന്നുമില്ലാതെ ആനന്ദം മാത്രം അനുഭവിച്ചു കാരണശരീരാഭിമാനിയായി നിൽക്കുന്ന ആത്മാവാണു പ്രാജ്ഞൻ. അന്നമയം, പ്രാണമയം, മനോമയം, വിജ്ഞാനമയം, ആനന്ദമയം എന്നിങ്ങനെ ശരീരത്തിലെ വിവിധകോശങ്ങളിൽ ഈ മൂന്ന് അവശതകളിലും പ്രജ്ഞ മാറി മാറി നിൽക്കുന്നു. ഈ പഞ്ചകോശങ്ങളിൽനിന്നു വ്യതിരിക്തമായ നിലയിൽ ഉപാധികളൊന്നും കൂടാതെ നില്ക്കുന്ന ആത്മഭാവമാണു "പ്രത്യഗാത്മ" അല്ലെങ്കിൽ കൂടസ്ഥൻ. ഇങ്ങനെ വിവിധഭാവങ്ങളിൽ മനുഷ്യശരീരത്തിൽ വർത്തിക്കുന്ന ജീവാത്മാവ് ജനനം, മരണം മുതലായ വികാരങ്ങളാൽ ബാധിക്കപ്പെടുന്നില്ല. അതിനെ ആയുധം മുറിവേല്പിക്കുന്നില്ല. തീ ദഹിപ്പിക്കുന്നില്ല. വെള്ളം ദ്രവിപ്പിക്കുന്നില്ല. വായു ശോഷിപ്പിക്കുന്നില്ല. ബാല്യം, കൗമാരം, യൗവനം, വാർദ്ധക്യം എന്നീ അവസ്ഥകളിൽ ശരീരത്തിന്നു വ്യത്യാസങ്ങൾ വന്നുകൊണ്ടിരിക്കുന്നെങ്കിലും ആത്മാവ് ഒരേ അവസ്ഥയിൽ പ്രജ്ഞാക്ഷയം കൂടാതെ തന്നെയിരിക്കുന്നു. മരണം എന്ന അവസ്ഥയിലും ഇതുപോലെതന്നെ; സ്ഥൂലസൂക്ഷ്മശരീരങ്ങൾ പൂർണ്ണമായി നശിക്കുന്നെങ്കിലും ആത്മാവിനെ സംബന്ധിച്ചേടത്തോളം ഒരു പഴയ വസ്ത്രം മാറുന്നത്ര പ്രാധാന്യമേ അതിനുള്ളൂ. വിജ്ഞാനമയം, ആനന്ദമയം എന്നീ രണ്ടു കോശങ്ങളാൽ ആവൃതമായി ആത്മാവു നിലകൊള്ളുന്നു. ഈ വിജ്ഞാനാത്മാവാണു വീണ്ടും വീണ്ടും ജന്മം സ്വീകരിക്കുന്നത്. പൂർവ്വകർമ്മ വാസനകളാൽ നിയന്ത്രിതമായ ഈ പുനർജന്മമാകട്ടെ പരമാർത്ഥസാക്ഷാത്ക്കാരം വരെ തുടർന്നുകൊണ്ടിരിക്കുകയും സക്ഷാത്ക്കാരലബ്ധിയിൽ പ്രത്യഗാത്മാ എന്ന തുരീയപദത്തിൽ എത്തുകയും ചെയ്യുന്നു.

പരമാത്മാവ് ഏകവും പിപീലികാദിസർവ്വപ്രാണികളിലും അദൃശ്യമായി വർത്തിക്കുന്ന പ്രകാശസ്വരൂപവുമാണു. സർവ്വ വസ്തുക്കളിലും വ്യാപിച്ചു സർവ്വപ്രാണികളുടേയും അന്തരാത്മാവായി അതു വർത്തിക്കുന്നു. സൃഷ്ടിസ്ഥിതിസംഹാരാദി സകലകർമ്മങ്ങളും അതിന്റെ അദ്ധ്യക്ഷതയിലാണു നടക്കുന്നത്. സർവ്വപ്രാണികളുടേയും വാസസ്ഥാനവും അതുതന്നെ. എന്നിരുന്നാലും യാതൊരു വികാരവും ബാധിക്കാതെ സാക്ഷിയായി മാത്രം പ്രകാശിക്കുന്നു. അതു കേവലചൈതന്യസ്വരൂപവും സത്വം, രജസ്സ്, തമസ്സ് എന്നീ യാതൊരു ഗുണങ്ങളും ബാധിക്കാത്തതും ആകുന്നു. ഇപ്രകാരമാണു ശ്വേതാശ്വതരോപനിഷത്തിൽ പരമാത്മാവിനെ നിർവ്വചിച്ചിരിക്കുന്നത് സ്ഥൂലപ്രപഞ്ചം മുഴുവൻ പരമാത്മാവിന്റെ സ്ഥൂലശരീരമായി സങ്കല്പിക്കപ്പെട്ടിരിക്കുന്നു. ഭഗവദ്ഗീതയിൽ "അനേക ബാഹൂദരവക്ത്രനേത്രം" എന്നും "സർവ്വതഃപാണിപാദം ച" എന്നും വിശ്വരൂപത്തെ വർണ്ണിച്ചിരിക്കുന്നതിന്റേയും സാരം ഇതുതന്നെ. സ്ഥൂലപ്രപഞ്ചത്തിൽക്കൂടി സ്ഫുരിക്കുന്ന പരമാത്മാവിന്റെ "വൈശ്വാനര" ഭാവമാണു ഇത്. സൂക്ഷ്മപ്രപഞ്ചം മുഴുവൻ വ്യാപിച്ച് അതിനേയും അതിലംഘിച്ച് നിൽക്കുന്ന പരമാത്മഭാവത്തിന്നു ഹിരണ്യഗർഭൻ എന്നും കാരണപ്രപഞ്ചം മുഴുവൻ വ്യാപിച്ചും അതിനേയും അതിലംഘിച്ചു നിൽക്കുന്ന പരമാത്മഭാവത്തിനു "ഈശ്വരൻ" എന്നും പറയുന്നു. ഈ ഈശ്വരഭാവത്തെത്തന്നെയാണു മൂലപ്രകൃതി, അവ്യക്തം, ഗുണസാമ്യം എന്നെല്ലാം പറയുന്നത്. 


</doc>
<doc id="327189" url="https://ml.wikipedia.org/wiki?curid=327189" title="രവി വർമ്മ രാജ">
രവി വർമ്മ രാജ

ഹൈദർ അലിയുടേയും ടിപ്പു സുൽത്താന്റെയും നേതൃത്വത്തിൽ നടന്ന മൈസൂരിന്റെ ആക്രമണങ്ങൾക്കെതിരേയും (1766–1768 , 1774–1791)ബ്രിട്ടീഷ് ഈസ്റ്റ് ഇന്ത്യാ കമ്പനിക്കെതിരേയും യുദ്ധം ചെയ്ത സാമൂതിരിയുടെ ഒരു സാമന്തരാജാവാണ് പടിഞ്ഞാറേ കോവിലകത്തെ രവി വർമ്മ രാജ(1745–1793). 


</doc>
<doc id="327192" url="https://ml.wikipedia.org/wiki?curid=327192" title="ഇന്ത്യൻ ആന്റിക്വറി">
ഇന്ത്യൻ ആന്റിക്വറി

ബ്രിട്ടീഷ് ഇന്ത്യയിൽ നിന്ന് പ്രസിദ്ധീകരണം ആരംഭിച്ച ഒരു പ്രസിദ്ധീകരണമാണ് ഇന്ത്യൻ ആന്റിക്വറി (The Indian Antiquary). 1872- ൽ ബോംബെയിലെ എജ്യൂക്കേഷൻ സൊസൈറ്റി പ്രസ്സിൽ നിന്നാണ് ആദ്യമായി പ്രസാധനം. പൗരാണിക സംബന്ധിയായ പഠനങ്ങൾ, ഗവേഷണങ്ങൾ എന്നിവക്ക് പ്രത്യേക പ്രാധാന്യം നൽകി വന്നിരുന്ന പ്രസിദ്ധീകരണമാണ് ഇത്. ചരിത്രം, നരവംശശാസ്ത്രം, പുരാലിഖിത ശാസ്ത്രം, നാണയ വിജ്ഞാനം, ശിലാലിഖിത ശാസ്ത്രം, മതം, നാട്ടാചാരങ്ങൾ, കല, സംഖ്യാശാസ്ത്രം, ഭൂമിശാസ്ത്രം തുടങ്ങിയവ ഇന്ത്യൻ ആന്റിക്വറിയുടെ പ്രസാധന പരിധിയിൽ വന്ന വിഷയങ്ങളാണ്. 1933 വരെ ഇതിന്റെ പ്രസിദ്ധീകരണം തുടർന്നു വന്നിരുന്നു. യൂറോപ്പിലേയും ഇന്ത്യയിലേയും വിജ്ഞാന കുതുകികൾക്കിടയിലെ അറിവിന്റെ പങ്കുവെക്കലിന്റെ വേദി സൃഷ്ടിച്ച ഈ പ്രസിദ്ധീകരണം 1925- മുതൽ 1932- വരെ പ്രസിദ്ധീകരിച്ചത് റോയൽ ആന്ത്രോപ്പോളജിക്കൽ ഇൻസ്റ്റിറ്റ്യൂട്ട് ആണ്. 1984-ൽ ഡൽഹിയിലെ സ്വാതി പബ്ലിക്കേഷൻസ് ഇതിന്റെ ചില വാല്യങ്ങൾ റീപ്രിന്റ് ചെയ്ത് പുറത്തിറക്കുകയുണ്ടായി.


</doc>
<doc id="327195" url="https://ml.wikipedia.org/wiki?curid=327195" title="രജനീഗന്ധി">
രജനീഗന്ധി

1980ൽ എം. കൃഷ്ണൻ നായരുടെസംവിധാനത്തിൽ എൻ. ജി ജോൺ നിർമ്മിച്ച സിനിമയാണ് രജനീഗന്ധി. . മധു,ലക്ഷ്മി,അടൂർ ഭാസി,ജോസ് എന്നിവർ പ്രധാന വേഷങ്ങൾ അവതരിപ്പിക്കുന്നു. യൂസഫലികേച്ചേരിയുടെ വരികൾക്ക് ജി. ദേവരാജൻസംഗീതം നൽകിയിരിക്കുന്നു.

യൂസഫലികേച്ചേരിയുടെ വരികൾക്ക് ജി. ദേവരാജൻസംഗീതം നൽകിയ നാലു പാട്ടുകളാണ് ഈ പടത്തിലുള്ളത് 



</doc>
<doc id="327234" url="https://ml.wikipedia.org/wiki?curid=327234" title="രാംദാസ് വൈദ്യർ">
രാംദാസ് വൈദ്യർ

കുറിക്കുകൊള്ളുന്ന ആക്ഷേപഹാസ്യത്തിലുടെ മലയാളികളെ ചിരിപ്പിച്ച കോഴിക്കോടിന്റെ ചിരിവൈദ്യനാണ് രാംദാസ് വൈദ്യർ. ആയുർവേദപാരമ്പര്യമുള്ള കുടുംബത്തിൽ ജനനം. കോഴിക്കോട് ആര്യവൈദ്യവിലാസിനി വൈദ്യശാലയുടെ സ്ഥാപകനായിരുന്ന കലൂർ നീലകണ്ഠൻവൈദ്യരുടെ പുത്രൻ. കേരളത്തിൽ ആദ്യമായി ഒരു തെങ്ങുകയറ്റകോളേജ് സ്ഥാപിച്ചു. ഇതിന്റെ ഉദ്ഘാടനം നിർവ്വഹിച്ചത് അന്നത്തെ ജില്ലാകളക്ടർ ചൌഹാൻ ആയിരുന്നു. ബാർ അറ്റാച്ച്ഡ് ഹോട്ടലുകൾക്ക് പകരമായി ടെംപിൾ അറ്റാച്ച്ഡ് ലോഡ്ജ് ഉണ്ടാക്കി.രാവിലെ അലക്കുകാരുടെ മർദ്ദനവും വൈകീട്ട് രാഷ്ട്രീയക്കാരുടെ പ്രസംഗങ്ങളും ക്ഷമയോടെ സഹിച്ചതിന് മുതലക്കുളത്തെ അലക്കുകല്ലുകളെ പൊന്നാടയണിയിച്ച് ആദരിച്ചു. ബാംഗ്ലൂരിൽ ലോകസൌന്ദര്യമത്സരം നടന്നപ്പോൾ രാംദാസ് വൈദ്യർ കേരളസാംസ്കാരികവേദി രൂപവത്കരിച്ച് അതിന്റെ നേതൃത്വത്തിൽ കോഴിക്കോട് ടൌൺഹാളിൽ വച്ച് വിരൂപമത്സരം നടത്തി വിരൂപറാണിയെയും വിരൂപരാജനെയും തിരഞ്ഞെടുക്കുകയുണ്ടായി.ഇത് വോയ്സ് ഓഫ് അമേരിക്കയിലും ബിബിസി വേൾഡിലും ചർച്ചാവിഷയമായിരുന്നു. ഭാര്യയുടെ സേവനം ശ്രേഷ്ഠമായികണ്ട് അവർക്ക് പെൻഷൻ നല്കാൻ ഭർത്താക്കന്മാർ ബാദ്ധ്യസ്ഥരാണെന്ന് അദ്ദേഹം പ്രസ്താവിക്കുകയും സ്വന്തം പത്നിക്ക് ആജീവനാന്തപെൻഷൻ നല്കിക്കൊണ്ട് മാതൃക കാണിക്കുകയും ചെയ്തു. 1998-ൽ രാംദാസ് വൈദ്യർ അന്തരിച്ചു. രാംദാസ് അനുസ്മരണസമിതി വർഷംതോറും അനുസ്മരണസമ്മേളനങ്ങളും പരദൂഷണംപറച്ചിൽ മത്സരം പോലുള്ള പരിപാടികളും നടത്താറുണ്ട്.


</doc>
<doc id="327265" url="https://ml.wikipedia.org/wiki?curid=327265" title="അഴികളില്ലാത്ത ആകാശം">
അഴികളില്ലാത്ത ആകാശം

പ്രമുഖ സ്വാതന്ത്ര്യസമര സേനാനി അബ്ദുറഹ്മാനെ കുറിച്ച് സാഹിത്യകാരൻ എൻ.പി. മുഹമ്മദ് രചിച്ച "മുഹമ്മദ് അബ്ദുറഹ്മാൻ:ഒരു നോവൽ" എന്ന ഗ്രന്ഥത്തിലെ അവസാന അദ്ധ്യായമാണ് അഴികളില്ലാത്ത ആകാശം.

കേരള സർക്കാർ വിദ്യാഭ്യാസവകുപ്പ് ഒൻപതാം ക്ലാസ്സിലേക്കായി പുറത്തിറക്കിയ കേരളപാഠാവലി മലയാളം പാഠപുസ്തകത്തിലെ അഞ്ചാം അദ്ധ്യായത്തിൽ മൂന്നാം ഭാഗമായി പഠിക്കാന്നുള്ളതാണ് "അഴികളില്ലാത്ത ആകാശം". ജീവചരിത്ര നോവൽ എന്നിത് അറിയപ്പെടുന്നു.


</doc>
<doc id="327266" url="https://ml.wikipedia.org/wiki?curid=327266" title="ബാവലി">
ബാവലി

വയനാട് ജില്ലയിൽ മാനന്തവാടി താലൂക്കിൽ തിരുനെല്ലി പഞ്ചായത്തിൽ സ്ഥിതി ചെയ്യുന്ന ഗ്രാമമാണ് ബാവലി. മാനന്തവാടിയിൽ നിന്നു പതിനാറ് കിലോമീറ്റർ അകലെയുളള ഈ ഗ്രാമം കേരള-കർണ്ണാടക അതിർത്തിയാണ്. ബാവലി മഖാമിൽ നിന്നാണ് ഗ്രാമത്തിന് ഈ പേര് കിട്ടിയത് എന്ന് വിശ്വസിക്കുന്നു. ബാവ അലിയുടെ എന്ന പേരിൽ നിന്നാണ് ബാവലി എന്ന നാമം വന്നു ചേർന്നത് എന്നു കരുതുന്നു. വില്യം ലോഗന്റെ മലബാർ മാന്വലിൽ ഈ ഗ്രാമത്തെക്കുറിച്ച് പരാമർശിക്കുന്നുണ്ട്. കാട്ടിക്കുളം വഴി കാട്ടിലൂടെയുളള തന്റെ യാത്രയും ബാവലി പുഴയിൽ നിന്ന് മീൻ പിടിച്ചതും സ്ത്രീകൾ വെളളം കുടത്തിലാക്കി തലയിലേറ്റി കൊണ്ടു പോകുന്നതിനെക്കുറിച്ചും മലബാർ മാന്വലിൽ വിശദികരിക്കുന്നുണ്ട്. പഴശ്ശി പടയാളികളും ബ്രിട്ടീഷ് പട്ടാളവും ബാവലിയിൽ വെച്ച് ഏററുമുട്ടിയതും ലോഗൻ വിശദീകരിക്കുന്നു.

ജനസംഖ്യയിൽ ആദിവാസി വിഭാഗത്തിൽപ്പെട്ടവരാണധികം. അടിയ, കാട്ടുനായ്ക്ക, പണിയ വിഭാഗങ്ങളിൽപ്പെട്ടവരാണിവർ. മീൻകൊല്ലി, പായ്മൂല, തുറമ്പൂർ എന്നിവിടങ്ങളിലാണ് ആദിവാസി കോളനികളുളളത്. വേഡ ഗൗഡരാണ് മറെറാരു വിഭാഗം. ടിപ്പുവിന്റെ കാലത്ത് കർണ്ണാടകയിലെ ചിത്രദുർഗ്ഗയിൽ നിന്നു കുടിയേറിയവരാണിവർ. നിലമ്പൂരിൽ നിന്നും മറ്റും വന്നരാണ് മുസ്ലീം വിഭാഗം. ക്രിസ്ത്യാനികൾ എണ്ണത്തിൽ വളരെ കുറവാണ്.

മൂന്നു ഭാഗവും വനവും ഒരു ഭാഗം പുഴയുമാണ് അതിര്. ബാവലി പുഴയ്ക്ക് കുറുകെ കെട്ടിയിരിക്കുന്ന പാലം കടന്നാൽ കർണ്ണാടകയാണ്.

ഫോറസ്ററ് ഒാഫീസ്,പ്രാഥമിക ആരോഗ്യ കേന്ദ്രം, അംഗൺവാടി, ഗവ യു പി സ്കൂൾ ബാവലി എന്നിവയാണിവിടെയുളള സർക്കാർ സ്ഥാപനങ്ങൾ. ഫോറസ്ററ്, എക്സൈസ്, വാണിജ്യ നികുതി ചെക് പോസ്ററുകളും ഇവിടെ ഉണ്ട്. ബാവലി മഖാം, കരിങ്കാളി ക്ഷേത്രം എന്നിവയാണ് ബാവലിയിലെ ആരാധനാലയങ്ങൾ.


</doc>
<doc id="327270" url="https://ml.wikipedia.org/wiki?curid=327270" title="സാൽക്കിയ പ്ലീനം">
സാൽക്കിയ പ്ലീനം

കമ്മ്യൂണിസ്റ്റ് പാർട്ടി ഓഫ് ഇന്ത്യാ മാർക്സിസ്റ്റിന്റെ പ്രത്യേക സമ്മേളനങ്ങളിൽ പ്രധാനപ്പെട്ടതാണ് 1978 ഡിസംബർ 27 മുതൽ 31 വരെ പശ്ചിമബംഗാളിലെ സാൽക്കിയയിൽ ചേർന്ന സാൽക്കിയ പ്ലീനം. പരമോന്നത സമ്മേളനമായ പാർട്ടി കോൺഗ്രസിലല്ലാതെ പ്രത്യയശാസ്ത്ര - സംഘടനാ വിഷയങ്ങൾ ചർച്ച ചെയ്യുന്നതിനായി സി.പി.ഐ (എം) സംഘടിപ്പിക്കുന്ന പ്രത്യേക സമ്മേളനമാണ് പ്ലീനങ്ങൾ. അതേവർഷമാദ്യം ജലന്ധറിൽ നടന്ന പത്താം പാർട്ടി കോൺഗ്രസിന്റെ തീരുമാനപ്രകാരം പാർടിയുടെ സംഘടനാപരമായ പ്രശ്‌നങ്ങൾ ചർച്ച ചെയ്‌തു തീരുമാനമെടുക്കാനും ബഹുജനാടിത്തറ വർദ്ധിപ്പിക്കാനുമുള്ള വഴികൾ തേടാനുമാണ് സാൽക്കിയ പ്ലീനം ചേർന്നത്. 

കേന്ദ്രഭരണത്തിൽ ആദ്യ കോൺഗ്രസിതര സർക്കാർ ജനതാപാർട്ടിയുടെ നേതൃത്വത്തിൽ അധികാരത്തിലേറിയതിനെ തുടർന്നാണ് സി.പി.ഐ (എം) ന്റെ സ്വാധീനം ഇന്ത്യയൊട്ടാകെ വ്യാപിപ്പിക്കണമെന്ന ലക്ഷ്യത്തോടെയുള്ള പദ്ധതികൾ ആവിഷ്കരിക്കാൻ ഈ സമ്മേളനം ചേർന്നത്. എന്നാൽ സമ്മേളനം അംഗീകരിച്ച തീരുമാനങ്ങൾ ഫലപ്രദമായി നടപ്പാക്കാനായില്ല എന്ന് വിമർശനങ്ങളും പഠനങ്ങളും ചൂണ്ടിക്കാട്ടുന്നു. 


</doc>
<doc id="327272" url="https://ml.wikipedia.org/wiki?curid=327272" title="2017">
2017

ഗ്രിഗോറിയൻ കലണ്ടർ പ്രകാരം ഞായറാഴ്ച ആരംഭിക്കുന്ന ഒരു വർഷമാണ് 2017 (MMXVII). ഗ്രിഗോറിയൻ കലണ്ടർ പ്രകാരം ക്രിസ്ത്വബ്ദത്തിലെ 2017 -ആമത്തെയും ഇരുപത്തൊന്നാം നൂറ്റാണ്ടിലെ പതിനേഴാമത്തെയും വർഷമാണിത്.


</doc>
<doc id="327275" url="https://ml.wikipedia.org/wiki?curid=327275" title="നിറച്ചാർത്ത്">
നിറച്ചാർത്ത്

തൃശ്ശൂർ ജില്ലയിൽ വടക്കാഞ്ചേരി മുനിസിപ്പാലിറ്റിയിലെ എങ്കക്കാട് എന്ന പ്രദേശത്ത് 2015 മുതൽ നടത്തി വരുന്ന ദേശീയ ചിത്രരചനാ ക്യാമ്പാണ് നിറച്ചാർത്ത്. എങ്കക്കാട് സ്ഥിതി ചെയ്യുന്ന രാമസ്മാരക ലോവർ പ്രൈമറി സ്കൂളിന്റെ സംരക്ഷണസമിതിയുടെ നേതൃത്വത്തിലാണ് നിറച്ചാർത്ത് സംഘടിപ്പിക്കപ്പെടുന്നത്. രാജ്യത്തിന്റെ വിവിധ ഭാഗങ്ങളിൽ നിന്നുള്ള പ്രശസ്തരായ ചിത്രകാരന്മാർ പങ്കെടുക്കുന്ന ക്യാമ്പാണ്. ക്യാമ്പിലെ ചിത്രങ്ങളുടെ വിൽപ്പനയിലൂടെ ലഭിക്കുന്ന വരുമാനം സ്കൂളിന്റെ പുരോഗമന പ്രവർത്തങ്ങൾക്കായാണ് ഉപയോഗപ്പെടുത്തുന്നത്. ക്യാമ്പിനോടൊപ്പം തന്നെ വിദ്യാർത്ഥികൾക്കുള്ള ചിത്രരചനാ കളരിയും നടത്തുന്നു.

നിറച്ചാർത്ത് 2015

2015 ജനുവരി 16,17,18 തിയതികളിലായാണ് നിറച്ചാർത്ത് 2015 നടന്നത്. ക്യാമ്പിനോട് അനുബന്ധിച്ച് വിദ്യാർത്ഥികളുടെ ചിത്രരചനാ കളരിയും കലാപരിപാടികളും നടന്നു. രാജ്യത്തിന്റെ വിവിധ ഭാഗങ്ങളിൽ നിന്നുള്ള ചിത്രകാരന്മാർ പങ്കെടുത്ത ക്യാമ്പിൽ വരച്ച ചിത്രങ്ങളുടെ പ്രദർശനവും വിൽപ്പനയും നടന്നു. 

നിറച്ചാർത്ത് 2016

2016 ജനുവരി 2,3,4 തിയതികളിലായി കേരള ലളിതകലാ അക്കാദമിയുടെ സഹകരണത്തോടെ വിദ്യാർത്ഥികൾക്കായുള്ള ത്രിദിന ചിത്രരചനാ കളരി നടന്നു. കളരിയുടെ രണ്ടാം ദിനത്തിൽ "പരിസ്ഥിതിയും ആരോഗ്യവും" എന്ന വിഷയത്തിൽ സെമിനാറും, തദ്ദേശീയർ ചേർന്ന് അണിയിച്ചൊരുക്കിയ കലാസന്ധ്യയും നടന്നു.
2016 ജനുവരി 15,16,17 തിയതികളിലായാണ് ദേശീയ ചിത്ര/ശില്പ കലാ ക്യാമ്പ് നടക്കുന്നത്.


</doc>
<doc id="327286" url="https://ml.wikipedia.org/wiki?curid=327286" title="തിരുവനന്തപുരം ഗ്രീൻഫീൽഡ് സ്റ്റേഡിയം">
തിരുവനന്തപുരം ഗ്രീൻഫീൽഡ് സ്റ്റേഡിയം

കേരളത്തിലെ തിരുവനന്തപുരം ജില്ലയിൽ കാര്യവട്ടത്ത് സ്ഥിതി ചെയ്യുന്ന അന്താരാഷ്ട്രസ്റ്റേഡിയമാണ് തിരുവനന്തപുരം ഗ്രീൻഫീൽഡ് സ്റ്റേഡിയം. ഇന്ത്യയിലെ ആദ്യത്തെ DBOT (design, build, operate and transfer) സ്റ്റേഡിയമാണിത്. 50000 വരെ കാണികളെ ഉൾക്കൊള്ളുവാനുള്ള ശേഷിയാണ് ഈ സ്റ്റേഡിയത്തിനുള്ളത്. 2015 ലെ ദേശീയ ഗെയിംസിനും 2015 സാഫ് ചാമ്പ്യൻഷിപ്പിനും ഈ സ്റ്റേഡിയം വേദിയായി.

2015 ലെ സാഫ് ചാമ്പ്യൻഷിപ്പിന് ആതിഥ്യം വഹിച്ചത് ഈ സ്റ്റേഡിയമാണ്. ആകെ 15 മത്സരങ്ങളാണ് ഇവിടെ നടന്നത് 


</doc>
<doc id="327314" url="https://ml.wikipedia.org/wiki?curid=327314" title="സ്പേസ് എക്സ്">
സ്പേസ് എക്സ്

അമേരിക്കയിലെ കാലിഫോർണിയ കേന്ദ്രീകരിച്ചു‌ പ്രവർത്തിക്കുന്ന ഒരു സ്വകാര്യ ബഹിരാകാശ-സംരംഭമാണ് സ്പേസ് എക്സ് (SpaceX). പെയ്പാലിന്റെയും ടെസ്‌ല മോട്ടോഴ്സിന്റെയും സ്ഥാപകനായ ഈലോൺ മസ്ക് ആണ് ഇതിന്റെ സി.ഇ.ഓ. ബഹിരാകാശ യാത്രയിൽ ശ്രദ്ധ കേന്ദ്രീകരിക്കുന്ന സ്പേസ് എക്സിന്റെ ലക്ഷ്യം അതിന്റെ ചെലവു കുറക്കുക എന്നതും ചൊവ്വാ കുടിയേറ്റം സാധ്യമാക്കുക എന്നതുമാണ്. സ്പേസ് എക്സിന്റെ ഫാൽക്കൺ ശ്രേണിയിലുള്ള റോക്കറ്റുകൾ വിക്ഷേപണ്ത്തിനു ശേഷം തിരിച്ച് ലാന്ഡ് ചെയ്യുന്ന തരത്തിലുള്ളവയാണു്. അതേസമയം ഡ്രാഗൺ ശ്രേണി റോക്കറ്റുകൾ അന്താരാഷ്ട്ര ബഹിരാകാശനിലയത്തിലേക്ക് സാധനങ്ങൾ എത്തിക്കാൻ പ്രാപ്തമായവയാണ്.

2008 -ൽ ദ്രവരൂപത്തിലുള്ള ഇന്ധനം ഉപയോഗിച്ച് ഒരു റോക്കറ്റിനെ ഭ്രമണപഥത്തിൽ എത്തിക്കുന്ന ആദ്യത്തെ സ്വകാര്യ കമ്പനി, 2010 -ൽ ഒരു ബഹിരാകാശവാഹനം വിക്ഷേപിക്കുകയും ഒരു തകരാറും കൂടാതെ തിരിച്ചു ഭൂമിയിൽ ഇറക്കുകയും ചെയ്ത ആദ്യ സ്വകാര്യ കമ്പനി എന്നീ നിലകളിൽ സ്‌പേസ് എക്സ് പ്രശസ്തിയർജിച്ചു. ഡിസംബർ 21, 2015 ന് സ്‌പേസ് എക്സ് വിക്ഷേപിച്ച ഒരു റോക്കറ്റിന്റെ ആദ്യഘട്ടം, വിക്ഷേപണം നടത്തിയ സ്ഥലത്ത് തന്നെ കേടുപാടൊന്നും കൂടാതെ കുത്തനെ തിരിച്ചിറക്കി. ഏപ്രിൽ 8, 2016 -ന് മറ്റൊരു പരീക്ഷണത്തിൽ ഇത്തരത്തിൽ വിക്ഷേപിച്ച ഒരു റോക്കറ്റിന്റെ ആദ്യഘട്ടം കടലിൽ നിർത്തിയിട്ട ഒരു ഡ്രോൺ പ്ലാറ്റ്ഫോമിൽ കുത്തനെ തിരികെയിറക്കാനും കമ്പനിക്ക് കഴിഞ്ഞു. 

2006 -ൽ അന്താരാഷ്ര ബഹിരാകാശ കേന്ദ്രത്തിലേക്ക് ആവശ്യമായ വസ്തുക്കൾ എത്തിച്ചുകൊടുക്കുന്നതിന് നാസ സ്‌പേസ് എക്സുമായി കരാറിൽ ഒപ്പുവച്ചു. ഇതിനെ തുടർന്ന് അവർ മെയ് 2015 വരെ ഉള്ള കാലഘട്ടത്തിൽ ബഹിരാകാശ കേന്ദ്രത്തിലേക്ക് ഇത്തരത്തിൽ ഉള്ള ആറ് പറക്കലുകൾ നടത്തി. 




</doc>
<doc id="327331" url="https://ml.wikipedia.org/wiki?curid=327331" title="വിജിത റൊഹാന">
വിജിത റൊഹാന

1987 ൽ ശ്രീലങ്കയിൽ വെച്ച് അന്നത്തെ ഇന്ത്യൻ പ്രധാനമന്ത്രിയായിരുന്ന രാജീവ് ഗാന്ധിയെ വധിക്കാൻ ശ്രമിച്ചതിന്റെ പേരിൽ കുപ്രസിദ്ധനായ ശ്രീലങ്കൻ പട്ടാളക്കാരനും, നാവികനുമാണ് വിജെമുനി വിജിത റൊഹാന ഡിസിൽവ എന്ന വിജിത റൊഹാന. 1987 ജൂലൈ 29 ആം തീയതി ഇന്ത്യാ-ശ്രീലങ്ക കരാർ ഒപ്പു വെച്ചതിനുശേഷം, പിറ്റേദിവസം ജൂലൈ 30ന് പ്രസിഡന്റിന്റെ കൊട്ടാരത്തിൽ ഗാർഡ് ഓഫ് ഓണർ സ്വീകരിക്കുകയായിരുന്ന രാജീവ് ഗാന്ധിയെ അപ്രതീക്ഷിതമായി വിജിത, തോക്കിന്റെ പാത്തികൊണ്ട് അടിക്കാൻ ശ്രമിച്ചെങ്കിലും, പെട്ടെന്ന് ഒഴിഞ്ഞു മാറിയതുകൊണ്ട് അപകടത്തിൽ നിന്നും രാജീവ് ഗാന്ധി രക്ഷപ്പെടുകയായിരുന്നു.

ശ്രീലങ്കയുടെ ദക്ഷിണ പ്രവിശ്യയിലെ ഒരു ഗ്രാമത്തിൽ ജനിച്ച വിജിത പ്രാഥമിക വിദ്യാഭ്യാസത്തിനു ശേഷം, ശ്രീലങ്കൻ നാവികസേനയിൽ ഉദ്യോഗസ്ഥനായി.

കൊളംബോയിൽ വെച്ച് രാജീവ് ഗാന്ധിയും ശ്രീലങ്കൻ രാഷ്ട്രപതിയായ ജെ.ആർ.ജയവർദ്ധനെയും തമ്മിൽ ഇന്ത്യാ-ശ്രീലങ്ക സമാധാന കരാർ 1987 ജൂലൈ 29-ന് ഒപ്പുവെച്ചു. തൊട്ടടുത്ത ദിവസം ശ്രീലങ്കൻ നാവികസേനയുടെ ‘ഗാർഡ് ഓഫ് ഓണർ’ സ്വീകരിക്കുകയായിരുന്ന രാജീവ് ഗാന്ധിയെ നിരയായി നിന്ന ശ്രീലങ്കൻ നാവികരിൽ വിജിത റൊഹാന എന്ന നാവികൻ തന്റെ തോക്കിന്റെ പാത്തികൊണ്ട് തലക്കടിച്ച് കൊല്ലുവാൻ ശ്രമിച്ചു. രാജീവ് ഈ വധശ്രമത്തിൽ നിന്ന് ചെറിയ പരുക്കുകളോടെ കഷ്ടിച്ച് രക്ഷപെട്ടു. രാജീവിനെ വധിക്കാൻ ശ്രമിച്ചതിൽ തെല്ലും ഖേദമില്ലെന്ന് പിന്നീട് വിജിത പറയുകയുണ്ടായി.

വിജിത പിന്നീട് സൈനിക വിചാരണ നേരിടേണ്ടി വന്നു. ദേശീയ നേതാവിനെതിരേയുള്ള വധശ്രമം, നാവികസേനയുടെ അച്ചടക്കലംഘനം എന്നിവയായിരുന്നു വിജിതക്കെതിരേ ചുമത്തപ്പെട്ട കുറ്റങ്ങൾ. സൈനിക കോടതി, വിജിതക്കു ആറു വർഷം തടവുശിക്ഷ വിധിച്ചുവെങ്കിലും, പിന്നീട് പ്രസിഡന്റ് പ്രേമദാസ ശിക്ഷ കാലയളവ് രണ്ടു വർഷമാക്കി വെട്ടുച്ചുരുക്കി. രണ്ടര വർഷത്തിനു ശേഷം, വിജിത ജയിൽ മോചിതനായി.

ജയിൽ മോചിതനായ വിജിത പിന്നീട് അറിയപ്പെടുന്ന ഒരു ജ്യോത്സ്യൻ ആയി തീർന്നു. 1990 ൽ വിജിത രാഷ്ട്രീയത്തിൽ പ്രവേശിച്ചു. ശ്രീലങ്കൻ പൊതു തിരഞ്ഞെടുപ്പിൽ മത്സരിച്ചിട്ടുണ്ട്.


</doc>
<doc id="327335" url="https://ml.wikipedia.org/wiki?curid=327335" title="സന്ദീപ്">
സന്ദീപ്

സന്ദീപ് (Devanagari: सन्दीप्, English: Sandeep) പ്രശസ്തമായ ഒരു ഭാരതീയ-നേപ്പാളി പേര് ആണ്. ഇതിനെ രണ്ട് ഭാഗങ്ങളായി വിഭജിക്കാം: "സത്" എന്നും "ദീപ്" എന്നും. "സത്" നന്മ അല്ലെങ്കിൽ പുണ്യത്തെ കുറിക്കുന്നു. "ദീപ്" പ്രകാശത്തെ കുറിക്കുന്നു. ഈ രണ്ടു ഏകസ്വരാക്ഷരഗണം അഥവാ വ്യാക്യാംശം സന്ധി എന്ന വ്യാകരണപരമായ പ്രക്രിയ വഴി കൂടിച്ചേർന്ന് സന്ദീപ് കിട്ടുന്നു. അങ്ങനെ, സന്ദീപ് എന്ന പേര് "ഉത്തമ വെളിച്ചം", "നന്മ പ്രകാശം" എന്നീ അർത്ഥങ്ങൾ നൽകുന്നു.

ചില സന്ദർഭങ്ങളിൽ "പ്രകാശ ദൈവം" എന്ന അർത്തിലും ഈ പേരിനെ വ്യാഖ്യാനിക്കുന്നു. ഈ പേര് സംതീപ എന്ന സംസ്കൃത വാക്കുമായി ബന്ധിപ്പിച്ച് ബോധോദയത്തേയും കുറിക്കുന്നു. ഈ പേര് ഭഗവാൻ ശ്രീകൃഷ്ണൻറെ ഗുരുവായ സാന്ദീപനി മുനിയിൽ നിന്നും ഉരുത്തിരിഞ്ഞതുമാവാം.



</doc>
<doc id="327345" url="https://ml.wikipedia.org/wiki?curid=327345" title="മുസ്വഅബ് ഇബ്നു ഉമൈർ">
മുസ്വഅബ് ഇബ്നു ഉമൈർ

പ്രവാചകൻ മുഹമ്മദിന്റെ സഹചാരിയാണ് മുസ്വഅബ് ഇബ്നു ഉമൈർ ()(മരണം 625).

ഖുറൈശി ഗോത്രത്തിൽ, ബനൂ അബ്ദിദ്ദാർ വംശത്തിൽ ഉമൈറുബ്നു ഹാശിമിന്റെ മകനായി ക്രി. വ. 625-ലാണു ഉമൈറ് ജനിച്ചത്. ഐശ്വര്യത്തിന്റേയും സുഖസമൃദ്ധിയുടെയും ഇടയിലാണു വളർന്നത്. ഖുറൈശികളിൽ സൗന്ദര്യത്തിൽ മികച്ചുനിന്ന മ്വുസ് അബ് ബ്നു ഉമൈറിനെ ഏറ്റവും പരിമളമുള്ള വ്യക്തി എന്നാണു മക്കയിൽ അറിയപ്പെട്ടിരുന്നത്. മക്കയിൽ ശത്രുക്കളുടെ പീഡനം ഭയന്ന് നബിയുടെ അനുയായികൾ അബീസീനിയയിലേക്കു പലായനം ചെയ്തപ്പോൾ ഉമൈറും അവരെ പിന്തുടർന്നു.

സ്വഹാബികളുടെ പട്ടിക‎


</doc>
<doc id="327348" url="https://ml.wikipedia.org/wiki?curid=327348" title="അബ്ദുല്ല ഇബ്ൻ ഉമ്മി മക്തൂം">
അബ്ദുല്ല ഇബ്ൻ ഉമ്മി മക്തൂം

പ്രവാചകൻ മുഹമ്മദിന്റെ സഹചാരിയാണ് അബ്ദുല്ല ഇബ്ൻ ഉമ്മി മക്തൂം () (മരണം 636).

മക്കയിലെ ഖുറൈശി ഗോത്രത്തിൽ ഫഖീസുബ്നു സാഇദിന്റെ മകനായി ജനിച്ചു. ജന്മനാ അന്ധനായിരുന്നു. മാതാവ്: അബ്ദുല്ലയുടെ പുത്രി ആതിക. മുഹമ്മദ് നബിയുടെ ഭാര്യ ഖദീജയുടെ അമ്മാവന്റെ മകനായിരുന്നു, ഉമ്മി മക്തൂം. നബിയോടുള്ള ആഭിമുഖ്യവും ഖുർ-ആൻ മനഃപാഠമാക്കാനുള്ള അതിരറ്റ ആഗ്രഹവും കാരണം കിട്ടുന്ന ഒരവസരവും അദ്ദേഹം പാഴാക്കിയിരുന്നില്ല. 

ഇദ്ദേഹത്തെക്കുറിച്ച് ഖുർ-ആനിൽ ഒരദ്ധ്യായം തന്നെയുണ്ട്. ഖുറൈശി പ്രമുഖരായ ശൈബത്, അബൂജഹൽ എന്നപേരിൽ കുപ്രസിദ്ധനായ അമ്ര് ബിനു ഹിശാം, ഉമയ്യത് ബിൻ ഖലഫ്, ഖാലിദിന്റെ പിതാവ് വലീദുബ്നു മുഗീറ എന്നിവരുമായി ഒരു ചർച്ച നടന്നു കൊണ്ടിരിക്കുമ്പോൾ കയറിച്ചെന്ന കുരുടനായ ഉമ്മിമക്തൂമിനെ നബി അവഗണിച്ചു. ആ സന്ദർഭത്തിലാണു പ്രസ്തുത ഖുർ-ആൻ അവതരിച്ചത്എന്ന് വിശ്വസിക്കപ്പെടുന്നു

സ്വഹാബികളുടെ പട്ടിക‎


</doc>
<doc id="327351" url="https://ml.wikipedia.org/wiki?curid=327351" title="വാരാമ്പറ്റ മോസ്ക്">
വാരാമ്പറ്റ മോസ്ക്

വാരാന്പറ്റ പള്ളി, ഏകദേശം 400 വര്ഷങ്ങള്ക്ക് മുന്പാണ്(എ.ഡി 1600) വാരാന്പറ്റ പള്ളി നിര്മിക്കപ്പെടുന്നത്.

</doc>
<doc id="327377" url="https://ml.wikipedia.org/wiki?curid=327377" title="കേരളത്തിലെ സ്റ്റേഡിയങ്ങളുടെ പട്ടിക">
കേരളത്തിലെ സ്റ്റേഡിയങ്ങളുടെ പട്ടിക

കേരളത്തിലെ സ്റ്റേഡിയങ്ങളെ കാണികളെ ഉൾക്കൊള്ളുവാനുള്ള ശേഷിയുൾപ്പെ‌ടെയുള്ള വിവരങ്ങൾ സഹിതം നൽകിയിരിക്കുന്നു.


</doc>
<doc id="327378" url="https://ml.wikipedia.org/wiki?curid=327378" title="രിയാളുസ്വാലിഹീൻ">
രിയാളുസ്വാലിഹീൻ

പ്രസിദ്ധ ഇസ്ലാമിക പണ്ഡിതൻ ഇമാം നവവി രചിച്ച വിശ്രുത ഗ്രന്ഥമാണ് രിയാളുസ്വാലിഹീൻ.പ്രവാചകൻ മുഹമ്മദ് നബിയുടെ വാക്കുകളും പ്രവർത്തികളും മൗനാനുവാദങ്ങളെയെല്ലാം വിളിക്കപ്പെടുന്ന ഹദീസുകളുടെ ഒരു സംക്ഷിപ്തമാണ് ഈ ഗ്രന്ഥം.
അബൂ സകരിയ്യ മുഹ്‌യദ്ദീൻ യഹ്‌യ ഇബ്ൻ ശറഫ് അൽ നവവി എന്നാണ്‌ ഗ്രന്ഥകാരന്റെ മുഴുവൻ പേര്.
ഏറ്റവും കൂടുതൽ പാരായണം ചെയ്യപ്പെടുന്ന ഹദീസ് സമാഹാരമാണ്m രിയാളുസ്വാലിഹീൻ എന്ന്‌ വിശേഷിപ്പിക്കപ്പെടുന്നു.

ഇമാം ബുഖാരി, ഇമാം മുസ്‌ലിം, ഇമാം അബൂദാവൂദ്, ഇമാം തിർമിദി, ഇമാം നസാഈ, ഇമാം ഇബ്‌നു മാജ, ഇമാം ഹാകിം, ഇമാം മാലിക്, ഇമാം ബിർഖാനി, ഇമാം ദാറഖുത്‌നി തുടങ്ങിയവരുടെ ഹദീസ് സമാഹാരങ്ങളിൽ നിന്നുള്ള ഹദീസുകളാണ് ഇതിൽ ഉൾപ്പെടുത്തിയിട്ടുള്ളത്.


</doc>
<doc id="327380" url="https://ml.wikipedia.org/wiki?curid=327380" title="ഷീന ബോറ കൊലക്കേസ്">
ഷീന ബോറ കൊലക്കേസ്

മുംബൈ മെട്രോയിൽ ജോലി ചെയ്തിരുന്ന ഷീനാ ബോറ എന്ന യുവതിയെ, അപ്രതീക്ഷിതമായി കാണാതാവുകയും, അതുമായി ബന്ധപ്പെട്ടു ഷീനയുടെ അമ്മ ഇന്ദ്രാണി മുഖർജിയേയും, രണ്ടാനച്ഛൻ സഞ്ജീവ് ഖന്നയേയും, ഇന്ദ്രാണിയുടെ ഡ്രൈവർ ശ്യാംവർ റായിയേയും പോലീസ് അറസ്റ്റു ചെയ്യുകയുണ്ടായി. ഇവരെ ചോദ്യം ചെയ്തതിൽ നിന്നും, ഷീനയെ ഇവർ മൂന്നു ചേർന്നു കൊലപ്പെടുത്തുകയും, മൃതദേഹം തെളിവുകൾ നശിപ്പിക്കാനായി കത്തിച്ചു കളയുകയും ചെയ്തു എന്ന് ഇവർ പോലീസിനോടു സമ്മതിച്ചു. റായിയും ഖന്നയും പോലീസിനോടു കുറ്റസമ്മതം നടത്തിയെങ്കിലും, ഷീന മരിച്ചിട്ടില്ലെന്നും അവർ അമേരിക്കയിൽ ജീവിച്ചിരിക്കുന്നുവെന്നുമാണ് ഇന്ദ്രാണി പോലീസിനോടു പറഞ്ഞത്.

1987 ഫെബ്രുവരി 11 ന് മേഘാലയിലെ ഷില്ലോങ്ങിലാണ് ഷീന ബോറ ജനിച്ചത്. മാധ്യമരംഗത്തെ പ്രമുഖനായ സിദ്ധാർത്ഥ ദാസും, ഇന്ദ്രാണി മുഖർജിയുമാണ് മാതാപിതാക്കൾ. കുട്ടികളെ തന്റെ മാതാപിതാക്കളെ ഏൽപ്പിച്ചുകൊണ്ടു ഉപരിപഠനത്തിനായി ഇന്ദ്രാണി കൽക്കത്തിയിലേക്കു താമസം മാറ്റി. ഷീനയും സഹോദരനും മുത്തച്ഛനും, മുത്തശ്ശിക്കുമൊപ്പം ഗുവഹാത്തിയിലാണ് വളർന്നത്. 1989 ൽ ഇന്ദ്രാണി സിദ്ധാർത്ഥ ദാസിൽ നിന്നും വിവാഹമോചനം നേടുകയും, സഞ്ജീവ് ഖന്നയെ വിവാഹം ചെയ്യുകയും ചെയ്തു. 2002 ൽ ഇരുവരും വേർപിരിഞ്ഞു. ഇന്ദ്രാണി പിന്നീട് പീറ്റർ മുഖർജിയെ വിവാഹം ചെയ്തു.

2009 ൽ മുംബൈയിലെ സെന്റ്.സേവ്യേഴ്സ് കോളേജിൽ നിന്നും ഷീന ബിരുദം കരസ്ഥമാക്കി. 2009 ൽ റിലയൻസ് ഇൻഫ്രാസ്ട്രക്ചർ എന്ന കമ്പനിയിൽ മാനേജ്മെന്റ് ട്രെയിനിയായി ഷീന ഔദ്യോഗിക ജീവിതം ആരംഭിച്ചു. 2011 ജൂണിൽ മുംബൈ മെട്രോ എന്ന ട്രാൻസ്പോർട്ട് കമ്പനിയിൽ ഷീന അസിസ്റ്റന്റ് മാനേജരായി ഷീന നിയമിതയായി.
2012 ൽ ഏപ്രിൽ 24 ന് ഷീന താൻ ജോലി ചെയ്തിരുന്ന സ്ഥാപനത്തിൽ അവധിക്കപേക്ഷിക്കുകയും, അതോടൊപ്പം തന്റെ രാജിക്കത്ത് സമർപ്പിക്കുകയും ചെയ്തു. അതേ ദിവസം തന്നെ, കാമുകനായ രാഹുൽ മുഖർജിയുമായുള്ള ബന്ധം താൻ ഉപേക്ഷിക്കുകയാണെന്നു കാണിച്ചുകൊണ്ടുള്ള ഒരു എസ്.എം.എസ് ഷീനയുടെ ഫോണിൽ നിന്നും രാഹുലിനു ലഭിച്ചിരുന്നു. ഷീന ഉപരിപഠനത്തിനായി അമേരിക്കയിലേക്കു പോയി എന്ന ഇന്ദ്രാണിയുടെ മൊഴിയുടെ അടിസ്ഥാനത്തിൽ പ്രഥമവിവരറിപ്പോർട്ട് തയ്യാറാക്കാൻ പോലീസ് തയ്യാറായില്ല. 2012 ഏപ്രിൽ 24 നു ശേഷം ആരും തന്നെ ഷീനയെ കണ്ടിട്ടുണ്ടായിരുന്നില്ല.

രാഹുലിന്റെ പരാതിപ്രകാരം, ഇന്ദ്രാണിയുടെ വർളിയിലുള്ള വീട് പോലീസ് പരിശോധിച്ചെങ്കിലും, ഷീന അമേരിക്കയിലേക്കു പോയി എന്ന മൊഴി തന്നെയാണ് അവിടെയുള്ള ജോലിക്കാരും ആവർത്തിച്ചത്. രാഹുലിന്റെ ശല്യം കാരണമാണ് ഷീന ഇന്ത്യ വിട്ട് അമേരിക്കക്കു പോയതെന്ന് ഇന്ദ്രാണി പോലീസിൽ പരാതി നൽകി.


</doc>
<doc id="327403" url="https://ml.wikipedia.org/wiki?curid=327403" title="റാണിക്കല്ല്">
റാണിക്കല്ല്

നേര്യമംഗലം പാലം കടന്ന് മുന്നാറിലേക്ക് പോകുന്ന വഴിയിൽ ഇടതുവശത്ത് സ്ഥാപിച്ചിരിക്കുന്ന ഒരു ഫലകമാണ് റാണിക്കല്ല്.


</doc>
<doc id="327409" url="https://ml.wikipedia.org/wiki?curid=327409" title="ഹൈക്ക് മെസഞ്ചർ">
ഹൈക്ക് മെസഞ്ചർ

സ്മാർട്ട് ഫോണുകളിൽ ഇന്റർനെറ്റിന്റെ സഹായത്തോടെ സന്ദേശങ്ങൾ അതിവേഗം കൈമാറുന്നതിനായി ഉപയോഗിക്കുന്ന ഒരു സോഫ്റ്റുവെയറാണ് ഹൈക്ക് മെസഞ്ചർ (ഇംഗ്ലീഷ് ശൈലിയിൽ hike messenger). ടെക്സ്റ്റ് സന്ദേശങ്ങളെക്കൂടാതെ, സ്റ്റിക്കറുകൾ, സ്മൈലികൾ, ചിത്രങ്ങൾ, വീഡിയോ ശകലങ്ങൾ, ശബ്ദശകലങ്ങൾ, ശബ്ദസന്ദേശങ്ങൾ, വിവിധ തരം ഫയലുകൾ, കോൺടാക്ട്സ്, ഉപയോക്താവ് നിൽക്കുന്ന സ്ഥലത്തിന്റെ വിശദാംശങ്ങൾ എന്നിവയെല്ലാം ഈ ആപ്ലിക്കേഷനിലൂടെ കൈമാറാം. സന്ദേശം അയയ്ക്കുന്ന ആളിന്റെയും സ്വീകരിക്കുന്ന ആളിന്റെയും ഫോണുകളിൽ ഈ ആപ്ലിക്കേഷൻ ഇൻസ്റ്റോൾ ചെയ്താൽ മാത്രമേ ആശയവിനിമയം സാധ്യമാവുകയുള്ളൂ. ഭാരതി എന്റർപ്രൈസസിന്റെയും സോഫ്റ്റ് ബാങ്കിന്റെയും സംയുക്ത സംരംഭമാണ് ഹൈക്ക് മെസഞ്ചർ. 2012 ഡിസംബർ 12-നാണ് ഇത് നിലവിൽ വന്നത്.

2012 ഡിസംബർ 12-ന് നിലവിൽ വന്നതിനുശേഷം 2014 ഫെബ്രുവരിയ്ക്കുള്ളിൽ തന്നെ ഹൈക്ക് മെസഞ്ചർ ഉപയോഗിക്കുന്നവരുടെ എണ്ണം ഒന്നരക്കോടി കവിഞ്ഞിരുന്നു. കുറച്ചു മാസങ്ങൾ കൂടി കഴിഞ്ഞപ്പോൾ ഇന്ത്യയിൽ എവിടേക്കും സൗജന്യ ടെക്സ്റ്റ് സന്ദേശമയയ്ക്കാനുള്ള സൗകര്യം, ആകർഷകമായ ചാറ്റ് തീമുകൾ, രസകരമായ സ്റ്റിക്കറുകൾ, സ്വകാര്യമായി സംവദിക്കാനുള്ള സൗകര്യം (ഹിഡൻ ചാറ്റ്), എന്നീ സംവിധാനങ്ങളും അവതരിപ്പിക്കപ്പെട്ടു. 2014 ഓഗസ്റ്റ് മാസം ഉപയോക്താക്കളുടെ എണ്ണം മൂന്നരക്കോടിയിലേക്ക് ഉയർന്നു. അതോടെ ടൈഗർ ഗ്ലോബൽ എന്ന സ്ഥാപനം 65 ദശലക്ഷം ഡോളർ നിക്ഷേപിച്ചുകൊണ്ട് ഉടമസ്ഥാവകാശത്തിൽ പങ്കാളികളായി. 

ഇന്റർനെറ്റിലൂടെ സൗജന്യ കോളിങ് സേവനം നൽകിവന്ന സിപ് ഫോൺസ് എന്ന കമ്പനിയെ ഹൈക്ക് മെസഞ്ചർ ഏറ്റെടുത്തു. അതോടെ ഉപയോക്താക്കൾക്കു സൗജന്യമായി കോൾ ചെയ്യുന്നതിനുള്ള സൗകര്യം കൂടി ഹൈക്കിൽ ലഭ്യമായി.

2015 ഒക്ടോബറിൽ ഹൈക്ക് ഉപയോക്താക്കളുടെ എണ്ണം ഏഴുകോടി കവിഞ്ഞിരുന്നു. മാസംതോറും 2000 കോടി സന്ദേശങ്ങളാണ് ഈ സമയത്ത് ഹൈക്കിലൂടെ കൈമാറ്റം ചെയ്യപ്പെട്ടത്.ഡിസംബർ മാസത്തോടെ ഇത് 3000 കോടിയായി ഉയർന്നു.

അതിവേഗ സന്ദേശക്കൈമാറ്റത്തിനായി ഉപയോഗിക്കുന്ന വാട്സ്ആപ്പ്, വൈബർ തുടങ്ങിയ നവമാദ്ധ്യമങ്ങളുടെ ശ്രേണിയിൽ‍പ്പെടുന്ന ഒന്നാണ് ഹൈക്ക് മെസഞ്ചർ. മറ്റുള്ളവയിൽ നിന്നു വ്യത്യസ്തമായി നഡ്ജ് (Nudge) എന്നൊരു സംവിധാനം ഹൈക്കിൽ ലഭ്യമാണ്. ഹൈക്ക് ഉപയോഗിക്കുന്ന സമയത്തു സ്ക്രീനിൽ 'ഡബിൾ ടാപ്പ്' ചെയ്യുമ്പോൾ പ്രത്യക്ഷപ്പെടുന്ന ഒരു 'കൈ' അടയാളമാണിത്. ഒരാളെ ഒന്നു തട്ടിവിളിക്കുന്ന പ്രതീതിയുണ്ടാക്കുവാനായി ഫേസ്ബുക്കിൽ ഉപയോഗിക്കുന്ന Poke' സംവിധാനത്തിനു സമാനമാണ് 'നഡ്ജ്'. 

ഒന്നിലധികം ഉപയോക്താക്കളെ ചേർത്ത് ഗ്രൂപ്പുകളുണ്ടാക്കി സംവദിക്കാനുള്ള അവസരവും ഹൈക്ക് നൽകുന്നുണ്ട്‌. പാസ്വേഡ് ഉപയോഗിച്ച് സന്ദേശങ്ങളെ രഹസ്യമായി സൂക്ഷിക്കാനും സാധിക്കും. പി.ഡി.എഫ്., ഓഫീസ് ഫയലുകൾ എന്നിവയെല്ലാം ഹൈക്കിലൂടെ പങ്കുവയ്ക്കാനാകും. 

2015 ജനുവരിയിൽ ഹൈക്കിലൂടെ സൗജന്യ ഫോൺ കോളുകൾ ചെയ്യുന്നതിനുള്ള സംവിധാനം അവതരിപ്പിച്ചു. നൂറുപേരുമായി ഒരേ സമയം സംസാരിക്കുവാൻ അനുവദിക്കുന്ന 'കോൺഫെറൻസ് കോൾ' സംവിധാനം പിന്നീട് അവതരിപ്പിച്ചിരുന്നു.

2015 ഒക്ടോബറിൽ 'ഹൈക്ക് ഡയറക്ട്' എന്ന സംവിധാനം അവതരിപ്പിക്കുകയുണ്ടായി. ഇന്റർനെറ്റിന്റെ സഹായമില്ലാതെ തന്നെ നൂറു മീറ്റർ ചുറ്റളവിലുള്ള ഫോണുകളുമായി വൈഫൈ സംവിധാനം വഴി ഫയലുകൾ പങ്കുവയ്ക്കാൻ കഴിയുന്ന സംവിധാനമാണിത്.

128-ബിറ്റ് എസ്.എസ്.എൽ എൻക്രിപ്ഷനോടെയാണ് ഹൈക്കിൽ ആശയവിനിമയം നടക്കുന്നത്. സന്ദേശങ്ങൾ ഹൈക്കിന്റെ സെർവറുകളിൽ സൂക്ഷിക്കാറില്ല. ഇവ ഉപയോക്താവിന്റെ ഫോണിൽ തന്നെയാണ് സൂക്ഷിക്കുന്നത്.


</doc>
<doc id="327415" url="https://ml.wikipedia.org/wiki?curid=327415" title="പണം പയറ്റ്">
പണം പയറ്റ്

മലബാറിൽ നിലവിലുള്ള ഒരു അനൗപചാരിക സാമ്പത്തിക ഇടപാടാണ് പണം പയറ്റ്. പണപ്പയറ്റ്, കുറിക്കല്യാണം, തേയിലസല്ക്കാരം എന്നീ പേരുകളിലും ഇത് അറിയപ്പെടുന്നു. ജാതി, മതം, സാമ്പത്തികസ്ഥിതി തുടങ്ങിയ ഭേദങ്ങളില്ലാതെ ഒരു ദേശത്തെ മുഴുവൻ ആളുകളും ഒത്തുചേർന്ന് അവരിൽ ഓരോരുത്തരെയും സഹായിക്കുന്ന സംവിധാനമാണ് ഇത്. ഇതിന്റെ തുടക്കത്തെക്കുറിച്ചുള്ള വിവരങ്ങൾ ലഭ്യമല്ല. ഏഷ്യയിലെയും ആഫ്രിക്കയിലെയും ഗ്രാമപ്രദേശങ്ങളിൽ ഇത്തരം ധനവിനിമയ വ്യവസ്ഥ നിലനിന്നിരുന്നതായി കരുതപ്പെടുന്നു. 

ഒരാൾക്ക് പണം ആവശ്യമായി വരുന്ന സമയത്ത് അയാൾ തൻറെ ബന്ധുക്കളെയും സുഹൃത്തുക്കളെയും പയറ്റിന് ക്ഷണിക്കുന്നു. മുമ്പ് വീടുകളിൽ പയറ്റ് നടത്തിയിരുന്നെങ്കിലും ഇപ്പോൾ സാധാരണയായി ചായക്കടകൾ പോലെയുള്ള പൊതുസ്ഥലങ്ങളിലാണ് പയറ്റ് നടക്കാറ്. പയറ്റ് നടക്കുന്ന സ്ഥലവും സമയവും അറിയിച്ചുകൊണ്ട് അച്ചടിച്ചു നല്കുന്ന കത്തിന് പയറ്റുകത്ത്, കുറി എന്നിങ്ങനെ പേരുകളുണ്ട്. പയറ്റു നടത്തുന്ന ആളിന്റെ പേരും പയറ്റു നടക്കുന്ന സമയവും എഴുതിയ ബോർഡ് ഈന്തിൻപട്ടയോടൊപ്പം പയറ്റു നടത്താൻ നിശ്ചയിച്ചിരിക്കുന്ന സ്ഥലത്ത് സ്ഥാപിക്കുന്നത് ചില പ്രദേശങ്ങളിലെ പതിവാണ്. പയറ്റ് അറിയിക്കുന്ന ചെറിയ പോസ്റ്ററുകൾ പതിച്ചും ഉച്ചഭാഷിണിയിലൂടെ പാട്ടുകൾ കേൾപ്പിച്ചും പയറ്റ് അറിയിക്കാറുണ്ട്. 

പയറ്റിനെത്തുന്നവർക്ക് ചായയും നെയ്യപ്പം, പഴംപൊരി, അവിലും പഴവും തുടങ്ങിയ ലഘുവിഭവങ്ങളും കൊടുത്ത് സൽക്കരിക്കും. പൊറോട്ടയും ഇറച്ചിയും, ബിരിയാണി തുടങ്ങിയ വിഭവങ്ങളും പതിവാണ്. പിരിഞ്ഞു പോകും മുമ്പ് അതിഥികൾ, ഒരു തുക, അതു സ്വീകരിക്കുന്നതിന് നിയുക്തനായ വ്യക്തിയെ ഏൽപ്പിക്കുന്നു. അയാൾ, ഈ തുക കണക്ക് പുസ്തകത്തിൽ രേഖപ്പെടുത്തുകയും അവസാനം പയറ്റു നടത്തിയയാൾക്ക് പുസ്തകത്തോടൊപ്പം കൈമാറുകയും ചെയ്യും. ഇങ്ങനെ പണം വാങ്ങി കണക്കെഴുതി വയ്ക്കുന്നയാളിന് പ്രതിഫലം കൊടുക്കുന്ന പതിവ് മുമ്പുണ്ടായിരുന്നു. താൻ പയറ്റു നടത്തിയപ്പോൾ, ഇപ്പോൾ പയറ്റു നടത്തുന്ന വ്യക്തിയിൽ നിന്ന് സ്വീകരിച്ച തുകയോട് അത്രതന്നെയോ അല്ലെങ്കിൽ തനിക്കിഷ്ടമുള്ള ഒരു തുകയോ ചേർത്താണ് ഓരോരുത്തരും പയറ്റുക. ഉച്ചതിരിഞ്ഞ് രണ്ടുമണിയോടെയോ ചിലപ്പോൾ രാവിലെ തന്നെയോ ആരംഭിക്കുന്ന പയറ്റ് രാത്രി ഒമ്പത് പത്തുമണി വരെ തുടരും. 

ഏകദേശം പത്തു പതിനഞ്ചു കിലോമീറ്റർ ചുറ്റളവ് വരെ ഈ പയറ്റു ബന്ധം നിലവിലുണ്ടാകും. നാട്ടുകാരുടെ ഒത്തൊരുമയുടെ സൂചകമാണ് പയറ്റ്. ഒരാൾ പയറ്റിയ തുക മടക്കാതിരിതിരിക്കുന്നത് വളരെ മോശപ്പെട്ട കാര്യമായാണ് പരിഗണിക്കപ്പെടുന്നത്. ഇത്തരം ആളുകൾ കരിങ്കുറ്റികൾ എന്നാണ് അറിയപ്പെടുക. മിക്കവാറും ഓരോ ആവശ്യങ്ങൾ വരുമ്പോൾ ആണ് പയറ്റ് കഴിക്കാറ്. കല്യാണം, വീട്ടുതാമസം, രോഗചികിത്സ, സ്ഥലം വാങ്ങൽ തുടങ്ങി വിദ്യാലയവർഷാരംഭത്തിൽ കുട്ടികൾക്ക വേണ്ട സാധനങ്ങൾ വാങ്ങുക പോലെയുള്ള ചെറിയ ചെറിയ ആവശ്യങ്ങൾക്കു വരെ പയറ്റ് നടത്താറുണ്ട്. പയറ്റിയ പണം തിരികെ വാങ്ങുന്നതിനു വേണ്ടി പയറ്റ് നടത്തുന്നവരുമുണ്ട്. 

ക്ഷണിക്കപ്പെടാത്ത പയറ്റുകളിൽ പങ്കെടുത്തുകൊണ്ടാണ് ഒരാൾ ഈ വ്യവസ്ഥയിൽ പ്രവേശിക്കുന്നത്. പയറ്റു നടത്തുന്നയാളെ പരിചയമുണ്ടാകണം എന്നതു മാത്രമാണ് ഇത്തരത്തിൽ പങ്കെടുക്കുന്നതിനുള്ള യോഗ്യത. ഇത്തരത്തിൽ ക്ഷണിക്കപ്പെടാതെ പങ്കെടുക്കുന്നത് മോശപ്പെട്ട കാര്യമായി ആരും കണക്കാക്കുകയില്ല. കുറേ പയറ്റുകളിൽ ഇങ്ങനെ പങ്കെടുത്ത് പയറ്റിക്കഴിഞ്ഞാൽ അയാൾക്ക് താൻ പണം നല്കിയവരെ വിളിച്ച് പയറ്റു നടത്താം. താൻ പയറ്റിയതിന് തുല്യമായ തുക സ്വീകരിച്ചും കൊടുക്കാനുള്ളതിന് തുല്യം പയറ്റിയുമാണ് ഒരാൾ പയറ്റിൽ നിന്ന് പിന്മാറുന്നത്. 

പണം പയറ്റിലൂടെ തനിക്ക് കടക്കാരായി തീർന്നിട്ടില്ലാത്തവരെ വിളിച്ച് നടത്തുന്ന പയറ്റിനു സമാനമായ ഇടപാടാണ് സഹായക്കുറി. സാധാരണ പയറ്റുന്നതിനേക്കാൾ വലിയ തുകകളാണ് സഹായക്കുറിയിൽ നല്കപ്പെടുക. ഇങ്ങനെ കിട്ടുന്ന തുക, കൊടുത്തയാൾ പയറ്റു നടത്തുമ്പോഴോ അതിനുമുമ്പ് അയാൾ ആവശ്യപ്പെട്ടാൽ അപ്പോഴോ തിരികെ നല്കണം. ബിരിയാണി പോലെ കനപ്പെട്ട ഭക്ഷണമാണ് സഹായക്കുറി നടത്തുമ്പോൾ നല്കാറ്. 


</doc>
<doc id="327429" url="https://ml.wikipedia.org/wiki?curid=327429" title="കാൻഹാ കടുവ സംരക്ഷിതകേന്ദ്രം">
കാൻഹാ കടുവ സംരക്ഷിതകേന്ദ്രം

ഇന്ത്യയിലെ കടുവ സംരക്ഷിതപ്രദേശങ്ങളിലൊന്നും മദ്ധ്യപ്രദേശിലെ ഏറ്റവും വലിയ ദേശീയോദ്യാനവുമാണ്  കാൻഹാ കടുവ സംരക്ഷിതകേന്ദ്രം അഥവാ കാൻഹാ ദേശീയോദ്യാനം (ഹിന്ദി: कान्हा राष्ट्रीय उद्यान). ഏകദേശം 940 ചതുരശ്ര കിലോമീറ്റർ വിസ്തൃതിയുള്ള ഈ വനപ്രദേശത്തെ 1955-ൽ ദേശീയോദ്യാനമായും 1973-ൽ കടുവ സംരക്ഷണകേന്ദ്രമായും പ്രഖ്യാപിച്ചു. ബംഗാൾ കടുവ, ഇന്ത്യൻ പുള്ളിപ്പുലി, തേൻകരടി, ബാരസിംഗ മാൻ, ഇന്ത്യൻ കാട്ടുനായ എന്നിവയുടെ ആവാസകേന്ദ്രമാണ് ഇവിടം. റുഡ്യാർഡ് കിപ്ലിംഗിന്റെ "ദി ജംഗിൾ ബുക്ക്" എന്ന കൃതിക്കു പശ്ചാത്തലമായ വനപ്രദേശം കൂടിയാണിത്. ഇന്ത്യയിലാദ്യമായി ഔദ്യോഗിക ചിഹ്നമുള്ള കടുവ സംരക്ഷണകേന്ദ്രം എന്ന പ്രത്യേകതയും കാൻഹയ്ക്കുണ്ട്. 'ബൂർസിംഗ് ദ ബാരസിംഗ' ആണ് ഔദ്യോഗിക ചിഹ്നം.

കാൻഹാകടുവ സംരക്ഷിതകേന്ദ്രത്തിന്റെ അടിസ്ഥാന വിവരങ്ങൾ ചുവടെ :




</doc>
<doc id="327433" url="https://ml.wikipedia.org/wiki?curid=327433" title="കരിഞ്ചെമ്പൻ മുളവാലൻ">
കരിഞ്ചെമ്പൻ മുളവാലൻ

കറുത്ത നിറമാർന്ന ശരീരത്തിൽ ചുവന്ന വരകളുള്ള പാൽത്തുമ്പി കുടുംബത്തിൽ ഉള്ള ഒരു മുളവാലൻ സൂചിത്തുമ്പിയാണ് കരിഞ്ചെമ്പൻ മുളവാലൻ . 

വനങ്ങളിൽ മാത്രമല്ല നാട്ടിൻ പുറങ്ങളിലും ഇവ സാധാരണമാണ്. തലയും മുഖവും ഉരസ്സും ഉദരവുമെല്ലാം തിളങ്ങുന്ന കറുപ്പ് നിറമാണ്. കറുപ്പ് കലർന്ന ചുവന്ന കണ്ണകളുടെ കീഴ്ഭാഗം മങ്ങിയതാണ്. ഉരസ്സിന്റെ വശങ്ങളിലായി കാണുന്ന രണ്ടു വരകളിൽ മുകളിലേത് ചുവപ്പും താഴത്തേത് മഞ്ഞയുമാണ്.ഉദരത്തിന്റെ മൂന്നു മുതൽ ഏഴുവരെയുള്ള ഖണ്ഡങ്ങൾക്കിടയിൽ ഇളം മഞ്ഞ വളയങ്ങളുണ്ട്. കണ്ണുകളുടെ മുൻഭാഗം തവിട്ടു കലർന്ന ചുവപ്പും കീഴ് ഭാഗം മങ്ങിയ ഇളം നീല നിറവും അതിലൂടെ ഒരു കറുത്ത വളയവുമുണ്ട്. തലയുടെ മുൻവശത്തുകൂടി ഇളം മഞ്ഞ വര കണ്ണുകൾ തമ്മിൽ ബന്ധിപ്പിക്കുന്നു. തലയും ഉരസ്സും ഉദരവും കറുപ്പു നിറമാണ്. ഉരസ്സിൽ ഇളം മഞ്ഞ വരയുണ്ട്. സാധാരണ ഇവ വിശ്രമിക്കുന്നത് ഇലകളിലും ഉണങ്ങിയ ചില്ലകളിലും ജലാശയത്തിലേയ്ക്ക് ചാഞ്ഞു കിടക്കുന്ന ഇലകളിലുമാണ്. പെൺതുമ്പികൾ ജലാശയത്തിൽ നിന്നകലെയാണ് സാധാരണ കാണുക.



</doc>
<doc id="327437" url="https://ml.wikipedia.org/wiki?curid=327437" title="അത്-ത്വുഫൈൽ ഇബ്നു അംരിദ്ദൗസി">
അത്-ത്വുഫൈൽ ഇബ്നു അംരിദ്ദൗസി

പ്രവാചകൻ മുഹമ്മദിന്റെ സഹചാരിയാണ് അത്-ത്വുഫൈൽ ഇബ്നു അംരിദ്ദൗസി (മരണം 633).

മക്കയിലാണു ഇദ്ദേഹം ജനിച്ചത്, തിഹാമയിൽ. പിതാവ്: അംറുബിനു ഹുമമഃ. ദൗസ് ഗോത്രത്തലവനായിരുന്ന പിതാവ് ജാഹിലിയ്യാ കാലഘട്ടത്തിലെ സമുന്നതരായ അപൂർവ്വം സദ്ഗുണസമ്പന്നരിൽ ഒരാളായിരുന്നു. അന്നദാന തല്പരനും, ആദിത്യപ്രിയരുമായിരുന്നു കുടുംബം. ആഗതർക്കായി വാതിൽ സദാ തുറന്നിട്ടിരിക്കും. വിശക്കുന്നവന്ന് ആഹാരവും, വിഹ്വലനു അഭയവും സഹായാർത്ഥിക്ക് ദാക്ഷിണ്യവും അവിടെനിന്നും ലഭിക്കുമായിരുന്നു. വിവേകിയും കുശാഗ്രബുദ്ധിയുമായ തുഫൈൽ സാഹിത്യത്തിലും കവിതയിലും തനതായ മുദ്ര പതിപ്പിച്ചിട്ടുണ്ട്. ഉക്കാളു ഉത്സവത്തിൽ, നാനാദിക്കിൽനിന്നും സാഹിത്യകാരന്മാരും കവികളും ഒന്നിക്കുമ്പോൾ തുഫൈൽ കഴിവും മേന്മയും പ്രകടിപ്പിക്കുന്നതിന്നായി അവരുടെ മുൻ നിരയിലുണ്ടാവും. 

സ്വഹാബികളുടെ പട്ടിക‎


</doc>
<doc id="327438" url="https://ml.wikipedia.org/wiki?curid=327438" title="സുബൈർ ഇബ്നുൽ-അവ്വാം">
സുബൈർ ഇബ്നുൽ-അവ്വാം

സുബൈർ ഇബ്നുൽ-അവ്വാം (594–656)(الزبير بن العوام بن خويلد) പ്രവാചകൻ മുഹമ്മദിന്റെ സഹചാരിയും റാഷിദീയ സൈന്യത്തിൽ സൈന്യധിപനും ആയിരുന്നു.

മക്കയിൽ ഖുറൈശ് ഗോത്രത്തിൽ അവ്വാമുബ്നു ഖുവൈലിദിന്റെ മകനായി ജനിച്ചു. ആദ്യമായി ഇസ്ലാം സ്വീകരിച്ച ഏഴുപേരിൽ ഒരാളായ സുബൈർ ദാറുൽ അർഖമിൽ തിരുമേനി മുഹമ്മദ് നബിയോടൊപ്പം പ്രവർത്തിച്ചു. ഇസ്ലാമിൽ വരുമ്പോൾ പതിനഞ്ചുവയസ്സു മാത്രമേ അദ്ദേഹത്തിന്നുണ്ടായിരുന്നുള്ളൂ. മുഹമ്മദ് നബി സ്വർഗ്ഗം വാഗ്ദാനം ചെയ്ത പത്തുപേരിൽ ഒരാൾ സുബൈറ് ഇബ്നുൽ അവ്വാമാണു. കുട്ടിക്കാലത്തുതന്നെ കുതിരപ്പടയാളിയായിരുന്നു.

സ്വഹാബികളുടെ പട്ടിക‎


</doc>
<doc id="327443" url="https://ml.wikipedia.org/wiki?curid=327443" title="മരതകത്തുമ്പികൾ">
മരതകത്തുമ്പികൾ

തുമ്പികളിലെ ഉപനിരയായ സൂചിത്തുമ്പികളിൽ ഉൾപ്പെടുന്ന ഒരു കുടുംബമാണ്  മരതകത്തുമ്പികൾ (Calopterygidae). ഇവ പൊതുവേ ലോഹ വർണത്തിൽ കാണപ്പെടുന്ന സാമാന്യം വലിപ്പമുള്ള തുമ്പികൾ ആണ് . ഇവ സസ്യനിബിഡമായതും സാവധാനത്തിൽ ഒഴുകുന്നവയുമായ അരുവികളുടെ തീരങ്ങളിൽ കാണപ്പെടുന്നു. ഈ കുടുംബത്തിൽ 150 - ഇൽപ്പരം വർഗങ്ങൾ ഉണ്ട് .


</doc>
<doc id="327458" url="https://ml.wikipedia.org/wiki?curid=327458" title="നീർരത്നം">
നീർരത്നം

ഏഷ്യയിലും ആഫ്രിക്കയിലും പൊതുവേ കാണപ്പെടുന്ന ഒരിനം സൂചിത്തുമ്പി കുടുംബമാണ് നീർരത്നങ്ങൾ (Chlorocyphidae). കേരളത്തിൽ കാണപ്പെടുന്ന നീർരത്നത്തുമ്പികൾ മേഘവർണ്ണൻ, തവളക്കണ്ണൻ), നീർമാണിക്യൻ എന്നിവയാണ് 
Genera include:



</doc>
<doc id="327479" url="https://ml.wikipedia.org/wiki?curid=327479" title="അബൂദാബി കൊമേസ്ഷ്യൽ ബാങ്ക്">
അബൂദാബി കൊമേസ്ഷ്യൽ ബാങ്ക്

ഐക്യ അറബ് എമിറേറ്റുകളിലെ ഒരു പ്രധാന ബാങ്കാണ് അബൂദാബി കൊമേസ്ഷ്യൽ ബാങ്ക് അഥവാ ADCB എന്ന ചുരുക്കനാമത്തിലും അറിയപ്പെടുന്നു. അറബിയിൽ " ബങ്ക് അബൂദാബി ത്തിജാരി" എന്ന പേരിൽ അറിയപ്പെടുന്ന ബാങ്ക് 1985-ൽ സ്ഥാപിതമായി. അബൂദാബിയാണ് ആസ്ഥാനം. യുഎഇയെ കൂടാതെ ഇന്ത്യ, ലണ്ടൻ, ലെബ് നാൻ എന്നിവിടങ്ങളിലും ബ്രാഞ്ചുകളൂണ്ട്.



</doc>
<doc id="327492" url="https://ml.wikipedia.org/wiki?curid=327492" title="ഇമാം നവവി">
ഇമാം നവവി

പ്രസിദ്ധ ഇസ്‌ലാമിക പണ്ഡിതനാണ് ഇമാം നവവി. അബൂ സകരിയ്യ മുഹ്‌യദ്ദീൻ യഹ്‌യ ഇബ്ൻ ശറഫ് അൽ നവവി എന്നാണ് മുഴുവൻ പേര്. (1233–1277) (), അൽ നവവി എന്ന പേരിലാണ് പ്രശസ്തമായി അറിയപ്പെടുന്നത്. (631–676 A.H./1234–1277), 
കർമ്മ ശാസ്ത്രം, നിദാന ശാസ്ത്രം, ചരിത്രം, ഭാഷകൾ തുടങ്ങി ഒട്ടനവധി വിജ്ഞാന ശാഖകളിൽ അവഗാഹം നേടി. 
ജനനം: ഹിജ്‌റ 631ൽ തെക്കൻ ദമസ്‌കസിലെ നവായിൽ, നാട്ടിൽവെച്ച് ഖുർആൻ ഹൃദ്യസ്ഥമാക്കിയ അദ്ദേഹം, പത്തൊമ്പത് വയസ്സ് പ്രായമായപ്പോൾ പിതാവൊന്നിച്ച് ദമസ്‌കസിൽ വന്ന് റവാഹിയ്യ മദ്‌റസയിൽ താമസമാക്കി. 
സിറിയയിലെ ദമസ്ക്കസിനടുത്തുള്ള നവ എന്ന സ്ഥലത്താണ് അദ്ദേഹം ജനിച്ചത്. അദ്ദേഹത്തിൻറെ പേരിലെ അവസാന ഭാഗം ഈ സ്ഥലത്തെയാണ് സൂചിപ്പിക്കുന്നത്.ശൈഖ് യാസീൻ ബിൻ യൂസുഫ് പറയുന്നു. പത്ത് വയസായ നവവിയെ താൻ നവയിൽവെച്ച് കണ്ടിരുന്നു. എല്ലാ കുട്ടികളും കളികളിൽ മുഴുകിയപ്പോൾ നവവി ഇതിലൊന്നും പങ്കെടുക്കാതെ കഴിയുകയായിരുന്നു.കളിയിലേക്ക് അവനെ ക്ഷണിച്ചെങ്കിലും നവവി അതിലൊന്നും താത്പ്പര്യം കാണിക്കാതെ ഖുർആൻ പാരായണത്തിലായിരുന്നു ആനന്ദം കണ്ടെത്തിയത്.നവവിയുടെ ഇത്തരം സമർപ്പണവും ഭക്തിയും മനസ്സിലായതോടെ എൻറെ ഹൃദയത്തിലും അദ്ദേഹത്തോടുള്ള ബഹുമാനം ഏറിവന്നു.ഞാൻ അദ്ദേഹത്തിൻറെ അധ്യാപകനെ പോയി കാണുകയും നവവിയെ ഒരു വലിയ മതപണ്ഡിതനാക്കണമെന്നും ആവശ്യപ്പെട്ടു.

മതപരമായതോ അല്ലാത്തതോ ആയ സ്ഥാപനങ്ങൾ അവിടെങ്ങുമുണ്ടായിരുന്നില്ല.അതുകൊണ്ടുതന്നെ കുട്ടിക്കാലം മുതൽക്കെ മതപരമായ ഒരു അക്കാദമിക അന്തരീക്ഷത്തിലല്ല നവവി വളർന്നത്.ഇക്കാരണത്താൽ അദ്ദഹത്തെ പിതാവ് ദമാസ്ക്കസിലേക്ക് കൊണ്ടുപോയി. പഠനത്തിൻറെയും പണ്ഡിത ചർച്ചകളുടെയും ഉന്നതമായ ഒരു കേന്ദ്രമായിരുന്നു അത്.ഇക്കാലത്ത് ദമാസ്ക്കസിൽ മുന്നൂറിലേറെ വിദ്യാഭ്യാസത സ്ഥാപനങ്ങളും നിരവധി സർവകലാശാലളും ഉണ്ടായിരുന്നു.



</doc>
<doc id="327493" url="https://ml.wikipedia.org/wiki?curid=327493" title="ജിംനോസ്റ്റാക്കിയം വാരിയരാനം">
ജിംനോസ്റ്റാക്കിയം വാരിയരാനം

അക്കാന്തേസിയ എന്ന സസ്യകുടുംബത്തിലെ ജിംനോസ്റ്റാക്കിയം ജനുസ്സിൽപ്പെട്ട ഒരിനം കുറ്റിച്ചെടിയാണ് ജിംനോസ്റ്റാക്കിയം വാരിയരാനം . നീളത്തിലുള്ള പൂങ്കുലകളും മഞ്ഞയും നീലയും കലർന്ന പൂക്കളുമാണ് സസ്യത്തിന്റെ പ്രധാന സവിശേഷതകൾ. സമുദ്രനിരപ്പിൽ നിന്ന് ഉയരമുള്ള പ്രദേശങ്ങളിൽ ഇവയെ കണ്ടുവരുന്നു. കണ്ണൂർ ജില്ലയിലെ ആറളം വന്യജീവി സങ്കേതത്തിൽ നിന്നാണ് സസ്യത്തെ ആദ്യമായി തിരിച്ചറിഞ്ഞത്. ആയുർവേദാചാര്യൻ ഡോക്ടർ പി.കെ. വാരിയരോടുള്ള ആദരസൂചകമായി സസ്യത്തിന് 'വാരിയരാനം' എന്ന പേരു നൽകുകയായിരുന്നു. 

സസ്യകുടുംബമായ അക്കാന്തേസിയ (Acanthacea)യിലെ ജിംനോസ്റ്റാക്കിയം ജനുസ്സിൽ ഉൾപ്പെടുന്ന സസ്യമാണ് ജിംനോസ്റ്റാക്കിയം വാരിയരാനം. ഇന്ത്യയിൽ ഈ ജനുസ്സിൽപ്പെട്ട പതിനാല് സസ്യങ്ങളുണ്ടെങ്കിലും കേരളത്തിൽ നിന്ന് ഏഴെണ്ണം മാത്രമേ തിരിച്ചറിഞ്ഞിട്ടുള്ളൂ. പശ്ചിമഘട്ട മലനിരകൾ പോലെ സമുദ്രനിരപ്പിൽ നിന്ന് ഏറെ ഉയരത്തിലുള്ള പ്രദേശങ്ങളിലാണ് വാരിയരാനം സസ്യങ്ങൾ കാണപ്പെടുന്നത്. കുറ്റിച്ചെടി വിഭാഗത്തിൽപ്പെട്ട ഈ സസ്യത്തിന് എഴുപതു സെന്റിമീറ്ററോളം ഉയരം വയ്ക്കാറുണ്ട്. നവംബർ മുതൽ മാർച്ച് വരെയുള്ള മാസങ്ങളിൽ ഇവ പുഷ്പ്പിക്കുന്നു. നീളത്തിലുള്ള പൂങ്കുലകളും മഞ്ഞയും നീലയും ഇടകലർന്ന പൂക്കളും മറ്റു സ്പീഷീസുകളിൽ നിന്നും ഇവയെ വ്യത്യസ്തമാക്കുന്നു. ജിംനോസ്റ്റാക്കിയം ജനുസ്സിലെ പല സസ്യങ്ങളും ഔഷധമായി ഉപയോഗിക്കുന്നുണ്ടെങ്കിലും വാരിയരാനം ഇനങ്ങളുടെ ഔഷധഗുണം തെളിയിക്കപ്പെട്ടിട്ടില്ല.

2015 സെപ്റ്റംബറിൽ കണ്ണൂരിലെ ആറളം വന്യജീവിസങ്കേതത്തിൽ നിന്നാണ് സസ്യത്തെ ആദ്യമായി തിരിച്ചറിഞ്ഞത്‌. കോട്ടക്കൽ ആര്യവൈദ്യ ശാലയുടെ ഔഷധസസ്യ ഗവേഷണകേന്ദ്രത്തിലെ സസ്യവർഗ്ഗീകരണ വിഭാഗം ശാസ്ത്രജ്ഞനായ ഡോക്ടർ കെ.എം. പ്രഭുകുമാറിന്റെയും ഡോ. ഇന്ദിരാ ബാലചന്ദ്രന്റെയും നേതൃത്വത്തിലുള്ള ഗവേഷണ സംഘമാണ് സസ്യത്തെ കണ്ടെത്തിയത്. ആര്യവൈദ്യശാല മാനേജിംഗ് ട്രസ്റ്റിയായ ഡോക്ടർ പി.കെ. വാരിയരുടെ പേരാണ് സസ്യത്തിനു നൽകിയിരിക്കുന്നത്. ഇംഗ്ലണ്ടിൽ നിന്നുള്ള അന്താരാഷ്ട്ര സസ്യവർഗ്ഗീകരണ ജേർണലായ ക്യൂ ബുള്ളെറ്റിനിൽ (Kew Bulletin) സസ്യത്തിന്റെ കണ്ടെത്തൽ സംബന്ധിച്ച വിവരം പ്രസിദ്ധീകരിച്ചിരുന്നു.


</doc>
<doc id="327504" url="https://ml.wikipedia.org/wiki?curid=327504" title="ഇമാം ബിർഖാനി">
ഇമാം ബിർഖാനി

ഇമാം ബിർഖാനി മുഴുവൻ നാമം. ഇമാം അബൂബക്കർ അഹ്‌മദ്ബ്നുമുഹമ്മദ് അൽഖവാരിസ്മി അൽബിർഖാനി (റ). (ജനനം: ഹിജ്‌റ-336- മരണം :425). വിശ്വപ്രസിദ്ധനായ ഹദീസ് പണ്ഡിതൻ ആണ് ഇദ്ദേഹം.ഖുർ ആൻ ഹ്യദിസ്ഥമാക്കിയ ബിർഖാനി (റ) ഉന്നതനായ കർമ്മശാസ്‌ത്ര പണ്ഡിതനും അറബി ഭാഷാ വിദഗ്ദനുമായിരുന്നു.
സ്വദേശമായ ബിർഖാനിൽ നിന്ന് ഉസ്‌താദ് അബുൽ അബ്ബാസ് നയ്സാബൂരി (റ) വിൻറെ ശിഷ്യത്വത്തിൽ പഠനമാരംഭിച്ചു. ശേഷം ജുർജാനിൽ പോയി അബൂബക്‌റിൽ ഇസ്മാഈലി (റ) വിൻറെ ശിഷ്യത്വം സ്വീകരിച്ചു. പിന്നീട് ബാഗ്ദാദിൽ സ്ഥിരതാമസമാക്കി. ഹദീസ് വിജ്ഞാനത്തിലായിരുന്നു കുടുതൽ ശ്രദ്ധ. ഹദീസ് പഠനത്തിനായി വലിയ ത്യാഗങ്ങൾ അദ്ദേഹം സഹിച്ചിട്ടുണ്ട്. പ്രസിദ്ധ ഹദീസ് പണ്ഡിതനും സമാഹർത്താവുമായി ഇമാം ദാറഖുത്നി (റ) വിൻറെ സുനൻ റിപ്പോർട്ട് ചെയ്തവരിൽ പ്രധാനിയാണ് ഇമാം ബിർഖാനീ.
ഇമാം ബിർഖാനിയുടെ പ്രസിദ്ധമായ ഹദീസ് ഗ്രന്ഥമാണ് മുസ്നദുൽ ബിർഖാനി. ഇമാം ബുഖാരി (റ) വിൻറെയും മുസ്‌ലിം (റ) വിൻറെയും സ്വഹീഹുകളിലുള്ള അത്രയും ഹദീസുകൾ ഉൾക്കൊള്ളുന്ന അതിബൃഹത്തായ ഗ്രന്ഥമണിതെന്ന് ഇമാം ദാറുഖുത്നി (റ) പറഞ്ഞിട്ടുണ്ട്. ഇൽമുൽഹദീസിൽ ചില ഗ്രന്ഥങ്ങളും ബിർഖാനി (റ) രചിച്ചിട്ടുണ്ട്. ഇമാം നവവിയുടെ രിയാളുസ്വാലിഹീൻ എന്ന പ്രസിദ്ധ ഹദീസ് സമാഹരണത്തിൽ ഇദ്ദേഹം ക്രോഡീകരിച്ച ഹദീസുകളും ഉണ്ട്.


</doc>
<doc id="327531" url="https://ml.wikipedia.org/wiki?curid=327531" title="പടവിൽ ശ്രീ മുത്തപ്പൻ മടപ്പുര">
പടവിൽ ശ്രീ മുത്തപ്പൻ മടപ്പുര

കേരളത്തിലെ ഒരു മുത്തപ്പൻ ക്ഷേത്രമാണ്‌ പടവിൽ ശ്രീ മുത്തപ്പൻ മടപ്പുര.
കേരളത്തിലെ കണ്ണൂർ ജില്ലയിൽ തളിപ്പറമ്പിനടുത്ത്‌ പരിയാരം പഞ്ചായത്തിൽ കുപ്പം പുഴക്കരയിലാണ് ഈ ക്ഷേത്രം സ്ഥിതി ചെയ്യുന്നത്.
ശ്രീ മുത്തപ്പന്റെ ആയുധങ്ങളായ അമ്പും വില്ലും ഈ മടപ്പുരയോട്‌ ചേർന്ന പ്ലാവിൽ നിന്നും കണ്ടെടുത്തതാണെന്ന് ചരിത്രം സാക്ഷ്യപ്പെടുത്തുന്നു.മുത്തപ്പന്റെ ചൈതന്യം ഇന്നും ഇവിടെ നിറഞ്ഞു നിൽക്കുന്നു.

തിരുവപ്പന മഹോത്സവം - എല്ലാ വർഷവും മലയാളമാസം കുംഭം 19,20,21 തീയ്യതികളിലാണ്‌ പടവിൽ മടപ്പുരയിലെ തിരുവപ്പന മഹോത്സവം നടത്തപ്പെടുന്നത്‌.

പുത്തരിവെള്ളാട്ടം (പുത്തരി അടിയന്തരം) - മലയാളമാസം തുലാം 9 നാണ്‌ പുത്തരി മഹോത്സവം നടത്തപ്പെടുന്നത്‌.

അന്നദാനം - മടപ്പുരയിൽ ദർശ്ശനത്തിനെത്തുന്ന ഭക്തജനങ്ങൾക്ക്‌ എല്ലാദിവസവും ഊട്ടുപുരയിൽ വെച്ച്‌ അന്നദാനം നടത്തിവരുന്നു.
ശ്രീ മുത്തപ്പൻ ദൈവത്തിന്റെ പ്രധാന വഴിപാടായ പയംങ്കുറ്റിയാണ്‌ പടവിൽ മടപ്പുരയിലും പ്രധാനം. ഭക്തജനങ്ങൾ കാര്യസാധ്യ സന്തോഷത്തിന്റെ ഭാഗമായും,നേർച്ചയായും തിരുവപ്പന വെള്ളാട്ടങ്ങൾ കെട്ടിയാടിക്കാറുണ്ട്‌ എന്നതും പ്രധാനമാണ്‌.


</doc>
<doc id="327533" url="https://ml.wikipedia.org/wiki?curid=327533" title="ഇസ്ലാമിക്‌ പബ്ലിഷിംഗ്‌ ബ്യൂറോ">
ഇസ്ലാമിക്‌ പബ്ലിഷിംഗ്‌ ബ്യൂറോ

മലയാളത്തിൽ ഇസ്ലാമിക പ്രബോധന ലക്ഷ്യം മുൻനിർത്തി കേരള സ്റ്റേറ്റ്‌ സുന്നി സ്റ്റുഡന്റ്‌സ്‌ ഫെഡറേഷൻ (എസ്‌. എസ്‌. എഫ്‌) 1983 ൽ കോഴിക്കോട് ആസ്ഥാനമായി ആരംഭിച്ച ഇസ്ലാമിക പ്രസാധക വിഭാഗമാണ്‌ ഇസ്ലാമിക്‌ പബ്ലിഷിംഗ്‌ ബ്യൂറോ (ഐ. പി. ബി) 

 ഐ പി ബി ബുക്സ്ചരിത്രം ,ഇസ്ലാമിക വിശ്വാസ കർമ്മ ശാസ്ത്രങ്ങൾ, യാത്രാവിവരണം,ജീവ ചരിത്രം, സമകാലിക വിഷയങ്ങൾ, ബാല സാഹിത്യം , എന്നിവയിലായി നൂറിലധികം പുസ്തകങ്ങൾ പ്രസിദ്ധീകരിച്ചിട്ടുണ്ട്.


</doc>
