<doc id="205426" url="https://ml.wikipedia.org/wiki?curid=205426" title="റാറ്റാൻ">
റാറ്റാൻ

ആഫ്രിക്കയിലേയും ഏഷ്യയിലേയും ഓസ്ട്രേലേഷ്യൻ ദ്വീപുകളിലേയും ഉഷ്ണമേഖലപ്രദേശങ്ങളിൽ കാണപ്പെടുന്ന പന വർഗ്ഗത്തിൽ പെട്ട ഒരിനം വള്ളിച്ചെടിയാണ് റാറ്റാൻ. 'കലാമിയേ' ഗോത്രത്തിൽ പെടുന്ന ഈ ചെടിയുടെ 13 ജനുസ്സുകളിലായി 600-ഓളം ജാതികളുണ്ട്. രണ്ടു മുതൽ അഞ്ചു വരെ സെന്റീമീറ്റർ മാത്രം വ്യാസത്തിൽ നേർത്ത കാണ്ഡമുള്ള റാറ്റാൻ ചെടികൾ പൊതുവേ, പനവർഗ്ഗത്തിൽ പെട്ട മറ്റിനങ്ങളിൽ നിന്നു വ്യത്യസ്തമാണ്. ഇലമുട്ടുകൾ തമ്മിൽ അകലം കൂടുതലുള്ള ഇവയുടെ നീണ്ട കാണ്ഡങ്ങൾ വള്ളിച്ചെടികളെപ്പോലെ മറ്റു ചെടികളിലും അവയ്ക്കു മീതേയും പടർന്നുകയറി വളരുന്നു. ഒറ്റനോട്ടത്തിൽ ഇവയ്ക്ക് മുളയുമായി സാമ്യമുണ്ട്. എന്നാൽ മുളയിൽ നിന്നു വ്യത്യസ്തമായി, ഇവയുടെ കാണ്ഡത്തിന്റെ ഉൾഭാഗം പൊള്ളയല്ല. നൂറു മീറ്റർ വരെ നീളത്തിൽ ഇവ വളരാറുണ്ട്. 

ലോകത്തിലെ റാറ്റാൻ സസ്യസമ്പത്തിൽ 70 ശതമാനത്തോളം ഇന്തോനേഷ്യയിലെ ബോർണിയോ, സുലവേസി, സുംബാവാ ദ്വീപുകളിലാണ്. ഫിലിപ്പീൻസ്, ശ്രീലങ്ക, മലേഷ്യ, ബംഗ്ലാദേശ്, ലാവോസ്. കമ്പോഡിയ, വിയറ്റ്നാം, ഇന്ത്യയിലെ ആസ്സാം എന്നീ പ്രദേശങ്ങളിലും ഇവ കാണപ്പെടുന്നു. മലകളിലും പർവതമേഖലകളിലുമാണ് ഇവ അധികവും കാണപ്പെടുന്നത്. കഴിഞ്ഞ കുറേ ദശകങ്ങളായി ഇവയുടെ ലഭ്യത കുറഞ്ഞുവരുന്നതായി സ്ഥിതിവിവരക്കണക്കുകൾ സൂചിപ്പിക്കുന്നു.

വഴക്കവും ബലവും ഭാരക്കുറവുമുള്ള റാറ്റാൻ കാണ്ഡം, മേശ, കസേര, കുട്ടകൾ, തുടങ്ങിയ ഗൃഹോപകരണങ്ങളുടേയും, കളിപ്പാട്ടങ്ങളുടേയും, കൗതുകവസ്തുങ്ങളുടേയും നിർമ്മാണത്തിൽ പ്രയോജനപ്പെടുന്നു.

റാറ്റാൻ വളരുന്ന നാടുകളിൽ, പ്രത്യേകിച്ച് ഗ്രാമപ്രദേശങ്ങളിൽ, അത് ഗൃഹനിർമ്മാണത്തിൽ വ്യാപകമായി ഉപയോഗിക്കപ്പെടുന്നു. തണ്ടിന്റെ തൊലിയുടെ പ്രധാന ഉപയോഗം നെയ്ത്തുവേലയിലാണ്. ഈ ചെടിയുടെ ചില ഇനങ്ങളുടെ ഫലത്തിൽ ചുവപ്പുനിറമുള്ള ഒരുതരം പശയുണ്ട്. "വ്യാളിയുടെ ചോര" എന്നാണ് അത് അറിയപ്പെടുന്നത്. അതിന് ഔഷധഗുണം ഉള്ളതായി ഒരുകാലത്തു കരുതപ്പെട്ടിരുന്നു. വയലിനുകൾക്കു നിറം കൊടുക്കുന്നതിനും അതുപകരിക്കുന്നു. ഇന്ത്യയിൽ ആസാം സംസ്ഥാനത്ത് റാറ്റാന്റെ ഇളം തണ്ട് പച്ചക്കറിയായി ഉപയോഗിക്കാറുണ്ട്.

റാറ്റാൻ ദണ്ഡുകളുടെ ഉറപ്പവും വഴക്കവും മൂലം ആയോധനകലകളിൽ (martial arts) അവ ഉപയോഗിക്കാറുണ്ട്. 'ബാസ്റ്റൻ' എന്ന പേരിൽ 70 സെന്റീമീറ്റർ നീളം വരുന്ന റാറ്റാൻ വടികൾ മോഡേൺ ആർണിസ്, എസ്ക്രിമാ, തുടങ്ങിയ ഫിലിപ്പീൻ ആയോധനകലകളിൽ ഉപയോഗിക്കുന്നു. "സൊസൈറ്റി ഫോർ ക്രിയേറ്റീവ് ആനാക്രോണിസം" എന്ന സാർവദേശീയ സംഘം അവരുടെ ആയോധനവിദ്യാ മത്സരത്തിൽ അനുവദിച്ചിട്ടുള്ളത് റാറ്റാൻ ദണ്ഡുകൾ മാത്രമാണ്.
"അച്ചടക്കത്തിനുവേണ്ടിയുള്ള നൊമ്പരപ്പെടുത്തലിൽ" വഴക്കമുള്ള റാറ്റാൻ വടികൾ ഉപയോഗപ്പെടുത്തുന്ന പതിവ് ചില രാജ്യങ്ങളിലുണ്ട്. മലേഷ്യ, സിംഗപ്പൂർ, ബ്രൂണൈ എന്നീ നാടുകളിലെ നീതിവ്യവ്യസ്ഥ നാലടി നീളവും അരയിഞ്ചു വണ്ണവുമുള്ള റാറ്റാൻ വടി ഉപയോഗിച്ചുള്ള ശാരീരികശിക്ഷ അനുവദിക്കുന്നു. വെള്ളത്തിൽ കുതിർത്തി വഴക്കവും ഭാരവും കൂട്ടിയ ശേഷമാണ് വടി ഈ വിധം ഉപയോഗിക്കുന്നത്. കുറ്റക്കാരന്റെ പൃഷ്ഠത്തിലാണ് ഇതു പ്രയോഗിക്കാറ്. വിദ്യാലയങ്ങളിലെ ശാരീരികശിക്ഷയിൽ റാറ്റാൻ വടിയുടെ ഉപയോഗം ഒരു കാലത്ത് വ്യാപകമായിരുന്നെങ്കിലും ഇന്നത് വളരെ കുറച്ചു നാടുകളിൽ മാത്രമാണ് അനുവദിക്കപ്പെട്ടിട്ടുള്ളത്.

റാറ്റാന്റെ സാമ്പത്തികമൂല്യവും അതു ശേഖരിക്കാനും സംസ്കരിക്കാനുമുള്ള എളുപ്പവും മൂലം അതു വളരുന്ന കാടുകളിൽ മരം വെട്ടുകാർ മരങ്ങൾക്കു പകരം റാറ്റാൻ മുറിച്ചെടുക്കുന്നതിനാൽ വനസമ്പത്തിന്റെ സംരക്ഷണത്തിനു അതുപകരിക്കുന്നു. മറ്റു ഉഷ്ണമേഖലാസസ്യങ്ങളേക്കാൾ വേഗത്തിൽ അതു വളരുന്നു. എങ്കിലും അമിതചൂഷണം റാറ്റാൻ സമ്പത്തിനു ഭീഷണി ഉയർത്തുന്നുണ്ട്. കുറ്റികളിൽ നിന്നു പുതിയ ചെടികൾ മുളയ്ക്കാൻ പ്രായമെത്തിയിട്ടില്ലാത്ത ഇളംചെടികൾ വെട്ടിയെടുക്കുന്നത് ഇവയുടെ നിലനില്പിനെ അപകടപ്പെടുത്തുന്നു.അത് റാറ്റാൻ സസ്യസമ്പത്തിനേയും അതുൾക്കൊള്ളുന്ന വനസമ്പത്തിനെ പൊതുവേയും അപകടപ്പെടുത്തുന്നു. റാറ്റാൻ സംസ്കരണത്തിൽ ഉപയോഗിക്കുന്ന രാസവസ്തുക്കളിൽ ചിലതും പരിസ്ഥിതി പ്രശ്നങ്ങൾ ഉയർത്തുന്നു.


</doc>
<doc id="205427" url="https://ml.wikipedia.org/wiki?curid=205427" title="നീല മരവാഴ">
നീല മരവാഴ

ഓർക്കിഡ് കുടുംബത്തിൽ പെട്ട ഒരു സസ്യമാണ് നീല മരവാഴ. ഇതിന്റെ പൂക്കൾ വളരെകാലം കേടുകൂടാതെ ഇരിയ്ക്കും. അസ്സം മുതൽ ചൈനവരെയുള്ള കാശി മലനിരകളാണ് ഇതിന്റെ ജന്മദേശം. ആസാമീസിൽ "ബടൗ ഫൂൽ" എന്നും, മണിപ്പൂരിയിൽ ക്വാക്ലെയ് എന്നും, മിസോയിൽ ഒക്ടോബർ എന്നും സംസ്കൃതത്തിൽ വന്ദാർ എന്നും ഈ പൂവ് അറിയപ്പെടുന്നു.

ഗ്ലോക്കോമ, തിമിരം, അന്ധത എന്നിവയ്ക്ക് പ്രതിവിധിയായി കണ്ണിലൊഴിക്കാനുള്ള തുള്ളിമരുന്ന് ഉണ്ടാക്കാൻ ഈ പൂവിന്റെ സത്ത് ഉപയോഗിക്കാറുണ്ട്. പൂവിൽനിന്നുള്ള സത്തുപയോഗിച്ച് ത്വക്കിന്റെ പ്രായം കുറച്ചുകാണിക്കാമെന്നും അവകാശവാദമുണ്ട്. 


</doc>
<doc id="205436" url="https://ml.wikipedia.org/wiki?curid=205436" title="റൂബിക്സ് ക്യൂബ് ഗ്രൂപ്പ്">
റൂബിക്സ് ക്യൂബ് ഗ്രൂപ്പ്

ഒരു റൂബിക്സ് ക്യൂബിനുമേൽ സാധ്യമായ ക്രിയകളുടെ ഗ്രൂപ്പാണ് റൂബിക്സ് ക്യൂബ് ഗ്രൂപ്പ്. രണ്ട് ക്രിയകൾ ഒന്നിനുശേഷം ഒന്നായി ചെയ്യുക (concatenation) എന്നതാണ് ഈ ഗ്രൂപ്പിലെ സംക്രിയ. നിർദ്ധാരിതമായ ക്യൂബിൽ നിന്ന് തുടങ്ങി ഈ ക്രിയകൾ ഉപയോഗിച്ച് ക്യൂബിന്റെ സാധുവായ ഏത് ക്രമീകരണത്തിലും എത്തിച്ചേരാം എന്നതിനാൽ ഗ്രൂപ്പിലെ അംഗങ്ങൾക്കും ക്യൂബിന്റെ ക്രമീകരണങ്ങൾക്കുമിടയിൽ ഒരു bijection ഉണ്ട്.

ഒരു സാധാരണ (3×3×3) റൂബിക്സ് ക്യൂബിന് ആറ് മുഖങ്ങളുണ്ട്. ഇവയെ മുന്മുഖം (F), പിന്മുഖം (B), മേൽമുഖം (U), താഴ്മുഖം (D), ഇടതുമുഖം (L), വലതുമുഖം (R) എന്നു വിളിക്കാം. ഓരോ മുഖത്തിലും ഒമ്പത് ചതുരങ്ങളുണ്ട്. ഓരോ മുഖത്തും എല്ലാ ചതുരങ്ങളും ഒരേ നിറമാകുമ്പോഴാണ് ക്യൂബ് നിർധാരിതമാകുന്നത്.

ക്യൂബിനെ നിർധരിക്കാൻ മുഖങ്ങളെ ഘടികാരദിശയിലോ എതിർഘടികാരദിശയിലോ 90 അഥവാ 180 ഡിഗ്രി തിരിച്ചാൽ മതിയാകും, ക്യൂബിനെ മുഴുവനായി തിരിക്കേണ്ട ആവശ്യമില്ല. അതായത്, ഓരോ ക്യൂബ് ക്രിയയ്ക്കുശേഷവും മുഖങ്ങളുടെ കേന്ദ്രത്തിലെ ചതുരത്തിന്റെ നിറം മാറ്റമില്ലാതെ നിൽക്കും.

ക്യൂബിന്മേലുള്ള ക്രിയകളെ സിങ്മാസ്റ്റർ സമ്പ്രദായമുപയോഗിച്ച് സൂചിപ്പിക്കാം. അടിസ്ഥാനക്രിയകൾ ഇവയാണ്:
formula_1, formula_2 എന്നിങ്ങനെയുള്ളതിനാൽ 90 ഡിഗ്രി ഘടികാരദിശയിലുള്ള ക്രിയകളെ മാത്രം അടിസ്ഥാനക്രിയകളായി കണക്കാക്കാനും സാധിക്കും.

നിഷ്ക്രിയക്രിയയാണ് ഗ്രൂപ്പിന്റെ തൽസമകം (E). അടിസ്ഥാനക്രിയകളിലേതും നാലുതവണ ചെയ്താൽ തൽസമകം ലഭിക്കും. ഉദാഹരണമായി, formula_3

ഒരു ക്രമചയഗ്രൂപ്പായ റൂബിക്സ് ക്യൂബ് ഗ്രൂപ്പ് 48 സംഖ്യകളുടെ ക്രമചയങ്ങളുടെ ഗ്രൂപ്പായ formula_4 ന്റെ ഉപഗ്രൂപ്പാണ്. അടിസ്ഥാനക്രിയകളായ formula_5 റൂബിക്സ് ക്യൂബ് ഗ്രൂപ്പിന്റെ ജനകഗണമാണ്..

ഗ്രൂപ്പിന്റെ കോടി formula_6 ആണ്. ഇത്രയും അംഗങ്ങളുണ്ടെങ്കിലും ഏത് ക്രമീകരണത്തിൽ നിന്നും ക്യൂബിനെ നിർദ്ധരിക്കാൻ 20 ക്രിയകളിൽ കൂടുതൽ ആവശ്യമില്ല. റൂബിക്സ് ക്യൂബ് ഗ്രൂപ്പിലെ ഒരു അംഗത്തിന്റെ പരമാവധി കോടി 1260 ആണ്.

ക്യൂബിന്മേൽ ക്രിയകൾ ഏത് ക്രമത്തിലാണ് ചെയ്യുന്നത് എന്നത് പ്രധാനമാണ്. ഉദാഹരണമായി, formula_7 എന്ന ക്രിയയുടെയും formula_8 എന്ന ക്രിയയുടെയും പരിണാമം വ്യത്യസ്തമായിരിക്കും. അതിനാൽത്തന്നെ റൂബിക്സ് ക്യൂബ് ഗ്രൂപ്പ് ഒരു ക്രമഗ്രൂപ്പല്ല.

റൂബിക്സ് ക്യൂബ് ഗ്രൂപ്പ് formula_9 എന്ന ഗ്രൂപ്പിന് സമരൂപമാണ്.


</doc>
<doc id="205450" url="https://ml.wikipedia.org/wiki?curid=205450" title="ഡൈഹെഡ്രൽ ഗ്രൂപ്പ്">
ഡൈഹെഡ്രൽ ഗ്രൂപ്പ്

ക്രമീകൃതബഹുഭുജങ്ങളുടെ ത്രിമാനസമമിതികളുടെ ഗ്രൂപ്പുകളെ ഡൈഹെഡ്രൽ ഗ്രൂപ്പുകൾ എന്ന് വിളിക്കുന്നു. n ഭുജങ്ങളുള്ള ക്രമീകൃതബഹുഭുജത്തിന്റെ സമമിതികൾ തൽസമകത്തിനു പുറമെ n-1 പരിക്രമണങ്ങളും n പ്രതിഫലനങ്ങളുമാണ്. ആകെ 2n അംഗങ്ങളുള്ള ഈ ഗ്രൂപ്പിനെ formula_1 എന്ന ചിഹ്നം കൊണ്ട് സൂചിപ്പിക്കുന്നു. ഗ്രൂപ്പ് സിദ്ധാന്തത്തിനു പുറമെ ജ്യാമിതിയിലും രസതന്ത്രത്തിലും ഈ ഗ്രൂപ്പിന് ഏറെ ഉപയോഗങ്ങളുണ്ട്.

ഒരു ക്രമീകൃത n-ഭുജത്തിന് n പരിക്രമണസമമിതികളും (ഇതിൽ തൽസമകം ഉൾപ്പെടുന്നു) n പ്രതിഫലനസമമിതികളുമുണ്ട്. ഒരു ക്രമീകൃത അഷ്ടഭുജത്തിന്റെ സമമിതികൾ ഒരു STOP ചിഹ്നം വഴി താഴത്തെ ചിത്രത്തിൽ കാണിച്ചിരിക്കുന്നു:

ഇവിടെ ആദ്യത്തെ വരിയിലുള്ളവയെല്ലാം പരിക്രമണസമമിതികളും രണ്ടാമത്തെ വരിയിലുള്ളവയെല്ലാം പ്രതിഫലനസമമിതികളുമാണ്.

formula_2, formula_3 എന്നിവ ഡൈഹെഡ്രൽ ഗ്രൂപ്പുകൾക്കിടയിൽ വേറിട്ടു നില്ക്കുന്നു, എന്തെന്നാൽ ഇവ:

മറ്റു ഡൈഹെഡ്രൽ ഗ്രൂപ്പുകളൊന്നും തന്നെ ക്രമഗ്രൂപ്പുകളല്ല. ക്രമഗ്രൂപ്പല്ലാത്ത ഏറ്റവും ചെറിയ ഗ്രൂപ്പ് ഡൈഹെഡ്രൽ ഗ്രൂപ്പായ formula_6 ആണ്. n 2-നെക്കാൾ വലുതാണെങ്കിൽ formula_1 സമമിതീയഗ്രൂപ്പായ formula_8 ന്റെ ഉപഗ്രൂപ്പാണെന്നും വരുന്നു.

formula_3 ക്ലൈൻ ഗ്രൂപ്പിന് സമരൂപമാണ്.



</doc>
<doc id="205454" url="https://ml.wikipedia.org/wiki?curid=205454" title="ചാണപ്പാറ">
ചാണപ്പാറ

കൊല്ലം ജില്ലയിലെ ഇട്ടിവാ ഗ്രാമ പഞ്ചായത്തിലെ ഒരു വാർഡാണ് ചാണപ്പാറ. തെക്കൻ കേരളത്തിലെ പ്രശസ്തമായ സാംസ്കാരിക നിലയങ്ങളിലൊന്നായ സന്മാർഗ്ഗദായിനി സ്മാരക ഗ്രന്ഥശാല ആൻഡ് വായനശാല ഇട്ടിവാ ഗ്രാമ പഞ്ചായത്തിലെ ചാണപ്പാറയിലാണ് സ്ഥിതി ചെയ്യുന്നത്. സംസ്ഥാനത്തെ പ്രധാനപ്പെട്ട ‘എ’ ഗ്രേഡ് ലൈബ്രറികളിൽ ഒന്നായ സന്മാർഗ ദായിനി 1952ലാണ് പ്രവർത്തനം ആരംഭിച്ചത്.


</doc>
<doc id="205455" url="https://ml.wikipedia.org/wiki?curid=205455" title="സെന്റ് ലോറൻസ് ചർച്ച് പള്ളുരുത്തി">
സെന്റ് ലോറൻസ് ചർച്ച് പള്ളുരുത്തി

എറണാകുളം ജില്ലയിലെ പള്ളുരുത്തിക്കു സമീപം കച്ചേരിപ്പടിയിൽ സ്ഥിതി ചെയ്യുന്ന കത്തോലിക്കാ ദേവാലയമാണ് സെന്റ് ലോറൻസ് ചർച്ച്. ലത്തീൻ കത്തോലിക്കാസഭയിലെ കൊച്ചി രൂപതയുടെ കീഴിലാണ് ദേവാലയം നിലകൊള്ളുന്നത്.


</doc>
<doc id="205470" url="https://ml.wikipedia.org/wiki?curid=205470" title="അരുണരക്താണു ഊറൽ നിരക്ക്">
അരുണരക്താണു ഊറൽ നിരക്ക്

ഒരു മണിക്കൂറിൽ രക്തത്തിൽ നിന്നും അരുണരക്താണുക്കൾ ഊറുന്ന നിരക്കിനെയാണ് അരുണരക്താണു ഊറൽ നിരക്ക് (വെസ്റ്റെഗ്രൻ നിരക്ക്) എന്ന് പറയുന്നത്. പഴുപ്പിന്റെ അളവറിയാൻ വേണ്ടിയുള്ള പ്രത്യേകമല്ലാത്ത ഒരു ലബോറട്ടറി പരീക്ഷണമാണിത്. കട്ടപിടിക്കാതിരിക്കാനുള്ള മരുന്ന് രക്തത്തിൽ ചേർത്ത ശേഷം അത് വെസ്റ്റെഗ്രൻ പിപ്പെറ്റിൽ നിറച്ചുവയ്ക്കുന്നു. ഒരു മണിക്കൂറിനു ശേഷം പിപ്പെറ്റിലെ അരുണരക്താണുക്കൾ എത്രമാത്രം ഊറിയിട്ടുണ്ട് എന്നത് സ്കെയിലിൽ വായിക്കുന്നു. ഈ സംഖ്യയെയാണ് അരുണരക്താണു ഊറൽ നിരക്ക് എന്ന് പറയുന്നത്. പല ലാബുകളിലും ഈ പരീക്ഷണം ഓട്ടോമാറ്റിക് മെഷീനുകളുടെ സഹായത്തോടുകൂടിയാണ് ചെയ്യാറുള്ളത്.
പോളിഷ് ശാസ്ത്രജ്ഞനായ എഡ്മണ്ട് ബീർനാക്കിയാണ് ഇ.എസ്.ആർ പരിശോധനയുടെ ഉപഞ്ജാതാവ്. അതിനാൽ ഈ പരിശോധനയെ 'ബീർനാക്കി റിയാക്ഷൻ' എന്നും വിളിക്കാറുണ്ട്. സോഡിയം സിട്രേറ്റ് ഉപയോഗിച്ച് ഇന്ന് നിലവിലുള്ള രീതിയിൽ ഇ.എസ്.ആർ പരീക്ഷണം ആദ്യമായി നടത്തിയത് വെസ്റ്റെഗ്രൻ ആണ്. അദ്ദേഹത്തിന്റെ നാമമാണ് പരീക്ഷണം നടത്താനുപയോഗിക്കുന്ന പിപ്പെറ്റിനു നൽകിയിരിക്കുന്നത്.
രക്താണുക്കളുടെ ഊറലിനെ സഹായിക്കുന്നത് രക്തം കട്ടപിടിക്കാൻ ആവശ്യമായ ഫൈബ്രിനോജൻ എന്ന മാംസ്യമാണ്. ഊറലിനെ തടയുന്നത് രക്താണുക്കൾക്കുള്ള സീറ്റാ പൊട്ടെൻഷ്യൽ എന്ന നെഗറ്റീവ് ചാർജ് ആണ്. ശരീരത്തിൽ എവിടെയെങ്കിലും പഴുപ്പുണ്ടാവുമ്പോൾ കൂടുതലായി ഉണ്ടാവുന്ന ഫൈബ്രിനോജൻ രക്താണുക്കൾ ഒട്ടിച്ചേരുന്നതിനെ സഹായിക്കുകയും, 'റൂലെ' എന്ന 'നാണയങ്ങൾ അടുക്കിവച്ചതുപോലെയുള്ള'(pile of coins) രൂപം പ്രാപിക്കാൻ സഹായിക്കുകയും ചെയ്യുന്നു. തൽഫലമായി രക്താണുക്കൾ കൂടുതലായി ഊറി അടിഞ്ഞുകൂടുകയും, ഇ.എസ്.ആർ സംഖ്യ വർദ്ധിക്കുകയും ചെയ്യുന്നു. എന്നാൽ, ചില ലിംഫോസൈറ്റുകളുടെ തകരാറുമൂലം ഉണ്ടാവുന്ന അമിത ആന്റീബോഡികൾ മൂലവും റൂലെ ഉണ്ടാവുകയും, ഇ.എസ്.ആർ അധികമാവുകയും ചെയ്യാറുണ്ട്. അതിനാൽ പഴുപ്പിന്റെ മാത്രം അളവുകോലായി ഇ.എസ്.ആറിനെ കാണാൻ കഴിയില്ല. കൂടാതെ, പ്രസവം, റുമറ്റോയിഡ് വാതം, ഹൃദയസ്ഥംഭനം, അരിവാൾ രോഗം എന്നിവയിലും ഇ.എസ്.ആർ സംഖ്യ അധികമാകാം. ശരാശരി ഇ.എസ്.ആർ പുരുഷന്മാരെ അപേക്ഷിച്ച് സ്ത്രീകളിൽ അല്പം അധികമാണ്.



</doc>
<doc id="205488" url="https://ml.wikipedia.org/wiki?curid=205488" title="പള്ളിപ്പുറം മഞ്ഞുമാതാ ബസിലിക്ക">
പള്ളിപ്പുറം മഞ്ഞുമാതാ ബസിലിക്ക

കേരളത്തിലെ എട്ടാമത്തെ കത്തോലിക്ക ബസിലിക്കയാണ് പള്ളിപ്പുറം മഞ്ഞുമാതാ ബസിലിക്ക. ലത്തീൻ കത്തോലിക്കാ സഭയിലെ കോട്ടപ്പുറം രൂപതയുടെ കീഴിൽ സ്ഥിതി ചെയ്യുന്ന ദേവാലയത്തെ 2012 ഓഗസ്റ്റ് 25-നാണ് ബെനഡിക്ട് പതിനാറാമൻ മാർപ്പാപ്പ ബസിലിക്കയായി ഉയർത്തിയത്. ഒക്ടോബർ 7-നാണ് ഇതു സംബന്ധിച്ച പ്രഖ്യാപനം പുറത്തുവരുന്നത്.

ഇന്ത്യയിലെ ഇരുപതാമത്തെ മൈനർ ബസിലിക്കയും എറണാകുളം ജില്ലയിലെ അഞ്ചാമത്തെ ബസിലിക്കയും രൂപതയിലെ പ്രഥമ ബസിലിക്കയുമാണ് മഞ്ഞുമാതാ പള്ളി. 1503-ൽ പോർച്ചുഗീസുകാർ പള്ളിപ്പുറം കോട്ട നിർമ്മിച്ചപ്പോൾ പരിശുദ്ധ ദൈവമാതാവിന്റെ നാമത്തിൽ ഒരു ദേവാലയവും സ്ഥാപിച്ചു. 1577-ൽ ഇതു ഇടവകദേവാലയമായി. 1931-ലാണ് ഈ ദേവാലയം പുനർനിർമ്മിച്ചത്. 2006-ൽ ഇതു വീണ്ടും നവീകരിച്ചു. 

1791-ൽ ടിപ്പുവിന്റെ പടയോട്ടക്കാലത്ത് കോട്ടപ്പുറം, കുര്യാപ്പള്ളി കോട്ടകൾ തകർക്കപ്പെടുകയും പള്ളിപ്പുറം കോട്ടയും പള്ളിയും ടിപ്പുവിന്റെ സൈന്യത്തിന്റെ കണ്ണിൽപ്പെടാതെ മഞ്ഞുകൊണ്ടു മൂടപ്പെട്ടുപോയി എന്നും കരുതുന്നു. അതിനാൽ ദൈവമാതാവിന്റെ പള്ളി മഞ്ഞുമാതാവിന്റെ ദൈവാലയമായി അറിയപ്പെട്ടു. 

ഉണ്ണിയേശുവിനെ കൈകളിലേന്തിയ മാതാവിന്റെ ഇരുവശത്തുമായി വിശുദ്ധരായ ഇഗ്നേഷ്യസ് ലയോളയും ഫ്രാൻസിസ് സേവ്യറും നിൽക്കുന്ന ചിത്രം അൾത്താരയിൽ പ്രതിഷ്ഠിച്ചിരിക്കുന്നു. ഈ ചിത്രം പോർച്ചുഗലിൽനിന്നു കൊണ്ടുവന്നു സ്ഥാപിച്ചതാണ്.


</doc>
<doc id="205497" url="https://ml.wikipedia.org/wiki?curid=205497" title="ജോർജ് രാജേന്ദ്രൻ">
ജോർജ് രാജേന്ദ്രൻ

സിറോ മലബാർ കത്തോലിക്കാ സഭയിലെ തമിഴ്നാട്ടിൽ സ്ഥിതി ചെയ്യുന്ന തക്കല രൂപതയുടെ രണ്ടാമതു മെത്രാനാണ് ജോർജ് രാജേന്ദ്രൻ. രൂപതയുടെ പ്രഥമ മെത്രാനായിരുന്ന ജോർജ് ആലഞ്ചേരി സഭയുടെ കർദ്ദിനാളായി നിയമിതനായതിനാൽ തൽസ്ഥാനത്തേക്കാണ് ഇദ്ദേഹം 2012 ഓഗസ്റ്റ് 25-ന് തിരഞ്ഞെടുക്കപ്പെട്ടത്. സീറോ മലബാർ സഭയിലെ മലയാളിയല്ലാത്ത ആദ്യബിഷപ്പുമാണ് ഇദ്ദേഹം.

1968 ഏപ്രിൽ 14ന് കന്യാകുമാരി ജില്ലയിലെ പടന്താലുമ്മൂട്ടിൽ തോമസ് - ഓമന ദമ്പതിമാരുടെ മകനായി ജനിച്ചു. സലേഷ്യൻ സഭയിൽ പ്രവേശിച്ച ജോർജ് 2003-ൽ പൗരോഹിത്യം സ്വീകരിച്ചു. ഐ.ടി.ഐ., ബി.എസ്‌സി., എം.എ., ബി.എഡ് തുടങ്ങിയ ബിരുദങ്ങൾ കരസ്ഥമാക്കി. ഗുവാഹത്തി ഡോൺ ബോസ്‌കോ സ്‌കൂൾ അസിസ്റ്റന്റ് ഹെഡ്മാസ്റ്ററായും ഷില്ലോംഗ് മൈനർ സെമിനാരി റെക്ടറായും സേവനമനുഷ്ഠിച്ചു. ഇപ്പോൾ ഷില്ലോംഗിലെ സെന്റ് ആന്റണീസ് ഹയർ സെക്കൻഡറി സ്‌കൂൾ പ്രിൻസിപ്പലായി പ്രവർത്തിക്കുന്നു. 


</doc>
<doc id="205501" url="https://ml.wikipedia.org/wiki?curid=205501" title="നോക്കിയ 6300">
നോക്കിയ 6300

നോക്കിയ 6300 ഒരു മൊബൈൽ ടെലിഫോൺ ഹാൻഡ്സെറ്റാണ്. പ്രശസ്ത മൊബൈൽ നിർമാതാക്കളായ നോക്കിയയാണ് ഇത് നിർമിച്ചത്.
നോക്കിയ 6300 ഇപ്പൊൽ റോമാനിയയിലാണ് അസംബിൾ ചെയ്യുന്നത്. ഈ മൊബൈൽ ഫോൺ 2007 ജനുവരി മുതൽ വിപണിയിൽ ലഭ്യമാണ്.

നോക്കിയ 6300, ഇതിന്റെ മുൻഗാമിയായ നോക്കിയ 6030യുടെ കൂടുതൽ രൂപഭംഗിയുള്ള ഒരു പകരക്കാരനായിരുന്നു.


</doc>
<doc id="205502" url="https://ml.wikipedia.org/wiki?curid=205502" title="എ.കെ. ഹംഗൽ">
എ.കെ. ഹംഗൽ

പ്രശസ്ത ഹിന്ദി നടനായിരുന്നു അവതാർ കിഷൻ ഹംഗൽ (1 ഫെബ്രുവരി 1917 – 26 ആഗസ്റ്റ്, 2012). സ്വാതന്ത്ര്യസമര സേനാനിയായിരുന്ന ഹംഗൽ 200 ഓളം ഹിന്ദി സിനിമകളിൽ അഭിനയിച്ചിട്ടുണ്ട്. ഇപ്റ്റ (ഇന്ത്യൻ പീപ്പിൾസ് തിയേറ്റർ അസോസിയേഷൻ) യിൽ സജീവമായി പ്രവർത്തിച്ചിരുന്നു.

2006-ൽ പത്മഭൂഷൺ പുരസ്കാരം ലഭിച്ചു.


</doc>
<doc id="205509" url="https://ml.wikipedia.org/wiki?curid=205509" title="സ്ബിഗ്‌ന്യൂ പ്രൈസ്‌നർ">
സ്ബിഗ്‌ന്യൂ പ്രൈസ്‌നർ

കീസ്‌ലോവ്‌സ്‌കിയുടെ വിഖ്യാത ചിത്രങ്ങളടക്കം നിരവധി സിനിമകളുടെ സംഗീത സംവിധാനം നിർവഹിച്ചിട്ടുള്ളയാളാണ് പോളണ്ടുകാരനായ സ്ബിഗ്‌ന്യൂ പ്രൈസ്‌നർ. (ജനനം: 20 മേയ് 1955)






</doc>
<doc id="205519" url="https://ml.wikipedia.org/wiki?curid=205519" title="ഗ്ലെൻ മക്ഗ്രാത്ത്">
ഗ്ലെൻ മക്ഗ്രാത്ത്

ഒരു മുൻ ഓസ്ട്രേലിയൻ അന്താരാഷ്ട്ര ക്രിക്കറ്റ് കളിക്കാരനാണ് ഗ്ലെൻ മക്ഗ്രാത്ത്. ഒരു ഫാസ്റ്റ് ബോളർ എന്ന നിലയിൽ ഓസ്ട്രേലിയയുടെ ധാരാളം വിജയങ്ങളിൽ ഗ്ലെൻ മക്ഗ്രാത്ത് വളരെയധികം സംഭാവനകൾ നൽകിയിട്ടുണ്ട്. മാടപ്രാവ് എന്ന് വിളിപ്പേരുള്ള മക്ഗ്രാത്ത് 1970 ഫെബ്രുവരി 9നു ഓസ്ട്രേലിയയിലെ ന്യൂ സൗത്ത് വെയിൽസിലാണ് ജനിച്ചത്. ഐ.പി.എല്ലിൽ 2008 സീസണിൽ ഡൽഹി ഡെയർഡെവിൾസ് ടീമിനുവേണ്ടി അദ്ദേഹം കളിച്ചിട്ടുണ്ട്.
ഏറ്റവുമധികം ടെസ്റ്റ് വിക്കറ്റുകൾ നേടിയ ഫാസ്റ്റ് ബോളർ എന്ന റെക്കോർഡ് മക്ഗ്രാത്തിന്റെ പേരിലാണ്.


</doc>
<doc id="205523" url="https://ml.wikipedia.org/wiki?curid=205523" title="ശിക്ഷാശാസ്ത്രം">
ശിക്ഷാശാസ്ത്രം

പീനോളജി (ശിക്ഷാശാസ്ത്രം) എന്ന പദത്തിന്റെ ഉദ്ഭവം ലാറ്റിൻ ഭാഷയിലെ "പീന" (ശിക്ഷ) എന്ന വാക്കും "ലോജി" (ഒന്നിനെപ്പറ്റിയുള്ള പഠനം) എന്ന വാക്കും ചേർന്നുണ്ടായതാണ്. ഇത് കുറ്റകൃത്യങ്ങളെ ശിക്ഷകളിലൂടെ തടയാനുള്ള ശ്രമങ്ങളുടെ ഭാഗമായി ഉരുത്തിരിഞ്ഞുവന്ന തത്ത്വശാസ്ത്രത്തെയും ശിക്ഷകളുടെ പ്രയോഗത്തെയും പ്രതിപാദിക്കുന്നതും കുറ്റകൃത്യശാസ്ത്രത്തിന്റെ ഭാഗമായതുമായ ഒരു പഠനശാഖയാണ്. കുറ്റകൃത്യങ്ങളെ അമർച്ച ചെയ്യുന്നതോടൊപ്പം പൊതുജനാഭിപ്രായത്തെ തൃപ്തിപ്പെടുത്തുന്നതും ശിക്ഷയുടെ ഭാഗമായി കണക്കാക്കപ്പെടുന്നു. 

ഓക്സ്ഫോർഡ് ഇംഗ്ലീഷ് ഡിക്ഷ്ണറി പീനോളജി (ശിക്ഷാശാസ്ത്രത്തെ) "കുറ്റങ്ങളുടെ ശിക്ഷയെപ്പറ്റിയും തടവറകളുടെ നടത്തിപ്പും സംബന്ധിച്ച ശാസ്ത്രമായി" നിർവ്വചിക്കുന്നു. 

ശിക്ഷയോടുള്ള ഭയം കാരണം കുറ്റകൃത്യങ്ങൾ തടയാനുദ്ദേശിച്ചുണ്ടാക്കപ്പെട്ട പലതരം സാമൂഹിക പ്രക്രീയകൾ ഫലപ്രാപ്തി നേടാനുള്ള സാദ്ധ്യത സംബന്ധിച്ചും മറ്റുമാണ് ശിക്ഷാശാസ്ത്രം പഠിക്കുന്നത്. കുറ്റവാളികളെ കൈകാര്യം ചെയ്യുന്നതും ശിക്ഷാവിധി പ്രഖ്യാപിക്കപ്പെട്ട കുറ്റവാളികളെ ശിക്ഷയ്ക്കു ശേഷം പുനരധിവസിപ്പിക്കുന്നതും ശിക്ഷാശാസ്ത്രത്തിന്റെ പരിധിയിൽ വരും. രക്ഷപെടാൻ സാദ്ധ്യതയില്ലാത്തവണ്ണം ജയിലുകൾ നടത്തുന്നതു കൂടാതെ കുറ്റവാളികളെ തടവിലിടാതെ തന്നെ സമൂഹത്തിൽ പുനരധിവസിപ്പിക്കുന്ന പ്രൊബേഷൻ പോലുള്ള പ്രക്രീയകളും ഇതിന്റെ പരിധിയിൽ വരും.

ശിക്ഷാശാസ്ത്രത്തിൽ പല ഉപവിഭാഗങ്ങളും പല സിദ്ധാന്തങ്ങളുമുണ്ട്. ജയിലുകൾ സംബന്ധിച്ചുള്ളവ (ജയിൽ പരിഷ്കരണം, കുറ്റവാളികളെ പീഡിപ്പിക്കൽ, കുറ്റവാളികളുടെ അവകാശങ്ങൾ, ശിക്ഷയ്ക്കു ശേഷവും കുറ്റം ആവർത്തിക്കൽ എന്നിവ സംബന്ധിച്ചുള്ളവ ഉദാഹരണം); ശിക്ഷയുടെ ഉദ്ദേശലക്ഷ്യങ്ങൾ സംബന്ധിച്ചുള്ളവ (കുറ്റകൃത്യം തടയൽ ലക്ഷ്യമായ താക്കീത്, പുനരധിവാസം, കുറ്റത്തിനനുസൃതമായ ശിക്ഷ, സമൂഹത്തിന്റെ സന്തോഷം വർദ്ധിപ്പിക്കുക എന്നിവ സംബന്ധിച്ചുള്ളവ ഉദാഹരണം) എന്നിവയൊക്കെ ഇതിലുൾപ്പെടും. വർത്തമാനകാലത്തെ ശിക്ഷാശാസ്ത്രം പുനരധിവാസവും ജയിൽ നടത്തിപ്പുമാണ് പ്രധാനമായി കൈകാര്യം ചെയ്യുന്നത്. കുട്ടികളെ വളർത്തുന്നതും പഠിപ്പിക്കുന്നതും പോലുള്ള സാഹചര്യങ്ങളിലെ ശിക്ഷയെ സംബന്ധിച്ചുള്ള സിദ്ധാന്തങ്ങളും മറ്റും ഈ വാക്കുപയോഗിച്ച് വിവക്ഷിക്കാറില്ല. 

ശിക്ഷയെ സംബന്ധിച്ച പഴയ സിദ്ധാന്തങ്ങൾ കുറ്റകൃത്യത്തിന്റെ പരിണതഫലങ്ങൾ സംബന്ധിച്ച ഭയം കുറ്റം ചെയ്യാൻ സാദ്ധ്യതയുള്ളവരെ നിരുത്സാഹപ്പെടുത്തും എന്ന ആശയത്തിലൂന്നിയുള്ളവയാണ്. പുരാതന ഗ്രീസിലെ ഡ്രാക്കോണിയൻ നിയമം, ബ്രിട്ടനിൽ നിലവിലുണ്ടായിരുന്ന ബ്ലഡി കോഡ് എന്നറിയപ്പെട്ടിരുന്ന നിയമം എന്നിവ 200-ൽ അധികം കുറ്റകൃത്യങ്ങൾക്ക് വധശിക്ഷ വിധിച്ചിരുന്നു എന്നതിൽ ഈ സിദ്ധാന്തത്തിന്റെ സ്വാധീനം കാണാം. അതുപോലെതന്നെ ശരിയത്ത് നിയമത്തിലെ ഹദീസ് പാരമ്പര്യമനുസരിച്ചുള്ള ഹുദൂദ് കുറ്റങ്ങൾക്കും ഭയമുണ്ടാക്കുന്നതരം ശിക്ഷകളാണ് വിധിക്കപ്പെട്ടിരിക്കുന്നത്. 

ശിക്ഷയും കുറ്റവാളികളുടെ പുനരധിവാസവും സംബന്ധിച്ച ആധുനിക സിദ്ധാന്തങ്ങൾ പൊതുവിൽ "കുറ്റങ്ങളും ശിക്ഷകളും സംബന്ധിച്ച്" എന്ന സീസർ ബെക്കാറിയ 1764-ൽ പ്രസിദ്ധീകരിച്ച വിശ്രുതമായ ഉപന്യാസത്തെ അധികരിച്ചുണ്ടാക്കപ്പെട്ടവയാണ്. ഇവ കുറ്റത്തിനനുസൃതമായ ശിക്ഷ നൽകുക എന്നത് അടിസ്ഥാനപ്രമാണമായെടുക്കുന്നു. ഇക്കാര്യമനുസരിച്ചു നോക്കിയാൽ ആധുനിക സിദ്ധാന്തങ്ങൾ മുൻകാലത്തുണ്ടായിരുന്ന പല നിയമവ്യവസ്ഥയിൽ നിന്നും കാതലായ മാറ്റങ്ങളുള്ളവയാണ്. ഉദാഹരണത്തിന് ഇംഗ്ലണ്ടിലെ ബ്ലഡി കോഡനുസരിച്ച് ഏതുതരം മോഷണമാണെങ്കിലും ശിക്ഷ ഒന്നായിരുന്നു (വധശിക്ഷ). ബെക്കാറിയയുടെ ആശയങ്ങളും പിൽക്കാലത്ത് അതിനുണ്ടായ വികാസവും മരണശിക്ഷയല്ലാതെയുള്ള ശിക്ഷകൾക്ക് സാമൂഹികമായ അംഗീകാരം ലഭിക്കാൻ കാരണമായി. കുറ്റവാളികളെ ശിക്ഷയ്ക്കു ശേഷം സമൂഹത്തിൽ പുനരധിവസിപ്പിക്കുക എന്ന ആവശ്യമുണ്ടാകാൻ കാരണം തന്നെ ഇത്തരം ചെറിയ തടവു ശിക്ഷകളുടെ ആവിർഭാവമാണ്. 

ഇത്തരം മാറ്റങ്ങളുടെ ഭലമായി ജയിൽ ശിക്ഷയനുഭവിക്കുന്നവർക്ക് ജോലിപരിചയം ലഭിക്കാനും മനഃശാസ്ത്രപരമായ പാഠങ്ങൾ നൽകാനും മറ്റും ശിക്ഷാശാസ്ത്രവിദഗ്ദ്ധർ പദ്ധതികൾ തയ്യാറാക്കിയിട്ടുണ്ട്. സമൂഹസേവനം, പ്രൊബേഷൻ എന്നിവയുൾപ്പെടുന്ന ശിക്ഷാഉത്തരവുകൾ കുറ്റവാളിക്ക് നേർവഴികാണിക്കലും ശിക്ഷയ്ക്കുശേഷം വേണ്ടുന്ന ശ്രദ്ധ കുറ്റവാളികൾക്ക് ലഭിക്കാൻ വഴിവയ്ക്കുകയും ചെയ്യും. സമൂഹത്തിന്റെ ഘടന നിലനിർത്തുന്നതിനു വേണ്ടിയും പൊതുജനരോഷം ശമിപ്പിക്കുന്നതിനു വേണ്ടിയും നിയമം ലംഘിക്കുന്നവർക്കുള്ള ശിക്ഷ നിലനിർത്തേണ്ടിവരുന്നുണ്ട്.




</doc>
<doc id="205524" url="https://ml.wikipedia.org/wiki?curid=205524" title="മൈക്കൽ ഡഗ്ലസ്">
മൈക്കൽ ഡഗ്ലസ്

അമേരിക്കൻ ചലച്ചിത്രനടനും നിർമാതാവുമാണ് മൈക്കൽ ഡഗ്ലസ്. പ്രസിദ്ധ ചലച്ചിത്ര നടൻ കിർക്ക് ഡഗ്ളസിന്റെ മകനായി ന്യൂജഴ്സിയിൽ 1944-ൽ ജനിച്ചു. 1960-കളിൽ ചില ചലച്ചിത്രങ്ങളിൽ അഭിനയിച്ചുവെങ്കിലും സ്ട്രീറ്റ്സ് ഒഫ് സാൻഫ്രാൻസിസ്കോ എന്ന ടി. വി. സീരിയലിൽ അഭിനയിച്ചാണ് ജനശ്രദ്ധയാകർഷിച്ചത്. ഇദ്ദേഹം നടനായ കിർക്ക് ഡഗ്ലസിന്റെ നാല് ആണ്മക്കളിൽ മൂത്തവനാണ്. 

1975-ൽ ഒൺ ഫ്ളൂ ഓവർ ദ് കുക്കൂസ് നെസ്റ്റ് എന്ന വിഖ്യാത ചിത്രത്തിന്റെ നിർമാതാവായി. നാല് ഓസ്കാർ അവാർഡുകളാണ് ഈ ചിത്രത്തിനു ലഭിച്ചത്. 1979-ൽ നിർമ്മിക്കുകയും അഭിനയിക്കുകയും ചെയ്ത ദ് ചൈനാ സിൻഡ്രോം എന്ന ചിത്രത്തിൽ ജെയിൻ ഫോണ്ട നായികയായിരുന്നു. 1984-ൽ നിർമ്മിക്കുകയും അഭിനയിക്കുകയും ചെയ്ത റൊമാൻസിങ് ദ സ്റ്റോൺ എന്ന ചിത്രത്തിലൂടെയാണ് മുൻ നിരയിലെത്തിയത്. തെക്കനമേരിക്കയിലെ കാടുകളിൽ ഒരു വനിതയെ രക്ഷിക്കാനെത്തുന്ന സാഹസികന്റെ റോളിലാണ് ഡഗ്ളസ് അഭിനയിച്ചത്.1987-ൽ നിർമിച്ച വാൾ സ്ട്രീറ്റ്, ഫേറ്റൽ അട്രാക്ഷൻ എന്നീ ചിത്രങ്ങൾ ഇദ്ദേഹത്തിന്റെ പ്രശസ്തി വർധിപ്പിച്ചു. ന്യൂയോർക്കിലെ ഒരു അഭിഭാഷകന്റെ വേഷത്തിലാണ് ഫേറ്റൽ അട്രാക്ഷനിൽ ഡഗ്ളസ് അഭിനയിച്ചത്.
1990-കളിൽ അഭിനയിച്ച ബേസിക് ഇൻസ്റ്റിങ്റ്റ്, ഡിസ്ക്ളോഷർ എന്നീ ചിത്രങ്ങളും ശ്രദ്ധേയമായി. ഗ്ളാമർ താരങ്ങളായ ഷരോൺ സ്റ്റോൺ, ഡെമിമൂർ എന്നിവരായിരുന്നു യഥാക്രമം ഇവയിലെ നായികന്മാർ. 1996-ലെ ദ് ഗോസ്റ്റ് ആന്റ് ദ് ഡാർക്നസ് മറ്റൊരു വിജയം കുറിച്ചു.

1987-ൽ വാൾ സ്ട്രീറ്റ് എന്ന ചിത്രത്തിലെ അഭിനയത്തിന് മൈക്കൽ ഏറ്റവും നല്ല നടനുള്ള അക്കാദമി അവാർഡ് നേടി. 1980-കളിലെ ബോക്സ് ഓഫീസ് ജേതാക്കളായ നടന്മാരിൽ പത്താംസ്ഥാനവും ഇദ്ദേഹത്തിനു ലഭിക്കുകയുണ്ടായി. അമേരിക്കൻ ഫിലിം ഇൻസ്റ്റിറ്റ്യൂട്ടിന്റെ ലൈഫ് അചീവ്മെന്റ് അവാർഡ് 2009-ൽ ഇദ്ദേഹത്തിനു ലഭിച്ചു. 


</doc>
<doc id="205527" url="https://ml.wikipedia.org/wiki?curid=205527" title="ജോസഫ് ഫ്രാൻസിസ് ഡ്യൂപ്ളെ">
ജോസഫ് ഫ്രാൻസിസ് ഡ്യൂപ്ളെ

ഇന്ത്യയിലെ മുൻ ഫ്രഞ്ച് കോളനികളുടെ ഭരണാധികാരിയായിരുന്നു ഇദ്ദേഹം. ഡ്യൂപ്ളെ, ജോസഫ് ഫ്രാൻസിസ് എന്നാണ് മുഴുവൻ പേര്. പോണ്ടിച്ചേരിയിലെ ഫ്രഞ്ച് ഗവർണർ ജനറലായിരുന്നു ഇദ്ദേഹം (1741-54). ഫ്രാൻസിസ് ഡ്യൂപ്ളെയുടെ മകനായി 1696 എ.ഡി.-യിൽ (1697 ജനുവരി 1 എന്നും രേഖപ്പെടുത്തിക്കാണുന്നു) ഫ്രാൻസിലെ ലാൻഡ്രേസിയസ് (Landrecies) എന്ന സ്ഥലത്തു ജനിച്ചു. പിതാവിന്റെ നിർദ്ദേശാനുസരണം ഡ്യൂപ്ളെ 1715-ൽ ഇന്ത്യയിലേക്കും അമേരിക്കയിലേക്കും സമുദ്രസഞ്ചാരം നടത്തുകയുണ്ടായി. പിതാവിന്റെ സ്വാധീനഫലമായി ഇദ്ദേഹം 1721-ൽ പോണ്ടിച്ചേരിയിലെ ഉന്നത ഭരണസമിതിയിൽ അംഗമായി നിയമിക്കപ്പെട്ടു. 1731-ൽ ഇദ്ദേഹം ബംഗാളിൽ ചന്ദ്രനഗരത്തിലെ ഫ്രഞ്ചു വ്യവസായശാലയുടെ സൂപ്രണ്ടായി. ഈ സ്ഥാനത്ത് നന്നായി ശോഭിച്ച ഡ്യൂപ്ളെ കോളനികളുടെ ഭരണരംഗത്തിന്റെ ഔന്നത്യത്തിലേക്കുയർന്നു. തന്റെ സ്വകാര്യ സ്വത്തുക്കൾ സൈനികനടപടികൾക്കും മറ്റ് ഔദ്യോഗികാവശ്യങ്ങൾക്കുമായി ചിലവഴിച്ച ഇദ്ദേഹം ഭരണകൂടത്തിനോട് സഹായമഭ്യർത്ഥിക്കുകയുണ്ടായെങ്കിലും നിരാകരിക്കപ്പെടുകയാണുണ്ടായത്. ഔദ്യോഗിക ജീവിതത്തിനവസാനം ഫ്രാൻസിൽ മടങ്ങിയെത്തിയ അദ്ദേഹത്തിന് ദരിദ്രമായ ചുറ്റുപാടിൽ കഴിയേണ്ടിവരികയുണ്ടായി. ഇദ്ദേഹം 1763 നവംബർ 10-ന് പാരിസിൽ വച്ച് നിര്യാതനായി.

ഡ്യൂപ്ളെ 1742-ൽ ഇന്ത്യയിലെ ഫ്രഞ്ചു പ്രദേശങ്ങളുടെ ഗവർണർ ജനറലായി നിയമിതനായി. ഓസ്ട്രിയൻ പിന്തുടർച്ചാവകാശത്തിനുവേണ്ടി ഇംഗ്ളണ്ടും ഫ്രാൻസും തമ്മിൽ യുദ്ധം ചെയ്തുകൊണ്ടിരുന്ന കാലമായിരുന്നു ഇത്. അതിന്റെ പ്രത്യാഘാതങ്ങൾ ഇന്ത്യയിലും പ്രകടമായി. 
ഇതോടനുബന്ധിച്ച് മദ്രാസ് പിടിച്ചടക്കിക്കൊണ്ട് ഇന്ത്യയിൽ ബ്രിട്ടീഷുകാരുടെ ശക്തി തകർക്കുകയെന്ന ലക്ഷ്യവുമായി ഡ്യൂപ്ളെ മുന്നോട്ടു പോയി. മൗറീഷ്യസിലെ ഫ്രഞ്ച് അഡ്മിറലായിരുന്ന ലാ ബർദോനെയുടെ നേതൃത്വത്തിലുണ്ടായിരുന്ന കപ്പൽപ്പടയുടെ സഹായത്തോടെ 1746-ൽ മദ്രാസ് യുദ്ധത്തിൽ മദ്രാസ് പട്ടണം പിടിച്ചടക്കുവാൻ ഡ്യൂപ്ളെയ്ക്കു സാധിച്ചു. പക്ഷേ, പിന്നീട് ഇവർ തമ്മിലുള്ള ഭിന്നതമൂലം കൂടുതൽ മുന്നേറാൻ കഴിഞ്ഞില്ല. നിശ്ചിത സംഖ്യ മോചനധനം വാങ്ങി മദ്രാസ് ബ്രിട്ടീഷുകാർക്കു തിരിച്ചുകൊടുക്കുവാനുള്ള പദ്ധതി ലാ ബർദോനെ ആവിഷ്ക്കരിച്ചു. ഈ നീക്കം പരാജയപ്പെടുത്തിയ ഡ്യൂപ്ളെ മദ്രാസ് പിടിച്ചടക്കുകയെന്ന ലക്ഷ്യം 1746-ൽ പൂർത്തീകരിച്ചു. 

1747-ൽ സെന്റ് ഡേവിഡ് കോട്ടയ്ക്കെതിരേ ഡ്യൂപ്ളെ സൈന്യത്തെ അയച്ചു. ബ്രിട്ടീഷുകാരുടെ സഖ്യകക്ഷിയായിരുന്ന ആർക്കോട്ട് നവാബിന്റെ സഹായത്തോടെ ബ്രിട്ടീഷുകാർ ഈ സൈനികനീക്കം പരാജയപ്പെടുത്തി. നവാബിനെ തന്റെ വശത്താക്കിയ ശേഷം ഡ്യൂപ്ളേ വീണ്ടും സെന്റ് ഡേവിഡ് കോട്ട ആക്രമിച്ചെങ്കിലും ആ ശ്രമവും പരാജയപ്പെട്ടു. കുടല്ലൂരിൽ അർദ്ദരാത്രിയിൽ ഒരാക്രമണം നടത്തിയെങ്കിലും വലിയ നാശനഷ്ടങ്ങളോടെ ഇദ്ദേഹത്തിന്റെ സൈന്യത്തെ തിരിച്ചോടിക്കുന്നതിൽ ബ്രിട്ടീഷുകാർ വിജയിച്ചു. 

യൂറോപ്പിലെ ആംഗ്ളോ-ഫ്രഞ്ച് യുദ്ധം 1748-ൽ അവസാനിച്ചതിനെത്തുടർന്ന് മദ്രാസ് ഇംഗ്ളീഷുകാർക്കു ലഭിച്ചു. ഡ്യൂപ്ളെയുടെ പരിശ്രമങ്ങൾക്ക് ഒരു തിരിച്ചടിയായിരുന്നു ഇത്. ഐക്സ്-ല-ഷാപെല്ലെയിൽ സമാധാന ഉടമ്പടി ഒപ്പുവയ്ക്കപ്പെട്ടു എന്ന വിവരം ലഭിച്ച സമയത്ത് പോണ്ടിച്ചേരി ബ്രിട്ടീഷ് സൈന്യം വളഞ്ഞിരിക്കുകയായിരുന്നുവത്രേ. 

ദക്ഷിണേന്ത്യൻ രാജ്യങ്ങളുടെ ആഭ്യന്തരകാര്യങ്ങളിൽ ഇടപെട്ട് ഇവിടെ ഫ്രാൻസിന്റെ മേധാവിത്വം സ്ഥാപിക്കുകയെന്ന നിലപാടാണ് ഡ്യൂപ്ളെ പിന്നീടു സ്വീകരിച്ചത്. പ്രാദേശിക ഭരണാധികാരികളുമായി ചേർന്ന് ഇംഗ്ളീഷ് ഈസ്റ്റ് ഇന്ത്യാ കമ്പനിയെ തകർക്കുകയെന്നതും ഡ്യൂപ്ളെയുടെ ലക്ഷ്യമായിരുന്നു. ഹൈദരാബാദിലെ നിസാം 1748-ൽ നിര്യാതനായതോടെയുണ്ടായ പിന്തുടർച്ചാവകാശ മത്സരത്തിലും കർണാട്ടിക്കിലെ ഭരണം കരസ്ഥമാക്കുവാൻ വേണ്ടി ചന്ദാസാഹിബ് നടത്തിയ മത്സരത്തിലും ഡ്യൂപ്ളെ ഇടപെട്ടു. ഡ്യൂപ്ളെയുടെ പിന്തുണയോടെ മുസഫർ ജംഗ് ഹൈദരാബാദിലെ ഭരണാധികാരിയായി (1750). 

കൃതജ്ഞതാധിക്യംകൊണ്ട് ഇദ്ദേഹം ഡ്യൂപ്ളെയെ കൃഷ്ണാ നദി മുതൽ തെക്കോട്ടുള്ള പ്രദേശങ്ങളിലെ ഗവർണറായി വാഴിച്ചു. 1750-ൽ ആലംപരായ് കോട്ട ഫ്രഞ്ചുകാർക്ക് ഇദ്ദേഹം സമ്മാനമായി നൽകി. ബ്രിട്ടീഷുകാർ പിന്നീട് ഈ കോട്ട പിടിച്ചെടുത്ത് നശിപ്പിച്ചുകളഞ്ഞു. കർണാട്ടിക്കിലെ പിന്തുടർച്ചാ തർക്കത്തിലും ഡ്യൂപ്ളെ ഇടപെടുകയുണ്ടായി. കർണാട്ടിക്കിന്റെ ഭരണാധികാരത്തിനുവേണ്ടിയുള്ള ചന്ദാസാഹിബിന്റെ അവകാശവാദത്തെ പിന്തുണച്ച് അദ്ദേഹത്തെ ഭരണാധിപനായി അവരോധിക്കുവാൻ ഡ്യൂപ്ളെയ്ക്കു കഴിഞ്ഞു. എന്നാൽ ബ്രിട്ടീഷുകാരുടെ ഇടപെടലോടെ സ്ഥിതിഗതികളിൽ പെട്ടെന്നു മാറ്റമുണ്ടായി. റോബർട്ട് ക്ളൈവ് ഇന്ത്യയിൽ ബ്രിട്ടിഷ് സേനയുടെ നേതൃത്വത്തിലെത്തിയതോടെ കർണാട്ടിക്കിൽ ചന്ദാസാഹിബിനെതിരായി മുഹമ്മദ് അലിയെ പിന്തുണച്ചുകൊണ്ട് ബ്രിട്ടീഷുകാരും രംഗത്തെത്തി. അങ്ങനെ ഇന്ത്യൻ രാജാക്കന്മാരെ മുൻനിറുത്തി ഫ്രഞ്ച്-ഇംഗ്ളീഷ് കമ്പനികൾ യുദ്ധമാരംഭിച്ചു. ഇംഗ്ളീഷുകാർ ആർക്കാട് കോട്ട പിടിച്ചെടുത്തു. തൃശ്ശിനാപ്പള്ളിക്കു വേണ്ടി ഡ്യൂപ്ളെ 1752-ൽ തുടങ്ങിവച്ച ഉപരോധം 1754-ന്റെ ആദ്യ പകുതി വരെ തുടർന്നുപോന്നു. അങ്ങനെ ഏതാണ്ട് മൂന്നു വർഷക്കാലം കർണാട്ടിക്കിൽ ഫ്രഞ്ച്-ഇംഗ്ളീഷ് സൈന്യങ്ങൾ നിരന്തരം പോരാടി. 

1751 മുതൽ ഡ്യൂപ്ളേ ബർമയിൽ ഫ്രഞ്ച് സ്വാധീനം വർദ്ധിപ്പിക്കാൻ ശ്രമം തുടങ്ങി. ബർമയിലേയ്ക്ക് ഇദ്ദേഹം ഒരു നയതന്ത്രപ്രതിനിധിയെ (സെയൂർ ഡെ ബ്രൂണോ) അയക്കുകയുണ്ടായി. ഇദ്ദേഹം മോങ് ജനതയെ ബർമയിൽ മേധാവിത്വമുള്ള വംശമായ ബാമർ വിഭാഗത്തിനെതിരായ യുദ്ധത്തിൽ സൈനികമായി സഹായിക്കുകയുണ്ടായി.

ഡ്യൂപ്ളെയുടെ നയങ്ങളുടെ ഫലപ്രാപ്തിയെക്കുറിച്ചുള്ള വിശ്വാസക്കുറവും അതുണ്ടാക്കിവച്ച വമ്പിച്ച സാമ്പത്തിക ബാദ്ധ്യതയും ഡ്യൂപ്ളെയെ ഫ്രാൻസിലേക്കു തിരിച്ചു വിളിക്കാനിടയാക്കി. 1954-ൽ ഇദ്ദേഹത്തെ മറികടക്കാനുള്ള അധികാരത്തോടെ ഫ്രഞ്ച് ഭരണകൂടം ഒരു പ്രത്യേക കമ്മീഷണറെ ഇന്ത്യയിലേയ്ക്കയച്ചു. ആവശ്യമെങ്കിൽ ഇദ്ദേഹത്തെ അറസ്റ്റ് ചെയ്യാൻ കമ്മീഷണർക്ക് അധികാരം നൽകപ്പെട്ടിരുന്നു. ഡ്യൂപ്ളേ 1754-ൽ ഫ്രാൻസിലേയ്ക്ക് മടങ്ങാൻ നിർബന്ധിതനായി. ഫ്രാൻസിൽ മടങ്ങിയെത്തിയ ഡ്യൂപ്ളെയുടെ ശിഷ്ടജീവിതം സുഖകരമായിരുന്നില്ല.

പല കാര്യങ്ങളും ഇദ്ദേഹത്തിന്റെ സ്മരണാർത്ഥം : 

എൻസൈക്ലോപീഡിയ ബ്രിട്ടാനിക്ക ജോസഫ് ഫ്രാൻസിസ് ഡ്യൂപ്ളേ.


</doc>
<doc id="205528" url="https://ml.wikipedia.org/wiki?curid=205528" title="തപസ്യാനന്ദസ്വാമി">
തപസ്യാനന്ദസ്വാമി

കേരളീയ സംസ്കൃത പണ്ഡിതനും ഗ്രന്ഥകാരനുമായ സന്ന്യാസി തപസ്യാനന്ദസ്വാമി. ഒറ്റപ്പാലം പാലാട്ടുകുടുംബത്തിലാണു ജനിച്ചത്. പ്രാഥമിക വിദ്യാഭ്യാസം ഒറ്റപ്പാലത്തായിരുന്നു. തുടർന്ന് ഉന്നതവിദ്യാഭ്യാസം മദിരാശി സർവകലാശാലയിൽ നിർവഹിച്ചു. വിദ്യാഭ്യാസാനന്തരം ശ്രീരാമകൃഷ്ണ മിഷനിൽ ബ്രഹ്മചാരിയായി ചേർന്നു. അവിടെയുണ്ടായിരുന്ന നിർമാലാനന്ദസ്വാമിയുടെ സ്വാധീനം കൊണ്ട് സന്ന്യാസത്തിൽ താത്പര്യം ജനിക്കുകയും തപസ്യാനന്ദൻ എന്ന ദീക്ഷാനാമത്തോടെ സന്ന്യാസവൃത്തി വരിക്കുകയും ചെയ്തു. തിരുവനന്തപുരം ശ്രീരാമകൃഷ്ണാശ്രമത്തിന്റെ അധ്യക്ഷപദവിയിൽ ഇരുപത്തി അഞ്ച് വർഷക്കാലം സേവനമനുഷ്ഠിച്ചു. ശാസ്തമംഗലം ശ്രീരാമകൃഷ്ണമിഷൻ ആതുരാലയം ഇന്നത്തെ നിലയിൽ പ്രസിദ്ധി നേടിയത് തപസ്യാനന്ദസ്വാമികളുടെ കാലത്താണ്. 1970-ൽ മദിരാശി ആശ്രമത്തിൽ അധ്യക്ഷപദം സ്വീകരിച്ചു പോവുകയും, അവിടെ വേദാന്ത കേസരി എന്ന ആശ്രമ പ്രസിദ്ധീകരണത്തിന്റെ (ഇംഗ്ലീഷ് മാസിക) മുഖ്യ പത്രാധിപരായി സേവനം അനുഷ്ഠിക്കുകയും ചെയ്തു.
ഇംഗ്ലീഷ് ഭാഷയിലും മലയാളത്തിലും പ്രഗല്ഭമായി എഴുതാ നും പ്രസംഗിക്കാനും നിപുണനായ ഇദ്ദേഹം നല്ലൊരു വാഗ്മിയും ഗ്രന്ഥകാരനുമാണ്. 1991 സെപ്. 28-ന് സ്വാമികൾ സമാധിയായി.



</doc>
<doc id="205530" url="https://ml.wikipedia.org/wiki?curid=205530" title="ഡാനിഷ് സാഹിത്യം">
ഡാനിഷ് സാഹിത്യം

ഡാനിഷ് സാഹിത്യം സ്കാൻഡിനേവിനയൻ സാഹിത്യത്തിന്റെ ഒരു ഉപവിഭാഗമായാണ് പരിഗണിക്കപ്പെടുന്നത്. നൂറ്റാണ്ടുകളിൽ പരന്നുകിടക്കുന്ന സാഹിത്യചരിത്രത്തിൽ എടുത്തു പറയാവുന്ന പേരുകൾ ചരിത്രകാരനായ സാക്സോ ഗ്രമാറ്റിക്കസ്, നാടകകൃത്ത് ലുഡ്വിഗ് ഹോൾബർഗ്, കഥാകാരൻ ഹാൻസ് ക്രിസ്ത്യൻ ആൻഡേഴ്സൺ, തത്ത്വചിന്തകൻ സോറൻ കീർക്കെഗാഡ്, ഔട്ട് ഓഫ് ആഫ്രിക്ക എന്ന ആത്മകഥാപരമായ കൃതിയിലൂടെ ലോകപ്രശസ്തി ലഭിച്ച കാരെൻ ബ്ലിക്സൺ എന്നിവരുടേതാണ്. വർത്തമാനകാലത്തെ പ്രധാന സാഹിത്യകാരുടെ കൂട്ടത്തിൽ രാഷ്ട്രീയാംശമുള്ള ചാരകഥകൾ എഴുതുന്ന ലൈഫ് ഡേവിഡ്സൺ; യുവാക്കൾക്കായി കൃതികളെഴുതുന്ന ജാൺ റോയിട്ടർ; സ്മില്ലാസ് സെൻസ് ഓഫ് സ്നോ എന്ന കൃതിയിലൂടെ അന്താരാഷ്ട്രപ്രശസ്തി ലഭിച്ച പീറ്റർ ഹോഗ്; മനഃശാസ്ത്രപരമായ വശമുള്ള പ്രണയകഥകളായ "സൈലൻസ് ഇൻ ഒക്ടോബർ", "ആൻ ആൾട്ടേർഡ് ലൈറ്റ്" മുതലായ കൃതികൾ രചിച്ച ജെൻസ് ക്രിസ്റ്റ്യൻ ഗ്രോണ്ഡാൽ എന്നിവരുൾപ്പെടും. പൊതുവിൽ സമീപകാലത്തെ (2007-‌) സാമ്പത്തിക പ്രശ്നങ്ങൾ ഡെന്മാർക്കിലെ പുസ്തകവിൽപ്പനയെ അധികം ബാധിച്ചിട്ടില്ല.

ഡാനിഷ് സാഹിത്യത്തിലെ ഏറ്റവും പ്രാചീനമായ കൃതികൾ ലോഹങ്ങളിലും ശിലകളിലും ആലേഖനം ചെയ്യപ്പെട്ട ലിഖിതങ്ങളാണ്. മൂന്നാം ശതകം മുതൽ റൂണിക് ലിപി ഉപയോഗിച്ചു തുടങ്ങിയെങ്കിലും 8 മുതൽ 11 ശ. വരെയുള്ള ലിഖിതങ്ങളാണ് മിക്കവയും. ഇവ വൈക്കിങ് കാലഘട്ടത്തിലെ (850-1050) ജീവിതത്തിലേക്ക് വെളിച്ചം വീശുന്നു. രാജാക്കന്മാർ, വീരസേനാനായകന്മാർ, പള്ളിവികാരികൾ തുടങ്ങിയവരുടെ സമാധികളിലാണ് ഈ ലിഖിതങ്ങൾ രേഖപ്പെടുത്തിയിട്ടുള്ളത്. ഹ്രസ്വവും യഥാർഥവും സൂക്ഷ്മവും ആയ വിവരങ്ങൾ അനുപ്രാസത്തോടുകൂടിയ കവിതാ ശകലങ്ങളിലാക്കിയിരിക്കുന്നു,

ആയിരാമാണ്ടോടടുത്ത് ഡെൻമാർക്കിൽ ക്രിസ്തുമതം പ്രചാരത്തിൽ വന്നതോടെ റൂണിക് ലിപിക്കു പകരം ലത്തീൻ ലിപി ഉപയോഗിക്കാൻ തുടങ്ങി. പന്ത്രണ്ടാം നൂറ്റാണ്ടിന്റെ അവസാനസമയത്ത് ലത്തീൻ ഭാഷയിലെഴുതപ്പെട്ട ഡാനിഷ് സാഹിത്യമാണ്, സാക്സോ ഗ്രമാറ്റിക്കസിന്റെ ഹിസ്റ്റോറിയ സാനിക (ഗെസ്റ്റാ ഡാനോറം). ലോകസാഹിത്യത്തിലെ ആദ്യത്തെ ഡാനിഷ് സംഭാവനയായ ഈ കൃതി ഐതിഹാസിക കെട്ടുകഥകളിൽ തുടങ്ങി പന്ത്രണ്ടാം ശതകം വരെയുള്ള ഡെൻമാർക്ക് ചരിത്രം ഉൾക്കൊള്ളുന്നു. ഈ കൃതിയാണ് സ്കാൻഡിനേവിയൻ മിത്തുകളെപ്പറ്റിയും വിശ്വാസങ്ങളെപ്പറ്റിയുമുള്ള പഠനത്തിലെ ഒരു പ്രാധമിക സ്രോതസ്സ്. 

പ്രാസത്തോടു കൂടിയ ഈരടികളും രാജാക്കന്മാരുടെ ചരിത്രവും ചേർന്ന വിബോർഗിലെ ബിഷപ്പ് ഗുന്നർ രചിച്ച ജ്ജുട്ട്ലാൻഡ് നിയമം ഡാനിഷ് പ്രാചീന കൃതികളിൽപ്പെടുന്നു. 1550-ൽ ബൈബിൾ ഡാനിഷ് ഭാഷയിലേക്ക് വിവർത്തനം ചെയ്തതോടെ ആ ഭാഷയുടെ നവോത്ഥാനവും സാഹിത്യത്തിന്റെ വികാസവും തുടങ്ങിയെന്നു പറയാം.

മധ്യകാലഘട്ടത്തിലെ ഡാനിഷ് സാഹിത്യത്തിൽ ഏറ്റവും വികാസം പ്രാപിച്ച ശാഖയാണ് കഥാഗീതങ്ങൾ. മറ്റു രാജ്യങ്ങളിലെ കഥാഗീതങ്ങളെക്കാൾ ശ്രേഷ്ഠമായ സ്ഥാനമാണ് ഡെൻമാർക്കിലെ കഥാഗീതങ്ങൾക്കുള്ളത്. പതിനാറാം നൂറ്റാണ്ടു മുതൽ കുലീന സ്ത്രീകൾ ഇത്തരം കഥാഗീതങ്ങൾ പുസ്തകങ്ങളിൽ എഴുതി സൂക്ഷിക്കുമായിരുന്നുവത്രേ. മൂവായിരം പാഠാന്തരങ്ങളോടു കൂടിയ അഞ്ഞൂറിലധികം കഥാഗീതങ്ങൾ ഈ ഭാഷയിലുണ്ട്. 1591-ൽ കഥാഗീതങ്ങൾ ഉൾക്കൊള്ളുന്ന ആദ്യത്തെ കൃതി ("ബുക്ക് ഓഫ് എ ഹണ്ട്രഡ് ബാലാഡ്സ്") ആൻഡേഴ്സ് സോറൻസൻ വെഡൽ പ്രസിദ്ധീകരിച്ചു. 1695-ൽ മെറ്റെർ ഗോയ "കളക്ഷൻ ട്രാജിക്ക" എന്ന സമാഹാരവും 1695-ൽ പീറ്റർ സൈവ് "ബുക്ക് ഓഫ് എ ഹണ്ട്രഡ് ബാലാഡ്സ്" എന്ന മറ്റൊരു സമാഹാരവും പുറത്തിറക്കി.

1536-ഓടു കൂടിത്തന്നെ തദ്ദേശീയ ഭാഷയിൽ പുതിയ സാഹിത്യകൃതികൾ ഉണ്ടായിത്തുടങ്ങിയിരുന്നു. പതിനാറാം ശതകത്തിലെ ഡാനിഷ് കവിതകൾ മതപരമായ ഭാവം ഉൾക്കൊണ്ട സ്തോത്രങ്ങളായിരുന്നു. ഗദ്യവിഭാഗത്തിൽ നിയൽസ് ഹെമ്മിങ്സൺ ഏറെ സ്മരണീയനാണ്. ഹെറോനിമസ് ജസ്റ്റീൻ റാഞ്ചിന്റെ സ്കൂൾ നാടകങ്ങൾ ഡാനിഷ് നാടകത്തിന്റെ ആരംഭം കുറിച്ചു.

ശിലായുഗത്തിനും ആയസയുഗത്തിനും (പിച്ചളയുഗം) മധ്യേയുള്ള 'ലർ' കാലഘട്ടത്തിൽ ഡെൻമാർക്കിന് തനതായ ഒരു സംഗീത പാരമ്പര്യം ഉണ്ടായിരുന്നതായി രേഖകളുണ്ട്. ഈ പാരമ്പര്യം നാടോടിപ്പാട്ടുകളുടെ രൂപത്തിലും ദേവാലയ കവിതകൾ, ആസ്ഥാന കവിതകൾ എന്നീ രൂപങ്ങളിലും വിഭജിക്കപ്പെട്ടു. പതിനാറാം ശതകത്തിന്റെ അവസാനത്തോടു കൂടി ആസ്ഥാന കവിതാ വിഭാഗം വളരെ പുഷ്ടി നേടി. ഈ കാലഘട്ടത്തിലെ വളരെ പ്രശസ്തനായ ഡാനിഷ് ഗാനരചയിതാവാണ് ഡെയ്ട്രിച്ച് ബുഹ്തേഹൂസ്. 1722-ൽ ഡാനിഷ് തിയെറ്റർ സ്ഥാപിതമായതോടെ തദ്ദേശിയ-വിദേശീയ സംഗീതജ്ഞരുടെ ശ്രദ്ധാകേന്ദ്രം കോപ്പൻഹാഗനായിത്തീർന്നു. ദേശീയ സംഗീതത്തിന്റെ വികാസത്തേയും കാല്പനിക കാലഘട്ടത്തിന്റെ ആദ്യഘട്ടങ്ങളേയും ഇത് അഭിവൃദ്ധിപ്പെടുത്തി.

പതിനേഴാം ശതകത്തിൽ ഡെൻമാർക്കിൽ ധാരാളം വ്യാകരണപണ്ഡിതന്മാരും പുരാവസ്തു സമ്പാദകരും ഉണ്ടായി. ഒലെവോം, പെദർസീവ് എന്നിവർ പ്രത്യേക പരിഗണന അർഹിക്കുന്നു. ഈ കാലഘട്ടത്തിലെ പ്രശസ്തമായ ഗദ്യകൃതിയാണ് ലിയനോരാ ക്രിസ്റ്റീനയുടെ ഫാമേഴ്സ് മിൻഡേ. കോപ്പൻഹേഗനിലെ ബ്ലൂ ടവറിൽ ഇരുപതു വർഷക്കാലം തടവറയിലായിരുന്നപ്പോൾ കഥാനായകന് ഉണ്ടായ അനുഭവങ്ങളാണ് ഈ കൃതിയിലെ പ്രമേയം. സോറെൻ തെർകെൽസെൻ, ആൻഡേഴ്സ് അറേബോ, ആൻഡേഴ്സ് ബോർഡിങ്, തോമസ് കിംഗോ എന്നിവർ ഈ കാലയളവിലെ പ്രശ്സതരായ കവികളത്രേ. സ്തോത്രഗീതങ്ങൾ, പ്രബോധനപരമായ കവിതകൾ, ഗോപകാവ്യങ്ങൾ എന്നിവ രചിക്കുന്നതിൽ നിപുണനായ തോമസ് കിംഗോയുടെ സംഭാവനകൾ ഡാനിഷ് സാഹിത്യവികാസത്തെ ഏറെ സഹായിച്ചു.

പതിനെട്ടാം ശതകത്തിൽ ഫ്രെഞ്ച്-ഇംഗ്ലീഷ് സാഹിത്യ-തത്ത്വശാസ്ത്രങ്ങളുടെ സ്വാധീനത്താൽ സാഹിത്യ വിമർശനവും ജർമൻ സ്വാധീനത്താൽ അന്തർ നിരീക്ഷണാത്മകവും മതപരവുമായ രഹസ്യവാദവും ഉടലെടുത്തു. ലുഡ്വിഗ് ഹോൾബർഗ്, എച്ച്. എ. ബോറോസൺ എന്നിവരുടെ നേത്യത്വത്തിലാണ് വിവിധ വാദമുഖങ്ങൾ രൂപംകൊണ്ടത്. ലുഡ്വിഗിന്റെ ഫലിതങ്ങളും മുപ്പത്തിരണ്ട് ശുഭാന്തനാടകങ്ങളും വളരെ പ്രശസ്തമാണ്. 1722-ൽ ഇദ്ദേഹം കോപ്പൻഹേഗനിൽ ആദ്യത്തെ ഡാനിഷ് നാടകശാല തുറക്കുകയും മോളിയേയുടെ ശൈലിയിൽ ശുഭാന്ത നാടകങ്ങൾ രചിക്കുകയും ചെയ്തു. ജന്മനാ നോർവേക്കാരനായ ലുഡ്വിഗ് ഭാവനാസമ്പന്നനായ ഒരു ഉപന്യാസകാരനും ചരിത്രകാരനും കൂടിയായിരുന്നു. വളരെക്കാലം കോപ്പൻഹാഗനിൽ കഴിച്ചുകൂട്ടിയ ഇദ്ദേഹം ആധുനിക ഡാനിഷ് സാഹിത്യത്തിന്റെ പിതാവായി അറിയപ്പെടുന്നു. ബോറോസൺ ആകട്ടെ ശുദ്ധകവിയെന്ന നിലയിൽ പ്രശസ്തി നേടി.

ഡാനിഷ് സാഹിത്യത്തെ സംബന്ധിച്ചിടത്തോളം പത്തൊൻപതാം ശതകം സുവർണകാലഘട്ടമായിരുന്നു. പതിനെട്ടാം ശതകത്തിന്റെ അവസാനത്തോടെ ഡാനിഷ് സാഹിത്യത്തിൽ പ്രബലമായ സാഹിത്യനവോത്ഥാനം ഉണ്ടായി. ജോൺ ഹെർമൺ വെസ്സലിന്റെ ദുരന്ത ഹാസ്യവീരകാവ്യമായ കെയ് ർ ലസ്ഡ് ഉദൻ സ്ട്രോംപെർ ഈ നവോത്ഥാനത്തിന് തിളക്കം കൂട്ടി. ഈ കാലഘട്ടത്തിൽ തന്നെ സമകാലിക ജർമൻ ഇംഗ്ലീഷ് സാഹിത്യങ്ങളുടെ സ്വാധീനത്താൽ വികാരപ്രധാനമായ ഒട്ടേറെ കവിതകളും രചിക്കപ്പെട്ടു. പതിനെട്ടാം ശതകത്തിലെ അവസാനകാലത്തെ എഴുത്തുകാരനായ ജെൻസ് ബാഗ്ഗേസെൻ അനുഗൃഹീതനായ കവിയായിരുന്നെങ്കിലും ഇദ്ദേഹത്തിന്റെ സ്വാധീനം ക്രമേണ കുറഞ്ഞു വരുകയാണുണ്ടായത്.

പരമ്പരാഗത സാഹിത്യ പ്രമേയങ്ങളിൽ സാമൂഹിക-രാഷ്ട്രീയ- മാനസിക പ്രശ്നങ്ങൾക്ക് പ്രാധാന്യം നൽകി പത്തൊൻപതാം ശതകത്തിൽ കൃതികൾ രചിച്ചവരാണ് ജെൻസ് പീറ്റർ, ജാക്വേബ് സെൻ, ഹെർമൻബാങ്, ഹെന്റിക് പൊൻറ്റോപ്പിഡൻ എന്നീ സാഹിത്യകാരന്മാർ. ഹാൻസ്ക്രിസ്റ്റി ഈ കാലഘട്ടത്തിലെ യൂറോപ്യൻ സംസ്കാരം പൂർണമായി അപഗ്രഥനം ചെയ്തു.

നോബൽ പ്രൈസ് ജേതാവായ വിജെൻസെൻ, ഡാനിഷ് ഐതിഹാസിക ചരിത്ര നോവലുകൾ സംഭാവന ചെയ്ത് ഡാനിഷ് സാഹിത്യ രംഗം സമ്പന്നമാക്കി. ദ് ലോങ് ജേർണി (1908-1922), ദ് ഫാൾ ഒഫ് ദ് കിങ് (1900-1901) എന്നിവ ഉദാഹരണങ്ങളാണ്. മാർട്ടിൻ ആൻഡേഴ്സൺ (1906-10), പെല്ലെ ദ് കോൺകറ്റിലും ഡിറ്റേ (1917-21), ചൈൽഡ് ഒഫ് മാനിലും ഒരു സാധാരണ ഡാനിഷ് തൊഴിലാളിയെ സഹതാപപൂർവം ചിത്രീകരിച്ചു. ഒന്നാം ലോകയുദ്ധാനന്തരം അനുഭവപ്പെട്ട നിരാശയും അസ്വസ്ഥതയും റ്റോം ക്രസ്റ്റൺസൺ തന്റെ പ്രശസ്ത കൃതിയായ ഹാവോക് (1930) ൽ പ്രതിപാദ്യ വിഷയമാക്കി. ശോകാത്മകവും എന്നാൽ പരിഹാസം കലർന്നതുമായ സാമൂഹിക വിഷയങ്ങളാണ് പരാമർശിച്ചത്. സെവൻ ഗോഥിക് ടെയിൽസ് (1934) പോലെ മൗലിക പ്രമേയങ്ങൾ ഉൾക്കൊള്ളുന്ന ചെറുകഥകൾ രചിച്ച് ഐസക് ഡിനേസെൻ (കരേൺ ബ്ലിക്സൺ) ഡാനിഷ് സാഹിത്യരംഗം സമ്പുഷ്ടമാക്കി. ക്രിസ്തീയ വിശ്വാസങ്ങളും മനുഷ്യസഹജമായ ഇച്ഛാശക്തിയും തമ്മിലുള്ള സംഘട്ടനം വ്യക്തമാക്കുന്ന നാടകങ്ങളാണ് രണ്ടാം ലോകയുദ്ധകാലത്ത് കാജ് മങ്ക് രചിച്ചത്. ഗ്രാമീണ ജീവിതത്തിലെ പ്രാചീന-ആധുനിക പ്രവണതകൾ തമ്മിലുള്ള വൈപരീത്യം വെളിപ്പെടുത്തുന്ന നോവലുകൾ മാർട്ടിൻ എ. ഹാൻസെന്റെ സംഭാവനകളാണ്. മതപരവും തത്ത്വജ്ഞാനപരവുമായ പ്രശ്നങ്ങൾ ഉൾക്കൊള്ളുന്ന നോവലാണ് ഇദ്ദേഹത്തിന്റെ ദ ലയർ (1950).

യുദ്ധാനന്തര കാലഘട്ടത്തിൽ ക്ലനസ് റിഫ്ബ്ജെർഗ്, ലെയ്ഫ് പാണ്ടുരോ എന്നീ സാഹിത്യകാരന്മാരുടെ ശ്രമഫലമായി ഡാനിഷ് സാഹിത്യം വളരയേറെ വികാസം പ്രാപിച്ചു. സമൃദ്ധി നിറഞ്ഞ നാഗരിക ജീവിതത്തിന്റെ ന്യൂനതകൾ ഇവർ പരാമർശവിഷയമാക്കി. ആധുനികവും ചരിത്രപരവുമായ പ്രമേയങ്ങളാണ് എച്ച്. സി. ബ്രാനറും തോർകിൽസ് ഹാൻസും ചർച്ചാ വിഷയമാക്കിയത്. 1960-കളിലെ രചനകളിൽ രാഷ്ട്രീയഛായ പ്രബലപ്പെട്ടു. 1970-ൽ പെണ്ണെഴുത്തിന്റെ ഒരു വിസ്ഫോടനം തന്നെ ഉണ്ടായി. എൽസ ഗ്രസ്, സൂസന്നേ ബ്രോഗർ, ഉള്ള ഡഹലെറൂവ്, ഡയടിയർ മോർച് ആദിയായവർ ഈ രംഗത്ത് പ്രവർത്തിച്ചവരിൽ പ്രമുഖരാണ്.
ടോവ് ഡൈറ്റ്ലെവ്സെൻ (1917–1976) പ്രമുഖനായൊരു കവിയും, നോവലെഴുത്തുകാരിയും, ഉപന്യാസരചയിതാവും ചെറുകഥാകാരിയുമായിരുന്നു. ഡെന്മാർക്കിൽ ഏറ്റവും വായിക്കപ്പെട്ട എഴുത്തുകാരിൽ ഒരാളായിരുന്നു ഡൈറ്റ്ലെവ്സെൻ. കോപ്പൻഹേഗനിലെ ദരിദ്രമേഖലകളിലെ താമസത്തിന്റെയും തന്റെ സ്വകാര്യജീവിതത്തിന്റെയും സത്യസന്ധവും തുറന്നതുമായ വിവരണത്തിന് പ്രശസ്തയാണിവർ. 1940-കൾ മുതൽ 1976-ലെ ആത്മഹത്യ വരെ ഇവരുടെ സാഹിത്യജീവിതം തുടർന്നു. ഡൈറ്റ്ലെവ്സെന്റെ പ്രശസ്തമായ കൃതികളിൽ ആത്മകഥാപരമായ നോവൽ "ബാൺഡൊമ്മെൻസ് ഗാഡെ" (ചൈൽഡ്ഹുഡ്സ് സ്ട്രീറ്റ് - 1943); കണിശമായ സത്യസന്ധത കാണിക്കുന്ന ഓർമ്മക്കുറിപ്പായ "ഡെറ്റ് ടിഡ്ലിജ് ഫോറാർ" (ഏർലി സ്പ്രിംഗ്- 1976) എന്നിവയുൾപ്പെടും.

ക്ലൗസ് റിഫ്ബ്ജെർഗ് (1931-ൽ ജനനം) 100-ൽ പരം നോവലുകളും കവിതകളും ചെറുകഥകളും ടെലിവിഷൻ തിരക്കഥകളും എഴുതിയിട്ടുണ്ട്. ഇദ്ദേഹത്തിന്റെ കൃതികളിൽ ഇംഗ്ലീഷിലേയ്ക്ക് മൊഴിമാറ്റം ചെയ്യപ്പെട്ടവയിൽ വിറ്റ്നസ് റ്റു ദി ഫ്യൂച്ചർ, വാർ എന്നിവയുൾപ്പെടുന്നു. ""ഡെൻ ക്രോണിസ്കേ ഉസ്കിൽഡ്"" (ക്രോണിക് ഇന്നസെൻസ്) (1958) എന്ന ഇദ്ദേഹത്തിന്റെ നോവൽ വ്യക്തിത്വവികാസവും ലൈംഗികതയും സംബന്ധിച്ച പ്രശ്നങ്ങൾ നേരിട്ട ഒരു തലമുറയെപ്പറ്റിയാണ്. ഇതിലൂടെ റിഫ്ബ്ജെർഗ് 'പേരുദോഷമുള്ള' എഴുത്തുകാരൻ എന്ന തരത്തിൽ പ്രശസ്തി നേടുകയുണ്ടായി. ഈ നോവൽ ഇപ്പോൾ ഒരു പ്രധാന സാഹിത്യകൃതിയായാണ് കണക്കാക്കപ്പെടുന്നത്. കൗമാരത്തെപ്പറ്റിയുള്ള പ്രമേയം ആദ്യമായി ഇദ്ദേഹം അവതരിപ്പിച്ചത് ഈ കൃതിയിലാണ്. ഇതേ പ്രമേയം ഇദ്ദേഹത്തിന്റെ പല കൃതികളിലും വീണ്ടും വരുന്നുണ്ട്. 

ഡാൻ ട്യൂറൽ (1946–1993) ധാരാളം കൃതികൾ രചിച്ചിട്ടുള്ളയാളാണ്. ഇദ്ദേഹമെഴുതിയ12 കുറ്റാന്വേഷണനോവലുകളാണ് ഏറ്റവും പ്രശസ്തം. 1981-ലാണ് ഇതിലാദ്യത്തേതായ "മോർഡ് ഇ മോർകെറ്റ്" (ഇരുട്ടിലെ കൊലപാതകം) പ്രസിദ്ധീകൃതമായത്. അവസാനത്തേതായ "മോർഡ് ഇ സാൻ ഫ്രാൻസിസ്കോ" (സാൻ ഫ്രാൻസിസ്കോയിലെ കൊലപാതകം) 1990-ൽ പുറത്തുവന്നു. വളരെ വികാരാത്മകമായ ആത്മകഥാസ്പർശമുള്ള നോവലും ഇദ്ദേഹം എഴുതിയിട്ടുണ്ട് - "വാങ്കേഡ് ബില്ലേഡെർ" (ഇമേജസ് ഓഫ് വാങ്കേഡ്) (1975). ധാരാളം ആധുനിക കവിതകളൂടെ സമാഹാരങ്ങളും ഇദ്ദേഹം പുറത്തിറക്കിയിട്ടുണ്ട്. 

ലൈഫ് ഡേവിഡ്സൻ (1950-ൽ ജനനം) പ്രധാനമായും സ്പെയിനിലും റഷ്യയിലും ഡെന്മാർക്ക്സ് റേഡിയോയുടെയും കുറേ ഡാനിഷ് പത്രങ്ങളുടേയും സ്വതന്ത്ര പത്രലേഖകനായാണ് ജോലി ചെയ്തിട്ടുള്ളത്. ഇപ്പോൾ അദ്ദേഹം സംഭ്രമജനകമായ കൃതികൾ രചിച്ചിട്ടുള്ള എഴുത്തുകാരനായാണ് പ്രധാനമായും അറിയാപ്പെടുന്നത്. കിഴക്കൻ യൂറോപ്പുമായി ബന്ധപ്പെട്ട ചാരവൃത്തിയുമായി ബന്ധപ്പെട്ട കഥകളാണ് മിക്കവയും പറയുന്നത്. 1984-ൽ ആദ്യ കൃതി പ്രസിദ്ധീകരിച്ചതിനെത്തുടർന്ന് എട്ടു കൃതികൾ പുറത്തുവന്നു, ഇവയെല്ലാം ഡെന്മാർക്കിലും തർജ്ജമയിലൂടെ മറ്റു രാജ്യങ്ങളിലും പ്രശസ്തമായി. ഇംഗ്ലീഷിലേയ്ക്ക് തർജ്ജമ ചെയ്യപ്പെട്ട കൃതികളിൽ "റഷ്യൻ സിംഗർ" ("ഡെൻ റുസ്സിസ്കെ സാങെരിൻഡെ" 1988), "ദി സെർബിയൻ ഡേൻ" ("ഡെൻ സെർബിൻസ്കെ ഡാൻസ്കെർ" 1996), "ലൈംസ് ഫോട്ടോഗ്രാഫ്" ("ലൈംസ് ബില്ലെഡെ" 1998) എന്നിവയും പെടും. ഇവയെല്ലാം ചലച്ചിത്രങ്ങളാക്കപ്പെട്ടിട്ടുണ്ട്. 2008-ൽ പ്രസിദ്ധീകരിച്ച അദ്ദേഹത്തിന്റെ കൃതി "പ ഉദ്കിഗ് എഫ്റ്റെർ ഹെമിംഗ്വേ" ("ഹെമിങ്‌വേയ്ക്കായുള്ള അവേഷണം ക്യൂബയിൽ നടക്കുന്ന ചാരവൃത്തിയുടെ കഥയാണ്. 

ജാൺ റോയിട്ടർ (1950-ൽ ജനനം) പ്രത്യേകിച്ച് ബാലസാഹിത്യത്തിൽ പേരെടുത്ത എഴുത്തുകാരനാണ്. ഇദ്ദേഹത്തിന്റെ പല കഥകളും ചലച്ചിത്രങ്ങളാക്കപ്പെട്ടിട്ടുണ്ട്. ""സാപ്പ"" (1977), ""ബസ്റ്റേഴ്സ് വെർഡൻ"" (ബസ്റ്റേഴ്സ് വേൾഡ്) (1979). എന്നിവ ഉദാഹരണം. ഇദ്ദേഹത്തിന്റെ മിക്ക കഥകളും 1950-കളിലെയും 1960-കളിലെയും കോപ്പൻഹേഗനിലാണ് നടക്കുന്നത്. ഇംഗ്ലീഷിലേയ്ക്ക് തർജ്ജമ ചെയ്യപ്പെട്ട കൃതികളിൽ "ദി ബോയ്സ് ഫ്രം സെന്റ് പെട്രി" ("ഡ്രെൻഗെനെ ഫ്രാ സാൻക്റ്റ് പെട്രി") (1991), "ദി റിംഗ് ഓഫ് ദി സ്ലേവ് പ്രിൻസ്" ("പ്രിൻസ് ഫൈസൽസ് റിംഗ്") (2000). എന്നിവയുൾപ്പെടുന്നു.
പീറ്റർ ഹോഗ് (1957-ൽ ജനിച്ചു) തന്റെ സാഹിത്യ ജീവിതം തുടങ്ങിയത് 1988 ൽ പ്രസിദ്ധീകരിച്ച "ഫോർസ്റ്റില്ലിങ് ഓം ഡെറ്റ് ടൈവെൻഡെ ആർഹൺഡ്രെഡെ" (ഡാനിഷ് സ്വപ്നങ്ങളുടേ ചരിത്രം) എന്ന കൃതിയോടേയാണ്. ഇതിലെ കഥാപാത്രങ്ങൾ ഡെന്മാർക്ക് ഒരു ആധുനിക സൗഖ്യരാഷ്ട്രത്തിലേയ്ക്ക് മാറുന്നതിൽ പങ്കുവഹിക്കുന്നുണ്ട്. '1992-ൽ പ്രസിദ്ധീകരിച്ച "ഫ്രോകെൻ സ്മില്ലാസ് ഫോർണെമ്മെൽസെ ഫോർ സ്നെ" (ഇംഗ്ലീഷ്: സ്മില്ലാസ് സെൻസ് ഓഫ് സ്നോ) എന്ന കൃതിയാണ് ഇദ്ദേഹത്തിന് മുന്നിലേയ്ക്കുള്ള വഴി തുറന്നത്. 1997-ൽ ഇതൊരു ചലച്ചിത്രമായി മാറ്റപ്പെട്ടു. ഒരു കെട്ടിടത്തിനു മുകളിൽ നിന്ന് മഞ്ഞിലേയ്ക്ക് വീണുമരിച്ച ഒരു കുട്ടിയുടെ മരണത്തെ സംബന്ധിച്ച ദുരൂഹത നീക്കാൻ സ്മില്ല എന്ന ഗ്രീൻലാന്റ്വാസി സഹായിക്കുന്നതാണ് കഥ. "ഡെ മാസ്കെ എഗ്നെഡെ" (ബോർഡർലൈനേഴ്സ്) (1994); "ക്വിൻഡെൻ ഓഗ് ആബെൻ" (ദി വുമൻ ആൻഡ് ദി ഏപ് (1996); "ഡെൻ സ്റ്റില്ലെ പൈഗെ" (ദി ക്വയറ്റ് ഗേൾ) (2007) എന്നിവയും അദ്ദേഹത്തിന്റെ പ്രശസ്തമായ കൃതികളിൽ പെടും.

ജെൻസ് ക്രിസ്ത്യൻ ഗ്രോൺഡാൾ (1959-ൽ ജനനം) 1985 ലാണ് തന്റെ സാഹിത്യ ജീവിതം തുടങ്ങിയത്. 1998-ലെ "ലൂക്ക" എന്ന കൃതിയോടെ പ്രശസ്തിയിലേയ്ക്കുയർന്നു. പല പ്രായങ്ങളിലുള്ള ആൾക്കാർ തമ്മിലുള്ള അവിഹിതബന്ധത്തിനെപ്പറ്റിയുള്ള ഗ്രോൺഡാളിന്റെ മനഃശാസ്ത്രപരമായ ഉൾക്കാഴ്ച്ച ഇദ്ദേഹത്തെ വളരെയേറെ പ്രശംസ ലഭിച്ച എഴുത്തുകാരനാക്കി. "ടാവ്ഷെഡ് ഇ ഒക്ടോബർ" (ഒക്ടോബറിലെ നിശ്ശബ്ദത) (1996), "വിർജീനിയ" (2000), "എറ്റ് ആൻഡെറ്റ് ലിസ്" (മാറ്റംവരുത്തപ്പെട്ട പ്രകാശം) (2002). എന്നിവയുൾപ്പെടെ ഇദ്ദേഹത്തിന്റെ പല പുസ്തകങ്ങളും ഇംഗ്ലീഷിലേയ്ക്ക് മൊഴിമാറ്റം ചെയ്തിട്ടുണ്ട്. 
വർത്തമാനകാലത്തെ ജനപ്രീയരായ മറ്റ് എഴുത്തുകാരിൽ ചിലരുടെ പേരുകൾ താഴെക്കൊടുക്കുന്നു:


ജർമനിയിൽ നിന്നാണ് കാല്പനികതാവാദം ഇവിടെ എത്തിയത്. എന്നാൽ, ഡെൻമാർക്കിലെ കാല്പനികത മൗലികമായി വ്യത്യസ്തമാണ്. ആദം ഒയ് ഹ്ലെൻഷ് ലാഗറിന്റെ നേതൃത്വത്തിലാണ് കാല്പനികത ഇവിടെ ശക്തിപ്പെട്ടത്. ഇതിഹാസങ്ങളും ഭാവഗീതങ്ങളും സംഗീത നാടകങ്ങളും ദുരന്തനാടകങ്ങളും ഇദ്ദേഹം രചിക്കുകയുണ്ടായി. ഫ്രെഡറിക് പലുഡൻമുള്ളർ, ജോൺ ലുഡ്വിഗ് ഹെയ്ബെർഗ് എന്നിവർ ഒസ് ഹ്ലെൻഷ് ലാഗനിന്റെ സമകാലികരാണ്. മതശാസ്ത്രജ്ഞരായ എൻ. എഫ്. എസ്. ഗ്രണ്ട്ത് വിഗ് ഒരു വിദ്യാഭ്യാസ പരിഷ്കർത്താവ് മാത്രമായിരുന്നില്ല, കെട്ടുകഥകൾ, ഉപന്യാസങ്ങൾ എന്നിവ രചിക്കുന്നതിൽ അതീവ നിപുണനുമായിരുന്നു. തദ്ദേശവാസിയായ സ്റ്റീൻസെൻ ബ്ലിഷർ, ജൂട്ടലാൻഡ് എന്നിവർ തരിശുഭൂമിയിലെ പ്രകൃതി ദൃശ്യങ്ങളും ഭാഷാഭേദവും പഠനവിധേയമാക്കി. കാല്പനിക കഥകൾ രചിച്ച് ലോകസാഹിത്യത്തിൽ തന്നെ പ്രസിദ്ധി നേടിയ ഡെൻമാർക്കിലെ പ്രഥമ സാഹിത്യകാരനാണ് ഹാൻസ് കൃസ്ത്യൻ ആൻഡേഴ്സൺ.

പത്തൊൻപതാം ശതകത്തിൽ ജർമൻകാരനായ ഫ്രെഡറിക് കൂഹ്ലൗ നയ്ൽസ് ഗേഡ്; ജെ.പി.ഇ. ഹാർട്ട്മാൻ, പി.ഇ. ലാംഗെ മുള്ളർ ആദിയായവരുടെ ക്ലാസിക്കൽ-സംഗീതരംഗത്തെ സംഭാവനകൾ സ്മരണീയമാണ്. ഇരുപതാം ശതകത്തിലെ അമാനുഷികനായ സംഗീതജ്ഞനാണ് കാൾ നിയൽസൺ. കാല്പനികതയെയും ആധുനികതയെയും കൂട്ടിയിണക്കി ആറ് സ്വരമേളനവും രണ്ടു സംഗീതികയും ചേർത്താണ് ഇദ്ദേഹം ഗാനരചന നടത്തിയിരിക്കുന്നത്. പല ഡാനിഷ് സംഗീതജ്ഞരേയും ഇദ്ദേഹത്തിന്റെ രചനകൾക്ക് സ്വാധീനിക്കാൻ കഴിഞ്ഞെങ്കിലും ര‌ണ്ടാം ലോകയുദ്ധത്തിനു ശേഷമാണ് ഡെൻമാർക്കിനു വെളിയിൽ ഇദ്ദേഹം പ്രശസ്തനായത്. രണ്ടാം ലോകയുദ്ധത്തിനു ശേഷം സംഗീതരംഗം കൂടുതൽ തീവ്രമായി വികസിക്കുകയും നിയൽസ് വിഗ്ഗോ ബെന്റ്സൺ, ക്നുഡാഗേ റീസാഗർ, ഇബ്നോർഹോം, ഹെർമൻ കോപ്പൽ ആദിയായവർ സജീവമായി പ്രവർത്തിക്കുകയും ചെയ്തു.

ഡെൻമാർക്കിലെ നൃത്യനാടകങ്ങൾ ലോകപ്രശസ്തിയാർജിച്ചവയാണ്. 1748-ൽ സ്ഥാപിതമായ റോയൽ തിയെറ്റർ 1829-ൽ അഗസ്റ്റ് ബൗർനോവില്ലയുടെ കാലത്ത് വളരെ പ്രശസ്തമായി. അൻപതു വർഷക്കാലം ഡാനിഷ് നൃത്യനാടകവേദിക്കു വേണ്ടി പ്രവർത്തിച്ച് ഇദ്ദേഹം ഈടുറ്റ സംഭാവനകൾ നൽകി. ഈ നാടകവേദി അന്താരാഷ്ട്ര പ്രശസ്തിയിലേക്ക് ഉയരുകയും ആ പ്രശസ്തി ഇപ്പോഴും നിലനിൽക്കുകയും ചെയ്യുന്നു. ഡാനിഷ് സംഗീതവും നൃത്യനാടകങ്ങളും ലോകമെങ്ങും ഏറെ പ്രശസ്തി നേടിക്കഴിഞ്ഞിരിക്കുന്നു. എന്നാൽ, ഡാനിഷ് സിനിമ ഈ നിലവാരം പുലർത്തുന്നില്ല. ഡാനിഷ് കഥാസാഹിത്യവും കലാപ്രാധാന്യമുള്ള സിനിമകൾക്കൊപ്പം സിനിമാരംഗം പരിപോഷിപ്പിക്കുന്നു. റേഡിയോ, ടെലിവിഷൻ എന്നീ മാധ്യമങ്ങൾക്കൊപ്പം രാഷ്ട്രീയ തലത്തിലും ഡാനിഷ് സാംസ്കാരിക വികസന പ്രവർത്തനങ്ങൾക്ക് പ്രത്യേക പരിഗണന നൽകിവരുന്നു.

2002-ൽ മൊത്തം 3 കോടി പുസ്തകങ്ങൾ (ജനസംഖ്യയുടെആറിരട്ടി) ഡെന്മാർക്കിൽ വിറ്റഴിയുകയുണ്ടായി. ഇതിൽ 20% ഇംഗ്ലീഷ് പുസ്തകങ്ങളായിരുന്നുവത്രേ. 2009-ലെ കണക്കുകൾ കാണിക്കുന്നത് മറ്റു വിഭാഗങ്ങളിലെപ്പോലെ പുസ്തകവിൽപ്പനയും 9.1% ഇടിവു നേരിട്ടുവെന്നാണ്. അവസാന ക്വാർട്ടറിൽ 5.8% ഇടിവു മാത്രമായി ഇത് കുറഞ്ഞുവത്രേ. ഈ കണക്കുകൾ പൊതുവുമേഖലയെയും സ്വകാര്യമേഖലയെയും കണക്കിലെടുക്കുന്നുണ്ട്. സ്കൂളുകളിലേയ്ക്കുള്ള പുസ്തകവിൽപ്പനയിലും അത്ഭുതാവഹമായ ഇടിവുണ്ടായിട്ടുണ്ട്. 


</doc>
<doc id="205531" url="https://ml.wikipedia.org/wiki?curid=205531" title="സെഡ്.എ. അഹമ്മദ്">
സെഡ്.എ. അഹമ്മദ്

ഇന്ത്യൻ കമ്യൂണിസ്റ്റ് പാർട്ടിയുടെ നേതാക്കളിലൊരാളായിരുന്നു സെഡ്.എ. അഹമ്മദ് (1908 ഒക്ടോബർ 29 -.1999 ജനുവരി 17)

സിയാവുദ്ദീൻ അഹമ്മദിന്റെ പുത്രനായി യു.പി.യിലെ മീർപൂർഖാസിൽ 1908 ഒക്ടോബർ 29-ന് ജനിച്ചു. നാട്ടിൽ പ്രാഥമിക വിദ്യാഭ്യാസം പൂർത്തിയാക്കിയശേഷം, അലിഗഢ് മുസ്ലിം യൂണിവേഴ്സിറ്റി, ലണ്ടനിലെ യൂണിവേഴ്സിറ്റി കോളജ്, ലണ്ടൻ സ്കൂൾ ഒഫ് ഇക്കണോമിക്സ് എന്നിവിടങ്ങളിൽ അധ്യയനം നടത്തി ബി.എ. (ഓണേഴ്സ്), ബി.എസ്.സി. എന്നീ ബിരുദങ്ങൾ നേടി; തുടർന്ന് സാമ്പത്തികശാസ്ത്രത്തിൽ പിഎച്ച്.ഡി.യും സമ്പാദിച്ചു. 1936-ൽ ഇദ്ദേഹം ഹാജ്റാ ബീഗത്തെ വിവാഹം ചെയ്തു.
1936-37 കാലത്ത് അഖിലേന്ത്യാ കോൺഗ്രസ് കമ്മിറ്റിയിലെ ഇക്കണോമിക്ക് ഇൻഫർമേഷൻ കമ്മിറ്റി സെക്രട്ടറിയായി അഹമ്മദ് പൊതുജീവിതം ആരംഭിച്ചു; തുടർന്ന് 1937 മുതൽ 47 വരെ യു.പി.യിലെ പ്രദേശ് കോൺഗ്രസ് കമ്മിറ്റി സെക്രട്ടറിയായിരുന്നു. കോൺഗ്രസ് സോഷ്യലിസ്റ്റു പാർട്ടി സ്ഥാപിതമായതോടെ, അതിന്റെ നാഷണൽ എക്സിക്യൂട്ടിവ് അംഗമായും (1937-40), 1943 മുതൽ 48 വരെ യു.പി.യിലെ കമ്യൂണിസ്റ്റുപാർട്ടി സെക്രട്ടറിയേറ്റ് അംഗമായും സേവനം അനുഷ്ഠിച്ച അഹമ്മദ്, 1951 മുതൽ 56 വരെ അതിന്റെ സെക്രട്ടറിയായിരുന്നു. 1951 മുതൽ 58 വരെ ഇന്ത്യൻ കമ്യൂണിസ്റ്റു പാർട്ടിയുടെ സെൻട്രൽ കമ്മിറ്റി അംഗമായും 1953 മുതൽ 58 വരെ പോളിറ്റ് ബ്യൂറോ അംഗമായും പാർട്ടിയുടെ അഖിലേന്ത്യാ സെക്രട്ടറിമാരിൽ ഒരാളായും അഹമ്മദ് പ്രവർത്തിച്ചു.
അഖിലേന്ത്യാ കിസാൻസഭയുടെ ജനറൽ സെക്രട്ടറിയായി 1968-ൽ ഇദ്ദേഹത്തെ തെരഞ്ഞെടുത്തു. 1958 ഏപ്രിൽ മുതൽ 1962 മാർച്ച് വരെയും 1966 ഏപ്രിൽ മുതൽ 1972 വരെയും ഇദ്ദേഹം രാജ്യസഭാംഗമായിരുന്നു. 1999 ജനുവരി 17-ന് ഇദ്ദേഹം അന്തരിച്ചു.
രാഷ്ട്രീയ സാമ്പത്തിക പ്രശ്നങ്ങളെക്കുറിച്ച് നിരവധി ലേഖനങ്ങൾ എഴുതിയിട്ടുണ്ട്. 1998-ൽ ഇദ്ദേഹത്തിന്റെ ഓർമക്കുറിപ്പുകളുടെ ആദ്യസഞ്ചിക പുറത്തിറങ്ങി. 


</doc>
<doc id="205541" url="https://ml.wikipedia.org/wiki?curid=205541" title="വരന്തരപ്പിള്ളി">
വരന്തരപ്പിള്ളി

തൃശ്ശൂർ ജില്ലയിലെ മുകുന്ദപുരം താലൂക്കിൽ കൊടകര ബ്ലോക്കിലാണ് വരന്തരപ്പിള്ളി ഗ്രാമം സ്ഥിതി ചെയ്യുന്നത്. വരന്തരപ്പിള്ളി ഗ്രാമപഞ്ചായത്തിന്റെ ആസ്ഥാനമാണ്. എൻ.എച്ച്. 544-ൽ ആമ്പല്ലൂരിൽ നിന്ന് ചിമ്മിണി അണക്കെട്ടിലേക്ക് പോകുന്ന വഴിയാണ് ഈ ഗ്രാമം.



</doc>
<doc id="205543" url="https://ml.wikipedia.org/wiki?curid=205543" title="ലക്ഷണ">
ലക്ഷണ

ഒരു വാക്കിന്റെയോ മറ്റൊരു സ്വനസംഘാതത്തിന്റെയോ വാച്യാർഥത്തെത്തുടർന്ന് സന്ദർഭാനുഗുണമായ മറ്റൊരർഥം ദ്യോതിപ്പിക്കുന്ന ശബ്ദശക്തിയാണ് ലക്ഷണ. ഭാരതീയ വൈയാകരണന്മാരുടെയും ആലങ്കാരികന്മാരുടെയും അഭിപ്രായത്തിൽ അർഥബോധത്തിനു കാരണമായ മൂന്നിനം ശബ്ദവ്യാപാരങ്ങളിൽ ഒന്നാണ് ലക്ഷണ. ഭാരതീയാർഥവിജ്ഞാനമനുസരിച്ച്, വാച്യാർഥം അഥവാ രൂഢാർഥം വെളിപ്പെടുത്തുന്ന 'അഭിധ', ലാക്ഷണികാർഥം ദ്യോതിപ്പിക്കുന്ന 'ലക്ഷണ', വ്യംഗ്യാർഥം അഭിവ്യഞ്ജിപ്പിക്കുന്ന 'വ്യഞ്ജന' എന്നീ മൂന്ന് ശബ്ദവ്യാപാരങ്ങളാണുള്ളത്. ലക്ഷണാവ്യാപാരവും വ്യഞ്ജനാവ്യാപാരവും ശബ്ദത്തിന് വാച്യാതീതമായ അർഥദ്യോതനശേഷിയും സൗകുമാര്യവും നൽകുന്നു.
ഭാഷയിലെ എല്ലാ ശബ്ദങ്ങൾക്കും പ്രകരണം മുതലായ നിയമങ്ങൾക്കും വിധേയമായി സങ്കേതസിദ്ധവും യുക്തിസഹവുമായ വാച്യാർഥത്തെ പ്രകാശിപ്പിക്കുന്നതിനുള്ള അന്തഃശക്തിയാണ് അഭിധ. ഇതിൽ സൂച്യസൂചകബന്ധം അനായാസവും ഋജുവുമാണ്. ഒരു പദത്തിന്റെ നിയതമായ അർഥത്തെ സ്വീകരിച്ചുലഭിക്കുന്ന അർഥമാണ് അഭിധ. കാവ്യഭിന്നമായ വ്യവഹാരങ്ങളിലെല്ലാം വാച്യാർഥത്തെ അനാവരണം ചെയ്യുന്ന വ്യാപാരമാണിത്. ചിലപ്പോൾ വക്താവ് പ്രത്യേകമായ ചില ഉദ്ദേശ്യങ്ങൾ മുൻനിർത്തി വാക്കിനെ വാച്യാർഥത്തിൽനിന്ന് വ്യതിചലിപ്പിക്കുകയും അയുക്തികമായ ഒരു ഭാഷാഘടന രൂപപ്പെടുത്തുകയും ചെയ്യും. മുഖ്യാർഥത്തെ ചെറുത്തു നിൽക്കുന്ന ഈ ഭാഷാരൂപം അപരിചിതത്വംകൊണ്ട് ശ്രോതാവിനു കൗതുകകരവും ഭ്രാന്തിജനകവുമാകും. അവിടെ വാക്കും വാച്യാർഥവും വിഘടിച്ചുനിൽക്കുകയും അവയ്ക്കിടയിൽ ഒരു വിടവു ദൃശ്യമാവുകയും ചെയ്യും. ഇങ്ങനെ അയുക്തികതകൊണ്ട് ബാധിതാർഥകമായി അപരിചിതമായിത്തീരുന്ന ശബ്ദത്തെ നിരസിച്ച് തത്സ്ഥാനത്ത് മറ്റൊരു ശബ്ദം സങ്കല്പിച്ച് യുക്തിഭദ്രമായ ഒരു പരിചിതാർഥം കണ്ടെത്തുവാൻ ശ്രോതാവിനു ശ്രമിക്കേണ്ടതായി വരും. ശബ്ദമാണ് ഈ ശ്രമത്തിനു ഹേതുവെന്നതുകൊണ്ട് അതിനെ ശബ്ദത്തിന്റെ വ്യാപാരമെന്നു പറയുന്നു. ഈ വ്യാപാരമാണ് ലക്ഷണ. ലക്ഷണാവ്യാപാരത്തിന്റെ ഫലമായി യുക്തിസഹമായ ഒരർഥം പ്രതീതമാകും. ഇതാണ് ലക്ഷ്യാർഥം.

ഉദാഹരണമായി 'ഗംഗയിലെ കുടിൽ' എന്ന ഒരു കാവ്യപ്രയോഗം പരിഗണിക്കാം. 'ഗംഗയിലെ കുടിൽ' എന്ന പ്രയോഗത്തെ ലക്ഷണാവ്യാപാരം മുഖേന അർഥം ലഭിക്കേണ്ട ഒരു പ്രയോഗമായി ആലങ്കാരികന്മാർ അവതരിപ്പിക്കുന്നു. ഗംഗയിൽ കുടിൽ അസംഗതമാവുകയും ഗംഗാതീരത്തെ കുടിൽ എന്നാണ് ലക്ഷ്യമെന്നറിയുകയും ചെയ്യുന്നു. ഇത് ലാക്ഷണികാർഥമാണ്.

ഗംഗാതീരത്തെ കുടിൽ എന്നു പറയാതെ ഗംഗയിലെ കുടിൽ എന്നു പറഞ്ഞത് അവിടത്തെ ശീതളിമ, പാവനത്വം തുടങ്ങിയവ വ്യഞ്ജിപ്പിക്കുന്നതിനാണെങ്കിൽ വ്യംഗ്യാർഥമായി ഇതുകൂടി ലഭിക്കുന്നു. വാച്യമായി പറയാതെ ഒരു ആശയം വ്യഞ്ജനാവ്യാപാരംവഴി ലഭിക്കുന്നതിന് ഉദാഹരണമാണിത്. 

ചുരുക്കത്തിൽ, വാക്കുകൾ നേരിട്ട് അർഥം നൽകാതെ വരുമ്പോൾ ലഭിക്കുന്നതാണ് ലക്ഷണയിലൂടെയുള്ള ലക്ഷ്യാർഥം. അതായത്, അഭിധവഴിയുള്ള വാച്യാർഥത്തിനു തടസ്സം വരുമ്പോൾ പിന്നെ നമുക്ക് ലഭിക്കുന്നത് ലക്ഷ്യാർഥമാണ്. 

സവിശേഷമായ ചില അർഥച്ഛായകളെ ശ്രോതാവിന്റെ ശ്രദ്ധയിലേക്ക് പുരഃക്ഷേപിക്കാനുള്ള ഒരു തന്ത്രമാണ് ലക്ഷണ. കാവ്യങ്ങളിൽ ലക്ഷണാവ്യാപാരം വളരെയധികം ദൃശ്യമാണ്. ബാധിതാർഥകമായ ശബ്ദത്തിൽനിന്ന് പിൻതിരിഞ്ഞ് ശ്രോതാവ് മറ്റൊരർഥം അന്വേഷിക്കുമ്പോൾ പ്രയുക്തശബ്ദത്തോട് ഏതെങ്കിലും തരത്തിൽ ബന്ധപ്പെട്ട ഒരർഥമണ്ഡലത്തിലേക്കാണ് സ്വാഭാവികമായും നീങ്ങുന്നത്. സാദൃശ്യം, സംയോഗം, സമവായം, വൈപരീത്യം, ക്രിയായോഗം എന്നിങ്ങനെ അഞ്ചു സംബന്ധങ്ങൾ പ്രാചീനർ നിർദ്ദേശിച്ചിട്ടുണ്ട്. 
സാദൃശ്യാസ്പദമായ ലക്ഷണയാണ് ഗൗണി. ഉപമ, രൂപകം മുതലായ സാമ്യമൂലാലങ്കാരങ്ങൾ ഗൗണീലക്ഷണയുടെ രൂപഭേദങ്ങളാണ്. 
മറ്റു ബന്ധങ്ങളെ ആസ്പദമാക്കിയുള്ളത് ശുദ്ധ. അപ്രസ്തുതപ്രശംസാലങ്കാരം ശുദ്ധലക്ഷണയുടെ രൂപഭേദങ്ങളിലൊന്നാണ്. 


</doc>
<doc id="205544" url="https://ml.wikipedia.org/wiki?curid=205544" title="ഉബുണ്ടു ടിവി">
ഉബുണ്ടു ടിവി

സ്മാർട്ട് ടിവികൾക്കായുള്ള ഒരു സ്വതന്ത്ര ഓപ്പറേറ്റിംഗ് സിസ്റ്റമാണ് ഉബുണ്ടു ടിവി. ഉബുണ്ടുവിൽ നിന്ന് വികസിപ്പിച്ചെടുത്ത ഈ ഓപ്പറേറ്റിംഗ് സിസ്റ്റം, ക്യൂട്ടി ആപ്ലികേഷൻ ചട്ടക്കൂടിൽ നിർമ്മിച്ചെടുത്ത യൂണിറ്റി 2ഡി സമ്പർക്കമുഖമാണ് ഉപയോഗിക്കുന്നത്. സാധാരണ വീടുകളിൽ റിമോട്ട് കൺട്രോൾ ഉപയോഗിച്ച് പ്രവർത്തിപ്പിക്കാവുന്ന രീതിയിലാണ് ഉബുണ്ടു ടിവി വികസിപ്പിച്ചെടുത്തിട്ടുള്ളത്.

ഉബുണ്ടു ലിനക്സിൽ നിന്നുള്ള വ്യുൽപ്പന്നമായ ഉബുണ്ടു ടിവി, എംബെഡഡ് ഉപകരണങ്ങൾക്കായി പ്രത്യേകം നിർമ്മിക്കപ്പെട്ടതും ടെലിവിഷനുമായി സമന്വയിച്ച് ചേരുന്നതുമാണ്. 2012 സെസിലാണ് "മനുഷ്യജീവികൾക്കായുള്ള ടിവി" എന്ന മുദ്രാവാക്യവുമായി കാനോനിക്കൽ ഉബുണ്ടു ടിവി പുറത്തിറക്കുന്നത്. 2012 മൊബൈൽ വേൾഡ് കോൺഗ്രസിലും ഉബുണ്ടു ടിവി പ്രദർശിപ്പിക്കപ്പെടുകയുണ്ടായി. ഉബുണ്ടു ഫോർ ആൻഡ്രോയ്ഡ് ഉപകരണങ്ങൾ ടിവിയുമായി ഘടിപ്പിക്കപ്പെടുമ്പോൾ ഉബുണ്ടു ടിവി സമ്പർക്കമുഖമാണ് ഉപയോഗിക്കുക.





</doc>
<doc id="205557" url="https://ml.wikipedia.org/wiki?curid=205557" title="വ്യഞ്ജന">
വ്യഞ്ജന

ശബ്ദത്തിന്റെ അർഥജനകമായ മൂന്നു വ്യാപാരങ്ങളിൽ ഒന്നാണ് വ്യഞ്ജന. ഭാരതീയാർഥവിജ്ഞാനമനുസരിച്ച്, വാച്യാർഥം അഥവാ രൂഢാർഥം വെളിപ്പെടുത്തുന്ന 'അഭിധ', ലാക്ഷണികാർഥം ദ്യോതിപ്പിക്കുന്ന 'ലക്ഷണ', വ്യംഗ്യാർഥം അഭിവ്യഞ്ജിപ്പിക്കുന്ന 'വ്യഞ്ജന' എന്നീ മൂന്ന് ശബ്ദവ്യാപാരങ്ങളാണുള്ളത്. ലക്ഷണാവ്യാപാരവും വ്യഞ്ജനാവ്യാപാരവും ശബ്ദത്തിന് വാച്യാതീതമായ അർഥദ്യോതനശേഷിയും സൗകുമാര്യവും നൽകുന്നു.
ശബ്ദത്തിന് അഥവാ വാചകത്തിന് അഭിധ, ലക്ഷണ, വ്യഞ്ജന എന്ന് മൂന്ന് വ്യാപാരങ്ങളാണ് പ്രസിദ്ധമായുള്ളത്. ഒരു പദത്തിന്റെ നിയതമായ അർഥത്തെ സ്വീകരിച്ചുലഭിക്കുന്ന അർഥമാണ് അഭിധ. കാവ്യഭിന്നമായ വ്യവഹാരങ്ങളിലെല്ലാം വാച്യാർഥത്തെ അനാവരണം ചെയ്യുന്ന വ്യാപാരമാണിത്. അഭിധാവ്യാപാരം അസംഗതമാകുന്ന ചില ശബ്ദപ്രയോഗങ്ങൾ ലക്ഷണാവ്യാപാരത്തിന് സാംഗത്യമേകുന്നു. 'ഗംഗയിലെ കുടിൽ' എന്ന പ്രയോഗത്തെ ലക്ഷണാവ്യാപാരം മുഖേന അർഥം ലഭിക്കേണ്ട ഒരു പ്രയോഗമായി ആലങ്കാരികന്മാർ അവതരിപ്പിക്കുന്നു. ഗംഗയിൽ കുടിൽ അസംഗതമാവുകയും ഗംഗാതീരത്തെ കുടിൽ എന്നാണ് ലക്ഷ്യമെന്നറിയുകയും ചെയ്യുന്നു. ഇത് ലാക്ഷണികാർഥമാണ്. ഗംഗാതീരത്തെ കുടിൽ എന്നു പറയാതെ ഗംഗയിലെ കുടിൽ എന്നു പറഞ്ഞത് അവിടത്തെ ശീതളിമ, പാവനത്വം തുടങ്ങിയവ വ്യഞ്ജിപ്പിക്കുന്നതിനാണെങ്കിൽ വ്യംഗ്യാർഥമായി ഇതുകൂടി ലഭിക്കുന്നു. വാച്യമായി പറയാതെ ഒരു ആശയം വ്യഞ്ജനാവ്യാപാരംവഴി ലഭിക്കുന്നതിന് ഉദാഹരണമാണിത്. ഇതുപോലെ അലങ്കാരവും രസം, ഭാവം തുടങ്ങിയവയും വ്യഞ്ജനാവ്യാപാരംവഴി ലഭ്യമാണ്. രസാവിഷ്കരണത്തിന് വ്യഞ്ജനാവ്യാപാരം അനുപേക്ഷണീയവുമാണ്. 

കുമാരസംഭവത്തിൽ പരമശിവന്റെ ഗുണഗണങ്ങൾ നാരദൻ ഹിമവാനോടു പറയുന്നതു കേട്ടുനില്ക്കുന്ന പാർവതി നമ്രമുഖിയായി കയ്യിലിരുന്ന താമരയുടെ ഇതളുകൾ എണ്ണിക്കൊണ്ടിരുന്നു എന്ന പ്രസിദ്ധമായ പദ്യം പാർവതിയുടെ ലജ്ജയെ വ്യഞ്ജിപ്പിക്കുന്നു.
'ഏവം വാദിനി ദേവർഷൗ പാർശ്വേപിതുരധോമുഖീ
ലീലാകമലപത്രാണിഗണയാമാസ പാർവതീ'.
ഈ രീതിയിൽ ഭാവാവിഷ്കരണത്തിനും രസാവിഷ്കരണത്തിനും മഹാകവികൾ സ്വീകരിക്കുന്നത് വ്യഞ്ജനാവ്യാപാരത്തെയാണ്. വാച്യാർഥമായി ഭാവവും രസവും മനോഹരമായി ആവിഷ്കരിക്കാൻ സാധിക്കില്ല എന്നും കവികൾ മനസ്സിലാക്കിയിരുന്നു. ഇവിടെ അഭിധ അഥവാ വാക്യാർഥം മറ്റൊരു മനോഹരമായ അർഥത്തെ (ഭാവത്തെ) വ്യഞ്ജിപ്പിക്കുന്നതിനാൽ അഭിധാമൂലധ്വനി എന്നറിയപ്പെടുന്നു. ഗംഗയിൽ കുടിൽ എന്ന വാക്യത്തിൽ ലാക്ഷണികാർഥം വ്യഞ്ജകമായി മാറുന്നത് ലക്ഷണാമൂലധ്വനി എന്നും അറിയപ്പെടുന്നു. 

ദശരൂപകകർത്താവായ ധനഞ്ജയനും ദശരൂപകവ്യാഖ്യാതാവായ ധനികനും അഭിധയെയും അതിന്റെ തുടർച്ചയായി ലഭിച്ച ലക്ഷണാവ്യാപാരത്തെയും വ്യഞ്ജനാവ്യാപാരത്തെയും അഭിധയായിത്തന്നെ അഥവാ അഭിധയുടെ അർഥവ്യാപ്തി മാത്രമായി പരിഗണിക്കുന്നു. ഇതിന് താത്പര്യാർഥം എന്ന് ഇവർ പേരു നല്കുന്നു. അഭിധയെയും ലക്ഷണയെയും വ്യഞ്ജനയെയും അഭിധായകത്വം എന്ന ശബ്ദവ്യാപാരമായി പരിഗണിക്കുന്ന ഭട്ടനായകനാകട്ടെ, സാധാരണീകരണത്തിനു സഹായകമായി ഭാവകത്വ വ്യാപാരത്തെയും രസാസ്വാദത്തിനു സഹായകമായി ഭോജകത്വ വ്യാപാരത്തെയും പ്രത്യേകം ശബ്ദവ്യാപാരങ്ങളായി വിശദീകരിക്കുന്നു.


</doc>
<doc id="205558" url="https://ml.wikipedia.org/wiki?curid=205558" title="ഉബുണ്ടു ഫൗണ്ടേഷൻ">
ഉബുണ്ടു ഫൗണ്ടേഷൻ

കാനോനിക്കൽ ലിമിറ്റഡിന്റെ വാണിജ്യ പദ്ധതികളിൽ നിന്നും സ്വതന്ത്രമായി ഉബുണ്ടു ഓപ്പറേറ്റിംഗ് സിസ്റ്റം വികസിപ്പിക്കാൻ വേണ്ടി മാർക്ക് ഷട്ടിൽവർത്തും കാനോനിക്കൽ ലിമിറ്റഡും ചേർന്ന് സ്ഥാപിച്ച ദീർഘകാല ലാഭരഹിത സംഘടനയാണ് ഉബുണ്ടു ഫൗണ്ടേഷൻ. ഇതിന്റെ പ്രവർത്തന മൂലധനം ഷട്ടിൽവർത്ത് സംഭാവന ചെയ്ത ഒരു കോടി ഡോളറായിരുന്നു.

കാനോനിക്കൽ ലിമിറ്റഡിന്റെ സ്ഥാപകൻ കൂടിയായ മാർക്ക് ഷട്ടിൽവർത്ത് തന്നെയാണ് നിലവിലെ ഉപദേശ്യ കാര്യ സമിതി അധ്യക്ഷൻ. ഉബുണ്ടു സാമൂഹ്യസമിതിയിലേയും ഉബുണ്ടു സാങ്കേതികസമിതിയിലേയും തെരെഞ്ഞെടുക്കപ്പെട്ടവർ അംഗങ്ങളായും ഉപദേശ്യ കാര്യ സമിതിയിൽ ഉണ്ട്.

2008ഓടെ ഉബുണ്ടു സമൂഹത്തിൽ നിന്ന് ഉബുണ്ടു ഫൗണ്ടേഷനിലേക്ക് തൊഴിലാളികളെ എടുക്കും എന്ന് പ്രഖ്യാപിച്ചിരുന്നെങ്കിലും ഇത് വരെ പ്രവർത്തനങ്ങളൊന്നും നടന്നിട്ടില്ല. കാനോനിക്കൽ ഉബുണ്ടു നിർമ്മാണം നിർത്തുകയാണെങ്കിൽ ഉപയോഗിക്കാനുള്ള അടിയന്തര സാമ്പത്തിക സഹായമായാണ് ഉബുണ്ടു ഫൗണ്ടേഷനെ ഷട്ടിൽവർത്ത് വിശേഷിപ്പിച്ചത്.



</doc>
<doc id="205566" url="https://ml.wikipedia.org/wiki?curid=205566" title="ഭൗതികരസതന്ത്രം">
ഭൗതികരസതന്ത്രം

പദാർഥങ്ങളുടെ ആന്തരികഘടനയെപ്പറ്റിയും അവയുടെ സ്ഥിരതയെപ്പറ്റിയും അതിന്റെ കാരണങ്ങളെപ്പറ്റിയും പ്രതിപാദിക്കുന്ന രസതന്ത്രശാഖയാണ് ഭൗതികരസതന്ത്രം (Physical Chemistry). രസതന്ത്രത്തിന്റെ മൂന്ന് പ്രധാന ശാഖകളിലൊന്നാണിത്.


</doc>
<doc id="205568" url="https://ml.wikipedia.org/wiki?curid=205568" title="സമമിതീയഗ്രൂപ്പ്">
സമമിതീയഗ്രൂപ്പ്

ഒരു പരിബദ്ധഗണത്തിലെ അംഗങ്ങളുടെ എല്ലാ ക്രമചയങ്ങളുടെയും ഗ്രൂപ്പാണ് സമമിതീയഗ്രൂപ്പ് (symmetric group). ക്രമചയമിശ്രണം (composition of permutations) ആണ് ഈ ഗ്രൂപ്പിലെ ദ്വയാങ്കസംക്രിയ. n അംഗങ്ങളുടെ ക്രമചയങ്ങളുടെ സമമിതീയഗ്രൂപ്പിനെ formula_1 എന്ന ചിഹ്നം കൊണ്ട് സൂചിപ്പിക്കുന്നു. n വസ്തുക്കളുടെ ക്രമചയങ്ങളുടെ എണ്ണം n! ആയതിനാൽ ഈ ഗ്രൂപ്പിലെ അംഗങ്ങളുടെ എണ്ണവും n! തന്നെ.




</doc>
<doc id="205571" url="https://ml.wikipedia.org/wiki?curid=205571" title="ശൂന്യഗണം">
ശൂന്യഗണം

ഒരു അംഗം പോലും ഇല്ലാത്ത ഗണത്തെയാണു ഗണസിദ്ധാന്തത്തിൽ ശൂന്യഗണം എന്നു വിളിക്കുന്നത്.



</doc>
<doc id="205577" url="https://ml.wikipedia.org/wiki?curid=205577" title="ചെകിള">
ചെകിള

ജലജീവികളുടെ ശ്വസനാവയവമാണു ചെകിള അഥവാ ശകുലം (Gill). ജലത്തിൽ നിന്നും ഓക്സിജൻ സ്വീകരിക്കാനും കാർബൺ ഡയോക്സൈഡ് പുറത്തു വിടാനും ശകുലങ്ങൾ സഹായിക്കുന്നു. ചില ഇനം ജീവികളുടെ ചെകിള നനഞ്ഞു ഇരുന്നാലും ഇവയ്ക്കു അന്തരീക്ഷത്തിൽ ഉള്ള ഓക്സിജൻ വലിച്ചെടുക്കാൻ പറ്റും . 

ചെകിള ഉള്ള ജീവികളിൽ ചെകിള ശരീരത്തിന് ഉള്ളിലോ അല്ലെക്കിൽ പുറത്തോ കാണാം . മത്സ്യങ്ങളിലെ ചെകിള അവയുടെ ഉള്ളിലാണ് എന്നാൽ ചില ജീവികളിൽ ഇവ പുറത്താണ് ഉദാഹരണം ചില സലമാണ്ടരുകളും ശരീരത്തിന് പുറത്തു ചെകിള ഉള്ള വാൽമാക്രികളും ആണ് .

https://www.boundless.com/biology/textbooks/boundless-biology-textbook/the-respiratory-system-39/systems-of-gas-exchange-219/skin-gills-and-tracheal-systems-831-12074/
http://people.eku.edu/ritchisong/342notes8.html


</doc>
<doc id="205578" url="https://ml.wikipedia.org/wiki?curid=205578" title="ഊരാളർ">
ഊരാളർ

ക്ഷേത്രങ്ങളുടേയും ബ്രാഹ്മണഗ്രാമങ്ങളുടേയും ഭരണ നിയന്തണം കയ്യാളുന്നവരാണ് ഊരാളർ എന്നുവിളിക്കപ്പെടുന്നവർ. ക്ഷേത്രങ്ങളുടെ ഭരണനിയന്ത്രണമുണ്ടായിരുന്ന നമ്പൂതിരിമാരെ യോഗത്തിരിമാർ എന്നും നായന്മാരെ ഊരാളർ എന്നും വിളിച്ചിരുന്നു.

വ്യാപകമായ അധികാരങ്ങളായിരുന്നു പണ്ടുകാലത്ത് ഊരാളർക്ക് ഉണ്ടായിരുന്നത്. ഊരാളർ കുടിയാന്മാരുടെ സ്ത്രീകളെ സ്വീകരിക്കരുതെന്ന് (കട്ടിലേറ്റരുതെന്ന്) കൽപ്പനയുണ്ടായിട്ടുണ്ട്. 

കേരളചരിത്രത്തിൽ പലപ്പോഴും ഊരാള വ്യവസ്ഥിതി ക്ഷയിച്ചിട്ടുണ്ട്. കൊച്ചിക്കുമേൽ സാമൂതിരിക്കുണ്ടായിരുന്ന ആധിപത്യം 1762-ൽ അവസാനിക്കുകയുണ്ടായി. നമ്പൂതിരിമാരും നായന്മാരും കൈയടക്കി ഭരിച്ചുപോന്ന ക്ഷേത്രങ്ങൾ രാജാവ് ഇതോടെ പിടിച്ചെടുത്തു. ഇതംഗീകരിക്കാതിരുന്ന തൃശൂർ വടക്കുന്നാഥ ക്ഷേത്രത്തിലെ മൂപ്പൻ നമ്പൂതിരിയ്ക്ക് മരണശിക്ഷ നൽകുകയുണ്ടായി. കൊച്ചിയിൽ നാട്ടുപ്രമാണിമാർക്ക് കൊടുത്തിരുന്ന 61 ഊരാളദേവസ്വങ്ങളും 61 വഴിപാടുദേവസ്വങ്ങളും പിന്നീട് സർക്കാർദേവസ്വമാക്കി. 

ദിവാനായിരുന്ന കേണൽ മൺറോ കൊച്ചിയുടെയും തിരുവിതാംകൂറിന്റെയും ദിവാനായപ്പോൾ എല്ലാ ദേവസ്വങ്ങളും ഏറ്റെടുക്കാൻ ശുപാർശ ചെയ്തു. വരവ് പൊതുഖനാവിലേയ്ക്ക് നൽകാനും ക്ഷേത്രനടത്തിപ്പിനുള്ള ചെലവ് സർക്കാർ കൊടുക്കാനും ഇതെത്തുടർന്ന് തിരുവിതാംകൂറിൽ ഗൗരി പാർവതിബായ് ഉത്തരവിട്ടു. 

കൊച്ചിയിലും തിരുവിതാംകൂറിലും സർക്കാർ ദേവസ്വങ്ങളുടെ നടത്തിപ്പുകാരൻ സർക്കാർ നിയമിക്കുന്ന സൂപ്രണ്ടായിരുന്നു. 1926-ൽ സ്ഥാനപ്പേര് കമ്മീഷനെന്നാക്കി. തിരു-കൊച്ചി സംയോജനത്തോടെ 1950ൽ തിരു-കൊച്ചി റിലീജ്യസ് ഇൻസ്റ്റിറ്റ്യൂഷൻസ് ചട്ടമുണ്ടാക്കി. അതുപ്രകാരം ക്ഷേത്രങ്ങളുടെയെല്ലാം നടത്തിപ്പുചുമതല ജനായത്ത ഭരണകൂടത്തിന്മേലായി.


</doc>
<doc id="205579" url="https://ml.wikipedia.org/wiki?curid=205579" title="വിളക്കുംതറ മൈതാനം">
വിളക്കുംതറ മൈതാനം

കണ്ണൂർ നഗരത്തിൽ ബർണ്ണാശ്ശേരിക്ക് അടുത്ത് ഉള്ള പഴയ മൈതാനം വിളക്കുംതറ മൈതാനം എന്ന പേരിലാണു അറിയപ്പെടുന്നത്.കോട്ടമൈതാനം എന്നും ഇതറിയപ്പെട്ടിരുന്നു.ഇവിടെയുള്ള വിളക്കും തറ പാപ്പിനിശ്ശേരിയിലെ സാമുവൽ ആറോൻ പണിതഎതാണ്. ഇവിടെ വച്ച് ഭാരതീയൻ നടത്തിയ പ്രസംഗത്തെതുടർന്ന് അറസ്റ്റിലായി.


</doc>
<doc id="205580" url="https://ml.wikipedia.org/wiki?curid=205580" title="തൂത്തുക്കുടി">
തൂത്തുക്കുടി

തമിഴ്‌നാട്ടിലെ ഒരു തുറമുഖ പട്ടണവും തൂത്തുക്കുടി ജില്ലയുടെ ആസ്ഥാനവുമാണ് തൂത്തുക്കുടി . മുൻ ചിദംബരനാർ ജില്ലയുടെ ആസ്ഥാന പട്ടണമായിരുന്ന തൂത്തുക്കുടി മന്നാർ ഉൾക്കടൽ തീരത്തെ ഒരു തുറമുഖ പട്ടണം എന്ന നിലയിലാണ് പ്രസിദ്ധമായിട്ടുള്ളത്. തമിഴ്നാട്ടിലെ ഒരു പ്രധാന തീരദേശ ഗതാഗത-വാണിജ്യ-മത്സ്യബന്ധന കേന്ദ്രം എന്ന നിലയിലും തൂത്തുക്കുടി ശ്രദ്ധേയമാണ്. 
തമിഴ്നാട്ടിലെ രണ്ടാമത്തെ പ്രധാന തുറമുഖമാണ് തൂത്തുക്കുടി. ഇന്ത്യയുടെ തെക്കേ അറ്റത്ത്, പശ്ചിമ-പൂർവ ദേശങ്ങളിലേക്കുള്ള വാണിജ്യ പാതയിൽ, ചെന്നൈയിൽ നിന്ന് 540 കി.മീ. തെക്ക് പടിഞ്ഞാറ് അക്ഷാശം 845' വടക്ക് രേഖാംശം 7813' കി. ആയി സ്ഥിതി ചെയ്യുന്നു. 1974 ജൂലായ് 11-ന് ഇന്ത്യയിലെ പത്താമത്തെ പ്രധാന (major) തുറമുഖമായി പ്രഖ്യാപിക്കപ്പെട്ട തൂത്തുക്കുടി നാവികഗതാഗത - വ്യാവസായിക രംഗങ്ങളിൽ മുന്നിട്ടുനിൽക്കുന്നു.

ടോളമിയുടെ ലിഖിതങ്ങളിൽ പരാമർശിക്കപ്പെട്ടിട്ടുള്ള സോസി- കുറൈ (Sosi-Kourai) പില്ക്കാലത്ത് തൂത്തുക്കുടി ആയി പരിണമിച്ചെന്നാണ് ചില ചരിത്രകാരന്മാരുടെ നിഗമനം. 7-9 ശതകങ്ങളിൽ പാണ്ഡ്യ രാജാക്കന്മാരുടേയും തുടർന്ന് ചോളരാജാക്കന്മാരുടേയും അധീനതയിലായ തൂത്തുക്കുടി 1649-ൽ ഡച്ചു ഭരണത്തിൻ കീഴിലായി. 1825 ജൂണിൽ ബ്രിട്ടിഷ് ഈസ്റ്റ് ഇന്ത്യാ കമ്പനി തൂത്തുക്കുടിയുടെ അധികാരം പിടിച്ചെടുത്തു. ചോളമണ്ഡലതീരത്തെ മറ്റു തുറഖമുഖങ്ങളെ അപേക്ഷിച്ച് തൂത്തുക്കുടി തുറമുഖത്തിന്റെ അനന്തസാധ്യതകൾ മനസ്സിലാക്കിയ ബ്രിട്ടീഷുകാർ 1842-ൽ ഇവിടെ ഒരു ദീപസ്തംഭം പണികഴിപ്പിക്കുകയും 1868-ൽ തുറമുഖവികസന പദ്ധതികൾക്ക് തുടക്കം കുറിക്കുകയും ചെയ്തു. തുടർന്ന് 1873, 87, 94 എന്നീ വർഷങ്ങളിൽ തുറമുഖത്തിന്റെ അനുബന്ധ സൗകര്യങ്ങൾ വികസിപ്പിക്കുന്നതിനുള്ള നടപടികൾ ഉണ്ടായി.

1914-ഓടെ തൂത്തുക്കുടിയിൽ ആഴക്കടൽ തുറമുഖം സ്ഥാപിക്കുവാനുള്ള പദ്ധതികൾക്ക് തുടക്കമിട്ടു. എന്നാൽ ഒന്നാം ലോകയുദ്ധം തുറമുഖത്തിന്റെ വികസന പദ്ധതികൾക്ക് വിഘാതം സൃഷ്ടിച്ചു. 1920-ൽ വികസനപദ്ധതി പുനരുദ്ധരിക്കാൻ ശ്രമം നടന്നെങ്കിലും 1947 വരെ കാര്യമായ വികസനമുണ്ടായില്ല. 1955-ൽ ഭാരത സർക്കാർ തൂത്തുക്കുടി തുറമുഖ വികസനത്തിനായി 'സേതു സമുദ്രം' കമ്മിറ്റിയെ നിയോഗിച്ചു. തുടർന്ന് പല ഘട്ടങ്ങളിലായി നടന്ന വികസന പ്രവർത്തനങ്ങൾക്കൊടുവിൽ 1964 ന.5-ന് അന്നത്തെ പ്രധാനമന്ത്രിയായിരുന്ന ലാൽ ബഹാദൂർ ശാസ്ത്രി തുറമുഖത്തിന്റെ നിർമ്മാണ-വികസന പ്രവർത്തനങ്ങളുടെ ഉദ്ഘാടനം നിർവഹിച്ചു. 1974-ൽ തൂത്തുക്കുടി എന്ന മേജർ തുറമുഖം യാഥാർഥ്യമായി.

സംസ്ഥാനത്തെ മറ്റ് എല്ലാ നഗരങ്ങളുമായും വാണിജ്യ കേന്ദ്രങ്ങളുമായും തൂത്തുക്കുടി പട്ടണത്തെ റോഡുമാർഗ്ഗം ബന്ധിപ്പിച്ചിരിക്കുന്നു. തൂത്തുക്കുടിയിൽനിന്ന് ചെന്നൈ, ഈറോഡ്, നാഗർകോവിൽ തുടങ്ങിയ സ്ഥലങ്ങളിലേക്ക് റെയിൽ ഗതാഗതവും നിലവിലുണ്ട്.

ദക്ഷിണേന്ത്യയിലെ ഒരു പ്രധാന ആഴക്കടൽ മത്സ്യബന്ധന കേന്ദ്രം കൂടിയാണ് തൂത്തുക്കുടി. ഏകദേശം 140 കി.മീ. ദൈർഘ്യമുള്ള തീരപ്രദേശം തൂത്തുക്കുടിയുടെ പ്രത്യേകതയാണ്. ചെമ്മീനാണ് മുഖ്യ കയറ്റുമതി ഉത്പന്നം. തമിഴ്നാട് സംസ്ഥാന മത്സ്യബന്ധന വകുപ്പിന്റെ ആസ്ഥാനവും ഇവിടെയാണ്.

തൂത്തുക്കുടിയിലെ വ്യവസായങ്ങളിൽ തുണിമില്ലുകൾക്കാണ് മുഖ്യ സ്ഥാനം. വളം, ഉപ്പ്, രാസവസ്തുക്കൾ എന്നിവയുടെ ഉത്പാദനം, മത്സ്യം, തേയില, കാപ്പി തുടങ്ങിയവയുടെ സംസ്കരണം എന്നിവയ്ക്കും പ്രാമുഖ്യമുണ്ട്. വ്യാവസായികോത്പന്നങ്ങളിൽ ഭൂരിഭാഗവും കയറ്റുമതി ചെയ്യുന്നു. കാർഷിക വിളകളിൽ തിന, ചോളം തുടങ്ങിയവയാണ് കൂടുതലുള്ളത്. മുമ്പ് മുത്തും ശംഖും ഇവിടെനിന്ന് വിദേശങ്ങളിലേക്ക് കയറ്റുമതി ചെയ്തിരുന്നതായി ചരിത്രരേഖകൾ സൂചിപ്പിക്കുന്നു. നിരവധി വിദ്യാഭ്യാസ-ആരോഗ്യ സ്ഥാപനങ്ങളും ഇവിടെ പ്രവർത്തിക്കുന്നുണ്ട്.

1540-ൽ പോർച്ചുഗീസുകാരാണ് തൂത്തുക്കുടി പട്ടണം സ്ഥാപിച്ചത്. തുടർന്ന് ഡച്ച് അധീനതയിലായ ഈ പ്രദേശം പിന്നീട് ബ്രിട്ടിഷ് ഭരണത്തിൻ കീഴിലാവുകയും സ്വാതന്ത്ര്യാനന്തരം തമിഴ്നാട് സംസ്ഥാനത്തിന്റെ ഭാഗമാവുകയും ചെയ്തു.


</doc>
<doc id="205583" url="https://ml.wikipedia.org/wiki?curid=205583" title="കാണപ്പാട്ട സമ്പ്രദായം">
കാണപ്പാട്ട സമ്പ്രദായം

പഴയകാല കേരളത്തിൽ നിലവിലിരുന്ന ഉത്പാദന വിനിമയ രീതിയായിരുന്നു കാണപ്പാട്ട സമ്പ്രദായം. ഭൂമിയിൽ സർവ്വ അവകാശങ്ങളും ഉള്ളവനും ഉത്പാദനത്തിന്റെ പ്രധാനഭാഗം കൃഷിയെടുത്തിരുന്ന പാട്ടക്കാരിൽ നിന്നും അനുഭവിക്കാൻ സ്വാതന്ത്ര്യം ഉള്ളവരുമായിരുന്ന ജന്മിമാർ തങ്ങളുടെ ഭൂമി അന്യാധീനപ്പെട്ടു പോകാതിരിക്കാൻ ഏർപ്പെടുത്തിയ പാട്ട സമ്പ്രദായമാണ് കാണപ്പാട്ട സമ്പ്രദായം. പാട്ടത്തിനു വാങ്ങുമ്പോൾ കുടിയാൻ ജന്മിക്കു കൊടുക്കുന്ന തുകയാണ്‌ കാണം അഥവാ കാണപ്പണം. നിശ്ചിതമായ പ്രതിഫലം ഉറപ്പിച്ചു കൃഷിക്കുള്ള അവകാശം മറ്റൊരാളെ ഏല്പിക്കുന്നതി പാട്ടം എന്ന് പറയുന്നു. ഭൂമി പാട്ടക്കാരനു പണയമായി നൽകുന്നതു പോലെയാണ് കാണപ്പാട്ടം വ്യവസ്ഥകൾ.

കുഴിക്കാണം, കുറ്റിക്കാണം, വെട്ടുകാണം, തേട്ടക്കാണം, നീർക്കാണം, കൈക്കാണം, നടുക്കാണം എന്നിങ്ങനെ കാണം പലവിധമുണ്ട്. തിരുവിതാംകൂറിലെ ഭൂരിഭാഗം നിലങ്ങളും കാണപ്പാട്ട വ്യവസ്ഥയിലായിരുന്നു. പാട്ടക്കാരൻ ഭൂവുടമക്ക് ഭൂമിയുടെ യഥാർത്ഥവിലയേക്കാളും കുറവുള്ള തുക പണയത്തുകയായി ആദ്യം നൽകണമായിരുന്നു. ആണ്ടുതോറും പലിശകുറച്ചുള്ള പാട്ടവും ഭൂവുടമക്ക് അവകാശപ്പെട്ടതായിരുന്നു. പാട്ടക്കാരനെ കാണക്കാരൻ എന്നു വിളിച്ചുവന്നു. കാണക്കാരന് ഉത്പാദനത്തിന്റെ ഒരു ഭാഗം മുൻ‌കൂർ കൊടുത്ത തുകയുടെ പലിശയായും മറ്റൊരു ഭാഗം നിലം സംരക്ഷിക്കുന്നതിന്റെ കൂലി എന്ന നിലയിലും സ്വന്തമാക്കാമായിരുന്നു. കാണക്കാരൻ മിക്കവാറും ഒരു ഇടനിലക്കാരൻ മാത്രമായിരുന്നു. കാണക്കാരനും ജന്മിക്കും ഉള്ള പങ്കിന്റെ ബാക്കി മാത്രമായിരുന്നു യഥാർത്ഥ കർഷകന് ലഭിച്ചിരുന്നത്. 

പൂർണ്ണ അവകാശമുള്ള വസ്തുക്കൾക്കാണ്‌ "കാണം" എന്നു പറഞ്ഞിരുന്നത്‌. കാണം എന്ന വാക്കിന്‌ നികുതി എന്നാണ്‌ പൊതുവായ അർത്ഥം. പണയപ്പാട്ടം എന്നതു കൂടാതെ രൊക്കം പണം എന്ന അർത്ഥത്തിലും പ്രയോഗിക്കാറുണ്ട്‌.. കാണം വിറ്റും ഓണം ഉണ്ണണം എന്ന ചൊല്ല്‌ പ്രസിദ്ധമാണ്‌. ഇവിടെ തറവാട്ടു വസ്തു എന്നണർത്ഥം.കാണമുള്ളവൻ ധനവാൻ എന്ന് ഗുണ്ടർട്ടെഴുതി. പ്രാണങ്ങൾ നൽകുവൻ കാണങ്ങൾ പിന്നെയോ? എന്ന് കൃഷ്ണഗാഥയിൽ കാണാം. പാട്ടവസ്തു അല്ല സ്ഥിരാവകാശമുള്ള വസ്തു എന്നാണിവിടെ അർത്ഥം. കാണുക എന്നതിൽ നിന്നാണ്‌ കാണം ഉണ്ടായതെന്നു ഗുണ്ടർട്ട്‌. കാണുക എന്നാൽ ഉണ്ടാക്കുക എന്നർഥം. 
കാണുതൽ= ഉണ്ടാക്കുതൽ.
നിന്റെ അപ്പൻ കണ്ട വസ്തുക്കൾ നീയായിട്ടു കളയരുത്‌ എന്നിങ്ങനെ പറയാറുണ്ട്‌,
കാണം വസ്തു എന്നു പറഞ്ഞാൽ പൂർവ്വികസ്വത്ത്‌.
പൂർവ്വിക സ്വത്തിനുടമ എന്ന അർത്ഥത്തിൽ കാണപ്പുലയൻ എന്നും പറഞ്ഞിരുന്നു.

ആധാരം അഥവാ പ്രമാണം എഴുതുമ്പോൾ അതിൽ വസ്‌തുവിന്റെ അവസ്ഥ പ്രതിപാദിക്കുന്നത്‌ ഇപ്രകാരമാണ്‌ - "നീർകാണം, ഒപ്പുകാണം, കുഴിക്കാണം, നടുക്കാണം, ഒറ്റിക്കാണം, കുറ്റിക്കാണം". മലബാറിലെ രാജാക്കന്മാരുടെ പ്രധാന കാണവരുമാന ഇനങ്ങൾ "അങ്കം, ചുങ്കം, പിഴ, കോഴ, തപ്പ്‌, പുരുഷാന്തരം, പുലയാട്ടു പെണ്ണുകാഴ്‌ച, ദത്തുകാഴ്‌ച, പൊന്നരിപ്പ്‌, അറ്റാലടക്കം, അടിമപ്പണം, തലപ്പണം, വലപ്പണം, ചങ്ങാത്തം, രക്ഷാഭോഗം" എന്നിവയായിരുന്നു. ‌കണ്ണൂരിലെ അറക്കൽ ബീബി തന്റെ ഗുദാമുകളിൽ വളർത്തിയിരുന്ന പൂച്ചകൾക്ക്‌ തീറ്റി കൊടുക്കാനായി പൂച്ചക്കാണം എന്ന പ്രത്യേക നികുതി ഏർപ്പെടുത്തിയിരുന്നുവത്രേ. ഇന്ന്‌ സേവന നികുതി ഈടാക്കുന്നതുപോലെ അക്കാലത്ത്‌ വേശ്യാവൃത്തിക്കും നികുതി ഏർപ്പെടുത്തിയതായി കാണാം. 

കാണത്തിന്‌ ഭൂമി വാങ്ങുമ്പോൾ ചെയ്യുന്ന കൈമാറ്റ ആധാരങ്ങളിൽ, അവകാശികളും ബന്ധുക്കളും അയൽപക്കക്കാരനും രാജപ്രതിനിധിയും കൈയെഴുത്തുകാരനും സാക്ഷികളായി ഒപ്പിടണമെന്നുവന്നു. അതോടെ കരണം എഴുതുന്നവന്‌ കൊടുക്കുന്ന പണം തൂശിക്കാണവും ഒപ്പിടുന്നവർക്ക്‌ കൊടുക്കുന്ന പണം ഒപ്പുകാണവുമായി. മലബാറിൽ സ്‌ത്രീയുടെ കല്യാണസമയത്ത്‌ മുറച്ചെറുക്കന്‌ നൽകുന്ന നഷ്‌ടപരിഹാരത്തെ കാണപ്പണം എന്നാണ്‌ പറയുന്നത്‌. ഇത്‌ കല്യാണപ്പന്തലിൽവെച്ചാണ്‌ നൽകുന്നത്‌. കാണത്തിന്‌ നിയമസംബന്ധമായ അർത്ഥം റൊക്കം പണം എന്നത്‌ ഇവിടെ അന്വർഥമാകുന്നതായി കാണാം. 

“കാണം വിറ്റും ഓണം ഉണ്ണണം” എന്ന ചൊല്ലിന്‌ മലബാർ മേഖലയിലെ അർത്ഥം, പാട്ടത്തിനെടുത്ത സ്ഥലമായാലും ഓണം ആഘോഷിക്കുവാൻ അത്‌ കൈമാറുന്നതിൽ തെറ്റില്ല എന്നാണ്‌. ഓണമെന്നതിന്‌ ശബ്ദതാരാവലിയിൽ മുതിര എന്നും ചക്കിൽകൊള്ളുന്ന അളവെന്നുമൊക്കെ അർത്ഥം നൽകിയിട്ടുണ്ട്‌. കാണം വിറ്റിട്ടായാലും ഓണമുണ്ണണമെന്നാണ്‌ തിരുവിതാംകൂറിലെ പ്രമാണം.

കാണുക എന്ന ദ്രാവിഡ ശബ്ദത്തിൽ നിന്നായിരിക്കാം പദോല്പത്തി എന്നാണ്‌ വില്യം ലോഗൻ രേഖപ്പെടുത്തുന്നത്. കഹാവണ എന്ന പ്രാകൃതപദത്തിൽ നിന്നാണ്‌ കാണം എന്ന വാക്കുണ്ടായത് എന്ന് ഡോ.പി.എം.ജോസഫ് അഭിപ്രായപ്പെടുന്നത്.ഇയാൾ വസ്തുവിന്റെ യഥാർത്ഥ ഉടമയല്ല. പാടത്തെ സംബന്ധിക്കുന്നതാണ്‌ പാട്ടം ആയത്. വീടകം വീടും കാടകം കാടും ആയതു പോലെ പാടകം അഥവാ കര അല്ലെങ്കിൽ തീരം പാടമായി. പാടത്തിൽ നിന്നുള്ള വരുമാനത്തിന്റെ വിഹിതം പാട്ടവും. ബ്രാഹ്മണനാണ്‌ ജന്മി എങ്കിൽ കാണപ്പാട്ടവും മറ്റു ജാതിക്കാരാണ്‌ ജന്മി എങ്കിൽ പിടിപാട് പാട്ടം എന്നുമാണ്‌ പറയുക. 

പ്രാചീന കേരളത്തിൽ നിലനിന്ന കാർഷികവൃത്തിയെ ആസ്പദമാക്കിയ സാമ്പത്തിക സം‌വിധാനമഅയിരുന്നു ജന്മി സമ്പ്രദായം. ഇത് എങ്ങനെയാണ്‌ തുടക്കമിട്ടതെന്നതിനെപറ്റി വിവിധ അഭിപ്രായങ്ങളാണ്‌ ചരിത്രകാരന്മാർക്കിടയിൽ നിലനിൽകുന്നത്. പരശുരാമനാണ്‌ അടിയായ്മ, കുടിയായ്മ, ഊരാണ്മ എന്നിവ ഏർപ്പെടുത്തിയതെന്നാണ്‌ കേരളോല്പത്തിയിൽ കാണുന്നത്.

മഹാശിലാകാലഘട്ടത്തിൽ തന്നെ വരുന്ന സംഘം കൃതികളിൽ നിന്ന് അക്കാലത്തെ ഉത്പാദനക്രിയയെക്കുറിച്ച് വിവരങ്ങൾ ലഭിക്കുന്നു. അക്കാലത്ത് കാർഷികവൃത്തിയിലേർപ്പെട്ടിരുന്നത് വെള്ളാളർ ആണ്‌. അഞ്ചു തിണകളിലുള്ളവർ പരസ്പര വിനിമയമാണ്‌ അക്കാലത്ത് നടന്നിരുന്നത്. രാജാക്കന്മാർക്ക് കർഷകർ നേരിട്ട് പങ്ക് നലകണമായിരുന്നു. അത് ചിലപ്പോൾ കൊള്ളയായും മാറിയിരുന്നു. നാണയങ്ങൾ നിലവിലിരുന്നില്ല. എന്നാൽ നദീതടങ്ങൾ ഉപയോഗ്യമാക്കപ്പെട്ടതോടെ മറ്റു ജാതിക്കാർ മലകളിൽ നിന്ന് അങ്ങോട്ട് കുടിയേറിപ്പാർക്കുകയും ചെയ്തു. നദീതടങ്ങൾ കൃഷിയോഗ്യമാക്കിയത് ബുദ്ധജൈനമതക്കാരാണ്‌. ഇത് ക്ര്.വ. 5-11 നൂറ്റാണ്ടുകൾ വരെയായിരുന്നു. ഉത്പാദനരീതിക്ക് മാറ്റങ്ങൾ സംഭവിക്കുകയും തിണകളായുള്ള വിഭജനം അപ്രത്യക്ഷമാവുകയും ചെയ്തു. അതിരുകൾ നിശ്ചയിക്കപ്പെടാനും വിളവുകൾ നിർണ്ണയിക്കാനും തുടങ്ങിയത് ഇക്കാലത്താണ്‌. വെള്ളാളർ എന്ന ഉഴവർ തിരിഞ്ഞ് പല വിഭങ്ങളായി. കുടികൾ, അടിയാർ, കാരാളർ എന്നിവരായി പ്രധാനവിഭാഗങ്ങൾ. കാരാളരായിരുന്നു പ്രധാന കർഷകര്. നദീതടങ്ങളിലേയും മറ്റും ഭൂമികൾ ബ്രഹ്മണർക്കും ക്ഷേത്രങ്ങൾക്കും ദാനം ചെയ്തതോടെ കാരളർ ബ്രാഹ്മണര്ക്കധീനരായി. അതോടെ രാജാവിന്‌ നൽകേണ്ടിയിരുന്ന പങ്ക് ഇവർക്കായി. ജാതി സമ്പ്രദായം ആരംഭിച്ചതോടുകൂടി ബൗദ്ധികവ്യവഹാരങ്ങളിൽ ഏർപ്പെട്ടിരുന്ന നമ്പൂതിരിമാർക്കും രാജ്യഭാരം ചെയ്യുന്ന നാടുവാഴികൾക്കും പടനായകന്മാർക്കും വിളവിലെ ഒരു പങ്ക് കൊടുക്കുന്ന സമ്പ്രദായമുണ്ടായെന്നും അത് പിന്നീട് അവകാശമായെന്നുമാണ്‌ വില്യം ലോഗൻ കരുതുന്നത് എന്നാൽ നൂറ്റാണ്ടു യുദ്ധത്തെയാണ്‌ ഇലം കുളം ഇതിന്‌ കൂട്ട് പിടിക്കുന്നത്. ആ യുദ്ധത്തിനു ശേഷം ക്ഷേത്രരേഖകൾ നശിച്ചിരിക്കാമെന്നും രാജ്യഭരണം കാര്യക്ഷമമല്ലാതായതു മുതലെടുത്ത് നമ്പൂതിരിമാർ ഭൂവുടമകളായി എന്നുമാണ്‌ അദ്ദേഹം കരുതുന്നത്. എന്നാൽ പി.കെ. ബാലകൃഷ്ണൻ നൂറ്റാണ്ടു യുദ്ധത്തെതന്നെ പാടെ എതിർക്കുന്നു. 

നാടുവാഴികൾ മുതൽ സാധാരണ കർഷകർ വരെ ബ്രാഹ്മണര്ക്ക് കീഴിലുള്ള പൊതുവിഭാഗമഅയിരുന്നു കാരാളർ. കൃഷിസ്ഥലത്ത് താമസിച്ച് കൃഷി ചെയ്തിരുന്നവരായിരുന്നു കുടിയാന്മാർ അഥവാ കുടികൾ. താമസിക്കനുള്ള അവകാശം കുടിയായ്മ എന്നും അറിയപ്പെട്ടു. ഇതിനു താഴെയുള്ളവരെ അടിയാർ എന്നാണ്‌ വിളിച്ചിരുന്നത്. നേരിട്ട് അദ്ധ്വാനം ചെയ്തിരുന്നത് ഇവരാണ്‌. 9-ആം നൂറ്റാൺറ്റിലെ പാർത്ഥിവപുരം ശാസനത്തിൽ ഭൂമി പുലയർക്ക് ദാനം ചെയ്തതായും പിൽക്കാല ചേരശാസനങ്ങളിൽ ഭൂമിയോടൊപ്പം അടിയാന്മാരെ (പുലയർ) കൈമാറ്റം ചെയ്തതായും രേഖകൾ ഉണ്ട്. 

ആദിമകാലത്ത് ഉത്പാദന പുനർ വിനിമയത്തിന്‌ വ്യക്തമായ ധാരണകൾ ഉണ്ടായിരുന്നില്ല. രാജാവിന്റെ ഇഷ്ടപ്രകാരമുൾല പുനർ വിതരണമായിരുന്നു നടന്നിരുന്നത്. എന്നാൽ ക്ഷേത്രങ്ങളിലേക്കും മറ്റും നൽകേണ്ടിയിരുന്ന പങ്കിന്‌ വ്യക്തമായ മാനദണ്ഡങ്ങൾ ഉണ്ടായി. വിളവിന്റെ മൂന്നിലൊന്ന്, അഞ്ചിലൊന്ന് എന്ന ക്രമത്തിൽ കാരാളർ ഉടമകൾക്ക് പാട്ടം നൽകി വന്നു. അങ്ങനെ പാട്ട വ്യവസ്ഥ നിലവിൽ വന്നു. ക്ഷേത്രങ്ങൾക്ക് നൽകിയിരുന്ന ഉത്പന്നങ്ങൾ ക്ഷേത്ര ജീവനക്കാർക്കും സേവകർക്കും ലഭ്യമായി. നാടുവാഴിയുടേയും മറ്റും പൊതുച്ചെലവുകൾ ഈ മിച്ചം ഉത്പന്നത്തിൽ നിന്ന് നടക്കാൻ തുടങ്ങി. 

പിൽക്കാല ചേരകാലത്ത് വളർന്നു വന്ന കാർഷികോത്പാദനം മദ്ധ്യകാലത്തോടെ കൂടുതൽ ശക്തി പ്രാപിച്ചു. 11 മുതൽ 15 വരെയുള്ള നൂറ്റാണ്ടുകളിൽ പ്രാഗ്-ആധുനിക ഉത്പാദന രൂപങ്ങൾ ഏതാണ്ട് പൂർണ്ണതയിലെത്തി. ഉത്പാദന പ്രക്രിയ അപ്പോഴും കുടികളുടേയും അടിയാരുടേയും കൈകളിലായിരുന്നു. കാരളന്മാർ ക്രമേണ അധഃപതിക്കുകയും ചെയ്തു. ഭൂമിയുടെ മേലുള്ള ഒരു പ്രത്യേക അവകാശമായി കാരാണ്മ മാറി. കുടികളുടെ ഭൂവുടമാവകഅശങ്ങളിൽ വൈവിധ്യം വന്നു. ഉടമകളുടെ ഭൂമി പാട്ടമായെടുക്കുന്നവരെ പൊതുവായി കുടികൾ എന്ന് വിളിച്ചു തുടങ്ങി. 

ഉരാണ്മയെയും കാരാണ്മയേക്കുറിച്ചും ഹുജൂർ ശാസനം മുതൽ തെളിവുകൾ ഉണ്ട്. ക്രി.വ 917ൽ രാജ്യം ഭരിച്ചിരുന്ന കോതരവി എന്ന പരാമര്ശമുള്ള നിത്യവിചാര ക്ഷേത്രത്തിലേക്ക് നൽകിയ ഭൂമിയുടെ പാട്ടം ക്ഷേത്രത്തിനു വേണ്ടി പൊതുവാൾ സ്വീകരിക്കുന്നതുമായി ബന്ധപ്പെട്ട തളിക്ഷേത്രരേഖയിലാണ്‌ പാട്ടം എന്ന പദം ആദ്യമായി പ്രയോഗിച്ച് കാണുന്നത്. 

ആരായാലും ശേഖരിച്ച ഭക്ഷ്യവസ്തു പൊതുസ്വഭാവത്തിൽ വീതം വയ്ക്കുന്ന പ്രാക് സോഷ്യലിസത്തിന്റെ മാതൃകയിലായിരുന്നു കേരളത്തിലെ സാമ്പത്തിക വ്യവസ്ഥകൾ. ഇത് ദേവാലയങ്ങളെ കേന്ദ്രീകരിച്ചായിരുന്നു. പിന്നീട് കുടുംബങ്ങൾ ഉണ്ടായി വരികയും സ്വകാര്യ സ്വത്തവകാശം ഉണ്ടായി വരികയും ഉല്പന്നത്തിലൊരംശം ദേവാലയത്തിനെന്ന നില വന്നു. അത് നൽകാതായപ്പോൾ ദേവൻ തന്നെ തന്റെ പങ്ക് സ്വീകരിക്കാനായി എത്തുന്ന രീതിയും വന്നു. പറയെടുപ്പ് എന്ന ആചാരം ഇതിന്റെ സ്മരണ നിലനിർത്തി ഇന്നും നടന്നു വരുന്നു

നമ്പൂതിരിമാർക്ക് കൃഷി നിഷിദ്ധമായിരുന്നു. അവർക്ക് കലപ്പ , കാള എന്നിവ മൂലമുള്ള കൃഷി ഒഴിവാക്കണമെന്ന് വിധിയുണ്ട്. എന്നാൽ മറ്റു ബ്രാഹ്മണരിൽ നിന്ന് ഒറ്റപ്പെട്ട നിലപാട് സ്വീകരിച്ച അവർ സ്വീകരിച്ച സമ്പ്രദായമായിരിക്കണം ജന്മി സമ്പ്രദായം എന്നാണ്‌ ഡോ. അജിത്ത്കുമാർ കരുതുന്നത്. അവർ നേരിട്ട് കൃഷി ചെയ്യാതെ ഇടത്തട്ടിൽ നായന്മാരെ കുടിയാന്മാരായി നിർത്തി ആപദ്ധർമ്മനുഷ്ഠിച്ചു.

തിരുവിതാംകൂറിൽ ഭൂപരിഷ്കരണത്തിൽ 1867 ൽ വന്ന നിയമം. ഈ നിയമമനുസരിച്ച് പദ്മനാഭസ്വാമി ക്ഷേത്രം വക ഭൂമിയിലെ കുടിയാന്മാർക്ക് ലഭിച്ച അവകാശം ജന്മി ഭൂമിയിലെ കുടിയാന്മാർക്കും കിട്ടുകയുണ്ടായി. 1860 കളിൽ തിരുവിതാംക്കുറിൽ പുറപ്പെടുവിക്കപ്പെട്ട പണ്ടാരപ്പാട്ടവിളംബരവും ജന്മി കുടിയാൻ വിളംബരവും പതിനായിരക്കണക്കിന്‌ കുടിയാന്മാരെ സർക്കാരിനോടും ജന്മിമാരോടുമുള്ള അവരുടെ ബാദ്ധ്യതകളിൽ നിന്ന് മോചിപ്പിച്ചു. ചെറുകിടക്കാരായ കർഷകരുടെ ഒരു വിഭാഗം വളർന്ന് വരുകയും ഭൂമി അവരുടെ സ്വന്തമാവുകയും വിളകൾ ഉല്പാദിപ്പിക്കാനുള്ള സ്വാതന്ത്ര്യം അവർക്ക് ലഭിക്കുകയും ചെയ്തു.

ഭൂമിയുടെ ഗുണം നോക്കിയാണ്‌ കാണം നിശ്ചയിക്കുക. ഇതിൽ പണത്തിന്റെ പലിശ കഴിച്ചുള്ള തുകയായ മിച്ചവാരം അഥവാ പുറപ്പാട് ജന്മിക്ക് നൽകണം. ജന്മിയുടെ കൈയിലെ ജന്മം ഭൂമി കാണക്കാരൻ കൈയേന്തിക്കഴിയുമ്പോൾ കാണംഭൂമിയാകുന്നു. സർക്കാർ രജിസ്റ്ററിലും നിലം കാണഭൂമിയായി പതിച്ചുവന്നു. പട്ടയവും കാണക്കാരനായിരുന്നു. 

ആധാരത്തിൽ വ്യക്തമായി പറഞ്ഞിട്ടിലെങ്കിൽ 12 വർഷത്തേക്കാണ്‌ കാലാവധി. ആദ്യകാലത്ത് 12 വർഷത്തേക്കായിരുന്നു കാണം നൽകിയിരുന്നതെങ്കിലും പിന്നീട് 24, 36 ,48 വർഷങ്ങളായിത്തീർന്നു. കാലക്രമേണം ഇത് സ്ഥിരമായി ഒരു കാണക്കാരന്റെ കൈയിലായിത്തീരുകയും ചെയ്തുവന്നു. എങ്കിലും 12 വർഷത്തിനു ശേഷം വീണ്ടും ഒരു നിശ്ചിത തുക വാങ്ങിക്കൊണ്ട് കാണപ്പാട്ടം പൊളിച്ചെഴുതാനുള്ള സ്വാതന്ത്ര്യം ജന്മിക്കുണ്ടായിരുന്നു. കാലാവധി കഴിഞ്ഞതിനുശേഷം കാണക്കാരുടെ തന്നെ കുടുംബാംഗങ്ങത്തിനു തന്നെ വീൺറ്റും ഭൂമി എഴുതിക്കൊടുക്കുമായിരുന്നു. പലകുടങ്ങളും പരമ്പരാഗതമായിത്തന്നെ കാണം ഭൂമികൾ കൈവശം വച്ചു. കാണാധാരം പൊളിച്ചെഴുതുമ്പോൾ ജന്മിയുടെ അവകാശങ്ങൾ കാണക്കാരൻ സംരക്ഷിക്കേണ്ടതുണ്ടായിരുന്നു. കാണക്കാരന് പാട്ടഭൂമി പണയം വെക്കുവാനും വിൽക്കാൻ തന്നെയും ജന്മിയുടെ സമ്മതത്തോടെ കഴിയുമായിരുന്നു. കാണം വിറ്റും ഓണം കൊള്ളണം എന്ന പഴഞ്ചൊല്ലിന്റെ ഉത്ഭവം അതാണ്‌. കൃഷിസംബന്ധമായും നിബന്ധനകൾ ഒന്നുമുണ്ടായിരുന്നില്ല. പലകുടുംബങ്ങളും കാണംഭൂമിയെ പരമ്പരാഗതമായി തന്നെ കൈവശം വച്ചു പോന്നു. കാലം ചെല്ലും തോറും കാണപ്പാട്ടക്കാരന്റെ കുടുംബവും കുടുംബക്ഷേത്രവും കാണംഭൂമിയിലായി. കാണക്കാരന്റെ കുടുംബപ്പേരുതന്നെ കാണംഭൂമിയുടെ പേരിലായി. ബ്രാഹ്മണനോ ദേവസ്വമോ ജന്മിയായ ഭൂമി ജന്മംഭൂമിയായിരിക്കുമ്പോൾ നികുതിരഹിതമായിരുന്നെങ്കിലും കാണംഭൂമിക്ക് കാണക്കാരൻ നികുതി അടക്കേണ്ടതുണ്ടായിരുന്നു. രാജാക്കന്മാർ സ്ഥാനപ്പേരുകൾ നൽകിയിരുന്നതും കാണഭൂമിയുടെ നാമത്തിലായിരുന്നു.

പാട്ടപ്രമാണമെഴുതാൻ മണ്ഡപത്തും‍‍വാതുക്കൽ നിന്നും വാങ്ങേണ്ട രാജമുദ്രവച്ച ഓലയാണ്‌ മുദ്രോല. രാജമുദ്രയില്ലെങ്കിൽ അതിനു പകരം വെള്ളോല എന്നു പറഞ്ഞിരുന്നു. (ഇന്നത്തെ മുദ്രക്കടലാസ്. 

ഉറപ്പിനു മുമ്പാട്ടമായി പാട്ടക്കാരനിൽ നിന്ന് മുൻ‍കൂറായി വാങ്ങിയിരുന്ന പണാമാണ് പാട്ടപ്പടി. പാട്ടപ്പതിവ്വാട, തലപ്പാട്ടമ്മ്മ്, മുപ്പാട്ടം, കണക്കാണം, മാരായപ്പാട്ടം, പാട്ടകറ്റി എന്നും ഇതിന്‌ പേരുണ്ട്. 

പാട്ടം പൊളിച്ചെഴുതുമ്പോൾ എഴുതുന്ന വാടക തുകയും ഓണക്കാഴ്ചയും അടങ്ങിയ തുകയാണ് മിച്ചവാരം. പന്ത്രണ്ടു വർഷത്തിലൊരിക്കൽ മിച്ചവാരം പൊളിച്ചെഴുതുമ്പോൾ ജന്മിക്ക് ഉയർത്താം. ഉയർത്തി എഴുതുന്ന മിച്ചവാരവും പഴയ മിച്ചവാരവും തമ്മിലുള്ള വ്യത്യാസമാണ് ഏറ്റർത്ഥം. മിച്ചവാരം ഉയർത്തി പുതുക്കിയാൽ കാണക്കാരൻ ഏറ്റർത്ഥം മാത്രം നൽകിയാൽ മതിയായിരുന്നു.

ആധാരം പൊളിച്ചെഴുതുമ്പോൾ പുത്തനാധാരം പിടിക്കുന്ന ഓലയെ (അന്നത്തെ കടലാസ്) ഒപ്പുറവുമൊഴിയോല എന്നാണ്‌ പറഞ്ഞിരുന്നത്. 

ആധാരം പുതുക്കുമ്പോൽ ജന്മിക്ക് നൽകേണ്ട വിഹിതം.

ഓലയിൽ ആധാരം എഴുതുന്നതിനു ജന്മിയുടെ കാര്യസ്ഥൻ കാണക്കാരനിൽ നിന്നും ഈടാക്കിയിരുന്ന തുകയാണ് ഓലപ്പണം. പിൽക്കാലത്ത് ഓലപ്പണവും ജന്മിയുടെ അവകാശമായി.

കാര്യസ്ഥൻ എഴുതിയ കാണാധാരം ഒപ്പുവെക്കുന്നതിനായി ജന്മി ഈടാക്കിയിരുന്ന തുകയാണ് തൂസിക്കാണം. തൂസിക്കാണം-ഒപ്പുതൂസി, ഒപ്പുകാണം എന്നിങ്ങനേയും അറിയപ്പെട്ടിരുന്നു

വടക്കൻ മലബാറിൽ ജന്മി വ്യവസ്തയുടെ ഭാഗമായി നിലനിന്നിരുന്ന ഒരു കാണം.പുനം കൃഷിക്ക് ഉപയോഗിക്കുന്ന സ്ഥലം ഒരുക്കുമ്പോൾ മുറിച്ച് മാറ്റിയ മരങ്ങളുടെ കുറ്റി എണ്ണിക്കണക്കാക്കി തീർച്ചപ്പെടൂത്തുന്ന കാണം.കാട് വെട്ടിത്തെളിച്ച് ചുട്ടെരിച്ചാണ്‌ പുനം കൃഷി ചെയ്യുന്നത്

പന്ത്രണ്ടുവർഷത്തിലൊരിക്കൽ പാട്ടക്കരാർ വ്യവസ്ഥകൾ പൊളിച്ചെഴുതുന്നതിനേയാണ്‌ വ്യാഴവട്ടപ്പൊളിച്ചെഴുത്ത് എന്ന് പറയുന്നത്.

ഭൂമിയുടെ അവകാശം കരണസാധുതയോടെ ജന്മിയിൽ നിന്ന് കുടിയാനിൽ പ്രാപിക്കുന്ന ചടങ്ങാണിത്. അട്ടിപ്പേറിനു മുന്നായി മറ്റു ചില കരണങ്ങൾ ഉണ്ട്. അവ കഴിഞ്ഞാൺ അട്ടിപ്പേറ് നടക്കുന്നത്
മേൽ പറഞ്ഞ അഞ്ചു കരണങ്ങൾ കഴിഞ്ഞാണ്‌ ജന്മി അട്ടിപ്പേറ് നടത്തുക. അട്ടിപ്പേറ് നടക്കുന്നതു വരെ ജന്മിക്ക് സ്ഥലം വീണ്ടെടുക്കാം എന്നാൽ അട്ടീപ്പേറ് കഴിഞ്ഞാൽ അതിനുള്ള അവകാശമില്ല. സ്ഥലം പൂർണ്ണമായും കുടിയാന്റെ കീഴിലാകുന്നു. അട്ടിപ്പേറ് നടത്തുക എന്നത് ജന്മിയെ സംബന്ധിച്ചിടത്തോളം ദുഃഖകരമായ സംഭവമാണ്‌.

കാണപ്പാട്ട സമ്പ്രദായത്തിൽ അനേകം മര്യാദകൾ നിലനിന്നിരുന്നു. അവയിൽ ഏറിയപങ്കും ജന്മി കാണക്കാരനിൽ നിന്ന് ഈടാക്കിയിരുന്നതാണ് .

ജന്മിക്ക് ഓണക്കാലത്ത് നൽകേണ്ട അനുഭവങ്ങളാണ് ഓണക്കാഴ്ച, ഉൽപ്പന്നങ്ങളായിരുന്നു ഓണക്കാഴ്ചയായി നൽകേണ്ടിയിരുന്നത്. ജന്മി ദേവസ്വമാണെങ്കിൽ ക്ഷേത്രത്തിലെ ഉത്സവകാലത്തായിരുന്നു ഇത് നൽകേണ്ടത്, അപ്പോളിതിനു ഉത്സവക്കോപ്പെന്നോ ഉത്സവക്കാഴ്ചയെന്നോ പറഞ്ഞുവന്നു. ഇതും ഒരു പാട്ടവിഹിതമായി കണ്ടുവന്നു. ഈ പാട്ടവിഹിതം ലഭിച്ചില്ലങ്കിൽ ജന്മിക്ക് പലിശ ഈടാക്കാൻ അവകാശമുണ്ടായിരുന്നു.

ബ്രാഹ്മണജന്മിക്ക് കാണക്കാരൻ നൽകിയിരുന്ന പാട്ടവിഹിതമാണ് ആറുകാഴ്ച. ജന്മികുടുംബത്തിലെ ആറുവിശേഷാവസരങ്ങളിലായിരുന്നു ഇവ നൽകേണ്ടിയിരുന്നത്. ചോറൂണ്, ഉപനയനം, സമാവർത്തം, വേളി, പിണ്ഡം, മാസം തുടങ്ങിയവയായിരുന്നു അവ.

ദേവസ്വംജന്മിക്ക് ക്ഷേത്രങ്ങളുടെ പുനർനിർമ്മാണം, ശുദ്ധികലശം തുടങ്ങിയ വിശേഷാവസരങ്ങളിൽ നൽകിയിരുന്ന പാട്ടക്കാഴ്ചയാണ് കളശ്ശവരി.

പന്ത്രണ്ടുവർഷത്തിലൊരിക്കൽ കാണക്കാരൻ ജന്മിക്ക് നൽകിയിരുന്ന തുകയാണ് അടുക്കുവത്. പാട്ടം പൊളിച്ചെഴുതുമ്പോൾ നൽകുന്ന പണം അവകാശം എന്നു പറഞ്ഞിരുന്നു.

കാണപ്പാട്ടവുമായി ബന്ധപ്പെട്ട പലവിധ ഇടപാടുകൾ നിലനിന്നിരുന്നു. 

ജന്മിമാരുടെ കൃഷിപ്പണിക്കു മേൽനോട്ടം വഹിച്ച് കുടുംബത്തിന്റെ ഭാഗമായിത്തീരുന്ന അവസ്ഥയെയാണ്‌ അടിയായ്മ എന്ന് വിളിച്ചിരുന്നത്. ഉടമക്കും അടിമക്കും ഇടക്കാണ്‌ അടിയാന്റെ സ്ഥാനം. അയാളുടെ കുടുംബം മുഴുവൻ ജന്മിയുടെ പരിചാരകർ ആയിരിക്കും. കൃഷിസ്ഥലം മറ്റൊരാൾക്ക് കൈമാറുകയാണെങ്കിൽ ആ കുടുംബം മുഴുവനും പുതിയ ആൾക്ക് അടിയാന്മാരായിത്തീരും. ഇത് പൊതുവായുള്ളതാണെങ്കിലും നമ്പൂതിരി കുടുംബങ്ങളിൽ പ്രത്യേക വ്യവസ്ഥയുണ്ടായിരുന്നു. നായർ കുടുംബങ്ങളാണ്‌ അവിടെ സ്ഥിരമായി പരിചാരക വൃത്തി ചെയ്യേണ്ടിയിരുന്നത്. കുടുംബാങ്ങളെല്ലാം നമ്പൂതിരി ഇല്ലത്ത് വന്ന് നെയ്ക്കിണ്ടി വച്ച് അടിയായ്മ സ്ഥാനം സ്വീകരിച്ചിരിക്കണം. ഇതിനെ ഇല്ലത്ത് നായർ എന്നാണ്‌ വിളിച്ചിരുന്നത്. നമ്പൂതിരിമാരുടെ ദൈനം ദിന ജീവിതത്തിൽ ശ്രൂദ്രനുള്ള സ്ഥാനം പ്രാധാന്യമർഹിച്ചിരുന്നു. നിരവധി വേളകളിൽ അവരുടെ സമ്മതവും പരിചരണവും നമ്പൂതിരിമാർക്ക് ആവശ്യമായിരുന്നു.

ബ്രിട്ടീഷുകാർ തിരുവിതാംകൂർ നേരിട്ടു ഭരിച്ചില്ലങ്കിലും അവർ തിരുവിതാംകൂറിനേയും സ്വാധീനിച്ചിരുന്നു. കർഷകനെ നേരിട്ടു സ്വാധീനിച്ച് പുതിയ ഉത്പാദന വിതരണക്രമത്തിനായി നടന്ന ഭരണപരിഷ്കാരങ്ങൾ കാണപ്പാട്ടക്കാർക്ക് സംരക്ഷണം നൽകി. ബിട്ടീഷ് നിയമാവലികൾ നാട്ടുമര്യാദകളെ നീക്കം ചെയ്തു. സാധാരണ കർഷകന് അവ ഏറെ ഗുണം ചെയ്തില്ലങ്കിലും ഭൂമിയുടെ ക്രയവിക്രയങ്ങൾ ചെയ്തുവന്ന കാണപ്പാട്ടക്കാരന് അവ പൂർണ്ണ സംരക്ഷണം നൽകി. കാണപ്പാട്ടക്കാരൻ ഭൂമിയുടെ അവകാശിയായും സ്വതന്ത്ര കർഷകനായും മാറി. കേരളത്തിൽ 1957-ലെ ഭൂപരിഷ്കരണ നിയമം വരുന്നതിനു മുമ്പുതന്നെ കാണപ്പാട്ട സമ്പ്രദായം മിക്കവാറും നാമാവശേഷമായിരുന്നു.

ഇളങ്കുളം കുഞ്ഞൻ പിള്ള,ജന്മിസമ്പ്രദായം കേരളത്തിൽ.NBS1966 പേജ്‌ 112-113


</doc>
<doc id="205585" url="https://ml.wikipedia.org/wiki?curid=205585" title="ഉരി">
ഉരി

പഴയകാലത്ത് നിലനിന്നിരുന്ന ഒരു അളവ്.ധാന്യങ്ങൾ അളക്കാനാണ് ഇത് ഉപയോഗിച്ചിരുന്നത്.നാഴിയുടെ പകുതിയാണ് ഉരി.അരക്കുപ്പി ദ്രാവകത്തിനും ഉരി എന്നു പറയും.രണ്ട് ഒഴക്ക് അല്ലെങ്കിൽ ആഴക്ക് ഉരി.നാലു നാഴി ഒരു സേർ


</doc>
<doc id="205586" url="https://ml.wikipedia.org/wiki?curid=205586" title="സേർ">
സേർ

ധാന്യങ്ങൾ അളക്കാൻ ഇന്ത്യയിൽ പണ്ടുകാലത്ത് ഉപയോഗിച്ചിരുന്ന അളവാണ് സേർ. മരം കൊണ്ട് ഉണ്ടാക്കിയ അളവുപാത്രമായിരുന്നു ഉപയോഗിച്ചിരുന്നത്. നാലു നാഴി ആണ് ഒരു സേർ. ഇത് ഇപ്പോൾ നിലവിലില്ല 1871-ൽ ഇത് ഒരു ലിറ്ററായി (1.06 ക്വാർട്ടുകൾ) നിജപ്പെടുത്തി. ഇരുപതാം നൂറ്റാണ്ടിൽ ഇന്ത്യയിൽ മെട്രിക് സിസ്റ്റം സ്വീകരിച്ചതോടെ ഇത് കാലഹരണപ്പെട്ടു. 



</doc>
<doc id="205587" url="https://ml.wikipedia.org/wiki?curid=205587" title="തേങ്ങയേറും പാട്ടും">
തേങ്ങയേറും പാട്ടും

വേട്ടയ്ക്കൊരുമകൻ,അയ്യപ്പൻ തുറ്റങ്ങിയ ദേവതമാരുടെ അമ്പലങ്ങളിലും കാവുകളിലും നടത്താറുള്ള ഒരു വിശേഷാടിയന്തിരമാണു തേങ്ങ പൊളിയും പാട്ടൂം 
(തേങ്ങയേറും പാട്ടും).


</doc>
<doc id="205588" url="https://ml.wikipedia.org/wiki?curid=205588" title="തിരുവണ്ണാമലൈ">
തിരുവണ്ണാമലൈ

തമിഴ്‌നാട്ടിലെ തിരുവണ്ണാമലൈ ജില്ലയുടെ ആസ്ഥാനമാണ് തിരുവണ്ണാമലൈ (തമിഴ്:திருவண்ணாமலை). തമിഴ്നാട്ടിലെ ഒരു പ്രധാന തീർഥാടന-വാണിജ്യ-വിനോദസഞ്ചാര കേന്ദ്രവും മുഖ്യ കാർഷികോത്പാദന കേന്ദ്രവും ആണ് ഈ പട്ടണം. ഒരു റോഡ്-റെയിൽ ഗതാഗത കേന്ദ്രമെന്ന നിലയിലും ഈ പട്ടണം ശ്രദ്ധേയമാണ്. നെല്ലും നിലക്കടലയുമാണ് ഇവിടത്തെ മുഖ്യ കാർഷികോത്പ്പന്നങ്ങൾ. കൃഷിക്കു പുറമേ കോഴി-കന്നുകാലി വളർത്തലും വ്യാപകമായിട്ടുണ്ട്. തിരുവണ്ണാമലൈ പട്ടണത്തിലെ പ്രസിദ്ധമായ അരുണാചലേശ്വർ ക്ഷേത്രത്തിൽ വർഷംതോറും അരങ്ങേറാറുള്ള കാർത്തികോത്സവം പതിനായിരങ്ങളെ ആകർഷിക്കുന്നു.

മലനിരകളും സമതലങ്ങളും സമന്വയിക്കുന്ന ഭൂപ്രകൃതിയാണ് തിരുവണ്ണാമലൈ ജില്ലയുടേത്. തിരുവണ്ണാമലൈ എന്ന നാമം തന്നെ ഈ ഭൂപ്രദേശത്തിൽ മലനിരകൾക്കുള്ള സാന്നിധ്യത്തെ സൂചിപ്പിക്കുന്നു. മലനിരകളിൽ ജാവാദിക്കുന്നുകൾക്കാണ് പ്രഥമസ്ഥാനം. ജില്ലയുടെ കി.ഭാഗത്തെ വളക്കൂറുള്ള സമതലപ്രദേശം ഒരു കാർഷിക ഗ്രാമമായി വികസിച്ചിരിക്കുന്നു. ചെയ്യാർ, സൌത് പെന്നാർ, പാലാർ എന്നിവയാണ് ജില്ലയിലെ മുഖ്യ നദികൾ. മലമ്പ്രദേശങ്ങളിൽ തേക്ക്, വെൺതേക്ക്, കാറ്റാടി, മുള തുടങ്ങിയ വൃക്ഷങ്ങൾ സമൃദ്ധമായി വളരുന്നു.

തിരുവണ്ണാമലൈ ജില്ലയിലെ ജനങ്ങളുടെ മുഖ്യ ഉപജീവന മാർഗ്ഗം കൃഷിയാണ്; മുഖ്യ വിള നെല്ലും. നാണ്യവിളകളിൽ നിലക്കടലയ്ക്കാണ് പ്രഥമസ്ഥാനം. കന്നുകാലി വളർത്തലിനും ഇവിടെ അപ്രധാനമല്ലാത്ത സ്ഥാനമുണ്ട്. വ്യാവസായികമായി പിന്നോക്കം നില്ക്കുന്ന ഈ ജില്ലയിൽ നെയ്ത്ത് മുഖ്യ കുടിൽ വ്യവസായമായി വികസിച്ചിരിക്കുന്നു. ജില്ലയിൽ ഉത്പാദിപ്പിക്കുന്ന നെല്ല്, നിലക്കടല, പട്ടു സാരികൾ തുടങ്ങിയവയ്ക്ക് ജില്ലയ്ക്കകത്തും പുറത്തും ഗണ്യമായ വാണിജ്യ പ്രാധാന്യമുണ്ട്.

തമിഴാണ് ജില്ലയിലെ മുഖ്യ വ്യവഹാര ഭാഷ. ഹിന്ദു, ക്രിസ്ത്യൻ, മുസ്ലീം വിഭാഗങ്ങൾ ഇടകലർന്നു വസിക്കുന്ന ഈ ജില്ലയിൽ വിവിധമതസ്ഥരുടേതായ നിരവധി ആരാധനാ കേന്ദ്രങ്ങളും ഏതാനും വിദ്യാഭ്യാസ സ്ഥാപനങ്ങളുമുണ്ട്.

തിരുവണ്ണാമലൈ ജില്ലയിൽ പ്രസിദ്ധമായ ഒരു ശിവക്ഷേത്രം സ്ഥിതിചെയ്യുന്നുണ്ട്. തേജോലിംഗരൂപത്തിലുള്ള ഇവിടത്തെ പ്രതിഷ്ഠാ മൂർത്തി അരുണാചലേശ്വരൻ എന്ന പേരിൽ പ്രസിദ്ധമാണ്.

പരമശിവന്റെ വാമഭാഗം അലങ്കരിക്കുന്നതിനുവേണ്ടി ശ്രീ പാർവതി തപസ്സനുഷ്ഠിച്ചത് ഇവിടെയാണെന്നാണ് ഐതിഹ്യം. 'മുലപ്പാൽ തീർഥം' എന്ന പേരിൽ അറിയപ്പെടുന്ന ഒരു കുളം ഈ ക്ഷേത്രത്തിലുണ്ട്.

തിരുവണ്ണാമല ക്ഷേത്രത്തിന്റെ ശില്പഭംഗി അദ്വിതീയമാണ്. ക്ഷേത്രഗോപുരത്തിന് പതിനൊന്ന് നിലകളുണ്ട്. ക്ഷേത്രമതിലകത്തിന്റെ വിസ്തൃതി പത്ത് ഹെക്ടറോളം വരും. രമണമഹർഷിയുടെ ആസ്ഥാനം തിരുവണ്ണാമലയായിരുന്നു.


</doc>
<doc id="205589" url="https://ml.wikipedia.org/wiki?curid=205589" title="കടുക്കൻ">
കടുക്കൻ

പുരുഷന്മാർ ഉപയോഗിച്ചിരുന്ന കർണ്ണാഭരണമാണ് കടുക്കൻ. കല്ലുവെച്ച കടുക്കൻ പഴയ കാലത്തെ ആഡ്യത്ത ചിഹ്നമായിരുന്നു ഇത്. 


</doc>
<doc id="205592" url="https://ml.wikipedia.org/wiki?curid=205592" title="പൈങ്കുറ്റി">
പൈങ്കുറ്റി

മുത്തപ്പൻ തെയ്യവുമായി ബന്ധപ്പെട്ട ഒരു ആരാധന ചടങ്ങ്.തീയ്യഗൃഹങ്ങളിൽമുറ്റത്ത് വിളക്ക് വെച്ച് ,വാഴയീലക്കൊടീൽ അവൽ,പുഴുങ്ങിയ പയർ,ചുട്ട ഉണക്ക മത്സ്യം,കള്ള് എന്നിവ വിളമ്പി മുത്തപ്പനെ ആരാധിക്കുന്ന ചറ്റങ്ങ്

അ


</doc>
<doc id="205593" url="https://ml.wikipedia.org/wiki?curid=205593" title="സ്വർണ പ്രശ്നം">
സ്വർണ പ്രശ്നം

ജ്യോതിഷപ്രകാരം കുടുംബത്തിലെയോ ക്ഷേത്രാദികളിലെയോ കാര്യങ്ങൾ അറിയുവാനാണു സ്വർണ പ്രശ്നം വയ്ക്കുന്നത്.തറവാടുകളിൽ സ്വർണ പ്രശ്നം വയ്ക്കുമ്പോൾ "തറവാട്ടു പ്രശ്നം" എന്നും ക്ഷേത്രാദികളിൽ വയ്ക്കുമ്പോൾ "ദേവപ്രശ്നം" എന്നും പറയുന്നു.


</doc>
<doc id="205605" url="https://ml.wikipedia.org/wiki?curid=205605" title="നാട്ടുവൈദ്യം">
നാട്ടുവൈദ്യം

അനുഭവജ്ഞാനത്തിൽ അധിഷ്ഠിതമായതും നാട്ടറിവുകളും പരമ്പരാഗത ചികിത്സാരീതികളും സമന്വയിപ്പിക്കുന്നതുമായ ഒരു വൈദ്യവിജ്ഞാനീയമാണ് നാട്ടുവൈദ്യം. നാട്ടുവൈദ്യന്മാർ എന്നറിയപ്പെടുന്ന ഭിഷഗ്വരന്മാരാണ് നാട്ടുവൈദ്യത്തിന്റെ പ്രണേതാക്കൾ. തലമുറകളിൽനിന്നു തലമുറകളിലേക്കു വാമൊഴിയിലൂടെ വിനിമയം ചെയ്യപ്പെട്ട രഹസ്യവിധികളാണ് നാട്ടുവൈദ്യത്തിന്റെ കാതൽ. നാട്ടിൻപുറങ്ങളിൽ പ്രചാരത്തിലുള്ള ഒറ്റമൂലി പ്രയോഗവും മറ്റും നാട്ടുവൈദ്യത്തിന്റെ വഴികളാണ്. ശാസ്ത്രീയവൈദ്യത്തിലേക്ക് സ്വാംശീകരിക്കാൻ കഴിയുന്ന ധാരാളം അറിവുകൾ നാട്ടുവൈദ്യങ്ങളിൽ നിന്നും ലഭിക്കുന്നുണ്ട്. അജ്ഞത മൂലവും, എഴുതിസൂക്ഷിക്കുന്ന പതിവ് കുറവായിരുന്നതിനാലും കൈമാറാനുള്ള വിമുഖത മൂലവും നാട്ടുവൈദ്യത്തിലെ പല അറിവുകളും നഷ്ടപ്പെടുന്നു.

അവ്യവസ്ഥാപിതപരമ്പരാഗതവൈദ്യമായ നാട്ടുവൈദ്യത്തിൽ പ്രാദേശികഭേദങ്ങൾ വളരെ കൂടുതലായിരിക്കും. ഒരേ നാട്ടിൽത്തന്നെ രണ്ടുപേർ ഉപയോഗിക്കുന്ന രീതികൾ രണ്ടുതരമായിരിക്കും. ഇതിന്റെ ഒരു വലിയ പ്രത്യേകത, അതാതു സ്ഥലങ്ങളിൽ എളുപ്പത്തിലും ചെലവുകുറവായും ലഭ്യമാകുന്ന സാമഗ്രികൾ ആയിരിക്കും ചികിത്സാർഥം ഉപയോഗിക്കപ്പെടുക എന്നതാണ്. എല്ലാരാജ്യത്തും നാട്ടുവൈദ്യത്തിൽ, സസ്യങ്ങൾക്കും സസ്യഭാഗങ്ങൾക്കും ഇത്ര പ്രാധാന്യം ലഭിക്കാനിടയാകുന്നത് ഇതിനാലാണ്.

വീട്ടുമുറ്റത്തും പറമ്പിലും നാട്ടുവഴികളിലും ലഭ്യമായ പച്ചിലകൾ കൊണ്ടും മൂലികകൾകൊണ്ടും പല രോഗങ്ങളും ചികിത്സിക്കാനും പ്രതിരോധിക്കാനും കഴിയുമെന്ന അറിവ് നമുക്ക് തന്നത് നാട്ടുവൈദ്യന്മാരാണ്. സ്വാനുഭവത്തിന്റെ അടിസ്ഥാനത്തിൽ, കൈമാറിവന്ന ലഘുചികിത്സകളിൽ പലതും ഇന്ന് അന്യം നിന്നുപോയിരിക്കുന്നു. ആധുനിക ചികിത്സാശാസ്ത്രത്തിന്റെ ദൃഷ്ടിയിൽ ഈ ഒറ്റമൂലി സമ്പ്രദായങ്ങൾ പലതും അശാസ്ത്രീയമെന്ന് മുദ്രകുത്തപ്പെട്ടിട്ടുണ്ടെങ്കിലും കാലവും ദേശവും ദേഹസ്ഥിതിയും കണക്കിലെടുത്തായിരുന്നു ഈ ഔഷധങ്ങൾ പ്രയോഗിച്ചിരുന്നത്.

ഭാരതത്തിൽ വിഷചികിത്സ, ബാലചികിത്സ, മർമചികിത്സ, നാഡീചികിത്സ തുടങ്ങിയ ചികിത്സാമുറകളിലൊക്കെത്തന്നെ ആയുർവേദത്തിന്റെ അടിസ്ഥാന ആശയങ്ങൾക്കൊപ്പം നാടൻ തനിമകളുടെയും നാട്ടുവിജ്ഞാനീയത്തിന്റെയും സങ്കേതങ്ങൾകൂടി ഉപയോഗപ്പെടുത്തിയിട്ടുണ്ട്. ഒരുകാലത്ത് മന്ത്രതന്ത്രാദികളുടെ അകമ്പടിയോടുകൂടിയുള്ള നാട്ടുചികിത്സാസമ്പ്രദായവും ഇവിടെ നിലനിന്നിരുന്നു. ഒരുപക്ഷേ ആധുനിക ഭാഷയിൽ പറയുന്ന മനഃശാരീരിക (സൈക്കോസൊമാറ്റിക്) രോഗങ്ങളുടെ ശമനത്തിന് മാനസികമായി ശക്തിനല്കാനുള്ള പരോക്ഷമായ സങ്കേതമായിരുന്നിരിക്കാം ഈ മന്ത്രതന്ത്രാദികളും ആചാരശൈലികളുമൊക്കെ.

മർമചികിത്സയെ സംബന്ധിച്ചിടത്തോളം പ്രശസ്തമായ പാരമ്പര്യ ചികിത്സാകേന്ദ്രങ്ങൾ ഇപ്പോഴും നിലവിലുണ്ട്. 

മരുന്നും മന്ത്രവും പ്രാർഥനയുമൊക്കെ കലർന്ന ഒരു രീതിയാണ് പാരമ്പര്യനാട്ടു ബാലചികിത്സ. കരയുന്ന കുഞ്ഞുങ്ങളെ കയ്യിലെടുത്ത് മന്ത്രം ജപിച്ച് ഊതുക, തലയ്ക്കു ചുറ്റും ഉഴിയുക എന്നിവ ചെയ്യുന്നത് നാട്ടുചികിത്സാരീതിയാണ്. കുട്ടികളുടെ പനിക്ക് കടുകുരോഹിണി, മുത്തങ്ങാക്കിഴങ്ങ്, പർപ്പടകപ്പുല്ല് ഇവയിലേതെങ്കിലും പാലിൽ ചേർത്ത് അരച്ചു നല്കുന്നതും തെറ്റിപ്പൂവ് അല്ലെങ്കിൽ അശോകത്തിന്റെ പൂവുകൊണ്ട് വെളിച്ചെണ്ണകാച്ചി കരപ്പൻ രോഗത്തിന് ഫലപ്രദമായി ഉപയോഗിക്കുന്നതും മറ്റും നാട്ടറിവുകളാണ്.

മന്ത്രവും ഔഷധവും ഒന്നിച്ചു കലർന്ന ഒരു രീതിയാണ് കേരളീയ വിഷവൈദ്യത്തിൽ കാണാൻ കഴിയുക. ഇതിന്റെ ഉത്പത്തിയെയോ പ്രാചീനതയെയോ സംബന്ധിക്കുന്ന തെളിവുകൾ ഒന്നും തന്നെയില്ല. ആര്യവൈദ്യത്തിനു മുമ്പ് നിലനിന്നിരുന്ന വിഷചികിത്സാസമ്പ്രദായമാണ് പില്ക്കാലത്ത് വികാസം പ്രാപിച്ചതെന്നു കരുതുന്നവരുണ്ട്. ചെറുള്ളീപ്പട്ടർ, നഞ്ചുണ്ടനാഥർ എന്നിങ്ങനെ രണ്ടു വ്യക്തികളുടെ പരമ്പരയായാണ് ഇതിന്റെ പിരിവു കാണുന്നത്. മന്ത്രവിധികൾ അധികമായിവന്നത് ഇവിടെ നിന്നാണെന്നാണു കരുതുന്നത്. ആര്യവൈദ്യത്തിലെ പാരമ്പര്യം വിഷവൈദ്യജ്യോത്സ്നിക, പ്രയോഗസമുച്ചയം തുടങ്ങിയ ഗ്രന്ഥങ്ങളിൽ വിവരിക്കുന്ന തരത്തിലാണ്. എന്നാൽ ഇവയിൽ ഒന്നിലും കേവലമായ ആയുർവേദമൂലഗ്രന്ഥങ്ങളുടെ പുനരാവർത്തനമില്ല. നാട്ടുവൈദ്യവുമായി പൊരുത്തപ്പെടുന്ന രീതികൾ തന്നെയാണിവിടെയും കാണുന്നത്. ഔഷധചികിത്സയാണ് മുഖ്യം.

ആയുർവേദഗ്രന്ഥങ്ങളിൽ നിന്നും ലഭിക്കുന്ന വിഷചികിത്സാ സംബന്ധിയായ അറിവിന്റെ നൂറു മടങ്ങ് പ്രായോഗിക ചികിത്സാസമീപനം കേരളത്തിലെ വിഷചികിത്സകർക്കുണ്ടായിരുന്നു എന്ന് ഉറപ്പിച്ചു പറയാനാകും. മരണവക്ത്രത്തിലെത്തിയ പല രോഗികളെയും ചികിത്സിച്ചു മാറ്റിയ വിഷവൈദ്യന്മാരെപ്പറ്റിയുള്ള കഥകൾ ഐതിഹ്യമാല പോലെയുള്ള ഗ്രന്ഥങ്ങളിൽ കാണാവുന്നതാണ്. രോഗിയെ നേരിട്ടു കാണാതെ തന്നെ ദംശിച്ച പാമ്പ് ഏതെന്നു ദൂത ലക്ഷണം വഴി തിരിച്ചറിയുക, മന്ത്രവിദ്യ വഴിയായി അതിനു പ്രതിക്രിയ നല്കുക, കടിച്ച പാമ്പിനെ കൊണ്ടുതന്നെ വിഷമിറക്കുക തുടങ്ങി അതിശയകരമായ പല പ്രയോഗങ്ങളെപ്പറ്റിയും കേട്ടുകേൾവിയുണ്ട്. നാടൻ ചികിത്സകൊണ്ട് പേപ്പട്ടിവിഷം ചികിത്സിച്ചു മാറ്റിയിരുന്ന വൈദ്യന്മാരുണ്ടായിരുന്നെന്നു പറയപ്പെടുന്നു. എന്നാൽ ഇത്തരം ശ്രേഷ്ഠവിഷവൈദ്യന്മാരുടെ പരമ്പര ഏതാണ്ടൊക്കെ അവസാനിച്ചിരിക്കുന്നു. വിഷവൈദ്യന്മാർ ചികിത്സയ്ക്കു പ്രതിഫലം വാങ്ങാൻ പാടില്ല എന്നായിരുന്നു രീതി. പല കുടുംബങ്ങളിലെയും വിഷവൈദ്യപാരമ്പര്യം അവസാനിക്കാൻ ഇതുമൊരു കാരണമായിട്ടുണ്ട്.


</doc>
<doc id="205608" url="https://ml.wikipedia.org/wiki?curid=205608" title="ഡൈസെറ്റ്സുസാൻ പർവ്വതനിര">
ഡൈസെറ്റ്സുസാൻ പർവ്വതനിര

ഡൈസെറ്റ്സുസാ ഒരു അഗ്നിപർവ്വത സമൂഹമാണ്. ജപ്പാനിലെ കൽഡെറയിൽ ഏകദേശം 2 കിലോമീറ്റർ ചുറ്റളവിലാണ് ഈ അഗ്നിപർവ്വത സമൂഹം കാണപ്പെടുന്നത്. ഈ സമൂഹത്തിൽപ്പെടുന്ന പർവ്വതങ്ങളുടെ പട്ടികയാണ് ചുവടെ ചേർക്കുന്നത്:


</doc>
<doc id="205613" url="https://ml.wikipedia.org/wiki?curid=205613" title="ടൊമുരൗഷി പർവ്വതം (ഡൈസെറ്റ്സുസാൻ)">
ടൊമുരൗഷി പർവ്വതം (ഡൈസെറ്റ്സുസാൻ)

ജപ്പാനിലെ ഡൈസെറ്റ്സുസാൻ ദേശീയോദ്യാനത്തിൽ സ്ഥിതിചെയ്യുന്ന ഒരു അഗ്നിപർവ്വതമാണ് ടൊമുരൗഷി പർവ്വതം. ജപ്പാനിലെ 100 പ്രധാന പർവ്വതങ്ങളിലൊന്നാണിത്.


</doc>
<doc id="205614" url="https://ml.wikipedia.org/wiki?curid=205614" title="ടോഡ് മത്സ്യം">
ടോഡ് മത്സ്യം

ബട്രാക്കോയിഡിഡെ (Batrachoididae) കുടുംബത്തിൽപ്പെടുന്ന കടൽ മത്സ്യമാണ് ടോഡ് മത്സ്യം. മത്സ്യേതരരീതിയിൽ രൂപപരിണാമം സംഭവിച്ചിട്ടുള്ള ഒരിനമാണിത്. ഉഷ്ണ-മിതോഷ്ണ മേഖലകളിലെ കടലിന്റെ അടിത്തട്ടിലും തീരജല പാറക്കെട്ടുകൾക്കിടയിലും ഇവ കാണപ്പെടുന്നു. മുന്നറ്റം വീതി കൂടി പിന്നറ്റം ഇടുങ്ങിയ ഇവയുടെ പരന്ന ശരീരത്തിന് ഏറെ സവിശേഷതകളുണ്ട്. ദേഹം തടിച്ചുകുറിയതും 40 സെ.മീറ്ററിലധികം നീളമില്ലാത്തതുമായിരിക്കും.

വലിപ്പം കൂടിയ വായയ്ക്കകത്തു മൂർച്ച കൂടിയ നിരവധി പല്ലുകളുണ്ട്. മത്സ്യത്തിന് പൊതുവേ ഒളിച്ചിരിക്കുന്ന ശീലമായതിനാൽ ഇരകളെ കാണുമ്പോൾ ഒറ്റയടിക്കു പിടിക്കുവാൻ ഈ പല്ലുകൾ സഹായകരമാണ്.

ശരീരത്തിന്റെ ഉപരിഭാഗത്ത് രണ്ടുപൃഷ്ഠ ചിറകുകളും പിന്നറ്റത്തു ഒരു വാൽചിറകുമുണ്ട്. ചിറകുകളിൽ നിറയെ മുള്ളുകൾ കാണപ്പെടുന്നു. താസ്സൊഫ്രൈനിനെ (thassophryninae) ഉപകുടുംബത്തിലെ സ്പീഷീസിൽ പൃഷ്ഠ ചിറകുകളുടെ ആധാരത്തിൽ വിഷഗ്രന്ഥികളുണ്ട്. ഇവ ശത്രുക്കളിൽ നിന്നുള്ള പ്രതിരക്ഷാസംവിധാനമാണ്. മിക്ക മത്സ്യങ്ങളുടെയും ശരീരം കൊഴുത്ത വിസർജിതദ്രാവകത്താൽ ആവൃതമാണ്. ചിലവയിൽ മാത്രം ഇതിന്നടിയിൽ ശൽക്കങ്ങളുണ്ടായിരിക്കും. ജലാശയത്തിന്റെ പശ്ചാത്തലവുമായി ചേരുന്ന മങ്ങിയ നിറമാണ് ഏതാണ്ടു എല്ലാ സ്പീഷീസിനുമുള്ളത്. പോറിച്ച്ത്തീനെ (porichthyinae) ഉപകുടുംബത്തിൽപ്പെടുന്നവയ്ക്ക് ശരീരത്തിൽ നിരവധി പ്രകാശ ഉത്പാദനാവയവങ്ങൾ കാണാം. ഇവയിൽനിന്നു പ്രകാശം പരത്തി മെല്ലെ നീങ്ങുന്ന ടോഡ് മത്സ്യങ്ങൾ ചെറു മുങ്ങിക്കപ്പലുകളുടെ പ്രതീതിയുളവാക്കും.

മണിക്കൂറുകളോളം വെള്ളത്തിനു പുറത്തു ജീവിക്കുവാൻ സാധിക്കുന്നു എന്നതു ഇവയുടെ പ്രത്യേകതയാണ്. തീരദേശത്തെ പാറക്കെട്ടുകൾക്കിടയിൽ വെള്ളം വറ്റിപ്പോകുന്ന അവസ്ഥയെ നേരിടാനാണ് ഈ അനുകൂലനം. ചെറുമത്സ്യങ്ങൾ, പലതരം ക്രസ്റ്റേഷ്യനുകൾ, മൊളസ്ക്കുകൾ എന്നിവയാണ് മുഖ്യ ആഹാരം. ടോഡ് മത്സ്യങ്ങളുടെ മുപ്പതിലേറെ സ്പീഷീസ് തിരിച്ചറിഞ്ഞിട്ടുണ്ട്. ബട്രാക്കോയിഡിനെ, പോറിച്ച്ത്തീനെ, താസ്സൊഫ്രൈനിനെ എന്നീ മൂന്നു ഉപകുടുംബങ്ങളിലായി ഇവയെ വർഗീകരിച്ചിരിക്കുന്നു. 



</doc>
<doc id="205616" url="https://ml.wikipedia.org/wiki?curid=205616" title="റേസർ-ക്യൂട്ടി">
റേസർ-ക്യൂട്ടി

എക്സ് ജാലക വ്യവസ്ഥക്കായി ക്യൂട്ടി സോഫ്റ്റ്‌വേർ ചട്ടക്കൂടിൽ നിർമ്മിക്കപ്പെട്ട, ഭാരം കുറഞ്ഞ സ്വതന്ത്ര പണിയിടമാണ് റേസർ-ക്യൂട്ടി. ക്യൂട്ടിയിൽ നിർമ്മിച്ച പ്രമുഖ പണിയിടമായ കെഡിഇയിൽ നിന്ന് വ്യത്യസ്തമായി പഴയതും ശേഷി കുറഞ്ഞതുമായ കമ്പ്യൂട്ടറുകളിലും റേസർ-ക്യൂട്ടി പ്രവർത്തിക്കും.

റേസർ-ക്യൂട്ടി ഇപ്പോളും വികസനത്തിന്റെ ശൈശവ ദശയിലാണ്. 2012 ഫെബ്രുവരിയിൽ ഒരു പാനൽ ദർശിനി, ഒരു ഡെസ്ക്ടോപ്പ്, ഒരു ആപ്ലികേഷൻ ലോഞ്ചർ, ഒരു ക്രമീകരണ കേന്ദ്രം, സെഷനുകൾ എന്നിവ ഉൾപ്പെടെയുള്ള പരിസ്ഥിതിയായിരുന്നു റേസർ-ക്യൂട്ടി. ഉപയോക്താവിന് ഇതെല്ലാം വേണ്ടെന്ന് വെക്കുകയും ആവാം.

റേസർ-ക്യൂട്ടി ഓപ്പൺബോക്സ്, ക്വിൻ പോലെയുള്ള ഏത് ആധുനിക എക്സ് ജാലക നിർവ്വാഹണ സംവിധാനവുമായും പ്രവർത്തിക്കും.

മെമറി ഉപയോഗം മറ്റൊരു ഭാരം കുറഞ്ഞ പണിയിടമായ എൽഎക്സ്ഡിഇയേക്കാൾ ലേശം അധികമാണ്. റേസർ-ക്യൂട്ടി 114 മെഗാബിറ്റുകൾ ഉപയോഗിക്കുമ്പോൾ എൽഎക്സ്ഡിഇ 180 മെഗാബിറ്റ് മാത്രമേ ഉപയോഗിക്കുന്നുള്ളൂവെന്ന് ഒരു പരീക്ഷണത്തിൽ തെളിഞ്ഞിട്ടുണ്ട്.




</doc>
<doc id="205622" url="https://ml.wikipedia.org/wiki?curid=205622" title="ടോണലൈറ്റ്">
ടോണലൈറ്റ്

ടോണോലൈറ്റ് ഒരു അന്തർവേധ ശിലയാകുന്നു. പ്ലാജിയോക്ലൈയ്സിന്റെയും ക്വാർട്സിന്റെയും വൻതരികൾ അടങ്ങിയ ടോണലൈറ്റിൽ കറുത്ത നിറമുള്ള ബയൊടൈറ്റ്, ആംഭിബോൾ, പൈറോക്സീൻ എന്നീ ധാതവങ്ങളും അടങ്ങിയിട്ടുണ്ട്. ക്വാർട്സ്ഡയൊറൈറ്റിന് ഏകദേശം സമാനമാണ് ടോണലൈറ്റ്. ക്ഷാരീയ ഫെൽസ്പാറിന്റെ നേരിയ അംശവും ഇതിൽ ഉൾപ്പെടാം. എന്നാൽ ഇതിന്റെ പരിമാണം മൊത്തം ഫെൽസ്പാറിനെക്കാൾ 5 ശ.മാ. വർധിപ്പിച്ചാൽ ശില ഗ്രാനൊഡയൊറൈറ്റ് ആയി മാറും. ക്വാർട്സിന്റെ അനുപാതം കുറയുന്നതിനനുസൃതമായി ശില ക്വാർട്സ്ഡയൊറൈറ്റിൽനിന്ന് ഡയൊറൈറ്റായി പരിവർത്തനം ചെയ്യുന്നു. ഗ്രാനൊഡയൊറൈറ്റിനും ഡയൊറൈറ്റിനും ഇടയ്ക്കുള്ള മധ്യശിലയായി ടോണലൈറ്റ് അഥവാ ക്വാർട്സ് ഡയൊറൈറ്റിനെ വിവക്ഷിക്കാറുണ്ട്.



</doc>
<doc id="205632" url="https://ml.wikipedia.org/wiki?curid=205632" title="ടൊമുരൗഷി പർവ്വതം (ഹിഡാക)">
ടൊമുരൗഷി പർവ്വതം (ഹിഡാക)

ജപ്പാനിലെ ഹൊക്കൈഡോയിൽ സ്ഥിതിചെയ്യുന്ന ഹിഡാക പർവ്വതങ്ങളിൽപ്പെടുന്ന ഒരു അഗ്നിപർവ്വതമാണ് ടൊമുരൗഷി പർവ്വതം.



</doc>
<doc id="205634" url="https://ml.wikipedia.org/wiki?curid=205634" title="ടൊകാചി പർവ്വതം (ഡൈസെറ്റ്സുസാൻ)">
ടൊകാചി പർവ്വതം (ഡൈസെറ്റ്സുസാൻ)

ജപ്പാനിലെ ഡൈസെറ്റ്സുസാൻ ദേശീയോദ്യാനത്തിൽ സ്ഥിതിചെയ്യുന്ന ഒരു അഗ്നിപർവ്വതമാണ് ടൊകാചി പർവ്വതം. ജപ്പാനിലെ 100 പ്രധാന പർവ്വതങ്ങളിലൊന്നാണിത്. ടൊകാചി പർവ്വതഗണത്തിലെ ഉയരം കൂടി ഒരു പർവ്വതമാണിത്.



</doc>
<doc id="205637" url="https://ml.wikipedia.org/wiki?curid=205637" title="പൊരോഷിരി പർവ്വതം">
പൊരോഷിരി പർവ്വതം

ജപ്പാനിലെ ഹൊക്കൈഡോയിൽ സ്ഥിതിചെയ്യുന്ന ഹിഡാക പർവ്വതങ്ങളിൽപ്പെടുന്ന ഒരു അഗ്നിപർവ്വതമാണ് . ജപ്പാനിലെ 100 പ്രധാന പർവ്വതങ്ങളിലൊന്നാണിത്.



</doc>
<doc id="205645" url="https://ml.wikipedia.org/wiki?curid=205645" title="മൊൻമത്">
മൊൻമത്

തെക്കുകിഴക്കൻ വെയ്ൽസിലെ ഒരു പൗരാണിക പട്ടണമാണ് മൊൻമത്. വെൽഷിൽ "ട്രെഫിൻവി". മോണോയുടെ നഗരം എന്നാണ് ഈ വാക്കിന്റെ അർത്ഥം. മോണോ നദിയും വെയ് നദിയും സംഗമിക്കുന്നത് മൊൻമതിൽ വെച്ചാണ്. കാർഡിഫിൽ നിന്നും 58 കി.മീ വടക്ക് കിഴക്കായും ലണ്ടനിൽ നിന്ന് 204 കി.മീ പടിഞ്ഞാറായും മൊൻമത് സ്ഥിതി ചെയ്യുന്നു. മൊൻമത്ഷെയർ പ്രാദേശിക ഭരണകൂടത്തിനും മൊൻമത് പാർലമെന്റ് നിയമനിർമ്മാണസഭയുടേയും കീഴിലാണ് മൊൻമത്. 2001-ലെ കാനേഷുമാരി പ്രകാരം 8,877ആണ് മാന്മത്തിലെ ജനസംഖ്യ.

വെയ് താഴ്വരയുടെ ഹൃദയഭാഗത്ത് സ്ഥിതി ചെയ്യുന്ന മൊൻമത് ഒരു കച്ചവടനഗരവും ഒരു വിനോദസഞ്ചാരകേന്ദ്രവും കൂടിയാണ്. ഹെൻട്രി അഞ്ചാമന്റെ ജന്മദേശമെന്ന നിലയിലും മൊൻമത് പ്രശസ്തമാണ്.

മൊൻമതിന്റെ ചരിത്രവും പൈതൃകവും സാമൂഹികജീവിതവും ആ പട്ടണത്തിലെത്തുന്നവർക്ക് വിക്കിപീഡിയയുടെ സഹായത്തോടെ അനായാസം മനസ്സിലാക്കുവാനായി രൂപീകരിച്ചിരിക്കുന്ന സംവിധാനമാണ് മൊൻമത്പീഡിയ. ഒരു പട്ടണത്തിലെ പ്രധാന സ്ഥലങ്ങളെയും സ്മാരകങ്ങളെയും പറ്റിയുള്ള വിശദമായ വിവരണങ്ങൾ ഉൾക്കൊള്ളുന്ന ലേഖനങ്ങൾ സൃഷ്ടിക്കുന്ന വിക്കിപീഡിയുടെ ഗ്ലാം (GLAM -"Galleries, Libraries, Archives, and Museums") പദ്ധതിയുടെ ആദ്യ സംരംഭമാണ് മൊൻമത്പീഡിയ. ആ അർത്ഥത്തിൽ മൊൻമത്തിനെ ലോകത്തിലെ 'ആദ്യ വിക്കിപീഡിയ പട്ടണം' എന്നു വിശേഷിപ്പിക്കാറുണ്ട്. 



</doc>
<doc id="205648" url="https://ml.wikipedia.org/wiki?curid=205648" title="വുൾഫ് ടോണി">
വുൾഫ് ടോണി

വുൾഫ് ടോണി അയർലണ്ടിലെ ദേശസ്നേഹിയായ വിപ്ലവകാരിയായിരുന്നു. തിയൊബാൾഡ് വുൾഫ് ടോണി എന്നാണ് അദ്ദേഹത്തിന്റെ പൂർണനാമം. പീറ്റർ ടോണിയുടെ മകനായി 1763 ജൂൺ 20-ന് ഇദ്ദേഹം ഡബ്ലിനിൽ ജനിച്ചു. ഡബ്ലിനിലെ ട്രിനിറ്റി കോളജിൽ നിന്നും ബിരുദമെടുത്തു (1785). തുടർന്ന് നിയമബിരുദമെടുത്ത് 1789-ൽ അഭിഭാഷകവൃത്തിയിലേർപ്പെട്ടു.

രാഷ്ട്രീയത്തിൽ ആകൃഷ്ടനായ അദ്ദേഹം ഗവൺമെന്റിനെ വിമർശിച്ചുകൊണ്ട് ലേഖനങ്ങൾ പ്രസിദ്ധീകരിച്ചിരുന്നു. കത്തോലിക്കരുടെ രാഷ്ട്രീയാവകാശങ്ങൾക്കുവേണ്ടിയും വാദിച്ചിരുന്നു. തോമസ് റസ്സലിനോടും ജെയിംസ് നാപ്പർ ടാൻഡിയോടും ചേർന്ന് അദ്ദേഹം ബെൽഫാസ്റ്റിൽ 1791 ഒക്ടോബറിൽ "യുണൈറ്റഡ് ഐറിഷ് മെൻ" എന്ന സംഘടനയ്ക്കു രൂപം നൽകി. ബ്രിട്ടനിൽനിന്ന് അയർലണ്ടിനെ സ്വതന്ത്രമാക്കുകയെന്ന ലക്ഷ്യത്തോടെയാണ് ഈ സംഘടന രൂപവത്ക്കരിച്ചത്. ജനാധിപത്യ മാതൃകയിൽ പാർലമെന്ററി പരിഷ്ക്കാരങ്ങൾ നടപ്പാക്കുവാൻ സംഘടന ആദ്യം ശ്രമിച്ചു. ഫ്രഞ്ചുവിപ്ലവത്തിന്റെ സ്വാധീനം സംഘടനയെ വിപ്ലവമാർഗ്ഗത്തിലേക്കു നയിച്ചു. ഗ്രേറ്റ് ബ്രിട്ടനും ഫ്രാൻസും തമ്മിൽ യുദ്ധമുണ്ടായതിനെ(1793)ത്തുടർന്ന് സംഘടന വിപ്ലവമാർഗങ്ങൾ പ്രാവർത്തികമാക്കാൻ തുടങ്ങി. 

ഇക്കാരണത്താൽ അറസ്റ്റിൽനിന്നും ഒഴിവാകാൻ ഇദ്ദേഹത്തിന് അയർലണ്ടു വിടേണ്ടിവന്നു. 1795 ജൂണിൽ അമേരിക്കൻ ഐക്യനാടുകളിലേയ്ക്കു പോയി. അവിടെനിന്നും ഫ്രാൻസിലെത്തിയ (1796 ഫെബ്രുവരി) ഇദ്ദേഹം അയർലണ്ടിനു സ്വാതന്ത്ര്യം ലഭ്യമാക്കുന്നതിനുവേണ്ടുന്ന സഹായം നൽകാൻ ഫ്രഞ്ചു നേതാക്കളെ നിർബന്ധിച്ചു. അതിനുശേഷം ലസാറെ ഹോഷിയുടെ നേതൃത്വത്തിലുള്ള ഫ്രഞ്ചുസേനയോടൊപ്പം ഇദ്ദേഹം അയർലണ്ടിലേക്കു തിരിച്ചു (1796 ഡിസംബർ). എങ്കിലും അയർലണ്ടിലേക്കു കടക്കാനുള്ള ശ്രമം പരാജയപ്പെട്ടതിനെത്തുടർന്ന് ഇദ്ദേഹം ഫ്രാൻസിലേക്കു മടങ്ങി. 1798 മേയ് മാസത്തിൽ ഉണ്ടായ ഐറിഷ് കലാപത്തിനിടക്ക് ഇദ്ദേഹം വീണ്ടും ഫ്രഞ്ചുസേനയോടൊപ്പം അയർലണ്ടിലേക്കു തിരിച്ചു. 1798 ആഗഗസ്റ്റിൽ ഇദ്ദേഹത്തെ ബ്രിട്ടിഷുകാർ അറസ്റ്റു ചെയ്യുകയും രാജ്യദ്രോഹകുറ്റം ചുമത്തി വിചാരണ ചെയ്ത് നവംബറിൽ വധശിക്ഷക്കു വിധിക്കുകയും ചെയ്തു. ഇതിനു വിധേയനാകാതെ 1798 നവംബർ 19-ന് ഡബ്ലിൻ ജയിലിൽ കഴുത്തറുത്ത് ഇദ്ദേഹം ആത്മഹത്യ ചെയ്യുകയാണുണ്ടായത്.



</doc>
<doc id="205657" url="https://ml.wikipedia.org/wiki?curid=205657" title="ബൗളിംഗ് ശരാശരി">
ബൗളിംഗ് ശരാശരി

ക്രിക്കറ്റിൽ ബൗളർമാരുടെ പ്രകടനം അളക്കുന്നതിനുള്ള ഒരു സാംഖ്യിക അളവുകോലായി പൊതുവെ ഉപയോഗിക്കുന്ന ഒരു സാങ്കേതിക പദപ്രയോഗമാണ് 'ബൗളിംഗ് ശരാശരി'. ഒരു ബൗളർ മൊത്തം വഴങ്ങിയ റൺസിനെ അയാൾ നേടിയ മൊത്തം വിക്കറ്റുകൾ കൊണ്ട് ഹരിക്കുമ്പോഴാണ് ബൗളിംഗ് ശരാശരി ലഭ്യമാകുന്നത്.

അതായത്:
ബൗളിംഗ് ശരാശരി = മൊത്തം വഴങ്ങിയ റൺസ് / മൊത്തം നേടിയ വിക്കറ്റുകൾ

ബൗളിംഗ് ശരാശരി ഏറ്റവും കുറവുള്ളവരെയാണ് മികച്ച ബോളർമാരായി പരിഗണിക്കുന്നത്. ടെസ്റ്റ് ക്രിക്കറ്റിൽ ഏറ്റവും കുറഞ്ഞ ബൗളിംഗ് ശരാശരിയുള്ള ബോളർ ഓസ്ട്രേലിയൻ താരമായിരുന്ന ജോർജ്ജ് ലോമാൻ ആണ്. '10.75' ശരാശരിയിൽ '112' വിക്കറ്റുകളാണ് അദ്ദേഹം നേടിയിട്ടുള്ളത്


</doc>
<doc id="205658" url="https://ml.wikipedia.org/wiki?curid=205658" title="കെഡിഇഗ്രാഫിക്സ്">
കെഡിഇഗ്രാഫിക്സ്

ഗ്രാഫിക്സ് ആവശ്യങ്ങൾക്കായുള്ള കെഡിഇ സോഫ്റ്റ്‌വെയർ പാക്കേജാണ് കെഡിഇഗ്രാഫിക്സ്.




</doc>
<doc id="205664" url="https://ml.wikipedia.org/wiki?curid=205664" title="കെഡിഇമൾട്ടിമീഡിയ">
കെഡിഇമൾട്ടിമീഡിയ

ശബ്ദ, ചലച്ചിത്രാവശ്യങ്ങൾക്കുള്ള കെഡിഇ സോഫ്റ്റ്‌വെയർ പാക്കേജാണ് കെഡിഇമൾട്ടിമീഡിയ.

കെഡിഇ പണിയിടത്തിനായുള്ള ലളിതമായൊരു ചലച്ചിത്ര ദർശിനിയാണ് ഡ്രാഗൺ പ്ലെയർ. കെഡിഇ 3ലുണ്ടായിരുന്ന മീഡിയ പ്ലെയറായ കോഡീന്റെ പിന്തുടർച്ചയായാണ് ഡ്രാഗൺ പ്ലെയർ വികസിപ്പിച്ചെടുത്തത്. കോഡീൻ നിർമ്മിച്ചതും വികസിപ്പിച്ചതും മാക്സ് ഹൊവലായിരുന്നു. എന്നാൽ കെഡിഇ എസ്‌സി 4നു വേണ്ടി ഡ്രാഗൺ പ്ലെയർ വികസിപ്പിക്കുന്നത് ഇയാൻ മൺറോ ആണ്. നിരവധി മൾട്ടിമീഡിയ ചട്ടക്കൂടുകളെ ഒരുമിപ്പിക്കുന്ന ഫോണോൺ ആണ് ഡ്രാഗൺ പ്ലയർ ഉപയോഗിക്കുന്നത്. പിന്തുണക്കുന്ന ചട്ടകൂടുകൾക്ക് പ്രവർത്തിപ്പിക്കാവുന്ന എല്ലാ ഫയലുകളെയും ഫോനോണും പിന്തുണക്കും. 8.04 പതിപ്പ് മുതൽ കുബുണ്ടുവിന്റെ സ്വതേയുള്ള മീഡിയ പ്ലെയർ ഡ്രാഗൺ പ്ലെയർ ആണ്.




</doc>
<doc id="205679" url="https://ml.wikipedia.org/wiki?curid=205679" title="അഭിലംബ ഉപഗ്രൂപ്പ്">
അഭിലംബ ഉപഗ്രൂപ്പ്

G എന്ന ഗ്രൂപ്പിന്റെ ഉപഗ്രൂപ്പാണ് H എന്ന് കരുതുക. G യിലെ ഓരോ അംഗത്തിനും H -ലുള്ള ഇടതുസഹഗണവും വലതുസഹഗണവും തുല്യമാണെങ്കിൽ ആ ഉപഗ്രൂപ്പിനെ ഒരു അഭിലംബ ഉപഗ്രൂപ്പ് (normal subgroup) എന്ന് വിളിക്കുന്നു. അതായത്, G യിലെ ഒരു അംഗമാണ് g എന്നുണ്ടെങ്കിൽ gH=Hg എന്ന് വരണം. ഒരു ഗ്രൂപ്പിന്റെ ഘടകഗ്രൂപ്പുകളെ സൃഷ്ടിക്കാൻ അഭിലംബ ഉപഗ്രൂപ്പുകളെ ഉപയോഗിക്കാം.

ഗാൽവ ആണ് അഭിലംബ ഉപഗ്രൂപ്പുകളുടെ പ്രാധാന്യം ആദ്യമായി മനസ്സിലാക്കിയത്

G എന്ന ഗ്രൂപ്പിന്റെ അഭിലംബ ഉപഗ്രൂപ്പാണ് N എന്നുണ്ടെങ്കിൽ, G യിലെ ഓരോ അംഗം g ക്കും N ലെ ഓരോ അംഗം n നും gng എന്നത് N ലെ അംഗമായിരിക്കണം. അതായത്,

formula_1

അഭിലംബ ഉപഗ്രൂപ്പുകളുടെ സവിശേഷതകളുപയോഗിച്ച് മറ്റ് നിർവചനങ്ങളും ആകാം




</doc>
<doc id="205716" url="https://ml.wikipedia.org/wiki?curid=205716" title="യൊടേയ് പർവ്വതം">
യൊടേയ് പർവ്വതം

ജപ്പാനിലെ ഷികോട്സു-ടോയ ദേശീയോദ്യാനത്തിൽ സ്ഥിതിചെയ്യുന്ന ഒരു അഗ്നിപർവ്വതമാണ് . ജപ്പാനിലെ 100 പ്രധാന പർവ്വതങ്ങളിലൊന്നാണിത്.


</doc>
<doc id="205718" url="https://ml.wikipedia.org/wiki?curid=205718" title="പെപ് ഗ്വാർഡിയോള">
പെപ് ഗ്വാർഡിയോള

ഒരു മുൻ സ്പാനിഷ് ഫുട്ബോൾ കളിക്കാരനും ഫുട്ബോൾ ടീം പരിശീലകനും ആണ് പെപ് ഗ്വാർഡിയോള എന്ന പേരിലറിയപ്പെടുന്ന ജോസെപ് പെപ് ഗ്വാർഡിയോള ഐ സലാ (ജനനം: 1971 ജനുവരി 18). കളിക്കാരനായിരുന്നപ്പോൾ ഡിഫെൻസീവ് മിഡ്ഫീൽഡറായിരുന്ന ഗ്വാർഡിയോള എഫ്. സി. ബാഴ്സലോണക്ക് വേണ്ടിയാണ് ഏറ്റവും കൂടുതൽ കളിച്ചിട്ടുള്ളത്. ബാഴ്സലോണക്ക് ആദ്യമായി യൂറോപ്യൻ കപ്പ് നേടിക്കൊടുത്ത യൊഹാൻ ക്രൈഫിന്റെ സ്വപ്നസംഘത്തിലെ അംഗമായിരുന്നു പെപ് ഗ്വാർഡിയോള. ഇറ്റാലിയൻ ക്ലബ്ബുകളായ റോമ, ബ്രെസിയ. ഖത്തർ ക്ലബ്ബായ അൽ-അഹ്‌ലി, പഠനസമയത്ത് മെക്സിക്കൻ ക്ലബ്ബായ ഡൊറഡോസ് ഡി സിനാലോവ എന്നിവക്ക് വേണ്ടിയും ഗ്വാർഡിയോള കളിച്ചിട്ടുണ്ട്. ഇറ്റലിയിൽ കളിച്ചിരുന്നപ്പോൾ മയക്കുമരുന്ന് ഉപയോഗത്തിന് നാല് മാസം വിലക്ക് നേരിട്ട ഗ്വാർഡിയോള പിന്നീട് അപ്പീലിലൂടെ ആ വിധിയെ മറികടന്നു. ദേശീയ തലത്തിൽ സ്പാനിഷ് ഫുട്ബോൾ ടീമിനു വേണ്ടിയും സൗഹൃദ മത്സരങ്ങളിൽ കാറ്റലോണിയക്ക് വേണ്ടിയും കളിച്ചിട്ടുണ്ട്.

കളിക്കാരൻ എന്ന നിലയിൽ നിന്ന് വിരമിച്ച ശേഷം ഗ്വാർഡിയോള എഫ്. സി. ബാഴ്സലോണ ബി ടീമിന്റെ പരിശീലകനായി ചുമതലയേറ്റു. 2008 മെയ് 8ന് എഫ്. സി. ബാഴ്സലോണ പ്രസിഡന്റ് ജൊവാൻ ലാപോർട്ട പെപ് ഗ്വാർഡിയോള ഫ്രാങ്ക് റൈക്കാർഡിന്റെ പിൻഗാമിയായി ബാഴ്സലോണ മുൻനിര ടീമിന്റെ പരിശീലകനാകുമെന്ന് പ്രഖ്യാപിച്ചു. ജൂൺ എട്ടിന് ഗ്വാർഡിയോള കരാറിൽ ഒപ്പുവെച്ചു. പരിശീലകനെന്ന നിലയിൽ ആദ്യത്തെ സീസണിൽ തന്നെ ലാ ലിഗാ, കോപ ഡെൽ റേ, ചാമ്പ്യൻസ് ലീഗ് എന്നിവ നേടിക്കൊടുത്ത്, ഒരു ട്രെബിൾ സ്വന്തമാക്കുന്ന ആദ്യ സ്പാനിഷ് ക്ലബ്ബെന്ന നിലയിലേക്ക് ബാഴ്സയെ പെപ് ഗ്വാർഡിയോള ഉയർത്തി. ഇതോടെ യുവേഫ ചാമ്പ്യൻസ് ലീഗ് വിജയിക്കുന്ന ഏറ്റവും പ്രായം കുറഞ്ഞ പരിശീലകനെന്ന ബഹുമതി ഗ്വാർഡിയോള നേടി. തുടർന്നുള്ള സീസണിൽ സൂപ്പർ കോപ ഡി എസ്പാന, യുവേഫ സൂപ്പർ കപ്പ്, ഫിഫ ക്ലബ്ബ് വേൾഡ് കപ്പ് എന്നിവയും നേടി, ഒരു സെക്സ്റ്റപ്പിൾ തികക്കുന്ന ലോകത്തെ ആദ്യ ക്ലബ്ബായി ബാഴ്സ മാറി.

2011 സെപ്റ്റംബർ 8ന് കറ്റാലൻ പാർലമെന്റ് ഗ്വാർഡിയോളക്ക് പരമോന്നത ബഹുമതിയായ സ്വർണ്ണമെഡൽ സമ്മാനിച്ചു. 2012 ജനുവരിയിൽ 42% വോട്ടുകൾ നേടി പുരുഷന്മാരുടെ ഫുട്ബോൾ ടീമിനുള്ള ഫിഫ വേൾഡ് കോച്ച് ഓഫ് ദ ഇയർ അവാർഡ് സ്വന്തമാക്കി. 16% വോട്ട് നേടിയ മാഞ്ചസ്റ്റർ കോച്ച് അലെക്സ് ഫെർഗൂസനെയും 12% വോട്ട് നേടിയ റയൽ മാഡ്രിഡ് കോച്ച് ജോസ് മൗറീഞ്യോയെയും പിന്തള്ളിയായിരുന്നു പെപിന്റ ഈ നേട്ടം. 2012 ജൂൺ 30ന് പെപ് ഗ്വാർഡിയോള ബാഴ്സലോണയുടെ പരിശീലക സ്ഥാനത്ത് നിന്ന് വിരമിച്ചു. നാല് വർഷം കൊണ്ട് 14 കിരീടങ്ങൾ നേടിക്കൊടുത്ത ശേഷമായിരുന്നു ഈ വിരമിക്കൽ. അപ്പോഴത്തെ ബി ടീം പരിശീലകനായ ടിറ്റോ വിലാനോവയാണ് നിലവിലെ ബാഴ്സാ പരിശീലകൻ.

അന്താരാഷ്ട്രതലത്തിലെ ഗ്വാർഡിയോളയുടെ പ്രകടനം:



</doc>
<doc id="205720" url="https://ml.wikipedia.org/wiki?curid=205720" title="പൂതംപാറ">
പൂതംപാറ

കോഴിക്കോട് ജില്ലയിലെ ഒരു ചെറിയ ഗ്രാമമാണ് പൂതംപാറ . ഈ ഗ്രാമം കോഴിക്കോട് ജില്ലയുടെയും വയനാട് ജില്ലയുടേയും അതിർത്തികൾ പങ്കിടുന്നു.

ഈ ഗ്രാമത്തിലെ ജനസംഖ്യ എകദേശം 500 ആണെന്ന് കണക്കാക്കപ്പെടുന്നു.
ഈ ഗ്രാമത്തിൽ ആളുകൾ താമസിച്ച് തുടങ്ങിയത് 1940 കളിലാണെന്ന് വിശ്വസിക്കപ്പെടുന്നു. കാട് വെട്ടിത്തെളിച്ച് ഇവിടെ കൃഷി ചെയ്തിട്ടാണ് ആളുകൾ ഇവിടെ താമസം തുടങ്ങിയത്. കശുമാവ്, തെങ്ങ്, മാവ് എന്നിവയായിരുന്നു ആദ്യകാല കൃഷികൾ. പിന്നീട് റബ്ബർ കൃഷി ഇവിടെ വളരെയധികം പ്രസിദ്ധവും ലാഭകരവുമായി. 

പൂതംപാറ നിബിഡവനങ്ങളാൽ ചുറ്റപ്പെട്ടിരിക്കുന്നു. ഇവിടെ അസാധാരണമായ മഴ ലഭിക്കുന്ന ഒരു പ്രദേശമാണ്. 3500 മി.മി വരെ മഴ ലഭിക്കാറുണ്ടെന്നാണ് അനൗദ്യോഗിക കണക്ക്. 

ഈ ഗ്രാമത്തിൽ ഒരു പ്രൈമറി സ്കൂളും, ഒരു റോമൻ കതോലിക് പള്ളിയുമുണ്ട്.


</doc>
<doc id="205726" url="https://ml.wikipedia.org/wiki?curid=205726" title="മുക്കണ്ണൻപേഴ്‌">
മുക്കണ്ണൻപേഴ്‌

സാപിൻഡേസിയേ(Sapindaceae) കുടുംബത്തിൽ പെട്ട ഒരു ചെറുമരമാണ് മുക്കണ്ണൻപേഴ്. ഇതിന്റെ ശാസ്ത്രീയ നാമം അല്ലോഫിലസ് സെറാറ്റസ് ( Allophylus serratus (Roxb.) Kurz.)എന്നാണ്. മുക്കണ്ണപ്പെരുക്ക്‌ , മുക്കണ്ണൻ പെരികലം, മുക്കണ്ണൻ പെരേര എന്നീ പേരുകളിലും ഇതറിയപ്പെടുന്നു. പശ്ചിമഘട്ടത്തിലും ആസ്സാമിലെ മലകളിലും കാണപ്പെടുന്ന ഇത് 10 മീറ്റർ വരെ ഉയരം വയ്ക്കും. 
കോശജ്വലനം, ഓസ്റ്റിയോപൊറോസിസ്, എന്നിവയ്ക്ക്‌ മരുന്നായി ഈ ചെടി പണ്ടുമുതലേ ഉപയോഗിച്ചിരുന്നു. 
അൾസറിനെതിരായും ഈ ചെടി ഉപയോഗിക്കുന്നു. 


</doc>
<doc id="205731" url="https://ml.wikipedia.org/wiki?curid=205731" title="ഗവണ്മെന്റ് എഞ്ചിനീയറിംഗ് കോളേജ്‌, വയനാട്‌">
ഗവണ്മെന്റ് എഞ്ചിനീയറിംഗ് കോളേജ്‌, വയനാട്‌

വയനാട്ടിലുള്ള ഒരു എഞ്ചിനീയറിംഗ് കോളേജാണ് ഗവണ്മെന്റ് എഞ്ചിനീയറിംഗ് കോളേജ്‌, വയനാട്‌. കണ്ണൂർ സർവകലാശാലയിൽ അഫിലിയേറ്റു ചെയ്തിരിക്കുന്നു. 1999 ലാണ് ഇത് സ്ഥാപിതമായത്. മാനന്തവാടി ടൌണിൽ നിന്ന് 6 കിലോമീറ്റർ അകലെ തലപ്പുഴയിൽ ആണ് കോളേജ്‌ സ്ഥിതി ചെയ്യുന്നത്.


ഔദ്യോഗിക വെബ്‌സൈറ്റ്


</doc>
<doc id="205743" url="https://ml.wikipedia.org/wiki?curid=205743" title="യൊഹാൻ ക്രൈഫ്">
യൊഹാൻ ക്രൈഫ്

നിലവിലെ കറ്റാലൻ ദേശീയ ഫുട്ബോൾ ടീം പരിശീലകനും ഒരു മുൻ ഡച്ച് ഫുട്ബോൾ കളിക്കാരനുമാണ് യൊഹാൻ ക്രൈഫ് എന്ന ഹെൻഡ്രിക്ക് യൊഹാന്നസ് ക്രൈയിഫ് (ജനനം: 1947 ഏപ്രിൽ 25 ആംസ്റ്റർഡാമിൽ). അദ്ദേഹം 1971, 1973, 1974 വർഷങ്ങളിലായി മൂന്ന് തവണ ബാലൺ ഡി ഓർ പുരസ്കാരം നേടിയിട്ടുണ്ട്. ഏറ്റവും കൂടുതൽ തവണ ബാലൺ ഡി ഓർ നേടിയ കളിക്കാരിൽ ഒരാളാണ് ക്രൈഫ്. ലയണൽ മെസ്സി, മാർകോ വാൻ ബാസ്റ്റൺ, മിഷേൽ പ്ലാറ്റീനി എന്നിവരാണ് മറ്റുള്ളവർ. റൈനസ് മിക്കൽസ് അവതരിപ്പിച്ച ടോട്ടൽ ഫുട്ബോളിന്റെ ഏറ്റവും മികച്ച ഉപയോക്താക്കളിൽ ഒരാളാണ് യൊഹാൻ ക്രൈഫ്. ഫുട്ബോളിലെ എക്കാലത്തേയും മികച്ച കളിക്കാരിൽ ഒരാളായി യൊഹാൻ ക്രൈഫിനെ പരിഗണിക്കുന്നു.

1984ൽ കളിയിൽ നിന്ന വിരമിച്ച ശേഷം ക്രൈഫ് അയാക്സിന്റേയും പിന്നീട് ബാഴ്സലോണയുടേയും മികച്ച പരിശീലകനായി മാറി. ക്രൈഫ് ഇപ്പോഴും ഈ രണ്ട് ക്ലബ്ബിന്റേയും ഉപദേശകനായിത്തുടരുന്നു. ക്രൈഫിന്റെ മകനായ യോർഡി ക്രൈഫും ഫുട്ബോൾ കളിക്കാരനാണ്.

1999-ൽ ഐഎഫ്എഫ്എച്ച്എസ് സംഘടിപ്പിച്ച സർവ്വേയിൽ നൂറ്റാണ്ടിലെ മികച്ച യൂറോപ്യൻ കളിക്കാരനായും നൂറ്റാണ്ടിലെ രണ്ടാമത്തെ ലോകഫുട്ബോൾ താരവുമായി തെരഞ്ഞെടുക്കപ്പെടുകയും ചെയ്തു. ഫ്രഞ്ച് ഫുട്ബോൾ മാഗസിനായ ഫ്രാൻസ് ഫുട്ബോൾ സംഘടിപ്പിച്ച സർവ്വേയിൽ നൂറ്റാണ്ടിലെ കളിക്കാരനുള്ള മത്സരത്തിൽ ക്രൈഫ് മൂന്നാം സ്ഥാനം നേടി.

308||215||47||40||54||25||409||280
153||50||7||1||34||12||184||63
59||26||colspan=2|—||colspan=2|—||59||28
520||290||54||41||88||37||662||368



</doc>
<doc id="205750" url="https://ml.wikipedia.org/wiki?curid=205750" title="ഇന്നിങ്സ്">
ഇന്നിങ്സ്

ക്രിക്കറ്റിൽ പൊതുവേ ഉപയോഗിക്കുന്ന ഒരു പദപ്രയോഗമാണ് ഇന്നിങ്സ്. ക്രിക്കറ്റ് മത്സരത്തിന്റെ ദൈർഘ്യം സംബന്ധിച്ച മാനദണ്ഡമാണിത്. സാമാന്യമായി ഒരു ടീമിന്റെ ബാറ്റിങ് തുടരുന്ന (അല്ലെങ്കിൽ ബൗളിങ് തുടരുന്ന) കാലയളവിനെ ഇന്നിങ്സ് എന്നു പറയാമെങ്കിലും ക്രിക്കറ്റിന്റെ വിവിധ വകഭേദങ്ങളിൽ ഈ പ്രയോഗത്തിന്റെ കൃത്യാർത്ഥത്തിൽ വ്യത്യാസങ്ങളുണ്ട്.

ഒരിന്നിംഗ്സ് താഴെപ്പറയുന്ന രീതികളിലാണ് അവസാനിക്കുന്നത്;

ടെസ്റ്റ് മൽസരങ്ങൾ രണ്ടിന്നിങ്സ് വീതമുള്ളതാണ്. അതായത് ഓരോ ടീമിനും രണ്ടുതവണ വീതം ബാറ്റിങും ബൗളിങും ചെയ്യുവാനുള്ള അവസരമുണ്ട്. ടെസ്റ്റ് മത്സരങ്ങളിൽ ഒരു ടീമിലെ പത്തു വിക്കറ്റുകളും നഷ്ടപ്പെട്ടാൽ ഇന്നിംഗ്സ് പൂർത്തിയായി എന്ന് പറയുന്നു. ബാറ്റ് ചെയ്യുന്ന ടീം ഡിക്ലയർ ചെയ്താലും ഇന്നിങ്സ് പൂർത്തിയായതായി കണക്കാക്കപ്പെടുന്നു.

ഏകദിന/ട്വന്റി-ട്വന്റി മത്സരങ്ങൾ ഉൾപ്പെട്ട പരിമിത ഓവർ മത്സരങ്ങളിൽ, നിശ്ചിത ഓവറുകൾ അവസാനിക്കുകയോ, ടീമിലെ പത്തു വിക്കറ്റുകളും നഷ്ടപ്പെടുകയോ, ഏത് ആദ്യം സംഭവിക്കുന്നുവോ അവിടെ ഇന്നിങ്സ് പൂർത്തിയാകുന്നു. 
ഒരു ടീമിലെ ഏതെങ്കിലും ഒരാൾക്കോ, ഒന്നിൽക്കൂടുതൽ കളിക്കാർക്കോ ബാറ്റ് ചെയ്യാനാവാത്ത സാഹചര്യത്തിൽ (ഉദാഹരണം:പരിക്ക്) അവർ ബാറ്റ് ചെയ്യാതിരുന്നാലും ഇന്നിങ്സ് പൂർത്തിയായതായി കണക്കാക്കപ്പെടുന്നു. അതായത് ഒരാൾക്ക് ബാറ്റ് ചെയ്യാനാവില്ലെങ്കിൽ ഒമ്പതാമത്തെ വിക്കറ്റ് വീഴുമ്പോൾ ഇന്നിങ്സ് അവസാനിക്കുന്നു.

ഒന്നിലധികം ഇന്നിങ്സുകൾ ഉള്ള മത്സരത്തിൽ ഒരു ടീം ഒരിന്നിങ്സിൽ എടുത്ത സ്കോറിനെക്കാൾ കുറവ് റണ്ണുകൾക്ക് മറ്റേ ടീമിന്റെ ഇന്നിങ്സുകൾ രണ്ടുതവണ അവസാനിപ്പിക്കപ്പെട്ടാൽ രണ്ടമത്തെ ടീം ഒരു ഇന്നിങ്സിനു തോറ്റതായി കണക്കാക്കപ്പെടുന്നു.



</doc>
<doc id="205755" url="https://ml.wikipedia.org/wiki?curid=205755" title="ബൗണ്ടറി">
ബൗണ്ടറി

ഒരു ക്രിക്കറ്റ് ഫീൽഡിന്റെ അതിർത്തിയാണ് ബൗണ്ടറി. സാധാരണയായി "കയർ" ഉപയോഗിച്ചാണ് ബൗണ്ടറി അടയാളപ്പെടുത്തുന്നത്.
ബൗണ്ടറി രേഖയ്ക്ക് പുറത്ത് നിലം തൊടാതെ പോകുന്ന പന്തുകളിൽ ആറും , നിലത്തു തൊട്ട് പോകുന്ന പന്തുകളിൽ നാലും റൺസാണ് ബാറ്റ്സ്മാനു ലഭിക്കുന്നത്. 
പലപ്പോഴും ഫോർ എന്ന അർഥത്തിലാണ് ബൗണ്ടറി എന്ന വാക്ക് ഉപയോഗിക്കുന്നത്.


</doc>
<doc id="205757" url="https://ml.wikipedia.org/wiki?curid=205757" title="ദി വിർജിൻ സ്പ്രിങ്">
ദി വിർജിൻ സ്പ്രിങ്

വിഖ്യാത സ്വീഡിഷ് സംവിധായകൻ ഇങ്മർ ബർഗ്‌മൻ സംവിധാനം ചെയ്ത് 1960ൽ പുറത്തിറങ്ങിയ ഒരു ചലച്ചിത്രമാണ് ദ വിർജിൻ സ്പ്രിങ്. തന്റെ മകളെ മാനഭംഗം ചെയ്ത് കൊലപ്പെടുത്തിയവരോടുള്ള പിതാവിന്റെ പ്രതികാരത്തിന്റെ കഥയാണ് ഈ ചിത്രം പറയുന്നത്. ധാർമികത, നീതി, മതങ്ങൾ തുടങ്ങിയ പ്രമേയങ്ങളെ അടിസ്ഥാനപ്പെടുത്തി നിർമിച്ച് ഈ സിനിമ 1961ലെ ഓസ്കാർ പുരസ്കാര വേളയിൽ മികച്ച് അന്യഭാഷാ ചിത്രത്തിനുള്ള പുരസ്കാരം നേടി. കൂടാതെ 1972ൽ പുറത്തിറ്ങ്ങിയ "ദ ലാസ്റ്റ് ഹൌസ് ഓൺ ദ ലെഫ്റ്റ്" എന്ന ചിത്രത്തിനു അടിസ്ഥാനവുമായി.


</doc>
<doc id="205759" url="https://ml.wikipedia.org/wiki?curid=205759" title="വെൺതേക്ക്">
വെൺതേക്ക്

പശ്ചിമഘട്ടതദ്ദേശവാസിയായ ഒരു മരമാണ് വെൺതേക്ക് . വെണ്ടേക്ക്‌ എന്നും വെള്ളിലവ് എന്നും പറയും. 25 മീറ്ററോളം ഉയരം വയ്ക്കും. സഹ്യപർവ്വതത്തിന്റെ ഇരുവശത്തുമുള്ള ഇലകൊഴിയും ഈർപ്പവനങ്ങളിലും അർദ്ധഹരിതവനങ്ങളിലും ഉണ്ടാകുന്ന വലിയ മരം. ഉത്തരേന്ത്യയിൽ അപൂർവ്വമാണ്‌. അവശൽക്കനശേഷിയുള്ള തൊലിയും മിനുസവും ചന്ദനനിറവുമുള്ള ഉരുണ്ടതായ്‌ത്തടിയും ഇതിന്റെ പ്രത്യേകതകളാണ്‌. തടിക്ക്‌ ആകൃതിയിലും നിറത്തിലും സുന്ദരിമാരുടെ തുടയോടു സാദൃശ്യമുള്ളതുകൊണ്ട്‌ ഇതിനെ "കാട്ടിലെ നഗ്നയായ തരുണി" എന്നു വിശേഷിപ്പിക്കാറുണ്ട്‌.



</doc>
<doc id="205762" url="https://ml.wikipedia.org/wiki?curid=205762" title="അബ്രഹാമിക മതങ്ങൾ">
അബ്രഹാമിക മതങ്ങൾ

അബ്രഹാമിൽ നിന്ന് ഉല്പത്തി അവകാശപ്പെടുകയോ അദ്ദേഹവുമായി ബന്ധപ്പെട്ട ഒരു ആദ്ധ്യാത്മികപാരമ്പര്യത്തെ അംഗീകരിക്കുകയോ ചെയ്യുന്ന ഏകദൈവവിശ്വാസാധിഷ്ഠിതമായ മതപാരമ്പര്യങ്ങളാണ് അബ്രഹാമിക മതങ്ങൾ. തുടക്കത്തിന്റെ കാലക്രമത്തിൽ മൂന്നു പ്രധാന അബ്രഹാമിക മതങ്ങൾ യഹൂദമതം, ക്രിസ്തുമതം, ഇസ്ലാം എന്നിവയാണ്.

മതങ്ങളുടെ താരതമ്യപഠനത്തിൽ പരിഗണിക്കപ്പെടുന്ന മൂന്നു പ്രമുഖ വിഭാഗങ്ങളിൽ ഒന്നാണിത്. ഭാരതീയ ധാർമ്മികപാരമ്പര്യം, കിഴക്കൻ ഏഷ്യയിലെ താവോധാർമ്മികത എന്നിവയാണ് മറ്റു രണ്ടു വിഭാഗങ്ങൾ. ലോകജനതയിൽ 54 ശതമാനത്തോളം അബ്രഹാമിക ധാർമ്മികപാരമ്പര്യം അവകാശപ്പെടുന്നതായി ഇരുപത്തൊന്നാം നൂറ്റാണ്ടിന്റെ തുടക്കത്തിലെ ഒരു കണക്ക് സൂചിപ്പിച്ചു.

യഹൂദമതം അബ്രഹാമിന്റെ പേരക്കിടാവ് യാക്കോബിന്റെ പിന്തുടർച്ചക്കാരുടെ മതമായി സ്വയം കരുതുന്നു. യാക്കോബിന് ഇസ്രായേൽ എന്നും പേരുണ്ട്. ഈ പേര് ദൈവം അയാൾക്കു നൽകിയതാണെന്ന് ബൈബിൾ പറയുന്നു. ദൈവത്തിന്റെ ഏകത്വത്തിലുള്ള കണിശമായ വിശ്വാസം യഹൂദമതത്തിൽ പ്രധാനമാണ്. ആ മതത്തിലെ എല്ലാ പാരമ്പര്യശാഖകളും എബ്രായബൈബിളിന്റെ മസോറട്ടിക് പാഠത്തെ അതിന്റെ അടിസ്ഥാനലിഖിതവും വാചികനിയമത്തെ ആ ലിഖിതത്തിന്റെ വിശദീകരണവും ആയി കരുതുന്നു. 

യഹൂദമതത്തിലെ ഒരു വിശ്വാസധാര എന്ന നിലയിൽ മദ്ധ്യധരണി പ്രദേശത്തെ നഗരങ്ങളായ യെരുശലേം, റോം, അലക്സാണ്ട്രിയ, അന്ത്യോഖ്യ, കോറിന്ത് എന്നിവയെ ചുറ്റി ആയിരുന്നു ക്രിസ്തുമതത്തിന്റെ തുടക്കം. അങ്ങനെ റോമാസാമ്രാജ്യത്തിന്റെ മദ്ധ്യഭാഗത്ത് പിറന്ന അത് തുടർന്ന് പാർശ്വഭൂമികളിലേക്കു പടർന്നു. ക്രമേണ ആ മതം, റോമും കോൺസ്റ്റാന്റിനോപ്പിളും കേന്ദ്രീകരിച്ച് പാശ്ചാത്യ-പൗരസ്ത്യ ക്രിസ്തീയതകളായി പിരിഞ്ഞു. ക്രിസ്തുമതത്തിലെ കേന്ദ്രവ്യക്തിത്വം യേശുക്രിസ്തുവാണ്. മിക്കവാറും വിഭാഗങ്ങൾ യേശുവിനെ ത്രിത്വൈകദൈവത്തിലെ രണ്ടാമാളായ ദൈവപുത്രന്റെ മനുഷ്യാവതാരമായി കരുതുന്നു. ക്രിസ്തീയബൈബിളാണ് ക്രിസ്തുമതത്തിലെ വിശ്വാസങ്ങളുടെ മുഖ്യസ്രോതസ്സ്. കത്തോലിക്കാ സഭയും പൗരസ്ത്യ ഓർത്തഡോക്സ് സഭയും, സഭാപാരമ്പര്യത്തേയും ബൈബിളിനൊപ്പം മാനിക്കുന്നു.

അറേബ്യയിൽ പിറന്ന ഇസ്ലാം മതത്തിനും ദൈവത്തിന്റെ ഏകത്വത്തിലുള്ള വിശ്വാസം പരമപ്രധാനമാണ്. പ്രവാചകന്മാർക്കിടയിൽ മുഹമ്മദിന്റെ പ്രാഥമികതയിൽ വിശ്വസിക്കുന്നെങ്കിലും ഇസ്ലാം അദ്ദേഹത്തിന് ദൈവികത്വം കല്പിക്കുന്നില്ല. മുഹമ്മദിലൂടെ വെളിപ്പെടുത്തപ്പെടുകയും അദ്ദേഹത്തിന്റെ പ്രബോധനങ്ങളും ചര്യകളും വഴി വിശദീകരിക്കപ്പെടുകയും ചെയ്ത വിശുദ്ധ ഖുറാന്റെ അന്തിമമായ ആധികാരികതയിൽ ഇസ്ലാം മതാനുയായികൾ വിശ്വസിക്കുന്നു. ഇസ്ലാമിന്റെ ഷിയാ ധാരയിൽ നിന്നു വേർപിരിഞ്ഞുണ്ടായ ബഹായ്, ദ്രൂസ് മതങ്ങളും അബ്രഹാമിക പാരമ്പര്യം അവകാശപ്പെടുന്നവയാണ്.


</doc>
<doc id="205776" url="https://ml.wikipedia.org/wiki?curid=205776" title="പ്രഥമൻ">
പ്രഥമൻ

ഒരു വേവുള്ളതിനെ പായസം എന്നും രണ്ടു വേവുള്ളതിനെ പ്രഥമൻ എന്നും പറയുന്നു. അട വേവിച്ചാണ് ഉണ്ടാക്കുന്നത്. അതു പോലെ പഴമോ ചക്കയോ ആദ്യം വേവിക്കുന്നു. പിന്നീട് നാളികേരത്തിന്റെ പാലോ പശുവിൻ പാലോ ചേർത്ത് വീണ്ടും വേവിച്ചാണ് പ്രഥമൻ ഉണ്ടാക്കുന്നത്. അങ്ങനെ രണ്ടു വേവായി. രണ്ടു വേവുള്ളതുകൊണ്ട് പ്രഥമൻ നിവേദിക്കാറില്ല.

സാധാരണ ചക്ക, പഴം എന്നിവ ഒരിക്കലേ വരട്ടാറുള്ളു. എന്നാൽ കൂടുതൽ പ്രാവശ്യം വരട്ടിയാൽ പ്രഥമന് സ്വാദ് കൂടും. കുറുകിക്കഴിഞ്ഞാൽ നിറുത്താതെ ഇളക്കാൻ ശ്രദ്ധിക്കണം. അല്ലെങ്കിൽ പാത്രത്തിൽ കരിഞ്ഞുപിടിക്കും.

പഴുത്ത് കറുത്ത കുത്തുകൾ വീണ ചെങ്ങാലിക്കോടൻ പഴമാണ് ഉപയോഗിക്കുന്നത്.

നാരില്ലാത്ത വരിക്കചക്ക നല്ല പോലെ പഴുത്തതാണ് പ്രഥമനുവേണ്ടി വരട്ടാൻ ഉപ്യോഗിക്കുന്നത്. 

പി.എൻ. ഗണേശ് - മാതൃഭൂമി നഗരം സപ്ലിമെന്റ്, 28 ആഗസ്റ്റ് 2012


</doc>
<doc id="205779" url="https://ml.wikipedia.org/wiki?curid=205779" title="ജമൈക്കൻ ചെറി">
ജമൈക്കൻ ചെറി

ജമൈക്കൻ ചെറി. ശാസ്ത്രീയ നാമം : Muntingia calabura. മുണ്ടിഞ്ജിയ ജനുസിലെ ഏക സ്പീഷിസ്. തെക്കേ അമേരിക്കൻ വംശജൻ. പനാമ ബെറി, സിംഗപ്പൂർ ചെറി, ബാജെല്ലി മരം, സ്റ്റ്രോബെറി മരം എന്നെല്ലാം അറിയപ്പെടുന്നു.

7 മുതൽ 12 വരെ മീറ്റർ ഉയരം വയ്ക്കുന്ന ചെറിയ മരം. ധാരാളം ചെറിയ തരി പോലെയുള്ള കുരുക്കളുള്ള മധുരമുള്ള തിന്നാൻ കൊള്ളുന്ന പഴങ്ങൾ . പക്ഷികൾ ഈ മരം കായ്ക്കുന്ന കാലത്ത്‌ ധാരാളമായി ഈ മരത്തിലുണ്ടാവും. ഇപ്പോൾ കേരളത്തിൽ അങ്ങോളമിങ്ങോളം തണൽ മരമായി നട്ടുപിടിപ്പിച്ചു വരുന്നുണ്ട്‌.


</doc>
<doc id="205783" url="https://ml.wikipedia.org/wiki?curid=205783" title="പുല്ലെണ്ണ">
പുല്ലെണ്ണ

പടന്ന എന്ന് പേരുള്ള പുല്ലിന്റെ മണ്ണിനു പുറത്തായി അവിടവിടെ കാണപ്പെടുന്ന വേരുപോലെയുള്ള കാണ്ഡത്തിൽ നിന്നുള്ള സ്രവമാണ് മഴവെള്ളവും ചേർന്ന് അൽപ്പം കൊഴുപ്പോടെ പുല്ലെണ്ണ എന്ന പേരിൽ അറിയപ്പെടുന്നത്. നാട്ടിൻപുറങ്ങളിലെ വേലികളിലും മറ്റും സമൃദ്ധിയായി കണ്ടുവന്നിരുന്ന ഈ പുല്ലിന്റെ പല ഭാഗങ്ങളിലായി പുല്ലെണ്ണ ചെറിയ ബൾബുകൾ പോലെ തൂങ്ങിനിൽക്കുന്നത് കാണാം. ചിലയിടങ്ങളിൽ കണ്ണിൽത്തുള്ളി എന്നും വിളിക്കാറുണ്ട്. 


</doc>
<doc id="205787" url="https://ml.wikipedia.org/wiki?curid=205787" title="പുല്ലാഞ്ഞി">
പുല്ലാഞ്ഞി

10 മീറ്റർ വരെ വളരുന്ന രോമാവൃതമായ ഒരു വള്ളിച്ചെടിയാണ് പുല്ലാഞ്ഞി. . ദക്ഷിണേന്ത്യയിലെ ഇലപൊഴിയും കാടുകളിൽ വളരുന്ന ദുർബലകാണ്ഡമുള്ള വള്ളിച്ചെടി. കേരളത്തിലെ നാട്ടുംപുറങ്ങളിലും കാവുകളിലും ധാരാളമായി കണ്ടുവരുന്നു. ഇതിന്റെ കാണ്ഡത്തിൽ ധാരാളം സംഭൃതജലം ഉണ്ടായിരിക്കും. അതുകൊണ്ട്‌ കാട്ടിൽ പണിയെടുക്കുന്നവർ വേനൽക്കാലത്ത്‌ ഇതിന്റെ കാണ്ഡം മുറിച്ച്‌ വെള്ളം കുടിക്കാറുണ്ട്‌.വേനല്ക്കാലത്ത് ഉണങ്ങിയ പുഷ്പങ്ങൾ കാറ്റിൽ പറന്നാണ് വിത്തുവിതരണം നടക്കുന്നത്. ഹിന്ദിയിൽ കോക്കരൈ എന്നും, തെലുങ്ക് ഭാഷയിൽ ആദിവിജാമ എന്നും, തമിഴിൽ മിന്നാരക്കോട്ടി എന്നും അറിയപ്പെടുന്നു.

രസം :കഷായം, മധുരം, തിക്തം

ഗുണം :സ്നിഗ്ദ്ധം

വീര്യം :ഉഷ്ണം

വിപാകം :മധുരം
ഇല

ഇലയ്ക്ക്‌ വിരേചനഗുണമുണ്ട്‌. ഇതിലുള്ള കാലികോപ്റ്റിൻ കൃമിനാശിനിയാണ്‌. ഇല അരച്ച്‌ വെണ്ണയിൽ ചേർത്തു കഴിക്കുന്നത്‌ മലമ്പനിക്കു നല്ലതാണെന്നു പറയുന്നു.

"(ഇന്റർനെറ്റിലെ പലയിടത്തുനിന്നും ശേഖരിച്ച പേരുകളാണിവ, തെറ്റുകളുണ്ടായേക്കാം)"


</doc>
<doc id="205797" url="https://ml.wikipedia.org/wiki?curid=205797" title="പ്രത്യാവർത്തിഗ്രൂപ്പ്">
പ്രത്യാവർത്തിഗ്രൂപ്പ്

ഒരു പരിബദ്ധഗണത്തിലെ അംഗങ്ങളുടെ ഇരട്ടക്രമചയങ്ങളുടെ ഗ്രൂപ്പാണ് പ്രത്യാവർത്തിഗ്രൂപ്പ് (alternating group). സമമിതീയഗ്രൂപ്പിലേതുപോലെ ക്രമചയമിശ്രണം (composition of permutations) ആണ് ഈ ഗ്രൂപ്പിലെയും ദ്വയാങ്കസംക്രിയ. n അംഗങ്ങളുടെ ക്രമചയങ്ങളുടെ പ്രത്യാവർത്തിഗ്രൂപ്പിനെ formula_1 എന്ന ചിഹ്നം കൊണ്ട് സൂചിപ്പിക്കുന്നു. ഈ ഗ്രൂപ്പിലെ അംഗങ്ങളുടെ എണ്ണം n!/2 ആണ്.




</doc>
<doc id="205806" url="https://ml.wikipedia.org/wiki?curid=205806" title="കെ. പങ്കജാക്ഷൻ">
കെ. പങ്കജാക്ഷൻ

കേരളത്തിലെ മുൻ മന്ത്രിയും ട്രേഡ്‌യൂണിയൻ നേതാവും ആർ.എസ്.പി ദേശീയ നേതാവുമായിരുന്നു കെ.പങ്കജാക്ഷൻ(25 ജനുവരി 1928 - 28 ആഗസ്റ്റ് 2012). അഞ്ചു മന്ത്രിസഭകളിൽ അംഗമായിരുന്ന ഇദ്ദേഹം പൊതുമരാമത്ത്, തൊഴിൽ, സ്‌പോർട്‌സ് എന്നീ വകുപ്പുകളുടെ ചുമതലയായിരുന്നു വഹിച്ചിരുന്നത്. 
പേട്ടയിൽ പോലീസ് ഹെഡ്‌കോൺസ്റ്റബിളായിരുന്ന എം.കേശവന്റെയും കെ.ലക്ഷ്മിയുടേയും മകനായി 1928 ജനവരി 25 ന് പങ്കജാക്ഷൻ ജനിച്ചു. ബി.എ, ബി.എൽ ബിരുദധാരിയാണ്. നിരാഹാര സമരങ്ങളിലും പിക്കറ്റിങ്ങുകളിലും പങ്കെടുത്ത് പോലീസിന്റെ കൊടിയ മർദനങ്ങൾക്കിരയായ ഇദ്ദേഹം 1957-ൽ അന്നത്തെ ഉള്ളൂർ മണ്ഡലത്തിൽ മത്സരിച്ചെങ്കിലും പരാജയപ്പെട്ടു. 1970-ൽ തിരുവനന്തപുരം രണ്ടാം മണ്ഡലത്തിൽ നിന്നാണ് ആദ്യമായി നിയമസഭയിലേക്ക് തിരഞ്ഞെടുക്കപ്പെട്ടത്. തുടർന്ന് 1977 (തിരു.വെസ്റ്റ്), 1980, 82, 87 (ആര്യനാട് മണ്ഡലം) വർഷങ്ങളിലും നിയമസഭയിലെത്തി. 1977-ൽ സി. അച്യുതമേനോന്റെ മന്ത്രിസഭയിൽ പൊതുമരാമത്ത് വകുപ്പ് മന്ത്രിയായി. തുടർന്ന് കെ. കരുണാകരൻ, എ.കെ. ആന്റണി, പി.കെ. വാസുദേവൻ നായർ, ഇ.കെ. നായനാർ എന്നിവരുടെ നേതൃത്വത്തിലുള്ള മന്ത്രിസഭകളിലും അംഗമായി. തൊഴിൽ, സ്‌പോർട്‌സ് തുടങ്ങിയ വകുപ്പുകൾ ഭരിച്ചിട്ടുണ്ട്. തിരുവനന്തപുരം ബാറിലെ അഭിഭാഷകൻ എന്ന നിലയിലും പേരെടുത്തു. 'പങ്കയണ്ണൻ' എന്ന വിളിപ്പേരിൽ അറിയപ്പെട്ട അദ്ദേഹം ഗുസ്തി, ബാഡ്മിന്റൺ, ഫുട്‌ബോൾ തുടങ്ങിയവയിലും സമർത്ഥനായിരുന്നു.


</doc>
<doc id="205809" url="https://ml.wikipedia.org/wiki?curid=205809" title="കടാവർ ട്രാൻസ്​പ്ലാന്റേഷൻ">
കടാവർ ട്രാൻസ്​പ്ലാന്റേഷൻ

മസ്തിഷ്‌കമരണം സംഭവിച്ചവരുടെ അവയവങ്ങൾ മറ്റുള്ളവർക്ക് ഘടിപ്പിക്കുന്നതിനെയാണ് കടാവർ ട്രാൻസ്​പ്ലാന്റേഷൻ എന്ന് വിളിക്കുന്നത്.


</doc>
<doc id="205817" url="https://ml.wikipedia.org/wiki?curid=205817" title="എസിക്ലോവിർ">
എസിക്ലോവിർ

വൈറസുകൾക്കെതിരെ സാധാരണയായി ഉപയോഗിക്കുന്ന ഒരു മരുന്നാണ് എസിക്ലോവിർ. വൈറസ് ബാധിതമായ ശരീരകലകളിൽ ചെന്ന് അവയുടെ പ്രവർത്തനവും വ്യാപനവും നിർത്തുകയാണ് ഈ മരുന്ന് ചെയ്യുന്ന പ്രഥമ പ്രവൃത്തി.

വരിസെല്ല-സോസ്റ്റർ, ഹെർപ്പെസ് സിംപ്ലെക്സ് എന്നീ രണ്ടുതരം വൈറൽ രോഗാണുക്കളെ തടയുന്നതിനാണ് ഇത് ഉപയോഗിക്കുന്നത്. വരിസെല്ല-സോസ്റ്റർ, ചിക്കൻപോക്സിനും അരച്ചൊറിയ്ക്കും കാരണമാകുന്നു. ഹെർപ്പെസ് സിംപ്ലെക്സ് വായ്‌പുണ്ണിനും ചില ലൈംഗിക രോഗങ്ങൾക്കും കാരണമാകുന്നു. വൈറസുകളുടെ പെരുകുന്നത് തടയുന്നതിലൂടെ രോഗത്തിന്റെ മൂർച്ഛിതാവസ്ഥയിൽ നിന്നും ഇത് രോഗിയെ രക്ഷിക്കുന്നു. രോഗപ്രതിരോധശക്തി വർധിപ്പിക്കുന്നതിനും രോഗപ്രതിരോധ മരുന്നായും എസിക്ലോവിർ ഉപയോഗിക്കാറുണ്ട്.
താഴെപ്പറയുന്ന കാര്യങ്ങൾക്കാണ് എസിക്ലോവിർ പ്രധാനമായും ഉപയോഗിക്കുന്നത്:

എസിക്ലോവിറിനോടുകൂടി, സിമെറ്റിഡിൻ(Cimetidine)(അൾസറിനുള്ള മരുന്ന്), പ്രൊബെനസിഡ് (Probenecid)(സന്ധിവാതത്തിനുള്ള മരുന്ന്)എന്നിവ ഉപയോഗിക്കാതിരിക്കുക. എന്തെന്നാൽ എസിക്ലോവിറിന്റെ അധികത ശരീരത്തിലുണ്ടാവുകയും ആയത് രോഗിയെ അപകടാവസ്ഥയിലേക്കെത്തിക്കുകയും ചെയ്യും. കൂടാതെ അവയവമാറ്റ ശത്രക്രിയ ചെയ്ത രോഗികളിൽ ഉപയോഗിക്കുന്ന മൈക്കോഫിനോലേറ്റ് മൊഫെറ്റിൽ (mycophenolate mofetil) എസിക്ലോവിരിന്റെ കൂടെ ഉപയോഗിക്കുന്നത് ഒഴിവാക്കേണ്ടതാണ്. സിക്ലോസ്പോറിൻ (ciclosporin, ആസ്മ രോഗികളിൽ ഉപയോഗിക്കുന്നതിയോഫിലിൻ(theophylline), എയ്‌ഡ്‌സ് രോഗികളിൽ ഉപയോഗിക്കുന്നസിദോവുഡിൻ (zidovudine) എന്നിവയും ഇതേ കാരണങ്ങളാൽ ഒഴിവാക്കേണ്ടതാണ്. 

എസിക്ലോവർ, ഉറക്കത്തിനും ക്ഷീണത്തിനും കാരണമാകുന്നതിനാൽ ഇത് കഴിച്ചുകൊണ്ട് ഡ്രൈവ് ചെയ്യുന്നതും യന്ത്രങ്ങൾ പ്രവർത്തിപ്പിക്കുന്നതും ഒഴിവാക്കേണ്ടതാണ്.

രോഗികളുടെ പ്ലാസ്മയിൽ കുമിഞ്ഞുകൂടുന്ന മരുന്നിന്റെ അളവ് പരിശോധിക്കാനും എസിക്ലോവിർ ചെറിയ തോതിൽ ഉപയോഗിച്ചുവരുന്നു, കൂടാതെ രോഗികളിലെ വിഷാംശത്തിന്റെ ആധിക്യത്തെ നിരീക്ഷിക്കാനും ഫലപ്രദമാണ്.

എസിക്ലോവിർ വൈറൽ തൈമിഡിൻ കൈനേസിന്റെ പ്രവ‍ർത്തനത്താൽ എസിക്ലോവിർ മോണോഫോസ്ഫേറ്റായി മാറുന്നു.പിന്നീട് ഹോസ്റ്റ് സെൽ കൈനേസിൽ നിന്നും ട്രൈഫോസ്ഫേറ്റായി മാറുകയും ചെയ്യുന്നു..

എസിക്ലോവറിനെതിരെയുള്ള പ്രതിരോധം, ഉയർന്ന പ്രതിരോധശേഷിയുള്ള ചില മനുഷ്യരിൽ മാത്രമേ കണ്ടുവരുന്നുള്ള, പക്ഷെ ഇത് കൂടുതലായും, ഇമ്മ്യൂണോഡെവിഷ്യൻസിയുള്ളവരിലും,ആന്റിവൈറൽ പ്രോഫിലാക്സിസ് (അവയവ മാറ്റത്തിലൂടെ സംഭവിക്കുന്ന അക്ക്വെർഡ് ഇമ്മ്യൂണോ ഡെവിഷ്യൻസി സിൻഡ്രോം എച്ച്.ഐ.വി -യ്ക്ക് കാരണമാകുന്നു.)എച്ച്.എസ്.വി യിലെ പ്രതിരോധത്തിന്റെ രീതിയിൽ വൈറൽ തിമൈഡിൻ കൈനേസിന്റെ പങ്കും ഉണ്ട്.ഡി.എൻ.എ യുടെ പോളിമേറേസിന്റേയോ വൈറൽ തിമൈഡിൻ കൈനേസിന്റേയോ മ്യൂട്ടേഷനാണ് ഉയർന്ന സെൻസിറ്റിവിക്ക് കാരണം.

ഹെർപ്പസ് വയറസ് കുടുംബത്തിലുള്ള എല്ലാ സ്പീഷീസുകളേയും ഇല്ലാതാക്കാനുള്ള കഴിവ് എസിക്ലോവിനുണ്ട്. പ്രവർത്തനം കുറഞ്ഞുവരുന്ന തരത്തിൽ.

എസിക്ലോവിർ ജലത്തിൽ പതുക്കെ മാത്രമെ പ്രതിപ്രവർത്തിക്കുകയുള്ളു, കൂടാതെ കുറഞ്ഞ ബയോ അവൈലിബിലിറ്റി മാത്രമേ ഉള്ളൂ. എന്നിരുന്നാലും പ്രവർത്തനത്തിന് ഉയർന്ന ഘാടത ആവശ്യമാണ്.പക്ഷെ ഓറലായി മരുന്ന് കരുതിവയ്ക്കാനായി പ്ലാസ്മ ഘാടത കൈവരിക്കാൻ ഒന്ന് മുതൽ രണ്ട് മണിക്കൂറ് വരെ എടുക്കുന്നു.എസിക്ലോവിറിന് ഉയ‍ർന്ന വിഭജന ശേഷിയുണ്ട്.പ്രോട്ടീൻ ചേരലിന്റെ തോത് 9 ശതമാനം മുതൽ 33 ശതമാനം വരെയാണെന്ന് കണക്കാക്കിയിട്ടുണ്ട്.
എലിമിനേഷൻ ഓഫ് ഹാഫ് ലൈഫ് പ്രായഘടനയെ അനുസരിച്ചിരിക്കുന്നു.നവജാത ശിശുക്കൾക്ക് 1/2 മണിക്കൂറ് മുതൽ 4 മണിക്കൂറ് വരെയാകുന്നു, ഒന്ന് മുതൽ പന്ത്രണ്ട് വരെ പ്രായമുള്ള കുട്ടികൾക്ക് രണ്ട് മുതൽ മൂന്ന് മണിക്കൂറ് വരെയാണ്.യൗവന പ്രായക്കാർക്ക് മൂന്ന് മണിക്കൂറാണ് പരിതി.

എസിക്ലോവിർ ആന്റിവൈറൽ തെറാപ്പിയ്ക്ക് പുതിയൊരു ശതകത്തെ സമ്മാനിച്ചു. കുറഞ്ഞ വിലയിൽ ലോകമെമ്പാടും ഉപയോഗിക്കപ്പെട്ടു.1970 കളുടെ മദ്ധ്യത്തുിലെ ഇതിന്റെ കണ്ടുപിടുതത്തിന് ശേഷം, ഹെർപ്പസ് സോസ്റ്റർ, വെരിസെല്ല സോസ്റ്റർ പോലുള്ളതും, എല്ലാ തരം ഹെർപ്പസ് വയറസ് കുടുംബത്തിലെ വയറസുകൾ പരത്തുന്ന രോഗങ്ങൾക്ക് പരക്കെ അംഗീകരിച്ച ഒരു മരുന്നായി എസിക്ലോവിർ മാറി.കരീബിയൻ സ്പോഞ്ചിൽ നിന്ന് വേർതിരിക്കപ്പെട്ട ന്യൂക്ലിയോസൈഡ്, ക്രിപ്റ്റോത്യ ക്രിപ്റ്റ എന്നിവയാണ് എസിക്ലോവിറിന്റെ അടിസ്ഥാനം. ഹോർവാർഡ് ഷാഫറുമായുള്ള റോബർട്ട് വിൻസറിന്റെ കണ്ടുപിടുത്തമാണ് ഈ മരുന്ന്.പിന്നീട് ഷാഫെർ ബറോഗ്സ് വെൽകമിൽ ചേരുകയും, ഫാർമസിസ്റ്റായ ഗെറ്റ്രൂഡ് ബി. എല്ല്യോണിനോടൊപ്പം ചേർന്ന എസിക്ലോവിർ മെച്ചപ്പെടുത്തൽ തുടർന്നു.1979 -ൽ ഇതിന്റെ പേരിൽ അദ്ദേഹത്തിന് പേറ്റന്റ് ലഭിക്കുകയും ചെയ്തു.

1988 ന് എല്യോണിന് മെഡിസിനിൽ നോബൽ പ്രൈസ് ലഭിച്ചു.എസിക്ലോവിറിന്റെ നിർമ്മാണത്തിൽ പങ്കുചേർന്നതിന്.ബ്രഹ്മിഹാമിലെ യൂണിവേഴ്സിറ്റി ഓഫ് അലാബാമ ആദ്യമായി ഈ മരുന്ന വിജയകരമായി മനുഷ്യനിൽ പരീക്ഷിച്ചു.


</doc>
<doc id="205819" url="https://ml.wikipedia.org/wiki?curid=205819" title="കുഴിപ്പുളവൻ">
കുഴിപ്പുളവൻ

കേരളത്തിൽ മാത്രം കാണുന്ന ശുദ്ധജല മത്സ്യം ആണ് കുഴിപ്പുളവൻ. ഏകദേശം ൨൩ സെ മീ നീളം ആണ് ഇവയ്ക് . തൃശൂർ ജില്ലയിലെ നെൽ പാടങ്ങളിലും , തിരുവനന്തപുരം ജില്ലയിലെ കരമനയാറിനോട് ചേർന്ന പ്രദേശങ്ങളിലും കണ്ടുവരുന്ന ഇവ ഒറ്റനോട്ടത്തിൽ പാമ്പിനോടു സാദൃശ്യം പുലർത്തുന്നു.


</doc>
<doc id="205823" url="https://ml.wikipedia.org/wiki?curid=205823" title="സ്ട്രൈക്ക് റേറ്റ് (ക്രിക്കറ്റ്)">
സ്ട്രൈക്ക് റേറ്റ് (ക്രിക്കറ്റ്)

ക്രിക്കറ്റിൽ പ്രഹരശേഷി എന്നത് രണ്ട് രീതിയിൽ വിവക്ഷിക്കാം.

ഒരു ബാറ്റ്സ്മാൻ നേടിയ റൺസും കളിച്ച ബോളുകളും തമ്മിലുള്ള അനുപാതത്തിന്റെ ശതമാനമാണ് ബാറ്റിങ്' പ്രഹരശേഷി അഥവാ ബാറ്റിങ് സ്ട്രൈക്ക് റേറ്റ്. 

പ്രഹരശേഷി = (നേടിയ റൺസ്)/(കളിച്ച ബോളുകൾ) * 100

മറ്റൊരു രീതിയിൽ പറഞ്ഞാൽ, 100 ബോളുകളിൽ നിന്നും ഒരു ബാറ്റ്സ്മാൻ എത്ര റൺസ് നേടുന്നു എന്നതിനെ കുറിക്കുന്നതാ​ണ് ബാറ്റിങ് പ്രഹരശേഷി. പ്രഹരശേഷി എന്ന സാംഖ്യിക ഉപയോഗരീതി ക്രിക്കറ്റിൽ എത്തിയത് 1970കളിൽ ഏകദിന ക്രിക്കറ്റിന്റെ ആവിർഭാവത്തോടെയാണ്. ടെസ്റ്റ് ക്രിക്കറ്റിൽ ബാറ്റിങ് സ്ഥിരതയ്ക്കാണ് പ്രാധാന്യം, അതിനാൽ ബാറ്റിംഗ് ശരാശരിയാണ് ബാറ്റ്സ്മാന്റെ നിലവാരം സൂചിപ്പിക്കുന്നത്. എന്നാൽ പരിമിത ഓവർ ക്രിക്കറ്റിൽ, "സ്കോറിങ് വേഗതയ്ക്കും" വലിയ പ്രാധാന്യമുണ്ട്. ഈ സാഹചര്യത്തിൽ പ്രഹരശേഷി പരിമിത ഓവർ ക്രിക്കറ്റിലെ ബാറ്റ്സ്മാന്റെ നിലവാരം നിർണയിക്കാൻ വളരെയധികം സഹായിക്കുന്നു. ട്വന്റി-ട്വന്റി ക്രിക്കറ്റിൽ ബാറ്റ്സ്മാന്റെ പ്രഹരശേഷിക്ക് വലിയ സ്ഥാനമുണ്ട്.

ഒരു ബോളർ ഒരു വിക്കറ്റ് വീഴ്ത്തുന്നതിനെടുത്ത ശരാശരി ബോളുകളുടെ എണ്ണമാണ് ബോളിങ് പ്രഹരശേഷി അഥവാ ബോളിങ് സ്ട്രൈക്ക് റേറ്റ് എന്നതുകൊണ്ട് അർത്ഥമാക്കുന്നത്.
ടെസ്റ്റ് ക്രിക്കറ്റിലാണ് ബോളിങ് പ്രഹരശേഷിക്ക് പ്രാധാന്യം കൂടുതലുള്ളത്.


</doc>
<doc id="205848" url="https://ml.wikipedia.org/wiki?curid=205848" title="ഉപഗ്രൂപ്പ്">
ഉപഗ്രൂപ്പ്

ഒരു ഗ്രൂപ്പിന്റെ അശൂന്യ ഉപഗണം മാതൃഗ്രൂപ്പിന്റെ ദ്വയാങ്കസംക്രിയയുമായി ചേർത്തുനോക്കുമ്പോൾ ഗ്രൂപ്പുകളുടെ സ്വയംപ്രമാണസിദ്ധാന്തങ്ങൾ പാലിക്കുന്നുവെങ്കിൽ ആ ഉപഗണത്തെ ഗ്രൂപ്പിന്റെ ഉപഗ്രൂപ്പ് (subgroup) എന്ന് വിളിക്കുന്നു. അതായത്, ഒരു ഗ്രൂപ്പിന്റെ ഉപഗണം സ്വയം ഒരു ഗ്രൂപ്പാണെങ്കിൽ (ഇവിടെ സംക്രിയ മാതൃഗ്രൂപ്പിന്റെ തന്നെയാകണമെന്ന നിബന്ധനയുണ്ട്) ആ ഉപഗണം ഒരു ഉപഗ്രൂപ്പാണ്.

ഏതൊരു ഗ്രൂപ്പിനും തൽസമകം മാത്രമടങ്ങിയ ഗണം ഉപഗ്രൂപ്പായുണ്ട് - ഇതിനെ തുച്ഛ ഉപഗ്രൂപ്പ് എന്ന് വിളിക്കുന്നു. ഉപഗണം ഒരു ഉചിത ഉപഗണമാണെങ്കിൽ - അതായത്, മാതൃഗ്രൂപ്പിലെ ഒരംഗമെങ്കിലും ഉപഗ്രൂപ്പിൽ ഇല്ലാതുണ്ടെങ്കിൽ - ഉപഗ്രൂപ്പിനെ ഉചിത ഉപഗ്രൂപ്പ് എന്ന് വിളിക്കുന്നു


സമമിതീയഗ്രൂപ്പായ S ന്റെ ഉപഗ്രൂപ്പുകൾ ഇവയാണ്:



</doc>
<doc id="205869" url="https://ml.wikipedia.org/wiki?curid=205869" title="ഓയിഗെൻ കാൾ ഡുഹ്റിങ്">
ഓയിഗെൻ കാൾ ഡുഹ്റിങ്

ഓയിഗെൻ കാൾ ഡുഹ്റിങ് (12 ജനുവരി 1833 – 21 സെപ്റ്റംബർ 1921) ജർമൻ തത്ത്വചിന്തകനും രാഷ്ട്രീയ-സാമ്പത്തിക ശാസ്ത്രജ്ഞനുമായിരുന്നു. 1833-ൽ ബെർലിനിൽ ജനിച്ചു. 1856 മുതൽ 1859 വരെയുള്ള കാലയളവിൽ ബെർലിനിൽ നിയമജ്ഞനായി പ്രവർത്തിച്ചു.

എന്നാൽ നേത്ര രോഗം മൂലം അദ്ദേഹത്തിന് നിയമ രംഗം ഉപേക്ഷിക്കേണ്ടിവന്നു. 1861-ൽ ബർലിൻ സർവകലാശാലയിൽ നിന്നും ഇദ്ദേഹത്തിനു തത്ത്വശാസ്ത്രത്തിൽ ദെ ടെംപോർ, സ്പേഷ്യാ, കോസാലിറ്റേറ്റ് അറ്റ്ക് ദെ അനാലിസിസ് ഇൻഫിനിറ്റ്സിമാലിസ് ലോജിക (De Jempore, Spatio, Causalitate atque de anlysis Infinitesimalic Logica) എന്ന പ്രബന്ധത്തെ ആധാരമാക്കി ഡോക്ടറേറ്റ് ലഭിച്ചു. 1863-ൽ യൂണിവേഴ്സിറ്റിയിൽ അധ്യാപകനായെങ്കിലും 1877-ൽ പിരിച്ചുവിടപ്പെട്ടു. പിന്നീട് ഇദ്ദേഹം ഔദ്യോഗിക പദവികളൊന്നും സ്വീകരിച്ചില്ല. മതം, സൈനികവൽക്കരണം, മാർക്സിസം, ബിസ്മാർക്ക് സ്റ്റേറ്റ് സർവകലാശാലകൾ തുടങ്ങിയ സമകാലിക പ്രശ്നങ്ങളെ നിശിതമായി വിമർശിച്ചു കൊണ്ട് നിരവധി ലേഖനങ്ങൾ പ്രസിദ്ധപ്പെടുത്തി. ഇദ്ദേഹത്തിന്റെ ഏതാനും ശിഷ്യന്മാർ ചേർന്ന് പെർസണാലിസ്റ്റ് ഉൺഡ് ഇമാൻസിപാറ്റൊർ (Personalist und emanzipator) എന്ന ഒരു പ്രസിദ്ധീകരണം ആരംഭിച്ചു. മുഖ്യമായും ഡ്യുഹ്റിങ്ങിന്റെ ലേഖനങ്ങൾക്കു വേണ്ടിയുള്ള പ്രസിദ്ധീകരണമായിരുന്നു അത്.

ആരംഭത്തിൽ ഡ്യുഹ്റിങ് കാന്റിയൻ വീക്ഷണങ്ങളാണ് പുലർത്തിയിരുന്നത്. എന്നാൽ പിന്നീട് ഇതിൽ ചില മാറ്റങ്ങൾ വരുത്തി. ശാസ്ത്രീയ സിദ്ധാന്തങ്ങളും നാമമാത്ര സിദ്ധാന്തങ്ങളും തമ്മിലുള്ള (ഫിനോമിന-നോമിന) വ്യത്യാസവും, മനസ് യാഥാർഥ്യത്തെ കാണുന്നില്ല എന്ന തത്ത്വവും ഇദ്ദേഹം നിഷേധിച്ചു. ആത്മീയ വാദത്തെയും പ്രകൃത്യതീത ശക്തികളെ കുറിച്ചുള്ള വിശ്വാസത്തെയും നിശിതമായി വിമർശിച്ചിരുന്നു. എങ്കിലും ഇദ്ദേഹത്തിന്റെ സിദ്ധാന്തങ്ങൾക്കും ആത്മീയ വാദത്തിനും തമ്മിൽ സാമ്യമുണ്ടായിരുന്നു. ഇദ്ദേഹത്തിന്റെ അഭിപ്രായത്തിൽ തത്ത്വശാസ്ത്രം യാഥാർഥ്യത്തിന്റെ വിശദമായ ഒരു വിവരണമാണ് നൽകേണ്ടത്. ക്രിയാത്മകവും യുക്ത്യധിഷ്ഠിതവുമായ ഭാവനയുടെ സഹായത്താൽ യാഥാർഥ്യത്തെ പൂർണമായി മനസ്സിലാക്കുവാൻ സാധിക്കുന്നു. ഷോപെൻഹോവർ (Schopenhauer) ഫോയർബാക് (Feuerbach) കോംതെ (Comte) എന്നിവരുടെ സിദ്ധാന്തങ്ങളെയും പരിശ്രമങ്ങളെയും ഡ്യുഹ്റിങ് പ്രകീർത്തിച്ചു.

പ്രപഞ്ചത്തിൽ അനിശ്ചിതമായി ഒന്നുമില്ല എന്ന് ഇദ്ദേഹം പറഞ്ഞു. പ്രാകൃതവും പ്രാഥമികവുമായ ജീവന്റെ തുടുപ്പിൽ നിന്നും പരിണാമം മുഖേന വ്യത്യസ്ത ജീവജാലങ്ങൾ ഉണ്ടായി. കാലം കഴിയും തോറും പുതിയ ജീവജാലങ്ങൾ രൂപം കൊള്ളുവാൻ സാധ്യതയുണ്ട്. പുതുമ ഏതു രീതിയിലാണ് രൂപം കൊള്ളുന്നത് എന്ന് വിവരിക്കാൻ തത്ത്വചിന്തകനും സാധിക്കുന്നില്ല. ഭാവി പ്രവചിക്കുവാനും അവൻ അശക്തനാണ്. അചേതനമായ പ്രവർത്തനങ്ങളിൽ നിന്നും തികച്ചും വ്യത്യസ്തമാണ് ബോധപ്രവർത്തനങ്ങൾ (Consciousness) ദ്രവ്യവും ഭൗതിക ശക്തികളും മാത്രമുള്ള ലോകമല്ല, മറിച്ച് ജീവനും തുടിപ്പും ഉള്ള ഒരു ലോകമാണ് ബോധത്തിന്റെ വിഷയം എന്നിവയായിരുന്നു ഡുഹ്റിങിന്റെ സിദ്ധാന്തങ്ങൾ.

മതത്തെ ഡ്യുഹ്റിങ് ശക്തിയായി എതിർത്തു. ഭ്രാന്തൻ വിശ്വാസങ്ങളുടെ തൊട്ടിലാണ് മതം എന്ന് ഇദ്ദേഹം പരസ്യമായി പ്രസ്താവിച്ചു. നാം ജീവിക്കുന്ന ലോകത്തിൽ തന്നെയാണ് നമ്മുടെ ആനന്ദവും മൂല്യങ്ങളും കണ്ടെത്തേണ്ടത്. ഈ ലോകത്തിനുപരിയായി മറ്റൊരു ലോകമുണ്ടെന്ന വിശ്വാസം യഥാർഥ ആനന്ദം കണ്ടെത്തുന്നതിന് വിലങ്ങു തടിയാകുന്നു. ഡാർവിന്റെ പരിണാമ സിദ്ധാന്തത്തെ ഇദ്ദേഹം നിരാകരിച്ചു. ഇദ്ദേഹത്തിന്റെ അഭിപ്രായത്തിൽ പത്തൊമ്പതാം നൂറ്റാണ്ടിലെ ശാസ്ത്രവും മതത്തെപ്പോലെ അന്ധവിശ്വാസങ്ങളുടേയും നിസ്സംഗതയുടേയും മറ്റും കലവറയായിരുന്നു.

ധാർമികതയുടേയും സദാചാരത്തിന്റേയും അടിത്തറ പാകുന്നത് സഹതാപമാണെന്ന് ഇദ്ദേഹം വിശ്വസിച്ചു. ഇദ്ദേഹം ഈ തത്ത്വത്തെ സാമ്പത്തിക ശാസ്ത്രത്തിൽ പ്രയോഗിക്കുകയും, അപ്രകാരം തൊഴിലാളിയുടേയും മുതലാളിയുടേയും താത്പര്യങ്ങൾ വിരുദ്ധങ്ങളല്ല, മറിച്ച്, ഒന്നു തന്നെയാണ് എന്ന് വാദിക്കുകയും ചെയ്തു.

ഡുഹ്റിങ് ഒരു ജർമൻ ദേശീയ വാദിയായിരുന്നു. ഫ്രെഡറിക് ദ് ഗ്രേറ്റിനെ (Frederick the great) ഇദ്ദേഹം ആരാധിച്ചു. എന്നാൽ ജൂതന്മാരെയും ഗ്രീക്കുകാരെയും മറ്റും തുല്യരായി കാണുവാൻ വിസമ്മതിച്ചു. ഗെയ്ഥെ (goethe)യുടെ ആശയങ്ങളെ അംഗീകരിക്കുവാനും ഇദ്ദേഹത്തിനു പ്രയാസമായിരുന്നു.

ഇദ്ദേഹത്തിന്റെ പ്രധാന കൃതികൾ 
എന്ന ജീവചരിത്രകൃതിയുമാണ്.

ഇദ്ദേഹത്തിന്റെ ആശയങ്ങളെ ഫ്രീദ് റിഷ് എംഗൽസ് (1820-1895) ആന്റിഡുഹ്റിങ് (1878) എന്ന കൃതിയിലൂടെ അതിനിശിതമായി വിമർശിച്ചിട്ടുണ്ട്. ഈ കൃതിയുടെ പരിഭാഷയും 1935-ൽ പ്രസിദ്ധീകൃതമായി. 1921-ൽ ഡുഹ്റിങ് അന്തരിച്ചു.



</doc>
<doc id="205870" url="https://ml.wikipedia.org/wiki?curid=205870" title="ചെങ്കൽപ്പുളവൻ">
ചെങ്കൽപ്പുളവൻ

കേരളത്തിൽ മാത്രം കാണപ്പെടുന്ന ഒരിനം ശുദ്ധജല മത്സ്യമാണ് ചെങ്കൽപ്പുളവൻ. കേരളത്തിൽ പെരിയം ഗ്രാമത്തിൽ നിന്നുമാണ് ഇവയെ കണ്ടു കിട്ടിയിടുള്ളത് . പാമ്പിനോടു സാദൃശ്യം പുലർത്തുന്ന മത്സ്യമാണിവ . ഈ മത്സ്യത്തെ കുറിച്ച്‌ കുടുതൽ വിവരങ്ങൾ ഒന്നും തന്നെ ഇപ്പോൾ ലഭ്യമല്ല. 


</doc>
<doc id="205879" url="https://ml.wikipedia.org/wiki?curid=205879" title="കുർട്ട് വെസ്റ്റർഗാഡ്">
കുർട്ട് വെസ്റ്റർഗാഡ്

പ്രമുഖ ഡാനിഷ് കാർട്ടൂണിസ്റ്റാണ് കുർട്ട് വെസ്റ്റർഗാഡ് (ജനനം:13 ജൂലൈ 1935). മുഹമ്മദ് നബിയെക്കുറിച്ചുള്ള കാർട്ടൂണിലൂടെ വിവാദനായകനായി. ഒന്നിലധികം തവണ അക്രമിക്കപ്പെട്ടെങ്കിലും കഷ്ടിച്ച് രക്ഷപ്പെട്ടു.ഡെൻമാർക്കിലെ അദ്ദേഹത്തിന്റെ വസതിയിൽ അതിക്രമിച്ചുകയറിയ തീവ്രവാദിക്ക് പോലീസ് വെടിവെപ്പിൽ പരിക്കേറ്റു. 
ഡാനിഷ് ദിനപത്രമായ 'ജെയ്‌ലാൻഡ്‌സ് പോസ്റ്റൻ' 2005-ൽ പ്രസിദ്ധീകരിച്ച വെസ്റ്റർഗാഡിന്റെ കാർട്ടൂണാണ് വിവാദമായത്. തലപ്പാവിൽ ബോംബുമായിനിൽക്കുന്ന പ്രവാചകൻ മുഹമ്മദിന്റെ കാർട്ടൂൺ ലോകമെങ്ങും കടുത്ത പ്രതിഷേധത്തിനിടയാക്കി. വെസ്റ്റർഗാഡിന്റെ ജീവനു ഭീഷണിയുണ്ടായതിനെത്തുടർന്ന് അദ്ദേഹത്തിന്റെ വസതിക്കേർപ്പെടുത്തിയ സുരക്ഷ ഇപ്പോഴും തുടരുന്നുണ്ട്. കാർട്ടൂൺ പ്രസിദ്ധീകരിച്ചതിൽ പത്രം പിന്നീട് ഖേദം പ്രകടിപ്പിച്ചെങ്കിലും വിവിധ രാജ്യങ്ങളിൽ ഡാനിഷ് എംബസികൾക്കു നേരേയുണ്ടായ ആക്രമണങ്ങളിൽ പത്തിലേറെപ്പേർ മരിച്ചിരുന്നു.


</doc>
<doc id="205881" url="https://ml.wikipedia.org/wiki?curid=205881" title="റോബർട്ടോ സാഞ്ചെസ്">
റോബർട്ടോ സാഞ്ചെസ്

അർജന്റീനയിലെ വിശ്രുത പോപ്പ് ഗായകനായിരുന്നു സാൻഡ്രോ എന്നറിയപ്പെട്ടിരുന്ന റോബർട്ടോ സാഞ്ചെസ്(19 ആഗസ്റ്റ് 1945 – 4 ജനുവരി 2010).ലാറ്റിനമേരിക്കയിലുടനീളം ആരാധകരുണ്ടായിരുന്ന അദ്ദേഹം 'അർജന്റീനയിലെ എൽവിസ് പ്രിസ്‌ലി' എന്ന പേരിലാണ് അറിയപ്പെട്ടിരുന്നത്. 
അറുപതുകളിൽ പ്രിസ്‌ലിയുടെ ശൈലിയിൽ പാടിത്തുടങ്ങിയ സാൻഡ്രോ പിന്നീട് ബാലെഡ് ഗായകനായി പേരെടുത്തു. ന്യൂയോർക്കിലെ പ്രശസ്തമായ മാഡിസൻ സ്‌ക്വയർ ഗാർഡനിൽ ആദ്യമായി പാടുന്ന ലാറ്റിനമേരിക്കൻ ഗായകനാണ് അദ്ദേഹം.

52 ആൽബങ്ങൾ പുറത്തിറക്കിയിട്ടുണ്ട്. 16 സിനിമകളിൽ അഭിനയിക്കുകയും ചെയ്തു. 
2005-ൽ സമഗ്ര സംഭാവനയ്ക്കുള്ള ലാറ്റിൻ ഗ്രാമി പുരസ്‌കാരത്തിന് അർഹനായി.



</doc>
<doc id="205883" url="https://ml.wikipedia.org/wiki?curid=205883" title="തിരുവോണ മാറ്റം">
തിരുവോണ മാറ്റം

ഓണത്തിന് വൈക്കത്തിനടുത്ത ടോൾ എന്ന സ്ഥലത്ത് ഓണവുമായി ബന്ധപ്പെട്ട് നടക്കുന്ന വിപണനമേളയാണ് തിരുവോണ മാറ്റം. പുരാതന കാലത്തെ മാറ്റ വ്യവസ്ഥയുടെ (Barter System) ഓർമ്മയ്ക്കാണ് ഈ വിപണനമേള നടത്തുന്നത്. തിരുവോണത്തിന് ആളുകൾ ഈ സ്ഥലത്ത് ഒത്തുകൂടിയിരുന്നു എന്നും അവർ തങ്ങൾ സ്വന്തമായി ഉത്പാദിപ്പിക്കുന്നതും കൃഷി ചെയ്യുന്നതുമായ സാധനങ്ങൾ മറ്റുള്ളവരുമായി കൈമാറ്റം ചെയ്തിരുന്നുമാണ് സങ്കൽപ്പം.



</doc>
<doc id="205886" url="https://ml.wikipedia.org/wiki?curid=205886" title="എറിക് റോമർ">
എറിക് റോമർ

പ്രശസ്ത ചലച്ചിത്ര സംവിധായകനും തിരക്കഥാകൃത്തും നിരൂപകനുമായിരുന്നു എറിക് റോമർ. ഫ്രഞ്ച് നവതരംഗ സിനിമയുടെ വക്താക്കളിൽ ഒരാളായ റോമർ വിഖ്യാത സംവിധായകരായ ഗൊദാർദിന്റെയും ത്രൂഫോയുടെയും കൂട്ടാളിയായിരുന്നു.
ഫ്രാൻസിലെ ടുലിസിൽ 1920 ലാണ് ജനനം. 'സിക്‌സ് മോറൽ ടെയ്ൽസ്' എന്ന ചലച്ചിത്ര പരമ്പരയാണ് അദ്ദേഹത്തെ ശ്രദ്ധേയനാക്കിയത്. പ്രണയബന്ധങ്ങളുടെ പൊരുളന്വേഷിച്ച സിനിമകളിലൂടെ ശ്രദ്ധേയനായ റോമർ വിഖ്യാത ഫ്രഞ്ച്മാസിക 'കഹേദു സിനിമ'യുടെ എഡിറ്ററായിരുന്നു. വിദേശ ഭാഷാ ചിത്രത്തിനുള്ള ഓസ്‌കർ നാമനിർദ്ദേശം നേടിയ 'മൈ നൈറ്റ് അറ്റ് മോദ്‌സ്' ലോകമെങ്ങുമുള്ള ചലച്ചിത്രാസ്വാദകരുടെ പ്രശംസ പിടിച്ചുപറ്റി. 'പോളിൻ അറ്റ് ദ ബീച്ച്' ഉൾപ്പെടെയുള്ള ചിത്രങ്ങൾ ഒട്ടേറെ ചലച്ചിത്ര മേളയിൽ പുരസ്‌കാരങ്ങൾ നേടിയിട്ടുണ്ട്. 




</doc>
<doc id="205890" url="https://ml.wikipedia.org/wiki?curid=205890" title="ഗാസി അബ്ദുൽ റഹ്മാൻ അൽഗൊസൈബി">
ഗാസി അബ്ദുൽ റഹ്മാൻ അൽഗൊസൈബി

സൗദി അറേബ്യയിലെ തൊഴിൽമന്ത്രിയും എഴുത്തുകാരനുമായിരുന്നു ഗാസി അൽഗൊസൈബി (Arabic:غازي بن عبدالرحمن القصيبي;മാർച്ച് 3 1940 – 15 ആഗസ്റ്റ് 2010). പരിഷ്‌കരണവാദിയായ ഇദ്ദേഹത്തിന്റെ രചനകൾക്ക് സൗദി ഭരണകൂടം വിലക്ക് കൽപ്പിച്ചിരുന്നെങ്കിലും പിന്നീട് പിൻവലിച്ചു.
അബ്ദുള്ള രാജാവിന്റെ വിശ്വസ്തനായിരുന്ന അൽഗൊസൈബി, അദ്ദേഹത്തിന്റെ പരിഷ്‌കരണ നടപടികളെ പിന്തുണച്ചു. ഒപ്പം സാമൂഹിക പരിഷ്‌കരണത്തിനുവേണ്ടി കഥകളിലൂടെയും കവിതകളിലൂടെയും ആഹ്വാനം ചെയ്തു. ഇത് മതനേതൃത്വത്തെയും ഭരണകൂടത്തിലെ ഉന്നതരെയും പ്രകോപിപ്പിച്ചു. ഇതേത്തുടർന്നാണ് അൽഗൊസൈബിയുടെ രചനകൾക്കുള്ള വിലക്ക് വന്നത്. 'പലസ്തീൻ ചാവേറിനുള്ള ഗീതം', 'വാങ്ങിവിറ്റ പേന' തുടങ്ങിയ കവിതകളാണ് അദ്ദേഹത്തെ വിവാദങ്ങളിൽ പെടുത്തിയത്.

തീവ്രവാദ നിലപാടുകളെ എതിർക്കുന്ന അൽഗൊസൈബി അൽഖ്വെയ്ദ നേതാവ് ഉസാമ ബിൻ ലാദന്റെ നോട്ടപ്പുള്ളിയായിരുന്നു. ഇദ്ദേഹത്തെ പേരെടുത്തു പറഞ്ഞ് വിമർശിച്ച് ഉസാമ ഭീഷണി സന്ദേശം പുറപ്പെടുവിച്ചിട്ടുണ്ട്. ലണ്ടനിൽ അംബാസഡറായി പ്രവർത്തിച്ചിട്ടുള്ള അൽഗൊസൈബി തൊഴിൽമന്ത്രിയായിരുന്നപ്പോൾ സൗദി അറേബ്യയിലെ തൊഴിലില്ലായ്മ പരിഹരിക്കാൻ കർശന നടപടിയെടുത്തു. തൊഴിലിടങ്ങളിൽ നാട്ടുകാരുടെ പ്രാതിനിധ്യം ഉറപ്പിക്കാനും വിദേശികളുടെ എണ്ണം കുറയ്ക്കാനും മുൻകൈയെടുത്തത് ഇദ്ദേഹമാണ്.

അർബുദരോഗം ബാധിച്ച് വിദേശത്തു ചികിത്സയിലായിരുന്ന ഗാസി അൽ ഗൊസൈബി റിയാദിലാണ് മരിച്ചത്.
അദ്ദേഹത്തിന്റെ അറബി നോവലുകൾ

നോവലുകളുടെ ഇംഗ്ലീഷ് തർജ്ജമകൾ


</doc>
<doc id="205892" url="https://ml.wikipedia.org/wiki?curid=205892" title="ആബി ലിങ്കൺ">
ആബി ലിങ്കൺ

പ്രസിദ്ധ ജാസ് സംഗീതജ്ഞയും ഗായികയും നടിയുമായിരുന്നു ആബി ലിങ്കൺ.(6 ഓഗസ്റ്റ് 1930 – 14 ഓഗസ്റ്റ് 2010) അമേരിക്കൻ പൗരാവകാശ പ്രസ്ഥാനത്തിൽ പങ്കാളിയായിരുന്ന ആബി അറുപതുവർഷത്തോളംസംഗീത രംഗത്തും പൊതുരംഗത്തും സക്രിയമായിരുന്നു.
1950-ൽ 'ആബി ലിങ്കൺസ് അഫയർ... എ സ്റ്റോറി ഓഫ് എ ഗേൾ ഇൻ ലൗ' വിലൂടെയാണ് സംഗീത ജീവിതം ആരംഭിച്ചത്. മരിക്കുന്നതിന് തൊട്ടുമുമ്പുവരെ സംഗീത പരിപാടികൾ നടത്തിയിരുന്നു.

1968-ൽ ഫോർ ലൗ ഓഫ് ഐവി എന്ന സിനിമയിൽ സിഡ്‌നി പോയ്റ്ററിന്റെ നായികയായി അഭിനയിച്ച ആബിക്ക് ഗോൾഡൻഗ്ലോബ് നോമിനേഷൻ ലഭിച്ചു.

1960-ൽ ജാസ് സംഗീതജ്ഞനായ മാക്‌സ് റോബിനെ വിവാഹം കഴിച്ചെങ്കിലും പത്തുവർഷങ്ങൾക്കുശേഷം വിവാഹമോചിതയായി. പിന്നീട് പൗരാവകാശ പ്രസ്ഥാനങ്ങളിൽ സക്രിയമായി. 



</doc>
<doc id="205894" url="https://ml.wikipedia.org/wiki?curid=205894" title="എമിൽ (പുസ്തകം)">
എമിൽ (പുസ്തകം)

ഫ്രെഞ്ച് ചിന്തകൻ റുസ്സോ തന്റെ വിദ്യാഭ്യാസദർശനം ഉൾക്കൊള്ളിച്ച് എഴുതിയ നോവലാണ് എമിൽ. 1762-ൽ പ്രസിദ്ധീകരിച്ച ഈ കൃതിയുടെ മുഴുവൻ പേര് "എമിൽ, അഥവാ വിദ്യാഭ്യാസത്തെക്കുറിച്ച്" എന്നാണ്. തന്റെ രചനകളിൽ ഏറ്റവും ഉത്തമവും പ്രധാനപ്പെട്ടതുമായി ഗ്രന്ഥകാരൻ ഇതിനെ കരുതി. റുസ്സോയുടെ മതദർശനം സംഗ്രഹിക്കുന്ന "സവൊയിലെ വികാരിയുടെ വിശ്വാസപ്രഖ്യാപനം" എന്ന അദ്ധ്യായം, പ്രസിദ്ധീകരണകാലത്ത് ഏറെ വിവാദമുയർത്തി. മതവിരുദ്ധമായി കരുതപ്പെട്ട ആ ഖണ്ഡത്തിന്റെ പേരിൽ പാരിസിലും ജനീവയിലും ഈ കൃതി നിരോധിക്കപ്പെടുകയും പ്രതികൾ അഗ്നിക്കിരയാക്കുകയും ചെയ്തു. ഫ്രെഞ്ചുവിപ്ലവകാലത്ത് നടപ്പിലായ ദേശീയ വിദ്യാഭ്യാസപദ്ധതിയുടെ പ്രചോദനം 'എമിൽ' ആയിരുന്നു. പ്രസിദ്ധീകരണത്തിനു ശേഷം ഇക്കാലം വരെയുള്ള വിദ്യാഭ്യാസചിന്തകരെല്ലാം ഈ കൃതി പരിഗണിച്ചിട്ടുണ്ട്. 

എമിൽ എന്നു പേരുള്ള ഒരാൺകുട്ടിയെ ശൈശവം മുതൽ പ്രായപൂർത്തി വരെ താൻ വളർത്തുന്നതായി റുസ്സോ ഇതിൽ സങ്കല്പിക്കുന്നു. നാഗരികതയുടെ സ്വാധീനമേറ്റുള്ള വളർച്ചക്കിടെ മനുഷ്യജീവികൾക്ക് അവരുടെ സ്വാഭാവികപൂർണ്ണത നഷ്ടപ്പെടുന്നുവെന്നു കരുതിയ റുസ്സോ ആ ആപത്ത് ഒഴിവാകും വിധമുള്ള വിദ്യാഭ്യാസത്തിന്റെ രൂപരേഖ വരയ്ക്കാനാണ് എമിലിന്റെ വളർച്ചയുടെ കഥയിൽ ശ്രമിച്ചത്. കൃതിയുടെ തുടക്കം ഇങ്ങനെയാണ്: "ദൈവം സർവത്തേയും നന്മയിൽ ഉരുവാക്കി; മനുഷ്യൻ ഇടംകോലിട്ട് അവയെ തിന്മയാക്കുന്നു. അവൻ ഒരു മണ്ണിനെ മറ്റൊന്നിന്റെ ഫലം പുറപ്പെടുവിക്കാൻ നിർബ്ബന്ധിക്കുന്നു; സ്ഥലകാലങ്ങളേയും പ്രകൃതിയേയും കുഴച്ചുമറിക്കുകയും തലകീഴാക്കുകയും ചെയ്യുന്നു; പട്ടിയേയും കുതിരയേയും അടിമയേയും അംഗവിഛേദം ചെയ്യുന്നു; അവൻ എല്ലാത്തിനേയും നശിപ്പിക്കുകയും വികലമാക്കുകയും ചെയ്യുന്നു."

പുസ്തകത്തിന്റെ ആദ്യത്തെ നാലു ഖണ്ഡങ്ങളിൽ ആൺകുട്ടിയുടെ വിദ്യാഭ്യാസത്തെക്കുറിച്ചുള്ള തന്റെ ആശയങ്ങൾ വിശദമായി അവതരിപ്പിക്കുന്ന റുസ്സോ, അവസാനത്തേതായ അഞ്ചാം ഖണ്ഡത്തിൽ പെൺകുട്ടിയുടെ വിദ്യാഭ്യാസം ഹ്രസ്വമായി പരിഗണിക്കുന്നു. ഇവിടെ ഗ്രന്ഥകാരന്റെ ശിഷ്യയായി പ്രത്യക്ഷപ്പെടുന്ന സോഫി എമിലിന്റെ ഭാവിഭാര്യയായി സങ്കല്പിക്കപ്പെടുന്നു. ആൺകുട്ടിയുടെ വിദ്യാഭ്യാസത്തിന്റെ കാര്യത്തിൽ പിന്തുടർന്ന ഉന്നതസങ്കല്പങ്ങളുടെ സ്ഥാനത്ത് തീർത്തും പിന്തിരിപ്പൻ സമീപനമാണ് റുസ്സോ ഈ ഖണ്ഡത്തിൽ സ്വീകരിച്ചതെന്നു വിമർശിക്കപ്പെട്ടിട്ടുണ്ട്. അദ്ദേഹത്തിന്റെ സോഫി എമിലിയ്ക്കു വേണ്ടി നിർമ്മിക്കപ്പെട്ട സുന്ദരമായ ഒരു കളിക്കോപ്പ് (a charming plaything) മാത്രമാകുന്നു. 
വിദ്യാഭ്യാസത്തെക്കുറിച്ച് എഴുതപ്പെട്ടിട്ടുള്ളതിൽ ഏറ്റവും രസകരമായ ഗ്രന്ഥം എന്ന് 'എമിൽ' വിശേഷിപ്പിക്കപ്പെടുന്നു. ഈ കൃതിയിലെ ആശയങ്ങളെ വിമർശിച്ചവർ പോലും അതിന്റെ ശൈലിയുടെ സൗന്ദര്യം അംഗീകരിച്ചു. ദിനചര്യകളിലെ സമയനിഷ്ടയ്ക്ക് പേരെടുത്തിരുന്ന ദാർശനികൻ ഇമ്മാനുവേൽ കാന്റ്, ഈ കൃതിയുടെ ആസ്വാദനത്തിൽ മുഴുകി പ്രഭാതസവാരി മറന്നുപോയതായി പറയപ്പെടുന്നു.


</doc>
<doc id="205899" url="https://ml.wikipedia.org/wiki?curid=205899" title="ആർട്ടിക് ടേൺ">
ആർട്ടിക് ടേൺ

ഒരു ദേശാടന പക്ഷിയാണ് ആർട്ടിക് ടേൺ. ഭൂമധ്യരേഖയെ മറികടന്നുകൊണ്ട് ഇരുദിശകളിലേക്കും ദേശാടനം നടത്തുന്നതിൽ പക്ഷിഗണങ്ങൾ മുൻപന്തിയിലാണ്. ഒറ്റ ദേശാടനയാത്രയിൽ മുപ്പത്തയ്യായിരം കിലോമീറ്ററോളം ദൂരം ആർട്ടിക് ടേൺ എന്ന പക്ഷി പറക്കാറുണ്ട്. ഓരോ വർഷവും ഏകദേശം 71,000കി.മീ. ദൂരം സഞ്ചരിക്കും.

ആഗസ്ത്, സപ്തംബർ മാസങ്ങളിലാണ് ആർട്ടിക് ടേൺ ഉത്തരധ്രുവമേഖലയിലെ ഗ്രീൻലാൻഡിൽനിന്ന് യാത്ര തുടങ്ങുന്നത്. ദക്ഷിണധ്രുവത്തിലെ വെഡൽ കടലാണ് അവയുടെ ലക്ഷ്യം. നാലഞ്ചുമാസം ഇവിടെ ചെലവഴിച്ച് മടക്കയാത്ര തുടങ്ങുന്ന പക്ഷി മെയ്, ജൂൺ മാസങ്ങളിൽ സ്വദേശത്തു തിരിച്ചെത്തും.

ഉത്തരധ്രുവത്തിൽനിന്നു ദക്ഷിണധ്രുവത്തിലേക്ക് ഒറ്റയടിക്കല്ല പക്ഷി പറക്കുന്നതെന്ന് ഗവേഷകർ കണ്ടെത്തി. ഉത്തര അറ്റ്‌ലാന്റിക്കിനു നടുവിൽ അസോറസിനടുത്താണ് അവയുടെ ഇടത്താവളം. ഇവിടെ തങ്ങി ആവശ്യത്തിനു ഭക്ഷണം കഴിച്ച് തെക്കോട്ടുള്ള യാത്ര തുടരും. പടിഞ്ഞാറൻ യൂറോപ്പും പടിഞ്ഞാറൻ ആഫ്രിക്കയും പിന്നിടുമ്പോൾ വഴി രണ്ടായി പിരിയും. കുറച്ചു പക്ഷികൾ ആഫ്രിക്കൻ തീരത്തുകൂടെ മുന്നോട്ടുപോകും; ബാക്കിയുള്ളവ ബ്രസീലിന്റെ തീരത്തുകൂടെയും. തണുപ്പുകാലം ദക്ഷിണധ്രുവത്തിൽ ചെലവഴിച്ച് മടക്കയാത്ര.
ആർട്ടിക് ടേൺ എന്ന കൊച്ചുപക്ഷിയുടെ ലോകസഞ്ചാരത്തിന്റെ പാത ശാസ്ത്രജ്ഞർ രേഖപ്പെടുത്തിയിട്ടുണ്ട്. രണ്ടു ധ്രുവങ്ങൾക്കുമിടയിലായി പ്രതിവർഷം 71,000 കിലോമീറ്റർ ദൂരമാണ് ഈ ദേശാടനക്കിളി പറക്കുന്നതെന്നു നിർണയിച്ച ഗവേഷകസംഘം, ഇതിന്റെ സഞ്ചാരപഥം വളഞ്ഞുതിരിഞ്ഞതാണെന്നും മനസ്സിലാക്കി.

പക്ഷിയുടെ കാലിൽ ഘടിപ്പിച്ച കുഞ്ഞുപകരണങ്ങളുടെസഹായത്തോടെയാണ് വിവിധ രാജ്യങ്ങളിൽ നിന്നുള്ള ഗവേഷകരുടെ സംഘം ആർട്ടിക് ടേണിന്റെ യാത്രാപഥം നിർണയിച്ചത്. അമേരിക്കയിലെ പി.എൻ.എ.എസ്. ജേർണലാണ് ഈ സുദീർഘഗവേഷണത്തിന്റെ വിവരം പുറത്തുവിട്ടത്.

നേർരേഖയിൽ പറക്കുന്നതിനുപകരം തീരത്തോടുചേർന്നു വളഞ്ഞാണ് ഇവയുടെ മടക്കയാത്രയെന്നത് ശാസ്ത്രജ്ഞർക്ക് പുതിയ അറിവാണ്. കാറ്റിന്റെ ഗതി പരിഗണിക്കുമ്പോൾ ഈ പാതയിലുള്ള യാത്രയാവും ആയാസരഹിതം എന്നാണ് ഗവേഷകർ കരുതുന്നത്. ഗ്രീൻലൻഡ്, ഡെന്മാർക്ക്, അമേരിക്ക, ബ്രിട്ടൻ, ഐസ്‌ലൻഡ് എന്നീ രാജ്യങ്ങളിൽ നിന്നുള്ള ശാസ്ത്രജ്ഞരാണ് ഗവേഷണത്തിൽ പങ്കാളികളായത്. ഒന്നര ഗ്രാമിൽ താഴെ ഭാരമുള്ള ഉപകരണമാണ് ഇവർ പക്ഷിയുടെ കാലിൽ പിടിപ്പിച്ചത്. എത്തുന്ന സ്ഥലത്തെ പ്രകാശതീവ്രതയുടെ അടിസ്ഥാനത്തിൽ ഈ ഉപകരണം കൈമാറുന്ന വിവരം ശേഖരിച്ചാണ് ദേശാടനപാത നിർണയിച്ചത്. 



</doc>
<doc id="205901" url="https://ml.wikipedia.org/wiki?curid=205901" title="ശലഭപ്പുഴു">
ശലഭപ്പുഴു

ശലഭങ്ങളുടെ (ചിത്രശലഭം നിശാശലഭം) ജീവിതചക്രത്തിലെ രണ്ടാം ഘട്ടമാണ് ലാർവ അഥവാ ശലഭപ്പുഴു. ശലഭങ്ങൾ ​മുട്ടയിട്ട് ഏകദേശം 6 ദിവസത്തിനുള്ളിൽ മുട്ട വിരിഞ്ഞ് ലാർവ പുറത്തുവരും. 

ലാർവകളുടെ വളർച്ച വളരെ വേഗത്തിലാണ് ദിവസങ്ങൾക്കുള്ളിൽ അവ അനേകം മടങ്ങ് വലിപ്പവും ഭാരവും വെയ്ക്കും. ശരീരത്തിന്റെ മൂവായിരം ഇരട്ടി വരെ ഒന്നു രണ്ടാഴ്ച കൊണ്ട് അവ വളരും. മുട്ടവിരിഞ്ഞ് പുറത്തുവരുമ്പോളുള്ള നിറം തന്നെയാകണമെന്നില്ല പൂർണ്ണ വളർച്ചയെത്തുമ്പോൾ. തലഭാഗമടക്കം പതിനാലുഖണ്ഡങ്ങളായാണ് ലാർവയുടെ ശരീരം. ലാർവകൾക്ക് മറ്റു​​ ജീവികളിൽ നിന്ന് രക്ഷപെടാനായി പല മാർഗ്ഗങ്ങളുണ്ട്. ചിലവയുടെ ശരീരത്തിൽ ചൊറിച്ചിലിനു കാരണമാകുന്ന രാസവസ്തുക്കൾ ഉണ്ടാകും. അത്തരം ശലഭപ്പുഴുകളെ ചൊറിയൻ പുഴു എന്ന് വിളിക്കും. ചിലതിന്റെ ശരീരത്തിൽ ശത്രുക്കളെ ഭയപ്പെടുത്താനായി കൊമ്പ് പോലെയുള്ള ഭാഗങ്ങൾ കാണും.

മുട്ടയിൽ നിന്ന് വളർന്ന ലാർവകൾ പ്യൂപ്പ ദശയിലേക്ക് കടക്കുന്നതുകൂടി ചിത്രശലഭങ്ങളുടെ ജീവിതത്തിന്റെ രണ്ട് ഘട്ടങ്ങൾ കഴിഞ്ഞു.

മുട്ട വിരിഞ്ഞയുടൻ മിക്ക ലാർവക​​​ളും മുട്ടയുടെ പുറന്തോട് ഭക്ഷിക്കും. ഭക്ഷണം മാത്രമാണ് ലാർവകളുടെ പ്രധാന പണി. മിക്ക കാറ്റർപില്ലറുകളും ചെടിയാണു ഭക്ഷിക്കുന്നത്. ഓരോ തരം ലാർവകളും ഭക്ഷിക്കുന്നത് വ്യത്യസ്ത സസ്യങ്ങളുടെ ഇലയാണ്. ചിലയിനം ശലഭപ്പുഴുകൾ ഈച്ചകളേയും ഉറുമ്പുകളേയും പൂച്ചികളേയും തിന്നുകയും ചെയ്യും. ചില ലാർവകൾ അതിന്റെ പുറന്തോൽ ഇളക്കാറുണ്ട് അതും ഇവ പാഴാക്കിക്കളയാതെ ഭക്ഷണമാക്കും.

പുഴുയായിരിക്കുന്നയവസ്ഥയിൽ അവ പക്ഷികൾക്കും പല്ലി വർഗ്ഗങ്ങൾക്കും ഒക്കെ ഭക്ഷണവും ആണ്‌.

ചിത്രശലഭങ്ങൾ സസ്യങ്ങളുടെ മുട്ടി മണത്തുനോക്കി അതിന്റെ മാതൃസസ്യമാണെന്നുറപ്പിച്ച ശേഷമാണ് മുട്ടയിടുന്നത്. . 


</doc>
<doc id="205903" url="https://ml.wikipedia.org/wiki?curid=205903" title="തയ്യൂർ">
തയ്യൂർ

കേരളത്തിലെ തൃശ്ശൂർ ജില്ലയിലെ വേലൂർ ഗ്രാമപഞ്ചായത്തിലെ വാർഡുകളിലൊന്നാണ് തയ്യൂർ ഗ്രാമം. 
ഇന്ത്യയിലെ ആദ്യത്തെ സമ്പൂർണ്ണ കമ്പ്യൂട്ടർ സാക്ഷരതാ ഗ്രാമമാണ് തയ്യൂർ . 2003 സെപ്റ്റംബർ 7 ന് സാംസ്കാരിക വകുപ്പുമന്ത്രി ജി. കാർത്തികേയനാണ് തയ്യൂർ ഗ്രാമത്തെ സമ്പൂർണ കമ്പ്യൂട്ടർ സാക്ഷരതാ ഗ്രാമമായി പ്രഖ്യാപിച്ചത്. തയ്യൂർ ഗവൺമെന്റ് ഹൈസ്കൂൾ പി.ടി.എ, തയ്യൂർ ഗ്രാമ സമ്പൂർണ്ണ കമ്പ്യൂട്ടർ സാക്ഷരതാ സമിതി, ഇന്ത്യൻ കമ്പ്യൂട്ടർ എജ്യൂക്കേഷൻ സൊസൈറ്റി തുടങ്ങിയവയുടെ നേതൃത്വത്തിലാണ് ഈ നേട്ടം കൈവരിച്ചത്. .

തയ്യൂർ ഗവൺ‌മെന്റ് ഹൈസ്കൂളിലെ ഐ.ടി അറ്റ് സ്കൂൾ പദ്ധതിയുമായി ബന്ധപ്പെട്ടു പ്രവർത്തിക്കുന്നതിനിടയിൽ കമ്പ്യൂട്ടർ എഞ്ചിനീയറായ എ.ഡി.ജയൻ മാസ്റ്റർ മുന്നോട്ടുവെച്ചതാണ് ഈ ആശയം. ഇതിനായി സ്കൂൾ പി ടി എ യുടെ സഹായവും ലഭിച്ചു. 2003 ജനുവരി മാസത്തിലാണ് സമ്പൂർണ കമ്പ്യൂട്ടർ സാക്ഷരതാ ഗ്രാമത്തിനു വേണ്ടിയുള്ള പ്രവർത്തനങ്ങൾ തുടങ്ങിയത്. ഈ ലക്ഷ്യം സാക്ഷാത്കരിക്കാനുള്ള പരിശ്രമത്തിൽ വേലൂർ പഞ്ചായത്തിലെ അംഗങ്ങളും നാട്ടുകാരും എല്ലാ നിമിഷവും സജീവ സന്നദ്ദരായിരുന്നു. കമ്പ്യൂട്ടർ സാക്ഷരതാ ഗ്രാമത്തിന്റെ ആദ്യ പടിയായി വേലൂർ ഗ്രാമപഞ്ചായത്ത് അംഗങ്ങളുടെ നേതൃത്വത്തിൽ കമ്പ്യൂട്ടർ സാക്ഷരതാ സമിതി രൂപവത്കരിച്ച് ബോധവത്കരണ ക്ലാസ്സുകളും ചർച്ചകളും വിളംബര ജാഥയും] സംഘടിപ്പിച്ചു. ഗ്രാമത്തിലെ സ്ത്രീ ശക്തി വനിതാ സ്വയം സഹായ സംഘങ്ങൾ, ക്ലബ്ബുകൾ വായനശാലകൾ എന്നിവയുടെ സഹകരണത്തിലൂടെ ജനപങ്കാളിത്തം ഉറപ്പാക്കി. 20 ഓളം പേർക്ക് പ്രത്യേക പരിശീലനം നൽകി. നാല് കേന്ദ്രങ്ങളിലായി ഗ്രാമത്തിലെ ഓരോ വീട്ടിൽ നിന്നും ഒരാളെയെങ്കിലും പങ്കെടുപ്പിച്ചുകൊണ്ടായിരുന്നു വിദ്യാഭ്യാസ പരിപാടിയുടെ തുടക്കം. തയ്യൂർ ഗവൺ‌മെന്റ് ഹൈസ്കൂൾ], ഗ്രാമത്തിലെ വായനശാലകൾ] എന്നിവിടങ്ങളിൽ കമ്പ്യൂട്ടർ ക്ലാസുകൾ സംഘടിപ്പിച്ചായിരുന്നു പദ്ധതി നടത്തിയത്. കൂലിപ്പണികാരും കർഷകരും ഉൾപ്പെടെയുള്ള ഗ്രാമവാസികളുടെ സൗകര്യവും ഒഴിവും നോക്കിയായിരുന്നു ക്ലാസുകൾ. ഇങ്ങനെ 5നും 70നും ഇടയിൽ പ്രായമുള്ള 550ഓളം പഠിതാക്കൾക്ക് കമ്പ്യൂട്ടറിനെപ്പറ്റി അടിസ്ഥാന വിവരങ്ങൾ നൽകാൻ പദ്ധതിക്കു കഴിഞ്ഞു.

നാലര മാസം കൊണ്ടാണ് പദ്ധതി പൂർത്തീകരിച്ചത്. നാലര മാസങ്ങൾക്ക് ശേഷം ഗ്രാമത്തിലെ ഓരോ വീട്ടിലെ ഒരാളെയെങ്കിലും കമ്പ്യൂട്ടർ പഠിപ്പിക്കുകയെന്ന ലക്ഷ്യം 95 ശതമാനം പൂർത്തീകരിച്ചതിന്റെ അടിസ്ഥാനത്തിൽ 2003 സെപ്തംബർ മാസം 7-ാം തിയതി അന്നത്തെ സാംസ്കാരിക വകുപ്പു മന്ത്രി ജി.കാർത്തികേയൻ തയ്യൂരിനെ ഇന്ത്യയിലെ ആദ്യത്തെ സമ്പൂർണ കമ്പ്യൂട്ടർ സാക്ഷരതാ ഗ്രാമമായി പ്രഖ്യാപിച്ചു. എ.ഡി.ജയൻ മാസ്റ്റർക്ക് രാജ്യത്തെ ആദ്യ കമ്പ്യൂട്ടർ സാക്ഷരതാ ഗ്രാമ ശിൽപി എന്ന ബഹുമതി സമ്മാനിക്കുകയും ചെയ്തു. 



</doc>
<doc id="205906" url="https://ml.wikipedia.org/wiki?curid=205906" title="സെബാസ്റ്റ്യൻ പിനെറ">
സെബാസ്റ്റ്യൻ പിനെറ

ചിലിയിൽ 2010 ജനുവരിയിൽ തെരഞ്ഞെടുക്കപ്പെട്ട പ്രസിഡന്റാണ് സെബാസ്റ്റ്യൻ പിനെറ(ജനനം:1 ഡിസംബർ 1949). 1990ലെ ജനാധിപത്യ പുനഃസ്ഥാപനത്തിനുശേഷം ചിലിയിൽ തുടർച്ചയായി ഭരണം കൈയാളിയ മധ്യ-ഇടതുമുന്നണിയെ പരാജയപ്പെടുത്തിയാണ് പിനെറ അധികാരത്തിലെത്തിയത്. അതിസമ്പന്നനായ പിനെറ 51.9 ശതമാനം വോട്ടു നേടിയാണ് വിജയിച്ചത്.



</doc>
<doc id="205919" url="https://ml.wikipedia.org/wiki?curid=205919" title="പരം">
പരം

ഭാരതത്തിന്റെ തനതു സൂപ്പർ കമ്പ്യൂട്ടർ ശ്രേണിയാണ് പരം(PARAM). പുണെ ആസ്ഥാനമായ സെന്റർ ഫോർ ഡെവലപ്മെന്റ് ഓഫ് അഡ്വാൻസ്ഡ് കമ്പ്യൂട്ടിങ്ങാണ് പരം സൂപ്പർ കമ്പ്യൂട്ടറുകൾ രൂപകല്പന ചെയ്യുന്നതും നിർമ്മിക്കുന്നതും. പരം ശ്രേണിയിലെ ഏറ്റവും പുതിയ സൂപ്പർ കമ്പ്യൂട്ടറാണ് പരം ഇഷാൻ.
ഭാരതം പൊഖ്രാൻ ആണവ പരീക്ഷണം നടത്തിയതിനെ തുടർന്നുണ്ടായ ഉപരോധത്തിന്റെ ഭാഗമായി അമേരിക്ക ഭാരതത്തിലേക്കുള്ള സൂപ്പർ കമ്പ്യൂട്ടറിന്റെ കയറ്റുമതി നിരോധിച്ചു. ഇതാണ് സൂപ്പർ കമ്പ്യൂട്ടിങ്ങ് മേഖലയിൽ സ്വയം പര്യാപ്തത കൈവരിക്കാനും തനതായി സൂപ്പർ കമ്പ്യൂട്ടർ നിർമ്മിക്കാനുമുള്ള ഭാരതത്തിന്റെ ശ്രമങ്ങൾക്ക് വിത്തുപാകിയത്. 

ഈ ലക്ഷ്യം കൈവരിക്കാൻ ഭാരത സർക്കാരിന്റെ വിവരസാങ്കേതിക വകുപ്പിനു കീഴിൽ സ്വയംഭരണാവകാശമുള്ള സംഘടനയായി സെന്റർ ഫോർ ഡെവലപ്മെന്റ് ഓഫ് അഡ്വാൻസ്ഡ് കമ്പ്യൂട്ടിങ്ങ് 1988-ൽ പുണെയിൽ സ്ഥാപിതമായി. പരം പദ്ധതിക്കു വേണ്ടി 30 കോടി രൂപ അനുവദിച്ചു. 3 കൊല്ലമായിരുന്നു പദ്ധതിയുടെ ആദ്യം നിശ്ചയിക്കപ്പെട്ട കാലാവധി. ഈ സമയവും തുകയും നിശ്ചയിക്കപ്പെട്ടത് അമേരിക്കയിൽ നിന്നും ഒരു സൂപ്പർ കമ്പ്യൂട്ടർ വാങ്ങാൻ വേണ്ടി വരുന്ന തുകയും സമയവും കണക്കാക്കിയാണ്. 

പരത്തിന്റെ ആദ്യ പ്രോട്ടോടൈപ്പ് 1990-ൽ സൂറിച്ച് സൂപ്പർ കമ്പ്യൂട്ടർ പ്രദർശനത്തിൽ പുറത്തിറക്കപ്പെട്ടു. 1991-ൽ ഭാരതത്തിന്റെ ആദ്യ സൂപ്പർ കമ്പ്യൂട്ടറായ പരം 8000 പ്രവർത്തനക്ഷമമായി.
പരം 8000 1991-ൽ പ്രവർത്തനക്ഷമമായി. ഇന്മോസ്(Inmos) 8000 ട്രാൻസ്പ്യൂട്ടറുകളാണ് പരം 8000 ഉപയോഗിച്ചിരുന്നത്.64 പ്രോസസ്സറുകളാണ് 8000 ൽ ഉപയോഗിച്ചിരുന്നത്.
8000 പരിഷ്കരിച്ച് പുറത്തിറക്കിയ 8600 ൽ 256 പ്രോസെസ്സറുകൾ ഉപയോഗിച്ചിരിക്കുന്നത്. 4 ഇന്മോസ് 8000 ചിപ്പുകൾക്ക് ഒരു ഇന്റൽ ഐ860 കോപ്രൊസസ്സർ വീതം 8600ൽ അടക്കം ചെയ്തിരുന്നു. 5 ഗിഗാഫ്ലോപ്സ് വേഗതയാണ് 8600നു ഉണ്ടായിരുന്നത്. 
മോഡുലർ രൂപകല്പനയിൽ ഉണ്ടാക്കിയ പരം 9900 20 മുതൽ 200 വരെ പ്രോസെസ്സറുകളെ അടക്കം ചെയ്യാനുള്ള കഴിവുള്ളതായിരുന്നു. സൂപ്പർസ്പാർക് പ്രോസെസ്സറുകളാണ് ഉപയോഗിച്ചിരുന്നത്. അൾട്രാസ്പാർക് പ്രോസെസ്സർ ഉപയോഗിച്ച് പരം 9900/യുഎസ് ഡി ഇ സി ആൽഫ പ്രോസസ്സർ ഉപയോഗിച്ച് പരം 9900/എ എ എന്നീ വിഭാഗങ്ങളും പരം 9900നു ഉണ്ട്.
1998ലാണ് പരം 10000 നിർമ്മിക്കപ്പെട്ടത്. വിവിധ സ്വതന്ത്ര നോഡുകൾ സംയോജിപ്പിച്ചാണ് പരം 10000 പ്രവർത്തിക്കുന്നത്. ഓരോ സ്വതന്ത്ര നോഡും സൺ എന്റർപ്രൈസ് 250 സെർവർ സിസ്റ്റത്തിൽ അധിഷ്ടിതമാണ്. ഈ സെർവറുകൾ ഓരോന്നും രണ്ട് 400 മെഗാഹെർട്സ് അൾട്രാസ്പാർക് II പ്രോസസ്സറുകൾ ഉപയോഗിക്കുന്നു. 6.4 ഗിഗാഫ്ലോപ്സ് മുതൽ 1 ടെറാഫ്ലോപ്സ് വരെ വേഗത പരം 10000ന്റെ വിവിധ രൂപകല്പനകൾ കാണിക്കുന്നു.

ഏപ്രിൽ 2003നു പ്രവർത്തന സജ്ജമായ പരം പദ്മ 1 ടെറാഫ്ലോപ് വേഗതയും 1 ടെറാബൈറ്റ് മെമ്മറിയും ഒത്തിണങ്ങിയതാണ്.1 ഗിഗാഹെർട്സ് വേഗതയുള്ള 248 ഐബിഎം പവർ4 പ്രോസസ്സറുകളാണ് പദ്മക്കു ശക്തി പകരുന്നത്.ഐബിഎം എയിക്സ്(AIX)1.5എൽ ആണ് ഓപ്പറേറ്റിങ്ങ് സിസ്റ്റം. 1 ടെറാഫ്ലോപ്സ് വേഗത മറികടന്ന ആദ്യ ഇന്ത്യൻ സൂപ്പർ കമ്പ്യൂട്ടർ പരം പദ്മ ആണ്.

നവംബർ 2008ൽ പ്രവർത്തന സജ്ജമായ പരം യുവ 54 ടെറാഫ്ലോപ്സ് പരമാവധി വേഗത കൈവരിക്കാൻ കഴിയുന്ന സൂപ്പർ കമ്പ്യൂട്ടർ ആണ്.ഇന്റൽ 73xx അധിഷ്ടിതമായ 2.9 ഗിഗാഹെർട്സ് വേഗതയുള്ള 4608 പ്രോസെസർ കോറുകളാണ് യുവയിൽ പ്രവർത്തിക്കുന്നത്. 25 ടെറാബൈറ്റ് മുതൽ 200 ടെറാബൈറ്റ് വരെ മെമ്മറി യുവക്കുണ്ട്.


</doc>
<doc id="205934" url="https://ml.wikipedia.org/wiki?curid=205934" title="ഓവർ">
ഓവർ

ക്രിക്കറ്റ് കളിയിൽ ആറ് നിയമാനുസൃത ഡെലിവറികളുടെ ഒരു ഗണത്തെയാണ് ഓവർ എന്ന പദം കൊണ്ട് സൂചിപ്പിക്കുന്നത് . ഒരു ഓവറിനു ശേഷം ബോളറെ മാറ്റി പകരം പന്തെറിയാൻ പുതിയ ആളെ നിയോഗിക്കുന്നു. ഒരു ഓവറിൽ ബോളർ വൈഡോ നോബോളോ എറിഞ്ഞാൽ ആറു ബോളുകൾക്ക് പുറമേ വൈഡുകളുടെയും നോബോളുകളുടെയും എണ്ണത്തിനു തുല്യമായ അധിക പന്തുകൾ അയാൾക്ക് എറിയേണ്ടി വരും.
ഏകദിന മത്സരങ്ങളിലും, ട്വന്റി-ട്വന്റി മത്സരങ്ങളിലും ഓവർ വളരെയധികം പ്രാധാന്യമർഹിക്കുന്നു. ഏകദിന മത്സരങ്ങൾക്ക് 50 ഓവറുകൾ വീതവും, ട്വന്റി-ട്വന്റി മത്സരങ്ങൾക്ക് 20 ഓവറുകൾ വീതവുമാണ് മത്സരദൈർഘ്യം.
ബാറ്റ്സ്മാന് റൺസ് ഒന്നും നേടാൻ കഴിയാത്ത ഓവറാണ് മെയ്ഡൻ ഓവർ എന്ന് പറയുന്നത്. ഒരു ഓവറിൽ നേടിയ ലെഗ് ബൈകൾ, ബൈകൾ എന്നിവ "മെയ്ഡൻ ഓവറിന്" തടസ്സമാകില്ല. ഒരു മെയ്ഡൻ ഓവറിൽ വിക്കറ്റുകൾ നേടുകയാണെങ്കിൽ അതിനെ വിക്കറ്റ് മെയ്ഡൻ എന്ന് പറയുന്നു.
ഒരൗ മണിക്കൂറിൽ ഒരു ബോളിങ് ടീം എറിയുന്ന ഓവറുകളുടെ എണ്ണമാണ് ഓവർ നിരക്ക്. ഒരു നിശ്ചിത നിരക്കിൽ കുറവ് ഓവറുകൾ എറിഞ്ഞാൽ, ടീം ക്യാപ്റ്റന് പിഴയോ,വിലക്കോ വരെ ലഭിക്കാവുന്ന കുറ്റമായി അത് കണക്കാക്കപ്പെടുന്നു.
1979/80 മുതൽ ടെസ്റ്റ് ക്രിക്കറ്റിൽ ഒരു ഓവറിൽ 6 പന്തുകൾ വീതമാണ് ഉള്ളത്. എന്നാൽ യഥാർത്ഥത്തിൽ മുൻകാലങ്ങളിൽ ഒരോവറിൽ 4 പന്തുകൾ വീതമാണ് ഉണ്ടായിരുന്നത്. കാലാകാലങ്ങളിൽ ഇതിനു ധാരാളം മാറ്റങ്ങളും സംഭവിച്ചുകൊണ്ടിരുന്നു..

വിവിധ രാജ്യങ്ങളിൽ വിവിധ കാലഘട്ടങ്ങളിൽ നിലവിലുണ്ടയിരുന്ന "ഒരോവറിലെ പന്തുകളുടെ" എണ്ണമാണ് താഴെ കൊടുത്തിരിക്കുന്നത്;


ഇന്ത്യ, വെസ്റ്റ് ഇൻഡീസ്, ശ്രീലങ്ക, സിംബാബ്വെ, ബംഗ്ലാദേശ്, യു.എ.ഇ എന്നിവിടങ്ങളിൽ പണ്ടു മുതൽ തന്നെ ടെസ്റ്റ് മത്സരങ്ങളിൽ ഒരോവറിൽ ആറു പന്തുകൾ വീതമാണ് ഉണ്ടായിരുന്നത്.


</doc>
<doc id="205935" url="https://ml.wikipedia.org/wiki?curid=205935" title="എറിക് സീഗൽ">
എറിക് സീഗൽ

'ലൗസ്റ്റോറി' എന്ന ഒറ്റ നോവലിലൂടെ ലോകപ്രശസ്തനായ അമേരിക്കൻ എഴുത്തുകാരനായിരുന്നു എറിക് സീഗൽ (16 ജൂൺ, 1937 - 17 ജനുവരി 2010)
അമേരിക്കയിൽ ജനിച്ച എറിക് സീഗൽ യേൽ സർവകലാശാലയിൽ പ്രൊഫസറായിരിക്കെ 1970ലാണ് 'ലൗസ്റ്റോറി' എഴുതുന്നത്. ഒരു യഥാർഥ സംഭവമാണ് അതിന് ഇതിവൃത്തമായത്. സമ്പന്നകുടുംബത്തിൽ പിറന്ന ഒലിവറും ദരിദ്രപശ്ചാത്തലക്കാരിയായ ജന്നിഫറും തമ്മിലുള്ള പ്രണയകഥയാണ് നോവൽ പറയുന്നത്. എതിർപ്പ് അവഗണിച്ച് അവർ വിവാഹിതരായി. പിന്നീട് ജന്നിഫർ രക്താർബുദം ബാധിച്ച് മരിക്കുന്നു. ദശലക്ഷക്കണക്കിന് പ്രതികൾ വിറ്റഴിഞ്ഞ ഈ നോവൽ ഏറെക്കാലം ബെസ്റ്റ് സെല്ലർ പട്ടികയിൽ തുടർന്നു.

ആർതർ ഹില്ലർ പിന്നീടത് സിനിമയാക്കിയപ്പോഴും വൻ വിജയം നേടി. മികച്ച സംഗീതത്തിനുള്ള ഓസ്‌കർ ബഹുമതി സ്വന്തമാക്കിയ ഈ ചിത്രം മറ്റ് ആറ് നാമനിർദ്ദേശങ്ങൾക്കും അർഹമായിരുന്നു. എറിക് സീഗൽ തന്നെയാണ് ചിത്രത്തിന്റെ തിരക്കഥയും തയ്യാറാക്കിയത്.

തുടർന്ന് രണ്ട് ദശാബ്ദങ്ങളിലായി ഫെയറി ടെയിൽ, ഒലിവേഴ്‌സ് സ്റ്റോറി, മാൻ വുമൺ ആൻഡ് ചൈൽഡ്, ഓൺലി ലൗ തുടങ്ങി വേറെയും നോവലുകൾ എറിക് സീഗൽ എഴുതിയെങ്കിലും 'ലൗസ്റ്റോറി'യുടെ വിജയം ആവർത്തിക്കാനായില്ല.

ഭാര്യ കരേൻ ജെയിംസ്. ഫ്രാൻസിസ്‌ക, മിറാൻഡ




</doc>
<doc id="205954" url="https://ml.wikipedia.org/wiki?curid=205954" title="ഒറാക്കിൾ കോർപ്പറേഷൻ">
ഒറാക്കിൾ കോർപ്പറേഷൻ

അമേരിക്കൻ ഐക്യനാടുകളിലെ കാലിഫോർണിയ ആസ്ഥാനമാക്കി പ്രവർത്തിക്കുന്ന ഒറാക്കിൾ കോർപ്പറേഷൻ ലോകത്തിലെ ഒരു പ്രമുഖ കമ്പ്യൂട്ടർ ടെക്നോളജി കമ്പനിയാണ്. കമ്പ്യൂട്ടർ ഹാർഡ് വെയറിന്റെയും എന്റർപ്രൈസ് സോഫ്റ്റ്വെയറിന്റെയും രൂപകല്പനയും നിർമ്മാണവും വിതരണവുമാണ് ഒറാക്കിൾ കോർപ്പറേഷൻ ചെയ്യുന്നത്. അതിൽത്തന്നെ ഡാറ്റാബേസ് അപ്ലിക്കേഷനുകളാണ് ഒറാക്കിളിന്റെ പ്രധാന ഉല്പന്നം.

വരുമാനം വെച്ചുനോക്കുമ്പോൾ ലോകത്തിലെ മൂന്നാമത്തെ വലിയ സോഫ്റ്റ്‌വേർ കമ്പനിയാണ് ഒറാക്കിൾ കോർപ്പറേഷൻ. മൈക്രോസോഫ്റ്റും ഐബിഎമ്മുമാണ് ഒന്നും രണ്ടും സ്ഥാനങ്ങളിൽ.

സഹസ്ഥാപകനായ ലാറി എല്ലിസണാണ് കമ്പനിയുടെ തുടക്കം മുതൽ ഒറാക്കിൾ കോർപ്പറേഷന്റെ ചീഫ് എക്സിക്യൂട്ടീവ് ഓഫീസർ.
1977ലാണ് ലാറി എല്ലിസണും ബോബ് മൈനറും എഡ് ഓടിസും ചേർന്ന് ഒറാക്കിൾ സ്ഥാപിച്ചത്. അന്ന് സോഫ്റ്റ്‌വേർ ഡെവലപ്മെന്റ് ലബോറട്ടറി എന്നായിരുന്നു കമ്പനിയുടെ നാമം. 1979 ൽ കമ്പനിയുടെ പേർ റിലേഷണൽ സോഫ്റ്റ്‌വേർ ഇൻകോർപ്പറേറ്റഡ് എന്നു മാറ്റി. 1982ൽ കമ്പനിയുടെ പ്രധാന ഉല്പന്നമായ ഒറാക്കിൾ ഡാറ്റാബേസ് സോഫ്റ്റ്വെയറിന്റെ പ്രതിച്ഛായയോട് കൂടുതൽ അടുത്തു നിൽക്കാൻ കമ്പനി ഒറാക്കിൾ സിസ്റ്റംസ് എന്നാക്കി നാമം. 1995ലാണ് കമ്പനി ഇന്നത്തെ പേരായ ഒറാക്കിൾ കോർപ്പറേഷൻ എന്ന പേർ സ്വീകരിച്ചത്,

സോഫ്റ്റ്‌വേർ വികസനത്തിനായുള്ള ഒറാക്കിളിന്റെ ഉല്പന്നങ്ങളാണ്
സൺ ഹാർഡ്വെയർ ഉല്പന്നങ്ങൾ(സൺ മൈക്രോസിസ്റ്റംസ് ഏറ്റെടുത്തപ്പോൾ സ്വന്തമായത്)
ഒറാക്കിൾ സ്പാർക് ടി സീരീസ് സെർവർ


</doc>
<doc id="205963" url="https://ml.wikipedia.org/wiki?curid=205963" title="യെലേന ഇസിൻബയേവ">
യെലേന ഇസിൻബയേവ

റഷ്യൻ വനിതാ പോൾ വാൾട്ട് കായികതാരമാണ് യേലേന ഇസിൻബയേവ (റഷ്യൻ:Елена Исинбаева). രണ്ടു തവണ ഒളിമ്പിക്സ് സ്വർണ്ണമെഡൽ(2004ലും 2008ലും) നേടിയ ഇസിൻബയേവ രണ്ടു തവണ ലോക ചാമ്പ്യനുമായിരുന്നു. പോൾ വാൾട്ടിലെ ലോകറെക്കോർഡ് സ്വന്തം പേരിലുള്ള ഇസിൻബയേവ ലോകം കണ്ട ഏറ്റവും മികച്ച വനിതാ പോൾ വാൾട്ട് താരമായി കണക്കാക്കപ്പെടുന്നു.

ഔട്ട്ഡോറിൽ 5.06 മീറ്ററാണ് ഇസിൻബയേവ ആഗസ്ത് 2009ൽ കുറിച്ച ലോകറെക്കോർഡ് ഇൻഡോറിൽൽ 5.01 മീറ്ററും. പോൾ വാൾട്ടിൽ 5 മീറ്റർ എന്ന ഉയരം താണ്ടിയ ഏക വനിതാ കായികതാരമാണ് ഇസിൻബയേവ. തുടർച്ചയായി സ്വന്തം റെക്കോർഡ് തിരുത്തുന്നതു മൂലം ലേഡി ബൂബ്ക എന്ന ഓമനപ്പേരും ഇസിൻബയേവക്കുണ്ട്.

അന്താരാഷ്ട്ര അത്‌ലറ്റിക് ഫെഡറേഷന്റെ അത്‌ലറ്റ്‌ ഓഫ് ദി ഇയർ പുരസ്കാരം 2004,2005,2008 വർഷങ്ങളിൽ ഇസിൻബയേവക്കു ലഭിച്ചു. ലോറിയസ് ലോക കായിക പുരസ്കാരങ്ങളിലെ ലോകത്തെ മികച്ച വനിതാകായിക താരം എന്ന പുരസ്കാരം 2007, 2009 വർഷങ്ങളിൽ ഇസിൻബയേവ നേടി. യൂത്ത്, ജൂനിയർ, സീനിയർ വിഭാഗങ്ങളിൽ ലോക ചാമ്പ്യനായിട്ടുണ്ട് ഇസിൻബയേവ. ലോകത്താകമാനം ആകെ 8 കായിക താരങ്ങൾ മാത്രമേ ഈ നേട്ടം സ്വന്തമാക്കിയിട്ടുള്ളൂ
അഞ്ചു വയസ്സുമുതൽ കായിക ലോകത്ത് സജീവമായിരുന്നു ഇസിൻബയേവ. സ്വന്തം പട്ടണമായ വോൾഗോഗ്രാഡിൽ ജിംനാസ്റ്റ് ആയിട്ടായിരുന്നു തുടക്കം. പതിനഞ്ചു വയസ്സു വരെ ജിംനാസ്റ്റിക്സിൽ ഇസിൻബയേവ പരിശീലിച്ചെങ്കിലും അവർക്ക് ആ കായിക ഇനം വിടേണ്ടി വന്നു. ജിംനാസ്റ്റിക്സിൽ ലോകനിലവാരത്തിലെത്താൻ അവരുടെ ഉയരം അവരെ അനുവദിക്കില്ലെന്നു മനസ്സിലാക്കിയിട്ടായിരുന്നു ഈ പിന്മാറ്റം. അപ്പോഴേക്കും 1.74 മീറ്റർ(5 അടി 8½ ഇഞ്ച്) ഉയരമുണ്ടായിരുന്നു ഇസിൻബയേവക്ക്.

പോൾ വാൾട്ടിലേക്ക് ചുവടുമാറ്റി ആറുമാസം പരിശീലിച്ചപ്പോളേക്കും ആദ്യ വലിയ വിജയം യെലേനയെ തേടിയെത്തി. പതിനാറാം വയസ്സിൽ 1998ൽ മോസ്കോവിൽ നടന്ന
ലോക യൂത്ത് ഗെയിംസിൽ 4 മീറ്റർ ഉയരത്തിൽ ചാടിക്കൊണ്ടായിരുന്നു യെലേന സ്വർണ്ണമെഡൽ നേടിയത്. യെലേനയുടെ മൂന്നാമത്തെ മാത്രം അത്‌ലറ്റിക് മത്സരമായിരുന്നു അത്.

ഫ്രാൻസിൽ വെച്ച് നടന്ന 1998 ലോക ജൂനിയർ ചാമ്പ്യൻഷിപ്പിലും 4 മീറ്റർ യെലേന എത്തിപ്പിടിച്ചു. പക്ഷെ അവിടെ ആ ഉയരം വെങ്കല മെഡൽ നേടിയ ഉയരത്തേക്കാളും 10 സെന്റി മീറ്റർ കുറവായിരുന്നു.1999ൽ യെലേന പോളണ്ടിൽ വെച്ച് നടന്ന ലോക യൂത്ത് ചാമ്പ്യൻഷിപ്പിൽ ഈ ഉയരം തിരുത്തി 4.10 മീറ്റർ താണ്ടി രണ്ടാമത്തെ സ്വർണ്ണമെഡൽ നേടി.

2000ത്തിലെ ലോക ജൂനിയർ മീറ്റിലും യെലേന സ്വർണ്ണ മെഡലണിഞ്ഞു. 4.20 മീറ്ററായിരുന്നു അവിടെ പിന്നിട്ട ഉയരം. ജർമ്മൻകാരിയായ അന്നിക ബേക്കർ ആയിരുന്നു വെള്ളി മെഡൽ ജേത്രി. അതേ വർഷം തന്നെ നടന്ന സിഡ്നി ഒളിമ്പിക്സ് മുതൽ വനിതാ പോൾ വാൾട്ട് ഒളിമ്പിക്സ് മത്സര ഇനമാക്കി മാറ്റി. അമേരിക്കയുടെ സ്റ്റേസി ഡ്രാഗ്ലിയക്കായിരുന്നു വനിതാ പോൾ വാൾട്ടിലെ ആദ്യ ഒളിമ്പിക്സ് സ്വർണ്ണം. ഇസിൻബയേവ മത്സരിച്ചിരുന്നെങ്കിലും ക്വാളിഫൈയിങ് റൗണ്ട് താണ്ടാനായില്ല.

2001ൽ വീണ്ടും യെലേന സ്വർണ്ണ മെഡൽ നേടി. യൂറോപ്യൻ ജൂനിയർ ചാമ്പ്യൻഷിപ്പിൽ 4.40 മീറ്റർ താണ്ടിയാണ് ഈ നേട്ടം അവർ കൈവരിച്ചത്. യെലേന തുടർച്ചയായി മികച്ചു വരികയായിരുന്നു. 2002ൽ യൂറോപ്യൻ ചാമ്പ്യൻഷിപ്പിൽ 4.55 മീറ്റർ ഉയരം താണ്ടിയ അവർ ആദ്യമായി സീനിയർ ചാമ്പ്യൻഷിപ്പ് മെഡലിനർഹയായി. വെള്ളി മെഡലാണ് യെലേന നേടിയത്. യെലേനയുടെ നാട്ടുകാരിയായ സ്വെറ്റ്ലാന ഫെഫനോവക്കായിരുന്നു സ്വർണ്ണം. 4.60 മീറ്ററാണ് സ്വെറ്റ്ലാന ചാടിയത്.

2003ൽ തന്റെ മികവു വർധിപ്പിച്ച യെലേന യൂറോപ്യൻ അണ്ടർ 23 ചാമ്പ്യൻഷിപ്പിൽ 4.65 മീറ്റർ ചാടി സ്വർണ്ണം നേടി. 2003 ജൂലൈ 13ന് തന്റെ ഇരുപത്തൊന്നാം പിറന്നാളിനു ഒരു മാസത്തിനു ശേഷം ഇസിൻബയേവ തന്റെ ആദ്യ ലോക റെക്കോർഡ് സ്ഥാപിച്ചു. ഇംഗ്ലണ്ടിലെ ഗേറ്റ്ഷെഡിൽ നടന്ന മീറ്റിൽ 4.82 മീറ്റർ ചാടിയാണ് യെലേന ഈ നേട്ടം കൈവരിച്ചത്. ഇതോടെ തൊട്ടടുത്ത മാസം നടക്കാനിരിക്കുന്ന ലോക ചാമ്പ്യൻഷിപ്പിലെ സ്വർണ്ണം ഇസിൻബയേവക്കാവുമെന്ന് എല്ലാവരും ഉറപ്പിച്ചു. പക്ഷെ, ഫെഫനോവക്കും, ബെക്കറിനും പിന്നിലായി വെങ്കല മെഡൽ നേടാനേ യെലേനക്കായുള്ളൂ.

ഉക്രൈനിലെ ഡോണെറ്റ്സ്കിൽ വെച്ച് യെലേന 4.83 മീറ്റർ ചാടി ഇൻഡോർ ലോകറെക്കോർഡ് സ്ഥാപിച്ചു. പക്ഷെ ഫെഫനോവ തൊട്ടടുത്ത ആഴ്ച തന്നെ ഈ ഉയരം 2 സെ. മീ. മെച്ചപ്പെടുത്തി ഈ റെക്കോർഡ് സ്വന്തം പേരിലാക്കി. അതിനടുത്ത മാസം നടന്ന ലോക ഇൻഡോർ മീറ്റിൽ യെലേന ഇൻഡോറിലും ഔട്ട്ഡോറിലും ലോകചാമ്പ്യയായി നിൽക്കുന്ന ഫെഫനോവയുടെ ലോക റെക്കോർഡ് 4.86 മീറ്റർ ചാടി സ്വന്തമാക്കി.ഫെഫനോവക്കു വെങ്കലമെഡൽ ലഭിച്ചപ്പോൾ ഒളിമ്പിക് സ്വർണ്ണമെഡൽ ജേത്രി ഡ്രാഗ്ലിയക്കായിരുന്നു വെള്ളി. ലോക അത്‌ലറ്റിക് ഫെഡറേഷൻ ഈ മൂന്നു റെക്കോർഡുകളും പോൾ വാൾട്ടിലെ ആകെ റെക്കോർഡായാണ് കണക്കാക്കിയത്. അതുകൊണ്ട് ഇൻഡോറിലും ഔട്ട്ഡോറിലും ലോകറെക്കോർഡ് 4.86 മീറ്ററായി മാറി.

ആ വർഷം തന്നെ ജൂൺ 27 ന് ഗേറ്റ്ഷെഡ് മീറ്റിൽ യെലേന തന്റെ പേരിലുള്ള ലോകറെക്കോർഡ് 1 സെ.മീ. മെച്ചപ്പെടുത്തി 4.87 മീറ്റർ ആക്കി. പക്ഷെ, ഫെഫനോവ തൊട്ടടുത്ത് ആഴ്ച ഗ്രീസിലെ ഹെറാക്ലിയോണിൽ ഈ റെക്കോർഡ് തകർത്ത് 4.88 മീറ്റർ ചാടി പുതിയ റെക്കോർഡിട്ടു.

ജൂലൈ 25നു ഇംഗ്ലണ്ടിലെ ബർമിങ്ഹാമിൽ നടന്ന മത്സരത്തിൽ ഇസിൻബയേവ ലോകറെക്കോർഡ് തിരിച്ചു പിടിച്ചു. 4.89 മീറ്റർ ചാടിയായിരുന്നു ഇത്. അഞ്ചു ദിവസത്തിനു ശേഷം ലണ്ടനിലെ ക്രിസ്റ്റൽ പ്ലേസിൽ ഈ റെക്കോർഡ് അവർ 4.90 മീറ്ററായി തിരുത്തിക്കുറിക്കുകയും ചെയ്തു.

ആഥൻസിൽ നടന്ന 2004ലെ ഒളിമ്പിക്സിൽ ഇസിൻബയേവ ലോക റെക്കോർഡോടെ സ്വർണ്ണം നേടി. 4.91 മീറ്ററായിരുന്നു യെലേന അവിടെ താണ്ടിയ ഉയരം. അതേ വർഷം തന്നെ ബ്രസ്സൽസിൽ നടന്ന മെമ്മോറിയൽ വാൻ ഡാം മീറ്റിൽ യെലേന ഈ റെക്കോർഡ് തിരുത്തി 4.92 മീറ്ററിന്റെ റെക്കോർഡ് സ്ഥാപിച്ചു. ആ സീസണിലെ അവരുടെ എട്ടാമത്തെ ലോകറെക്കോർഡായിരുന്നു അത്.

ഒളിമ്പിക്സ് മെഡലും ലോക ഇൻഡോർ മീറ്റിലെ വിജയവും 8 തവണ ലോകറെക്കോർഡ് തകർത്തതുമെല്ലാം കണക്കിലെടുത്ത് അന്താരാഷ്ട്ര അത്‌ലറ്റിക് ഫെഡറേഷൻ വേൾഡ് അത്‌ലറ്റ് ഓഫ് ദി ഇയർ പുരസ്കാരം 2004ൽ യെലേന ഇസിൻബയേവക്കു നൽകി.

സ്പെയിനിലെ മാഡ്രിഡിൽ നടന്ന യൂറോപ്യൻ ഇൻഡോർ ചാമ്പ്യൻഷിപ്പിൽ യെലേന പുതിയ ഇൻഡോർ ലോകറെക്കോർഡോടെ സ്വർണ്ണം നേടി. 4.90 മീറ്ററായിരുന്നു യെലേന കീഴടക്കിയ ഉയരം.

ജൂലൈ 2005ൽ മൂന്നു വ്യത്യസ്ത മീറ്റുകളിലായി നാലു തവണയാണ് യെലേന ലോക റെക്കോർഡ് തിരുത്തിക്കുറിച്ചത്. സ്വിറ്റ്സർലാന്റിലെ ലൂസനിലായിരുന്നു തുടക്കം. തന്റെ തന്നെ ലോകറെക്കോർഡിൽ ഒരു സെന്റിമീറ്റർ കൂടി ചേർത്ത് 4.93 മീറ്ററാണ് യെലേന ചാടിയത്. ഇസിൻബയേവയുടെ കായികജീവിതത്തിലെ പതിനാലാമത് ലോകറെക്കോർഡ് ആയിരുന്നു അത്. പതിനൊന്നു ദിവസത്തിനു ശേഷം മാഡ്രിഡിൽ 4.95 മീറ്റർ ചാടി പുതിയ ലോക റെക്കോർഡ് സൃഷ്ടിച്ച. പിന്നീട് ജൂലൈ 22ന് ലണ്ടനിലെ ക്രിസ്റ്റൽ പാലസിൽ അതേ റെക്കോർഡ് തിരുത്തി 4.96 മീറ്റർ ചാടി. അതിനു ശേഷമാണ് ഒരിക്കൽ അസാധ്യമെന്നു കരുതിയിരുന്ന 5 മീറ്റർ എന്ന ഉയരത്തിലേക്ക് ഇസിൻബയേവ ബാർ ഉയർത്തി വെക്കാൻ ആവശ്യപ്പെട്ടത്. അങ്ങനെ ആദ്യ ശ്രമത്തിൽ തന്നെ യെലേന ഇസിൻബയേവ വനിതകൾക്ക് പോൾ വാൾട്ടിൽ അസാധ്യം എന്നു അന്നു വരെ കരുതപ്പെട്ടിരുന്ന 5 മീറ്റർ ഉയരം താണ്ടിയ ആദ്യ വനിത എന്ന് ചരിത്രത്തിൽ തന്റെ മഹത്തായ സ്ഥാനമുറപ്പിച്ചു.

അതിനു ശേഷം ഫിൻലന്റിലെ ഹെൽസിങ്കിയിൽ നടന്ന 2005 ലോക ചാമ്പ്യൻഷിപ്പിൽ വീണ്ടും തന്റെ ലോക റെക്കോർഡ് യെലേന തിരുത്തിക്കുറിച്ചു. രണ്ടാമത്തെ ശ്രമത്തിൽ 5.01 മീറ്റർ ചാടിയാണ് അവർ ഈ നേട്ടം കുറിച്ചത്. രണ്ടാം സ്ഥാനക്കാരിയുമായി 41 സെന്റീമീറ്റർ വ്യത്യാസമാണ് യെലേന താണ്ടിയത്. പോൾ വാൾട്ടിൽ ലോക ചാമ്പ്യൻഷിപ്പിലും ഒളിമ്പിക്സിലും രേഖപ്പെടുത്തിയിട്ടുള്ളതിൽ വച്ച് എക്കാലത്തേയും വലിയ വിജയമാർജിൻ ആണ് ഇത്.

23 വയസ്സുള്ള യെലേനയുടെ 18ആമത് ലോകറെക്കോർഡ് ആയിരുന്നു ഹെൽസിങ്കിയിലേത്. ആ വർഷത്തെ വേൾഡ് അത്‌ലറ്റ് ഓഫ് ദി ഇയർ പുരസ്കാരവും യെലേനക്കു ലഭിച്ചു.

ഉക്രൈനിലെ ഡോണെറ്റ്സ്കിൽ വച്ച് നടന്ന ഒരു ഇൻഡോർ മീറ്റിൽ ഫെബ്രുവരി 12ന് യെലേന 4.91 മീറ്റർ ചാടി പുതിയ ഇൻഡോർ റെക്കോർഡ് സ്ഥാപിച്ചു. മാർച്ചിൽ മോസ്കോവിൽ വെച്ച് യെലേന ഇൻഡോറിലെ ഒന്നാം സ്ഥാനം നിലനിർത്തുകയും ചെയ്തു.ഗോട്ടൻബർഗിൽ വെച്ച് നടന്ന 2006ലെ യൂറോപ്യൻ അത്‌ലറ്റിക്സ് ചാമ്പ്യൻഷിപ്പിൽ യെലേന 4.80 മീറ്റർ ചാടി വീണ്ടും സ്വർണ്ണമണിഞ്ഞു. ഇതായിരുന്നു ഇസിൻബയേവയുടെ ശേഖരത്തിലില്ലാതിരുന്ന ഏക സ്വർണ്ണമെഡൽ. സെപ്റ്റംബറിൽ ആഥൻസിൽ വെച്ച് നടന്ന ലോക കപ്പിൽ റഷ്യയെ പ്രതിനിധീകരിച്ച് യെലേന ഒന്നാം സ്ഥാനം നേടുകയും ചെയ്തു.

2006ലെ ലോറിയസ് സ്പോർട്സ് പേഴ്സൺ ഓഫ് ദി ഇയർ പുരസ്കാരവും യെലേന സ്വന്തമാക്കി.

2007 ഫെബ്രുവരി പത്താം തിയതി ഉക്രൈനിലെ ഡോനെറ്റ്സ്കിൽ വെച്ച് യെലേന ലോക ഇൻഡോർ പോൾവാൾട്ട് റെക്കോർഡ് 4.93 മീറ്റർ ചാടിക്കൊണ്ട് വീണ്ടും തകർത്തു. യെലേനയുടെ കായികജീവിതത്തിലെ 20ആമത് ലോകറെക്കോർഡ് ആയിരുന്നു ഇത്.


</doc>
<doc id="205972" url="https://ml.wikipedia.org/wiki?curid=205972" title="ബൈ">
ബൈ

ക്രിക്കറ്റിൽ ബൈ എന്നതുകൊണ്ട് അർത്ഥമാക്കുന്നത് ബാറ്റ്സ്മാന്റെ ബാറ്റിലോ, ശരീരത്തോ കൊള്ളാതെ പോകുന്ന പന്തുകളിൽ ബാറ്റിങ് ടീം നേടുന്ന റൺസാണ്.സാധാരണ ഗതിയിൽ ബാറ്റിലോ, ശരീരത്തോ കൊള്ളാതെ പോകുന്ന പന്തുകൾ വിക്കറ്റ് കീപ്പറുടെ കൈയിലേക്കാണ് എത്തുന്നത്. ഏതെങ്കിലും കാരണങ്ങൾ കൊണ്ട് വിക്കറ്റ് കീപ്പറിന് പിടിക്കാൻ സാധിക്കാത്ത പന്തുകൾ ബൗണ്ടറിയിലേക്ക് പോവുകയോ, ബാറ്റ്സ്മാൻ റണ്ണിനായി ഓടുകയോ ചെയ്യാം അത്തരം സാഹചര്യങ്ങളിൽ ബൈ റണ്ണായി ആണ് അത് പരിഗണിക്കപ്പെടുന്നത്.
ബൈകൾ ബാറ്റ്സ്മാന്റെ റൺസിനൊപ്പം കൂട്ടാറില്ല. ടീമിന്റെ "അധിക റണ്ണുകൾ" അഥവാ "എക്സ്ട്രാകൾ"ക്കൊപ്പമാണ് അത് കൂട്ടപ്പെടുന്നത്.

താഴെപ്പറയുന്ന സാഹചര്യങ്ങളിൽ ബൈകൾ പരിഗണിക്കപ്പെടാറില്ല:

മേല്പറഞ്ഞവ ബോളറിന്റെ പിഴവായി പൊതുവേ പരിഗണിക്കപ്പെടുന്നതിനാൽ ഇത്തരം ബൈകൾ യഥാക്രമം നോബോളുകളും വൈഡുകളുമായാണ് കണക്കാക്കപ്പെടുന്നത്.


</doc>
<doc id="205979" url="https://ml.wikipedia.org/wiki?curid=205979" title="കാഷിറാം റാണ">
കാഷിറാം റാണ

എ.ബി വാജ്‌പേയി മന്ത്രിസഭയിലെ കേന്ദ്ര ടെക്‌സ്റ്റൈൽ മന്ത്രി ആയിരുന്നു കാഷിറാം റാണ(7 ഏപ്രിൽ 1938 - 31 ആഗസ്റ്റ് 2012). മുതിർന്ന ബി.ജെ.പി നേതാവ് ആയിരുന്ന റാണ പിന്നീട് കേശുഭായി പട്ടേൽ രൂപവത്കരിച്ച ഗുജറാത്ത് പരിവർത്തൻ പാർട്ടിയിൽ ചേർന്നു. സൂറത്തിൽ നിന്നുള്ള എം.പി ആയിരുന്ന അദ്ദേഹം നരേന്ദ്രമോഡി ഗുജറാത്ത് മുഖ്യമന്ത്രി ആയതിനുശേഷം നേരിട്ട അവഗണനയെ തുടർന്നാണ് ബി.ജെ.പി വിട്ടത്. കേശുഭായി പട്ടേലിനൊപ്പം അദ്ദേഹം പാർട്ടിയിൽ സജീവമായി പ്രവർത്തിച്ചിരുന്നു. ഹൃദയാഘാതത്തെ തുടർന്ന് 2012 ആഗസ്റ്റിൽ അന്തരിച്ചു.



</doc>
<doc id="205982" url="https://ml.wikipedia.org/wiki?curid=205982" title="കൊളോൺ കത്തീഡ്രൽ">
കൊളോൺ കത്തീഡ്രൽ

ജർമ്മനിയിലെ കൊളോണിൽ സ്ഥിതി ചെയ്യുന്ന ഒരു കത്തോലിക്കാ ദേവാലയമാണ് കൊളോൺ കത്തീഡ്രൽ. ഡോം എന്നും ഇതറിയപ്പെടുന്നു. 1248-ൽ ആരംഭിച്ച ഇതിന്റെ നിർമ്മാണ പ്രവർത്തനങ്ങൾ ഇന്നും അവസാനിച്ചിട്ടില്ല. വിശുദ്ധ പത്രോസിന്റെയും മറിയയുടെയും പേരിൽ ഗോഥിക് വാസ്തുവിദ്യയിലാണ് ദേവാലയം നിർമ്മിച്ചിരിക്കുന്നത്. യുനെസ്കോ ലോകപൈതൃക പട്ടികയിൽ കത്തീഡ്രലിനെ ഉൾപ്പെടുത്തിയിട്ടുണ്ട്. 1880-ലാണ് ദേവാലയം ഇപ്പോൾ കാണുന്ന അവസ്ഥയിൽ നിർമ്മാണം എത്തിയെന്നു ചരിത്രം പറയുന്നു. ഇതിലെ ഗോപുരങ്ങൾക്ക് 515 അടി ഉയരമുണ്ട്. 

1322-ലാണ് 15 അടി ഉയരമുള്ള മുഖ്യ അൾത്താര നിർമ്മിച്ചത്. കറുത്ത മാർബിളിലാണ് ഇതു നിർമ്മിച്ചിരിക്കുന്നത്. മൂന്നു രാജാക്കൻമാരുടെ അൾത്താരയാണ് ഇവിടുത്തെ മറ്റൊരു പ്രധാന ആകർഷണം. വിശുദ്ധരുടെ തിരുശേഷിപ്പുകളും പലയിടങ്ങളിലായി സ്ഥാപിച്ചിരിക്കുന്നു. അപൂർവമായ ഭീമാകാരൻ മണികളും ചിത്രപ്പണികളും ഇവിടെയുണ്ട്. 750-ആം വാർഷികാഘോഷവേളയിൽ 1998-ൽ രണ്ടു നിലപ്പൊക്കമുള്ള സ്വാലോസ് നെസ്റ്റ് ഓർഗൻ സ്ഥാപിച്ചു. 



</doc>
<doc id="205991" url="https://ml.wikipedia.org/wiki?curid=205991" title="ഷട്ടർ വേഗത">
ഷട്ടർ വേഗത

ഛായാഗ്രഹണത്തിൽ എത്ര സമയം ഛായാഗ്രാഹിയുടെ ഷട്ടർ തുറന്നിരിക്കും എന്നത് സൂചിപ്പിക്കാൻ ഷട്ടർ വേഗത എന്ന പദം ഉപയോഗിക്കുന്നു.ഷട്ടർ വേഗത കുറയും തോറും കൂടുതൽ പ്രകാശം ഫിലിമിൽ/ഛായാഗ്രഹണ സെൻസറിൽ പതിക്കുന്നു.ഷട്ടർ സ്പീഡിന്റെ വിലയിലെ വ്യത്യാസങ്ങൾ ചലിക്കുന്ന വസ്തുക്കളുടെ ഛായാഗ്രഹണത്തിൽ വളരെ പ്രാധാന്യമർഹിക്കുന്നു

ഒരു ഫോട്ടോ എടുക്കുമ്പോൾ എത്ര സമയം ഷട്ടർ തുറന്നിരിക്കും എന്നതിനെ വിവക്ഷിക്കാനാണ് ഷട്ടർ വേഗത ഉപയോഗിക്കുന്നത്. ലെൻസിന്റെ അപ്പെർച്വർ മൂല്യാങ്കവും ഷട്ടർ വേഗതയുടെ മൂല്യാങ്കവും കൂടിച്ചേർന്നാണ് എത്ര പ്രകാശം സെൻസറിൽ/ഫിലിമിൽ പതിക്കും എന്നു കണക്കാക്കുന്നത്. ഈ പതിക്കുന്ന പ്രകാശത്തിനെ എക്സ്പോഷർ എന്ന പദം കൊണ്ട് വിവക്ഷിക്കുന്നു. എക്സ്പോഷർ അളക്കുന്നത് "എക്സ്പോഷർ വാല്യു" (EV)എന്ന ഏകകം ഉപയോഗിച്ചാണ്. വിവിധ ഷട്ടർ വേഗതയും അപ്പെർച്വെർ വലിപ്പവും ഉപയോഗിച്ച് ഒരേ എക്സ്പോഷർ വാല്യു ഉണ്ടാക്കാൻ സാധിക്കും.

ഷട്ടർ വേഗത പകുതി ആക്കിയാൽ എക്ഷ്പോഷർ വില ഇരട്ടി(+1 EV) ആകും. അപ്പെർച്വറിന്റെ എഫ് വില പകുതി ആക്കിയാൽ എക്സ്പോഷർ 2 ഇരട്ടി(+2 EV)ആവുന്നു. അതായത് 1/250 സെക്കന്റ് ഷട്ടർ സ്പീഡും എഫ്/8 അപ്പെർച്വറും കൂടി തരുന്ന അതേ എക്സ്പോഷർ 1/125 സെക്കന്റ് ഷട്ടർ സ്പീഡിനും എഫ്/11 അപ്പെർച്വെർ വാല്യുവിനും കൂടി തരാൻ കഴിയും.

എക്സ്പോഷറിൽ വരുത്തുന്ന മാറ്റങ്ങൾ കൂടാതെ ഷട്ടർ വേഗത ചലിക്കുന്ന വസ്തുക്കൾ ചിത്രത്തിൽ എങ്ങനെ പതിയുന്നു എന്നതിനെയും സ്വാധീനിക്കുന്നു. വേഗതയിൽ ചലിക്കുന്ന വസ്തുക്കളെ ഫ്രീസ് ചെയ്യാൻ ചെറിയ ഷട്ടർ വേഗത വില ഉപയോഗിക്കുന്നു, ഉദാഹരണം കായിക മത്സരങ്ങളുടെ ഛായാഗ്രഹണം. വലിയ ഷട്ടർ വേഗത വിലകൾ ഉപയോഗിച്ച് "മോഷൻ ബ്ലർ" ചിത്രങ്ങൾ സൃഷ്ടിക്കുന്നു.



</doc>
<doc id="205994" url="https://ml.wikipedia.org/wiki?curid=205994" title="പലാവു">
പലാവു

ലോകത്തെ ഏറ്റവും പ്രായം കുറഞ്ഞ രാഷ്ട്രങ്ങളിലൊന്നാണ് പലാവു. ഫിലിപ്പീൻസിന് 800 കിലോമീറ്റർ കിഴക്കായ പസഫിക് സമുദ്രത്തിൽ കിടക്കുന്ന 26 ദ്വീപുകളും മുന്നൂറിലധികം തുരുത്തുകളും ഉൾപ്പെട്ട ഭൂവിഭാഗമാണ് ഈ രാജ്യം. ബെലാവു എന്ന തദേശീയ നാമത്തിലും പലാവു അറിയപ്പെടുന്നു. അമേരിക്കൻ നിയന്ത്രണത്തിലായിരുന്ന പലാവു 1994 ഒക്ടോബർ ഒന്നിനാണ് സ്വതന്ത്രമായത്. എന്നാൽ 2044 വരെ പലാവുവിന്റെ പ്രതിരോധം അമേരിക്കയുടെ നിയന്ത്രണത്തിലായിരിക്കും. 20,000 ത്തിൽ താഴെ ജനങ്ങളേ ഈ ദ്വീപസമൂഹത്തിലുള്ളൂ.


</doc>
<doc id="205997" url="https://ml.wikipedia.org/wiki?curid=205997" title="ടിമെയ്സ്">
ടിമെയ്സ്

ടിമെയ്സ് (ca. 345 BC – ca. 250 BC, ) ഗ്രീക്ക് ചരിത്രകാരനായിരുന്നു. സിസിലിയിലെ ടൊറോമെനിയം എന്ന സ്ഥലത്ത് ആൻഡ്രോമാക്കസിന്റെ പുത്രനായി ബി.സി. സു. 345-ൽ ജനിച്ചു. സിറാക്യൂസിലെ സ്വേച്ഛാധിപതിയായിരുന്ന അഗതോക്ലസ് ഇദ്ദേഹത്തെ നാടുകടത്തി. ഇത് ബി.സി. 317-ലായിരുന്നുവെന്നും 312-ലായിരുന്നുവെന്നും വ്യത്യസ്താഭിപ്രായങ്ങളുണ്ട്. തുടർന്ന് ടിമെയ്സ് 50 വർഷത്തോളം ഏഥൻസിലാണ് കഴിഞ്ഞത്. ഇക്കാലത്ത് സിസിലിയുടെ ചരിത്രസംബന്ധിയായ 38 ഗ്രന്ഥങ്ങൾ ഇദ്ദേഹം തയ്യാറാക്കി. ഇതിൽ 1 മുതൽ 5 വരെയുള്ള ഗ്രന്ഥങ്ങൾ ഇറ്റലിയുടെയും സിസിലിയുടെയും പ്രാചീന ചരിത്രം ഉൾക്കൊള്ളുന്നവയാണ്. 6 മുതൽ 33 വരെയുള്ള ഗ്രന്ഥങ്ങളിൽ ഗ്രീക്ക് കോളനി സ്ഥാപിക്കുന്നതു മുതൽ അഗതോക്ലസിന്റെ ഭരണകാലം വരെയുള്ള സിസിലിയുടെ ചരിത്രം വിവരിക്കുന്നു. ഇതിൽ ഗ്രീക്ക് ചരിത്രവും പരാമർശിക്കപ്പെടുന്നുണ്ട്. 34 മുതൽ 38 വരെയുള്ള ഗ്രന്ഥങ്ങൾ അഗതോക്ലസിനെപ്പറ്റി പ്രത്യേകം പരാമർശിക്കുന്നവയാണ്. ഈ ഗ്രന്ഥങ്ങൾ എല്ലാം തന്നെ മുഴുവനായും ലഭ്യമല്ല. ഇദ്ദേഹം ബി.സി. 250-ൽ മരണമടഞ്ഞതായി വിശ്വസിക്കുന്നു.



</doc>
<doc id="206003" url="https://ml.wikipedia.org/wiki?curid=206003" title="ആബെബെ ബിക്കില">
ആബെബെ ബിക്കില

ഒളിമ്പിക്സിന്റെ ചരിത്രത്തിൽ സ്വർണ്ണം നേടുന്ന ആദ്യ ആഫ്രിക്കക്കാരൻ.

1932 ഓഗസ്ത് ഏഴിന് നിയഡെൻബ ജില്ലയിലെ ജാതൊ എന്ന ഗ്രാമത്തിൽ ആബെബ ബിക്കില ജനിച്ചു. ആട്ടിടയനായി കുട്ടിക്കാലം ചെലവിട്ടു. പതിനേഴാം വയസ്സിൽ പട്ടാളത്തിൽ ചേർന്നു. ഇമ്പീരിയൽ ഗാർഡ് എന്ന സൈനിക വിഭാഗത്തിൽ അംഗമായിരിക്കെ മെൽബൺ ഒളിമ്പിക്സിനായി തയ്യാറെടുക്കുന്ന പട്ടാളക്കാരായ അത്‌ലെറ്റുകളെ ബിക്കില നോക്കി നിൽക്കുമായിരുന്നു.അവരുടെ കുപ്പായത്തിനു പിന്നിൽ മുദ്രണം ചെയ്തിരുന്ന "എത്യോപ്യ" എന്ന രാജ്യനാമമാണ് ബിക്കിലയെ ആകർഷിച്ചത്. അത്‌ലറ്റാവണമെന്നുള്ള അദമ്യമായ ആഗ്രഹം ബിക്കിലയിൽ മൊട്ടിടുകയും ചെയ്തൂ. 

1960 ലെ റോം ഒളിമ്പിക്സ് മാരത്തോൺ വേദി. നിരന്നു നിന്ന ഓട്ടക്കാർക്കിടയിൽ ആ മെലിഞ്ഞ മനുഷ്യനുമുണ്ടായിരുന്നു. ഭൂരിപക്ഷവും വെള്ളക്കാരായ ഓട്ടക്കാർക്കിടയിൽ ഒരു കറുത്ത മനുഷ്യൻ. നഗ്നപാദൻ. ആൽകൂട്ടത്തിന് അയാൾ ഒരു കൗതുകവസ്തുവായിരുന്നു. കായിക രംഗത്തെ കഠിനപരീക്ഷണമായ മാരത്തണിൽ ഒരു നഗ്നപാദനായ കറുത്തമനുഷ്യൻ എന്തുചെയ്യാൻ. എന്നാൽ മത്സരാന്ത്യത്തിൽ ചരിത്രം തിരിഞ്ഞു വീണു. അയാൾ ചരിത്രം സൃഷ്ടിക്കുകയാണെന്നു പറഞ്ഞാലേ ശരിയാവൂ. സ്വർണ്ണമെഡൽ മാത്രമല്ല ഒളിമ്പിക്സ് റെക്കോർഡും സൃഷ്ടിച്ചു കൊണ്ട് ആബെബെ ബിക്കില ആൾക്കൂട്ടത്തിന്റെ കൗതുകത്തെ അത്ഭുതസ്തബ്തതയും ആരാധനയുമാക്കി മാറ്റി.
1964-ലെ ടോക്യോ ഒളിമ്പിക്സിൽ എത്തുമ്പോഴേക്കും ലോകത്തെ ഏറ്റവും മികച്ച ദീർഘദൂര ഓട്ടക്കാരനായി ബിക്കില അറിയപ്പെട്ടു തുടങ്ങിയിരുന്നു. തുടർച്ചയായി രണ്ട് തവണ മാരത്തണിൽ സ്വർണ്ണം നേടുക അന്നുവരെ ഒളിമ്പിക്സ് ചരിത്രത്തിൽ ഇല്ലായിരുന്നു. ഇത്തവണ ഷൂസ് ധരിച്ച് ഓടിയ ബിക്കില ലോകറെക്കോഡുമായി (2:12:1) തന്റെ രണ്ടാം ഒളിമ്പിക് മാരത്തൺ സ്വർണ്ണം ടോക്യോയിൽ നേടി. 

1968-ൽ മെക്സിക്കോ ഒളിമ്പിക്സിൽ ബിക്കില മൂന്നാം സ്വർണ്ണം നേടുമോ എന്നതായിരുന്നു പ്രധാന ചോദ്യം. പക്ഷേ മാരത്തൺ തുടങ്ങി 17 കിലോമീറ്റർ പിന്നിട്ടപ്പോഴേയ്ക്കും കഠിനവേദനയാൽ ബിക്കില പിൻമാറി.

ജീവിതത്തിൽ 26 മാരത്തൺ ഓട്ടങ്ങളിലാണ് ബിക്കില പങ്കെടുത്തത്. മിക്കവയിലും വിജയിക്കുകയും ചെയ്തു. 1960,1962 വർഷങ്ങളിലെ ലോകചാമ്പ്യൻഷിപ്പും ബിക്കിലയ്ക്കായിരുന്നു.

1969-ൽ,ആഡിസ് അബാബയിൽ വെച്ച് ഒരു ഫോക്സ് വാഗൺ കാറിൽ സഞ്ചരിക്കുമ്പോൾ മറ്റൊരു വാഹനവുമായി കൂട്ടിയിടിച്ച് ബിക്കിലയ്ക്ക് സാരമായ അപകടം പിണഞ്ഞു. ചികിത്സാർത്ഥം ഇംഗ്ലണ്ടിലേയ്ക്ക് അയച്ചുവെങ്കിലും അവിടേയും ഡോക്ടർമാർക്ക് ഒന്നും ചെയ്യാനായില്ല. ബിക്കിലയുടെ അരയ്ക്ക് താഴേയ്ക്ക് തളർന്നുപോവുകയാണുണ്ടായത്. സ്ട്രെക്‌ചറിൽ കിടത്തി എത്യോപ്യയിലേക്ക് മടങ്ങിയ ബിക്കിലയെ വമ്പിച്ച ജനാവലിയാണ് സ്വീകരിച്ചത്. ജീവിതത്തിൽ പിന്നീട് അദ്ദേഹത്തിന് നടക്കാനായില്ല.

പക്ഷേ അദ്ദേഹം നിരാശനായില്ല. ചക്രക്കസേരയിലിരുന്നുകൊണ്ട് അംഗഭംഗം വന്നവർക്കായുള്ള പാരാലിമ്പിക്സിൽ അമ്പെയ്ത്ത് മത്സരത്തിലും 1970 നോർവേയിൽ ഒരു സ്ലെഡ്ജിങ് മത്സരത്തിലും പങ്കെടുത്തു. ഇവിടേയും സ്വർണ്ണം നേടി. 

1972-ലെ മ്യൂണിച്ച് ഒളിമ്പിക്സിൽ ബിക്കിലയെ പ്രത്യേകാതിഥിയായി ക്ഷണിക്കപ്പെട്ടു. തന്റെ വീൽചെയറിലിരുന്നുകൊണ്ട് മാരത്തണിൽ അമേരിക്കക്കാരനായ ഫ്രാങ്ക് ഷോർട്ടർ സ്വർണ്ണം നേടുന്നത് കണ്ടു. കഴുത്തിലണിഞ്ഞ മെഡലുമായി ഷോർട്ടർ ബിക്കിലയുടെ അടുത്തെത്തി-നഗ്നപാദനായി ഉയർച്ചകളിലേയ്ക്ക് പറന്നുകയറിയ ബിക്കിലയ്ക്ക് ഹസ്തദാനം ചെയ്യാൻ.

1973 ഒക്ടോബർ 25-ന് 41-ആം വയസ്സിൽ മസ്തിഷ്ക രക്തസ്രാവത്താൽ അന്തരിച്ചു. നാനാദേശങ്ങളിൽ നിന്നുള്ള 75,000-ത്തോളം പേർ സംസ്കാരച്ചടങ്ങുകളിൽ പങ്കെടുത്തു. കോളനിവാഴ്ച്ച കൊണ്ട് അടിച്ചമർത്തപ്പെട്ട ആഫ്രിക്കയുടെ ഉണർച്ചയുടെ പ്രതീകങ്ങളിലൊന്നായാണ് ഇന്ന് അദ്ദേഹം വിലയിരുത്തപ്പെടുന്നത്.



</doc>
<doc id="206007" url="https://ml.wikipedia.org/wiki?curid=206007" title="നാമക്കൽ">
നാമക്കൽ

തമിഴ്നാട്ടിലെ നാമക്കൽ ജില്ലയുടെ ആസ്ഥാനപട്ടണമാണ് നാമക്കൽ. ഏഷ്യയിൽ ഐ.എസ്.ഒ 14001-2004 ലഭിച്ച ആദ്യത്തെ മുനിസിപാലിറ്റിയാണ് നാമക്കൽ. വിദ്യാഭ്യാസം, കോഴിവളർത്തൽ, ഗതാഗതം എന്നിവയ്ക്ക് പ്രശസ്തമാണ് ഈ നഗരം.


</doc>
<doc id="206014" url="https://ml.wikipedia.org/wiki?curid=206014" title="ഹോങ്ങ് കോങ്ങ് അന്താരാഷ്ട്ര ക്രിക്കറ്റ് സിക്സറുകൾ">
ഹോങ്ങ് കോങ്ങ് അന്താരാഷ്ട്ര ക്രിക്കറ്റ് സിക്സറുകൾ

ഒരു വാർഷിക ക്രിക്കറ്റ് ടൂർണമെന്റാണ് ഹോങ്ങ് കോങ്ങ് അന്താരാഷ്ട്ര ക്രിക്കറ്റ് സിക്സറുകൾ. അന്താരാഷ്ട്ര ക്രിക്കറ്റ് സമിതിയുടെ അംഗീകാരത്തോടെയാണ് ഇത് സംഘടിപ്പിക്കുന്നത്. 2011 മുതൽ 12 ടീമുകളാണ് ഇതിൽ പങ്കെടുക്കുന്നത് (2010 വരെ 10 ടീമുകൾ). ആക്രമോത്സുക ബാറ്റിങ്ങിനെയും ഉയർന്ന റൺ സ്കോറിങ്ങിനെയും പ്രോത്സാഹിപ്പിക്കുന്ന ടൂർണമെന്റാണ് ഇത്. വിക്കറ്റ് കീപ്പറൊഴികെ മറ്റെല്ലാ കളിക്കാരും ബോൾ ചെയ്തിരിക്കണമെന്ന് നിർബന്ധമുള്ളതിനാൽ ഓൾ റൗണ്ടർമാരെയാണ് ഈ ടൂർണമെന്റ് കൂടുതൽ പിന്തുണക്കുന്നത്.

താഴെപ്പറയുന്നവ ഒഴികെയുള്ള ക്രിക്കറ്റ് നിയമങ്ങൾ എല്ലാം തന്നെ ഈ ടൂർണമെന്റിനും ബാധകമാണ്:



</doc>
<doc id="206015" url="https://ml.wikipedia.org/wiki?curid=206015" title="എക്സ്പോഷർ">
എക്സ്പോഷർ

ഛായാഗ്രഹണത്തിൽ ഉപയോഗിക്കുന്ന ഒരു സാങ്കേതിക പദമാണ് എക്സ്പോഷർ.ഒരു ചിത്രമെടുക്കുമ്പോൾ ഛായഗ്രഹണ മാധ്യമത്തിൽ(ഫിലിം/ഫോട്ടോ സെൻസർ)പതിക്കുന്ന പ്രകാശത്തിന്റെ അളവിനെയാണ് എക്സ്പോഷർ എന്ന പദം അർഥമാക്കുന്നത്. എക്സ്പോഷർ അളക്കുന്നത് "ലക്സ് സെക്കന്റിലാണ്".

സാധാരണ ഒരൊറ്റ ഛായാഗ്രഹണത്തിന്റെ എക്സ്പോഷർ ആണ് പറയുക. ഉദാഹരണമായി ഒരു നീണ്ട എക്സ്പോഷർ എന്നു പറയുമ്പോൾ അർഥമാക്കുന്നത് ഒരൊറ്റ ചിത്രത്തിനു വേണ്ടി അത്ര സമയം ഷട്ടർ തുറന്നുവെച്ചു എന്നാണ്.എന്നാൽ മൾട്ടിപ്പിൾ എക്സ്പോഷർ കൊണ്ട് അർഥമാക്കുന്നത് ഒന്നിലധികം ചിത്രങ്ങൾ പല എക്സ്പോഷറിൽ എടുത്ത് കൂട്ടിച്ചേർത്ത് ഒരൊറ്റ ചിത്രമാക്കുന്നതിനെയാണ്.

മാന്വൽ സംവിധാനത്തിൽ ഛായാഗ്രാഹകൻ സ്വയം അപ്പെർച്വർ വലിപ്പവും ഷട്ടർ വേഗതയും ക്ലിപ്തപ്പെടുത്തി ആവശ്യമായ എക്സ്പോഷർ നേടുന്നു. അപ്പെർച്വർ കൂടുതൽ തുറക്കുമ്പോൾ എക്സ്പോഷർ കൂടും അതിന്റെ ഒപ്പം ഡെപ്ത് ഓഫ് ഫീൽഡ് കുറയും. അതേപോലെ ഷട്ടർ സ്പീഡ് കുറച്ചാൽ എക്സ്പോഷർ കൂട്ടാം പക്ഷെ മോഷൻ ബ്ലർ വന്ന് ചിത്രം വ്യക്തതയില്ലാത്തതാവാൻ സാധ്യത കൂടുന്നു.

ഓട്ടോമാറ്റിക് സംവിധാനത്തിൽ ഛായാഗ്രാഹി ഒരു ടിടിഎൽ എക്സ്പോഷർ മീറ്റർ ഉപയോഗിച്ച് വേണ്ട എക്സ്പോഷർ കണക്കുകൂട്ടി അതു ക്ലിപ്തപ്പെടുത്തി ചിത്രമെടുക്കുന്നു.

ഛായാഗ്രാഹികളിലുള്ള അപ്പെർച്വർ പ്രയോറിറ്റി സംവിധാനം അപ്പെർച്വർ സംഖ്യ ഛായാഗ്രാഹകനു തീരുമാനിക്കാൻ അവസരം കൊടുക്കുന്നു. ആ സംഖ്യ അനുസരിച്ച് കണക്കുകൂട്ടിയ എക്സ്പോഷർ കിട്ടാൻ വേണ്ട ഷട്ടർ സ്പീഡ് ഛായാഗ്രാഹി ക്ലിപ്തപ്പെടുത്തി ചിത്രമെടുക്കുന്നു.

ഷട്ടർ പ്രയോറിറ്റി സംവിധാനം ഛായാഗ്രാഹകനെ ഷട്ടർ സ്പീഡ് തീരുമാനിക്കാൻ അനുവദിക്കുകയും, കണക്കുകൂട്ടിയ എക്സ്പോഷർ കിട്ടാൻ വേണ്ട അപ്പെർച്വർ സംഖ്യ ഇതിനനുസരിച്ച് ഛായാഗ്രാഹി ക്ലിപ്തപ്പെടുത്തുകയും ചിത്രമെടുക്കുകയും ചെയ്യുന്നു.
ഛായാഗ്രാഹി കണക്കുകൂട്ടിയ എക്സ്പോഷർ വിലയിൽ മാറ്റങ്ങൾ വരുത്താൻ ഉള്ള സംവിധാനമാണ് എക്സ്പോഷർ കോമ്പൻസേഷൻ. ഈ സംവിധാനം ഉള്ള ഛായാഗ്രാഹികളിൽ കണക്കുകൂട്ടിയ എക്സ്പോഷർ വില നിശ്ചിത പരിധിക്കുള്ളിൽ കൂട്ടാനോ കുറക്കാനോ സാധ്യമാണ്. അതുമൂലം ഛായാഗ്രാഹകന്റെ ആവശ്യമനുസരിച്ച് എക്സ്പോഷർ നിശ്ചിത പരിധിക്കുള്ളിൽ നിന്നുകൊണ്ട് ക്ലിപ്തപ്പെടുത്താവുന്നതാണ്.


</doc>
<doc id="206020" url="https://ml.wikipedia.org/wiki?curid=206020" title="തൈറോയ്ഡൈറ്റിസ്">
തൈറോയ്ഡൈറ്റിസ്

തൈറോയ്ഡ് ഗ്രന്ഥിയുടെ വീക്കത്തെയാണ് തൈറോയ്ഡൈറ്റിസ് എന്ന് വിളിക്കുന്നത്. ശരീരത്തിലെ പല ചപാചയങ്ങളെയും നിയന്ത്രിക്കുന്നതിനാവശ്യമായ, കഴുത്തിൽ സ്ഥിതിചെയ്യുന്ന ഗ്രന്ഥിയാണ് തൈറോയ്ഡ് ഗ്രന്ഥി. തൈറോയ്ഡ് ഗ്രന്ഥിയുടെ വീക്കം മൂലം തൈറോയ്ഡ് ഹോർമോൺ സ്രവം കുറയുകയും ഹൈപ്പോതൈറോയിഡിസം എന്ന അവസ്ഥ വരികയും ചെയ്യുന്നു. എന്നാൽ ചിലരിൽ തൈറോയ്ഡൈറ്റിസ് ഒരു രോഗലക്ഷണവും ഉണ്ടാക്കാറില്ല.

തൈറോയ്ഡൈറ്റിസ് എന്ന അസുഖം ഹാഷിമോട്ടോ തൈറോയ്ഡൈറ്റിസ്, പ്രസവാന്തര തൈറോയ്ഡൈറ്റിസ്, മരുന്നുമൂലമുണ്ടാകുന്ന തൈറോയ്ഡൈറ്റിസ്, പെട്ടെന്നുള്ള (അക്യൂട്ട്) തൈറോയ്ഡൈറ്റിസ്, റേഡിയേഷൻ തൈറോയ്ഡൈറ്റിസ്, റീഡൽ തൈറോയ്ഡൈറ്റിസ് എന്നിങ്ങനെ പല തരത്തിലുണ്ട്. തൈറോയ്ഡൈറ്റിസ് മൂലം ഉണ്ടാകുന്ന ഹോർമോൺ വ്യതിയാനം മൂലം രോഗിക്ക് ക്ഷീണം, ഭാരക്കൂടുതൽ, വരണ്ട ചർമ്മം, ശോധനക്കുറവ് എന്നിവ സാധാരണയായി കണ്ടുവരുന്നു. അപൂർവ്വമായി തടിപ്പ്, ശരീരഭാഗങ്ങളിൽ വേദന, ശ്രദ്ധക്കുറവ് എന്നിവയും കണ്ടുവരാറുണ്ട്. ചിലപ്പോൾ പെട്ടെന്നുണ്ടാകുന്ന തൈറോയ്ഡൈറ്റിസ് കാരണം തൈറോയ്ഡ് ഗ്രന്ഥിക്ക് നാശം സംഭവിക്കുകയും, അങ്ങനെ ഗ്രന്ഥിയിൽ നിന്ന് അമിതമായി ഊറിവരുന്ന തൈറോയ്ഡ് ഹോർമോൺ രക്തത്തിലെത്തി 'തൈറോടോക്സിക്കോസിസ്' എന്ന മാരകമായ അവസ്ഥ വരികയും ചെയ്യുന്നു. 

ശരീരത്തിലെ രോഗപ്രതിരോധവ്യവസ്ഥയുടെ അപാകതകൊണ്ടോ, തൈറോയിഡ് ഗ്രന്ഥിക്കേൽക്കുന്ന ആഘാതം കൊണ്ടോ, ബാക്റ്റീരിയ, വൈറസ് മുതലായ സൂക്ഷ്മജീവികളുടെ പ്രവർത്തനം കൊണ്ടോ ആണ് സാധാരണയായി തൈറോയ്ഡൈറ്റിസ് ഉണ്ടാവുന്നത്. തൈറോയിഡ് ഗ്രന്ഥിക്കെതിരായ ആന്റിബോഡികൾ ശരീരം വികസിപ്പിക്കുന്നതാണ് ചില തരം തൈറോയ്ഡൈറ്റിസിനു കാരണം. ഇന്റർഫെറോൺ, അമിയോഡറോൺ തുടങ്ങിയ മരുന്നുകളുടെ പാർശ്വഫലമായി തൈറോയ്ഡൈറ്റിസ് ഉണ്ടാവാറുണ്ട്.

അസുഖം ബാധിച്ച വ്യക്തിയുടെ തൈറോയ്ഡ് ഗ്രന്ഥി വീർത്തുവരും. ഇ.എസ്.ആർ, തൈറോഗ്ലോബുലിൻ നിരക്ക്, റേഡിയോ അയഡിൻ അപ്ടേക്ക് ടെസ്റ്റ്, ബയോപ്സി എന്നിവയിലൂടെ രോഗം സ്ഥിതീകരിക്കാവുന്നതാണ്. പുരുഷന്മാരെ അപേക്ഷിച്ച് സ്ത്രീകളിലാണ് തൈറോയ്ഡൈറ്റിസ് കൂടുതൽ കണ്ടുവരുന്നത്. ഗ്രീഷ്മകാലത്തും, ഹേമന്തകാലത്തുമാണ് കൂടുതലായും ഈ അസുഖം കാണാറുള്ളത്.

ഹോർമോൺ റീപ്ലേസ്മെന്റ് തെറപ്പി ചില തരത്തിലുള്ള തൈറോയ്ഡൈറ്റിസിനു ഗുണം ചെയ്യും. വീക്കം തടയാനുള്ള മരുന്നുകളും, ബീറ്റാ ബ്ലോക്കറുകളും തൈറോയ്ഡൈറ്റിസിനു ചികിത്സയായി നൽകാറുണ്ട്.


</doc>
<doc id="206026" url="https://ml.wikipedia.org/wiki?curid=206026" title="ചപ്പകെട്ട്">
ചപ്പകെട്ട്

ഉത്തര കേരളത്തിലെ ശാലിയ സമുദായത്തിൽപ്പെട്ടവർ വിഷുദിവസം വൈകിട്ട് നടത്തുന്ന അനുഷ്ഠാനപരമായ ഒരു ആഘോഷമാണ് ചപ്പകെട്ട്. ശിവൻ, പാർവതി, സഹായി എന്നിവരുടെ വേഷങ്ങളാണ് ചപ്പക്കെട്ടിൽ അവതരിപ്പിക്കുന്നത്. ഭവനങ്ങളിൽ ക്ഷേമം അന്വേഷിക്കാനായി ശിവപാർവതിമാർ വേഷപ്രച്ഛന്നരായി എത്തുന്നെന്നാണ് ഈ അനുഷ്ഠാനത്തിലെ സങ്കല്പം.

ഉണങ്ങിയ വാഴയിലകൾ (വാഴച്ചപ്പ്) ദേഹത്തു വെച്ചുകെട്ടിയാണ് ശിവനും പാർവതിയും എത്തുക. ഈ വാഴയിലകൊണ്ടുതന്നെ കിരീടമുണ്ടാക്കി തലയിൽ അണിയുകയും മുഖത്ത് ചകിരികൊണ്ടുള്ള മീശ പതിക്കുകയും ചെയ്യുന്നു. വെള്ളരിക്ക വട്ടത്തിൽ മുറിച്ചെടുത്ത് കാതിൽ ആഭരണമായി അണിയുന്നു.

പടക്കങ്ങൾ പൊട്ടിച്ചും ആർപ്പ് വിളിച്ചും നിരവധി ആളുകൾ ഇവരെ അനുഗമിക്കും. വീട്ടിലെത്തുന്ന സംഘത്തെ നിലവിളക്ക് കത്തിച്ചുവെച്ചും കണിവെള്ളരിക്ക, നാളികേരം എന്നിവ താലത്തിൽവെച്ചും സ്വീകരിക്കുന്നു. വീടുകളിൽ നിന്നും സ്വീകരിക്കുന്ന വസ്തുക്കൾ ക്ഷേത്രത്തിൽ തിരിച്ചെത്തിയശേഷം അവർക്കുതന്നെ തിരികെ നൽകും 

കോഴിക്കോട്ടെ പത്മശാലിയ സമുദായത്തിൻറെ തനതായ അനുഷ്ടാന ചടങ്ങുകളിലൊന്നാണ് ചപ്പുകെട്ട്. പണ്ടാട്ടി വരവ്, യോഗി പുറപ്പാട് എന്നിങ്ങനെയും ഈ ആചാരത്തിനു പേരുകളുണ്ട്. വാഴയുടെ ഉണക്കയില ശരീരം മുഴുവൻ പൊതിഞ്ഞുകെട്ടുന്ന വേഷമായതുകൊണ്ടാണ് ഇതിനെ ചപ്പുകെട്ട് എന്ൻ വിളിയ്ക്കുന്നത്. ശിവനും പാർവതിയും വേഷംമാറി ജനങ്ങളുടെ ഇടയിൽ ക്ഷേമാന്വേഷണത്തിന് എത്തുന്നു എന്നതാണ് ഇതിനു പിറകിലുള്ള ഐതിഹ്യം. ശിവനും പാർവതിയും സഹായിയും എന്ന രീതിയിൽ മൂന്നുപേർ വേഷം കെട്ടും. ഒരാൾ യോഗിയാണ് എന്നാണ് സങ്കൽപം. ഈ യോഗി ജനങ്ങൾക്ക് അസുഖങ്ങൾക്ക് മരുന്ന് കുറിച്ചുകൊടുക്കുകയും സ്വന്തമായ രീതിയിൽ പച്ചമരുന്നുകൾ വിതരണംചെയ്യുകയും ചെയ്യാറുണ്ട്. സ്ഥലത്തെ പ്രധാന ക്ഷേത്രങ്ങളിൽ നിന്നാണ് പണ്ടാട്ടി വരവ് യാത്രതിരിയ്ക്കുക. പിന്നീട് തെരുവുകളിലെ വീടുകൾ തോറും കയറിയിറങ്ങുന്ന പണ്ടാട്ടികൾ വഴിയിൽ കാണുന്നവരെയും അനുഗ്രഹിയ്ക്കും. പണ്ടാട്ടി വീടുകളിൽ എത്തുന്നതിനു മുമ്പ് ചാണകം തളിച്ച് വീടും പരിസരവും ശുദ്ധി വരുത്തും. കൊളുത്തിവെച്ച നിലവിളക്കിന്റെ കൂടെ നിറനാഴി, കണിവെള്ളരി, നാളികേരം എന്നിവ വെച്ചാണ്‌ ഇവരെ സ്വീകരിയ്ക്കുക. പണ്ടാട്ടി തൻറെ വടി കൊണ്ട് വീടുകളുടെ ജനൽ, വാതിൽ, ചുവർ എന്നിവയിൽ അടിച്ച് ശബ്ദമുണ്ടാക്കും. ഈ സമയത്ത് പണ്ടാട്ടിയെ അനുഗമിയ്ക്കുന്നവർ 'ചക്കക്കായ് കൊണ്ടുവാ മാങ്ങാക്കായ് കൊണ്ടുവാ, ചക്കേം മാങ്ങേം കൊണ്ട്വാ' എന്നിങ്ങനെ ആർപ്പ് വിളിച്ച് പടക്കങ്ങൾ പൊട്ടിച്ച് കൊഴുപ്പ് കൂട്ടും. വട്ടത്തിൽ മുറിച്ച വെള്ളരി കൊണ്ട് കാതിൽ ഒരു ആഭരണവും, ചകിരി കൊണ്ടുള്ള മീശയും വാഴ കൊണ്ടുള്ള കിരീടവുമാണ് ചപ്പകെട്ടുകാരുടെ കോലത്തിൻറെ രൂപ സവിശേഷത.

കോഴിക്കോട് ജില്ലയിലെ ബാലുശ്ശേരി തെരുവ്, പൂക്കാട്‌ കാണിക്കുളങ്ങര തെരുവ്, കൊയിലാണ്ടി കൊരയങ്ങാട് തെരുവ്, മാരാമുറ്റം തെരുവ് എന്നിവിടങ്ങളിൽ എല്ലാവർഷവും വിഷു ദിനത്തിൽ മുടങ്ങാതെ ചപ്പകെട്ട് നടന്നുവരുന്നു.


</doc>
<doc id="206030" url="https://ml.wikipedia.org/wiki?curid=206030" title="കാഴ്ചവട്ടം">
കാഴ്ചവട്ടം

ഛായാഗ്രഹണത്തിൽ കാഴ്ചവട്ടം അഥവാ ആംഗിൾ ഓഫ് വ്യൂ എന്ന സാങ്കേതിക പദം കൊണ്ട് വിവക്ഷിക്കുന്നത് ഒരു ദൃശ്യത്തിന്റെ ഛായാഗ്രാഹിക്കു പകർത്താൻ സാധിക്കുന്ന കോൺ അളവിനെയാണ്. ഒരു ഛായാഗ്രാഹിയുടെ കാഴ്ചവട്ടം തിരശ്ചീനമായോ ലംബമായോ കോണോടു കോണായോ അളക്കാവുന്നതാണ്.

റെക്റ്റിലീനിയർ ലെൻസുകളിലെ കാഴ്ചവട്ടം ഫോക്കൽ ലെങ്ങ്ത്തും ചിത്രത്തിന്റെ വലിപ്പവും വച്ച് കണക്കുകൂട്ടാം. റെക്റ്റിലീനിയർ അല്ലാത്ത ലെൻസുകളിൽ കാഴ്ചവട്ടത്തിന്റെ കണക്കുകൂട്ടൽ വളരെ ദുഷ്കരമാണ്.

റെക്റ്റിലീനിയർ ചിത്രം എടുക്കുന്ന ലെൻസിന്റെ കാഴ്ചവട്ടം (α) കണക്കാക്കാൻ ചിത്രത്തിന്റെ വലിപ്പം (d) ഫോക്കൽ ലെങ്ങ്ത്ത്(ʄ)എന്നിവ ഉപയോഗിക്കുന്നു.

formula_2 എന്നത് ഫിലിമിന്റെയോ ഫോട്ടോ സെൻസറിന്റെയോ അളന്നെടുത്ത വലിപ്പമാണ്(തിരശ്ചീനം/ലംബം/കോണോടു കോൺ). ഉദാഹരണമായി 35എം.എം. ഫിലിമിന്റെ തിരശ്ചീന കാഴ്ചവട്ടം കണക്കാക്കാൻ formula_3 എടുക്കുന്നു.

കാഴ്ചവട്ടം ത്രികോണമിതി പ്രശ്നമായതുകൊണ്ട് ഫോക്കൽ ലെങ്ങ്ത്തുമായി അത്രയേറെ ഒന്നാക്കാൻ സാധിക്കില്ലെങ്കിലും ഏകദേശം formula_4 റേഡിയൻസ് അല്ലെങ്കിൽ formula_5 ഡിഗ്രികൾ ആയി എടുക്കാം.

ഒരു 35 എം.എം ഛായാഗ്രാഹിയുടെ ഫോക്കൽ ലെങ്ത്ത് 50 എം എം. സെൻസർ വലിപ്പം 24എം എം(ലംബം) X 35എം എം(തിരശ്ചീനം), കോണോടു കോൺ 43.3 എം എം എന്നാൽ 


</doc>
<doc id="206036" url="https://ml.wikipedia.org/wiki?curid=206036" title="കാളപ്പോര്">
കാളപ്പോര്

സ്പെയിനിന്റെ ദേശീയ വിനോദമാണ് കാളപ്പോര് അഥവാ കോറിദ. ടോറോമാക്കി എന്നും അറിയപ്പെടുന്നു. മാർച്ച് മുതൽ ഒക്ടോബർ വരെയാണ് കോറിദ സീസൺ. 

എ.ഡി. 711 ൽ അൽഫോൻസ് രാജാവിന്റെ കിരീടധാരണം ആഘോഷിക്കാനാണ് ആദ്യമായി ഒരു കാളപ്പോര് നടന്നതെന്ന് വിശ്വസിക്കപ്പെടുന്നു. ഇന്ന് ഓരോ വർഷവും മൂന്നുകോടി ആസ്വാദകർക്കു മുൻപിൽ ചത്തുവീഴുന്ന കാളകളുടെ എണ്ണം 24,000 ആണ്.

മരണവുമായുള്ള ഒരു നൃത്തമാണ് കോറിദ. ആസ്വാദകലക്ഷങ്ങൾക്കു മുൻപിൽ തന്റെ പ്രാഗല്ഭ്യവും തന്ത്രവും കഴിവും കാട്ടി കയ്യടി നേടുന്ന ആയോധന കലാകാരനാണ് പോരാളി. മത്സരത്തിനൊടുവിൽ കാള ചത്തുവീഴുന്ന കലയാണ് കോറിദ. പോരാളിക്ക് പരമ്പരാഗത സമ്മാനമായി കാളയുടെ കാതും വാലും സംഘാടകർ അറുത്ത് നൽകും. ഒരുകൂട്ടം കാളകളെ അക്രമാസക്തരാക്കി തെരുവിലൂടെ ഓടിച്ചശേഷം പൊതുജനം കൊന്നു രസിക്കുന്ന രീതിയും നിലവിലുണ്ട്. സ്റ്റേഡിയത്തിൽ നടക്കുന്ന കോറിദകളിൽ ആദ്യം രണ്ട് സഹപോരാളികൾ (പിക്ദോർ) കാളയെ മുറിവേൽപ്പിച്ച് ശൗര്യം കൂട്ടും. പിന്നീട് അംഗവസ്ത്രങ്ങളും ആയുധങ്ങളുമായി യഥാർത്ഥ കാളപ്പോരുകാരൻ (മറ്റദോർ)എത്തുന്നു. മറ്റദോർ പലവിധ അഭ്യാസങ്ങൾക്കു ശേഷം കാളയെ കൊന്ന് വിജയഭേരി മുഴക്കുന്നു.

കാളയെ കുന്തം കൊണ്ട് കുത്തി ചോരയിറ്റിച്ച് കൊല്ലുന്നത് കണ്ട് രസിക്കാൻ കാടന്മാർക്ക് മാത്രമേ കഴിയുകയുള്ളൂവെന്നും ഈ പ്രാകൃത വിനോദം അവസാനിപ്പിക്കണമെന്നും അഖിലലോക ജന്തുസ്നേഹികൾ വാദിക്കുമ്പോൾ സ്പാനിഷ് സ്വത്വത്തേയും ചരിത്രത്തേയും അവഗണിക്കാനാവില്ലെന്ന് പോർസ്നേഹികൾ തർക്കിക്കുന്നു. അവസാനദിവസം കുത്തുകൊണ്ട് ചാകാൻ വിധിയുണ്ടെങ്കിലും അതുവരെ രാജാക്കന്മാരേക്കാളും പ്രതാപത്തോടെയാണ് പോരുകാളകൾ കഴിയുന്നതെന്ന് അവർ ചൂണ്ടിക്കാട്ടുന്നു. കോറിദ സ്പെയിനിന്റെ സംസ്കാരമാണെങ്കിലും എല്ലാ സ്പെയിൻകാരും ഇതിന്റെ ആസ്വാദകരാണ് എന്നർത്ഥമില്ല.


</doc>
<doc id="206044" url="https://ml.wikipedia.org/wiki?curid=206044" title="ആശയക്കുഴപ്പത്തിന്റെ വൃത്തം">
ആശയക്കുഴപ്പത്തിന്റെ വൃത്തം

ഒരു ലെൻസ് ഉപയോഗിച്ച് ഒരു ബിന്ദുവിനെ ചിത്രീകരിക്കുമ്പോൾ ലെൻസിൽനിന്നുള്ള പ്രകാശരേണുക്കൾ വ്യക്തമായി ബിന്ദു ഉണ്ടാക്കാതെ ഒരു വൃത്തം പ്രദാനം ചെയ്യുന്നതിനെ പ്രകാശശാസ്ത്രത്തിൽ ആശയക്കുഴപ്പത്തിന്റെ വൃത്തം അഥവാ സർക്കിൾ ഓഫ് കൺഫ്യൂഷൻ എന്നു പറയുന്നു.

ഛായാഗ്രഹണത്തിൽ ആശയക്കുഴപ്പത്തിന്റെ വൃത്തം ഉപയോഗിച്ച് ചിത്രങ്ങളുടെ ഡെപ്ത് ഓഫ് ഫീൽഡ്(ചിത്രത്തിന്റെ ഏതു ഭാഗത്തിനാണ് വ്യക്തതയുള്ളത്) കണക്കാക്കുന്നു. ലെൻസുകൾക്ക് അത്യുത്തമമായി ചിത്രം ഉണ്ടാക്കാൻ സാധ്യമല്ല, അതുമൂലം പരമാവധി വ്യക്തതയിലും ഒരു ബിന്ദു ചിത്രീകരിക്കപ്പെടുന്നത് ഒരു ചെറിയ വൃത്തം ആയിട്ടായിരിക്കും. ഇങ്ങനെ ഒരു ലെൻസ് ഉണ്ടാക്കുന്ന ഏറ്റവും ചെറിയ വൃത്തത്തിനെ ഏറ്റവും കുറഞ്ഞ ആശയക്കുഴപ്പത്തിന്റെ വൃത്തം എന്നു പറയുന്നു.

രണ്ട് പ്രധാന ഉപയോഗങ്ങൾ


</doc>
<doc id="206047" url="https://ml.wikipedia.org/wiki?curid=206047" title="റൺ ബേബി റൺ">
റൺ ബേബി റൺ

ജോഷി സംവിധാനം ചെയ്ത് 2012-ൽ പുറത്തിറങ്ങിയ മലയാളചലച്ചിത്രമാണ് റൺ ബേബി റൺ. മോഹൻലാൽ, അമല പോൾ എന്നിവരാണ് പ്രധാനവേഷങ്ങളിൽ അഭിനയിച്ചിരിക്കുന്നത്. സച്ചി ആണ് ഈ ചിത്രത്തിന്റെ രചന നിർവ്വഹിച്ചിരിക്കുന്നത്.




</doc>
<doc id="206049" url="https://ml.wikipedia.org/wiki?curid=206049" title="കിറിഗാമി">
കിറിഗാമി

കടലാസ് മുറിച്ച് രുപങ്ങളുണ്ടാക്കുന്ന കലയാണു കിറിഗാമി. മുറിക്കുക എന്നർത്ഥമുള്ള ജാപ്പനീസ് പദമായ "കാറു", കടലാസ്സ്‌ എന്നർത്ഥമുള്ള ജാപ്പനീസ് പദമായ "കാമി" ഇവ ചേർന്നാണ് കിറിഗാമി എന്ന വാക്കുണ്ടായിരിക്കുന്നത്. ഒറിഗാമിയിൽ കടലാസ് മുറിക്കുകയോ പശ ഉപയോഗിക്കുകയോ ഇല്ല. എന്നാൽ കിറിഗാമിയിൽ കടലാസ്സിനെ വിവിധ രീതിയിൽ മടക്കിയിട്ട്‌ പ്രത്യേക രീതികളിൽ മുറിക്കുകയും മടക്ക് നിവർത്തുകയും ആണ് ചെയ്യുന്നത്.


</doc>
<doc id="206053" url="https://ml.wikipedia.org/wiki?curid=206053" title="മോപ്പസാങ്ങ്">
മോപ്പസാങ്ങ്

ചെറുകഥാ സാഹിത്യത്തിന്റെ പിതാവായും മികച്ച പ്രയോക്താക്കളിലൊരാളായും കരുതപ്പെടുന്ന ഫ്രഞ്ച് സാഹിത്യകാരനാണ് ഗേയ് ദി മോപ്പസാങ്ങ് (Guy de Mauppasant). പത്തൊൻപതാം നൂറ്റാണ്ടിന്റെ രണ്ടാം പകുതിയിൽ പാശ്ചാത്യസാഹിത്യത്തിൽ നിറഞ്ഞു നിന്ന മോപ്പസാങ്ങിന്റെ കഥാശൈലിയുടെ സ്വാധീനം ലോകത്തെ മിക്ക ഭാഷകളിലുമുണ്ട്. നോർമൻ കാർഷിക ജീവിതവും ഫ്രാൻസും പ്രഷ്യയും തമ്മിലുണ്ടായ യുദ്ധവും ഫ്രാൻസിലെ ബൂർഷ്വാ വർഗ്ഗത്തിന്റെ ജീവിതവും ആധാരമാക്കി മോപ്പസാങ്ങ് എഴുതിയ ചെറുകഥകളും നോവലുകളും വിശ്വവ്യാപകമായ ജനപ്രീതി നേടിയവയാണ്. മുന്നൂറോളം ചെറുകഥകളും ആറു നോവലുകളും മൂന്ന് സഞ്ചാരസാഹിത്യ കൃതികളും അദ്ദേഹം രചിച്ചിട്ടുണ്ട്. ബൂൾ ദെ സൂഫ് എന്ന ചെറുകഥയാണ് ആണ് ഇദ്ദേഹത്തിന്റെ ഏറ്റവും മികച്ച രചനയായി കണക്കാക്കപ്പെടുന്നത്. 

ഫ്രാൻസിന്റെ വടക്കു പടിഞ്ഞാറൻ മേഖലയിലെ നോർമണ്ഡിയിലുള്ള ദിയെപ്പ് എന്ന തുറമുഖ നഗരത്തിൽ 1850-ൽ മോപ്പസാങ്ങ് ജനിച്ചു. മോപ്പസാങ്ങിനു 11 വയസ്സുള്ളപ്പോൾ അച്ഛനമ്മമാർ വിവാഹബന്ധം വേർപെടുത്തി. നോർമണ്ഡിയിൽ അമ്മയോടൊപ്പമാണ് മോപ്പസാങ്ങ് വളർന്നത്. 1869-ൽ നിയമപഠനത്തിനായി പാരീസിൽ എത്തിയ മോപ്പസാങ്ങ് അടുത്ത വർഷം ഫ്രാങ്കോ-പ്രഷ്യൻ യുദ്ധത്തിൽ പങ്കെടുക്കുവാനായി പട്ടാളത്തിൽ ചേർന്നു. 

യുദ്ധാനന്തരം പാരീസിലെത്തിയ മോപ്പസാങ്ങ് പ്രശസ്ത നോവലിസ്റ്റായ ഗുസ്താവ് ഫ്ലോബേറിന്റെ നേതൃത്വത്തിലുള്ള സാഹിത്യവൃത്തത്തിലേയ്ക്ക് ആകർഷിക്കപ്പെട്ടു. ഫ്ലോബേറിന്റെ രചനകളിൽ നിന്നാണ് മോപ്പസാങ്ങ് കഥയെഴുത്തിന്റെ കൗശലങ്ങൾ പഠിച്ചത്. ഒടുവിൽ അക്കാര്യത്തിൽ ഫ്ലോബേറീനെ കവച്ചുവെക്കുകയും ചെയ്തു. ലളിതവും ഹാസ്യാത്മകവുമായിരുന്നു മോപ്പസാങ്ങിന്റെ ശൈലി. 1872 മുതൽ 1880 വരെ അദ്ദേഹം സർക്കാർ സർവീസിൽ ജോലി ചെയ്തു. ആദ്യം സമുദ്രയാന വകുപ്പിലും പിന്നീട് വിദ്യാഭ്യാസവകുപ്പിലും. അദ്ദേഹം ഏറ്റവും വെറുത്തിരുന്ന കാര്യങ്ങളിലൊന്ന് ജോലിക്ക് പോക്കായിരുന്നു. 1880-ൽ ആദ്യത്തെ കഥയുമായി മോപ്പസാങ്ങ് ഫ്രഞ്ച് സാഹിത്യലോകത്തെ അമ്പരപ്പിച്ചു. പ്രഷ്യയുമായുള്ള യുദ്ധത്തെ അടിസ്ഥാനമാക്കിയുള്ള "ബാൾ ഓഫ് ഫാറ്റ്" ആയിരുന്നു ആദ്യത്തെ കഥ. 1939-ൽ ഈ കഥയെ അടിസ്ഥാനമാക്കി അമേരിക്കൻ സംവിധായകനായ ജോൺ ഫോർഡ് "സ്റ്റേജ് കോച്ച്" എന്ന ചലച്ചിത്രമെടുത്തിട്ടുണ്ട്. ആദ്യത്തെ കഥയുടെ വിജയത്തോടെ മോപ്പസാങ്ങ് തുടർച്ചയായി എഴുതാൻ തുടങ്ങി.


</doc>
<doc id="206055" url="https://ml.wikipedia.org/wiki?curid=206055" title="കണ്ടമംഗലം രാജരാജേശ്വരി ക്ഷേത്രം">
കണ്ടമംഗലം രാജരാജേശ്വരി ക്ഷേത്രം

ആലപ്പുഴ ജില്ലയിലെ പ്രധാന ക്ഷേത്രങ്ങളിൽ ഒന്നാണ് കണ്ടമംഗലം രാജരാജേശ്വരി ക്ഷേത്രം. ചേർത്തല താലൂക്കിൽ ചേർത്തല-എറണാകുളം ദേശിയപാതയിലെ തങ്കി കവലയിൽ നിന്നും ഒരു കിലോമീറ്റർ പടിഞ്ഞാറ് മാറിയാണ് ക്ഷേത്രം സ്ഥിതി ചെയ്യുന്നത്. പ്രധാന പ്രതിഷ്ഠ രാജരാജേശ്വരിയാണ്.

ക്ഷേത്രത്തിന്റെ ഔദ്യോഗിക വെബ്‌സൈറ്റ്


</doc>
<doc id="206087" url="https://ml.wikipedia.org/wiki?curid=206087" title="മൊൻമത്പീഡിയ">
മൊൻമത്പീഡിയ

സ്വതന്ത്രവിജ്ഞാനകോശമായ വിക്കിപീഡിയെയും ദക്ഷിണ വെയിൽസിലെ മൊൻമത് പട്ടണത്തെയും ബന്ധിപ്പിക്കുന്ന സംയുക്ത സംരംഭമാണ് മൊൻമത്പീഡിയ (Monmouthpedia).

ഈ സംരംഭം ക്യു.ആർ. പീഡിയ ക്യു.ആർ. കോഡുകൾ ഉപയോഗിച്ച് സ്മാർട്ട്ഫോണുകൾ മുഖേനെ വിവിധ ഭാഷകളിൽ പ്രധാന സ്ഥലങ്ങൾ, ജീവിതരീതി, സസ്യ-മൃഗജാലങ്ങൾ തുടങ്ങി മൊൻമത്തുമായി ബന്ധപ്പെട്ട വിക്കിപീഡിയ ലേഖനങ്ങൾ ലഭ്യമാക്കുന്നു. 2012 മേയ് 19-ന് ഔദ്യോഗികമായി തുടക്കമിട്ട മൊൻമത്പീഡിയ, മൊൻമത്തിനെ ലോകത്തിലെ 'ആദ്യ വിക്കിപീഡിയ പട്ടണം' എന്ന വിശേഷണത്തിനർഹമാക്കി.


</doc>
<doc id="206089" url="https://ml.wikipedia.org/wiki?curid=206089" title="ഫുക്കുഓക്ക">
ഫുക്കുഓക്ക

ജപ്പാനിലെ ക്യൂഷൂ ദ്വീപിൽ സ്ഥിതി ചെയ്യുന്ന ഫുക്കുഓക്ക പ്രിഫെക്ച്ചറിന്റെ തലസ്ഥാനമാണ് . ക്യൂഷുവിലെ ഏറ്റവും വലിയ നഗരമായ ഫുക്കുഓക്ക 2011 ജൂണിലെ കണക്കു പ്രകാരം ജപ്പാനിലെ ഏഴാമത്തെ ജനവാസമേറിയ നഗരവും കിങ്കി പ്രദേശത്തിനു പടിഞ്ഞാറുള്ള ഏറ്റവും ജനവാസമേറിയ നഗരവുമാണ്. നാഗരികതയും പച്ചപ്രദേശങ്ങളും ഇടകലർന്ന ഇവിടം ലോകത്തെ ഏറ്റവും ജീവിക്കാനനുയോജ്യമായ നഗരങ്ങളിൽ പന്ത്രണ്ടാമത്തെ നഗരമായി മോണോക്കിൾ മാസിക തിരഞ്ഞെടുത്തു. 
ഫുക്കുഓക്കയ്ക്ക് ഏഴ് സഹോദര നഗരങ്ങളുണ്ട്.

ഫുക്കുഓക്ക നഗരം 1994ൽ ഏഷ്യാ-പസിഫിക്ക് നഗര ഉച്ചകോടി നടത്തി. ഇതിൽ 26 ഏഷ്യാ-പസിഫിക്ക് നഗരങ്ങൾ പങ്കെടുത്തു.



</doc>
<doc id="206107" url="https://ml.wikipedia.org/wiki?curid=206107" title="കല്ലൂപ്പാറ">
കല്ലൂപ്പാറ

കേരളത്തിലെ പത്തനംതിട്ട ജില്ലയിൽ കല്ലൂപ്പാറ ഗ്രാമപഞ്ചായത്തിലെ ഗ്രാമമാണ് കല്ലൂപ്പാറ. കല്ലൂപ്പാറ വലിയപള്ളിയും ദേവീക്ഷേത്രവും അടുത്തടുത്തായി സ്ഥിതി ചെയ്യുന്നു.2001 സെൻസസ് പ്രകാരം 17,719 ആണ് കല്ലൂപ്പാറയിലെ ജനസംഖ്യ.


</doc>
<doc id="206111" url="https://ml.wikipedia.org/wiki?curid=206111" title="വൃഷണവീക്കം">
വൃഷണവീക്കം

വൃഷണങ്ങളുടെ ഏറ്റവും അകത്തുള്ള പുറന്തോടായ ട്യൂണിക്ക വജൈനാലിസിൽ തെളിഞ്ഞ ദ്രവം അടിഞ്ഞുകൂടുന്നതിനെയാണ് വൃഷണവീക്കം അഥവാ ഹൈഡ്രോസീൽ എന്ന് പറയുന്നത്. പ്രാഥമിക ഹൈഡ്രോസീൽ എന്നത് ട്യൂണിക്ക വജൈനാലിസിന്റെ രണ്ട് പാളികൾ തമ്മിലുള്ള വിടവിൽ ഉള്ള ദ്രവത്തെ ആഗിരണം ചെയ്യപ്പെടുന്നതിലുള്ള തകരാറ് കൊണ്ടാണുണ്ടാവുന്നത്. ദ്വിതീയ ഹൈഡ്രോസീൽ വൃഷണങ്ങളിൽ ഉണ്ടാവുന്ന വീക്കം കൊണ്ടോ ക്യാൻസർ മൂലമോ ഉണ്ടാവാം.

വൃഷണവീക്കം ഒരു വൃഷണത്തിനു മാത്രമായോ അതോ രണ്ട് വൃഷണങ്ങൾക്കുമായോ വരാം. വൃഷണം വീങ്ങിയെന്നാൽ അത് രോഗത്തിന്റെയോ, പുറമെ നിന്നുള്ള ആഘാതത്തിന്റെയോ, ക്യാൻസറിന്റെയോ ലക്ഷണമാവാം. ഗർഭാവസ്ഥയിൽ പെരിടൊണിയത്തിന്റെ ഒരു സഞ്ചിയിൽ ഉള്ളടക്കം ചെയ്യപ്പെട്ട വൃഷണങ്ങൾ ഇൻഗ്വൈനൽ നാളിയിലൂടെ താഴേക്കിറങ്ങുകയും, വൃഷണസഞ്ചിയിൽ (scrotum) എത്തിച്ചെരുകയും ചെയ്യുന്നു. ഈ പെരിടോണിയത്തിനെ സഞ്ചിയെ പ്രൊസസസ് വജൈനാലിസ് എന്ന് വിളിക്കുന്നു. പ്രൊസസസ് വജൈനാലിസും വയറ്റിലെ പെരിടോണിയവും തമ്മിൽ ഉള്ള സമ്പർക്കം ഗർഭാവസ്ഥയിൽ തന്നെ കാലക്രമേണ അറ്റുപോകുകയാണ് പതിവ്. ഈ പ്രക്രിയ നടക്കാത്തവരിൽ ജനനസമയത്തു തന്നെ ഹൈഡ്രോസീൽ കണ്ടുവരുന്നു.

വൃഷണവീക്കം ശസ്ത്രക്രിയയിലൂടെ സുഖപ്പെടുത്താവുന്നതാണ്. സ്ക്ലീറോതെറപ്പി ഹൈഡ്രോസീലിനുള്ള മറ്റൊരു ചികിത്സാവിധിയാണ്.


</doc>
<doc id="206113" url="https://ml.wikipedia.org/wiki?curid=206113" title="വർണ്ണതാപനില">
വർണ്ണതാപനില

ദൃശ്യപ്രകാശത്തിന്റെ ഒരു സ്വഭാവവിശേഷമാണ് വർണ്ണതാപനില. ഛായാഗ്രഹണം, പ്രസാധനം, ജ്യോതിർഭൗതികം മുതലായ മേഖലകളിൽ വർണ്ണതാപനിലക്കു പ്രധാനപ്പെട്ട ഉപയോഗങ്ങളുണ്ട്. ഒരു പ്രകാശസ്രോതസ്സിന്റെ വർണ്ണതാപനില എന്നത് അതിന്റെ പ്രകാശവർണ്ണത്തിനു തുല്യമായ പ്രകാശവർണ്ണം പ്രസരിപ്പിക്കുന്ന തമോവസ്തുവിന്റെ താപനിലക്കു തുല്യമാണ്. വർണ്ണതാപനില അളക്കുന്നതിനുള്ള ഏകകം കെൽവിൻ ആണ്.

5000 കെൽവിനു മുകളിലുള്ള വർണ്ണതാപനിലയുള്ള നിറങ്ങൾ(നീലകലർന്ന വെള്ള) "ശീതളവർണ്ണങ്ങൾ" എന്നറിയപ്പെടുന്നു.. കുറഞ്ഞ വർണ്ണതാപനിലയുള്ള(2700-3000 കെൽവിൻ) നിറങ്ങൾ "ഊഷ്മളവർണ്ണങ്ങൾ" എന്നും അറിയപ്പെടുന്നു. മഞ്ഞകലർന്ന വെള്ള മുതൽ ചുവപ്പ് വരെ ഊഷ്മളവർണ്ണങ്ങളാണ്.

ഒരു തമോവസ്തു പുറപ്പെടുവിക്കുന്ന വൈദ്യുതകാന്തിക പ്രഭാവത്തിന്റെ വർണ്ണതാപനില ആ തമോവസ്തുവിന്റെ കെൽവിനിൽ ഉള്ള ഉപരിതല താപനിലയായിരിക്കും(മയേർഡ് അഥവാ മൈക്രോ-റെസിപ്രോക്കൽ കെൽവിൻ). ഇത് പ്രകാശസ്രോതസ്സുകളെ തുലനം ചെയ്യാൻ ഒരു പൊതു അടിസ്ഥാനം നൽകുന്നു. 

ഒരു ഉപരിതലം ചൂടു പുറപ്പെടുവിക്കുകയും അത് ഒരു തമോവസ്തു അല്ലാതിരിക്കുകയും ചെയ്താൽ അതിന്റെ വർണ്ണതാപനില ഉപരിതലോഷ്മാവ് ആയിരിക്കണമെന്നില്ല. ബൾബ് പ്രകാശം നൽകുന്നത് താപോർജ്ജത്തിൽ നിന്നുമാത്രമാണ്. അതുകൊണ്ട് ബൾബിന്റെ വർണ്ണതാപനില ഏകദേശം അതിന്റെ ഫിലമെന്റിന്റെ താപനിലയായിരിക്കും.
പക്ഷെ മറ്റുപല പ്രകാശസ്രോതസ്സുകളും താപോർജ്ജത്തിൽ നിന്നല്ലാതെ പ്രകാശം വമിപ്പിക്കുന്നു, ഉദാ:ഫ്ലൂറസെന്റ് വിളക്ക്. അതുമൂലം ഇവയുടെ വർണ്ണതാപനില തമോവസ്തുവിന്റെ വർണ്ണതാപനില പരിധികൾ പിന്തുടരുന്നില്ല. ഇങ്ങനത്തെ പ്രകാശസ്രോതസ്സുകൾക്ക് "പരസ്പരബന്ധിത വർണ്ണതാപനില" വിലകൾ നൽകിയിരിക്കുന്നു.
സൂര്യൻ തമോവസ്തുവിനോട് സ്വഭാവവിശേഷങ്ങളിൽ വളരെ അടുത്തു നിൽക്കുന്നു. ഒരു ചതുരശ്ര യൂണിറ്റ് പ്രതലത്തിലെ സൂര്യന്റെ താപനില ഏകദേശം 5780 കെൽവിൻ ആണ്.. അന്തരീക്ഷത്തിനു പുറത്തെ സൂര്യപ്രകാശത്തിന്റെ വർണ്ണതാപനില 5900 കെൽവിൻ ആണ്.

സൂര്യൻ ആകാശത്തിൽ എവിടെ നിൽക്കുന്നു എന്നതിനനുസരിച്ച് സൂര്യന്റെ പ്രകാശം ചുവപ്പ്, മഞ്ഞ, നീല മുതലായവയൊക്കെയായി നമുക്കനുഭവപ്പെടുന്നുണ്ടെങ്കിലും അത് പ്രകാശം അന്തരീക്ഷത്തിൽ വെച്ച് ചിതറുന്നതുമൂലമാണ്.

തമോവസ്തു സിദ്ധാന്തം അനുസരിച്ച് നീല വർണ്ണം ഉയർന്ന താപനിലകളിലും ചുവപ്പ് താഴ്ന്ന താപനിലകളിലുമാണ് ദൃശ്യമാവുക. സാധാരണയായി നാം ഉദ്ദേശിക്കുന്ന ചുവപ്പ് ചൂടിനും നീല തണുപ്പിനും എന്ന വസ്തുതക്കു വിപരീതമാണ് ഇത്.

ഡിജിറ്റൽ ഛായാഗ്രഹണത്തിൽ വർണ്ണതാപനിലയെ പൊതുവെ "വൈറ്റ് ബാലൻസ്" സംവിധാനമാണ് പ്രതിനിധാനം ചെയ്യുന്നത്.അതിലൂടെ നമുക്ക് ചിത്രത്തിന്റെ വർണ്ണ വിലകൾ വ്യതിയാനം വരുത്തി വിവിധ വർണ്ണതാപനിലയിൽ ചിത്രീകരിക്കാൻ സാധിക്കുന്നു. <br>ഒട്ടുമിക്ക ഛായാഗ്രാഹികളും എഡിറ്റിങ്ങ് സോഫ്റ്റ്വെയറുകളും സാധാരണ ഉപയോഗം വരുന്ന വർണ്ണതാപനിലാ വിലകൾ ഉപയോഗിക്കാനുള്ള എളുപ്പത്തിനായി മുൻകൂട്ടി ഉറപ്പിച്ച് പേരു നൽകിയിരിക്കും (ഉദാ: ക്ലൗഡി, ബീച്ച്, ഫ്ലൂറസെന്റ് ലാമ്പ്). ചില ഛായാഗ്രാഹികളും എഡിറ്ററുകളും നേരിട്ട് കെൽവിൻ വിലകൾ നൽകാൻ അനുവദിക്കുന്നുമുണ്ട്.
ഈ സംവിധാനം വർണ്ണത്തിന്റെ വിലകൾ നീല-മഞ്ഞ അച്ചുതണ്ടിൽ വ്യതിയാനം വരുത്തുന്നു. ചില സോഫ്റ്റ്വെയറുകൾ മജന്ത-പച്ച അച്ചുതണ്ടിൽ വർണ്ണവിലകൾ വ്യതിയാനം വരുത്താനുള്ള സംവിധാനവും നൽകുന്നു.

കെട്ടിടങ്ങളിൽ വിളക്കുകൾ സ്ഥാപിക്കുമ്പോൾ വർണ്ണതാപനില കണക്കിലെടുക്കേണ്ടത് ആവശ്യമാവാറുണ്ട്. ഉദാഹരണമായി പൊതു ഉപയോഗത്തിനുള്ള സ്ഥലങ്ങളിൽ കൂടിയ വർണ്ണതാപനിലയുള്ള പ്രകാശം നൽകി ആളുകളിലെ സമ്മർദ്ദത്തിനു അയവു വരുത്തുന്നതിനും ജോലിസ്ഥലങ്ങളിൽ താഴ്ന്ന വർണ്ണതാപനില നൽകുന്നതു വഴി ജോലിക്കാർക്ക് കൂടുതൽ ഏകാഗ്രത പകരാനും കഴിയും
മത്സ്യകൃഷിയുടെ വിവിധ ശാഖകളിൽ വർണ്ണതാപനിലക്ക് പ്രായോഗിക ഉപയോഗങ്ങൾ ഉണ്ട്.
കമ്പ്യൂട്ടർ ഉപയോഗിച്ച് പ്രസാധനം നടത്തുമ്പോൾ മോണിറ്ററിന്റെ വർണ്ണതാപനില അറിഞ്ഞിരിക്കുന്നത് ഉപയോഗപ്രദമാണ്. അതു മൂലം മോണിറ്റർ വർണ്ണ വിലകൾ അച്ചടി മാധ്യമത്തിനോടു പരമാവധി അടുപ്പിക്കാൻ സാധിക്കും.


</doc>
<doc id="206117" url="https://ml.wikipedia.org/wiki?curid=206117" title="ഒ.എസ്. ടെൻ മൗണ്ടൻ ലയൺ">
ഒ.എസ്. ടെൻ മൗണ്ടൻ ലയൺ

ഒ.എസ്. ടെൻ ശ്രേണിയിലെ ഒൻപതാമത്തെ ഓപ്പറേറ്റിങ് സിസ്റ്റമാണ് ഒ.എസ്. ടെൻ v10.8 മൗണ്ടൻ ലയൺ.



</doc>
<doc id="206128" url="https://ml.wikipedia.org/wiki?curid=206128" title="ഉമർ അക്മൽ">
ഉമർ അക്മൽ

ഉമർ അക്മൽ (; ജനനം 26 മേയ് 1990) ഒരു പാകിസ്താനി ക്രിക്കറ്റ് കളിക്കാരനാണ്. 2009 ഓഗസ്റ്റ് 1ന് ശ്രീലങ്കയ്ക്കെതിരെയാണ് "ഉമർ" തന്റെ ഏകദിന അരങ്ങേറ്റം കുറിച്ചത്. അദ്ദേഹത്തിന്റെ ടെസ്റ്റ് അരങ്ങേറ്റം 2009 നവംബർ 23ന് ന്യൂസിലാന്റിനെതിരേയായിരുന്നു. "ഉമർ അക്മൽ" ഒരു വലങ്കയ്യൻ ബാറ്റ്സ്മാനും ഒരു പാർട്ട് ടൈം സ്പിന്നറുമാണ്. പാകിസ്താൻ വിക്കറ്റ് കീപ്പർമാരായ കമ്രാൻ അക്മലിന്റെയും, അദ്നാൻ അക്മലിന്റെയും സഹോദരനാണ് "ഉമർ അക്മൽ" .


</doc>
<doc id="206136" url="https://ml.wikipedia.org/wiki?curid=206136" title="പാമ്പുംകൊല്ലി">
പാമ്പുംകൊല്ലി

പാമ്പുംകൊല്ലി, കട്ടമൽപ്പൊരി എന്നെല്ലാം അറിയപ്പെടുന്ന ഈ ചെടിയുടെ ശാസ്ത്രീയ നാമം Rauvolfia tetraphylla Linn. എന്നാണ്‌. 60 സെന്റിമീറ്റർ വരെ ഉയരം വയ്ക്കുന്ന
ഒരു ചെറിയ കുറ്റിച്ചെടിയാണിത്‌. അമേരിക്കൻ മധ്യരേഖാപ്രദേശമാണിതിന്റെ സ്വദേശം, അലങ്കാരച്ചെടിയായും ഔഷധാവശ്യങ്ങൾക്കും ഇപ്പോൾ എല്ലായിടത്തുംതന്നെ വളർത്തിവരുന്നു വേരും ഇലയും ഔഷധമായി ഉപയോഗിക്കുന്നു. സ്റ്റിൽ ട്രീ അല്ലെങ്കിൽ ഡെവിൾ പെപ്പർ എന്നും ഇതറിയപ്പെടുന്നു.


</doc>
<doc id="206142" url="https://ml.wikipedia.org/wiki?curid=206142" title="കാരച്ചുള്ളി">
കാരച്ചുള്ളി

അഞ്ചുമീറ്റർ വരെ ഉയരം വയ്ക്കുന്ന നിറയെ മുള്ളുകളുള്ള ഒരു ഔഷധസസ്യമാണ്‌ കാരച്ചുള്ളി. (ശാസ്ത്രീയ നാമം: "Catunaregam spinosa."). ഇതിന് മലങ്കാര, കരളിക്കായ, കാട്ടുനരന്ന എന്നീ പേരുകൾ കൂടി ഉണ്ട്. കാപ്പി കുടുംബമായ റുബിയേസീ സസ്യകുടുംബത്തിലെ ഇക്സൊറോയിഡീ ഉപകുടുംബത്തിലാണ് ഇവ ഉൾപ്പെടുന്നത്. ആയുർവേദത്തിലെ പഞ്ചകർമങ്ങളിൽ ആദ്യത്തേതായ വമനത്തിന് ഉപയോഗിക്കുന്ന മരുന്നുകളിൽ പ്രധാനമാണ് മലങ്കാരയുടെ കായ.

ഉറപ്പുള്ള മുള്ളുകളുള്ള ഒരു ചെറുമരമാണിത്. വെളുത്ത നിറത്തിൽ വിരിയുന്ന പൂവുകൾ പിന്നീട് ഇളം മഞ്ഞനിറമാകുന്നു. മിനുസമുള്ള കായക്കുള്ളിലെ ദശയിൽ നിരവധി വിത്തുകൾ കാണാം.

Mountain Pomegranate, Spiny Randia, False guava, Thorny Bone-apple, Common emetic nut • Hindi: मैनफल Mainphal • Marathi: घेला Ghela, Khajkanda • Tamil: Madkarai • Malayalam: Karacchulli • Telugu: Marrga • Kannada: Kaarekaayi-gida • Oriya: Patova • Sanskrit: Madanah 
"(ഇന്റർനെറ്റിലെ പലയിടത്തുനിന്നും ശേഖരിച്ച പേരുകളാണിവ, തെറ്റുകളുണ്ടായേക്കാം)"


</doc>
<doc id="206145" url="https://ml.wikipedia.org/wiki?curid=206145" title="വാതക്കൊടി">
വാതക്കൊടി

ഒരിനം വള്ളിച്ചെടിയാണ് വാതക്കൊടി (ശാസ്ത്രീയ നാമം. "Naravelia zeylanica"). എരിവള്ളി, കരുപ്പക്കൊടി, കുരുപ്പക്കൊടി, കുറുപ്പക്കൊടി, തലവേദനവള്ളി, പൊഴന്തലച്ചി, വാതംകൊല്ലി എന്നെല്ലാം പേരുകളുണ്ട്. കിഴങ്ങുകളാവുന്ന വേരുകൾ. ഒരു ഔഷധസസ്യമാണിത്. അണലി കടിച്ചാലുണ്ടാവുന്ന നീര് മാറ്റാൻ ഇതിന്റെ വേര് ഉപയോഗിക്കാറുണ്ട്.



</doc>
<doc id="206149" url="https://ml.wikipedia.org/wiki?curid=206149" title="വീമ്പ്">
വീമ്പ്

ഇലപൊഴിക്കുന്ന ഒരിനം ചെറുമരമാണ് വീമ്പ് (ശാസ്ത്രീയനാമം:"Kydia calycina"). കേരളത്തിലെ ഇലപൊഴിയും വനങ്ങളിലും ഉഷ്ണമേഖലാപ്രദേശങ്ങളിലെ വിവൃതവനങ്ങളിലും ഇവ കാണപ്പെടുന്നു. ഇന്ത്യ കൂടാതെ ശ്രീലങ്ക, നേപ്പാൾ, പാകിസ്താൻ, മ്യാന്മർ, തായ്‌ലന്റ്, വിയറ്റ്നാം എന്നിവിടങ്ങളിലും ഇവ കാണപ്പെടുന്നുണ്ട്. കാട്ടാവണക്ക്, വെള്ളടച്ചി എന്നെല്ലാം പേരുണ്ട്.

ഇരുപതു മീറ്റർ വരെ ഉയരത്തിൽ വളരുന്ന വീമ്പ് ഒന്നിച്ച് ഇലപൊഴിക്കുന്നു. വളരെ പെട്ടെന്നു വളരുന്ന ഇവയ്ക്ക് അതിശൈത്യം ഉൾക്കൊള്ളാനാവില്ല. ഇവയുടെ ചെറു ശാഖകൾ രോമാവൃതമാണ്. മരത്തിന്റെ തൊലിക്ക് വെള്ള കലർന്ന ഇളംകറുപ്പ് നിറമാണ്. ഇലകൾ ഏകാന്തരമായി വിന്യസിച്ചിരിക്കുന്നു. ഇലകൾക്ക് 8 മുതൽ 13 സെന്റീമീറ്റർ വരെ നീളവും അത്ത തന്നെ വീതിയും കാണപ്പെടുന്നു. ഇലയുടെ അടിവശം രോമാവൃതമാണ്. മഴക്കാലം അവസാനിക്കുമ്പോൾ സസ്യം പുഷ്പിക്കുന്നു. ചുവപ്പു കലർന്ന വെള്ള പൂക്കൾ ശാഖാഗ്രങ്ങളിൽ കൂട്ടമായി കാണുന്നു. ഇവയ്ക്ക് ദളങ്ങളും ബാഹ്യദളങ്ങളും ഉണ്ട്. രണ്ടു മുതൽ മൂന്നു മാസത്തിനുള്ളിൽ ഫലം മൂപ്പെത്തുന്നു. വിത്തിനു ജീവനക്ഷമത കുറവായതിനാൽ സ്വാഭാവിക വളരെ കുറവാണ്. തടിക്കു ഭാരമുണ്ടെങ്കിലും മികച്ചതല്ലാത്തതിനാൽ തീപ്പെട്ടി, കളിപ്പാട്ടം, പായ്ക്കിങ് പെട്ടി നിർമ്മാണം എന്നിവയ്ക്കായി ഉപയോഗിക്കുന്നു. 

Common name: Kydia • Hindi: bharanga, bhoti, illya, potari, pula, पुलिया pulia • Marathi: रान भेंडी ranbhendi, वरंग warang • Tamil: Bendi, பூலா pula, vattakannu, vendai • Malayalam: കാട്ടാവണക്ക് വെളളടച്ചി kaattaavanakk velalatacci, വീമ്പ് viimp, vellachadachi, velukku • Telugu: bolka, eruku tada, konda-podari, konda patti, pacha botuku, పోతరి potari • Kannada: ಬೆಮ್ದೆ bende, benda, bendi • Bengali: পোলা Pola • Oriya: Bankopasia • Urdu: Kapasia • Assamese: পিছোলা Pichhola, কুকুহা Kukuha • Gujarati: Motihirwani • Konkani: वारंग warang • Manipuri: খাবী Khabi • Sikkimese: Kubinde 
"(ഇന്റർനെറ്റിലെ പലയിടത്തുനിന്നും ശേഖരിച്ച പേരുകളാണിവ, തെറ്റുകളുണ്ടായേക്കാം)"




</doc>
<doc id="206154" url="https://ml.wikipedia.org/wiki?curid=206154" title="വൈഡ്">
വൈഡ്

ക്രിക്കറ്റിൽ ബാറ്റ്സ്മാന് ബാറ്റുകൊണ്ട് എത്തിപ്പിടിക്കാൻ കഴിയാത്ത പന്തുകളെ വൈഡ് എന്ന് വിവക്ഷിക്കാം. വിക്കറ്റിന്റെ ഇരുവശങ്ങളിലും അനുവദിക്കപ്പെട്ട പരിധിക്ക് പുറത്തുപോകുന്ന പന്തുകളെ അമ്പയർ വൈഡ് എന്ന് വിധിക്കുന്നു. വൈഡുകളെ "അധിക റണ്ണുകൾ" അഥവാ "എക്സ്ട്രാകൾ" എന്ന ഗണത്തിലാണ് പെടുത്തുന്നത്. വൈഡുകൾക്ക് ഒരു റൺ വീതമാണ് അധികമായി നൽകുന്നത്, കൂടാതെ ഒരു പന്ത് അധികമായി എറിയുകയും വേണം. വൈഡുകൾ പൊതുവേ ബൗളറിന്റെ പിഴവായാണ് വിലയിരുത്തുന്നത്.
ലെഗ് സൈഡിൽ മിഡ്-വിക്കറ്റിനും ലോങ്-ഓണിനും ഇടയിലുള്ള പ്രദേശമാണ് വൈഡിഷ് മിഡ് വിക്കറ്റ്.


</doc>
<doc id="206158" url="https://ml.wikipedia.org/wiki?curid=206158" title="നോ ബോൾ">
നോ ബോൾ

ക്രിക്കറ്റ് നിയമപ്രകാരം അസാധുവായ പന്തെറിയലാണ് നോ ബോൾ. താഴെപ്പറയുന്ന കാരണങ്ങളാൽ ഒരു പന്തേറിനെ "നോ ബോൾ" എന്ന് വിധിക്കാം;
ട്വന്റി 20 ക്രിക്കറ്റ്‌ പോലെയുള്ള ചുരുക്ക രൂപങ്ങളിൽ "കാൽ പിഴവുകൾ" കൊണ്ട് സംഭവിക്കുന്ന നോബോളുകൾക്ക് ശേഷമുള്ള അടുത്ത പന്തിൽ ബാറ്റ്സ്മാന് ഫ്രീ ഹിറ്റ് അനുവദിക്കുന്നു. ഫ്രീ ഹിറ്റ് പന്തുകളിൽ റൺ ഔട്ട് ഒഴികെയുള്ള മറ്റ് ഔട്ടുകളൊന്നും തന്നെ ബാധകമാകില്ല.


</doc>
<doc id="206181" url="https://ml.wikipedia.org/wiki?curid=206181" title="വിന്ധ്യൻ">
വിന്ധ്യൻ

ഒരു മലയാളചലച്ചിത്ര നിർമ്മാതാവാണ് വിന്ധ്യൻ ( -2012 സെപ്റ്റംബർ 1)

സ്കൂൾ ഓഫ് ഡ്രാമയിലെ ആദ്യ ബാച്ച് വിദ്യാർഥിയായിരുന്നു വിന്ധ്യൻ. നാട്ടിക എസ്.എൻ. കോളേജ്, താന്ന്യം ഗവ. ഹൈസ്കൂൾ എന്നിവിടങ്ങളിലായി വിദ്യാഭ്യാസം നടത്തി. 19-ആം വയസ്സിൽ ഒരു സ്വകാര്യം എന്ന ചിത്രത്തിലൂടെയാണ് വിന്ധ്യൻ നിർമ്മാണരംഗത്തേക്ക് പ്രവേശിച്ചത്. സ്വന്തമായി കഥയെഴുതിയാണ് ഈ ചിത്രം നിർമ്മിച്ചത്. ഒടുവിൽ കിട്ടിയ വാർത്ത, ഉത്തരകാണ്ഡം എന്നീ ചിത്രങ്ങൾക്കും കഥയെഴുതി . രസിക എൻറർടെയ്ൻമെൻറ്സ് എന്ന പേരിൽ ഒരു നിർമ്മാണക്കമ്പനി ഇദ്ദേഹം നടത്തിയിരുന്നു. പത്മരാജന്റെ ശാലിനി എന്റെ കൂട്ടുകാരി എന്ന ചിത്രത്തിന്റെ നിർമ്മാണപങ്കാളിയായിരുന്നു. ഈ ചിത്രത്തിന്റെ വിജയത്തോടെയാണ് ഇദ്ദേഹം ചലച്ചിത്രരംഗത്ത് ശ്രദ്ധിക്കപ്പെട്ടത്. സംവിധായകൻ ശ്യാമപ്രസാദിനൊപ്പമാണ് ഇദ്ദേഹം കൂടുതൽ ചിത്രങ്ങൾ നിർമ്മിച്ചത്. വിന്ധ്യൻ - ലത്തീഫ് കൂട്ടുകെട്ടിൽ നിരവധി ചിത്രങ്ങൾ പുറത്തിറങ്ങി. രഞ്ജിത്ത് സംവിധാനം ചെയ്ത കേരള കഫേയിലെ ഓഫ് സീസൺ എന്ന ഭാഗത്തിൽ ചെറിയ വേഷത്തിലും അഭിനയിച്ചു.

2007-ൽ പുറത്തിറങ്ങിയ ഒരേ കടൽ എന്ന ചിത്രം മികച്ച മലയാളചലച്ചിത്രത്തിനുള്ള ദേശീയ അവാർഡ് നേടി. അതേ വർഷം മികച്ച രണ്ടാമത്തെ ചിത്രത്തിനുള്ള സംസ്ഥാന അവാർഡും ഈ ചിത്രം നേടി. 2011ൽ സെൻസർ സർട്ടിഫിക്കേറ്റ് നേടിയ ഇലക്ട്ര മികച്ച സംവിധായകനുള്ള സംസ്ഥാന അവാർഡ് ശ്യാമപ്രസാദിന് നേടിക്കൊടുത്തു. എന്നാൽ ഈ ചിത്രം ഇതുവരെ തിയേറ്ററുകളിൽ പ്രദർശനത്തിനെത്തിയിട്ടില്ല.

പെരിങ്ങോട്ടുകര ഞാറ്റുവെട്ടി എൻ.യു. ബാലകൃഷ്ണന്റെയും ശ്രീമതിയുടെയും മകനായി ജനിച്ചു. ഭാര്യ: സോയ. മക്കൾ: നോവൽ, പുതുമ.

2012 സെപ്റ്റംബർ 1-ന് വൈകിട്ട് 3.45-ന് കരൾ സംബന്ധമായ അസുഖത്തെ തുടർന്ന് കൊച്ചിയിലെ സ്വകാര്യ ആശുപത്രിയിൽ വെച്ച് അന്തരിച്ചു.



</doc>
<doc id="206194" url="https://ml.wikipedia.org/wiki?curid=206194" title="അനക്കോണ്ട (ചലച്ചിത്രം)">
അനക്കോണ്ട (ചലച്ചിത്രം)

1997-ൽ ഇറങ്ങിയ ഒരു അമേരിക്കൻ സാഹസിക ചിത്രം ആണ് അനക്കോണ്ട. നാഷനൽ ജ്യോഗ്രാഫിക് സൊസൈറ്റിയുടെ ഒരു സംഘത്തെ ഒരു അനക്കോണ്ട വേട്ടകാരൻ തട്ടിക്കൊണ്ടു പോകുന്നതും, ഇവരെ ഒരു അനക്കോണ്ട അക്രമികുന്നതും ആണ് കഥ തന്തു.



</doc>
<doc id="206198" url="https://ml.wikipedia.org/wiki?curid=206198" title="കൈലോമൈക്രോൺ">
കൈലോമൈക്രോൺ

കൊഴുപ്പുകളും മാംസ്യങ്ങളും ഒത്തുചേർന്ന കണികകളാണ് കൈലോമൈക്രോണുകൾ. അപ്പോപ്രോട്ടീൻ ബി 48, ട്രൈഅസൈൽ ഗ്ലിസറോൾഎസ്റ്ററുകൾ, ഫോസ്ഫോലിപ്പിഡുകൾ എന്നിവ ചേർന്നുണ്ടാകുന്ന കൈലോമൈക്രോണുകളുടെ രൂപത്തിലാണ് കൊഴുപ്പിന്റെ ദഹനഫലമായുണ്ടാകുന്ന ഫാറ്റി അമ്ലങ്ങളെ ചെറുകുടലിന്റെ ഭിത്തിയിലുള്ള വില്ലസ് എന്ന കൈവിരൽസമാനഭാഗങ്ങളിലെ ലാക്ടിയൽ കുഴലിലുള്ള ലിംഫ് ദ്രവത്തിലേയ്ക്ക് ആഗിരണം ചെയ്യുന്നത്. ആഹാരത്തിലടങ്ങിയിട്ടുള്ള കൊഴുപ്പുകളെ ശരീരത്തിന്റെ വിവിധ ഭാഗങ്ങളിലെത്തിക്കുന്നതിന് ഈ രൂപാന്തരത്വം സഹായിക്കുന്നു. 75 nmഓളം വ്യാസവും 950 g/L ഓളം സാന്ദ്രതയുമുള്ള വലിയ തന്മാത്രകളാണിവ. 
ട്രൈഗ്ലിസറൈഡുകൾ (85-92%), ഫോസ്ഫോലിപ്പിഡുകൾ (6-12%), കൊളസ്ട്രോൾ (1-3%)‌, മാംസ്യങ്ങൾ (1-2%)എന്നിവയാണ് ഇവയുടെ പ്രധാനരാസഘടകങ്ങൾ. കൈലോമൈക്രോണുകൾ, വി.എൽ.ഡി.എൽ (VLDL), ഐ.ഡി.എൽ(IDL), എൽ.ഡി.എൽ(LDL), എച്ച്.ഡി.എൽ (HDL) എന്നിവയാണ് പ്രധാനപ്പെട്ട അഞ്ചുതരം ലിപ്പോപ്രോട്ടീനുകൾ. 
ഫാറ്റി അമ്ലങ്ങൾ(fatty acids), മോണോഗ്ലിസറൈഡുകൾ (monoglycerides), ലൈസോഫോസ്ഫാറ്റിഡിൽ കോളിൻ (lysophosphatidylcholine), മറ്റ് സ്വതന്ത്രരൂപ കൊളസ്ട്രോളുകൾ (free cholesterol) എന്നിവയാണ് കോഴുപ്പിന്റെ ദഹനഫലമായി ചെറുകുടലിന്റെ ഉള്ളിലുണ്ടാകുന്നത്. പിന്നീട് ഇവ മൈസെല്ലുകൾ എന്ന ഘടനയിലൂടെ ചെറുകുടലിന്റെ എന്ററോസൈറ്റ് കോശങ്ങൾക്കുള്ളിൽ പ്രവേശിക്കുന്നു. എന്ററോസൈറ്റ് കോശങ്ങൾക്കകത്ത് ഇവ അപ്പോലിപ്പോപ്രോട്ടീൻ (apolipoprotein (apo) B48) ഉമായി സംയോജിക്കുന്നു. ട്രൈ അസൈൽ ഗ്ലിസറോൾ, കൊളസ്ട്രോൾഎസ്റ്റർ, ഫോസ്ഫോലിപ്പിഡ്, അപ്പോപ്രോട്ടീൻ ബി 48, അപ്പോ എ എന്നിവ കൂടിക്കലർന്ന ഈ പദാർത്ഥജാലമാണ് കൈലോമൈക്രോണുകൾ. 
ചെറുകുടലിലെ വില്ലസിനുള്ളിലെ ലാക്ടിയലിലെ ലിംഫ് ദ്രവത്തിലൂടെ വലിയ ലിംഫ് വാഹികളിലെത്തുകയും ഒടുവിൽ ഇവ തൊറാസിക് ലിംഫ് കുഴലിലെത്തി രക്തത്തിലേയ്ക്ക് കലരുന്നു. കൂടാതെ പ്ലാസ്മാ എച്ച്.ഡി.എല്ലിൽ നിന്നും അപ്പോ സി II (apoC-II),അപ്പോ ഇ(apoE) എന്നിവ കൂടി സ്വീകരിച്ച് സഞ്ചരിക്കുന്നു. ഈ ഘട്ടത്തിൽ ഇവയ്ക്ക് ലിപ്പോപ്രോട്ടീൻ ലിപ്പേയ്സ് (lipoprotein lipase) എന്ന രാസാഹ്നിയെ ഉത്തേജിപ്പിക്കാനുള്ള കഴിവുണ്ട്. അസ്ഥിപേശികളിലും ഹൃദയപേശികളിലും ആഡിപ്പോസ് കലകളിലും സ്തനങ്ങളിലും ഈ രാസാഗ്നിയുണ്ട്. ഇവ കൈലോമൈക്രോണിൽ നിന്നും ഫാറ്റിഅമ്ളത്തെയും മോണോ ഗ്ലിസറൈഡുകളേയും വേർതിരിക്കുന്നു. ഒടുവിൽ കൊളസ്ട്രോളും മാംസ്യവും മാത്രം അവശേഷിപ്പിച്ച് കൈലോമൈക്രോണുകളുടെ ഘടന ലോപിക്കുന്നു.


</doc>
<doc id="206213" url="https://ml.wikipedia.org/wiki?curid=206213" title="ദ്വയാങ്കസംക്രിയ">
ദ്വയാങ്കസംക്രിയ

രണ്ട് സങ്കാര്യങ്ങളുടെ (operands) മേൽ നടത്തുന്ന സംക്രിയയാണ് ദ്വയാങ്കസംക്രിയ. സങ്കലനം, വ്യവകലനം, ഗുണനം, ഹരണം എന്നിവയെല്ലാം ദ്വയാങ്കസംക്രിയകൾക്ക് ഉദാഹരണങ്ങളാണ്.

A, B, C എന്ന മൂന്ന് ഗണങ്ങളെടുക്കുക. A × B → C ആയുള്ള * എന്ന ബന്ധം ഒരു ദ്വയാങ്കബന്ധമാണ്. മൂന്ന് ഗണങ്ങളും ഒന്നുതന്നെയായി വരുന്ന ഫലനങ്ങളായുള്ള ദ്വയാങ്കബന്ധങ്ങളെയാണ് പൊതുവെ ദ്വയാങ്കസംക്രിയകളായി കരുതുന്നത്. അതായത്, f : A × A → A ആയുള്ള ഫലനങ്ങളാണ് ദ്വയാങ്കസംക്രിയകൾ

f എന്നത് ഫലനത്തിനു പകരം ഒരു ഭാഗികഫലനമാണെങ്കിൽ സംക്രിയയെ ഭാഗികസംക്രിയ എന്ന് വിളിക്കുന്നു. ഉദാഹരണമായി, പൂജ്യത്തെക്കൊണ്ട് ഹരിക്കാൻ സാധ്യമല്ലാത്തതിനാൽ formula_1 എന്ന ഗണത്തിൽ ഹരണം ഒരു ഭാഗികഫലനവും അതിനാൽ ഒരു ഭാഗികസംക്രിയയുമാണ്.

G എന്ന അശൂന്യഗണവും G × G → G ആയുള്ള * എന്ന ദ്വയാങ്കസംക്രിയയും ചേർന്ന (G,*) എന്ന ക്രമജോഡിയാണ് ഗ്രൂപ്പ്. ഒരു ഗ്രൂപ്പിലെ ദ്വയാങ്കസംക്രിയ താഴെ പറയുന്ന നിയമങ്ങളും കൂടി അനുസരിക്കേണ്ടതുണ്ട്:




</doc>
<doc id="206220" url="https://ml.wikipedia.org/wiki?curid=206220" title="ആക്റ്റിനോമൈക്കോസിസ്">
ആക്റ്റിനോമൈക്കോസിസ്

ആക്റ്റിനോമൈസസ് ജനുസ്സിൽ പെട്ട ബാക്ടീരിയ മൂലം ഉണ്ടാവുന്ന അസുഖമാണ് ആക്റ്റിനോമൈക്കോസിസ് അഥവാ ആക്റ്റിനോമൈസറ്റോമ. "ആക്റ്റിനോമൈസസ് ഇസ്രായേലി" ("Actinomyces israelii"), "ആക്റ്റിനോമസസ് ജെറൻസെറിയേ" ("A. gerencseriae") എന്നീ രണ്ട് ബാക്ടീരിയകളാണ് പൊതുവേ ഈ രോഗത്തിനു കാരണക്കാർ. "പ്രൊപ്പിയോണിബാക്ടീരിയം പ്രൊപ്പിയോണിക്കസും" ("Propionibacterium propionicus") അപൂർവ്വമായി ആക്ടിനോമൈക്കോസിസിനു കാരണമാവാറുണ്ട്.
വായിലും,ദഹനനാളിയിലും, ശ്വാസകോശത്തിലും വേദനയുള്ള പഴുപ്പുനിറഞ്ഞ പരു ഉണ്ടാവുന്നതാണ് പ്രധാന രോഗലക്ഷണം. ചികിത്സിച്ചില്ലെങ്കിൽ ഇവ പിന്നീട് വലുതാവുകയും, പേശികളിലേക്കും എല്ലുകളിലേക്കും വ്യാപിക്കുകയും ചെയ്യും. ഇവ പൊട്ടുന്നതുമൂലം സൈനസുകൾ ഉണ്ടാവുകയും മഞ്ഞ നിറത്തിലുള്ള ബാക്ടീരിയ കോളനികൾ പുറത്ത് വരികയും ചെയ്യുന്നു. സൾഫറിനെ പോലെ ഉള്ളതിനാൽ ഇതിനെ സൾഫർ ഗ്രന്യൂൾ എന്നു വിളിക്കുന്നു.
20 മുതൽ 60 വരെ വയസ്സുള്ള ആളുകളിലാണ് ഈ രോഗം കൂടുതലായും കണ്ടുവരുന്നത്. സ്ത്രീകളെ അപേക്ഷിച്ച് പുരുഷന്മാരിലാണ് രോഗസാധ്യത കൂടുതൽ. പെനിസിലിൻ ആണ് ആക്റ്റിനോമൈക്കോസിസിന്റെ ചികിത്സയ്ക്കായി പരക്കെ ഉപയോഗിച്ചുവരുന്നത്. എന്നാൽ ഡോക്സാസൈക്ലിനും, സൾഫൊണമൈഡും ചികിത്സയ്ക്കായി ഉപയോഗിക്കാവുന്നതാണ്.

അന്തർഗർഭാശയ ഗർഭനിരോധന മാർഗങ്ങൾ അവലംബിക്കുന്നവരിൽ ജനൈറ്റോയൂറിനറി ആക്റ്റിനോമൈക്കോസിസ് കണ്ടുവരുന്നു. എച്ച്.ഐ.വി പോലുള്ള രോഗം ബാധിച്ച് രോഗപ്രതിരോധശേഷി കുറഞ്ഞവരിൽ വായിലും ആക്ടിനോമൈക്കോസിസ് കാണപ്പെടുന്നു.
ആക്റ്റിനോമൈക്കോസിസ് കാലികളിലും കണ്ടുവരുന്നു. വയലിനിസ്റ്റ് ജോസഫ് ജൊവാഷിം ആക്റ്റിനോമൈക്കോസിസ് ബാധിച്ചാണ് മരണമടഞ്ഞത്.


</doc>
<doc id="206241" url="https://ml.wikipedia.org/wiki?curid=206241" title="വലിയ അമൽപ്പൊരി">
വലിയ അമൽപ്പൊരി

വലിയ അമൽപ്പൊരി, കാട്ടമൽപ്പൊരി, കറുത്ത അമൽപ്പൊരി എന്നെല്ലാം അറിയപ്പെടുന്നു. ശാസ്ത്രീയ നാമം Rauvolfia canescens.


</doc>
<doc id="206311" url="https://ml.wikipedia.org/wiki?curid=206311" title="ഷിഞ്ജുക്കു (ടോക്കിയോ)">
ഷിഞ്ജുക്കു (ടോക്കിയോ)

ജപ്പാനിലെ ടോക്കിയോ നഗരത്തിലെ 23 പ്രത്യേക വാർഡുകളിലൊന്നാണ് . ടോക്കിയോ സർക്കാരിന്റെ ഭരണസിരാകേന്ദ്രമായ ഈ പ്രമുഖ സാമ്പത്തിക നഗരത്തിലാണ് ടോക്കിയോ മെട്രോപ്പൊളിറ്റൻ ഗവർണ്മെന്റ് ബിൽഡിങ്ങും ലോകത്തിലെ ഏറ്റവു, തിരക്കേറിയ റെയിൽവേ സ്റ്റേഷനായ ഷിഞ്ജുക്കു സ്റ്റേഷനും സ്ഥിതി ചെയ്യുന്നത്. 2008ലെ കണക്കുപ്രകാരം 18.23 കി.മീ.² വിസ്തീർണ്ണമുള്ള ഷിഞ്ജുക്കു നഗരത്തിൽ 312,418 പേർ വസിക്കുന്നു (ചതു. കി.മീ.നു 17,140 പേർ)

കിഴക്ക് ചിയോദ വാർഡിനും വടക്ക് ബുങ്ക്യോ, തോഷിമ വാർഡുകൾക്കും, പടിഞ്ഞാറ് നകാനോ വാർഡിനും തെക്ക് ഷിബുയ, മിനറ്റൊ വാർഡുകൾക്കും മദ്ധ്യേയാണ് ഷിഞ്ജുക്കു വാർഡ് സ്ഥിതി ചെയ്യുന്നത്. ഷിഞ്ജുക്കുവിലെ ഏറ്റവും ഉയർന്ന പ്രദേശം തൊയാമ പാർക്കിലെ 1200 മീ ഉയരമുള്ള ആണ്. .

ഷിഞ്ജുക്കുവിനു പല സ്ഥലങ്ങളുമായും സഹോദരനഗര ഉടമ്പടിയുണ്ട്.





</doc>
<doc id="206334" url="https://ml.wikipedia.org/wiki?curid=206334" title="ടോക്യോയിലെ പ്രത്യേക വാർഡുകൾ">
ടോക്യോയിലെ പ്രത്യേക വാർഡുകൾ

ജപ്പാനിലെ ടോക്കിയോയിലെ ഏറ്റവും ജനസംഖ്യയേറിയ പ്രധാന പ്രദേശങ്ങളെല്ലാം കൂടി ചേർന്ന 23 മുനിസിപ്പാലിറ്റികളെ പൊതുവെ പറയുന്ന പേരാണ് . ജാപ്പനീസിൽ ഇവ പൊതുവേ എന്നാണ് അറിയപ്പെടുന്നത്. ഇത് ഒരു വർഗ്ഗീകരണം മാത്രമാണ്, യാതൊരുതര ഭരണവിഭാഗവുമല്ല. 1943ൽ ടോക്യോ നഗരം എന്ന ഭരണവിഭാഗം ഉന്മൂലനം ചെയ്ത് നഗരത്തിലെ പ്രദേശങ്ങൾ ടോക്യോ പ്രിഫെക്ച്ചറിനോടുചേർത്ത് ടോക്യോ മെട്രോപ്പൊളിറ്റൻ സർക്കാർ രൂപീകരിക്കുന്നതിനുമുമ്പ് മുമ്പ് നഗരത്തിന്റെ ഭാഗമായിരുന്ന പ്രദേശങ്ങളാണ് ഈ 23 വാർഡുകളിൽ. 


</doc>
<doc id="206358" url="https://ml.wikipedia.org/wiki?curid=206358" title="പിന്റ">
പിന്റ

ഒരു ത്വക്ക് രോഗമാണ് പിന്റ. മെക്സിക്കോയിലും, മധ്യ അമേരിക്കയിലും, തെക്കേ അമേരിക്കയിലുമാണ് ഈ രോഗം സാധാരണയായി കണ്ടുവരുന്നത്. ട്രെപ്പോണീമ പലേഡിയം എന്ന ബാക്ടീരിയയാണ് ഈ അസുഖത്തിന് കാരണം. രോഗിയുടെ ത്വക്കിൽ നിന്ന് മറ്റുള്ളവരുടെ ത്വക്കിലേക്ക് നേരിട്ടാണ് ബാക്ടീരിയ പ്രവേശിക്കുന്നത്. രണ്ട് മുതൽ മൂന്ന് ആഴ്ച വരെ കഴിഞ്ഞതിനു ശേഷം ത്വക്കിൽ ഒരു പാപ്യൂൾ ഉണ്ടാകുന്നു. ഇത് കുറച്ചു ദിവസങ്ങൾക്കു ശേഷം കട്ടിയായി ചെതുമ്പലിന്റെ മാതൃകയിലാവുകയും, അടർന്ന് വീഴുകയും ചെയ്യുന്നു.

മരുന്നുകളൊന്നും ഇല്ലാതെ തന്നെ പിന്റ സുഖപ്പെടും. എന്നാൽ ബാധിച്ച ഭാഗങ്ങളിൽ ത്വക്കിന് നിറക്കൂടുതലോ നിറക്കുറവോ ഉണ്ടാവാം. പെനിസിലിൻ, ടെട്രാസൈക്ലിൻ, ക്ലോറോംപിനാക്കോൾ എന്നീ ആന്റീബയോട്ടിക്കുകൾ പിന്റ തടയാൻ വേണ്ടി ഉപയോഗിക്കാം.


</doc>
<doc id="206360" url="https://ml.wikipedia.org/wiki?curid=206360" title="വെങ്കടവം">
വെങ്കടവം

ഇന്ത്യയിൽ കേരളം, തമിഴ്നാട്, ആൻഡമാൻ എന്നിവിടങ്ങളിൽ കാണപ്പെടുന്ന ഒരിനം വന്മരമാണ് വെങ്കടവം . വെൺകൊട്ട, വെമ്പാല എന്നീ പേരുകളിലും അറിയപ്പെടുന്നു. 40 മീറ്റർ വരെ ഉയരം വയ്ക്കുന്ന വന്മരം. ഇന്ത്യ കൂടാതെ കംബോഡിയ, ഇന്തോനേഷ്യ, മലേഷ്യ, മ്യാന്മർ, പാകിസ്താൻ, തായ്‌ലന്റ്, വിയറ്റ്നാം എന്നിവിടങ്ങളിലുംകാണപ്പെടുന്നു. കേരളത്തിലെ നിത്യഹരിതവനങ്ങളിലും നനവാർന്ന മഴക്കാടുകളിലും ഇവ നന്നായി വളരുന്നു. 

നിത്യഹരിതമായ ഇവ 40 മീറ്റർ വരെ ഉയരത്തിൽ വളരുന്നു. സമുദ്രനിരപ്പിൽ നിന്നും 300 മീറ്ററിലധികം ഉയരമുള്ള പ്രദേശങ്ങളിലാണ് ഇവ കാണപ്പെടുന്നത്. അനുപർണ്ണങ്ങളില്ലാത്ത ഇലകൾ സമ്മുഖമായി വിന്യസിച്ചിരിക്കുന്ന ഇലകൾക്ക് വളരെ വീതിയും നീളവുമുണ്ട്. ജനുവരിയിലാണ് സസ്യം പുഷ്പിക്കുന്നത്. ചെറിയ പൂക്കൾക്ക് ഇളം റോസ് നിറമാണ്. ഇവയിൽ അഞ്ചു വീതം ദളങ്ങളും ബാഹ്യദളങ്ങളും കേസരങ്ങളും ഉണ്ട്. മഴക്കാലത്താണ് കായ മൂപ്പെത്തുന്നത്. വിത്തുകൾക്ക് ജീവനക്ഷമത കുറവായതിനാൽ വനത്തിൽ സ്വാഭാവിക പുനരുത്ഭവം കുറവാണ്. തടിക്കു ഭാരവും ഈടും ഇല്ലാത്തതിനാൽ കളിപ്പാട്ടം, തീപ്പെട്ടി എന്നിവയുടെ നിർമ്മാണത്തിനായി ഉപയോഗിക്കുന്നു.



</doc>
<doc id="206372" url="https://ml.wikipedia.org/wiki?curid=206372" title="അബാക്കാ">
അബാക്കാ

ഫിലിപ്പീൻസിൽ വളരുന്ന വാഴവർഗ്ഗത്തിൽ പെട്ട ഒരു സസ്യമാണ് അബാക്കാ അല്ലെങ്കിൽ "മ്യൂസാ ടെക്സ്റ്റൈലിസ്". ഫിലിപ്പീൻസ്, ഇക്വഡോർ, കോസ്റ്റ റീക്ക എന്നീ നാടുകളിൽ ഈ സസ്യം വ്യവസായികാടിസ്ഥാനത്തിൽ നാരിനുവേണ്ടി കൃഷി ചെയ്യപ്പെടുന്നു. ഒരു കാലത്ത് "മനിലാ-ചണം"(Manila hemp) എന്നറിയപ്പെട്ടിരുന്ന നാര് ഈ വാഴയുടെ കപടകാണ്ഡത്തിൽ (pseudo-stem) നിന്ന് വേർതിരിച്ചെടുക്കുന്നതാണ്. ഇതു ശരാശരി നാലു മീറ്ററോളം ഉയരത്തിൽ വളരുന്നു. ഇതിന്റെ നാര് മുൻകാലങ്ങളിൽ ചരടും കയറും നിർമ്മിക്കാൻ ഉപയോഗിച്ചിരുന്നു; അബാക്കാ അരച്ച് കുഴമ്പാക്കിയ ശേഷം, തേയിലസഞ്ചികൾ, അരിപ്പുകടലാസ്, കറൻസിനോട്ടുകൾ മുതലായ സവിശേഷോല്പന്നങ്ങൾ നിർമ്മിക്കാൻ ഉപയോഗിക്കുകയാണു ഇപ്പോൾ കൂടുതലും പതിവ്. തേങ്ങാച്ചകിരി, ഹെനെക്വിൻ, സൈസൽ എന്നിവയ്ക്കൊപ്പം ബലമുള്ളതാണ് ഇതിന്റെ നാര്. സഞ്ചികൾ, പരവതാനികൾ തുടങ്ങിയ കരകൌശല വസ്തുക്കളും വസ്ത്രങ്ങളും, വീട്ടുപകരണങ്ങളും നിർമ്മിക്കാൻ അബാക്കാ നാര് ഉപയോഗിക്കപ്പെടുന്നു. ഉപ്പു രസത്തെ ചെറുക്കാനുള്ള കഴിവ് മൂലം ഇത് കപ്പലുകളിൽ ആവശ്യമായ കയറുകളും മീൻപിടുത്ത വലകളും നിർമ്മിക്കാനും പ്രയോജനപ്പെടുന്നു. 

ഫിലിപ്പീൻസിൽ ഇതു കയറിനുവേണ്ടി കൃഷി ചെയ്യപ്പെടുന്നതു കണ്ട ഡച്ചുകാർ 1925-ൽ ഡച്ചുസാമ്രാജ്യത്തിന്റെ ഭാഗമായിരുന്ന സുമാത്രയിൽ ഇതിന്റെ കൃഷി തുടങ്ങി. 1929-ൽ അമേരിക്കൻ കൃഷിവകുപ്പ് മദ്ധ്യഅമേരിക്കയിലും അബാക്കാ കൃഷിക്ക് തുടക്കമിട്ടു. ബ്രിട്ടീഷ് ആധിപത്യത്തിലിരുന്ന വടക്കൻ ബോർണിയോയിൽ ഇതിന്റെ വ്യാവസായികാടിസ്ഥാനത്തിലുള്ള കൃഷി 1930-ൽ തുടങ്ങി; രണ്ടാം ലോകമഹായുദ്ധത്തിൽ ഫിലിപ്പീൻസിലെ ജപ്പാൻ അധിനിവേശം അവിടുന്നുള്ള ഇതിന്റെ വരവിനെ ബാധിച്ചു. ഇന്ന് വ്യാവസായികാടിസ്ഥാനത്തിൽ ഈ വാഴച്ചെടി കൃഷി ചെയ്യപ്പെടുന്നത് ഫിലിപ്പീൻസ്, ഇക്വഡോർ, കോസ്റ്റ റീക്ക എന്നിങ്ങനെ മൂന്നു രാജ്യങ്ങളിൽ മാത്രമാണ്. ഇതിന് എറ്റവുമേറെ വിളവു ലഭിക്കുന്നത് കോസ്റ്റ റീക്കയിലാണ്.


</doc>
<doc id="206374" url="https://ml.wikipedia.org/wiki?curid=206374" title="ഇന്തോ-പാക് നിയന്ത്രണരേഖ">
ഇന്തോ-പാക് നിയന്ത്രണരേഖ

ഇന്ത്യയ്ക്കും പാകിസ്താനും ഇടക്ക് സ്ഥിതി ചെയ്യുന്ന പട്ടാളനിയന്ത്രിതരേഖയാണ് നിയന്ത്രണ രേഖ അഥവാ ലൈൻ ഓഫ് കൺട്രോൾ. ഇന്ത്യാ-പാക്ക് വിഭജന സമയത്ത് പഴയ നാട്ടുരാജ്യമായ ജമ്മു-കശ്മീരിലൂടെ ഇതു കടന്നു പോകുന്നു. ഇപ്പോൾ ഈ രേഖയ്ക്ക് പ്രസക്തിയില്ലയെങ്കിലും യഥാർത്ഥത്തിൽ ഇതാണ് രണ്ട് രാജ്യങ്ങളുടേയും അതിർത്തി രേഖ. 1972 ലെ ഷിംല കരാറിന്റെ അടിസ്ഥാനത്തിൽ നിലവിൽ വന്ന ഈ രേഖ യഥാർത്ഥത്തിൽ ഒരു "വെടി നിർത്തൽ രേഖ" (Cease Fire Line) യാണ്. ചൈന പിടിച്ചടക്കി വെച്ചിരിക്കുന്ന ഇന്ത്യ യുടെ ഭാഗമായ അക്സായ് ചിൻ പ്രദേശത്തിനും ഇന്ത്യൻ സംസ്ഥാനമായ ജമ്മു-കശ്മീരിനും ഇടയിലുള്ള വെടി-നിർത്തൽ രേഖയാണ് യഥാർത്ഥ നിയന്ത്രണ രേഖ അഥവാ ലൈൻ ഓഫ് ആക്‌ച്വൽ കൺട്രോൾ


</doc>
<doc id="206381" url="https://ml.wikipedia.org/wiki?curid=206381" title="ഗ്രനേഡ്">
ഗ്രനേഡ്

പട്ടാളക്കാർ ഉപയോഗിക്കുന്ന ചെറിയ ബോംബാണ് ഗ്രനേഡ്. കൂടുതലായും കൈകൊണ്ട് എറിയുന്ന ഗ്രനേഡ്,ഗ്രനേഡ് ലോഞ്ചർ എന്ന ഉപകരണത്തിൽ ഘടിപ്പിച്ചാൽ തോക്കുകളിലൂടെയും ഫയർ ചെയ്യാവുന്നതാണ്. സാധാരണ ഗ്രനേഡുകൾ ഉപയോഗിക്കുന്നത് മുൻവശത്തെ പിൻ ഊരിമാറ്റി ലിവർ (സേഫ്റ്റി ലിവർ) സ്വതന്ത്രമാക്കിയ ശേഷം വലിച്ചെറിഞ്ഞാണ്. പിൻ ഊരിമാറ്റുന്നതോടെ സ്വതന്ത്രമാക്കപ്പെടുന്ന ലിവർ ഗ്രനേഡിനെ പൊട്ടിത്തെറിക്കാൻ സജ്ജമാക്കുന്നു. വലിച്ചെറിഞ്ഞ ഗ്രനേഡ് നിലത്തു വീഴുന്നതോടെ ശക്തിയായി നാലുപാടും പൊട്ടിത്തെറിക്കുന്നു. പൊട്ടിത്തെറിക്കുന്നത് ചീളുകളായായതിനാൽ ഏറ്റവും അടുത്ത് നിൽക്കുന്ന വ്യക്തിക്ക് കൂടുതൽ പ്രഹരമേൽക്കുന്നു. അതുകൊണ്ട് തന്നെ ഗ്രനേഡിന്റെ സ്ഫോടനപരിധിയിൽ നിന്നും രക്ഷ നേടുന്നതിന് പട്ടാളക്കാർ നിലത്ത് കിടക്കാറുണ്ട്. ഗ്രനേഡുകൾ രണ്ടാമത് ഉപയോഗിക്കാനാവില്ല.
ഗ്രനേഡിനെ പലതായിതിരിക്കാം
പൊതുവെ ശത്രു സൈനികർക്കെതിരായി ഉപയോഗിക്കുന്നവയാണിത്. കട്ടികൂടിയ ലോഹക്കൂടുകൊണ്ട് നിർമ്മിക്കുന്നവയാണിവ. പുറത്തെ ലോഹക്കൂട് പൊട്ടിത്തെറിച്ച് ലോഹച്ചീളുകളാലുണ്ടാവുന്ന അപകടങ്ങളാണ് ഇത്തരം ഗ്രനേഡുകളുപയോഗിക്കുന്നതിന്റെ ലക്ഷ്യം.
പരിസരത്ത് അധികം നാശനഷ്ടമുണ്ടാക്കാതെ വളരെ ചെറിയ ഒരു വ്യാസത്തിൽ പൊട്ടിത്തെറിക്കുന്ന ഗ്രനേഡുകളാണിവ. ഉദാഹരണത്തിന് കെട്ടിടത്തിനകത്തോ ബങ്കറിനുള്ളിലോ ഒളിച്ചിരിക്കുന്ന ശത്രുക്കളെ തുരത്തുന്നതിന് ഇത്തരം ഗ്രനേഡുകളാണുപയോഗിക്കുന്നത്.

യുദ്ധ ടാങ്കുകളേയും മറ്റ് യുദ്ധവാഹനങ്ങളേയും പോലുള്ള ഭാരിച്ച ലക്ഷ്യങ്ങളെ തകർക്കാൻ ഉപയോഗിക്കുന്നു.

വലിയ ശബ്ദത്തോടും മിന്നലോടും കൂടി പൊട്ടിത്തെറിക്കുന്ന ഗ്രനേഡുകളാണിവ. ഇവ ആൾനാശമുണ്ടാക്കാറില്ല. എന്നാൽ ഇവ പൊട്ടിത്തെറിക്കുമ്പോൽ പൊള്ളലേൽക്കാറുണ്ട്. പൊട്ടിത്തെറിക്കുമ്പോളുണ്ടാകുന്ന വർദ്ധിച്ച വെളിച്ചത്തിൽ മിനിട്ടുകളോളം കാഴ്ച മങ്ങിപ്പോവുകയും വർദ്ധിച്ച ശബ്ദത്താൽ കേൾവിക്ക് തകരാർ സംഭവിക്കുകയും ബാലൻസ് നഷ്ടപ്പെടുകയും ചെയ്യുന്നു. കുറച്ച് സമയത്തേയ്ക്ക് ശത്രുസൈനികരുടെ ഇന്ദ്രിയബോധത്തെ നശിപ്പിക്കാനാണിവയുപയോഗിക്കുന്നത് 

ഇത്തരം ഗ്രനേഡുകൾ പൊട്ടിത്തെറിക്കുന്നില്ല. പകരം പുക പുറത്തേയ്ക്ക് വമിപ്പിക്കുന്നു. ഇവ സൃഷ്ടിക്കുന്ന പുകമറയുടെ മറവിൽ ശത്രുക്കളുടെ കണ്ണുവെട്ടിച്ച് സൈനിക നീക്കം നടക്കുന്നു. ചില സ്മോക്ക് ഗ്രനേഡുകളിൽ കണ്ണ് നീറുന്ന രാസപദാർത്ഥങ്ങളും അടങ്ങിയിട്ടുണ്ട്. സാധാരണ 60 സെക്കന്റ് നേരമാണ് സ്മോക് ഗ്രനേഡ് പുകഞ്ഞു നിൽക്കുന്നത്. 
കണ്ണീർവാതക ഗ്രനേഡ് സ്മോക്ക് ഗ്രനേഡിനോട് ഘടനയിലും രൂപത്തിലും സാമ്യമുള്ളവയാണ്. ഈ ഗ്രനേഡ് പൊട്ടുന്നതോടെ പരിസരത്ത് കണ്ണീർ വാതകം വ്യാപിക്കുന്നു. പൊതുവെ ആൾക്കൂട്ടത്തെ നിയന്ത്രിക്കുന്നതിനായി ഉപയോഗിക്കുന്ന ഇത്തരം ഗ്രനേഡ് കണ്ണിൽ കടുത്ത നീറ്റലുളവാക്കുകയും ശ്വസിക്കുന്നവരുടെ മൂക്കിലും തൊണ്ടയിലും അസ്വസ്തതയുണ്ടാവുകയും ചെയ്യുന്നു.
പിൻ ഊരി മാറ്റി സേഫ്റ്റി ലിവർ സ്വതന്ത്രമാകുമ്പോൾ തന്നെ കത്തിത്തുടങ്ങുന്ന ഗ്രനേഡുകളാണിവ. ഏറ്റവും കൂടുതൽ ഉപയോഗിക്കുന്നതും കൈ കൊണ്ട് എറിയുന്ന ഗ്രനേഡുകളേക്കാൾ പൊതുവെ അംഗീകരിക്കപ്പെട്ടതും ഇത്തരം ഗ്രനേഡുകളാണ്. എന്തെന്നാൽ ഇവയുടെ ഫ്യൂസിന്റെ നിർമ്മാണരീതി കൂടുതൽ സുരക്ഷിതവും സൗകര്യപ്രദവുമാണ്.
ഗ്രനേഡിന്റെ പ്രധാന കർത്തവ്യം തന്നെ ഏറ്റവും അടുത്തുള്ള (കൈ കൊണ്ട് എറിയാവുന്ന ദൂരപരിധിയിലുള്ള) ശത്രുവിനെ കൊല്ലുക അല്ലെങ്കിൽ പരമാവധി നാശം വിതക്കുക എന്നതാണ്. പൊട്ടിത്തെറിക്കുമ്പോൾ നാലുവശത്തേയ്ക്കും അനേകം ചെറുകഷണങ്ങൾ ചിതറുന്ന രീതിയിലാണ് ഇതിന്റെ നിർമ്മാണം.

ഗ്രനേഡിന്റെ പരിഛേദം (ചിത്രത്തിൽ) കാണുക. 

ഏറ്റവും പുറമേയുള്ള ഇരുമ്പ് കൊണ്ടുണ്ടാക്കിയ പുറംചട്ട ഒരു മെക്കാനിസത്തെ പൊതിഞ്ഞിരിക്കുന്നു. അതിനു ചുറ്റും സ്ഫോടനത്തിനായി വെടിമരുന്നും നിറച്ചിരിക്കുന്നു.
ഒരു സ്ട്രൈക്കർ, സ്പ്രിങ്ങിനാൽ അമർത്തപ്പെട്ട്, സ്ട്രൈക്കർ ലിവറിനാൽ തടയപ്പെട്ട്, ഗ്രനേഡിന്റെ ഉൾവശത്തു നിന്നും പുറത്തേയ്ക്ക് നീണ്ട് നിൽക്കുന്നു. ഈ സ്ട്രൈക്കർ ലിവറിനെ സേഫ്റ്റി പിന്നിനാൽ സുരക്ഷിതമായി അമർത്തിവെച്ചിരിക്കുന്നു. എപ്പോഴാണോ സേഫ്റ്റി പിൻ ഊരിമാറ്റുന്നത്, അതുവരെ ഈ സ്ട്രൈക്കർ ലിവർ സുരക്ഷിതമായി അമർന്നിരിക്കുന്നു.


ഒന്നാം ലോകമഹായുദ്ധം, രണ്ടാം ലോകമഹായുദ്ധം, വിയറ്റ്നാം യുദ്ധം തുടങ്ങി ഇരുപതാം നൂറ്റാണ്ടിലെ യുദ്ധങ്ങളിലെല്ലാം ഗ്രനേഡുകൾ ധാരാളമായി ഉപയോഗിച്ചു വന്നു. താരതമ്യേന ഉപയോഗിക്കുവാനും നിർമ്മിക്കുവാനുമുള്ള ലാളിത്യമാണ് ഗ്രനേഡുകളുടെ അമിത ഉപയോഗത്തിന് കാരണം.



</doc>
<doc id="206387" url="https://ml.wikipedia.org/wiki?curid=206387" title="ഇൻസാസ്">
ഇൻസാസ്

ഇന്ത്യയിലെ ഓർഡിനൻസ് ഫാക്ടറീസ് ബോർഡ് വികസിപ്പിച്ചെടുത്ത ഒരു ഇൻഫൻട്രി ആയുധശൃംഖലയാണ് ഇൻസാസ് (INSAS) എന്നറിയപ്പെടുന്നത്. ഇന്ത്യൻ സ്മോൾ ആം സിസ്റ്റം എന്നാണ് ഇൻസാസിന്റെ പൂർണ്ണരൂപം. ഒരു അസാൾട്ട് റൈഫിൾ, ഒരു ലൈറ്റ് മെഷീൻ ഗൺ എന്നിവ ഇതിൽ ഉൾപ്പെടുന്നു. 1998 മുതൽ ഇന്ത്യയിലെ എല്ലാ സശസ്ത്ര സൈന്യങ്ങളും ആയുധമായി ഉപയോഗിക്കുന്നു. കാർഗിൽ യുദ്ധത്തിൽ ഉപയോഗിക്കപ്പെട്ട ഇവ ഇപ്പോൾ റോയൽ ഭൂട്ടാൻ ആർമി, നേപ്പാളീസ് ആർമി, ആർമി ഓഫ് ഒമാൻ എന്നീ സൈന്യങ്ങളും ഉപയോഗിച്ചു തുടങ്ങിയിരിക്കുന്നു.

കാലങ്ങളായി ഇന്ത്യൻ സൈന്യം ഉപയോഗിച്ചുകൊണ്ടിരുന്നത് 7.62 എസ്.എൽ.ആർ പോലുള്ള റൈഫിളുകളാണ്. എന്നാൽ ഇവയുടെ ചെറുഭാഗങ്ങൾ എൽ.എം.ജി, കാർബൈൻ പോലുള്ള മറ്റ് അനുബന്ധ ഉപകരണങ്ങളുമായി പരസ്പരം വച്ചുമാറാൻ കഴിയാത്തതിനാൽ യുദ്ധസമയങ്ങളിൽ ഏതെങ്കിലും റൈഫിളിന് ചെറിയ കേടുപാടുകൾ സംഭവിച്ചാൽ പോലും അത് പാടേ ഉപേക്ഷിക്കേണ്ടി വരുന്ന അവസ്ഥയാണ് നില നിന്നിരുന്നത്. ഈ അവസരത്തിലാണ് ഇന്ത്യൻ സൈന്യം ഇതിനൊരു പോംവഴി ആലോചിക്കുന്നത്.

5.56x45mm NATO അമ്മ്യൂനീഷൻ ഉപയോഗപ്പെടുത്താൻ പറ്റിയ തരത്തിൽ മൂന്ന് ഉപകരണങ്ങൾ നിർമ്മിക്കാനായിരുന്നു ധാരണ. ഒരു സാധാരണ റൈഫിൾ, ഒരു കാർബൈൻ, ഒരു എൽ.എം.ജി.. മൂന്ന് ഉപകരണങ്ങളിലും പൊതുവായി 5.56x45mm NATO ഉപയോഗിക്കാനും ധാരണയായി. 1997 ൽ റൈഫിൾ പൂർണ്ണമായും സജ്ജമായി. 1998 ലെ ഇന്ത്യൻ റിപ്പബ്ലിക് ദിന പരേഡിൽ ഇന്ത്യൻ സൈന്യം ഇൻസാസ് റൈഫിൾ ഉപയോഗിച്ചു. നിലവിൽ ഇന്ത്യയിൽ 3,00,000 ഇൻസാസ് റൈഫിളുകൾ സേവനം നടത്തുന്നു.

ഇൻസാസിന്റെ രൂപകൽപ്പന അടിസ്ഥാനപരമായി കലാഷ്‌നിക്കോവ് എ.കെ-47 നോടും 7.62 എം. എം. സെൽഫ് ലോഡിംഗ് റൈഫിളിനോടും സാദൃശ്യമുള്ളതാണ്. ഈ രണ്ട് റൈഫിളുകളുടേയും സാങ്കേതികത സമന്വയിപ്പിച്ചാണ് ഇൻസാസ് നിർമ്മിച്ചിരിക്കുന്നത്. ഇതിലെ വായുനിയന്ത്രണ സംവിധാനം, റൊട്ടേറ്റിംഗ് ബോൾട് എന്നിവയ്ക്ക് എ.കെ-47 നോട് സാദൃശ്യമുള്ളതാണ്. സെൽഫ് ലോഡിംഗ് റൈഫിളിലേതുപോലെ ഫയർ ചെയ്യുമ്പോളുണ്ടാകുന്ന വായു നിയന്ത്രിക്കുന്നതിനായി ഒരു ഗ്യാസ് റെഗുലേറ്റർ ഇൻസാസിലും ഉപയോഗിച്ചിട്ടുണ്ട്. ഉപയോഗിക്കാത്തപ്പോൾ മടങ്ങിയിരിക്കുന്ന രീതിയിൽ ക്യാരിയിംഗ് ഹാന്റിൽ നിർമ്മിച്ചിരിക്കുന്നു.

ഇടത് വശത്ത് പിസ്റ്റൾ ഗ്രിപ്പിനു മുകളിലായി സേഫ്റ്റി സ്വിച്ച് ക്രമീകരിച്ചിരിക്കുന്നു. സേഫ്റ്റി സ്വിച്ച് ക്രമീകരിച്ച് മൂന്നുതരത്തിൽ ഫയർ ചെയ്യാൻ കഴിയും. ഓരോ റൗണ്ട് വീതം (Single Round), മുമ്മൂന്നു റൗണ്ട് വീതം (Three Round), തുടർച്ചയായി (Burst Fire). ബട്ട് രണ്ട് തരത്തിൽ ലഭ്യമാണ്: സാധാരണയും മടക്കാവുന്നതും. ലോഹമല്ലാത്ത ഭാഗങ്ങളെല്ലാം പോളിമറിനാൽ നിർമ്മിതമാണ്. അർദ്ധസുതാര്യമായ മാഗസിൻ സാധാരണ 20 റൗണ്ടുകൾ ഉൾക്കൊള്ളുന്നവയാണ്. എന്നാൽ ഇൻസാസ് എൽ.എം.ജിയ്ക്കായി 30 റൗണ്ടുകൾ ഉൾക്കൊള്ളുന്ന മാഗസിനുകളുമുണ്ട്. അത് റൈഫിളിലും ഉപയോഗിക്കാവുന്നതാണ്. ബാരലിനു മുൻവശത്തായി ബയണറ്റും ഗ്രനേഡും ഘടിപ്പിക്കാനുള്ള രീതിയിൽ രൂപീകരിച്ചിരിക്കുന്നു.

പ്രധാനമായും എ.കെ-47 റൈഫിൾ ശൃംഖലയെ അടിസ്ഥാനപ്പെടുത്തി നിർമ്മിച്ചതാണെങ്കിലും ചില അപൂർവ്വ സവിശേഷതകൾ ഇൻസാസിന്റെ പ്രത്യേകതയാണ്. 

5.56 എം.എം. ഇൻസാസ് 1 എ യുടെ പ്രധാന വിവരങ്ങൾ








</doc>
<doc id="206395" url="https://ml.wikipedia.org/wiki?curid=206395" title="ദൃശ്യത്തിന്റെ ആഴം">
ദൃശ്യത്തിന്റെ ആഴം

പ്രകാശശാസ്ത്രത്തിൽ പ്രത്യേകിച്ച് ഛായാഗ്രഹണത്തിൽ ദൃശ്യത്തിന്റെ ആഴം(ഡെപ്ത് ഓഫ് ഫീൽഡ്) എന്നത് ഒരു ദൃശ്യത്തിലെ ഏറ്റവും അടുത്ത വ്യക്തമായ വസ്തുവും ഏറ്റവും അകലെയുള്ള വ്യക്തമായ വസ്തുവും തമ്മിലുള്ള ദൂരത്തെ കുറിക്കുന്നു. ഒരു ലെൻസിന് ഒരു സമയം ഒരു നിശ്ചിത ദൂരത്തുള്ള വസ്തുക്കൾ മാത്രമേ വ്യക്തമായി പകർത്താനാവൂ എങ്കിലും പരമാവധി വ്യക്തത തരുന്ന ദൂരത്തിന്റെ അപ്പുറവും ഇപ്പുറവും പടിപടിയായാണ് വ്യക്തത് കുറയുന്നത് . അതുകൊണ്ട് നഗ്നനേത്രങ്ങൾക്ക് ദൃശ്യതലത്തിന്റെ ആഴപരിധിയിൽ വരുന്ന വസ്തുക്കളുടെ വ്യക്തതക്കുറവ് ദൃശ്യമാവുന്നില്ല.

ചില അവസരങ്ങളിൽ നമുക്ക് ദൃശ്യതലം മുഴുവനും വ്യക്തത നൽകേണ്ട ആവശ്യം വരുന്നു അതായത് കൂടിയ ദൃശ്യതലത്തിന്റെ ആഴം ആവശ്യം വരുന്നു.(ഉദാ:പ്രകൃതിദൃശ്യങ്ങളുടെ ഛായാഗ്രഹണം) മറ്റു ചിലപ്പോൾ കുറഞ്ഞ ആഴമുള്ള ദൃശ്യതലമായിരിക്കും അഭികാമ്യം. ദൃശ്യത്തിന്റെ ആഴം നിർണ്ണയിക്കുന്നത് ഛായാഗ്രാഹിയും വസ്തുവും തമ്മിലുള്ള ദൂരം, ലെൻസിന്റെ ഫോക്കസ് ദൂരം, തിരഞ്ഞെടുത്തിട്ടുള്ള എഫ് സംഖ്യ, ഛായാഗ്രഹണ മാധ്യമഘടന , ആശയക്കുഴപ്പത്തിന്റെ വൃത്തം എന്നീ ഘടകങ്ങളാണ്.

ഫിലിം/സെൻസർ തലത്തിൽ വസ്തുവിനെ എത്ര വിസ്തൃതപ്പെടുത്തിയിരിക്കുന്നു(സൂം)എന്നതും ലെൻസിന്റെ അപ്പെർച്വർ വിലയും ഉപയോഗിച്ച് ദൃശ്യത്തിന്റെ ആഴം വ്യതിയാനം വരുത്താം. ഒരു നിശ്ചിത അപ്പെർച്വറിൽ നിന്നുകൊണ്ട് വസ്തുവിന്റെ അടുത്തേക്ക് ചെന്നോ ഫോക്കസ് ദൂരം കൂട്ടാവുന്ന ലെൻസ് ഉപയോഗിച്ചോ വസ്തുവിന്റെ വിസ്തൃതി ഛായാഗ്രഹണമാധ്യമത്തിൽ കൂട്ടിയാൾ ദൃശ്യത്തിന്റെ ആഴം കുറയുന്നു. വിസ്തൃതി കുറച്ചാൽ ദൃശ്യത്തിന്റെ ആഴം കൂടുന്നു. വിസ്തൃതി നിശ്ചിതപ്പെടുത്തി എഫ് സംഖ്യ കൂട്ടിയാൽ(അപ്പെർച്വർ വ്യാസം കുറച്ചാൽ) ദൃശ്യത്തിന്റെ ആഴം കൂടുന്നു. അതേപോലെ എഫ് സംഖ്യ കുറച്ചാൽ ദൃശ്യത്തിന്റെ ആഴം കുറയുന്നു.

ഒരേ ദൃശ്യം വ്യത്യസ്ത മാധ്യമ ഘടനകളിൽ ഒരേ ഫോക്കസ് ദൂരവും ഒരേ എഫ് സംഖ്യയും ഉപയോഗിച്ച് ഒരേ ദൃഷ്ടികോൺ ഉള്ള ലെൻസ് ഉപയോഗിച്ച് ഒരേ വലിപ്പത്തിൽ ചിത്രീകരിച്ചാൽ ചെറിയ ഘടനക്കായിരിക്കും ദൃശ്യത്തിന്റെ ആഴം കൂടുതൽ.

ഒരു നിശ്ചിത ദൂരത്തു മാത്രമേ കൃത്യമായ വ്യക്തതയുണ്ടാവൂ. ആ ദൂരത്തുള്ള ഒരു ബിന്ദു ബിന്ദുവായിത്തന്നെ ചിത്രീകരിക്കപ്പെടും. വേറെ ഏതു ദൂരത്തിലുള്ള ബിന്ദുവും അപ്പെർച്വറിന്റെ രൂപത്തിലുള്ള മങ്ങിയ പാട് ആയിട്ടാണ് പകർത്തപ്പെടുക. സൈദ്ധാന്തികമായി ഉപയോഗിക്കാനുള്ള എളുപ്പത്തിന് നമുക്ക് ഇത് വൃത്തമാണ് എന്നു പറയാം. ഈ വൃത്തം അവശ്യ വ്യക്തത കൈവരിക്കുമ്പോൾ അതിനെ ഒരു ബിന്ദുവിൽ നിന്നു വേർതിരിച്ചറിയാൻ സാധിക്കില്ല. കൃത്യ വ്യക്തത തരുന്ന ഫോക്കസ് ദൂരത്തു നിന്ന് അകന്നുപോകും തോറും വൃത്തത്തിന്റെ വ്യാസം കൂടി വരും. ബിന്ദുവിൽ നിന്നു വേർതിരിച്ചറിയാൻ പറ്റാത്ത ഏറ്റവും വലിയ വൃത്തത്തെ "ആശയക്കുഴപ്പത്തിന്റെ വൃത്തം" എന്നു പറയുന്നു. ആശയക്കുഴപ്പത്തിന്റെ വൃത്തത്തിന്റെ വലുതാവൾ പടിപടിയായിട്ടുള്ളതായതുകൊണ്ട് ദൃശ്യത്തിന്റെ ആഴപരിധികൾ വ്യക്തതയുടെ ശക്തമായ അതിർത്തികൾ അല്ല. ചിത്രീകരിക്കപ്പെടുന്ന വസ്തുവിന്റെ ഘടന, ചലനം, വസ്തുവും ഛായാഗ്രാഹിയും തമ്മിലുള്ള ദൂരം എന്നിവ വ്യക്തതയിൽ സ്വാധീനം ചെലുത്തുന്ന ഘടകങ്ങൾ ആണ്.

ഒരു നിശ്ചിത സ്ഥാനത്തുറപ്പിച്ച ഛായാഗ്രാഹിയിലെ നിശ്ചിത ദൃശ്യതലത്തിലെ ആഴം എഫ് സംഖ്യയായി നൽകുന്ന അപ്പെർച്വർ വ്യാസമുപയോഗിച്ച് നിയന്ത്രിക്കാം. അപ്പെർച്വർ വ്യാസം കുറക്കുന്നതു വഴി അഥവാ എഫ് സംഖ്യ ഉയർത്തുന്നതു വഴി ദൃശ്യത്തിന്റെ ആഴം വർധിപ്പിക്കാം. പക്ഷെ അത് ഛായാഗ്രഹണ മാധ്യമത്തിലെത്തുന്ന പ്രകാശത്തിന്റെ അളവിനെ കുറക്കുന്നു. ഡിഫ്രാക്ഷനും ഉയരുന്നു. ഇത് അപ്പെർച്വർ വഴി ദൃശ്യത്തിന്റെ ആഴം കൂട്ടുന്നതിന് പ്രായോഗിക പരിധി ഉണ്ടാക്കുന്നു.


</doc>
<doc id="206399" url="https://ml.wikipedia.org/wiki?curid=206399" title="സഹഗണം">
സഹഗണം

G എന്ന ഗ്രൂപ്പിന്റെ ഉപഗ്രൂപ്പാണ് H എന്ന് കരുതുക. G യിലെ ഒരു അംഗമാണ് g എന്നുണ്ടെങ്കിൽ:

ഒരു ഗ്രൂപ്പിലെ ഏതെങ്കിലും ഒരു ഉപഗ്രൂപ്പിന്റെ ഇടതോ വലതോ സഹഗണമായി വരുന്ന ഗണങ്ങളെ പൊതുവായി സഹഗണങ്ങൾ എന്ന് വിളിക്കുന്നു. ഒരു ഉപഗ്രൂപ്പിന്റെ ഇടതുസഹഗണം മറ്റൊരു ഉപഗ്രൂപ്പിന്റെ വലതുസഹഗണമായി വരാം.

H ഒരു അഭിലംബ ഉപഗ്രൂപ്പാകുമ്പോഴാണ് ഇടതും വലതും സഹഗണങ്ങൾ തുല്യമാകുന്നത്. ഈ അവസരത്തിൽ H ന്റെ സഹഗണങ്ങളെല്ലാം കൂടി ഒരു ഘടകഗ്രൂപ്പ് നിർമ്മിക്കുന്നു.

ഒരു ഉപഗ്രൂപ്പിന്റെ ഇടതുസഹഗണങ്ങളുടെയും വലതുസഹഗണങ്ങളുടെയും എണ്ണം തുല്യമായിരിക്കും. ഈ സംഖ്യയെ ഉപഗ്രൂപ്പിന്റെ സൂചകാങ്കം എന്ന് വിളിക്കുന്നു.

G എന്നത് സങ്കലനം സംക്രിയയായുള്ള പൂർണ്ണസംഖ്യകളുടെ ഗ്രൂപ്പാണെന്ന് (Z= {…, −2, −1, 0, 1, 2, …}) കരുതുക. m>1 ഒരു പൂർണ്ണസംഖ്യയാണെങ്കിൽ m ന്റെ ഗുണിതങ്ങളുടെ ഗ്രൂപ്പായ mZ = {…, −2m, −m, 0, m, 2m, …} ഈ ഗ്രൂപ്പിന്റെ ഒരു ഉപഗ്രൂപ്പാണ്. ഈ ഉപഗ്രൂപ്പിനെ H എന്ന് വിളിക്കുക. H ന് m സഹഗണങ്ങളുണ്ട് : mZ, mZ+1, … mZ+(m−1). ഇവിടെ mZ+a എന്നാൽ {…, −2m+a, −m+a, a, m+a, 2m+a, …} എന്ന ഗണമാണ്. G ഒരു ക്രമഗ്രൂപ്പായതിനാൽ ഇടതുസഹഗണങ്ങളും വലതുസഹഗണങ്ങളും തുല്യമാണ്.

ഒരു പ്രത്യേക ഉപഗ്രൂപ്പിന്റെ രണ്ട് സഹഗണങ്ങൾ തുല്യമല്ലെങ്കിൽ അവയുടെ സംഗമം ശൂന്യമായിരിക്കും. മാത്രമല്ല, ഗ്രൂപ്പിലെ ഓരോ അംഗവും ഒരു പ്രത്യേക ഉപഗ്രൂപ്പിന്റെ ഒരു സഹഗണത്തിലെങ്കിലും അംഗമാണെന്ന് കാണാം. ഈ രണ്ട് സവിശേഷതകളെയും ചേർത്തുവായിച്ചാൽ, ഒരു ഉപഗ്രൂപ്പിന്റെ ഇടതുസഹഗണങ്ങളുടെ എണ്ണത്തെ (ഇതാണ് ഉപഗ്രൂപ്പിന്റെ സൂചകാങ്കം) ഉപഗ്രൂപ്പിലെ അംഗങ്ങളുടെ എണ്ണം കൊണ്ട് ഗുണിച്ചാൽ ഗ്രൂപ്പിലെ അംഗങ്ങളുടെ എണ്ണം ലഭിക്കുമെന്ന് വരുന്നു. അതായത്,

ഓരോ ഉപഗ്രൂപ്പിന്റെയും കോടി മാതൃഗ്രൂപ്പിന്റെ കോടിയുടെ ഘടകമാണെന്ന് ഇതിൽനിന്നും മനസ്സിലാക്കാം. ഈ പ്രസ്താവനയാണ് ലഗ്രാഞ്ച് പ്രമേയം.



</doc>
<doc id="206413" url="https://ml.wikipedia.org/wiki?curid=206413" title="5.56x45 മീല്ലീമീറ്റർ എൻ.എ.റ്റി.ഒ.">
5.56x45 മീല്ലീമീറ്റർ എൻ.എ.റ്റി.ഒ.

എം 16 റൈഫിളുകളിൽ ഉപയോഗിക്കുന്നതിന് വേണ്ടി അമേരിക്ക വികസിപ്പിച്ചെടുത്ത റൈഫിൾ കാട്രിഡ്ജ് ആണ് 5.56x45mm NATO NATO രാജ്യങ്ങളോടൊപ്പം മറ്റ് രാജ്യങ്ങളും ഈ കാട്രിഡ്ജ് ഉപയോഗിക്കുന്നു . ഇന്ത്യൻ സൈന്യം ഉപയോഗിക്കുന്ന ഇൻസാസ് റൈഫിളുകളിൽ വ്യാപകമായി ഉപയോഗിക്കുന്നത് ഈ കാട്രിഡ്ജ് ആണ്. ആദ്യകാലങ്ങളിൽ ലോകവ്യാപകമായി സൈനികർ ഉപയോഗിച്ചിരുന്ന 7.62 mm കാട്രിഡ്ജിന് പകരമായി വികസിപ്പിച്ചെടുത്ത കാട്രിഡ്ജാണിത്.

NATO സൈന്യം വ്യാപകമായി ഉപയോഗിച്ചു വന്നിരുന്ന 7.62 mm കാട്രിഡ്ജ് കൂടുതൽ പ്രഹരശേഷിയുള്ളതായതിനാൽ പുതുതലമുറ റൈഫിളുകളിൽ ഉപയോഗിക്കുന്നതിനായി പുതിയ ഒരു കാട്രിഡ്ജ് വികസിപ്പിച്ചെടുക്കണമെന്ന് NATO സൈനിക ഗവേഷകർക്കിടയിൽ അഭിപ്രായമുയർന്നു. 7.62 mm കാട്രിഡ്ജിന് പകരമായി മറ്റൊരു കാട്രിഡ്ജ് വികസിപ്പിച്ചെടുക്കാനുള്ള പരീക്ഷണങ്ങൾ ബ്രിട്ടൺ നേരത്തെ തന്നെ ആരംഭിച്ചിരുന്നു. അങ്ങനെ 1977 NATO രാജ്യങ്ങൾ 7.62 mm കാട്രിഡ്ജിന് പകരമായി പുതിയ കാട്രിഡ്ജ് നിർമ്മിക്കാൻ തീരുമാനിച്ചു. ബെൽജിയൻ 62 gr SS109 റൗണ്ട് മാതൃകയായി സ്വീകരിക്കുകയും ചെയ്തു.

5.56 mm ന്റെ താഴെപ്പറയുന്ന നാലുതരം കാട്രിഡ്ജുകൾ നിർമ്മിച്ചു വരുന്നു. 



</doc>
<doc id="206415" url="https://ml.wikipedia.org/wiki?curid=206415" title="ല്യൂക്കോപ്ലാക്കിയ">
ല്യൂക്കോപ്ലാക്കിയ

ശരീര ഭാഗങ്ങളിൽ വെളുത്ത കട്ടിയുള്ള പാടുകൾ വരുന്ന ത്വക് രോഗമാണ് ല്യൂക്കോപ്ലാക്കിയ. വായയ്ക്കുള്ളിലെ സ്ലേഷ്മസ്ഥരത്തിലും, നാവിന്മേലുമാണിത് കൂടുതലായി കാണപ്പെട്ടു വരുന്നതെങ്കിലും അപൂർവ്വമായി ദഹന നാളിയിലും, മൂത്ര നാളിയിലും, ഗുഹ്യ ഭാഗത്തും ഇത് കണ്ടു വരാറുണ്ട്. പൊതുവേ വെള്ള നിറത്തിൽ പാടുകളായാണ് ലൂക്കോപ്ലാക്കിയ കാണപ്പെടാറെങ്കിലും മറ്റ് പല രൂപത്തിലും ഈ രോഗം പ്രത്യക്ഷപ്പെടാം. കാന്റിഡിയാസിസ്, ലൈക്കൻ പ്ലാനസ് എന്നീ അസുഖങ്ങൾ ല്യൂക്കോപ്ലാക്കിയയുമായി സാമ്യം പുലർത്തുന്നതിനാൽ രോഗ നിർണ്ണയം ബുദ്ധിമുട്ടാണ്. ല്യൂക്കോപ്ലാക്കിയയുടെ പാടുകൾ എളുപ്പത്തിൽ ചുരണ്ടി കളയാൻ പറ്റുന്നവയല്ല. പുകവലിയാണ് ല്യൂക്കോപ്ലാക്കിയ വരാനുള്ള പ്രധാന കാരണമായി കണക്കാക്കപ്പെടുന്നത്. രോഗ നിർണ്ണയം നടത്തി ചികിത്സിച്ചില്ലെങ്കിൽ ല്യൂക്കോപ്ലാക്കിയ ക്യാൻസർ ആയി രൂപാന്തരപ്പെടാനുള്ള സാധ്യത ഏറെയാണ്. വായ്ക്കകത്തുള്ള ഫംഗൽ ബാധയായ കാന്റീഡിയാസിസ് എന്ന രോഗത്തെ കാന്റീഡിയൽ ല്യൂക്കോപ്ലാക്കിയ എന്നും വിളിക്കാറുണ്ട്.

നാൽപ്പതിനും എഴുപതിനും ഇടയ്ക്കുള്ളവരിലാണ് ഈ രോഗം സാധാരണയായി കാണപ്പെടുന്നത്. ലോകത്തിൽ 3% ആളുകൾക്കും ഈ രോഗം കണ്ടുവരുന്നു. സ്ത്രീകളെ അപേക്ഷിച്ച് പുരുഷന്മാരിൽ ഈ രോഗം പിടിപെടാനുള്ള സാധ്യത ഇരട്ടിയാണ്. പുകവലിക്കു പുറമേ ഹ്യൂമൻ പാപ്പില്ലോമ വൈറസ്, കാന്റിഡ ആൽബിക്കൻസ് ഫംഗസ്സ്, എന്നിവ മൂലവും ല്യൂക്കോപ്ലാക്കിയ ഉണ്ടാവാം. രോമാവൃത ല്യൂക്കോപ്ലാക്കിയ എന്നത് എച്ച്.ഐ.വി. അണുബാധ ഏറ്റവരിൽ കാണപ്പെടുന്ന ല്യൂക്കോപ്ലാക്കിയയാണ്. ഇത് ലിംഫോമ എന്ന രക്താർബുദം ഉണ്ടാക്കുന്നു.
പുകവലി നിർത്തലും, മദ്യം ഒഴിവാക്കലുമാണ് പ്രധാന ചികിത്സ. വെപ്പു പല്ലുകളോ മറ്റോ ഉണ്ടെങ്കിൽ അവ ഒഴിവാക്കുന്നത് സ്ലേഷ്മസ്ഥരത്തിനുള്ള പരിക്ക് കുറയ്ക്കുകയും, ല്യൂക്കോപ്ലാക്കിയ തീവ്രമാക്കാതിരിക്കുകയും ചെയ്യും. എരിവും പുളിയുമുള്ള ഭക്ഷണം ഒഴിവാക്കുന്നതാണ് അഭികാമ്യം. ബയോപ്സി ചെയ്ത്, അർബുദ സാധ്യത മനസ്സിലാക്കി പാട് ശസ്ത്രക്രിയ വഴി എടുത്തു കളയുന്നതാണ് സാധാരണ ചികിത്സാ വിധി. ബീറ്റാ-കരോട്ടീൻ കഴിച്ചാൽ ല്യൂക്കോപ്ലാക്കിയയ്ക്ക് ശമനമുണ്ടാകുമെന്ന് ചില പഠനങ്ങൾ തെളിയിച്ചിട്ടുണ്ട്. എന്നാൽ വ്യാവസായികാടിസ്ഥാനത്തിൽ ല്യൂക്കോപ്ലാക്കിയയ്ക്കുള്ള മരുന്നായി കരോട്ടീനെ അംഗീകരിച്ചിട്ടില്ല.


</doc>
<doc id="206423" url="https://ml.wikipedia.org/wiki?curid=206423" title="ഐസ് ഏജ് : കോണ്ടിനെന്റൽ ഡ്രിഫ്റ്റ്">
ഐസ് ഏജ് : കോണ്ടിനെന്റൽ ഡ്രിഫ്റ്റ്

2012-ൽ ഇറങ്ങിയ ഒരു അമേരിക്കൻ 3 ഡി കമ്പ്യൂട്ടർ അനിമേഷൻ ചലച്ചിത്രം ആണ് ഐസ് ഏജ് : കോണ്ടിനെന്റൽ ഡ്രിഫ്റ്റ്, ഐസ് ഏജ് 4: കോണ്ടിനെന്റൽ ഡ്രിഫ്റ്റ് അഥവാ ഐസ് ഏജ് : 4 എന്ന പേരിലും അറിയപ്പെടുന്നു. ബ്ലൂ സ്കൈ സ്റ്റുഡിയോ ആണ് ഇത് നിർമ്മിച്ചത്‌ . 

ഐസ് ഏജ് പരമ്പരയിലെ നാലാമത്തെ ചലച്ചിത്രം ആണ് ഇത്.

ഭൂഖണ്ഡാന്തര ചലനം മൂലം വേർപെട്ട് ഒരു ഹിമ പാളിയിൽ പെട്ട് കടലിൽ പെട്ടുപോയ സസ്തനികൾ ആയ കൂടുകാർ തിരിച്ചു കരയിൽ കുടുംബവുമായി ഒന്നിക്കുന്നതാന്നു കഥ സാരം.


</doc>
<doc id="206439" url="https://ml.wikipedia.org/wiki?curid=206439" title="ലൈറ്റ് മെഷീൻ ഗൺ">
ലൈറ്റ് മെഷീൻ ഗൺ

എൽ.എം.ജി അഥവാ ലൈറ്റ് മെഷീൻ ഗൺ ഒരു സപ്പോർട്ട് ആയുധമാണ്. ഇൻഫെന്ററി സൈനിക ദളങ്ങളിലെ ജവാന്മാർ യുദ്ധമുന്നണികളിൽ മുന്നോട്ടു നീങ്ങുമ്പോൾ അവർക്ക് വശങ്ങളിൽ നിന്നോ പിറകിൽ നിന്നോ സപ്പോർട്ട് നൽകാനായി ഉപയോഗിക്കുന്ന അടിസ്ഥാന യന്ത്രോപകരണമാണ് എൽ.എം.ജി. പുതുതലമുറ ലൈറ്റ് മെഷീൻ ഗണ്ണുകൾ മീഡിയം മെഷീൻ ഗണ്ണുകളേക്കാൾ ചെറിയ കാലിബറിലുള്ള ബാരലുകൾ ഉപയോഗിക്കുന്നതും ഭാരക്കുറവുള്ളതുമാണ്.7.62 mm എൽ.എം.ജി. ഇന്ത്യൻ സൈന്യം വ്യാപകമായി ഉപയോഗിച്ചു കൊണ്ടിരുന്ന എൽ.എം.ജി.യാണ്. ഇപ്പോൾ അവയുടെ സ്ഥാനം 5.56 mm ഇൻസാസ് എൽ.എം.ജി.കൾ കൈയ്യടക്കിയിരിക്കുന്നു.
ഭാരക്കൂടുതൽ ഉള്ളതിനാലും വെടിവെക്കുന്നതിൽ കൃത്യത വരുത്തുന്നതിനുമായി ബൈപ്പോഡിൽ ഉറപ്പിച്ചാണ് എൽ.എം.ജി. ഫയർ ചെയ്യുന്നത്


</doc>
<doc id="206450" url="https://ml.wikipedia.org/wiki?curid=206450" title="ദിനേശ് മോംഗിയ">
ദിനേശ് മോംഗിയ

ദിനേശ് മോംഗിയ (ജനനം 17 ഏപ്രിൽ 1977) ഒരു ഇന്ത്യൻ അന്താരാഷ്ട്ര ക്രിക്കറ്റ് കളിക്കാരനാണ്.ഏകദിന ക്രിക്കറ്റിലും, ഒരു ട്വന്റി20 മത്സരത്തിലും മോംഗിയ ഇന്ത്യയെ പ്രതിനിധീകരിച്ചിട്ടുണ്ട്. ആഭ്യന്തര ക്രിക്കറ്റിൽ ഏകദേശം 50 റൺസ് ശരാശരിയിൽ 6800ൽ പരം റൺസ് മോംഗിയ നേടിയിട്ടുണ്ട്.


</doc>
<doc id="206453" url="https://ml.wikipedia.org/wiki?curid=206453" title="മീഡിയം മെഷീൻ ഗൺ">
മീഡിയം മെഷീൻ ഗൺ

വായു നിയന്ത്രിത, ബെൽറ്റ് ഫെഡ് യന്ത്രത്തോക്കാണ് മീഡിയം മെഷീൻ ഗൺ അഥവാ എം.എം.ജി. തോക്കിൽ നിറക്കുന്ന കാട്രിഡ്ജ് മാലയിലെ വെടിയുണ്ടകൾ തീരുന്നത് വരെ വെടിവെക്കുവാൻ തക്കവണ്ണം തനിയെ പ്രവർത്തിക്കുന്നതരത്തിലാണ് ഇവയുടെ പ്രവർത്തനം. പൊതുവെ ഒരു ബൈപ്പോഡിന്റെയോ ട്രൈപ്പോഡിന്റെയോ സഹായത്തോടെ മുൻവശം ഉറപ്പിച്ചുനിർത്തിയാണ് എം.എം.ജിയിൽ നിന്ന് വെടിയുതിർക്കുന്നത്.


</doc>
<doc id="206458" url="https://ml.wikipedia.org/wiki?curid=206458" title="നാഗമുല്ല">
നാഗമുല്ല

ചെറിയ ഒരു കുറ്റിച്ചെടിയാണ്‌ ഒറ്റക്കാൽമുടന്തി അഥവാ നാഗമുല്ല. . പുഴുക്കടിയ്ക്കും പാമ്പുവിഷത്തിനെതിരെയും ഉപയോഗിക്കുന്നു. അൽഷിമേഴ്‌സ്‌ രോഗത്തിന്‌ പ്രതിവിധിയായി ഇതിൽ നിന്നും മരുന്ന് വേർതിരിക്കാമെന്ന് കരുതുന്നു. 

Snake Jasmine, Dainty Spurs • Hindi: पालकजूही Palakjuhi, जूहीपानी Juhipani • Marathi: गजकर्णी Gajkarni • Tamil: Uragamalli, நாகமல்லீ Nagamalli • Malayalam: നാഗമുല്ല Nagamulla, Puzhukkolli • Telugu: నాగమల్లె Nagamalle • Kannada: ನಾಗಮಲ್ಲಿಗೆ Nagamallige, Doddapatike • Bengali: জূঈপান Juipana • Konkani: Dadmari • Urdu: Palakjuhi • Sanskrit: Yudhikaparni, Yoodhikaparni 
"(ഇന്റർനെറ്റിലെ പലയിടത്തുനിന്നും ശേഖരിച്ച പേരുകളാണിവ, തെറ്റുകളുണ്ടായേക്കാം)"


</doc>
<doc id="206460" url="https://ml.wikipedia.org/wiki?curid=206460" title="കാട്രിഡ്ജ്">
കാട്രിഡ്ജ്

തോക്കിലോ മറ്റ് യുദ്ധോപകരണങ്ങളിലോ വെടിയുതിർക്കുന്നതിനായി നിറക്കുന്ന,വെടിമരുന്ന് നിറച്ച ഒരു ലോഹസിലിണ്ടറിനേയും അതിനുമുന്നിൽ ഉറപ്പിച്ച വെടിയുണ്ടയേയും ഇതിലുൾപ്പെട്ട പെർക്യൂഷൻ ക്യാപ്പിനേയും കൂടിച്ചേർത്ത് കാട്രിഡ്ജ് എന്നു പറയുന്നു. കാട്രിഡ്‌ജിനെ റൗണ്ട് എന്നും പൊതുവെ പറയാറുണ്ട്. എന്നാൽ കാട്രിഡ്ജിനെ പൊതുവെ ബുള്ളറ്റ് എന്ന് തെറ്റായി വിളിക്കാറുണ്ട്.

കാട്രിഡ്ജിലെ ലോഹസിലിണ്ടർ കേസ് എന്നറിയപ്പെടുന്നു. വെടിയുണ്ട കേസിനുമുന്നിൽ നന്നായി അടഞ്ഞിരുന്ന് കേസിനുള്ളിൽ കാലിയായ സ്ഥലം സൃഷ്ടിക്കുന്നു. ഇതിനു പിന്നിലായി പെർക്യൂഷൻ ക്യാപ്പ് ഉറപ്പിച്ചിരിക്കുന്നു. പെർക്യൂഷൻ ക്യാപ്പ് എന്നാൽ യഥാർത്ഥ വെടിമരുന്നിനു തീ പകരാനായി കാട്രിഡ്‌ജിൽ സജ്ജീകരിച്ചിരിക്കുന്ന, വെടിമരുന്ന് നിറച്ച മറ്റൊരു ചെറിയ അറയാണ്. പെർക്യൂഷൻ ക്യാപ്പിനു പുറകിൽ (പുറത്ത്) കാട്രിഡ്ജിന്റെ നിർമ്മാണവിവരങ്ങൾ രേഖപ്പെടുത്തിയിരിക്കുന്നു.
കാട്രിഡ്ജിന്റെ ഭാഗങ്ങൾ പിത്തള കൊണ്ടാണ് നിർമ്മിക്കുന്നത്. ഇത് കാട്രിഡ്‌ജുകളുടെ ദീർഘകാല സുരക്ഷയ്ക്കും തുരുമ്പ്, ക്ലാവ് പോലുള്ളവയിൽ നിന്നും അവയെ സംരക്ഷിക്കുന്നതിനും സഹായിക്കുന്നു.

കാട്രിഡ്‌ജിന്റെ വിവിധ ഭാഗങ്ങൾ (ചിത്രത്തിൽ) ശ്രദ്ധിക്കുക. തോക്കിന്റെ കാഞ്ചി വലിക്കുമ്പോൾ കാഞ്ചിയുടെ ചുറ്റിക പെർക്യൂഷൻ ക്യാപ്പിലെ വെടിമരുന്നിനെ കത്തിക്കുകയും ആ അറയിൽ നിന്നും തീ ലോഹ സിലിണ്ടറിനുള്ളിൽ നിറച്ചിരിക്കുന്ന വെടിമരുന്നിലേയ്ക്ക് പകരുകയും ഉഗ്ര സ്ഫോടനത്തോടെ സിലിണ്ടറിനു മുന്നിൽ ഉറപ്പിച്ചിരിക്കുന്ന വെടിയുണ്ടയെ പുറത്തേയ്ക്ക് തെറിപ്പിക്കുകയും ചെയ്യുന്നു. പുറത്തേയ്ക്ക് തെറിക്കുന്ന വെടിയുണ്ട തോക്കിന്റെ ബാരലിലൂടെ കടന്ന് ലക്ഷ്യ സ്ഥാനത്ത് എത്തുകയും ചെയ്യുന്നു. ഫയർ ചെയ്തുകഴിഞ്ഞാൽ കേസ് തോക്കിൽ നിന്നും പുറത്തേക്ക് തെറിക്കുന്നു.

പൊതുവെ നാലുതരം കാട്രിഡ്ജുകൾ നിർമ്മിച്ചു വരുന്നു. 





</doc>
<doc id="206464" url="https://ml.wikipedia.org/wiki?curid=206464" title="വങ്കണ">
വങ്കണ

ഒരിനം മരമാണ് വങ്കണ അഥവാ വല്ലഭം . കരക്കണ്ടൽ, വറങ്ങ് എന്നെല്ലാം അറിയപ്പെടുന്നു. 25 മീറ്റർ വരെ ഉയരം വയ്ക്കുന്ന വൃക്ഷം. ഇലകൾക്ക് കാഴ്ചയിൽ കുടംപുളിയുടെ ഇലയുമായി നല്ല സാമ്യമുണ്ട്. കാതലിന് മഞ്ഞ് കലർന്ന ചുവപ്പുനിറമാണ്. ബലവും ഈടുമുണ്ട്. വെങ്കണ്ണനീലി ( Blue Tiger Moth - Dysphania percota) എന്ന ശലഭത്തിന്റെ മാതൃസസ്യമാണിത്‌. കായയും കുരുക്കളും തിന്നാൻ കൊള്ളും. കുരുവിൽ നിന്നും കിട്ടുന്ന എണ്ണ നെയ്‌ക്ക് പകരമായി കർണ്ണാടകയിൽ ഉപയോഗിക്കുന്നു. വിവിധതരം ഔഷധങ്ങളായി ഈ മരം ഉപയോഗിച്ചുവരുന്നു.



</doc>
<doc id="206465" url="https://ml.wikipedia.org/wiki?curid=206465" title="സരയു">
സരയു

ഇന്ത്യൻ സംസ്ഥാനമായ ഉത്തർപ്രദേശിലൂടെ ഒഴുകുന്ന ഒരു നദിയാണ് സരയു (ദേവനാഗിരി: सरयु ). വേദങ്ങളിലും രാമായണത്തിലും ഈ നദിയേക്കുറിച്ച് പരാമർശിക്കുന്നുണ്ട്. ഘാഗ്ര നദിയും കാളി നദിയും ഉത്തർപ്രദേശിലെ ബഹ്രായ്ച് ജില്ലയിൽ വെച്ച് സംഗമിച്ച് സരയു നദിയായ് ഒഴുകുന്നു .പ്രസിദ്ധമായ അയോധ്യാനഗരി സരയൂനദിയുടെ തീരത്താണ് സ്ഥിതിചെയ്യുന്നത്.


</doc>
<doc id="206467" url="https://ml.wikipedia.org/wiki?curid=206467" title="പെർക്യൂഷൻ ക്യാപ്പ്">
പെർക്യൂഷൻ ക്യാപ്പ്

റൈഫിൾ കാട്രിഡ്‌ജുകളിൽ പ്രധാന വെടിമരുന്നിന് തീ കൊടുക്കുന്നതിനായി സജ്ജികരിച്ചിരിക്കുന്ന പ്രത്യേക സംവിധാനമാണ് പെർക്യൂഷൻ ക്യാപ്പ്. ഏതൊരു കാലാവസ്ഥയിലും തടസ്സമില്ലാത്ത ഫയറിങ്ങിനായാണ് ഈ സംവിധാനം സജ്ജീകരിച്ചിരിക്കുന്നത്. കാട്രിഡ്‌ജുകളിൽ സാധാരണയായി രണ്ട് അറകളാണുള്ളത്. ഒരു പ്രധാന അറയിൽ വെടിമരുന്ന് നിറച്ചിരിക്കുന്നു. രണ്ടാമത്തെ അറ ആദ്യ അറയിലെ വെടിമരുന്നിന് തീ കൊടുക്കുവാനായി വെടിമരുന്ന് നിറച്ചിരിക്കുന്നു. ആദ്യ അറയും ആ അറയിൽ നിന്നും രണ്ടാമത്തെ അറയിലേയ്ക്ക് തീ പകരുന്നതിനുവേണ്ടി ഒരുക്കിയിരിക്കുന്ന സംവിധാനവും കൂടിച്ചേർന്ന് പെർക്യൂഷൻ ക്യാപ്പ് എന്നറിയപ്പെടുന്നു. 

തോക്കിന്റെ കാഞ്ചി വലിക്കുമ്പോൾ ഹാമറിന്റെ കൂർത്തമുൻഭാഗം പെർക്യൂഷൻ ക്യാപ്പിൽ (5) വന്നിടിക്കുന്നു. ഈ ഇടിയുടെ ആഘാതത്തിൽ പെർക്യൂഷൻ ക്യാപ്പിനുള്ളിൽ നിറച്ചിരിക്കുന്ന വെടിമരുന്നിനുള്ളിൽ തീ പിടിക്കുന്നു. ഇങ്ങനെ സൃഷ്ടിക്കപ്പെടുന്ന തീ പെർക്യൂഷൻ ക്യാപ്പിനു മുന്നിലുള്ള നേർത്ത ലോഹപാളി പൊളിച്ച് വെടിമരുന്നിലേക്ക് (3) പകരുന്നു. വെടിമരുന്നിന് തീ പിടിക്കുന്നതോടെ ലോഹസിലിണ്ടറായ കേയ്‌സിനുള്ളിൽ (2) സ്ഫോടനം നടക്കുകയും വെടിയുണ്ട (1) മുന്നോട്ടുതെറിക്കുകയും ചെയ്യുന്നു. ഈ വെടിയുണ്ട ബാരലിലൂടെ കടന്ന് ലക്ഷ്യസ്ഥാനത്തെത്തുകയും ചെയ്യുന്നു. 


</doc>
<doc id="206474" url="https://ml.wikipedia.org/wiki?curid=206474" title="സമഭുജസാമാന്തരികം">
സമഭുജസാമാന്തരികം

നാല് വശങ്ങളും തുല്യമായ സാമാന്തരികമാണ് സമഭുജസാമാന്തരികം( ഇംഗ്ലീഷ്: Rhombus;"റോമ്പസ്സ്"): സമഭുജ സാമാന്തരികങ്ങളുടെ എതിർവശങ്ങൾ തുല്യവും സമാന്തരങ്ങളും, എതിർകോണുകൾ തുല്യങ്ങളും ആണ്. വികർണ്ണങ്ങൾ ലംബസമഭാഗം ചെയ്യുന്നു.


</doc>
<doc id="206475" url="https://ml.wikipedia.org/wiki?curid=206475" title="സെയ്ദ് മുസ്തഫ സിറാജ്">
സെയ്ദ് മുസ്തഫ സിറാജ്

പ്രസിദ്ധനായ ഒരു ബംഗാളി സാഹിത്യകാരനാണ് സെയ്ദ് മുസ്തഫ സിറാജ്. 1930ന് ജനിച്ചു. ബാലസാഹിത്യം, ചെറുകഥ, നോവൽ മേഖലകളിൽ 40 വർഷത്തിലേറെയായി സജീവമായിരുന്നു. സാഹിത്യ അക്കാദമി അവാർഡ് ലഭിച്ചിട്ടുണ്ട്. 1994ൽ അലീക് മാനുഷ് എന്ന നോവലിനാണ് പുരസ്കാരം ലഭിച്ചത്. 2012ൽ കൊൽക്കത്തയിൽ അന്തരിച്ചു.

അസുഖബാധിതനായി കൊൽക്കത്തയിലെ സ്വകാര്യ ആസ്പത്രിയിൽ ചികിത്സയിലിരിക്കുമ്പോഴായിരുന്നു അന്ത്യം. മരിക്കുമ്പോൾ 86 വയസുണ്ടായിരുന്നു.



</doc>
<doc id="206477" url="https://ml.wikipedia.org/wiki?curid=206477" title="രഞ്ജിത് സിങ്ജി">
രഞ്ജിത് സിങ്ജി

രഞ്ജിത് സിങ്ജി (10 സെപ്റ്റംബർ 1872 – 2 ഏപ്രിൽ 1933) ഇന്ത്യൻ രാജകുമാരനും ഇംഗ്ലീഷ് ക്രിക്കറ്റ് ടീമിനു വേണ്ടി ടെസ്റ്റ് ക്രിക്കറ്റ് കളിച്ച ഒരു ക്രിക്കറ്റ് കളിക്കാരനുമാണ്. അദ്ദേഹം കേംബ്രിഡ്ജ് സർവ്വകലാശാലക്ക് വേണ്ടി ഫസ്റ്റ് ക്ലാസ്സ് ക്രിക്കറ്റും സസക്സിനു വേണ്ടി കൗണ്ടി ക്രിക്കറ്റും കളിച്ചിട്ടുണ്ട്.

ക്രിക്കറ്റിന്റെ ചരിത്രത്തിലെ ഏറ്റവും മികച്ച ബാറ്റ്സ്മാന്മാരിൽ ഒരാളായാണ് രഞ്ജി വിലയിരുത്തപ്പെടുന്നത്. പരമ്പരാഗത ശൈലിയിൽ നിന്നും മാറി ചിന്തിച്ചതിനാലും അതിവേഗ ചലനങ്ങളാലും ക്രിക്കറ്റിൽ വിപ്ലവകരമായ മാറ്റങ്ങൾ സൃഷ്ടിക്കാനും പുതിയൊരു ബാറ്റിംഗ് ശൈലി അവലംബിക്കാനും അദ്ദേഹത്തിനു കഴിഞ്ഞു. മുൻകാലങ്ങളിൽ ബാറ്റ്സ്മാന്മാർ മുന്നോട്ടാഞ്ഞുകൊണ്ടാണ് ഷോട്ടുകൾ കളിച്ചിരുന്നത്. എന്നാൽ ഇദ്ദേഹം അക്കാലത്ത് പുരോഗമിച്ചു വന്നിരുന്ന പിച്ചുകളുടെ സാധ്യത മുതലെടുക്കുകയും ബാക്ക് ഫുട്ടിൽ ആക്രമണാത്മക ഷോട്ടുകൾ കളിക്കുകയും ചെയ്തു. ലേറ്റ് കട്ട് എന്ന ഷോട്ട് കളിക്കുന്നതിൽ അദ്ദേഹം വിദഗ്ദനായിരുന്നു. അതുപോലെത്തന്നെ ലെഗ് ഗ്ലാൻസ് എന്ന ഷോട്ട് കണ്ടെത്തുകയും പ്രശസ്തമാക്കുകയും ചെയ്തു അദ്ദേഹം. അദ്ദേഹത്തിനോടുള്ള ബഹുമാനസൂചകമായിട്ടാണ്, ഇന്ത്യയിലെ ആഭ്യന്തര ഫസ്റ്റ് ക്ലാസ്സ് ക്രിക്കറ്റ് പരമ്പരക്ക് രഞ്ജി ട്രോഫി എന്ന പേരു നൽകിയത്. പാട്യാലയിലെ മഹാരാജ ഭുപീന്ദർ സിങ്ങാണ് 1935 ൽ ഈ പരമ്പര ഉദ്ഘാടനം ചെയ്തത്.


</doc>
<doc id="206479" url="https://ml.wikipedia.org/wiki?curid=206479" title="മൈക്കൽ ക്ലാർക് ഡങ്കൻ">
മൈക്കൽ ക്ലാർക് ഡങ്കൻ

പ്രശസ്ത ഹോളിവുഡ് നടനായിരുന്നു മൈക്കൽ ക്ലാർക് ഡങ്കൻ. 1957 ഡിസംബർ 10 ന് ഷിക്കാഗോയിലായിരുന്നു ജനനം. ബോഡിഗാർഡായി പ്രവർത്തിക്കവേ 30ആം വയസ്സിലാണ് അദ്ദേഹം അഭിനയലോകത്തേക്ക് തിരിയുന്നത്. പ്ലാനറ്റ് ഓഫ് ദി ഏപ്‌സ്, ബദർ ബെയർ, ഡെൽഗോ, സിൻ സിറ്റി തുടങ്ങിയ ഹിറ്റ് ചിത്രങ്ങളിൽ അദ്ദേഹം ശ്രദ്ധേയ വേഷങ്ങൾ ചെയ്തു. 2012 സെപ്റ്റംബർ 3ന് അന്തരിച്ചു. ഹൃദയാഘാതത്തെ തുടർന്ന് ചികിത്സയിലിരിക്കെയാണ് മരണം സംഭവിച്ചത്. മരിക്കുമ്പോൾ 54 വയസായിരുന്നു. 

1999 ൽ റിലീസ് ചെയ്ത ഗ്രീൻ മൈൽ എന്ന ചിത്രത്തിലെ അഭിനയത്തിന് അദ്ദേഹത്തിന് ഓസ്‌കർ, ഗോൾഡൻ ഗ്ലോബ് നാമനിർദ്ദേശങ്ങൾ ലഭിച്ചിരുന്നു. 


</doc>
<doc id="206481" url="https://ml.wikipedia.org/wiki?curid=206481" title="അപറ്റൈറ്റ്">
അപറ്റൈറ്റ്

ഒരു ഫോസ്ഫറസ് ധാതുവാണ് അപറ്റൈറ്റ്. ഭൗമശിലകളിൽ കുറഞ്ഞ അളവിലായിട്ടെങ്കിലും സർവസാധാരണയായി കണ്ടുവരുന്നു. സസ്യങ്ങളുടെ വളർച്ചയ്ക്ക് അത്യന്താപേക്ഷിതമായ ഫോസ്ഫറസിന്റെ നിദാനം അപറ്റൈറ്റ് ധാതുവാണ്.

ഫോസ്ഫേറ്റ് ധാതുസമൂഹത്തിലെ വിവിധ ഇനങ്ങൾ അത്യധികമായ രൂപവ്യത്യാസങ്ങൾ കാട്ടുന്നവയാണ്. അവയെ പൊതുവേ അപറ്റൈറ്റുകളും പൈറോമോർഫൈറ്റുകളുമായി തരംതിരിച്ചിരിക്കുന്നു. അപറ്റൈറ്റുകളുടെ പൊതു ഫോർമുല Ca (PO) (F,Cl,OH) എന്ന് ആണ്. കാൽസിയം ഫോസ്ഫേറ്റും കാർബണേറ്റും ചേർന്നുണ്ടാകുന്ന മറ്റൊരിനവുമുണ്ട്. അപറ്റൈറ്റിലെ ഫ്ലൂറിൻ, ക്ലോറിൻ, ഹൈഡ്രോക്സൈഡ് ഘടകങ്ങൾ പരസ്പരാദേശത്തിനു വിധേയങ്ങളാണ്. മൊത്തം നാലു ഗ്രൂപ്പുകളായി അപറ്റൈറ്റുകളെ തിരിച്ചിരിക്കുന്നു: ഫ്ലൂറപ്പറ്റൈറ്റ് (Flourapatite), ക്ലോറപ്പറ്റൈറ്റ് (Clorapatite), ഹൈഡ്രോക്സപ്പറ്റൈറ്റ് (Hydroxa-patite), കാർബണേറ്റ്-അപറ്റൈറ്റ് (Carbonate-apatite).

സ്വാഭാവികമായും അപറ്റൈറ്റ് വിവിധരൂപങ്ങളിലും നിറങ്ങളിലും കണ്ടുവരുന്നു; പച്ച, തവിട്ട്, ധൂമ്രം, വെളുപ്പ്, നീലം, മഞ്ഞ എന്നീ നിറങ്ങളാണുള്ളത്; നിറമില്ലാത്തതുമാകാം. സുതാര്യമോ അർധതാര്യമോ ആയ ധാതു. കാഠിന്യം 5. ആ. ഘ. 3.1-3.2. ശംഖുപോലെ പിരിഞ്ഞ് വിഭഞ്ജിതമായും കണ്ടുവരുന്നു. ഇവയ്ക്കു തിളക്കമുണ്ട്; അപൂർവമായി വർണതന്തുക്കൾ കാണാം.

സാധാരണയായി ഷഡ്ഭുജീയമായ പരൽ രൂപത്തിലും ഇവ കണ്ടുവരുന്നു; പ്രിസത്തിന്റെ (prism) ആകൃതിയിലുമാകാം. പിണ്ഡാവസ്ഥയിലോ (massive) തരികളുടെ രൂപത്തിലോ ചെറിയ ഉണ്ടകളായോ ഇവ പ്രകൃതിയിൽ കാണപ്പെടുന്നുണ്ട്.

ആഗ്നേയശിലകളിൽ ഉപഖനിജമായാണ് അപറ്റൈറ്റിന്റെ അവസ്ഥിതി; ഏറിയകൂറും പെഗ്മറ്റൈറ്റുകളുമായി കലർന്നുകാണുന്നു. ലോഹസിരകളിലും മാഗ്മീയനിക്ഷേപങ്ങളിലും അപറ്റൈറ്റിന്റെ അംശം കാണാം. നയ്സ്, ഷിസ്റ്റ് തുടങ്ങിയ കായാന്തരികശിലകളിലും ഫോസ്ഫേറ്റ് ശിലകളുടെ അവസാദങ്ങളിലും ഇത് അവസ്ഥിതമായിരിക്കും.

സമൃദ്ധനിക്ഷേപങ്ങൾ കണ്ടുവരുന്നത് റഷ്യ, സ്കാൻഡിനേവിയ, കാനഡ, മെക്സിക്കോ, യു.എസ്. എന്നിവിടങ്ങളിലാണ്. ഇന്ത്യയിൽ ബിഹാർ, രാജസ്ഥാൻ, ആന്ധ്രപ്രദേശ് എന്നീ സംസ്ഥാനങ്ങളിലെ അഭ്രനിക്ഷേപങ്ങളുമായി ഇടകലർന്നു കാണപ്പെടുന്നു. ബിഹാറിലെ സിംഹ്ഭൂം ജില്ലയിലാണ് ഇതിന്റെ നിക്ഷേപം കൂടുതലുള്ളത്; ആന്ധ്രാപ്രദേശിലെ വിശാഖപട്ടണം ജില്ലയും പിന്നിലല്ല. 



</doc>
<doc id="206482" url="https://ml.wikipedia.org/wiki?curid=206482" title="സൺ മ്യുങ് മൂൺ">
സൺ മ്യുങ് മൂൺ

പ്രസിദ്ധമായ യൂണിഫൈഡ് ചർച്ച് സ്ഥാപകനാണ് സൺ മ്യുങ് മൂൺ. 1920-ൽ ഇന്നത്തെ വടക്കൻ കൊറിയയിലെ ജിയോങ് ജുവിലാണ് ഇദ്ദേഹം ജനിച്ചത്. മാധ്യമ ബിസിനസുകാരനും സന്നദ്ധപ്രവർത്തകനുമായി അറിയപ്പെട്ട ഇദ്ദേഹം 2012 മാർച്ചിൽ 2500 പേരെ ഉൾപ്പെടുത്തി സമൂഹ വിവാഹം നടത്തി ശ്രദ്ധ നേടിയിരുന്നു. 2012 സെപ്റ്റംബർ 3ന് മരിച്ചു. ന്യുമോണിയയായിരുന്നു മരണ കാരണം. ഇദ്ദേഹത്തിന് പതിനാറ്‌ കുട്ടികളും ഭാര്യയുമുണ്ട്.

കൊറിയൻ യുദ്ധം അവസാനിച്ചയുടനെ ഇദ്ദേഹം യൂണിഫൈഡ് ചർച്ച് സ്ഥാപിച്ചു. ചർച്ച് ലോകവ്യാപകമായതിനൊപ്പം അദ്ദേഹത്തിന്റെ ബിസിനസ് സാമ്രാജ്യവും വളർന്നു. ഇതോടെ അദ്ദേഹത്തിന്റെ വിമർശകരുടെ എണ്ണവും വർദ്ധിച്ചു. ലോകവ്യാപകമായി 70 ലക്ഷം വിശ്വാസികളുണ്ടെന്ന് അവകാശപ്പെടുന്ന യൂണിഫൈഡ് ചർച്ച് ക്രിസ്ത്യാനികൾക്കിടയിൽ വിമത പ്രവർത്തനം നടത്തുകയാണെന്ന് വ്യാപകമായ ആരോപണം ഉയർന്നിരുന്നു.


</doc>
<doc id="206484" url="https://ml.wikipedia.org/wiki?curid=206484" title="സ്പോറോട്രൈക്കോസിസ്">
സ്പോറോട്രൈക്കോസിസ്

സ്പോറോത്രിക്സ് ഷെങ്കി എന്ന ഫംഗസ് ഉണ്ടാക്കുന്ന ത്വക്ക് രോഗമാണ് സ്പോറോട്രൈക്കോസിസ്. റോസാപ്പൂക്കളിലൂടെ ഈ അസുഖം പടരുന്നതുകൊണ്ട് ഇതിനെ 'റോസ് തോട്ടക്കാരന്റെ അസുഖം എന്നും റോസാമുള്ള് അസുഖം എന്നും വിളിക്കുന്നു.ത്വക്കിനെയാണ് പ്രധാനമായും ബാധിക്കുന്നതെങ്കിലും അപൂർവ്വമായി ശ്വാസകോശം, സന്ധികൾ, എല്ലുകൾ എന്നിവയെയും സ്പോറോട്രൈക്കോസിസ് ബാധിക്കാറുണ്ട്.
സ്പോറോത്രിക്സ് ഷെങ്കി പുല്ലിലും, വൈക്കോലിലും, ചെടികളിലുമൊക്കെയാണ് കാണപ്പെടുന്നതെന്നതുകൊണ്ട് ഈ രോഗം കൃഷിക്കാരിലാണ് കൂടുതലായും കാണാറ്.


വളർത്തുമൃഗങ്ങളായ പൂച്ചകളിലും കുതിരകളിലും സ്പോറോട്രൈക്കോസിസ് കാണപ്പെടുന്നുണ്ട്. മനുഷ്യരിൽ നിന്നും വ്യത്യസ്തമായി വലിയ, ചുവപ്പ് നിറമുള്ള പാടുകളാണ് പൂച്ചകളിൽ കാണപ്പെട്ടു വരുന്നത്. രോഗം ബാധിച്ച ജീവികളെ കൃത്യമായ മുൻ കരുതലുകളില്ലാതെ പരിചരിക്കുന്നതിലൂടെ പരിചാരകർക്കും അസുഖം പിടിപെടാൻ സാധ്യതയുണ്ട്.

സ്പോറോത്രിക്സ് ഷെങ്കിക്കെതിരായ ആന്റീബോഡികൾ വേർതിരിക്കാനായാൽ രോഗം ഉറപ്പാക്കാവുന്നതാണ്. എന്നാൽ ഈ പരീക്ഷണത്തിന് സൂക്ഷ്മത കുറവായതുകൊണ്ട് രോഗനിർണ്ണയം എളുപ്പമല്ല. രോഗകാരിയായ ഫംഗസിനെ കഫം, സൈനോവിയൽ ദ്രാവകം, സെറിബ്രൊസ്പൈനൽ ദ്രാവകം എന്നിവയിൽ നിന്നും വേർതിരിച്ച് കൾച്ചർ ചെയ്യാൻ സാധിക്കും. ആധുനിക ലാബുകളിൽ രോഗനിർണ്ണയത്തിനു വേണ്ടി കൾച്ചർ ടെസ്റ്റിനെയാണ് ആശ്രയിക്കുന്നത്.

ഇട്രാകൊണസോൾ, ആംഫോടെറിസിൻ ബി എന്നീ മുകുളനാശിനികളായ മരുന്നുകൾ ഫലം ചെയ്യും. രോഗത്തിന്റെ ഭാഗമായി ശ്വാസകോശത്തിൽ ദ്വാരം വീണിട്ടുണ്ടെങ്കിൽ, അഥവാ എല്ലുകളിലേക്ക് രോഗം ബാധിച്ചിട്ടുണ്ടെങ്കിൽ ശസ്ത്രക്രിയ അനിവാര്യമായേക്കാം.


</doc>
<doc id="206487" url="https://ml.wikipedia.org/wiki?curid=206487" title="കേന്ദ്രം (ഗ്രൂപ്പ് സിദ്ധാന്തം)">
കേന്ദ്രം (ഗ്രൂപ്പ് സിദ്ധാന്തം)

ഒരു ഗ്രൂപ്പിന്റെ എല്ലാ അംഗങ്ങളുമായും ക്രമനിയമമനുസരിക്കുന്ന അംഗങ്ങളുടെ ഗണത്തെയാണ് ആ ഗ്രൂപ്പിന്റെ കേന്ദ്രം എന്ന് വിളിക്കുന്നത്. G എന്ന ഗ്രൂപ്പിന്റെ കേന്ദ്രത്തെ Z(G) എന്ന ചിഹ്നം കൊണ്ട് സൂചിപ്പിക്കുന്നു. അതായത്,

ഒരു ഗ്രൂപ്പിന്റെ കെയ്ലി പട്ടികയിൽ ഏതൊക്കെ അംഗങ്ങളുടെ വരികളും നിരകളുമാണോ ഒരുപോലെ വരുന്നത്, ആ അംഗങ്ങളാണ് ഗ്രൂപ്പ് കേന്ദ്രത്തിലെയും അംഗങ്ങൾ. ഗ്രൂപ്പിന്റെ തൽസമകം എല്ലായ്പ്പോഴും ഗ്രൂപ്പ് കേന്ദ്രത്തിലെ അംഗമായിരിക്കും. ഗ്രൂപ്പ് കേന്ദ്രം മാതൃഗ്രൂപ്പിന്റെ ഒരു ഉപഗ്രൂപ്പാണ്.


ഡൈഹെഡ്രൽ ഗ്രൂപ്പായ D ന്റെ കാര്യമെടുക്കുക. n ഒരു ഒറ്റസംഖ്യയാകുമ്പോൾ ഈ ഗ്രൂപ്പിന്റെ കേന്ദ്രം തുച്ഛ ഉപഗ്രൂപ്പാണ്. എന്നാൽ n ഇരട്ടസംഖ്യയാകുമ്പോൾ തൽസമകത്തിനു പുറമെ 180 ഡിഗ്രി പരിക്രമണത്തെ കുറിക്കുന്ന അംഗവും കേന്ദ്രത്തിന്റെ ഭാഗമായി വരും. ഉദാഹരണമായി, ചിത്രത്തിലെ D ന്റെ കെയ്ലി പട്ടിക നോക്കുക. സമമിതീയഗ്രൂപ്പായ S ന്റെ ഏഴാം അംഗമാണ് ഉപഗ്രൂപ്പായ D ൽ 180 ഡിഗ്രി പരിക്രമണത്തെ കുറിക്കുന്നത്. കൊടുത്തിരിക്കുന്ന കെയ്ലി പട്ടികയിൽ ഈ അംഗം നാലാമതായി വരുന്നു. കെയ്ലി പട്ടികയുടെ നാലാം വരിയും നാലാം നിരയും (transposition ചെയ്തതിനു ശേഷം) തുല്യമാണെന്ന് കാണാൻ സാധിക്കും : അതായത്, ഈ അംഗം ഗ്രൂപ്പിന്റെ കേന്ദ്രത്തിൽ ഉൾപ്പെടുന്നു. കെയ്ലി പട്ടികയിലെ ആദ്യ അംഗമായ തൽസമകത്തിനും വരിയും നിരയും തുല്യമാണെന്നു കാണാം



</doc>
<doc id="206491" url="https://ml.wikipedia.org/wiki?curid=206491" title="സൈസൽ">
സൈസൽ

ചരടുകളും, കയറും, ഏറുതലങ്ങളും(dartboards) മറ്റും നിർമ്മിക്കാനുതകുന്ന ഉറപ്പുള്ള നാരിനായി കൃഷി ചെയ്യപ്പെടുന്ന അഗാവെ വർഗ്ഗത്തിൽ പെട്ട ഒരുജാതി സസ്യമാണ് സൈസൽ അല്ലെങ്കിൽ "അഗാവെ സൈസലാനാ". സൈസൽ എന്ന പേര് സന്ദർഭമനുസരിച്ച് സസ്യത്തേയോ അതിൽ നിന്നു ലഭിക്കുന്ന നാരിനെയോ സൂചിപ്പിക്കുന്നതാകാം. നൂറ്റാണ്ടുകളോളം നാരിന്റെ മുഖ്യസ്രോതസ്സ് ചണം ആയിരുന്നതിനാൽ, ചിലപ്പോഴൊക്കെ കൃത്യതയില്ലാതെ ഇതിനെ സൈസച്ചണം (Sisal hemp) എന്നും വിളിക്കാറുണ്ട്.

ഈ ചെടി ഏതുനാട്ടിൽ ഉത്ഭവിച്ചതാണെന്ന കാര്യത്തിൽ അവ്യക്തതയുണ്ട്; മെക്സിക്കോയിലെ ഉക്കാട്ടാൻ ആണ് ഇതിന്റെ ജന്മസ്ഥാനം എന്ന ധാരണ വ്യാപകമായി നിലവിലുണ്ടെങ്കിലും അവിടെ നിന്ന് അതിനുള്ള തെളിവൊന്നും കിട്ടിയിട്ടില്ല. മെക്സിക്കൊയിലെ തന്നെ ചിയാപ്പാസ് പ്രദേശത്തുനിന്നാണ് ഇതു വന്നതെന്നും പറയപ്പെടുന്നു. പത്തൊൻപതാം നൂറ്റാണ്ടിൽ സൈസൽ കൃഷി ഫ്ലോറിഡ, കരീബിയൻ നാടുകൾ, ബ്രസീൽ, ആഫ്രിക്കയിലെ താൻസാനിയ, കെനിയ എന്നിവിടങ്ങളിലും ചില ഏഷ്യൻ രാജ്യങ്ങളിലും പ്രചരിച്ചു. വ്യാവസായികാടിസ്ഥാനത്തിലുള്ള ഇതിന്റെ കൃഷി ബ്രസീലിൽ തുടങ്ങിയത് 1930-കളിൽ ആയിരുന്നു. 1948-ൽ ബ്രസീലിൽ നിന്ന് ആദ്യമായി ഇതു കയറ്റുമതി ചെയ്യപ്പെട്ടു. ആ രാജ്യത്ത് ഇതിന്റെ ഉല്പാദനം പെരുകി ആദ്യത്തെ നെയ്ത്തുശാലയുടെ സ്ഥാപനത്തിനു വഴിതെളിച്ചത് 1960-കളിൽ ആയിരുന്നു. ഇപ്പോൾ ലോകത്തിൽ ഇതിന്റെ ഏറ്റവുമധികം ഉല്പാദനം നടക്കുന്നത് ബ്രസീലിൽ ആണ്. സൈസൽ കൃഷിയുടെ പരിസ്ഥിതിപ്രത്യാഘാതങ്ങളിൽ നന്മയും തിന്മയുമുണ്ട്. 

പരമ്പരാഗതമായി നൂൽ, കയർ ഉല്പാദനത്തിൽ ഉപയോഗിക്കപ്പെട്ടിരുന്ന ഇതിന്റെ നാര് കടലാസ്, തുണി, പരവതാനികൾ എന്നിവയുടെ നിർമ്മാണത്തിലും പ്രയോജനപ്പെടുത്താം.


</doc>
<doc id="206492" url="https://ml.wikipedia.org/wiki?curid=206492" title="റാഷിദ് അലിയെവിച്ച് സ്യുന്യായെവ്">
റാഷിദ് അലിയെവിച്ച് സ്യുന്യായെവ്

ശൂന്യാകാശ ഗവേഷണ ഇൻസ്റ്റിറ്റ്യൂട്ടിലെ ശാസ്ത്രജ്ഞനായിരുന്നു റാഷിദ് അലിയെവിച്ച് സ്യുന്യായെവ് (സിറിലിക്: Раши́д Али́евич Сюня́ев; 1943 മാർച്ച് 1-ന് ജനനം) ടാട്ടർ കുടുംബത്തിലാണിദ്ദേഹം ജനിച്ചത്. ഇദ്ദേഹം മോസ്കോ ഇൻസ്റ്റിറ്റ്യൂട്ട് ഓഫ് ഫിസിക്സ് ആൻഡ് ടെക്നോളജിയിൽ നിന്ന് എം.എസ്. ബിരുദം നേടിയ ശേഷം അവിടെ പ്രഫസ്സറായി 1974-ൽ ജോലിയിൽ പ്രവേശിച്ചു. റഷ്യൻ അക്കാഡമി ഓഫ് ആസ്ട്രോഫിസിക്സിൽ ഹൈ എനർജി ആസ്ട്രോഫിസിക്സ് ഡിപ്പാർട്ട്മെന്റിൽ ഇദ്ദേഹം മേധാവിയായിരുന്നു. 1992 മുതൽ ഇദ്ദേഹം അക്കാദമിയുടെ ശൂന്യാകാശ ഗവേഷണ ഇൻസ്റ്റിറ്റ്യൂട്ടിൽ ശാസ്ത്രജ്ഞനായിരുന്നു. 1996 മുതൽ ഇദ്ദേഹം ജർമനിയിലെ മാക്സ് പ്ലാങ്ക് ഇൻസ്റ്റിറ്റ്യൂട്ട് ഓഫ് ആസ്ട്രോഫിസിക്സിന്റെയും തലവനാണ്.

ആദ്യകാല പ്രപഞ്ചത്തിലെ സാന്ദ്രതയുടെ ഏറ്റക്കുറിച്ചിലുകളെപ്പറ്റി ഒരു സിദ്ധാന്തം ഇദ്ദേഹവും യാക്കോവ് ബി. സെൽഡോവിച്ചും ചേർന്ന് തയ്യാറാക്കുകയുണ്ടായി. അവർ പ്രവചിച്ച തരം അക്കൊസ്റ്റിക് അവർ മുന്നോട്ടു വെച്ച അക്കൊസ്റ്റിക് ആന്തോളന പാറ്റേണുകൾ ഡബ്ല്യൂ.എം.എ.പി. (വിൽക്കിൻസൺ മൈക്രോവേവ് അനൈസോട്രോപ്പി പ്രോബ്) മുതലായ സിഎംബി പരീക്ഷണങ്ങളിൽ മൈക്രോവേവ് വീചികളിലും നഷത്രവ്യൂഹങ്ങളുടെ വിതരണത്തിലും മറ്റും കണ്ടെത്തപ്പെടുകയുണ്ടായി. ഇവർ 1970-ലെ പ്രബന്ധത്തിൽ “ഏറ്റക്കുറച്ചിലുകളുടെ സ്പെക്ട്രത്തെപ്പറ്റിയുള്ള ആഴത്തിലുള്ള പഠനം തത്ത്വത്തിൽ ആദ്യകാല സാന്ദ്രതാ ഏറ്റക്കുറച്ചിലുകളെപ്പറ്റി മനസ്സിലാക്കാൻ സഹായിച്ചേക്കും” എന്ന് പ്രസ്താവിക്കുന്നുണ്ട്. സി.എം.ബി. പരീക്ഷണങ്ങൾ ഇത് ശരിയാണെന്ന് കണ്ടെത്തിയിട്ടുണ്ട്.

ഇവർ രണ്ടാളും ചേർന്ന് സ്യുന്യായേവ്-സെൽഡോവിച്ച് പ്രഭാവം എന്ന സിദ്ധാന്തം മുന്നോട്ടുവയ്ക്കുകയുണ്ടായി. താര സമൂഹ സമുച്ചയങ്ങളിലെ വാതകത്തിലെ ഇലക്ട്രോണുകൾ പ്രപഞ്ച പശ്ചാത്തല മൈക്രോവേവ് വികിരണത്തെ വിസരിപ്പിക്കുന്നതാണ് ഈ പ്രഭാവം.

സ്യുന്യായെവും നിക്കോളായ് ഐ. ശാകുറയും തമോഗർത്തങ്ങളുടെ ഒരു അക്രീഷൻ ഡിസ്ക് മാതൃക വികസിപ്പിച്ചു. തമോഗർത്തങ്ങളിലേയ്ക്ക് സർപ്പിളമായി ചുരുങ്ങിക്കൊണ്ടിരിക്കുന്ന പദാർത്ഥങ്ങളിൽ നിന്ന് ഉണ്ടാവുന്ന് എക്സ്-റേ സിഗ്നേച്ചറിനെപ്പറ്റിയും അദ്ദേഹം സിദ്ധാന്തം മുന്നോട്ടുവയ്ക്കുകയുണ്ടായി. പ്രപഞ്ച പശ്ചാത്തല വികിരണത്തെ കുറിച്ച പഠനങ്ങളിൽ സുപ്രധാനമായ പല സംഭാവനകളും അദ്ദേഹം അർപ്പിച്ചിട്ടുണ്ട്. ഹൈഡ്രജന്റെ പുനരേകീകരണവും പ്രപഞ്ച പശ്ചാത്തല മൈക്രോവേവ് വികിരണത്തിന്റെ ആവിർഭാവവും സംബന്ധിച്ചുള്ള സംഭാവനകൾ ഇതിൽപ്പെടും. മിർ ബഹിരാകാശ നിലയത്തിന്റെ ക്വാന്റ്-1 മോഡ്യൂളിലെ എക്സ്-റേ നിരീക്ഷണ കേന്ദ്രത്തിനു പിന്നിൽ പ്രവർത്തിച്ച സംഘത്തെ നയിച്ചിരുന്നത് അദ്ദേഹം ആയിരുന്നു. ഗ്രാനാറ്റ് എന്ന ഭൂമിയെച്ചുറ്റുന്ന എക്സ്-റേ നിരീക്ഷണകേന്ദ്രത്തിന്റെ പിന്നിലും ഇദ്ദേഹം പ്രവർത്തിച്ചിട്ടുണ്ട്. 1987-ൽ ഒരു സൂപ്പർ നോവയിൽ നിന്നുള്ള എക്സ് റേ വികിരണം ആദ്യമായി കണ്ടെത്തിയത് ക്വാന്റ് നിരീക്ഷണ കേന്ദ്രമായിരുന്നു. ഇദ്ദേഹത്തിന്റെ സംഘം ഇപ്പോൾ സ്പെക്ട്രം എക്സ്-ഗാമ എന്ന അന്താരാഷ്ട്ര ആസ്ട്രോഫിസിക്കൽ പ്രോജക്ടിനു പിന്നിൽ പ്രവർത്തിച്ചു കൊണ്ടിരിക്കുകയാണ്. INTEGRAL എന്ന ബാഹ്യാകാശ പേടകത്തിൽ നിന്നുള്ള വിവരങ്ങളും അപഗ്രധിക്കുന്നത് ഇദ്ദേഹത്തിന്റെ കീഴിലാണ്. ജെർമനിയിൽ യൂറോപ്യൻ സ്പേസ്നേജൻസി, പ്ലാങ്ക് ബാഹ്യാകാശപേടക മിഷൻ എന്നിവയിലെ പരീക്ഷണങ്ങൾ അദ്ദേഹത്തിന്റെ നേതൃത്തത്തിലാണ് നടക്കുന്നത്. ലെറ്റേഴ്സ് ഇൻ ആസ്ട്രോണോമിക്കൽ ജേണൽ എന്ന ശാസ്ത്ര ഗവേഷണ പ്രസിദ്ധീകരണത്തിന്റെ മുഖ്യ പത്രാധിപരും ആണ് റാഷിദ് സ്യൂന്യായെവ്. 





</doc>
<doc id="206493" url="https://ml.wikipedia.org/wiki?curid=206493" title="നാഷ്ണൽ ബാങ്ക് ഫോർ അഗ്രികൾച്ചർ ആന്റ് റൂറൽ ഡവലപ്മെന്റ്">
നാഷ്ണൽ ബാങ്ക് ഫോർ അഗ്രികൾച്ചർ ആന്റ് റൂറൽ ഡവലപ്മെന്റ്

ഭാരതത്തിലെ ഒരു ഉന്നത വികസന ബാങ്ക് ആണ് നാഷ്ണൽ ബാങ്ക് ഫോർ അഗ്രികൾച്ചർ ആന്റ് റൂറൽ ഡവലപ്മെന്റ്.നബാർഡ് എന്ന് പൊതുവെ അറിയപ്പെടുന്നു. പൊതുമേഖലാ സ്ഥാപനമായ നബാർഡ് മുംബൈ ആസ്ഥാനമാക്കി പ്രവർത്തിക്കുന്നു. കാർഷിക മേഖലാ വികസനം, ചെറുകിട-കുടിൽ വ്യവസായങ്ങളുടെ വികസനം, കൈത്തൊഴിൽ വികസനം, ഗ്രാമപ്രദേശങ്ങളിലെ സാമ്പത്തിക നിലയെ താങ്ങി നിർത്തൽ, ഗ്രാമപ്രദേശങ്ങളിൽ നിലനിൽക്കാവുന്ന സമഗ്ര വികസനപദ്ധതികൾ നടപ്പാക്കുക എന്നിവയാണ് നബാർഡിന്റെ ഉദ്ദേശലക്ഷ്യങ്ങൾ. 

1982 ജൂലൈ 12നു പാർലമെന്റിന്റെ പ്രത്യേക നിയമം വഴി നബാർഡ് സ്ഥാപിതമായി. ഗ്രാമീണ കാർഷിക,ചെറുകിട വ്യവസായ മേഖലകളിലേക്ക് കൂടുതൽ മൂലധന നിക്ഷേപം കൊണ്ടുവന്ന് ഗ്രാമീണ പ്രദേശങ്ങളെ ശാക്തീകരിക്കുക എന്നതായിരുന്നു നബാർഡിന്റെ സ്ഥാപന ലക്ഷ്യം. ഭാരതീയ റിസർവ് ബാങ്ക് അതിന്റെ കയ്യിലുണ്ടായിരുന്ന നബാർഡിന്റെ ഓഹരികളും ഭാരതീയ ഗവണ്മെന്റിനു കൈമാറിയതിനാൽ നബാർഡിന്റെ 99 ശതമാനം ഓഹരികളും ഇപ്പോൾ ഭാരത സർക്കാരിന്റെ ഉടമസ്ഥതയിലാണ്.

ശിവരാമൻ കമ്മിറ്റിയുടെ നിർദ്ദേശമനുസരിച്ച് പാർലമെന്റ് 1982 ജൂലൈ 12ന് "നാഷ്ണൽ ബാങ്ക് ഫോർ അഗ്രികൾച്ചർ ആന്റ് റൂറൽ ഡവലപ്മെന്റ് ആക്റ്റ് 1981" പാസ്സാക്കി. അതുപ്രകാരം നബാർഡ് നിലവിൽ വന്നു. അഗ്രിക്കൾച്ചർ ക്രെഡിറ്റ് വിഭാഗം, ഭാരതീയ റിസർവ് ബാങ്കിന്റെ റൂറൽ പ്ലാനിങ്ങ് ആന്റ് ക്രെഡിറ്റ് സെൽ, അഗ്രിക്കൾച്ചർ റീഫിനാൻസ് ആന്റ് ഡെവലപ്മെന്റ് കോർപ്പറേഷൻ എന്നിവ ഇതുമൂലം നിർത്തലാക്കി അവയുടെ കടമകളും അധികാരങ്ങളും നബാർഡിനു നൽകി. ഗ്രാമീണ പ്രദേശങ്ങളിൽ സാമ്പത്തിക ക്രയവിക്രയത്തിന് ഏറ്റവും മുന്നിൽ നിൽക്കുന്ന സ്ഥാപനങ്ങളിൽ ഒന്നാണ് നബാർഡ്.
ഭാരതത്തിലെ ചെറുകിട,കുടിൽ,ഗ്രാമീണ വ്യവസായങ്ങളുടെയും കാർഷിക മേഖലയുടെയും ഉന്നമനത്തിനു വേണ്ടി പ്രവർത്തിക്കുന്ന പരമോന്നത സ്ഥാപനമാണ് നബാർഡ്. നബാർഡിന്റെ കടമകൾ താഴെ പറയുന്നവയാണ്.


</doc>
<doc id="206516" url="https://ml.wikipedia.org/wiki?curid=206516" title="ബാലി കടുവ">
ബാലി കടുവ

ഇന്തോനേഷ്യൻ ദ്വീപായ ബാലിയിൽ മാത്രം കണ്ടിരുന്ന ഒരിനം കടുവയാണ് ബാലി കടുവ . ഇവയ്ക് ഇന്ന് വംശനാശം സംഭവിച്ചു കഴിഞ്ഞു, 1937 സെപ്റ്റംബർ 27-നാണ് ഈ ഇനത്തിൽ പെട്ട അവസാന പെൺകടുവ വെസ്റ്റ് ബാലിയിൽ വെടിയേറ്റു കൊല്ലപ്പെട്ടത്. ആവാസവ്യവസ്ഥയുടെ നാശവും വേട്ടയും ആണ് ഇവിടെ നാശത്തിനു വഴി തെളിച്ചത്.

ഒൻപതു ഇനം കടുവകളിൽ ഏറ്റവും ചെറുതായിരുന്നു ബാലി കടുവ. ആൺ കടുവയ്ക്കു ഏകദേശം 90–100 കിലോഗ്രാം ആയിരുന്നു തുക്കം, പെൺ കടുവക്ക് ആകട്ടെ 65–80 കിലോയും . ആൺ കടുവയ്ക്കു വാൽ അടക്കം ഏകദേശം 220 സെ മീ ആയിരുന്നു നീളം, പെൺ കടുവക്ക് ആകട്ടെ 195–200 സെ മീ .

ബാലി കടുവകളുടെ ഗർഭ കാലം 14 - 15 ആഴ്ച ആണ്. ഒരു പ്രസവത്തിൽ രണ്ടോ മുന്നോ കുട്ടികൾ മാത്രമേ ഉണ്ടാകുകയുള്ളൂ . ജനന സമയം ഇവയുടെ ഏകദേശ ഭാരം 1.5 കിലോ മാത്രം ആയിരുന്നു.



</doc>
<doc id="206521" url="https://ml.wikipedia.org/wiki?curid=206521" title="ഫോർട്രാൻ">
ഫോർട്രാൻ

ഒരു വിവിധോദ്ദേശ്യ പ്രോഗ്രാമിങ് ഭാഷയാണ് ഫോർട്രാൻ ("ഇംഗ്ലീഷിൽ മുൻപ് FORTRAN എന്ന് മുഴുവൻ വലിയ അക്ഷരത്തിലെഴുതിയിരുന്നെങ്കിലും ഇപ്പോൾ Fortran എന്നാണ് ഉപയോഗിക്കുന്നത്"). പലതരം കമ്പ്യൂട്ടർ രൂപകൽപ്പനകളിൽ വ്യാപകമായി ഉപയോഗിക്കപ്പെട്ട ആദ്യത്തെ ഹൈലെവൽ പ്രോഗ്രാമിങ് ഭാഷയാണ് ഫോർട്രാൻ. ഗണിതക്രിയകൾക്കും ഗവേഷണകാര്യങ്ങൾക്കുമാണ് ഇത് കൂടുതൽ യോജിക്കുന്നത്. ശാസ്ത്രസാങ്കേതികരംഗത്തെ ഉപയോഗങ്ങൾക്കായി 1950-കളിൽ ഐ.ബി.എം. ആണ് കാലിഫോർണിയയിലെ തെക്കൻ സാൻ ഹോസെയിൽ വച്ച് ഈ ഭാഷ വികസിപ്പിച്ചത്. പ്രോഗ്രാമിങ്ങിന്റെ മേൽപ്പറഞ്ഞ മേഖലകളിൽ തുടക്കം മുതലേ ആധിപത്യം സ്ഥാപിച്ച ഈ ഭാഷ കഴിഞ്ഞ അരനൂറ്റാണ്ടുകാലമായി കാലാവസ്ഥാപ്രവചനം, ഫൈനൈറ്റ് എലെമെന്റ് അനാലിസിസ്, കമ്പ്യൂട്ടേഷണൽ ഫ്ലൂയിഡ് ഡൈനമിക്സ്, കമ്പ്യൂട്ടേഷണൽ ഫിസിക്സ്, കമ്പ്യൂട്ടേഷണൽ കെമിസ്ട്രി തുടങ്ങിയ തീക്ഷ്ണമേഖലകളിൽ ഉപയോഗിക്കപ്പെട്ടുവരുന്നു. മികച്ച കമ്പ്യൂട്ടിങ് പ്രകടനം ആവശ്യമായ മേഖലകളിലെ ഏറ്റവും പ്രശസ്തമായ ഭാഷകളിലൊന്നാണിത് ലോകത്തെ ഏറ്റവും വേഗതയേറിയ സൂപ്പർ കമ്പ്യൂട്ടറുകളെ നിർണ്ണയിക്കുന്നതിനും മറ്റുമുള്ള പ്രോഗ്രാമുകൾ എഴുതുന്നതിനും ഫോർട്രാൻ ഉപയോഗിക്കപ്പെടുന്നു. "ദ് ഐ.ബി.എം. മാത്തെമറ്റിക്കൽ ഫോർമുല ട്രാൻസ്ലേറ്റിങ് സിസ്റ്റം" എന്നതിൽ നിന്നാണ് ഫോർട്രാൻ എന്ന പേരുണ്ടായത്.

ഫോർട്രാന് പതിപ്പുകളുടെ വിപുലമായ പരമ്പരയുണ്ട്. ഓരോ പതിപ്പും ഭാഷയിൽ കൂടുതൽ സൗകര്യങ്ങൾ ചേർത്തുകൊണ്ടും ഒപ്പം മുൻപതിപ്പുകളുമായി യോജിപ്പ് നിലനിർത്തിയുമാണ് വികസിച്ചുവന്നത്. ഘടനാപരമായ പ്രോഗ്രാമിങ്, അക്ഷരരൂപത്തിലുള്ള വിവരങ്ങളുടെ സംസ്കരണം (ഫോർട്രാൻ77), അരേ പ്രോഗ്രാമിങ്, മോഡുലർ പ്രോഗ്രാമിങ്, ജെനറിക് പ്രോഗ്രാമിങ് (ഫോർട്രാൻ 90), ഹൈ പെർഫോമൻസ് ഫോർട്രാൻ (ഫോർട്രാൻ 95), ഓബ്ജക്റ്റ് ഓറിയെന്റഡ് പ്രോഗ്രാമിങ് (ഫോർട്രാൻ 2003), കൺകറണ്ട് പ്രോഗ്രാമിങ് (ഫോർട്രാൻ 2008) തുടങ്ങിയവ ഫോർട്രാൻ പതിപ്പുകളിൽ കാലക്രമേണ കൂട്ടിച്ചേർക്കപ്പെട്ട സൗകര്യങ്ങളാണ്.

ഫോർട്രാൻ 77 വരെയുള്ള ആദ്യകാല ഫോർട്രാൻ പതിപ്പുകളുടെ പേര് ഇംഗ്ലീഷിൽ മുഴുവൻ വലിയക്ഷരത്തിലായിരുന്നു (FORTRAN) എഴുതിയിരുന്നത്. ("പ്രോഗ്രാമിനകത്തുപയോഗിക്കുന്ന കീവേഡുകൾക്ക് ചെറിയക്ഷരം ഉപയോഗിക്കുന്നത് ഫോർട്രാൻ 77 പതിപ്പിന്റെ മാനകപ്രകാരം ഒട്ടും അനുവദനീയവുമല്ല"). പേരിൽ മൊത്തം വലിയക്ഷരം ഉപയോഗിക്കുന്ന രീതി ഫോർട്രാൻ 90 പതിപ്പോടെ ഉപേക്ഷിക്കപ്പെട്ടു. ഔദ്യോഗികമാനകങ്ങളിൽ ഇപ്പോൾ ഈ ഭാഷയെ Fortran എന്നാണ് പരാമർശിക്കുന്നത്. അതുകൊണ്ട് ഇപ്പോൾ ഫോർട്രാൻ 77 വരെയുള്ള പതിപ്പുകളെ സൂചിപ്പിക്കുന്നതിന് FORTRAN എന്നും അതിനുശേഷമുള്ള പതിപ്പുകളെ (ഫോർട്രാൻ 90 മുതലുള്ളവ) പരാമർശിക്കുന്നതിന് Fortran എന്നും എഴുതുന്ന രീതി പതിവുണ്ട്. വിവിധ ആൻസി, ഐ.എസ്.ഒ./ഐ.ഇ.സി. മാനകപ്രമാണങ്ങളും ഈ രീതി പിന്തുടരുന്നുണ്ട്.

1953-ന്റെ അവസാനം ഐ.ബി.എമ്മിലെ ജീവനക്കാരനായിരുന്ന ജോൺ ബാക്കസ്, ഐ.ബി.എം. 704 മെയിൻഫ്രെയിം കമ്പ്യൂട്ടറിനുവേണ്ടി പ്രോഗ്രാമുകൾ തയാറാക്കുന്നതിനായി അസെംബ്ലി ഭാഷക്കു പകരമായി കൂടുതൽ പ്രായോഗികമായ ഒരു ബദൽ വികസിപ്പിക്കാനുള്ള നിർദ്ദേശം തന്റെ മേലുദ്യോഗസ്ഥർക്ക് സമർപ്പിച്ചു. ചരിത്രമായി മാറിയ ഈ ദൗത്യത്തിൽ ബാക്കസിനോടൊപ്പം പ്രോഗ്രാമർമാരായ റിച്ചാഡ് ഗോൾഡ്ബെർഗ്, ഷെൽഡൻ എഫ്. ബെസ്റ്റ്, ഹാർലാൻ ഹെറിക്, പീറ്റർ ഷെറിഡൻ, റോയ് നട്ട്, റോബർട്ട് നെൽസൻ, ഇർവിങ് സില്ലെർ, ലോയിസ് ഹൈബ്, ഡേവിഡ് സൈർ എന്നിവരും പങ്കുചേർന്നു. സമവാക്യങ്ങളെ എളുപ്പത്തിൽ കമ്പ്യൂട്ടറിലേക്ക് കയറ്റുക എന്ന ജെ. ഹാൾകോമ്പ് ലേനിങ് വികസിപ്പിക്കുകയും 1952-ൽ അദ്ദേഹം തന്നെ ജോർജ് എന്ന കമ്പൈലറിൽ അവതരിപ്പിച്ചതുമായ ആശയമാണ് ഈ പദ്ധതിയുടെയും അടിസ്ഥാന ആശയങ്ങളിലൊന്നായിരുന്നത്.

"ദ് ഐ.ബി.എം. മാത്തമറ്റിക്കൽ ഫോർമുല ട്രാൻസ്ലേറ്റിങ് സിസ്റ്റം" എന്ന ഫോർട്രാന്റെ കരടുരൂപം 1954-ന്റെ പകുതിയോടെ പൂർത്തിയായി. 1956 ഒക്ടോബറിൽ ഫോർട്രാന്റെ ആദ്യ കൈപ്പുസ്തകം (മാനുവൽ) പുറത്തിറക്കി. 1957 ഏപ്രിലിൽ ആദ്യത്തെ ഫോർട്രാൻ കമ്പൈലറും തയ്യാറായി. കോഡ് ഓപ്റ്റിമൈസേഷൻ പിന്തുണയുള്ള ആദ്യത്തെ കമ്പൈലർ ആയിരുന്നു ഇത്. അസെംബ്ലി ഭാഷയിൽ നേരിട്ടെഴുതുന്ന പ്രോഗ്രാമിനെ അപേക്ഷിച്ച് മെച്ചപ്പെട്ട മെഷീൻ കോഡ് കമ്പൈലർ തരാതിരുന്നാൽ ഹൈലെവൽ ഭാഷ തന്നെ ഉപയോക്താക്കൾ ഉപയോഗിക്കുകയില്ലായിരുന്നുവെന്നതിനാൽ ഓപ്റ്റിമൈസേഷൻ വളരെ പ്രധാനപ്പെട്ട കാര്യമായിരുന്നു.

അസെംബ്ലി ഭാഷയിൽ നേരിട്ടെഴുതുന്ന കോഡിനെ വെല്ലാൻ ഈ കമ്പൈലറിനാകുമോ എന്ന ഉപയോക്തൃസമൂഹത്തിന്റെ ആശങ്കക്കിടയിലും, ഒരു പ്രോഗ്രാമിലുപയോഗിക്കുന്ന നിർദ്ദേശങ്ങളുടെ എണ്ണം ഏതാണ്ട് ഇരുപതിലൊന്നായി കുറച്ചുകൊണ്ട് ഫോർട്രാൻ കമ്പൈലർ പെട്ടെന്നുതന്നെ അവർക്കിടയിൽ സ്വീകാര്യത നേടി. ഐ.ബി.എം. ജീവനക്കാരുടെ "തിങ്ക്" എന്ന ആനുകാലികത്തിന് 1979-ൽ നൽകിയ ഒരു അഭിമുഖത്തിൽ ജോൺ ബാക്കസ് ഇങ്ങനെ പറയുന്നു: "എന്റെ പണിയുടെ കൂടുതൽ ഭാഗവും മടി മൂലം ഉടലെടുത്തതാണ്. പ്രോഗ്രാമുകളും മറ്റും എഴുതുന്നത് ഞാൻ ഇഷ്ടപ്പെട്ടിരുന്നില്ല. ഐ.ബി.എം. 701-ൽ മിസൈലുകളുടെ സഞ്ചാരപഥം കണ്ടെത്തുന്നതിനുള്ള പ്രോഗ്രാം എഴുതുമ്പോഴാണ് പ്രോഗ്രാം എഴുത്ത് ലളിതമാക്കുന്നതിനായുള്ള സംവിധാനത്തിനുവേണ്ടിയുള്ള ശ്രമമാരംഭിച്ചത്."

സങ്കീർണ്ണമായ കണക്കുകളുൾപ്പെട്ട പ്രോഗ്രാമുകൾക്കായി ശാസ്ത്രജ്ഞരും മറ്റും ഈ ഭാഷ വ്യാപകമായി ഉപയോഗിക്കാനാരംഭിച്ചു. കൂടുതൽ വേഗതയേറിയതും മെച്ചപ്പെട്ടതുമായ മെഷീൻ കോഡ് തയ്യാറാക്കുന്ന കമ്പൈലറുകൾ നിർമ്മിക്കാൻ ഇത് കമ്പൈലർ നിർമ്മാതാക്കളെ പ്രേരിപ്പിച്ചു. മിശ്രസംഖ്യകളെ കൈകാര്യം ചെയ്യാനുള്ള ഡാറ്റാടൈപ്പ് ഉൾപ്പെടുത്തിയതോടെ ഇലക്ടിക്കൽ എഞ്ചിനീയറിങ് പോലെയുള്ള സാങ്കേതികമേഖലയിലെ ആവശ്യങ്ങൾക്ക് യോജിച്ച ഭാഷയായി ഫോർട്രാൻ മാറി.

1960-ഓടെ ഐ.ബി.എം. 709, 650, 1620, 7090 എന്നീ കമ്പ്യൂട്ടറുകൾക്കുവേണ്ടിയുള്ള ഫോർട്രാൻ പതിപ്പുകൾ ലഭ്യമായി. ഫോർട്രാന്റെ ജനപ്രീതി കണക്കിലെടുത്ത് ഐ.ബി.എമ്മിന്റെ എതിരാളികളും അവരവരുടെ കമ്പ്യൂട്ടറുകളിൽ ഫോർട്രാൻ കമ്പൈലർ ഉൾപ്പെടുത്താനാരംഭിച്ചു. അങ്ങനെ 1963-ഓടെ നാൽപതിലധകം ഫോർട്രാൻ കമ്പൈലറുകൾ രംഗത്തുണ്ടായിരുന്നു. ഇക്കാരണം കൊണ്ട് പലതരം കമ്പ്യൂട്ടർ രൂപകൽപനകളെ പിന്തുണക്കുന്നതും വ്യാപകമായി ഉപയോഗിക്കപ്പെട്ടതുമായ ആദ്യത്തെ പ്രോഗ്രാമിങ് ഭാഷയായി ഫോർട്രാൻ കണക്കാക്കപ്പെടുന്നു.

ഫോർട്രാന്റെ വികാസവും ആദ്യകാല കമ്പൈലറുകളുടെ വികാസവും സമാന്തരമായാണ് സംഭവിച്ചതെന്നു പറയാം. ഫോർട്രാൻ പ്രോഗ്രാമുകൾക്കുവേണ്ടി മികച്ച മെഷീൻകോഡ് തയാറാക്കുക എന്ന ആവശ്യമാണ് കമ്പൈലർ രൂപകൽപ്പനയിലെ ഒട്ടേറെ മുന്നേറ്റങ്ങൾക്ക് പ്രേരകഘടകമായി വർത്തിച്ചത്.
ഐ.ബി.എം. 704-നു വേണ്ടിയുള്ള ആദ്യത്തെ ഫോർട്രാൻ പതിപ്പിൽ 32 നിർദ്ദേശങ്ങളുണ്ടായിരുന്നു, താഴെയുള്ളവ അവയിൽച്ചിലതാണ്:

ഫോർട്രാൻ ഭാഷയിലെ ഒരു നിർദ്ദേശത്തെ മെഷീൻ ഭാഷയിലെ വിവിധ നിർദ്ദേശങ്ങളുപയോഗിച്ച് പല രീതിയിൽ സാക്ഷാത്കരിക്കാനാകും. കോഡ് ഓപ്റ്റിമൈസ് ചെയ്യുന്ന ഫോർട്രാൻ കമ്പൈലർ ഏറ്റവും ചുരുങ്ങിയ എണ്ണം നിർദ്ദേശങ്ങളും ഏറ്റവും വേഗത്തിൽ പ്രവർത്തിച്ചു തീരുന്ന രീതിയിലുമുള്ള മെഷീൻ കോഡ് ആയിരിക്കും സാധാരണ തയാറാക്കുക. എങ്കിലും ഗണിതപരമായുള്ള codice_3 പോലുള്ള ബ്രാഞ്ചിങ് നിർദ്ദേശങ്ങളിൽ ഏതു വഴിയിലൂടെയാണ് പ്രോഗ്രാം പ്രവർത്തനം കൂടുതലായും നടക്കാനുള്ള സാധ്യത എന്നു കണ്ടെത്തിയാൽ അതിനു ഏറ്റവും അനുയോജ്യമായ മെഷീൻ കോഡ് നിർദ്ദേശം ഉപയോഗിച്ചുകൊണ്ടുള്ള ഫലം നിർമ്മിക്കാനാകും. ബ്രാഞ്ചിങ് നിർദ്ദേശങ്ങളിൽ ഏതു വഴിയാണ് തിരഞ്ഞെടുക്കാനുള്ള സാധ്യത കൂടുതലുള്ളത് എന്ന് കമ്പൈലറിന് സൂചന നൽകുന്നതിനാണ് codice_32 എന്ന നിർദ്ദേശം ഫോർട്രാനിൽ ഉപയോഗിച്ചത്.

ഡിസ്ക് ഫയലുകളുടെയും ടെക്സ്റ്റ് എഡിറ്ററുകളുടെയും ടെർമിനലുകളുടെയും ആവിർഭാവത്തിനുമുമ്പ് ഒരു കീപഞ്ച് കീബോഡ് ഉപയോഗിച്ച് 80 നിരയുള്ള പഞ്ച്ഡ് കാർഡുകളിലായിരുന്നു (ഓരോ നിർദ്ദേശങ്ങളും ഓരോരോ കാർഡിൽ എന്ന കണക്കിൽ) ഫോർട്രാൻ പ്രോഗ്രാമുകൾ രേഖപ്പെടുത്തിയിരുന്നത്. ഇത്തരത്തിലുള്ള കാർഡുകളുടെ അടുക്ക് കമ്പൈൽ ചെയ്യാനായി കാർഡ് റീഡറിൽ കയറ്റുകയുമായിരുന്നു പതിവ്.

പ്രോഗ്രാമിന്റെ ഭാഗങ്ങൾ ഇന്നയിന്ന നിരയിൽത്തന്നെ എഴുതണമെന്ന് നിഷ്കർഷിക്കപ്പെട്ടിട്ടുള്ള ഒരു ദൃഢമായ വിന്യാസരീതിയാണ് ഫോർട്രാൻ തുടക്കത്തിൽ ഉപയോഗിച്ചിരുന്നത്. ഉദാഹരണത്തിന് ആദ്യത്തെ നിരയിൽ "C" എന്ന അക്ഷരം വന്നാൽ അതൊരു അഭിപ്രായം (comment) ആണെന്നു കണക്കാക്കുകയും ആ കാർഡിനെത്തന്നെ കമ്പൈലർ അവഗണിക്കുകയും ചെയ്യും. അല്ലാത്ത പക്ഷം കാർഡിലെ 1 മുതൽ 5 വരെയുള്ള നിരകൾ ലേബൽ മേഖലയയാണ്. GOTO നിർദ്ദേശത്തിനു പുറമേ WRITE, READ നിർദ്ദേശങ്ങളും FORMAT അനുബന്ധത്തിനായി ഫോർട്രാനിൽ ലേബലുകൾ ഉപയോഗിക്കുന്നു. ആറാമത്തെ നിര തുടർച്ചയെ സൂചിപ്പിക്കുന്നതാണ്; ഈ നിര ശൂന്യമല്ലെങ്കിൽ ആ കാർഡിലെ നിർദ്ദേശം തൊട്ടുമുമ്പത്തെ കാർഡിലെ നിർദ്ദേശത്തിന്റെ തുടർച്ചയാണെന്നു കണക്കാക്കുന്നു. 7 മുതൽ 72 വരെയുള്ള നിരകളാണ് നിർദ്ദേശങ്ങൾക്കുപയോഗിക്കുന്നത്. 73 മുതൽ 80 വരെയുള്ള നിരകളും കമ്പൈലർ അവഗണിക്കും; അതുകൊണ്ട് തിരിച്ചറിയാനുള്ള വിവരങ്ങൾ ഇവിടെ രേഖപ്പെടുത്താനുപയോഗിക്കാറുണ്ട്. ഈ ഭാഗത്ത് ക്രമസംഖ്യ പഞ്ച് ചെയ്ത് രേഖപ്പെടുത്തിയാൽ വീണുപോയോ മറ്റോ ക്രമം തെറ്റിയ അടുക്കുകളെ ക്രമീകരിക്കാൻ ഉപയോഗിക്കാം. ക്രമസംഖ്യയിടുന്ന രീതി പ്രൊഡക്ഷൻ പ്രോഗ്രാമുകളിൽ മാനകമായിത്തന്നെ അവലംബിച്ചുവന്നിരുന്നു. ഐ.ബി.എം. 519 എന്ന യന്ത്രം ഒരു അടുക്ക് കാർഡുകളെ മറ്റൊന്നിലേക്കു പകർത്തുന്നതിനും കാർഡുകളിൽ ക്രമസംഖ്യ രേഖപ്പെടുത്തുന്നതിനും ഉപയോഗിച്ചുവന്നിരുന്ന ഒന്നാണ്. മേൽപ്പറഞ്ഞ നിബന്ധനകൾക്കു പുറമേ ചില വിന്യാസനിബന്ധനകളും ചില കമ്പൈലറുകൾക്കുണ്ടായിരുന്നു, ഐ.ബി.എം. 650 കമ്പ്യൂട്ടറിനോടൊപ്പമുള്ള കമ്പൈലർ ഇത്തരത്തിലൊന്നാണ്.

പഞ്ച്ഡ്കാർഡുകളുടെ കാലം കഴിഞ്ഞ് ഡിസ്ക്ഫയലുകളും മറ്റും പ്രോഗ്രാം ശേഖരിക്കാൻ ഉപയോഗിക്കപ്പെട്ടതിനു ശേഷവും ഫോർട്രാൻ കമ്പൈലറുകളിൽ വിന്യാസനിബന്ധനകൾ നിലനിന്നിരുന്നു. ഫോർട്രാൻ 90 മാനകരൂപത്തിലാണ് വിന്യാസനിയന്ത്രണം ഒഴിവായത്. എന്നിരുന്നാലും പഴയ പ്രോഗ്രാമുകളെ പിന്തുണക്കുന്നതിന് ആധുനിക കമ്പൈലറുകൾ പോലും ദൃഢവിന്യാസരീതിയിലെഴുതിയ സോഴ്സ്കോഡ് പിന്തുണക്കുകയും ചെയ്യുന്നുണ്ട്. 

നിർദ്ദേശങ്ങൾക്കായുള്ള മേഖലയിൽ ഇടവിട്ടാലും പൊതുവേ അത് കമ്പൈലർ അവഗണിക്കുമായിരുന്നു; അതായത് വരിയുടെ നീളം ചുരുക്കുന്നതിന് പ്രോഗ്രാമർക്കു വേണമെങ്കിൽ ഇടവിടാതിരിക്കുകയോ, വ്യക്തതക്കുവേണ്ടി ഇടവിടുകയോ ചെയ്യാം. ഉദാഹരണമായി codice_35 എന്നത് ഫോർട്രാൻ പ്രോഗ്രാമിൽ സാധുവായ ഒരു നാമമാണ് (idenfifier) അത് codice_36 എന്നതിന് തത്തുല്യവുമാണ്.

ആദ്യകാല ഫോർട്രാൻ കമ്പൈലറുകൾ സബ്റൂട്ടീനുകൾക്കകത്ത് റിക്കർഷൻ (ഒരു സബ്റൂട്ടീനിൽ നിന്ന് അതിനെത്തന്നെ വിളിക്കുന്ന രീതി) പിന്തുണച്ചിരുന്നില്ല. ആദ്യകാല കമ്പ്യുട്ടർ രൂപകൽപ്പനകളിൽ റിക്കർഷനെ സാധ്യമാക്കുന്നതിനുള്ള സ്റ്റാക്ക് എന്ന പരികൽപ്പനയേയുണ്ടായിരുന്നില്ല എന്നത് ഇതിനൊരു കാരണമാണ്. ഫോർട്രാനിൽ സബ്റൂട്ടീൻ വിളികൾ പിന്തുണക്കാനാരംഭിച്ചപ്പോൾ തിരിച്ചെത്താനുള്ള വിലാസം സബ്റൂട്ടിന്റെ കോഡ് ശേഖരിച്ചിട്ടുള്ളയിടത്തുതന്നെയുള്ള ഒരു നിശ്ചിതസ്ഥാനത്താണ് രേഖപ്പെടുത്തിവക്കുക. അതുകൊണ്ട് ഒരു തവണ സബ്റൂട്ടീൻ വിളിക്കപ്പെട്ടാൽ അത് പൂർത്തിയാക്കി തിരിച്ചെത്താതെ അതേ സബ്റൂട്ടീൻ തന്നെ വിളിക്കുക സാധ്യമല്ല. ഫോർട്രാൻ 77-ന്റെ മാനകങ്ങളിൽ ഉൾപ്പെടുത്തപ്പെട്ടിരുന്നില്ലെങ്കിലും നിരവധി ഫോർട്രാൻ 77 കമ്പൈലറുകൾ, റിക്കർഷൻ പിന്തുണ നൽകിയിരുന്നു. ഫോർട്രാൻ 90-ലാണ് റിക്കർഷൻ സൗകര്യം മാനകമായി മാറിയത്.

1958-ലാണ് ഐ.ബി.എം., ഫോർട്രാൻ II അവതരിപ്പിച്ചത്. പ്രൊസീജറൽ പ്രോഗ്രാമിങ്ങിനുള്ള പിന്തുണയായിരുന്നു ഇതിലെ എറ്റവും പ്രധാനപ്പെട്ട പുതുമ. ഫലം തിരിച്ചുതരുന്ന സബ്റൂട്ടീനുകൾ, ഫങ്ഷനുകൾ, പരാമീറ്ററുകളുപോഗിച്ച് അവയിലേക്ക് റെഫറൻസ് രീതിയിൽ വിലകൾ കൈമാറുക തുടങ്ങിയ സൗകര്യങ്ങൾ ഫോർട്രാൻ രണ്ടിലുണ്ടായിരുന്നു. പുതിയതായി ഉൾപ്പെടുത്തിയ codice_37 എന്ന നിർദ്ദേശം ഉപയോഗിച്ച് സബ്റൂട്ടീനുകൾക്ക് ആഗോളചരങ്ങൾ ഉപയോഗിക്കാമായിരുന്നു. താഴെക്കാണുന്ന ആറ് പുതിയ നിർദ്ദേശങ്ങൾ ഫോർട്രാൻ രണ്ടിൽ ഉൾക്കൊള്ളിച്ചിരുന്നു:
കുറച്ചുവർഷങ്ങൾക്കുള്ളിൽത്തന്നെ ഡബിൾ പ്രിസിഷൻ (codice_44), കോംപ്ലക്സ് (codice_45) ഡാറ്റാടൈപ്പുകൾക്കുള്ള പിന്തുണയും ഫോർട്രാൻ രണ്ടിൽ ഉൾപ്പെടുത്തി.
ഹെറോണിന്റെ ഫോർമുല ഉപയോഗിച്ച് ത്രികോണത്തിന്റെ വിസ്തീർണ്ണം കാണുന്നതിനുള്ള ഈ പ്രോഗ്രാം, ഡാറ്റാ കാർഡിലെ A,B,C എന്ന മുന്ന് അഞ്ചക്കസംഖ്യകൾ വായിക്കുന്നു. ഇവ മൂന്നും ഒരു ജ്യാമിതീയതലത്തിലുള്ള ഒരു ത്രികോണത്തിന്റെ വശങ്ങളെ പ്രതിനിധാനം ചെയ്യുന്നില്ലെങ്കിൽ 1 എന്ന പിഴസന്ദേശത്തോടെ പ്രോഗ്രാം പ്രവർത്തനം നിർത്തുന്നു. (പ്രോഗ്രാമിലെ STOP 1 എന്ന നിർദ്ദേശം കാണുക). അല്ലാത്തപക്ഷം A,B,C എന്നിവയുടെ വിലകളും ത്രികോണത്തിന്റെ വിസ്തീർണ്ണവും (രണ്ടു ദശാംശസ്ഥാനങ്ങളുള്ള സംഖ്യയായി) അച്ചടിക്കുന്നു.

1958-ൽ ഫോർട്രാൻ III എന്ന പതിപ്പും ഐ.ബി.എം. വികസിപ്പിച്ചിരുന്നു. മറ്റു പല സവിശേഷതകൾക്കു പുറമേ, ഫോർട്രാൻ നിർദ്ദേശങ്ങൾക്കൊപ്പം അസെംബ്ലർ നിർദ്ദേശങ്ങളും ഇതിൽ ഉപയോഗിക്കാമായിരുന്നു. എങ്കിലും ഈ പതിപ്പ് ഒരു ഉൽപ്പന്നമായി പുറത്തിറക്കിയില്ല. മെഷീൻ-ആശ്രിത സവിശേഷതകൾ മൂലം ഒരു മെഷീനു വേണ്ടി എഴുതുന്ന പ്രോഗ്രാം മറ്റൊന്നിൽ പ്രവർത്തിക്കാത്തതാണ് ഇതിനു കാരണം. ഫോർട്രാന്റെ ആദ്യകാല പതിപ്പുകൾക്കെല്ലാം ഈയൊരു പോരായ്മയുണ്ടായിരുന്നു.

ഐ.ബി.എം. 1401-നു വേണ്ടി ലഭ്യമാക്കിയ ഫോർട്രാൻ പതിപ്പ് നൂതനമായ 63-പാസ് കമ്പൈലറായിരുന്നു ഉപയോഗിച്ചിരുന്നത്. വെറും 8 കെ.ബി. മാഗ്നറ്റിക് കോർ മെമ്മറിയിലാണ് ഇത് പ്രവർത്തിച്ചിരുന്നത്. ഇതിൽ മെമ്മറിയിലേക്കെടുക്കുന്ന ഫോർട്രാൻ പ്രോഗ്രാമിനെ ഓവർലേ രീതിയിൽ പലതവണയായി അവിടെവച്ചുതന്നെ ക്രമേണ പരിവർത്തനം നടത്തി എക്സിക്യൂട്ടബിൾ രൂപത്തിലാക്കുകയായിരുന്നു. എക്സിക്യൂട്ടബിൾ രൂപം യന്ത്രഭാഷയിലായിരുന്നില്ല മറിച്ച് അത് ഇന്റർപ്രെട്ട് ചെയ്തായിരുന്നു പ്രവർത്തിച്ചിരുന്നത്.

ഉപയോക്താക്കളുടെ ആവശ്യങ്ങൾ കണക്കിലെടുത്ത് 1961 മുതൽ ഐ.ബി.എം., ഫോർട്രാൻ നാലിന്റെ വികസനം ആരംഭിച്ചു. ഫോർട്രാൻ രണ്ടിലെ യന്ത്രബന്ധിതമായ പ്രത്യേകതകളെല്ലാം (ഉദാഹരണമായി codice_17 പോലുള്ള നിർദ്ദേശങ്ങൾ) ഇതിൽ ഒഴിവാക്കുകയും പുതിയ സവിശേഷതകളായി ബൂളിയൻ ഡാറ്റാടൈപ്പ് (codice_47), ലോജിക്കൽ ബൂളിയൻ എക്സ്പെഷനുകൾ, ലോജിക്കൽ IF നിർദ്ദേശം തുടങ്ങിയവ ഉൾപ്പെടുത്തുകയും ചെയ്തു. 1962-ൽ ഐ.ബി.എം. 7030 സ്ട്രെച്ച് കമ്പ്യൂട്ടറിനോടൊപ്പമാണ് ഫോർട്രാൻ IV പുറത്തിറക്കിയത്. ഐ.ബി.എം. 7090, 7094 കമ്പ്യൂട്ടറുകൾക്കുള്ള ഫോർട്രാൻ IV പതിപ്പുകളും ഇതിനെപ്പിന്തുടർന്നുവന്നു.

1965-ഓടെ അമേരിക്കൻ നാഷണൽ സ്റ്റാൻഡേഡ്സ് ഇൻസ്റ്റിറ്റ്യൂട്ടിന്റെ (ആൻസി) X3.4.3 ഫോർട്രാൻ വർക്കിങ് ഗ്രൂപ്പ്, ഫോർട്രാനുവേണ്ടി മാനകരൂപം ക്രോഡീകരിക്കുകയും അങ്ങനെ ഫോർട്രാൻ IV-ന് ഒരു മാനകരൂപം കൈവരുകയും ചെയ്തു.

ഇക്കാലത്തുതന്നെ ഫോർട്രാൻ IV ഒരു പ്രധാനപ്പെട്ട വിദ്യാഭ്യാസോപാധിയായി മാറുകയും, വാട്ടർലൂ സർവകലാശാലയുടെ വാട്ട്ഫോർ, വാട്ട്ഫൈവ് പോലെയുള്ള കമ്പൈലറുകളിലൂടെ ആദ്യകാല കമ്പൈലറുകളിലെ സങ്കീർണ്ണമായ കമ്പൈലിങ്, ലിങ്കിങ് പ്രക്രിയകൾ ഒട്ടേറെ ലഘൂകരിക്കപ്പെടുകയും ചെയ്തു.
ഫോർട്രാന്റെ ആദ്യകാലചരിത്രത്തിലെ പ്രധാന നാഴികക്കല്ലാണ് അതിനൊരു മാനകരൂപമുണ്ടാക്കാനുള്ള അമേരിക്കൻ സ്റ്റാൻഡേഡ്സ് അസോസിയേഷന്റെ (ഇപ്പോൾ ആൻസി) തീരുമാനം. ഇതിൻഫലമായി രണ്ടു മാനകഭാഷകൾ ഉടലെടുക്കുകയും ഇവ 1966 മാർച്ചിൽ അംഗീകരിക്കപ്പെടുകയും ചെയ്തു. പ്രഥമദൃഷ്ട്യാലുള്ള മാനകമായി കണക്കാക്കുന്ന ഫോർട്രാൻ IV ആധാരമായുള്ള ഫോർട്രാൻ മാനകമാണ് ഇവയിൽ പ്രധാനം. ഫോർട്രാൻ II ആധാരമാക്കിയുള്ളതും അതിലെ യന്ത്രബന്ധിതസവിശേഷതകൾ ഒഴിവാക്കിയതുമായ അടിസ്ഥാന ഫോർട്രാൻ (Basic FORTRAN) ആണ് രണ്ടാമത്തേത്. ആദ്യം പറഞ്ഞ ഫോർട്രാൻ മാനകപ്രകാരമുള്ള നിർവചിക്കപ്പെട്ട ഭാഷ ഫോർട്രാൻ 66 എന്നറിയപ്പെട്ടു. മാനകരൂപത്തിലുള്ള മിക്കവാറും കാര്യങ്ങളും ഫോർട്രാൻ IV ആധാരമാക്കിയുള്ളതാകയാൽ പലരും ഇതിനെ ഫോർട്രാൻ IV എന്നുതന്നെ വിളിച്ചുപോന്നു. ഫലത്തിൽ ഫോർട്രാന്റെ ആദ്യത്തെ അംഗീകൃതമാനകരൂപമായി ഫോർട്രാൻ 66 മാറി. ഫോർട്രാൻ 66-ൽ താഴെപ്പറയുന്ന സവിശേഷതകളുണ്ട്:


ഫോർട്രാൻ 66 മാനകരൂപം പുറത്തിറങ്ങിയതിനു ശേഷം, വിവിധ കമ്പൈലർ നിർമ്മാതാക്കൾ നിരവധി സവിശേഷതകൾ അവരവരുടെ കമ്പൈലറുകളിൽ കൂട്ടിച്ചേർത്തു. 1969-ൽ ഫോർട്രാൻ 66 മാനദണ്ഡങ്ങൾ പുതുക്കാനുള്ള നടപടികൾ ആൻസി ആരംഭിച്ചു. പുതുക്കിയ പതിപ്പിന്റെ കരടുരൂപം 1977-ലാണ് വിതരണം ചെയ്യപ്പെട്ടത് 1978 ഏപ്രിലിൽ ഇതിന് ഔദ്യോഗിക അംഗീകാരവും ലഭിച്ചു. പുതിയ മാനകരൂപം, ഫോർട്രാൻ 77 എന്നറിയപ്പെട്ടു. ഫോർട്രാൻ 66-ലെ കുറവുകൾ പരിഹരിച്ചുകൊണ്ടുള്ള നിരവധി സുപ്രധാനസവിശേഷതകൾ ഇതിൽ കൂട്ടിച്ചേർത്തിരുന്നു:

മുൻ മാനകരൂപത്തിലുണ്ടായിരുന്ന നിരവധി കാര്യങ്ങൾ ഈ പതിപ്പിൽ ഒഴിവാക്കുകയും മാറ്റത്തിനു വിധേയമാകുയും ചെയ്തു. ഒഴിവാക്കപ്പെട്ടവയിൽ ചിലവ താഴെക്കാണിച്ചിരിക്കുന്നു:
കണ്ട്രോൾ ഡാറ്റാ കോർപ്പറേഷന്റെ കമ്പ്യൂട്ടറുകളിൽ മിനെസോറ്റ ഫോർട്രാൻ (എം.എൻ.എഫ്.) എന്നറിയപ്പെടുന്ന ഫോർട്രാൻ 77-ന്റെ ഒരു പതിപ്പുണ്ടായിരുന്നു. വിദ്യാർത്ഥികൾക്കായി പ്രത്യേകം തയ്യാറാക്കിയതായിരുന്നു ഇത്. ഔട്ട്പുട്ട് നിർദ്ദേശഘടനയിലെ മാറ്റങ്ങൾ, codice_37, codice_59 എന്നീ നിർദ്ദേശങ്ങളുടെ പ്രത്യേകതരത്തിലുള്ള ഉപയോഗം, കമ്പൈലിങ് ഓപ്റ്റിമൈസേഷനുള്ള കോഡ് ലെവലുകൽ, വിശദമായ പിഴസന്ദേശങ്ങൾ, വിപുലമായ മുന്നറിയിപ്പ്-ഡീബഗ് സന്ദേശങ്ങൾ തുടങ്ങിയവയൊക്കെ ഈ പതിപ്പിന്റെ പ്രത്യേകതയായിരുന്നു

കമ്പ്യൂട്ടിങ്ങിലും പ്രോഗ്രാമിങ് രീതികളിലും വരുന്ന വളരെവേഗത്തിലുള്ള മാറ്റങ്ങൾ മൂലം ഫോർട്രാൻ 77-നു ശേഷം മാനകരൂപം പുതുക്കുന്നതിനായുള്ള നടപടികൾ തുടർച്ചയായി തടസ്സപ്പെട്ടു. അതുകൊണ്ട് പതിനഞ്ചുവർത്തോളം നിലവിലിരുന്ന മാനകഫോർട്രാൻ ആയ ഫോർട്രാൻ 77, ചരിത്രപരമായി ഫോർട്രാന്റെ ഏറ്റവും പ്രധാന വകഭേദമായി മാറി.

ഫോർട്രാൻ 77-ന്റെ ഒരു പ്രധാന പ്രായോഗിക വികസിതവകഭേദമാണ് 1978-ൽ പുറത്തിറങ്ങിയ എം.ഐ.എൽ.-എസ്.റ്റി.ഡി.-1753. യു.എസ്. പ്രതിരോധവകുപ്പാണ് ഈ മാനകനിർദ്ദേശം വികസിപ്പിച്ചത്. ആൻസി ഫോർട്രാൻ 77-ൽ ഉൾപ്പെടുത്തിയിട്ടില്ലാത്തതും നിരവധി ഫോർട്രാൻ 77 കമ്പൈലറുകളിൽ നിലവിലുണ്ടായിരുന്നതുമായ നിരവധി സവിശേഷതകൾ ഇതിൽ ഉൾക്കൊള്ളിച്ചു. ഈ സവിശേഷതകൾ പിൽക്കാലത്ത് ഫോർട്രാൻ 90 മാനകരൂപത്തിന്റെ ഭാഗമാകുകയും ചെയ്തു.


ഫോർട്രാൻ 77 പ്രോഗ്രാമർമാർക്ക് സിസ്റ്റം കോളുകൾ ലളിതമാക്കുന്നതിനുള്ള ഐ.ട്രിപ്പിൾ ഇയുടെ 1003.9 പോസിക്സ് മാനകരൂപം, 1991-ൽ പുറത്തിറക്കി. പ്രോസസ് നിർവഹണം, സിഗ്നൽ കൈകാര്യം ചെയ്യൽ, ഫയൽ സിസ്റ്റം നിയന്ത്രണം, ഉപകരണനിയന്ത്രണം, പ്രോസീജ്യർ പോയിന്റിങ്, പോർട്ടബിൾ ആയ സ്ട്രിം ഐ./ഒ. തുടങ്ങിയ കാര്യങ്ങൾക്കുള്ള നൂറിലധികം പോസിക്സ് അനുരൂപമായ സിസ്റ്റം കോളുകൾ ഈ മാനകരൂപത്തിൽ നിർവചിച്ചിട്ടുണ്ടായിരുന്നു.

വളരെ വൈകിയാണ് അനൗദ്യോഗികമായി ഫോർട്രാൻ 90 എന്നറിയപ്പെടുന്ന ("മുൻപ് ഇത് ഫോർട്രാൻ 8X എന്നാണ് അറിയപ്പെട്ടിരുന്നത്") ഫോർട്രാൻ 77-ന്റെ പിൻഗാമി പുറത്തിറങ്ങിയത്. ഇതിന്റെ ഐ.എസ്.ഒ. മാനകരൂപം 1991-ലും ആൻസി മാനകം 1992-ലും പുറത്തിറങ്ങി. 1978-ലെ മാനകരൂപം പുറത്തിറങ്ങിയതിനു ശേഷം പ്രോഗ്രാമിങ് രീതികളിൽ വന്നുചേർന്ന പ്രധാനമാറ്റങ്ങളെല്ലാം ഉൾക്കൊണ്ടുകൊണ്ടുള്ള പതിപ്പായിരുന്നു ഇത്.


മുൻകാല ഫോർട്രാൻ മാനകനവീകരണങ്ങളിൽ നിന്ന് വ്യത്യസ്തമായി, നിലനിന്നിരുന്ന പതിപ്പിലെ സവിശേഷതകൾ ഒന്നുംതന്നെ ഫോർട്രാൻ 90-ൽ ഒഴിവാക്കിയില്ല. ("മാനകപ്രമാണത്തിന്റെ ബി.1 അനുബന്ധത്തിൽ "ഈ മാനകരൂപമനുസരിച്ച് നീക്കം ചെയ്യപ്പെട്ട സവിശേഷതകൾ ഒന്നുമില്ല" എന്ന് പ്രസ്താവിച്ചിട്ടുണ്ട്."). അതായത് ഫോർട്രാൻ 77 മാനകരൂപമനുസരിച്ചുള്ള ഏതൊരു പ്രോഗ്രാമും ഫോർട്രാൻ 90 മാനകവും അനുസരിക്കുന്നു എന്നു ചുരുക്കം.

എന്നാൽ ചുരുക്കം ചില സവിശേഷതകൾ കാലഹരണപ്പെട്ടതാണെന്നും അവ ഭാവിമാനകങ്ങളിൽ ഒഴിവാക്കപ്പെടുമെന്നും കരുതുന്നു.

പ്രധാനമായും ഫോർട്രാൻ 90 മാനകരൂപത്തിൽ നിലനിന്നിരുന്ന ചില തകരാറുകൾ പരിഹരിച്ചുകൊണ്ടുള്ള നിസ്സാരമായ പതിപ്പായിരുന്നു ഫോർട്രാൻ 95. ഇതിനുപുറമേ കുറേ കൂട്ടിച്ചേർക്കലുകളും ഈ മാനകത്തിൽ വരുത്തിയിട്ടുണ്ട്. ഇവയിൽ ഹൈ പെർഫോമൻസ് ഫോർട്രാനിൽ നിന്നുൾക്കൊണ്ട സവിശേഷതകൾ ശ്രദ്ധേയമാണ്.


ഫോർട്രാൻ ഭാഷയിലെ നിരവധി ആന്തരികഫങ്ഷനുകൾ ഈ മാനകത്തിൽ വിപുലീകരിക്കപ്പെട്ടിട്ടുണ്ട്. ഉദാഹരണമായി അരേയിലെ ഏറ്റവും വലിയ അംഗത്തെ കണ്ടെത്തുന്നതിനുള്ള codice_123 എന്ന ആന്തരികഫങ്ഷനെ നിയന്ത്രിക്കുന്നതിനായി codice_124 എന്ന ആർഗ്യുമെന്റ് കൂട്ടിച്ചേർത്തു.

ഫോർട്രാൻ 90-ൽ കാലഹരണപ്പെട്ടതായി കണക്കാക്കിയ പല സൗകര്യങ്ങളും ഫോർട്രാൻ 95ൽ ഒഴിവാക്കപ്പെട്ടു. ഉദാഹരണങ്ങൾ:


ഫോർട്രാൻ 95-ന്റെ ഒരു പ്രധാനപ്പെട്ട അനുബന്ധമാണ്, ഐ.എസ്.ഓയുടെ സാങ്കേതികറിപ്പോർട്ടായ "ടി.ആർ.-15581 എൻഹാൻസ്ഡ് ഡാറ്റാടൈപ്പ് ഫെസിലിറ്റീസ്"; അനൗദ്യോഗികമായി ഇത് "അലോക്കേറ്റബിൾ ടി.ആർ." എന്നറിയപ്പെടുന്നു. ഈ നിർദ്ദേശപ്രമാണത്തിൽ codice_107 ഉപയോഗിച്ചുള്ള അരേകളുടെ വിപുലമായ ഉപയോഗം ഫോർട്രാൻ 2003 അനുരൂപ കമ്പൈലറുകളുടെ ആവിർഭാവത്തിനു മുമ്പുതന്നെ നിർവചിച്ചിരുന്നു. ഡിറൈവ്ഡ് ഡാറ്റാടൈപ്പുകളുടെ ഘടകമായും പ്രോസീജ്യർ ഡമ്മി ആർഗ്യുമെന്റ് ലിസ്റ്റുകളായും ഫങ്ഷൻ ഫലങ്ങളായും ഉള്ള codice_107 അരേകളുടെ ഉപയോഗങ്ങൾ ഉദാഹരണങ്ങളാണ്. ഫോർട്രാൻ 95 മാനകപ്രമാണമനുസരിച്ച് പ്രഭാവപരിധി കഴിഞ്ഞാൽ അലോക്കേറ്റബിൾ അരേകൾ സ്വയം സ്വതന്ത്രമാകുമെന്നതിനാൽ മെമ്മറി പാഴാകൽ സാധ്യത ഒഴിവാകുന്നു. ഇക്കാരണത്താൽ ഇവ പോയിന്റർ ആധാരമാക്കിയുള്ള അരേകളേക്കാൾ മെച്ചപ്പെട്ടതുമാണ്. അരേകളെ വിളിക്കുമ്പോൾ പോയിന്ററുകളിലെപ്പോലെ അലിയാസിങ് ഒരു പ്രശ്നമല്ലാത്തതിനാൽ കമ്പൈലറുകൾക്ക് കൂടുതൽ വേഗതയേറിയ കോഡ് നിർമ്മിക്കാൻ സാധിക്കുന്നു എന്നതും ഈ രീതിയുടെ മറ്റൊരു മേന്മയാണ്.

ഫോർട്രാൻ 95-ന്റെ മറ്റൊരു പ്രധാന അനുബന്ധമാണ് ഐ.എസ്.ഒയുടെ "ടി.ആർ.-15580: ഫ്ലോട്ടിങ്-പോയിന്റ് എക്സെപ്ഷൻ ഹാൻഡ്ലിങ്" എന്ന സാങ്കേതികറിപ്പോർട്ട്. ഐട്രിപ്പിൾഇ ടി.ആർ. (IEEE TR) എന്ന് ഇത് അനൗദ്യോഗികമായി അറിയപ്പെടുന്നു. ഐട്രിപ്പിൾഇ ഫ്ലോട്ടിങ്-പോയിന്റ് ക്രിയകളും ഫ്ലോട്ടിങ്-പോയിന്റ് എക്സെപ്ഷൻ കൈകാര്യം ചെയ്യലുമാണ് ഈ പ്രമാണത്തിൽ നിർവചിച്ചിരിക്കുന്നത്. 
ഐ.എസ്.ഒ./ഐ.ഇ.സി. 1539-1: 1997 നിർവചനപ്രകാരമുള്ള നിർബന്ധമായും നടപ്പിലാക്കേണ്ടുന്ന "ആധാരഭാഷ"ക്കുപുറമേ താഴെക്കാണുന്ന രണ്ട് ഐച്ഛികഘടകങ്ങളും ഫോർട്രാൻ 95-നുണ്ട്:

ഇവയെല്ലാം ചേർന്നതാണ് ഫോർട്രാൻ 95-ന്റെ ഐ.എസ്.ഒ./ഐ.ഇ.സി. 1539 എന്ന സമസ്ത അന്താരാഷ്ട്രമാനകം. മാനകകർത്താക്കളുടെ അഭിപ്രായപ്രകാരം, നിരവധി ഉപയോക്താക്കളും കമ്പൈലർ നിർമ്മാതാക്കളുടെയും ആവശ്യപ്രകാരമുള്ള സ്വയംപര്യാപ്തമായ സവിശേഷതകളാണ് ഈ ഐച്ഛികഘടകങ്ങളിലുള്ളത്. പക്ഷേ എല്ലാ മാനക ഫോർട്രാൻ കമ്പൈലറുകളിലും ഉൾപ്പെടുത്താനുള്ള അവശ്യം സാമാന്യസ്വഭാവം ഇവക്കില്ല. എന്നിരുന്നാലും ഏതെങ്കിലും മാനകഫോർട്രാൻ കമ്പൈലർ ഈ സൗകര്യങ്ങൾ ലഭ്യമാക്കുന്നുണ്ടെങ്കിൽ അവ മാനകപ്രമാണത്തിലെ ബന്ധപ്പെട്ട ഭാഗത്ത് വിശദീകരിച്ചിരിക്കുന്ന രീതിയിലായിരിക്കണം.

നിരവധി പുതിയ സവിശേഷതകൾ ഉൾക്കൊള്ളിച്ചുകൊണ്ടുള്ള മുഖ്യമായ ഒരു പതിപ്പുതന്നെയായിരുന്നു ഫോർട്രാൻ 2003. പ്രധാനപ്പെട്ട സവിശേഷതകൾ താഴെക്കൊടുത്തിരിക്കുന്നു:

ഫോർട്രാൻ 2003-ന്റെ ഒരു പ്രധാന അനുബന്ധമാണ്, ഐ.എസ്.ഒയുടെ "ടി.ആർ.-19767: എൻഹാൻസ്ഡ് മൊഡ്യൂൾ ഫെസിലിറ്റീസ് ഇൻ ഫോർട്രാൻ" എന്ന ടെക്നിക്കൽ റിപ്പോർട്ട്. ഫോർട്രാൻ പ്രോഗ്രാം ഘടകങ്ങളെ, മൊഡ്യുള-2 മൊഡ്യൂളുകളോട് സാമ്യമുള്ള "ഉപഘടക"ങ്ങളാക്കി മാറ്റുന്നതിനുള്ള നിർദ്ദേശമാണ് ഇതിലുൾക്കൊള്ളുന്നത്. ഈ ഉപഘടകങ്ങൾ അഡ പ്രോഗ്രാമിങ് ഭാഷയിലെ പ്രൈവറ്റ് ചൈൽഡ് സബ്‌യൂണിറ്റുകൾക്ക് സമാനമാണ്. ഇതുവഴി മൊഡ്യൂളുകളുടെ വിവരണവും സാക്ഷാത്കാരവും പ്രത്യേകം പ്രത്യേകം പ്രോഗ്രാംഖണ്ഡങ്ങളാക്കി മാറ്റാൻ സാധിക്കുകയും അതുവഴി വലിയ ലൈബ്രറികളുടെ പാക്കേജിങ് എളുപ്പമാകുകയും ചെയ്യുന്നു. മാത്രമല്ല മൊഡ്യൂളുകളുടെ വിവരണവും ഇന്റർഫേസുമടങ്ങിയ ഉപമോഡ്യൂൾ മാത്രം പ്രസിദ്ധപ്പെടുത്താനും അവയുടെ സാക്ഷാത്കാരം അടങ്ങുന്ന ഉപഘടകം ഒളിപ്പിച്ചുവെച്ച് വാണിജ്യരഹസ്യങ്ങൾ സൂക്ഷിക്കാൻ സഹായകമാകുന്നു. പ്രോഗ്രാം എഴുതി കമ്പൈൽ ചെയ്യുന്ന സമയത്ത് മാറ്റം വന്ന മൊഡ്യൂളുകൾ മാത്രം കമ്പൈൽ ചെയ്താൽ മതിയെന്നുള്ളതുകൊണ്ട് കമ്പൈലിങ് പ്രക്രിയയും വേഗത്തിൽ പൂർത്തിയാകുന്നു.

ഫോർട്രാന്റെ ഏറ്റവും പുതിയ മാനകരൂപമാണ് ഫോർട്രാൻ 2008 എന്ന് അനൗദ്യോഗികമായി അറിയപ്പെടുന്ന ഐ.എസ്.ഒ./ഐ.ഇ.സി. 1539-1:2010. ഇത് അംഗീകരിക്കപ്പെട്ടത് 2010 സെപ്റ്റംബറിലാണ്. ഫോർട്രാൻ 2003-ലെ ചില സവിശേഷതകൾക്ക് വ്യക്തത നൽകിയും നിസ്സാരം ചില പുതിയ സൗകര്യങ്ങൾ ഉൾപ്പെടുത്തിയും കൊണ്ടുള്ള ഈ പതിപ്പ് ഫോർട്രാൻ 2003-മായി താരതമ്യപ്പെടുത്തിയാൽ ചെറിയൊരു നവീകരണം മാത്രമാണ്. പുതിയ സവിശേഷതകളിൽച്ചിലത് താഴെപ്പറയുന്നു:

ഫോർട്രാനും സിയുമായി കൂടുതൽ യോജിച്ചപ്രവർത്തനത്തിനുവേണ്ടിയുള്ള ഐ.എസ്.ഒയുടെ സാങ്കേതികനിർദ്ദേശമായ "ടി.എസ്. 29113" ഈ മാനകത്തിന്റെ ഒരു പ്രധാന അനുബന്ധമാണ്. ഇതിന്റെ കരട് 2012 മേയ് മാസത്തിൽ അംഗീകാരത്തിനായി സമർപ്പിച്ചിട്ടുണ്ട്. 

അരനൂറ്റാണ്ടിലധികമായി ഉപയോഗത്തിലിക്കുന്നതിനാൽ ഫോർട്രാനിൽ തയാറാക്കിയ അനേകം പ്രോഗ്രാമുകൾ ശാസ്ത്ര-സാങ്കേതികരംഗത്ത് ഇപ്പോഴും സ്ഥിരമായി ഉപയോഗിക്കപ്പെട്ടുവരുന്നു. കാലാവസ്ഥാപ്രവചനം-മോഡലിങ്, കമ്പ്യൂട്ടേഷണൽ ഫ്ലൂയിഡ് ഡൈനമിക്സ്, കമ്പ്യൂട്ടേഷണൽ കെമിസ്ട്രി, കമ്പ്യൂട്ടേഷണൽ എക്കണോമിക്സ്, സങ്കരയിനം മൃഗങ്ങളുടെയും സസ്യങ്ങളുടെയും തയ്യാറാക്കൽ, കമ്പ്യൂട്ടേഷണൽ ഫിസിക്സ് തുടങ്ങിയ അതിതീക്ഷ്ണമായ സൂപ്പർകമ്പ്യൂട്ടിങ് ആവശ്യങ്ങൾക്ക് ഉപയോഗിക്കുന്ന പ്രഥമ പ്രോഗ്രാമിങ് ഭാഷയാണ് ഫോർട്രാൻ. ആദ്യകാലംമുതലേ പുതിയ കമ്പ്യൂട്ടർ പ്രോസസറുകളുടെ പ്രവർത്തനമികവ് കണക്കാക്കുന്നതിനുള്ള ഫ്ലോട്ടിങ്-പോയിന്റ് ബെഞ്ച്മാർക്ക് പ്രോഗ്രാമുകൾ ഫോർട്രാനിലാണ് എഴുതാറുള്ളത്. അരനൂറ്റാണ്ടിനുശേഷം ഇന്നും ഇത് തുടരുന്നു. (ഉദാരഹണമായി എസ്.ഇ.പി.സിയുടെ സി.പി.യു.2006 ബെഞ്ച്മാർക്കിലെ സി.എഫ്.പി.2006 എന്ന ഫ്ലോട്ടിങ്-പോയിന്റ് ഘടകം കാണുക)

ഫോർട്രാന്റെ ആദ്യകാലങ്ങളിൽ പോർട്ടബിലിറ്റി അഥവാ വഹനീയത ഒരു പ്രധാനപ്രശ്നമായിരുന്നു. പരസ്പരം അംഗീകരിക്കപ്പെട്ട ഒരു മാനകരൂപത്തിന്റെ അഭാവത്തിൽ (ഐ.ബി.എമ്മിനു പോലും അന്നൊരു റെഫറൻസ് മാനുവൽ ഉണ്ടായിരുന്നില്ല) വിവിധ കമ്പ്യൂട്ടർ കമ്പനികൾ അവരവരുടെ കമ്പൈലറുകളിൽ പരസ്പരാനുരൂപമല്ലാത്ത പുതിയപുതിയ സവിശേഷതകൾ കൂട്ടിച്ചേർത്ത് മൽസരിക്കുകയും ചെയ്തു. 

മാനകങ്ങളുടെ ആവിർഭാവത്തോടെ വഹനീയത ഗണ്യമായി മെച്ചപ്പെട്ടു. 1966-ലെ മാനകരൂപത്തിൽ വാക്യഘടനയിലും സെമാന്റിക്സിലും ഐക്യരൂപം നിർദ്ദേശിക്കപ്പെട്ടെങ്കിലും നിർമ്മാതാക്കൾ പരസ്പരാനുരൂപമല്ലാത്ത സവിശേഷതകൾ ചേർത്ത് കമ്പൈലറുകൾ പുറത്തിറക്കുന്നത് തുടർന്നുപോന്നു. മാനദണ്ഡപ്രകാരമല്ലാത്ത സവിശേഷതകൾ പ്രോഗ്രാമുകളിൽ ഉപയോഗപ്പെടുത്തുന്നതുവഴി വഹനീയതാപ്രശ്നങ്ങൾ അഭിമുഖീകരിക്കേണ്ടിവരുമെന്ന് ശ്രദ്ധാലുക്കളായ പ്രോഗ്രാമർമാർ മനസ്സിലാക്കുകയും, പ്രോഗ്രാമുകളുടെ വഹനീയത പരിശോധിക്കുന്നതിനുള്ള പിഫോർട്ട് വെരിഫയർ പോലുള്ള പ്രോഗ്രാമുകൾ അവർ ഉപയോഗിക്കാനാരംഭിക്കുകയും ചെയ്തു. 1977-ൽ അമേരിക്കയിലെ നാഷണൽ ബ്യൂറോ ഓഫ് സ്റ്റാൻഡേഡ്സ് (ഇന്നത്തെ നാഷണൽ ഇൻസ്റ്റിറ്റ്യൂട്ട് ഓഫ് സ്റ്റാൻഡേഡ്സ് ആൻഡ് ടെക്നോളജി) "ഫിപ്സ് പബ് 69" എന്നൊരു മാനകം പുറത്തിറക്കുകയും യു.സ്. സർക്കാർ ഉപയോഗിക്കുന്ന ഫോർട്രാൻ കോഡും കമ്പൈലറുകളും അവയുടെ ചേർപ്പുകളടക്കം ഈ മാനദണ്ഡം പാലിക്കണമെന്ന് നിഷ്കർഷിക്കുകയും ചെയ്തത് ഈ രംഗത്തെ മികച്ച കാൽവെപ്പായിരുന്നു. ഇതോടെ മിക്ക കമ്പൈലറുകൾക്കും അവയുടെ എക്സ്റ്റൻഷനുകൾ, മാനകങ്ങൾക്കനുസരിച്ചാണോ എന്നു പരിശോധിക്കാനുള്ള സൗകര്യം ലഭ്യമായി.

മാനദണ്ഡങ്ങൾക്കനുരൂപമല്ലാത്ത ചേർപ്പുകൾ മാത്രമായിരുന്നില്ല, മെഷീൻ ആശ്രിതമായ ഗണിതക്രിയകളും ഒരു പ്രധാന വഹനീയതാപ്രശ്നമായിരുന്നു. ഫോർട്രാൻ 66 മാനകമനുസരിച്ചുള്ള പി.എ. ഫോക്സിന്റെയും കുട്ടരുടേയും പോർട്ട് ലൈബ്രറി ഇതിനൊരു പരിഹാരമായിരുന്നു. ഇതിലവതരിപ്പിക്കപ്പെട്ട ആശയങ്ങൾ പിന്നീട് വ്യാപകമായി ഉപയോഗിക്കപ്പെടുകയും, 1990 ലെ ഫോർട്രാൻ മാനകത്തിൽ ആന്തരിക ഇൻക്വയറി ഫങ്ഷനുകളായി ഉൾപ്പെടുത്തപ്പെടുകയും ചെയ്തു. ബൈനറി ഫ്ലോട്ടിങ്-പോയിന്റ് ക്രിയകൾക്കായി ഇന്ന് സർവവ്യാപിയായി ഉപയോഗിക്കപ്പെടുന്ന ഐട്രിപ്പിൾഇ 754 മാനകരൂപത്തിന്റെ സ്വാംശീകരണത്തോടെ ഈ പ്രശ്നം ഗണ്യമായി പരിഹരിക്കപ്പെട്ടു.

പ്രോഗ്രാമിന്റെ കമാൻഡ്‌ലൈൻ (അതായത് പ്രോഗ്രാം പ്രവർത്തിപ്പിക്കാൻ നൽകുന്ന നിർദ്ദേശത്തോടൊപ്പം നൽകുന്ന ആർഗ്യുമെന്റുകളും മറ്റും), എൻവയോൺമെന്റ് ചരങ്ങൾ, എറർ നിലകളെക്കുറിച്ചുള്ള വിശദീകരണങ്ങൾ തുടങ്ങിയ കമ്പ്യൂട്ടിങ്/ഓപ്പറേറ്റിങ് സിസ്റ്റം പരിതഃസ്ഥിതികൾ പ്രോഗ്രാമിനകത്ത് ലഭ്യമാകുക എന്നതും 2003-ലെ മാനകരൂപത്തിൽ പരിഗണിക്കപ്പെടും വരെ പ്രശ്നമായിത്തുടർന്നിരുന്നു.

സിയിൽ എഴുതപ്പെട്ടിട്ടുള്ളതും ശാസ്ത്രസാങ്കേതിക കണക്കുകൂട്ടലുകളുമായി കാര്യമായ ബന്ധമില്ലാത്തതുമായ വലിയ ലൈബ്രറികൾ (ഉദാഹരണമായി ഗ്രാഫിക്സ് ലൈബ്രറികൾ) ഫോർട്രാൻ പ്രോഗ്രാമുകൾക്ക് ലഭ്യമാക്കുന്നതുമായി വഹനീയതാപ്രശ്നം നിലനിന്നിരുന്നു. ഈ പ്രശ്നം പരിഹരിക്കുന്നതിന് സിയുമായി യോജിച്ചുപ്രവർത്തിക്കുന്നതിനുള്ള ഘടകങ്ങൾ ഫോർട്രാൻ 2003 മാനകത്തിൽ ഉൾപ്പെടുത്തി.

ഇന്നത്തെ അവസ്ഥയിൽ പ്രീപ്രോസസറുകളുടെയും മറ്റും സഹായമില്ലാതെ, തികച്ചും വഹനീയമായ ഫോർട്രാൻ പ്രോഗ്രം നിർമ്മിക്കുക എന്നത് താരതമ്യേന എളുപ്പമുള്ള കാര്യമാണ്.

1970-കളുടെ അവസാനും 80-കളുടെ തുടക്കത്തിലുമായി, ഡേറ്റ ജനറൽ കോർപ്പറേഷൻ, അവരുടെ നോവ, എക്ലിപ്സ്, എം.വി. ശ്രേണിയിലുള്ള കമ്പ്യൂട്ടറുകൾക്കുവേണ്ടി വിപണിയിലിറക്കിയ പ്രോഗ്രാമിങ് ഭാഷയായിരുന്നു ഫോർട്രാൻ 5. അക്കാലത്തെ മിനി കമ്പ്യൂട്ടറുകൾക്ക് യോജിച്ച ഒപ്റ്റിമൈസിങ് കമ്പൈലർ ഇതിനുണ്ടായിരുന്നു. ഫോർട്രാൻ 66 മാനകവുമായി ഏറെ സാമ്യമുള്ള ഭാഷയായിരുന്നു ഇത്. ഫോർട്രാൻ നാലാം പതിപ്പിന്റെ തുടർച്ചയെന്ന് തെറ്റിദ്ധരിപ്പിക്കുന്ന പേരാണ് ഇതിനുള്ളത്.

സി.ഡി.സി. 6600 ശ്രേണിയിലുള്ള കമ്പ്യൂട്ടറുകൾക്കായി കൺട്രോൾ ഡേറ്റ കോർപ്പറേഷൻ 1968-ൽ വിതരണം ചെയ്തതാണ് ഫോർട്രാൻ V. ഫോർട്രാൻ IV അടിസ്ഥാനമാക്കിയുള്ള ഭാഷയായിരുന്നു ഇത്.

ഫോർട്രാൻ V എന്ന പേരിൽ 1100 ശ്രേണിയിലുള്ള കമ്പ്യൂട്ടറുകൾക്കായി യൂനിവാക്കും ഒരു കമ്പൈലർ പുറത്തിറക്കിയിരുന്നു. ഇതിന്റെതന്നെ ബ്രാൻഡ് ചെയ്ത പേരാണ് അഥീന ഫോർട്രാൻ
ഫോർട്രാൻ 6 അഥവാ വിഷ്വൽ ഫോർട്രാൻ 2001 മൈക്രോസോഫ്റ്റ് വികസിപ്പിച്ച് കോംപാക്കിന് വിപണനാനുമതി നൽകിയ ഒരു ഫോർട്രാൻ വകഭേദമാണ്. കോംപാക് വിഷ്വൽ ഫോർട്രാൻ എന്ന പേരിലിറക്കിയ ഈ ഉൽപ്പന്നത്തിന്റെ 6, 6.1 പതിപ്പുകൾക്ക് വിഷ്വൽ സ്റ്റുഡിയോ 5-ന്റെ സംയോജിതസമ്പർക്കമുഖമാണ് ഉപയോഗിച്ചിരുന്നത്.

ശാസ്ത്രീയാവശ്യങ്ങൾക്കുള്ള അതീവശേഷിയുള്ള കമ്പ്യൂട്ടറുകളുടെ നിർമ്മാതാക്കൾ (ഉദാഹരണമായി, ബറോസ്, സി.ഡി.സി., ക്രേ, ഹണിവെൽ, ഐ.ബി.എം., ടെക്സസ് ഇൻസ്ട്രുമെന്റ്സ്, യൂനിവാക്) ഇൻസ്ട്രക്ഷൻ കാഷി, സി.പി.യു. പൈപ്പ്‌ലൈനിങ്, വെക്റ്റർ അരേകൾ തുടങ്ങിയ അവരുടെ പ്രത്യേക ഹാർഡ്വെയർ സവിശേഷതകൾ പൂർണ്ണമായി ഉപയോഗപ്പെടുത്തുന്നതിനായി അവശ്യമായ ചേർപ്പുകൾ ഫോർട്രാനിൽ ഉൾപ്പെടുത്തുന്നു. ഉദാഹരണത്തിന് ഐ.ബി.എമ്മിന്റെ ഒരു ഫോർട്രാൻ കമ്പൈലറിൽ (എച്ച്. എക്സ്റ്റെൻഡെഡ് ഐ.യു.പി.), പ്രോസസറിലുള്ള അനേകം ഗണിതക്രിയാവിഭാഗങ്ങളെ ഒരുമിച്ച് പ്രവർത്തനനിരതമാക്കിവെക്കുന്നതിനായി മെഷീൻകോഡ് നിർദ്ദേശങ്ങളെ ക്രമീകരിക്കുന്നതിനുള്ള ഒരു ഒപ്റ്റിമൈസേഷൻ നിലയുണ്ട്. നാസയുടെ ഏംസ് ഗവേഷണകേന്ദ്രത്തിൽ പ്രവർത്തിക്കുന്ന ഇല്ലിയാക് IV സൂപ്പർകമ്പ്യൂട്ടറിനുവേണ്ടി പ്രത്യേകം തയാറാക്കിയ ഫോർട്രാൻ വകഭേദമായ സി.എഫ്.ഡി. ഇതുപോലെയുള്ള മറ്റൊന്നാണ്. സദിശങ്ങളെയും മാട്രിക്സുകളുടെയും സംസ്കരണത്തിന് വേണ്ടി ഐ.ബി.എം. റിസേർച്ച് ലാബ്സ് വികസിപ്പിച്ച ഫോർട്രാൻ ആധാരമാക്കി വിപുലീകരിച്ച ഭാഷയാണ് വെക്ട്രാൻ.

ഒബ്ജക്റ്റ് ഓറിയെന്റഡ് ഫോർട്രാൻ, ഫോർട്രാന്റെ ഒരു ഓബ്ജ്ക്റ്റ് ഓറിയെന്റഡ് വകഭേദമാണ്. ഡേറ്റാഘടകങ്ങളെ ഒബ്ജക്റ്റുകളായി യോജിപ്പിക്കാനും ഇത്തരം ഒബ്ജക്റ്റുകളെ സമാന്തരമായി ഇൻസ്റ്റൻഷ്യേറ്റ് ചെയ്യാനും പ്രവർത്തിപ്പിക്കാനും ഇതിൽ സാധിക്കും. ഈ വകഭേദം സൺ, ഐറിസ്, ഐ.പി.എസ്.സി., എൻക്യൂബ് എന്നീ കമ്പ്യൂട്ടറുകൾക്കായി ലഭ്യമാണെങ്കിലും നിലവിൽ വികസനപിന്തുണയില്ല.

ഇത്തരം യന്ത്രബന്ധിത വകഭേദങ്ങൾ കാലാന്തരത്തിൽ മറയുകയോ അവയുടെ സവിശേഷതകൾ പ്രധാനമാനകത്തിൽ ഉൾപ്പെടുത്തപ്പെടുകയോ ചെയ്യപ്പെട്ടു. ഷെയേഡ് മെമ്മറി പ്രോഗ്രാമിങ്ങിനു വേണ്ടിയുള്ള ഓപ്പൺ എം.പി., ഇത്തരത്തിൽ നിലവിലുള്ള വകഭേദങ്ങളിൽ പ്രധാനപ്പെട്ടതാണ്. സമാന്തരപ്രോസസിങ്ങിനെ പിന്തുണണണകുന്നതിനുള്ള കോ അരേ ഫോർട്രാൻ പുതിയൊരു വകഭേദമാണ്.
ഐ.ബി.എം. 704 കമ്പ്യൂട്ടറിനുവേണ്ടിയുള്ള ഫോർട്രാൻ ഭാഷയുടെ ഒരു ചുരുക്കിയ പതിപ്പായിരുന്നു ഫോർ ട്രാൻസിറ്റ് (FOR TRANSIT). ഐ.ബി.എം. 650 കമ്പ്യൂട്ടറിൽ ഉൾപ്പെടുത്തിയിരുന്ന ഇത്, 1950-കളുടെ അവസാനം, കാർനെയ്ജ് ഇൻസ്റ്റിറ്റ്യൂട്ട് ഓഫ് ടെക്നോളജിയിൽ വികസിപ്പിച്ചെടുത്ത ഒരു പ്രോഗ്രാം ഉപയോഗിച്ച് ഇന്റർപ്രെട്ട് ചെയ്താണ് പ്രവർത്തിച്ചിരുന്നത്. സാധാരണ ഫോർട്രാൻ, ഐ.ബി.എം. 650-നെ അപേക്ഷിച്ച് കൂടുതൽ സങ്കീർണ്ണമായ കമ്പ്യൂട്ടറുകൾക്കു വേണ്ടിയുള്ളതാണെന്നും അതിനാൽ ഫോർട്രാനിലുള്ള 32 നിർദ്ദേശങ്ങളിൽ പലതും ഫോർ ട്രാൻസിറ്റിൽ ആവശ്യമില്ലെന്നുമായിരുന്നു ഐ.ബി.എമ്മിന്റെ വിലയിരുത്തൽ. അതുകൊണ്ട് ഫോർ ട്രാൻസിറ്റിലെ ചില നിർദ്ദേശങ്ങൾ ഒഴിവാക്കുകയും ഇതിനുവേണ്ടിയുള്ള പ്രോഗ്രാം എഴുത്തിൽ ചില നിബന്ധനകൾ ഉൾക്കൊള്ളിക്കുകയും ചെയ്തു. എന്നാൽ ഈ നിബന്ധനകളുണ്ടെങ്കിലും ഫോർ ട്രാൻസിറ്റ് പ്രോഗ്രാമുകൾ ഐ.ബി.എം. 704-നുവേണ്ടിയുള്ള ഫോർട്രാന് അനുരൂപവുമായിരുന്നു. 

ഫോർ ട്രാൻസിറ്റിൽ അനുവദനീയമായിരുന്ന നിർദ്ദേശങ്ങൾ താഴെപ്പറയുന്നു.

ഒരു ഫോർ ട്രാൻസിറ്റ് പ്രോഗ്രാമിൽ പരമാവധി പത്ത് സബ്റൂട്ടിനുകൾ വരെ ഉപയോഗിക്കാനുമാകും. പ്രോഗ്രാം നിർദ്ദേശങ്ങൾ 7 മുതൽ 56 വരെയുള്ള നിരകളിൽ ഒതുക്കണമെന്ന നിബന്ധനയുമുണ്ട്.

ഐ.ബി.എം. 650 കമ്പ്യൂട്ടറുകളിൽ ഇൻപുട്ടിനും ഔട്ട്പുട്ടിനും പഞ്ച്ഡ് കാർഡുകളായിരുന്നു ഉപയോഗിച്ചിരുന്നത്. 3 ഘട്ടങ്ങളായാണ് ഇതിൽ സോഴ്സ്കോഡ് യന്ത്രഭാഷയായി പരിവർത്തനം ചെയ്തിരുന്നത്: ആദ്യം "ഐ.ടി." ഭാഷ എന്ന ഒരു ഇടനിലഭാഷയിലേക്കും തുടർന്ന് സോപ് അസെംബ്ലി ഭാഷയിലേക്കും അവസാനം യന്ത്രഭാഷയിലേക്കും.

ഫോർ ട്രാൻസിറ്റ് I (എസ്), ഫോർ ട്രാൻസിറ്റ് II എന്നീ പേരുകളിലുള്ള രണ്ട് പതിപ്പുകൾ ഇതിനുണ്ടായിരുന്നു. ഇൻഡെക്സിങ് രെജിസ്റ്ററുകളും ഓട്ടോമാറ്റിക് ഫ്ലോട്ടിങ് പോയിന്റ് ഡെസിമൽ (ബൈ-ക്വൈനറി) ക്രിയാശേഷിയും ഉള്ള കമ്പ്യൂട്ടറുകൾക്കാണ് രണ്ടാംപതിപ്പ് ഉപയോഗിച്ചിരുന്നത്.

ഫോർട്രാൻ 77 മാനകത്തിന്റെ ആവിർഭാവത്തിനു മുൻപ്, സൗകര്യപ്രദമായ ഭാഷയിൽ പ്രോഗ്രാം എഴുതാവുന്ന അനേകം പ്രീപ്രോസസറുകളുടെ ഉപയോഗം സാധാരണമായിരുന്നു. ഇത്തരം പ്രോഗ്രാമുകളെ പ്രീപ്രൊസസർ ഉപയോഗിച്ച് സംസ്കരിച്ച് മാനകരൂപത്തിലുള്ള ഏതൊരു ഫോർട്രാൻ കമ്പൈലറിനും പ്രവർത്തിപ്പിക്കാവുന്ന രൂപത്തിലേക്ക് മാറ്റുകയായിരുന്നു പതിവ്. ഈ പ്രീപ്രോസസറുകൾ, ഘടനാപരമായ പ്രോഗ്രാമിങ്, ആറക്ഷരത്തിലധികമുള്ള ചരനാമങ്ങൾ, കൂടുതൽ ഡേറ്റാടൈപ്പുകൾ, കണ്ടീഷണൽ കമ്പൈലേഷൻ തുടങ്ങിയവക്കുപുറമേ മാക്രോ സൗകര്യം പോലും പിന്തുണച്ചിരുന്നു. ഫ്ലെക്സ്, ഇഫ്‌ട്രാൻ, മോർട്രാൻ, എസ്.എഫ്.ട്രാൻ, എസ്.-ഫോർട്രാൻ, റാറ്റ്ഫോർ, റാറ്റ്ഫൈവ് തുടങ്ങിയവ പേരുകേട്ട പ്രീപ്രോസസറുകളാണ്. ഉദാഹരണത്തിന്, സിയോടു സമാനമായ ഭാഷയിലെഴുതുന്ന പ്രോഗ്രാമാണ് റാറ്റ്ഫോറും റാറ്റ്ഫൈവും പ്രീപ്രോസസ് ചെയ്ത് ഫോർട്രാൻ 66 മാനകരൂപത്തിലേക്ക് മാറ്റിയെടുക്കുന്നത്.

ഫോർട്രാൻ ഭാഷയിൽ നിരവധി മുന്നേറ്റങ്ങൾ വന്നെങ്കിലും കണ്ടീഷണൽ കമ്പൈലിങ്, മാക്രോ സബ്സ്റ്റിറ്റ്യൂഷൻ എന്നീ ആവശ്യങ്ങൾക്ക് ആളുകൾ പ്രീപ്രോസസറുകൾ ഉപയോഗിക്കുന്നത് തുടർന്നുവന്നു. പല ഫോർട്രാൻ കമ്പൈലറുകളിലും സി പ്രീപ്രോസസർ കൂടി ഉൾക്കൊള്ളിച്ചിട്ടുണ്ട്. കണ്ടീഷണൽ കമ്പൈലിങ്ങിനുള്ള ശേഷി, ഫോർട്രാൻ 95 മാനകത്തോടൊപ്പം ഐച്ഛികസവിശേഷതയായി ഉൾപ്പെടുത്തിയിട്ടുണ്ട്; ഇത് കൊക്കോ (CoCo) എന്നപേരിലാണ് സാധാരണ അറിയപ്പെടുന്നത്. 

സദിശക്രിയകളും ഡൈനമിക് സ്റ്റോറേജും പോലുള്ള സിസ്റ്റം പ്രോഗ്രാമിങ് പിന്തുണക്കായുള്ള ചേർപ്പുകൾ ഉൾപ്പെടുത്തി ലോറെൻസ് റേഡിയേഷൻ ലബോറട്ടറി വികസിപ്പിച്ച ഒരു പ്രീപ്രോസസറാണ് എൽ.ആർ.എൽ.ട്രാൻ. ഈ പതിപ്പ് എൽ.ടി.എസ്.എസ്. ഓപ്പറേറ്റിങ് സിസ്റ്റത്തോടൊപ്പം വിതരണം ചെയ്തിരുന്നു. 

വലിയ ഡിസ്ക്രീറ്റ് വ്യൂഹങ്ങളുടെ മോഡലിങ്ങിനും സിമുലേഷനും വേണ്ടിയുള്ള ഒരു ഫോർട്രാൻ പ്രീപ്രോസസറാണ് സിംസ്ക്രിപ്റ്റ്

ആവർത്തനസ്വഭാവമുള്ളതും ഘടനാപരമല്ലാത്തതും കാലഹരണപ്പെട്ടതുമായ (ഉദാഹരണം codice_2 നിർദ്ദേശം) സവിശേഷതകൾ ഒഴിവാക്കുന്നതിനുദ്ദേശിച്ചുള്ള ഫോർട്രാൻ 95-ന്റെ ശുചീകരിച്ച പതിപ്പാണ് എഫ്. ഘടനാപരമായ പ്രോഗ്രാമിങ്ങിനു വേണ്ടി പുതിയ നിർദ്ദേശങ്ങൾ ഫോർട്രാൻ 77, 90 മാനകങ്ങളിൽ ഉൾപ്പെടുത്തിയതിനെത്തുടർന്ന് ഉപയോഗശൂന്യമായ പഴയ നിർദ്ദേശങ്ങൾ എഫ്. ഭാഷയിൽനിന്ന് ഒഴിവാക്കിയിരുന്നു. ഫോർട്രാൻ 90-ൽ ഉൾപ്പെടുത്തിയിരുന്ന അരേ പ്രോഗ്രാമിങ് സവിശേഷതകൾ ഇതിൽ നിലനിർത്തുകയും ചെയ്തു. പ്രത്യേകിച്ചും വിദ്യാഭ്യാസത്തിനും ശാസ്ത്രീയകമ്പ്യൂട്ടിങ്ങിനും അനുയോജ്യമായ കമ്പൈൽഡും ഘടനാപരവുമായ ഒരു അരേ പ്രോഗ്രാമിങ് ഭാഷ എന്നാണ് എഫ്. പ്രോഗ്രാമിങ് ഭാഷയെ അതിന്റെ നിർമ്മാതാക്കൾ നിർവചിക്കുന്നത്.

ഫോർട്രാൻ 90 മാനകത്തിൽ പുതുതായി ഉൾപ്പെടുത്തിയ രണ്ട് സവിശേഷതകളായ ഡൈനമിക് മെമ്മറി അലോക്കേഷനും അരേ ആധാരമാക്കിയുള്ള ക്രിയകളുമാണ് താഴെക്കാണുന്ന പ്രോഗ്രാമിൽ അവതരിപ്പിച്ചിരിക്കുന്നത്. അരേകൾ കൈകാര്യം ചെയ്യുന്നതിൽ codice_14 ലൂപ്പുകളുടെയും codice_3/codice_140 നിർദ്ദേശങ്ങളുടെയും അഭാവവും അരേകൾക്ക് മൊത്തത്തിൽ ബാധകമാകുന്ന ഗണിതക്രിയകളും പ്രത്യേകം ശ്രദ്ധിക്കുക. ഇക്കാലത്തെ പ്രോഗ്രാമിങ് ശൈലിയനുസരിച്ചുള്ള വിവരണാത്മകമായ ചരനാമങ്ങളും സാമാന്യമായ പ്രോഗ്രാം രൂപവും ശ്രദ്ധേയമാണ്. നൽകുന്ന സംഖ്യകളുടെ ശരാശരി കണക്കാക്കുന്നതിനുള്ള പ്രോഗ്രാമാണിത്.

ഫോർട്രാൻ 77 എന്ന പേര് തിരഞ്ഞെടുത്ത സ്റ്റാൻഡേഡ് കമ്മിറ്റി യോഗത്തിൽത്തന്നെ "ലെറ്റർ ഒ കൺസിഡേഡ് ഹാംഫുൾ" (Letter O considered harmful) എന്ന തലക്കെട്ടിൽ ഒരു സാങ്കേതികനിർദ്ദേശം കൂടി പരിഗണിക്കപ്പെട്ടിരുന്നു. ചരനാമങ്ങൾക്കു പേരുനൽകുന്നതിൽ നിന്ന് O എന്ന അക്ഷരത്തെ ഒഴിവാക്കി, ഈ അക്ഷരവും പൂജ്യവും തമ്മിലുള്ള ആശയക്കുഴപ്പത്തെ പരിഹരിക്കാനുദ്ദേശിച്ചുള്ള നിർദ്ദേശമായിരുന്നു ഇത്. എന്നാൽ പ്രോഗ്രാം എഴുതാനുപയോഗിക്കുന്ന അക്ഷരസഞ്ചയത്തിൽനിന്നുതന്നെ O ഒഴിവാക്കുക എന്ന നിർദ്ദേശമായിരുന്നു ഇത്. codice_141 നിർദ്ദേശമൊന്നും ഉപയോഗിക്കാനാവില്ല എന്നതിനാൽ ഇത് ഘടനാപരമായ പ്രോഗ്രാമിങ് രീതിയിലേക്ക് മാറാൻ സഹായിക്കുമെന്നും, പ്രശ്നസങ്കീർണ്ണമായ codice_142 നിർദ്ദേശത്തെയും പ്രോഗ്രാമിൽ നിന്ന് ഒഴിവാക്കാമെന്നും വിലയിരുത്തപ്പെട്ടിരുന്നു. എന്നാൽ നിലവിലുള്ള പ്രോഗ്രാമുകളെ അസാധുവാക്കുമെന്ന കാരണത്താൽ ഈ നിർദ്ദേശം കണക്കിലെടുക്കാതിരിക്കുകയായിരുന്നു.

codice_143 നിർദ്ദേശത്തിന്റെ പ്രവർത്തനം, കുറഞ്ഞത് എത്ര തവണയായിരിക്കണം എന്നതിനെച്ചൊല്ലിയും ഫോർട്രാൻ 77-ന്റെ മാനകരൂപീകരണസമിതിയിൽ തർക്കങ്ങളുണ്ടായിരുന്നു. കുറഞ്ഞ തവണ പൂജ്യമായിരിക്കണമെന്നും (അതായത് ആ ഖണ്ഡം ഒരിക്കൽപ്പോലും പ്രവർത്തിക്കാതിരിക്കുക) അതല്ല ഒന്നായിരിക്കണമെന്നും (ഒരുതവണയെങ്കിലും നിർബന്ധമായും പ്രവർത്തിക്കും) വാദങ്ങളുണ്ടായിരുന്നു. ഈ വിഷയത്തിൽ ലോറൻ മെയ്സ്നർ മുന്നോട്ടുവച്ച വാദം വളരെ രസകരമായിരുന്നു. ഒറ്റത്തവണ മാത്രം പ്രവർത്തിക്കാനാണെങ്കിൽ ലൂപ്പ് തന്നെ എന്തിനാണെന്നും കുറഞ്ഞ തവണ രണ്ടായിരിക്കണം എന്നുമായിരുന്നു അദ്ദേഹത്തിന്റെ വാദം.


</doc>
<doc id="206524" url="https://ml.wikipedia.org/wiki?curid=206524" title="വല്ലിടീച്ചർ">
വല്ലിടീച്ചർ

കേരളത്തിൽ കണ്ണൂർ ജില്ലയിലെ അനേകം സാംസ്ക്കാരിക പരിപാടികളിൽ സ്വന്തമായി എഴുതി തയ്യാറാക്കിയ പ്രാർത്ഥന ചൊല്ലുന്നതിനാൽ നാട്ടുകാർക്കിടയിൽ പ്രാർത്ഥനടീച്ചർ എന്ന പേരിൽ അറിയപ്പെടുന്ന വനിതയാണ് വല്ലിടീച്ചർ. 2011-ൽ കേരള സംഗീത നാടക അക്കാദമിയുടെ "ഗുരുപൂജ" പുരസ്ക്കാരം വല്ലിടീച്ചർക്കു ലഭിച്ചു. സാമൂഹ്യപ്രവർത്തകയും അദ്ധ്യാപികയും നർത്തകിയും അഭിനേത്രിയും ഗായികയുമായ വനിതയാണ് വല്ലിടീച്ചർ.

1943 ജൂൺ 15-ന് കണ്ണൂർ ജില്ലയിലെ തളിപ്പറമ്പിൽ അപ്പാട്ടെവീട്ടിൽ കുഞ്ഞികൃഷ്ണൻ നായരുടെയും ചന്ദ്രോത്ത്‌വീട്ടിൽ മാധവിയമ്മയുടെയും മകളായി ജനിച്ചു. ടി. കുഞ്ഞിരാമൻ നായരാണ് ഭർത്താവ്. സുനേഷ് വളർത്തുമകൻ.

വിദ്യാഭ്യാസം ആരംഭിച്ചത് ഡൽഹിയിലാണെങ്കിലും കണ്ണൂർ ജില്ലയിലെ തളിപ്പറമ്പ് അക്കിപ്പറമ്പ് എൽ.പി. സ്ക്കൂൾ, തൃച്ഛംബരം യൂ.പി. സ്ക്കൂൾ, കാടാച്ചിറ ഹൈസ്ക്കൂൾ, മൂത്തേടത്ത് ഹൈസ്ക്കൂൾ, നീലേശ്വരം ശ്രീ നാരായണ ട്രെയിനിംഗ് സ്ക്കൂൾ എന്നിവിടങ്ങളിലായാണ് പൂർത്തിയാക്കിയത്.
അദ്ധ്യാപിക ആയി കണ്ണൂർ ജില്ലയിലെ കല്ല്യാട് യൂ.പി. സ്ക്കൂൾ, ചാമക്കാല എൽ.പി. സ്ക്കൂൾ എന്നിവിടങ്ങളിൽ ജോലി ചെയ്തശേഷം വിരമിച്ചു. സ്ക്കൂൾ അദ്ധ്യാപനം കൂടാതെ സംഗീതം, നൃത്തം, നാടകം എന്നിവയും ടീച്ചർ കുട്ടികളെ പഠിപ്പിച്ചിട്ടുണ്ട്.

ടീച്ചറുടെ അച്ഛൻ ഡൽഹി റെയിൽ‌വെ ഇൻസ്‌പെക്ടറായിരുന്നതിനാൽ കുട്ടിക്കാലം ഡൽഹിലായിരുന്നു. രണ്ടാം ക്ലാസ്സിൽ പഠിക്കുമ്പോൾ കൃഷ്ണനായി വേഷമിട്ട് വല്ലി ആദ്യമായി നൃത്തം ചെയ്തു. 12 വർഷം നൃത്തവും എട്ട് വർഷം സംഗീതവും പഠിച്ചു. ഇപ്പോഴും ആഡൂർ ബാലു മാസ്റ്ററുടെ കീഴിൽ സംഗീത പഠനം തുടരുന്നു. തൃച്ചംബരം യു.പി സ്‌കൂളിൽ ആറാംക്ലാസിൽ പഠിക്കുമ്പോൾ കുട്ടമത്തിന്റെ ബാലഗോപാലൻ എന്ന നാടകത്തിൽ, ബാലഗോപാലനായാണ് വല്ലി ആദ്യമായി നാടകത്തിൽ അഭിനയിച്ചത്. പഴശ്ശിരാജയാണ്, ആദ്യത്തെ പ്രൊഫഷണൽ നാടകം.

1957-ൽ ആചാര്യ വിനോബാജി കേരളം സന്ദർശിച്ചപ്പോൾ അദ്ദേഹത്തിന്റെ പ്രസംഗം മലയാളത്തിലേക്ക് തർജ്ജമ ചെയ്ത ഏറ്റവും ചെറിയകുട്ടിയെന്ന നിലയിൽ വല്ലി ജനശ്രദ്ധ നേടിയിരുന്നു. അന്ന് ‘രഘുപതി രാഘവരാജാറാം’‘ എന്ന ഗാനം പാടി നൃത്തം ചെയ്ത വല്ലിയെ വിനോബാജി അനുഗ്രഹിച്ചിട്ടുണ്ട്.

1956 മുതൽ 72 വരെയായി 65 നാടകങ്ങളിൽ വല്ലിടീച്ചർ അഭിനയിച്ചിട്ടുണ്ട്. അഭിനയിച്ച എല്ലാ നാടകങ്ങളുടെയും അതിലെ കഥാപാത്രങ്ങളുടെയും പേരുകൾ ടീച്ചർ ഒരു പുസ്തകത്തിൽ എഴുതിസൂക്ഷിച്ചിട്ടുണ്ട്. സി.എൽ. ജോസിന്റെ 14 നാടകങ്ങളിലും പ്രധാനവേഷത്തിൽ ടീച്ചർ അഭിനയിച്ചു. സംഗീത സംവിധായകൻ കെ. രാഘവൻ മാസ്റ്റർ ഈണം‌പകർന്ന ഗാനങ്ങൾ ആലപിച്ചിട്ടുണ്ട്. നാടകരംഗത്ത് വല്ലിടീച്ചറുടെ സംഭാവനകൾ കണക്കിലെടുത്താണ് കേരള സംഗീതനാടക അക്കാദമി ഗുരുപൂജ അവാർഡ് സമ്മാനിച്ചത്.

നാടകാഭിനയത്തിനൊപ്പം പഠനവും മുന്നോട്ടു കൊണ്ടുപോയി ടി.ടി.സി. പൂർത്തിയാക്കിയ വല്ലിടീച്ചർ, കല്ല്യാട് യു.പി സ്‌കൂളിൽ അധ്യാപിക ആയതോടെ നാടക വേദികളിൽ നിന്ന് മാറി നിൽക്കേണ്ടി വന്നു. എന്നാൽ, ഇക്കാലയളവിലും കുട്ടികളെ യുവജനോത്സവങ്ങളിൽ പങ്കെടുപ്പിക്കാൻ നാടകവും പാട്ടും ഡാൻസും മോണോആക്ടും ടീച്ചർ അഭ്യസിപ്പിച്ചിരുന്നു. പ്രാർത്ഥനാഗാനങ്ങൾക്കൊപ്പം കഥ, കവിത, യാത്രാവിവരണം എന്നിവയും ടീച്ചർ എഴുതിയിട്ടുണ്ട്. അവർ എഴുതിയ 40കഥകളും 25കവിതകളും ആനുകാലികങ്ങളിൽ പ്രസിദ്ധീകരിച്ചിട്ടുണ്ട്. കണ്ണൂരിലെ നിരവധി സംഘടനകളിലും സ്ഥാപനങ്ങളിലുമെല്ലാം ഭാരവാഹിത്വമുള്ളവരാണ് വല്ലിടീച്ചർ. ഇപ്പോഴും പാവപ്പെട്ട ധാരാളം‌കുട്ടികളെ അഭിനയവും സംഗീതവും നൃത്തവും പഠിപ്പിക്കുന്നുണ്ട്.



</doc>
<doc id="206529" url="https://ml.wikipedia.org/wiki?curid=206529" title="അർബുദ പ്രതിവിധികൾ">
അർബുദ പ്രതിവിധികൾ

അർബുദം ഏറ്റവും ഭയാനകമായ രോഗമായിട്ടാണ് ഇന്നും ജനങ്ങൾ കരുതുന്നത്. എന്നാൽ ഇത് എപ്പോഴും അപായസാധ്യതയുള്ള ഒന്നായി കണക്കാക്കേണ്ടതില്ല. പ്രാരംഭദശയിൽത്തന്നെ കണ്ടുപിടിച്ച് സത്വരനടപടികളെടുത്താൽ നിയന്ത്രണവിധേയമാകുമെന്നു തെളിഞ്ഞിട്ടുണ്ട്.

എക്സ്-റേ, ശസ്ത്രക്രിയ, റേഡിയേഷൻ (Radio theraphy) കീമോ തെറാപ്പി എന്നിങ്ങനെ ഭൗതിക (physical) പ്രതിവിധികളും രാസവസ്തുക്കൾ, ഹോർമോണുകൾ എന്നീ രാസപ്രതിവിധികളും അർബുദചികിത്സയ്ക്കു നിർദ്ദേശിക്കപ്പെട്ടുവരുന്നു. സാന്ത്വന ചികിത്സ (palliative care) ഭേദമാക്കാൻ സാധിക്കാത്ത വിധത്തിൽ മൂർച്ഛിച്ച രോഗം ഉള്ളവർക്കു വേദനയും മറ്റു പ്രശ്നങ്ങളും നിയന്ത്രിക്കാൻ ഉതകുന്നുണ്ട്. രോഗം ഒരു അവയവത്തെയോ ഒരു കലയെയോ മാത്രം ബാധിച്ചിട്ടുള്ള അവസ്ഥയിൽ ശസ്ത്രക്രിയകൊണ്ട് എളുപ്പത്തിൽ അതിനു പ്രതിവിധി ചെയ്യാം.

ശസ്ത്രക്രിയ പ്രധാനമായും സാർകോമ, അണ്ഡാശയ കാൻസർ, സ്തനാർബുദം, ബ്രെയിൻ ട്യൂമർ, നാക്കിലെ കാൻസർ, വയറിലെ ട്യൂമറുകൾ, കഴുത്തിലെ ഗ്രന്ഥികൾ (lymph nodes) എന്നിവയ്ക്കാണു ഫലപ്രദം. ചിലപ്പോൾ സർജറി ചെയ്താൽ പൂർണമായി മുറിച്ചുമാറ്റാൻ സാധിച്ചില്ലെങ്കിൽ ഇതിനുപുറമേ റേഡിയേഷനും കീമോതെറാപിയും (multidisciplinary apporach) ആവശ്യമായിവരും. ഇപ്പോൾ കരൾ, അന്നനാളം, മൂത്രാശയം, ശബ്ദപേടകം എന്നിവ പൂർണമായി ശസ്ത്രക്രിയ ചെയ്തു മാറ്റി പകരം കൃത്രിമ അവയവം (Transplant അല്ലെങ്കിൽ പ്രോസ്തസിസ്) വയ്ക്കാം. അല്ലെങ്കിൽ രോഗിയെ ഈ അവയവം ഇല്ലാത്ത അവസ്ഥ മറികടക്കാൻ പരിശീലിപ്പിക്കാം. ഇതിന് പുനരധിവാസം (rehabilitation) എന്നു പറയുന്നു.

ഇവിടെ ഏറ്റവും ചിന്തനീയമായ കാര്യം അവയവം മുറിച്ചുനീക്കുന്നത് ശരീരത്തെ എത്രമാത്രം ബാധിക്കുമെന്നതാണ്. ചുണ്ട്, നാവ്, ചർമം എന്നിവയിലെ അർബുദങ്ങൾക്ക് ആ രോഗബാധിത ഭാഗങ്ങൾ മുറിച്ചുകളയുന്നത് പ്രതിവിധിയാണ്. ചുണ്ടിലും ചർമത്തിലും നഷ്ടപ്പെട്ട ഭാഗങ്ങൾ പ്ലാസ്റ്റിക് സർജറി കൊണ്ട് ശരിയാക്കാം. ശ്വാസനാളി, ഉദരം, വൻകുടൽ എന്നിവയിലെ അർബുദത്തിന് ബാധിതഭാഗം ശസ്ത്രക്രിയകൊണ്ടു നീക്കി രണ്ടറ്റങ്ങളെയും തുന്നി യോജിപ്പിക്കുന്നത് അംഗീകൃതമായ ഒരു പ്രതിവിധിയാണ്. കണ്ണുകൾ, ശ്വാസകോശങ്ങൾ, വൃഷണങ്ങൾ, വൃക്കകൾ എന്നീ ഇരട്ടഅവയവങ്ങളെ സംബന്ധിച്ചിടത്തോളം ബാധിതമായ ഒരു ഭാഗം കളഞ്ഞതുകൊണ്ട് ശരീരത്തിന്റെ ദൈനംദിനപ്രവർത്തനങ്ങളിൽ വലിയ തടസ്സമോ ന്യൂനതയോ സംഭവിക്കുന്നില്ല. കരളിനെ സംബന്ധിച്ചിടത്തോളം 75-80 ശ. മാ. നഷ്ടപ്പെട്ടാലും ഒരാൾക്കു ജീവിക്കാമെന്നു തെളിഞ്ഞിട്ടുണ്ട്. ശ്വാസകോശങ്ങൾ, കരൾ, വൃക്കകൾ എന്നിവ മുഴുവൻ നീക്കംചെയ്ത് പകരം കൃത്രിമാവയവങ്ങൾ ഘടിപ്പിച്ച് ജീവിതം ദീർഘിപ്പിക്കാവുന്നതാണ്.

എക്സ്-റേ, റേഡിയം, റേഡിയോ ആക്ടീവ് ഐസൊടോപ്പുകൾ എന്നിവയുടെ ഉപയോഗം റേഡിയേഷൻ ചികിത്സയുടെ വിവിധമാർഗങ്ങളാണ്. 
എന്നിങ്ങനെ റേഡിയോ തെറാപ്പി, മൂന്നു തരമുണ്ട്. 

ടെലിതെറാപ്പിയിൽ മെഷീനിൽനിന്നും 80-120 സെ.മീ. ദുരെവച്ച് രശ്മികൾ കൊണ്ടു ചികിത്സിക്കുന്നു. ഉദാഹരണം-
എന്നിവയാണ്. ഇപ്പോൾ കൺഫോർമൽ റേഡിയോതെറാപ്പി മുതലായ വളരെ സൂക്ഷ്മമായ ചികിത്സാരീതികളുണ്ട്. ഇതിൽ ആവശ്യമുള്ളിടത്ത് മാത്രം ഡോസ് കിട്ടുന്ന സംവിധാനം ഉണ്ട്. ചികിത്സാചെലവുകൾ വളരെ കൂടുതലാണ്. ഇന്റെൻസിറ്റി മോഡുലേറ്റഡ് റേഡിയോതെറാപ്പി(IMRT)യാണ് ഏറ്റവും പുതിയതും രോഗിക്ക് ഏറ്റവും ഗുണകരവുമായ ചികിത്സ.

ബ്രേക്കിതെറാപ്പിയിൽ റേഡിയേഷൻ സ്രോതസ്സുകളെ സൂചികൾ, വയറുകൾ, പെല്ലെറ്റുകൾ എന്നീ രൂപത്തിലാക്കി വായ്, ഗർഭാശയം, അന്നനാളം എന്നിവിടങ്ങളിൽ കടത്തിവച്ച് ആ സ്ഥാനങ്ങളിൽത്തന്നെ ഉയർന്ന മാത്രയിൽ റേഡിയേഷൻ നൽകാൻ കഴിയും. റേഡിയം ഇപ്പോൾ ഉപയോഗിക്കുന്നില്ല. പകരം ഇറിഡിയം, സീസിയം എന്നിവയുടെ ഐസോടോപ്പുകൾ ഉപയോഗിക്കുന്നു. ഈ ചികിത്സ വളരെ ഫലപ്രദമാണ്.

ഇന്റേണൽ തെറാപ്പിയിൽ ഗുളിക അല്ലെങ്കിൽ പാനീയരൂപത്തിലുള്ള ഐസോടോപ്പുകൾ രോഗിക്കു കൊടുക്കുന്നു. ചില പ്രത്യേക അവയവങ്ങളിൽ ഐസോടോപ്പുകൾ ചെന്നുകൂടുന്നു. ആ ഭാഗങ്ങളിൽ ഒരു ഗാമ ക്യാമറ ഉപയോഗിച്ചു ചിത്രങ്ങളെടുത്ത് വ്യതിയാനങ്ങൾ പഠിച്ച് അനുമാനങ്ങളിലെത്തുന്നു. ചില ഐസോടോപ്പുകൾ ചില അവയവങ്ങളിൽ കേന്ദ്രീകരിക്കുന്നതു ചികിത്സയ്ക്കു ഉപയോഗിക്കാം. ഉദാ: കാൻസർ തൈറോയ്ഡ് & റേഡിയോ അയഡിൻ.

ശസ്ത്രക്രിയ (Surgery) കൊണ്ടുമാത്രമേ അർബുദം പൂർണമായി സുഖപ്പെടുത്താനാകൂ. എന്നാൽ നാവിലെ അർബുദം ആരംഭഘട്ടത്തിൽ കണ്ടെത്തി റേഡിയോ തെറാപ്പി കൊണ്ടും നാസാഗ്രസനി അർബുദം (Naso Pharyngeal Carcinoma) കീമോതെറാപ്പി കൊണ്ടും ശസ്ത്രക്രിയ കൂടാതെ പൂർണമായി സുഖപ്പെടുത്താനാകും.

ശസ്ത്രക്രിയ ചെയ്യുമ്പോൾ ട്യൂമറും ട്യൂമറിന്റെ ചുറ്റിലുമുള്ള സുമാർ ഒരു സെ.മീറ്ററോളം കലകളും അതിന്റെ ത്രിമാന (three dimensional) അവസ്ഥയിൽ മുറിച്ചു നീക്കണം. ഇത് ശ്രദ്ധിച്ചില്ലെങ്കിൽ ശസ്ത്രക്രിയ ചെയ്താലും സുഖപ്പെടാത്ത അവസ്ഥയുണ്ടാകും. ബയോപ്സി(biopsy)യുടെ ആവശ്യമില്ലാതെതന്നെ ഫൈൻ നീഡിൽ ആസ്പിറേഷൻ സൈറ്റോളജി(FNAC)യിലൂടെ 96 ശതമാനം മുഴകളും അർബുദമാണോ എന്നു കണ്ടുപിടിക്കാനാകും. ചുരുക്കം ചില അവസരങ്ങളിൽ മാത്രമേ ബയോപ്സി ആവശ്യമായി വരുന്നുള്ളൂ. യു.എസ്സിലെ ഡോക്ടർമാർ എഫ്.എൻ.എ.സി., ഇമേജിങ് പ്രവിധി(Imaging techniques)കളായ എക്സ്-റേ, സി.ടി. സ്കാൻ, എം.ആർ.ഐ. സ്കാൻ എന്നീ പരിശോധനകൾ നടത്തി 98 ശ.മാ. അർബുദവും ആദ്യഘട്ടത്തിൽത്തന്നെ കണ്ടുപിടിക്കുന്നുണ്ട്.

ശസ്ത്രക്രിയയോടൊപ്പം ഡോക്ടർമാരുടെ നിർദ്ദേശമനുസരിച്ച് മറ്റ് ആധുനിക ചികിത്സാരീതികളും ഔഷധങ്ങളും അവലംബിക്കേണ്ടതാണ്. ഇത് അജൂവന്റ് (Adjuvant) തെറാപ്പി എന്നറിയപ്പെടുന്നു. ഇതിനെക്കുറിച്ച് രോഗികൾക്ക് അവബോധമുണ്ടാക്കാൻ വളരെ പ്രയോജന പ്രദമായ മാർഗ്ഗമാണ് 

ശരീരത്തിനകത്ത് റേഡിയത്തെ ചെറിയ അളവിൽ കടത്തിവയ്ക്കാവുന്നതാണ്. റേഡിയം വികിരണങ്ങൾക്കു പ്രവേശിക്കുവാൻ കഴിയാത്ത ശരീരഭാഗങ്ങളിലേക്ക് ഹൈവോൾട്ടേജ് ഉള്ള എക്സ്-റേ കടന്നുചെല്ലുന്നു. എക്സ്-റേക്കു പകരം കോബാൾട് (Co) അർബുദത്തിന്റെ ബാഹ്യചികിത്സയ്ക്കായി ധാരാളം ഉപയോഗിച്ചുവരുന്നുണ്ട്. ഈ ഐസൊടോപ്പിന്റെ അർധായുഷ്കാലം 5.3 കൊല്ലമാകയാൽ മുമ്മൂന്നു കൊല്ലം കഴിയുമ്പോൾ അതു പ്രതിസ്ഥാപിക്കേണ്ടി (substitute) വരും. റേഡിയോ ഫോസ്ഫറസ് (P) രക്താർബുദത്തിനുള്ള ഒരു നല്ല പ്രതിവിധിയാണ്. രോഗികളുടെ ജീവിതം 5-10 കൊല്ലത്തേക്കു ദീർഘിപ്പിക്കുവാൻ ഈ ചികിത്സകൊണ്ടു കഴിയുമെന്നു തെളിഞ്ഞിട്ടുണ്ട്. ചികിത്സയ്ക്കുള്ള എളുപ്പം, വിഷാലുത്വക്കുറവ്, വികിരണം മൂലമുള്ള വൈഷമ്യങ്ങളുടെ കുറവ് എന്നീ സവിശേഷതകൾ ഇവിടെ പ്രത്യേകം പ്രസ്താവ്യങ്ങളാണ്. തൈറോയ്ഡ് അർബുദത്തിന് ഏറ്റവും യോജിച്ച പ്രതിവിധിയാണ് അയഡിൻ-131 (I) കൊണ്ടുള്ള ചികിത്സ. 7-10 ആഴ്ചകൾക്കുള്ളിൽ രോഗശമനമുണ്ടാകും. സോഡിയം (റേഡിയോ) അയഡൈഡ് ലായനിരൂപത്തിൽ സേവിപ്പിക്കലാണ് ചികിത്സാരീതി. ശരീരത്തെ മൊത്തത്തിൽ വികിരണനവിധേയമാക്കുന്നതിന് പൊട്ടാസിയം42 (K), സോഡിയം-24 (Na) എന്നിവ ഉപയോഗിക്കപ്പെടുന്നു. ജലലേയങ്ങളായ യുറേനിയം കോംപ്ലെക്സ് ലവണങ്ങൾ പലപ്പോഴും നല്ല ഒരു അർബുദപ്രതിവിധിയായി അനുഭവപ്പെട്ടിട്ടുണ്ട്.

ഔഷധങ്ങൾ കൊണ്ടു കാൻസർ ചികിത്സിക്കുന്നതാണ് കീമോതെറാപ്പി. ഇത്തരം മരുന്നുകളുടെ ഒരു നീണ്ട നിരതന്നെയുണ്ട്. താഴെ പറയുന്ന രീതിയിൽ ആണ് അവയെ വേർതിരിച്ചിരിക്കുന്നത്. 









ഹോർമോൺ പ്രവർത്തനത്തിനു വിധേയമായ ചില അവയവങ്ങളിലുണ്ടാകുന്ന അർബുദത്തിന് ഹോർമോണുകൾ കുത്തിവയ്ക്കുന്നതുകൊണ്ട് വലിയ ഗുണങ്ങൾ കണ്ടുവരാറുണ്ട്. പ്രൊസ്ട്രേറ്റ് ഗ്രന്ഥിയിലെ അർബുദത്തിന് വൃഷണങ്ങൾ നീക്കം ചെയ്യുന്നതും സ്ത്രൈണ ഹോർമോണുകൾ (female hormones) കുത്തിവയ്ക്കുന്നതും ഫലപ്രദമാണ്. അതുപോലെ സ്ത്രീകൾക്കു സ്തനത്തിൽ ഉണ്ടാകുന്ന അർബുദത്തെ അണ്ഡാശയങ്ങൾ നീക്കം ചെയ്തും പുരുഷഹോർമോണുകൾ കുത്തിവച്ചും ചികിത്സിക്കാം. അർബുദത്തിന് ഹോർമോൺ ചികിത്സ പ്രാവർത്തികമാക്കിയതിനാണ് 1966-ൽ ചാൾസ് ഹിഗ്ഗിൻസ് എന്ന ശാസ്ത്രജ്ഞന് നോബൽ സമ്മാനം ലഭിച്ചത്.

വികിരണനം, ഔഷധപ്രയോഗം എന്നിവയെ ഒറ്റയ്ക്കൊറ്റയ്ക്കു ചികിത്സാമുറകളായി സ്വീകരിക്കുന്നതിനു പകരം രണ്ടും ഏകകാലത്തിൽ പ്രയോഗിച്ചുകൊണ്ടുള്ള സംയുക്തചികിത്സ കൂടുതൽ കാര്യക്ഷമമാണെന്നു കണ്ടുപിടിച്ചിട്ടുണ്ട്. 


ബോൺ മാരോ ട്രാൻസ്പ്ലാന്റ് അഥവാ മജ്ജമാറ്റി വയ്ക്കൽ പ്രധാനമായും രക്താർബുദം, ലിംഫോമാ മൾട്ടിപ്പിൾ മയലോമ എന്നീ ട്യൂമറുകളിൽ ഈ ചികിത്സ പ്രയോഗിക്കുന്നുണ്ട്. വളരെ ചെലവേറിയതും ഗുരുതരമായ പാർശ്വഫലങ്ങളുള്ളതുമാണ് ഈ ചികിത്സാ രീതി. ശരീരത്തിലെ മുഴുവൻ മജ്ജ കോശങ്ങളെയും റേഡിയേഷൻ അല്ലെങ്കിൽ കീമോതെറാപ്പികൊണ്ട് നിർവീര്യമാക്കിയിട്ടു പുതിയ മജ്ജകോശങ്ങൾ പ്രദാനം ചെയ്യുന്നു.

ഏറ്റവും പുതിയ സിദ്ധാന്തം അനുസരിച്ച് കാൻസറിന്റെ ശരിയായ കാരണം മനുഷ്യകോശങ്ങളിലെ ജീനുകളിൽ ഉത്പരിവർത്തനം (mutation) കൊണ്ടുണ്ടാകുന്ന ചില വ്യതിയാനങ്ങളാണ്. ഇത്തരത്തിലുള്ള ജീനുകളെ ചികിത്സിക്കുന്ന അതിസൂക്ഷ്മമായ ചികിത്സ അമേരിക്ക, ഫ്രാൻസ് എന്നീ രാജ്യങ്ങളിലെ രോഗികളിൽ പരീക്ഷിച്ചു തുടങ്ങിയിട്ടുണ്ട്. ആശാവഹമായ ഫലങ്ങളും കണ്ടുതുടങ്ങിയിട്ടുണ്ട്. ഭാവിയിൽ ഈ ചികിത്സയായിരിക്കും കാൻസറിന് ഏറ്റവും ഫലപ്രദമായിരിക്കുക.

അർബുദരോഗ നിർണയവും ചികിത്സയും സങ്കീർണമാക്കുന്ന ഘടകങ്ങളിൽ പ്രധാനമായൊരു പ്രശ്നം ജൈവകോശങ്ങളിലെ തന്മാത്രാതലങ്ങളിൽ രോഗബാധയുടെ പ്രാഥമിക സൂക്ഷ്മ ചിഹ്നങ്ങൾ രൂപപ്പെടുമ്പോൾത്തന്നെ അവ കണ്ടെത്തുവാൻ നിലവിലുള്ള സംവിധാനങ്ങളുടെ കഴിവില്ലായ്മയാണ്. രോഗബാധിതകോശങ്ങളും കലകളും കണ്ടെത്തിയാൽ തന്നെ അവയെ കൃത്യമായി നശിപ്പിക്കുന്നതിനും മറ്റു ശരീരകോശങ്ങളെയും വ്യവസ്ഥകളെയും സംരക്ഷിക്കുന്നതിനുമുള്ള സാങ്കേതിക സംവിധാനത്തിന്റെ അപര്യാപ്തതയാണ് മറ്റൊന്ന്. ഈ രണ്ടു കാര്യങ്ങളിലും നാനോ ടെക്നോളജി ഫലപ്രദമായ ഒരുത്തരമാകുകയാണ്. നാനോ കണികകൾക്ക് രക്തധമനികളിലൂടെ സഞ്ചരിച്ച് രോഗബാധിതകോശങ്ങളെ കണ്ടെത്തുവാനുള്ള കഴിവുണ്ട്. ഈ പ്രക്രിയയാണ് നാനോ ഇമേജിങ്. 

അർബുദ ചികിത്സയുടെ രീതി ശാസ്ത്രത്തിൽ ശ്രദ്ധേയമായ മാറ്റങ്ങളുണ്ടാക്കാൻ നാനോ ടെക്നോളജിക്ക് കഴിയുന്നുണ്ട്. മരുന്നുകൾ നിർദിഷ്ട ലക്ഷ്യങ്ങളിൽ കൃത്യതയോടെ നിക്ഷേപിക്കുവാനുള്ള സാങ്കേതികവിദ്യയാണ് (targetted drug delivery) ഈ മേഖലയിലെ ഒരു മഹാനേട്ടം. നാനോ ബയോചിപ്പുകൾ ഉപയോഗിച്ച് അതിവേഗത്തിൽ മാംസ്യഘടനാവിശകലനത്തിനുള്ള ഒരു സാങ്കേതികവിദ്യയും അർബുദനിർണയമേഖലയിൽ വികസിപ്പിച്ചു വരുന്നുണ്ട്. 



</doc>
<doc id="206531" url="https://ml.wikipedia.org/wiki?curid=206531" title="മണ്ണെണ്ണ">
മണ്ണെണ്ണ

എളുപ്പത്തിൽ തീ പിടിക്കുന്ന ഒരു ഹൈഡ്രോകാർബൺ ദ്രാവകമാണ് മണ്ണെണ്ണ. ഗ്രീക്കിലെ കെറോസ്(keros) എന്ന വാക്കിൽ നിന്നാണ് ആംഗലേയ നാമമായ കെറോസീൻ എന്ന പേരു മണ്ണെണ്ണക്ക് ലഭിച്ചത്. മണ്ണിൽനിന്നും കുഴിച്ചെടുക്കുന്നതിനാൽ മലയാളത്തിൽ മണ്ണെണ്ണ എന്ന് പേർ വന്നു. ഏഷ്യയിലും ആഫ്രിക്കയിലും മറ്റും വൈദ്യുതി ലഭ്യമല്ലാത്ത ഗ്രാമീണ മേഖലകളിൽ വിളക്കു കത്തിക്കുന്നതിനായി മണ്ണെണ്ണ ധാരാളമായി ഉപയോഗിക്കുന്നു. പ്രാദേശികമായി ചിമ്മിണിവിളക്കുകളിൽ ഉപയോഗിക്കുന്നതിനാൽ ചിമ്മിണിഎണ്ണ എന്നും അറിയപ്പെടുന്നു. കേരളത്തിൽ റേഷനിങ്ങ് സമ്പ്രദായം നിലവിൽ വന്നതിനു ശേഷം പൊതുജനങ്ങൽക്ക് റേഷൻ കടകൾ വഴിയാണ് ഇത് വിതരണം ചെയ്തിരുന്നത്. റേഷൻ കടകളിൽ നിന്നും ഇത് കരിഞ്ചന്തവഴി വില്പനനടത്തുന്നത് തടയാനായി എൺപതുകളിൽ നീല നിറത്തിൽ റേഷൻ കടകളിലൂടെയും നിറമില്ലാതെ പൊതുമാർക്കറ്റിലൂടെയും വിതരണം തുടങ്ങി.


</doc>
<doc id="206549" url="https://ml.wikipedia.org/wiki?curid=206549" title="മലയിലഞ്ഞി">
മലയിലഞ്ഞി

പശ്ചിമഘട്ടത്തിൽ അങ്ങോളമിങ്ങോളം കാണപ്പെടുന്ന ഒരിനം ചെറുമരമാണ് മലയിലഞ്ഞി . ഈ മരം എട്ടുമീറ്റർ വരെ ഉയരം വയ്ക്കുന്നു. ഇലഞ്ഞിയുടെ പൂക്കളോടു സാമ്യമുള്ള വെളുത്ത പൂക്കളാണ് ഇതിലുണ്ടാകുന്നത. നിറയെ കറുത്ത ചെറിയ കായ്കൾ ഉണ്ടാവുന്നു. ഒറ്റവരയൻ സാർജന്റിന്റെ ഭക്ഷണസസ്യങ്ങളിലൊന്ന് മലയിലഞ്ഞിയാണ്. 



</doc>
<doc id="206550" url="https://ml.wikipedia.org/wiki?curid=206550" title="കാലിഡോസ്കോപ്പ്">
കാലിഡോസ്കോപ്പ്

കാലിഡോസ്കോപ് എന്നത് കണ്ണാടി കൊണ്ട് നിർമിതമായ ഒരു ഉപകരണമാണ്. ചെറിയ വർണമുത്തുകളും മറ്റും ഇതിന്റെ നിർമ്മാണത്തിനായി ഉപയോഗിക്കാറുണ്ട്. കാലിഡോസ്കോപ് ആദ്യമായി നിർമിച്ചത് സ്കോട്ടിഷ് ഗവേഷകനായിരുന്ന സർ ഡേവിഡ് ബ്രെവ്സ്റ്റെറാണ്. "ഭംഗിയുള്ള രൂപങ്ങൾ ശ്രദ്ധിക്കുന്നവൻ" എന്നർത്ഥമുള്ള "കാലോസ്", "എയ്ഡോസ്", "സ്കോപ്പിയോ" എന്നീ മൂന്ന് ഗ്രീക്ക് വാക്കുകളിൽ നിന്നാണ് കാലിഡോസ്കോപ് എന്ന വാക്കിന്റെ ഉത്ഭവം. 

സാധാരണയായി ചതുരാകൃതിയിൽ നീളമുള്ള മൂന്ന് കണ്ണാടികൾ 60° ആംഗിളിൽ ചേർത്തുവെച്ച് ത്രികോണാകൃതിയിലാണ് "കാലിഡോസ്കോപ്" നിർമ്മിക്കുന്നത്. ഇത് കാലിഡോസ്കോപ്പിന്റെ ഉള്ളിൽ നിറച്ചിരിക്കുന്ന വർണവസ്തുക്കളുടെ ധാരാളം പ്രതിബിംബങ്ങൾ സൃഷ്ടിക്കുന്നു.

മൾട്ടിപ്പിൾ റിഫ്ലക്ഷൻ എന്ന ശാസ്ത്ര തത്ത്വത്തിന്റെ അടിസ്ഥാനത്തിലാണ് "കാലിഡോസ്കോപ്" പ്രവർത്തിക്കുന്നത്.


</doc>
<doc id="206553" url="https://ml.wikipedia.org/wiki?curid=206553" title="കരിവെട്ടി">
കരിവെട്ടി

പശ്ചിമഘട്ടത്തിൽ എല്ലായിടത്തും കാണുന്ന, ഇടല, എടല, പാലരണ, മണിത്താളി, വയല എന്നെല്ലാം അറിയപ്പെടുന്ന വൃക്ഷമാണ് കരിവെട്ടി . ഒലിയേസീ കുടുംബത്തിലെ അംഗമായ 10 മീറ്ററോളം ഉയരത്തിൽ വളരുന്ന ഈ മരം ഒറ്റവരയൻ സാർജന്റിന്റെ ഭക്ഷണസസ്യങ്ങളിലൊന്നാണ്.

വീതികുറഞ്ഞ് നീളമുള്ള ലഘുപത്രങ്ങൾ അഭിന്യാസമായി(opposite phyllotaxis) വിന്യസിച്ചിരിക്കുന്നു. പൂക്കൾക്ക് മഞ്ഞകലർന്ന വെള്ളനിറമാണ്. ആൺമരങ്ങളിൽ ആൺപൂക്കളുടെ കൂടെ ദ്വിലിംഗപുഷ്പങ്ങളും കാണാം. പെൺമരങ്ങളിലും പെൺപൂക്കളുടെ കൂടെ ദ്വിലിംഗപുഷ്പങ്ങൾ വിരിയുന്നു.(polygamodioecious) നീലനിറത്തിൽ ദീർഘഗോളാകൃതിയിലുള്ള ഡ്രൂപ്പുകൾ(drupe) ആണ് കായകൾ.



</doc>
<doc id="206556" url="https://ml.wikipedia.org/wiki?curid=206556" title="ക്രോമോബ്ലാസ്റ്റോമൈക്കോസിസ്">
ക്രോമോബ്ലാസ്റ്റോമൈക്കോസിസ്

ക്രോമോബ്ലാസ്റ്റോമൈക്കോസിസ് (ക്രോമോമൈക്കോസിസ്/ഫോൺസിയയുടെ അസുഖം/പെഡ്രൊസയുടെ അസുഖം/ഫേയോസ്പോറോട്രൈക്കോസിസ്/വെരൂക്കസ് ഡെർമറ്റൈറ്റിസ്) എന്നത് ദീർഘകാല ഫംഗൽ അണുബാധയാണ്. ചർമ്മത്തിനു കീഴെ ഉള്ള കലകളെ ബാധിക്കുന്ന ഈ അസുഖം മുള്ള്, കല്ല് എന്നിവ തറയ്ക്കുമ്പോൾ ത്വക്കിനുള്ളിലൂടെ അകത്തെത്തുകയും ത്വക്കിനു താഴെയുള്ള കലകളെ ബാധിക്കുകയും ചെയ്യുന്നു.

ഉഷ്ണമേഖലയിലാണ് ഈ രോഗം കൂടുതലായും കണ്ടുവരുന്നത്. വളരെ പതുക്കെ പുരോഗമിക്കുന്ന അസുഖമാണിത്. എന്നാൽ ഇത് വളരെ അപൂർവ്വമായി മാത്രമേ മരണത്തിനു കാരണമാകാറുള്ളൂ.
"ഫോൺസേസിയ പെഡ്രോസൈ", "ഫിയലോഫോറ വെറുക്കോസ",' "ക്ലാഡൊസ്പോറിയം കാരിയോണി", "ഫോൺസേഷൈയ കോമ്പാക്ട" എന്നീ ഫംഗസുകളാണ് രോഗകാരികൾ. ഫംഗസ് ശരീരത്തിൽ പ്രവേശിച്ച് വർഷങ്ങൾക്ക് ശേഷമാണ് രോഗലക്ഷണങ്ങൾ കണ്ടുവരുന്നത്. മുപ്പതിനും അൻപതിനും ഇടയ്ക്ക് പ്രായമുള്ള പുരുഷന്മാരിലാണ് ക്രോമോബ്ലാസ്റ്റോമൈക്കോസിസ് കൂടുതലായും കണ്ടുവരുന്നത്. മഡഗാസ്കർ, ജപ്പാൻ എന്നീ രാജ്യങ്ങളിൽ കൂടുതലായും ഈ രോഗം കാണപ്പെട്ടുവരുന്നു.

രോഗകാരണമായ മുറിവ് രോഗി ചിലപ്പോൾ മറന്നിരിക്കാം. അസുഖം മുള്ള് തറച്ച ഭാഗത്ത് വർഷങ്ങളോളം നിലനിൽക്കുകയും, വളരെ പതുക്കെ രോഗലക്ഷണങ്ങൾ ഉണ്ടാക്കുകയും ചെയ്യുന്നു. ആദ്യം ഉണ്ടാകുന്നത് ഒരു ചെറിയ വേദന ഇല്ലാത്ത പാപ്യൂൾ ആണ്. ഈ ഘട്ടത്തിൽ രോഗികൾ സാധാരണയായി ചികിത്സ തേടാറില്ല. പിന്നീട് രോഗം പുരോഗമിക്കുകയും സമീപകലകളെ ബാധിക്കുകയും, ശരീരത്തിന്റെ മറ്റ് ഭാഗങ്ങളിലേക്ക് വ്യാപിക്കുകയും ചെയ്യുന്നു. അനുബന്ധമായി ബാക്ടീരിയൽ അണുബാധയും ഉണ്ടാവാം. ചിലപ്പോൾ ലസികാ ഗ്രന്ഥികളിൽ തടസ്സം സൃഷ്ടിച്ച് കാലുകളിലും കൈകളിലും മന്തുപോലുള്ള വീക്കം ഉണ്ടാവാം. പാപ്യൂളുകൾ ധാരാളമായി ഉണ്ടായി കൈകാലുകളിലേക്കുള്ള രക്തയോട്ടം തടസ്സപ്പെടാനും സാധ്യതയുണ്ട്.
പാപ്യൂളിൽ നിന്നും ലഭിച്ച കലകൾ പൊട്ടാസിയം ഹൈഡ്രോക്സൈഡ് ലായനി ചേർത്ത് സൂക്ഷ്മദർശനിയിലൂടെ നോക്കിയാൽ രോഗകാരണം ഫംഗസാണെന്ന് നിർണ്ണയിക്കാനാകും. സൂക്ഷ്മദർശനിയിലൂടെ മെഡ്ലാർ വസ്തുക്കളോ, സ്ക്ലീറോട്ടിക് വസ്തുക്കളോ കണ്ടാൽ ക്രോമോബ്ലാസ്റ്റോമൈക്കോസിസ് ആണെന്ന് ഏറെക്കുറേ ഉറപ്പിക്കാനാവും.

ഇട്രാകൊണസോൾ, ഫ്ലൂസൈറ്റോസിൻ എന്നീ കുമിൾനാശിനികളായ മരുന്നുകളാണ് ചികിത്സയ്ക്കായി ഉപയോഗിച്ചുവരുന്നത്. എന്നാൽ മരുന്ന് അത്ര ഫലം ചെയ്യാറില്ല. ദ്രവ്യ നൈട്രജൻ ഉപയോഗിച്ചുള്ള ക്രയോതെറപ്പി ഫലം ചെയ്യും. ടെർബിനാഫിൻ എന്ന മരുന്നും ചികിത്സയ്ക്കായി ഉപയോഗിക്കാം.


</doc>
<doc id="206559" url="https://ml.wikipedia.org/wiki?curid=206559" title="മൂഷക രാജവംശം">
മൂഷക രാജവംശം

ഏഴിമല ആസ്ഥനമാക്കി ഭരിച്ചിരുന്ന ഒരു രാജവംശമാണ് മൂഷക രാജവംശം. ഈ രാജവംശത്തിന്റെ ചരിത്രത്തെ പറ്റിയുള്ള വിവരണമായി ലഭ്യമായ ഒരു പുരാതന കൃതിയാണ് മൂഷകവംശം. ഇതിൽ ഒന്നാം മൂഷികനായ രാമഘടമൂഷികൻ മുതൽ ശ്രീകണ്ഠൻ വരെ മൂഷകവംശത്തിലെ 115 രാജാക്കന്മാരെക്കുറിച്ച് അതുലൻ എന്ന കേരളീയകവി ക്രി.വ. പന്ത്രണ്ടാം ശതകത്തിൽ രചിച്ച പതിനഞ്ചു സർഗ്ഗങ്ങളുള്ള ഈ സംസ്കൃതമഹാകാവ്യത്തിൽ പ്രതിപാദിക്കുന്നുണ്ട്. ആദ്യകാല രാജാക്കന്മാരിൽ ഒരാളായ ശതസോമനാൻ ചെല്ലൂർ ഗ്രാമത്തിൽ ശിവക്ഷേത്രം നിർമ്മിച്ചതെന്ന് വിശ്വസിക്കപ്പെടുന്നു. തളിപ്പറമ്പിനടുത്തുള്ള ചെല്ലൂർ പ്രാചീന കേരളത്തിലെ ആദ്യ ബ്രാഹ്മണഗ്രാമങ്ങളിലൊന്നായി കണക്കാക്കപ്പെടുന്നു. വലഭൻ പണിതപട്ടണമായ വലഭപട്ടണമാണ് പിന്നീട് വളപട്ടണം ആയി മാറിയത്. പ്രധാനപട്ടണമായ മാടായിയും ഇദ്ദേഹമാണ് പണിതത്. ഈ രാജ്യത്തിലെ പ്രധാന തുറമുഖങ്ങൾ നൗറ, ഏഴിമല എന്നിവയായിരുന്നു. കോരപ്പുഴ മുതൽ വടക്ക് ചന്ത്രഗിരിപ്പുഴവരെ നീണ്ടുകിടന്ന കോലത്തിരി രാജവംശമായും ഇത് പരിണമിച്ചു.



</doc>
<doc id="206561" url="https://ml.wikipedia.org/wiki?curid=206561" title="അലൂപരാജവംശം">
അലൂപരാജവംശം

പഴയ കാനറ ഭരിച്ചിരുന്ന രാജവംശമാണ് അലൂപരാജവംശം. അലൂവ, അൽവ എന്നും ഇവർ അറിയപ്പെട്ടിരുന്നു നാലാം നൂറ്റാണ്ടുമുതൽ പതിനഞ്ചാം നൂറ്റാണ്ടുവരെയാണ് ഇവർ കർണാടകത്തിന്റെ തീരദേശപ്രദേശങ്ങളിൽ ഭരണം നടത്തിയിരുന്നത്. താരതമ്യേന അപ്രധാനമായ ഒരു രാജവംശമായിരുന്നു ഇത്. അൽവഖേദ പ്രദേശം ഇവർ ബി.സി. രണ്ടാം നൂറ്റാണ്ടുമുതൽ എ.ഡി. 450 വരെ ഭരിച്ചിരുന്നു. ബനവാസിയിൽ കാദംബർ ശക്തിപ്രാപിച്ചപ്പോൾ അലൂപർ ഇവരുടെ മേധാവിത്വമംഗീകരിച്ചു. പിന്നീട് ചാലൂക്യന്മാർ, ഹൊ‌യ്സാലന്മാർ, വിജയനഗര രാജാക്കന്മാർ എന്നിവർക്കൊക്കെ അലൂപരാജവംശം കീഴ്പ്പെടുകയുണ്ടായി.
ഇവർ മരുമക്കത്തായമാണ് അനുസരിച്ചിരുന്നതെന്ന് സൂചനയുണ്ട്.ബണ്ട് സമുദായത്തിൽ പെട്ടവരായിരുന്നു ഇവർ സോയിദേവ എന്ന അലൂപ രാജാവിനുശേഷം അധികാരത്തിലെത്തിയത് ഇദ്ദേഹത്തിന്റെ അനന്തരവനായ കുലശേഖര ബങ്കിദേവ ആയ്രുന്നു (ഇദ്ദേഹം അലൂപ രാജകുമാരിയായിരുന്ന ക്രിഷ്ണയിതായിയുടെയും ഹൊയ്സാലനായ വീര ബല്ലാള മൂന്നാമന്റെയും മകനായിരുന്നു). തുളുനാട്ടിൽ അമ്മവഴി പിന്തുടർച്ചാവകാശം കൊണ്ടുവന്നത് ഭൂത അലൂപ പാണ്ഡ്യ എന്ന രാജാവാണെന്നാണ് ഐതിഹ്യം 

ബണ്ട് സമുദായക്കാർ ഇപ്പോഴും അൽവ എന്ന പേര് ഉപയോഗിക്കുന്നുണ്ട്. ഇവർ അമ്മവഴിയുള്ള പിന്തുടർച്ച അനുസരിക്കുന്നവരാണ്. കുലശേഖരദേവ അലൂപേന്ദ്രദേവ ആണ് അവസാന അലൂപ രാജാവ്. ഇദ്ദേഹത്തിന്റെ ലിഖിതം (എ.ഡി. 1444) മൂദബിദ്രിയിൽ കണ്ടെടുത്തിട്ടുണ്ട്


</doc>
<doc id="206562" url="https://ml.wikipedia.org/wiki?curid=206562" title="ഏഷ്യാനെറ്റ് മൂവീസ്">
ഏഷ്യാനെറ്റ് മൂവീസ്

ഏഷ്യാനെറ്റ് മൂവീസ് ഒരു 24 മണിക്കൂർ മലയാളം ടി വി ചാനലാണ്. സ്റ്റാർ ഇന്ത്യ ഉടമസ്ഥതയിലാണ് ഈ ചാനൽ പ്രവർത്തിക്കുന്നത്. സിനിമകൾക്ക് മാത്രമായുള്ള ആദ്യ മലയാളം ചാനലാണ് ഇത്. "പടം തുടങ്ങി" എന്ന പരസ്യവാചകമാണ് ചാനലിന്റേത്.സിനിമയ്ക്കൊപ്പം തന്നെ ഗീതാഞ്ജലി, ഫസ്റ്റ് കോപ്പി എന്നീ പരിപാടികളും ചാനലിൽ ഉണ്ട്.ഐ എസ് എൽ ഫുട്ബാൾ മാച്ച് തത്സമയം മലയാളത്തിൽ ഏഷ്യാനെറ്റ്‌ മൂവീസ് സംപ്രേഷണം ചെയ്തു വരുന്നു. 



</doc>
<doc id="206566" url="https://ml.wikipedia.org/wiki?curid=206566" title="കഴഞ്ചി">
കഴഞ്ചി

ഔഷധഗുണങ്ങളുള്ളതും കൂർത്ത മുള്ളുകളുള്ളതുമായ ഒരു വള്ളിച്ചെടിയാണ് കഴഞ്ചി. . പര്യായം ( , ഇംഗ്ലീഷ്- ബോൻഡൂക് മരം.വളരെ കാലം കടൽവെള്ളത്തിൽ കിടന്നാൽപ്പോലും നശിക്കാത്ത ഇതിന്റെ മനോഹരമായ വിത്ത്‌ മിക്കതിനും ഒരേ വലിപ്പമായിരിക്കും. കേരളത്തിലെ പഴയകാല അളവ്‌ ആയ കഴഞ്ച്‌ ഈ കുരുവിന്റെ ഭാരമായിരുന്നു.

വിത്തുകൾക്ക് ഒരേ വലിപ്പവും ഭാരവുമായിരുന്നതിനാൽ ദക്ഷിണേന്ത്യയിൽ അളവിനായി ഇവ ഉപയോഗിച്ചിരുന്നു. 

ചൂടുള്ള രാജ്യങ്ങളിലെ കാടുകളിലും സമതലമായ നാട്ടിൻപ്രദേശങ്ങളിലും വന്യമായി വളരുന്നു. ഇന്ത്യ, ശ്രീലങ്ക, ബംഗ്ലാദേശ് മ്യാന്മർ എന്നീ ദേശങ്ങളിൽ പ്രധാനമായും കണ്ടുവരുന്നു. കടലോരങ്ങളിലും ഇവ വളരുന്നു. 750 മീറ്റർ ഉയരം വരെയുള്ള വനപ്രദേശങ്ങളിലും ഇവ കാണപ്പെടുന്നു. 
കുറ്റിച്ചെടിയായോ പടപ്പൻ ആരോഹിയായോ വളരുന്നു. കൂർത്ത് ബലമുള്ള മുള്ളുകൾ ആസകലം കാണപ്പെടുന്നു. ഇവയ്ക്ക് ഇളം മഞ്ഞനിറമാണ്. പുറം തൊലിക്ക് ഇളം തവിട്ടു നിറമുണ്ട്. ഇലകൾ 30 സെ.മീ. അധികം നീളം ഉണ്ടാകാം. ഏകാന്തരമായാണ് ഇലകളുടെ വിന്യാസം. ദ്വിപിച്ഛക സംയുക്തപത്രമാണ്. 6-8 ജോടി പിച്ഛകങ്ങളും ഒരോ പിച്ഛത്തിലും 12-16 ജോടി പത്രകങ്ങളും സമ്മുഖമായി വിടരുന്നു. 

പൂങ്കുല അഗ്രസ്ഥാനത്തായും കക്ഷത്തിലും ഉണ്ടാകാം. പൂക്കൾക്ക് മഞ്ഞനിറമാണ്. 5 ഇതളുകൾ സംയുക്തമാണ്. കേസരങ്ങൾ 10 എണ്ണം. ഫലങ്ങൾ 2 വേർതിരിവുള്ള കായ് രൂപം. ഫലകവചത്തിന്റെ പുറം രോമം നിറഞ്ഞതാണ്. മുള്ളുകളുമുണ്ടാകാം. ഒരു ഫലത്തിൽ 1-3 ഉരുണ്ട ചാര നിറമുള്ള വിത്തുകൾ കാണും. ജൂലൈ-സെപ്തംബർ മാസത്തിൽ പൂക്കുന്ന കഴഞ്ചിമരത്തിന്റെ ഫലങ്ങൾ ജനുവരിക്കുള്ളിൽ പാകമാകുന്നു.
രസം :കടു, തിക്തം

ഗുണം :ലഘു, രൂക്ഷം, തീക്ഷ്ണം

വീര്യം :ഉഷ്ണം

വിപാകം :കടു
വേരു്, ഫലം, വിത്ത്, വിത്തിൽ നിന്നെടുക്കുന്ന എണ്ണ, ഇല


</doc>
<doc id="206580" url="https://ml.wikipedia.org/wiki?curid=206580" title="ഢോൽ">
ഢോൽ

ഇരു തലയുള്ള ഡ്രമിന്റെ ഗണത്തിൽ പെടുന്ന വാദ്യോപകരണങ്ങളിലൊന്നാണ് ഢോൽ (Devanagari:ढोल, Punjabi: ਢੋਲ, Urdu: ڈھول, 
Assamese: ঢোল). ഇവ മുഖ്യമായും ഇന്ത്യ, പാകിസ്താൻ, ബംഗ്ലാദേശ് തുടങ്ങിയ രജ്യങ്ങളിൽ ആണ് ഉപയോഗിക്കുന്നത്.


</doc>
<doc id="206581" url="https://ml.wikipedia.org/wiki?curid=206581" title="ആന്ധ്ര ബാങ്ക്">
ആന്ധ്ര ബാങ്ക്

ഭാരതത്തിലെ ദേശസാൽകൃത ബാങ്കുകളിൽ ഒന്നാണ് ഹൈദരാബാദ് ആസ്ഥാനമായി പ്രവർത്തിക്കുന്ന ആന്ധ്ര ബാങ്ക്() (). 1923 ൽ സ്ഥാപിതമായ ആന്ധ്ര ബാങ്കിന്റെ സ്ഥാപകൻ ഭോജരാജു പട്ടാഭി സീതാരാമയ്യ ആണ്. 31 മാർച്ച് 2012ലെ കണക്കുപ്രകാരം 1729 ശാഖകളും 16849 ജീവനക്കാരുമാണ് ആന്ധ്ര ബാങ്കിനുള്ളത്. ഈ ശാഖകളിൽ 15 എക്സ്റ്റൻഷൻ കൗണ്ടറുകളും വിദേശത്തെ 2 പ്രധിനിധി ഓഫീസുകളും ഉൾപ്പെടുന്നു. 

ബാങ്കിന്റെ 51.55% ഓഹരികളും ഭാരത സർക്കാറിന്റെ ഉടമസ്ഥതയിലാണ്.1100 കോടി രൂപ മുടക്കി ഓഹരി മൂലധനം 58% ആക്കാനാണ് ഗവണ്മെന്റിന്റെ പദ്ധതി. 10% ഓഹരികൾ ലൈഫ് ഇൻഷുറൻസ് കോർപ്പറേഷൻ ഓഫ് ഇന്ത്യയുടെ ഉടമസ്ഥതയിലാണ്.

ബി.എ. പ്രഭാകറാണ് ആന്ധ്ര ബാങ്കിന്റെ ഇപ്പോഴത്തെ ചെയർമാൻ.


</doc>
<doc id="206583" url="https://ml.wikipedia.org/wiki?curid=206583" title="ഡാൻസോ">
ഡാൻസോ

ഡാൻസോ അഥവാ ടാൻസോ ഒരു കൊറിയൻ പുല്ലാങ്കുഴൽ ആണ് . സാധാരണയായി ഇത് മുള ഉപയോഗിച്ചാണ്‌ ഉണ്ടാക്കാറ് എന്നാൽ ഇപ്പോൾ ഇത് പ്ലാസ്റ്റിക്‌ ഉപയോഗിച്ചും നിർമ്മിക്കുന്നു. ഇത് മുഖ്യമായും കൊറിയൻ നാടോടി സംഗീതത്തിന്റെ അകമ്പടി വാദ്യമാണ്.


</doc>
<doc id="206589" url="https://ml.wikipedia.org/wiki?curid=206589" title="ഗുരു ഗോപാലകൃഷ്ണൻ">
ഗുരു ഗോപാലകൃഷ്ണൻ

പ്രമുഖ നൃത്താചാര്യനും ചലച്ചിത്ര നൃത്തസംവിധായകനുമായിരുന്നു ഗുരുഗോപാലകൃഷ്ണൻ (1926 ഏപ്രിൽ 9 – 2012 സെപ്റ്റംബർ 5). നിരവധി തമിഴ്, തെലുങ്ക്, കന്നഡ, മലയാളം, ഹിന്ദി, സിംഹളഭാഷാ സിനിമകളിൽ നൃത്തസംവിധാനം നിർവഹിച്ചിട്ടുണ്ട്.

കൊടുങ്ങല്ലൂരിൽ നന്ദിയാലത്ത് മാധവമേനോന്റെയും ചങ്ങരടി അമ്മാളു അമ്മയുടെയും മകനായി ജനിച്ചു. കഥകളി പഠിക്കാനുള്ള മോഹവുമായാണ് ചെന്നൈയിലെത്തി. പിന്നീട് ജെമിനി സ്റ്റുഡിയോയിലെ നൃത്ത സംഘത്തിൽ ചേർന്നു. 1946 ൽ ചെന്നൈയിലെ നടന നികേതൻ നൃത്ത വിദ്യാലയത്തിൽ ചേർന്നു. അന്നത്തെ പ്രമുഖ നൃത്ത സംവിധായകനായിരുന്ന ഗുരു ഗോപിനാഥിന്റെ ട്രൂപ്പിലെ പ്രമുഖ നർത്തകനായി. ഗുരു ഗോപിനാഥ്-തങ്കമണിദമ്പതികൾ ചിട്ടപ്പെടുത്തിയ "കേരളനടനം" ജനകീയമാക്കുന്നതിൽ പ്രധാന പങ്കുവഹിച്ചു. 

"നീലക്കുയിൽ", "ലൈലമജ്‌നു", "ജീവിത നൗക", "കരുണ", "ഡോക്ടർ" തുടങ്ങി നിരവധി മലയാള സിനിമകളിലും "ഔവ്വയാർ", "സീതാരാമകല്യാണം", "മയാബസാർ","ചന്ദ്രലേഖ" തുടങ്ങി തെലുങ്ക്, തമിഴ് ചിത്രങ്ങളിലും നൃത്തസംവിധാനം നിർവഹിച്ചു. "നീലക്കുയിൽ" എന്ന സിനിമയ്ക്കുവേണ്ടി സംഘനൃത്തം കമ്പോസ് ചെയ്തു. തുടർന്ന് സീതാരാമകല്യാണം, ശ്രീശൈലമാഹാത്മ്യം, അമ്മ, കരുണ തുടങ്ങി വ്യത്യസ്ത ഭാഷാചിത്രങ്ങളിൽ നൃത്തം സംവിധാനം ചെയ്തു. എം.ജി.ആറിന്റെ "നാം", "മായാബസാർ", "ഏഴൈ", "ഉഴവൻ", "സുജാത" എന്നീ തമിഴ്ചിത്രങ്ങളിൽ നൃത്താഭിനയവും നടത്തി. "പഴശ്ശിരാജ", "നന്തനാർ", "പാട്ടബാക്കി" തുടങ്ങിയ നാടകങ്ങളിൽ അഭിനയിച്ച ഗുരു ഗോപാലകൃഷ്ണൻ കെ.പി.എ.സി നാടകങ്ങളിൽ നൃത്തസംവിധാനം നിർവഹിച്ച് നാടകവേദിയിലും ശ്രദ്ധേയനായി. 1956-ൽ ഭാരതി ബാലെ ഗ്രൂപ്പ് എന്ന നൃത്തസംഘത്തിന് രൂപംകൊടുത്തു. വിദേശത്തുനിന്ന് ഇറക്കുമതി ചെയ്ത 'സൈക്ലോ റാമ' ലൈറ്റിങ് സംവിധാനം ഉപയോഗിച്ച് മലയാള നൃത്തനാടകവേദികളിൽ സഞ്ചരിക്കുന്ന മേഘങ്ങളും, കുതിച്ചു ചാടുന്ന പൂഞ്ചോലകളും, കടലിലെ തിരമാലകളും ആദ്യമായി വേദിയിൽ കൊണ്ടുവന്നത് ഇദ്ദേഹമാണ്. 

നർത്തകിയായ കുസുമം ഗോപാലകൃഷ്ണനാണ് ഭാര്യ.


സംസ്ഥാന സർക്കാറിന്റെ നാട്യശ്രേഷ്ഠ പുരസ്‌കാരം, സംഗീത നാടക അക്കാദമി പുരസ്‌കാരം, മലേഷ്യയിലെ ക്ഷേത്ര അക്കാദമിയുടെ നടനകലാരത്‌നം അവാർഡ് തുടങ്ങി നിരവധി പുരസ്‌കാരങ്ങൾ നേടിയിട്ടുണ്ട്. 



</doc>
<doc id="206621" url="https://ml.wikipedia.org/wiki?curid=206621" title="ഫോക്കസിന്റെ ആഴം">
ഫോക്കസിന്റെ ആഴം

ലെൻസിനു ആപേക്ഷികമായി ചിത്രീകരണമാധ്യമ തലത്തിന്റെ(ഛായാഗ്രാഹിയിൽ ഫിലിം/സെൻസർ തലം) സ്ഥാനചലനത്തിന്റെ സഹിഷ്ണുത വിവക്ഷിക്കാൻ ഉപയോഗിക്കുന്ന ഒരു ലെൻസ് ഒപ്റ്റിക്സ് ആശയം ആണ് ഫോക്കസിന്റെ ആഴം. ഒരു ഛായാഗ്രാഹിയിലെ ഫോക്കസിന്റെ ആഴം എന്നത് ഫിലിമിന് ഛായാഗ്രാഹിക്കുള്ളിൽ എത്രമാത്രം സ്ഥാനചലനം വരുന്നത് സഹിഷ്ണുതമാണ് എന്നതിനെ കാണിക്കുന്നു.

ദൃശ്യത്തിന്റെ ആഴം എന്നത് ഒരു ദൃശ്യത്തിലെ ഏറ്റവും അടുത്ത വ്യക്തമായ വസ്തുവും ഏറ്റവും അകലെയുള്ള വ്യക്തമായ വസ്തുവും തമ്മിലുള്ള ദൂരത്തെ കുറിക്കുന്നു. എന്നാൽ ഫോക്കസിന്റെ ആഴം ചിത്രീകരിക്കപ്പെടുന്ന വസ്തുവിന്റെ വ്യക്തതക്ക് ഭംഗം വരുത്താതെ ചിത്രീകരണതലത്തിനു വരുത്താൻ സാധിക്കുന്ന സ്ഥാനചലന ദൂരമാണ് കാണിക്കുന്നത്. 

ദൃശ്യത്തിന്റെ ആഴം അളക്കാൻ മീറ്റർ, അടി മുതലായ താരതമ്യേന വലിയ ഏകകങ്ങൾ ഉപയോഗിക്കുമ്പോൾ, ഫോക്കസിന്റെ ആഴം അളക്കുന്നത് സൂക്ഷ്മഏകകങ്ങളായ മില്ലീമീറ്ററിന്റെ അംശങ്ങൾ, ഇഞ്ചിന്റെ ആയിരത്തിലൊരംശം മുതലായവയിലാണ്.

ദൃശ്യത്തിന്റെ ആഴവും ഫോക്കസിന്റെ ആഴവും ഒരേ ഛായാഗ്രഹണ സ്വഭാവവിശേഷങ്ങളാൽ സ്വാധീനിക്കപ്പെടുന്നു. അപ്പെർച്വർ വ്യാസം കുറയുന്തോറും ഇവ രണ്ടും കൂടുന്നു. അതുപോലെ ഫോക്കസ് ദൂരവും ഇവയെ രണ്ടിനേയും സ്വാധീനിക്കുന്നു.

ഒരു പ്രതലത്തിലെ ഫോക്കസിന്റെ ആഴം കണക്കുകൂട്ടാൻ താഴെ പറയുന്ന സമവാക്യം ഉപയോഗിക്കുന്നു.


മിക്ക അവസരങ്ങളിലും ദൃശ്യത്തിന്റെ ദൂരം കൃത്യമായി അളക്കാൻ സാധ്യമാവാറില്ല. ഫോക്കസിന്റെ ആഴം കണക്കുകൂട്ടാൻ വിസ്തൃതമായി കാണിക്കുന്നതിന്റെ(മാഗ്നിഫിക്കേഷൻ m) വിലയും ഉപയോഗിക്കാം. 



</doc>
<doc id="206628" url="https://ml.wikipedia.org/wiki?curid=206628" title="എമർജിങ് കേരള">
എമർജിങ് കേരള

കേരളത്തെ നിക്ഷേപക സൗഹൃദ സംസ്ഥാനമാക്കുക എന്ന ലക്ഷ്യത്തോടെ 2012 സെപ്റ്റംബർ 12 മുതൽ 14 വരെ കൊച്ചിയിൽ സംഘടിപ്പിച്ച സംഗമമാണ് എമർജിംഗ്‌ കേരള. വിദ്യാഭ്യാസം, കൃഷി, ഊർജ്ജം, മാലിന്യസംസ്കരണം തുടങ്ങിയ മേഖലകളിൽ കൂടുതൽ അവസരങ്ങളും സാധ്യതകളും കണ്ടെത്തുക എന്നതാണ് കേരള സർക്കാരിന്റെ ആഗോള നിക്ഷേപക ഉച്ചകോടിയായ എമർജിംഗ് കേരള ലക്ഷ്യമിടുന്നത്. കേരളത്തിന്റെ സാധ്യതകൾ ലോകത്തിനു മുന്നിൽ അവതരിപ്പിക്കാനും ആ സാധ്യതകൾ പ്രയോജനപ്പെടുത്തുകയുമാണ് എമർജിംഗ് കേരളയിലൂടെ ലക്ഷ്യമിടുന്നത്. സംസ്ഥാന സർക്കാരിന്റെ നേതൃത്വത്തിൽ വ്യവസായ വാണിജ്യ സംഘടനകളുടെ സഹകരണത്തോടെയാണ് മേള നടത്തിയത്. കോൺഫെഡറേഷൻ ഓഫ് ഇന്ത്യൻ ഇൻഡസ്ട്രി (സി.ഐ.ഐ), നാഷണൽ അസോസിയേഷൻ ഓഫ് സോഫ്റ്റ്‌വെയർ ആൻഡ് സർവീസസ് കമ്പനീസ് (നാസ്‌കോം) എന്നിവ മേളയുടെ മുഖ്യ പങ്കാളികളായിരുന്നു. 

വിവിധ സർക്കാർ വകുപ്പുകളും പൊതുമേഖലാ സ്ഥാപനങ്ങളും നിക്ഷേപ പദ്ധതികളുടെ രൂപരേഖകൾ തയാറാക്കി. നിക്ഷേപ സൗഹൃദ സംസ്ഥാനമാകുന്നതിന് പുറമെ കേരളത്തെ ദക്ഷിണേന്ത്യയിലെ തന്നെ പ്രമുഖ ബിസിനസ് കേന്ദ്രമാക്കി മാറ്റുന്നതിന് ലക്ഷ്യമിട്ടു കൊണ്ടുള്ള പദ്ധതിയാണ് എമർജിംഗ് കേരള. വിഴിഞ്ഞം ഇന്റർനാഷണൽ കണ്ടെയ്‌നർ ട്രാൻഷിപ്പ്‌മെന്റ് ടെർമിനൽ, ഹൈ സ്പീഡ് റെയ്ൽ കോറിഡോർ, ഗ്യാസ് ഇൻഫ്രാസ്ട്രക്ചർ, കൊച്ചി-കോയമ്പത്തൂർ ഇൻഡസ്ട്രിയൽ കോറിഡോർ, ഇലക്ട്രോണിക്‌സ് ഹബ്ബ്, ലൈഫ് സയൻസ് പാർക്ക്, മുൻസിപ്പൽ വേസ്റ്റ് മാനേജ്‌മെന്റ്, ഊർജ്ജോൽപ്പാദന പദ്ധതികൾ, മോണോ റെയ്ൽ തുടങ്ങിയ നിരവധി വമ്പൻ പദ്ധതികൾ നിക്ഷേപകർക്ക് മുന്നിൽ അവതരിപ്പിച്ചു.

8 വാട്ടർ ടെക്‌നോളജീസ്

കേരളത്തിന്റെ പൊതുഭൂമി വൻകിട മുതലാളിമാർക്കും സ്വകാര്യസംരംഭകർക്കും പാട്ടിത്തിനെന്ന പേരിൽ തീറെഴുതി വിൽക്കുകയാണ് എമർജിംഗ് കേരളയിലൂടെ ലക്ഷ്യമിടുന്നതെന്ന് വിമർശനമുണ്ട്. ഇതിനെതിരെ ഭരണമുന്നണിക്കുള്ളിലും പ്രതിപക്ഷത്തും പൊതുസമൂഹത്തിലും വിവാദവും ചർച്ചയും ഉണ്ടായിട്ടുണ്ട്. പദ്ധതികളെക്കുറിച്ച് വ്യാപകമായ പരാതി ഉയർന്നതോടെ എമർജിങ് കേരളയിൽ നിന്ന് ചില പദ്ധതികൾ ഒഴിവാക്കിയിരുന്നു.


</doc>
<doc id="206629" url="https://ml.wikipedia.org/wiki?curid=206629" title="സ്റ്റാർ സ്പോർട്സ്">
സ്റ്റാർ സ്പോർട്സ്

സ്റ്റാർ സ്പോർട്സ് സ്റ്റാർ ഇന്ത്യയുടെ കീഴിലുള്ള സ്പോർട്സ് ചാനലുകൾ ആണ്‌.

സ്റ്റാർ സ്പോർട്സ് നെറ്റവർക്കിനു കീഴിൽ പതിനൊന്ന് ചാനലുകൾ ഉണ്ട്. അതിൽ ആറെണ്ണം എസ് ഡി ചാനലുകളും അഞ്ചെണ്ണം എച്ച് സ് ചാനലുകളും ആണ്.



</doc>
<doc id="206630" url="https://ml.wikipedia.org/wiki?curid=206630" title="പാരാലിമ്പിക്സ്">
പാരാലിമ്പിക്സ്

ഏതെങ്കിലും തരത്തിലുള്ള അംഗവൈകല്യമുള്ളവർക്കായുള്ള വാർഷിക മത്സരങ്ങളാണ് പാരാലിമ്പിക്സ്. ഇംഗ്ലണ്ടിലെ സ്റ്റോക്ക് മാൻഡിവിൽ ആശുപത്രിയിലാണ് ഇതിനു തുടക്കം. അന്താരാഷ്ട്ര സ്റ്റോക്ക് മാൻഡിവിൽ ഗെയിംസ് എന്ന പേരിലാണ് ഇത് ആദ്യം അറിയപ്പെട്ടിരുന്നത്.അംഗഭംഗം സംഭവിച്ചവർക്കുള്ള ശാരീരിക പ്രവർത്തനം എന്ന നിലയിലായിരുന്നു ഇതു തുടങ്ങിയതെങ്കിലും കാലക്രമേണ മത്സരമാക്കുകയായിരുന്നു. വർഷത്തിലൊരിക്കലാണ് മത്സരങ്ങൾ നടക്കുന്നത്. തുടർച്ചയായി മൂന്നു വർഷങ്ങൾ മത്സരങ്ങൾ നടത്തി, നാലാമത്തെ വർഷം ഒളിമ്പിക്സിനോടൊപ്പം ആണ് മത്സരങ്ങൾ നടത്തുന്നത്.:1948 ൽ ലണ്ടൻ ഒളിമ്പിക്സ് മത്സരങ്ങൾക്ക് തുടക്കമായപ്പോൾ സ്റ്റോക്ക് മാൻഡിവിൽ ആശുപത്രിയിലെ സർ ലുഡ്വിക് ഗട്മാൻ നട്ടെല്ലിന് ക്ഷതമേറ്റവർക്കായി ചില മത്സരങ്ങൾ സംഘടിപ്പിച്ചു. നാലു വർഷത്തിനു ശേഷം ഹോളണ്ടിൽ നിന്നും ചില മത്സരാർത്ഥികളിതിൽ പങ്കെടുക്കാനെത്തി. അങ്ങനെ ഇതൊരു അന്താരാഷ്ട്ര മത്സരത്തിനു തുടക്കമാവുകയായിരുന്നു. വീൽചെയർ ഒളിമ്പിക്സ് എന്ന പേരിൽ ഇന്നും മത്സരങ്ങൾ നടത്തപ്പെടുന്നു.1960ൽ റോമിൽ പതിനേഴാമത് സമ്മർ ഒളിമ്പിക്സ് നടക്കുമ്പോഴാണ് ആദ്യ പാരാലിമ്പിക്സിനു തുടക്കം.:അന്താരാഷ്ട്ര പാരാലിമ്പിക് കമ്മിറ്റിയുടെ ആഭിമുഖ്യത്തിൽ നാലുവർഷത്തിലൊരിക്കൽ (ഒളിമ്പിക്സ് മത്സരങ്ങൾ കഴിഞ്ഞ്) ഇത് നടത്തുന്നു. 1976 ൽ ആദ്യ പാരാലിമ്പിക്സ് വിന്റർ മത്സരങ്ങളും നടന്നു. ഇതിന്റെ വളർച്ച പെട്ടെന്നായിരുന്നു.ഇപ്പോൾ ലണ്ടനിൽ നടന്നു കൊണ്ടിരിക്കുന്ന പാരലിമ്പിക്സിൽ ഇന്ത്യക്കാരനായ ഗിരീഷ് ഹൊസനഗര നാഗരാജഗൗഡ ഹൈജമ്പിൽ വെള്ളി നേടി. ചരിത്രത്തിൽ ഇന്ത്യയുടെ എട്ടാമത്തെ പാരാലിമ്പിക്‌സ് മെഡലാണിത്.


</doc>
<doc id="206632" url="https://ml.wikipedia.org/wiki?curid=206632" title="ഗിരീഷ് ഹൊസനഗര നാഗരാജഗൗഡ">
ഗിരീഷ് ഹൊസനഗര നാഗരാജഗൗഡ

ഹൈജമ്പിൽ പാരാലിമ്പിക്സ് മെഡൽ സ്വന്തമാക്കുന്ന ആദ്യ ഇന്ത്യൻ താരമാണു് ഗിരീഷ് ഹൊസനഗര നാഗരാജഗൗഡ (കന്നഡ:ಗಿರೀಶ ಹೊಸನಗರ ನಾಗರಾಜೇಗೌಡ, ജനനം 26 ജനുവരി 1988). ലണ്ടനിൽ നടന്ന പാരാലിമ്പിക്‌സിൽ ഹൈജമ്പിൽ വെള്ളി നേടി. 1.74 മീറ്റർ ഉയരം താണ്ടിയാണ് ഗിരീഷ് വെള്ളി സ്വന്തമാക്കിയത്. എഫ് 42 വിഭാഗത്തിലാണ് ഗിരീഷിന്റെ മെഡൽ നേട്ടം. ഈയിനത്തിൽ സ്വർണം നേടിയ ഫിജിയുടെ ഇലിയേസ ഡിലാനയും 1.74 മീറ്ററാണ് ചാടിയത്. എന്നാൽ, കൂടുതൽ ശ്രമങ്ങളെടുത്തതിന്റെ പേരിൽ ഗിരീഷ് രണ്ടാമതായി. വെങ്കലം നേടിയ പോളണ്ടിന്റെ ലൂക്കാസ് മാംസാഴ്‌സും 1.74 മീറ്റർ തന്നെയാണ് ചാടിയത്. 1.71 മീറ്റർ ചാട്ടം രണ്ടാം ശ്രമത്തിലായതാണ് ഗിരീഷിന്റെ നേട്ടം വെള്ളിമെഡലിൽ ഒതുക്കിയത്. ഇലിയേസ എല്ലാ ഉയരങ്ങളും ആദ്യ ശ്രമത്തിൽത്തന്നെ താണ്ടി. മൂന്നാം ശ്രമത്തിലാണ് പോളിഷ് താരം ഈ ഉയരം ചാടിയത്. 1.77 മീറ്റർ ചാടാൻ ഇരുവരും ശ്രമിച്ചെങ്കിലും മൂന്ന് ശ്രമങ്ങളും പാഴാവുകയും ചെയ്തു. പാരാലിമ്പിക് ഗെയിംസിനു മുന്നോടിയായുള്ള പരിശീലനത്തിനു അവധി ലഭിക്കാതിരുന്നതിനാൽ ബാങ്കിലെ ജോലി പോലും ഉപേക്ഷിച്ച ഈ ഇരുപത്തിനാലുകാരന് ഈ നേട്ടം ജീവിതത്തിലേക്കുള്ള വെള്ളിവെളിച്ചം കൂടിയാണിത്. പാരാലിമ്പിക് ഗെയിംസിൽ വെള്ളിമെഡൽ നേടിയ ഗിരീഷിന് കേന്ദ്ര കായിക മന്ത്രാലയം 30 ലക്ഷം രൂപ സമ്മാനം പ്രഖ്യാപിച്ചിട്ടുണ്ട്.
ചരിത്രത്തിൽ ഇന്ത്യയുടെ എട്ടാമത്തെ പാരാലിമ്പിക്സ് മെഡലാണിത്. 1972-ലെ ഗെയിംസിൽ മുരളീകാന്ത് പെത്കാർ നീന്തലിൽ സ്വർണ്ണം നേടിയിരുന്നു.
ഏതൊരു താരത്തേയും പോലെ രാജ്യത്തിനുവേണ്ടി മെഡൽ നേടുകയെന്നതായിരുന്നു ഗിരീഷിന്റെയും ജീവിതലക്ഷ്യം. രാജ്യത്ത് നിന്ന് പത്ത് അത്‌ലറ്റുകൾക്കായിരുന്നു യോഗ്യത. ദക്ഷിണേന്ത്യയിൽ നിന്നുള്ള ഏക അത്‌ലറ്റ് ഗിരീഷായിരുന്നു. മാർച്ച് മുതൽ ബാംഗ്ലൂർ സായ് കേന്ദ്രത്തിൽ കഠിനപരിശീലനം. ഇന്ത്യൻ പാരാലിമ്പിക്സ് കമ്മിറ്റി ജോയിന്റ് സെക്രട്ടറി സത്യനാരായണനായിരുന്നു പ്രധാന പരിശീലകൻ.
എട്ടു വർഷമായി എഫ് 42 ഇനത്തിൽ ദേശീയ ചാമ്പ്യനാണ് ഗിരീഷ്. 2006-ൽ ചൈനയിൽ നടന്ന വേൾഡ് യൂത്ത് പാരാലിമ്പിക്സ് ചാമ്പ്യൻഷിപ്പിൽ വെങ്കലമെഡൽ നേടിയതോടെയാണ് താരം ശ്രദ്ധിക്കപ്പെടുന്നത്. 2012 ജനുവരിയിൽ കുവൈത്തിൽ നടന്ന മീറ്റിലും മലേഷ്യൻ ചാമ്പ്യൻഷിപ്പിലും വെങ്കലം നേടി. കുവൈത്ത് മീറ്റീലെ പ്രകടനമാണ് പാരാലിമ്പിക്സ് യോഗ്യത സമ്മാനിച്ചത്.
കർണ്ണാടകത്തിലെ ഹാസൻ ജില്ലയിലെ അരേക്കൽഗുഡയിലെ ഹൊസനഗര ഗ്രാമത്തിൽ നാഗരാജ ഗൗഡയുടെ മൂത്തമകനാണ് ഗിരീഷ്. ജന്മനാ ഇടത്തേകാലിന് വൈകല്യമുള്ള ഗിരീഷ് ഒരിക്കലും തളരാൻ തയ്യാറായിരുന്നില്ല. അരേക്കൽഗുഡയിലെ കോളേജിൽ നിന്നും ബിരുദം നേടി. മൈസൂർ യൂണിവേസിറ്റിക്കു വേണ്ടി ജനരൽ കാറ്റഗറിയിൽ ഹൈജമ്പ് വെള്ളിയും വെങ്കലവും നേടിയിരുന്നു. അത്‌ലറ്റിനു പുറമെ മികച്ചൊരു ക്രിക്കറ്റ് താരം കൂടിയാണ് ഗിരീഷ്.
ബാംഗ്ലൂർ ആസ്ഥാനമായുള്ള സന്നദ്ധസംഘടന സമാർത്തനത്തിൽ എത്തിയതോടെയാണ് ഗിരീഷിന്റെ ജീവിതത്തിൽ വഴിത്തിരിവായത്. സമാർത്തനയുടെ ഗ്രാമീണ ബി.പി.ഓ.യിൽ രണ്ട് വർഷം പ്രവർത്തിച്ചു. സംഘടനയുടെ സഹായത്തോടെയായിരുന്നു ദേശീയ മീറ്റിലും മറ്റും പങ്കെടുത്തത്. ശരീരത്തിനു വൈകല്യമുണ്ടെന്ന തോന്നൽ ഗിരീഷിന്റെ സമീപനത്തിലും സ്പോർട്സിലോടുള്ള ആവേശത്തിലുൻ ഒരിക്കലും പ്രതിഫലിച്ചിരുന്നില്ലെന്ന് ദേശീയ ഹൈജമ്പ് താരം സഹനകുമാരി പറയുന്നു. വൈകല്യമുള്ളതിന്റെ പേരിൽ ആനുകൂല്യങ്ങൾ ലഭിക്കുന്നതാണ് തന്നെ ബുദ്ധിമുട്ടിക്കുന്നതെന്ന് ഗിരീഷ് പതിവായി പറയുമായിരുന്നെന്ന് സഹനകുമാരി പറയുന്നു.


</doc>
<doc id="206641" url="https://ml.wikipedia.org/wiki?curid=206641" title="വെള്ളത്തൂവൽ ജലവൈദ്യുതപദ്ധതി">
വെള്ളത്തൂവൽ ജലവൈദ്യുതപദ്ധതി

പ്രതിവർഷം 12.17 ദശലക്ഷം യൂണിറ്റ് വൈദ്യുതി ഉത്പാദിപ്പിക്കാൻ ശേഷിയുള്ള കേരള സ്റ്റേറ്റ് ഇലക്ട്രിസിറ്റി ബോർഡിന്റെ ചെറുകിട ജലവൈദ്യുതപദ്ധതിയാണ് വെള്ളത്തൂവൽ ചെറുകിട ജലവൈദ്യുതപദ്ധതി . 2016 സെപ്റ്റംബറിൽ ഇതു പ്രവർത്തനം തുടങ്ങി. ഇടുക്കി ജില്ലയിലെ ഉടുമ്പൻചോല താലൂക്കിലെ കൊന്നത്തടി ഗ്രാമപഞ്ചായത്തിൽ കൊന്നത്തടിയിൽ (വെള്ളത്തൂവലിൽ മുതിരപ്പുഴയുടെ ഇടതു കരയിൽ, ചെങ്കുളം പവർ ഹൗസിനു എതിർ കരയിൽ ) പന്നിയാർ പവർ ഹൗസിനു മുകളിലായി ആണ് പദ്ധതിയിലെ പവർ ഹൗസ് നിർമിച്ചിട്ടുള്ളത്.

പൊന്മുടി അണക്കെട്ടിൽ നിന്നും പന്നിയാർ വഴി ഒഴുകിയെത്തുന്ന ജലവും ചെങ്കുളം പദ്ധതിയിൽ നിന്നും വൈദ്യുതോല്പാദനത്തിനുശേഷം പുറന്തള്ളുന്ന ജലവും പെരിയാറിന്റെ പോഷക നദിയായമുതിരപ്പുഴയാറിൽ വെള്ളത്തൂവൽ പാലത്തിനു താഴെ തടയണ കെട്ടി നിർത്തിയാണ് പുതിയ പദ്ധതിക്കാവശ്യമായ ജലം ശേഖരിക്കുന്നത്. തടയണയോടു ചേർന്ന് തന്നെ പുഴയിൽ പവർ ഹൌസ് നിർമിച്ചു വെള്ളത്തൂവൽ ചെറുകിട ജലവൈദ്യുതപദ്ധതിയിൽ 3.6 മെഗാവാട്ടിന്റെ ഒരു ടർബൈൻ ഉപയോഗിച്ച് 3.6 മെഗാവാട്ട് വൈദ്യുതി ഉത്പാദിപ്പിക്കുന്നു . വാർഷിക ഉൽപ്പാദനം 12.17 MU ആണ്. 2016 സെപ്റ്റംബറിൽ പദ്ധതി കമ്മീഷൻ ചെയ്തു.31 കോടിയാണ് പദ്ധതിയുടെ നിർമ്മാണച്ചിലവ്. 


</doc>
<doc id="206644" url="https://ml.wikipedia.org/wiki?curid=206644" title="റൈനോസ്പൊറിഡിയോസിസ്">
റൈനോസ്പൊറിഡിയോസിസ്

"റൈനോസ്പൊറിഡിയം സീബറി" ("Rhinosporidium seeberi") എന്ന പരാദം മൂലം ഉണ്ടാവുന്ന രോഗമാണ് റൈനോസ്പൊറിഡിയോസിസ്. ഇത് ഒരു പൂപ്പൽ രോഗമാണെന്ന് മുൻകാലങ്ങളിൽ വിശ്വസിച്ചുപോന്നിരുന്നു. എന്നാൽ രോഗകാരണമായി റൈനോസ്പൊറിഡിയം സീബറി, മീസോമൈസെറ്റോസോവ വർഗ്ഗത്തിൽ പെട്ട പരാദമായി ഇപ്പോൾ കണക്കാക്കപ്പെടുന്നു. 
മൂക്കിലെയും, വായിലെയും, കണ്ഠനാളത്തിലെയും, കൺജക്ടൈവയിലെയും, അന്നനാളത്തിലെയും ശ്ലേഷ്മസ്ഥരത്തെയാണ് ഈ അസുഖം ബാധിക്കുക. മൂക്കിന്റെ ഉള്ളിലെ കീഴ് ടർബിനേറ്റിലാണ് ഇത് സാധാരണയായി കണ്ടുവരാറുള്ളത്. എൻഡൊട്രക്കിയൽ കുഴലിറക്കിയവരിൽ സ്വരപേടകത്തിലും റൈനോസ്പൊറിഡിയോസിസ് ബാധിച്ചേക്കാം. അസുഖം ബാധിച്ച കലകളിൽ വീക്കവും, രോഗപ്രതിരോധ പ്രതിപ്രവർത്തനങ്ങളും ഉണ്ടാകാം.
ഇന്ത്യയിലും, ശ്രീലങ്കയിലും, ആഫ്രിക്കയിലും, തെക്കേ അമേരിക്കയിലുമാണ് ഈ രോഗം നിലവിലുള്ളത്. വെള്ളം കെട്ടി നിൽക്കുന്ന കുളങ്ങളിൽ കുളിക്കുന്നവരിലാണ് ഈ രോഗം കൂടുതലായും കണ്ടുവരുന്നത്.
മൂക്കടപ്പ്, തുമ്മൽ, മൂക്കിലൂടെ രക്തം പോക്ക്, ചൊറിച്ചിൽ, മൂക്കൊലിപ്പ് എന്നിവയാണ് പ്രധാന രോഗലക്ഷണങ്ങൾ. നാസിക പരിശോധിച്ചാൽ ചുവന്ന നിറമുള്ള, തൊട്ടാൽ രക്തം വരുന്ന, സ്ട്രോബെറികൾ പോലുള്ള പോളിപ്പുകൾ കാണാനാകും. രോഗം തീർച്ചപ്പെടുത്താൽ ബയോപ്സി ചെയ്യുന്നു. ശസ്ത്രക്രിയയാണ് റൈനോസ്പൊറിഡിയോസിസിനു പ്രതിവിധി. മരുന്നുകൊണ്ട് മാത്രമുള്ള ചികിത്സകൊണ്ട് പലപ്പോഴും പൂർണ്ണ രോഗശമനം ലഭിക്കാറില്ല.


</doc>
<doc id="206648" url="https://ml.wikipedia.org/wiki?curid=206648" title="എക്‌സ്പീരിയ എസ്.എൽ.">
എക്‌സ്പീരിയ എസ്.എൽ.

2012ൽ സോണി വിപണിയിലെത്തിച്ച് എക്‌സ്പീരിയ എസ് എന്ന സ്മാർട്‌ഫോൺ മോഡലിന്റെ പുതിയ വെർഷനാണ് എക്‌സ്പീരിയ എസ്.എൽ. എക്‌സ്പീരിയ എസിന്റെ സ്‌പെസിഫിക്കേഷനുകളിൽ കാര്യമായ മാറ്റങ്ങളൊന്നും വരുത്താതെയാണ് എസ്.എൽ. അവതരിച്ചിരിക്കുന്നത്.

1.7 ഗിഗാഹെർട്‌സിന്റെ ഡ്യുവൽകോർ സ്‌നാപ്ഡ്രാഗൺ എസ് 3 ആണ് പ്രൊസസർ. ആൻഡ്രോയ്ഡ് 4.0 ഐസ്‌ക്രീം സാൻവിച്ചാണ് ഓപ്പറേറ്റിംഗ് സിസ്റ്റം. ഒരു ജി.ബി. റാമും 27.8 ജി.ബി. ഇന്റേണൽ മെമ്മറിയും ഉണ്ട്.

4.3 ഇഞ്ച് വലിപ്പമുള്ളതും 1280 X 720 പിക്‌സൽസ് റിസൊല്യൂഷനുമുള്ള സ്ക്രീനാണുള്ളത്. 144 ഗ്രാമാണ് ഭാരം. 
12.1 മെഗാപിക്‌സൽ ക്യാമറയും വീഡിയോ കോളിങിനായി 1.3 മെഗാപിക്‌സൽ ഫ്രണ്ട് ക്യാമറയുമുണ്ട്. 16 X ഡിജിറ്റൽ സൂം, പൾസ്ഡ് എൽ.ഇ.ഡി. ഫ്ലാഷ് എന്നിവയാണ് പ്രധാന ക്യാമറയുടെ പ്രത്യേകതകൾ. കണക്ടിവിറ്റിക്കായി ത്രീജി, വൈഫൈ, എൻ.എഫ്.സി., ഡി.എൽ.എൻ.എ., അസിസ്റ്റഡ് ജി.പി.എസ്. എന്നിവയുണ്ട്. 8.25 മണിക്കൂർ സംസാരസമയവും 410 മണിക്കൂർ സ്റ്റാൻഡ്‌ബൈയുമാണ് ഈ ഫോണിന് കമ്പനി അവകാശപ്പെടുന്ന ബാറ്ററി ആയുസ്സ്. 

ഗ്രേ, പിങ്ക്, കറുപ്പ്, വെളുപ്പ് എന്നീ നാലു നിറങ്ങളിലാകും എക്‌സ്പീരിയ എസ്.എൽ. വിപണിയിൽ എത്തുക. ഇതിന് ഇന്ത്യയിൽ ഏകദേശം 34,990 രൂപയായിരിക്കും.


</doc>
<doc id="206654" url="https://ml.wikipedia.org/wiki?curid=206654" title="ദ വൈറ്റ് മാൻസ് ബേർഡൺ">
ദ വൈറ്റ് മാൻസ് ബേർഡൺ

ആംഗലകവി റുഡ്യാഡ് കിപ്ലിംഗിന്റെ ഒരു കവിതയാണ് ദ വൈറ്റ് മാൻസ് ബേർഡൺ അല്ലെങ്കിൽ "വെളുത്ത മനുഷ്യന്റെ ചുമട്". ഫിലിപ്പീൻസിലെ അമേരിക്കൻ കോളണിഭരണത്തിന്റെ ആരംഭത്തിനടുത്ത് 1899-ലായിരുന്നു ഈ കവിത ആദ്യം പരസിദ്ധീകരിച്ചത്. "അമേരിക്കൻ ഐക്യനാടുകളും ഫിലിപ്പീൻ ദ്വീപുകളും" എന്ന ഉപശീർഷകം കൂടി അന്ന് അതിനുണ്ടായിരുന്നു. ഇതരജനതകളെ പാശ്ചാത്യസംസ്കൃതിയുടെ നന്മകൾ പകർന്നു നൽകി ഉയർത്തിയെടുക്കാനായി വെളുത്ത മനുഷ്യനു വിധിച്ചു കിട്ടിയ ത്യാഗവും ദൗത്യവുമായി കോളനീകരണത്തെ ഈ കവിതയിൽ കിപ്ലിംഗ് ഉദാത്തീകരിക്കുന്നു. സാമ്രാജ്യസ്ഥാപനത്തിന് വെള്ളക്കാരനെ ആഹ്വാനം ചെയ്യുന്ന കവി, അതിനു കൊടുക്കേണ്ടി വരുന്ന വിലയെക്കുറിച്ചുള്ള മുന്നറിയിപ്പു കൂടി നൽകിയിരുന്നെങ്കിലും അമേരിക്കൻ ഐക്യനാടുകളിലെ സാമ്രാജ്യവാദികൾ ഈ കവിതയെ കോളനീകരണത്തിന്റെ അസന്ദിഗ്ദ്ധമായ ന്യായീകരണമായി ഉയർത്തിക്കാട്ടി. പിൽക്കാലത്ത് ഐക്യനാടുകളുടെ രാഷ്ട്രപതിയായ തിയോഡർ റൂസ്‌വെൽറ്റ് "വെള്ളക്കാരന്റെ ചുമടിനെ" നിലവാരം കുറഞ്ഞ കവിതയായി വിലയിരുത്തിയെങ്കിലും, അമേരിക്കയുടെ സാമ്രാജ്യമോഹത്തെ പിന്തുണക്കുന്നതിന്റെ പേരിൽ സ്വാഗതം ചെയ്തു. അമേരിക്കൻ സാമ്രാജ്യത്വത്തിന്റെ സ്തുതിഗീതം എന്ന് ഈ കവിത വിശേഷിക്കപ്പെട്ടിട്ടുണ്ട്.

ഇതരജനതകളെ അവരുടെ നന്മക്കു വേണ്ടി ഭരിക്കാൻ യൂറോപ്യൻ വംശജരെ ആഹ്വാനം ചെയ്യുന്ന 'ചുമട്', വംശഗർവിന്റേയും, വികസ്വരരാജ്യങ്ങളിൽ മേധാവിത്വം സ്ഥാപിക്കാനുള്ള പ്രവണതയുടേയും പ്രതീകമായി കണക്കാക്കപ്പെടുന്നു. പ്രസിദ്ധീകരണത്തിന് ഒരു നൂറ്റാണ്ടിനു ശേഷവും ഈ കവിത പലവിധത്തിലുള്ള തീവ്രപ്രതികരണങ്ങൾ ഉണർത്തിക്കൊണ്ട് പ്രസക്തി നിലനിർത്തുന്നു. "വെളുത്ത മനുഷ്യന്റെ ചുമട്" എന്ന ആശയത്തിന്റെ വിപരീതാർത്ഥത്തിലുള്ള പ്രയോഗം പാശ്ചാത്യകൊളോണിയൽ പൈതൃകത്തിന്റെ വിമർശനത്തിൽ സാധാരണമാണ്.

അതേസമയം പല വീക്ഷണതലങ്ങളിൽ നിന്നു വായിക്കാവുന്ന ഈ കവിതയെ കേവലം സാമ്രാജ്യത്വത്തിന്റെ സ്തോത്രഗീതമായി കാണുന്നത് ലളിതവൽക്കരിക്കപ്പെട്ട വായനയാണെന്നു കരുതുന്നവരുണ്ട്. ആക്ഷേഹാസ്യരചനകളുടെ കൂടി ചരിത്രമുള്ള കിപ്ലിംഗ് ഈ കവിതയിൽ വംശമേന്മയുടെ ഘോഷണത്തിന്റെ നാട്യത്തിൽ സാമ്രാജ്യത്വമനോഭാവത്തെ ഹാസ്യാനുകരണത്തിലൂടെ വിമർശിക്കുകയാണെന്നും അവർ വാദിക്കുന്നു. സാമ്രാജ്യത്വസംവേദനയുടെ ചിത്രീകരണത്തിൽ കിപ്ലിംഗ് ഉപയോഗിക്കുന്നത്, എല്ലാ മനുഷ്യോദ്യമങ്ങളേയും നിലനില്പില്ലാത്ത വൃഥാപ്രയത്നമായി കാണുന്ന സന്ദേഹവാദിയുടെ വക്രോക്തിയാണെന്നും ചൂണ്ടിക്കാണിക്കപ്പെട്ടിട്ടുണ്ട്.


</doc>
<doc id="206677" url="https://ml.wikipedia.org/wiki?curid=206677" title="സ്റ്റീഫൻ ദേവസ്സി">
സ്റ്റീഫൻ ദേവസ്സി

കേരളത്തിലെ ഒരു കീബോർഡിസ്റ്റാണ് സ്റ്റീഫൻ ദേവസ്സി. മലയാള ടെലിവിഷൻ ചാനലുകളിലൂടെയാണ് ഇദ്ദേഹം ശ്രദ്ധിക്കപ്പെട്ടത്.

പാലക്കാട് ജില്ലയിലെ ഒറ്റപ്പാലത്ത് പി കെ ദേവസ്സിയുടെയും സൂസി ദേവസ്സിയുടേയും മകനായി 1981 ഫെബ്രുവരി 23-ന് ജനിച്ചു. ലെസ്ലി പീറ്റർ ആണ് സംഗീതത്തിൽ ഇദ്ദേഹത്തിന്റെ ഗുരു.

പ്രാഥമിക വിദ്യാഭ്യാസം പൂർത്തിയാക്കിയ ശേഷം തുശ്ശൂർ ചേതന മ്യൂസിക് അക്കാഡമിയിൽ പിയാനോ കോഴ്സിന് ചേർന്നു. ഇവിടെ നിന്നും ലണ്ടൻ ട്രിനിറ്റി കോളേജ് ഓഫ് മ്യൂസിക്കിന്റെ അംഗീകൃത കോഴ്സിൽ പിയാനോ 8 - ആം ഗ്രേഡ് ഉയർന്ന മാർക്കോടെ വിജയിച്ചു. ഈ സ്കോർ ഏഷ്യയിലെ തന്നെ റെക്കോർഡ് ആണ്. 18-ആം വയസ്സിൽ ഗായകൻ ഹരിഹരന്റെ ട്രൂപ്പിൽ അഗംമായി. തുടർന്ന് എൽ. സുബ്രഹ്മണ്യം, ശിവമണി, സാക്കിർ ഹുസൈൻ, അംജദ് അലിഖാൻ, എ.ആർ. റഹ്മാൻ, യു ശ്രീനിവാസ് തുടങ്ങിയവർക്കൊപ്പം പ്രവർത്തിച്ചു.

19-ആം വയസ്സിൽ ഗായകൻ ഫ്രാങ്കോ ഗിറ്റാറിസ്റ്റ് സംഗീത് എന്നിവരുമൊത്ത് സെവൻ എന്ന മ്യൂസിക് ബാൻഡിനു രൂപം നൽകി. ഗോസ്പെൽ റോക്ക് ബാൻഡിന്റെ റെക്സിലെ കീബോർഡിസ്റ്റാണ് ഇദ്ദേഹം. ടൊറൊന്റോയിൽ വച്ചു ലോക യുവ ദിനത്തിനോടനുബന്ധിച്ചു നടന്ന കോൺഫറൻസിൽ ഭാരതത്തെ പ്രതിനിധാനം ചെയ്ത് റെക്സ് ബാൻഡ് നൊപ്പം ജോൺ പോൾ രണ്ടാമൻ മാർപ്പാപ്പയുടെ മുൻപിൽ സംഗീതം അവതരിപ്പിച്ചു.

ഹരിഹരൻപിള്ള ഹാപ്പിയാണ് എന്ന ചിത്രത്തിനു മാത്രമാണ് ഇദ്ദേഹം സംഗീതസംവിധാനം നിർവഹിച്ചത്. മറ്റു നിരവധി ചിത്രങ്ങളുടെ മ്യൂസിക് അറേഞ്ചർ ആയി സ്റ്റീഫൻ പ്രവർത്തിച്ചിട്ടുണ്ട്. "റൊമാൻസാ", "സേക്രഡ് ചാന്റ്സ്" തുടങ്ങി ചില സംഗീത ആൽബങ്ങളും സ്റ്റീഫൻ തയ്യാറാക്കിയിട്ടുണ്ട്.

യമഹ ഇൻസ്ട്രുമെന്റ് കമ്പനി സ്റ്റീഫൻ ദേവസ്സിയെ ഔദ്യോഗിക കീബോർഡിസ്റ്റായി അംഗീകരിച്ചുള്ള പദവി നൽകി.


</doc>
<doc id="206685" url="https://ml.wikipedia.org/wiki?curid=206685" title="ശിവകാശി">
ശിവകാശി

തമിഴ്‌നാട്ടിലെ വിരുദ്ധുനഗർ ജില്ലയിലെ മുനിസിപ്പാലിറ്റിയും പട്ടണവുമാണ് ശിവകാശി. ഇന്ത്യയിലെ പടക്കനിർമ്മാണത്തിന്റെ തലസ്ഥാനമായറിയപ്പെടുന്ന ഈ നഗരം ചെറുതും വലുതുമായി എണ്ണായിരത്തോളം ഫാക്ടറികളുമായി ഇന്ത്യയിൽ ഉപയോഗിക്കുന്ന പടക്കങ്ങളുടെ തൊണ്ണൂറ് ശതമാനവും ഉദ്പാദിപ്പിക്കുന്നു.




</doc>
<doc id="206686" url="https://ml.wikipedia.org/wiki?curid=206686" title="വെള്ളത്തിലാശാൻ">
വെള്ളത്തിലാശാൻ

വെള്ളത്തിലാശാൻ (Water strider). ജലത്തിന്റെ പ്രതലബലം പ്രയോജനപ്പെടുത്തിയാണ് വെള്ളത്തിലാശാൻ ജലോപരിതലത്തിലൂടെ നടക്കുന്നത്. സാധാരണ, കുളങ്ങളിലും കിണറുകളിലും ഇവയെ കാണാറുണ്ട്.


</doc>
<doc id="206690" url="https://ml.wikipedia.org/wiki?curid=206690" title="കേരളത്തിലെ വിളക്കുമാടങ്ങൾ">
കേരളത്തിലെ വിളക്കുമാടങ്ങൾ

നീണ്ട തീരപ്രദേശമുള്ള കേരളത്തിൽ കപ്പലോട്ടത്തിനു സഹായമാകും വിധം ധാരാളം വിളക്കുമാടങ്ങൾ (ലൈറ്റ് ഹൗസുകൾ) നിർമ്മിക്കപ്പെട്ടിട്ടുണ്ട്. യൂറോപ്യന്മാരുടെ വരവിനു മുൻപു തന്നെ ഇവയുടെ വെളിച്ചം രാത്രിസമയങ്ങളിൽ കടൽയാത്രയ്ക്ക് സഹായകരമാം വിധം ഉപയോഗിക്കപ്പെട്ടിരുന്നു. ഇന്ത്യയുടെ സ്വാതന്ത്ര്യലബ്ദിക്ക് ശേഷവും കേരളത്തിൽ വിളക്കുമാടങ്ങൾ നിർമ്മിക്കപ്പെട്ടിട്ടുണ്ട്. മത്സ്യബന്ധനത്തൊഴിലാളികളും മറ്റും ഇവ ഇപ്പോഴും ഉപയോഗപ്പെടുത്തുന്നുണ്ട്. ജലഗതാഗതത്തിന്റെ പ്രാധാന്യം കുറഞ്ഞതോടെ പലയിടത്തും ഇവ നശിപ്പിക്കപ്പെടുകയോ അവഗണിക്കപ്പെടുകയോ ചെയ്തു. എന്നാൽ ചിലയിടങ്ങളിൽ പില്ക്കാലത്ത് ഇവ മികച്ച ടൂറിസ്റ്റ് കേന്ദ്രങ്ങളായി രൂപാന്തരപ്പെട്ടു. 

ചില വിളക്കുമാടങ്ങളുടെ പ്രകാശസ്രോതസ്സ് സ്ഥിരമായി കത്തിനിൽക്കുന്നതായിരിക്കും. സാധാരണഗതിയിൽ കറങ്ങുന്ന പ്രകാശസ്രോതസ്സാണുണ്ടാവുക. വിവിധ വിളക്കുമാടങ്ങളിലെ പ്രകാശസ്രോതസ്സ് കറങ്ങുന്ന വേഗത വ്യത്യസ്തമായിരിക്കും. ഇത് അടിസ്ഥാനമാക്കി കടൽ യാത്രികർക്ക് ഏത് വിളക്കുമാടമാണ് തങ്ങൾ കാണുന്നതെന്നും അതുവഴി കപ്പലിന്റെ അപ്പോഴുള്ള കൃത്യമായ സ്ഥാനം എവിടെയെന്നും മനസ്സിലാക്കാൻ സാധിക്കും. ആധുനിക വിളക്കുമാടങ്ങളിൽ റേഡിയോ ബീക്കണുകളും സ്ഥാപിക്കാറുണ്ട്. പാറക്കെട്ടുകളോ പവിഴപ്പുറ്റുകളോ പോലുള്ള അപകടങ്ങളെപ്പറ്റി സൂചനകൊടുക്കാനും ഇവ ഉപയോഗിക്കാറുണ്ട്.

1984 സെപ്റ്റംബർ 15-നാണ് ഇത് ഉപയോഗത്തിൽ വന്നത്. മുപ്പതു മീറ്ററാണ് ഉയരം. ഹാലജൻ ദീപമാണ് ഉപയോഗിക്കുന്നത്. കറുപ്പും വെളുപ്പും വർണ്ണങ്ങളാണ് വിളക്കുമാടത്തിൽ പൂശിയിരിക്കുന്നത്. കാസർകോട് റെയിൽവേ സ്റ്റേഷനിൽ നിന്ന് ഇങ്ങോട്ടുള്ള ദൂരം 3 കിലോമീറ്ററാണ്..

ഭൂസ്ഥാനം: 

നിലവിലുള്ള വിളക്കുമാടം സ്ഥാപിക്കുന്നതിനു മുൻപ് ഇവിടെ കടൽയാത്രക്കാരെ സഹായിക്കാൻ മാർഗ്ഗങ്ങളുണ്ടായിരുന്നില്ല.

1979 ജൂൺ 23-നാണ് ഇത് ഉപയോഗത്തിൽ വന്നത്. ഇത് മൗണ്ട് ഡില്ലി ലൈറ്റ്ഹൗസ് എന്നും അറിയപ്പെടുന്നു. 18 മീറ്ററാണ് ഉയരം. ത്രികോണാകൃതിയിലുള്ള നിർമിതിയാണിതിന്. ചുവപ്പും വെളുപ്പും നിറങ്ങളാണ് പൂശിയിരിക്കുന്നത്. മെറ്റൽ ഹാലൈഡ് ദീപമാണ് വിളക്കുമാടത്തിൽ ഉപയോഗിക്കുന്നത്. ഇവിടേയ്ക്ക് പയ്യന്നൂർ റെയിൽ സ്റ്റേഷനിൽ നിന്ന് 15 കിലോമീറ്റർ ദൂരമുണ്ട്. 

ഭൂസ്ഥാനം: 

കണ്ണൂർ അഴീക്കൽ തുറമുഖത്തിന് സമീപത്തായി 80 അടിയോളം ഉയരത്തിൽ പ്രകാശം പരത്തികൊണ്ട് നിൽക്കുന്ന ലൈറ്റ് ഹൗസ് ബ്രിട്ടീഷുകാരുടെ കാലത്ത് നിർമിച്ചതാണ്. കടൽമാർഗ്ഗം വരുന്ന സഞ്ചാരികൾക്ക് വഴികാട്ടിയാവുന്നതിനാണ് ലൈറ്റ് ഹൗസ് സ്ഥാപിച്ചത്. 8 സെക്കണ്ടിൽ രണ്ടു ഫ്ലാഷ് എന്ന വിധത്തിൽ ആണ് ഇവിടുത്തെ ലൈറ്റ് ക്രമീകരിചിരികുന്നത്. ഇന്നും രാത്രികാലങ്ങളിൽ അഴീക്കോടിനെ വർണ പ്രഭയിലാക്കി ലൈറ്റ് ഹൗസ് തലയുയർത്തി നിൽക്കുന്നു. മനോഹരമായ കാഴ്ചയാണ് ലൈറ്റ് ഹൗസിന് മുകളിൽ നിന്ന് സഞ്ചാരികൾക്ക് ലഭിക്കുന്നത്. ലൈറ്റ് ഹൗസിനകത്തേക്ക് പ്രവേശിക്കുന്നതിനുള്ള അനുവാദം അഴീക്കൽ പോർട്ട് ഓഫീസിൽ നിന്നും ലഭിക്കും.

കണ്ണൂർ റെയിൽ സ്റ്റേഷനിൽ നിന്ന് 3 കിലോമീറ്റർ ദൂരെയാണ് ഇത് സ്ഥിതിചെയ്യുന്നത്. 23 മീറ്ററാണ് ഇപ്പോഴുള്ള വിളക്കുമാടത്തിന്റെ ഉയരം. കോൺക്രീറ്റുപയോഗിച്ചാണ് ഇത് നിർമിച്ചിരിക്കുന്നത്. സാധാരണ ഇൻകാന്റസന്റ് ദീപമാണ് ആദ്യമുപയോഗിച്ചിരുന്നതെങ്കിലും 1998 സെപ്റ്റംബർ 21-ന് ഇത് മെറ്റൽ ഹാലൈഡ് ദീപമാക്കി മാറ്റി. ഇതോടൊപ്പം ഡയറക്ട് ഡ്രൈവ് എന്ന സംവിധാനവും നടപ്പിൽ വരുത്തപ്പെട്ടു. 

പോർച്ചുഗീസുകാരുടെ സെന്റ് ആഞ്ചലോ കോട്ടയായിരുന്നു ആദ്യകാലത്ത് ദിശ കണ്ടുപിടിക്കാൻ സഹായിച്ചിരുന്നത്. 1843-ൽ എണ്ണ ഉപയോഗിക്കുന്ന ലാന്റേൺ വിളക്ക് നിലവിൽ വന്നു. 1903-ൽ കോട്ടമതിലിൽ ഒരു തട്ട് നിർമ്മിക്കപ്പെടുകയും ലെൻസും എണ്ണ ഉപയോഗിച്ചു കത്തുന്ന വിളക്കും ഉപയോഗിച്ച് ദീപം പ്രകാശിപ്പിക്കുന്ന സംവിധാനം നിലവിൽ വരുകയും ചെയ്തു. സെപ്റ്റംബർ മുതൽ മേയ് മാസങ്ങൾ വരെയേ പ്രകാശം ലഭ്യമാകുമായിരുന്നുള്ളൂ. 1924-ൽ ഈ സംവിധാനം കുറച്ചു മെച്ചപ്പെടുത്തപ്പെട്ടു. 1939-ൽ 16 മീറ്റർ ഉയരമുള്ള ഉരുക്കുപയോഗിച്ചുള്ള സംവിധാനത്തിലേയ്ക്ക് വിളക്ക് മാറ്റപ്പെട്ടു. ഈ സംവിധാനങ്ങളെല്ലാം 1948-ൽ ഗാസുപയോഗിച്ചു പ്രവർത്തിക്കുന്ന പ്രകാശസ്രോതസ്സുപയോഗിക്കാൻ തുടങ്ങിയതോടെ ഉപേക്ഷിക്കപ്പെട്ടു. 1975-76-ൽ പുതിയ ലൈറ്റ് ഹൗസ് സ്തംഭം നിർമ്മിക്കാൻ തുടങ്ങുന്നതുവരെ ഈ സംവിധാനമായിരുന്നു ഉപയോഗിക്കപ്പെട്ടിരുന്നത്.

1976 ജൂലൈ 25-ന് പുതിയ വിളക്കുമാടം ഉപയോഗത്തിൽ വന്നു. 2003 മേയ് 31-ന് പ്രകാശസ്രോതസ്സിൽ മാറ്റം വരുത്തപ്പെടുകയുണ്ടായി..
ഭൂസ്ഥാനം: 

തലശ്ശേരിയിൽ ഇപ്പോൾ പ്രവർത്തനരഹിതമായ ഒരു വിളക്കുമാടമുണ്ട്. 1835-ലാണ് വിളക്കുമാടം പ്രവർത്തനമാരംഭിച്ചതത്രേ (തുടങ്ങിയ തീയതി എന്നാണെന്ന് വ്യക്തമായ ധാരണയില്ല). 2009-ൽ ഇത് പ്രവർത്തനരഹിതമായിരുന്നു. വെള്ളച്ചായമാണ് പൂശിയിരിക്കുന്നത്. സിലിണ്ടറിന്റെ ആകൃതിയാണ് സ്തംഭത്തിനുള്ളത്. 10 മീറ്ററാണ് ഉയരം. 1708-ൽ ബ്രിട്ടീഷ് ഈസ്റ്റ് ഇന്ത്യാ കമ്പനി പണിത കോട്ടയ്ക്കുള്ളിലാണ് വിളക്കുമാടം സ്ഥിതി ചെയ്യുന്നത്. 

ഭൂസ്ഥാനം: 

മാഹിയുടെ തീരത്തിനിരുവശവും കേരളത്തിന്റെ തീരമായതിനാൽ മാഹിയെയും കേരളത്തിന്റെ വിളക്കുമാടങ്ങളുടെ കൂട്ടത്തിൽ ഈ താളിൽ ഉൾക്കൊള്ളിച്ചിട്ടുണ്ട്. 1893-ലാണ് ഈ നിലയം സ്ഥാപിക്കപ്പെട്ടതെങ്കിലും തീയതി വ്യക്തമല്ല. സിലിണ്ടർ ആകൃതിയിലുള്ള കോൺക്രീറ്റ് സ്തംഭമാണ് ഇപ്പോൾ നിലവിലുള്ളത്. മയ്യഴിപ്പുഴ കടലിനോടു ചേരുന്ന അഴിമുഖത്തിന്റെ തെക്കുവശത്തുള്ള പുലിമുട്ടിന്റെ തുടക്കത്തിലാണ് ഈ വിളക്കുമാടം സ്ഥിതി ചെയ്യുന്നത്. ഈ വിളക്കുമാടം ഇപ്പോൾ പ്രവർത്തനരഹിതമാണ്.

ഭൂസ്ഥാനം: 

തിക്കൊടി വിളക്കുമാടമെന്നും ഇത് അറിയപ്പെടുന്നു. കൊയിലാണ്ടി റെയിൽവേ സ്റ്റേഷന് 9 കിലോമീറ്റർ അകലെയാണിത്. 34 മീറ്ററാണ് ഇപ്പോഴുള്ള വിളക്കുമാടത്തിന്റെ ഉയരം. വൃത്താകൃതിയാണ് സ്തംഭത്തിനുള്ളത്. ഇടവിട്ട കറുപ്പും വെളുപ്പും വരകളായാണ് നിറം കൊടുത്തിരിക്കുന്നത്. 1909 ഒക്ടോബർ 20-നായിരുന്നു ഈ വിളക്കുമാടം ഉപയോഗത്തിൽ വന്നത്. മെറ്റൽ ഹാലൈഡ് ദീപമാണ് പ്രകാശസ്രോതസ്സായി ഉപയോഗിക്കുന്നത്. കടൽത്തീരത്തുനിന്ന് 10 കിലോമീറ്റർ അകലെയായി സമുദ്രോപരിതലത്തിനു താഴെയുള്ള പാറക്കല്ലുകളെപ്പറ്റി നാവികരെ താക്കീതുചെയ്യാനായിരുന്നുവത്രേ ഈ ദീപസ്തംഭം നിർമ്മിക്കപ്പെട്ടത്. 

1906-07 കാലഘട്ടത്തിലാണ് നിർമ്മാണം തുടങ്ങിയത്. 1909-ൽ പൂർത്തീകരിക്കപ്പെട്ടു. അന്ന് ഉപയോഗിക്കാൻ തുടങ്ങിയ പ്രകാശസംവിധാനം (ബിർമിംഗ്ഹാമിലെ ചാൻസ് ബ്രദേഴ്സ് നിർമിച്ചുനൽകിയത്) 1995 മാർച്ച് 16-ന് മാറ്റുന്നതുവരെ പ്രവർത്തിക്കുന്നുണ്ടായിരുന്നുവത്രേ. അതിനുശേഷം 1996 ആഗസ്റ്റ് 8-ന് മെറ്റൽ ഹാലൈഡ് ലാമ്പ് ഉപയോഗത്തിൽ വരുന്നതുവരെ ഇൻകാൻഡസെന്റ് ദീപങ്ങളായിരുന്നു ഉപയോഗിക്കപ്പെട്ടിരുന്നത്. ഇതോടൊപ്പം ഡയറക്റ്റ് ഡ്രൈവ് സിസ്റ്റവും ഉപയോഗിച്ചുതുടങ്ങി. 

ഭൂസ്ഥാനം: 

ഇപ്പോൾ പ്രവർത്തനത്തിലില്ലാത്ത ഒരു വിളക്കുമാടം കോഴിക്കോട്ടുണ്ട്. 1907-ലാണ് ഇത് സ്ഥാപിക്കപ്പെട്ടത്. ഇപ്പോഴുള്ള വിളക്കുമാടത്തിന് 15മീറ്റർ ഉയരമുണ്ട്. 

ഇവിടെ ആദ്യം വിളക്കുമാടം സ്ഥാപിക്കപ്പെട്ടത് 1847-ലായിരുന്നു. ആ വിളക്കുമാടത്തിന് 102.5 അടി (ഏകദേശം 33 മീറ്റർ) ഉയരമുണ്ടായിരുന്നു. 6 സെക്കന്റിൽ രണ്ടുപ്രാവശ്യം മിന്നുന്ന വെള്ള നിറത്തിലുള്ള പ്രകാശം തെളിഞ്ഞ കാലാവസ്ഥയിൽ 14 നാഴിക അകലെ വരെ കാണാമായിരുന്നു എന്നു് ലോഗൻ മലബാർ മാനുവലിൽ രേഖപ്പെടുത്തിയിട്ടുണ്ടു്. വെള്ളനിറം പൂശിയ സിലിണ്ടർ ആകൃതിയിലുള്ള സ്തംഭമാണ് വിളക്കുമാടത്തിന്റേത്. 

ഭൂസ്ഥാനം: 

30.48 മീറ്റർ നീളമുള്ള ആറുവശങ്ങളുള്ള സ്തംഭമാണ് ഈ വിളക്കുമാടത്തിനുള്ളത്. ചുവപ്പും വെളുപ്പും നിറങ്ങളിൽ ഇടവിട്ടുള്ള ബാൻഡുകളായാണ് നിറം കൊടുത്തിട്ടുള്ളത്. 1977 നവംബർ 21-നാണ് ഇത് ഉപയോഗത്തിൽ വന്നത്. മെറ്റൽ ഹാലൈഡ് ദീപമാണ് പ്രകാശസ്രോതസ്സായി ഉപയോഗിക്കുന്നത്. ഫറൂഖ് റെയിൽ സ്റ്റേഷനിൽ നിന്ന് 4 കിലോമീറ്റർ ദൂരെയാണിത് 

ഭൂസ്ഥാനം: 

30 മീറ്റർ ഉയരമുള്ള വൃത്താകൃതിയിലുള്ള സ്തംഭമാണ് ഈ വിളക്കുമാടത്തിനുള്ളത്. 1983 ഏപ്രിൽ 17-നാണ് ഇത് ഉപയോഗത്തിൽ വന്നത്. മെറ്റൽ ഹാലൈഡ് ലാമ്പാണ് പ്രകാശസ്രോതസ്സ്. ഡയറക്റ്റ് ഡ്രൈവ് സംവിധാനവും ഏർപ്പെടുത്തിയിട്ടുണ്ട്. കുറ്റിപ്പുറം റെയിൽ സ്റ്റേഷനിൽ നിന്ന് 20 കിലോമീറ്റർ ദൂരെയാണിത്. 

ഭൂസ്ഥാനം: 

30 മീറ്റർ ഉയരമുള്ള വൃത്താകൃതിയിലുള്ള കോൺക്രീറ്റ് സ്തംഭമാണ് വിളക്കുമാടത്തിനുള്ളത്. 1986 സെപ്റ്റംബർ 9-നാണ് ഇത് ഉപയോഗത്തിൽ വന്നത്. ഗുരുവായൂർ റെയിൽ സ്റ്റേഷനിൽ നിന്ന് 8 കിലോമീറ്റർ ദൂരത്താണീ വിളക്കുമാടം സ്ഥിതി ചെയ്യുന്നത്. 
ഭൂസ്ഥാനം: 

30 മീറ്റർ ഉയരമുള്ള ചതുരാകൃതിയിലുള്ള കോൺക്രീറ്റ് സ്തംഭമാണ് ഈ വിളക്കുമാടത്തിനുള്ളത്. കറുപ്പും വെളുപ്പും ഇടവിട്ടുള്ള ബാൻഡുകളായാണ് ചായം പൂശിയിരിക്കുന്നത്. 1982 ഏപ്രിൽ 30-നാണ് ഇത് ഉപയോഗത്തിൽ വന്നത്. ആദ്യം ഇൻകാന്റസെന്റ് ദീപങ്ങളായിരുന്നു സ്ഥാപിച്ചിരുന്നതെങ്കിലും 1997 സെപ്റ്റംബർ മുതൽ 230V 400W മെറ്റൽ ഹാലൈഡ് ദീപങ്ങളാണ് ഉപയോഗിക്കുന്നത്. ഡയറക്റ്റ് ഡ്രൈവ് സംവിധാനവും മെറ്റൽ ഹാലൈഡ് ദീപങ്ങൾക്കൊപ്പം സ്ഥാപിക്കപ്പെട്ടു. കൊടുങ്ങല്ലൂരിൽ നിന്ന് 8 കിലോമീറ്റർ ദൂരെയാണീ വിളക്കുമാടം. 

ഈ സ്ഥാനത്ത് നിലവിലുള്ള വിളക്കുമാടം നിർമ്മിക്കുന്നതിനു മുൻപായി ദിശ മനസ്സിലാക്കാനുള്ള ദീപങ്ങളൊന്നും നിലവിലുണ്ടായിരുന്നില്ല. കൊച്ചിയിലെ വിളക്കുമാടത്തിൽ ഉപയോഗിക്കാൻ ഉദ്ദേശിച്ചിരുന്ന റേഡിയോ ബീക്കൺ (നൗടൽ നിർമിതം) അഴീക്കോടിലേയ്ക്ക് മാറ്റുകയും 1982 ഏപ്രിൽ 30 മുതൽ പ്രവർത്തനമാരംഭിക്കുകയും ചെയ്തു. ഉപകരണങ്ങൾ നൽകിയത് മെസേഴ്സ് ജെ. സ്റ്റോൺ (ഇന്ത്യ) എന്ന കമ്പനിയാണ്. 

ഭൂസ്ഥാനം: 

വൈപ്പിൻ ജെട്ടിയിൽ നിന്ന് 5 കിലോമീറ്റർ ദൂരെ പുതുവൈപ്പ് എന്ന സ്ഥലത്താണീ വിളക്കുമാടം സ്ഥിതിചെയ്യുന്നത്. 46 മീറ്റർ ഉയരമുള്ള വൃത്താകൃതിയിലുള്ളതും രണ്ട് പാളികളുള്ളതുമായ സിമറ്റ് സിമറ്റ് സ്തംഭമാണീ വിളക്കുമാടത്തിനുള്ളത്. 1979 നവംബർ 15നാണ് ഇത് പ്രവർത്തനസജ്ജമായത്. ദീപത്തിന് 28 നോട്ടിക്കൽ മൈൽ ദൂരത്തെത്താനാവുമത്രേ. മെറ്റൽ ഹാലൈഡ് ദീപവും ഡയറക്റ്റ് ഡ്രൈവ് സിസ്റ്റവുമാണിതിൽ ഉപയോഗിച്ചിരിക്കുന്നത്.

ഭൂസ്ഥാനം: 

1839 മുതൽ തന്നെ ഫോർട്ട് കൊച്ചിയിൽ ഒരു വിളക്കുമാടം പ്രവർത്തനത്തിലുണ്ടായിരുന്നു. എണ്ണകൊണ്ടു കത്തുന്ന ദീപമായിരുന്നു പ്രകാശസ്രോതസ്സ്. 1902-ൽ പുതിയ വിളക്കും പ്രകാശപ്രതിഫലന സംവിധാനവും നിലവിൽ വന്നു. 1914-ൽ വീണ്ടും പരിഷ്കരണങ്ങൾ നടത്തപ്പെട്ടു. 1920-ൽ 10 മീറ്റർ ഉയരമുള്ള പുതിയ സ്തംഭം നിലവിൽ വന്നു. രണ്ട് കറുപ്പ് വലയങ്ങളും ഒരു വെളുപ്പു നിറത്തിലുള്ള വലയവുമായിരുന്നു ഇതിൽ പൂശിയിരുന്ന നിറങ്ങൾ. പഴയ സ്തംഭത്തിലെ പ്രകാശവിസരണ സംവിധാനം പുതിയ സ്തംഭത്തിലേയ്ക്ക് മാറ്റപ്പെട്ടു. 
1936-ൽ പ്രദേശം ആകമാനം വികസിക്കുകയുണ്ടായി. 25 മീറ്റർ ഉയരത്തിലുള്ള സ്റ്റീൽ സ്തംഭം സ്ഥാപിക്കപ്പെട്ടു. ചാരനിറമായിരുന്നു ഇതിന്. ഗാസുപയോഗിച്ചുള്ള ഒരു പ്രകാശസ്രോതസ്സ് ഇതിൽ സ്ഥാപിച്ചു. 1966-ൽ സൺ വാൾവ് എന്ന സംവിധാനം നിലവിൽ വന്നു. കൂടുതൽ ഉയരമുള്ളതും ശക്തിയുള്ള ഒരു വൈദ്യുതവിളക്കും റേഡിയോ ബീക്കൺ സംവിധാനവുമുള്ള സ്തംഭം സ്ഥാപിക്കാൻ പദ്ധതിയുണ്ടാക്കപ്പെട്ടു. പക്ഷേ ഫോർട്ട് കൊച്ചി മേഖലയിൽ ഇതിന് സ്ഥലം ലഭ്യമല്ലാതിരുന്നതിനാൽ പുതിയ വിളക്കുമാടം വൈപ്പിൻ ദ്വീപിലെ പുതുവൈപ്പിലേക്കും റേഡിയോ ബീക്കൺ അഴീക്കോടിലേയ്ക്കും മാറ്റാൻ തീരുമാനമെടുത്തു.

ചേർത്തല റെയിൽവേ സ്റ്റേഷനിൽ നിന്ന് 10 കിലോമീറ്റർ ദൂരെ അന്ധകാരനഴിയിലാണു് മനക്കോടം വിളക്കുമാടം സ്ഥിതി ചെയ്യുന്നത്. എൻ.എച്ച്. 47-ൽ പട്ടണക്കാട് നിന്ന് 3 കിലോമീറ്റർ പടിഞ്ഞാറാണിതിന്റെ സ്ഥാനം. 33.8 മീരർ ഉയരമുള്ള ചതുരാകൃതിയിലുള്ള കോൺക്രീറ്റ് സ്തംഭമാണ് ഈ ഇതിനുള്ളത്. 1979 ആഗസ്റ്റ് 1-നാണ് ഇത് ഉപയോഗത്തിൽ വന്നത്. 

ഈ വിളക്കുമാടം സ്ഥാപിക്കപ്പെടുന്നതിനു മുൻപ് ഇവിടെ കടൽ യാത്രക്കാരെ സഹായിക്കത്തക്ക ദീപങ്ങൾ നിലവിലുണ്ടായിരുന്നില്ല. 1972-ൽ 30 മീറ്റർ ഉയരമുള്ള സിലിണ്ടർ ആകൃതിയിലുള്ള സ്തംഭം കപ്പൽ യാത്രികരെ സഹായിക്കാനായി സ്ഥാപിക്കാൻ പദ്ധതിയിട്ടിരുന്നു. അടിത്തറയെ താങ്ങത്തക്ക ഉറപ്പ് മണ്ണിനില്ലാതിരുന്നതിനാൽ ഘടന നാലു തൂണുകളിൽ താങ്ങി നിർത്തിയിരിക്കുന്ന കോൺക്രീറ്റ് ചട്ടക്കൂടിലേയ്ക്ക് മാറ്റി. നാലു കാലുകൾ ഒരു സർവീസ് മുറിയെ താങ്ങി നിർത്തുന്നുമുണ്ട്. ഈ വിളക്കുമാടത്തിന്റെ പണി വളരെത്താമസിച്ചാണ് പൂർത്തിയായത്. 1979-ൽ സ്തംഭം പൂർത്തിയായതിനു ശേഷം മെസേഴ്സ് ജെ. സ്റ്റോൺ (ഇന്ത്യ) നൽകിയ ഉപകരണങ്ങൾ ഇതിൽ സ്ഥാപിച്ചു. 1998 സെപ്റ്റംബർ 21-ന് ഇൻകാൻഡസെന്റ് ദീപത്തിന് പകരം മെറ്റൽ ഹാലൈഡ് ദീപവും ഡയറക്റ്റ് ഡ്രൈവ് സംവിധാനവും ഇവിടെ സജ്ജമാക്കപ്പെട്ടു. 

ഭൂസ്ഥാനം: 

ആലപ്പുഴ തീവണ്ടി സ്റ്റേഷനിൽ നിന്ന് 1 കിലോമീറ്റർ ദൂരെയാണീ വിളക്കുമാടം. കേരളത്തിലെ ഏറ്റവും പഴയ വിളക്കുമാടം ആലപ്പുഴയിലേതായിരുന്നുവത്രേ. 1862-ലാണ് ആദ്യത്തെ തീകൂട്ടി വെളിച്ചമുണ്ടാക്കിയിരുന്ന ദീപസ്തംഭം നിർമ്മിക്കപ്പെട്ടത്. ഇപ്പോൾ നിലവിലുള്ള സ്തംഭം 1960 ആഗസ്റ്റ് 4-നാണ് ഉപയോഗത്തിൽ വന്നത്. 28 മീറ്ററാണ് ഉയരം. വൃത്താകൃതിയിലുള്ള സ്തംഭത്തിന് ചുവപ്പും വെളുപ്പും വലയങ്ങളായാണ് ചായം പൂശിയിരിക്കുന്നത്. 

തിരുവിതാംകൂറിലെ പ്രധാന തുറമുഖമായിരുന്നുവത്രേ ആലപ്പുഴ. ആലപ്പുഴയിൽ തുറമുഖവും കായലും തുറമുഖവും തമ്മിൽ ബന്ധിപ്പിക്കുന്ന കനാൽ സംവിധാനവും നിർമിച്ചത് രാമ രാജ ബഹദൂറിന്റെ ഭരണകാലത്ത് അദ്ദേഹത്തിന്റെ പ്രധാനമന്ത്രിയായിരുന്ന രാജാ കേശവദാസൻ ആയിരുന്നുവത്രേ. തുറമുഖം 1772-ൽ സ്ഥാപിക്കപ്പെടുകയും ഇതിനെത്തുടർന്ന് ഇന്ത്യയിലെയും യൂറോപ്പിലെയും സ്ഥലങ്ങളിൽ നിന്നുള്ള കപ്പലുകൾ ഇവിടെ വന്നുതുടങ്ങുകയും ചെയ്തു. പതിനെട്ടാം നൂറ്റാണ്ടിൽ ഇവിടെ സ്ഥിരമായ പ്രകാശസ്രോതസ്സ് ഇല്ലായിരുന്നു. കടല്പാലത്തിന്റെ അറ്റത്തുള്ള ഒരു ദീപമായിരുന്നുവത്രേ ഈ സമയത്ത് നാവികർക്ക് ദിശമനസ്സിലാക്കാനുള്ള ഏകമാർഗ്ഗം. 

മാർത്താണ്ഡവർമ്മ രണ്ടാമൻ ഭരിച്ചിരുന്ന കാലത്തായിരുന്നു ഇപ്പോഴുള്ള വിളക്കുമാടം നിർമ്മിക്കാനുള്ള പ്രവൃത്തി തുടങ്ങിയത്. 1861-ൽ രാമവർമയുടെ കാലത്ത് നിർമ്മാണം പൂർത്തിയായി. വെളിച്ചെണ്ണയുപയോഗിച്ച് പ്രവർത്തിക്കുന്ന ഒരു ദീപം (മെസേഴ്സ് ചാൻസ് ബ്രദേഴ്സ് ഓഫ് ബിർമിംഘാം നിർമിച്ചത്) 1862 മാർച്ച് 28-ന് പ്രവർത്തിച്ചുതുടങ്ങി. 1952 വരെ ഈ സംവിധാനം പ്രവർത്തിച്ചിരുന്നുവത്രേ. പിന്നീട് ഗാസ് ഉപയോഗിച്ചുള്ള ഫ്ലാഷ് ചെയ്യുന്ന തരം ദീപം (എ.ജി.എ. നിർമിതം) നിലവിൽ വന്നു. 

1960-ൽ വൈദ്യുതി ലഭ്യമായതിനെത്തുടർന്ന് മെസേഴ്സ് ബി.ബി.റ്റി. പാരീസ് നിർമിച്ച ഉപകരണം ഉപയോഗിച്ചുതുടങ്ങി. 1960 ആഗസ്റ്റ് 4-ന്. 1998 ഏപ്രിൽ 8-ന് ഡയറക്റ്റ് ഡ്രൈവ് സംവിധാനം ഉപയോഗിച്ചു തുടങ്ങി. 1998 ഡിസംബർ 30 മുതൽ അടിയന്തരഘട്ടങ്ങളിൽ ഉപയോഗിക്കാനുള്ള ഒരു സംവിധാനവും നിലവിൽ വന്നു. ഇൻകാൻഡസെന്റ് ദീപങ്ങൾ 1999 ഫെബ്രുവരി 28-ൽ മെറ്റൽ ഹാലൈഡ് ദീപങ്ങൾക്ക് വഴിമാറി.

ഭൂസ്ഥാനം: 

കൊല്ലം ജില്ലയിൽ ചവറയ്ക്കടുത്താണിത്. 18 മീറ്റർ ഉയരമുള്ള സ്തംഭമാണ് ഈ വിളക്കുമാടത്തിനുള്ളത്. കറുപ്പും വെളുപ്പും വലയങ്ങളായാണ് ചായം പൂശിയിരിക്കുന്നത്. ഹാലജൻ ദീപമാണ് പ്രകാശസ്രോതസ്സ്. 

ഈ വിളക്കുമാടം പണികഴിപ്പിക്കുന്നതിനു മുൻപായി ഇവിടെയൊരു കൊടിമരം നിലവിലുണ്ടായിരുന്നു. മരം കൊണ്ടുള്ള ഒരു ഗോപുരം പിന്നീട് ഇവിടെ സ്ഥാപിക്കുകയുണ്ടായി. 1953 ഫെബ്രുവരി 14-ന് തെളിഞ്ഞണയുന്ന തരം ഒരു ഗാസ് ദീപം സ്ഥാപിച്ചു. 1960-1961-ൽ ഗോപുരം സ്ഥാപിക്കുമെന്നും അപ്പോൾ മാറ്റാമെന്നുമുള്ള ധാരണയിലായിരുന്നു ഈ സംവിധാനം സ്ഥാപിച്ചത്. 

1962 ജനുവരി 1-നാണ് വിളക്കുമാടം പ്രവർത്തനമാരംഭിച്ചത്. ബി.ബി.റ്റി., പാരീസ് എന്ന നിർമാതാവാണ് ഉപകരണങ്ങൾ ലഭ്യമാക്കിയത് .

ഭൂസ്ഥാനം: 

കൊല്ലം റെയിൽവേ സ്റ്റേഷനിൽ നിന്ന് 3 കിലോമീറ്റർ ദൂരെയാണിത്. 41 മീറ്റർ ഉയരമുള്ള വൃത്താകൃതിയുള്ള സ്തംഭമാണിതിനുള്ളത്. ചുവപ്പും വെളുപ്പും നിറത്തിൽ ചരിഞ്ഞ ബാൻഡുകളായാണ് ചായം പൂശിയിരിക്കുന്നത്. 1902 മുതൽ ഇത് ഉപയോഗത്തിലുണ്ട്.

ഈ വിളക്കുമാടം സ്ഥാപിക്കുന്നതിനും മുൻപായി ബ്രിട്ടീഷ് ഈസ്റ്റ് ഇന്ത്യാ കമ്പനിയുടെ കപ്പലുകളെ സഹായിക്കാനായി പത്തൊൻപതാം നൂറ്റാണ്ടിന്റെ മദ്ധ്യത്തിൽ ഒരു സ്തംഭത്തിന്റെ മുകളിൽ എണ്ണ കൊണ്ട് കത്തുന്ന ദീപം ഇവിടെ സ്ഥാപിച്ചിരുന്നു. 1902-ൽ സ്ഥാപിച്ച സ്തംഭത്തിൽ വിള്ളലുകൾ വീണതിനെത്തുടർന്ന് 1940-ൽ അറ്റകുറ്റപ്പണികൾ നടന്നിരുന്നു. പ്രകാശസ്രോതസ്സ് 1962-ലും 1967-ലും 1994-ലും മാറ്റപ്പെടുകയുണ്ടായി 

ഭൂസ്ഥാനം: 

കടക്കാവൂർ തീവണ്ടി സ്റ്റേഷനിൽ നിന്ന് ഇവിടേയ്ക്ക് 6 കിലോമീറ്റർ ദൂരമാണുള്ളത്. 36 മീറ്റർ ഉയരമുള്ള വൃത്താകൃതിയിലുള്ള കോൺക്രീറ്റ് സ്തംഭമാണിതിനുള്ളത്. കറുപ്പും വെളുപ്പും വലയങ്ങളായാണ് നിറം കൊടുത്തിരിക്കുന്നത്. 1988 ഏപ്രിൽ 30നാണ് ഇത് ഉപയോഗിക്കാൻ തുടങ്ങിയത്. 
പ്രകാശസ്രോതസ്സ് 2003 ഏപ്രിൽ മുപ്പതിന് പരിഷ്കരിക്കപ്പെടുകയുണ്ടായി.

ഭൂസ്ഥാനം: 

കോവളം ബീച്ചിനടുത്താണിത്. 36 മീറ്റർ ഉയരമുള്ള വൃത്താകൃതിയുള്ള സ്തംഭമാണിതിനുള്ളത്. ചുവപ്പും വെളുപ്പും വലയങ്ങളാണ് സ്തംഭത്തിനുള്ളത്. 1972 ജൂൺ 30-നാണിത് പ്രവർത്തനമാരംഭിച്ചത്. മെറ്റൽ ഹാലൈഡ് ദീപങ്ങളും ഡയറക്റ്റ് ഡ്രൈവ് സംവിധാനവും ഈ വിളക്കുമാടത്തിനുണ്ട്. ഇതിന്റെ പ്രകാശസ്രോതസ്സ് 2003 ഏപ്രിൽ 30-ന് പരിഷ്കരിക്കപ്പെടുകയുണ്ടായി. 

തിരുവനന്തപുരത്തുനിന്ന് വിഴിഞ്ഞത്തേയ്ക്ക് 16 കിലോമീറ്റർ ദൂരമുണ്ട്. പതിനെട്ടും പത്തൊൻപതും നൂറ്റാണ്ടുകളിൽ ഇതൊരു വിപുലമായ തുറമുഖമായിരുന്നു. വിഴിഞ്ഞത്ത് പതിനെട്ടാം നൂറ്റാണ്ടിൽ ദീപസ്തംഭങ്ങൾ ഉണ്ടായിരുന്നതായി തെളിവുകളൊന്നുമില്ല. തുറമുഖത്തേയ്ക്ക് കടക്കുന്ന കപ്പലുകൾക്ക് പകൽസമയത്ത് സഹായത്തിനായി ഒരു ഫ്ലാഗ് മാസ്റ്റ് ഉണ്ടായിരുന്നതിന്റെ ലക്ഷണങ്ങളുണ്ട്. പത്തൊൻപതാം നൂറ്റാണ്ടിന്റെ അവസാനത്തോടെ ഈ തുറമുഖം ശ്രദ്ധിക്കപ്പെടാതെയായി. 

ഭൂസ്ഥാനം: 
ഇതിനടുത്തുള്ള കൊളച്ചലിൽ 1925-ൽ ഒരു ദീപസ്തംഭം സ്ഥാപിക്കുകയുണ്ടായി. 1960-ൽ വിഴിഞ്ഞത്ത് ഫ്ലാഗ് മാസ്റ്റ് (day mark beacon) സ്ഥാപിക്കപ്പെട്ടു.



</doc>
<doc id="206702" url="https://ml.wikipedia.org/wiki?curid=206702" title="ചങ്ങാടം">
ചങ്ങാടം

തടികളോ മുളകളോ വള്ളങ്ങളോ മറ്റോ കൂട്ടിക്കെട്ടി ഉണ്ടാക്കുന്ന പരന്ന മേൽത്തട്ടുള്ള ഒരുതരം ജലവാഹനമാണ് ചങ്ങാടം. പുരാതന കാലം മുതലേ ആളുകൾ യാത്രയ്കും വസ്തുക്കൾ കൊണ്ടുപോകുന്നതിനും ചങ്ങാടം ഉപയോഗിച്ചിരുന്നു. വളരെ ലളിതമായി നിർമ്മിക്കാവുന്നതും ഉൾനാടൻ ഗതാഗതത്തിനു ഏറ്റവും അനുയോജ്യവുമാണ് ഇവ.



</doc>
<doc id="206705" url="https://ml.wikipedia.org/wiki?curid=206705" title="ശ്രീ ശങ്കരാചാര്യ സംസ്കൃത സർവകലാശാല">
ശ്രീ ശങ്കരാചാര്യ സംസ്കൃത സർവകലാശാല

ശ്രീ ശങ്കരാചാര്യ സംസ്കൃത സർവകലാശാല എറണാകുളം ജില്ലയിലെ കാലടിയിൽ പൂർണ്ണാനദിയുടെ തീരത്താണ് സ്ഥിതി ചെയ്യുന്നത്. പ്രമുഖ ദാർശനികനും സന്ന്യാസിയുമായിരുന്ന ആദി ശങ്കരാചാര്യരുടെ പേരിലുള്ള ഈ സർവകലാശാല 1993ലാണ് സ്ഥാപിതമായത്.

ശ്രീ ശങ്കരാചാര്യ സംസ്കൃത സർവകലാശാലയുടെ പ്രധാന ലക്ഷ്യങ്ങൾ സംസ്കൃതത്തിന്റെ വിവിധ ശാഖകൾ, ഭാരതസംസ്കാരം, ഭാരതീയ ഭാഷകൾ, ഭാരതീയ തത്വജ്ഞാനം, കല, വിദേശ ഭാഷകൾ, സാമൂഹ്യശാസ്ത്രം എന്നീ മേഖലകളിൽ വിജ്ഞാനം പകരുക എന്നതാണ്. കൂടാതെ സംസ്കൃതഭാഷയുടെ പഠനവും അതിലെ ഗവേഷണവും പ്രോത്സാഹിപ്പിക്കുക, സംസ്കൃതത്തെ പരിപോഷിപ്പിക്കുന്ന മറ്റു ഭാഷകളെ ദേശീയ-അന്തർദേശീയ തലങ്ങളിൽ അഭിവൃദ്ധിപ്പെടുത്തുക എന്നിവയും പ്രഖ്യാപിത ലക്ഷ്യങ്ങളിൽ പെടുന്നു.

ശ്രീ ശങ്കരാചാര്യ സംസ്കൃത സർവകലാശാല സംസ്കൃതത്തിലും ഇതരഭാഷകളിലുമുള്ള രചനകൾ പ്രസിദ്ധീകരിക്കുകയും ഗ്രന്ഥങ്ങൾ ശേഖരിച്ച് സംരക്ഷിക്കുകയും ചെയ്യുന്നു.

ഒൻപത് പ്രാദേശിക കേന്ദ്രങ്ങളിലൂടെ ശ്രീ ശങ്കരാചാര്യ സംസ്കൃത സർവകലാശാല ഇപ്പോൾ പ്രവർത്തിക്കുന്നു. കേരള കലാമണ്ഡലം അടുത്ത കാലത്തായി സർവകലാശാലയുടെ അംഗീകാരം നേടുകയുണ്ടായി.. 
തദ്ദേശീയ കേന്ദ്രങ്ങൾ താഴെ പറയുന്നവയാണ്.

പത്തൊൻപത് വിഭാഗങ്ങളാണ് ശ്രീ ശങ്കരാചാര്യ സംസ്കൃത സർവകലാശാലയിൽ പ്രവർത്തിക്കുന്നത്. അവ താഴെ പറയുന്നവയാണ്.

സർവ്വകലാശാല കാമ്പസിലെ ഒരു പ്രധാന നിർമ്മിതിയാണ് ഇവിടുത്തെ പുരാണചിത്രമതിൽ. 1999 - 2000 കാലഘട്ടത്തിൽ ഇവിടുത്തെ അദ്ധ്യാപകനും പ്രശസ്ത ചുമർച്ചിത്രകലാകാരനുമായ കെ.കെ. സുരേഷാണ് 1600 അടി നീളത്തിലും അഞ്ചടി വീതിയിലും സിമന്റിൽ ഇത് നിർമ്മിച്ചത്. പുരാണചിത്രങ്ങൾ ആലേഖനം ചെയ്യപ്പെട്ട ഈ മതിൽ 2000-ൽ ലിംകാ ബുക്ക് ഓഫ് റെക്കോഡ്സിലേക്ക് നിർദ്ദേശിക്കപ്പെട്ടതായിരുന്നു. തുടർന്നു വന്ന വർഷങ്ങളിലെ അശ്രദ്ധമായ കൈകാര്യം മൂലം ഇത് കാടുകയറുകയും ഒരു ഭാഗം നിലം പതിക്കുകയും ചെയ്തു. 2014-ൽ വീണ്ടും ഈ മതിൽ വൃത്തിയാക്കിയിരുന്നു.




</doc>
<doc id="206720" url="https://ml.wikipedia.org/wiki?curid=206720" title="തേവന്നൂർ">
തേവന്നൂർ

കേരളത്തിൽ കൊല്ലം ജില്ലയിൽ കൊട്ടാരക്കര താലൂക്കിൽ ഇളമാട് പഞ്ചായത്തിൽ ഉൾപ്പെടുന്ന സ്ഥലമാണ് തേവന്നൂർ. തേവന്നൂർ എന്ന വാക്കിന്റെ അർത്ഥം ദേവൻ വസിക്കുന്ന സ്ഥലം അഥവാ തേവരുടെ ഊര് എന്നാണ്. നിരവധി ഐതിഹ്യങ്ങൾ ഉള്ള നാടാണിത്. ഇവിടത്തെ പ്രസിദ്ധമായ സ്കൂളാണ് ഗവ.ഹയർ സെക്കൻഡറി സ്കൂൾ, തേവന്നൂർ.


</doc>
<doc id="206725" url="https://ml.wikipedia.org/wiki?curid=206725" title="പാവട്ട ലിനാസ്സി">
പാവട്ട ലിനാസ്സി

റുബിയേസീ കുടുംബത്തിലെ ഒരു ജനുസ്സായ പാവട്ടയിലെ ഒരു സ്പീഷിസാണ് പാവട്ട ലിനാസ്സി - Pavetta lynesii. ടാൻസാനിയായിലാണ് സഹജമായി ഇവ കാണപ്പെടുന്നത്. 



</doc>
<doc id="206749" url="https://ml.wikipedia.org/wiki?curid=206749" title="സാമുവൽ അലക്സാണ്ടർ">
സാമുവൽ അലക്സാണ്ടർ

ബ്രിട്ടീഷ് നവയഥാതഥവാദി (Neo-realist) ആയിരുന്നു സാമുവൽ അലക്സാണ്ടർ. ആസ്ട്രേലിയയിലെ ന്യൂസൗത്ത്‌വെൽസിലെ സിഡ്നിയിൽ 1859 ജനുവരി 6-ന് ജനിച്ചു. മെൽബൺ, ഓക്സ്ഫർഡ് എന്നീ സർവകലാശാലകളിൽ വിദ്യാഭ്യാസം പൂർത്തിയായതോടെ 1882-ൽ ഓക്സ്ഫഡിലെ ലിങ്കൺ കോളജിൽ ഫെലോ ആയി തിരഞ്ഞെടുക്കപ്പെട്ടു. ഈ ഫെലോഷിപ്പു നേടിയ ആദ്യത്തെ യഹൂദൻ ഇദ്ദേഹമായിരുന്നു. 1893 മുതൽ 1934-വരെ മാഞ്ചസ്റ്ററിൽ വിക്ടോറിയാ സർവകലാശാലയിലെ തത്ത്വശാസ്ത്രവിഭാഗത്തിന്റെ അധ്യക്ഷനായി സേവനം അനുഷ്ഠിച്ച ഇദ്ദേഹത്തിന് "ഓർഡർ ഒഫ് മെരിറ്റ്" എന്ന ബഹുമതി ലഭിച്ചു (1930). അരിസ്റ്റോട്ടലിയൻ സൊസൈറ്റിയുടെ അധ്യക്ഷപദവും ഇദ്ദേഹം പലപ്രാവശ്യം വഹിച്ചിട്ടുണ്ട്.

ആസന്നപരിണാമസിദ്ധാന്ത(emergent evolution)ത്തിന്റെ ഉപജ്ഞാതാവാണ് അലക്സാണ്ടർ സാമുവൽ. പഴയ വസ്തുക്കളുടെ സംയോഗത്തിൽനിന്നു തികച്ചും പുതിയ വസ്തുക്കൾ ഉണ്ടാകുന്നു എന്നും മൂലപദാർഥമായി പരിഗണിക്കപ്പെടുന്ന സ്ഥലകാലങ്ങൾ വിവിധതരത്തിലുള്ള പദാർഥങ്ങൾക്കു രൂപം നൽകുന്നു എന്നും ഈ പദാർഥങ്ങളിൽ നിന്നു മനസ്സും മനസ്സിൽ നിന്ന് ഈശ്വരനും ഉദ്ഭവിക്കുന്നു എന്നും ഉള്ള സിദ്ധാന്തം ആണ് അലക്സാണ്ടറുടെ മുഖ്യ സംഭാവന. "ധാർമികക്രമവും പുരോഗതിയും" (Moral Order and Progress) എന്ന പ്രബന്ധത്തിന് 1889-ൽ ഇദ്ദേഹം സമ്മാനം നേടുകയുണ്ടായി.

അലക്സാണ്ടറുടെ പ്രധാന കൃതികൾ 
എന്നിവയാണ്. 

ദാർശനികവും സാഹിത്യപരവുമായ ഉപന്യാസങ്ങൾ (Philosophical and Literary Pieces) എന്ന സമാഹാരം ഇദ്ദേഹത്തിന്റെ മറ്റു കൃതികൾ സഞ്ചയിക്കപ്പെട്ടിട്ടുള്ള ഒരു മരണാനന്തര പ്രസിദ്ധീകരണമാണ് (1939). 1938 സെപ്റ്റംബർ 13-ന് ഇദ്ദേഹം ഇംഗ്ലണ്ടിലെ മാഞ്ചെസ്റ്ററിൽ നിര്യാതനായി.



</doc>
<doc id="206750" url="https://ml.wikipedia.org/wiki?curid=206750" title="കോടി (ഗ്രൂപ്പ് സിദ്ധാന്തം)">
കോടി (ഗ്രൂപ്പ് സിദ്ധാന്തം)

ഗ്രൂപ്പ് സിദ്ധാന്തത്തിൽ കോടി (order) എന്ന പദം കൊണ്ട് വളരെ അടുത്തുനിൽക്കുന്ന രണ്ട് കാര്യങ്ങളെ അർത്ഥമാക്കുന്നു :

G എന്ന ഗ്രൂപ്പിന്റെ കോടിയെ ord(G) അഥവാ |G| എന്നും a എന്ന അംഗത്തിന്റെ കോടിയെ ord(a) അഥവാ |a| എന്നും സൂചിപ്പിക്കുന്നു.

സമമിതീയഗ്രൂപ്പായ S ഉദാഹരണമായെടുക്കുക. ഈ ഗ്രൂപ്പിന്റെ കെയ്ലി പട്ടിക താഴെ കൊടുത്തിരിക്കുന്നു.

ഗ്രൂപ്പിൽ ആറ് അംഗങ്ങളുള്ളതിനാൽ ഗ്രൂപ്പിന്റെ കോടി ആറാണ്. ഗ്രൂപ്പ് അംഗങ്ങളുടെ കോടികൾ ഇപ്രകാരമാണ്:




</doc>
<doc id="206758" url="https://ml.wikipedia.org/wiki?curid=206758" title="കെ.പി.പി. നമ്പ്യാർ">
കെ.പി.പി. നമ്പ്യാർ

കെൽട്രോണിന്റെ ആദ്യത്തെ ചെയർമാൻ, ടെക്നോപാർക്കിന്റെ പ്രഥമ പദ്ധതി നിർവഹണ സമിതി ചെയർമാൻ, കേന്ദ്ര സർക്കാരിന്റെ ഇലക്ട്രോണിക്സ് വകുപ്പിന്റെ സെക്രട്ടറി എന്ന നിലകളിൽ ഇലക്ട്രോണിക്സ് വ്യവസായ രംഗത്ത് മികച്ച സംഭാവനകൾ നൽകിയ ഇലക്ട്രോണിക്സ് വിദഗ്ദ്ധനാണ് കെ.പി.പി. നമ്പ്യാർ എന്ന ചുരുക്കപ്പേരിൽ അറിയപ്പെടുന്ന കുന്നത്ത് പുതിയവീട്ടിൽ പത്മനാഭൻ നമ്പ്യാർ. 

1929 ഏപ്രിൽ 15-ന് കണ്ണൂർ ജില്ലയിലെ കല്ല്യാശ്ശേരിയിൽ ജനിച്ചു. അച്ഛൻ ചിണ്ടൻ നമ്പ്യാർ, അമ്മ മാധവിയമ്മ. തളിപ്പറമ്പ് ഹൈസ്കൂൾ പഠനത്തിനുശേഷം മദ്രാസ് യൂണിവേഴ്സിറ്റിയിൽ നിന്നും ഭൗതികശാസ്ത്രത്തിൽ ബിരുദം നേടി. ലണ്ടനിലെ ഇംപീരിയൽ കോളജ് ഒഫ് സയൻസ് ആൻഡ് ടെക്നോളജിയിൽ നിന്നുമാണ് എം.എസ്.സി ബിരുദം കരസ്ഥമാക്കിയത്. ഇദ്ദേഹത്തിന് ട്രാൻസിസ്റ്റർ, സെമികണ്ടക്ടർ എന്നിവയിലായിരുന്നു ഗവേഷണ താത്പര്യം. 2015 ജൂൺ 30-ന് അന്തരിച്ചു.

ഭാരത് ഇലക്ട്രോണിക്സിൽ ക്രിസ്റ്റൽ ഡിവിഷന്റെ മേധാവിയായി 1958-ൽ ജോലിയിൽ പ്രവേശിച്ച ഇദ്ദേഹം ഒരു വർഷത്തിനുശേഷം ബ്രിട്ടനിലെ ട്രാൻസിസ്റ്റർ ഇക്ട്രോണിക്സ് കമ്പനിയുടെ ആപ്ലിക്കേഷൻ എൻജിനീയറിങ് വിഭാഗത്തിന്റെ മേധാവിയായി. 1963-ൽ ഡൽഹി ഐ.ഐ.ടി.യിൽ ഇലക്ട്രിക്കൽ വിഭാഗത്തിൽ ജോലിയിൽ പ്രവേശിച്ചു. പിന്നീട് ഫിലിപ്സ് ഇന്ത്യയിൽ പ്രൊഫഷണൽ ഇലക്ട്രോണിക്സ് കംപോണന്റ്സ് മാനേജർ (1964-67), ടാറ്റ ഇലക്ട്രോണിക്സിൽ റിസർച്ച് ആൻഡ് ഡെവലപ്മെന്റ് മാനേജർ (1967-73), മുംബൈ നാഷണൽ റേഡിയോ ആൻഡ് ഇലക്ട്രോണിക്സ് കോർപ്പറേഷൻ ലിമിറ്റഡിന്റെ (BNREC) ജനറൽ മാനേജർ (1967-73) എന്നീ പദവികൾ വഹിച്ചു.BNREC -ൽ വച്ച് ഇന്ത്യയിലാദ്യമായി എസി/ഡിസി മോട്ടോറുകൾ, സ്റ്റാറ്റിക് ഇൻവെർട്ടറുകൾ സ്റ്റാറ്റിക് കൺവെർട്ടറുകൾ, കാൽക്കുലേറ്ററുകൾ, ഇലക്ട്രോണിക് ക്ളോക്ക് എന്നിവയുടെ ആധുനിക രൂപങ്ങൾ ഇദ്ദേഹത്തിന്റെ നേതൃത്വത്തിൽ വ്യാവസായികാടിസ്ഥാനത്തിൽ നിർമ്മിക്കപ്പെട്ടു.

1973-ൽ കെൽട്രോണിന്റെ ആദ്യത്തെ ചെയർമാനും മാനേജിങ് ഡയറക്ടറും ആയി നിയമിതനായ ഇദ്ദേഹം 1983 വരെ ഈ സ്ഥാനത്തു തുടർന്നു. 1983 മുതൽ 85 വരെ എക്സിക്യൂട്ടീവ് ചെയർമാനായിരുന്നു. ഇലക്ട്രോണിക്സ് ഉപകരണങ്ങളുടെ നിർമ്മാണവുമായി ബന്ധപ്പെട്ട കെൽട്രോണിന്റെ ജോലികളിൽ ഗ്രാമീണ വനിതാ സംഘങ്ങളെയും, സൊസൈറ്റികളെയും പങ്കെടുപ്പിച്ചുകൊണ്ട് പുതിയ പദ്ധതികൾ ഇദ്ദേഹം നടപ്പിലാക്കി. ഇന്ത്യയിലെതന്നെ ആദ്യത്തെ ഒരു സംരംഭമായിരുന്നു ഇത്.

ഇലക്ട്രോണിക്സ് രംഗത്തുള്ള ഗവേഷണ പ്രവർത്തനങ്ങളെ പ്രോത്സാഹിപ്പിക്കാൻ 1974-ൽ തിരുവനന്തപുരത്ത് ഇലക്ട്രോണിക്സ് റിസർച്ച് ആൻഡ് ഡെവലപ്മെന്റ് സെന്റർ(ER&DC) നമ്പ്യാരുടെ നേതൃത്വത്തിൽ സ്ഥാപിതമായി. 1985 ഫെബ്രുവരി മുതൽ 87 ജനുവരി വരെ ഇന്ത്യൻ ടെലിഫോൺ ഇൻഡസ്ട്രി (ഐ.ടി.ഐ.) ലിമിറ്റിഡിന്റെ ചെയർമാനും മാനേജിങ് ഡയറക്ടറുമായി സേവനമനുഷ്ഠിച്ചു. ഇക്കാലയളവിൽ ഐ.ടി.ഐ.യുടെ യൂണിറ്റുകൾ നവീകരിക്കാൻ മുൻകൈയെടുത്തു. ഐ.ടി.ഐ.യുടെ പാലക്കാട് യൂണിറ്റ് 25 ദശലക്ഷം രൂപയുടെ വിറ്റുവരവിൽ നിന്ന് 1,500 ദശലക്ഷമായി ഉയർന്നു.

1987 മുതൽ 88 വരെ കേന്ദ്രസർക്കാരിന്റെ ഇലക്ട്രോണിക്സ് വകുപ്പിന്റെ (പിന്നീട് വിവരസാങ്കേതിക മന്ത്രാലയമായി ഇതു മാറി) സെക്രട്ടറി സ്ഥാനത്തിരുന്ന് ഇലക്ട്രോണിക്സ് മേഖലയിലെ ഗവേഷണ/ഉത്പാദന രംഗത്ത് നിരവധി പദ്ധതികൾ ആവിഷ്കരിച്ചു നടപ്പിലാക്കി. 1989-ൽ കേന്ദ്ര സർവീസിൽ നിന്നും വിരമിച്ച ഇദ്ദേഹം സർക്കാരിന്റെ പ്രത്യേക ഉപദേഷ്ടാവായി സേവനം അനുഷ്ഠിച്ചു. 1995-ൽ കണ്ണൂർ പവർ പ്രോജക്ട് ആരംഭിക്കാനുള്ള പദ്ധതി തയ്യാറാക്കിയത് കെ.പി.പി. നമ്പ്യാരുടെ നേതൃത്വത്തിലാണ്. ഇദ്ദേഹത്തിന്റെ ജന്മദേശമായ കല്ല്യാശ്ശേരി പഞ്ചായത്തിൽ ഈ പദ്ധതി സ്ഥാപിതമായി.

ദേശീയവും അന്തർദേശീയവുമായ നിരവധി ബഹുമതികളും പുരസ്കാരങ്ങളും നമ്പ്യാർക്ക് ലഭിച്ചിട്ടുണ്ട്.

1953 ൽ ലണ്ടനിൽ വെച്ച് മർജോറി ആഗ്നസിനെ വിവാഹം കഴിച്ചു. 1980-ൽ ഉമാ ദേവി നമ്പ്യാരുമായി രണ്ടാം വിവാഹം. സരോജിനി എൽ. നമ്പ്യാർ, പദ്മൻ ജി നമ്പ്യാർ, കിരൺ പി നമ്പ്യാർ എന്നിവർ മക്കളാണ്.


</doc>
<doc id="206777" url="https://ml.wikipedia.org/wiki?curid=206777" title="കൗശിക് ബസു">
കൗശിക് ബസു

പ്രശസ്തനായ ഇന്ത്യൻ സാമ്പത്തികശാസ്ത്രജ്ഞൻ ആണ് കൗശിക് ബസു(ജനനം:9 ജനുവരി 1952). ലോക ബാങ്കിന്റെ ഉപാധ്യക്ഷനും ചീഫ് എക്കണോമിസ്റ്റും ആയ ഇദ്ദേഹം കോർണൽ സർവകലാശാലയിലെ "സി. മാർക്ക് പ്രൊഫസ്സർ ഓഫ് ഇന്റർനാഷ്ണൽ സ്റ്റഡീസും" "പ്രൊഫസ്സർ ഓഫ് എക്കണോമിക്സും" ആയിരുന്നു. ഭാരത സർക്കാറിന്റെ മുഖ്യ സാമ്പത്തിക ഉപദേഷ്ടാവുമായിരുന്നു ഇദ്ദേഹം. 2008ൽ പദ്മഭൂഷൺ പുരസ്കാരം നൽകി ഭാരതം ഇദ്ദേഹത്തെ ആദരിച്ചു.

ലണ്ടനിൽ നിന്ന് പിഎച്ച്.ഡി പൂർത്തിയാക്കിയ ബസു "റെഡിങ്ങ് സർവകലാശാല"യിൽ കുറച്ചുനാൾ അധ്യാപകനായി പ്രവർത്തിച്ചു. 1977ൽ ഇന്ത്യയിൽ തിരിച്ചെത്തിയ അദ്ദേഹം ഡൽഹി സ്കൂൾ ഓഫ് എക്കണോമിക്സിൽ "റീഡർ ഇൻ എക്കണോമിക്സ്" ആയി ജോലിയിൽ പ്രവേശിച്ചു. പിന്നീട് അവിടെ എക്കണോമിക്സ് പ്രൊഫസ്സറായി അദ്ദേഹം മാറി. മസാച്ചുസെറ്റ്സ് ഇൻസ്റ്റിറ്റൂട്ട് ഓഫ് ടെക്നോളജി, ഹാർവാർഡ് സർവകലാശാല, പ്രിൻസ്റ്റണിലെ ഇൻസ്റ്റിറ്റ്യൂട്ട് ഓഫ് അഡ്വാൻസ്ഡ് സ്റ്റഡീസ്, ബെൽജിയത്തിലെ സെന്റർ ഫോർ ഓപ്പറേഷൻസ് റിസർച്ച് ആന്റ് എക്കണോമെട്രിക്സ്, ലണ്ടൻ സ്കൂൾ ഓഫ് എക്കണോമിക്സ് എന്നിവിടങ്ങളിൽ വിസിറ്റിങ്ങ് പ്രൊഫസ്സർ ആയിരുന്നു അദ്ദേഹം.
ഇതു കൂടാതെ കൊൽക്കത്തയിലെ ഇന്ത്യൻ സ്റ്റാറ്റിസ്റ്റിക്കൽ ഇൻസ്റ്റിറ്റ്യൂട്ടിൽ വിസിറ്റിങ്ങ് സയന്റിസ്റ്റും ആയിരുന്നു അദ്ദേഹം.

കോർണൽ സർവകലാശാലയിൽ എക്കണോമിക്സ്, ഇന്റർനാഷ്ണൽ സ്റ്റഡീസ് എന്നീ വിഷയങ്ങളിൽ പ്രൊഫസ്സർ സ്ഥാനം വഹിക്കുന്ന ബസു, അവധിയിൽ പ്രവേശിച്ചാണ് കേന്ദ്ര ധനകാര്യ മന്ത്രാലയത്തിന്റെ മുഖ്യഉപദേഷ്ടാവായി സ്ഥാനമേറ്റത്. ഈ പദവി വഹിക്കുമ്പോഴാണ് ലോക ബാങ്കിന്റെ ഉപാധ്യക്ഷ സ്ഥാനവും ചീഫ് എക്കണോമിസ്റ്റ് പദവിയും അദ്ദേഹത്തെ തേടിയെത്തിയത്.

എക്കണോമെട്രിക്സ് സൊസൈറ്റി ഫെല്ലോ ആയ കൗശിക് ബസു, ഡെവലപ്മെന്റ് എക്കണോമിക്സ്, ഗെയിം തിയറി, ഇൻഡസ്ട്രിയൽ ഓർഗനൈസേഷൻ, പൊളിറ്റിക്കൽ എക്കോണമി, എക്കണോമിക്സ് ഓഫ് ചൈൽഡ് ലേബർ എന്നീ വിഷയങ്ങളിൽ ഗവേഷണ പ്രബന്ധങ്ങൾ രചിച്ചിട്ടുണ്ട്. ഗെയിം തിയറിയിലെ ട്രാവലേഴ്സ് ഡിലൈമ പ്രശ്നം രൂപകല്പന ചെയ്തതും 1994ൽ കൗശിക് ബസു ആണ്.

1992ൽ ഡൽഹി സ്കൂൾ ഓഫ് എക്കണോമിക്സിൽ "സെന്റർ ഫോർ ഡവലപ്മെന്റ് എക്കണോമിക്സ്" സ്ഥാപിച്ച അദ്ദേഹം 1996 വരെ അതിന്റെ എക്സിക്യൂട്ടീവ് ഡയറക്ടർ സ്ഥാനവും വഹിച്ചു.

ബിബിസി ന്യൂസ് ഓൺലൈൻ, ഹിന്ദുസ്ഥാൻ ടൈംസ്, ബിസിനസ്സ് സ്റ്റാൻഡേർഡ് എന്നീ പ്രസിദ്ധീകരണങ്ങളിൽ കോളമെഴുത്തുകാരനായ ബസു, എക്കണോമിക്സിൽ പല ഗ്രന്ഥങ്ങളും ക്രോസ്സിങ്ങ്സ് അറ്റ് ബനാറസ് ജംഗ്ഷൻ എന്ന പേരിൽ ഒരു നാടകവും രചിച്ചിട്ടുണ്ട്.വരുമാനനികുതി വകുപ്പിന്റെയും ഉപദേഷ്ടാവായ ബസു, നികുതി സംബന്ധമായ സെമിനാറുകളിലും കോൺഫറൻസുകളിലും കേന്ദ്ര ധനമന്ത്രിയെ അനുഗമിക്കാറുണ്ട്.

അമർത്യ സെൻ സ്ഥാപിച്ച ഹ്യൂമൺ ഡെവലപ്മെന്റ് ആന്റ് കേപ്പബിലിറ്റി അസോസിയേഷന്റെ പ്രസിഡന്റ്, സോഷ്യൽ ചോയ്സ് ആന്റ് വെൽഫെയറിന്റെ എഡിറ്റർ, ജാപ്പനീസ് എക്കണോമിക് റിവ്യൂവിന്റെ അസോസിയേറ്റ് എഡിറ്റർ, ലോക ബാങ്ക് എക്കണോമിക് റിവ്യൂവിന്റെ എഡിറ്റർ ബോർഡ് അംഗം എന്നീ പദവികൾ കൗശിക് ബസു വഹിക്കുന്നു.

ഇന്ത്യയുടെ പൊതു നയരൂപീകരണങ്ങളിൽ ഉപയോഗിക്കുന്ന ആശയങ്ങളെ നിർവചിച്ച് വിവരിക്കുന്ന അർഥ്പീഡിയ എന്ന പോർട്ടലിന്റെ പുറകിലെ പ്രോത്സാഹനം കൗശിക് ബസുവിന്റേതാണ്. ഇന്ത്യൻ എക്കണോമിക് സർവീസ് ഉദ്യോഗസ്ഥരാണ് അർഥ്പീഡിയ പരിപാലിക്കുന്നത്.

സുഡോക്കുവിന്റെ രണ്ടു പേർക്കു പങ്കെടുക്കാവുന്ന രൂപമായ ഡുയിഡോക്കു രൂപകല്പന ചെയ്തതും ബസുവാണ്.



</doc>
<doc id="206783" url="https://ml.wikipedia.org/wiki?curid=206783" title="ചീവക്ക">
ചീവക്ക

ഏഷ്യയിൽ കാണുന്ന മരത്തിൽ കയറുന്ന ഒരു വള്ളിച്ചെടിയാണ് ചീവക്ക അഥവാ ചീനിക്ക . നരിവരയൻ എന്ന പൂമ്പാറ്റയുടെ ഭക്ഷണം ഇതിന്റെ ഇലകളാണ്‌. ഇഞ്ചയോടും ചീവിക്കയോടും നല്ല സാദൃശ്യമുള്ള ചെടിയാണിത്‌.

കാലാകാലമായി തലമുടിയുടെ സംരക്ഷണത്തിനായി ഇന്ത്യൻ ഉപഭൂഖണ്ഡത്തിൽ ഈ ചെടി ഉപയോഗിച്ചു വരുന്നു. ഇതിന്റെ പഴം ശിക്കക്കായ്‌ എന്ന്‌ പല ഇന്ത്യൻ ഭാഷകളിലും അറിയപ്പെടുന്നു. നാടൻ ഷാമ്പുവായി ഇതിൻറെ ഫലങ്ങൾ ഉപയോഗിക്കുന്നു.


</doc>
<doc id="206786" url="https://ml.wikipedia.org/wiki?curid=206786" title="ഡിവി ഡിവി">
ഡിവി ഡിവി

പരമാവധി 9 മീറ്റർ ഉയരം വയ്ക്കുന്ന ഒരു ഇടത്തരം വൃക്ഷമാണ്‌ ഡിവി ഡിവി . അമേരിക്കൻ സ്വദേശിയാണെങ്കിലും പത്തൊൻപതാം നൂറ്റാണ്ടിൽ ഇന്ത്യയിലെത്തിച്ച ഡിവി ഡിവി ഇവിടെ പലയിടത്തും ധാരാളമായി വളരുന്നുണ്ട്‌. കാപ്പിത്തോട്ടത്തിൽ തണൽ വൃക്ഷമായി ഇതു ഉപയോഗിക്കുന്നുണ്ട്‌. പലവിധ രോഗങ്ങൾക്ക്‌ മരുന്നായി ഉപയോഗിക്കുന്ന ഇതൊരു ഔഷധസസ്യമാണ്‌. വ്യാവസായിക അടിസ്ഥാനത്തിൽ കൃഷി ചെയ്ത് പെയ്ന്റ് നിർമാണത്തിനുള്ള ടാനിൻ ഉത്പാദിപ്പിച്ചെടുക്കുന്നു.


</doc>
<doc id="206793" url="https://ml.wikipedia.org/wiki?curid=206793" title="പിങ്ക് കൊന്ന">
പിങ്ക് കൊന്ന

അലങ്കാര വൃക്ഷമായി നട്ടുവളർത്തുന്നു ഒരിനം വന്മരമാണ് പിങ്ക് കൊന്ന . മുപ്പതു മീറ്ററോളം വളരുന്ന ഇത് തെക്കേ അമേരിക്കയിലാണ് രൂപം കൊണ്ടത്. വേനൽക്കാലത്ത്‌ ഇല പൊഴിക്കുന്നു, തുടർന്ന് മനോഹരമായി പിങ്ക്‌ പൂക്കളുണ്ടാകുന്നു. അരമീറ്ററോളം നീളമുള്ള കായയിൽ ധാരാളം വിത്തുകളുണ്ടാകും.


</doc>
<doc id="206795" url="https://ml.wikipedia.org/wiki?curid=206795" title="ഫിഫ 09">
ഫിഫ 09

ഫിഫ 09, ഇ.എ സ്പോർട്ട്സ് പ്രസിദ്ധീകരിച്ച ഒരു ഫുട്ബോൾ വീഡിയോ ഗെയിം ആണ്. 2008ന്റെ അവസാന പാതിയിലാണ് വിവിധ വേർഷനുകളിൽ ഈ ഗെയിം പുറത്തിറങ്ങിയത്. "ലെറ്റ്സ് ഫിഫ 09" എന്ന പരസ്യ വാചകത്തോടെയാണ് ഈ ഗെയിം പുറത്തിറങ്ങിയത്.

30 ലീഗുകളിലായി 500ലധികം ടീമുകൾ ഈ ഗെയിമിലുണ്ട്, അവ കൂടാതെ 41 രാജ്യങ്ങളും ഈ ഗെയിമിൽ ഉൾപ്പെട്ടിരിക്കുന്നു.



മൊത്തം 41 അന്തർദേശീയ ടീമുകൾ ഫിഫ 09ൽ ഉണ്ട്. എന്നാൽ 2002, 2010 വർഷങ്ങളിൽ ലോകകപ്പ് യോഗ്യത നേടിയ ജപ്പാൻ ടീം ഈ ഗെയിമിൽ ഉൾപ്പെട്ടിട്ടില്ല.


</doc>
<doc id="206799" url="https://ml.wikipedia.org/wiki?curid=206799" title="മലവേപ്പ്">
മലവേപ്പ്

ഇരുപത്തഞ്ച്‌ മീറ്ററോളം ഉയരം വയ്ക്കുന്ന ഒരിനം മരമാണ് മലവേപ്പ്‌ . ഇന്ത്യയിലെ പശ്ചിമഘട്ടത്തിൽ ഇവ കാണപ്പെടുന്നു. മലവേമ്പ്, വലിയവേപ്പ്, കാട്ടുവേപ്പ് എന്നെല്ലാം അറിയപ്പെടുന്നു. വളരെവേഗം വളരുന്ന മരമാണ് മലവേപ്പ്.


</doc>
<doc id="206802" url="https://ml.wikipedia.org/wiki?curid=206802" title="ട്രാം">
ട്രാം

റെയിൽ പാളത്തിലൂടെ സഞ്ചരിക്കുന്ന ചെറു തീവണ്ടിയാണ് ട്രാം. ട്രാംകാർ, സ്ട്രീറ്റ് കാർ തുടങ്ങിയ പേരുകളിലും ഇവ അറിയപ്പെടുന്നു. ഒരു നഗരത്തിനുള്ളിലെ വിവിധ കേന്ദ്രങ്ങളെ പരസ്പരം ബന്ധിപ്പിക്കുന്നതിനാണ് ഇവ ഉപയോഗിക്കുന്നത്. തിരക്കേറിയ നഗരങ്ങളിലെ ഗതാഗതത്തിരക്ക് കുറക്കുന്നതിൽ ഇവ മുഖ്യപങ്ക് വഹിക്കുന്നു. സാധാരണയായി രണ്ടോ മൂന്നോ ബോഗികളാണ് ട്രാമുകൾക്ക് ഉണ്ടാകാറുള്ളത്. സാധാരണ തീവണ്ടികളെ അപേക്ഷിച്ച് ഇവക്ക് വേഗം കുറവായിരിക്കും.

പത്തൊൻപതാം നൂറ്റാണ്ടിന്റെ അവസാന കാലത്താണ് ബ്രിട്ടനിലാണ് ട്രാമുകൾ ഉപയോഗത്തിൽ വന്നു തുടങ്ങിയത്. ആദ്യകാലത്ത് കുതിരകൾ വലിച്ചിരുന്ന ട്രാമുകളാണ് ഉണ്ടായിരുന്നത്. പിന്നീട് യന്ത്രങ്ങൾ ഉപയോഗിച്ച് പ്രവർത്തിക്കുന്ന ട്രാമുകൾ നിലവിൽ വന്നു. ലോകത്തിലെ പ്രധാന നഗരങ്ങളിലെല്ലാം ട്രാം ഗതാഗതം നിലവിലുണ്ടായിരുന്നു. നിർമ്മാണത്തിനും അറ്റകുറ്റപണികൾക്കുമായി വരുന്ന തുക വൻ തോതിൽ വർദ്ധിച്ചതും മെട്രോ റെയിൽ, മോണോ റെയിൽ മുതലായ വേഗം കൂടിയ പുതിയ നഗര ഗതാഗത സംവിധാനങ്ങളുടെ ആവിർഭാവവും മൂലം പലയിടത്തും ട്രാം ഗതാഗതം എന്നെന്നേക്കുമായി അവസാനിച്ചു. 

ഇന്ന് ഏറ്റവും വലിയ ട്രാം സംവിധാനം ഉള്ളത് ഓസ്ട്രേലിയ, ബെൽജിയം, ജർമ്മനി, ഓസ്ട്രിയ തുടങ്ങിയ രാജ്യങ്ങളിലാണ്. ഇന്ന് ഇന്ത്യയിൽ ട്രാം ഗതാഗതം നിലവിലുള്ള ഏക നഗരം കൊൽക്കത്തയാണ്. ഏഷ്യയിലെ ഏറ്റവും പഴക്കമുള്ള ട്രാം സംവിധാനമാണ് കൊൽക്കത്തയിലുള്ളത്. ഡെൽഹി, മുംബൈ, ചെന്നൈ, കാൺപൂർ, പാറ്റ്ന എന്നീ നഗരങ്ങളിൽ ട്രാം ഗതാഗതം നിലവിലുണ്ടായിരുന്നു. 


</doc>
<doc id="206805" url="https://ml.wikipedia.org/wiki?curid=206805" title="ലക്ഷ്മിതരു">
ലക്ഷ്മിതരു

ഇരുപത്തഞ്ച് അടിവരെ ഉയരത്തിൽ ശാഖകളോടെ പന്തലിച്ചു വളരുന്ന ഒരു മരമാണ് ലക്ഷ്മിതരു . പാരഡൈസ് മരം എന്നും അറിയപ്പെടുന്ന ഇവയുടെ ജന്മദേശം അമേരിക്കയാണ്. പൂക്കാലം മാർച്ച്‌ ഏപ്രിൽ മാസങ്ങളിലാണ്. മഞ്ഞനിറഞ്ഞ വെള്ളനിറമുള്ള പൂക്കളാണ് ഇവയ്ക്ക്. ചെറിയ ഞാവൽപ്പഴത്തിന്റെ രൂപമുള്ള കായകൾ പഴുക്കുമ്പോൾ ചുവപ്പുനിറമാവും. ഭക്ഷ്യയോഗ്യമായ കായകൾ മധുരമുള്ളതാണ്‌. പഴക്കാലത്ത്‌ ധാരാളം പക്ഷികൾ ഇവ തേടി എത്താറുണ്ട്. കുരുവിൽനിന്നും കിട്ടുന്ന എണ്ണ ഭക്ഷ്യയോഗ്യമാണ്‌. എണ്ണയിൽ കൊഴുപ്പ്‌ കുറവാണ്‌. വിത്തുമുളപ്പിച്ചും കമ്പുനട്ടും പതിവച്ചും വംശവർദ്ധനനടത്താം. ഇടതൂർന്ന വേരുകൾ മണ്ണൊലിപ്പിനെ തടയാൻ നല്ലതാണ്‌. നിറഞ്ഞുനിൽക്കുന്ന ഇലകൾ വേനൽക്കാലത്ത്‌ ചുറ്റുമുള്ള മണ്ണ്‌ അധികം ചൂടാവാതെ സംരക്ഷിക്കുന്നു.



</doc>
<doc id="206808" url="https://ml.wikipedia.org/wiki?curid=206808" title="മൈക്രോമാക്സ് നിൻജ 4 എ87">
മൈക്രോമാക്സ് നിൻജ 4 എ87

മൈക്രോമാക്സിന്റെ വിലകുറഞ്ഞ ഒരു സ്മാർട്ട്ഫോണാണ് നിൻജ 4 എ87. ആൻഡ്രോയിഡ് 2.3 ജിഞ്ചർബ്രെഡ് ആണ് ഓപ്പറേറ്റിംഗ് സിസ്റ്റം. ഒരു ഗിഗാഹെർട്‌സ് സി.പി.യുവും., 100 എം.ബി. സ്‌റ്റോറേജും ഈ ഫോൺ പ്രദാനം ചെയ്യുന്നു. 2 മെഗാപിക്‌സൽ ക്യാമറയും കണക്ടിവിറ്റിക്കായി വൈഫൈ, ബ്ലൂടൂത്ത്, അസിസ്റ്റഡ് ജി.പി.എസ്. എന്നിവയും ഉണ്ട്. 6049 രൂപയാണ് വില.

നിൻജ 4 എ87 ന്റെ ഏറ്റവും വലിയ സവിശേഷത, അതിന്റെ സ്ക്രീനിലാണ്. സാംസങ് ഗാലക്‌സി വൈ (മൂന്നിഞ്ച്- വില 7090 രൂപ), എച്ച്.ടി.സി. എക്‌സ്‌പ്ലോറർ (3.2 ഇഞ്ച്- വില 8599 രൂപ), എൽ.ജി. ഒപ്ടിമസ് (3.2 ഇഞ്ച്- വില 8299 രൂപ) തുടങ്ങിയ വലിയ കമ്പനികളുടെ സ്മാർട്ട് ഫോണുകളുടെ സ്ക്രീനുകളുടെ വലിപ്പം 4 ഇഞ്ചിൽ കുറവാണ്. എന്നാൽ കേവലം 6049 രൂപ മാത്രമുള്ള നിൻജ 4 എ87 ന്റെ സ്ക്രീൻ 4 ഇഞ്ചാണ്. കപ്പാസിറ്റീവ് ടച്ച്‌സ്‌ക്രീനിന്റെ റിസല്യൂഷൻ 480 ​X 800 പിക്‌സൽസ് ആണ്. 1400 എം.എ.എച്ച് ലി-അയൺ ബാറ്ററിയിൽ തുടർച്ചയായി അഞ്ചുമണിക്കൂർ സംസാരസമയവും 175 മണിക്കൂർ സ്റ്റാൻഡ്‌ബെയുമാണ് കമ്പനി അവകാശപ്പെടുന്നത്. 2012 സെപ്റ്റംബർ അവസാനത്തോടെ നിൻജ 4 എ87 വിപണിയിലെത്തും.


</doc>
<doc id="206810" url="https://ml.wikipedia.org/wiki?curid=206810" title="കാവളം">
കാവളം

മാൽവേസീ സസ്യകുടുംബത്തിൽപ്പെടുന്ന 20 മീറ്റർ വരെ ഉയരം വയ്ക്കുന്ന ഒരു മരമാണ് കാവളം. . പീനാറി, പൊട്ടക്കാവളം, തൊണ്ടി, കാളന്തട്ട, കൈതൊണ്ടി എന്നീ പേരുകളിലും അറിയപ്പെടുന്നു.. പശ്ചിമഘട്ടത്തിൽ കാണപ്പെടുന്ന ഈ മരത്തിന്റെ ഇലകൾ വട്ടത്തിലോ ഹൃദയാകൃതിയിലോ ആണ്. മനോഹരമായ പൂക്കളും ഭംഗിയുള്ള കായകളും ഉള്ള ഈ മരത്തിൽ ആൺപൂക്കളാണ് പ്രധാനമായും ഉള്ളത്. പൂക്കളുടെ ദളങ്ങളുടെ ഉൾഭാഗം പർപ്പിൾ കലർന്ന നിറത്തിലും പൂക്കൾ മഞ്ഞ നിറത്തിലുമാണ് കാണപ്പെടുന്നത്. കായുടെ പുറം വെൽവെറ്റ് പോലെ തോന്നിക്കുന്നു. കുരുവിൽ നിന്നുമെടുക്കുന്ന രാസപദാർത്ഥത്തിന്‌ കൊതുകിന്റെ കൂത്താടിയെ നശിപ്പിക്കാനുള്ള കഴിവുണ്ട്‌. . വിത്തു വറുത്തു തിന്നാറുണ്ട്. മരത്തിന്റെ തൊലിയിൽ നിന്നും നല്ല നാരു കിട്ടും. മലയണ്ണാൻ ഇത് ആഹാരമാക്കാറുണ്ട്. ചെറിയ ആപ്പിളിന്റെ വലിപ്പമുള്ള ഫലത്തിൽ ഒന്നു മുതൽ അഞ്ചു വരെ അറകളുണ്ട്.

പശ്ചിമഘട്ടത്തിലും ഇന്തോ-മലേഷ്യയിലും സമൃദ്ധമായി വളരുന്നു. സമുദ്രനിരപ്പിൽ നിന്നും 900 മീറ്റർ ഉയരമുള്ള പ്രദേശങ്ങളിൽ കാണപ്പെടുന്നു.

തടിക്ക് കാതലും വെള്ളയുമുണ്ട്. കാതലിന് ഈടും ഉറപ്പും കുറവാണ്. കളിപ്പാട്ടങ്ങളും പായ്ക്കിങ്ങ് പെട്ടികളും നിർമ്മിക്കാൻ ഉപയോഗിച്ച് വരുന്നു. മരത്തൊലിയിൽ നിന്ന് ഒരിനം നാരും 'കതിരഗം' എന്നറിയപ്പെടുന്ന ഒരിനം പശയും ലഭിക്കുന്നു. ഈ പശ തൊണ്ടവേദനയ്ക്ക് ഉത്തമൗഷദമായി ഉപയോഗിക്കാറുണ്ട്.



</doc>
<doc id="206811" url="https://ml.wikipedia.org/wiki?curid=206811" title="ഘടകഗ്രൂപ്പ്">
ഘടകഗ്രൂപ്പ്

G എന്ന ഗ്രൂപ്പിന്റെ അഭിലംബ ഉപഗ്രൂപ്പാണ് N എന്ന് കരുതുക. N ന്റെ സഹഗണങ്ങളുടെ ഗ്രൂപ്പിനെ ഒരു ഘടകഗ്രൂപ്പ് അഥവാ ഭാഗഫലഗ്രൂപ്പ് എന്ന് വിളിക്കുന്നു. G/N എന്ന ചിഹ്നം കൊണ്ടാണ് ഇതിനെ സൂചിപ്പിക്കുക.

N ന്റെ സഹഗണങ്ങളാണ് ഈ ഗ്രൂപ്പിലെ അംഗങ്ങൾ - ഇടതു സഹഗണങ്ങളെ കണക്കിലെടുക്കുകയാണെങ്കിൽ ഇവയെ aN, bN എന്നിങ്ങനെ സൂചിപ്പിക്കാം. (aN)(bN)=(ab)N എന്നതാണ് ഈ ഗ്രൂപ്പിലെ ദ്വയാങ്കസംക്രിയ. സഹഗണങ്ങളുടെ ഗണവും ഈ ദ്വയാങ്കസംക്രിയയും ചേർന്ന ബീജീയഘടന ഒരു ഗ്രൂപ്പാവുന്നത് N ഒരു അഭിലംബ ഉപഗ്രൂപ്പാവുമ്പോൾ മാത്രമാണ്. ഇതുപോലെ വലതു സഹഗണങ്ങളെക്കൊണ്ടും ഘടകഗ്രൂപ്പിനെ നിർവചിക്കാം

സങ്കലനം സംക്രിയയായുള്ള പൂർണ്ണസംഖ്യകളുടെ ഗൃപ്പിന്റെ (Z) കാര്യമെടുക്കുക. m>1 ഒരു എണ്ണൽസംഖ്യയാണെങ്കിൽ m ന്റെ ഗുണിതങ്ങളുടെ ഗണമായ mZ ഒരു ഉപഗ്രൂപ്പാണ്. Z ഒരു ക്രമഗ്രൂപ്പായതിനാൽ ഉപഗ്രൂപ്പ് അഭിലംബമാണ്. ഉപഗ്രൂപ്പിന് m സഹഗണങ്ങളുണ്ട് : mZ, mZ+1, … mZ+(m−1). ഇവിടെ mZ+a എന്നാൽ {…, −2m+a, −m+a, a, m+a, 2m+a, …} എന്ന ഗണമാണ് - അതായത്, m കൊണ്ട് ഹരിച്ചാൽ a ശിഷ്ടം വരുന്ന സംഖ്യകളുടെ ഗണം. ഘടകഗ്രൂപ്പിന്റെ നിർവചനമനുസരിച്ച് നോക്കിയാൽ ഈ സഹഗണങ്ങൾ ഗ്രൂപ്പ് സ്വയംപ്രമാണസിദ്ധാന്തങ്ങളനുസരിക്കുന്നുവെന്ന് കാണാം. Z/mZ എന്ന ഘടകഗ്രൂപ്പ് ചാക്രികവും Z ന് സമരൂപവുമാണ്.




</doc>
<doc id="206816" url="https://ml.wikipedia.org/wiki?curid=206816" title="മഹാഗണി">
മഹാഗണി

ഒരിനം വന്മരമാണ് മഹാഗണി . വലിയ ഇലകളുള്ള മഹാഗണിയാണിത്‌. വംശനാശഭീഷണിയുണ്ട്‌. അതിനാൽ തെക്കേ അമേരിക്കയിലെ സ്വാഭാവികമായി വളരുന്ന മേഖലകളിൽ മുറിക്കുന്നതിനു നിയന്ത്രണമുണ്ട്‌. തടിയുടെ ആവശ്യത്തിനുവേണ്ടി ലോകത്തിലെ മറ്റുപലഭാഗങ്ങളിലും നട്ടു വളർത്തുന്നു. ചെന്നുചേർന്നിടത്തൊക്കെ വ്യാപകമായിവളർന്ന് നാട്ടുസസ്യങ്ങൾക്ക്‌ ഇവ ഭീഷണിയാവുന്നു. മറ്റു ചെടികൾക്ക്‌ ഇവയുടെ ചുവട്ടിൽ വളരാൻ സാധിക്കാതെ വരുന്നു. മൂപ്പെത്തിയ വിത്തുകൾ മരത്തിന്റെ മുകളിൽ വച്ചു തന്നെ പൊട്ടി നാടുനീളെ പരന്ന് മുളച്ച്‌ വളരുന്നു. തണൽ‌വൃക്ഷമായും വനവൽക്കരണത്തിനും മണ്ണിന്റെ പുഷ്ടി ഉയർത്തുവാനും അലങ്കാരവൃക്ഷമായും മഹാഗണി വളർത്തുന്നു. മധ്യ അമേരിക്കയിൽ ഇത് ഔഷധമായും ഉപയോഗിക്കുന്നുണ്ട്.



</doc>
<doc id="206817" url="https://ml.wikipedia.org/wiki?curid=206817" title="സാർ അലക്സാണ്ടർ മൂന്നാമൻ">
സാർ അലക്സാണ്ടർ മൂന്നാമൻ

റഷ്യയിലെ സാർചക്രവർത്തിയായിരുന്നു അലക്സാണ്ടർ III. അലക്സാണ്ടർ II ന്റെയും മരിയ അലക്സാണ്ട്രോവ്നയുടെയും പുത്രനായി അലക്സാണ്ടർ അലക്സാന്ത്രോവിച്ച് 1845 മാർച്ച് 10-ന് സെന്റ് പീറ്റേഴ്സ്ബർഗിൽ ജനിച്ചു. സഹോദരൻ നിക്കോളാസ് 1865 ഏപ്രിൽ 24-ന് നിര്യാതനായതിനെത്തുടർന്ന് അലക്സാണ്ടർ ചക്രവർത്തിപദത്തിന് അവകാശിയായി. നിയമവും ഭരണനടത്തിപ്പും സംബന്ധിച്ച പരിശീലനം പൊബിഡൊനൊസ്റ്റ്സേവി (1827-1907) ൽനിന്ന് ഈ കാലത്ത് ഇദ്ദേഹത്തിന് ലഭിച്ചു. 1866 നവംബർ ഒൻപതിനു ഇദ്ദേഹം ഡെൻമാർക്കിലെ സോഫിയ ഫ്രഡറിക്ക് ഡാഗ്മർ രാജകുമാരി (മരിയ ഫെദറോവ്ന ചക്രവർത്തിനി)യെ വിവാഹം ചെയ്തു. റൂസ്സോ-തുർക്കി യുദ്ധക്കാലത്ത് ഇദ്ദേഹം ബൾഗേറിയൻ പ്രദേശത്ത് യുദ്ധത്തിലേർപ്പെട്ടു; ഇക്കാലത്ത് സംഘടിപ്പിക്കപ്പെട്ടതാണ് റഷ്യൻ വളണ്ടിയർ ഫ്ലീറ്റ്. ഇത് പിന്നീട് റഷ്യൻ നാവിക വാണിജ്യപ്പടയുടെ കേന്ദ്രബിന്ദുവായിത്തീർന്നു. പിതാവായ അലക്സാണ്ടർ II ന്റെ വധത്തെത്തുടർന്ന് 1881 മാർച്ച് 13-ന് അലക്സാണ്ടർ III റഷ്യൻ ചക്രവർത്തിയായി.

ഒരു തികഞ്ഞ ദേശീയവാദിയും യാഥാസ്ഥിതികനുമായിരുന്ന അലക്സാണ്ടർ പ്രാദേശീയ സ്വയംഭരണത്തിന് എതിരായിരുന്നു. എന്നാൽ റഷ്യയെ സാമ്പത്തികമായി ഉയർത്താൻ ഇദ്ദേഹം അക്ഷീണം പ്രയത്നിച്ചിരുന്നു. കർഷകരുടെ അഭ്യുന്നതിക്കുവേണ്ടി ഒരു ബാങ്കും ഇദ്ദേഹം സ്ഥാപിച്ചു. എല്ലാ പ്രവർത്തനങ്ങളിലും "റഷ്യാവത്കരണം" ഇദ്ദേഹത്തിന്റെ നയമായിരുന്നു. ഈ നയം പോളണ്ടുകാർക്കും ഫിൻലണ്ടുകാർക്കും ബാൾട്ടിക്ക് പ്രോവിൻസുകാർക്കും ഹിതകരമായിരുന്നില്ല. ബിസ്മാർക്കിന്റെ പതനത്തോടെ റഷ്യയും ജർമനിയും തമ്മിലുള്ള സൗഹൃദം അവസാനിച്ചു. തുടർന്ന് റഷ്യ റിപ്പബ്ലിക്കൻ ഫ്രാൻസുമായി യോജിപ്പിലായി. ഭീകരവാദികൾ പലപ്പോഴും ഇദ്ദേഹത്തിന്റെ ജീവൻ അപകടപ്പെടുത്താൻ ശ്രമിച്ചെങ്കിലും സാധിച്ചില്ല. 1894 നവംബർ. 1-ന് ക്രീമിയയിലെ ലിവൊദിയയിൽവച്ച് ഇദ്ദേഹം അന്തരിച്ചു.



</doc>
<doc id="206824" url="https://ml.wikipedia.org/wiki?curid=206824" title="ടെറിറ്റോറിയൽ ആർമി (ഇന്ത്യ)">
ടെറിറ്റോറിയൽ ആർമി (ഇന്ത്യ)

അത്യാവശ്യ ഘട്ടങ്ങളിൽ രാജ്യത്തിന്റെ പ്രതിരോധത്തിന് ഇന്ത്യൻ പട്ടാളത്തെ സഹായിക്കാനായി പട്ടാളപരിശീലനം ലഭിച്ച പട്ടാളക്കാരല്ലാത്ത വ്യക്തികളുടെ സേനയാണ് ടെറിറ്റോറിയൽ ആർമി. ഇന്ത്യൻ സേനയുടെ സമാന്തരസേനയായി ഇതിനെ കണക്കാക്കാം. ടെറിറ്റോറിയൽ ആർമി ഒരു പ്രൊഫഷണൽ സേനയല്ല. ഇതിൽ ജോലി ചെയ്യുന്നവർ സ്ഥിരം സൈനികസേവനം നടത്തുന്നവരുമല്ല. സൈനികക്യാമ്പിനു പുറത്ത് മറ്റ് ജോലിയിൽ ഏർപ്പെട്ടിട്ടുള്ളവരാണ് ടെറിറ്റോറിയൽ ആർമിയിലെ അംഗങ്ങൾ. യഥാർത്ഥത്തിൽ ടെറിറ്റോറിയൽ ആർമിയിൽ പ്രവേശനം ലഭിക്കണമെങ്കിൽതന്നെ പ്രാഥമിക മാനദണ്ഡം മറ്റ് ജോലിയുണ്ടായിരിക്കണം എന്നതാണ്.

</doc>
<doc id="206828" url="https://ml.wikipedia.org/wiki?curid=206828" title="ത്രീ ഗോർജസ് അണക്കെട്ട്">
ത്രീ ഗോർജസ് അണക്കെട്ട്

ഏഷ്യയിലെ ഏറ്റവും നീളം കൂടിയ നദിയായ യാംഗ്‌സ്റ്റേ കിയാംഗ് നദിയിൽ ചൈനയിലെ സാൻഡൂപിങ് പട്ടണത്തിനു സമീപം നിർമ്മിക്കപ്പെട്ടിട്ടുള്ള ഒരു അണക്കെട്ടാണ് ത്രീ ഗോർജസ് അണക്കെട്ട്. 22500 മെഗാവാട്ട് സ്ഥാപിതശേഷിയുള്ള ഇത് ലോകത്തിൽ ഏറ്റവും അധികം സ്ഥാപിതശേഷിയുള്ള വൈദ്യുതിനിലയം ആണ്.

വൈദ്യുതോൽപ്പാദനത്തിനു പുറമേ വെള്ളപ്പൊക്കം തടയാനും യാംഗ്‌സ്റ്റേ നദിയിലെ ജലഗതാഗതം മെച്ചപ്പെടുത്താനുമായാണ് ഈ അണക്കെട്ട് നിർമ്മിച്ചത്. with the design of state-of-the-art large turbines,ഹരിതഗൃഹവാതകങ്ങളുടെ അളവ് കുറക്കുന്നതും പടുകൂറ്റൻ ടർബൈനുകൾ ഉൾക്കൊള്ളുന്നതുമായ ഈ പദ്ധതിയെ ചൈനീസ് ഗവണ്മെന്റ് ചരിത്രപ്രാധാന്യമുള്ള എഞ്ചിനീയറിങ്ങ്, സാമൂഹിക, സാമ്പത്തികവിജയമായി കണക്കാക്കുന്നു. എങ്കിലും 13 ലക്ഷത്തോളം ആളുകളെ മാറ്റിപ്പാർപ്പിക്കേണ്ടിവരികയും പുരാവസ്തു സ്ഥലങ്ങൾ വെള്ളത്തിനടിയിൽ ആവുകയു ഗണ്യമായ പരിസ്ഥിതിമാറ്റങ്ങൾക്ക് കാരണമാവുകയും ചെയ്ത ഈ പദ്ധതി മണ്ണിടിച്ചലിനുള്ള സാധ്യത വർദ്ധിപ്പിച്ചിട്ടുണ്ട്.


</doc>
<doc id="206838" url="https://ml.wikipedia.org/wiki?curid=206838" title="പീനാറി">
പീനാറി

പശ്ചിമഘട്ടതദ്ദേശവാസിയായ വംശനാശഭീഷണിയുള്ള ഒരു മരമാണ് പീനാറി. . Camptothecin എന്ന ഒരു രാസവസ്തു ഈ മരത്തിന്റെ തടിയിൽ നിന്നും വേർതിരിച്ചെടുക്കാറുണ്ട്. അർബുദത്തിനുള്ള ഒരു ഔഷധമാണിത്. എയ്‌ഡ്സിനെതിരെയും ഔഷധഗുണം കാണിക്കുന്ന ഈ മരത്തിന്റെ വർദ്ധിച്ചു വരുന്ന ആവശ്യം നിറവേറ്റുന്നതിനായി ഇത് നട്ടുപിടിപ്പിക്കുന്നതിനുള്ള വ്യാപകമായ പദ്ധതികൾ പലയിടത്തും നടന്നുവരുന്നു. പുളിപ്പച്ച, ചോരില എന്നെല്ലാം പേരുകളുണ്ട്. 2300 മീറ്റർ വരെ ഉയരമുള്ള നിത്യഹരിതവനങ്ങളിൽ കാണുന്നു. 



</doc>
<doc id="206856" url="https://ml.wikipedia.org/wiki?curid=206856" title="എന്റിക് അമൊറിം">
എന്റിക് അമൊറിം

ഉറുഗ്വേയൻ (സ്പാനിഷ്) നോവലിസ്റ്റും ചെറുകഥാകൃത്തുമായിരുന്നു എന്റിക് അമൊറിം(ജൂലൈ 25, 1900 – ജൂലൈ 28, 1960). ഇദ്ദേഹം സാൽറ്റോയിൽ ജനിച്ചു. ബൊയ്ദോ സ്ട്രീറ്റ് സ്കൂൾ സാഹിത്യകാരന്മാരിൽ ഒരാളായിരുന്നു അമൊറിം. (ബൊയ്ദോ സ്ട്രീറ്റ് സ്കൂൾ: 1920-കളിൽ നിലനിന്നിരുന്ന ഒരു ലാറ്റിനമേരിക്കൻ സാഹിത്യപ്രസ്ഥാനം). ബ്യൂനസ് അയഴ്സിൽ താഴ്ന്ന വിഭാഗക്കാർ വസിച്ചിരുന്ന ഒരു പ്രദേശത്തിൽനിന്നാണ് പ്രസ്തുത പേര് പ്രസ്ഥാനത്തിന് ലഭിച്ചിട്ടുള്ളത്. ഗ്രാമജീവിതചിത്രീകരണത്തിനു പ്രാധാന്യം നൽകി എന്നതുകൊണ്ടുമാത്രം ഒരു പ്രാദേശിക നോവലിസ്റ്റ് എന്നിദ്ദേഹത്തെ വിളിക്കാൻ പാടില്ലെന്നാണ് നിരൂപകമതം.

1934-ൽ പ്രസിദ്ധീകരിച്ച "എൽപാസിയാനോ അഗ്വിലാറിലെ" പ്രതിപാദ്യം നഗരത്തിൽ വിദ്യാഭ്യാസം പൂർത്തിയാക്കിയശേഷം സ്വന്തം എസ്റ്റേറ്റുകളിൽ മടങ്ങിയെത്തുന്ന ഒരു നിലമുടമയ്ക്ക് അഭിമുഖീകരിക്കേണ്ടിവരുന്ന പ്രശ്നങ്ങളാണ്. സ്ഥലവാസിയായ ഒരു എസ്റ്റേറ്റുടമ ഇറ്റാലിയൻ കുടിയേറ്റക്കാരിൽ ഒരാളുടെ കുട്ടിയുടെ മരണത്തിനു കാരണമാകുന്നതും കുട്ടിയുടെ അച്ഛൻ അയാളെ കൊല്ലുന്നതുമാണ് "എൽ കബല്ലോ ഇ സുസോംബ്രയിലെ" കഥ. "ല ദെ സെംബോ കാദുവ (1958)" ആദ്യകാല കുടിയേറ്റക്കാരുടെ കഥയാണ്. വ്യവസായത്തിന്റെയും നവീന വാർത്താവിതരണമാധ്യമങ്ങളുടെയും വരവോടെ അവരുടെ ജീവിത രീതികളിൽ ചടുലമായ പരിവർത്തനങ്ങളുണ്ടാകുന്നു. ഒഴിവാക്കാനാകാത്തതെങ്കിലും ഈ വ്യതിയാനങ്ങൾ എത്രമാത്രം ദുഃഖകരമാണെന്നു നോവലിസ്റ്റ് ഹൃദയസ്പർശിയായി വരച്ചുകാട്ടുന്നു. പട്ടിണിയും കുറ്റകൃത്യങ്ങളും തമ്മിലുള്ള ബന്ധത്തെ അപഗ്രഥിക്കുന്ന "കോറൽ ആബ്രീയെറൊറ്റോ (1956)", വനവാസികളെപ്പറ്റിയുള്ള "ലോസ്മോൺറ്റാറെയ്സസ് (1957)" എന്നിവയും ഇദ്ദേഹത്തിന്റെ മുഖ്യകൃതികളുടെ പട്ടികയിൽപ്പെടുന്നു. ഐശ്വര്യസമൃദ്ധിയാൽ അനുഗൃഹീതയാകുന്ന ഒരു വേശ്യയുടെ ദുരന്തകഥയായ "ഇവ ബർഗോസ് (1960)" ഇദ്ദേഹത്തിന്റെ മരണാനന്തരമാണു പ്രസിദ്ധീകരിച്ചത്. പല വിഭാഗങ്ങളിൽ ഉൾപ്പെടുത്താവുന്ന നോവലുകൾ അമൊറിം രചിച്ചിട്ടുണ്ട്. ശ്രദ്ധേയമായ കുറെ ചെറുകഥകളുടെ കർത്താവുകൂടിയാണിദ്ദേഹം. അലങ്കാരരഹിതമായ ലളിതശൈലി, ശക്തമായ കല്പനാവൈഭവം, കുറ്റമറ്റ ആഖ്യാനപാടവം എന്നിവ ഇദ്ദേഹത്തിന്റെ രചനകളുടെ പ്രത്യേകതകളാണ്. 1960-ൽ അമൊറിം നിര്യാതനായി.



</doc>
<doc id="206859" url="https://ml.wikipedia.org/wiki?curid=206859" title="കോട്ട ശിലാക്രമം">
കോട്ട ശിലാക്രമം

ഇന്ത്യയിൽ ആന്ധ്രാപ്രദേശ്‌ സംസ്ഥാനത്ത് കാണുന്ന ഒരു ശിലാക്രമം ആണ്. ഇത് തുടക ജുറാസ്സിക് കാലത്ത് നിന്നും ഉള്ള ഒരു ശിലാക്രമം ആണ്.

ദിനോസർ അടകം പല പുരാതന ജിവികളുടെയും ഫോസ്സിലുകൾ ഇവയിൽ നിന്നും കണ്ടു കിട്ടിയിട്ടുണ്ട്. 


</doc>
<doc id="206864" url="https://ml.wikipedia.org/wiki?curid=206864" title="നാഷണൽ ബുക്ക് ട്രസ്റ്റ്, ഇന്ത്യ">
നാഷണൽ ബുക്ക് ട്രസ്റ്റ്, ഇന്ത്യ

പൊതുജനങ്ങളിൽ വായന പ്രോത്സാഹിപ്പിക്കുകയെന്ന അടിസ്ഥാനലക്ഷ്യത്തോടെ, ഇന്ത്യാ ഗവണ്മെന്റിന്റെ വിദ്യാഭ്യാസ മന്ത്രാലയത്തിന്റെ കീഴിൽ പ്രവർത്തിക്കുന്ന പുസ്തക പ്രസാധക സംഘമാണ് നാഷണൽ ബുക്ക് ട്രസ്റ്റ്(എൻ.ബി.ടി.). 1957 ലാണ് ഇത് സ്ഥാപിതമായത്.
പല ഇന്ത്യൻ ഭാഷകളിലായി പല മേഖലയിലുള്ള കൃതികളും പല പ്രായക്കാർക്കുള്ള കൃതികളും എൻ.ബി.ടി. പ്രസിദ്ധീകരിക്കുന്നു.
എൻ.ബി.ടി.യുടെ ഇപ്പോഴത്തെ ചെയർമാൻ മലയാളിയായ സേതുവാണ്. സുകുമാർ അഴിക്കോടിനു ശേഷം ഈ സ്ഥാനത്തെത്തുന്ന മലയാളിയാണ് ഇദ്ദേഹം. എൻ.ബി.ടി.യുടെ ആദ്യ ചെയർമാൻ മലയാളിയായ ജോൺ മത്തായി ആയിരുന്നു. 


</doc>
<doc id="206867" url="https://ml.wikipedia.org/wiki?curid=206867" title="വെച്ചൂർ പള്ളി">
വെച്ചൂർ പള്ളി

തെക്കൻ കേരളത്തിലെ അതിപുരാതനമായ മരിയൻ തീർത്ഥാടന കേന്ദ്രങ്ങളിലൊന്നാണ് വെച്ചൂർ പള്ളി (St. Mary's Church). ദൈവമാതാവായ പരിശുദ്ധ കന്യാമറിയത്തിന്റെ നാമത്തിൽ സ്ഥാപിതമായിട്ടുള്ള ഈ ദേവാലയം കോട്ടയം ജില്ലയിലെ വൈക്കത്തുനിന്നും 10 കിലോമീറ്റർ തെക്കുമാറി വേമ്പനാട്ടുകായലിന് അരികിൽ, തണ്ണീർമുക്കം-വെച്ചൂർ ബണ്ടിനും കുമരകത്തിനും സമീപത്തായി സ്ഥിതി ചെയ്യുന്നു. ഭക്തജനങ്ങൾ പരിശുദ്ധ അമ്മയെ വെച്ചൂർ മുത്തി എന്നും വിളിച്ചു വരുന്നു.

പള്ളിയുടെ ചരിത്രത്തെപ്പറ്റി ഇവിടെ സൂക്ഷിച്ചിട്ടുള്ള താളിയോലകളിൽ നിന്നും നാളാഗമ പുസ്തകത്തിൽ നിന്നും അറിയാൻ സാധിക്കും. വെച്ചൂർ പള്ളിയിൽ എഴുതി സൂക്ഷിച്ചിട്ടുള്ള നാളാഗമപ്രകാരം പള്ളി സ്ഥാപിതമായത് എ.ഡി.1463-ൽ (കൊല്ലവർഷം 639) ആണെന്ന് വിശ്വസിച്ചു വരുന്നു. ഇന്ന് കാണുന്ന ദേവാലയത്തിന്റെ പണി ആരംഭിച്ചത് 1864-ൽ വാഴ്ത്തപ്പെട്ട ചാവറ കുര്യാക്കോസ് ഏലിയാസച്ചൻ തറക്കല്ലിട്ടുകൊണ്ടാണ്.

പ്രധാന അൾത്താരയിൽ സ്ഥാപിക്കപ്പെട്ടിരിക്കുന്ന പരിശുദ്ധകന്യകാമറിയത്തിന്റെ ചിത്രം അത്ഭുതകരമായി ചിത്രീകരിക്കപ്പെട്ടതായി വിശ്വസിച്ചുവരുന്നു. ആ കാലഘട്ടത്തിലെ കേരള ക്രിസ്ത്യാനികൾക്ക് വേണ്ടി അന്നത്തെ ഭരണാധികാരിയായിരുന്ന ആർച്ചുഡീക്കൻ പരിശുദ്ധകന്യകാമറിയത്തിന്റെ ഏഴ് ചിത്രങ്ങൾക്കായി പോർച്ചുഗീസുകാർക്ക് ഓർഡർ കൊടുത്തു. പോർച്ചുഗലിൽ നിന്നും കപ്പൽ പുറപ്പെടാറായപ്പോൾ അവയിൽ ആറെണ്ണം മാത്രമേ പൂർത്തിയായിരുന്നുള്ളൂ. എങ്കിലും പശ്ചാത്തലം മാത്രം വരച്ച ഏഴാമത്തെ ചിത്രവും അതോടൊപ്പം കൊടുത്തുവിട്ടു. ഇവിടെ കൊണ്ടുവന്ന് പള്ളികളിൽ വിതരണം ചെയ്യാൻ നോക്കിയപ്പോൾ ഏഴും പൂർത്തീകരിച്ചതായിക്കണ്ടെന്നും അങ്ങനെ അത്ഭുതകരമായി പൂർത്തീകരിക്കപ്പെട്ട ചിത്രമാണ് വെച്ചൂർ പള്ളിയിലേതെന്നും വിശ്വസിച്ചുപോരുന്നു. സുവിശേഷകന്മാരിൽ ഒരാളായ വി.ലൂക്കാ വരച്ചതും ഇന്ന് റോമിലെ 'സാന്താമരിയ മജിയോരെ' ബസലിക്കയുടെ ഉള്ളിലുള്ള ബോർശിസ്സ് ചാപ്പലിൽ സ്ഥാപിച്ചിട്ടുള്ളതുമായ കന്യകാമറിയത്തിന്റെ ചിത്രത്തിന്റെ തനിപ്പകർപ്പാണിത്. ഇതുപോലുള്ള ചിത്രങ്ങൾ കേരളത്തിലെ വളരെ പുരാതന മരിയൻ തീർത്ഥാടനകേന്ദ്രങ്ങളിൽ മാത്രം കാണാവുന്നവയാണ്.





</doc>
<doc id="206889" url="https://ml.wikipedia.org/wiki?curid=206889" title="ബൊക്കാറൊ">
ബൊക്കാറൊ

ബൊക്കാറൊ ഇന്ത്യയിലെ ഝാർഖണ്ഡ്‌ സംസ്ഥാനത്തിലെ ഒരു നഗരം.ഇതേ പേരിലുള്ള ജില്ലയുടെ ആസ്ഥനവും കൂടിയാണ് ഈ നഗരം. 


</doc>
<doc id="206894" url="https://ml.wikipedia.org/wiki?curid=206894" title="അൽസ്യൂ അമൊറോസോ ലിമാ">
അൽസ്യൂ അമൊറോസോ ലിമാ

ബ്രസീലിയൻ ചിന്തകനും വിമർശകനുമായിരുന്നു അൽസ്യൂ അമൊറോസോ ലിമാ (ഡിസംബർ 11, 1893 – ഓഗസ്റ്റ് 14, 1983). 1893-ൽ പെട്രോപൊലിസിൽ ജനിച്ചു. 1928 വരെ "ട്രിസ്റ്റാവോ ഡി അതായഡ്" എന്ന തൂലികാ നാമത്തിലാണ് ഇദ്ദേഹം രചനകൾ നടത്തിയിരുന്നത്. ഇദ്ദേഹത്തിന്റെ കൃതികളിൽ ഏറിയ പങ്കും സാമൂഹികനീതി ഉറപ്പാക്കുക എന്ന ലക്ഷ്യം മുൻനിർത്തി എഴുതപ്പെട്ടിട്ടുള്ളവയാണ്. 1935-ൽ ബ്രസീലിയൻ അക്കാദമി ഒഫ് ലെറ്റേഴ്സിലേക്ക് ഇദ്ദേഹം തിരഞ്ഞെടുക്കപ്പെട്ടു. 80-ൽ അധികം ഗ്രന്ഥങ്ങൾ രചിച്ചിട്ടുള്ള അമൊറോസോ 1983-ൽ അന്തരിച്ചു.




</doc>
<doc id="206898" url="https://ml.wikipedia.org/wiki?curid=206898" title="കാലിബർ">
കാലിബർ

ഒരു തോക്കിന്റെ ബാരലിന്റെ ഉൾവ്യാസത്തെ പറയുന്ന പേരാണ് കാലിബർ. ആ തോക്കിൽ ഉപയോഗിക്കുന്ന വെടിയുണ്ടയുടെ ബാഹ്യവ്യാസം എന്നു പറഞ്ഞാലും ശരിയാകും.

എന്നാൽ വലിയ തോക്കുകളിലോ യുദ്ധടാങ്കുകളിലെ പീരങ്കികളുടെയോ കാര്യമെടുക്കുമ്പോൾ കാര്യം മാറുന്നു. അവിടെ ബാരലിന്റെ ഉൾവ്യാസത്തെയല്ല മറിച്ച് ബാരലിന്റെ നീളത്തെ വ്യാസം കൊണ്ട് ഹരിച്ച് കിട്ടുന്ന മൂല്യത്തെയാണ് കാലിബർ എന്നു പറയുന്നത്. ഉദാഹരണത്തിന് ഒരു തോക്കിന്റെ കാലിബർ 140mmx50 എന്നു പറഞ്ഞാൽ ആ തോക്കിന്റെ ബാരലിന്റെ വ്യാസം 140മില്ലി മീറ്ററും നീളം 7000മില്ലി മീറ്ററും (140മി.മീx50) (അതായത് 7 മീറ്റർ)ആണെന്നാണ്.


</doc>
<doc id="206901" url="https://ml.wikipedia.org/wiki?curid=206901" title="ഗ്രൂപ്പ് സമാംഗരൂപത">
ഗ്രൂപ്പ് സമാംഗരൂപത

(G,*) എന്ന് ഗ്രൂപ്പിൽ നിന്ന് (H,·) എന്ന ഗ്രൂപ്പിലേക്കുള്ള ഫലനമാണ് h : G → H എന്ന് കരുതുക. u, v എന്നിവ G യിലെ അംഗങ്ങളാകുമ്പോഴെല്ലാം h(u*v)=h(u)·h(v) എന്ന സമവാക്യം ശരിയാകുന്നുവെങ്കിൽ ആ ഫലനത്തെ ഒരു ഗ്രൂപ്പ് സമാംഗരൂപത എന്ന് വിളിക്കുന്നു.

ഗ്രൂപ്പ് സമാംഗരൂപത G യുടെ തൽസമകത്തെ H ന്റെ തൽസമകത്തിലേക്ക് കൊണ്ടുപോകുന്നു. മാത്രമല്ല, G യിലെ ഓരോ അംഗത്തിന്റെയും വിപരീതത്തിന്റെ പ്രതിബിംബം ആ അംഗത്തിന്റെ പ്രതിബിംബത്തിന്റെ വിപരീതത്തിന് തുല്യമായിരിക്കും.

സമാംഗരൂപതയുടെ പ്രതിബിംബം എന്നത് ഫലനത്തിനു കീഴിൽ G യുടെ ഒരു അംഗത്തിന്റെയെങ്കിലും പ്രതിബിംബമായി വരുന്ന H ലെ അംഗങ്ങളുടെ ഗണമാണ്. 

സമാംഗരൂപതയുടെ സാരം എന്നത് H ന്റെ തൽസമകം പ്രതിബിംബമായി വരുന്ന G യിലെ അംഗങ്ങളുടെ ഗണമാണ്.

പ്രതിബിംബം H ന്റെയും സാരം G യുടെയും ഉപഗ്രൂപ്പുകളാണെന്ന് കാണാം. സാരം അഭിലംബവുമാണ്. സമാംഗരൂപത ഒരു അന്തക്ഷേപഫലനമാകനമെങ്കിൽ സാരം തുച്ഛ ഉപഗ്രൂപ്പായിരിക്കണം - ഇപ്രകാരമുള്ള സമരൂപതകളെ ഏകരൂപതകൾ എന്ന് വിളിക്കുന്നു.

ഘടകഗ്രൂപ്പായ G/ker(h) എന്നത് പ്രതിബിംബമായ im(h) ന് സമരൂപമാണെന്ന് ഒന്നാം സമരൂപത നിയമം പറയുന്നു

സങ്കലനം സംക്രിയയായുള്ള വാസ്തവികസംഖ്യകളുടെ ഗ്രൂപ്പായ R ൽ നിന്നും ഗുണനം സംക്രിയയായ, പൂജ്യം ഒഴികെയുള്ള വാസ്തവികസംഖ്യകളുടെ ഗ്രൂപ്പായ R ലേക്കുള്ള ഫലനമാണ് f(x)=e. ഈ ഫലനം ഒരു സമാംഗരൂപതയാണെന്ന് കാണാൻ സാധിക്കും. ഫലനത്തിന്റെ പ്രതിബിംബം ധനവാസ്തവികസംഖ്യകളുടെ ഗ്രൂപ്പും (R : ഇത് R ന്റെ ഉപഗ്രൂപ്പാണ്) സാരം R ന്റെ തുച്ഛ ഉപഗ്രൂപ്പായ {0} യുമാണ്.

രണ്ട് ഗ്രൂപ്പുകൾക്കിടയിലുള്ള സമാംഗരൂപത ഒരു ഉഭയക്ഷേപഫലനമാണെങ്കിൽ അതിനെ ഒരു സമരൂപത എന്നു വിളിക്കുകയും ഗ്രൂപ്പുകൾ സമരൂപമാണെന്നു പറയുകയും ചെയ്യുന്നു. ഗ്രൂപ്പ് സിദ്ധാന്തത്തിന്റെ വീക്ഷണത്തിൽ സമരൂപമായ രണ്ട് ഗ്രൂപ്പുകൾ തുല്യമാണ് - അവയ്ക്ക് സമാന സവിശേഷതകളുള്ളതിനാൽ അവയെ വെവ്വേറെ കാണേണ്ടതില്ല.



</doc>
<doc id="206905" url="https://ml.wikipedia.org/wiki?curid=206905" title="സെബൂ">
സെബൂ

മദ്ധ്യഫിലിപ്പീൻസിൽ വിസയാ മേഖലയിലെ ഒരു ദ്വീപിന്റെയും അതിനു ചുറ്റുമുള്ള 167 ചെറുദ്വീപുകൾ ചേർന്ന പ്രവിശ്യയുടേയും പേരാണ് സെബൂ. മുഖ്യദ്വീപ്, തെക്കു-വടക്കായി 225 കിലോമീറ്റർ നീളത്തിൽ വീതി കുറഞ്ഞതാണ്. ഈ പ്രവിശ്യയുടെ തലസ്ഥാനമായ സെബൂ നഗരം ഫിലിപ്പീൻസിലെ ഏറ്റവും പഴയ പട്ടണമാണ്. മുഖ്യദ്വീപിനടുത്തുള്ള ചെറിയദ്വീപായ മാക്ടാനിലെ അന്തരാഷ്ട്രവിമാനത്താവളത്തിന് പ്രാധാന്യത്തിലും തിരക്കിലും ഫിലിപ്പീൻസിൽ രണ്ടാം സ്ഥാനമുണ്ട്. ഫിലിപ്പീൻസിലെ ഏറ്റവും വികസിതമായ പ്രവിശ്യകളിലൊന്നാണ് സെബൂ. വിസയാ പ്രദേശത്തെ വ്യാപാര, വ്യാവസായിക, വിദ്യാഭ്യാസസംരംഭങ്ങളുടെ കേന്ദ്രമാണ് സെബൂ നഗരം.

പ്രാദേശികഭാഷയായ സെബൂവാനോ-യിൽ സെബൂവിന്റെ പഴയ പേര് 'സുഗ്ബൂ'(Sugbu) എന്നാണ്. 1521-ൽ കപ്പൽ മാർഗ്ഗം ആദ്യമായി ലോകം ചുറ്റിയ സ്പാനിഷ് പര്യവേഷകസംഘത്തെ നയിച്ച് ഇവിടെയെത്തിയ പോർത്തുഗീസ് നാവികൻ മഗല്ലൻ, സുഗ്ബൂവിലെ ഹുമാബോൺ രാജാവിനേയും അദ്ദേഹത്തിന്റെ രാജ്ഞിമാരേയും 800 അനുചരന്മാരേയും ക്രിസ്തുമതത്തിലേക്കു പരിവർത്തനം ചെയ്തിരുന്നു. ജ്ഞാനസ്നാനത്തിൽ രാജാവിന് 'കാർളോസ്' എന്നും പട്ടമഹിഷി ഹാരാ അമിഹാന് 'ഹുവാന' എന്നും പേരിട്ടു. സ്പെയിനിലെ അന്നത്തെ രാജാവിന്റേയും രാജമാതാവിന്റെയും പേരുകളായിരുന്നു അവ. 

ഹുമാബോൺ രാജാവുമായി സഖ്യത്തിലേർപ്പെട്ട മഗല്ലൻ, രാജാവിന്റെ ശത്രുവും അയൽദ്വീപായ മാക്ടാനിലെ ഭരണാധികാരിയും ആയിരുന്ന ലാപു ലാപുവിനെതിരെ പോരിനു പുറപ്പെട്ടു. 1521 ഏപ്രിൽ 27-നു നടന്ന മാക്ടാനിലെ ആ യുദ്ധത്തിൽ മഗല്ലൻ കൊല്ലപ്പെട്ടു. മഗല്ലന്റെ മരണത്തെ തുടർന്ന്, പര്യവേഷകസംഘത്തിൽ അവശേഷിച്ചവർ മടങ്ങിപ്പോയി. എങ്കിലും പിൽക്കാലത്ത് സ്പെയിൻ പുതിയ സംഘങ്ങളെ അയച്ചതോടെ ഏതാനും പതിറ്റാണ്ടുകൾക്കുള്ളിൽ സെബൂ ഉൾപ്പെടെ മുഴുവൻ ഫിലിപ്പീൻ ദ്വീപുകളും സ്പെയിനിന്റെ അധിനിവേശത്തിലാവുകയും പത്തൊൻപതാം നൂറ്റാണ്ടിന്റെ അവസാനം വരെ അതു തുടരുകയും ചെയ്തു.

2007-ലെ കാനേഷുമാരിക്കണക്കനുസരിച്ച് സെബൂ പ്രവിശ്യയിലെ ജനസംഖ്യ 25 ലക്ഷത്തോളം വരും. അതിന്റെ മൂന്നിലൊന്നോളം പ്രവിശ്യാ തലസ്ഥാനമായ സെബൂ നഗരത്തിലാണ്. സെബൂ പ്രവിശ്യയിലെ മുഖ്യഭാഷയായ സെബൂവാനോയ്ക്ക് വിസയാ പ്രദേശത്തെ മറ്റു മേഖലകളിലും പ്രചാരമുണ്ട്. 

ജനസംഖ്യയിൽ ഭൂരിഭാഗവും കത്തോലിക്കരാണ്. ഇസ്ലാം, ബുദ്ധ, ഹിന്ദു മതവിശ്വാസികളുടെ ന്യൂനപക്ഷവും ഇവിടെയുണ്ട്. സെബൂവിലെ റോമൻ കത്തോലിക്കാ അതിരൂപതയുടെ കീഴിൽ പ്രധാനപ്പെട്ട ഒട്ടേറെ പള്ളികളുണ്ട്. പ്രവിശ്യാതലസ്ഥാനത്തെ ഉണ്ണിയേശുവിന്റെ ഭദ്രാസനപ്പള്ളിയിൽ വണങ്ങപ്പെടുന്ന "സെബൂവിലെ വിശുദ്ധശിശു"-വിന്റെ (സാന്തോ നീനോ ഡെ സെബൂ) പ്രതിമ ഫിലിപ്പീൻസിലെ ക്രിസ്തുമതപ്രതീകങ്ങളിൽ ഏറ്റവും പുരാതനമാണ്. പതിനാറാം നൂറ്റാണ്ടിൽ ഇവിടെയെത്തിയ പോർത്തുഗീസ് പര്യവേഷകൻ ഫെർഡിനാന്റ് മഗല്ലൻ, അന്നത്തെ സെബൂ ഭരണാധികാരി ഹുമാബോൺ രാജാവിന്റെ പട്ടമഹിഷി ഹാരാ അമിഹാനു സമ്മാനിച്ചതാണ് ഈ പ്രതിമയെന്നാണു ചരിത്രസാക്ഷ്യം.



</doc>
<doc id="206908" url="https://ml.wikipedia.org/wiki?curid=206908" title="ഇമ്രാൻ ഖാൻ (ക്രിക്കറ്റ് താരം)">
ഇമ്രാൻ ഖാൻ (ക്രിക്കറ്റ് താരം)

പാകിസ്താൻ ക്രിക്കറ്റ് ടീമിലെ ഓൾറൗണ്ടറായിരുന്നു ഇമ്രാൻ ഖാൻ. 1952 നവംബർ 25ന് പാകിസ്താനിലെ ലാഹോറിലാണ് ഇദ്ദേഹം ജനിച്ചത്. 1971 മുതൽ 1992 വരെ ഏകദേശം 21 വർഷത്തോളം അദ്ദേഹം പാകിസ്താന് വേണ്ടി കളിച്ചു.

300 ടെസ്റ്റ് വിക്കറ്റുകൾ നേടുന്ന ആദ്യ പാകിസ്താൻ കളിക്കാരനാണ് ഇമ്രാൻ ഖാൻ. മാത്രമല്ല, 'ടെസ്റ്റ് ഡബിൾ' എന്ന് അറിയപ്പെടുന്ന 3000 റൺസും 300 വിക്കറ്റും നേടുന്ന ലോകത്തെ മൂന്നാമത്തെ കളിക്കാരനുമാണ് ഇദ്ദേഹം. 1982/83 കാലഘട്ടത്തിൽ ഇന്ത്യക്കെതിരെ പാകിസ്താനിൽ നടന്ന ടെസ്റ്റ് സീരീസിലാണ് ഇമ്രാൻ ഖാൻ കൂടൂതൽ നേട്ടം കൊയ്തത്. 6 ടെസ്റ്റുകളുണ്ടായിരുന്ന പരമ്പരയിൽ 13.95 ആവറേജിൽ 40 വിക്കറ്റുകളാണ് അദ്ദേഹം നേടിയത്. പാകിസ്താനെ ഏറ്റവും കൂടൂതൽ ടെസ്റ്റിലും ഏകദിനത്തിലും നയിച്ച ക്യാപ്റ്റനും ഇമ്രാൻ ഖാൻ തന്നെ. 48 ടെസ്റ്റുകളിലും 139 ഏകദിനങ്ങളിലും അദ്ദേഹം പാകിസ്താനെ നയിച്ചു. ഇമ്രാൻ ഖാന്റെ നായക പദവിയിലാണ് 1992ലെ ലോകകപ്പ്, പാകിസ്താൻ നേടിയത്.

ക്രിക്കറ്റിൽ നിന്നും വിരമിച്ച ശേഷം 1996 ൽ തഹ്‌രീകെ ഇൻസാഫ് പാർട്ടി രൂപീകരിച്ചുകൊണ്ട് അദ്ദേഹം രാഷ്ട്രീയത്തിലേക്ക് കടന്നു. ലാഹോറിൽ ഒരു ക്യാൻസർ ചികിത്സാ കേന്ദ്രവും അദ്ദേഹം സ്ഥാപിച്ചു.


</doc>
<doc id="206913" url="https://ml.wikipedia.org/wiki?curid=206913" title="അവിൽപ്പൊരി">
അവിൽപ്പൊരി

പശ്ചിമഘട്ട സ്വദേശിയായ, രണ്ടടിവരെ ഉയരം വയ്ക്കുന്ന ഒരു കുറ്റിച്ചെടിയാണ് അവിൽപ്പൊരി. . . ക്യാൻസർ ചികിൽസയ്ക്ക്‌ സഹായകമായ ആൽക്കലോയ്ഡ്‌ ഇതിൽ നിന്നും വേർതിരിച്ചെടുക്കുന്നു.
കുത്തനെ വളരുന്ന ഈ വാർഷിക സസ്യത്തിന്റെ കീഴ്ഭാഗത്തുള്ള സന്ധികളിൽ നിന്ന് വേരുമുളയ്ക്കുന്നു. പിങ്ക് കലർന്ന വെള്ള നിറമുള്ള പൂക്കൾ സൈം പൂക്കുലയിലാണ് വിരിയുന്നത്.

ഈ സസ്യത്തിന് കീരിപ്പച്ച എന്നും പേരുണ്ട്. കീരിയും മൂർഖൻ പാമ്പും യുദ്ധം ചെയ്യുമ്പോൾ, കീരി ഓടിപ്പോയി ഇതിൻറെ ഇല ചവച്ചു പാമ്പിന് നേരെ തുപ്പുമെന്നും, ഈ ചെടിക്ക് പാമ്പിനെ പേടിപ്പിക്കാനാകുമെന്നതിനാൽ പാമ്പ് പിന്തിരിയുമെന്നും പറയപ്പെടുന്നു.. ഇതിൻറെ ശാസ്ത്രീയ നാമമായ mungos കീരിയുമായുള്ള ബന്ധത്തെ സൂചിപ്പിക്കുന്നു. വിഷചികിൽസയിൽ ഇത് ഉപയോഗിക്കാറുണ്ട്. ശരീരത്തിലെ എല്ലാത്തരം വിഷങ്ങളേയും നിർവീര്യമാക്കാൻ ഇതിനെ വേരിന് കഴിവുണ്ട്. ചില ആദിവാസി വർഗ്ഗക്കാർ വലിയ മലകൾ കയറുമ്പോൾ ഇതിൻറെ ഇലയും തണ്ടും ചവയ്ക്കാറുണ്ടത്രേ. രക്തപ്രവാഹം കൂട്ടാനും അതുവഴി കിതയ്‌പ്പ് ഇല്ലാതാക്കാനും ഈ ചെടിയ്ക്ക് കഴിയുമത്രേ.


</doc>
<doc id="206915" url="https://ml.wikipedia.org/wiki?curid=206915" title="ചിലന്തിക്കിഴങ്ങ്">
ചിലന്തിക്കിഴങ്ങ്

ഓർക്കിഡ് വംശത്തിലെ ഒരു കുറ്റിച്ചെടിയാണ് ചിലന്തിക്കിഴങ്ങ്‌. ചിലന്തി, ഇറൂലികണ്ഡ എന്നും ഇത് അറിയപ്പെടുന്നു ഈ . . പശ്ചിമഘട്ടത്തിലും ഹിമാലയത്തിലും കാണുന്നു. വിഷഹാരിയാണ്‌. പാമ്പു വിഷത്തിനും പ്രത്യേകമായി ചിലന്തി വിഷത്തിനും ഉപയോഗിക്കുന്നു. 


</doc>
<doc id="206922" url="https://ml.wikipedia.org/wiki?curid=206922" title="അയ്യ">
അയ്യ

പൃഥ്വിരാജും റാണി മുഖർജിയും പ്രധാനവേഷങ്ങളിൽ അഭിനയിച്ച് 2012-ൽ പുറത്തിറക്കിയ ഹിന്ദി ചലചിത്രമാണ് അയ്യ. പൃഥ്വിരാജിന്റെ ആദ്യ ഹിന്ദി ചലചിത്രം കൂടിയാണിത്. സച്ചിൻ കുന്ദാൾകർ ആണ് സംവിധായകൻ.



</doc>
<doc id="206923" url="https://ml.wikipedia.org/wiki?curid=206923" title="അമ്മ്യൂനീഷൻ">
അമ്മ്യൂനീഷൻ

യുദ്ധത്തിനുപയോഗിക്കുന്ന എല്ലാ വെടിക്കോപ്പുകളേയും കൂടി പൊതുവെ പറയുന്ന പേരാണ് അമ്മ്യൂനീഷൻ. "ലാ മുനീഷൻ" എന്ന ഫ്രഞ്ച് പദത്തിൽ നിന്നാണ് ഇതിന്റെ ഉദ്ഭവം. വിശാലമായ അർത്ഥത്തിൽ പറഞ്ഞാൽ തോക്കുകളുടെ വെടിയുണ്ടകൾ, ഗ്രെനേഡുകൾ, ചെയിൻ കാട്രിഡ്ജുകൾ, ബോംബുകൾ, മിസൈലുകൾ, മൈനുകൾ, എന്നിങ്ങനെ അമ്മ്യൂനീഷൻ ഫാക്ടറികളിൽ ഉത്പാദിപ്പിക്കുന്ന വസ്തുക്കളെ സൂചിപ്പിക്കാനാണ് ഈ പദം ഉപയോഗിക്കുന്നത്. 


</doc>
<doc id="206943" url="https://ml.wikipedia.org/wiki?curid=206943" title="മതിൽപറ്റി">
മതിൽപറ്റി

മതിലിലും മരത്തിലും പറ്റിക്കയറുന്ന കിഴക്കനേഷ്യയിലെ ഒരു നിത്യഹരിത വള്ളിച്ചെടിയാണ് മതിൽപറ്റി . ചെടിയുടെ പ്രായം കൂടുന്തോറും ഇലയുടെ വലിപ്പവും കൂടിവരുന്നതായിക്കാണാം. മറ്റ്‌ ആൽവർഗ്ഗത്തിലെ ചെടികളെപ്പോലെ ഈ ചെടിയുടെയും പരാഗണത്തിന്‌ ഒരു തരം കടന്നൽ ആവശ്യമാണ്‌. അതിന്റെ പേർ ബ്ലാസ്റ്റോഫാഗ പുമിലെ എന്നാണ്‌.

വലിയ പരിപാലനമൊന്നും ആവശ്യമില്ലാതെ വളരുന്ന ഈ ചെടി ഒരു അലങ്കാരസസ്യമായി നട്ടുപിടിപ്പിച്ചു വരുന്നു. കയറിപ്പോകുന്ന മതിലുകൾക്ക്‌ ഇതു കേടുവരുത്താറുണ്ട്‌. ഒരിക്കൽ വേരു പിടിച്ചുകഴിഞ്ഞാൽപ്പിന്നെ നന്നായി വളരുന്നു. പിടിച്ചുകയറാൻ ഒന്നുമില്ലെങ്കിൽ നിലത്തും പടരും. ഇതൊരു ഔഷധസസ്യം കൂടിയാണ്‌.



</doc>
<doc id="206947" url="https://ml.wikipedia.org/wiki?curid=206947" title="കുടൽച്ചുരുക്കി">
കുടൽച്ചുരുക്കി

പുഷ്പങ്ങളുണ്ടാവുന്ന ഒരു കുറ്റിച്ചെടിയാണ് കുടൽച്ചുരുക്കി . ഔഷധസസ്യമാണ്ഇത്. 


</doc>
<doc id="206974" url="https://ml.wikipedia.org/wiki?curid=206974" title="സതീശ് ധവൻ ബഹിരാകാശ കേന്ദ്രം">
സതീശ് ധവൻ ബഹിരാകാശ കേന്ദ്രം

ആന്ധ്രാ പ്രദേശിലെ ശ്രീഹരിക്കോട്ടയിൽ സ്ഥിതിചെയ്യുന്ന ഇന്ത്യയുടെ റോക്കറ്റ് വിക്ഷേപണ കേന്ദ്രമാണ് സതീശ് ധവൻ ബഹിരാകാശ കേന്ദ്രം (). ഇന്ത്യയുടെ ബഹിരാകാശ ഗവേഷണ സ്ഥാപനമായ ഇന്ത്യൻ സ്പെയ്സ് റിസർച്ച് ഓർഗനൈസേഷന്റെ (ഐ.എസ്.ആർ.ഓ.) കീഴിൽ പ്രവർത്തിക്കുന്ന വിക്ഷേപണ കേന്ദ്രമാണിത്. ഇത് SHAR (ശ്രീഹരിക്കോട്ട ഹൈ അൾടിട്യൂട്ട് റേഞ്ച്) എന്നും അറിയപ്പെടാറുണ്ട്. ഐ.എസ്.ആർ.ഓ. യുടെ മുൻ ചെയർമാനായ ശ്രീ സതീശ് ധവന്റെ സ്മരണയ്ക്കായാണ് കേന്ദ്രത്തിന് 2002 ൽ ഇപ്പോഴത്തെ പേര് നൽകിയത്.



</doc>
<doc id="206976" url="https://ml.wikipedia.org/wiki?curid=206976" title="കുങ്കുമപ്പൂമരം">
കുങ്കുമപ്പൂമരം

ഒരിനം നിത്യഹരിതമരമാണ് കുങ്കുമപ്പൂമരം. . പലതരം പേരുകളിൽ അറിയപ്പെടുന്നു. 1500 മീറ്റർ വരെയുള്ള നനവാർന്ന മലമ്പ്രദേശങ്ങളിലാണ് ഈ ചെറുമരം സാധാരണ വളരുന്നത്. ഇതിന്റെ ഇല കന്നുകാലികൾ തിന്നാറില്ല. ഏകദേശം 15 മീറ്റർ വരെ ഇവ പൊക്കം വയ്ക്കുന്നു. കുരങ്ങുമഞ്ഞൾ, ചെങ്കൊല്ലി, താവട്ട, സിന്ദൂര എന്നീ പേരുകളിലും അറിയപ്പെടുന്നു. കായിൽ നിന്ന് ചുവന്ന സിന്ദൂര രൂപത്തിലുള്ള പൊടി ലഭിയ്ക്കുന്നതുകൊണ്ടാണ് സിന്ദൂരം സിന്ദൂരി കുങ്കുമം എന്നീ പേരുകൾ ലഭിച്ചതെന്നു കരുതപ്പെടുന്നു. 

പട്ടിനും കമ്പിളിക്കും ചായം പിടിപ്പിക്കാനുള്ള കമല എന്ന ചായം ഇതിന്റെ വിളഞ്ഞ കായുടെ പുറമേയുള്ള ഗ്രന്ഥികളിൽ നിന്നാണു കിട്ടുന്നത്‌. കായ്‌ വിളയുമ്പോൾ തട്ടിക്കുടഞ്ഞ്‌ ഈ ചായം ശേഖരിക്കാം. കായ വെള്ളത്തിൽ ഇട്ട്‌ ഇളക്കിയാൽ ചായം വെള്ളത്തിനടിയിൽ അടിയും. ഇതെടുത്ത്‌ ഉണക്കിയും ചായം ശേഖരിക്കാം. പൂജാവേളകളിൽ കളമിടാനും മറ്റും ഇതിന്റെ ചുവപ്പുനിറം ഉപയോഗിക്കുന്നു. മുൻപ്‌ ഇന്ത്യയിൽ നിന്നും കമലാഡൈ പുറത്തേക്ക്‌ കയറ്റി അയച്ചിരുന്നു. വിത്തിന്റെ പരിപ്പിൽ നിന്നും മങ്ങിയ നിറമുള്ള മഞ്ഞ എണ്ണ കിട്ടും.

Common name: Kamala Tree, dyer's rottlera, monkey face tree, orange kamala, red kamala, scarlet croton • Hindi: कामला kamala, रैनी raini, रोहन rohan, रोहिनी rohini, सिन्धुरी sinduri • Manipuri: উৰৈৰোম লবা Ureirom laba • Marathi: केशरी kesari, शेंदरी shendri • Tamil: கபிலப்பொடி kapila poti, குரங்குமஞ்சணாறி kuranku-mañcanari • Malayalam: ചെങ്കൊല്ലി cenkolli, കുങ്കുമപ്പൂമരം kunkumappuumaram, കുരങ്ങുമഞ്ഞൾ kurangumanjas, നാവട്ട naavatta, നൂറിമരം nuurimaram • Telugu: కుంకుమ చెట్టు kunkuma-chettu • Kannada: ಕುಮ್ಕುಮದ ಮರ kunkuma-damara • Bengali: কমলা kamala • Sanskrit: काम्पिल्यक kampilyaka 
"(ഇന്റർനെറ്റിലെ പലയിടത്തുനിന്നും ശേഖരിച്ച പേരുകളാണിവ, തെറ്റുകളുണ്ടായേക്കാം)"



</doc>
<doc id="206978" url="https://ml.wikipedia.org/wiki?curid=206978" title="ഭൂമി പഠനം">
ഭൂമി പഠനം

നിർമ്മാണപ്രക്രിയക്കു പ്രാരംഭമായ ഒരു ഘട്ടമാണ് ഭൂമി പഠനം (ഇംഗ്ലീഷ്: Site analysis). നിർദ്ദിഷ്ട സ്ഥലത്തിന്റെ വിശധമായ സൂക്ഷ്മപരിശോധനയും, അപഗ്രഥനവും, സംശ്ലേഷണവും ഭൂമി പഠനത്തിൽ ഉൾപെടുന്നു. പ്രധാനമായും ഭൂമിശാസ്ത്ര സംബന്ധമായ ഭൗതിക ദത്തങ്ങളുടെ ശേഖരണമാണ് ഭൂമി പഠനത്തിൽ കൈകാര്യം ചെയ്യുന്നത്.
വാസ്തുകല, എൻജിനീയറിങ്ങ്,സാമ്പത്തികശാസ്ത്രം, നഗരാസൂത്രണം, ഭൂപടനിർമ്മാണം, കൃഷി തുടങ്ങിയ മേഖലകളിൽ എല്ലാം ഭൂമി പഠനം അനിവാര്യമായ ഒന്നാണ്.

ഭൂമി പഠനം ഒരൊറ്റഘട്ടമായല്ല നടത്തുന്നത്. വിവിധ അവസ്ഥതകൾ ഒരു ഭൂമി പഠനത്തിൽ ഉൾപ്പെടുന്നു. ഭൂമി പഠനത്തിൽ അവലോകനം ചെയ്യുന്ന ഘടകങ്ങൾ താഴെ നൽകിയിരിക്കുന്നു.



</doc>
<doc id="206980" url="https://ml.wikipedia.org/wiki?curid=206980" title="വെള്ളില">
വെള്ളില

മുസാന്തയുടെ വർഗ്ഗത്തിൽ ഉൾപ്പെടുന്ന ചെടിയാണ് വെള്ളില . വെള്ളിലം, വെള്ളിലത്താളി എന്നെല്ലാം അറിയപ്പെടുന്നു. ഈ ചെടിയുടെ ഇല താളിയായി ഉപയോഗിക്കാറുണ്ട്. "അമ്മ കറുമ്പി, മോളു വെളുമ്പി, മോളുടെ മോളൊരു സുന്ദരി" എന്ന കടങ്കഥയുടെ ഉത്തരം ഈ ചെടിയാണ്. കണ്ണിന് കുളിർമ നൽകാനും താരനെതിരായും ഇതുപയോഗിക്കുന്നു. പൂച്ചെടിയായും മരുന്നിനായും പശ്ചിമഘട്ടത്തിലങ്ങോളമിങ്ങോളം വളർത്തുന്നു.
രസം : കഷായം

ഗുണം :തീക്ഷണം

വീര്യം : ശീതം

വിപാകം: കടു
വേര്, തളിരില



</doc>
<doc id="206984" url="https://ml.wikipedia.org/wiki?curid=206984" title="ആശിഷ് നെഹ്റ">
ആശിഷ് നെഹ്റ

ആശിഷ് നെഹ്റ ; ജനനം ഏപ്രിൽ 29, 1979) ഒരു ഇന്ത്യൻ അന്താരാഷ്ട്ര ക്രിക്കറ്ററാണ്. ഇടം കൈയ്യൻ ഫാസ്റ്റ് ബോളറായ നെഹ്റ 1999ലാണ് ഇന്ത്യക്ക് വേണ്ടി അരങ്ങേറ്റം കുറിച്ചത്. 2003 ലോകകപ്പ് ഫൈനലിസ്റ്റും, 2011 ലോകകപ്പ് വിജയികളുമായഇന്ത്യൻ ടീമുകളീൽ, അംഗമായിരുന്നു നെഹ്റ.



</doc>
<doc id="206997" url="https://ml.wikipedia.org/wiki?curid=206997" title="അലക്സാണ്ടർ ഡഗ്ലസ് -ഹൂം">
അലക്സാണ്ടർ ഡഗ്ലസ് -ഹൂം

അലക്സാണ്ടർ ഡഗ്ലസ് -ഹൂം ബ്രിട്ടിഷ് പ്രധാനമന്ത്രിയായി 1963 ഒക്ടോബർ മുതൽ 1964 ഒക്ടോബർ വരെ സേവനമനുഷ്ഠിച്ച യാഥാസ്ഥിതികകക്ഷി നേതാവായിരുന്നു. 1903 ജൂലൈ 2-ന് സ്ക്കോട്‌ലണ്ടിൽ ജനിച്ചു.

ഓക്സ്ഫോഡിലും ഈറ്റണിലുമായി വിദ്യാഭ്യാസം പൂർത്തിയാക്കി. തുടർന്ന് യാഥാസ്ഥിതികകക്ഷി അംഗമെന്ന നിലയിൽ 1931-മുതൽ 1945-വരെ കോമൺസ് സഭയിൽ അംഗമായി പ്രവർത്തിക്കുകയുണ്ടായി. ഇക്കാലത്ത് സാമൂഹികവു ആഭ്യന്തരവുമായ വിഷയങ്ങളെപ്പററി കൂടുതൽ അവഗാഹം നേടി. 1937-ൽ നെവിൽ ചേംബർലെയിൻ ബ്രിട്ടിഷ് പ്രധാനമന്ത്രിയായപ്പോൾ ഡഗ്ലസ്സിനെ പാർലമെന്ററി കാര്യങ്ങൾക്കായുള്ള പ്രൈവറ്റ് സെക്രട്ടറിയായി നിയമിച്ചു. പിന്നീട് 1940-ൽ പ്രധാനമന്ത്രിയായി അധികാരമേറ്റ വിൻസ്റ്റൻ ചർച്ചിൽ പ്രസ്തുത ചുമതലകളിൽ നിന്നും ഇദ്ദേഹത്തെ ഒഴിവാക്കുകയാണു ചെയ്തത്. 1945-ൽ ഡഗ്ലസ് ജോയിന്റ് പാർലമെന്ററി അണ്ടർ സെക്രട്ടറി പദത്തിൽ നിയമിതനാവുകയും വിദേശകാര്യവകുപ്പിന്റെ കീഴിൽ പ്രവർത്തിക്കാൻ നിയോഗിക്കപ്പെടുകയും ചെയ്തു. പക്ഷേ 1945-ലെ തെരഞ്ഞെടുപ്പിൽ പരാജയപ്പെട്ടതോടെ ഡഗ്ലസ്സിന്റെ പൊതുജീവിതത്തിൽ ഒരിടവേള ഉണ്ടാവുകയും 1950-വരെ അധികാരത്തിൽ നിന്ന് അകന്നു നിൽക്കുകയും ചെയ്തു. 1950-ൽ വീണ്ടും കോമൺസ് സഭാംഗമായെങ്കിലും 1951-ൽ പിതാവിന്റെ പിൻഗാമിയായി 14-ആമത് "ഏൾ" ആവുകയും പ്രഭുപദവിയിലെത്തുകയും ചെയ്തതിനെത്തുടർന്ന് കോമൺസ് സഭയിലെ അംഗത്വം ഇല്ലാതായി. പക്ഷേ, തുടർന്നും ഇദ്ദേഹം കർമനിരതനായി രാഷ്ട്രീയ രംഗത്ത് ഉറച്ചു നിൽക്കുകയാണു ചെയ്തത്. 

1951 മുതൽ സ്കോട്‌ലൻഡ് സ്റ്റേറ്റ് മിനിസ്റ്റർ പദവിയും വഹിച്ചിരുന്നു.തുടർന്ന് 1955-ൽ കോമൺവെൽത്ത് സെക്രട്ടറി സ്ഥാനമേറ്റെടുത്ത ഡഗ്ലസ് 1957-ൽ പ്രഭുസഭയുടെ നേതാവായിത്തീർന്നു. 1960-ൽ, പ്രധാനമന്ത്രി ഹാരോൾഡ് മാക്മില്ലന്റെ കാലത്ത് ഇദ്ദേഹത്തെ വിദേശകാര്യ സെക്രട്ടറിയായി നിയമിച്ചു. 1963 ഒക്ടോബറിൽ ഹാരോൾഡ് മാക്മില്ലൻ പ്രധാനമന്ത്രിപദം രാജിവച്ചതോടെ ഡഗ്ലസ് ഹൂമിന് ഈ സ്ഥാനം കരഗതമായി. പാർട്ടിയിൽ നിലനിന്നിരുന്ന അഭിപ്രായവ്യത്യാസം ഒഴിവാക്കാൻ കഴിയുംവിധം അനുരഞ്ജന യത്നങ്ങൾ നടത്തിയ സ്ഥാനാർഥിയായിരുന്നു എന്നതാണ് ഈ സ്ഥാനലബ്ധിക്ക് കാരണമായത്. പ്രധാനമന്ത്രിയെന്ന നിലയിൽ ഡഗ്ലസ് കാര്യശേഷി തെളിയിച്ച ഭരണാധികാരിയായിരുന്നു. പക്ഷേ നൂതനമായ ആശയങ്ങൾ കണ്ടെത്തുന്നതിലും നടപ്പാക്കുന്നതിലും പ്രതീക്ഷിച്ചതുപോലെ ഇദ്ദേഹം ശോഭിക്കുകയുണ്ടായില്ല. 1964 ഒക്ടോബറിൽ യാഥാസ്ഥിതിക കക്ഷിക്കേറ്റ പരാജയത്തെത്തുടർന്ന് ഡഗ്ലസിന് ഭരണമൊഴിയേണ്ടതായും വന്നു. തുടർന്ന് 1965 ജൂലൈ വരെ പ്രതിപക്ഷ നേതാവായി. ഈ സ്ഥാനത്ത് നന്നായി ശോഭിച്ചെങ്കിലും ഉൾപ്പാർട്ടി വിമർശനം സഹിക്കവയ്യാതെ ഡഗ്ലസ് യാഥാസ്ഥിതിക കക്ഷിയുടെ നേതൃത്വസ്ഥാനം ഉപേക്ഷിക്കുകയാണു ചെയ്തത്. 1970-ൽ പ്രധാനമന്ത്രി എഡ്വേർഡ് ഹീത്ത് ഡഗ്ലസിനെ വിദേശകാര്യ സെക്രട്ടറിയായി നിയമിക്കുകയുണ്ടായി. 1995 ഒക്ടോബർ 9-ന് ഇദ്ദേഹം സ്കോട്ടലൻഡിലെ ബെർവിക്ഷയറിൽ നിര്യാതനായി.



</doc>
<doc id="207000" url="https://ml.wikipedia.org/wiki?curid=207000" title="ഗാരി സോബേഴ്സ്">
ഗാരി സോബേഴ്സ്

ക്രിക്കറ്റ് ലോകം കണ്ട ഏറ്റവും മികച്ച ഓൾറൗണ്ടർമാരിൽ പ്രമുഖനാണ് വെസ്റ്റ് ഇൻഡീസ് കളിക്കാരനായ ഗാരി സോബേഴ്സ്. 1936 ജൂലൈ 28ന് ബാർബഡോസിലാണ് ഇദ്ദേഹം ജനിച്ചത്. 1954 മുതൽ 1974വരെ അദ്ദേഹം വെസ്റ്റ് ഇൻഡീസിന് വേണ്ടി കളിച്ചു. അക്രമോത്സുക ബാറ്റിംഗ് ശൈലിയിൽ കളിച്ച ഇടം കൈയൻ ബാറ്റ്സ്മാനായിരുന്നു. 1958 ൽ കിംഗ്സ്റ്റണിൽ വച്ച് പാകിസ്താനെതിരെ അദ്ദേഹം പുറത്താകാതെ നേടിയ 365 റൺസ് ഏറെ കാലം ലോക റെക്കോർഡായിരുന്നു. ആ കാലഘട്ടങ്ങളിൽ ഏറ്റവും കൂടൂതൽ റൺസ് നേടിയ കളിക്കാരനും മറ്റരുമായിരുന്നില്ല. 
ഫസ്റ്റ് ക്ലാസ് ക്രിക്കറ്റിലെ ഒരോവറിലെ എല്ലാ പന്തുകളും സിക്സ് അടിക്കുന്ന ആദ്യ കളിക്കാരനാണ് ഗാരി സോബേഴ്സ്. 1968ൽ സ്വാൻസിയയിൽ നോട്ടിംഗ്ഹാംഷെയറിനു വേണ്ടി ഗ്ലാമോർഗനെതിരെ കളിക്കുമ്പോൾ മാൽക്കം നാഷിന്റെ ഓവറിലാണ് ആ ചരിത്ര നേട്ടം അദ്ദേഹം നേടിയത്.

ഫാസ്റ്റ്-മീഡിയവും സ്പിന്നും അദ്ദേഹത്തിന് ഒരുപോലെ വഴങ്ങിയിരുന്നു. ബാറ്റിംഗിലും ബൗളിംഗിലും എത്രകണ്ട് തിളങ്ങിയിരുന്നോ, അത്രതന്നെ ഫീൽഡിംഗിലും അദ്ദേഹം തിളങ്ങിയിരുന്നു. ബാറ്റ്സ്മാന്റെ അടുത്തു നിന്നുള്ള ക്യാച്ചുകൾ എടുക്കുന്നതിൽ അദ്ദേഹത്തിന് പ്രത്യേക വൈദഗ്ദ്യം ഉണ്ടായിരുന്നു. 1966ൽ ഇംഗ്ലണ്ടിനെതിരെ നടന്ന പരമ്പരയിലാണ് അദ്ദേഹത്തിന്റെ ഏറ്റവും മികച്ച ഓൾറൗമ്ട് പ്രകടനം ലോകം കണ്ടത്. വെസ്റ്റ് ഇൻഡീസ് പരമ്പര വിജയം നേടിയ അന്ന് 103.14 റൺസ് ആവറേജിൽ 722 റൺസും 27.25 ആവറേജിൽ 20 വിക്കറ്റും കൂടാതെ 10 ക്യാച്ചുകളും അദ്ദേഹം നേടി. 1975 ൽ അദ്ദേഹത്തിന് സർ പദവി ലഭിച്ചു.


</doc>
<doc id="207007" url="https://ml.wikipedia.org/wiki?curid=207007" title="മുള്ളിലവ്">
മുള്ളിലവ്

തടിയിൽ നിറയെ മുള്ളുകളുള്ള ഒരു വൃക്ഷമാണ് മുള്ളിലവ് അഥവാ മുള്ളിലം. . കൊത്തുമുരിക്ക്, മുള്ളിലം എന്നെല്ലാം അറിയപ്പെടുന്നു. പശ്ചിമഘട്ടത്തിൽ എല്ലായിടത്തും കാണപ്പെടുന്നു. ഔഷധമായി ഉപയോഗമുണ്ട്. 35 മീറ്ററോളം ഉയരം വയ്ക്കും കുരുമുളകുമണിയേക്കാൾ വലിപ്പമുള്ള ഇതിന്റെ ഉണങ്ങിയ കായകൾ കുടകിൽ ഭക്ഷണങ്ങളിൽ മസാലയായി ഉപയോഗിക്കുന്നുണ്ട്. ചുട്ടിക്കറുപ്പൻ പൂമ്പാറ്റകളുടെ ലാർവയുടെ ഭക്ഷണസസ്യങ്ങളിൽ ഒന്ന് മുള്ളിലവ് ആണ്.

ബുദ്ധമയൂരി ശലഭത്തിന്റെ ലാർവയുടെ ഒരേ ഒരു ഭക്ഷണ സസ്യമാണ്. ചുട്ടിമയൂരി, ചുട്ടിക്കറുപ്പൻ, നാരകക്കാളി, കൃഷ്ണശലഭം എന്നീ ശലഭങ്ങളുടേയും ലാർവകളുടെ ഭക്ഷണസസ്യമാണിത്. <nowiki></nowiki>



</doc>
<doc id="207017" url="https://ml.wikipedia.org/wiki?curid=207017" title="കിർക്ക് ഡഗ്ലസ്">
കിർക്ക് ഡഗ്ലസ്

പ്രസിദ്ധ അമേരിക്കൻ ചലച്ചിത്രതാരമാണ് കിർക്ക് ഡഗ്ലസ്. പരുക്കൻ കഥാപാത്രങ്ങളേയും ഇതിഹാസ കഥാപാത്രങ്ങളേയും അവതരിപ്പിച്ച് ജനശ്രദ്ധ ആകർഷിച്ചു. റഷ്യയിൽ നിന്ന് ന്യൂയോർക്കിലേക്ക് കുടിയേറിയ ഒരു കുടുംബത്തിൽ ഡഗ്ലസ് ജനിച്ചു. ഗുസ്തിക്കാരനായും മറ്റും നേടിയ സമ്പാദ്യം കൊണ്ടാണ് വിദ്യാഭ്യാസം നടത്തിയത്.

1946-ൽ ദ് സ്ട്രേഞ്ച് ലൗ ഒഫ് മർത്താ ഇവേഴ്സ് എന്ന ചലച്ചിത്രത്തിലൂടെ രംഗത്തു വന്ന ഡഗ്ലസ് മൂന്നു വർഷങ്ങൾക്കു ശേഷം ചാംപ്യൻ എന്ന ചിത്രത്തിൽ ബോക്സർ ആയി അഭിനയിച്ച് താരാംഗീകാരം നേടി. ഈ ചിത്രത്തിലെ അഭിനയത്തിന് ഓസ്കാർ നോമിനേഷനും ലഭിച്ചു. തുടർന്ന് 
എന്നീ ചലച്ചിത്രങ്ങളിലൂടെ മുൻനിരയിലേക്കു വന്നു. 1956-ൽ ലസ്റ്റ് ഫോർ ലൈഫ് എന്ന ചിത്രത്തിൽ വിൻസന്റ് വാൻഗോയുടെ റോളിലും 1957-ൽ കുബ്രിക്കിന്റെ പാത്സ് ഒഫ് ഗ്ളോറി എന്ന ചിത്രത്തിൽ മഹായുദ്ധകാലത്തെ ഫ്രഞ്ച് ഓഫീസറായും അഭിനയിച്ചു. 1960-ൽ കുബ്രിക് സംവിധാനം ചെയ്ത സ്പാർട്ടക്കസ് എന്ന ഇതിഹാസ ചലച്ചിത്രത്തിൽ അടിമത്തത്തിനെതിരേ പോരാടുന്ന റോമൻ അടിമയായി അഭിനയിച്ച് പ്രേക്ഷകരുടെ പ്രശംസ നേടി.

1970-കളിൽ ഡഗ്ലസ് സിനിമാസംവിധാനരംഗത്തേക്ക് കടന്നു. 1973-ൽ സ്കാലവാഗ് എന്ന ചിത്രം സംവിധാനം ചെയ്യുകയും അതിൽ അഭിനയിക്കുകയും ചെയ്തു. സാറ്റേൺ ത്രീ (1979), ടഫ് ഗൈസ് (1986) എന്നിവയാണ് മറ്റു ചിത്രങ്ങൾ. ടഫ് ഗൈസ് എന്ന ചിത്രത്തിൽ പ്രസിദ്ധ നടൻ ബർട്ട് ലങ്കാസ്റററോടൊപ്പം ട്രെയിൻ കൊള്ളക്കാരുടെ റോളിലായിരുന്നു അഭിനയം.

1991-ൽ അമേരിക്കൻ ഫിലിം ഇൻസ്റ്റിറ്റ്യൂട്ടിന്റെ "ലൈഫ് ടൈം അച്ചീവ്മെന്റ് അവാർഡ്" ഡഗ്ലസിന് ലഭിച്ചു. 1988-ൽ ദ് റാഗ്മാൻസ് സൺ എന്ന പേരിൽ ആത്മകഥ പ്രസിദ്ധീകരിച്ച ഡഗ്ലസ് പിൽക്കാലത്ത് ഏതാനും നോവലുകളും രചിക്കുകയുണ്ടായി.



</doc>
<doc id="207026" url="https://ml.wikipedia.org/wiki?curid=207026" title="ഫുട്ബോൾ ലോകകപ്പ് 2018">
ഫുട്ബോൾ ലോകകപ്പ് 2018

ഫിഫ ലോകകപ്പിന്റെ 21-ാം പതിപ്പാണ് 2018 ജൂൺ 14 മുതൽ ജൂലൈ 15 വരെ റഷ്യയിൽ നടന്നത്. ജൂലൈ 15-നു നടന്ന ഫൈനലിൽ ക്രൊയേഷ്യയെ തോൽപ്പിച്ച് ഫ്രാൻസ് ജേതാക്കളായി. റഷ്യ ഉൾപ്പെടെ 32 രാജ്യങ്ങളാണ് ടൂർണമെന്റിൽ പങ്കെടുക്കുക. ഇതാദ്യമായാണ് റഷ്യയിൽ ഫുട്ബോൾ ലോകകപ്പ് നടക്കുന്നത്. മാത്രമല്ല കിഴക്കേ യൂറോപ്പിലും ഇതാദ്യമായാണ് ഫുട്ബോൾ ലോകകപ്പ് നടക്കുന്നത്. ഒന്നിലധികം വൻകരകളിൽ നടക്കുന്ന ആദ്യ ഫുട്ബോൾ ലോകകപ്പും ഇത് തന്നെ (യൂറോപ്പ്, ഏഷ്യ). യുറോപ്പ് ഇത് 11-ാം തവണയാണ് ലോകകപ്പിന് വേദിയാകുന്നതെങ്കിലും കിഴക്കൻ യൂറോപ്പിൽ ഇതാദ്യമാണ്. ഏറ്റവും പണം മുടക്കിയ ലോകകപ്പും ഇത് തന്നെ, $14.2 ദശലക്ഷം. വീഡിയോ അസിസ്റ്റന്റ് റഫറീസ് (VARs) സാങ്കേതിക വിദ്യ ആദ്യമായി ഉപയോഗിച്ചതും റഷ്യയിലാണ്.
സാബിവാക്ക എന്ന ചെന്നായയാണ് ഈ ലോകകപ്പിന്റെ ഭാഗ്യചിഹ്നം. ടെൽസ്റ്റാർ 18 ആണ് ഔദ്യോഗിക പന്ത്. നിക്കി ജാം, വിൽ സ്മിത്ത്, എറ ഇസ്ട്രെഫി എന്നിവർ ചേർന്ന് പാടിയ ലിവ് ഇറ്റ് അപ്പ് ആണ് ഔദ്യോഗിക ഗാനം.

32 ടീമുകളാണ് ഇത്തവണയും മത്സരിക്കുന്നത്. അതിൽ ഐസ്ലൻഡും പാനമയും ആദ്യമായാണ് ലോകകപ്പ് കളിക്കുന്നത്. 11 നഗരങ്ങളിലെ 12 സ്റ്റേഡിയങ്ങളിലായി 64 മത്സരങ്ങളാണ് ആകെയുള്ളത്. മോസ്കോയിലെ ലുഷ്നികി സ്റ്റേഡിയത്തിൽ നടന്ന ഉദ്ഘാടന മത്സരത്തിൽ റഷ്യ 5-0 ന് സൗദി അറേബ്യയെ തോൽപ്പിച്ചു.

നിലവിലെ ചാമ്പ്യന്മാരായ ജർമ്മനി ഗ്രൂപ്പ് ഘട്ടത്തിൽത്തന്നെ പുറത്തായി. 1938 ന് ശേഷം ആദ്യമായാണ് ജർമ്മനി പ്രീക്വാർട്ടർ കാണാതെ പുറത്താകുന്നത്. അവസാനം നടന്ന 5 ലോകകപ്പുകളിലും അതാത് നിലവിലെ ചാമ്പ്യന്മരുടെ അവസ്തയും ഇത് തന്നെയായിരുന്നു. 2002ൽ ഫ്രാൻസും 2010ൽ ഇറ്റലിയും 2014ൽ സ്പെയിനും ഗ്രൂപ്പ് ഘട്ടത്തിൽത്തന്നെ പുറത്തായി. 

ഗ്രൂപ്പ് ഘട്ടത്തിൽത്തന്നെ എല്ലാ ആഫ്രിക്കൻ ടീമുകളും പുറത്തായി. ഏഷ്യയിൽനിന്ന് ജപ്പാൻ മാത്രമാണ് പ്രീക്വാർട്ടർ യോഗ്യത നേടിയത്. ഫെയർ പ്ലേയുടെ അടിസ്ഥാനത്തിൽ പ്രീക്വാർട്ടറിൽ കടന്ന ആദ്യ ടീമാണ് ജപ്പാൻ. ലഭിച്ച മഞ്ഞക്കാർഡുകളുടെ കുറവാണ് സെനഗലിനെ മറികടക്കാൻ സഹായിച്ചത്.









</doc>
<doc id="207042" url="https://ml.wikipedia.org/wiki?curid=207042" title="ലളിതഗ്രൂപ്പ്">
ലളിതഗ്രൂപ്പ്

ഗണിതശാസ്ത്രത്തിൽ, തുച്ഛമല്ലാത്ത ഒരു ഗ്രൂപ്പിന്റെ അഭിലംബ ഉപഗ്രൂപ്പുകൾ തുച്ഛഗ്രൂപ്പും ആ ഗ്രൂപ്പു തന്നെയും മാത്രമാണെങ്കിൽ അതിനെ ലളിതഗ്രൂപ്പ് എന്ന് വിളിക്കുന്നു. ലളിതമല്ലാത്ത ഏതൊരു ഗ്രൂപ്പിനെയും ഒരു അഭിലംബ ഉപഗ്രൂപ്പും അതിന്റെ ഘടകഗ്രൂപ്പുമായി വിഭജിക്കാൻ സാധിക്കും. അതിനാൽ ലളിതഗ്രൂപ്പുകൾക്ക് ആന്തരഘടനയില്ലെന്ന് ഒരു തരത്തിൽ പറയാം.

പ്രത്യാവർത്തിഗ്രൂപ്പായ A ഒരു ലളിതഗ്രൂപ്പാണ്. 60 അംഗങ്ങളുള്ള ഈ ഗ്രൂപ്പിന് 59 ഉപഗ്രൂപ്പുകളുണ്ടെങ്കിലും തുച്ഛഗ്രൂപ്പും ഗ്രൂപ്പു തന്നെയും മാത്രമാണ് അഭിലംബമായുള്ളത്. ക്രമമല്ലാത്ത ഏറ്റവും ചെറിയ ലളിതഗ്രൂപ്പാണ് A.

ക്രമഗ്രൂപ്പുകളുടെ ഉപഗ്രൂപ്പുകളെല്ലാം അഭിലംബമാണ്. അതിനാൽ തുച്ഛമല്ലാത്ത ഉചിത ഉപഗ്രൂപ്പുകളുള്ള ക്രമഗ്രൂപ്പുകളൊന്നും ലളിതമാവുകയില്ല. മാത്രമല്ല, ഒരു പരിബദ്ധ ക്രമഗ്രൂപ്പിന്റെ കോടി അഭാജ്യമല്ലെങ്കിൽ സൈലോ നിയമമനുസരിച്ച് ആ ഗ്രൂപ്പിന് തുച്ഛമല്ലാത്ത ഒരു ഉചിത ഉപഗ്രൂപ്പെങ്കിലും ഉണ്ടാകും. ഒരു പരിബദ്ധ ക്രമഗ്രൂപ്പ് ലളിതമാകണമെങ്കിൽ അതിന്റെ കോടി അഭാജ്യസംഖ്യയായിരിക്കണം എന്ന് വരുന്നു. കോടി അഭാജ്യമായുള്ള ഗ്രൂപ്പുകളെല്ലാം ചാക്രികഗ്രൂപ്പുകളാണ്. അതായത്, അഭാജ്യ കോടിയുള്ള ചാക്രികഗ്രൂപ്പുകൾ മാത്രമാണ് പരിബദ്ധ ക്രമ ലളിതഗ്രൂപ്പുകൾ. അനന്ത ക്രമഗ്രൂപ്പുകളൊന്നും ലളിതമല്ല താനും.

ലളിതഗ്രൂപ്പുകൾക്ക് പൊതുവായ ഒരു വർഗ്ഗീകരണം കണ്ടുപിടിക്കപ്പെട്ടിട്ടില്ല. എന്നാൽ പരിബദ്ധ ലളിതഗ്രൂപ്പുകളെല്ലാം അഞ്ചിൽ ഒരു തരത്തിൽ പെട്ടവയാണ്:



</doc>
<doc id="207046" url="https://ml.wikipedia.org/wiki?curid=207046" title="താംബർ">
താംബർ

ഒരിനം തണൽമരമാണ് താംബർ . ബാഡ്മിന്റൺ ബോൾ ട്രീ എന്നും അറിയപ്പെടുന്നു.


</doc>
<doc id="207048" url="https://ml.wikipedia.org/wiki?curid=207048" title="കോർക്കുമരം">
കോർക്കുമരം

തെക്കുകിഴക്കേ ഏഷ്യയിൽ പ്രകൃത്യാ കണ്ടുവരുന്ന ഇൻഡ്യൻ കോർക്കുമരം , Millingtonia ജനുസ്സിൽപ്പെട്ട ഒരേ ഒരു സ്പീഷീസാണ്. ഇതിന് ഇംഗ്ലീഷിൽ Tree Jasmine, Indian Cork Tree എന്നീ പേരുകളുണ്ട്. കന്നഡയിൽ "ആകാശ മല്ലിഗെ" എന്നും തമിഴിൽ "ആകാശ മല്ലി" അല്ലെങ്കിൽ "മര മല്ലി" എന്നും തെലുങ്കിൽ "കവുകി" എന്നും ഹിന്ദിയിൽ "മിനി ചമേലി" എന്നും ഉഡിയയിൽ "ആകാശ് മല്ലീ" എന്നും വിളിക്കുന്നു. ഈ വൃക്ഷത്തിന്റെ തടി മുമ്പ് കുപ്പിയുടെ അടപ്പിനായി(കോർക്ക്) ഉപയോഗിച്ചിരുന്നു. അതുകൊണ്ടാണു ഇതിന്ന് കോർക്കുമരം എന്ന് പേർ ലഭിച്ചത്.

മ്യാന്മറിൽ നിന്നെത്തിയ ഈ ഇടത്തരം വൃക്ഷം ഒരു നിത്യഹരിത അലങ്കാരവൃക്ഷമാണ്. ദക്ഷിണേന്ത്യയിൽ വിരളവും കേരളത്തിൽ അപൂർവ്വവുമാണ്. വെള്ളനിറമുള്ള പൂക്കൾക്ക് നല്ല സുഗന്ധമുണ്ട്. വിത്തുവഴിയാണ് പ്രധാന പുനരുദ്ഭവം. വേരുവഴിയും തയ്യുണ്ടാവും. തടിക്ക് ഈടും ബലവും കുറവാണ്.

Hortensin എന്നൊരു സംയുക്തം വേർതിരിച്ചെടുത്തിട്ടുണ്ട്.



</doc>
<doc id="207053" url="https://ml.wikipedia.org/wiki?curid=207053" title="യോസ്">
യോസ്

സ്പൈറില്ലം ജനുസ്സിൽ പെടുന്ന ബാക്ടീരിയ ഉണ്ടാക്കുന്ന ചർമ്മത്തെയും അസ്ഥികളെയും ബാധിക്കുന്ന രോഗമാണ് യോസ്. ഉഷ്ണമേഖലയിലാണ് ഈ അസുഖം കൂടുതലായും കാണപ്പെട്ടുവരുന്നത്. പ്രധാനമായും ട്രെപ്പൊണിമ പലീഡം ("Treponema pallidum"), ട്രെപ്പൊണിമ എൻഡമിക്കം ("Treponema endemicum") എന്നീ സ്പീഷീസുകളിൽ പെട്ട ബാക്ടീരിയകളാണ് ഈ അസുഖത്തിന്റെ കാരണക്കാർ. സിഫിലിസ് (ഗുഹ്യരോഗം), പിന്റ, ബെജെൽ എന്നീ അസുഖങ്ങളുണ്ടാക്കുന്നതും ഇതേ ജനുസ്സിൽ പെട്ട ബാക്ടീരിയകളാണ്.

1.5 മില്ല്യൺ വർഷങ്ങൾക്കു മുൻപ് ജീവിച്ചിരുന്ന ഹൊമിനിഡുകളിൽ വരെ യോസ് ഉണ്ടായിരുന്നെന്നത് ഫോസിൽ പഠനങ്ങളിലൂടെ സ്ഥിതീകരിക്കപ്പെട്ടിട്ടുണ്ട്. വെസ്റ്റ് ഇൻഡീസിലും, അമേരിക്കയിലും താമസിച്ചിരുന്ന കരീബ് ജനത ഈ അസുഖത്തെ വിളിച്ചിരുന്ന, മുറിവ് എന്ന അർഥം വരുന്ന പേരാണ് 'യായാ'. ഈ വാക്കിൽ നിന്നാണ് 'യോസ്' എന്ന ഇംഗ്ലിഷ് നാമത്തിന്റെ ഉദ്ഭവം എന്ന് കരുതപ്പെടുന്നു. ആഫ്രിക്കൻ ഭൂഖണ്ഡത്തിന്റെ ഉഷ്ണമേഖലയിൽ ഉദ്ഭവിച്ച ഈ രോഗം പിന്നീട് അടിമക്കച്ചവടത്തിലൂടെയും കുടിയേറ്റത്തിലൂടെയും ലോകത്തിന്റെ മറ്റ് ഭാഗങ്ങളിലേക്ക് പടർന്നതാവാം എന്ന് കരുതപ്പെടുന്നു.

തെക്കേ അമേരിക്ക, ആഫ്രിക്ക, ഏഷ്യ, ഓഷ്യാനിയ എന്നിവിടങ്ങളിലെ ഉഷ്ണമേഖലാ പ്രദേശങ്ങളിലാണ് യോസ് കൂടുതലായും കണ്ടുവരുന്നത്.1950 കളിൽ 50-150 മില്ല്യൺ ആളുകൾക്ക് ഈ അസുഖം ബാധിച്ചിരുന്നു. എന്നാൽ ആന്റിബയോട്ടിക്കുകളുടെ ഉപയോഗം മൂലം വളരെ അപൂർവ്വമായേ ഇക്കാലത്ത് യോസ് കാണപ്പെടുന്നുള്ളൂ. 2006 ലാണ് ഇന്ത്യയിൽ അവസാനമായി യോസ് രോഗം റിപ്പോർട്ട് ചെയ്യപ്പെട്ടത്. അഞ്ചു വർഷങ്ങൾക്കു ശേഷം 19 സെപ്റ്റംബർ 2011 ന് ഇന്ത്യയിൽ നിന്നും യോസ് പൂർണ്ണമായും നിർമ്മാർജ്ജനം ചെയ്തതായി ലോകാരോഗ്യസംഘടന പ്രഖ്യാപിച്ചു.

രോഗമുള്ളവരുടെ ചർമ്മത്തിൽ നിന്ന് മറ്റുള്ളവരുടെ മുറിവുകളിലേക്ക് ബാക്ടീരിയയുടെ സംക്രമണം വഴി രോഗം പിടിപെടും. 90 ദിവസങ്ങൽക്കുള്ളിൽ 'മാതൃ-യോ' എന്ന് വിളിക്കുന്ന ആദ്യത്തെ നൊഡ്യൂൾ കാണപ്പെടും. അല്പദിവസങ്ങൾക്കകം ചെറിയ നൊഡ്യൂളുകളും (daughter yaws) പ്രത്യക്ഷപ്പെടും. ആറു മാസങ്ങൾക്കകം ഈ പ്രാധമിക ഘട്ടം സ്വയം ശമിക്കും. ദ്വിതീയ ഘട്ടം തുടങ്ങാൻ മാസങ്ങളോ വർഷങ്ങളോ എടുത്തേക്കാം. വലിയ പാടുകളായി വളരെയധികം വ്യാപ്തിയിൽ ചർമ്മത്തെ നശിപ്പിക്കാൻ കഴിവുള്ള 'ക്രാബ് യോ'കളാണ് ദ്വിതീയ ഘട്ടത്തിൽ ഉണ്ടാവുന്നത്.

പെനിസിലിൻ, ടെട്രാസൈക്ലിൻ, എറിത്രോമൈസിൻ, മറ്റ് ബീറ്റാ ലാക്ടം ആന്റിബയോട്ടിക്കുകൾ എന്നിവയാണ് ചികിത്സയ്ക്കായി ഉപയോഗിക്കുന്നത്.


</doc>
<doc id="207054" url="https://ml.wikipedia.org/wiki?curid=207054" title="ഫ്രഡറിക് ഡഗ്ലസ്സ്">
ഫ്രഡറിക് ഡഗ്ലസ്സ്

അമേരിക്കയിലെ അടിമ വിമോചന പ്പോരാളിയായിരുന്നു ഫ്രഡറിക് ഡഗ്ളസ്സ്. പത്രപ്രവർത്തകൻ, ഗ്രന്ഥകാരൻ, വാഗ്മി എന്നീ നിലകളിൽ പ്രസിദ്ധൻ. വശ്യവും പണ്ഡിതോചിതവുമായ പ്രസംഗചാതുരിയും സാമർഥ്യവും കൊണ്ട് 19-ആം നൂറ്റാണ്ടിലെ പ്രഗൽഭനായ അടിമവിമോചകനെന്ന ഖ്യാതി നേടുവാൻ ഇദ്ദേഹത്തിനു സാധിച്ചു. കിഴക്കൻ മെരിലാൻഡിലെ തുക്കാഹോവിൽ (Tuckahoe) 1817 ഫെബ്രുവരിയിലാണ് ജനനം. വെള്ളക്കാരനായ അച്ഛന്റേയും നീഗ്രോ അടിമയായിരുന്ന ഹാരിയറ്റ് ബെയ്ലി എന്ന അമ്മയുടേയും മകനായി ജനിച്ച ഇദ്ദേഹത്തിന്റെ യഥാർഥ നാമം "ഫ്രഡറിക് അഗസ്റ്റസ് വാഷിങ്ടൺ ബെയ്ലി" എന്നാണ്. ചെറുപ്പത്തിലേ അടിമപ്പണിക്കു നിയോഗിക്കപ്പെട്ട ഇദ്ദേഹം സ്വപ്രയത്നത്തിലൂടെ വിദ്യാഭ്യാസം നേടി. കപ്പലിൽ ജോലിക്കായി നിയോഗിക്കപ്പെട്ടപ്പോൾ നാവികനെന്ന വ്യാജേന 1838-ൽ ന്യൂയോർക്കിലേക്ക് ഒളിച്ചുകടന്ന് അടിമപ്പണിയിൽനിന്നും രക്ഷപ്പെട്ടു. പിന്നീട് ന്യൂ ബെഡ്ഫോഡിലെത്തി ഫ്രഡറിക് ഡഗ്ലസ്സ് എന്ന പേരു സ്വീകരിച്ച് മൂന്നു വർഷം സാധാരണ തൊഴിലാളിയായി ജീവിച്ചു.

1841-ൽ മസ്സാച്ചുസെറ്റ്സിലെ നാൻറ്റെക്കിൽ (Nantucket) അടിമത്തത്തിനെതിരായുള്ള സമ്മേളനത്തിൽ പങ്കെടുത്തുകൊണ്ടു നടത്തിയ ഉജ്ജ്വല പ്രസംഗം മസ്സാച്ചുസെറ്റ്സിലെ അടിമത്തവിരുദ്ധ സൊസൈറ്റിയുടെ ഏജന്റായി ഇദ്ദേഹം നിയമിക്കപ്പെടാൻ കാരണമായി. തുടർന്ന് ന്യൂ ഇംഗ്ലണ്ടിലും മറ്റു പല സ്ഥലങ്ങളിലും അടിമത്തത്തിനെതിരായി നിരന്തരം പ്രഭാഷണം നടത്തി. ഒരു അടിമയായി വളർന്നുവന്നയാളാണിദ്ദേഹം എന്ന് വിശ്വസിക്കാൻ പ്രയാസം തോന്നുന്നതരത്തിൽ ഗംഭീരമായിരുന്നു ഇദ്ദേഹത്തിന്റെ വാഗ്ധോരണി. "നരേറ്റീവ് ഒഫ് ദ് ലൈഫ് ഒഫ് ഫ്രഡറിക് ഡഗ്ലസ്സ്" എന്ന ആത്മകഥാഗ്രന്ഥം 1845-ൽ പ്രസിദ്ധീകരിച്ചു. ഇതിനെത്തുടർന്നുണ്ടായ പ്രതിബന്ധങ്ങളും എതിർപ്പുകളുംമൂലം ഡഗ്ളസ്സ് ഇംഗ്ലണ്ടിലേക്കു പോയി. 1845 മുതൽ 1847 വരെയുള്ള കാലത്ത് നടത്തിയ അടിമത്ത വിരുദ്ധ പ്രസംഗങ്ങൾ ഇംഗ്ലണ്ടിൽ ഡഗ്ളസിനെ ശ്രദ്ധേയനാക്കി. ഇംഗ്ലണ്ടിലെ സുഹൃത്തുക്കൾ പണം സ്വരൂപിച്ച് മുൻ ഉടമയ്ക്ക് നൽകി ഇദ്ദേഹത്തെ അടിമയെന്ന ബന്ധനത്തിൽ നിന്നും ഔദ്യോഗികമായി മോചിപ്പിച്ചു. 1847-ൽ യു. എസ്സിൽ മടങ്ങിയെത്തിയ ഡഗ്ളസ്സ് 60 വരെയും പ്രഭാഷണങ്ങൾ തുടർന്നു. അടിമത്തവിരുദ്ധ പ്രചാരണത്തിനായി നോർത്ത് സ്റ്റാർ എന്ന ഒരു പ്രസിദ്ധീകരണവും ഇദ്ദേഹം 1863 വരെ നടത്തിയിരുന്നു. പിന്നീട് ഇത് ഫ്രഡറിക് ഡഗ്ളസ് പേപ്പർ എന്ന പേരിലും പ്രസിദ്ധീകരിച്ചു തുടങ്ങി. എബ്രഹാം ലിങ്കണുമായി ആശയ വിനിമയം നടത്തുവാനും അടുപ്പം സ്ഥാപിക്കുവാനും ഡഗ്ളസ്സിനു കഴിഞ്ഞിരുന്നു. അമേരിക്കൻ ആഭ്യന്തരയുദ്ധകാലത്ത് ഇദ്ദേഹം നീഗ്രോകളെ സംഘടിപ്പിച്ച് യൂണിയൻ സേനയിൽ ചേർത്തിരുന്നു. 1850-കളുടെ അന്ത്യത്തോടെ റിപ്പബ്ളിക്കൻ പാർട്ടിയെ പിന്തുണയ്ക്കുന്ന രാഷ്ട്രീയ സമീപനം സ്വീകരിച്ച ഡഗ്ളസ്സിന് 1870-കൾ മുതൽ ചില ഉന്നത ഔദ്യോഗികസ്ഥാനങ്ങളിലേക്കുള്ള നിയമനം യു. എസ്. ഗവൺമെന്റ് നൽകിയിരുന്നു. ഒടുവിൽ 1889 മുതൽ 1891 വരെ ഹെയ്തിക്കുവേണ്ടിയുള്ള മന്ത്രിയായി നിയമിതനായി. 
എന്നീ രണ്ട് ആത്മകഥാഗ്രന്ഥങ്ങളും ഇദ്ദേഹം രചിച്ചിട്ടുണ്ട്. 1895 ഫെബ്രുവരി 20-ന് ഇദ്ദേഹം വാഷിങ്ടണിൽ നിര്യാതനായി 

ഡഗ്ലസ് സ്രോതസ്സുകൾ ഓൺലൈനിൽ

Resource Guides

ജീവചരിത്രപരമായ വിവരങ്ങൾ

ഫ്രെഡറിക് ഡഗ്ലസ് അനുസ്മരണങ്ങൾ


</doc>
<doc id="207060" url="https://ml.wikipedia.org/wiki?curid=207060" title="സെന്റ് ഫ്രാൻസിസ് പള്ളി, ഫോർട്ട് കൊച്ചി">
സെന്റ് ഫ്രാൻസിസ് പള്ളി, ഫോർട്ട് കൊച്ചി

ഫോർട്ട് കൊച്ചിയിൽ സ്ഥിതി ചെയ്യുന്ന ഒരു ക്രൈസ്തവദേവാലയമാണ് വിശുദ്ധ ഫ്രാൻസിസ് സി.എസ്.ഐ. പള്ളി. 1503-ൽ സ്ഥാപിക്കപ്പെട്ട ഈ ദേവാലയമാണ് ഇന്ത്യയിലെ ഏറ്റവും പഴക്കമുള്ള യൂറോപ്യൻ പള്ളി. ഇന്ത്യയിൽ കോളനിഭരണത്തിനായി വിവിധ യൂറോപ്യൻ അധിനിവേശ ശക്തികൾ നടത്തിയ പോരാട്ടങ്ങളുടെ മൂകസാക്ഷി എന്ന നിലയിൽ ഈ പള്ളിക്ക് വലിയ ചരിത്രപ്രാധാന്യമാണുള്ളത്. വാസ്കോ ഡ ഗാമയുടെ ശവശരീരം ആദ്യം മറവു ചെയ്തിരുന്ന സ്ഥലം എന്ന നിലയിലും ഈ പള്ളിക്ക് പ്രാധാന്യമുണ്ട്. 

യൂറോപ്പിൽ നിന്ന് ഇന്ത്യയിലേയ്ക്കുള്ള കടൽ മാർഗ്ഗം ആദ്യം കണ്ടുപിടിച്ച വാസ്കോ ഡ ഗാമ 1498-ൽ കോഴിക്കോടിനടുത്തുള്ള കാപ്പാട് എന്ന സ്ഥലത്ത് എത്തിച്ചേർന്നു. വാസ്കോ ഡ ഗാമയെത്തുടർന്ന് പെഡ്രോ അല്വറെസ് കബ്രാൾ, അൽഫോൻസോ ഡെ ആൽബുക്കർക്ക് എന്നിവരും കേരളത്തിലെത്തി. കൊച്ചി രാജാവിന്റെ അനുവാദത്തോടെ ഇവർ കൊച്ചി രാജ്യത്ത് ഒരു കോട്ട പണിഞ്ഞു. ഈ കോട്ട നിലനിന്നിരുന്ന പ്രദേശത്തെയാണ് ഇപ്പോൾ ഫോർട്ട് കൊച്ചി എന്ന് വിളിക്കുന്നത്. ഈ കോട്ടയ്ക്കുള്ളിൽ മരം കൊണ്ട് ഇവർ ഒരു പള്ളി പണിഞ്ഞിരുന്നുവത്രേ. ഫ്രാൻസിസ്കൻ പാതിരിമാരായിരുന്നിരിക്കും ഇത് നിർമിച്ചതെന്ന് അനുമാനിക്കുന്നു. വിശുദ്ധ ബർത്തലോമിയോവിനായിരുന്നു ഈ പള്ളി സമർപ്പിച്ചിരുന്നത്. 
പോർച്ചുഗീസ് വൈസ്രോയി ആയിരുന്ന ഫ്രാൻസിസ്കോ ഡി അൽമേഡയ്ക്ക്, 1506-ൽ മരം കൊണ്ടു നിർമിച്ച കെട്ടിടങ്ങൾ കല്ലുപയോഗിച്ച് പുനർനിർമ്മിക്കാൻ കൊച്ചി രാജാവ് അനുമതി നൽകി. സാമൂതിരിക്കെതിരായ യുദ്ധത്തിൽ സഹായിച്ചതിന് പ്രത്യുപകാരമായാണ് ഈ അനുമതി നൽകപ്പെട്ടത് എന്നു കരുതപ്പെടുന്നു. ഇഷ്ടികകളും ചാന്തും ഉപയോഗിച്ച് പള്ളി പുതുക്കിപ്പണിയപ്പെട്ടു. ഓടു മേഞ്ഞ ഒരു മേൽക്കൂരയും ഇവർ നിർമിച്ചു. 1516-ൽ പുതിയ പള്ളി നിർമ്മിക്കപ്പെടുകയും ഇത് വിശുദ്ധ അന്തോണീസിന് സമർപ്പിക്കപ്പെടുകയും ചെയ്തു.

1662 ഡിസംബർ 31-ന് ഡച്ചുകാർ കൊച്ചിയിലെത്തുകയും 1663 ജനുവരി 8-ന് പോർച്ചുഗീസുകാരിൽ നിന്ന് കൊച്ചി പിടിച്ചെടുക്കുകയും ചെയ്തു . ഡച്ചുകാരുടെ കയ്യിലെത്തും വരെ ഈ പള്ളി ഫ്രാൻസിക്സൻ പാതിരിമാരുടെ നിയന്ത്രണത്തിലായിരുന്നു. പോർച്ചുഗീസുകാർ റോമൻ കത്തോലിക്കരായിരുന്നുവെങ്കിൽ ഡച്ചുകാർ പ്രൊട്ടസ്റ്റന്റുകാരായിരുന്നു. ഡച്ചുകാർ ഇതൊഴിച്ച് എല്ലാ പോർച്ചുഗീസ് പള്ളികളും കോൺവെന്റുകളും നശിപ്പിച്ചു. ഇതോടെ കത്തോലിക്കാ ആരാധന ഇവിടെ അവസാനിച്ചു . ഡച്ചുകാർ ഇത് നവീകരിച്ച് ഒരു സർക്കാർ പള്ളിയാക്കി മാറ്റി.

1795 ഒക്ടോബർ 20-ന് ബ്രിട്ടീഷുകാർ ഡച്ചുകാരിൽ നിന്നും പ്രദേശത്തിന്റെ നിയന്ത്രണം പിടിച്ചെടുത്തുവെങ്കിലും ഈ പള്ളി കൈവശം വയ്ക്കാൻ ബ്രിട്ടീഷുകാർ ഡച്ചുകാർക്ക് അനുമതി നൽകി. 1804-ൽ ഡച്ചുകാർ ആംഗ്ലിക്കൻ സഭയ്ക്ക് ഈ പള്ളി സ്വമനസാലെ വിട്ടുകൊടുത്തു. ഇത് ഇന്ത്യൻ സർക്കാരിന്റെ എക്ലസ്റ്റിയാക്കൽ ഡിപ്പാർട്ടുമെന്റിന്റെ കീഴിൽ കൊണ്ടുവരപ്പെട്ടു. ആംഗ്ലിക്കന്മാർ പള്ളിയുടെ കാവൽപിതാവായി വിശുദ്ധ ഫ്രാൻസിസിനെ സ്വീകരിച്ചുവെന്നാണ് വിശ്വാസം.

1816-ൽ റവ. തോമസ് നോർട്ടൺ കൊച്ചി സന്ദർശിച്ചപ്പോൾ ഈ പള്ളിയുടെ ശോച്യാവസ്ഥ കാണുകയും അറ്റകുറ്റപ്പണികൾ ചെയ്യിപ്പിച്ച് ബിഷപ്പ് മിഡിൽട്ടണിനെക്കൊണ്ട് ഒരു കൺഫർമേഷൻ സർവീസ് നടത്തിക്കുകയും ചെയ്തുവത്രേ. ഇതിനു ശേഷം കഴിവുള്ള ധാരാളം ചാപ്ലൈന്മാർ ഇവിടെ ജോലി ചെയ്തിരുന്നതായി പ്രസ്താവിക്കപ്പെട്ടിട്ടുണ്ട്. കോട്ടയം സി.എം.എസ്. കോളേജിന്റെ വൈസ് പ്രിൻസിപ്പളായിരുന്ന റെവ.ബ്രാഗ്ഷാ ആയിരുന്നു ബ്രിട്ടീഷുകാരുടെ കീഴിൽ ഇവിടുത്തെ അവസാന ചാപ്ലിൻ. 

1923 ഏപ്രിലിൽ പള്ളിയെ പ്രൊട്ടക്റ്റഡ് മോണ്യുമെന്റ്സ് ആക്ട് (1904) പ്രകാരം സംരക്ഷിത സ്മാരകമായി പ്രഖ്യാപിച്ചു. ഇപ്പോൾ ഇത് ആർക്കിയോളജിക്കൽ സർവേ ഓഫ് ഇന്ത്യയുടെ കീഴിലുള്ള സംരക്ഷിത സ്മാരകമാണ്.

1804 മുതൽ 1947 വരെ ബ്രിട്ടീഷ് ആംഗ്ലിക്കൻ സഭയുടെ മിഷണറി വിഭാഗത്തിന്റെ(സി.എം.എസ്.) നിയന്ത്രണത്തിലായിരുന്ന പള്ളി 1947-ൽ സി.എസ്.ഐ. സഭയുടെ രൂപീകരണത്തെ തുടർന്ന് സഭയുടെ ഉത്തര കേരള മഹായിടവകയുടെ ഭാഗമായി. ഞായറാഴ്ച്ചകളിലും വിശേഷദിവസങ്ങളിലും ഇവിടെ മതപരമായ ചടങ്ങുകൾ നടക്കാറുണ്ട്. മറ്റ് ദിവസങ്ങളിൽ സന്ദർശകർക്ക് പ്രവേശനമനുവദിച്ചിട്ടുണ്ട്.

പടിഞ്ഞാറോട്ട് ദർശനമായാണ് പള്ളി നിൽക്കുന്നത്. വാതിലുകളും ജനലുകളും കമാനാകൃതിയിലുള്ളവയാണ്. പള്ളിഭിത്തി വളരെ കട്ടിയുള്ളതും തൂണുകൾ വലുതുമാണ്. 
പള്ളിയുടെ പടിഞ്ഞാറേ വാതിലിനു മുകളിലുള്ള ഫലകത്തിൽ ഡച്ചുകാർ പള്ളി പുതുക്കിപ്പണിഞ്ഞ് 1779-ൽ പ്രതിഷ്ഠിച്ചതായി കാണുന്നു . മുഖപ്പിന് (പള്ളിക്കുമുന്നിലെ ഭിത്തി) മുകളിൽ പള്ളിമണി സ്ഥാപിച്ചിട്ടുണ്ട്. പള്ളിക്കുള്ളിൽ നിന്ന് തന്നെ ഇത് മുഴക്കാനുള്ള സംവിധാനവുമുണ്ട്. 

പള്ളിയുടെ മുൻവശത്തുള്ള ഘടികാരം 1923-ൽ ആസ്പിൻവാൾ കമ്പനിയുടെ മാനേജിംഗ് ഡയറക്ടർ ആയിരുന്ന ഹാൽ ഹാരിസൺ ജോൺസിന്റെ സ്മരണയ്ക്കായി സ്ഥാപിച്ചതാണ്. പള്ളിക്കുള്ളിൽ കാണുന്ന മനുഷ്യപ്രയത്നത്താൽ പ്രവർത്തിക്കുന്ന പങ്കകൾ ബ്രിട്ടീഷുകാർ സ്ഥാപിച്ചതാണത്രേ.

പള്ളിക്കായി പ്രവർത്തിച്ച പലരുടെയും ഓർമയ്ക്കായുള്ള ഫലകങ്ങൾ പള്ളിയുടെ ഭിത്തികളിൽ സ്ഥാപിച്ചിട്ടുണ്ട്. എലിസബത്ത് രാജ്ഞി പള്ളി സന്ദർശിച്ചതിന്റെ ഓർമയ്ക്കായി സ്ഥാപിച്ച ഫലകവും പള്ളിയുടെ ഭിത്തിയിലുണ്ട്.

പള്ളിയുടെ ഓഫീസ് മുറിയിൽ ധാരാളം പുരാരേഖകൾ സൂക്ഷിച്ചിട്ടുണ്ടത്രേ. 1751-നും 1804-നും ഇടയിൽ നടന്നിട്ടുള്ള ജ്ഞാനസ്നാനം, വിവാഹം എന്നീ ചടങ്ങുകളുടെ രേഖകൾ ഡൂപ് ബുക്ക് എന്ന് വിളിക്കപ്പെടുന്ന പുസ്തകത്തിൽ പ്രെഡിക്കന്റ് കോർണേലിയസ് എന്നയാളുടെ കൈപ്പടയിൽ എഴുതി സൂക്ഷിച്ചിട്ടുണ്ട്. ഈ പുസ്തകത്തിന്റെ പകർപ്പ് പള്ളി ഓഫീസിൽ ലഭ്യമാണത്രേ 

1829-മുതൽ ജ്ഞാനസ്നാനത്തിന്റെ രജിസ്റ്റർ ഇംഗ്ലീഷ് ഭാഷയിലാണ്. ഈ രേഖയിൽ ധാരാളം ഹിന്ദുക്കളുടെയും, മുസ്ലീങ്ങളുടേയും, ജൂതമതക്കാരുടെയും ജ്ഞാനസ്നാനത്തിന്റെ രേഖകളുണ്ടത്രേ. 1835 ഏപ്രിൽ 5-ആം തീയതി കൊച്ചി രാജാവിന്റെ മകൻ രാമവർമയും ഇപ്രകാരം ജ്ഞാനസ്നാനത്തിലൂടെ ക്രിസ്തുമതം സ്വീകരിച്ചുവത്രേ. റാണിയുടെ അനുവാദത്തോടുകൂടി റിസ് ഡേൽ സ്കൂളിൽ ഇംഗ്ലീഷ് പഠിക്കാൻ ചേരുകയും അവിടെ വച്ച് രാമവർമ ക്രിസ്തുമതത്തിൽ ആകൃഷ്ടനാവുകയുമാണത്രേ ഉണ്ടായത്. 

പള്ളിയുടെ ആധാരത്തിന്റെ യധാർത്ഥ രേഖ രാജാവിന്റെ ഒപ്പോടും പോർച്ചുഗീസുകാരുടെ മുദ്രയോടും കൂടി പഴയ മലയാളത്തിൽ ഓലയിൽ എഴുതിയത് ഇവിടെ സൂക്ഷിച്ചിട്ടുണ്ടത്രേ .

പോർച്ചുഗീസ് പര്യവേഷകനും നാവികനുമായിരുന്ന വാസ്കോ ഡ ഗാമ 1524-ൽ തന്റെ മൂന്നാമത് കേരളസന്ദർശനത്തിനിടെ കൊച്ചിയിൽ വച്ച് മരിക്കുകയുണ്ടായി. അദ്ദേഹത്തിന്റെ ശരീരം ആദ്യം ഈ പള്ളിയിലായിരുന്നു അടക്കപ്പെട്ടത്. പതിനാലു വർഷത്തിനു ശേഷം അദ്ദേഹത്തിന്റെ അഞ്ചാമത്തെ പുത്രൻ പേഡ്രോ ഡ സിൽവ ഗാമ കൊച്ചിയിലെത്തി അദ്ദേഹത്തിന്റെ ഭൗതികാവശിഷ്ടങ്ങൾ പോർച്ചുഗലിലെ വിഡിഗ്വെട്രിയയിലേയ്ക്ക് കൊണ്ടുപോവുകയും ലിസ്ബണിലേക്ക് മാറ്റും വരെ അവിടെ സൂക്ഷിക്കുകയുമുണ്ടായി... വാസ്കോ ഡ ഗാമയെ അടക്കം ചെയ്ത സ്ഥലത്ത് അദ്ദേഹത്തിന്റെ പേരുകൊത്തിയ ഒരു കൽഫലകം ഇപ്പോൾ വേർതിരിച്ച് സൂക്ഷിച്ചിട്ടുണ്ട്. പള്ളിയുടെ വടക്കേഭിത്തിയിലെ ഒരു കൽഫലകത്തിൽ വാസ്കോ എന്ന് കൊത്തിയത് വാസ്കോ ഡ ഗാമയുടേതാണെന്ന് തെറ്റിദ്ധരിച്ചിരുന്നെങ്കിലും അത് 1564 മുതൽ 1567 വരെ കൊച്ചിയുടെ ഗവർണറായിരുന്ന വാസ്കോ ഫെർണാണ്ടസ് പൈമന്റൽ എന്നയാളുടേതാണെന്ന് കണ്ടെത്തിയിട്ടുണ്ട് .

വാസ്കോ ഡ ഗാമയുടെ ശവകുടീരത്തിലെ സ്മാരകശില ഇപ്പോഴും ഇവിടെയുണ്ട്. പോർച്ചുഗീസുകാരുടെ ശവകുടീരങ്ങളിലെ സ്മാരകശിലകൾ വടക്കേ ഭിത്തിയിലും ഡച്ചുകാരുടെ ശവകുടീരങ്ങളിലെ ശിലകൾ പള്ളിയുടെ വടക്കേ ഭിത്തിയിലും പ്രദർശിപ്പിച്ചിട്ടുണ്ട്. വാസ്കോ ഡ ഗാമയുക്കു ശേഷമുള്ളതിൽ ഏറ്റവും പഴയ പോർച്ചുഗീസ് ശിലയിൽ രേഖപ്പെടുത്തിയിരിക്കുന്ന വർഷം 1562 ആണ്. ഏറ്റവും പഴയ ഡച്ച് ശവക്കല്ലറ 1664-ലെതാണ്. ചില ശിലകളിലെ ശില്പങ്ങൾ മാഞ്ഞുപോയിട്ടുണ്ടെങ്കിലും പലതിലും മനോഹരമായ ശില്പചാതുരി ഇപ്പോഴും ദൃശ്യമാണ്. വംശസൂചകങ്ങളായ ആലേഖനങ്ങളും പദവികളെ സൂചിപ്പിക്കുന്ന ചിഹ്നങ്ങളും സ്മാരകശിലകളിൽ പതിച്ചിട്ടുണ്ട്. 

ഒന്നാം ലോകമഹായുദ്ധത്തിൽ കൊല്ലപ്പെട്ട കൊച്ചിക്കാരുടെ സ്മാരകത്തിനായി ഒരു സ്തൂപം പള്ളിയുടെ മുന്നിൽ 1920-ൽ സ്ഥാപിക്കുകയുണ്ടായി.



</doc>
<doc id="207063" url="https://ml.wikipedia.org/wiki?curid=207063" title="ഇസഡോറ ഡങ്കൻ">
ഇസഡോറ ഡങ്കൻ

ലോകപ്രശസ്തയായ അമേരിക്കൻ നർത്തകിയായിരുന്നു ഇസഡോറ ഡങ്കൻ. ആധുനിക നൃത്തത്തിന് തുടക്കം കുറിച്ച ഇസഡോറ ഒരു സ്ത്രീസമത്വവാദിയുമായിരുന്നു. 1877 മേയ് 26-ന് സാൻഫ്രാൻസിസ്കോയിൽ ജനിച്ചു. വിദ്യാഭ്യാസ കാലത്തുതന്നെ നൃത്ത പരിശീലനം നേടിയ ഇവർ ബാലെ നൃത്തത്തിന്റെ നിയമങ്ങൾ അവഗണിച്ചുകൊണ്ട് അയഞ്ഞ വസ്ത്രം ധരിച്ച് നഗ്നപാദയായി നൃത്തം ചെയ്തു. ചിക്കാഗോയിലും ന്യൂയോർക്കിലും നൃത്തപരിപാടികൾ അവതരിപ്പിച്ച ഇസഡോറ 1897-ൽ അഗസ്റ്റിൻ ദാലിയുടെ തിയെറ്റർ കമ്പനിക്കുവേണ്ടി ബ്രിട്ടനിൽ പര്യടനം നടത്തി.

1899-ൽ വീണ്ടും ബ്രിട്ടനിലെത്തിയ ഇസഡോറ ക്ലാസിക്കൽ സംഗീതജ്ഞരുടെ കൺസർട്ടുകൾക്കു വേണ്ടി നൃത്തം അവതരിപ്പിച്ച് കലാപ്രേമികളുടെ പ്രശംസനേടി. 1903-ൽ ഗ്രീസിലും 1904-ൽ റഷ്യയിലും പര്യടനം നടത്തിയ ഇസഡോറ ബാലെ നൃത്തത്തിന്റെ പരിഷ്കരണത്തിൽ നിർണായക പങ്കുവഹിച്ചു.

നൃത്ത രംഗത്ത് വെല്ലുവിളി ഉയർത്തിയ ഇസഡോറയുടെ സ്വകാര്യ ജീവിതവും സംഭവ ബഹുലമായിരുന്നു. സ്റ്റേജ് ഡിസൈനറായ ഗോർഡൻ ക്രെയ്ഗുമായും കോടീശ്വരനായ പാരിസ് സിംഗറുമായുമുള്ള പ്രേമബന്ധങ്ങൾ അവരെ വിവാദനായികയാക്കി. ഇവരിലുണ്ടായ കുഞ്ഞുങ്ങൾ 1913-ൽ നടന്ന ഒരപകടത്തിൽ മുങ്ങി മരിക്കുകയുണ്ടായി. 1921-ൽ അന്നത്തെ സോവിയറ്റ് യൂണിയനിലെത്തിയ ഇസഡോറ കർഷകകവിയായ സെർജി എസ്പെനിനെ വിവാഹം ചെയ്തുവെങ്കിലും രണ്ടു വർഷങ്ങൾക്കു ശേഷം അവരെ ഉപേക്ഷിച്ച കവി 1925-ൽ ആത്മഹത്യ ചെയ്തു.

1927-ൽ ഫ്രാൻസിലാണ് ഇസഡോറ അവസാനത്തെ നൃത്ത പരിപാടി അവതരിപ്പിച്ചത്. അതേവർഷം സെപ്റ്റംബർ 14-നു കഴുത്തിൽ കിടന്ന സ്കാർഫ് സ്വന്തം സ്പോർട്ട്സ് കാറിന്റെ ടയറിൽ ചുറ്റി അപകടം സംഭവിക്കുകയും അവർ മരണത്തിനിരയാകുകയും ചെയ്തു. മരണശേഷം ആത്മകഥയായ മൈ ലൈഫ് പ്രസിദ്ധീകരിക്കപ്പെട്ടു.



</doc>
<doc id="207064" url="https://ml.wikipedia.org/wiki?curid=207064" title="ഗ്രിഫിൻ">
ഗ്രിഫിൻ

പുരാണങ്ങളിലും , മുത്തശ്ശി കഥകളിലുമുള്ള ഒരു വിചിത്ര ജീവിയാണ് ഗ്രിഫിൻ അല്ലെകിൽ ഗ്രിഫ്ഫോൻ. ഇവയ്ക് സിംഹത്തിന്റെ ഉടലും പരുന്തിന്റെ തലയും ചിറകുകളും ആണുള്ളത്. ഇതിന്റെ മുൻകാലുകളിൽ പരുന്തിന്റേതിനു സമാനമായ കൂർത്ത നഖങ്ങളുമുണ്ടായിരുന്നു. പുരാതന ഗ്രീക്കിൽ ആണ് ഇവയെക്കുറിച്ചുള്ള ആദ്യ പരാമർശം കാണുന്നത്, ഇത് ഏകദേശം ക്രി.മു. 3300 വർഷം ആണ്. പാരമ്പര്യമായി മൃഗരാജനായി സിംഹത്തെയും പക്ഷികളുടെ രാജാവായി പരുന്തിനെയും കരുതിയിരുന്നതിനാൽ ഗ്രിഫിനാകട്ടെ ഇവ രണ്ടും കൂടിച്ചേർന്ന പ്രത്യേക ശക്തിയും മഹത്വവുമുള്ള ജീവിയായി കരുതപ്പെട്ടു.  ഗ്രിഫിനെ എല്ലാ ജീവികളുടേയും രാജാവായിട്ടാണു കരുതിയിരുന്നത്. ഗ്രിഫിനുകളെ അമൂല്യവസ്തുക്കളുടേയും നിധിയുടേയും പരിപാലകരായി ഗണിച്ചിരുന്നു.

ഗ്രീക്ക്, റോമൻ ഗ്രന്ഥങ്ങളിൽ, ഗ്രിഫിനുകളെയും അരിമാസ്പിയനുകളെയും സ്വർണ്ണവുമായി ബന്ധപ്പെടുത്തിയിരുന്നു. പിന്നീടുള്ള രേഖകളിൽ, ഗ്രിഫിനുകൾ മണ്ണിനു താഴെയുള്ള മാളങ്ങളിൽ മുട്ടയിടുന്നതായും അവയുടെ കൂടുകളിൽ സ്വർണ്ണക്കഷണങ്ങൾ അടങ്ങിയിരുന്നതായും വിവരിക്കപ്പെടുന്നു. 

പ്രമുഖ ശാസ്ത്രജ്ഞൻ ആയ ആദ്രിഎന്നെ മയോറിന്റെ സിദ്ധാന്തത്തിൽ പറയുന്നത് ഗ്രിഫിൻ, ഇന്നത്തെ തെക്കുകിഴക്കൻ കസാഖിസ്ഥാനിലെയോ മംഗോളിയയിലെയോ സിത്തിയ പ്രദേശത്തെ അൾട്ടായി മലനിരകളിലുണ്ടായിരുന്ന സ്വർണ്ണ ഖനികളിൽനിന്നു കണ്ടെടുക്കപ്പെട്ട പ്രോട്ടോസെറാട്ടോപ്പുകളുടെ ഫോസിൽ അവശിഷ്ടങ്ങളിൽനിന്നു ഉരുത്തിരിഞ്ഞുവന്ന ഒരു പൌരാണിക മിഥ്യാധാരണയാണെന്നാണ്. എന്നാൽ‌ ഈ പരികൽപ്പന, പ്രീ-മൈസീനിയൻ കണക്കുകൂട്ടലുകളെ തള്ളിക്കളയുന്നതിനാൽ ശക്തമായ എതിരഭിപ്രായങ്ങളെ നേരിടേണ്ടി വന്നിരിക്കുന്നു. പൌരാണികമായി ഈ ജീവി, ദിവ്യശക്തിയുടെ ചിഹ്നവും വിശുദ്ധിയുടെ രക്ഷകനുമായിരുന്നു. 



</doc>
<doc id="207069" url="https://ml.wikipedia.org/wiki?curid=207069" title="ഹെൻ‌റി ലൂയിസ് വിവിയൻ ദെരൊസിയോ">
ഹെൻ‌റി ലൂയിസ് വിവിയൻ ദെരൊസിയോ

ഇന്തോ-ആംഗ്ലിയൻ കവിയും അധ്യാപകനുമാണ് ഹെൻ‌റി ലൂയിസ് വിവിയൻ ദെരൊസിയോ. 1809-ൽ ജനിച്ചു. പിതാവ് പോർച്ചുഗീസുകാരനും മാതാവ് ഇന്ത്യക്കാരിയുമാണ്. യൂറോപ്യൻ സംസ്കാരം ഇദ്ദേഹത്തിന്റെ കാവ്യജീവിതത്തിൽ നിർണായക സ്വാധീനം ചെലുത്തി. ഡ്രമണ്ട്സ് അക്കാദമിയിലായിരുന്നു വിദ്യാഭ്യാസം. സാഹിത്യം, ദർശനം എന്നീ വിഷയങ്ങളിലുള്ള നിരവധി ഗ്രന്ഥങ്ങൾ വായിക്കാൻ ഇക്കാലത്ത് അവസരം ലഭിച്ചു. ഫ്രഞ്ച് വിപ്ലവത്തിന്റെ ഗതിവിഗതികളെക്കുറിച്ച് സൂക്ഷ്മമായി പഠിക്കാനിടയായത് ഇദ്ദേഹത്തിൽ മനുഷ്യവാദത്തിൽ അധിഷ്ഠിതമായ ചിന്തകളുണരുന്നതിനു കാരണമായി.

1826-ൽ ദെരൊസിയോ കൊൽക്കത്തയിലെ ഹിന്ദു കോളജിൽ അധ്യാപകനായി. സാമ്പ്രദായികമായ രീതികളെ ഉല്ലംഘിക്കുന്ന അധ്യാപനശൈലി ഹിന്ദു കോളജിന്റെ ചരിത്രത്തിൽ ഇദ്ദേഹത്തിന് ഒരു ഇതിഹാസപുരുഷന്റെ സ്ഥാനം നേടിക്കൊടുത്തു. ഇദ്ദേഹം മുൻകൈയെടുത്തു സ്ഥാപിച്ച അക്കാദമിക് അസോസിയേഷൻ മനുഷ്യചിന്തയിലെ ആധുനിക പ്രവണതകളെപ്പറ്റി സ്വതന്ത്രമായ ചർച്ചകൾ സംഘടിപ്പിച്ചു. കോളജ് അധികൃതരുടെ അപ്രീതിക്കു പാത്രമായതിനെത്തുടർന്ന് 1831-ൽ ഇദ്ദേഹത്തിന് ഉദ്യോഗത്തിൽ നിന്നു വിരമിക്കേണ്ടിവന്നു. അതിനുശേഷം ദി ഈസ്റ്റ് ഇന്ത്യൻ എന്ന പത്രത്തിന്റെ എഡിറ്ററായി സേവനമനുഷ്ഠിച്ചു. ദി ഇന്ത്യാ ഗസറ്റ്, ദ് കൽക്കട്ടാ ലിറ്റററി ഗസറ്റ്, ദി ഇന്ത്യൻ മാഗസിൻ, ദ് ബംഗാൾ ജേർണൽ തുടങ്ങി നിരവധി ആനുകാലികങ്ങൾക്കുവേണ്ടി ഈടുറ്റ രചനകൾ നല്കുന്നതിനും ദെരൊസിയോയ്ക്കു കഴിഞ്ഞു.

ഇദ്ദേഹത്തിന്റെ കവിതകൾ ഭാവഗീതത്തിന്റെ സൗരഭ്യം വഹിക്കുന്നവയാണ്. ഇന്ദ്രിയപരതയും പ്രകൃതിനിരീക്ഷണവും ദേശാഭിമാനവും അവയിലുടനീളം കാണാം. ഇക്കാര്യത്തിൽ കാല്പനികയുഗത്തിലെ ഇളംതലമുറക്കവികളുടെ സ്വാധീനം പ്രകടമാണ്. പാശ്ചാത്യവും ഭാരതീയവുമായ പുരാണകഥകളുടെ സമഞ്ജസമായ മേളനം ദെരൊസിയോയുടെ കവിതകളെ മനോഹരമാക്കുന്നു. ദ് ഫക്കീർ ഒഫ് ഇംഗീറ: എ മെട്രിക്കൽ ടെയ് ൽ ആൻഡ് അദർ പോയംസ് (1824) എന്ന സമാഹാരത്തിലെ ശീർഷക കവിതയിൽ ഭഗത്പൂരിനു ചുറ്റുമുള്ള പ്രദേശത്തിന്റെ ഹൃദയഹാരിയായ വർണന കാണാം. 'ഫക്കീർ' ആയി മാറിയ മുൻകാല കാമുകന്റെ സഹായത്തോടെ രക്ഷപ്പെടുന്ന നളിനിയെന്ന സതിയുടെ കഥയാണ് ഈ കവിതയിൽ ആഖ്യാനം ചെയ്യുന്നത്.

ദെരൊസിയോയുടെ മിക്ക കവിതകളുടെയും മുഖ്യ ഭാവം വിഷാദമാണ്. ഇക്കാര്യത്തിൽ ഇംഗ്ളീഷ് കവിയായ ബൈറണിന്റെ പ്രകടമായ സ്വാധീനം കാണാം. തന്റെ ജന്മഭൂമിയായ ഭാരതത്തിന്റെ അടിമത്താവസ്ഥ കവിയെ വിഷാദഗ്രസ്തനാക്കി. ദ് ഹാർപ് ഒഫ് ഇന്ത്യ എന്ന കവിതയിൽ ഇത് വ്യക്തമായി കാണാം. ഐറിഷ് കവിയായ തോമസ് മൂറിന്റെ ദ് ഹാർപ് ഒഫ് എറിൽ എന്ന കവിതയുമായി ഈ കവിതയ്ക്കുള്ള സാദൃശ്യം ശ്രദ്ധേയമാണ്. ദ് ഗോൾഡൻ വെയ്സ് എന്ന കവിതയിൽ ദേശാഭിമാനമാണ് മുന്നിട്ടു നില്ക്കുന്നത്. ടു ദ് പ്യൂപ്പിൾസ് ഒഫ് ദ് ഹിന്ദു കോളജ് എന്ന ഗീതകത്തിൽ തന്റെ പ്രതിഭയെ ഉന്മിഷത്താക്കിയ കലാലയത്തോട് കവിക്കുള്ള വൈകാരികാഭിമുഖ്യം പ്രതിഫലിക്കുന്നു. ബൈറണിന്റെ കവിതകളുടെ ചുവടുപിടിച്ചു രചിച്ച 'ഡോൺ ജൂവാനിക്സ്' വിഭാഗത്തിൽപ്പെടുന്ന കവിതകളിൽ ഫലിതത്തിനും ഹാസ്യത്തിനുമാണ് മുൻതൂക്കം.

1831-ൽ ദെരൊസിയോ അന്തരിച്ചു.


</doc>
<doc id="207083" url="https://ml.wikipedia.org/wiki?curid=207083" title="പോള">
പോള

പച്ചരിയും അൽപം ചിരവിയ തേങ്ങയും ചോറും പ്രത്യേക അളവിൽ കുതിർത്തരച്ച മാവ് ഉപയോഗിച്ചാണ് പോള ഉണ്ടാക്കുന്നത്. വടക്കൻ കേരളത്തിൽ പ്രത്യേകിച്ച് കാസർഗോഡ് ഭാഗങ്ങളിലെ പ്രധാനപ്പെട്ട പ്രാതൽ വിഭവമാണ്. കാണാൻ വളരെ നേർത്ത ദോശ പോലെയുണ്ടാകുമെങ്കിലും ചേരുവകൾ വ്യത്യസ്തമാണ്. ചള്ളം, തള്ളാൻ തുടങ്ങിയ പേരും ഇതിനുണ്ട്.


</doc>
<doc id="207084" url="https://ml.wikipedia.org/wiki?curid=207084" title="ബനലത സെൻ">
ബനലത സെൻ

ബംഗാളി കവിയും കഥാകൃത്തുമായിരുന്ന ജീബനാനന്ദ ദാസിന്റെ ഏറെ ജനപ്രീതിയാർജ്ജിച്ച കവിതയാണ് ബനലത സെൻ. ഈ രചന പ്രസിദ്ധീകരിക്കപ്പെട്ടത് 1935-ൽ കവിത എന്ന മാസികയിലാണ്. പിന്നീട്, ഈ കവിതയടങ്ങുന്ന, ഇതേ പേരിലുളള ഒരു കവിതാസമാഹാരം 1942-ൽ പുറത്തിറങ്ങി. 1952--ൽ ഇറങ്ങിയ ഈ പുസ്തകത്തിന്റെ രണ്ടാം പതിപ്പിനു വേണ്ടി പുറംചട്ട തയ്യാറാക്കിയത് സത്യജിത് റേ ആയിരുന്നു. ,

സഹസ്രാബ്ദങ്ങളായി അലഞ്ഞുതിരിയേണ്ടി വന്ന, ക്ളാന്തനായ യാത്രക്കാരന് ആശ്വാസമരുളുന്ന നാട്ടോറിലെ ബനലത സെന്നിനെക്കുറിച്ചുളള പഠനങ്ങളും ചർച്ചകളും സാഹിത്യലോകത്ത് ഇന്നും സജീവമാണ്.
. കവിതയുടെ ഇംഗ്ളീഷു പരിഭാഷ ലഭ്യമാണ്. 


</doc>
<doc id="207085" url="https://ml.wikipedia.org/wiki?curid=207085" title="ഡങ്കൻ">
ഡങ്കൻ

മുൻ സ്കോട്ടിഷ് രാജാവായിരുന്നു ഡങ്കൻ (ഭരണകാലം 1034-40). സ്കോട്ടിഷ് രാജാവായിരുന്ന മാൽകോം (Malcolm) ദ്വിതീയന്റെ (ഭരണകാലം 1005-34) പുത്രിയായിരുന്നു ഡങ്കന്റെ മാതാവ്; പിതാവ് ക്രിനാൻ (Crinan). സ്റ്റ്രത് ക്ലൈഡ് (Strathclyde) പ്രദേശം സ്കോട്ടിഷ് രാജ്യത്തിൽ ഉൾപ്പെട്ടതോടെ (സുമാർ 1034) മാൽകോം അവിടത്തെ ഭരണച്ചുമതല ഡങ്കനെ ഏല്പിച്ചു. പതിവിന് വിപരീതമായ ഒരു നടപടിയായിരുന്നു ഇത്. രാജകുടുംബത്തിലെ രണ്ട് ശാഖകളിൽ ഓരോന്നിനായി ഒന്നിടവിട്ട് രാജപദവി നൽകിപ്പോന്നിരുന്ന പിന്തുടർച്ചാക്രമം മാൽകോം മറികടന്നു. പിന്തുടർച്ചയ്ക്ക് ഏറ്റവും അനുയോജ്യനായത് രാജകുടംബത്തിലെ ശ്രേഷ്ഠനായ വ്യക്തിയാണെന്നും പലപ്പോഴും മത്സരത്തിലൂടെയാണ് ഈ സ്ഥാനം നേടിയെടുക്കുന്നതെന്നുമുള്ള കെൽറ്റ് പാരമ്പര്യത്തിനു വിരുദ്ധമായി പിൻതലമുറയിലെ ഒരംഗം എന്ന പരിഗണന മാത്രമാണ് ഡങ്കനെ രാജപദവിയിലേക്ക് അവരോധിച്ചപ്പോൾ മാൽകോം കൈക്കൊണ്ടത്. മൽക്കോമിനെ പിന്തുടർന്ന് ഡങ്കൺ 1034-ൽ സ്കോട്ടിഷ് രാജാവായി. ദർഹാം പ്രദേശം കീഴടക്കാനായി ഇദ്ദേഹം 1039-ൽ യുദ്ധം ചെയ്തിരുന്നു. ഇദ്ദേഹത്തിന്റെ ജനറൽ ആയിരിക്കുകയും രാജഭരണത്തിന് അവകാശമുന്നയിക്കുകയും ചെയ്തിരുന്ന മൊറെയിലെ ഉപരാജാവായിരുന്ന മക്ബെത്ത് ഇദ്ദേഹത്തെ 1040-ൽ വധിച്ചു. ഡങ്കനും മക്ബെത്തുമായുള്ള ഈ ഏറ്റുമുട്ടലിന്റെ ദുരന്തനാടകാവിഷ്കാരമാണ് ഷെയ്ക്സ്പിയറുടെ മക്ബെത്തിൽ നാം കാണുന്നത്.



</doc>
<doc id="207107" url="https://ml.wikipedia.org/wiki?curid=207107" title="ബിൽ മോഗ്രിഡ്ജ്">
ബിൽ മോഗ്രിഡ്ജ്

പ്രമുഖ ബ്രിട്ടീഷ് ഇൻഡസ്ട്രിയൽ ഡിസൈനറായിരുന്നു ബിൽ മോഗ്രിഡ്ജ്(25 ജൂൺ 1943 - 8 സെപ്ററംബർ 2012). 1979 ൽ മോഗ്രിഡ്ജ് രൂപകൽപ്പന ചെയ്ത 'ഗ്രിഡ് കോംപസ്സ്' (GRiD Compass) ആണ് ലാപ്‌ടോപ്പ് യുഗത്തിന് തുടക്കം കുറിച്ചത്.
1943 ജൂൺ 25 ന് ലണ്ടനിലാണ് വില്ല്യം ഗ്രാന്റ് മോഗ്രിഡ്ജ് ജനിച്ചത്. 1965 ൽ ലണ്ടനിലെ 'സെൻട്രൽ സെയ്ന്റ് മാർട്ടിൻസ് കോളേജ് ഓഫ് ആർട് ആൻഡ് ഡിസൈനി'ൽ നിന്ന് ആർട് ആൻഡ് ഡിസൈനിൽ ഡിപ്ലോമ നേടിയ മോഗ്രിഡ്ജ്, 1969 ൽ 'മോഗ്രിഡ്ജ് അസോസിയേറ്റ്‌സ്' എന്ന സ്ഥാപനം ഇംഗ്ലണ്ടിൽ തുടങ്ങി. അമേരിക്കയിൽ കാലിഫോർണിയയിലെ പാലോ ഓൾട്ടോയിൽ 1979 ൽ ആ സ്ഥാപനത്തിന്റെ ഓഫീസ് തുടങ്ങി. ആപ്പിൾ, മൈക്രോസോഫ്റ്റ് തുടങ്ങി പിൽക്കാലത്ത് ഐടി രംഗത്ത് ഭീമൻമാരായി മാറിയ പല കമ്പനികൾക്കുവേണ്ടിയും തുടക്കത്തിൽ മോഗ്രിഡ്ജ് പ്രവർത്തിച്ചിരുന്നു. മറ്റ് രണ്ടു കമ്പനികളുമായി കൂട്ടുചേർന്ന് 1991 ൽ 'ഐഡിയോ' (IDEO) എന്ന ഡിസൈൻ കമ്പനിക്ക് അദ്ദേഹം രൂപംനൽകി.
ഇൻഡസ്ട്രിയൽ ഡിസൈൻ രംഗത്ത് പതിറ്റാണ്ടുകളോളം നേതൃസ്ഥാനം വഹിച്ചിരുന്ന മോഗ്രിഡ്ജ്, ന്യൂയോർക്കിൽ സ്മിത്ത്‌സോണിയൻ ഇൻസ്റ്റിട്ട്യൂഷനിലെ 'കൂപ്പർ-ഹെവിറ്റ്, നാഷണൽ ഡിസൈൻ മ്യൂസിയ'ത്തിന്റെ ഡയറക്ടറായി 2010 ൽ ചുമതലയേറ്റു. 

മനുഷ്യർ കമ്പ്യൂട്ടറുകളുമായി ഇടപഴകുന്നതിന്റെ രീതികൾ മനസ്സിലാക്കാൻ ശ്രമിക്കുന്ന 'ഇന്ററാക്ഷൻ ഡിസൈൻ' പഠനമേഖല സൃഷ്ടിക്കാനും പ്രോത്സാഹിപ്പിക്കാനുമാണ് ജീവിതത്തിന്റെ അവസാന വർഷങ്ങളിൽ മോഗ്രിഡ്ജ് ശ്രമിച്ചത്. 

അർബുദബാധിതനായിരുന്ന മോഗ്രിഡ്ജ്, സപ്തംബർ എട്ടിന് സാൻ ഫ്രാൻസിസ്‌കോയിൽ വച്ച് അന്തരിച്ചു.
കീബോർഡിന് മേൽ സ്‌ക്രീൻ മടക്കിവെയ്ക്കാവുന്ന വിധത്തിലുള്ള ലാപ്‌ടോപ്പുകളുടെ 'ക്ലാംഷെൽ' ഡിസൈൻ ആവിഷ്‌ക്കരിക്കുകയാണ് മോഗ്രിഡ്ജ് ചെയ്തത്. ആ ഡിസൈൻ ഉപയോഗിച്ച് നിർമിച്ച ആദ്യ ലാപ്‌ടോപ്പ് ആണ് ഗ്രിഡ് കോംപസ്. സിലിക്കൺ വാലിയിലെ ഗ്രിഡ് സിസ്റ്റംസ് കോർപ്പറേഷനുവേണ്ടി രൂപകൽപ്പന ചെയ്ത ഗ്രിഡ് കോംപസ് ആദ്യം ഉപയോഗിച്ചത് അമേരിക്കൻ സൈന്യമാണ്. ഡിസ്‌കവറി ബഹിരാകാശ പേടകത്തിലും അത് ഘടിപ്പിച്ചു. ഗ്രിഡ് കോംപസ് കമ്പ്യൂട്ടറുകൾ 1982 ൽ ആദ്യമായി വിപണിയിലെത്തി. 8150 ഡോളർ (ഏതാണ്ട് നാലരലക്ഷം രൂപ) ആയിരുന്നു വില. ആപ്പിളിന്റെ ഐതിഹാസിക ഡെസ്‌ക് ടോപ്പ് കമ്പ്യൂട്ടറായ 'മകിന്റോഷ്' പുറത്തുവന്നതിനും രണ്ടുവർഷം മുമ്പായിരുന്നു അത്. ആറിഞ്ച് വലിപ്പത്തിൽ, കറുപ്പിൽ മഞ്ഞ നിറത്തിലുള്ള ഡിസ്‌പ്ലെയും, കീബോർഡും ഉള്ളതായിരുന്നു ഗ്രിഡ് കോംപസ്. ബ്രീഫ്‌കേസിൽ ഒറ്റ യൂണിറ്റായി മടക്കിവെയ്ക്കാൻ പറ്റുന്നതായിരുന്നു ആ കമ്പ്യൂട്ടർ. ലാപ്‌ടോപ്പുകൾ ഇന്നും പിന്തുടരുന്നത് മോഗ്രിഡ്ജ് ആവിഷ്‌ക്കരിച്ച 'ക്ലാംഷെൽ' ഡിസൈൻ തന്നെയാണ്. 2008 ൽ ആദ്യമായി വിൽപ്പനയിൽ ഡെസ്‌ക് ടോപ്പ് കമ്പ്യൂട്ടറുകളെ ലാപ്‌ടോപ്പുകൾ പിന്തള്ളി.

</doc>
