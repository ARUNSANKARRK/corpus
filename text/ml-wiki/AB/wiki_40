<doc id="201179" url="https://ml.wikipedia.org/wiki?curid=201179" title="രഞ്ജിനി">
രഞ്ജിനി

1980 കളിൽ ദക്ഷിണേന്ത്യൻ സിനിമകളിൽ ഒട്ടേറെ കഥാപാത്രങ്ങൾക്കു ജീവൻ നൽകിയ ഒന്നാം നിര നായികാതാരമായിരുന്നു രഞ്ജിനി. തമിഴ് സിനിമയിലാണ് തന്റെ സിനിമാജീവിതം ആരംഭിച്ചതെങ്കിലും മലയാളത്തിലാണ് ഏറെ പ്രശോഭിച്ചത്. 
1970 ൽ സെൽവരാജ് - ലില്ലി ദമ്പതികളുടെ മകളായി സിംഗപ്പൂരിൽ ജനിച്ചു. സാഷ സെൽവരാജ് എന്നാണ് യഥാർഥ പേര്. തമിഴ് ചലച്ചിത്രസംവിധായകൻ ഭാരതിരാജ ആണ് രഞ്ജിനി എന്ന പേര് നൽകിയത്. അദ്ദേഹത്തിന്റെ മുതൽ മര്യാദൈ ആയിരുന്നു ആദ്യചിത്രം. മലയാളത്തിലെ ആദ്യചിത്രം സ്വാതിതിരുനാൾ ആയിരുന്നു. സത്യരാജും രേഖയും പ്രധാന വേഷങ്ങൾ ചെയ്ത കടലോരക്കവിതകളിൽ രണ്ടാം നായികയായി. അതിനുശേഷം മുകുന്ദേട്ടാ സുമിത്ര വിളിക്കുന്നു എന്ന പ്രിയദർശൻ ചിത്രത്തിൽ മോഹൻലാലിന്റെ നായികയായി. അതിനു ശേഷമാണ് മലയാള സിനിമയുടെ ഇതുവരെയുള്ള കളക്ഷൻ റെക്കോർഡുകൾ ഭേദിച്ചുകൊണ്ട് ചിത്രം എന്ന ചിത്രമെത്തിയത്. ചിത്രത്തിനു ശേഷം എണ്ണമറ്റ കഥാപാത്രങ്ങളെയാണ് മലയാളചലച്ചിത്രകേദാരം രഞ്ജിനിക്കു നൽകിയത്. മോഹൻലാൽ, മമ്മൂട്ടി, സുരേഷ് ഗോപി, സായികുമാർ, റിസബാവ എന്നീ നായകനടന്മാരുടെ ജോഡിയായിട്ടാണ് രഞ്ജിനി ഏറെ അഭിനയിച്ചിട്ടുള്ളത്. തന്റെ വിദ്യാഭ്യാസം തുടരാൻ വേണ്ടി അവർ അഭിനയം നിർത്തിവെച്ചു. ഇപ്പോൾ അവർ ഒരു അഭിഭാഷകയാണ്. ഒപ്പം കൊച്ചിയിലെ ഓവർസീസ് എജ്യുക്കേഷൻ ഇൻസ്റ്റിറ്റ്യൂട്ടിലെ ജോയിന്റ് ഡയറക്റ്ററായി ജോലി ചെയ്യുന്നു. [[കസ്റ്റംസ് ഡയറി|കസ്റ്റംസ് ഡയറിയാണ് അവസാനം അഭിനയിച്ച ചിത്രം.
മുകുന്ദേട്ടാ സുമിത്ര വിളിക്കുന്നു, ചിത്രം, വർണം, കാലാൾപട, കോട്ടയം കുഞ്ഞച്ചൻ, [[മുഖം (ചലച്ചിത്രം|മുഖം]], കസ്റ്റംസ് ഡയറി, അനന്ത വൃത്താന്തം, കൗതുക വാർത്തകൾ, പാവക്കൂത്ത്, ന്യൂസ്, നന്മനിറഞ്ഞവൻ ശ്രീനിവാസൻ, ഒരുക്കം, അഗ്നിനിലാവ്, ഖണ്ഡകാവ്യം.

[[വർഗ്ഗം:1970-ൽ ജനിച്ചവർ]]
[[വർഗ്ഗം:ജനിച്ച ദിവസം ഇല്ലാത്ത ജീവചരിത്രലേഖനങ്ങൾ]]
[[വർഗ്ഗം:മലയാളചലച്ചിത്രനടിമാർ]]

</doc>
<doc id="201182" url="https://ml.wikipedia.org/wiki?curid=201182" title="നരകം ഒരു പ്രേമകവിത എഴുതുന്നു">
നരകം ഒരു പ്രേമകവിത എഴുതുന്നു

1992-ൽ കവിതാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചത് ഡി. വിനയചന്ദ്രന്റെ നരകം ഒരു പ്രേമകവിത എഴുതുന്നു എന്ന കവിതാസമാഹാരത്തിനാണ് 


</doc>
<doc id="201184" url="https://ml.wikipedia.org/wiki?curid=201184" title="നിശാഗന്ധി (കവിത)">
നിശാഗന്ധി (കവിത)

1991-ൽ കവിതാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചത് പി. നാരായണക്കുറുപ്പ് രചിച്ച നിശാഗന്ധി എന്ന കവിതാ സമാഹാരത്തിനായിരുന്നു 


</doc>
<doc id="201185" url="https://ml.wikipedia.org/wiki?curid=201185" title="പുലാക്കാട്ട് രവീന്ദ്രന്റെ കവിതകൾ">
പുലാക്കാട്ട് രവീന്ദ്രന്റെ കവിതകൾ

1990-ൽ കവിതാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചത് പുലാക്കാട്ട് രവീന്ദ്രന്റെ കവിതകൾ എന്ന കൃതിക്കാണ് 


</doc>
<doc id="201186" url="https://ml.wikipedia.org/wiki?curid=201186" title="ഇവനെക്കൂടി (കവിത)">
ഇവനെക്കൂടി (കവിത)

1989-ൽ കവിതാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചത് സച്ചിദാനന്ദൻ രചിച്ച ഇവനെക്കൂടി എന്ന കൃതിക്കാണ് 

1986ൽ വൈലോപ്പിള്ളി ശ്രീധരമേനോൻറെ നിര്യാണം മലയാള കവിതയ്ക്ക് തീരാനഷ്ടമാണ്ണ്ടാക്കിയത്. അദ്ദേഹത്തിൻറെ മരണത്തിനു ശേഷം പ്രസംഗങ്ങളും ഔപചാരിക അനുശോചനങ്ങളും അനുസ്മരണങ്ങളും നടന്നു. ഇതെല്ലം അടങ്ങിയത്തിനു ശേഷമാണ് സച്ചിദാനന്ദൻ ഈ കവിത പ്രസിധികരിക്കുന്നത്. സാന്ദ്രമായ ഒഴുക്കും ശ്രദ്ധാപൂർവ്വമുള്ള സംയമവും ഈ കവിതയുടെ മേന്മയായി നിരൂപകർ പറഞ്ഞുപോരുന്നു.

ആദ്യത്തെ ഏതാനും വരികൾ.<poem>

ഇവനെക്കൂടിസ്സ്വീകരിക്കുക ഹേമന്തത്താൽ
മെലിഞ്ഞ കുളിർനീരിൻ കൈകളാൽ നിളാനദീ!
ഇവനായുയർത്തുക
തുമ്പിക്കൈ പഞ്ചാരിക്കു
ചെവിയാട്ടിടുമാലിൻ-
ചോട്ടിലെപ്പൂരക്കാറ്റേ!
മൂടുക തിരുവില്വാ-
മലയിൽ പുനർജനി
നൂണെത്തും നിലാവിനാ-
ലീ ജഡം ധനുരാവേ!
കുനിയൂ സ്വപ്നാസ്വസ്ഥ-
മീ നെറ്റി ചുംബിക്കുവാൻ
നിളയേയുമയായ
ദേവതാത്മാവാം സഹ്യൻ!
ഇവനേ ഞങ്ങൾക്കോണ-
പ്പാട്ടിനു ചോടായ്, കന്നി-
വയലിൽ നെല്ലിൻ പാലായ്,
വീര്യമായ് തെക്കൻ പാട്ടിൽ,
ഇവനേ നിറച്ചു തേൻ
പാതിരാപ്പൂവിൽ, കാക്ക-
ച്ചിറകിൽ സൂര്യോത്സവം,
ശൈശവമിളനീരിൽ,
അറിവിൽ പച്ച, കൈത-
പ്പൂവിലാതിരാച്ചന്ദ്രൻ,
മുറിവിൽ മൂർച്ച, മുള-
ങ്കാടിന്നു കുറുങ്കുഴൽ.
</poem>
ഹേമന്തകാലത്തേ മെലിഞ്ഞ കുളിർനീർക്കൈകൾ നീട്ടി ഇവനെ കൂടി സ്വീകരിച്ചാലും എന്നാണ് കവി നിലയോട് അപേക്ഷിക്കുന്നത്. ഇവൻ മറ്റാരുമല്ല, മഹാകവി വൈലോപ്പിള്ളി. വൈലോപ്പിള്ളിയുടെ ഏതാനും കവിതകളിലെ വരികൾ ഈ കവിതയിൽ വളരെ വർണസൂചകമായി സച്ചിദാനന്ദൻ നൽകിയിട്ടുണ്ട്. ചുവടെ കൊടുത്തിരിക്കുന്ന വരികളിൽ മാമ്പഴക്കാലം എന്ന് സൂചിപിക്കുന്നത് മാമ്പഴം എന്ന വൈലോപ്പിള്ളിയുടെ കവിത സമാഹാരമാണ്. ഇങ്ങനെ അദ്ദേഹത്തിൻറെ പല കവിതകളുടെ രസകൂട്ടാണ് സച്ചിദാനന്ദൻറെ ഈ കവിത.<poem>
ആതിരാ രാവിൻ രുദ്ര-
കീർത്തനങ്ങൾ തൻ തൂക്കി-
ലാടുന്ന പൊന്നുണ്ണിക്കു
ദംഷ്ട്രയും നെറ്റിക്കണ്ണും.
പാരുഷ്യം പെരുകുന്നു
വാക്കിലും മനസ്സിലും.
മാതുലാ, പൊറുത്താലും-
തീർന്നു മാമ്പഴക്കാലം.
</poem>


</doc>
<doc id="201187" url="https://ml.wikipedia.org/wiki?curid=201187" title="പാകിസ്ഥാനിലെ രാഷ്ട്രപതിമാരുടെ പട്ടിക">
പാകിസ്ഥാനിലെ രാഷ്ട്രപതിമാരുടെ പട്ടിക

1947 ആഗസ്റ്റ് 14-ന് ബ്രിട്ടീഷ് അടിമത്തത്തിൽ നിന്നും വിമുക്തമായ ഇന്ത്യയും പാകിസ്താനും 1956-ൽ രണ്ട് രാജ്യങ്ങളായി പിരിഞ്ഞു. 1956 മുതൽ ഇപ്പോൾ വരെയുള്ള പാകിസ്താനിലെ രാഷ്ട്രപതിമാരുടെ പട്ടികയാണ് ചുവടെ ചേർക്കുന്നത്.



</doc>
<doc id="201189" url="https://ml.wikipedia.org/wiki?curid=201189" title="സന്ന്യാസി">
സന്ന്യാസി

ആശ്രമധർമങ്ങളിൽ നാലാമത്തേതായ സന്ന്യാസം അനുഷ്ഠിക്കുന്ന പുരുഷനാണ് സന്ന്യാസി (സംസ്കൃതം: संन्यासिन्, सन्न्यासिन्). സ്ത്രീ സന്ന്യാസിനി. 

സന്ന്യാസത്തിന് ലക്ഷ്യസ്ഥാനം ഒന്നേയുള്ളുവെങ്കിലും സന്ന്യസികളെ അവർ അനുഷ്ടിക്കുന്ന കർമ്മങ്ങളെ അടിസ്ഥാനമാക്കി സ്വഭാവനിർണയം ചെയ്തിട്ടുണ്ട്. 


</doc>
<doc id="201192" url="https://ml.wikipedia.org/wiki?curid=201192" title="കിളിമൊഴികൾ (കവിത)">
കിളിമൊഴികൾ (കവിത)

1988-ൽ കവിതാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചത് മാധവൻ അയ്യപ്പത്ത് രചിച്ച കിളിമൊഴികൾ എന്ന കവിതാസമാഹാരത്തിനാണ് 


</doc>
<doc id="201193" url="https://ml.wikipedia.org/wiki?curid=201193" title="സന്ന്യാസം">
സന്ന്യാസം

ഹിന്ദു ആശ്രമധർമങ്ങളിൽ നാലാമത്തേതാണ് സന്ന്യാസം. ഞാനെന്നും എന്റേതെന്നുമുൾപ്പെടെ സകലതും ത്യജിച്ച അവസ്ഥയാണ് സന്ന്യാസം. സന്യാസം സ്വീകരിച്ചവരെ സന്ന്യാസി എന്നു പറയുന്നു. പരമപ്രാപ്തിയാണ് സന്ന്യാസിയുടെ ആത്യന്തിക ലക്‌ഷ്യം. 



</doc>
<doc id="201194" url="https://ml.wikipedia.org/wiki?curid=201194" title="കുഞ്ഞുണ്ണിക്കവിതകൾ">
കുഞ്ഞുണ്ണിക്കവിതകൾ

കുഞ്ഞുണ്ണിമാഷിന്റെ കവിതകളുടെ സമാഹാരമാണ് കുഞ്ഞുണ്ണിക്കവിതകൾ. 1987-ൽ കവിതാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചത് ഈ കൃതിക്കാണ്. 


</doc>
<doc id="201196" url="https://ml.wikipedia.org/wiki?curid=201196" title="ബ്ലാക്ക്‌ പീക്ക്">
ബ്ലാക്ക്‌ പീക്ക്

അലാസ്കയിൽ സ്ഥിതി ചെയുന്ന ഒരു അഗ്നിപർവതം ആണ് ബ്ലാക്ക്‌ പീക്ക്. കറുത്ത അഗ്നി പർവതം എന്ന പേരിലും ഇത് അറിയപെടുന്നു, ഏകദേശം നാലായിരം വർഷം മുൻപാണ് ഇത് അവസാനമായി പൊട്ടിത്തെറിച്ചത്. 


</doc>
<doc id="201198" url="https://ml.wikipedia.org/wiki?curid=201198" title="ബ്ലാക്ക്‌ വോൾകാനോ">
ബ്ലാക്ക്‌ വോൾകാനോ

ന്യൂ മെക്സിക്കോയിൽ ഉള്ള സജീവം അല്ലാത്ത ഒരു അഗ്നിപർവതം ആണ് ബ്ലാക്ക്‌ വോൾകാനോ. ഏകദേശം 150,000 വർഷം മുൻപാണ് ഇത് അവസാനമായി പൊട്ടിത്തെറിച്ചത്. 


</doc>
<doc id="201199" url="https://ml.wikipedia.org/wiki?curid=201199" title="അടതാര പർവ്വതം">
അടതാര പർവ്വതം



</doc>
<doc id="201201" url="https://ml.wikipedia.org/wiki?curid=201201" title="ബ്ലാക്ക്‌ ലേക്ക്">
ബ്ലാക്ക്‌ ലേക്ക്

അമേരികയിലെ ന്യൂയോർകിൽ ഉള്ള ഒരു തടാകം ആണ് ബ്ലാക്ക്‌ ലേക്ക്. ഏകദേശം 12,000 വർഷങ്ങൾക് മുൻപ് ഹിമാനി ഉരുകി ആണ് ഈ തടാകം രൂപം കൊണ്ടത്‌ . ബ്ലാക്ക്‌ ലേക്കിന് സമാന്തമായി സൈന്റ്റ്‌ ലോവ്രൻസ് പുഴ വളരെ അധികം ദൂരം ഒഴുകുന്നുണ്ട് . 



</doc>
<doc id="201203" url="https://ml.wikipedia.org/wiki?curid=201203" title="ധനഞ്ജയൻ">
ധനഞ്ജയൻ

പ്രശസ്ത ഭരതനാട്യ നർത്തകനും നൃത്താധ്യാപകനും. 1939 ഏപ്രിൽ 17-ന് കേരളത്തിലെ കണ്ണൂർ ജില്ലയിലെ പയ്യന്നൂരിൽ ജനിച്ചു. സംസ്കൃത സാഹിത്യത്തിൽ പ്രത്യേക താത്പര്യം കാണിച്ചിരുന്ന ഇദ്ദേഹം ചെറുപ്പത്തിലേ കവിതകളെഴുതുമായിരുന്നു. അച്ഛൻ എ. രാമപ്പൊതുവാൾ അമച്വർ നാടകരംഗത്ത് പ്രവർത്തിച്ചിരുന്നു. അതിനാൽ ചില നാടകങ്ങളിലും ധനഞ്ജയന് അഭിനയിക്കാൻ അവസരം ലഭിച്ചു. പതിമൂന്നാം വയസ്സിൽ മദ്രാസിലെ കലാക്ഷേത്രയിൽ നൃത്തം അഭ്യസിക്കാനായി ചേർന്നു. കലാക്ഷേത്രയുടെ സ്ഥാപക കൂടിയായ രുക്മിണീദേവിയുടെ കീഴിലായിരുന്നു നൃത്താഭ്യാസം. 1967-ൽ പഠനം പൂർത്തിയാക്കുമ്പോൾ ഭരതനാട്യത്തിലും കഥകളിയിലും ബിരുദ, ബിരുദാനന്തരബിരുദ ഡിപ്ലോമകൾ ഇദ്ദേഹം കരസ്ഥമാക്കിയിരുന്നു. തുടർന്ന് അവിടെ അധ്യാപകനായി നിയമിതനായി. പ്രശസ്ത നർത്തകിയും കലാക്ഷേത്രയിലെതന്നെ വിദ്യാർഥിനിയുമായിരുന്ന ശാന്തയെ ഇദ്ദേഹം വിവാഹം ചെയ്തു. ഇവരൊന്നിച്ച് കലാപരിപാടികൾ അവതരിപ്പിച്ചിട്ടുണ്ട്. ധനഞ്ജയൻ-ശാന്താധനഞ്ജയൻ നൃത്തജോഡി 'ധനഞ്ജയൻസ്' എന്നാണറിയപ്പെടുന്നത്.

1968-ൽ ഭാരത കലാഞ്ജലി എന്ന പേരിൽ മദ്രാസിൽ ധനഞ്ജയൻസ് ഒരു നൃത്ത അക്കാദമി ആരംഭിച്ചു. അക്കാദമിക രംഗത്തെ വേറിട്ട പരീക്ഷണങ്ങളും അന്താരാഷ്ട്രനിലവാരമുള്ള സ്ഥാപനങ്ങളുമായി സഹകരിച്ചുള്ള പ്രവർത്തനങ്ങളുംവഴി ഭാരത കലാഞ്ജലി ശ്രദ്ധേയമായി. ഭരതനാട്യം എന്ന നൃത്തരൂപത്തെ ലോകത്തിനു പരിചയപ്പെടുത്തിക്കൊടുക്കുന്നതിൽ ഈ അക്കാദമി വലിയ പങ്കാണ് വഹിച്ചത്. ഇവിടെ നൃത്തത്തെക്കുറിച്ച് ഗവേഷണങ്ങളും നടന്നുവരുന്നു. കേന്ദ്രഗവണ്മെന്റിന്റെ ഇന്ത്യ മെറിറ്റ് സ്കോളർഷിപ്പ്, ഇന്ത്യൻ കൗൺസിൽ ഫോർ കൾച്ചറൽ റിലേഷൻസിന്റെ സ്കോളർഷിപ്പ് തുടങ്ങിയവ നേടുന്നവരെ ഉപരിപഠനത്തിനും ഗവേഷണത്തിനുമായി അയയ്ക്കുന്നത് ഇവിടേക്കാണ്. ലോകത്തിന്റെ വിവിധ ഭാഗങ്ങളിൽനിന്ന് നിരവധിപേർ ഇവിടേക്ക് നൃത്തപരിശീലനത്തിനും ഗവേഷണത്തിനുമായി വന്നെത്തുന്നു. ഇവിടത്തെ പൂർവവിദ്യാർഥികൾ യു.എസ്., ജപ്പാൻ, യു.കെ., ജർമനി, സ്പെയിൻ, ശ്രീലങ്ക, മലേഷ്യ, സിംഗപ്പൂർ, ആസ്റ്റ്രേലിയ തുടങ്ങിയ രാജ്യങ്ങളിൽ ഭാരത കലാഞ്ജലിയുടെ നൃത്തവിദ്യാകേന്ദ്രങ്ങൾ സ്ഥാപിച്ചിട്ടുണ്ട്. 1988 മുതൽ നാട്യ-അധ്യയന ഗുരുകുലം എന്ന പേരിൽ നൃത്ത ക്യാമ്പുകളും സംഘടിപ്പിച്ചുവരുന്നു.
ധനഞ്ജയനും ഭാര്യ ശാന്തയും
1999-ൽ 60-ാം വയസ്സിൽ ധനഞ്ജയന്റെ ജന്മദേശമായ പയ്യന്നൂരിൽ ഭാരതീയ സാംസ്കാരിക കലാരംഗം (ഭാസ്കര) എന്ന പേരിൽ ഒരു അക്കാദമി സ്ഥാപിച്ചു. ഗ്രാമീണരായ കുട്ടികൾക്ക് കലയിലധിഷ്ഠിതമായ വിദ്യാഭ്യാസം നല്കുക എന്നതായിരുന്നു ഭാസ്കരയുടെ ലക്ഷ്യം. ചെന്നൈയിലെ കലാക്ഷേത്ര, പശ്ചിമ ബംഗാളിലെ ശാന്തിനികേതൻ, വിശ്വഭാരതി തുടങ്ങിയവയെപ്പോലെ സർവ മേഖലകളിലും അനൌപചാരിക വിദ്യാഭ്യാസം നല്കുന്ന രീതിയാണ് ഇവിടെ സ്വീകരിച്ചുവരുന്നത്. കഥകളി, ഭരതനാട്യം, കർണാടകസംഗീതം, ചിത്രരചന, ശില്പനിർമ്മാണം, മറ്റു നാടൻകലകൾ തുടങ്ങിയവയിലുള്ള പരിശീലനത്തിനു പുറമേ സംസ്കൃതവും ഇവിടെ പഠിപ്പിക്കുന്നു. ഭാരത കലാഞ്ജലിയുമായിച്ചേർന്ന് ഇവിടെ ഗുരുകുല ക്യാമ്പുകളും സംഘടിപ്പിച്ചുവരുന്നു.

നിരവധി പുരസ്കാരങ്ങൾ ഇദ്ദേഹത്തിനു ലഭിച്ചിട്ടുണ്ട്. തമിഴ്നാട് സർക്കാരിന്റെ കലൈമണി അവാർഡ് (1990), കേന്ദ്ര സംഗീത നാടക അക്കാദമി അവാർഡ് (1994), കേരള സംഗീത നാടക അക്കാദമി ഫെലോഷിപ്പ് (1993), ശ്രീകൃഷ്ണ ഗണ സഭയുടെ നൃത്ത ചൂഢാമണി അവാർഡ് (1989), കലാദർപ്പണ പുരസ്കാരം, കലാശ്രേഷ്ഠ പുരസ്കാരം (2001), ലൈഫ് മാഗസിൻ പുരസ്കാരം (1997) തുടങ്ങിയവ ഇദ്ദേഹത്തിന് ലഭിച്ച പുരസ്കാരങ്ങളിൽ ചിലതാണ്.

2005-ൽ മദ്രാസ് മ്യൂസിക് അക്കാദമി 'സംഗീത കലാ ആചാര്യ' പട്ടം നല്കി ഇദ്ദേഹത്തെ ആദരിച്ചു.



</doc>
<doc id="201204" url="https://ml.wikipedia.org/wiki?curid=201204" title="ബന്ദായ് പർവ്വതം">
ബന്ദായ് പർവ്വതം

, , and , ജപ്പാനിലെ ഫുകുഷിമയിൽ സ്ഥിതിചെയ്യുന്ന ഒരു സജീവമല്ലാത്ത അഗ്നിപർവ്വതം ആണ്. 1888 ജൂലൈ 15-നാണ് ശക്തമായ സ്ഫോടനമുണ്ടായത്.


</doc>
<doc id="201206" url="https://ml.wikipedia.org/wiki?curid=201206" title="എന പർവ്വതം">
എന പർവ്വതം

ജപ്പാനിലെ ച്ചുബുവിൽ സ്ഥിതി ചെയുന്ന ഒരു പർവതം ആണ് എന പർവ്വതം (恵那山 Ena-san?). ജപ്പാനിലെ പ്രസിദ്ധമായ നൂറു പർവതങ്ങളിൽ ഒന്നാണ് ഇത് . 



</doc>
<doc id="201207" url="https://ml.wikipedia.org/wiki?curid=201207" title="അസുമ പർവതം">
അസുമ പർവതം

ജപ്പാനിലെ ഫുകുഷിമയിൽ സ്ഥിതിചെയ്യുന്ന ഒരു സജീവമായ ഒരു അഗ്നിപർവ്വതം ആണ് അസുമ.1977-ൽ ആണ് അവസാനമായി ലാവാ പ്രവാഹം ഉണ്ടായത്.



</doc>
<doc id="201208" url="https://ml.wikipedia.org/wiki?curid=201208" title="ബെസർ പർവ്വതം">
ബെസർ പർവ്വതം

ഇന്തോനേഷ്യയിലെ തെക്ക് കിഴക്കൻ സുമാത്രയിൽ സ്ഥിതിചെയ്യുന്ന സ്ട്രാറ്റോവോൾക്കാനോ വിഭാഗത്തിൽപ്പെടുന്ന ഒരു അഗ്നിപർവ്വതമാണ് ബെസർ പർവ്വതം (, അർത്ഥം: "വലിയ പർവ്വതം") . ഇതിന്റെ അഗ്നിപർവ്വതമുഖത്ത് ഒരു ചെറിയ ഗന്ധകഖനി സ്ഥിതി ചെയ്യുന്നുണ്ട്.



</doc>
<doc id="201210" url="https://ml.wikipedia.org/wiki?curid=201210" title="തബൂക്ക്">
തബൂക്ക്

സൗദി അറേബ്യയിലെ വടക്ക് പടിഞ്ഞാറു ഭാഗത്ത് സ്ഥിതി ചെയ്യുന്ന നഗരമാണ് തബൂക്ക് ( ""). തബൂക്ക് പ്രവിശ്യയുടെ ആസ്ഥാനം കൂടിയായ ഇവിടുത്തെ ജനസംഖ്യ 2004 -ലെ കണക്കു പ്രകാരം 441,351 ആണ്.


</doc>
<doc id="201211" url="https://ml.wikipedia.org/wiki?curid=201211" title="ബുറൈദ">
ബുറൈദ

സൗദി അറേബ്യയുടെ വടക്ക് ഭാഗത്ത് സ്ഥിതി ചെയ്യുന്ന ഒരു നഗരമാണ് ബുറൈദ . അൽ-ഖസീം പ്രവിശ്യയുടെ തലസ്ഥാനം കൂടിയായ ഈ നഗരം അറേബ്യൻ ഉപദ്വീപിന്റെ ഹൃദയ ഭാഗത്താണ് സ്ഥിതി ചെയ്യുന്നത്. സൗദി അറേബ്യയിലെ പ്രശസ്ത വ്യാപാര കേന്ദ്രമാണ് ബുറൈദയിലെ പഴം പച്ചക്കറി മൊത്ത വ്യാപാര കേന്ദ്രം

സൗദിയിൽ വേനൽ അവധിക്കാലം ആരംഭിക്കുന്നതോടെ ബുറൈദയിൽ ഖസീം ടൂറിസം പ്രമോഷൻ കൗൺസിൽ സംഘടിപ്പിക്കുന്ന ആഘോഷമാണ് ബുറൈദ സമ്മർ ഫെസ്റ്റിവൽ. ബുറൈദയിൽ കിങ് അബ്ദുല്ല സ്‌റ്റേഡിയത്തിൽ പരമ്പരാഗത നൃത്തവും പാട്ടുമായി ഒരു മാസക്കാലം ആഘോഷം നീണ്ടു നിൽക്കും. ആരോഗ്യം, റോഡ് ട്രാഫിക്, സേഫ്റ്റി സർവീസ് എന്നീ വകുപ്പുകളുടെ ദൃശ്യാവിഷ്‌കാരത്തോടെയുള്ള ബോധവത്കരണ പരിപാടിയും ത്രസിപ്പിക്കുന്ന കായികപ്രകടനങ്ങളും വാഹനാഭ്യാസങ്ങളുമടക്കം വൈവിധ്യമാർന്ന പരിപാടികൾ ഫെസ്റ്റിവലിന്റെ ഭാഗമായി അരങ്ങേറും


</doc>
<doc id="201212" url="https://ml.wikipedia.org/wiki?curid=201212" title="ചമ്പാവത്ത് കടുവ">
ചമ്പാവത്ത് കടുവ

കുപ്രസിദ്ധ ആൾപിടിയൻ ആയ ഒരു ബംഗാൾ കടുവ ആയിരുന്നു ചമ്പാവത്ത് കടുവ . ഇന്ത്യയിലും നേപ്പാളിലും ആയി 430 പേരെ ആണ് ഈ കടുവ പിടിച്ചത്. 1907-ൽ ജിം കോർബറ്റ് ആണ് ഈ കടുവയെ വെടി വെച്ചു കൊന്നത്.

200 ൽ പരം പേരെ കൊന്ന കടുവയെ നേപ്പാളീസ് പട്ടാളം ഇന്ത്യൻ അതിർത്തിയിലേക്ക് ഓടിച്ചു വിട്ടു. ഇന്ത്യയിലും തന്റെ വേട്ട തുടർന്ന കടുവ പകൽ നേരങ്ങളിലും വേട്ട നടത്താൻ ധൈര്യം കാണിച്ചു.

1907 ൽ, ചമ്പാവത്തിൽ 16 വയസ്സുള്ള പെൺകുട്ടിയെ വേട്ടയാടിയതിന്റെ പിറ്റേ ദിവസം ജിം കോർബറ്റ് കടുവയെ വെടിവച്ച് കൊന്നു , 300 ഓളം ഗ്രാമീണരും ഈ സാഹസകൃത്യത്തിന് ഇദ്ദേഹത്തെ അനുഗമിച്ചിരുന്നു. പോസ്റ്റ് മോർട്ടം രേഖ പ്രകാരം കടുവയുടെ വലതു വശത്തെ മുകളിലെയും താഴെയുമുള്ള കോമ്പല്ല്‌ , മുകളിലത്തേത് പകുതിയും, താഴത്തേത് മുഴുവനായും തകർന്നിരുന്നു.



</doc>
<doc id="201213" url="https://ml.wikipedia.org/wiki?curid=201213" title="കരിംകഴുത്തൻ മഞ്ഞക്കൂരി">
കരിംകഴുത്തൻ മഞ്ഞക്കൂരി

കരിംകഴുത്തൻ മഞ്ഞക്കൂരി കേരളത്തിൽ മാത്രം കാണുന്ന ശുദ്ധജല മത്സ്യം ആണ്. ഇവയെ കണ്ടു കിട്ടിയിടുളത് ചലക്കുടിയാറിൽ മാത്രം ആണ് .പൂയംകുട്ടി കരുതൽ വനത്തിളൂടെ ഒഴുകുന്ന പെരിയാറിന്റെ കൈവഴിയിലും കാണുന്നു. 

ശരീരത്തിന് ഇരുവശത്തും ചെകിളമൂടിയ്ക്ക് പുറകിലായി പാർശ്വരേഖയ്ക്ക് മുകളിലായി മുതുകു ഭാഗത്തുകൂടെ കടന്നു പോകുന്ന കറുത്ത അടയാളം ഇതിനെ മഞ്ഞക്കൂരിയിൽ നിന്നും വ്യത്യസ്തമാക്കുന്നു. മേൽ പറഞ്ഞ അടയാളത്തിനു ചുറ്റും വെള്ളകലർന്ന മഞ്ഞ നിറത്തോടുകൂടിയ വലയവും കാണാം.

കായങ്ങളുടെ വെളിച്ചം ചെല്ലാത്ത കയങ്ങളിലാണ് വാസം. നിലാവെളിച്ചം പോളും ഇഷ്ടമില്ലാത്ത മത്സ്യമാണ്. വായ്ഭാഗത്തെ തൊങ്ങലുകൾ ഉപ്യോഗിച്ച് ഭക്ഷണം തേടുന്നു.
തണുപ്പുകൂടിയ നവംബർ മുതൽ മാർച്ചുവരെയുള്ള കാലത്ത് പ്രജനനം നടത്തുന്നു. ഗ്രാമൊന്നിന് 450മുട്ടയിടും.ആദ്യവ്ർഷം തന്നെ പ്രത്യുല്പാദന സജ്ജരാകും

IUCN പരിപാലന സ്ഥിതി പ്രകാരം ഇവ ഗുരുതരമായ വംശ നാശത്തിന്റെ വക്കിൽ ആണ് .

കേരളത്തിലെ തദ്ദേശീയ മത്സ്യങ്ങളുടെ പട്ടിക


</doc>
<doc id="201214" url="https://ml.wikipedia.org/wiki?curid=201214" title="കെരളി കൊയ്മ">
കെരളി കൊയ്മ

കേരളത്തിൽ മാത്രം കാണുന്ന ശുദ്ധജല മത്സ്യം ആണ് കെരളി കൊയ്മ. ഇവയെ കണ്ടു കിട്ടിയിടുളത് പെരിയാർ മുവാറ്റുപുഴ മീനച്ചിൽ എന്നി നദികളിൽ നിന്നും ആണ് .


</doc>
<doc id="201215" url="https://ml.wikipedia.org/wiki?curid=201215" title="കുന്തിക്കൊയ്മ">
കുന്തിക്കൊയ്മ

കേരളത്തിൽ മാത്രം കാണുന്ന ശുദ്ധജല മത്സ്യം ആണ് കുന്തിക്കൊയ്മ. കുന്തിപ്പുഴയിൽ നിന്നും ആണ് കണ്ടെത്തിയത് . ഏകദേശം 5.9 സെ മീ നീളം ആണ് ഇവയ്ക് .

കുന്തിക്കൊയ്മ ചിത്രം


</doc>
<doc id="201216" url="https://ml.wikipedia.org/wiki?curid=201216" title="പാമ്പാർ കൊയ്മ">
പാമ്പാർ കൊയ്മ

കേരളത്തിൽ മാത്രം കാണുന്ന ശുദ്ധജല മത്സ്യം ആണ് പാമ്പാർ കൊയ്മ. ചിന്നാർ വന്യജീവി സങ്കേതത്തിൽ ഉള്ള പാമ്പാർ നദിയിൽ മാത്രം ആണ് ഇവയെ കണ്ടു കിട്ടിയിടുളത്.


</doc>
<doc id="201217" url="https://ml.wikipedia.org/wiki?curid=201217" title="കൊയ്ത്ത">
കൊയ്ത്ത

കേരളത്തിൽ മാത്രം കാണുന്ന ശുദ്ധജല മത്സ്യം ആണ് കൊയ്ത്ത. മുല്ലപ്പെരിയാർ അണക്കെട്ടിനു മീതെയുള്ള മുല്ലയാറിലും പെരിയാറിലും മാത്രം കാണപ്പെടുന്നു.


</doc>
<doc id="201218" url="https://ml.wikipedia.org/wiki?curid=201218" title="കൽക്കാരി">
കൽക്കാരി

കേരളത്തിൽ മാത്രം കാണുന്ന ശുദ്ധജല മത്സ്യം ആണ് കൽക്കാരി. ഏകദേശം 6.1 സെ മീ നീളം ആണ് ഇവയ്ക് .

ഇടുക്കിയിൽ നിന്നും കണ്ടു കിട്ടിയിടുള്ള ഇവ , ഏലം , ചായ തോട്ടങ്ങളിൽ നിന്നും ഉള്ള കിടനാശിനി മാലിന്യം നിമിത്തം ഇപ്പോൾ വംശനാശത്തിന്റെ വക്കിൽ ആണ് , റെഡ് ലിസ്റ്റ് ഡാറ്റ പ്രകാരം ഇവ വംശനാശത്തിന്റെ വക്കിൽ ആണ്.


</doc>
<doc id="201219" url="https://ml.wikipedia.org/wiki?curid=201219" title="നെടും കൽനക്കി">
നെടും കൽനക്കി

കേരളത്തിൽ ചാലക്കുടിപ്പുഴയിൽ മാത്രം കാണുന്ന ശുദ്ധജല മത്സ്യമാണ് നെടും കൽനക്കി. ഏകദേശം 11.4 സെ മീ നീളം ആണ് ഇവയ്ക്ക്.

അലങ്കാരമത്സ്യം എന്ന നിലയിൽ അന്തരാഷ്ട്ര വിപണിയിലേക്ക് കയറ്റി അയക്കാൻ വേണ്ടി ഇവയെ പുഴകളിൽ നിന്നും വൻ തോതിൽ പിടിക്കുന്നത് ഈ വംശത്തിനു ഭീഷണി ആയി തീർന്നിട്ടുണ്ട്. റെഡ് ഡാറ്റാ ബുക്കിൽ ഉൾപ്പെടുത്തിയ ഇവ വംശനാശത്തിന്റെ വക്കിലാണ്.

നെടും കൽനക്കി ചിത്രം


</doc>
<doc id="201220" url="https://ml.wikipedia.org/wiki?curid=201220" title="കുള്ളൻ കൽനക്കി">
കുള്ളൻ കൽനക്കി

കേരളത്തിൽ മാത്രം കാണുന്ന ശുദ്ധജലമത്സ്യമാണ് കുള്ളൻ കൽനക്കി. ഏകദേശം 8.4 സെ മീ നീളം ആണ് ഇവയ്ക്ക്. ചലക്കുടിയാറിൽ മാത്രം കാണപ്പെടുന്നു.



</doc>
<doc id="201221" url="https://ml.wikipedia.org/wiki?curid=201221" title="ഹകു പർവതം">
ഹകു പർവതം

ജപ്പാനിൽ സ്ഥിതിചെയ്യുന്ന, സജീവമായേക്കാവുന്ന ഒരു അഗ്നിപർവ്വതമാണ് ഹകു പർവതം. സ്ട്രാറ്റോവോൾക്കാനോ ഗണത്തിൽപ്പെടുന്ന ഈ അഗ്നിപർവ്വതം ജപ്പാനിലെ ഗിഫു, ഫുക്കുയി, ഇഷിക്കാവ പ്രിഫക്ച്ചറുകളുടെ അതിർത്തിയിലായി സ്ഥിതി ചെയ്യുന്നു. ഏതാണ്ട് 3—4 ലക്ഷം വർഷം മുമ്പ് ആദ്യമായി സജീവമായ അഗ്നിപർവ്വതത്തിൽനിന്ന് 1659-ൽ ആണ് അവസാനമായി ലാവാ പ്രവാഹം ഉണ്ടായത്. തതെയാമ, ഫ്യൂജിയാമ പർവ്വതങ്ങളോടൊപ്പം ജപ്പാനിൽ പൊതുവേ മൂന്നു വിശുദ്ധ പർവ്വതങ്ങളായി അറിയപ്പെടുന്നവയിലൊന്നാണ് ഹകു പർവ്വതവും.


</doc>
<doc id="201226" url="https://ml.wikipedia.org/wiki?curid=201226" title="ഗവ.ടി.ടി.ഐ. കൊല്ലം">
ഗവ.ടി.ടി.ഐ. കൊല്ലം

കേരളത്തിലെ ആദ്യ കാല സർക്കാർ അദ്ധ്യാപക പരിശീലന കേന്ദ്രങ്ങളിൽ പ്രമുഖമാണ് ഗവ.ടി.ടി.ഐ. കൊല്ലം.രണ്ടു വർഷത്തെ ഡി.എഡ് കോഴ്സ്, അറബിക് എൽ.ടി.ടി.സി/ഡി.എൽ.എഡ് എന്നിവയ്ക്കൊപ്പം ഒന്നു മുതൽ ഏഴു വരെ ക്ലാസുകളുള്ള പ്രൈമറി വിഭാഗവും ഇവിടെ പ്രവർത്തിക്കുന്നു.
1882 ൽ ഉത്രാടം തിരുനാളിന്റെ കാലത്ത് തുടങ്ങിയ സംസ്കൃത സ്കൂളാണ് ഇന്ന് ഗവൺമെന്റ് ടി.ടി.ഐ ആയത്. ആദ്യകാലത്ത് ബേസിക് ട്രെയിനിങ്ങ് സ്കൂൾ എന്ന പേരിൽ അറിയപ്പെട്ടു. കൊല്ലം കോർപ്പറേഷന്റെ താമരക്കുളം ഡിവിഷനിലാണ് സ്ഥിതിചെയ്യുന്നത്.


</doc>
<doc id="201229" url="https://ml.wikipedia.org/wiki?curid=201229" title="സുധ രഘുനാഥൻ">
സുധ രഘുനാഥൻ

ദക്ഷിണേന്ത്യയിൽ നിന്നുള്ള പ്രശസ്ത കർണ്ണാടക സംഗീതജ്ഞയാണ് സുധ രഘുനാഥൻ (തമിഴ്: சுதா ரகுநாதன்). 2004-ൽ സംഗീത്തിലെ സംഭാവനകൾ മാനിച്ച് പദ്മശ്രീ ലഭിച്ചു. കർണ്ണാടകയിലെ ബെംഗലൂരുവിൽ ജനിച്ചു. ധനതത്വശാസ്ത്രത്തിൽ ബിരുദാനന്തര ബിരുദം നേടിയിട്ടുള്ള സുധ ഒൻപതാം വയസ്സിൽ പാടിത്തുടങ്ങി. അമ്മ ചൂഡാമണിയും തുടർന്ന് ബി.വി. ലക്ഷ്മണനും ആദ്യകാല ഗുരുക്കരായിരുന്നു. 1977-ൽ പദ്മഭൂഷൺ എം.എൽ വസന്തകുമാരിയുടെ കീഴിൽ സംഗീതമഭ്യസിക്കാൻ സ്കോളർഷിപ്പ് ലഭിച്ചു. 

1982-ൽ രഘുനാഥനെ വിവാഹം കഴിച്ചു. കൗശിക്, മാളവിക എന്നിവർ മക്കളാണ്. 


ഹോം പേജ്


</doc>
<doc id="201239" url="https://ml.wikipedia.org/wiki?curid=201239" title="വെബ്കിറ്റ്">
വെബ്കിറ്റ്

വെബ് പേജുകൾ പ്രദർശിപ്പിക്കാൻ വെബ് ബ്രൗസറുകൾ ഉപയോഗിക്കുന്ന ഒരു തരം ആഖ്യാനരീതിയാണ് വെബ്കിറ്റ്. ആപ്പിൾ സഫാരി, ഗൂഗിൾ ക്രോം ബ്രൗസറുകൾ ഉപയോഗിക്കുന്നത് വെബ്കിറ്റ് ആഖ്യാനരീതിയാണ്. സ്റ്റാറ്റ്കൗണ്ടറിന്റെ കണക്ക് പ്രകാരം 2012ഓടെ വെബ് ബ്രൗസർ മാർക്കറ്റിന്റെ 36% വെബ്കിറ്റ് ആണ് കൈയാളുന്നത്. മറ്റേത് ലേയൗട്ട് എഞ്ചിനേക്കാളും അധികമാണിത്. മൊബൈൽ ഓപ്പറേറ്റിംഗ് സിസ്റ്റങ്ങളിലും വെബ്കിറ്റ് ധാരാളമായി ഉപയോഗിച്ചു വരുന്നു. ആൻഡ്രോയ്ഡ്, ഐഓഎസ്, ബ്ലാക്ക്ബെറി ടാബ്ലറ്റ് ഓഎസ്, വെബ്ഓഎസ് എന്നിവയിലും ആമസോൺ കിൻഡിൽ ഇബുക്ക് റീഡറിലേയും സ്വതേയുള്ള വെബ് ബ്രൗസറുകൾ വെബ്കിറ്റ് അധിഷ്ഠിതമാണ്.

വെബ്കിറ്റിന്റെ മുൻഗാമികൾ കെഡിഇയുടെ കെഎച്ച്ടിഎംഎല്ലും കെജെഎസ്സും ആയിരുന്നു. 1998ൽ കെഎച്ചടിഎംഎൽ, കെജെഎസ് എന്നിവയുടെ നിർമ്മാണം ആരംഭിച്ചു. ആപ്പിളിലെ ഡോൺ മെൽട്ടനാണ് 2001 ജൂൺ 25ന് വെബ്കിറ്റ് നിർമ്മാണം ആരംഭിക്കുന്നത്. കെഎച്ച്ടിഎംഎല്ലിന്റെയും കെജെഎസ്സിന്റെയും ഗുണങ്ങളെ പറ്റി മെൽട്ടൺ കെഡിഇ ഡെവലപ്പർമാർക്ക് മെയിൽ അയച്ചു. പിന്നീട് കെഎച്ച്ടിഎംഎൽ, കെജെഎസ് എന്നിവ യഥാക്രമം വെബ്കോർ, ജാവാസ്ക്രിപ്റ്റ് കോർ എന്നിങ്ങനെ പുനർ നാമകരണം ചെയ്ത് മാക് ഓഎസ് ടെന്നിലേക്കെത്തിച്ചു. 2002ലാണ് ജാവാസ്ക്രിപ്റ്റ് കോറിനെ പറ്റി കെഡിഇയെ അറിയിക്കുന്നത്. 2003 ജനുവരിയിൽ മാക് വേൾഡ് എക്സ്പോയിൽ അന്നത്തെ ആപ്പിൾ സിഇഓ സ്റ്റീവ് ജോബ്സായിരുന്നു ആപ്പിൾ സഫാരിയോടൊപ്പം വെബ്കോർ എഞ്ചിനും പുറത്തിറക്കിയത്. വെബ്കോർ ആദ്യമായി പ്രത്യക്ഷപ്പെട്ടത് ആപ്പിൾ സഫാരിയിലായിരുന്നുവെങ്കിൽ ജാവാസ്ക്രിപ്റ്റ് കോർ ആദ്യമായി പുറം ലോകം കാണുന്നത് ആപ്പിളിന്റെ ഷെർലോക് ആപ്ലികേഷനിലായിരുന്നു. കെഎച്ച്ടിഎംഎല്ലും വെബ്കിറ്റും രണ്ട് വ്യത്യസ്ത പദ്ധതികളായതോടെ കെഡിഇയും ആപ്പിളും അവരവരുടെ ആഖ്യാനരീതി വെവ്വേറെ വികസിപ്പിക്കാൻ ആരംഭിച്ചു. ആപ്പിളിന്റെ അഭിപ്രായ പ്രകാരം വെബ്കിറ്റിൽ കെഎച്ച്ടിഎംഎല്ലിനേക്കാൾ ചില സവിശേഷതകൾ അധികമുണ്ട്. വെബ്കിറ്റ് എന്നപേരിൽ ഈ ലേ ഔട്ട് എഞ്ചിൻ എത്തുന്നത് മാക് ഒ.എസ്. ടെൻ പാന്തറിലെ ആപ്പിൾ സഫാരിക്ക് ഒപ്പം ആയിരുന്നു

ആപ്പിൾ കൂട്ടിച്ചേർത്ത മാറ്റങ്ങൾ കെഡിഇക്ക് അംഗീകരിക്കാനായില്ല. ആ സംരംഭത്തെ ഒരു 'തികഞ്ഞ പരാജയം' എന്നാണ് കെഡിഇ വിശേഷിപ്പിച്ചത്. അവർ തങ്ങളുടെ സ്വന്തം കെഎച്ച്ടിഎംഎല്ലിലേക്ക് തന്നെ മടങ്ങുകയും ചെയ്തു. പിന്നീട് കെഡിഇ ഡെവലപ്പറായ കർട്ട് ഫീഫിൾ കെഎച്ച്ടിഎംഎൽ, വെബ്കിറ്റിൽ പുതിയതായുള്ള മാറ്റങ്ങളെ ഉൾക്കൊള്ളണമെന്ന് ഉപദേശിക്കുകയും വെബ്കിറ്റ് വികസനത്തിന്റെ പേരിൽ ആപ്പിളിനെ പ്രശംസിക്കുകയും ചെയ്തു. ഇത് ആപ്പിളിനേയും കെഡിഇയേയും മാറ്റിച്ചിന്തിപ്പിച്ചു.

വെബ്കിറ്റ് കെഎച്ച്ടിഎംഎല്ലിൽ നിന്ന് ഉണ്ടാക്കിയതാണെന്ന വാർത്ത വന്നതോടെ, ആപ്പിൾ വെബ്കിറ്റിന്റെ സോഴ്സ് കോഡ് സിവിഎസ് കലവറയിലേക്ക് ചേർത്തു. വെബ്കിറ്റ് നിർമ്മാതാക്കൾ ആപ്പിൾ കൂട്ടിച്ചേർത്ത ചില മാറ്റങ്ങൾ ഒഴിവാക്കി. 2007 ജൂലൈയിൽ, കെഡിഇ കെഎച്ച്ടിഎംഎല്ലിൽ നിന്നും വെബ്കിറ്റിലേക്ക് നീങ്ങുകയാണെന്ന് ആഴ്സ് ടെക്ക്നിക്ക വാർത്തയിറക്കി. കെഡിഇ 4.5.0 പതിപ്പിന്റെ പുറത്തിറക്കലോടെ കെഡിഇ വെബ്കിറ്റിനും കെഎച്ച്ടിഎംഎല്ലിനും ഒരേ പോലെ പിന്തുണ നൽകാൻ തുടങ്ങി. ഇപ്പോഴും കെഎച്ച്ടിഎംഎൽ വികസിപ്പിച്ച് കൊണ്ടിരിക്കുന്നുണ്ട്.

വെബ്കോർ, ജാവാസ്ക്രിപ്റ്റ്കോർ എന്നിവയാണ് വെബ്കിറ്റിന്റെ പ്രധാന ഘടകങ്ങൾ. മുമ്പ് ഡ്രൊസീറ എന്നൊരു ഡിബഗ്ഗർ കൂടിയുണ്ടായിരുന്നു.

എച്ച്ടിഎംഎൽ, എസ്.വി.ജി എന്നിവക്കുള്ള ആഖ്യാന യന്ത്രമാണ് വെബ്കോർ. ഇത് ഗ്നു ലഘു സാർവ്വജനിക അനുമതിപത്രം പ്രകാരമാണ് പുറത്തിറക്കിയിട്ടുള്ളത്. സി++ലാണ് വെബ്കോർ എഴുതപ്പെട്ടിട്ടുള്ളത്. എന്നാൽ ആപ്ലികേഷൻ ഇന്റർഫേസ് എഴുതപ്പെട്ടിരിക്കുന്നത് ഒബ്ജെക്റ്റീവ്-സിയിലാണ്. കൊക്കോ എപിഐയിൽ എഴുതപ്പെട്ട ആപ്ലികേഷനുകൾക്ക് പ്രവർത്തിക്കാനുള്ള അവസരം നൽകുന്നുമുണ്ട്.

വെബ്കിറ്റ് ആസിഡ്2, ആസിഡ്3 പരീക്ഷകൾ വെബ്കിറ്റ് വളരെ മികച്ച രീതിയിൽ വിജയിച്ചിട്ടുണ്ട്.

വെബ്കിറ്റിലെ ജാവാസ്ക്രിപ്റ്റ് ആഖ്യാനയന്ത്രമാണ് ജാവാസ്ക്രിപ്റ്റ് കോർ. മാക് ഓഎസ് ടെന്നിനകത്തെ പല ആവശ്യങ്ങൾക്കും ജാവാസ്ക്രിപ്റ്റ് കോർ ഉപയോഗിക്കപ്പെടുന്നുണ്ട്. കെഡിഇയുടെ കെജെഎസ് ലൈബ്രറിയിൽ നിന്നും പിസിആർഇയുടെ റെഗുലർ എക്സ്പ്രഷൻ ലൈബ്രറിയിൽ നിന്നും ആണ് ജാവാസ്ക്രിപ്റ്റ്കോർ രൂപപ്പെടുത്തിയിട്ടുള്ളത്. ഇതിലൂടെ നിരവധി ഘടകങ്ങൾ കൂട്ടിച്ചേർത്താണ് ജാവാസ്ക്രിപ്റ്റ്കോർ വികസിപ്പിച്ചെടുത്തിട്ടുള്ളത്.

2008ൽ വെബ്കിറ്റ് സംഘം അവർ ജാവാസ്ക്രിപ്റ്റ്കോർ സ്ക്വിരൽഫിഷ് എന്ന പേരിൽ ബൈറ്റ്കോഡ് ഇന്റർപ്രട്ടറായി പുനർരചന നടത്തിയെന്ന് വെളിപ്പെടുത്തി. ഇത് ജാവാസ്ക്രിപ്റ്റ് വിവർത്തനത്തിന്റെ വേഗത വർദ്ധിപ്പിച്ചു.

ഡ്രൊസീറ വെബ്കിറ്റിലെ ജാവാസ്ക്രിപ്റ്റ് ഡിബഗ്ഗർ ആയിരുന്നു. പിന്നീട് വെബ് ഇൻസ്പെക്റ്ററിൽ ജാവാസ്ക്രിപ്റ്റ് ഡിബഗ്ഗർ ഉൾപ്പെടുത്തിയപ്പോൾ വെബ്കിറ്റിൽ നിന്നും ഡ്രൊസീറയെ ഒഴിവാക്കി. മാംസഭോജിയായ ഡ്രൊസീറ എന്ന സസ്യത്തിൽ നിന്നാണ് ഡിബഗ്ഗറിന് ഈ പേര് ലഭിച്ചത്.




</doc>
<doc id="201241" url="https://ml.wikipedia.org/wiki?curid=201241" title="ശരീരം വലിച്ചു കീറൽ (വധശിക്ഷ)">
ശരീരം വലിച്ചു കീറൽ (വധശിക്ഷ)

അവയവഛേദം ജീവനുള്ള ഒരാളുടെ എന്നാൽ ഉടലിൽ നിന്ന് കൈകാലുകൾ വെട്ടിയോ, വലിച്ചോ നീക്കം ചെയ്യുക എന്നാണുദ്ദേശിക്കുന്നത്. വധശിക്ഷയുടെ ഒരു മാർഗ്ഗമായി ഇത് മനുഷ്യരിൽ ഉപയോഗിക്കാറുണ്ട്. ശരീരം വലിച്ചുകീറൽ പണ്ടു കാലത്തു നിലവിലുണ്ടായിരുന്ന ഒരു പ്രധാന വധശിക്ഷാരീതിയായിരുന്നു. അപകടങ്ങളിലും മറ്റും പരിക്കുപറ്റിയും അവയവങ്ങൾ നഷ്ടപ്പെടാറുണ്ട്. കൊലപാതകത്തിന്റെയോ, ആത്മഹത്യയുടെയോ ഭാഗമായോ, മനുഷ്യമാംസം ഭക്ഷിക്കുന്നതിന്റെ ഭാഗമായോ ചിലപ്പോൾ അവയവങ്ങൾ ഛേദിക്കപ്പെടാറുണ്ട്. ശസ്ത്രക്രീയയിലൂടെയല്ലാതെ കൈകാലുകൾ ഛേദിക്കുന്നത് സാധാരണഗതിയിൽ മരണകാരണമാകുന്നതരം പരിക്കാണ്. കുറ്റകൃത്യശാസ്ത്രത്തിൽ, ആക്രമണത്തിലൂടെ അവയവം നഷ്ടപ്പെടുത്തുന്നതും സ്വയരക്ഷയ്ക്കായി ശ്രമിക്കുമ്പോൾ അവയവം നഷ്ടപ്പെടുന്നതും രണ്ടായാണ് കാണുന്നത്.

മദ്ധ്യകാലഘട്ടത്തിലും ആധുനിക കാലത്തിന്റെ തുടക്കത്തിലും ശരീരം വലിച്ചുകീറിയുള്ള വധശിക്ഷ ഉപയോഗിച്ചിരുന്നു. പ്രതിയുടെ കൈകാലുകൾ ചങ്ങലയോ മറ്റോ ഉപയോഗിച്ച് ബന്ധിച്ച ശേഷം വണ്ടികളോ മറ്റോ ഉപയോഗിച്ച് വലിച്ചകറ്റുകയായിരുന്നു രീതി. നാലു കുതിരകളെ കൈകാലുകളിൽ ബന്ധിച്ചും ഇത് ചെയ്യാറുണ്ടായിരുന്നുവത്രേ. 1610-ൽ ഫ്രാൻസ്വ റാവൈല്ലാക് എന്നയാളെയും 1757-ൽ റോബർട്ട്-ഫ്രാൻസ്വാ ഡാമിയൻസ് എന്നയാളെയും ഇപ്രകാരമാണത്രേ വധിച്ചത്. ഓസ്ട്രലേഷ്യ രാജ്ഞിയായിരുന്ന ബ്രൺഹിൽഡയെ ഒരു കുതിരയുടെ പിന്നിൽ കെട്ടിവലിച്ച് അവയവഛേദം നടത്തിയാണ് വധിച്ചത്. ക്വാർട്ടറിംഗ് ശരീരഛേദം തന്നെയായിരുന്നുവെങ്കിലും മരണശേഷമായിരുന്നു നടപ്പാക്കിയിരുന്നത് എന്ന വ്യത്യാസമുണ്ട്.

വധശിക്ഷ എന്ന നിലയിൽ കൊറിയൻ രാജ്യമായിരുന്ന ജോസൻ എന്ന സ്ഥലത്ത് രാജ്യദ്രോഹികളെ ശരീരം വലിച്ചു കീറി കൊന്നിരുന്നു. ക്വിൻ രാജവംശക്കാലത്ത് കണ്ടുപിടിച്ച ഒരു ചൈനീസ് ശിക്ഷാരീതിയായിരുന്ന "അഞ്ചു വേദനകൾ" അവയവഛേദം ഉൾപ്പെട്ട ഒരു വധശിക്ഷയായിരുന്നുവത്രേ.

ആധുനിക രാജ്യങ്ങൾ ശരീരം വലിച്ചു കീറിയുള്ള വധശിക്ഷയോ പീഡനമോ നടപ്പാക്കുന്നില്ല എന്നിരുന്നാലും അവയവങ്ങൾ ഛേദിക്കുക എന്നത് ഇസ്ലാം മതനിയമമനുസരിച്ചുള്ള ഒരു ശിക്ഷാരീതി എന്ന നിലയിൽ പല രാജ്യങ്ങളിലും നിലനിൽക്കുന്നുണ്ട്.

ആധുനിക കാലത്തുള്ള പല കൊലപാതകങ്ങളുടെയും ഭാഗമായി അവയവഛേദം നടക്കുന്നുണ്ട്. തുടർക്കൊലപാതകങ്ങൾ നടത്തിയിരുന്ന ജെഫ്രി ഡാമർ തന്റെ ഇരകളെ അവയവഛേദം നടത്തുകയും മാംസം ഭക്ഷിക്കുകയും ചെയ്തിരുന്നുവത്രേ. മയക്കുമരുന്നു കടത്തിന് ശിക്ഷിക്കപ്പെട്ട വില്യം ട്രിക്കറ്റ് സ്മിത്ത് II തന്റെ ഭാര്യയെ പെറുവിൽ വച്ച് അവയവഛേദം നടത്തി സ്യൂട്ട്കേസിലാക്കി ശവശരീരം ഉപേക്ഷിച്ചിരുന്നു. കേരളത്തിൽ പ്രവീൺ എന്നയാളിനെ പോലീസുദ്യോഗസ്ഥനായ ഷാജി തന്റെ ഭാര്യയുമായി അവിഹിതബന്ധമുണ്ടെന്ന സംശയത്താൽ കൊന്ന് ശരീരം ഛേദിച്ച് പല സ്ഥലങ്ങളിലായി ഉപേക്ഷിക്കുകയുണ്ടായി.



അവയവഛേദം പല ചലച്ചിത്രങ്ങളിലും വിഷയമായിട്ടുണ്ട്. ചിലവ ചരിത്രസിനിമകളിലാണെങ്കിൽ മറ്റുള്ള മിക്കവയും ഭീകര ചിത്രങ്ങളിലാണ്. താഴെപ്പറയുന്ന ചലച്ചിത്രങ്ങളിൽ അവയവഛേദം ഒന്നല്ലെങ്കിൽ മറ്റൊരു തരത്തിൽ ചിത്രീകരിക്കപ്പെട്ടിട്ടുണ്ട്.





</doc>
<doc id="201243" url="https://ml.wikipedia.org/wiki?curid=201243" title="സഫലമീ യാത്ര (കവിത)">
സഫലമീ യാത്ര (കവിത)

എൻ.എൻ. കക്കാട് രചിച്ച ഒരു കവിതയാണ് സഫലമീ യാത്ര. സഫലമീയാത്ര എന്ന പേരിലുള്ള കവിതാസമാഹാരത്തിലാണ് ഈ കവിത ഉൾപ്പെടുത്തിയിട്ടുള്ളത്.

ആസ്വാദകലോകത്ത് ഏറെ ശ്രദ്ധയാകർഷിച്ച സഫലമീയാത്രയ്ക്ക് പല അവാർഡുകളും ലഭിച്ചിട്ടുണ്ട്. ഓടക്കുഴൽ അവാർഡ് -1985 കവിതയ്കുള്ള കേരള സാഹിത്യ അക്കാദമി പുരസ്കാരം -1986 ., വയലാർ അവാർഡ് - 1986 എന്നിവ അവയിൽ പ്രമുഖമാണ്.

<poem>
ആർദ്രമീ ധനുമാസരാവുകളിലൊന്നിൽ
ആതിര വരുംപോകുമല്ലേ സഖീ?
ഞാനീ ജനലഴിപിടിച്ചൊട്ടു നിൽക്കട്ടെ
നീയെന്നണിയത്തു തന്നെ നിൽക്കൂ
</poem>

കാലമിനിയുമുരുളും..<br> വിഷുവരും വർഷം വരും

തിരുവോണം വരും<br>
പിന്നെയൊരോതളിരിനും<br> പൂ വരും കായ്‌വരും<br>
അപ്പോഴാരെന്നും<br> എന്തെന്നും ആർക്കറിയാം..<br>
നമുക്കിപ്പോഴീയാർദ്രയെ<br>
ശാന്തരായ് സൗമ്യരായ്<br> എതിരേൽക്കാം<br>
വരിക സഖി <br>അരികത്തു ചേർന്നു നിൽക്കൂ<br>
പഴയൊരാ മന്ത്രം സ്മരിക്ക <br>നാം<br>
അന്യോന്യം ഊന്നു<br> വടികളായ് നിൽക്കാം<br>
ഹാ! സഫലമീ യാത്ര...


</doc>
<doc id="201245" url="https://ml.wikipedia.org/wiki?curid=201245" title="സപ്തസ്വരം (കവിത)">
സപ്തസ്വരം (കവിത)

ജി. കുമാരപിള്ളയുടെ സപ്തസ്വരം എന്ന കൃതിക്കാണ് കവിതാ സാഹിത്യത്തിനുള്ള 1985-ലെ കേരള സാഹിത്യ അക്കാദമി പുരസ്കാരം ലഭിച്ചത് . 


</doc>
<doc id="201246" url="https://ml.wikipedia.org/wiki?curid=201246" title="ആയിരം നാവുള്ള മൗനം (കവിത)">
ആയിരം നാവുള്ള മൗനം (കവിത)

യൂസഫലി കേച്ചേരിയുടെ ആയിരം നാവുള്ള മൗനം എന്ന കവിതാ സമാഹാരത്തിനാണ് 1984-ൽ കവിതാസാഹിത്യത്തിനുള്ള കേരള സാഹിത്യ അക്കാദമി അവാർഡ് ലഭിച്ചത് .


</doc>
<doc id="201248" url="https://ml.wikipedia.org/wiki?curid=201248" title="കലികാലം (കവിത)">
കലികാലം (കവിത)

എം.എൻ. പാലൂർ രചിച്ച കലികാലം എന്ന കൃതിക്കാണ് 1983-ൽ കവിതാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചത് 


</doc>
<doc id="201250" url="https://ml.wikipedia.org/wiki?curid=201250" title="കടമ്മനിട്ടയുടെ കവിതകൾ">
കടമ്മനിട്ടയുടെ കവിതകൾ

കടമ്മനിട്ട രാമകൃഷ്ണന്റെ കടമ്മനിട്ടയുടെ കവിതകൾ എന്ന കവിതാസമാഹാരത്തിനാണ് 1982-ലെ കേരള സാഹിത്യ അക്കാദമി പുരസ്കാരം ലഭിച്ചത്. 


</doc>
<doc id="201262" url="https://ml.wikipedia.org/wiki?curid=201262" title="എഡ്വാർഡ് വിക്ടർ ആപ്പിൾടൺ">
എഡ്വാർഡ് വിക്ടർ ആപ്പിൾടൺ

പ്രമുഖനായ യുണൈറ്റഡ് കിങ്ഡം ഭൗതിക ശാസ്ത്രഞ്ജനാണ് എഡ്വാർഡ് വിക്ടർ ആപ്പിൾടൺ (6 സെപ്റ്റംബർ ജനുവരി 1892 – 21 ഏപ്രിൽ 1965). 
1892 സെപ്തംബർ 6-ന് ഇംഗ്ളണ്ടിലെ ബ്രാഡ്ഫോർഡിൽ ജനിച്ചു. പശ്ചിമ യോർക്ക്ഷെയറിലെ ഹാൻസൺ ഗ്രാമർ സ്കൂളിൽ നിന്നും പ്രാഥമിക വിദ്യാഭ്യാസം പൂർത്തിയാക്കിയ ഇദ്ദേഹം പിന്നീട് നാച്ചുറൽ സയൻസിൽ ഫസ്റ്റ്ക്ളാസ്സോടെ ബിരുദം കരസ്ഥമാക്കി. ഒന്നാം ലോകയുദ്ധകാലത്ത് പട്ടാളത്തിൽ ചേരുകയും 1920-കളിൽ കാവൻഡിഷ് ലബോറട്ടറിയിൽ ഭൌതികശാസ്ത്ര പരീക്ഷണങ്ങളുടെ ഡെമോൺസ്ട്രേറ്ററായി സേവനമനുഷ്ഠിക്കുകയും ചെയ്തു. ലണ്ടനിലെ കിങ്സ് കോളജിൽ ഭൌതികശാസ്ത്രത്തിലും കേംബ്രിഡ്ജ് സർവകലാശാലയിൽ പ്രകൃതിശാസ്ത്രത്തിലും പ്രൊഫസറായിരുന്നു. 1939-49 കാലയളവിൽ ശാസ്ത്രീയ വ്യാവസായിക ഗവേഷണ വിഭാഗത്തിന്റെ സെക്രട്ടറിയായി നിയമിതനായി. അയണോസ്ഫിയറിനെക്കുറിച്ചുളള പഠന ഗവേഷണങ്ങളെ മാനിച്ച് 1947-ൽ ഭൌതികശാസ്ത്രത്തിൽ ഇദ്ദേഹത്തിന് നോബൽ സമ്മാനം ലഭിച്ചു. ഇദ്ദേഹം നടത്തിയ അയണമണ്ഡലത്തെക്കുറിച്ചുള്ള വ്യത്യസ്തമായ ഗവേഷണങ്ങൾ റഡാറുകളുടെ നിർമ്മാണവുമായി ബന്ധപ്പെട്ട സാങ്കേതിക വിദ്യകൾക്ക് തുടക്കം കുറിക്കുന്നതിന് ഇദ്ദേഹത്തെ സഹായിച്ചു. 1949-65 വരെ ഇദ്ദേഹം കേംബ്രിഡ്ജ് സർവകലാശാലയിൽ പ്രിൻസിപ്പലും വൈസ്ചാൻസലറുമായി സേവനമനുഷ്ഠിച്ചു. 1965 ഏപ്രിൽ 21-ന് ഇദ്ദേഹം അന്തരിച്ചു.


</doc>
<doc id="201271" url="https://ml.wikipedia.org/wiki?curid=201271" title="പിൻഗസ്">
പിൻഗസ്

ലെമ്മിംഗ്സ് എന്ന കളിയിൽ നിന്ന് പ്രചോദനം ഉൾകൊണ്ട് ഇങ്കോ റൂങ്കേ നിർമ്മിച്ച സ്വതന്ത്ര കമ്പ്യൂട്ടർ ഗെയിമാണ് പിൻഗസ്. ലെമ്മിംഗ്സ് എന്ന കളിയിൽ നിന്ന് വ്യത്യസ്തമായി ലെമ്മിംഗുകൾക്ക് പകരം പെൻഗ്വിനുകളെയാണ് പിൻഗസിൽ ഉപയോഗിക്കുന്നത്.

പിൻഗസിന്റെ നിർമ്മാണം തുടങ്ങിയത് 1998ലായിരുന്നു. സൂപ്പർടക്സ്, സൂപ്പർടക്സ്കാർട്ട്, ലിൻസിറ്റി എന്നിവയോട് കിടപിടിക്കുന്ന ഗെയിമായിരുന്നു പിൻഗസ്. പുതിയ ഘട്ടങ്ങളോടും ഘട്ടങ്ങൾ തിരുത്താനുള്ള തിരുത്തൽ സഹായിയോടും കൂടി പിൻഗസിന്റെ പതിപ്പ് 0.6 വരുന്നത് 2003ലായിരുന്നു. 2006ൽ ഈ ഗെയിം ക്ലാൻലിബിൽ നിന്നും എസ്ഡിഎല്ലിലേക്ക് മാറ്റി. 2007 ആഗസ്റ്റിൽ എസ്ഡിഎല്ലുപയോഗിക്കുന്ന ആദ്യത്തെ പതിപ്പ് 0.7.0 പുറത്തിറങ്ങി. വിൻഡോസ്, ലിനക്സ്, മാക് ഓഎസ് ടെൻ പതിപ്പുകളിലെല്ലാം എസ്ഡിഎൽ ഉണ്ടായിരുന്നെങ്കിലും 0.7.0 പതിപ്പിൽ ഘട്ടങ്ങൾ തിരുത്താനുള്ള ഉപാധി ഉണ്ടായിരുന്നില്ല. 2007 സെപ്റ്റംബറിലിറങ്ങിയ 0.7.1 പതിപ്പിൽ പുതിയൊരു ഘട്ടം തിരുത്തൽ ഉപാധി ഉൾപ്പെടുത്തിയിരുന്നു. 2007 ഒക്ടോബറിലെ 0.7.2 പതിപ്പ് പുതിയ ഹാലോവീൻ തീമുമായാണ് എത്തിയത്. 0.7.3 പതിപ്പ് ചെറിയ തിരുത്തലുകളും ഗ്നു കമ്പൈലർ കളക്ഷന് പിന്തുണയും നൽകുന്നു.

സാധാരണയായി പിൻഗസിൽ 5 കൂട്ടങ്ങളായി 55 ഘട്ടങ്ങളാണുള്ളത്. എന്നാൽ പിൻഗസിൽ ഗ്രാഫിക്കലായി കണ്ടുപിടിക്കാൻ കഴിയാത്ത120ഓളം ഘട്ടങ്ങളുണ്ട്. ഇവ data/levels/playableഎന്ന ഫോൾഡറിൽ കാണാനാകും. ഈ അധിക ഘട്ടങ്ങൾ കളിക്കാൻ കമാന്റ് ലൈൻ വഴി നിർദ്ദേശങ്ങൾ നൽകിയാൽ മതിയാകും. ഉദാഹരണത്തിന് കേജസ് എന്ന ഘട്ടം കളിക്കാൻ 'pingus /usr/share/games/pingus/data/levels/playable/cages.pingus' എന്ന കമാന്റ് നൽകിയാൽ മതി. ഈ അധിക ഘട്ടങ്ങൾ കണ്ടുപിടിക്കാനുള്ള ഒരു ലിനക്സ് സ്ക്രിപ്റ്റും ലഭ്യമാണ്.

കൂട് വിട്ട് താഴെയെത്തുന്ന പെൻഗ്വിനുകളെ ലക്ഷ്യസ്ഥാനത്തെത്തിക്കുക എന്നതാണ് കളി. പെൻഗ്വിനുകൾക്ക് വിവിധ ജോലികൾ നൽകിയാണ് ലക്ഷ്യസ്ഥാനത്തേക്ക് വഴിയുണ്ടാക്കേണ്ടത്.

ലിനക്സിലെ മികച്ച പത്ത് ഗെമിയിമുകളിലൊന്നായി സിഎൻഎൻ പിൻഗസിനെ തിരഞ്ഞെടുത്തിട്ടുണ്ട്. കളിക്കുന്ന രീതി, ഗ്രാഫിക്സ്, എന്നിവയുൾപ്പെടെ പിൻഗസ് എല്ലാ നിലക്കും നല്ല നിലവാരം പുലർത്തുന്ന ഗെയിമാണെന്ന് എബൗട്ട്.കോം വിലയിരുത്തിയിട്ടുണ്ട്. ഗെയിം ഓഫ് ദ മന്തായി യൂണിക്സ് റിവ്യൂ ഒരിക്കൽ പിൻഗസിനെ തിരഞ്ഞെടുത്തിട്ടുണ്ട്. ദ ലിനക്സ് ഗെയിം ടോമിന്റെ ആദ്യത്തെ "ഗെയിം ഓഫ് ദ മന്ത്" ആയിരുന്നു പിൻഗസ്.



</doc>
<doc id="201273" url="https://ml.wikipedia.org/wiki?curid=201273" title="ഒറ്റക്കമ്പിയുള്ള തമ്പുരു (കവിത)">
ഒറ്റക്കമ്പിയുള്ള തമ്പുരു (കവിത)

പി. ഭാസ്കരന്റെ ഒറ്റക്കമ്പിയുള്ള തമ്പുരു എന്ന കൃതിക്കാണ് 1981-ൽ കവിതാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചത്. 


</doc>
<doc id="201275" url="https://ml.wikipedia.org/wiki?curid=201275" title="ഡിസംബറിലെ മഞ്ഞുതുള്ളികൾ‌ (കവിത)">
ഡിസംബറിലെ മഞ്ഞുതുള്ളികൾ‌ (കവിത)

നാലാങ്കൽ കൃഷ്ണപിള്ള രചിച്ച ഡിസംബറിലെ മഞ്ഞുതുള്ളികൾ എന്ന കൃതിക്കാണ് 1980-ൽ കവിതാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചത്.


</doc>
<doc id="201276" url="https://ml.wikipedia.org/wiki?curid=201276" title="ഭൂമിഗീതങ്ങൾ (കവിത)">
ഭൂമിഗീതങ്ങൾ (കവിത)

വിഷ്ണുനാരായണൻ നമ്പൂതിരിയുടെ ഭൂമിഗീതങ്ങൾ എന്ന കൃതിക്കാണ് 1979-ൽ കവിതാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചത്. . 


</doc>
<doc id="201277" url="https://ml.wikipedia.org/wiki?curid=201277" title="ടോക്കിയോ സർവകലാശാല">
ടോക്കിയോ സർവകലാശാല

ജപ്പാനിലെ പ്രഥമ ദേശീയ സർവകലാശാലയാണ് ടോക്കിയോ സർവകലാശാല. 1877-ൽ നിലവിലുണ്ടായിരുന്ന മൂന്ന് വിദ്യാഭ്യാസ സ്ഥാപനങ്ങളെ സംയോജിപ്പിച്ചുകൊണ്ടാണ് ടോക്യോ സർവകലാശാല പ്രവർത്തനമാരംഭിച്ചത്. ഈ സ്ഥാപനത്തിന്റെ പേര് 1886-ൽ 'ഇംപീരിയൽ സർവകലാശാല' എന്നും 1897-ൽ 'ടോക്യോ ഇംപീരിയൽ സർവകലാശാല' എന്നും മാറ്റുകയുണ്ടായി. ശാസ്ത്ര-മാനവിക വിഷയങ്ങളിൽ അധ്യയനം നിർവഹിക്കുന്നതിനോടൊപ്പം, രാഷ്ട്രീയ പ്രാധാന്യമുള്ള പല അന്വേഷണങ്ങളും സർവകലാശാലയുടെ ആഭിമുഖ്യത്തിൽ നടന്നിരുന്നു. രണ്ടാം ലോകയുദ്ധത്തിനുശേഷം 1947-ൽ സർവകലാശാലയുടെ പേര് വീണ്ടും 'ടോക്യോ സർവകലാശാല' എന്നു മാറ്റി. ഇതിനുശേഷമാണ് സർവകലാശാലയുടെ പ്രവർത്തനങ്ങൾക്ക് ജനാധിപത്യസ്വഭാവം കൈവന്നത്. സ്ത്രീകൾക്ക് സർവകലാശാലയിൽ പ്രവേശനം നൽകിത്തുടങ്ങിയത് ഈ സമയത്താണ്.

ജപ്പാൻ വിദ്യാഭ്യാസ വകുപ്പിന്റെ കീഴിൽ പ്രവർത്തിക്കുന്ന ഈ സർവകലാശാലയിൽ 25,000-ൽപരം വിദ്യാർഥികളുണ്ട് (2003). ടോക്യോയിലെ ഹോങ്ഗൊ (Hongo), യായോയി (Yayooi), കൊമാമ്പ (Komaba) എന്നീ പ്രദേശങ്ങളിലാണ് സർവകലാശാലയുടെ പ്രധാന ക്യാംപസ്സുകൾ സ്ഥിതിചെയ്യുന്നത്. നിയമം, സാഹിത്യം, പൊതുശാസ്ത്ര വിഷയങ്ങൾ, വൈദ്യശാസ്ത്രം, എൻജിനീയറിങ്, കൃഷിശാസ്ത്രം, സാമ്പത്തികശാസ്ത്രം, വിദ്യാഭ്യാസം, ഔഷധവിജ്ഞാനീയം എന്നീ വകുപ്പുകളും ഒരു പൊതുവിദ്യാഭ്യാസ കോളജും സർവകലാശാലയിലുണ്ട്. ഇതിനു പുറമേ വ്യത്യസ്ത ഇൻസ്റ്റിറ്റ്യൂട്ടുകളിലായി ആണവശാസ്ത്രം, ഖരാവസ്ഥാഭൌതികം, സമുദ്രവിജ്ഞാനീയം, വൈദ്യശാസ്ത്രം, ഭൂകമ്പവിജ്ഞാനീയം, പൌരസ്ത്യസംസ്കാരം, സാമൂഹിക ശാസ്ത്രം, പത്രപ്രവർത്തനം, വ്യാവസായികശാസ്ത്രങ്ങൾ, ചരിത്രരചനാശാസ്ത്രം, പ്രയുക്ത സൂക്ഷ്മാണു ജീവശാസ്ത്രം എന്നിവയെക്കുറിച്ചുള്ള പഠനങ്ങളും നടന്നുവരുന്നു. കോസ്മിക് രശ്മി പരീക്ഷണശാല, ടോക്യോ ജ്യോതിശ്ശാസ്ത്ര നിരീക്ഷണശാല എന്നിവയും സർവകലാശാലയുടെ കീഴിലുണ്ട്. ജപ്പാന്റെ രാഷ്ട്രീയ വികാസത്തിന് ടോക്യോ സർവകലാശാല നൽകിയ സംഭാവനകൾ വിലപ്പെട്ടവയാണ്. വിദൂരപൂർവ ദേശത്തെ മികച്ച സർവകലാശാല എന്ന നിലയിൽ ഇതിന് അന്താരാഷ്ട്രതലത്തിൽ അംഗീകാരം ലഭിച്ചിട്ടുണ്ട്.


</doc>
<doc id="201279" url="https://ml.wikipedia.org/wiki?curid=201279" title="സുപ്രഭാതം (കവിത)">
സുപ്രഭാതം (കവിത)

കടവനാട് കുട്ടികൃഷ്ണൻ രചിച്ച സുപ്രഭാതം എന്ന കൃതിക്കാണ് 1978-ൽ കവിതാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചത്. . 


</doc>
<doc id="201281" url="https://ml.wikipedia.org/wiki?curid=201281" title="രാജപാത (കവിത)">
രാജപാത (കവിത)

ചെമ്മനം ചാക്കോ രചിച്ച രാജപാത എന്ന കവിതാഗ്രന്ധത്തിനാണ് 1977-ൽ കവിതാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചത്. . 


</doc>
<doc id="201284" url="https://ml.wikipedia.org/wiki?curid=201284" title="വിളക്കുകൊളുത്തൂ (കവിത)‌">
വിളക്കുകൊളുത്തൂ (കവിത)‌

പാലാ നാരായണൻ നായർ രചിച്ച വിളക്കുകൊളുത്തൂ എന്ന കൃതിക്കാണ് 1976-ൽ കവിതാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചത്. . 


</doc>
<doc id="201285" url="https://ml.wikipedia.org/wiki?curid=201285" title="വി.കെ. ഹരിഹരനുണ്ണിത്താൻ">
വി.കെ. ഹരിഹരനുണ്ണിത്താൻ

വിവർത്തകൻ,ഭാഷാപണ്ഡിതൻ എന്നീ നിലകളിൽ അറിയപ്പെടുന്നു.മലയാളത്തിലും,ഹിന്ദിയിലുമായി ഒട്ടേറെ കൃതികളുടെ കർത്താവായ ഇദ്ദേഹം ദീർഘകാലം എസ്.എൻ. ട്രസ്റ്റ് കോളേജുകളിൽ അദ്ധ്യാപകനായിരുന്നു.വാക്യവും ക്രിയയും മലയാളത്തിൽ,മലയാളഭാഷാചിന്തകൾ എന്നിവയാണ് പ്രധാനകൃതികൾ.

1939-ൽ പത്തനംതിട്ടയിൽ ജനനം.ഗണിതശാസ്ത്രത്തിൽ ബിരുദവും ഹിന്ദിയിൽ ബിരുദാനന്തരബിരുദവും നേടി.കേരളായൂണിവേഴ്സിറ്റിയിൽ നിന്ന് ഭാഷാശാസ്ത്രത്തിൽ ഗവേഷണം പൂർത്തിയാക്കിയ ഇദ്ദേഹം 1994-വരെ എസ്.എൻ.ട്രസ്റ്റിന്റെ കോളേജുകളിൽ ഹിന്ദി അദ്ധ്യാപകനായി സേവനം അനുഷ്ഠിച്ചു.ഹിന്ദിയിലും മലയാളത്തിലുമായി നിരവധികൃതികൾ ഇക്കാലയളവിൽ രചിച്ചിട്ടുണ്ട്.




</doc>
<doc id="201286" url="https://ml.wikipedia.org/wiki?curid=201286" title="അയ്യപ്പപ്പണിക്കരുടെ കൃതികൾ (കവിത)">
അയ്യപ്പപ്പണിക്കരുടെ കൃതികൾ (കവിത)

കെ. അയ്യപ്പപ്പണിക്കരുടെ കവിതാ ഗ്രന്ധമായ അയ്യപ്പപ്പണിക്കരുടെ കൃതികൾക്കാണ് 1975-ൽ കവിതാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചത്. . 


</doc>
<doc id="201288" url="https://ml.wikipedia.org/wiki?curid=201288" title="തൊടുവര">
തൊടുവര

ഒരു വക്രത്തിലെ ഒരു ബിന്ദു മാത്രം ഉൾക്കൊള്ളുന്ന രേഖയാണ് വക്രത്തിന്റെ ആ ബിന്ദുവിലെ ടാൻജെന്റ്. ഇത് സ്പർശകം അഥവാ സ്പർശരേഖ (tangent line) എന്നും അറിയപ്പെടുന്നു. 
സ്പർശരേഖകൾ എന്നാണ് തൊടുവരകൾ എന്നതിന്റെ പഴയപേര്. വക്രത്തിൽ ഒരു ബിന്ദുവിലുള്ള സ്പർശകം ആ ബിന്ദുവിലൂടെയുള്ള ഏതെങ്കിലും ഛേദകരേഖ(secant)യുടെ സീമാന്തസ്ഥാന (limiting position)മായി കരുതാവുന്നതാണ്.


ദ്വിമാന തലത്തിൽ y=f (x) എന്ന വക്രത്തിലെ P(x,y) എന്ന ബിന്ദുവിലെ സ്പർശകം X-അക്ഷത്തിന്റെ ധനാത്മകദിശയുമായി ചരിഞ്ഞിരിക്കുന്ന കോണത്തിന്റെ അളവ് θആയാൽ tanθ=f '(x).Tan θ യെ സ്പർശകത്തിന്റെ ചരിവ് (slope) എന്നു പറയുന്നു. ചരിവിനെ കുറിക്കാൻ 'm' എന്ന പ്രതീകമുപയോഗിച്ചാൽ m = f ' (x) എന്നു കിട്ടുന്നു. വക്രത്തിലെ (x1, y1) എന്ന ബിന്ദുവിലുള്ള സ്പർശകത്തിന്റെ സമീകരണമാണ് y - y1 = f ' (x1) (x-x1).

ഉദാഹരണമായി x2 + y2 = a2 എന്ന വൃത്തത്തിലെ (x1, y1) എന്ന ബിന്ദുവിൽ വരയ്ക്കുന്ന സ്പർശകത്തിന്റെ സമീകരണമാണ് xx1 + yy1 = a2. പരാബൊളയുടെ മാനക സമീകരണം y2 = 4ax. ഇതിലെ (x1, y1) എന്ന ബിന്ദുവിലുള്ള സ്പർശകത്തിന്റെ സമീകരണം yy1 = 2a (x + x1) ആണ്.

ഒരു വക്രത്തിലെ P (x,y) എന്ന ബിന്ദുവിലെ സ്പർശകം X അക്ഷത്തെ T എന്ന ബിന്ദുവിൽ പ്രതിച്ഛേദിച്ചാൽ P യും T യും തമ്മിലുള്ള ദൂരത്തെ സ്പർശക ദൂരം (length of the tangent) എന്നു പറയുന്നു.

സ്പർശതലം (tangent plane). ഒരു പ്രതല(surface)ത്തിലുള്ള P എന്ന ബിന്ദുവിൽ ഒരു രേഖ സ്പർശകമാകണമെങ്കിൽ ആ ബിന്ദുവിൽക്കൂടി കടന്നുപോകുന്ന ഒരു വക്രത്തിന് (പ്രതലത്തിലുള്ളത്) ഈ രേഖ സ്പർശകമായിരിക്കണം. p യിൽക്കൂടി കടന്നുപോകുന്ന എല്ലാ സ്പർശകങ്ങളും ഉള്ള സമതലത്തെ സ്പർശതലം എന്നു പറയുന്നു. f (x,y,z) = 0 എന്ന പ്രതലത്തിലെ (x 1,y1,z1) എന്ന ബിന്ദുവിലെ സ്പർശതലത്തിന്റെ സമീകരണമാണ് f1(x1,y1,z1) (x - x1) + f2 (x1,y1,z1) (y - y11) + f3 (x1,y1,z1) (z-z11)=0.

ഇതിൽf1,f2,f3എന്നിവ(x1,y1,z1)ലെ f ന്റെ x,y,z കൊണ്ടുള്ള ആംശിക (partial) അവകലജങ്ങളാണ്. ഉദാഹരണത്തിന് x2 + y2 +z2 = a2 എന്ന ഗോളത്തിന്റെ (x1y1z1) എന്ന ബിന്ദുവിലെ സ്പർശതലമാണ് x x1 + yy1 + zz1 = a2.

ടാൻജെന്റ് ഫലനം (tangent function). സമകോണിക കാർട്ടീഷ്യൻ തലത്തിൽ P(x,y) ഏതെങ്കിലും ബിന്ദുവും ∠ XOP = A യും ആയാൽ അ യുടെ ടാൻജെന്റ് ഫലനം tan A = \frac{ y}{x} എന്ന് എഴുതുന്നു. A-യ്ക്ക് മാറ്റം വരുന്നതനുസരിച്ച് tan A യുടെ വിലയും മാറിക്കൊണ്ടിരിക്കും. ഉദാഹരണത്തിന് tan 0°= 0 ; tan 45° = 1;tan 90°= ∞.ഏതെങ്കിലുമൊരു ത്രികോണം ABC യിൽ കോണങ്ങൾ A, B, C യുടെ എതിർവശങ്ങൾ a,b,c ആയാൽ

ത്രികോണമിതിയിൽ ഇതിനെ ടാൻജെന്റ് നിയമം (tangent law) എന്നു പറയുന്നു. ലോഗരിതം ഉപയോഗിച്ചുള്ള ത്രികോണനിർധാരണത്തിന് ഈ ഫോർമുലയാണ് ഉപയോഗിക്കുന്നത്.

y = tan x എന്ന ഫലനത്തിന്റെ ആലേഖ(graph)ത്തെ ടാൻജെന്റ് വക്രം (tangent curve) എന്നു പറയുന്നു. ഇതൊരു സന്തത (continous) വക്രമല്ല. മൂലബിന്ദുവിൽക്കൂടി പോകുന്ന വക്രത്തിന്റെ ശാഖ Image:pno72formula2.png ഈ രേഖകൾക്ക് അനന്തസ്പർശരേഖീയ (asymptotic)മാണ്


</doc>
<doc id="201297" url="https://ml.wikipedia.org/wiki?curid=201297" title="ജിസാൻ">
ജിസാൻ

ദക്ഷിണ സൗദി അറേബ്യയിലെ യെമൻ അതിർത്തിക്കടുത്ത് സ്ഥിതി ചെയ്യുന്ന പ്രദേശമാണ് ജിസാൻ ( ""). ചെങ്കടൽ മേഖലയിലെ പ്രധാന മൽസ്യബന്ധന മേഖലയാണ് ജിസാൻ ഫിഷിങ് ഹാർബർ. ചെങ്കടൽ തീരങ്ങളാൽ ചുറ്റപ്പെട്ടു കിടക്കുന്ന ജിസാൻ പ്രദേശം സൗദി അറേബ്യയിലെ പ്രധാന കാർഷിക മേഖല കൂടിയാണ്. 2010 -ലെ കണക്കെടുപ്പ് പ്രകാരം 15 ലക്ഷം ജനങ്ങൾ ഇവിടെ വസിക്കുന്നു.
ജിസാൻ നഗരത്തിൽ നിന്ന് 60 കിലോമീറ്റർ വടക്കു പടിഞ്ഞാറായിട്ടാണ് 100 ദശലക്ഷം ചതുരശ്ര മീറ്റർ വിസ്തൃതിയിൽ ഉള്ള ജിസാൻ സാമ്പത്തിക നഗരം പണി പൂർത്തിയായി വരുന്നത് സൗദി അറേബ്യയുടെ വികസന ഭൂപടത്തിൽ തന്നെ നാഴികല്ലായി മാറുന്ന ഇവിടെ കാർഷികോത്പന്നങ്ങളുടെ പാക്കിങ്, വിതരണം, മത്സ്യോത്പന്ന കയറ്റുമതി, വാണിജ്യ സാംസ്‌കാരിക കേന്ദ്രങ്ങൾ, ആരോഗ്യ - വിദ്യാഭ്യാസ കേന്ദ്രങ്ങൾ എന്നിവ നിലവിൽ വരും. അത്യാധുനിക എണ്ണ സംസ്‌കരണ കേന്ദ്രം, പെട്രൊകെമിക്കൽ കോംപ്ലക്‌സ്, അഞ്ചു ലക്ഷം ടൺ ഇരുമ്പ് സംസ്‌കരിക്കാൻ കഴിയുന്ന ഇരുമ്പുത്പാദന കേന്ദ്രം, അലൂമിനിയം റിഫൈനറി, അഗ്രോ ഇൻഡസ്ട്രിയൽ സ്ഥാപനങ്ങൾ തുടങ്ങിയവ ഉണ്ടാകും. ഇവയ്‌ക്കെല്ലാം പുറമെ മൂന്നു ലക്ഷം പേർക്ക് പാർപ്പിട സൗകര്യവും ഇവിടെ വിഭാവനം ചെയ്യുന്നുണ്ട്. മുന്നിൽ രണ്ടു ഭാഗത്ത് വ്യാപിച്ചു കിടക്കുന്ന ഇൻഡസ്ട്രിയൽ പാർക്കാണ് സിറ്റിയുടെ കേന്ദ്രം. ഇതോടെ വൻ വ്യവസായ സ്ഥാപനങ്ങളുടെ കേന്ദ്രമായി ഇതു മാറുമെന്ന് കണക്കൂട്ടുന്നു.


</doc>
<doc id="201299" url="https://ml.wikipedia.org/wiki?curid=201299" title="വിരാടൻ">
വിരാടൻ

വിരാടം എന്ന രാജ്യത്തിന്റെ രാജാവായിരുന്നു ഇദ്ദേഹം. വനവാസസമയത്തെ ഒരു വർഷ അജ്ഞാതവാസത്തിന് പാണ്ഡവർ വിരാടന്റെ രാജധാനിയാണ് തിരഞ്ഞെടുത്തത്. കീചകന്റെ സഹോദരിയായ സുദേഷണയായിരുന്നു പത്നി. 

അഭിമന്യുവിന്റെ ഭാര്യയായ ഉത്തരയുടെ പിതാവാണ് വിരാടൻ. ഉത്തരയെ കൂടാതെ ഉത്തരൻ എന്നും ശ്വേതൻ എന്നും പേരുള്ള രണ്ടുപുത്രന്മാരുമുണ്ടായിരുന്നു.


</doc>
<doc id="201301" url="https://ml.wikipedia.org/wiki?curid=201301" title="പ്രതിവിന്ധ്യൻ">
പ്രതിവിന്ധ്യൻ

പഞ്ചപാണ്ഡവരിൽ മൂത്തയാളായ ധർമ്മപുത്രരുടെ (യുധിഷ്ഠിരന്റെ) മകനാണ് പ്രതിവിന്ധ്യൻ. ഉപപാണ്ഡവരിൽ ഭീമന്റെ പുത്രനായ വിരോചനൻ കഴിഞ്ഞാൽ പ്രതിവിന്ധ്യനായിരുന്നു മൂത്തയാൾ. യൗധേയനാണ് പ്രതിവിന്ധ്യന്റെ മകൻ. 


</doc>
<doc id="201302" url="https://ml.wikipedia.org/wiki?curid=201302" title="ചുഴറ്റുബലം">
ചുഴറ്റുബലം

ഒരു അക്ഷത്തിനോ, ഉത്തോലകത്തിനോ ചുറ്റും ഒരു വസ്തുവിനെ കറക്കാനുള്ള ബലത്തിന്റെ പ്രവണതയാണ് ചുഴറ്റുബലം. (ആംഗലേയം : torque). ബലം വലിക്കലോ തള്ളലോ ആയി അനുഭവപ്പെടുന്നതു പോലെ ചുഴറ്റുബലം ഒരു വസ്തുവിനുണ്ടാകുന്ന തിരിച്ചിലായാണ് അനുഭവപ്പെടുന്നത്. ടോ ("τ") എന്ന ഗ്രീക്ക് അക്ഷരം ഉപയോഗിച്ചാണ് ചുഴറ്റുബലത്തിനെ പ്രതിനിധാനം ചെയ്യാറുള്ളത്.

ഗണിതശാസ്ത്രപരമായി ബലത്തിന്റെയും കറക്കം ഉണ്ടാക്കാൻ കാരണമായ ലംബദൂരത്തിന്റെയും സദിശ ഗുണനഫലമാണ് ചുഴറ്റുബലം. ചിഹ്നങ്ങളിലൂടെ പറയുമ്പോൾ :

ഇവിടെ :

ഉത്തോലകത്തിന്റെ നീളം വളരെ പ്രധാനപ്പെട്ടതാണ്. ഈ നീളമാണ് വിവിധ തരം ഉത്തോലകങ്ങൾ, കപ്പികൾ, പൽച്ചക്രങ്ങൾ, ലഘുയന്ത്രങ്ങൾ എന്നിവയിൽ യാന്ത്രിക കാര്യലാഭം നൽകുന്നത്.


</doc>
<doc id="201303" url="https://ml.wikipedia.org/wiki?curid=201303" title="ശ്രുതസേനൻ">
ശ്രുതസേനൻ

പഞ്ചപാണ്ഡവരിലെ മാദ്രിപുത്രനായ സഹദേവന്റെ മകനാണ് ശ്രുതസേനൻ. 


</doc>
<doc id="201307" url="https://ml.wikipedia.org/wiki?curid=201307" title="അൽ ബഹ">
അൽ ബഹ

സൗദി അറേബ്യയുടെ തെക്ക്-പടിഞ്ഞാറ് ഭാഗത്ത് സ്ഥിതി ചെയ്യുന്ന പ്രദേശമാണ് അൽ ബഹ ( ""). സമുദ്ര നിരപ്പിൽ നിന്നും വളരെ ഉയരം കൂടിയ പ്രദേശമായ അൽ ബഹ രാജ്യത്തെ പ്രധാന സുഖവാസ കേന്ദ്രമാണ്.


</doc>
<doc id="201312" url="https://ml.wikipedia.org/wiki?curid=201312" title="അൽ ഖസീം പ്രവിശ്യ">
അൽ ഖസീം പ്രവിശ്യ

സൗദി അറേബ്യയുടെ മധ്യ ഭാഗത്ത് നിലകൊള്ളുന്ന പ്രദേശമാണ് അൽ ഖസീം പ്രവിശ്യ ( "" ). ബുറൈദയാണ് അൽ ഖസീം പ്രവിശ്യയുടെ തലസ്ഥാനം. കൃഷിസ്ഥലങ്ങൾക്ക് പേരുകേട്ടതാണ് അൽ ഖസീം പ്രവിശ്യ. ഈന്തപ്പന, പുല്ല്, ഗോതമ്പ് തുടങ്ങിയവയൊക്കെ ഇവിടെ വ്യാപകമായി കൃഷി ചെയ്യുന്നുണ്ട്. ഫൈസൽ ബിന് ബന്ദർ രാജകുമാരാൻ ആണ് നിലവിൽ പ്രവിശ്യ ഗവർണർ.


</doc>
<doc id="201319" url="https://ml.wikipedia.org/wiki?curid=201319" title="കളിയച്ഛൻ (കവിത)">
കളിയച്ഛൻ (കവിത)

പി. കുഞ്ഞിരാമൻ നായരുടെ കവിതാ ഗ്രന്ഥമായ കളിയച്ഛൻ എന്ന പുസ്തകത്തിനാണ് 1959-ൽ കവിതാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചത്. . 


</doc>
<doc id="201322" url="https://ml.wikipedia.org/wiki?curid=201322" title="മലനാട്ടിൽ (കവിത)">
മലനാട്ടിൽ (കവിത)

കെ.കെ. രാജയുടെ കവിതാ ഗ്രന്ഥമായ മലനാട്ടിൽ ആണ് 1960-ൽ കവിതാസാഹിത്യത്തിനുള്ള കേരള സാഹിത്യ അക്കാദമി പുരസ്കാരത്തിനർഹമായ കൃതി. . 


</doc>
<doc id="201325" url="https://ml.wikipedia.org/wiki?curid=201325" title="വിശ്വദർശനം (കവിത)">
വിശ്വദർശനം (കവിത)

ജി. ശങ്കരക്കുറുപ്പ് രചിച്ച കവിതാ ഗ്രന്ഥമായ വിശ്വദർശനം എന്ന കൃതിക്കാണ് 1961-ൽ കവിതാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചത്. . 1963-ൽ ഈ കൃതിക്ക് കേന്ദ്ര സാഹിത്യ അക്കാദമി പുരസ്കാരവും ലഭിക്കുകയുണ്ടായി .


</doc>
<doc id="201327" url="https://ml.wikipedia.org/wiki?curid=201327" title="ശൃംഗാരപദം">
ശൃംഗാരപദം

കഥകളിയിൽ ഒരു സങ്കേതമാണ് ശൃംഗാരപദം. കാർത്തികത്തിരുനാൾ രാമവർമ്മയുടെ കാലത്തോടുകൂടിയാണ് ശൃംഗാരപദത്തിന് ആട്ടക്കഥയിൽ പ്രാധാന്യം ലഭിച്ചത്. കഥയിൽ ശൃംഗാരപദത്തിന് പ്രത്യേകിച്ച് സ്ഥാനമില്ല. കഥകളിയിൽ ഒരു ചടങ്ങായി മാറുകയാണിത്. ഇരയിമ്മൻതമ്പി, കിളിമാനൂർ വിദ്വാൻ ചെറുണ്ണികോയിത്തമ്പുരാൻ എന്നിവരുടെ കൃതികളിൽ ഒന്നിലധികം ശൃംഗാരപദങ്ങൾ ഉണ്ട്.

നടന്റെ അഭിനയപാഠവം കാണിക്കാനുള്ള ഒരു മാർഗ്ഗമാണിത്. നായികാനായകന്മാർ രംഗപ്രവേശനം ചെയ്ത് അവർക്ക് തങ്ങളിൽ ഉള്ള ആഗ്രഹം പരസ്പരം അറിയിക്കുന്നതും ശൃംഗാരലീലകളിൽ ഏർപ്പെടുന്നതും ഇതിന്റെ ഭാഗമായി നടക്കുന്നു. അവർ വസന്തഋതുക്കളേയും മറ്റ് ഉദ്ദീപനഭാവങ്ങളേയും വർണ്ണിക്കുന്നതും ഇതിന്റെ ഭാഗമായാണ്. രാവണൻ, ദുര്യോധനൻ തുടങ്ങിയ കത്തിവേഷങ്ങൾ തിരനോട്ടത്തിനു ശേഷമാണ് ശൃംഗാരപദമാടേണ്ടത്.


</doc>
<doc id="201329" url="https://ml.wikipedia.org/wiki?curid=201329" title="സർഗസംഗീതം (കവിത)">
സർഗസംഗീതം (കവിത)

വയലാർ രാമവർമ്മ രചിച്ച സർഗസംഗീതം എന്ന കൃതിക്കാണ് 1962-ൽ കവിതാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചത്. . 


</doc>
<doc id="201330" url="https://ml.wikipedia.org/wiki?curid=201330" title="മുത്തശ്ശി (കവിത)">
മുത്തശ്ശി (കവിത)

എൻ. ബാലാമണിയമ്മ രചിച്ച മുത്തശ്ശി എന്ന കവിതാസമാഹാരത്തിനാണ് 1963-ൽ കവിതാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചത്. . 


</doc>
<doc id="201332" url="https://ml.wikipedia.org/wiki?curid=201332" title="കയ്പവല്ലരി (കവിത)">
കയ്പവല്ലരി (കവിത)

വൈലോപ്പിള്ളി ശ്രീധരമേനോൻ രചിച്ച കവിതാ ഗ്രന്ഥമായ കയ്പവല്ലരി എന്ന കൃതിക്കാണ് 1964-ൽ കവിതാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചത്. . 


</doc>
<doc id="201333" url="https://ml.wikipedia.org/wiki?curid=201333" title="ജമാൽ കൊച്ചങ്ങാടി">
ജമാൽ കൊച്ചങ്ങാടി

പത്രപ്രവർത്തകൻ, ഗാനരചയിതാവ്, നാടകരചയിതാവ്, കഥാകൃത്ത്, തിരക്കഥാകൃത്ത്, നോവലിസ്റ്റ്, വിവർത്തകൻ തുടങ്ങി വിവിധ മേഖലകളിൽ വ്യക്തിമുദ്ര പതിപ്പിച്ച എഴുത്തുകാരനാണ് ജമാൽ കൊച്ചങ്ങാടി. ഇപ്പോൾ തേജസ് ദിനപ്പത്രംപത്രത്തിന്റെ അസോസിയേറ്റ് എഡിറ്റർ.

പത്രപ്രവർത്തകനും സ്വാതന്ത്ര്യസമര സേനാനിയുമായിരുന്ന പി.എ. സൈനുദ്ദീൻ നൈനയുടെ മകനായി 1944ൽ എറണാകുളം ജില്ലയിലെ കൊച്ചങ്ങാടിയിൽ ജനിച്ചു. സ്ക്കൂൾ ഫൈനലിനു ശേഷം എറണാകുളത്തെ 'കേരളനാദം' സായാഹ്ന പത്രത്തിലായിരുന്നു തുടക്കം. പിന്നീട് ജയ്ഹിന്ദ്, കൊച്ചിൻ എക്സ്പ്രസ്, യുവകേരളം തുടങ്ങിയ സായാഹ്നപത്രങ്ങളിലും പ്രവർത്തിച്ചു. ഫിലിംനാദം, യാത്ര, ചിത്രകാർത്തിക, ദീപ്തി, സർഗ്ഗം ,സിനിമ തുടങ്ങിയ ആനുകാലികങ്ങളിലും ബന്ധപ്പെട്ടു പ്രവർത്തിച്ചു.
ഇതിനിടെ സമസ്ത കേരള സാഹിത്യപരിഷത്തിന്റെ ഓഫീസ് സെക്രട്ടറിയായി കുറച്ചുനാൾ ജോലിചെയ്തു. ജ്യൂ ടൗണിൽ ഇംപ്രിന്റ് എന്ന പേരിൽ ഒരു ചെറിയ പ്രസ്സ് ഇടക്കാലത്തു നടത്തിയിരുന്നു. സ്ക്കൂൾ ഫൈനലിനു പഠിക്കുന്ന കാലത്തു തന്നെ 1961-ൽ മുൻ ഡെപ്യൂട്ടി സ്പീക്കർ എം.ജെ സക്കറിയാ സേട്ടുവിനോടൊപ്പം അഞ്ചും മൂന്നും ഒന്ന് എന്ന കഥാ സമാഹാരം പുറത്തിറക്കി. 'തളിരിട്ട കിനാക്കൾ, ചാപ്പ എന്നീ ചിത്രങ്ങൾക്ക് കഥയും തിരകഥയും എഴുതി. സിനിമയ്ക്കും അല്ലാതെയും ഗാന രചനകൾ നടത്തി. 
1980ൽ 'ലീഗ് ടൈംസ്' പത്രാധിപസമിതിയിൽ അംഗമായാണ് കോഴിക്കോട് വരുന്നത്. 1985ൽ ഇരു മുസ്ലിം ലീഗുകളും തമ്മിൽ ലയിച്ചപ്പോൾ പത്രം നിർത്തി. എറണാകുളത്തു നിന്നാരംഭിച്ച 'പ്രിവ്യൂ' വാരികയുടെ ചീഫ് എഡിറ്ററായി വീണ്ടും എറണാകുളത്തേയ്ക്ക്.
1987ൽ മാധ്യമം ആരംഭിച്ച കാലം തൊട്ടേ അതിലുണ്ടായിരുന്നു. ഡെസ്ക് ചീഫായും വാരാന്ത്യ മാധ്യമത്തിന്റെ എഡിറ്ററായും പ്രവർത്തിച്ചു. പതിനഞ്ചുവർഷം മാധ്യമം വാർഷിക പതിപ്പുകളുടെ പത്രാധിപരായിരുന്നു. 2002 ൽ മാധ്യമത്തിൽ നിന്നും വിരമിച്ചു. ഇപ്പോൾ തേജസിൽ അസോസിയേറ്റ് എഡിറ്ററായി ജോലിചെയ്യുന്നു.
ഇനിയും ഉണരാത്തവർ, ക്ഷുഭിതരുടെ ആശംസകൾ എന്നീ പ്രഫഷണൽ നാടകങ്ങളുടെ രചയിതാവ്. കഥ,നോവൽ, വിവർത്തനം, പഠനം തുടങ്ങിയ ഇനങ്ങളിൽ ഇരുപത്തഞ്ചിലേറെ കൃതികൾ. ക്ലാസിൽ അഭിമുഖങ്ങൾ, കാർട്ടൂണിസ്റ്റുകളെ കുറിച്ചുളള 'സത്യം പറയുന്ന നുണയന്മാർ' എന്നിവ മാധ്യമബന്ധിയായ പുസ്തകങ്ങളാണ്. 

ഭാര്യ എൻ പി ഫാത്തിമ. മക്കൾ ജൂബിൻ സുലേഖ, ഷൈനി ആയിശ.

1980ൽ പി. ഗോപികുമാറിന്റെ സംവിധാനത്തിൽ പുറത്തിറങ്ങിയ തളിരിട്ട കിനാക്കൾ എന്ന ചലച്ചിത്രം നിർമ്മിച്ചു കൊണ്ടാണ് ജമാൽ ചലച്ചിത്ര രംഗത്തെത്തിയത്. തളിരിട്ട കിനാക്കളിലെ ഗാനങ്ങളും അദ്ദേഹം രചിച്ചു. അതുകൂടാതെ 1983ൽ പ്രദർശനത്തിനെത്തിയ മറക്കില്ലൊരിക്കലും എന്ന ചലച്ചിത്രത്തിന് വേണ്ടിയും അദ്ദേഹം ഗാനരചന നടത്തി. പി.എ. ബക്കർ സംവിധാനം ചെയ്ത് 1983ൽ പ്രദർശനത്തിനെത്തിയ ചാപ്പ എന്ന ചിത്രത്തിന്റെ കഥയെഴുതിയതും ജമാൽ കൊച്ചങ്ങാടി ആയിരുന്നു.


</doc>
<doc id="201343" url="https://ml.wikipedia.org/wiki?curid=201343" title="അവിൽപ്പൊതി (കവിത)">
അവിൽപ്പൊതി (കവിത)

വി. കെ. ഗോവിന്ദൻ നായർ രചിച്ച അവിൽപ്പൊതി എന്ന കൃതിക്കാണ് 1965-ൽ കവിതാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചത്. . 


</doc>
<doc id="201345" url="https://ml.wikipedia.org/wiki?curid=201345" title="മാണിക്യവീണ (കവിത)">
മാണിക്യവീണ (കവിത)

വെണ്ണിക്കുളം ഗോപാലക്കുറുപ്പ് രചിച്ച കവിതാ ഗ്രന്ധമായ മാണിക്യവീണ എന്ന കൃതിക്കാണ് 1966-ൽ കവിതാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചത്. . 


</doc>
<doc id="201346" url="https://ml.wikipedia.org/wiki?curid=201346" title="കഥാകവിതകൾ (കവിത)">
കഥാകവിതകൾ (കവിത)

ഒളപ്പമണ്ണ രചിച്ച കഥാകവിതകൾ എന്ന കൃതിക്കാണ് 1967-ൽ കവിതാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചത്. . 


</doc>
<doc id="201347" url="https://ml.wikipedia.org/wiki?curid=201347" title="പാതിരാപ്പൂക്കൾ (കവിത)">
പാതിരാപ്പൂക്കൾ (കവിത)

സുഗതകുമാരി രചിച്ച കവിതാ ഗ്രന്ധമായ പാതിരാപ്പൂക്കൾ എന്ന കൃതിക്കാണ് 1968-ൽ കവിതാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചത്. . 


</doc>
<doc id="201349" url="https://ml.wikipedia.org/wiki?curid=201349" title="ഒരു പിടി നെല്ലിക്ക (കവിത)">
ഒരു പിടി നെല്ലിക്ക (കവിത)

ഇടശ്ശേരി ഗോവിന്ദൻ നായർ രചിച്ച ഒരു പിടി നെല്ലിക്ക എന്ന കൃതിക്കാണ് 1969-ൽ കവിതാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചത്. . 


</doc>
<doc id="201350" url="https://ml.wikipedia.org/wiki?curid=201350" title="ഗാന്ധിയും ഗോഡ്‌സേയും (കവിത)">
ഗാന്ധിയും ഗോഡ്‌സേയും (കവിത)

എൻ.വി. കൃഷ്ണവാരിയർ രചിച്ച കവിതാ ഗ്രന്ഥമായ ഗാന്ധിയും ഗോഡ്‌സേയും എന്ന കൃതിക്കാണ് 1970-ൽ കവിതാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചത്. . 


</doc>
<doc id="201351" url="https://ml.wikipedia.org/wiki?curid=201351" title="നവകാന്റിയനിസം">
നവകാന്റിയനിസം

സമകാലീന ദാർശനിക പ്രശ്നങ്ങളുടെ അപഗ്രഥനത്തിൽ ഇമ്മാനുവൽ കാന്റിന്റെ വീക്ഷണങ്ങളെ ആധാരമാക്കുന്നതും വിമർശനാത്മക തത്ത്വചിന്തയുടെ തത്ത്വങ്ങൾ ഉപയോഗപ്പെടുത്തുന്നതുമായ ദർശനത്തെ നവകാന്റിയനിസം എന്നു പറയുന്നു.

19-ആം നൂറ്റാണ്ടിന്റെ ഉത്തരാർധത്തിൽ ഭൗതികവാദത്തിനു സിദ്ധിച്ച വൻപ്രചാരത്തോടുള്ള പ്രതികരണമെന്നനിലയിൽ ജർമൻ തത്ത്വചിന്തകനായ എഫ്.എ.ലങെ ഹിസ്റ്ററി ഒഫ് മെറ്റീരിയലിസം ആൻഡ് ക്രിട്ടിസിസം ഒഫ് ഇറ്റ്സ് പ്രസന്റ് ഇംപോർട്ടൻസ് എന്ന കൃതിയിൽ "കാന്റിലേക്ക് മടങ്ങിപ്പോവുക" എന്നാഹ്വാനം ചെയ്തു. വ്യത്യസ്ത വ്യാഖ്യാതാക്കൾ കാന്റിന്റെ വീക്ഷണങ്ങളുടെ വ്യത്യസ്ത ഘടകങ്ങൾക്ക് ഊന്നൽ നൽകിയതിനാൽ കാലക്രമേണ നവ-കാന്റിയനിസത്തിന്റെ രണ്ട് വ്യതിരിക്ത ശാഖകൾ രൂപംകൊള്ളുകയുണ്ടായി.

"ഹെർമൻ കോഹൻ, പോൾ നാറ്റോർപ്, ഏണസ്റ്റ് കസ്സൈറർ" തുടങ്ങിയവരുടെ നേതൃത്വത്തിൽ വികാസം പ്രാപിച്ച മാർബുർഗ് വിഭാഗം വിജ്ഞാനസിദ്ധാന്തത്തിലാണ് ശ്രദ്ധകേന്ദ്രീകരിച്ചത്. വിജ്ഞാനത്തിന്റെ ഉറവിടം എന്ന നിലയിലുള്ള ഇന്ദ്രിയാനുഭവങ്ങളുടെ പ്രാധാന്യം ലഘൂകരിച്ചുകൊണ്ട് കോഹൻ കാന്റിയൻ വീക്ഷണത്തെ പരിഷ്കരിച്ചു. ഇന്ദ്രിയാനുഭവങ്ങൾ ചോദ്യങ്ങൾ സൃഷ്ടിക്കുക മാത്രമാണ് ചെയ്യുന്നത്. ചിന്തയിലൂടെ മാത്രമേ ഇന്ദ്രിയഗോചരമായ വസ്തുവിനെയോ പ്രതിഭാസത്തെയോ മനസ്സിലാക്കാൻ സാധിക്കുകയുള്ളു. ചിന്തയുടെ വ്യത്യസ്ത ഘടകങ്ങൾ ഇപ്രകാരം അസ്തിത്വത്തിന്റെ അടിസ്ഥാനരൂപങ്ങളായി ത്തീരുന്നു.

അതിരുകവിഞ്ഞ യുക്തിവാദം, തർക്കശാസ്ത്രത്തിനും മറ്റു ശുദ്ധശാസ്ത്രങ്ങൾക്കും നൽകിയ അമിതപ്രാധാന്യം എന്നിവയായിരുന്നു മാർബുർഗ് ശാഖയുടെ ന്യൂനതകൾ. കസ്സൈറർ "ഫിലോസഫി ഒഫ് സിംബോളിക് ഫോംസ്" എന്ന തന്റെ കൃതിയിൽ ഈ ന്യൂനത ഒരു പരിധിവരെ പരിഹരിച്ചിട്ടുണ്ട്.

ഡബ്ല്യു. വിൻഡൽബൻഡിന്റെ നേതൃത്വത്തിൽ വികാസം പ്രാപിച്ച "ബാദൻ സ്കൂളാണ്" നവകാന്റിയനിസത്തിന്റെ മറ്റൊരു ശാഖ. "ഹൈന്റിച്ച് റികെർട്ട്, ഹ്യൂഗൊ മ്യൂൺസ്റ്റർ" എന്നിവർ ഈ ശാഖയുടെ പ്രധാന വക്താക്കളായിരുന്നു. ഇവരുടെ വീക്ഷണം മൂല്യ-സൈദ്ധാന്തിക അതീതദർശനം എന്നാണറിയപ്പെടുന്നത്.

തത്ത്വശാസ്ത്രത്തിന്റെ ചരിത്രത്തിലും ചരിത്രാഖ്യാനത്തിലും തത്പരരായിരുന്ന വിൻഡൽബൻഡും റികർട്ടും പ്രകൃതിശാസ്ത്രങ്ങളുടെ പരികല്പനകളും തത്ത്വങ്ങളും ഇവയ്ക്ക് പര്യാപ്തമാണെന്ന് മനസ്സിലാക്കി. പ്രകൃതിശാസ്ത്രങ്ങൾക്ക് മാത്രമല്ല സാംസ്കാരിക ശാസ്ത്രങ്ങൾക്കും അടിസ്ഥാനം നൽകേണ്ടത് വിജ്ഞാനസിദ്ധാന്തത്തിന്റെ ദൗത്യമാണെന്ന് ഇവർ പറഞ്ഞു. യാഥാർഥ്യത്തെ പൊതുവായി വീക്ഷിക്കുമ്പോൾ അത് പ്രകൃതിയാകുന്നുവെന്നും ഏതെങ്കിലും പ്രത്യേകതയെയോ വ്യക്തിയെയോ ആസ്പദമാക്കി വീക്ഷിക്കുമ്പോൾ ചരിത്രമാകുന്നുവെന്നും "റികർട്ട്" അഭിപ്രായപ്പെട്ടു. ചരിത്രത്തെ മനസ്സിലാക്കാനുള്ള താക്കോലായി മൂല്യങ്ങൾ വർത്തിക്കുന്നതിനാൽ തത്ത്വചിന്തയുടെ കേന്ദ്രവിഷയം മൂല്യങ്ങളാകുന്നു. ഇപ്രകാരം കാന്റിന്റെ വിമർശനാത്മക തത്ത്വചിന്ത മൂല്യ-സൈദ്ധാന്തിക വിമർശനമാകുന്നു.

റികർട്ടിന്റെ വിജ്ഞാന സൈദ്ധാന്തിക വിശ്ലേഷണങ്ങൾ മൃദുലവും മ്യൂൺസ്റ്റർബർഗിന്റെ അപഗ്രഥനം പൂർണവുമാണ്. അമൂർത്തമായ മാനവീകരണ പ്രവണതയുടെ മറ്റൊരു രൂപം മാത്രമായിത്തീരുന്നു എന്നതാണ് ബാദൻ ശാഖയുടെ മൂല്യ-സൈദ്ധാന്തിക വീക്ഷണത്തിന്റെ ന്യൂനത. ഈ വീക്ഷണത്തിൽ പ്രസ്താവിക്കുന്ന രീതിയിൽ മൂല്യങ്ങളുടെ അനുമാനം അസാധ്യമാണ്. 



</doc>
<doc id="201352" url="https://ml.wikipedia.org/wiki?curid=201352" title="ബലിദർശനം (കവിത)">
ബലിദർശനം (കവിത)

അക്കിത്തം അച്യുതൻ നമ്പൂതിരി രചിച്ച ബലിദർശനം എന്ന കൃതിക്കാണ് 1971-ൽ കവിതാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചത്. . 


</doc>
<doc id="201353" url="https://ml.wikipedia.org/wiki?curid=201353" title="അഗ്നിശലഭങ്ങൾ (കവിത)">
അഗ്നിശലഭങ്ങൾ (കവിത)

ഒ.എൻ.വി. കുറുപ്പ് എഴുതിയ കവിതാസമാഹാരമായ അഗ്നിശലഭങ്ങൾ എന്ന കൃതിക്കാണ് 1972-ൽ കവിതാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചത്. . 


</doc>
<doc id="201355" url="https://ml.wikipedia.org/wiki?curid=201355" title="ഉദ്യാനസൂനം (കവിത)">
ഉദ്യാനസൂനം (കവിത)

എം.പി. അപ്പൻ രചിച്ച ഉദ്യാനസൂനം എന്ന കൃതിക്കാണ് 1973-ൽ കവിതാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചത്. . 


</doc>
<doc id="201357" url="https://ml.wikipedia.org/wiki?curid=201357" title="കോട്ടയിലെ പാട്ട് (കവിത)">
കോട്ടയിലെ പാട്ട് (കവിത)

പുനലൂർ ബാലൻ രചിച്ച കവിതാ ഗ്രന്ധമായ കോട്ടയിലെ പാട്ട് എന്ന കൃതിക്കാണ് 1974-ൽ കവിതാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചത്. . 


</doc>
<doc id="201358" url="https://ml.wikipedia.org/wiki?curid=201358" title="ഗീതാഞ്ജലി (ചലച്ചിത്രം)">
ഗീതാഞ്ജലി (ചലച്ചിത്രം)

1990 ൽ പുറത്തിറങ്ങിയ മലയാളചലച്ചിത്രമാണ് ഗീതാഞ്ജലി. മണിരത്നമാണ് ഈ ചിത്രത്തിന്റെ സംവിധായകൻ .ഈ ചിത്രം തെലുഗുവിൽ നിന്ന് മലയാളത്തിലേക്ക് ഡബ്ബ് ചെയ്യപ്പട്ടതാണ്. നാഗാർജുന , ഗിരിജ ഷെട്ടാർ എന്നിവരാണ് പ്രധാനവേഷങ്ങളിൽ അഭിനയിച്ചത്. ഇതിലെ നായികയായ ഗിരിജ ഷെട്ടാർ അഭിനയിച്ച ഏകമലയാളചിത്രം പ്രിയദർശൻ സംവിധാനം ചെയ്ത മോഹൻലാൽ നായകനായ വന്ദനം ആണ്. തമിഴിൽ ഇദയത്തെ തിരുടാതൈ എന്ന പേരിലാണ് ഈ ചിത്രം ഇറങ്ങിയത്. ഹിന്ദിയിൽ യാദ് രഖേഗി ദുനിയാ എന്ന പേരിൽ ഇത് പുനർനിർമ്മിക്കപ്പെട്ടു. ആദിത്യ പഞ്ചോളിയും റുക്സാറുമാണ് പ്രധാനവേഷങ്ങൾ ചെയ്തത്. മെലഡി കിങ് ഇളയരാജയായിരുന്നു ഈ ചിത്രത്തിലെ ഗാനങ്ങൾക്ക് ഈണമിട്ടത്. അന്തിക്കാട് മണിയാണ് ഗാനരചന നിർവഹിച്ചത്. ഈ ചിത്രം 1990ൽ ഏറ്റവും ജനപ്രീതി നേടിയ ചിത്രത്തിനുള്ള സുവർണകമലവും 7 നന്ദി അവാർഡുകളും നേടി. 

ഗിരിജ (ഗീതാഞ്ജലി), നാഗാർജുന (പ്രകാശ് ), വിജയകുമാർ ( ഗീതാഞ്ജലിയുടെ അച്ഛൻ ),വിജയചന്ദർ (പ്രകാശിന്റെ അച്ഛൻ ), ചന്ദ്രമോഹൻ , സുതിവേലു, സുമിത്ര (പ്രകാശിന്റെ അമ്മ),രാധാഭായ് (ഗീതാഞ്ജലിയുടെ മുത്തശി ), സിൽക്ക് സ്മിത, ഡിസ്കോ ശാന്തി, ഷൌക്കർ ജാനകി (ചാൻസലർ ), അരുണ മുചേർല (ഡോക്ടർ ).


</doc>
<doc id="201359" url="https://ml.wikipedia.org/wiki?curid=201359" title="തിരഞ്ഞെടുത്ത കഥകൾ (ചെറുകഥ)">
തിരഞ്ഞെടുത്ത കഥകൾ (ചെറുകഥ)

ശിഹാബുദ്ദീൻ പൊയ്ത്തുംകടവ് രചിച്ച തെരഞ്ഞെടുത്ത കഥകൾ എന്ന കൃതിക്കാണ് 2007-ൽ ചെറുകഥാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചത്. . 

ഇത് 30 ചെറുകഥകളുടെ ഒരു സമാഹാരമാണ്. 


</doc>
<doc id="201385" url="https://ml.wikipedia.org/wiki?curid=201385" title="പരസ്യശരീരം">
പരസ്യശരീരം

ഇ.പി. ശ്രീകുമാർ രചിച്ച ചെറുകഥ എന്ന കഥ ഉൾപ്പെടുന്ന ഒരു ചെറുകഥാസമാഹാരമാണ് പരസ്യശരീരം. 2010-ലെ ചെറുകഥാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ഈ കൃതിക്ക് ലഭിച്ചിട്ടുണ്ട്. . ഡി.സി. ബുക്സ് പ്രസിദ്ധീകരിച്ച ഈ കഥാസമാഹാരം 2008 ഒക്ടോബറിലാണു് ആദ്യമായി പ്രസിദ്ധപ്പെടുത്തിയത്. രണ്ടാമത്തെ പതിപ്പ് 2011 ജൂണിൽ പ്രസിദ്ധീകരിച്ചു. വൃദ്ധജന ബാങ്ക്, ഡെഡ്ലൈൻ, പരസ്യശരീരം, അണുബാധ, പാഴ്, എപ്പിസോഡ്, തെളിവെടുപ്പ്, രക്ഷ, ദാസ്യരസം, ഗ്രീറ്റിങ്സ് എന്നീ ചെറുകഥകളും, രണ്ടു കഥകൾക്കു മദ്ധ്യേ, മരണത്തിന്റെ മാറ്റൊലി എന്നീ കുറിപ്പുകളും, ആഷാമേനോൻ എഴുതിയ "ശുഭപന്തുവരാളികൾ നഷ്ടമാവുന്ന സംസ്കൃതി" എന്ന അവതാരികയുമാണു് ഈ സമാഹാരത്തിലുള്ളത്. 


</doc>
<doc id="201386" url="https://ml.wikipedia.org/wiki?curid=201386" title="ആവേ മരിയ (ചെറുകഥ)">
ആവേ മരിയ (ചെറുകഥ)

കെ.ആർ.മീര രചിച്ച ചെറുകഥയാണ് ആവേ മരിയ. 2009-ലെ ചെറുകഥാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. . 


</doc>
<doc id="201399" url="https://ml.wikipedia.org/wiki?curid=201399" title="കൊമാല (ചെറുകഥ)">
കൊമാല (ചെറുകഥ)

സന്തോഷ് ഏച്ചിക്കാനം രചിച്ച ചെറുകഥയാണ് കൊമാല.കേരളത്തിലെ സമീപകാല കർഷക ആത്മഹത്യകൾ ഇതിലെ മുഖ്യപ്രതിപാദ്യവിഷയമാണ്. മാതൃഭൂമി ആഴ്ചപ്പതിപ്പിലാണ് "കൊമാല" ആദ്യമായി പ്രസിദ്ധീകരിക്കപ്പെട്ടത്. 2008-ലെ കേരള സാഹിത്യ അക്കാദമി പുരസ്കാരം 2010-ലെ കേരള സ്റ്റേറ്റ് ലൈബ്രറി കൗൺസിലിന്റെ സാഹിത്യപുരസ്കാരം എന്നിവ ഈ കൃതി നേടിയിട്ടുണ്ട്. ഏറെ ശ്രദ്ധിക്കപ്പെടുകയും ചർച്ച
ചെയ്യപ്പെടുകയും ചെയ്ത കഥയായ
കൊമാല, കേരളീയ
ജീവിതത്തിലെ വലിയൊരു
ദുരന്തത്തെ അടയാളപ്പെടുത്തി എഴുതിയതാണ്.
മെക്സിക്കന് എഴുത്തുകാരന് ഹുവാന്
റൂള്ഫോയുടെ ‘പെദ്രൊ പാരമോ’
എന്ന
നോവലിനെ സാക്ഷിയാക്കി കേരളത്തിലെ സമീപകാല
അത്മാഹത്യാ പ്രവണതയെ വരച്ചിടുകയായിരുന്നു.


</doc>
<doc id="201401" url="https://ml.wikipedia.org/wiki?curid=201401" title="ചാവുകളി (ചെറുകഥ)">
ചാവുകളി (ചെറുകഥ)

ഇ. സന്തോഷ്കുമാർ രചിച്ച ചാവുകളി എന്ന കൃതിക്കാണ് 2006-ൽ ചെറുകഥാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചത്. . 


</doc>
<doc id="201404" url="https://ml.wikipedia.org/wiki?curid=201404" title="താപം (ചെറുകഥ)">
താപം (ചെറുകഥ)

ടി.എൻ. പ്രകാശ് രചിച്ച താപം എന്ന കൃതിക്കാണ് 2005-ൽ ചെറുകഥാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചത്. . 

ഗാന്ധിമാർഗ്ഗം, കഥയിലേക്ക്‌ ഒരു ക്ലാർക്ക്‌ വീണ്ടും കടന്നുവരുന്നു, പരാജയകാരണങ്ങൾ, ഒട്ടകച്ചിരി, എന്റെ യുദ്ധവിരുദ്ധനീക്കങ്ങൾ, ആരോട്‌ പറയാൻ, ചൂണ്ടുവിരലിലെ മഷിയടയാളം, എന്റെ മകൾ, തീർത്ഥയ്‌ക്കുവേണ്ടി ഒരു കഥ തുടങ്ങി 14 ചെറുകഥകളാണ് ഇതിലുള്ളത് .


</doc>
<doc id="201406" url="https://ml.wikipedia.org/wiki?curid=201406" title="ജാഗരൂക (ചെറുകഥ)">
ജാഗരൂക (ചെറുകഥ)

പ്രിയ എ.എസ്. രചിച്ച ജാഗരൂക എന്ന കൃതിക്കാണ് 2004-ൽ ചെറുകഥാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചത്. . 

താമരക്കനി, മലയാളം, ജാഗരൂക തുടങ്ങി ഏഴുകഥകളുടെ സമാഹാരമാണിത് .


</doc>
<doc id="201410" url="https://ml.wikipedia.org/wiki?curid=201410" title="ജലസന്ധി (ചെറുകഥ)">
ജലസന്ധി (ചെറുകഥ)

പി. സുരേന്ദ്രൻ രചിച്ച ജലസന്ധി എന്ന കൃതിക്കാണ് 2003-ൽ ചെറുകഥാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചത്. . 


</doc>
<doc id="201413" url="https://ml.wikipedia.org/wiki?curid=201413" title="കർക്കടകത്തിലെ കാക്കകൾ (ചെറുകഥ)">
കർക്കടകത്തിലെ കാക്കകൾ (ചെറുകഥ)

കെ.എ. സെബാസ്റ്റ്യൻ രചിച്ച കർക്കടകത്തിലെ കാക്കകൾ എന്ന കൃതിക്കാണ് 2002-ൽ ചെറുകഥാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചത്. . 

ഒറ്റയും ഇരട്ടയും, രണ്ടാംപാഠം, നിലത്തെഴുത്താശാൻ, കർക്കടകത്തിലെ കാക്കകൾ തുടങ്ങിയ പതിനാല്‌ കഥകളാണ്‌ ഈ സമാഹാരത്തിലുളളത്‌. 


</doc>
<doc id="201424" url="https://ml.wikipedia.org/wiki?curid=201424" title="അലക്സിയസ് I">
അലക്സിയസ് I

അലക്സിയസ് I ബൈസാന്തിയൻ ചക്രവർത്തിയായിരുന്നു. ജോൺ കൊംനേനസിന്റെ മൂന്നാമത്തെ പുത്രനായി 1056-ൽ കോൺസ്റ്റാന്റിനോപ്പിളിൽ ജനിച്ചു. ഏഷ്യാമൈനർ, ഗ്രീസ് എന്നിവിടങ്ങളിലെ ആക്രമണങ്ങളിൽ പങ്കെടുത്ത് വിജയം നേടി. പട്ടാളക്കാരുടെ പ്രീതി സമ്പാദിച്ച അലക്സിയസ് 1081 ഏപ്രിലിൽ 4-ന് ബൈസാന്തിയൻ ചക്രവർത്തിയായി. രാജ്യത്തിനകത്തും പുറത്തുമുള്ള ശത്രുക്കളെ എതിരിടാനുള്ള കരുത്ത് ചക്രവർത്തിയായ സീസഫോറസ് IIIന് (1078-81) ഇല്ലാതിരുന്നതിനാലായിരുന്നു അലക്സിയസിനെ തത്സ്ഥാനത്ത് പ്രതിഷ്ഠിച്ചത്. പുതിയ ചക്രവർത്തി നോർമൻകാരിൽനിന്നും തെസ്സിലി വീണ്ടെടുക്കുകയും ത്രെയിസിലെ പെഷ്നേഗുകളെയും കുമാൻകാരെയും പുറത്താക്കുകയും ചെയ്തു; ഏഷ്യാമൈനറിലെ തുർക്കികൾക്കെതിരായി യുദ്ധം നയിച്ചു. 1096-ൽ ഒന്നാം കുരിശുയുദ്ധം കഴിഞ്ഞു മടങ്ങുന്നവർ ഇദ്ദേഹത്തെ ശല്യപ്പെടുത്തിയെങ്കിലും, അവരെ ഇദ്ദേഹം പുറത്താക്കി. അധഃപതിക്കാൻ തുടങ്ങിയ ബൈസാന്തിയൻ സാമ്രാജ്യത്തെ കുറച്ചുകാലംകൂടി സംരക്ഷിച്ചു എന്നതാണ് അലക്സിയസിന്റെ നേട്ടം. ഇടപ്രഭുക്കന്മാരെ അമർച്ച ചെയ്യുവാൻ ഇദ്ദേഹം ഉന്നത പുരോഹിതവർഗത്തെ കരുവാക്കി. പാശ്ചാത്യ ക്രിസ്ത്യാനികൾക്ക് ഇദ്ദേഹം സമ്മതനായിരുന്നില്ല. കഴിവുള്ള ഭരണാധികാരി, സൈന്യാധിപൻ, ഭരണതന്ത്രജ്ഞൻ എന്നീ നിലകളിലും പ്രശസ്തിയാർജിച്ച അലക്സിയസ് I, 1118-ൽ അന്തരിച്ചു. ഇദ്ദേഹത്തെക്കുറിച്ച്, ഇദ്ദേഹത്തിന്റെ പുത്രിയും പ്രശസ്ത ചരിത്രകാരിയുമായ "അന്നാ കൊംനേന" ഒരു ജീവചരിത്രഗ്രന്ഥം (The Alexiad) രചിച്ചിട്ടുണ്ട്.




</doc>
<doc id="201433" url="https://ml.wikipedia.org/wiki?curid=201433" title="ഇരുളൻ പാറക്കൂരി">
ഇരുളൻ പാറക്കൂരി

കേരളത്തിലെ തദ്ദേശീയ മത്സ്യം ആണ് ഇരുളൻ പാറക്കൂരി. ഇതിനെ ചാലിയറിലും അതിന്റെ കൈ വഴികളില്ലും ആണ് കണ്ടു കിട്ടിയിടുള്ളത് .


</doc>
<doc id="201436" url="https://ml.wikipedia.org/wiki?curid=201436" title="ഘടികാരങ്ങൾ നിലയ്ക്കുന്ന സമയം">
ഘടികാരങ്ങൾ നിലയ്ക്കുന്ന സമയം

സുഭാഷ് ചന്ദ്രൻ രചിച്ച ഘടികാരങ്ങൾ നിലയ്ക്കുന്ന സമയം എന്ന കൃതിക്കാണ് 2001-ൽ ചെറുകഥാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചത്. . 


</doc>
<doc id="201438" url="https://ml.wikipedia.org/wiki?curid=201438" title="രണ്ട് സ്വപ്നദർശികൾ">
രണ്ട് സ്വപ്നദർശികൾ

ഗ്രേസി രചിച്ച രണ്ട് സ്വപ്നദർശികൾ എന്ന കൃതിക്കാണ് 2000-ൽ ചെറുകഥാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചത്. . 


</doc>
<doc id="201441" url="https://ml.wikipedia.org/wiki?curid=201441" title="റെയിൻഡിയർ (കൃതി)">
റെയിൻഡിയർ (കൃതി)

ചന്ദ്രമതി രചിച്ച റെയിൻഡിയർ എന്ന കൃതിക്കാണ് 1999-ൽ ചെറുകഥാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചത്. .


</doc>
<doc id="201449" url="https://ml.wikipedia.org/wiki?curid=201449" title="ഒരു രാത്രിക്കു ഒരു പകൽ">
ഒരു രാത്രിക്കു ഒരു പകൽ

അശോകൻ ചരുവിൽ രചിച്ച ഒരു രാത്രിക്കു ഒരു പകൽ എന്ന കൃതിക്കാണ് 1998-ൽ ചെറുകഥാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചത്. . 


</doc>
<doc id="201454" url="https://ml.wikipedia.org/wiki?curid=201454" title="നവ്വാട്ടിൽ">
നവ്വാട്ടിൽ

യൂട്ടോ-ആസ്ടെക്കൻ ഭാഷാഗോത്രത്തിന്റെ നവ്വാൻ ശാഖയിൽ പെട്ട ഭാഷകളുടേയും ഉപഭാഷകളുടേയും കൂട്ടമാണ് നവ്വാട്ടിൽ (Nahuatl). ഏറെയും മദ്ധ്യ-മെക്സിക്കോയിൽ ജീവിക്കുന്ന പതിനഞ്ചു ലക്ഷത്തോളം വരുന്ന നവ്വാ ജനത ഈ ഭാഷകൾ സംസാരിക്കുന്നു. നവ്വാൻ ഭാഷകളെല്ലാം മദ്ധ്യ അമേരിക്കയിൽ പിറന്നവയാണ്.

പൊതുവർഷം ഏഴാം ശതകം മുതലെങ്കിലും നവ്വാട്ടിൽ ഭാഷ ഉപയോഗത്തിലിരുന്നു. മദ്ധ്യ അമേരിക്കൻ ചരിത്രത്തിലെ ക്ലാസിക്കൽ യുഗത്തിനു ശേഷമുള്ള കാലത്ത് ഇന്നത്തെ മദ്ധ്യ മെക്സിക്കോയുടെ അധിപന്മാരായിരുന്ന ആസ്ടെക് ജനതയുടെ ഭാഷ ആയിരുന്നു അത്. സ്പെയിനിന്റെ അധിനിവേശാരംഭത്തിനു മുൻപുള്ള നൂറ്റാണ്ടുകളിൽ മെക്സിക്കോ മുഴുവൻ പരന്നു കിടന്ന ആസ്ടെക് സാമ്രാജ്യത്തിന്റെ പ്രതാപം, സാമ്രാജ്യത്തിന്റെ തലസ്ഥാനമായ ടെനോച്ച്ടിറ്റ്ലാനു ചുറ്റുമുള്ള പ്രദേശങ്ങളിലെ നാട്ടുഭാഷയെ മദ്ധ്യ അമേരിക്കയിലെ മാനകഭാഷയാക്കി. അധിനിവേശത്തെ തുടർന്നുണ്ടായ ലത്തീൻ അക്ഷരമാലയുടെ പ്രചാരം, നവ്വാട്ടിൽ ഭാഷയ്ക്ക് ഒരു ലിഖിതസാഹിത്യം ഉണ്ടാകാനും അവസരമൊരുക്കി. അതിന്റെ ഫലമായി 16, 17 നൂറ്റാണ്ടുകളിൽ ദിനവൃത്താന്തങ്ങളും, വ്യാകരണങ്ങളും, കാവ്യങ്ങളും, ഭരണസംബന്ധമായ കൃതികളും ഉൾപ്പെടെ ഒട്ടേറെ രചനകൾ ആ ഭാഷയിൽ രൂപപ്പെട്ടു. 'ടെനോച്ച്ടിറ്റ്ലാൻ' നാട്ടുഭാഷയുടെ ആശ്രയത്തിൽ വികസിച്ച ഈ സാഹിത്യഭാഷ, "ക്ലാസ്സിക്കൽ നവ്വാട്ടിൽ" എന്നറിയപ്പെടുന്നു. അമേരിക്കൻ വൻകരയിലെ ഭാഷകൾക്കിടയിൽ ഏറ്റവുമധികം പഠനങ്ങൾക്കും രേഖകൾക്കും വിഷയമായിട്ടുള്ള ഭാഷയാണിത്.

ഇന്ന് നവ്വാട്ടിലിന്റെ വിവിധരൂപങ്ങൾ മദ്ധ്യമെക്സിക്കോയിൽ ചിതറിക്കിടക്കുന്ന ജനസമൂഹങ്ങളിലെ ഗ്രാമീണജനതയുടെ സംസാരഭാഷയാണ്. ഈ ഭാഷാഭേദങ്ങൾ തമ്മിലുള്ള വ്യത്യസങ്ങൾ ഗണ്യമാണ്. പലപ്പോഴും അവയ്ക്കിടയിൽ ആശയവിനിമയം അസാദ്ധ്യമാകാൻ മാത്രമുണ്ട് ആ വ്യത്യസ്തത. സ്പാനിഷ് ഭാഷയുടെ സ്വാധീനം അവയിലെല്ലാം കാണാം. നവ്വാട്ടിലിന്റെ ആധുനിക രൂപങ്ങളൊന്നും ക്ലാസ്സിക്കൽ നവ്വാട്ടിലിനു സമാനമല്ല. എന്നാൽ മെക്സിക്കോ സമതലത്തിനു ചുറ്റുമുള്ള പ്രദേശങ്ങളിൽ സംസാരിക്കുന്ന ഭാഷയ്ക്കാണ് പാർശ്വഭൂമികളിലെ ഭാഷകളേക്കാൾ അതിനോടടുപ്പം. 2003-ൽ മെക്സിക്കോ സർക്കാർ നടപ്പാക്കിയ "തദ്ദേശിയ ജനതയുടെ അവകാശ സംരക്ഷണനിയമം", മറ്റ് 63 തദ്ദേശീയ ഭാഷകൾക്കൊപ്പം നവ്വാട്ടിലിനും അതു സംസാരിക്കപ്പെടുന്ന പ്രദേശങ്ങളിൾ രാഷ്ട്രഭാഷയുടെ പദവി നൽകി സ്പാനിഷ് ഭാഷയ്ക്ക് ഒപ്പമാക്കിയിരിക്കുന്നു.

ഒട്ടേറെ ശബ്ദകാണ്ഡങ്ങളും പ്രത്യയങ്ങളും ചേർന്ന് അർത്ഥം തിങ്ങിയ ദീർഘപദങ്ങളുടെ നിർമ്മിതി സാദ്ധ്യമായ ഈ ഭാഷയുടെ രൂപപ്രകൃതി സങ്കീർണ്ണമാണ്. മദ്ധ്യ-അമേരിക്കയിലെ ഇതരഭാഷകളുമായുള്ള നൂറ്റാണ്ടുകളിലെ സഹവാസത്തിനിടെ ആ ഭാഷകളുടെ വലിയ സ്വാധീനം നവ്വാട്ടിലിൽ കടന്നുകൂടിയിട്ടുണ്ട്. 

നവ്വാട്ടിലിലെ ഒട്ടേറെ വാക്കുകൾ സ്പാനിഷ് ഭാഷയിലൂടെ ലോകത്തിലെ നൂറുകണക്കിന് ഇതര ഭാഷകളിൽ എത്തിയിരിക്കുന്നു. ഇവയിൽ മിക്കവയും തദ്ദേശീയമായ സസ്യ-ജന്തുനാമങ്ങളും മറ്റുമാണ്. ടൊമാറ്റോ, അവക്കാഡോ, ചയോട്ടെ, ചില്ലി (മുളക്), ചോക്കലേറ്റ് തുടങ്ങിയ സസ്യനാമങ്ങളും അക്സോലോട്ടൽ, കയോട്ടി തുടങ്ങിയ ജന്തുനാമങ്ങളും ഇത്തരം വാക്കുകളിൽ പെടുന്നു.



</doc>
<doc id="201455" url="https://ml.wikipedia.org/wiki?curid=201455" title="ആശ്വാസത്തിന്റെ മന്ത്രച്ചരട്">
ആശ്വാസത്തിന്റെ മന്ത്രച്ചരട്

മുണ്ടൂർ കൃഷ്ണൻകുട്ടി രചിച്ച ചെറുകഥാ സമാഹാരമാണ്ആശ്വാസത്തിന്റെ മന്ത്രച്ചരട്. 1997-ൽ ചെറുകഥാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചത്ഈ കൃതിക്കായിരുന്നു.. 



</doc>
<doc id="201456" url="https://ml.wikipedia.org/wiki?curid=201456" title="രാത്രിമൊഴി">
രാത്രിമൊഴി

എൻ. പ്രഭാകരൻ രചിച്ച രാത്രിമൊഴി എന്ന കൃതിക്കാണ് 1996-ൽ ചെറുകഥാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചത്. . 


</doc>
<doc id="201457" url="https://ml.wikipedia.org/wiki?curid=201457" title="സമാന്തരങ്ങൾ (ചെറുകഥ)">
സമാന്തരങ്ങൾ (ചെറുകഥ)

ശത്രുഘ്നൻ രചിച്ച സമാന്തരങ്ങൾ എന്ന കൃതിക്കാണ് 1994-ൽ ചെറുകഥാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചത്. . 


</doc>
<doc id="201459" url="https://ml.wikipedia.org/wiki?curid=201459" title="മഞ്ഞിലെ പക്ഷി">
മഞ്ഞിലെ പക്ഷി

മാനസി രചിച്ച മഞ്ഞിലെ പക്ഷി എന്ന കൃതിക്കാണ് 1993-ൽ ചെറുകഥാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചത്. . 


</doc>
<doc id="201461" url="https://ml.wikipedia.org/wiki?curid=201461" title="വീടുവിട്ടുപോകുന്നു">
വീടുവിട്ടുപോകുന്നു

കെ.വി. അഷ്ടമൂർത്തി രചിച്ച വീടുവിട്ടുപോകുന്നു എന്ന കൃതിക്കാണ് 1992-ൽ ചെറുകഥാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചത്. . 

12 ചെറുകഥകളാണ് ഈ കഥാസമാഹാരത്തിലുള്ളത് 



</doc>
<doc id="201465" url="https://ml.wikipedia.org/wiki?curid=201465" title="വസന്തകുമാർ സാംബശിവൻ">
വസന്തകുമാർ സാംബശിവൻ

കേരളത്തിലെ ഒരു കഥാപ്രസംഗകനും എഴുത്തുകാരനുമാണു വസന്തകുമാർ സാംബശിവൻ. 

കൊല്ലം ജില്ലയിലെ ചവറ തെക്കുംഭാഗം ഗുഹാനന്ദപുരം മേലൂട്ട് വീട്ടിൽ ജനനം. പിതാവു പ്രശസ്ത കാഥികൻ വി. സാംബശിവൻ. മാതാവ് സുഭദ്ര. കേരള കഥാപ്രസംഗ അക്കാദമിയുടെ ചെയർമാനാണ് ഇദ്ദേഹം . 

ഇദ്ദേഹം കൊല്ലം ശ്രീനാരായണ കോളേജിലെ രസതന്ത്ര വിഭാഗം അദ്ധ്യാപകനാണ്.


</doc>
<doc id="201466" url="https://ml.wikipedia.org/wiki?curid=201466" title="കുളമ്പൊച്ച (ചെറുകഥ)">
കുളമ്പൊച്ച (ചെറുകഥ)

ജയനാരായണൻ രചിച്ച കുളമ്പൊച്ച എന്ന കൃതിക്കാണ് 1991-ൽ ചെറുകഥാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചത്. . 


</doc>
<doc id="201468" url="https://ml.wikipedia.org/wiki?curid=201468" title="ഭൂമിപുത്രന്റെ വഴി">
ഭൂമിപുത്രന്റെ വഴി

എസ്.വി. വേണുഗോപൻ നായർ രചിച്ച ഭൂമിപുത്രന്റെ വഴി എന്ന കൃതിക്കാണ് 1990-ൽ ചെറുകഥാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചത്. . 


</doc>
<doc id="201470" url="https://ml.wikipedia.org/wiki?curid=201470" title="നൂൽപ്പാലം കടക്കുന്നവർ">
നൂൽപ്പാലം കടക്കുന്നവർ

വൈശാഖൻ രചിച്ച നൂൽപ്പാലം കടക്കുന്നവർ എന്ന കൃതിക്കാണ് 1989-ൽ ചെറുകഥാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചത്. . 


</doc>
<doc id="201471" url="https://ml.wikipedia.org/wiki?curid=201471" title="ദിനോസറിന്റെ കുട്ടി">
ദിനോസറിന്റെ കുട്ടി

ഇ. ഹരികുമാർ രചിച്ച ദിനോസറിന്റെ കുട്ടി എന്ന കൃതിക്കാണ് 1988-ൽ ചെറുകഥാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചത്. . 


</doc>
<doc id="201473" url="https://ml.wikipedia.org/wiki?curid=201473" title="പുഴ (ചെറുകഥ)">
പുഴ (ചെറുകഥ)

വെട്ടൂർ രാമൻ നായർ രചിച്ച പുഴ എന്ന കൃതിക്കാണ് 1987-ൽ ചെറുകഥാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചത്. . 


</doc>
<doc id="201474" url="https://ml.wikipedia.org/wiki?curid=201474" title="സ്വർഗ്ഗം തുറക്കുന്ന സമയം">
സ്വർഗ്ഗം തുറക്കുന്ന സമയം

എം.ടി. വാസുദേവൻ നായർ രചിച്ച ചെറുകഥയാണ് സ്വർഗ്ഗം തുറക്കുന്ന സമയം. 1986-ലെ ചെറുകഥാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 


</doc>
<doc id="201476" url="https://ml.wikipedia.org/wiki?curid=201476" title="ഹൃദയവതിയായ ഒരു പെൺകുട്ടി">
ഹൃദയവതിയായ ഒരു പെൺകുട്ടി

എം. മുകുന്ദൻ രചിച്ച ഹൃദയവതിയായ ഒരു പെൺകുട്ടി എന്ന കൃതിക്കാണ് 1985-ൽ ചെറുകഥാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചത്. . 


</doc>
<doc id="201480" url="https://ml.wikipedia.org/wiki?curid=201480" title="തണുപ്പ് (ചെറുകഥ)">
തണുപ്പ് (ചെറുകഥ)

മാധവിക്കുട്ടി രചിച്ച ചെറുകഥയാണ് തണുപ്പ്. 1968-ലെ ചെറുകഥാസാഹിത്യത്തിനുള്ള കേരള സാഹിത്യ അക്കാദമി പുരസ്കാരത്തിന് ഈ കൃതി അർഹമായിട്ടുണ്ട്. 


</doc>
<doc id="201482" url="https://ml.wikipedia.org/wiki?curid=201482" title="ഒരിടത്ത് (ചെറുകഥ)">
ഒരിടത്ത് (ചെറുകഥ)

സക്കറിയ രചിച്ച ഒരിടത്ത് എന്ന ചെറുകഥാസമാഹാരത്തിനാണ് 1979-ൽ ചെറുകഥാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചത്. . 


</doc>
<doc id="201489" url="https://ml.wikipedia.org/wiki?curid=201489" title="അലക്സിയസ് II">
അലക്സിയസ് II

ബൈസാന്തിയൻ ചക്രവർത്തിയായിരുന്നു അലക്സിയസ് II. മാനുവൽ കൊംനേനസ് ഒന്നാമന്റെയും അന്ത്യോഖ്യയിലെ റയ്മോണ്ട് രാജകുമാരന്റെ പുത്രി മേരിയുടെയും പുത്രനായി 1169-ൽ അലക്സിയസ് കോംനേനസ് ജനിച്ചു.

പിതാവ് 1180 സെപ്റ്റബർ 14-ന് നിര്യാതനായി. തുടർന്ന് 11 വയസ്സുമാത്രം പ്രായമുള്ള അലക്സിയസ് II ചക്രവർത്തിയായി; മാതാവായ മേരി റീജന്റായി ഭരണം ആരംഭിച്ചു. മാനുവലിന്റെ ഒരു ബന്ധുവായ അലക്സിയസ് എന്നൊരാളെ "പ്രോട്ടോസെബസ്റ്റസ്" (പ്രതിനിധി) ആയി പുതിയ റീജന്റ് നിയമിച്ചു. ഇദ്ദേഹത്തിന്റെ ഭരണം പൊതുജനങ്ങൾക്കു ഹിതമായില്ല. അലക്സിയസ് ചക്രവർത്തിയുടെ സഹോദരിയായ മേരിയും അവരുടെ ഭർത്താവായ മോണ്ട് ഫെറാറ്റിലെ റാനിയറും കൂടി ഈ ഭരണം അവസാനിപ്പിക്കാൻ നടത്തിയ ശ്രമം വിജയിച്ചില്ല. 1182 മേയിൽ തലസ്ഥാനത്തുടനീളം കലാപമുണ്ടായി. ഈ അവസരം തനിക്കനുകൂലമായി പ്രയോജനപ്പെടുത്താൻ മാനുവൽ I ന്റെ (1143-80) സഹോദരനായ അൻഡ്രോണിക്കസ് കൊംനേനസ് എത്തി; "പ്രോട്ടോസെബസ്റ്റസായ" അലക്സിയസിനെ ബന്ധനസ്ഥനാക്കിയശേഷം അന്ധനാക്കി. ചക്രവർത്തിയായ അലക്സിയസ് II ന്റെ രക്ഷാകർതൃത്വം ആൻഡ്രോണിക്കസ് ഏറ്റെടുത്തു. രാജമാതാവായ മേരിയെ വധിക്കാനുള്ള കല്പനയിൽപ്പോലും അലക്സിയസ് ചക്രവർത്തിക്ക് ഒപ്പുവയ്ക്കേണ്ടിവന്നു. 1183-ൽ അൻഡ്രോണിക്കസ് സഹചക്രവർത്തിയായി; അധികം വൈകാതെ അലക്സിയസ് വധിക്കപ്പെട്ടു (1183). അദ്ദേഹത്തിന്റെ യുവവിധവയായ ആഗ്നസിനെ (ഫ്റാൻസിലെ ലൂയി VII-ന്റെ പുത്രി) അൻഡ്രോണിക്കസ് വിവാഹം കഴിച്ചു.



</doc>
<doc id="201495" url="https://ml.wikipedia.org/wiki?curid=201495" title="അലക്സിയസ് III">
അലക്സിയസ് III

ബൈസാന്തിയൻ ചക്രവർത്തിയായിരുന്നു അലക്സിയസ് III. അലക്സിയസ് ആഞ്ജലസ്, അലക്സിയസ് I ന്റെ പൗത്രനായ അൻഡ്രോണിക്കസ് ആഞ്ജലസിന്റെ രണ്ടാമത്തെ പുത്രനായിരുന്നു.

1195-ൽ സൈന്യസഹായത്തോടെ ചക്രവർത്തിയായി. സഹോദരനായ ഐസക്ക് II നെ അന്ധനാക്കിയശേഷം തടവിൽ പാർപ്പിച്ചു. ബാൾക്കൻ പ്രദേശങ്ങളിൽ ബൈസാന്തിയൻ സാമ്രാജ്യത്തിനുണ്ടായിരുന്ന സ്വാധീനശക്തി അദ്ദേഹത്തിന്റെ കാലത്തു ക്ഷയിച്ചു. 1195-ലും 1196-ലും ബൾഗേറിയയ്ക്കെതിരായി അലക്സിയസ് III യുദ്ധം നടത്തിയെങ്കിലും അതു വിജയിച്ചില്ല. കുരിശുയുദ്ധത്തിലെ കക്ഷികൾ കോൺസ്റ്റാന്റിനോപ്പിൾ ആക്രമിച്ച് 1203-ൽ കീഴടക്കി, ഐസക്ക് കകനെ വീണ്ടും ചക്രവർത്തിയാക്കി വാഴിച്ചു. ഇതിനെത്തുടർന്ന് അലക്സിയസ് III ത്രെയിസിലേക്കോടിപ്പോയി. അവിടെയുള്ള മോസിനേപെലിസിൽവച്ച് സിംഹാസനം വീണ്ടെടുക്കാൻ അന്ത്യശ്രമം നടത്തിയെങ്കിലും അതും പരാജയപ്പെട്ടു. പിന്നീടിദ്ദേഹം എപ്പിറസിലെ ഏകാധിപതിയായ മൈക്കയിൽ ആഞ്ജലസിന്റെ സംരക്ഷണയിലായി; തുടർന്ന് ഏഷ്യാമൈനറിലെത്തി ഇക്കോണിയം (കോനിയ) സുൽത്താന്റെ സഹായം സ്വീകരിച്ചു. അവിടെനിന്നും തന്റെ ജാമാതാവായ തിയോഡർ ലാസ്കാറസിനെതിരായി യുദ്ധം നടത്തി. 1210-ൽ തിയോഡർ അലക്സിയസ് III നെ തടവുകാരനാക്കി; നിക്കെയിലെ സന്ന്യാസാശ്രമത്തിലേക്കയച്ചു. അവിടെവച്ച് 1210-ൽ ഇദ്ദേഹം അന്തരിച്ചു.



</doc>
<doc id="201518" url="https://ml.wikipedia.org/wiki?curid=201518" title="മാവേലിക്കര വേലുക്കുട്ടിനായർ">
മാവേലിക്കര വേലുക്കുട്ടിനായർ

മാവേലിക്കര വേലുക്കുട്ടി നായർ (1925-2012 ജൂലൈ 24) കേരളത്തിലെ പ്രമുഖ മൃദംഗ വിദ്വാനും പ്രശസ്ത കർണ്ണാടക സംഗീതജ്ഞനായിരുന്നു. കർണാടക സംഗീതരംഗത്ത് വൻ ശിഷ്യസമ്പത്തുള്ള ഇദ്ദേഹം നാലു തലമുറകളിലെ സംഗീതജ്ഞാർക്കായി മൃദംഗം വായിച്ച അപൂർവ്വ കലാകാരനാണ്. കേന്ദ്രസംഗീതനാടക അക്കാദമിയുടെ മുൻവർഷത്തെ ടാഗോർ പുരസ്‌കാരം ഇദ്ദേഹത്തിനായിരുന്നു. കേരള സംഗീതനാടക അക്കാദമി പുരസ്‌കാരം, ചെന്നൈ മ്യൂസിക് അക്കാദമിയുടെ സംഗീത കല ആചാര്യ പുരസ്‌കാരം, ശെമ്മാങ്കുടി ഗോൾഡൻ ജൂബിലി അവാർഡ്, മൃദംഗ കലാശിരോമണി അവാർഡ് തുടങ്ങി ചെറുതും വലുതുമായ ഒട്ടേറെ പുരസ്‌കാരങ്ങൾ ലഭിച്ചിട്ടുണ്ട്. ഇദ്ദേഹം മൃദംഗവിദ്വാൻ പാലക്കാട് മണി അയ്യരുടെ ശിഷ്യനാണ്.

സ്വാതിതിരുനാൾ സംഗീതകോളജ് മൃദംഗം വിഭാഗത്തിലെ ആദ്യ അധ്യാപകനാണ്. ഇദ്ദേഹം തയാറാക്കിയ പാഠ്യപദ്ധതിയാണ് കേരളത്തിലെ എല്ലാ സംഗീത കോളേജുകളിലെയും മൃദംഗ വിഭാഗം ഇന്നും പിന്തുടരുന്നത്.

ആലപ്പുഴ ജില്ലയിലെ മാവേലിക്കര ചെട്ടികുളങ്ങര ഈരേഴതെക്ക് നെടുമ്രത്തു വീട്ടിൽ (വേമ്പനാട്ട് കുടുംബം) മൃദംഗ വിദ്വാൻ മുതുകുളം എസ്. കുമാരപിള്ളയുടെയും കാർത്ത്യായനിയമ്മയുടെയും എട്ടുമക്കളിൽ ഏഴാമനായാണ് വേലുക്കുട്ടി ജനിച്ചത്. ഏഴാം വയസ്സിൽ അചഛനിൽ നിന്നായിരുന്നു മൃദംഗവാദനത്തിന്റെ ആദ്യ പാഠം അഭ്യസിച്ചത്. 11-ആം വയസുമുതൽ ഇദ്ദേഹം കച്ചേരികളിൽ മൃദംഗം വായിച്ചുതുടങ്ങി. 16-ആം വയസ്സിൽ മൃദംഗ ചക്രവർത്തിയായി അറിയപ്പെട്ടിരുന്ന പാലക്കാട് മണി അയ്യരുടെ ശിഷ്യനായി. 2012 ജൂലൈ 24ന് 87-ആം വയസ്സിൽ തിരുവനന്തപുരം കരമന പി.ആർ.എസ്. ആശുപത്രിയിലായിരുന്നു അന്ത്യം.

ചെമ്പൈ വൈദ്യനാഥ ഭാഗവതർ, ശെമ്മാങ്കുടി ശ്രീനിവാസ അയ്യർ, കെ.ജെ. യേശുദാസ്, സഞ്ജയ് സുബ്രഹ്മണ്യം തുടങ്ങി പല തലമുറകളിലെ സംഗീതജ്ഞരുടെ കച്ചേരികൾക്ക് വേലുക്കുട്ടി നായരുടെ മൃദംഗം അകമ്പടി സേവിച്ചു. ബാലമുരളീകൃഷ്ണ ആദ്യമായി കേരളത്തിൽ പാടാൻ വന്നപ്പോൾ മൃദംഗം വായിച്ചത് ഇദ്ദേഹമായിരുന്നു. 1959-ൽ, മുപ്പത്തിമൂന്നാം വയസിൽ സ്വാതി തിരുനാൾ സംഗീത കോളേജിൽ അധ്യാപകനായ ഇദ്ദേഹം ശെമ്മാങ്കുടിയുടെ ആവശ്യപ്രകാരമാണ് മൃദംഗകലയിൽ പാഠ്യപദ്ധതി തയാറാക്കുന്നത്.

ചെമ്പൈ വൈദ്യനാഥ ഭാഗവതർ മുതൽ കെ.ജെ.യേശുദാസ് വരെയുള്ളവരുടെ കച്ചേരികളിൽ ഇദ്ദേഹം മൃദംഗം വായിച്ചിട്ടുണ്ട്. നൂറുകണക്കിനു സംഗീത കച്ചേരി അവതരിപ്പിച്ച ഇദ്ദേഹം ദൂരദർശനിലെ ടോപ് ഗ്രേഡ് ആർട്ടിസ്റ്റായിരുന്നു. വായ്പാട്ടിലും വിദഗ്ദനായിരുന്ന വേലുക്കുട്ടി നായർ കച്ചേരികളിൽ പാടിയിട്ടുമുണ്ട്.

തൈക്കാട് സ്വാതി തിരുനാൾ ഗവണ്മെന്റ് സംഗീത കോളജ് മൃദംഗ വിഭാഗത്തിലെ ആദ്യ അധ്യാപകനായിരുന്നു അദ്ദേഹം. അദ്ദേഹം രൂപപ്പെടുത്തിയ പാഠ്യപദ്ധതിയാണ് കേരളത്തിലെ സംഗീത കോളജുകളിൽ പിന്തുടരുന്നത്.

വളരെയധികം ശിഷ്യസമ്പത്തുള്ള വ്യക്തിയാണ് വേലുക്കുട്ടി നായർ. തിരുവനന്തപുരം വി സുരേന്ദ്രൻ, പാറശ്ശാല രവി, ചങ്ങനാശേരി ഹരികുമാർ, ആലപ്പുഴ ചന്ദ്രശേഖരൻ നായർ, വൈക്കം വേണുഗോപാൽ, എം.ബാലസുബ്രഹ്മണ്യൻ, രാജേഷ് നാഥ്, തിരുവനന്തപുരം വി. രവീന്ദ്രൻസ് തുടങ്ങിയ പ്രമുഖ കലാകാരന്മാർ ഇദ്ദേഹത്തിന്റെ ശിഷ്യരാണ്.

ഭാര്യ: രാജമ്മ മക്കൾ: രാധാമണി, വിക്രമകുമാർ, വാസൻ, രാജേശ്വരി, ബാബു നാരായണൻ, രാഗിണി, രാജലക്ഷ്മി, റാണി.


</doc>
<doc id="201520" url="https://ml.wikipedia.org/wiki?curid=201520" title="അലക്സിയസ് IV">
അലക്സിയസ് IV

ബൈസാന്തിയൻ ചക്രവർത്തിയായിരുന്നു അലക്സിയസ് IV. അലക്സിയസ് III അന്ധനാക്കി വധിച്ച (1195) ചക്രവർത്തിയായ ഐസക്ക് II-ന്റെ പുത്രനായിരുന്നു അലക്സിയസ് ആഞ്ജലസ്. കുരിശുയുദ്ധത്തിലെ കക്ഷികളെ കോൺസ്റ്റാന്റിനോപ്പിളിലേക്കു ക്ഷണിച്ചുവരുത്തി. അവരുടെ സഹായത്തോടെ ഐസക്ക് ചക്രവർത്തിയായപ്പോൾ അലക്സിയസ് IV സഹചക്രവർത്തിയായി; ഐസക്കിന്റെ മരണത്തെത്തുടർന്ന് പൂർണാധികാരം പിടിച്ചെടുത്തു. സൈനികസാമ്പത്തിക സഹായങ്ങൾ നൽകി കുരിശുയുദ്ധത്തിൽ പങ്കെടുക്കുന്നവരെ സഹായിക്കാമെന്നു ചക്രവർത്തി വാഗ്ദാനം ചെയ്തിരുന്നു. ഇതു ചക്രവർത്തിക്കു പാലിക്കാൻ കഴിയാഞ്ഞതിനെത്തുടർന്ന് അവരുമായി കലഹത്തിലായി. അലക്സിയസ് IIIന്റെ ജാമാതാവായ ഡ്യൂക്കാസ് മുർട്ട് സുപ്ലസ്സിന്റെ നേതൃത്വത്തിൽ കുരിശുയുദ്ധക്കാർ അലക്സിയസ് IVനെ വളഞ്ഞു. 1204 ഏപ്രിൽ 4-ന് അവർ കോൺസ്റ്റാന്റിനോപ്പിൾ കീഴടക്കി അലക്സിയസ് IV നെ വധിച്ചു. ഐസക്കും ഇതോടൊപ്പം നിര്യാതനായി. ഫ്ലാൻഡേഴ്സിലെ ബാൾഡ്വിനെ കുരിശുയുദ്ധക്കാർ അവിടത്തെ ലത്തീൻ ചക്രവർത്തിയാക്കി. പക്ഷേ, ഡ്യൂക്കാസ് ഇത് അംഗീകരിക്കാതെ അലക്സിയസ് V എന്ന പേരു സ്വീകരിച്ച് ചക്രവർത്തിയായി സ്വയം പ്രഖ്യാപിച്ചു.



</doc>
<doc id="201529" url="https://ml.wikipedia.org/wiki?curid=201529" title="ചെട്ടികുളങ്ങര">
ചെട്ടികുളങ്ങര

ആലപ്പുഴ ജില്ലയിൽ മാവേലിക്കര താലൂക്കിലെ ഒരു ഗ്രാമമാണ് ചെട്ടികുളങ്ങര. തിരുവല്ല-കായംകുളം റോഡിൽ മാവേലിക്കരയ്ക്കും കായംകുളത്തിനും മധ്യെയാണ് ഈ ഗ്രാമം സ്ഥിതി ചെയ്യുന്നത്. പ്രശസ്തമായ ചെട്ടികുളങ്ങര ദേവീക്ഷേത്രംസ്ഥിതിചെയ്യുന്നത് ഇവിടെയാണ്.


</doc>
<doc id="201531" url="https://ml.wikipedia.org/wiki?curid=201531" title="കോടോത്ത് ഭഗവതീക്ഷേത്രം">
കോടോത്ത് ഭഗവതീക്ഷേത്രം

കാസർഗോഡ് ജില്ലയിലെ കോടോം-ബേളൂർ പഞ്ചായത്തിലാണ് കോടോത്ത് ഭഗവതീക്ഷേത്രം സ്ഥിതിചെയ്യുന്നത്. ക്ഷേത്രത്തിന്റെ പ്രവേശനകവാടമായ ഗോപുരത്തിന്റെ മച്ചിൽ മരത്തിൽ കൊത്തിയിട്ടുള്ള ശില്പങ്ങൾ പ്രസിദ്ധമാണ്. 

ഹിന്ദുപുരാണകഥാസന്ദർഭങ്ങളെ ചിത്രീകരിച്ചിരിക്കുന്ന പ്രവേശനഗോപുരം 1897-ലാണ് നിർമ്മിച്ചതെന്നും 1917-ലേതാണെന്നും വാദങ്ങളുണ്ട്. സീതാജനനം, അനന്തശയനം, കൃഷ്ണലീല, കിരാതം, ദശാവതാരം, പാർവതി കല്യാണം, പാലാഴിമഥനം, ഗജേന്ദ്രമോക്ഷം തുടങ്ങിയ പുരാണകഥകളിലെ രംഗങ്ങളാണ് ഇവിടെ കൊത്തിവച്ചിരിക്കുന്നത്. 1917 - 1921 കാലയളവിൽ മാവില ചന്തുനമ്പ്യാരുടെ മേൽനോട്ടത്തിൽ 8 ലക്ഷത്തോളം രൂപ ചിലവിട്ടാണ് ഈ ഗോപുരത്തിന്റെ പണി പൂർത്തിയാക്കിയത്."


</doc>
<doc id="201532" url="https://ml.wikipedia.org/wiki?curid=201532" title="അലക്സിയസ് V">
അലക്സിയസ് V

അലക്സിയസ് V ബൈസാന്തിയൻ ചക്രവർത്തിയായിരുന്നു. അലക്സിയസ് III ന്റെ ജാമാതാവായ ഇദ്ദേഹത്തിന്റെ ആദ്യത്തെ പേര് "അലക്സിയസ് ഡ്യൂക്കാസ് മുർട്ട് സുപ്ലസ്" എന്നാണ്. 1204 ജനുവരിയിൽ ചക്രവർത്തിയായി. കുരിശുയുദ്ധക്കാരുമായി നിരന്തരം സമരത്തിലേർപ്പെട്ടു; ഒടുവിൽ കോൺസ്റ്റാന്റിനോപ്പിൾ രക്ഷിക്കാൻ കഴിയാതെ മോറിയയിലേക്ക് ഓടിപ്പോയി. അവിടെവച്ച് ശ്വശുരനായ അലക്സിയസ് IIIനെ അഭയം പ്രാപിച്ചു. പക്ഷേ, അഭയം പ്രാപിച്ച അലക്സിയസ് V-നെ അലക്സിയസ് III അന്ധനാക്കി കുരിശുയുദ്ധക്കാരെ ഏല്പിച്ചു. കുരിശുയുദ്ധക്കാർ അലക്സിയസ് V-നെ അലക്സിയസ് IVന്റെ ഘാതകനെന്ന നിലയ്ക്ക് കോൺസ്റ്റാന്റിനോപ്പിളിലെ ഒരു വലിയ സ്തൂപത്തിൽ നിന്നും വലിച്ചെറിഞ്ഞു വധിച്ചു.




</doc>
<doc id="201533" url="https://ml.wikipedia.org/wiki?curid=201533" title="അലക്സിയസ് (വിവക്ഷകൾ)">
അലക്സിയസ് (വിവക്ഷകൾ)



</doc>
<doc id="201544" url="https://ml.wikipedia.org/wiki?curid=201544" title="പാപ്പിറസ്">
പാപ്പിറസ്

ഈജിപ്തിലെ ജനങ്ങൾ ആദ്യകാലത്ത് എഴുതാനായി ഉപയോഗിച്ചിരുന്ന മാധ്യമമാണ് പാപ്പിറസ്. പേപ്പിറസ് എന്ന ചെടിയുടെ തണ്ടിൽനിന്നുമാണ് കടലാസുപോലെയുള്ള താളുകൾ ഉണ്ടാക്കിയിരുന്നത്. ചുരുളുകളായിട്ടാണ് ഇത് സൂക്ഷിച്ചിരുന്നത്. ചില ചുരുളുകൾക്ക് 12 മീറ്റർ വരെ നീളമുണ്ടായിരുന്നു. നെടുകെ പിളർന്ന പാപ്പിറസ് ചെടിയുടെ തണ്ടിൽ നിന്നും നേർത്ത പാളികളായി മുറിച്ചെടുത്ത് അവയെ പരസ്പരം കൂട്ടിച്ചേർത്താണ് കടലാസിനു പകരം എഴുതാനുള്ള മാധ്യമം ഉണ്ടാക്കിയിരുന്നത്.


</doc>
<doc id="201548" url="https://ml.wikipedia.org/wiki?curid=201548" title="ഇ.എ. കരുണാകരൻ നായർ">
ഇ.എ. കരുണാകരൻ നായർ

മലയാളത്തിലെ പ്രശസ്ത ബാലസാഹിത്യകാരനാണ് ഇ. എ. കരുണാകരൻ നായർ. എറണാകുളം ജില്ലയിലെ മൂവാറ്റുപുഴ താലൂക്കിലെ ഊരമനയിൽ 1944 ഫെബ്രുവരി 1 ന്‌ ജനിച്ചു. 
ഊരമന, രാമമംഗലം, മൂവാറ്റുപുഴ എന്നിവിടങ്ങളിൽ സ്‌കൂൾ- കോളേജ്‌ വിദ്യാഭ്യാസം. എൻജിനീയറിങ്ങ്‌ പഠനം തൃശൂരിൽ. കളമശ്ശേരി ഗവ. പോളിടെക്‌നിക്കൽ അധ്യാപകനായിരുന്നു. വൈദ്യുതിബോർഡിൽ എക്‌സിക്യൂട്ടീവ്‌ എൻജിനീയറായിരിക്കെ റിട്ടയർ ചെയ്‌തു. ഇടുക്കി, ശബരിഗിരി, ഇടമലയാർ, കുറ്റ്യാടി, ലോവർ പെരിയാർ തുടങ്ങി കേരളത്തിലെ പ്രധാനപ്പെട്ട ജലവൈദ്യുതിപദ്ധതികളുടെയെല്ലാം നിർമ്മാണ പ്രവർത്തനങ്ങളിൽ പങ്കുവഹിച്ചിട്ടുണ്ട്‌.

പ്രേമവും ദാമ്പത്യവും, ലൈംഗികജീവിതം, കഥപറയുന്ന രാജധാനികൾ, ഹൗ എ ബേബി ഈസ്‌ ബോൺ, അരുൺ ആൻഡ്‌ ദി റോബേർസ്‌ എന്നിങ്ങനെ ഇരുപത്തിയെട്ട്‌ കൃതികൾ പ്രസിദ്ധപ്പെടുത്തി.
"ശാപമോക്ഷം", "എഞ്ചിനീയറാകാൻ" എന്നീ കൃതികൾ ഇന്ത്യാ ഗവണമെന്റിന്റെയും (1971 & 1977) "ഇടുക്കിയുടെ കഥ" കേരള ഗവൺമെന്റിന്റെയും ശാസ്‌ത്രസാഹിത്യപരിഷത്തിന്റെയും (1988) അവാർഡുകൾ ലഭിക്കുകയുണ്ടായി. 1993-ലെ ഭീമാ ബാലസാഹിത്യ അവാർഡ്‌ "പഴശ്ശിയുടെ പ്രിയഭൂമി" എന്ന കൃതിക്ക് ലഭിച്ചു.


</doc>
<doc id="201555" url="https://ml.wikipedia.org/wiki?curid=201555" title="യാമ്പു">
യാമ്പു

സൗദി അറേബ്യയിലെ മദീന പ്രവിശ്യയിൽ പെട്ട വ്യാവസായിക നഗരമാണ് യാമ്പു (, "". ജിദ്ദയുടെ വടക്ക്-പടിഞ്ഞാറ് ഭാഗത്ത്‌ ഏകദേശം മുന്നൂറു കിലോമീറ്റർ മാറിയാണ് യാമ്പു സ്ഥിതി ചെയ്യുന്നത്. പെട്രോളിയം റിഫൈനറികളും പെട്രോ കെമിക്കൽ ഫാക്ടറികളും പ്രവർത്തിക്കുന്ന ചെങ്കടൽ തീര നഗരമായ യാമ്പുവിൽ തുറമുഖം സ്ഥിതി ചെയ്യുന്നുണ്ട്. പെട്രോളിയം ഉൽപ്പന്നങ്ങളുടെ വ്യവസായം കൂടുതലുള്ള ഇവിടെ ഏഷ്യ, യൂറോപ്പ് എന്നിവിടങ്ങളിൽ നിന്നും ഉള്ള ധാരാളം പേർ ജോലി ചെയ്യുന്നുണ്ട്.
വ്യവസായ നഗരിയായ യാമ്പുവിന് വർണഭംഗി ചാർത്തി വര്ഷം തോറും നടത്തുന്നതാണ് യാമ്പു പുഷ്പമേള. ജുബൈൽ- യാമ്പു റോയൽ കമീഷനാണ് ഫെസ്റ്റിവലിന്റെ സംഘാടകർ. ഫെസ്റ്റിൻെറ ഭാഗമായി കുട്ടികൾക്കും കുടുംബങ്ങൾക്കുമായി വിവിധ മത്സരപരിപാടികളും കലാവിരുന്നും നടത്തും. ഏഴായിരത്തിൽ പരം ഇനങ്ങൾ അടങ്ങിയ പുഷ്പമേളയിൽ നൂറിലധികം സ്ഥാപനങ്ങളുടെ ഉൽപന്നങ്ങളും, വിവിധതരം പൂക്കളുടെയും ചെടികളുടെയും പ്രദർശനവും നടത്തുന്നു


</doc>
<doc id="201557" url="https://ml.wikipedia.org/wiki?curid=201557" title="അറാർ">
അറാർ

സൗദി അറേബ്യയുടെ വടക്കേ അതിർത്തിയിൽ ഇറാഖിനോട് ചേർന്ന് സ്ഥിതി ചെയ്യുന്ന നഗരമാണ് അറാർ (അറബി: عرعر‎). സൗദി അറേബ്യയിലെ വടക്കൻ അതിർത്തി പ്രവിശ്യയുടെ ആസ്ഥാനമായ അറാറിൽ 2010-ലെ കണക്കെടുപ്പ് പ്രകാരം ജനസംഖ്യ 167,057 ആണ്.


</doc>
<doc id="201558" url="https://ml.wikipedia.org/wiki?curid=201558" title="ഇ.പി. ശ്രീകുമാർ">
ഇ.പി. ശ്രീകുമാർ

ഒരു മലയാള ചെറുകഥാകൃത്തും നോവലിസ്റ്റുമാണു് ഇ.പി. ശ്രീകുമാർ. 2010-ലെ മികച്ച ചെറുകഥാസമാഹാരത്തിനുള്ള പുരസ്കാരം പരസ്യശരീരം എന്ന കഥാസമാഹാരത്തിനു ലഭിച്ചിട്ടുണ്ട് . 
എറണാകുളം ജില്ലയിലെ തൃപ്പൂണിത്തുറയിൽ ജനിച്ചു. ബി.എസ്‌സി.,എച്ച്‌.ഡി.സി. എന്നീ ബിരുദങ്ങൾ നേടി. തൃപ്പൂണിത്തുറയിലെ പീപ്പിൾസ്‌ അർബൻ കോ-ഓപ്പറേറ്റീവ്‌ ബാങ്കിൽ ജനറൽ മാനേജറായി പ്രവർത്തിക്കുന്നു. മാറാമുദ്ര എന്ന നോവൽ തമിഴിൽ അഴിയാ മുതിരൈ എന്ന പേരിൽ പ്രസിദ്ധീകരിച്ചിട്ടുണ്ട്. 


</doc>
<doc id="201561" url="https://ml.wikipedia.org/wiki?curid=201561" title="ഖമീസ് മുശൈത്ത്">
ഖമീസ് മുശൈത്ത്

സൗദി അറേബ്യയിലെ പ്രധാന വിനോദ സഞ്ചാര മേഖലയായ അസീർ പ്രവിശ്യയിലാണ് ഖമീസ് മുശൈത്ത് (, "") നഗരം സ്ഥിതി ചെയ്യുന്നത്. സൗദി അറേബ്യയിലെ മറ്റു ഭാഗങ്ങളിൽ കനത്ത ചൂട് അനുഭവപ്പെടുമ്പോഴും ഇവിടെ സമശീതോഷ്ണമായ കാലാവസ്ഥയാണ്. അതിനാൽ ആഭ്യന്തര വിനോദ സഞ്ചാരികളുടെ പറുദീസയാണ് ഖമീസ് മുശൈത്ത്.


</doc>
<doc id="201578" url="https://ml.wikipedia.org/wiki?curid=201578" title="സീത മുതൽ സത്യവതി വരെ">
സീത മുതൽ സത്യവതി വരെ

ലളിതാംബികാ അന്തർജ്ജനം രചിച്ച സീത മുതൽ സത്യവതി വരെ എന്ന ഗ്രന്ഥം പുരാണേതിഹാസങ്ങളിലെ സ്ത്രീകഥാപാത്രങ്ങളെ വിശകലനം ചെയ്യുന്ന പഠനമാണ്. 1973-ൽ നിരൂപണത്തിനും പഠനത്തിനുമുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 


</doc>
<doc id="201581" url="https://ml.wikipedia.org/wiki?curid=201581" title="കോംപറ്റീഷൻ കമ്മീഷൻ ഓഫ് ഇന്ത്യ">
കോംപറ്റീഷൻ കമ്മീഷൻ ഓഫ് ഇന്ത്യ

കോംപറ്റീഷൻ ആക്റ്റ് പ്രകാരം ഉപഭോക്താവിന്റെ ഗുണത്തിലേക്കായി മാത്രം ഉല്പാദകരിലും സേവനദായകരിലും ആരോഗ്യകരമായ മൽസരം പ്രോൽസാഹിപ്പിക്കുന്നതിനായുള്ള ഭാരത സർക്കാർ കമ്മീഷനാണു് കോംപറ്റീഷൻ കമ്മീഷൻ ഓഫ് ഇന്ത്യ. ഇത് സ്ഥാപിതമായത് 2003 ഒക്ടോബർ പതിനാലിനാണ്.


</doc>
<doc id="201602" url="https://ml.wikipedia.org/wiki?curid=201602" title="തൃക്കോട്ടൂർ പെരുമ">
തൃക്കോട്ടൂർ പെരുമ

യു.എ. ഖാദർ രചിച്ച ചെറുകഥാസമാഹാരമാണ് തൃക്കോട്ടൂർ പെരുമ. ഈ കൃതിക്ക് 1984-ലെ ചെറുകഥാസാഹിത്യത്തിനുള്ള കേരള സാഹിത്യ അക്കാദമി പുരസ്കാരവും 2009-ലെ കേന്ദ്ര സാഹിത്യ അക്കാദമി പുരസ്കാരവും ലഭിച്ചിരുന്നു


</doc>
<doc id="201606" url="https://ml.wikipedia.org/wiki?curid=201606" title="ജയിംസ് അലൻ">
ജയിംസ് അലൻ

ന്യൂസിലൻഡിലെ രാജ്യതന്ത്രജ്ഞനായിരുന്നു ജയിംസ് അലൻ. ദക്ഷിണ ആസ്ട്രേലിയയിൽ അഡെലെയ്ഡിനു സമീപം 1855 ഫെബ്രുവരി 10-ന് ജനിച്ചു. ക്ലിഫ്ടണിലും കേംബ്രിഡ്ജിലെ സെന്റ് ജോൺസ് കോളജിലും ലണ്ടനിലെ റോയൽ സ്കൂൾ ഒഫ് മൈൻസിലും പഠനം പൂർത്തിയാക്കി. ന്യൂസിലണ്ടിൽ തിരിച്ചുവന്ന അലൻ 1887-ൽ ജനപ്രതിനിധി സഭാംഗമായി തെരഞ്ഞെടുക്കപ്പെട്ടു. ധനകാര്യം, രാജ്യരക്ഷ, വിദ്യാഭ്യാസം എന്നീ വകുപ്പുകളുടെ മന്ത്രിയായി (1912-1915) സേവനം നടത്തി. രാജ്യരക്ഷാവകുപ്പ് പ്രത്യേകമായി രൂപവത്കരിക്കപ്പെട്ടപ്പോൾ അലൻ ആ വകുപ്പിന്റെ മന്ത്രിയായി (1915-1920). ഇദ്ദേഹം ന്യൂസിലൻഡ് സേനയെ പുനഃസംഘടിപ്പിച്ചു. ഡബ്ലിയു.എഫ്. മാസ്സിയുടെ അസാന്നിധ്യത്തിൽ (ഒന്നാം ലോകയുദ്ധകാലത്ത്) ഇദ്ദേഹം രണ്ടു വർഷത്തേക്കു പ്രധാനമന്ത്രിയായി. ലണ്ടനിൽ ന്യൂസിലൻഡിന്റെ ഹൈക്കമ്മിഷണറായും (1920-1926) സേവനം അനുഷ്ഠിച്ചു.

എന്നീ കൃതികളുടെ കർത്താവാണ് അലൻ. ബ്രിട്ടീഷ് ഗവൺമെന്റ് ഇദ്ദേഹത്തിനു കെ.സി.ബി. ബിരുദം നൽകി ബഹുമാനിച്ചു (1917). 1942 ജൂലൈ 28-ന് അലൻ അന്തരിച്ചു.



</doc>
<doc id="201607" url="https://ml.wikipedia.org/wiki?curid=201607" title="വാസ്തു ധ്വാനികം">
വാസ്തു ധ്വാനികം

അടഞ്ഞ മുറികൾക്കുള്ളിൽ, ശബ്ദതരംഗങ്ങളുടെ സ്വഭാവ സവിശേഷതകളെയും വിവിധ ആവശ്യങ്ങൾക്ക് അനുയോജ്യമായവിധത്തിൽ മുറിക്കുള്ളിൽ ശബ്ദസാഹചര്യം സൃഷ്ടിക്കുന്നതിനുവേണ്ട നിർണായക ഘടകങ്ങളെയും കുറിച്ചുള്ള പഠനങ്ങളാണ് ആർക്കിടെക്ചറൽ അക്കൗസ്റ്റിക്സ് എന്ന ഈ ശാഖയിൽ പ്രധാനമായും ഉൾപ്പെടുന്നത്.

ശബ്ദത്തെ നിയന്ത്രിച്ച് ശ്രവണം കൂടുതൽ വ്യക്തവും ആസ്വാദ്യവും ആക്കുന്നതിനാണ് കെട്ടിടങ്ങളിലെ ശബ്ദശാസ്ത്രം ലക്ഷ്യം വെക്കുന്നത്. ഇതിൽ മനുഷ്യ ശ്രവണത്തിന്റെ പ്രത്യേകതൾക്ക് വളരെ പ്രാധാന്യം ഉണ്ട്. സിനിമാശാലകൾ, നാടകശാലകൾ, വിദ്യഭ്യാസസ്ഥാപനങ്ങൾ, ആരാധനാലയങ്ങൾ തുടങ്ങിയ കെട്ടിടങ്ങൾ രൂപകല്പന ചെയ്യുന്നതിന് ശബ്ദശാസ്ത്രത്തിന്റെ ഈ ശാഖ സഹായിക്കുന്നു. 

ഈ ശാഖക്ക് ശക്തമായ ഒരു ശാസ്ത്രീയാടിത്തറ ഉണ്ടാക്കിയത് വാലസ് സബൈൻ (Wallace Savine) എന്ന ഭൂഗണിത ശാസ്ത്രജ്ഞനാണ്. ഒരു മുറിയുടെ ധ്വാനികമായ അനുയോജ്യത നിർണയിക്കുന്ന ഘടകം മുറിയുടെ അനുരണന കാലം (reverberation time) ആണ് എന്ന് സബൈൻ കണ്ടെത്തി. അനുരണനകാലം കണ്ടെത്താനും പ്രവചിക്കാനും സാധിക്കുന്ന ഒരു ശാസ്ത്രീയ തത്ത്വവും ഇദ്ദേഹം വികസിപ്പിച്ചു. തുറസ്സായ സ്ഥലങ്ങളെ അനന്തമായ ഒരു മാധ്യമമായി കണക്കാക്കാം. അതുകൊണ്ട് ശബ്ദതരംഗങ്ങൾ പ്രഭവസ്ഥാനത്തുനിന്ന് അകന്നകന്നു പോകുന്നതല്ലാതെ തിരിച്ചുവരുന്നില്ല. എന്നാൽ ഒരു മുറിക്കുള്ളിലാകട്ടെ ഭിത്തികളിലും മേൽത്തട്ടിലും തട്ടി പലവട്ടം പ്രതിധ്വനിക്കുന്നതിനാൽ ശബ്ദം മുറിക്കുള്ളിൽ തങ്ങിനില്ക്കുന്നു. സ്രോതസ്സിൽ നിന്നുള്ള ശബ്ദം നിലച്ചുകഴിഞ്ഞും നിലനിൽക്കുന്ന ശബ്ദത്തിന്റെ തീവ്രത അറുപത് ഡെസിബെൽ കുറയുവാൻ വേണ്ട സമയത്തെയാണ് അനുരണന സമയം എന്ന് വിശേഷിപ്പിക്കുന്നത്. അനുരണനകാലം (RT) ഹാളിന്റെ വ്യാപ്തത്തെ(V)യും ഭിത്തികളുടെയും മേൽത്തട്ടിന്റെയും ഹാളിലെ മറ്റു വസ്തുക്കളുടെയും ശബ്ദാവശോഷണക്ഷമത(A)യെയും ആശ്രയിക്കുന്നു എന്ന് സബൈൻ തിയറം (Sabine's theorem) പറയുന്നു. അവ തമ്മിലുള്ള ബന്ധമാണ്: 

അനുരണനകാലം വളരെ കൂടുതലോ കുറവോ ആകാൻ പാടില്ല. അപ്പോൾ സംസാരിക്കുമ്പോൾ ഒരു വാക്കിന്റെ തീവ്രത കുറയുന്നതിന് മുൻപുതന്നെ അടുത്ത വാക്ക് പുറപ്പെടുകയും സംഭാഷണം അവ്യക്തമാകുകയും ചെയ്യും. എന്നാൽ ഈ സമയം തീരെ കുറവാണെങ്കിൽ ദുർബലങ്ങളായ ശബ്ദങ്ങൾ ശ്രവ്യസാധ്യമല്ലാതാവുകയും സംഗീതത്തിന്റെയും മറ്റും ശബ്ദസുഖം നഷ്ടപ്പെടുകയും ചെയ്യും. ഹാളിന്റെ വ്യാപ്തം കുറച്ചോ അവശോഷണം കൂട്ടിയോ അനുരണന സമയം കുറയ്ക്കാവുന്നതാണ് എന്ന് സബൈൻ സമീകരണത്തിൽ നിന്ന് മനസ്സിലാക്കാം. ആഡിറ്റോറിയത്തിന്റെ മേൽത്തട്ട് താഴ്ത്തി വ്യാപ്തം കുറയ്ക്കാവുന്നതാണ്. അനുരണന കാലവും വ്യാപ്തവും നിശ്ചയിച്ചു കഴിഞ്ഞാൽ ആകെ വേണ്ട അവശോഷണം നിർണയിക്കാം. ഇതനുസരിച്ച് ഭിത്തികളിൽ അവശോഷകങ്ങൾ പതിക്കുകയോ അവശോഷണാങ്കം കൂടുതലുള്ള വസ്തുക്കൾ മുറിയിൽ നിരത്തുകയോ ചെയ്യാം. മനുഷ്യന്റെ അവശോഷണാങ്കം വളരെ കൂടുതലാണ്. ഇക്കാരണത്താൽ ശ്രോതാക്കളുടെ എണ്ണം അനുസരിച്ച് ഹാളിൽ അവശോഷണം കൂടുകയോ കുറയുകയോ ചെയ്യാം.

ഒരു ആഡിറ്റോറിയത്തിനുണ്ടായിരിക്കേണ്ട മറ്റൊരു പ്രധാന ഗുണമാണ് ഉച്ചത (amplitude). ഇതിനു ശബ്ദം പ്രതിധ്വനിക്കേണ്ടതാവശ്യമാണ്. പ്രതിധ്വനിക്കുന്ന ശബ്ദത്തിന്റെ ഉച്ചത നേരിട്ടുള്ള ശബ്ദത്തെയപേക്ഷിച്ച് കൂടുതലാകുമ്പോഴാണ്

ശബ്ദത്തിനു പൂർണത (fullness) ലഭിക്കുന്നത്. എന്നാൽ വ്യക്തത കൈവരിക്കാനാകട്ടെ പ്രതിധ്വനിയുടെ ഉച്ചത കുറവായിരിക്കുകയും വേണം. കൂടിയ അനുരണനകാലം പൂർണതയ്ക്കും കുറഞ്ഞ അനുരണനകാലം വ്യക്തതയ്ക്കും കാരണമാകുന്നു. സംഗീത-സിനിമ പ്രദർശനങ്ങൾക്ക് ശബ്ദത്തിനു പൂർണത വേണ്ടപ്പോൾ പ്രസംഗത്തിനും സംഭാഷണങ്ങൾക്കും വ്യക്തതയാണ് കൂടുതൽ ആവശ്യം.

ആഡിറ്റോറിയത്തിനുള്ളിൽ ബാഹ്യശബ്ദങ്ങളുടെ ഉപദ്രവം തടയേണ്ടതനിവാര്യമാണ്. ചെറിയ വിടവുകൾ പോലും അതിൽ പതിക്കുന്ന ശബ്ദത്തിന്റെ 90 ശ.മാ.-വും കടത്തിവിടാറുണ്ട്. ഇടയ്ക്ക് വായു നില്ക്കുന്ന ഇരട്ട ഭിത്തികൾ ബാഹ്യശബ്ദത്തെ പ്രതിരോധിക്കുവാൻ ഫലപ്രദമാണ്. 

കെട്ടിടങ്ങളുടെ രൂപകല്പനയിൽ ശ്രദ്ധിക്കേണ്ട കാര്യങ്ങൾ താഴെ പറയുന്നതാണ്
കെട്ടിടങ്ങന്റെ ശബ്ദശാസ്ത്രപരമായ പ്രത്യേകതകൾ ആവശ്യങ്ങൾക്ക് അനുസരിച്ച് മാറിക്കൊണ്ടിരിക്കും
ചില കെട്ടിടങ്ങൾ ധാരാളം ഉപയോഗങ്ങൾക്ക് ഉപയോഗിക്കേണ്ടിവരുമ്പോൾ അതിന്റെ ശബ്ദശാസ്ത്രപ്രത്യേകതകൾക്ക് രൂപമാറ്റം വരുത്തേണ്ടിവരും. കട്ടിയുള്ള തിരശ്ശീല കെട്ടിയോ അല്ലെങ്കിൽ ഉച്ചഭാഷിണിയുടെ സ്ഥാനം മാറ്റിയോ ശബ്ദശാസ്ത്രപ്രത്യേകതകൾക്ക് രൂപമാറ്റം വരുത്താം.


</doc>
<doc id="201611" url="https://ml.wikipedia.org/wiki?curid=201611" title="വയോല അലൻ">
വയോല അലൻ

അമേരിക്കൻ നാടകനടിയായിരുന്നു വയോല അലൻ. അലബാമായിലെ ഹൺസ്വില്ലയിൽ 1867 ഒക്ടോബർ 20-ന് ജനിച്ചു. സിലെസി സാറാ, അലൻ എന്നീ നടീനടന്മാരുടെ മകളാണ് ഇവർ. ബോസ്റ്റൺ, ടൊറന്റോ, ന്യൂയോർക്ക് എന്നീ സ്ഥലങ്ങളിൽ വിദ്യാഭ്യാസം നടത്തി. 13-ആം വയസ്സിൽ ന്യൂയോർക്കിലെ മാഡിസൺ സ്ക്വയർ തിയെറ്ററിൽ എസ്മിറാൻഡാ എന്ന നാടകത്തിൽ അഭിനയിച്ചുകൊണ്ടാണ് വയോല രംഗപ്രവേശം ചെയ്തത്. 1889-ൽ ബ്രോൺസൺ ഹൊവാർഡിന്റെ ഷനൽ ദോഹയിലെ ജർട്രൂഡ് എല്ലിംഗ് ഹാം എന്ന കഥാപാത്രമായി അഭിനയിച്ചതോടെ വയോലയുടെ പ്രശസ്തി വർധിച്ചു. എട്ടു വർഷം ആധുനിക നാടകങ്ങളിൽ അഭിനയിച്ചശേഷം 1915-ൽ ഷേക്സ്പിയർ നാടകങ്ങളിലേക്കു മടങ്ങി. ലേഡീ മക്ബത്തിന്റെ ഭാഗമാണ് ആ കൂട്ടത്തിൽ പ്രധാനപ്പെട്ടത്. അവസാനമായി ഇവർ പങ്കെടുത്തത് 1916-ൽ Merry Wives of Windsor എന്ന നാടകത്തിലെ മിസ്ട്രസ് ഫോഡായിട്ടാണ്. 1906-ൽ പീറ്റർ ദുരയായുമായുള്ള വിവാഹം നടന്നു. 1948 മേയ് 9-നു ന്യൂയോർക്കിൽ അന്തരിച്ചു.



</doc>
<doc id="201627" url="https://ml.wikipedia.org/wiki?curid=201627" title="കമ്പലടി">
കമ്പലടി

കൊല്ലം ജില്ലയിൽ പോരുവഴി പഞ്ചായത്തിലെ ഒരു പ്രദേശമാണ് കമ്പലടി. Panchayathile Eka Govt. Ayurveda Hospital ivide anu, Govt.LPS, Jayakerala Grandhasala and vayanasalyum ivide sthicheyyunnu. Kayamkulam -Puthiyakavu vazhi varunnavarkku adoor roadil praveshikkanulla ettavum eluppamulla vazhi Kampaladiyil koodi anu. Aduthulla Pradhana sthalangal sasthamcotta, Chakkuvally, Malanada Temple, Bharanikkavu ennivayanu


</doc>
<doc id="201628" url="https://ml.wikipedia.org/wiki?curid=201628" title="കൊട്ടത്തലച്ചി മല">
കൊട്ടത്തലച്ചി മല

കണ്ണൂർ ജില്ലയിലെ ചെറുപുഴ ഗ്രാമപഞ്ചായത്തിൽ സ്ഥിതി ചെയ്യുന്ന മലയാണ് കൊട്ടത്തലച്ചി മല. അപൂർവയിനം സസ്യങ്ങളുടെയും പക്ഷിമൃഗാദികളുടെയും ആവാസകേന്ദ്രം കൂടിയാണ് ഈ പ്രദേശം. 2012-ൽ ഇവിടെയുണ്ടായ തീപിടുത്തത്തിൽ 180 ഏക്കറോളം സ്ഥലത്തെ പുൽമേടും വനവും കത്തിനശിച്ചിരുന്നു.


</doc>
<doc id="201631" url="https://ml.wikipedia.org/wiki?curid=201631" title="ഡബ്ള്യു.എക്സ്.ഗ്ലേഡ്">
ഡബ്ള്യു.എക്സ്.ഗ്ലേഡ്

പൈത്തൺ പ്രോഗ്രാമുകൾ WYSIWYG മാതൃകയിൽ നിർമ്മിക്കാൻ സഹായിക്കുന്ന ഒരു സോഫ്റ്റ്‌വെയറാണ് ഡബ്ള്യു.എക്സ്.ഗ്ലേഡ് . സ്വതന്ത്ര ലൈസൻസിൽ വിഷ്വൽ പ്രോഗ്രാമ്മുകൾ തയ്യാറാക്കാനുള്ള ഒരു പ്രോഗ്രാമാണിത്.


</doc>
<doc id="201633" url="https://ml.wikipedia.org/wiki?curid=201633" title="ദൈവത്തിന്റെ വികൃതികൾ (നോവൽ)">
ദൈവത്തിന്റെ വികൃതികൾ (നോവൽ)

എം. മുകുന്ദൻ എഴുതിയ ഒരു മലയാളം നോവലാണ് ദൈവത്തിന്റെ വികൃതികൾ. ഈ കൃതിക്ക് 1992-ൽ കേന്ദ്ര സാഹിത്യ അക്കാദമി പുരസ്കാരം ലഭിച്ചിരുന്നു .

ലെനിൻ രാജേന്ദ്രനുമായി ചേർന്ന് എം. മുകുന്ദൻ ഈ കഥയെ ആസ്പദമാക്കി എഴുതിയ തിരക്കഥ ഇതേ പേരിൽ ചലച്ചിത്രമാക്കപ്പെട്ടിട്ടൂണ്ട്. 


</doc>
<doc id="201635" url="https://ml.wikipedia.org/wiki?curid=201635" title="കറ്റി">
കറ്റി

കേരളത്തിൽ കാണപ്പെടുന്ന ഒരു മത്സ്യയിനമാണ് കറ്റി, കുയിൽ അഥവാ ഡെക്കാൻ മഷീർ (ശാസ്ത്രീയനാമം: "Tor khudree"). അമിതചൂഷണവും അധിനിവേശ മത്സ്യയിനങ്ങളുടെ സാന്നിധ്യവും ജലമലിനീകരണവും കാരണം ഇവ പശ്ചിമഘട്ടത്തിൽ വംശനാശഭീഷണി നേരിടുന്നു. 

ഇന്ത്യയിലും ശ്രീലങ്കയുമാണ് ഈ മത്സ്യത്തെ കാണുന്നത്. കേരളത്തിലെ എല്ലാ നദികളും ഈ മത്സ്യമുള്ളതായി രേഖയിൽ ഉണ്ട്. പശ്ചിമഘട്ടത്തിന്റെ തനതുമത്സ്യമായ ഇവ വംശനാശഭീഷണി നേരിടുന്നവയാണ്. ഇവയുടെ സംരക്ഷണത്തിനായി വിവിധ പദ്ധതികൾ നടന്നുവരുന്നു.

ശുദ്ധജല മത്സ്യങ്ങളുടെ രാജാവ് എന്നറിയപ്പെടുന്ന ടോർ എന്ന മത്സ്യജനുസിൽപ്പെടുന്നമത്സ്യമാണിത്. തെക്കൻ കേരളത്തിൽ ഈ മത്സ്യം കുയിൽ എന്ന പേരിലാണ് അറിയപ്പെടുന്നത്. വടക്കൻ കേരളത്തിൽ ഇത് കറ്റ എന്ന പേരിലും.

മഹസീർ എന്ന ആംഗ്ലേയനാമം ചിതമ്പലുകളുടെ വലിപ്പത്തെ സൂചിപ്പിക്കുന്നു. വലിയ തലയോടുകൂടിയ (മഹാ+സേർ) എന്നും വിളിയ്ക്കാം.1839ൽ കേണൽ സൈക്സാണ് ആദ്യമായി ഇതിനെ നാമകരണം നടത്തിയത് ((Sykes,1839). പൂനയിലെ മൂലമുത്ത നദിയിൽ നിന്നുള്ള മത്സ്യത്തെ മുൻനിർത്തി പേരിട്ടത്തിനാൽ പൂന നിവാസികൾ പ്രാദേശികമായി വിളിയ്ക്കുന്ന കുദ്രി എന്ന നാമം ശാസ്ത്രനാമമായി സ്വീകരിച്ചു.

ശരീരം നീണ്ടതാണ്.ചെതുമ്പലുകൾക്ക് നല്ല വലിപ്പമുണ്ട്. ശരാശരി വലിപ്പം 18 സെന്റി മീറ്റർ. പരമാവധി 2.7 കിലോ ഭാരം വരെ ഇവ വയ്ക്കുന്നു.



</doc>
<doc id="201640" url="https://ml.wikipedia.org/wiki?curid=201640" title="വാസ്തുഹാര (ചെറുകഥ)">
വാസ്തുഹാര (ചെറുകഥ)

സി. വി. ശ്രീരാമൻ ആണ് വാസ്തുഹാര എന്ന ഗ്രന്ധത്തിന്റെ രചയിതാവ്. ഈ കൃതിക്ക് 1983-ൽ ചെറുകഥാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചിരുന്നു . 

ഈ കൃതി അതേപേരിൽ ജി. അരവിന്ദൻ ചലച്ചിത്രമാക്കിയിട്ടുണ്ട്. 


</doc>
<doc id="201644" url="https://ml.wikipedia.org/wiki?curid=201644" title="നീരുറവകൾക്ക് ഒരു ഗീതം">
നീരുറവകൾക്ക് ഒരു ഗീതം

ജി.എൻ. പണിക്കർ രചിച്ച ചെറുകഥാസമാഹാരമാണ് നീരുറവകൾക്ക് ഒരു ഗീതം. ഈ കൃതിക്ക് 1982-ൽ ചെറുകഥാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചിരുന്നു . 


</doc>
<doc id="201646" url="https://ml.wikipedia.org/wiki?curid=201646" title="വീടും തടവും">
വീടും തടവും

ആനന്ദ് രചിച്ച ചെറുകഥയാണ് വീടും തടവും. ഈ കൃതിക്ക് 1981-ൽ ചെറുകഥാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചിരുന്നു . 


</doc>
<doc id="201650" url="https://ml.wikipedia.org/wiki?curid=201650" title="അശ്വത്ഥാമാവിന്റെ ചിരി">
അശ്വത്ഥാമാവിന്റെ ചിരി

കാക്കനാടൻ രചിച്ച ചെറുകഥയാണ് അശ്വത്ഥാമാവിന്റെ ചിരി. ഈ കൃതിക്ക് 1980-ൽ ചെറുകഥാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചിരുന്നു . 


</doc>
<doc id="201651" url="https://ml.wikipedia.org/wiki?curid=201651" title="പേടിസ്വപ്നങ്ങൾ (ചെറുകഥ)">
പേടിസ്വപ്നങ്ങൾ (ചെറുകഥ)

സേതു രചിച്ച ചെറുകഥയാണ് പേടിസ്വപ്നങ്ങൾ. ഈ കൃതിക്ക് 1978-ൽ ചെറുകഥാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചിരുന്നു . 


</doc>
<doc id="201652" url="https://ml.wikipedia.org/wiki?curid=201652" title="ശകുനം">
ശകുനം

കോവിലൻ രചിച്ച ചെറുകഥയാണ് ശകുനം. ഈ കൃതിക്ക് 1977-ൽ ചെറുകഥാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചിരുന്നു . 


</doc>
<doc id="201654" url="https://ml.wikipedia.org/wiki?curid=201654" title="സർ ഹ്യൂപേഴ്സി അലൻ">
സർ ഹ്യൂപേഴ്സി അലൻ

സർ ഹ്യൂപേഴ്സി അലൻ (23 ഡിസംബർ 1869 – 20 ഫെബ്രുവരി 1946) ഓക്സ്ഫഡ് സർവ്വകലാശാലയിലെ സംഗീതവിഭാഗത്തിന്റെ പ്രൊഫസറും രാജകീയ സംഗീത മഹാപാഠശാലയുടെ (Royal College of Music) ഡയറക്ടറുമാണ്. 1869 ഡിസബർ 23-ന് റീഡിംഗ് എന്ന സ്ഥലത്തു ജനിച്ചു. 11-ആം വയസ്സിൽ റീഡിംഗിലെ സെന്റ് സേവിയേഴ്സ് ദേവാലയത്തിൽ ഓർഗൻ വായനക്കാരനായി നിയമിതനായി. തുടർന്ന് പല സ്ഥലങ്ങളിലും ഗായകനായി നിയമനം ലഭിച്ചു. അതുവഴി കേംബ്രിഡ്ജിലെയും ഓക്സ്ഫഡിലെയും സംഗീതരീതികളുമായി പരിചയപ്പെടുവാൻ സാധിച്ചു. ക്രൈസ്റ്റ് കോളജിലെയും ന്യൂകോളജിലെയും ഓർഗൻ വായനക്കാരൻ എന്നനിലയിൽ രണ്ടു സർവകലാശാലകളുമായും ബന്ധപ്പെടുവാൻ ഇദ്ദേഹത്തിനു കഴിഞ്ഞു. ബാഖ് (Bach) ക്വയറിന്റെ കൺഡക്ടർ എന്ന നിലയിൽ ലണ്ടനിലെ സംഗീതോപാസകരായ സഹൃദയരുടെ ആദരങ്ങൾ ആർജിക്കുവാൻ കഴിഞ്ഞ ഇദ്ദേഹം സർ ഹ്യൂബർട്ട് പാരിയുടെ മരണത്തെത്തുടർന്ന് 1918 മുതൽ റോയൽ കോളജ് ഒഫ് മ്യൂസിക്കിന്റെ ഡയറക്ടറുമായിത്തീർന്നു. അതേവർഷം തന്നെ ഓക്സ്ഫഡ് സർവകലാശാലയിൽ സംഗീതത്തിന്റെ പ്രൊഫസറായി നിയമിക്കപ്പെടുകയും ചെയ്തു. 1920-ൽ അലന് കെ.സി.പി.ഒ. എന്ന സ്ഥാനം ലഭിച്ചു. 1928-ൽ ജി.സി.പി.ഒ. എന്ന ബിരുദവും. 1946 ഫെബ്രുവരി 20-ന് ഓക്സ്ഫഡിൽ ഇദ്ദേഹം നിര്യാതനായി.



</doc>
<doc id="201664" url="https://ml.wikipedia.org/wiki?curid=201664" title="മരിച്ചിട്ടില്ലാത്തവരുടെ സ്മാരകം">
മരിച്ചിട്ടില്ലാത്തവരുടെ സ്മാരകം

എം. സുകുമാരൻ രചിച്ച ചെറുകഥയാണ് മരിച്ചിട്ടില്ലാത്തവരുടെ സ്മാരകം. ഈ കൃതിക്ക് 1976-ൽ ചെറുകഥാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചിരുന്നു . 


</doc>
<doc id="201669" url="https://ml.wikipedia.org/wiki?curid=201669" title="മലമുകളിലെ അബ്ദുള്ള">
മലമുകളിലെ അബ്ദുള്ള

പുനത്തിൽ കുഞ്ഞബ്ദുള്ള രചിച്ച ചെറുകഥയാണ് മലമുകളിലെ അബ്ദുള്ള. ഈ കൃതിക്ക് 1975-ൽ ചെറുകഥാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചിരുന്നു . 


</doc>
<doc id="201675" url="https://ml.wikipedia.org/wiki?curid=201675" title="സാക്ഷി (ചെറുകഥ)">
സാക്ഷി (ചെറുകഥ)

ടി. പത്മനാഭൻ രചിച്ച ചെറുകഥയാണ് സാക്ഷി. ഈ കൃതിക്ക് 1974-ൽ ചെറുകഥാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചിരുന്നു . 


</doc>
<doc id="201676" url="https://ml.wikipedia.org/wiki?curid=201676" title="മുനി (ചെറുകഥ)">
മുനി (ചെറുകഥ)

പട്ടത്തുവിള കരുണാകരൻ രചിച്ച ചെറുകഥയാണ് മുനി. ഈ കൃതിക്ക് 1973-ൽ ചെറുകഥാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചിരുന്നു . 


</doc>
<doc id="201677" url="https://ml.wikipedia.org/wiki?curid=201677" title="പായസം (ചെറുകഥ)">
പായസം (ചെറുകഥ)

ടാറ്റാപുരം സുകുമാരൻ രചിച്ച ചെറുകഥയാണ് പായസം. ഈ കൃതിക്ക് 1972-ൽ ചെറുകഥാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചിരുന്നു . 


</doc>
<doc id="201679" url="https://ml.wikipedia.org/wiki?curid=201679" title="ജലം (ചെറുകഥ)">
ജലം (ചെറുകഥ)

കെ.പി. നിർമൽ കുമാർ രചിച്ച ചെറുകഥയാണ് ജലം. ഈ കൃതിക്ക് 1971-ൽ ചെറുകഥാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചിട്ടുണ്ട് . 


</doc>
<doc id="201680" url="https://ml.wikipedia.org/wiki?curid=201680" title="പ്രസിഡണ്ടിന്റെ ആദ്യത്തെ മരണം">
പ്രസിഡണ്ടിന്റെ ആദ്യത്തെ മരണം

എൻ.പി. മുഹമ്മദ് രചിച്ച ചെറുകഥയാണ് പ്രസിഡണ്ടിന്റെ ആദ്യത്തെ മരണം. ഈ കൃതിക്ക് 1970-ൽ ചെറുകഥാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചിരുന്നു . 


</doc>
<doc id="201681" url="https://ml.wikipedia.org/wiki?curid=201681" title="മോതിരം (ചെറുകഥ)">
മോതിരം (ചെറുകഥ)

കാരൂർ നീലകണ്ഠപിള്ള രചിച്ച ചെറുകഥയാണ് മോതിരം. ഈ കൃതിക്ക് 1969-ൽ ചെറുകഥാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചിരുന്നു . 


</doc>
<doc id="201682" url="https://ml.wikipedia.org/wiki?curid=201682" title="അച്ചിങ്ങയും കൊച്ചുരാമനും (ചെറുകഥ)">
അച്ചിങ്ങയും കൊച്ചുരാമനും (ചെറുകഥ)

ഇ.എം. കോവൂർ രചിച്ച ചെറുകഥയാണ് അച്ചിങ്ങയും കൊച്ചുരാമനും. ഈ കൃതിക്ക് 1967-ൽ ചെറുകഥാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചിരുന്നു . 


</doc>
<doc id="201683" url="https://ml.wikipedia.org/wiki?curid=201683" title="നാലാൾ നാലുവഴി">
നാലാൾ നാലുവഴി

പാറപ്പുറത്ത് എന്ന തൂലികാനാമത്തിൽ എഴുതിയ കെ.ഈശോ മത്തായി രചിച്ച ചെറുകഥയാണ് നാലാൾ നാലുവഴി. 1965-ലായിരുന്നു ഈ കൃതി പ്രസിദ്ധീകൃതമായത്. ഇതിന് 1966-ൽ ചെറുകഥാസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചിരുന്നു . 


</doc>
<doc id="201684" url="https://ml.wikipedia.org/wiki?curid=201684" title="മറുതിര കാത്തുനിന്നപ്പോൾ">
മറുതിര കാത്തുനിന്നപ്പോൾ

വി. രാജകൃഷ്ണൻ രചിച്ച പഠനഗ്രന്ധമാണ് മറുതിര കാത്തുനിന്നപ്പോൾ. ഈ കൃതിക്ക് 2008-ൽ നിരൂപണ ത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചിരുന്നു . 

നോവൽസാഹിത്യത്തിന്റെ വിവിധ മുഖങ്ങൾ അപഗ്രഥിക്കാൻ ശ്രമിക്കുന്ന ഒരു സൗന്ദര്യശാസ്‌ത്ര പഠനഗ്രന്ഥമാണത്രേ ഇത്. മുന്നുഭാഗങ്ങളിലായി തിരിച്ചിരിക്കുന്ന ഗ്രന്ധത്തിലുടനീളം പ്രകൃതിദർശനം കാണപ്പെടുന്നുണ്ട് . 


</doc>
<doc id="201686" url="https://ml.wikipedia.org/wiki?curid=201686" title="ഇ.എം. കോവൂർ">
ഇ.എം. കോവൂർ

പ്രമുഖനായ ഒരു മലയാള സാഹിത്യകാരനാണ് ഇ.എം. കോവൂർ(23 ഫെബ്രുവരി 1906 - 30 ഏപ്രിൽ 1983). 1967-ലെ ചെറുകഥയ്ക്കുള്ള കേരള സാഹിത്യ അക്കാദമി പുരസ്കാരം നേടിയിട്ടുണ്ട്.
പത്തനംതിട്ട ജില്ലയിലെ തിരുവല്ലയിൽ ജനിച്ചു. തിരുവല്ല എം.ജി.എം. ഹൈസ്‌കൂൾ, എറണാകുളം മഹാരാജാസ്‌ കോളജ്‌, തിരുവനന്തപുരം യൂണിവേഴ്‌സിറ്റി കോളജ്‌, ലോ കോളജ്‌ എന്നിവിടങ്ങളിൽ വിദ്യാഭ്യാസം. തിരുവനന്തപുരം ഹൈക്കോടതിയിൽ അഭിഭാഷകനായി ഔദ്യോഗിക ജീവിതം ആരംഭിച്ചു. പിന്നീട്‌ മുൻസിഫായി സേവനമനുഷ്‌ഠിച്ചശേഷം സെഷൻസ്‌ ജഡ്‌ജിയായി വിരമിച്ചു.
നർമ്മോപന്യാസം, വിവർത്തനം, ചെറുകഥ, നാടകം, സ്മരണ, ജീവചരിത്രം, ബാലസാഹിത്യം, യാത്രാവിവരണം, നോവൽ, നിയമവിജ്ഞാനം എന്നീ ശാഖകളിൽ അമ്പത്തിനാലു കൃതികൾ പ്രസിദ്ധപ്പെടുത്തിയിട്ടുണ്ട്‌.





</doc>
<doc id="201694" url="https://ml.wikipedia.org/wiki?curid=201694" title="ആഖ്യാനത്തിന്റെ അടരുകൾ">
ആഖ്യാനത്തിന്റെ അടരുകൾ

കെ.എസ്. രവികുമാർ രചിച്ച ഗ്രന്ധമാണ് ആഖ്യാനത്തിന്റെ അടരുകൾ. ഈ കൃതിക്ക് 2009-ൽ നിരൂപണ-പഠനസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചിരുന്നു .

കവിതകളിലും, ചെറുകഥകളിലും, നോവലുകളിലുമായി പ്രമുഖ കൃതികളിലെ (എഴുത്തുകാരിലെയും) കാലമുദ്രയും ഭാവുകത്വ സ്വഭാവവും സൂക്ഷ്‌മരാഷ്‌ട്രീയവും വിലയിരുത്തുന്ന പഠനമാണ് ഈ കൃതിയിൽ രചയിതാവ് നടത്തുന്നത് . 


</doc>
<doc id="201696" url="https://ml.wikipedia.org/wiki?curid=201696" title="ഇസങ്ങൾക്കപ്പുറം">
ഇസങ്ങൾക്കപ്പുറം

എസ്. ഗുപ്തൻ നായർ രചിച്ച ഗ്രന്ധമാണ് ഇസങ്ങൾക്കപ്പുറം. ഈ കൃതിക്ക് 1967-ൽ നിരൂപണ-പഠനസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചിരുന്നു . 


</doc>
<doc id="201702" url="https://ml.wikipedia.org/wiki?curid=201702" title="നാടകദർപ്പണം">
നാടകദർപ്പണം

എൻ.എൻ. പിള്ള രചിച്ച ഗ്രന്ഥമാണ് നാടകദർപ്പണം. ഈ കൃതിക്ക് 1972-ൽ നിരൂപണ-പഠനസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചിരുന്നു . 

നാടകരചന മുതൽ രംഗാവതരണം വരെയുളള എല്ലാ അംശങ്ങളെയും കുറിച്ച്‌ ലളിതവും ആധികാരികവുമായി പ്രതിപാദിക്കുന്ന ഗ്രന്ധമാണത്രേ ഇത് 


</doc>
<doc id="201718" url="https://ml.wikipedia.org/wiki?curid=201718" title="റൗലറ്റ് നിയമം">
റൗലറ്റ് നിയമം

ബ്രിട്ടീഷ് അധികാരികൾ ഇന്ത്യയിൽ നടപ്പിലാക്കിയ നിയമങ്ങളിൽ ഏറ്റവുമധികം ബഹുജന പ്രതിഷേധം ക്ഷണിച്ചുവരുത്തിയ ഒന്നായിരുന്നു റൗലറ്റ് നിയമം (Rowlatt Act). ഒന്നാം ലോകമഹായുദ്ധത്തോടനുബന്ധിച്ച് ബ്രിട്ടീഷ് ഇന്ത്യയിൽ നടപ്പിലാക്കിയ അടിയന്തരാവസ്ഥാ മുൻകരുതലുകൾ അനന്തമായി ദീർഘിപ്പിക്കുന്നതായിരുന്നു ഈ നിയമം. ഭീകരവാദിയായി സംശയിക്കപ്പെടുന്ന ഏതൊരാളെയും വിചാരണ കൂടാതെ രണ്ടു വർഷം വരെ തടവിലിടാൻ ഈ നിയമം സർക്കാരിന് അധികാരം നൽകി. ബ്രിട്ടീഷ് ജഡ്ജിയായിരുന്ന സർ സിഡ്നി റൗലറ്റിന്റെ അധ്യക്ഷതയിലുള്ള റൗലറ്റ് കമ്മറ്റിയുടെ നിർദ്ദേശങ്ങളായിരുന്നു ഈ നിയമത്തിന് അടിസ്ഥാനമായത്. സ്വാതന്ത്ര്യ സമരവുമായി ബന്ധപ്പെട്ട പ്രക്ഷോഭങ്ങളെ ഫലപ്രദമായി നേരിടുന്നതിനുള്ള ഒരായുധമായിരുന്നു ബ്രിട്ടീഷ് അധികാരികൾക്ക് ഈ നിയമം.

മഹാത്മാ ഗാന്ധിയും മറ്റ് ഇന്ത്യൻ നേതാക്കളും ഈ നിയമത്തെ നിശിതമായി വിമർശിച്ചു. ഒറ്റപ്പെട്ട കുറ്റകൃത്യങ്ങളുടെ പേരിൽ എല്ലാവരെയും ഒരു പോലെ ശിക്ഷിക്കുന്നത് ശരിയല്ല എന്നായിരുന്നു ഗാന്ധിജിയുടെ അഭിപ്രായം. ഇന്ത്യൻ ദേശീയ നേതാക്കന്മാരും പൊതുജനങ്ങളും ഒരുപോലെ ഈ നിയമത്തിനെതിരെ ശബ്ദമുയർത്തി. ബ്രിട്ടീഷ് അധികാരികളാകട്ടെ അടിച്ചമർത്തൽ നടപടികളുമായി മുന്നോട്ടുപോയി.

നിയമപരമായ എതിർപ്പുകൊണ്ടു ഫലമില്ലാതെ വന്നപ്പോൾ നിയമത്തിനെതിരെയുള്ള തങ്ങളുടെ പ്രതിഷേധസൂചകമായി ഗാന്ധിജിയുടെ നേതൃത്വത്തിൽ ഇന്ത്യാക്കാർ ഏപ്രിൽ 6-ന് ഹർത്താൽ ആചരിക്കാൻ തീരുമാനിച്ചു. എല്ലാ ഇന്ത്യാക്കാരും അന്നേ ദിവസം തങ്ങളുടെ തൊഴിലുകളിൽ നിന്ന് വിട്ടുനിൽക്കാനും ഉപവാസം അനുഷ്ഠിക്കാനും ദേശീയനേതാക്കൾ ആഹ്വാനം ചെയ്തു. ഈ സംഭവം റൗലറ്റ് സത്യാഗ്രഹം എന്നറിയപ്പെടുന്നു.

ഡൽഹി നഗരത്തിൽ ഹർത്താൽ വിജയകരമായിരുന്നെങ്കിലും വർദ്ധിച്ചുവന്ന സംഘർഷങ്ങൾ ആ തിളക്കത്തിന് മങ്ങലേൽപ്പിച്ചു. രാജ്യത്തിന്റെ മറ്റുഭാഗങ്ങളിൽ, പ്രത്യേകിച്ചും പഞ്ചാബ് തുടങ്ങിയ പ്രവിശ്യകളിൽ ബഹുജനപ്രക്ഷോഭങ്ങൾ പലപ്പോഴും അക്രമസംഭവങ്ങളിലേയ്ക്ക് വഴുതി വീണു. ഇത് ഗാന്ധിജിയെ വളരെയേറെ വേദനിപ്പിച്ചു. പ്രതിഷേധസമരം പൂർണ്ണമായും അഹിംസയിൽ അധിഷ്ഠിതമായിരിക്കണം എന്നായിരുന്നു അദ്ദേഹത്തിന്റെ പക്ഷം. ഇന്ത്യാക്കാർ പൂർണ്ണമായും സത്യാഗ്രഹത്തിന് തയ്യാറായിട്ടില്ല എന്നു കണ്ട ഗാന്ധിജി പ്രക്ഷോഭസമരം പിരിച്ചുവിട്ടു.

1919 മാർച്ചിൽ റൗലറ്റ് നിയമം പ്രാബല്യത്തിൽ വന്നു. പഞ്ചാബിലെ പ്രതിഷേധപ്രകടനങ്ങൾ താരതമ്യേന ശക്തമായിരുന്നു. ഏപ്രിൽ 10-ന് കോൺഗ്രസിന്റെ രണ്ടു പ്രമുഖ നേതാക്കളായിരുന്ന ഡോ. സത്യപാൽ, ഡോ. സൈഫുദ്ദീൻ കിച്ചലു എന്നിവർ അറസ്റ്റിലായി. അമൃത്സറിൽ സംഘടിപ്പിക്കപ്പെട്ട ഒരു പ്രതിഷേധപ്രകടനം കുപ്രസിദ്ധമായ ജാലിയൻവാലാബാഗ് കൂട്ടക്കൊലയിൽ കലാശിച്ചു.

അടിച്ചമർത്തൽ നിമയങ്ങളെക്കുറിച്ചുള്ള കമ്മറ്റി റിപ്പോർട്ടിന്റെ അടിസ്ഥാനത്തിൽ 1922-ൽ ബ്രിട്ടീഷ് സർക്കാർ മറ്റ് ഇരുപത്തിമൂന്ന് നിയമങ്ങളോടൊപ്പം റൗലറ്റ് നിയമം റദ്ദുചെയ്യുകയുണ്ടായി.



</doc>
<doc id="201724" url="https://ml.wikipedia.org/wiki?curid=201724" title="ചായില്യം">
ചായില്യം

ഓറഞ്ചു നിറം കലർന്ന ചുവപ്പു നിറത്തിൽ ലഭികുന്ന പ്രകൃതിദത്തമായ ഒരു വർണ്ണകമാണ് ചായില്യം (ആംഗലേയം: "Vermilion"). തെയ്യത്തിന്റെ മുഖത്തെഴുത്തിനും ചുവർചിത്രങ്ങൾക്ക് ചുവന്ന നിറം നൽകുന്നതിനും ചായില്യം ഉപയോഗിക്കുന്നു. മെർക്കുറിക് സൾഫൈഡ് എന്ന രാസസംയുക്തമായ ഇതൊരു അസംസ്കൃതവസ്തുകൂടിയാണ്. ശുദ്ധി ചെയ്ത ചായില്യം ശരീരപുഷ്ടി, ക്ഷയം, പാണ്ട്, ശരീരവേദന എന്നീ അസുഖങ്ങൾക്ക് മരുന്നായി ആയുർവ്വേദത്തിലും ഉപയോഗിക്കുന്നു. സംസ്‌കൃതത്തിൽ ഇത് ജാതിലിംഗ എന്നറിയപ്പെടുന്നു.


</doc>
<doc id="201727" url="https://ml.wikipedia.org/wiki?curid=201727" title="അമ്പിളിക്കണ്ണൻ">
അമ്പിളിക്കണ്ണൻ

ഇളം പച്ചനിറത്തിൽ സാധാരണയായി കണ്ടുവരുന്ന ഒരു നിശാശലഭമാണ് അമ്പിളിക്കണ്ണൻ അഥവാ ല്യൂണ മോത്ത്(Lunar Moth). ശാസ്തനാമം : Actias luna. ഇതിന്റെ ചിറകുകൾ നിവർത്തിയാൽ 4.5 ഇഞ്ച് (114mm) വരെ വിസ്താരമുണ്ടാകും.വടക്കെ അമേരിക്ക, യുണൈറ്റഡ് സ്റ്റേറ്റ്സ്, മെക്സിക്കോ തുടങ്ങിയ രാജ്യങ്ങളിൽ വ്യാപകമായി കാണുന്ന ഏറ്റവും വലിയ നിശാശലഭമാണ് അമ്പിളിക്കണ്ണൻ

ചിറകിന്റെ അരികുവശത്ത് കാപ്പി കളർ നിറത്തിൽ വരയും തലയിൽ തെങ്ങിന്റെ ഓലയോട് സമാനമായ രണ്ട് കൊമ്പുമുണ്ട്. ഇളം നാരക പച്ച നിറത്തിലുള്ള ചിറകിൽ കണ്ണിലെ കൃഷ്ണമണി പോലുള്ള നാല് അടയാളങ്ങളും കാണാം. കറുപ്പ്, വെള്ള, ചുവപ്പ്, മഞ്ഞ തുടങ്ങിയ നിറങ്ങളിലുള്ള അടയാളങ്ങൾ ചിറകിന്റെ ഭംഗി വർദ്ധിപ്പിക്കുന്നു. ഈ നിശാശലഭത്തിന്റെ ദേഹമൊട്ടാകെ വെള്ളയും നാരകപ്പച്ച നിറത്തിലുമുള്ള രോമങ്ങളുണ്ട്. മഞ്ഞയും പച്ചനിറത്തിലുമായി വരകളും കാണാം. ചിറകിന്റെ അടിവശം നീണ്ടതാണ്.



</doc>
<doc id="201746" url="https://ml.wikipedia.org/wiki?curid=201746" title="പുലിജന്മം (നാടകം)">
പുലിജന്മം (നാടകം)

എൻ. പ്രഭാകരൻ രചിച്ച നാടകമാണ് പുലിജന്മം. 1988-ൽ നാടകരചനയ്ക്കുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. .


</doc>
<doc id="201750" url="https://ml.wikipedia.org/wiki?curid=201750" title="അഴിമുഖത്തേക്ക്">
അഴിമുഖത്തേക്ക്

എൻ. കൃഷ്ണപിള്ള രചിച്ച നാടകമാണ് അഴിമുഖത്തേക്ക് . 1958-ൽ നാടകരചനയ്ക്കുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. .


</doc>
<doc id="201752" url="https://ml.wikipedia.org/wiki?curid=201752" title="മുടിയനായ പുത്രൻ">
മുടിയനായ പുത്രൻ

തോപ്പിൽ ഭാസി രചിച്ച നാടകമാണ് മുടിയനായ പുത്രൻ. 1959-ൽ നാടകരചനയ്ക്കുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. .

ഈ നാടകം ഇതേ പേരിൽ ഒരു ചലച്ചിത്രമാക്കപ്പെട്ടിട്ടുണ്ട്. ഇതിന്റെ തിരക്കഥയും സംഭാഷണവുമെഴുതിയതും തോപ്പിൽ ഭാസിയായിരുന്നു. 


</doc>
<doc id="201755" url="https://ml.wikipedia.org/wiki?curid=201755" title="മുടിയനായ പുത്രൻ (ചലച്ചിത്രം)">
മുടിയനായ പുത്രൻ (ചലച്ചിത്രം)

തോപ്പിൽ ഭാസിയുടെ "മുടിയനായ പുത്രൻ" എന്ന നാടകത്തെ ആസ്പദമാക്കി അദ്ദേഹം തന്നെ തിരക്കഥയും സംഭാഷണവും എഴുതി രാമു കാര്യാട്ട് സംവിധാനം ചെയ്ത ചലച്ചിത്രമാണ് ഇത്. 1961-ലാണ് പുറത്തിറങ്ങിയത്. ടി.കെ. പരീക്കുട്ടി ആയിരുന്നു നിർമാതാവ്. എം.എസ്. ബാബുരാജ് സംഗീതസംവിധാനം ചെയ്തു. എ. വിൻസെന്റ് ഛായാഗ്രാഹണവും ജി. വെങ്കിട്ടരാമൻ ചിത്രസംയോജനവും നിർവഹിച്ചു.

സത്യൻ, കാമ്പിശ്ശേരി കരുണാകരൻ, പി. ജെ. ആന്റണി, അടൂർ ഭാസി, അംബിക തുടങ്ങിയവരാണ് പ്രധാന വേഷങ്ങളിലഭിനയിച്ചത്.



</doc>
<doc id="201756" url="https://ml.wikipedia.org/wiki?curid=201756" title="പുതിയ ആകാശം പുതിയ ഭൂമി (നാടകം)">
പുതിയ ആകാശം പുതിയ ഭൂമി (നാടകം)

തോപ്പിൽ ഭാസി രചിച്ച നാടകമാണ് പുതിയ ആകാശം പുതിയ ഭൂമി. 1960-ൽ നാടകരചനയ്ക്കുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. .

ഇതേ പേരിൽ തോപ്പിൽ ഭാസി കഥയും തിരക്കഥയും സംഭാഷണവുമെഴുതി എം.എസ്. മണി സംവിധാനം ചെയ്ത ചലച്ചിത്രം 1962-ൽ പുറത്തിറങ്ങിയിരുന്നു 


</doc>
<doc id="201759" url="https://ml.wikipedia.org/wiki?curid=201759" title="ഇബിലീസുകളുടെ നാട്ടിൽ">
ഇബിലീസുകളുടെ നാട്ടിൽ

എൻ.പി. ചെല്ലപ്പൻ നായർ രചിച്ച നാടകമാണ് ഇബിലീസുകളുടെ നാട്ടിൽ. 1961-ൽ നാടകരചനയ്ക്കുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. .


</doc>
<doc id="201760" url="https://ml.wikipedia.org/wiki?curid=201760" title="കാഞ്ചനസീത (നാടകം)">
കാഞ്ചനസീത (നാടകം)

സി.എൻ. ശ്രീകണ്ഠൻ നായർ രചിച്ച നാടകമാണ് കാഞ്ചനസീത. 1962-ൽ നാടകരചനയ്ക്കുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. .

അരവിന്ദൻ ഈ നാടകത്തെ ആസ്പദമാക്കി ഇതേ പേരിൽ ഒരു ചലച്ചിത്രം സംവിധാനം ചെയ്തിട്ടുണ്ട്. 

സി.എൻ.ശ്രീകണ്ഠൻ നായരുടെ സാകേതം, ലങ്കാലക്ഷ്‌മി, കാഞ്ചനസീത എന്നീ മൂന്നു നാടകങ്ങൾ ഒരുമിച്ച് പുസ്തകരൂപത്തിൽ പ്രസിദ്ധീകരിക്കപ്പെട്ടിട്ടുണ്ട് 


</doc>
<doc id="201763" url="https://ml.wikipedia.org/wiki?curid=201763" title="കാക്കപ്പൊന്ന്">
കാക്കപ്പൊന്ന്

എസ്.എൽ. പുരം സദാനന്ദൻ രചിച്ച നാടകമാണ് കാക്കപ്പൊന്ന്. 1963-ൽ നാടകരചനയ്ക്കുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. .


</doc>
<doc id="201764" url="https://ml.wikipedia.org/wiki?curid=201764" title="റയിൽപ്പാളങ്ങൾ">
റയിൽപ്പാളങ്ങൾ

ജി. ശങ്കരപ്പിള്ള രചിച്ച നാടകമാണ് റയിൽപ്പാളങ്ങൾ. 1964-ൽ നാടകരചനയ്ക്കുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. .


</doc>
<doc id="201765" url="https://ml.wikipedia.org/wiki?curid=201765" title="കാഫർ (നാടകം)">
കാഫർ (നാടകം)

കെ.ടി. മുഹമ്മദ് രചിച്ച നാടകമാണ് കാഫർ. 1965-ൽ നാടകരചനയ്ക്കുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. .


</doc>
<doc id="201766" url="https://ml.wikipedia.org/wiki?curid=201766" title="പ്രേതലോകം">
പ്രേതലോകം

എൻ.എൻ. പിള്ള രചിച്ച നാടകമാണ് പ്രേതലോകം. 1966-ൽ നാടകരചനയ്ക്കുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്.. 

പ്രേതലോകം എന്ന നാടകത്തോടൊപ്പം കാപാലിക, ഈശ്വരൻ അറസ്‌റ്റിൽ, ക്രോസ്‌ബെൽറ്റ്‌, ആത്മബലി, മരണനൃത്തം, ഗറില്ല, സുപ്രീംകോർട്ട്‌, ദ ജഡ്‌ജ്‌മെന്റ്‌. കണക്കു ചെമ്പകരാമൻ തുടങ്ങിയ ഇരുപത്തിരണ്ട്‌ നാടകങ്ങൾ ഒരുമിച്ച് എൻ.എൻ.പിള്ളയുടെ സമ്പൂർണ്ണനാടകങ്ങൾ എന്നപേരിൽ പ്രസിദ്ധീകരിച്ചിട്ടുണ്ട് 


</doc>
<doc id="201768" url="https://ml.wikipedia.org/wiki?curid=201768" title="സ്വാതി തിരുനാൾ (കൈനിക്കര പത്മനാഭപിള്ള രചിച്ച നാടകം)">
സ്വാതി തിരുനാൾ (കൈനിക്കര പത്മനാഭപിള്ള രചിച്ച നാടകം)

കൈനിക്കര പത്മനാഭപിള്ള രചിച്ച നാടകമാണ് സ്വാതി തിരുനാൾ. 1967-ൽ നാടകരചനയ്ക്കുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. .


</doc>
<doc id="201769" url="https://ml.wikipedia.org/wiki?curid=201769" title="സ്വാതിതിരുനാൾ (പിരപ്പൻകോട് മുരളി രചിച്ച നാടകം)">
സ്വാതിതിരുനാൾ (പിരപ്പൻകോട് മുരളി രചിച്ച നാടകം)

പിരപ്പൻകോട് മുരളി രചിച്ച നാടകമാണ് സ്വാതിതിരുനാൾ. 1990-ൽ നാടകരചനയ്ക്കുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. .


</doc>
<doc id="201770" url="https://ml.wikipedia.org/wiki?curid=201770" title="ഹോർമിസ് തരകൻ">
ഹോർമിസ് തരകൻ

ഹൊർമിസ് തരകൻ 1968 കേരളാ കേഡർ ഐ പി എസ് ഉദ്യൊഗസ്തൻ ആയിരുന്നു.റിസർച്ച് ആന്റ് അനാലിസിസ് വിങ്ങ്ന്റെ തലവൻ ആയിരുന്നു.അദ്ഹം


</doc>
<doc id="201776" url="https://ml.wikipedia.org/wiki?curid=201776" title="പുലിവാൽ (നാടകം)">
പുലിവാൽ (നാടകം)

പി.കെ. വീരരാഘവൻ നായർ രചിച്ച നാടകമാണ് പുലിവാൽ. 1968-ൽ നാടകരചനയ്ക്കുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. .


</doc>
<doc id="201777" url="https://ml.wikipedia.org/wiki?curid=201777" title="യു.ഡി. ക്ലാർക്ക് (നാടകം)">
യു.ഡി. ക്ലാർക്ക് (നാടകം)

പി. ഗംഗാധരൻ നായർ രചിച്ച നാടകമാണ് യു.ഡി. ക്ലാർക്ക്. 1969-ൽ നാടകരചനയ്ക്കുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. .


</doc>
<doc id="201779" url="https://ml.wikipedia.org/wiki?curid=201779" title="മാതൃകാമനുഷ്യൻ">
മാതൃകാമനുഷ്യൻ

കൈനിക്കര കുമാരപിള്ള രചിച്ച നാടകമാണ് മാതൃകാമനുഷ്യൻ . 1970-ൽ നാടകരചനയ്ക്കുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. .


</doc>
<doc id="201780" url="https://ml.wikipedia.org/wiki?curid=201780" title="അഹല്യ (നാടകം)">
അഹല്യ (നാടകം)

പി.ആർ. ചന്ദ്രൻ രചിച്ച നാടകമാണ് അഹല്യ. 1971-ൽ നാടകരചനയ്ക്കുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. .


</doc>
<doc id="201781" url="https://ml.wikipedia.org/wiki?curid=201781" title="പ്രളയം (നാടകം)">
പ്രളയം (നാടകം)

ഓംചേരി എൻ.എൻ പിള്ള രചിച്ച നാടകമാണ് പ്രളയം. 1972-ൽ നാടകരചനയ്ക്കുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. .


</doc>
<doc id="201782" url="https://ml.wikipedia.org/wiki?curid=201782" title="കുപ്പിക്കല്ലുകൾ">
കുപ്പിക്കല്ലുകൾ

പി.വി. കുര്യാക്കോസ് രചിച്ച നാടകമാണ് കുപ്പിക്കല്ലുകൾ. 1973-ൽ നാടകരചനയ്ക്കുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. .


</doc>
<doc id="201783" url="https://ml.wikipedia.org/wiki?curid=201783" title="നാടകചക്രം">
നാടകചക്രം

കാവാലം നാരായണപ്പണിക്കർ രചിച്ച നാടകമാണ് നാടകചക്രം. 1975-ൽ നാടകരചനയ്ക്കുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. .


</doc>
<doc id="201785" url="https://ml.wikipedia.org/wiki?curid=201785" title="സമസ്യ (നാടകം)">
സമസ്യ (നാടകം)

കെ.എസ്‌. നമ്പൂതിരി രചിച്ച നാടകമാണ് സമസ്യ. 1976-ൽ നാടകരചനയ്ക്കുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. .

സമസ്യ എന്ന നാടകത്തോടൊപ്പം പതനം, സമാവർത്തനം, സോപാനം, സമന്വയം, അയനം എന്നീ നാടകങ്ങളും ചേർത്ത് കെ.എസ്‌. നമ്പൂതിരിയുടെ നാടകങ്ങൾ എന്നപേരിൽ പുസ്തകരൂപത്തിൽ പ്രസിദ്ധീകരിക്കപ്പെട്ടിട്ടുണ്ട് 


</doc>
<doc id="201787" url="https://ml.wikipedia.org/wiki?curid=201787" title="വിശ്വരൂപം (നാടകം)">
വിശ്വരൂപം (നാടകം)

സുരാസു രചിച്ച നാടകമാണ് വിശ്വരൂപം. 1977-ൽ നാടകരചനയ്ക്കുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. .


</doc>
<doc id="201788" url="https://ml.wikipedia.org/wiki?curid=201788" title="ജ്വലനം (നാടകം)">
ജ്വലനം (നാടകം)

സി.എൽ. ജോസ് രചിച്ച നാടകമാണ് ജ്വലനം. 1978-ൽ നാടകരചനയ്ക്കുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. .


</doc>
<doc id="201789" url="https://ml.wikipedia.org/wiki?curid=201789" title="സാക്ഷി (നാടകം)">
സാക്ഷി (നാടകം)

ടി.എൻ. ഗോപിനാഥൻ നായർ രചിച്ച നാടകമാണ് സാക്ഷി. 1979-ൽ നാടകരചനയ്ക്കുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. .


</doc>
<doc id="201790" url="https://ml.wikipedia.org/wiki?curid=201790" title="ജാതൂഗൃഹം">
ജാതൂഗൃഹം

വൈക്കം ചന്ദ്രശേഖരൻ നായർ രചിച്ച നാടകമാണ് ജാതൂഗൃഹം. 1980-ൽ നാടകരചനയ്ക്കുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. .


</doc>
<doc id="201791" url="https://ml.wikipedia.org/wiki?curid=201791" title="പെരുന്തച്ചൻ (നാടകം)">
പെരുന്തച്ചൻ (നാടകം)

ടി.എം. അബ്രഹാം രചിച്ച ഏകാങ്ക നാടകമാണ് പെരുന്തച്ചൻ. 1980-ൽ നാടകരചനയ്ക്കുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. .


</doc>
<doc id="201792" url="https://ml.wikipedia.org/wiki?curid=201792" title="സുരാസു">
സുരാസു

നാടകകൃത്ത്, തിരക്കഥാകൃത്ത് എന്നീ നിലകളിൽ ശ്രദ്ധേയൻ. കവിതയും നാടകവും സമന്വയിപ്പിച്ചു 'മൊഴിയാട്ടം' എന്നൊരു കലാരൂപം അവതരിപ്പിച്ചിട്ടുണ്ട്. സുരാസു രചിച്ച വിശ്വരൂപം എന്ന നാടകത്തിന് 1977-ൽ  കേരള സാഹിത്യ അക്കാദമി പുരസ്കാരം ലഭിച്ചു. നിരവധി ചലച്ചിത്രങ്ങളിൽ അഭിനയിച്ചിട്ടുണ്ട്.

2004 മുതൽ അദ്ദേഹത്തിന്റെ ഓർമ്മയ്ക്കായി കോഴിക്കോട് നാടകോത്സവം അരങ്ങേറുന്നു. 'സുരാസു മെമ്മോറിയൽ നാടകോത്സവം' എന്ന് തുടക്കക്കാലത്ത് അറിയപ്പെട്ടിരുന്ന നാടകോത്സവം ഇപ്പോൾ കോഴിക്കോട് നാടകോത്സവം എന്ന പേരിലാണ് അരങ്ങേറുന്നത്.

കലാരംഗത്തു സജീവമാകുന്നതിനു മുൻപ് എയർഫോഴ്സ് ഉദ്യോഗസ്ഥനായിരുന്നു, 


</doc>
<doc id="201795" url="https://ml.wikipedia.org/wiki?curid=201795" title="ഗോപുരനടയിൽ">
ഗോപുരനടയിൽ

എം.ടി. വാസുദേവൻ നായർ രചിച്ച നാടകമാണ് ഗോപുരനടയിൽ. 1982-ൽ നാടകരചനയ്ക്കുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. .

എം.ടി. വാസുദേവൻ നായർ രചിച്ച ഒരേയൊരു നാടകമാണിത് എന്ന പ്രത്യേകതയും ഈ കൃതിക്കുണ്ട് 


</doc>
<doc id="201796" url="https://ml.wikipedia.org/wiki?curid=201796" title="അറബ് ലോകം">
അറബ് ലോകം

തെക്കുപടിഞ്ഞാറൻ ഏഷ്യയിലെ മരുപ്രദേശത്തിന്റെ ഒരു ഭാഗമാണ് അറബ് ലോകം എന്നു പറയുന്നത്. പടിഞ്ഞാറ് ചെങ്കടലിനും, തെക്ക് ഏഡൻ ഉൾക്കടലിനും, കിഴക്ക് ഒമാൻ, പേർഷ്യൻ ഉൾക്കടലുകൾക്കും, വടക്ക് ഹാമാദ് അല്ലെങ്കിൽ സിറിയൻ മരുഭൂമിക്കും ഇടയ്ക്കായി സ്ഥിതിചെയ്യുന്നു. വടക്ക് അക്ഷാംശം 12 32' നും 32 ക്കും ഇടയ്ക്കും കിഴക്ക് രേഖാംശം 34 ക്കും 59 40' നും മധ്യേയും ആയി, ഏതാണ്ട് ദീർഘചതുരാകൃതിയിൽ വ്യാപിച്ചിരിക്കുന്ന അറേബ്യയുടെ നീളം തെക്കു വടക്ക് 2,254 കിലോമീറ്റർ വീതി കിഴക്കു പടിഞ്ഞാറ് 2012.5 കിലോമീറ്റർ വിസ്തീർണം: 25,90,000 ചതുശ്രകിലോമീറ്റർ 
എന്നീ രാജ്യങ്ങളായി വിഭജിതമായിരിക്കുന്നു. ഇവയിൽ സൗദി അറേബ്യ മാത്രം ഉപദ്വീപിന്റെ 2/3 ഭാഗം വരും; ജനസംഖ്യ 2,33,70,000 (2002) ജനങ്ങളിൽ ഭൂരിഭാഗവും അറബിമുസ്ലിങ്ങളായതിനാൽ ഈ പ്രദേശം "അറബികളുടെ ദ്വീപ്" എന്നും അറിയപ്പെടുന്നു.

ആർക്കിയോസോയിക് ശിലാസമൂഹങ്ങളുടെ ബാഹുല്യമാണ് അറേബ്യൻ പീഠഭൂമിയുടെ മുഖ്യ സവിശേഷത. ഒരു കാലത്ത് ആഫ്രിക്കയോടു ചേർന്നുകിടന്നിരുന്ന ഈ പ്രദേശം ഇപ്പോൾ ചെങ്കടലും ഏഡൻ ഉൾക്കടലും ഉൾ പ്പെടുന്ന റിഫ്റ്റ്, റിഫ്റ്റ് താഴ്വര (Rift valley) യാൽ വേർപിരിഞ്ഞിരിക്കുന്നു. ആർക്കിയോസോയിക് ശിലാക്രമങ്ങൾ പൊതുവേ മണൽ, മാർബിൾ, ചുണ്ണാമ്പുകല്ല് എന്നിവയാൽ മൂടപ്പെട്ടു കാണുന്നു. അധികവും ചൊരിമണൽ മൂടിയ പ്രദേശങ്ങളാണ്. കിഴക്കോട്ടു ചരിഞ്ഞിറങ്ങുന്ന നിലയിലാണ് അറേബ്യൻ പീഠഭൂമിയുടെ കിടപ്പ്. ഏറ്റവും ഉയരം കൂടിയ ഭാഗങ്ങൾ ഏഡൻ ഉൾക്കടലിന്റെയും ചെങ്കടലിന്റെയും തീരങ്ങളിലാണ്. ഭൂഭ്രംശം (fault) മൂലം ഉണ്ടായിട്ടുള്ള സമുദ്രത്തിന്റെ അരികുകളായതുകൊണ്ട് ഒരേ നിരപ്പിൽ സ്ഥിതിചെയ്യുന്നു. പീഠഭൂമിയുടെ പടിഞ്ഞാറ് പൊതുവേ നിമ്നോന്നതമായ പർവ്വതപ്രദേശമാണ്; 3,000 മീറ്ററിലധികം ഉയരമുള്ള ധാരാളം കൊടുമുടികളുമുണ്ട്. യെമെനിലെ ഏറ്റവും കൂടിയ ഉയരം 3,795 മീറ്റർ ആണ്. മസ്കറ്റിലും ഒമാനിലും 3,395 മീറ്റർ ഉയരമുള്ള പർവതപങ്ക്തി കാണാം. മറ്റു ഭാഗങ്ങളിൽ താഴ്വാരങ്ങളും മണൽക്കൂനകളും മലനിരകളും ഒക്കെ സാധാരണമാണെങ്കിലും മിക്കവാറും നിരന്ന പ്രദേശങ്ങളാണ്. സമുദ്രതീരത്തോട് അടുക്കുംതോറും ഉയർച്ചയിൽ കുറവു വരുന്നു. ഉടവുകളും ഉൾക്കടലുകളും നിറഞ്ഞ് സങ്കീർണമാണ് തീരദേശം. എല്ലാക്കാലത്തും നിറഞ്ഞുകിടക്കുന്ന തടാകങ്ങളോ നദികളോ ഇവിടെ ഇല്ല. എന്നാൽ "വാദി" എന്നു വിളിക്കപ്പെടുന്ന ഒഴുക്കുചാലുകൾ ധാരാളമുണ്ട്. ഇവ വല്ലപ്പോഴും ഉണ്ടാകുന്ന മഴക്കാലത്തു മാത്രം താത്ക്കാലിക നദികളായി മാറുന്നു. ആഴവും വീതിയുമുള്ള വാദികൾ റോഡുഗതാഗതത്തിനു തടസ്സം സൃഷ്ടിക്കുന്നു. ഈ വരണ്ട നീർച്ചാലുകൾ ഭൂജലം ലഭിക്കുന്നതിനുള്ള ഉപാധികളാണ്. ഇപ്രകാരം ജലം ലഭിക്കുന്ന സ്ഥലങ്ങൾ മരുപ്പച്ചകളായിട്ടുണ്ട്. ഉയർന്ന പ്രദേശങ്ങളിലെ നദികൾ അല്പദൂരം ഒഴുകുമ്പോഴേക്കും കഠിനമായ വേനൽ മൂലം വറ്റിപ്പോകുന്നു; അതിനാൽ ഇവയ്ക്കു നീളം കുറവാണ്.

കഠിനമായ വരൾച്ച അനുഭവപ്പെടുന്ന മരുഭൂകാലാവസ്ഥയാണുള്ളത്. ശിശിരകാലത്ത് സൈബീരിയൻ പ്രദേശത്തുനിന്നുള്ള ശീതക്കാറ്റുകൾ അറേബ്യയിലേക്കു വീശുന്നു. പശ്ചിമവാതങ്ങൾ വീശുന്നുണ്ടെങ്കിലും അവ തപിപ്പിക്കപ്പെടുന്നതിനാൽ സംഘനനത്തിനു (condensation) വിധേയമാകുന്നില്ല. ഗ്രീഷ്മകാലത്തു വീശുന്ന വടക്കുപടിഞ്ഞാറൻ കാറ്റുകളും ശുഷ്കമാണ്. പശ്ചിമഭാഗത്തു സ്ഥിതിചെയ്യുന്ന പർവതനിര പടിഞ്ഞാറു നിന്നുള്ള നീരാവി നിറഞ്ഞ കാറ്റിനെ തടഞ്ഞുനിർത്തുന്നതിനാൽ ഉൾഭാഗത്ത് മഴ ഒട്ടുംതന്നെ ലഭിക്കുന്നില്ല. പീഠഭൂമിയുടെ ഉയരക്കുറവുകൊണ്ട് ശൈലവൃഷ്ടി(relief rain)ക്കുള്ള സാധ്യതയില്ല.

പടിഞ്ഞാറും തെക്കുമുള്ള മലമ്പ്രദേശങ്ങളൊഴികെയുള്ള സ്ഥലങ്ങളിൽ ശരാശരി വർഷപാതം 23 സെ. മീറ്ററിൽ കുറവാണ്; കിഴക്കൻ ഭാഗങ്ങളിൽ 11 സെ. മീറ്ററിൽ കുറവുമാണ്. മിക്കവാറും ചക്രവാതങ്ങളിൽ നിന്നാണു മഴ ലഭിക്കുന്നത്. അറേബ്യയുടെ തെക്കു ഭാഗത്തുള്ള മലകളിൽ ഏകദേശം 45-90 സെ.മീ. വരെ മഴ പെയ്യും. ക്രമമായല്ല മഴ ലഭിക്കുന്നത്. ഇതു കിഴക്കൻ ആഫ്രിക്കയിലെ മൺസൂൺ മഴയുടെ ഒരു ഭാഗമാണ്; വേനൽക്കാലത്താണു മഴ പെയ്യുന്നത്. വരൾച്ചയുടെ ആധിക്യം നിമിത്തം പൊതുവേ വായു ഈർപ്പരഹിതവും ആകാശം നിർമ്മലവും ആയിരിക്കും. ദൈനികതാപനിലയിൽ വലുതായ ഏറ്റക്കുറച്ചിലുകൾ അനുഭവപ്പെടുന്നു. പലപ്പോഴും പകൽസമയത്തെ ചൂട് 49ൽ കൂടുതലാണ്. വായു ഈർപ്പരഹിതമായതിനാൽ ചൂട് അത്രതന്നെ അസഹ്യമല്ല. രാത്രി കഠിനമായ തണുപ്പ് അനുഭവപ്പെടുന്നു. തീരപ്രദേശങ്ങളിൽ ഈർപ്പം കലർന്ന അന്തരീക്ഷം അസ്വാസ്ഥ്യം ഉളവാക്കുന്നു. ജനുവരിയിൽ ശരാശരി ചൂട് 10. ആണെങ്കിലും മലമ്പ്രദേശങ്ങളിൽ മഞ്ഞു പൊഴിയുന്നതും മൂടൽമഞ്ഞുണ്ടാകുന്നതും അസാധാരണമല്ല.

അറേബ്യ പൂർണമായും സസ്യ-ജന്തുരഹിതമായ മണലാരണ്യമല്ല. ഉപദ്വീപിന്റെ ഉൾപ്രദേശങ്ങളിൽ പലതരം ജീവികളും ചിലയിനം സസ്യങ്ങളും ഉണ്ട്. ജലലഭ്യതയുള്ള മരുപ്പച്ചകളിൽ മാത്രമാണ് മരങ്ങൾ വളരുന്നത്. അറേബ്യയുടെ പടിഞ്ഞറു ഭാഗങ്ങളിലും മഴക്കാലങ്ങളിൽ സ്റ്റെപ്പ് മാതൃകയിലുള്ള പുൽമേടുകൾ കാണുന്നു. സസ്യങ്ങൾ മരൂരുഹ (xerophyte) വർഗങ്ങളാണ്; പുൽക്കൂട്ടങ്ങളും കള്ളിമുൾ ച്ചെടികളുമാണു സാധാരണമായുള്ളത്. ആന്റിലോപ്, കഴുതപ്പുലി, ചെന്നായ്, കുറുക്കൻ, പുള്ളിപ്പുലി എന്നീ മൃഗങ്ങളും കാണപ്പെടുന്നു. കൂടാതെ ഒട്ടകപ്പക്ഷി തുടങ്ങി മണലാരണ്യങ്ങളിൽ ജീവിക്കുന്ന പക്ഷികളും. വെട്ടുകിളി ശല്യം അപൂർവമായി ഉണ്ടാകാറുണ്ട്. 

രാഷ്ട്രീയാടിസ്ഥാനത്തിലുള്ള വിഭജനം കൂടാതെ പ്രാദേശിക തലത്തിലുള്ള വിഭജനക്രമവും നിലവിലുണ്ട്. വടക്കുഭാഗത്തുള്ള പ്രദേശമാണ് നഫൂദ്. ഇവിടെ ചെറിയ തോതിലുള്ള മഴയും മരുപ്പച്ചകളും ഉള്ളതിനാൽ കാലിവളർത്തലും അല്പമായ കൃഷിയും ഉണ്ട്. മധ്യഭാഗമായ നെജദ് (Nejd) പ്രദേശം പൊതുവേ മണൽപ്പരപ്പാണ്. ഇവിടെ ഇടയ്ക്കിടെ സ്ഥാനം മാറുന്ന മണൽക്കൂനകളും അങ്ങിങ്ങായി മാത്രം മരുപ്പച്ചകളും കാണാം. തെക്കുഭാഗത്തുള്ള റുബ് അൽ ഖാലി (ഒന്നും ഇല്ലാത്ത സ്ഥലം) പ്രദേശം തീരെ മഴയില്ലാത്തതും മണലാരണ്യത്തിന്റെ എല്ലാ സ്വഭാവങ്ങളും ഉള്ളതുമാണ്. ചെങ്കടലിനോടു ചേർന്നു കിടക്കുന്ന അറേബ്യയുടെ വടക്കുപടിഞ്ഞാറു ഭാഗം ഹിജാസ് (Hijaz) എന്നും അതിനു തെക്കുള്ള പ്രദേശം തിഹാമ (Tihama) എന്നും ഉള്ളിലേക്കു മാറിക്കിടക്കുന്ന അല്പംകൂടി ഈർപ്പമുള്ളതും കൃഷിക്കുപയുക്തവുമായ പ്രദേശം അസീർ (Asir) എന്നും സൗദി അറേബ്യയിലെ എണ്ണ ഉത്പാദിപ്പിക്കുന്ന ഭാഗം അൽഹാസാ (Alhaza) എന്നും അറിയപ്പെടുന്നു.

അറേബ്യയുടെ വടക്കും പടിഞ്ഞാറും മധ്യഭാഗവും അധിവസിക്കുന്ന ജനങ്ങൾ കറുത്ത തലമുടി, കറുത്ത കണ്ണുകൾ, തവിട്ടുനിറം, നീളമുള്ള തല, നീളംകൂടിയ മൂക്ക് എന്നീ പ്രത്യേകതകൾ ഉള്ള മെഡിറ്ററേനിയൻ വർഗക്കാരാണ്. തെക്കും കിഴക്കും ഭാഗത്തുള്ളവർ തലയ്ക്കു വീതികൂടി ദൃഢകായരായ അർമനോയ്ഡ് വർഗക്കാരാണ്. ഉപദ്വീപിന്റെ തെക്കരികിലായി നീഗ്രോസ്വഭാവമുള്ള കുറെ ആളുകളും ഉണ്ട്. ശേഷിച്ചവർ ഇതര രാജ്യങ്ങളിൽനിന്നും കുടിയേറിപ്പാർത്ത വിവിധ വർഗക്കാരാണ്. അറബിയാണു പൊതുഭാഷ. തെക്കുപടിഞ്ഞാറ് ജലലഭ്യതകൂടിയ പ്രദേശങ്ങളിലാണു ജനങ്ങൾ തിങ്ങിപ്പാർക്കുന്നത്. റുബ് അൽഖാലിയിൽ ജനജീവിതം അസാധ്യമാണ്. മറ്റു പ്രദേശങ്ങളിൽ സ്ഥിരതാമസക്കാരായ ജനങ്ങൾ ചുരുക്കമാണ്. പത്തുലക്ഷത്തോളം ആളുകൾ സഞ്ചാരികളായി (wanderers) ഉണ്ട് എന്ന് അനുമാനിക്കപ്പെടുന്നു.

ഭൂരിഭാഗം ജനങ്ങളും നഗരവാസികളാണ്. മിക്ക പട്ടണങ്ങളും സമുദ്രതീരത്താണ്. റിയാദ്, ഹെയിൽ, മക്ക, മദീന, ചെങ്കടൽ തീരത്തുള്ള തുറമുഖപട്ടണം ജിദ്ദ, സൗദി അറേബ്യയിലെ ഹോഹഫ്, യെമെന്റെ തലസ്ഥാനമായ സന എന്നിവയാണ് പ്രധാന നഗരങ്ങൾ.

കാലിവളർത്തലും കൃഷിയുമാണ് ജനങ്ങളുടെ പ്രധാന ജീവനോപായങ്ങൾ. ഒട്ടകം, ആട്, കുതിര, കഴുത എന്നിവയാണ് വളർത്തുമൃഗങ്ങൾ. പ്രത്യേകതരം ഒട്ടകങ്ങളെയും കുതിരകളെയും ഇവർ വളർത്തുന്നു. ഇവയിൽനിന്ന് ഇറച്ചിയും പാലും തോലും രോമവും കിട്ടുന്നു. മരുപ്പച്ചകളിലും മഴ ലഭിക്കുന്ന തെക്കുപടിഞ്ഞാറൻ ഭാഗത്തുമാണ് കൃഷി വികസിച്ചിട്ടുള്ളത്. ഗോതമ്പ്, ചോളം, ബാർലി, അൽഫാൽഫാ, ഈത്തപ്പന എന്നിവയാണ് പ്രധാനവിളകൾ. തെക്കുപടിഞ്ഞാറൻ അറേബ്യയിൽ മഴ ആവശ്യത്തിനു കിട്ടുന്ന സ്ഥലങ്ങളിൽ ധാന്യങ്ങളും പഴവർഗങ്ങളും പച്ചക്കറികളും ഉത്പാദിപ്പിക്കുന്നു. മലഞ്ചരിവുകളിൽ കാപ്പിയും കൃഷി ചെയ്യുന്നു. കാപ്പിച്ചെടിയുടെ ജന്മഭൂമി അറേബ്യയാണെന്നു വിശ്വസിക്കപ്പെടുന്നു.

പ്രകൃതി എണ്ണയുടെ നിക്ഷേപത്താൽ സമ്പന്നമാണ് അറേബ്യ. എണ്ണ ഖനനം, ശുദ്ധീകരണം, വിപണനം എന്നിവയെ കേന്ദ്രീകരിച്ചുള്ള വ്യവസായങ്ങളാണ് കൂടുതൽ. ലോകത്തിൽ ആകെ ഉത്പാദിപ്പിക്കുന്ന എണ്ണയുടെ 1/5 ഭാഗത്തോളം അറേബ്യയിൽനിന്നാണു ലഭിക്കുന്നത്.

ഒട്ടകങ്ങളും കുതിര, കഴുത തുടങ്ങിയ മൃഗങ്ങളുമായിരുന്നു പരമ്പരാഗത വാഹനങ്ങൾ. രണ്ടാംലോകയുദ്ധത്തിനുശേഷം ധാരാളം റോഡുകൾ നിർമിച്ചിട്ടുണ്ട്. 1951-ൽ പേർഷ്യൻ ഉൾക്കടൽഭാഗത്തുള്ള "ദമ്മം" എന്ന സ്ഥലവും സൗദി അറേബ്യയുടെ തലസ്ഥാനമായ റിയാദും ആയി യോജിപ്പിക്കുന്ന ആദ്യത്തെ റെയിൽപ്പാത പൂർത്തിയായി. വ്യോമഗതാഗതം അഭിവൃദ്ധിപ്പെട്ടിട്ടുണ്ട്. മിക്ക പട്ടണങ്ങൾക്കുമിടയിൽ വ്യോമഗതാഗതം നിലവിലുണ്ട്. പ്രധാന തുറമുഖങ്ങൾ ചെങ്കടൽതീരത്തെ ജിദ്ദ, യെമെനിലെ റാഅ്സ്ഖത്തീബ്, ദക്ഷിണതീരത്തെ മസ്കറ്റ്, പേർഷ്യൻ ഉൾക്കടൽതീരത്തെ ദമ്മം, കുവൈറ്റ് എന്നിവയാകുന്നു.

ചരിത്രാതീതകാലത്ത് അറേബ്യയിൽ വസിച്ചിരുന്നത് സെമിറ്റിക്ക് വർഗങ്ങളായിരുന്നു. ബി.സി. 3500-നോടടുത്ത് ഇക്കൂട്ടർ യൂഫ്രട്ടീസ്-ടൈഗ്രീസ് നദീതടങ്ങളിലേക്ക് വ്യാപിച്ചു. അവരുടെ പിൻമുറക്കാരാണ് അസീറിയരും ബാബിലോണിയരും. ബി.സി. 2500-നോടടുത്ത് സെമിറ്റിക് ജനത സിറിയയും ലെബനനും അധിവസിച്ചു. അന്ന് അവർ അമോറൈറ്റുകൾ, കനാന്യർ എന്നീ പേരുകളിൽ അറിയപ്പെട്ടുവന്നു. ദമാസ്കസി (ദിമിഷ്ക്) ലെ അരാമിയരും അബിസീനിയരും ഈ വർഗക്കാരായിരുന്നു. അറേബ്യയുടെ ഭൂരിഭാഗവും മരുപ്രദേശമായതിനാൽ വാസയോഗ്യമല്ലായിരുന്നു; തന്മൂലം ഈ പ്രദേശം അധിവസിച്ചവരിൽ മിക്കവരും സ്ഥിരമായി പാർപ്പുറപ്പിച്ചില്ല. എങ്കിലും വാസയോഗ്യമായ ചുരുക്കം പ്രദേശങ്ങളിൽ ദേശീയമായ ഒരു സംസ്കാരം പുഷ്ടിപ്പെട്ടതിനു ചരിത്രരേഖകളുണ്ട്. ഈജിപ്ത്, അസീറിയ, ബാബിലോണിയ എന്നീ പ്രദേശക്കാർ അറേബ്യയിലെ ആളുകളുമായി ചിരപുരാതനകാലംമുതൽ ബന്ധപ്പെട്ടിരുന്നു. ഈ ഭാഗത്ത് ആദ്യമായി ചെമ്പ് ഉപയോഗിച്ചത് ഒമാനിലെ ആളുകളായിരുന്നു. അസീറിയൻ രാജാവായ ഷാൽമനേസർ III-ന്റെ ഒരു ലിഖിതത്തിൽ "അറിബി" ഭൂമിയുടെ രാജ്ഞിയായ സബീബീ (Zabibi) യിൽനിന്ന് തന്റെ മുൻഗാമിയായ ടിഗ്ലത്ത് പിലീസർ III (ബി.സി. 745-727) കപ്പം ഈടാക്കിയിരുന്നതായി രേഖപ്പെടുത്തിയിട്ടുണ്ട്. ഈ രാജ്ഞിയുടെ ഭരണപ്രദേശം സിറിയൻ മരുഭൂമിയിലോ അറേബ്യൻ ഉപദ്വീപിന്റെ ഉത്തരഭാഗത്തോ ആയിരുന്നിരിക്കാം. തങ്ങളുടെ വിപുലമായ സാമ്രാജ്യത്തിലെ വാണിജ്യസൗകര്യങ്ങൾ സുരക്ഷിതമാക്കാനായിരുന്നു അസീറിയർ അറബികളുമായി ബന്ധപ്പെട്ടത്.

അസീറിയരെയും നിയോ-ബാബിലോണിയരെയും പിന്തുടർന്ന് പേർഷ്യക്കാർ ഇവിടെ അധിനിവേശം നടത്തി. ബി.സി. 525-ൽ പേർഷ്യൻ രാജാവായ കാംബീസസ് (ഭരണകാലം ബി.സി. 529-522) ലോവർ ഈജിപ്ത് ആക്രമണത്തിനു പോയത് ഉത്തര അറേബ്യയിലൂടെയായിരുന്നു. ഇത് അവിടത്തെ ജനങ്ങളുമായി സൗഹാർദബന്ധം സ്ഥാപിക്കാൻ കാരണമായി. ഹീബ്രുവും അറബിഭാഷയും തമ്മിലും യഹൂദന്മാരും അറബികളും തമ്മിലും പരസ്പരബന്ധമുണ്ട്. ബൈബിളിലെ പല പേരുകളും അറബിവാക്കുകളാണ്. യഹൂദന്മാർ ആരാധിക്കുന്ന യഹോവയും പ്രപഞ്ച സ്രഷ്ടാവിനു അറബികൾ വിളിക്കുന്ന അല്ലാഹുവും ഒന്ന് തന്നെ. മുസ്‌ലിംകൾ ആരാധിക്കുന്നത് ഈ ഏക ദൈവത്തെയാണ്. അറേബ്യയിലെ ക്രിസ്ത്യാനികളും പ്രപഞ്ച സ്രഷ്ടാവിനെ വിളിക്കുന്നത അല്ലാഹു എന്ന് തന്നെയാണ്.ബൈബിളിൽ പരാമർശിക്കപ്പെട്ടിട്ടുള്ള ഷീബാരാജ്ഞി ഉത്തര അറേബ്യയിലെ സബേയൻ പ്രദേശമാണ് ഭരിച്ചിരുന്നത്. പുരാതനകാലം മുതൽക്കേ വണിഗ്വരന്മാരെന്നനിലയ്ക്ക് അറബികളെ ഗ്രീക്കുകാരും റോമാക്കാരും അറിഞ്ഞിരുന്നു.

അറേബ്യൻ രാഷ്ട്രീയ ചരിത്രത്തിൽ ദക്ഷിണ അറേബ്യയ്ക്കാണു പ്രാമാണ്യം. ഇവിടെ മൂന്നു രാജ്യങ്ങൾ ഉയർന്നുവന്നു. നജ്റാൻ, ഹമൗത്ത് എന്നിവയ്ക്ക് ഇടയിലായിക്കിടന്ന ജോഫ് പ്രദേശത്ത് (ആധുനിക യെമെൻ) രൂപംകൊണ്ട മിനേയൻ രാജ്യമാണ് ഇവയിൽ ആദ്യത്തേത്. ഇപ്പോൾ ഉത്തര യെമെന്റെ തലസ്ഥാനമായ സനായുടെ വടക്കു കിഴക്കായി കിടന്ന ഖർണാ ആസ്ഥാനമാക്കി ബി.സി. 1200 മുതൽ 650 വരെ മിനോയൻ വർഗക്കാർ ഭരണംനടത്തി. ഈ രാജ്യത്ത് കൃഷി, വാണിജ്യം എന്നിവ വികസിച്ചിരുന്നു. രണ്ടാമത്തേത് ബി.സി. 930 മുതൽ 115 വരെ നിലവിലിരുന്ന സബേയൻ രാജ്യമാണ്. സമുദ്രനിരപ്പിൽനിന്ന് സുമാർ 1188 മീറ്റർ ഉയരത്തിൽ 97 കിലോമീറ്റർ കിഴക്കായിക്കിടന്ന മ അ്രിബ് (Ma'rib) ആയിരുന്നു ഇവരുടെ ആസ്ഥാനം. ഇവരുടെ രാജ്ഞിയായ ഷീബ സോളമനെ സന്ദർശിച്ചതായി ബൈബിളിലും ഖുർആനിലും പറയുന്നു. സെമിറ്റിക്ക് ഭാഷയായിരുന്നു മിനോയന്മാരെപ്പോലെ സബേയന്മാരും സംസാരിച്ചിരുന്നത്. സബേയൻ തലസ്ഥാനത്തിനുവേണ്ട ജലം സംഭരിക്കാൻ നിർമിച്ചിരുന്ന അണക്കെട്ട് അത്ഭുതാവഹമായ നിർമ്മാണപാടവം സൂചിപ്പിക്കുന്നതാണ്. സബേയരുടെ കാലം അറേബ്യയുടെ സുവർണദശയായിരുന്നു. പലസ്തീൻ മുതൽ വടക്കോട്ട് നിരവധി വാണിജ്യമാർഗങ്ങൾ അക്കാലത്തു നിലവിൽവന്നു. സബേയന്മാരെ പിൻതുടർന്ന് ഹിമ്യാറുകൾ (Himyarites) ദക്ഷിണ അറേബ്യയെ ശക്തമായ ഒരു രാഷ്ട്രമാക്കി. സഹർ കേന്ദ്രമാക്കി ബി.സി. 115 മുതൽ എ.ഡി. 525 വരെ ഈ രാജ്യം നിലനിന്നു. ബി.സി. 24-ൽ ഈലിയസ് ഗാലസിന്റെ (Aelius Gallus) നേതൃത്വത്തിൽ റോമാക്കാർ ആദ്യത്തെ അറേബ്യൻ ആക്രമണം നടത്തി പരാജയപ്പെട്ടു. ആദ്യമായി ഒന്നിലധികം നിലകളുള്ള കെട്ടിടങ്ങൾ നിർമിച്ചുതുടങ്ങിയത് ഹിമ്യാറുകളായിരുന്നു. ഇവയിലൊന്നായ ഗുംദാന് (Ghumdan) 20 നിലകളുണ്ടായിരുന്നു. പില്ക്കാലത്ത് അതിന്റെ അവശിഷ്ടങ്ങൾ ഉപയോഗിച്ചാണ് സനായുടെ പള്ളി നിർമിച്ചത്. ഈ കാലഘട്ടത്തിൽ റോമാക്കാരും ഈജിപ്തുകാരും അറബികളും വാണിജ്യരംഗത്ത് മത്സരിച്ചുപോന്നു. ഏക ദൈവവാദികളായ (Monophysites) ക്രിസ്ത്യാനികളായിത്തീർന്ന അബിസീനിയർക്കു കുറച്ചുകാലത്തേക്ക് അറേബ്യയിൽ ആധിപത്യം സ്ഥാപിക്കാൻ കഴിഞ്ഞു.

അറേബ്യയിൽ ക്രിസ്തുമതം പ്രചരിച്ചത് ഉത്തരഭാഗത്തുകൂടിയായിരുന്നു. മുഖ്യമായും മതപീഡനത്തെ ഭയന്ന് ഉത്തരഭാഗത്തുകൂടി അറേബ്യയിൽ പ്രവേശിച്ച ക്രിസ്ത്യാനികൾ യെമെനിലെത്തി. എ.ഡി. 500-ൽ വിശുദ്ധ ഫേമിയൂൻ (Famiyun) സ്ഥാപിച്ച ഈ മോണോഫിസൈറ്റ് സമുദായത്തിന്റെ കേന്ദ്രം നജ്റാൻനഗരം ആയിരുന്നു. എ.ഡി. 70 മുതൽ ക്കേ ഇവിടെ യഹൂദന്മാർ പാർപ്പുറപ്പിച്ചിരുന്നു. 6-ആം നൂറ്റാണ്ടിൽ ഇവർ ശക്തരായി. 523-ലും 525-ലും അബിസീനിയർ യഹൂദന്മാരെ തോല്പിച്ച് 20 വർഷം അവിടെ ഭരിക്കുകയും ചെയ്തു. മഅ്രിബ് അണക്കെട്ടിൽനിന്നും കൊണ്ടുവന്ന കല്ലുപയോഗിച്ച് അബിസീനിയൻ വൈസ്രോയിയായ അബ്രഹാ (Abrahah) സനായുടെ ഒരു കുരിശുപള്ളി സ്ഥാപിച്ചു. ഇവരെ പിൻതുടർന്ന് ദക്ഷിണ അറേബ്യ ഭരിച്ചതു പേർഷ്യക്കാരായിരുന്നു.

അറേബ്യൻ ഉപദ്വീപിന്റെ ഉത്തരഭാഗത്തു പല ചെറു രാജ്യങ്ങളും രൂപംകൊണ്ടു. അവയിൽ പ്രധാനപ്പെട്ടത് പെദ്ര ആസ്ഥാനമാക്കിയുള്ള നബാത്തിയൻ (Nabateans) രാജ്യമായിരുന്നു. നബാത്തിയർ ടോളമികളും റോമാക്കാരും ആയി ബന്ധപ്പെട്ടിരുന്നു. അഗസ്റ്റസ് സീസറിന്റെ സേനാനായകനായ ഈലിയസ് ഗാലസ് അറേബ്യ ആക്രമിച്ചപ്പോൾ നബാത്തിയർ റോമാക്കാരെ സഹായിച്ചിരുന്നു. ഹാരിസത് കഢന്റെ (ബി.സി. 9-എ.ഡി. 40) കാലത്ത് നബാത്തിയൻ രാജ്യം അത്യുച്ചാവസ്ഥയിലെത്തി, ദമാസ്കസ് വരെ വ്യാപിച്ചു. അവരുടെ ലിഖിതങ്ങൾ അറാമിക് ഭാഷയിലായിരുന്നെങ്കിലും സംസാരഭാഷ അറബിയായിരുന്നു. ഉത്തരഭാഗത്തുണ്ടായിരുന്ന മറ്റൊരു രാജ്യമാണ് ഗസ്സാൻ (Ghassan). സിറിയൻ അതിർത്തിക്കടുത്തു ദമാസ്കസിനു തെക്കുകിഴക്കായിട്ടായിരുന്നു അവരുടെ ആസ്ഥാനം. ഗസ്സാൻകാർ പില്ക്കാലത്ത് ക്രിസ്തുമതം സ്വീകരിച്ചു. സിറിയൻ അതിർത്തിയിലെ എല്ലാ അറബിഗോത്രങ്ങളുടെയും തലവനായി റോമാചക്രവർത്തി ജസ്റ്റീനിയൻ, അൽ-ഹാരിസ് II-നെ (529-569) നിയമിച്ചു. അറേബ്യ ഇസ്ലാമിന്റെ ആധിപത്യത്തിലായതോടെ ഗസ്സാൻരാജ്യം ഖലീഫയുടെ കീഴിലായി. ലോവർ യൂഫ്രട്ടീസിന്റെ പശ്ചിമതീരത്ത് 3-ആം നൂറ്റാണ്ടിൽ ലഖ്മ് (Lakham) രാജ്യം സ്ഥാപിതമായി. ദക്ഷിണ അറേബ്യൻവർഗത്തിന്റെ പൈതൃകം അവകാശപ്പെടുന്ന ഇവരുടെ കേന്ദ്രം അൽ-ഹീറയായിരുന്നു. പേർഷ്യക്കാരുടെ കീഴിലമർന്ന ഇവർ 633-ൽ ഇസ്ലാംമതാവലംബികളായി. നജ്ദിൽ 480-ഓടുകൂടി പ്രാമാണ്യത്തിലേക്കുവന്ന മറ്റൊരു ഉത്തര അറേബ്യൻ വർഗമാണ് കിന്ദാ(Kindah)കൾ. ഇവർ ഒരു കേന്ദ്രീകൃതഭരണം സ്ഥാപിച്ച് അറേബ്യയുടെ ഉൾപ്രദേശങ്ങളെ ഏകോപിപ്പിക്കുവാൻ ശ്രമിച്ചു. 

ഇസ്ലാംമതത്തിന്റെ ആവിർഭാവത്തോടെ ഹിജാസിന്റെ പ്രാധാന്യം വർധിച്ചു. മക്ക, മദീന എന്നീ സ്ഥലങ്ങൾ വിശ്വപ്രശസ്തിയാർജിച്ചു. മുഹമ്മദ് നബി (570-632) അറേബ്യയെ ഏകീകരിച്ച് ഒരു കേന്ദ്രീകൃത രാഷ്ട്രമാക്കി.

ആദ്യത്തെ ഖലീഫയായിത്തീർന്ന അബൂബക്കർ (573-634) അറേബ്യയിലെ കലാപകാരികളെ അടിച്ചമർത്തി. തന്റെ ജനറലായ ഖാലിദ് ഇബ്നുൽവലീദിനെ പേർഷ്യക്കാർ ക്കെതിരായും ബൈസാന്തിയന്മാർ ക്കെതിരായും യുദ്ധത്തിന് അയച്ചു. രണ്ടാമത്തെ ഖലീഫയായ ഉമറിന്റെകാലത്ത് ഖാദിസിയ്യയിൽ (കദേസ്യ) വച്ച് പേർഷ്യക്കാരെ പരാജയപ്പെടുത്തി, ഇറാക്ക് കൈയടക്കി; കൂഫാ, ബസ്രാ എന്നീ നഗരങ്ങൾ സ്ഥാപിച്ചു (635).

640-ൽ അബിസീനിയൻതീരത്തുള്ള മുസ്ലിങ്ങളെ സംരക്ഷിക്കാൻ ഉമർ ഒരു നാവികപ്പടയെ അയച്ചു. അതേവർഷം തന്നെ അമർ ഇബ്നു അൽ ആസ് (അന്യത്ര) ഈജിപ്ത് ആക്രമിച്ച് അലക്സാൻഡ്രിയ കീഴടക്കുകയും ഫുസ്താത് (കെയ്റോ) നഗരം സ്ഥാപിക്കുകയും ചെയ്തു. മൂന്നാമത്തെ ഖലീഫയായ ഉസ്മാന്റെ കാലത്ത് ആഭ്യന്തരഛിദ്രങ്ങൾ ഉണ്ടായിട്ടും രാജ്യവികസനം തുടർന്നു. വടക്കൻ അർമീനിയ, ഏഷ്യാമൈനർ എന്നിവിടംവരെയും ആഫ്രിക്കയുടെ ഉത്തരതീരത്തുള്ള കാർത്തേജു വരെയും അറബിസാമ്രാജ്യം വ്യാപിച്ചു. അബുഖയാസ് സൈപ്രസ് കീഴടക്കി; 652-ൽ ബൈസാന്തിയരെയും തോല്പിച്ചു. ഉസ്മാന്റെ വധത്തെത്തുടർന്ന് അലി (600-621) ഖലീഫയായി. സിറിയയിലെ ഗവർണറായിരുന്ന മുആവിയ (661-680) അലിയുടെ ഖലീഫസ്ഥാനം അംഗീകരിക്കുവാൻ വിസമ്മതിച്ചു. തുടർന്നുണ്ടായ സിഫ്ഫീൻ യുദ്ധത്തിനും ഈ പ്രശ്നം ഒതുക്കിത്തീർക്കാൻ കഴിഞ്ഞില്ല. ഈ അവസരത്തിലാണ് അലി ഒരു ഖാരിജി അനുഭാവിയായ ഇബ്നുമുൽജമിന്റെ ആക്രമണത്തിൽ മരിച്ചത്. അലിയുടെ മരണം മുആവിയയുടെ സ്ഥാനം ഉറപ്പിക്കാൻ കാരണമായി. ദമാസ്കസ് ആസ്ഥാനമായുള്ള ഉമയ്യാദ് (അമവിയ്യ) ഭരണം സ്ഥാപിതമായതോടെ (661) അറേബ്യ ഒരു പ്രവിശ്യമാത്രമായിത്തീർന്നു.

ഉമയ്യാദ് വംശക്കാരുടെ ഭരണം അറേബ്യയിൽ സമാധാനം നിലനിർത്തിയില്ല. അലിയെ എതിർത്തിരുന്ന ഖാരിജികൾ (Kharijites) നഹ്റവാൻ യുദ്ധത്തിൽ പരാജയപ്പെട്ടു; എന്നാൽ അവരുടെ ശക്തി ക്ഷയിച്ചില്ല. ഖുറൈഷികളെ മാത്രമല്ല അറബിഗോത്രത്തിൽപ്പെട്ട ഏതു മുസ്ലിമിനെയും ഖലീഫയാക്കാമെന്നു ചിലർ വാദിച്ചു. ദൈവം മാത്രമേ ഭരണാധിപനായിട്ടുള്ളുവെന്നും അതിനാൽ ഖലീഫസ്ഥാനം തന്നെ വേണ്ടെന്നും ഭരണംനടത്തുന്നത് ഒരു സമിതി ആയിരിക്കണമെന്നും മറ്റൊരഭിപ്രായവും ശക്തിപ്പെട്ടു. അവർ പല കക്ഷികളായി പിരിഞ്ഞ് അറേബ്യയിൽ നിരന്തരം അന്തഃഛിദ്രങ്ങൾ സൃഷ്ടിച്ചുകൊണ്ടിരുന്നു. അലിയുടെ വധത്തെത്തുടർന്ന് പുത്രന്മാരായ ഹസനും ഹുസൈനും അധികാരത്തിലെത്തി. മുആവിയയുമായി ഹസൻ ഒത്തുതീർപ്പുണ്ടാക്കി. ഭരണം കൈയേറ്റ യസീദി (Yazeed) നെതിരെ യുദ്ധത്തിനൊരുമ്പെട്ടതിനാൽ കർബലയിൽ വച്ച് ഹുസൈൻ വധിക്കപ്പെട്ടു (680). ഈ ഘട്ടത്തിൽ ഇസ്ലാമിന്റെ രക്ഷയ്ക്കും അലികുടുംബക്കാരുടെ ഘാതകരോടു പകരംവീട്ടാനും ആയി അബ്ദുല്ല ഇബ്നു സുബൈർ മുന്നോട്ടുവന്നു. മക്ക, മദീന എന്നീ നഗരനിവാസികൾ സുബൈറിനു പിന്തുണ നൽകി. ഇതേത്തുടർന്ന് 682-ൽ യസീദ്, മദീനയും 683-ൽ മക്കയും പിടിച്ചടക്കി. എന്നാൽ മൂന്നു മാസത്തിനുള്ളിൽ യസീദ് നിര്യാതനായി. മക്കയിൽ പിടിച്ചുനിന്ന അബ്ദുല്ലയെ ഖലീഫയായി അറേബ്യനിവാസികൾ അംഗീകരിച്ചു. അബ്ദുല്ല, മർവാൻ I-നെ തോല്പിച്ചുവെങ്കിലും ഖാരിജികളുടെ സഹകരണം ലഭിച്ചില്ല. 691-ൽ അബ്ദുൽ മാലിക്ക് (685-705) മക്കയ്ക്കെതിരെ തന്റെ പടനായകനായ ഹജ്ജാജിനെ അയച്ചു. 692-ൽ മക്കാനഗരം കീഴടങ്ങി. യുദ്ധത്തിൽ അബ്ദുല്ല ഇബ്നുസുബൈർ വധിക്കപ്പെട്ടതിനെത്തുടർന്ന് മുസ്ലിം ലോകത്ത് അബ്ദുൽ മാലിക്ക് പ്രമുഖനായി. അറബിജനത ഇതിനകം സ്പെയിനിലും ഇന്ത്യയിലും എത്തിയിരുന്നു. അബുൽ അബ്ബാസ് തലസ്ഥാനം ദമാസ്കസിൽ നിന്നു കൂഫയിലേക്ക് മാറ്റിയതോടെ അറേബ്യയുടെ പ്രാധാന്യത്തിനു ഗ്ലാനി സംഭവിച്ചു. പേർഷ്യക്കാരെയും തുർക്കികളെയും ആശ്രയിച്ചായിരുന്നു അബ്ബാസികൾ ഭരണം നടത്തിയത്. അതിനാൽ ഉന്നത ഉദ്യോഗങ്ങൾ വഹിച്ചിരുന്നത് അവരായിരുന്നു. എന്നാൽ അറബിഭാഷയും സംസ്കാരവും പുരോഗതിയാർജിച്ചുപോന്നു. 

(Carmathians).
ഹംദാൻ ഖർമത്തിന്റെ (Hamdan Qarmat) അനുയായികളായ ഖർമേത്തിയന്മാർ 9-ആം നൂറ്റണ്ടിന്റെ അവസാനത്തോടെ അറേബ്യയിൽ പ്രബലരായി. 900-ൽ ഹംദാൻ അയച്ച അബുസയ്ദ്അൽ ജന്നബി, ബഹ്റീൻ ആക്രമിച്ച് ഖത്തീഫ് നഗരം കീഴടക്കി. 903-ൽ ബഹ്റീന്റെ തലസ്ഥാനമായ ഹജാർ, ഖർമേത്തിയന്മാർ കീഴടക്കിയെങ്കിലും അറബികൾ അതു കാര്യമാക്കിയില്ല. അവിടെനിന്ന് ഖർമേത്തിയന്മാർ യമാമ, ഒമാൻ എന്നീ പ്രദേശങ്ങൾ ആക്രമിച്ചു. 906 ആയപ്പോഴേക്കും യെമെൻ മുഴുവൻ കീഴടക്കിയ അവർ മക്ക, മദീന നഗരങ്ങൾ ആക്രമിക്കുവാൻ തക്കംപാത്തുനിന്നു. 913-ൽ അബുസയ്ദ് അൽഹാസയിൽ വച്ച് വധിക്കപ്പെട്ടു. തുടർന്ന് അതു ഖർമേത്തിയൻ തലസ്ഥാനമായി. അബുസെയ്ദിന്റെ സഹോദരനായ അബുതാഹിർ ഭരണാധികാരിയായി. ഇദ്ദേഹം ഒമാൻ കീഴടക്കുകയും മക്ക ആക്രമിച്ച് വിശുദ്ധശില ബഹ്റിനിൽ കൊണ്ടുപോകുകയും ചെയ്തു. 939-ലാണ് വിശുദ്ധശില മക്കയിലേക്കു മടക്കിക്കൊണ്ടുവന്നത്. അബുതാഹിറുടെ മരണംവരെ അറേബ്യ ഖർമേത്തിയന്മാരുടെ കീഴിൽത്തന്നെ കഴിഞ്ഞു. 969-ൽ ഈജിപ്തിലെ ഫാത്തിമിയ്യ വംശക്കാരുമായി അവർ ശത്രുതയിലായതോടെ അവരുടെ പ്രാധാന്യം കുറഞ്ഞു; 985-ൽ ഇറാക്കും വിശുദ്ധനഗരങ്ങളും നഷ്ടമായി. ഒമാൻ നഷ്ടപ്പെട്ട സ്വാതന്ത്ര്യം വീണ്ടെടുത്തു. മൂന്നുവർഷം കഴിഞ്ഞ് ഒരു ഷെയ്ഖ് അവരെ തോല്പിച്ച് തലസ്ഥാനമായ ഖത്തിഫും കീഴടക്കി. തുടർന്നുള്ള ഏഴുനൂറുകൊല്ലം അറേബ്യ സംഘർഷങ്ങളുടെ രംഗമായിരുന്നു.

വഹാബിപ്രസ്ഥാനത്തിന്റെ നേതാവ് മുഹമ്മദ്ഇബ്നു അബ്ദുൽവഹാബ് (1703-92) ആയിരുന്നു. ഇദ്ദേഹം അൽഉയയ്നയിൽ ജനിച്ചു. മധ്യപൂർവദേശത്തെ പലരാജ്യങ്ങളിലും സഞ്ചരിച്ച വഹാബ് ഉയയ്നയിൽ തന്റെ മതശുദ്ധീകരണ പ്രസ്ഥാനം ആരംഭിച്ചു. അവിടത്തെ ഭരണാധികാരിയായിരുന്ന ഉസ്മാൻ ഇബ്നുമുഅമ്മർ ഈ നവീകരണപ്രസ്ഥാനത്തെ പിന്താങ്ങി. എന്നാൽ അൽഹാസയിലെ ഭരണാധികാരി ഈ പ്രസ്ഥാനത്തിനെതിരായിരുന്നതിനാൽ, വഹാബിനെ ഉയയ്നയിൽനിന്നു ബഹിഷ്കരിക്കാൻ ഉസ്മാൻ നിർബന്ധിതനായി. മുഹമ്മദ് ഇബ്നുവഹാബ് ദരിയയിൽ എത്തി, മുഹമ്മദ് ഇബ്നു സവൂദിന്റെ സംരക്ഷണത്തിൽ തന്റെ പ്രസ്ഥാനം പ്രചരിപ്പിച്ചു. ഈ രാഷ്ട്രീയപ്രസ്ഥാനം ശക്തി പ്രാപിക്കുകയും അൽഹാസയും അൽഉയയ്നയും വഹാബികളുടെ നിയന്ത്രണത്തിലാകുകയും ചെയ്തു. 20 വർഷത്തെ ചെറുത്തുനില്പിനു ശേഷമാണ് റിയാദും മൻഫുഹയും വഹാബിപ്രസ്ഥാനത്തിനു കീഴടങ്ങിയത്. മുഹമ്മദു ഇബ്നു സവൂദിന്റെ മരണഘട്ടത്തിൽ (1765) അറേബ്യയുടെ മധ്യകിഴക്കൻ പ്രദേശങ്ങൾ വഹാബി ഭരണത്തിൻകീഴിലായി. മുഹമ്മദ് ഇബ്നു സവൂദിന്റെ പുത്രനായ അബ്ദുൽ അസീസ് I, വഹാബിപ്രസ്ഥാനത്തെ പ്രോത്സാഹിപ്പിച്ചു. വഹാബിഭരണത്തിനെതിരായിരുന്ന തുർക്കികൾ അൽഹാസ ആക്രമിച്ചെങ്കിലും (1798) അവർക്കു പിന്തിരിയേണ്ടി വന്നു. വഹാബികൾ ഷിയാ വിഭാഗത്തിന്റെ കർബല (ഇറാക്ക്) യിലെ പള്ളി നശിപ്പിച്ചു. അബ്ദുൽ അസീസ് I-ന്റെ പുത്രനായ സവൂദ് II തുർക്കിയുടെ അധീനതയിലിരുന്ന ഹിജാസ് ആക്രമിക്കുകയും മക്ക പിടിച്ചടക്കുകയും ചെയ്തു. അബ്ദുൽ അസീസ് I-നെ ദരിയയിലെ പള്ളിയിൽ വച്ച് ഒരു ഷിയാമുസ്ലിം വധിച്ചു. സവൂദ് II 1804-ൽ മദീന കീഴടക്കി വഹാബി സാമ്രാജ്യത്തിന്റെ വിസ്തൃതിയും യശസ്സും വർധിപ്പിച്ചു. യെമെൻ മുതൽ ഒമാൻ വരെയുള്ള പ്രദേശങ്ങൾ അവരുടെ അധീനതയിലായി.

ഉസ്മാനിയസുൽത്താൻ, ഈജിപ്തിലെ വൈസ്രോയിയായിരുന്ന മുഹമ്മദലിയെ വഹാബികളെ അമർച്ചചെയ്യാനായി നിയോഗിച്ചു. മുഹമ്മദലിയുടെ പുത്രനായ തുസൂൻ സൈന്യസമേതം ഹിജാസിൽ എത്തി. സവൂദ് II, തുർക്കികളുമായുള്ള യുദ്ധത്തിൽ ആദ്യം വിജയിച്ചെങ്കിലും മക്കയും മദീനയും തുസൂൻ, വഹാബികളിൽനിന്ന് പിടിച്ചെടുത്തു. 1814-ൽ സവൂദ് II നിര്യാതനായി. അനന്തരം ഭരണത്തിലെത്തിയ അബ്ദുല്ല I ഈജിപ്തുമായി സന്ധിസംഭാഷണത്തിനു തയ്യാറായി (1815); ഈജിപ്തുമായുളള സമാധാനപരമായ നിലപാട് നീണ്ടുനിന്നില്ല. മുഹമ്മദലിയുടെ മറ്റൊരു പുത്രനായ ഇബ്രാഹിം പാഷയുടെ നേതൃത്വത്തിൽ വീണ്ടും ഒരു ഈജിപ്ഷ്യൻ സേന അറേബ്യയിലെത്തുകയും വഹാബിസാമ്രാജ്യത്തിന്റെ തലസ്ഥാനം കീഴടക്കുകയും ചെയ്തു. കീഴടങ്ങിയ അബ്ദുല്ല I-നെ കോൺസ്റ്റാന്റിനോപ്പിളിലേക്ക് കൊണ്ടുപോയി. അവിടെവച്ച് അദ്ദേഹം വധിക്കപ്പെട്ടു. സൗദികുടുംബാംഗങ്ങളിൽ വളരെപ്പേർ യുദ്ധത്തിൽ മരിച്ചു; വഹാബിഭരണം നാമാവശേഷമായി.

മുഹമ്മദ്ഇബ്നു സവൂദിന്റെ ഒരു പൗത്രനായ തുർക്കി, 1824-ൽ റിയാദ് കീഴടക്കി; അവിടെ ഉണ്ടായിരുന്ന ഈജിപ്ഷ്യൻ പട്ടാളത്തെ ബഹിഷ്കരിച്ചു. ഈജിപ്തിന്റെ നാമമാത്രമായ അധീശാധികാരം അംഗീകരിച്ചുകൊണ്ട് വഹാബിഭരണം അറേബ്യയിൽ വീണ്ടും സജീവമായി. റിയാദ് ആയിരുന്നു തലസ്ഥാനം. സവൂദ് II-ന്റെ പുത്രനായ മിഷാരി തുർക്കിയെ വധിച്ചു. തുർക്കിയുടെ പുത്രനായ ഫൈസൽ, മിഷാരിയെ വധിച്ചശേഷം ഭരണാധികാരിയായി. ഫൈസൽ ഈജിപ്തിനു നൽകേണ്ടിയിരുന്ന കപ്പംകൊടുക്കാൻ വിസമ്മതിച്ചതിനെത്തുടർന്നു വീണ്ടും ഈജിപ്ഷ്യൻസേനകൾ റിയാദ് ആക്രമിച്ചു. അവർ ഫൈസലിനെ തടവുകാരനാക്കിശേഷം സവൂദ് II-ന്റെ ഒരു പുത്രനായ ഖാലിദിനെ നെജ്ദിലെ ഭരണാധികാരിയാക്കി. താമസിയാതെ ഖാലിദിനെയും ഈജിപ്ഷ്യൻസേനകൾ തടവുകാരാക്കി. എന്നാൽ ഫൈസൽ തടവിൽനിന്നു രക്ഷപ്പെട്ട് അറേബ്യയിൽ എത്തി വഹാബിഭരണം പുനഃസ്ഥാപിക്കാനുള്ള ശ്രമങ്ങളിൽ ഏർപ്പെട്ടു. ഈജിപ്തിന്റെ അധീശാധികാരം അംഗീകരിക്കാമെന്നുള്ള വ്യവസ്ഥയിൽ ഖാലിദ് വിമോചിതനായി. ഫൈസൽ വീണ്ടും ഈജിപ്തിൽ തടവുകാരനാക്കപ്പെട്ടു. ഈജിപ്തിനു വിധേയമായുള്ള ഖാലിദിന്റെ ഭരണം, വഹാബി പക്ഷക്കാരായ അറബിജനതയുടെ എതിർപ്പിനു വഴിതെളിച്ചു. ഖാലിദിന്റെ കുടുംബത്തിൽ പ്പെട്ട അബ്ദുല്ല ഇബ്നുതുനൈയാൻ റിയാദിലെ ഭരണം പിടിച്ചെടുത്തു (1841). ഖാലിദ് ജിദ്ദയിലേക്കു രക്ഷപ്പെട്ടു. 1843-ൽ ഫൈസൽ വീണ്ടും ഈജിപ്തിൽനിന്നു അറേബ്യയിലെത്തി. അബ്ദുല്ല ഇബ്നു തുനൈയാനെ വധിച്ചശേഷം റിയാദിലെ ഭരണാധിപനായി. 1865-ൽ നിര്യാതനാകുന്നതുവരെ തന്റെ ഭരണം നിലനിർത്തി. ഹിജാസ് തുർക്കികളുടെ അധികാരസീമയിലും ഉത്തരഅറേബ്യ (ജബൽഷമ്മാർ) നാമമാത്രമായി റിയാദിന്റെ പരമാധികാരത്തിൻകീഴിലുള്ള ഒരു അർധ സ്വതന്ത്രരാജ്യമായും തുടർന്നു. ഫൈസലിന്റെ നിര്യാണത്തിനുശേഷം അദ്ദേഹത്തിന്റെ ഒരു പുത്രനായ അബ്ദുല്ല ഭരണാധികാരമേറ്റു. അദ്ദേഹത്തിനു സഹോദരനായ സവൂദ് III-മായി നിരന്തരം യുദ്ധം ചെയ്യേണ്ടിവന്നു. അധികാരത്തിനുവേണ്ടി സഹോദരന്മാരും കുടുംബാംഗങ്ങളും തമ്മിൽ നിരന്തരമായ യുദ്ധം നടന്നു. സിംഹാസനം ആ കുടുംബത്തിൽ പ്പെട്ട പലരും മാറിമാറി കൈവശമാക്കി. അബ്ദുല്ലയുടെ അഭ്യർഥന അനുസരിച്ച് ബാഗ്ദാദിലെ തുർക്കികൾ അറേബ്യയിൽ എത്തി. അവർ അൽ ഹാസാ പ്രദേശം കൈവശമാക്കി. 

സവൂദ് III 1875-ൽ നിര്യാതനായി. 1876-ൽ അബ്ദുല്ല II റിയാദിൽവച്ചു സിംഹാസനസ്ഥനായി. ഇതിനിടയ്ക്ക് മുഹമ്മദ് ഇബ്നു അബ്ദുല്ല അൽറഷീദ് ഹെയിൽ ആസ്ഥാനമാക്കി ശക്തമായ ഭരണകൂടം ഉത്തരഅറേബ്യയിൽ സ്ഥാപിച്ചിരുന്നു. സ്വകുടുംബത്തിൽപ്പെട്ട അനവധിപേരെ വധിച്ചശേഷം മാത്രമാണ് തന്റെ അധികാരം ഉറപ്പിക്കാൻ അദ്ദേഹത്തിനു സാധിച്ചത്. മുഹമ്മദ് ഇബ്നു അബ്ദുല്ല അൽറഷീദ് റിയാദ് ആസ്ഥാനമാക്കിയിരുന്ന വഹാബിഭരണത്തിൽ ഇടപെടുകയും അബ്ദുല്ല കകനെ ഹെയിലിൽ അതിഥിയായി താമസിപ്പിച്ചുകൊണ്ട്, റിയാദിലെ ഭരണം ഒരു ഗവർണറുടെ കീഴിലാക്കുകയും ചെയ്തു. എന്നാൽ 1889-ൽ റിയാദിലെ ഭരണം അബ്ദുല്ല കകനു തിരിച്ചു നൽകി. ആ വർഷംതന്നെ അദ്ദേഹം നിര്യാതനായി. അദ്ദേഹത്തിന്റെ സഹോദരനായ അബ്ദുൽ റഹ്മാൻ റിയാദിലെ ഭരണാധികാരിയായി. അദ്ദേഹം ഹെയിലിലെ മുഹമ്മദ് ഇബ്നു അബ്ദുല്ല അൽറഷീദുമായി ശത്രുതയിലായി. തുടർന്നുണ്ടായ യുദ്ധത്തിൽ അബ്ദുൽ റഹ്മാൻ പരാജയപ്പെട്ട് അറേബ്യ വിട്ടോടിപ്പോയി (1891). വഹാബി ഭരണകൂടം വീണ്ടും നാമാവശേഷമായി. മുഹമ്മദ് ഇബ്നു അബ്ദുല്ല അൽറഷീദ്, വഹാബിരാജ്യം തന്റെ രാജ്യത്തിൽ ലയിപ്പിച്ചു. അൽറഷീദിന്റെ നിര്യാണാനന്തരം (1897) അബ്ദുൽ അസീസ് ഇബ്നുമിത്താബ് ഭരണം കൈയേറ്റു. അദ്ദേഹം ജനപ്രീതി സമ്പാദിക്കുന്നതിൽ പരാജയപ്പെട്ടു. അതേസമയം അബ്ദുൽ അസീസ് ഇബ്നു അബ്ദൽ റഹ്മാൻ കുവൈതിലെ ഷെയ്ക്ക് മുബാറക്ക് ഇബ്നുസബയുടെ അതിഥിയായി കഴിഞ്ഞുവരികയായിരുന്നു. 1900-ൽ ഷെയ്ക്ക് മുബാറക്കും അബ്ദുൽ റഹ്മാൻ ഇബ്നുസവൂദും അറേബ്യയിൽ ആക്രമണം നടത്തി. അബ്ദുൽ റഹ്മാൻ ഇബ്നു സവൂദിന്റെ പുത്രൻ അബ്ദുൽ അസീസ് റിയാദിനെതിരായും ആക്രണം നടത്തി. അതു വിഫലമായി. അബ്ദുൽ അസീസ് ഏതാനും അനുയായികളോടുകൂടി റിയാദിന്റെ പരിസരപ്രദേശത്ത് എത്തി (1902). 1902 ജനുവരി 15-ന് 15 അനുയായികളോടുകൂടി നഗരത്തിനു ചുറ്റുമുള്ള കോട്ട കടന്നു നഗരത്തിൽ പ്രവേശിച്ച്, റഷീദിഗവർണറെ പെട്ടെന്ന് ആക്രമിച്ചു കീഴ്പ്പെടുത്തി. അബ്ദുൽ അസീസിനെ ജനങ്ങൾ തങ്ങളുടെ ഭരണാധികാരിയായി അംഗീകരിച്ചു. 

അബ്ദുൽ അസീസ് ഇബ്നു സഊദ് (1897-1953) അറേബ്യൻ ചരിത്രത്തിലെ ഒരു പ്രമുഖഭരണാധിപനായിരുന്നു. ഭരണം നഷ്ടപ്പെട്ട റഷീദികളും ഭരണം പിടിച്ചെടുത്ത സൌദികളും തമ്മിലുള്ള കടുത്ത അധികാരമത്സരരംഗമായിത്തീർന്നു, അറേബ്യ. റഷീദികൾക്ക് തുർക്കിയുടെ സഹായമുണ്ടായിരുന്നു. 1904-ൽ ബുക്കെയിരിയാ യുദ്ധത്തിൽ റഷീദികളുടെയും തുർക്കികളുടെയും സംയുക്തസേനയെ തോല്പിച്ചുകൊണ്ട് അബ്ദുൽ അസീസ് (അബ്ദുൽ അസീസ് ഇബ്നു അബ്ദുൽ റഹ്മാൻ ഇബ്നു ഫൈസൽ അൽസവൂദ്) തന്റെ ഭരണം ഉറപ്പിച്ചു. പുതിയ സാഹചര്യത്തിൽ തുർക്കി, തങ്ങളുടെ സേനയെ അറേബ്യയിൽ നിന്നു പിൻവലിച്ചു. അബ്ദുൽ അസീസ് ഇബ്നു സവൂദ് അറേബ്യയിലെ അംഗീകരിക്കപ്പെട്ട ഭരണാധികാരിയായിത്തീർന്നു. അറേബ്യൻ ഉപദ്വീപിലെ ഏതാനും പ്രദേശങ്ങൾ മാത്രമാണു ഇദ്ദേഹത്തിന്റെ അധികാരസീമയ്ക്കു പുറത്തുണ്ടായിരുന്നത്. അവ കൂടി തന്റെ അധികാരപരിധിക്കുള്ളിൽ വരുത്തുവാനുള്ള ശ്രമങ്ങൾ തുടർന്നു. അൽഹാസ പ്രദേശം തുർക്കികളിൽനിന്നും പിടിച്ചെടുത്തു (1913). ഹിജാസിലെ ഹുസൈൻ രാജാവിനെ 1919-ൽ തോല്പിച്ചു. 1920-ൽ ഇബ്നു സവൂദിന്റെ പുത്രനായ ഫൈസൽ ഹിജാസിനും യെമെനും ഇടയ്ക്കുള്ള അസീർപ്രദേശവും പിടിച്ചെടുത്തു. അവസാന റഷീദി അമീറായ മുഹമ്മദ് ഇബ്നു തലാലിന്റെ സേനയെ പരാജയപ്പെടുത്തി അദ്ദേഹത്തിന്റെ അധികാരപരിധിയിലുണ്ടായിരുന്ന പ്രദേശങ്ങളും കീഴടക്കി. ഉത്തര അറേബ്യ പൂർണമായും ഇബ്നു സവൂദിന്റെ ഭരണത്തിൻകീഴിലായി. അടുത്ത വർഷം അൽജൌഫും വാദിസിർഹാനും അദ്ദേഹം പിടിച്ചെടുത്തു. കുവൈറ്റുമായുള്ള ബന്ധങ്ങൾ അദ്ദേഹം സൗഹൃദപൂർണമാക്കി. ഹുസൈൻരാജാവിന്റെ പുത്രന്മാരായ ഫൈസലിനെയും (ഭരണകാലം 1921-33) അബ്ദുല്ലയെയും (ഭരനകാലം 1921-51) ഇറാക്കിലെയും ട്രാൻസ് ജോർദാനിലെയും രാജാക്കന്മാരായി ഇംഗ്ലീഷുകാർ വാഴിച്ചു. എന്നാൽ വഹാബി രാജ്യവും സമീപപ്രദേശങ്ങളിലെ മറ്റു സ്വതന്ത്ര രാജ്യങ്ങളുമായുള്ള അതിർത്തിത്തർക്കങ്ങൾ തുടർന്നു വന്നു. അത് അവസാനിപ്പിക്കാൻ ബ്രിട്ടീഷ്‌ ഗവൺമെന്റ് സ്വീകരിച്ച നടപടികൾ വിജയിച്ചില്ല. 1924-ൽ വഹാബികൾ ഹിജാസ് ആക്രമിച്ചു. അത്തെഫും മക്കയും അവർ പിടിച്ചടക്കി. പിന്നീട് ജിദ്ദയും മദീനയും ആക്രമിച്ചു. ഇത്തരുണത്തിൽ ഹുസൈൻരാജാവു സ്ഥാനത്യാഗം ചെയ്ത് ഭരണം പുത്രനായ അലിയെ ഏല്പിച്ചു. 1925-ൽ ജിദ്ദയും മദീനയും ഇബ്നു സവൂദിനു കീഴടങ്ങി. അലിയും സ്ഥാനത്യാഗം ചെയ്തു രാജ്യം വിട്ടുപോയി. അക്വാബാ പ്രദേശങ്ങൾ ട്രാൻസ്ജോർദാനുവേണ്ടി ബ്രിട്ടീഷുകാർ കീഴടക്കി; സവൂദ്രാജാവ് ആ പ്രദേശങ്ങൾ കീഴടക്കുന്നതു തടയുകയായിരുന്നു ബ്രിട്ടീഷുകാരുടെ ലക്ഷ്യം. 1928 ജനുവരി 8-നു നജ്ദ്സുൽത്താൻ മാത്രമായിരുന്ന ഇബ്നുസവൂദ് അറേബ്യയുടെ രാജാവായി സ്ഥാനാരോഹണം ചെയ്തു. ലോകരാഷ്ട്രങ്ങൾ ഈ ഭരണത്തെ അംഗീകരിച്ചു. 1932-ൽ ഹിജാസ്, നജ്ദ് എന്നീ രാജ്യങ്ങളും സംരക്ഷിത പ്രദേശങ്ങളും കൂട്ടിച്ചേർത്തു സൗദി അറേബ്യ എന്ന പുതിയ രാജ്യം രൂപമെടുത്തു. ഇബ്നു സവൂദ് 1953-ൽ നിര്യാതനായി. തുടർന്നു സവൂദ് ഇബ്നു അബ്ദുൽ അസീസ് (ഭരണകാലം 1953-64) രാജാവായി. അദ്ദേഹത്തിന്റെ സ്ഥാനത്യാഗത്തെത്തുടർന്ന് 1964 നവംബർ 2-നു ഫൈസൽ രാജകുമാരൻ (ഫൈസൽ ഇബ്നു അബ്ദുൽ അസീസ്) സൗദി അറേബ്യയിലെ ഭരണാധികാരം ഏറ്റെടുത്തു.

അറേബ്യൻ ഉപദ്വീപിലുള്ള രാജ്യങ്ങൾ സൗദി അറേബ്യ, യെമെൻ, ഒമാൻ, യുണൈറ്റഡ് അറബ് എമിറേറ്റ്സ് (അബൂദാബി, ദുബായ്, ഷാർജാ, അജ്മാൻ, ഉമ്മുൽ ഖയ്വാൻ, റഅസ്അൽഖൈമാ, അൽഫുജറാ), ബഹ്റീൻ, ഖത്തർ, കുവൈറ്റ് എന്നിവയാണ്. കുവൈറ്റ് ഒരു സ്വതന്ത്രരാജ്യമാണ്. 1970 വരെ മസ്കറ്റ് ഒമാൻ എന്നറിയപ്പെട്ടിരുന്ന ഒമാനിൽ പരമ്പരാഗതമായ രാജവാഴ്ചയാണു നിലവിലുള്ളത്. ഉത്തര യെമെനിൽ 1962-ൽ രാജഭരണം അവസാനിച്ച് റിപ്പബ്ലിക്ക് സ്ഥാപിതമായി. എങ്കിലും തുടർന്നുണ്ടായ ആഭ്യന്തരസമരങ്ങൾ അവസാനിച്ചതു 1970-ലാണ്. അറേബ്യയുടെ തെക്കേ അറ്റത്തെ ബ്രിട്ടീഷ് അധിനിവേശപ്രദേശമായിരുന്ന ഏഡനും സമീപപ്രദേശങ്ങളും സ്വാതന്ത്ര്യപ്രാപ്തിയെ (1967) തുടർന്നു പീപ്പിൾസ് റിപ്പബ്ലിക്ക് ഒഫ് സൗത്ത് യെമെൻ ആയി; 1970-ൽ പരിപൂർണസ്വാതന്ത്ര്യം നേടിയതോടെ പീപ്പിൾസ് ഡെമോക്രാറ്റിക്ക് റിപ്പബ്ലിക്ക് ഒഫ് സൗത്ത് യെമെൻ ആയിത്തീർന്നു. 1990-ൽ ഉത്തരയെമനും ദക്ഷിണയെമനും യോജിച്ച് യെമൻ ആയിത്തീർന്നു. 1993-ൽ സ്വതന്ത്രവും ബഹുകക്ഷി അടിസ്ഥാനത്തിലുള്ളതുമായ തെരഞ്ഞെടുപ്പു നടന്നു. 1994-ൽ പുതിയ ഭരണഘടന നിലവിൽവന്നു. 




</doc>
<doc id="201798" url="https://ml.wikipedia.org/wiki?curid=201798" title="അഗ്നി (നാടകം)">
അഗ്നി (നാടകം)

വയലാ വാസുദേവൻ പിള്ള രചിച്ച നാടകമാണ് അഗ്നി. 1983-ൽ നാടകരചനയ്ക്കുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. .


</doc>
<doc id="201799" url="https://ml.wikipedia.org/wiki?curid=201799" title="നികുംഭില">
നികുംഭില

കടവൂർ ജി. ചന്ദ്രൻപിള്ള രചിച്ച നാടകമാണ് നികുംഭില. 1984-ൽ നാടകരചനയ്ക്കുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. .


</doc>
<doc id="201801" url="https://ml.wikipedia.org/wiki?curid=201801" title="സൗപർണിക (നാടകം)">
സൗപർണിക (നാടകം)

ആർ. നരേന്ദ്രപ്രസാദ് രചിച്ച നാടകമാണ് സൗപർണിക. കേരള സംഗീത നാടക അക്കാദമി 1981 ഡിസംബർ 18 നു സംഘടിപ്പിച്ച ദക്ഷിണമേഖലാ മത്സരത്തിലാണ് സൗപർണിക ആദ്യമായി അവതരിപ്പിക്കപ്പെട്ടത്. 1982 ഫെബ്രുവരി 26 നു തൃശ്ശൂരിൽ നടന്ന സംഗീത നാടക അക്കാദമി മത്സരത്തിൽ, മികച്ച അവതരണം (നാട്യഗൃഹം) , മികച്ച രചന, മികച്ച സംവിധാനം (ആർ. നരേന്ദ്ര പ്രസാദ്‌), മികച്ച നടി (ലീലാ പണിക്കർ), മികച്ച രണ്ടാമത്തെ നടൻ (എം. കെ. ഗോപാലകൃഷ്ണൻ) എന്നിവയ്ക്കുള്ള പുരസ്കാരങ്ങൾ സൗപർണിക കരസ്ഥമാക്കി. 1985-ൽ നാടകരചനയ്ക്കുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. .

ഭ്രമാത്മകസാഹിത്യത്തിന്റെ (ഫാന്റസി) വിശേഷലക്ഷണങ്ങളോട് കൂടിയ രചനയാണ് സൗപർണിക. സൗപർണിക എന്ന പേരോട് കൂടിയ യക്ഷി എങ്ങനെ ഒരേ സമയം ഒരു നമ്പൂതിരി കുടുംബത്തിന്റെ വരദായിനിയായും നാശകാരിണിയായും വർത്തിക്കുന്നു എന്നതാണ് പ്രസ്തുത നാടകത്തിന്റെ അടിസ്ഥാനതന്തു. ഐതിഹ്യമാലയിലെ "വെണ്മണി നമ്പൂരിപ്പാടന്മാർ" എന്ന കഥയെ ആസ്പദമാക്കി, എന്നാൽ ആധുനിക നാടക സങ്കേതങ്ങൾ ഉപയോഗിച്ച് രചിക്കപ്പെട്ട കൃതിയാകുന്നു സൗപർണിക. പ്രാചീന ഭാരതത്തിലെ ആര്യ-അനാര്യ സംഘട്ടനങ്ങളെ പ്രതീകാത്മകമായി അടയാളപ്പെടുത്തുന്നു കൂടിയുണ്ട് സൗപർണിക. അനാര്യയായ യക്ഷിയും ആര്യകുലജാതരെന്നവകാശപ്പെടുന്ന നമ്പൂതിരിമാരും തമ്മിലുള്ള സംഘർഷത്തെ കുടുംബം, പ്രണയം എന്നിവയുടെ വീക്ഷണ കോണിലൂടെ നോക്കിക്കാണുന്നുണ്ട് ഈ നാടകം.





</doc>
<doc id="201802" url="https://ml.wikipedia.org/wiki?curid=201802" title="ദക്ഷിണായനം (നാടകം)">
ദക്ഷിണായനം (നാടകം)

ടി.പി. സുകുമാരൻ രചിച്ച നാടകമാണ് ദക്ഷിണായനം. 1986-ൽ നാടകരചനയ്ക്കുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. .


</doc>
<doc id="201803" url="https://ml.wikipedia.org/wiki?curid=201803" title="മൂന്നു വയസ്സന്മാർ">
മൂന്നു വയസ്സന്മാർ

സി.പി. രാജശേഖരൻ രചിച്ച നാടകമാണ് മൂന്നു വയസ്സന്മാർ. 1987-ൽ നാടകരചനയ്ക്കുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. .


</doc>
<doc id="201804" url="https://ml.wikipedia.org/wiki?curid=201804" title="പാവം ഉസ്മാൻ">
പാവം ഉസ്മാൻ

പി. ബാലചന്ദ്രൻ രചിച്ച നാടകമാണ് പാവം ഉസ്മാൻ. 1989-ൽ നാടകരചനയ്ക്കുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. .


</doc>
<doc id="201805" url="https://ml.wikipedia.org/wiki?curid=201805" title="അഭിമതം">
അഭിമതം

വാസു പ്രദീപ് രചിച്ച നാടകമാണ് അഭിമതം. 1991-ൽ നാടകരചനയ്ക്കുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. .


</doc>
<doc id="201806" url="https://ml.wikipedia.org/wiki?curid=201806" title="മണ്ടേലയ്ക്ക് സ്‌നേഹപൂർവം വിന്നി">
മണ്ടേലയ്ക്ക് സ്‌നേഹപൂർവം വിന്നി

പി.എം. ആന്റണി രചിച്ച നാടകമാണ് മണ്ടേലയ്ക്ക് സ്‌നേഹപൂർവം വിന്നി. 1992-ൽ നാടകരചനയ്ക്കുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. .


</doc>
<doc id="201807" url="https://ml.wikipedia.org/wiki?curid=201807" title="മൗനം നിമിത്തം">
മൗനം നിമിത്തം

എ.എൻ. ഗണേഷ് രചിച്ച നാടകമാണ് മൗനം നിമിത്തം. 1993-ൽ നാടകരചനയ്ക്കുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. .


</doc>
<doc id="201808" url="https://ml.wikipedia.org/wiki?curid=201808" title="നരഭോജികൾ (നാടകം)">
നരഭോജികൾ (നാടകം)

പറവൂർ ജോർജ്ജ് രചിച്ച നാടകമാണ് നരഭോജികൾ. 1994-ൽ നാടകരചനയ്ക്കുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. .


</doc>
<doc id="201809" url="https://ml.wikipedia.org/wiki?curid=201809" title="സമതലം (നാടകം)">
സമതലം (നാടകം)

മുല്ലനേഴി രചിച്ച നാടകഗ്രന്ധമാണ് സമതലം. 1995-ൽ നാടകരചനയ്ക്കുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. .


</doc>
<doc id="201810" url="https://ml.wikipedia.org/wiki?curid=201810" title="മദ്ധ്യധരണ്യാഴി (നാടകം)">
മദ്ധ്യധരണ്യാഴി (നാടകം)

ജോയ് മാത്യു രചിച്ച നാടകമാണ് മദ്ധ്യധരണ്യാഴി. 1996-ൽ നാടകരചനയ്ക്കുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. .


</doc>
<doc id="201811" url="https://ml.wikipedia.org/wiki?curid=201811" title="രാജസഭ">
രാജസഭ

ഇബ്രാഹിം വെങ്ങര രചിച്ച നാടകമാണ് രാജസഭ. 1997-ൽ നാടകരചനയ്ക്കുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. .


</doc>
<doc id="201815" url="https://ml.wikipedia.org/wiki?curid=201815" title="മല്ലികമുട്ടി">
മല്ലികമുട്ടി

റുബിയേസീ കുടുംബത്തിലെ ഒരു ജനുസ്സായ പാവട്ടയിലെ ഒരു സ്പീഷിസാണ് മല്ലികമുട്ടി. ശാസ്ത്രനാമം: "Pavetta indica". ഇന്ത്യൻ പാവട്ട എന്നും അറിയപ്പെടുന്നു. ധാരാളം ഇലകളായി കുറ്റിച്ചെടിയായി വളരുന്ന സസ്യം 2-4 മീറ്റർ ഉയരത്തിൽ വളരുന്നു. ഇലകൾക്ക് 6-15 സെന്റീമീറ്റർ വീതിയും നീളവും കാണുന്നു. ഇലയുടെ അഗ്രം സൂചിമുനപോലെയാണ്. പൂക്കൾ വെള്ളയും സുഗന്ധമുള്ളവയുമാണ്. പൂക്കളുടെ മധ്യത്തിൽ നിന്നും രോമം പോലെ ബീജവാഹിനി ഉയർന്നു നിൽക്കുന്നു. ഇത് ചിത്രശലഭങ്ങളെയും പ്രാണികളെയും ആകർഷിക്കുന്നു. ജീവികൾ ഇവയിൽ സ്പർശിക്കുന്നതോടെ പ്രജനനം നടത്താൻ സഹായിക്കുന്നു. പൂക്കളുടെ ഇതളുകൾ 1.5 സെന്റീമീറ്റർ വലിപ്പം ഉണ്ടാകും. 6 മില്ലീമീറ്റർ വലിപ്പമുള്ള ഇവയിലെ ഫലം കടുപ്പമുള്ളതും കറുപ്പു നിറവുമാണ്. 

ബാലചികിത്സയ്ക്കും പൈൽസിനും ചികിത്സയ്ക്കായി സസ്യഭാഗങ്ങൾ ഉപയോഗിക്കുന്നു. ഇലയാണ് പൈൽസിനു ഉപയോഗിക്കുന്നത്. വേരുകൾ ഇഞ്ചിവെള്ളത്തിലും കഞ്ഞിവെള്ളത്തിലും ചേർത്ത് മഹോദര ചികിത്സയ്ക്കായി ഉപയോഗിക്കുന്നു. 



</doc>
<doc id="201821" url="https://ml.wikipedia.org/wiki?curid=201821" title="പാവട്ട ആക്സില്ലിപാര">
പാവട്ട ആക്സില്ലിപാര

റുബിയേസീ കുടുംബത്തിലെ ഒരു ജനുസ്സായ പാവട്ടയിലെ ഒരു സ്പീഷിസാണ് പാവട്ട ആക്സില്ലിപാര. ടാൻസാനിയയിലാണ് ഇവ സഹജമായി കാണപ്പെടുന്നത്. 



</doc>
<doc id="201831" url="https://ml.wikipedia.org/wiki?curid=201831" title="ഹോബ്സെൻ-ജോബ്സെൻ">
ഹോബ്സെൻ-ജോബ്സെൻ

ഇന്ത്യയിലെ ബ്രിട്ടീഷ് ഭരണകാലത്ത് ഭാരതീയഭാഷകളിൽ നിന്നോ ആ ഭാഷകൾ വഴിയോ ഇംഗ്ലീഷിലെത്തിയ വാക്കുകളുടെയും പ്രയോഗങ്ങളുടേയും ചരിത്രവും, നിരുക്തിയും, പ്രദേശബന്ധങ്ങളും, ബഹുവിധവിവരങ്ങളും അന്വേഷിക്കുന്ന ഒരു നിഘണ്ടുവിന്റെ പ്രസിദ്ധമായ ചുരുക്കപ്പേരാണ് ഹോബ്സെൻ-ജോബ്സെൻ (Hobson-Jobson). വിഷയത്തെ, കിറുക്കൻ നിയമരാഹിത്യത്തോടെ 'തന്നിഷ്ടശൈലി'-യിൽ സമീപിക്കുന്ന ഈ കൃതി, കൊളോണിയൻ ഇന്ത്യയുടെ ഊഷ്മളമായ സ്മരണിക, എന്നു വിശേഷിപ്പിക്കപ്പെട്ടിട്ടുണ്ട്. ബ്രിട്ടീഷ് ഇന്ത്യയിലെ കൊളോണിയൽ ഉദ്യോഗസ്ഥന്മാരായിരുന്ന ഹെൻറി യൂൾ, ആർതർ കോക്ക് ബർണൽ എന്നിവർ ചേർന്നു രചിച്ച ഈ ശേഖരം വെളിച്ചം കണ്ടത് 1886-ൽ ആണ്. 

സാഹിത്യസ്രോതസ്സുകളിൽ നിന്നുള്ള ഉദ്ധരണികളുടെ പിൻബലത്തോടെ രണ്ടായിരത്തിലധികം വാക്കുകളും പ്രയോഗങ്ങളും ഇതിൽ വിശകലനം ചെയ്യപ്പെടുന്നു. ഇന്ത്യൻ ഉപഭൂഖണ്ഡവുമായുള്ള യൂറോപ്യൻ ബന്ധത്തിന്റെ തുടക്കത്തോളം പഴക്കമുള്ളതാണ് ഇവയിൽ പലതും. മിക്കവയിലും നിരുക്തിസംബന്ധമായ കുറിപ്പുകളും ചേർത്തിരിക്കുന്നു.

ദക്ഷിണേന്ത്യൻ ഭാഷകളിൽ പണ്ഡിതനായിരുന്ന ആർതർ ബർണൽ തഞ്ചാവൂരിലും ഇന്ത്യയിലെ മറ്റു പ്രദേശങ്ങളിലും ജുഡീഷ്യൽ ഉദ്യോഗസ്ഥനായിരുന്നു. അദ്ദേഹവും യൂളും തമ്മിലുള്ള കത്തിടപാടുകളിലാണ് ഈ രചനയുടെ ആശയം വികസിച്ചു വളർന്നത്. നിഘണ്ടു പൂർത്തിയാകുന്നതിനു മുൻപ് 1882-ൽ ബർണ്ണൽ മരിച്ചതിനാൽ ഇതിന്റെ അധികഭാഗം യൂളിന്റെ സൃഷ്ടിയാണ്. ബംഗാളിൽ എഞ്ചിനീയറായിരുന്നു വിരമിച്ച ശേഷം റോയൽ ഏഷ്യാറ്റിക് സൊസൈറ്റിയുടെ അദ്ധ്യക്ഷപദവിയിലെത്തിയ യൂൾ 14 വർഷത്തെ പ്രയത്നത്തിനൊടുവിൽ നിഘണ്ടു പ്രസിദ്ധീകരിച്ചപ്പോൾ അതിന്റെ നിർമ്മിതിയിൽ ബർണനിന്റെ പങ്കിനെ യൂൾ പ്രത്യേകം എടുത്തു പറഞ്ഞു.കൂടുതൽ ഉദ്ധരണികളും സൂചികയും ചേർത്ത ഒരു പുതിയ പതിപ്പ് 1903-ൽ വില്യം ക്രൂക്ക് പ്രസിദ്ധീകരിച്ചു. പ്രസിദ്ധീകരണത്തെ തുടർന്ന് ഇന്നോളം അച്ചടിയിൽ തുടർന്ന "ഹോബ്സെൺ-ജോബ്സെൻ'-ന്റെ, ഒന്നും രണ്ടും പതിപ്പുകൾ അമൂല്യഗ്രന്ഥങ്ങൾ ശേഖരിക്കുന്നവരുടെ വിലമതിക്കുന്ന ഇനങ്ങളായിരിക്കുന്നു. എങ്കിലും രണ്ടാം പതിപ്പ് പല ഫാക്സിമിലി പകർപ്പുകളിൽ ലഭ്യമാണ്.

ആംഗ്ലോ-ഇന്ത്യൻ ഇംഗ്ലീഷിൽ ഹോബ്സെൻ-ജോബ്സെൻ എന്ന പ്രയോഗം, വിശേഷദിനങ്ങളേയും ആഘോഷങ്ങളേയും പൊതുവിലും, പ്രത്യേകമായി മുഹറവുമായി ബന്ധപ്പെട്ട ദുഃഖാചരണച്ചടങ്ങുകളേയും സൂചിപ്പിക്കുന്നു. മുഹറം വിലാപയാത്രയിൽ പങ്കെടുത്തിരുന്ന ഷിയാ മുസ്ലിങ്ങളുടെ യാ ഹസ്സൻ, യാ ഹുസൈൻ എന്ന അലമുറ ഇന്ത്യയിലെ ബ്രിട്ടീഷ് സൈനികർ അവർക്കു മനസ്സിലായ വിധത്തിൽ ആവർത്തിച്ചപ്പോഴാണ് "ഹോബ്സെൻ-ജോബ്സെൻ" എന്ന പ്രയോഗം ഉണ്ടായതെന്നു പറയപ്പെടുന്നു. അവരുടെ ആവർത്തനത്തിൽ അത് "ഹോസ്സീൻ-ഗോസ്സീൻ", "ഹോസ്സി-ഗോസ്സി", "ഹോസ്സീൻ-ജോസ്സെൻ" എന്നീ രൂപങ്ങളിലൂടെ കടന്ന് ഒടുവിൽ " "ഹോബ്സെൻ-ജോബ്സെൻ" ആയത്രെ. തങ്ങളുടേ കൃതിക്ക് ആകർഷകമായ ഒരു പേരന്വേഷിച്ചു നടന്ന യൂളും ബർണ്ണലും, അതിന്റെ ഉള്ളടക്കത്തിന്റെ രസകരമായ ഒരു മാതൃക എന്ന നിലയിൽ ഹോബ്സെൻ-ജോബ്സെൻ എന്ന പേര് ഒടുവിൽ ഉറപ്പിക്കുകയാണു ചെയ്തത്. രണ്ടു ഭാഗങ്ങൾ ചേർന്ന ഈ പേരിനെ, കൃതിയുടെ ഉഭയകർതൃത്വത്തിന്റെ മറഞ്ഞ സൂചനയായും ഗ്രന്ഥകർത്താക്കൾ കരുതിയെന്നു പറയപ്പെടുന്നു.

"ഹോബ്സെൻ-ജോബ്സെൻ" എന്ന പേരിന്റെ കൗതുകകരമായ ഒരു വിശകലനം, ത്രേസി നാഗിളിന്റെ "ദേർ ഈസ് മച്ച്, വെരി മച്ച്, ഇൻ ദ നെയിം ഓഫ് എ ബുക്ക്" എന്ന പ്രബന്ധത്തിൽ കാണാം. താളബദ്ധമായ ആവർത്തനങ്ങൾ നിറഞ്ഞ ഇമ്മാതിരി പ്രയോഗങ്ങൾ ഇംഗ്ലീഷിൽ 'ഹംടി-ഡംടി', 'ഹോക്കി-പോക്കി' തുടങ്ങിയവയെപ്പോലെ 'കുട്ടിമൊഴി'-യിലോ, 'നാമ്പി-പാമ്പി', 'മുംബോ-ജംബോ' എന്ന വിധത്തിലുള്ള ആക്ഷേപങ്ങളിലോ ആണു പതിവെന്ന് പ്രബന്ധകാരി ചൂണ്ടിക്കാണിക്കുന്നു. മൂഢന്മാരുടേയോ ശുദ്ധഗതിക്കാരുടെയോ ഒരു ജോഡിയെ സൂചിപ്പിക്കാൻ വിക്ടോറിയൻ യുഗത്തിൽ പതിവായി ഉപയോഗിച്ചിരുന്ന നാമദ്വയം ആയിരുന്നു ഹോബ്സെനും ജോബ്സെനും എന്നും അവർ പറയുന്നു. അതിനാൽ, ഗ്രന്ഥകർത്താക്കൾ തങ്ങളെത്തന്നെ ഒരു വിഡ്ഢി-ജോഡിയായി കണ്ടുവെന്നാകാം ഗ്രന്ഥനാമത്തിലെ ഗൂഢസൂചന എന്ന് പ്രബന്ധം ഊഹിക്കുന്നു. കൃതിയെ പൊതുവേ പുകഴ്ത്തിയ നിരുപണങ്ങൾ അതിന്റെ പേരിൽ അനൗചിത്യം കണ്ടെത്തിയതും ഈ നിഗമനത്തെ പിന്തുണയ്ക്കുന്നതായി പ്രബന്ധകാരി ചൂണ്ടിക്കാട്ടുന്നു. ഈ പ്രതികരണം നേരത്തേ കണ്ട യൂളും ബർണ്ണലും പ്രസിദ്ധീകരണത്തിനു തൊട്ടുമുൻപു വരെ, പ്രസാധകന്മാരിൽ നിന്നു പോലും പേരിനെ മറച്ചുവച്ചിരുന്നത്രെ.

കറി, ടോഡി, വെരാന്ത, ചുരൂട്ട്, ഷോൾ, മൺസൂൺ, പലാൻക്വിൻ തുടങ്ങിയ സാധാരണവാക്കുകൾ ഉൾപ്പെടെ പോർത്തുഗീസ് ഡച്ച്, ഇംഗ്ലീഷ് കൊളോണിയൽ പശ്ചാത്തലത്തലമുള്ള ഒട്ടേറെ വാക്കുകൾ നിരത്തുന്ന ഈ നിഘണ്ടു, അനുയോജ്യമായ രചനകളിൽ നിന്നുള്ള ഉദ്ധരണികളുടെ സഹായത്തോടെ വാക്കുകളെ അവയുടെ ഉത്ഭവവികാസങ്ങളുടെ സാഹചര്യങ്ങളുമായി ബന്ധപ്പെടുത്തി കാട്ടുന്നു. കടമെടുത്ത വാക്കുകൾക്കു കാലക്രമത്തിൽ പുതിയ ഭാഷയിൽ സംഭവിക്കുന്ന അർത്ഥ, രൂപ വ്യതിയാനങ്ങളുടെ ഒട്ടേറെ ഉദാഹരണങ്ങൾ അതിൽ കാണാം. ഉദാഹരണമായി ആംഗ്ലോ ഇന്ത്യൻ ഭാഷയിൽ 'അറബി' എന്ന വാക്കിന് 'അറബിക്കുതിര' എന്നർത്ഥമായത് ഇതിനുദാഹരണമാണ്. ബോംബേ, മദ്രാസ്, കൊയ്ലോൺ, ജപ്പാൻ മുതലായ ഭൂമിശാസ്ത്രനാമങ്ങളുടെ ചരിത്രം നിഘണ്ടു വിശദമായി പരിശോധിക്കുന്നു. ഭക്ഷ്യവിഭവങ്ങളും സസ്യങ്ങളുമായി ബന്ധപ്പെട്ട പദങ്ങളും ഹോബ്സെൻ-ജോൺസെനിൽ ഏറെ സ്ഥലം കണ്ടെത്തുന്നു. 'കറി' എന്ന വാക്കിനു മാത്രമായി രണ്ടു പുറം നീക്കിവച്ചിരിക്കുന്നു. സിംഹളഭാഷയിലെ ശ്രീലങ്കൻ ചരിത്രരചനയായ മഹാവംശത്തിലാണ് ഈ വാക്കിന്റെ ആദ്യത്തെ പരാമർശം എന്ന വെളിപ്പെടുത്തലും അതിനിടെ കാണാം.

വാക്കുകളുടെ സാംസ്കാരിക-ഭൂമിശാസ്ത്രപശ്ചാത്തലങ്ങൾ പലപ്പോഴും വിശദമായും സൂക്ഷ്മമായും ഇതിൽ കാണാം. മലയാളം എന്ന വാക്കിന്റെ വിശകലനം തമിഴുമായി ഏറ്റവുമടുത്ത ബന്ധമുള്ള സംസ്കൃതമായ(cultivated) ഒരു ദ്രാവിഡഭാഷ എന്നു പറഞ്ഞാണു തുടങ്ങുന്നത്. തുടർന്ന്, പശ്ചിമഘട്ടത്തിന്റെ പടിഞ്ഞാറുഭാഗത്തുള്ള മലബാർ തീരത്ത്, മംഗലാപുരത്തിനടുത്തു ചന്ദ്രഗിരിപ്പുഴ മുതൽ തിരുവനന്തപുരം വരെ സംസാരഭാഷയാണതെന്നും ചന്ദ്രഗിരിപ്പുഴക്കു വടക്ക് തുളു, കന്നട ഭാഷകളും തിരുവനന്തപുരത്തിനു തെക്ക് തമിഴും സംസാരിക്കുന്നുവെന്നും മറ്റും വ്യക്തമാക്കുന്നുണ്ട്.

ബെറ്റൽ (Betel - വെറ്റില) എന്ന വാക്കിനെ, ഇന്ത്യയിലേയും ഇന്തോ-ചീന രാജ്യങ്ങളിലേയും ജനങ്ങൾ ഉണങ്ങിയ അടയ്ക്ക, ചുണ്ണാമ്പ് എന്നിവയ്ക്കൊപ്പം ചവയ്ക്കുന്ന "പൈപ്പർ ബെറ്റൽ" എന്ന സസ്യത്തിന്റെ ഇല എന്നു നിർവചിക്കുന്നു. മലയാളത്തിലെ വെറ്റില എന്ന മൂലപദത്തിന് "വെറും ഇല" (mere leaf) എന്ന അർത്ഥമാണുള്ളതെന്നും അതു പോർച്ചുഗീസ് ഭാഷയിലൂടെയാണ് ഇംഗ്ലീഷിൽ എത്തിയതെന്നുമുള്ള വിശദീകരണവും നൽകുന്നുണ്ട്. 'ആധുനിക' ആംഗ്ലോ-ഇന്ത്യന്മാർ കൂടുതൽ ഉപയോഗിക്കുന്നത് 'പാൻ' എന്ന വാക്കാണെന്നും തുടർന്ന് വ്യക്തമാക്കുന്നു. മുൻകാലങ്ങളിൽ തെക്കേ ഇന്ത്യയിലെ വെറ്റില വ്യാപാരത്തിന്റെ കുത്തക ഈസ്റ്റ് ഇന്ത്യാ കമ്പനിക്കായിരുന്നെന്നാണ് ഒടുവിൽ. തുടർന്ന് പതിമൂന്നാം നൂറ്റാണ്ടിൽ ദക്ഷിണേന്ത്യയിലെ കായൽപട്ടണത്തിലെത്തിയ (Cael) വെനീഷ്യൻ സഞ്ചാരി മാർക്കോ പോളോയുടെ സഞ്ചാരകഥയിൽ നിന്നുള്ള ഈ ഉദ്ധരണിയാണ്: "താംബൂലം എന്നു പേരുള്ള ഒരിനം ഇല എപ്പോഴും വായിലിട്ടു ചവയ്ക്കുന്നത്, ഈ നഗരത്തിലേയും ഇന്ത്യയിൽ മറ്റെല്ലായിടങ്ങളിലേയും ജനങ്ങളുടെ ശീലമാണ്. പ്രഭുക്കന്മാരും മാന്യന്മാരും രാജാക്കന്മാരും മറ്റും അതിനെ കർപ്പൂരവും, മറ്റു സുഗന്ധദ്രവ്യങ്ങളും ചുണ്ണാമ്പും ചേർത്തു തയ്യാറാക്കി ചവയ്ക്കുന്നു."

ആസ്വാദ്യമായ ശൈലിയിൽ എഴുതപ്പെട്ടിരിക്കുന്നതെങ്കിലും ഈ കൃതി അതെഴുതിയകാലത്തെ മുൻവിധികളേയും മനോഭാവങ്ങളേയും പ്രതിഫലിപ്പിക്കുന്നു. ബ്രിട്ടീഷുകാരന്റെ സാംസ്കാരികമായ 'മേന്മ'-യെക്കുറിച്ചുള്ള ബോധം ഇതിൽ ഉടനീളമുണ്ടെന്ന് ചൂണ്ടിക്കാണിക്കപ്പെട്ടിട്ടുണ്ട്. നിഘണ്ടു താൻ ആസ്വദിക്കുന്നു എന്ന് ഏറ്റുപറയുന്ന നോവലൈസ്റ്റ് അമിതാവ് ഘോഷ്, അതിൽ നിറയെ വർഗ്ഗവിഭജനത്തെ സംബന്ധിച്ച ആശയങ്ങൾ കാണുന്നു. അതിനാൽ ഗ്രന്ഥകാരന്മാരായ യൂളിനേയും ബർണ്ണലിനേയും കണ്ടുമുട്ടാൻ തനിക്ക് തീരെ ആഗ്രഹമില്ലെന്നും "അവരുടെ അത്താഴവിരുന്നിൽ താൻ ഒരിക്കലും അതിഥി ആവില്ലെന്നും" അദ്ദേഹം പറയുന്നു.

ഹോബ്സെൻ-ജോബ്സെൻ എന്ന പ്രയോഗത്തിന്റെ രൂപപ്പെടലിൽ സംഭവിച്ചതു പോലെ, ഒരു ഭാഷയിൽ നിന്നു മറ്റൊന്നിലേക്കു കുടിയേറുന്ന പദങ്ങൾക്ക് പുതിയ ഭാഷയിൽ ആ ഭാഷയുടെ സ്വരപദ്ധതിക്കു ചേരും വിധം രുപഭേദം സംഭവിക്കുന്നു എന്ന സാമാന്യതത്ത്വത്തെ ഭാഷാശാസ്ത്രത്തിൽ ചിലപ്പോൾ "ഹോബ്സെൻ-ജോബ്സെൻ നിയമം" എന്നു വിളിക്കാറുണ്ട്. 

നിഘണ്ടു പൂർത്തിയായിരുന്നില്ലെങ്കിലും "കല ദീർഘവും ജീവിതം ഹ്രസ്വവുമാണ്" (Art is long, life is short) എന്ന ന്യായത്തിൽ യൂൾ തന്റെ സംരംഭം അവസാനിപ്പിക്കുകയായിരുന്നത്രെ.


</doc>
<doc id="201836" url="https://ml.wikipedia.org/wiki?curid=201836" title="കുര്യാക്കോസ് കുന്നശ്ശേരി">
കുര്യാക്കോസ് കുന്നശ്ശേരി

കോട്ടയം അതിരൂപതയുടെ പ്രഥമ മെത്രാപ്പൊലീത്തയായിരുന്നു മാർ കുര്യാക്കോസ് കുന്നശ്ശേരി. 

1928 സെപ്റ്റംബർ 11-ന് കോട്ടയം ജില്ലയിലെ കടുത്തുരുത്തിയിൽ ജനിച്ചു. കോട്ടയം ഇടയ്ക്കാട്ടു സ്കൂളിലും സി.എൻ.ഐ. സ്കൂളിലും കടുത്തുരുത്തി സെന്റ് മൈക്കിൾസ് മിഡിൽ സ്കൂളിലും പ്രാഥമിക വിദ്യാഭ്യാസവും തിരുഹൃദയക്കുന്ന് ഹൈസ്കൂളിൽ ഹൈസ്കൂൾ പഠനവും പൂർത്തിയാക്കി. തുടർന്ന് തിരുഹൃദയക്കുന്നിലുള്ള മൈനർ സെമിനാരിയിൽ വൈദികപഠനം ആരംഭിക്കുകയും ആലുവാ മംഗലപ്പുഴ സെമിനാരിയിലും റോമിലെ പ്രാപ്പഗാന്താ കോളജിലുമായി വൈദികപഠനം പൂർത്തിയാക്കുകയും ചെയ്തു.
1955 ഡിസംബർ 21-ന് റോമിൽ വച്ച് ക്ലമന്റ് മിക്കാറിയിൽനിന്നു പൗരോഹിത്യം സ്വീകരിച്ചു. റോമിലെ ഊർബൻ യൂണിവേഴ്സിറ്റി, ലാറ്ററൻ യൂണിവേഴ്സിറ്റി എന്നിവിടങ്ങളിൽനിന്നു ദെവശാസ്ത്രത്തിലും കാനൻ നിയമത്തിലും ഉന്നത ബിരുദങ്ങളും കാനോൻ നിയമത്തിൽ ഡോക്ടറേറ്റും നേടി. കേഫയിലെ മെത്രാനായി നാമനിർദ്ദേശം ചെയ്യപ്പെട്ടു. ബിഷപ് തോമസ് തറയിലിന്റെ സെക്രട്ടറിയായും രൂപതയുടെ ചാൻസലറായും പ്രവർത്തിച്ചു. പിന്നീട് അമേരിക്കയിലെ ബോസ്റ്റൺ കോളജിൽനിന്നു രാഷ്ട്രമീമാംസയിൽ മാസ്റ്റർബിരുദം കരസ്ഥമാക്കി. 1967 ഡിസംബർ 9-ന് കോട്ടയം രൂപതയുടെ സഹായ മെത്രാനായി നിയമിതനായി. ബി.സി.എം. കോളജിൽ അധ്യാപകനായും സേവനമനുഷ്ടിച്ചു.

ക്നാനായ സഭയുടെ മുഖപത്രമായ അപ്നാദേശ് ദ്വൈവാരികയുടെ പത്രാധിപരായും കാരിത്താസ് സെക്കുലർ ഇൻസ്റ്റിറ്റ്യൂട്ടിന്റെ ചാപ്ലയിനായും പ്രവർത്തിച്ചു. തിരുഹൃദയക്കുന്ന് മൈനർ സെമിനാരിയുടെ റെക്ടറായി പ്രവർത്തിക്കുന്ന അവസരത്തിലാണ് പോൾ ആറാമൻ മാർപാപ്പാ കോട്ടയം രൂപതയുടെ സഹായ മെത്രാനായി നിയമിച്ചത്. 1968 ഫെബ്രുവരി 24-ന് മെത്രാനായി അഭിഷേകം ചെയ്തു. 1974 മേയിൽ മാർ തോമസ് തറയിൽ വിരമിച്ചപ്പോൾ രൂപതയുടെ ഭരണം കുര്യാക്കോസ് ഏറ്റെടുത്തു. കോട്ടയം രൂപത 2005-ൽ അതിരൂപതായി ഉയർത്തിയപ്പോൾ മെത്രാപ്പോലീത്തയായി ഇദ്ദേഹം നിയമിതനായി. 2006 ജനുവരി 14 തൽസ്ഥാനത്തുനിന്നും വിരമിച്ചു.

മലബാറിലെയും ഹെറേഞ്ചിലെയും ക്നാനായ ഇടവകകളിൽ പകുതിയിലധികവും ഇദ്ദേഹത്തിന്റെ കാലത്താണ് ആരംഭിച്ചത്. മലബാർ മേഖലയ്ക്കു മാത്രമായി സഹായമെത്രാനെ നിയമിക്കുന്നതിനും മുൻകൈയ്യെടുത്തു.


</doc>
<doc id="201845" url="https://ml.wikipedia.org/wiki?curid=201845" title="ഈതെർനെറ്റ്">
ഈതെർനെറ്റ്

ഒരു ലോക്കൽ ഏരിയ നെറ്റ്‌വർക്കിലെ (ലാൻ) കമ്പ്യൂട്ടറുകൾ ബന്ധിപ്പിക്കാൻ ഉപയോഗിക്കാനുള്ള സങ്കേതം ആണിത്. ലാനിലെ കമ്പ്യൂട്ടറുകൾ ബന്ധിപ്പിക്കാൻ ഇന്ന് ഏറ്റവും അധികം ഉപയോഗിക്കുന്ന ടെക്നോളജി ആണ് ഈതെർനെറ്റ്. ഈതെർനെറ്റ് വാണിജ്യപരമായി ആരംഭിച്ചത് 1980 ഇൽ ആണെങ്കിലും പ്രമാണികമായ IEEE 802.3 എന്ന അംഗീകാരം ലഭിച്ചത് 1983 ഇൽ ആണ്. ഈതെർനെറ്റിന്റെ ആവിർഭാവത്തോടെ മറ്റു ടെക്നോളജി ആയ ടോക്കെൺ റിംഗ്, ഫ്ഡിഡിഐ (FDDI), എർസിൻഇടി (ARCNET) എന്നിവ പിൻതള്ളപെട്ടു. 

ഇന്റർനെറ്റിൽ നിന്നും ഈതെർനെറ്റിന് അടിസ്ഥാനപരമായ വ്യത്യാസങ്ങളുണ്ട്. അകലെയുള്ള കമ്പ്യൂട്ടറുകളുമായിട്ട് ടെെലിഫോൺ ലൈൻവഴിയോ ഒപ്റ്റിക്കൽ ഫൈബർ കേബിൾ വഴിയോ ബന്ധപ്പെടുത്തുന്ന സംവിധാനമാണ് ഇന്റർ നെറ്റ്‌. എന്നാൽ ഈതെർനെറ്റ് ഒരു കെട്ടിടത്തിൽ മാത്രമായി ഒതുങ്ങി നിൽക്കുന്നു. ഇന്നുള്ള പല കമ്പ്യൂട്ടർ സ്ഥാപനങ്ങളിലും തങ്ങളുടെ കമ്പ്യൂട്ടറുകൾ ഈതെർനെറ്റ് വഴി ബന്ധിപ്പിച്ചിട്ടുണ്ട്. ഒപ്റ്റിക്കൽ ഫൈബറുകൾ രംഗത്തെത്തിയതോടെ ഈതെർനെറ്റ് എന്ന സംവിധാനം ഒരു കെട്ടിടത്തിൽ മാത്രമായി ഒതുങ്ങാതെ പുറത്തേയ്ക്കും വ്യാപിക്കാൻ തുടങ്ങി.

സിറോക്സ് പാർക് (Xerox PARC) കമ്പനിയിൽ 1973 നും1974.നും ഇടയിൽ ഗവേഷണം നടത്തുകയായിരുന്ന അമേരിക്കക്കാരനായ റോബർട്ട് എം 'ബോബ്' മെറ്റ്കാഫെയാണ് ഈതെർനെറ്റ് കണ്ടുപിടിച്ചത്. 1972-ൽ സിറോക്സിലെ കമ്പ്യൂട്ടറുകളെ തമ്മിൽ ബന്ധിപ്പിക്കുന്ന സംവിധാനം വികസിപ്പി്ക്കാൻ അധികൃതർ അദ്ദേഹത്തോട് ആവശ്യപ്പെട്ടു. ലോകത്തിലെ ആദ്യത്തെ ലേസർ പ്രിന്റർ നിർമ്മിച്ച് വിതരണം ചെയ്തിരുന്നത് സിറോക്സ് അക്കാലത്ത് ആയതിനാൽ കമ്പ്യൂട്ടറുകളെ പരമാവധി ഈ പ്രിന്ററുമായി ബന്ധപ്പെടുത്തി ഉപയോഗപ്പെടുത്താനായിരുന്നു പദ്ധതി.എന്നാൽ കമ്പ്യൂട്ടറിന് അത്രയേറെ പ്രചാരം സിദ്ധിച്ചിട്ടില്ലാതിരുന്നതിനാൽ മെറ്റ്കാഫെയെ സംബന്ധിച്ചിടത്തോളം ഇത് വലിയൊരു വെല്ലുവിളി തന്നെയായിരുന്നു. 1973 മേയ് 22ന് മെറ്റ്കഫേ തന്റെ ആദ്യത്തെ ആശയം ഒരു മെമ്മോ ആയി എഴുതി ആധാരപ്പെടുത്തി. സാധാരണഗതിയിൽ വലിയൊരു സ്ഥാപനത്തിൽ രണ്ടോമൂന്നോ കമ്പ്യൂട്ടറുകളെ അന്നുണ്ടായിരുന്നുള്ളൂ. വെല്ലുവിളിഏറ്റെടുത്ത മെറ്റ്കഫെയ്ക്ക് സഹായവും പിൻബലവുമായി കൂട്ടുകാരൻ ദാവിദ് ആർ ബോഗ്സും ഉണ്ടായിരുന്നു. ഇരുവരുടെയും നിരന്തര പരീക്ഷണ-ഗവേഷണഫലമായി 1973-ൽ ആദ്യത്തെ ഈതർനെറ്റ് സംവിധാനം നിലവിൽ വന്നു. 'അറ്റ് ലോ അലോഹാ നെറ്റ് വർക്ക്' എന്നായിരുന്നു ഇതിന് ആദ്യമിട്ടിരുന്ന പേര്. എന്നാൽ അറ്റ് ലോ സിറോക്സിന്റെ ബ്രാൻഡ് നെയിമായിരുന്നതിനാൽ തന്റെ പുതിയ സംവിധാനം അറ്റ് ലോ കമ്പ്യൂട്ടറുകൾക്ക് മാത്രമേ ഉപയോഗിക്കാൻ പാടുള്ളൂ എന്ന തെറ്റിദ്ധാരണ പരത്താൻ ഈ പേര് ഇടയാക്കിയേക്കുമെന്ന് മെറ്റ്കഫേ ഭയപ്പെട്ടു. അതിനാൽ അദ്ദേഹം 1973-ൽ തന്നെ ഇതിന് 'ഈതർനെറ്റ്' എന്ന പേരു നല്കി. 1975-ൽ സിറോക്സ് പേറ്റന്റ് അപേക്ഷ സമർപ്പിച്ച പട്ടികയിൽ മെറ്റ്കഫേയെ കൂടാതെ ദാവീദ്ബോഗ്സ്,ചുക്ക്സ് താക്കെർ, ബട്ടലർ ലാംപ്ടൻ എന്നീ ഗവേഷകരും ഉൾപ്പെട്ടിരുന്നു. 1976-ൽ മെറ്റ്കഫേയും ദാവിദ് ആർ ബോഗ്സും ചേർന്ന് ഒരു സെമിനാർ പേപ്പർ പ്രസിദ്ധീകരിച്ചു.

1979-ൽ സിറോക്സിൽ നിന്ന് രാജിവച്ച മെറ്റ്കഫേ കാലിഫോർണിയയിൽ '3കോം കോപ്പറേഷൻ' എന്ന സ്ഥാപനം തുടങ്ങി. ഈതെർനെറ്റിന്റെ പ്രചാരവും വില്പനയുമായിരുന്നു ലക്ഷ്യം.എന്നാൽ അന്ന് കമ്പ്യൂട്ടർ രംഗത്തെ ഭീമന്മാരായിരുന്ന ഐ.ബി.എമ്മിനെ തന്റെ കണ്ടുപിടിത്തത്തെക്കുറിച്ച് ബോധ്യപ്പെടുത്താൻ അദ്ദേഹത്തിന് സാധിച്ചില്ല..ഒട്ടേറെ ശ്രമങ്ങൾക്കൊടുവിൽ ഡിജിറ്റൽഎക്വിപ്പ്മെന്റ്, ഇന്റൽ,സിറോക്സ് എന്നീ കമ്പനികളെ കൊണ്ട് സ്റ്റാൻഡേർഡ് നെറ്റ് വർക്ക് സിസ്റ്റവുമായി ഈതർനെറ്റിനെ അംഗീകരിപ്പിക്കാൻ അദ്ദേഹത്തിന് കഴിഞ്ഞു.




</doc>
<doc id="201846" url="https://ml.wikipedia.org/wiki?curid=201846" title="കുമരകം ബോട്ടപകടം">
കുമരകം ബോട്ടപകടം

2002 ജൂലൈ 27-ന് രാവിലെ 6.10ന് വേമ്പനാട്ട് കായലിൽ കുമരകത്തിന് സമീപം 29 പേരുടെ മരണത്തിനിടയാക്കിയ ബോട്ടപകടമാണ് കുമരകം ബോട്ടപകടം എന്ന് അറിയപ്പെടുന്നത്. 

മുഹമ്മയിൽ നിന്ന് രാവിലെ 5.45-ന്‌ നിറയെ യാത്രക്കാരുമായി കുമരകത്തേക്കു പോയ സംസ്ഥാന ജലഗതാഗത വകുപ്പിന്റെ എ 53 നമ്പർ ബോട്ടാണ് അപകടത്തിൽപെട്ടത്. കുമരകം ജെട്ടിയിൽ എത്തുന്നതിന്‌ ഒരു കിലോമീറ്റർ ബാക്കി നിൽക്കേയാണ് അപകടം സംഭവിച്ചത്. പി.എസ്‌.സി. ലാസ്റ്റ് ഗ്രേഡ്‌ സർവന്റ്‌ പരീക്ഷ എഴുതാൻ കോട്ടയത്തേക്കു പോയ മുഹമ്മ, കായിപ്പുറം, പുത്തനങ്ങാടി പ്രദേശങ്ങളിലെ ഉദ്യോഗാർഥികളായിരുന്നു ബോട്ടിലുണ്ടായിരുന്നവരിൽ ഏറെയും. സ്ഥിരംയാത്രക്കാരായ കൂലിപ്പണിക്കാരും മത്സ്യവിൽപ്പനക്കാരും ബോട്ടിലുണ്ടായിരുന്നു. എണ്ണത്തിൽ കൂടുതൽ ആളെ കയറ്റിയ ബോട്ട് കായലിലെ മണൽത്തിട്ടയിൽ ഇടിച്ചാണ് അപകടമുണ്ടായതെന്ന് കരുതപ്പെടുന്നു. മരണമടഞ്ഞവരിൽ 15 സ്ത്രീകളും 9 മാസം പ്രായമുള്ള ഒരു ശിശുവും ഉൾപ്പെട്ടിരുന്നു.

അപകടത്തെക്കുറിച്ച് അന്വേഷിക്കുവാൻ നിയോഗിക്കപ്പെട്ടിരുന്ന ജസ്റ്റിസ് നാരായണക്കുറുപ്പ് കമ്മീഷൻ മരണമടഞ്ഞവരുടെ ആശ്രിതർക്കായി 91.6 ലക്ഷം രൂപ ധനസഹായം നിർദ്ദേശിച്ചിരുന്നു. എന്നാൽ, ഒരുലക്ഷം രൂപ വീതമാണ് ഇതുവരെ നൽകപ്പെട്ടത്. നഷ്ടപരിഹാരത്തുക വിതരണം സംബന്ധിച്ചും അപകടകാരണം സംബന്ധിച്ചും കേസുകൾ ഇപ്പോഴും തുടരുന്നു. അപകടത്തിനു കാരണമായ ബോട്ട് രണ്ടു കൊല്ലം മുൻപ് ജലഗതാഗത വകുപ്പ് ലേലം ചെയ്തു. 


</doc>
<doc id="201849" url="https://ml.wikipedia.org/wiki?curid=201849" title="ജീത് തയ്യിൽ">
ജീത് തയ്യിൽ

കേരളീയനായ പ്രമുഖ ഇംഗ്ലീഷ് എഴുത്തുകാരനാണ് ജീത് തയ്യിൽ. 2012-ലെ മാൻ ബുക്കർ പ്രൈസ് ചുരുക്കപ്പട്ടികയിൽ ജീതിന്റെ ‘നാർകോപോളിസ്’എന്ന നോവൽ ഇടം പിടിച്ചിരുന്നു. പ്രശസ്ത മാധ്യമപ്രവർത്തകൻ ടി.ജെ.എസ് ജോർജ്ജിന്റെ മകനാണ് ഇദ്ദേഹം.



</doc>
<doc id="201853" url="https://ml.wikipedia.org/wiki?curid=201853" title="ജസ്റ്റിസ് നാരായണക്കുറുപ്പ് കമ്മീഷൻ">
ജസ്റ്റിസ് നാരായണക്കുറുപ്പ് കമ്മീഷൻ

2002 ജൂലൈ 27-ന് നടന്ന കുമരകം ബോട്ടപകടത്തെക്കുറിച്ച് അന്വേഷിക്കുവാൻ നിയോഗിക്കപ്പെട്ട കമ്മീഷനാണ് ജസ്റ്റിസ് കെ.നാരായണക്കുറുപ്പ് കമ്മീഷൻ. 
2003 ഏപ്രിൽ 30-ന് കമ്മീഷൻ സർക്കാറിന് റിപ്പോർട്ട് സമർപ്പിച്ചു. ദുരന്തത്തിന്റെ കാരണങ്ങളും ഇനിയൊരു ബോട്ട് ദുരന്തംഉണ്ടാകാതിരിക്കാൻ വേണ്ടിയുള്ള നിർദ്ദേശങ്ങളുമാണ് കമ്മീഷൻ റിപ്പോർട്ടിൽ ഉണ്ടായിരുന്നത്.

ജലഗതാഗത വകുപ്പിന്റെ ഭാഗത്ത് നിന്ന് ഗുരുതരമായ അനാസ്ഥയുണ്ടായതായി റിപ്പോർട്ടിൽ പരാമർശിക്കപ്പെടുന്നുണ്ട്. നേരാനേരങ്ങളിൽ ബോട്ടുകൾക്ക് അറ്റകുറ്റപ്പണികൾ നല്കിയില്ലെന്നതും ബോട്ടുകളുടെ സുരക്ഷാപരിശോധനകൾ നടത്തിയില്ലെന്നതും കുമരകം ബോട്ടപകടത്തിന് കാരണമായി കമ്മിഷൻ ചൂണ്ടിക്കാട്ടുന്നു. അപകടസമയത്ത് ബോട്ടിൽ കൂടുതൽ ഭാരം കയറ്റിയിരുന്നതായും കമ്മിഷൻ പറയുന്നു.

മരണമടഞ്ഞവരുടെ 29 പേരുടെ ആശ്രിതർക്കായി 91,61,000 രൂപ നഷ്ടപരിഹാരം നൽകാൻ നിർദ്ദേശവും റിപ്പോർട്ടിൽ ഉൾപ്പെട്ടിരുന്നു. മരിച്ചവരുടെ പ്രായവും വിദ്യാഭ്യാസ യോഗ്യതയും മറ്റും കണക്കിലെടുത്താണ് കമ്മീഷൻ നഷ്ടപരിഹാരത്തുക നിശ്ചയിച്ചത്. 1.48 ലക്ഷം രൂപ മുതൽ 9.53 ലക്ഷം രൂപ വരെയാണ് നഷ്ടപരിഹാരം നല്കാൻ കമ്മിഷൻ നിർദ്ദേശിച്ചിരിക്കുന്നത്. അപകടത്തിൽ മരിച്ച ശിവരാജൻ എന്നയാളുടെ ബന്ധുക്കൾക്കാണ് 9.53 ലക്ഷം രൂപ നല്കാൻ നിർദ്ദേശിച്ചിരിക്കുന്നത്. ഇതാണ് ഏറ്റവും കൂടിയ നഷ്ടപരിഹാരത്തുക. ജലഗതാഗത വകുപ്പിന്റെ എല്ലാ യാത്രാബോട്ടുകൾക്കും ഇൻഷുറൻസ് പരിരക്ഷ വേണമെന്ന നിർദ്ദേശവും റിപ്പോർട്ടിൽ ഉൾപ്പെട്ടിരുന്നു.


</doc>
<doc id="201855" url="https://ml.wikipedia.org/wiki?curid=201855" title="പ്ലാന്റിബോഡി">
പ്ലാന്റിബോഡി

ജനിതകമാറ്റത്തിനുവിധേയമായ സസ്യങ്ങൾ രോഗപ്രതിരോധത്തിനായി ഉത്പാദിപ്പിക്കുന്ന പ്രതിദ്രവ്യങ്ങൾ അഥവാ ആന്റിബോഡികൾ ആണ് പ്ലാന്റിബോഡികൾ. സസ്യങ്ങളിൽ ജനിതകരൂപമാറ്റം വരുത്തിയ ജീനുകൾക്കാണ് ഇത്തരത്തിൽ രോഗങ്ങളെ പ്രതിരോധിക്കുന്നതിനുള്ള ശേഷി ലഭിച്ചിട്ടുള്ളത്. 1989 ലാണ് ഇത്തരം പ്ലാന്റിബോഡികൾ നിര‍മ്മിക്കപ്പെട്ടത്. എലികളിൽ പ്രവർത്തിക്കുന്ന ഒരിനം ആന്റിബോഡികളെ ടുബാക്കോ ചെടികളിലേയ്ക്ക് മാറ്റിവച്ചപ്പോഴായിരുന്നു ഇത്. ഇത്തരത്തിൽ സസ്യങ്ങളെ ആന്റിബോഡികൾ നിർമ്മിക്കുന്നതിനുള്ള മാർഗ്ഗമായി ഉപയോഗിക്കാനാവും. 
രോഗപ്രതിരേധശേഷിയുള്ള പുതിയയ ഇനം സസ്യങ്ങളെ വികസിപ്പിച്ചെടുക്കുന്നതിനും ഇത്തരം കണ്ടെത്തലുകൾ സഹായിക്കുമെന്ന് കരുതപ്പെടുന്നു.


</doc>
<doc id="201862" url="https://ml.wikipedia.org/wiki?curid=201862" title="പച്ചക്കറിവളം">
പച്ചക്കറിവളം

ഉപയോഗശൂന്യമായ പച്ചക്കറികൾ പഴങ്ങൾ എന്നിവ ചേർത്ത് നിർമ്മിക്കാവുന്ന ഒരു നാടൻ ജൈവവളക്കൂട്ടാണ് പച്ചക്കറിവളം. അടിവളമായി ഉപയോഗിക്കുന്നതിനാൽ മണ്ണിന്റെ പോഷകദായകശേഷി വർദ്ധിപ്പിക്കുകയും മണ്ണിലെ സൂക്ഷ്മജീവികളുടെ എണ്ണം കൂട്ടി സസ്യങ്ങൾക്ക് നല്ല വളർച്ചയും നൽകുന്നു.

പെട്ടെന്ന് നശിച്ചുപോകാവുന്ന മത്തൻ, വെള്ളരി, പടവലം, പപ്പായ തുടങ്ങിയ തുടങ്ങിയ ഏതു പച്ചക്കറികളും മിക്കവാറും എല്ലാ പഴങ്ങളും ഈ വളക്കൂട്ടിനായി ഉപയോഗിക്കാവുന്നതാണ്. പച്ചക്കറികൾ, പഴങ്ങൾ എന്നിവയേക്കൂടാതെ മുട്ട, ശർക്കര, പയർ പൊടി ഉഴുന്നുപൊടി എന്നിവയും ഈ വളത്തിന്റെ ചേരുവകളാണ്. 

പഴങ്ങളും പച്ചക്കറികളും ചെറിയ കഷണങ്ങളാക്കി മൺകലത്തിലോ തൊട്ടിയിലോ ഇട്ട് ചെറുപയർ പൊടിയോ ഉഴുന്നു പൊടിയോ ചേർത്ത് നല്ലതുപോലെ ഇളക്കി യോജിപ്പിക്കുന്നു. ഈ മിശ്രിതത്തിലേക്ക് ശർക്കര കലക്കിയ വെള്ളം അരിച്ച് ഒഴിച്ച് നല്ലതുപോലെ കലക്കുന്നു. അതിനു ശേഷം മുട്ട പൊട്ടിച്ച് സാവധാനം ഈ ലായനിയിലേക്ക് ഒഴിക്കുന്നു. ഇളക്കം തട്ടാതെ വായ്ഭാഗം മൂടിക്കെട്ടി രണ്ടാച്ചയ്ക്കു ശേഷം എടുത്ത് ഇളക്കി വെള്ളത്തിൽ നേർപ്പിച്ച് ഉപയോഗിക്കാവുന്നതാണ്.


</doc>
<doc id="201864" url="https://ml.wikipedia.org/wiki?curid=201864" title="ഗാന്ധി (നാടകം)">
ഗാന്ധി (നാടകം)

സച്ചിദാനന്ദൻ രചിച്ച നാടകമാണ് ഗാന്ധി. 1998-ൽ നാടകരചനയ്ക്കുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. .


</doc>
<doc id="201865" url="https://ml.wikipedia.org/wiki?curid=201865" title="വാണിഭം (നാടകം)">
വാണിഭം (നാടകം)

എൻ. ശശിധരൻ രചിച്ച നാടകമാണ് വാണിഭം. 1999-ൽ നാടകരചനയ്ക്കുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. .


</doc>
<doc id="201866" url="https://ml.wikipedia.org/wiki?curid=201866" title="സദൃശവാക്യങ്ങൾ">
സദൃശവാക്യങ്ങൾ

സി. ഗോപൻ രചിച്ച നാടകമാണ് സദൃശവാക്യങ്ങൾ. 2006-ൽ നാടകരചനയ്ക്കുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. .


</doc>
<doc id="201869" url="https://ml.wikipedia.org/wiki?curid=201869" title="ഓരോരോ കാലത്തിലും">
ഓരോരോ കാലത്തിലും

ശ്രീജ കെ.വി. രചിച്ച നാടകമാണ് ഓരോരോ കാലത്തിലും. 2005-ൽ നാടകരചനയ്ക്കുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. .

"ഓരോരോ കാലത്തിലും" എന്ന നാടകത്തോടൊപ്പം കല്യാണസാരി, ലേബർ റൂം എന്നിവയും ചേർത്ത് ഒറ്റ പുസ്തകമായി പ്രസിദ്ധീകരിക്കപ്പെട്ടിട്ടുണ്ട് 


</doc>
<doc id="201871" url="https://ml.wikipedia.org/wiki?curid=201871" title="വിരൽപ്പാട്">
വിരൽപ്പാട്

ശ്രീജനാർദ്ദനൻ രചിച്ച നാടകമാണ് വിരൽപ്പാട്. 2004-ൽ നാടകരചനയ്ക്കുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. .


</doc>
<doc id="201873" url="https://ml.wikipedia.org/wiki?curid=201873" title="വന്നന്ത്യേ കാണാം">
വന്നന്ത്യേ കാണാം

തുപ്പേട്ടൻ എന്നറിയപ്പെട്ടിരുന്ന എം.സുബ്രഹ്മണ്യൻ നമ്പൂതിരി രചിച്ച നാടകമാണ് വന്നന്ത്യേ കാണാം. 2003-ൽ നാടകരചനയ്ക്കുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. .


</doc>
<doc id="201876" url="https://ml.wikipedia.org/wiki?curid=201876" title="അമരാവതി സബ്ട്രഷറി">
അമരാവതി സബ്ട്രഷറി

ശ്രീമൂലനഗരം മോഹൻ രചിച്ച നാടകമാണ് അമരാവതി സബ്ട്രഷറി. 2002-ൽ നാടകരചനയ്ക്കുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. .


</doc>
<doc id="201877" url="https://ml.wikipedia.org/wiki?curid=201877" title="പദപ്രശ്നങ്ങൾക്കിടയിൽ അവളും അയാളും">
പദപ്രശ്നങ്ങൾക്കിടയിൽ അവളും അയാളും

സതീഷ് കെ. സതീഷ് രചിച്ച നാടകമാണ് പദപ്രശ്നങ്ങൾക്കിടയിൽ അവളും അയാളും. 2001-ൽ നാടകരചനയ്ക്കുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. .


</doc>
<doc id="201879" url="https://ml.wikipedia.org/wiki?curid=201879" title="ചെഗുവേര (നാടകം)">
ചെഗുവേര (നാടകം)

കരിവെള്ളൂർ മുരളി രചിച്ച നാടകമാണ് ചെഗുവേര. -ൽ നാടകരചനയ്ക്കുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. .


</doc>
<doc id="201880" url="https://ml.wikipedia.org/wiki?curid=201880" title="ചെവിക്കൂൺ">
ചെവിക്കൂൺ

ഉണങ്ങിയ മരത്തിൽ വളരുന്നതും മനുഷ്യരുടെ ചെവിയുടെ ആകൃതിയുള്ളതുമായ കൂൺ വിഭാഗമാണ് ചെവിക്കൂൺ. Auricularia auricula-judae എന്ന ശാസ്ത്രീയനാമത്തിൽ അറിയപ്പെടുന്ന ഈ കുൺ Jew's ear, jelly ear എന്നീ പേരുകളിലും അറിയപ്പെടുന്നു. 

സാധാരണയായി കറുപ്പ്, ചുവപ്പ് എന്നീ നിറങ്ങളിൽ കട്ടി കൂടിയതും കട്ടികുറഞ്ഞതുമായും ചെവിക്കൂൺ കാണപ്പെടുന്നു. ഇത് ഭക്ഷ്യയോഗ്യവും ഔഷധഗുണമുള്ളതുമാണ്. കട്ടി കൂടിയ ഇനങ്ങൾക്കാണ് പോഷമൂല്യവും ഔഷധഗുണവും കൂടുതലുള്ളത്. ബാക്റ്റീരിയകൾക്കും വൈറസുകൾക്കും എതിരെ പ്രവർത്തിക്കുന്നതിനുള്ള കഴിവുള്ള ചെവിക്കൂണിൽ അടങ്ങിയിരിക്കുന്ന രാസഘടകങ്ങളിൽ പ്രധാനമായും പേറ്റരോപോളിസാക്കറൈഡ്, ബീറ്റാഡീഗ്ലൂക്കൻ എന്നിവയാണ്. രക്തശുദ്ധീകരണം, കാൻസർ കോശങ്ങളുടെ വളർച്ച നിയന്ത്രിക്കൽ, ആമാശയരോഗങ്ങൾ, എല്ലു സംബന്ധമായ അസുഖങ്ങൾ കൊളസ്ട്രോൾ, പ്രമേഹം എന്നിങ്ങനെയുള്ള രോഗങ്ങൾക്ക് ഔഷധമായി ഉപയോഗിക്കുന്നു.

<onlyinclude>


</doc>
<doc id="201881" url="https://ml.wikipedia.org/wiki?curid=201881" title="ദ്രാവിഡവൃത്തം">
ദ്രാവിഡവൃത്തം

ഫ്രാൻസിസ് ടി. മാവേലിക്കര രചിച്ച നാടകമാണ് ദ്രാവിഡവൃത്തം. 2007-ലെ നാടകരചനയ്ക്കുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. .

കുട്ടനാടിന്റെ ചരിത്രമാണ് നാടകത്തിന്റെ പശ്ചാത്തലം 


</doc>
<doc id="201886" url="https://ml.wikipedia.org/wiki?curid=201886" title="ജിന്യൂസെൻസ്">
ജിന്യൂസെൻസ്

ഉബുണ്ടു ആധാരമാക്കി നിർമ്മിച്ചിട്ടുള്ള ഒരു ഗ്നു/ലിനക്സ് ഓപ്പറേറ്റിങ് സിസ്റ്റം ആണ് ജിന്യൂസെൻസ്.

ഒന്നിലധികം പണിയിടപരിസ്ഥിതി(ഡെസ്ക്ടോപ്പ് ഇൻവയോൺമെന്റ്)കൾ ഉപയോഗിയ്ക്കാം എന്നത് ഗ്നു/ലിനക്സ് വിതരണങ്ങളുടെ പ്രധാന ആകർഷണമാണ്. ഗ്നു പദ്ധതിയുടെ പണിയിടപരിസ്ഥിതിയായ ഗ്നോം ആണ് ജിന്യൂസെൻസിന്റെ ജന്മനായുള്ള പണിയിടപരിസ്ഥിതി.

ലൈവ് സിഡിയിൽ നിന്നും ജിന്യൂസെൻസ് ഹാർഡ് ഡിസ്കിലേയ്ക്ക് ഇൻസ്റ്റാൾ ചെയ്യാവുന്നതാണ്. ഇവ തയ്യാറാക്കാനുള്ള സി.ഡി. ഇമേജുകൾ വെബ്സൈറ്റിൽ നിന്നും സൗജന്യമായി ഡൗൺലോഡ് ചെയ്യാവുന്നതാണ്.


</doc>
<doc id="201893" url="https://ml.wikipedia.org/wiki?curid=201893" title="ലജ്ജാ ഗൗരി">
ലജ്ജാ ഗൗരി

സമൃദ്ധിയുടേയും ഉർവരതയുടേയും ദേവതയാണു ലജ്ജാ ഗൗരി. ശൈവ-വൈഷ്‌ണവശക്തികളെ ആരാധിക്കുന്നതിനോടൊപ്പം തന്നെ ശക്തിയായി അമ്മദൈവങ്ങളേയും ആരാധിച്ചു വന്നിരുന്നു എന്നതിന്റെ വ്യക്തമായ തെളിവാണ് ലജ്ജാ ഗൗരിയുടെ കണ്ടെത്തൽ. സിന്ധു-നദീതട സംസ്‌കാരത്തിൽ തന്നെ ലജ്ജാ ഗൗരിയുടെ വിഗ്രഹങ്ങൾ കണ്ടെത്തിയിട്ടുണ്ട്. പിന്നീട് ലജ്ജാ ഗൗരിയുടെ സാന്നിദ്ധ്യം കാണുന്നത് ഡക്കാൺ‌ പ്രദേശങ്ങളിലാണ്. ഹൈന്ദവസംസ്‌കാരത്തിൽ അമ്മ ദൈവം പല പേരിൽ അറിയപ്പെടുന്നുണ്ട്, അതിലൊന്നാണു ലജ്ജാ ഗൗരി. അദിതി, ആദ്യ ശക്തി, രേണുക (ജമദഗ്നി മഹർഷിയുടെ പത്നി - ഇവർ മാതങ്കി എന്നപേരിലും യെല്ലാമ്മ എന്ന പേരിലും അറിയപ്പെടുന്നു) തുടങ്ങി നിരവധി പേരുകളിൽ അമ്മ ദൈവങ്ങൾ അറിയപ്പെടുന്നു. 

അഞ്ചും ആറും നൂറ്റാണ്ടുകളിൽ ഡക്കാൻ പ്രദേശത്ത് താമസിച്ചിരുന്ന ബദാമി ചാലൂക്യരുടെ പ്രധാന ദേവതാ മൂർത്തിയായിരുന്നു ലജ്ജാ ഗൗരി. കർണാടകയിലെ ബദാമിയിൽ ബദാമി ചാലൂക്യർ ആരാധിച്ചു വന്നിരുന്ന ലജ്ജാ ഗൗരിയുടെ പ്രതിമ ഒരു മ്യൂസിയത്തിൽ സംരക്ഷിച്ചു വെച്ചിട്ടുണ്ട്. നഗ്നയായി കാലുകൾ വിടർത്തിവെച്ച രീതിയിൽ ഉള്ള ഒരു രൂപമാണ് ലജ്ജാ ഗൗരിയുടേത്. തലയുടെ സ്ഥാനത്ത് ഒരു താമരപ്പൂവ് വിടർന്നിരിക്കുന്ന രീതിയിലാണുള്ളത്. പ്രതിമകൾ, വിഗ്രഹങ്ങൾ മുതലായവസംബന്ധിച്ച പഠനം നടത്തി വരുന്നവർ ഇത് ഉർവരതയുടെ അടയാളമായി കാണുന്നു.


</doc>
<doc id="201895" url="https://ml.wikipedia.org/wiki?curid=201895" title="പതിനെട്ടു നാടകങ്ങൾ">
പതിനെട്ടു നാടകങ്ങൾ

ജയപ്രകാശ് കുളൂർ രചിച്ച നാടകഗ്രന്ഥമാണ് പതിനെട്ടു നാടകങ്ങൾ. 2008-ൽ നാടകരചനയ്ക്കുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 


</doc>
<doc id="201896" url="https://ml.wikipedia.org/wiki?curid=201896" title="സ്വാതന്ത്ര്യം തന്നെ ജീവിതം">
സ്വാതന്ത്ര്യം തന്നെ ജീവിതം

ജയപ്രകാശ് കുളൂർ രചിച്ച നാടകമാണ് സ്വാതന്ത്ര്യം തന്നെ ജീവിതം. 2009-ൽ നാടകരചനയ്ക്കുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 


</doc>
<doc id="201897" url="https://ml.wikipedia.org/wiki?curid=201897" title="മരം പെയ്യുന്നു">
മരം പെയ്യുന്നു

എ. ശാന്തകുമാർ രചിച്ച നാടകമാണ് മരം പെയ്യുന്നു. 2010-ൽ നാടകരചനയ്ക്കുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 


</doc>
<doc id="201900" url="https://ml.wikipedia.org/wiki?curid=201900" title="കല ജീവിതംതന്നെ">
കല ജീവിതംതന്നെ

കുട്ടികൃഷ്ണമാരാർ രചിച്ച ഗ്രന്ഥമാണ് കല ജീവിതംതന്നെ. 1966-ൽ നിരൂപണ-പഠനസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 


</doc>
<doc id="201901" url="https://ml.wikipedia.org/wiki?curid=201901" title="മാനസികമായ അടിമത്തം">
മാനസികമായ അടിമത്തം

തായാട്ട് ശങ്കരൻ രചിച്ച ഗ്രന്ഥമാണ് മാനസികമായ അടിമത്തം. 1968-ൽ നിരൂപണ-പഠനസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 


</doc>
<doc id="201902" url="https://ml.wikipedia.org/wiki?curid=201902" title="മലയാളപ്പിറവി">
മലയാളപ്പിറവി

കെ. രാഘവൻപിള്ള രചിച്ച ഗ്രന്ഥമാണ് മലയാളപ്പിറവി. 1969-ൽ നിരൂപണ-പഠനസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 


</doc>
<doc id="201903" url="https://ml.wikipedia.org/wiki?curid=201903" title="കലാദർശനം">
കലാദർശനം

കെ.എം. ഡാനിയേൽ രചിച്ച ഗ്രന്ഥമാണ് കലാദർശനം. 1970-ൽ നിരൂപണ-പഠനസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 


</doc>
<doc id="201905" url="https://ml.wikipedia.org/wiki?curid=201905" title="ഉപഹാരം">
ഉപഹാരം

ഡോ. കെ. ഭാസ്കരൻ നായർ രചിച്ച ഗ്രന്ഥമാണ് ഉപഹാരം. 1971-ൽ നിരൂപണ-പഠനസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 


</doc>
<doc id="201906" url="https://ml.wikipedia.org/wiki?curid=201906" title="കേരളപാണിനീയ ഭാഷ്യം">
കേരളപാണിനീയ ഭാഷ്യം

സി.എൽ. ആന്റണി രചിച്ച ഗ്രന്ഥമാണ് കേരളപാണിനീയ ഭാഷ്യം. 1974-ൽ നിരൂപണ-പഠനസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 

വ്യാകരണത്തെ സംബന്ധിക്കുന്ന 11 പ്രബന്ധങ്ങളുടെ സമാഹാരമാണ്‌ ഈ ഗ്രന്ഥം. കേരളപാണിനീയത്തിനെ ആധുനിക ഭാഷാശാസ്‌ത്രതത്ത്വങ്ങളുടെ വെളിച്ചത്തിൽ ഗ്രന്ഥകർത്താവ് പഠനവിധേയമാക്കുന്നു .


</doc>
<doc id="201908" url="https://ml.wikipedia.org/wiki?curid=201908" title="ടി എം ടി സ്റ്റീൽ">
ടി എം ടി സ്റ്റീൽ

കെട്ടിടനിർമ്മാണ ആവശ്യങ്ങൾക്കായി ഉപയോഗിക്കുന്ന മേൽത്തരം സ്റ്റീൽ ബാറുകൾ ടി എം ടി സ്റ്റീൽ എന്നറിയപ്പെടുന്നു തെർമോ മെക്കാനിക്കൽ ട്രീറ്റ്മെൻറ് എന്നാണ് പൂർണരൂപം.ഏകദേശം 1110 ഡിഗ്രി താപത്തിൽ ചൂടാക്കി, തുടർന്ന് ക്വെഞ്ചിംഗ് വിദ്യ ( ജലം സ്പ്രേ ചെയ്തു തണുപ്പിക്കുക) ഉപയോഗിച്ചു സ്റ്റീലിനെ കാഠിന്യമുള്ളതാക്കി മാറ്റുന്നു. നിർമ്മാണ വേളയിൽ യാന്ത്രികമായി ട്വിസ്റ് ചെയ്തും ഇത്തരം ടി എം ടി സ്റ്റീലിനെ ഉയർന്ന ഭാരം താങ്ങുന്നവയാക്കി മാറ്റുന്നു. 


</doc>
<doc id="201912" url="https://ml.wikipedia.org/wiki?curid=201912" title="പാശ്ചാത്യ സാഹിത്യതത്ത്വശാസ്ത്രം">
പാശ്ചാത്യ സാഹിത്യതത്ത്വശാസ്ത്രം

കെ.എം. തരകൻ രചിച്ച ഗ്രന്ഥമാണ് പാശ്ചാത്യ സാഹിത്യതത്വശാസ്ത്രം. 1975-ൽ നിരൂപണ-പഠനസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 


</doc>
<doc id="201915" url="https://ml.wikipedia.org/wiki?curid=201915" title="ചെറുകഥ ഇന്നലെ, ഇന്ന്">
ചെറുകഥ ഇന്നലെ, ഇന്ന്

എം.അച്യുതൻ രചിച്ച ഗ്രന്ഥമാണ് ചെറുകഥ ഇന്നലെ, ഇന്ന്. 1976-ൽ നിരൂപണ-പഠനസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 

ഈ ഗ്രന്ഥത്തിൽ 1973 വരെയുള്ള മലയാള ചെറുകഥയുടെ ചരിത്രം വിമർശനാത്മകമായി പരിശോധിക്കുന്നുണ്ട് .


</doc>
<doc id="201917" url="https://ml.wikipedia.org/wiki?curid=201917" title="നളിനി എന്ന കാവ്യശില്പം">
നളിനി എന്ന കാവ്യശില്പം

നിത്യചൈതന്യയതി രചിച്ച ഗ്രന്ഥമാണ് നളിനി എന്ന കാവ്യശില്പം. 1977-ൽ നിരൂപണ-പഠനസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 


</doc>
<doc id="201918" url="https://ml.wikipedia.org/wiki?curid=201918" title="കൈരളീധ്വനി">
കൈരളീധ്വനി

പി.കെ. നാരായണപിള്ള രചിച്ച ഗ്രന്ഥമാണ് കൈരളീധ്വനി. 1978-ൽ നിരൂപണ-പഠനസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 


</doc>
<doc id="201924" url="https://ml.wikipedia.org/wiki?curid=201924" title="വള്ളത്തോളിന്റെ കാവ്യശില്പം">
വള്ളത്തോളിന്റെ കാവ്യശില്പം

എൻ.വി. കൃഷ്ണവാരിയർ രചിച്ച ഗ്രന്ഥമാണ് വള്ളത്തോളിന്റെ കാവ്യശില്പം. 1979-ൽ നിരൂപണ-പഠനസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 


</doc>
<doc id="201925" url="https://ml.wikipedia.org/wiki?curid=201925" title="വെല്ലുവിളികൾ പ്രതികരണങ്ങൾ">
വെല്ലുവിളികൾ പ്രതികരണങ്ങൾ

എൻ.വി. കൃഷ്ണവാരിയർ രചിച്ച വൈജ്ഞാനിക സാഹിത്യ ഗ്രന്ഥമാണ് വെല്ലുവിളികൾ പ്രതികരണങ്ങൾ . 1984-ൽ പലവക ഗ്രന്ഥങ്ങൾക്കായി നൽകുന്ന കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 


</doc>
<doc id="201927" url="https://ml.wikipedia.org/wiki?curid=201927" title="വർണ്ണരാജി">
വർണ്ണരാജി

എം. ലീലാവതി രചിച്ച ഗ്രന്ഥമാണ് വർണ്ണരാജി. 1980-ൽ നിരൂപണ-പഠനസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 


</doc>
<doc id="201929" url="https://ml.wikipedia.org/wiki?curid=201929" title="ഉറുമീസ് തരകന്റെ ഉപന്യാസങ്ങൾ">
ഉറുമീസ് തരകന്റെ ഉപന്യാസങ്ങൾ

പി.വി. ഉറുമീസ് തരകൻ രചിച്ച ഉപന്യാസങ്ങളുടെ സമാഹാരമാണ് ഉറുമീസ് തരകന്റെ ഉപന്യാസങ്ങൾ എന്ന ഗ്രന്ഥം. 1981-ൽ നിരൂപണ-പഠനസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 


</doc>
<doc id="201931" url="https://ml.wikipedia.org/wiki?curid=201931" title="ചിതയിലെ വെളിച്ചം">
ചിതയിലെ വെളിച്ചം

എം.എൻ. വിജയൻ രചിച്ച ഗ്രന്ഥമാണ് ചിതയിലെ വെളിച്ചം. 1982-ൽ നിരൂപണ-പഠനസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 


</doc>
<doc id="201933" url="https://ml.wikipedia.org/wiki?curid=201933" title="അയ്യപ്പപ്പണിക്കരുടെ ലേഖനങ്ങൾ">
അയ്യപ്പപ്പണിക്കരുടെ ലേഖനങ്ങൾ

അയ്യപ്പപ്പണിക്കരുടെലേഖനങ്ങളുടെ സമാഹാരമാണ് അയ്യപ്പപ്പണിക്കരുടെ ലേഖനങ്ങൾ. 1983-ൽ നിരൂപണ-പഠനസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 


</doc>
<doc id="201936" url="https://ml.wikipedia.org/wiki?curid=201936" title="മലയാള സാഹിത്യവിമർശനം">
മലയാള സാഹിത്യവിമർശനം

സുകുമാർ അഴീക്കോട് രചിച്ച ഗ്രന്ഥമാണ് മലയാള സാഹിത്യവിമർശനം. 1984-ൽ നിരൂപണ-പഠനസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 


</doc>
<doc id="201938" url="https://ml.wikipedia.org/wiki?curid=201938" title="അവധാരണം (ഗ്രന്ഥം)">
അവധാരണം (ഗ്രന്ഥം)

എം.കെ. സാനു രചിച്ച ഗ്രന്ഥമാണ് അവധാരണം. 1985-ൽ നിരൂപണ-പഠനസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 


</doc>
<doc id="201939" url="https://ml.wikipedia.org/wiki?curid=201939" title="കവിയും കവിതയും കുറേക്കൂടി">
കവിയും കവിതയും കുറേക്കൂടി

പി. നാരായണക്കുറുപ്പ് രചിച്ച ഗ്രന്ഥമാണ് കവിയും കവിതയും കുറേക്കൂടി. 1986-ൽ നിരൂപണ-പഠനസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 


</doc>
<doc id="201942" url="https://ml.wikipedia.org/wiki?curid=201942" title="മാർക്സിസ്റ്റ് സൗന്ദര്യശാസ്ത്രം: ഉത്ഭവവും വളർച്ചയും">
മാർക്സിസ്റ്റ് സൗന്ദര്യശാസ്ത്രം: ഉത്ഭവവും വളർച്ചയും

പി. ഗോവിന്ദപ്പിള്ള രചിച്ച ഗ്രന്ഥമാണ് മാർക്സിസ്റ്റ് സൗന്ദര്യശാസ്ത്രം: ഉത്ഭവവും വളർച്ചയും. 1988-ൽ നിരൂപണ-പഠനസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 


</doc>
<doc id="201951" url="https://ml.wikipedia.org/wiki?curid=201951" title="നരിമാൻ കെ.എഫ്.">
നരിമാൻ കെ.എഫ്.

മുംബൈയിലെ അറിയപ്പെടുന്ന ക്രിമിനൽ അഭിഭാഷകനായിരുന്നു കെ എഫ്. നരിമാൻ (Khurshed Framji Nariman). ഇദ്ദേഹത്തെ വീർ നരിമാൻ എന്നു വിളിച്ചിരുന്നു. പ്രസിദ്ധനായ നിയമപണ്ഡിതനും രാഷ്ട്രീയ നേതാവുമായിരുന്നു ഇദ്ദേഹം. മുംബൈ തീരത്തോടു ചേർന്നുകിടന്ന ആഴംകുറഞ്ഞ കടൽഭാഗം നികത്തി നഗരവികസനത്തിനായി ഉപയോഗിക്കണമെന്ന ആശയം ആദ്യമായി മുന്നോട്ട് വെച്ചത് ഇദ്ദേഹമാണ്. ദക്ഷിണ മുംബൈയിലെ ഏറ്റവും വലിയ വാണിജ്യ-വ്യാപാര കേന്ദ്രമായി മാറിയ നരിമാൻ പോയിന്റ് അദ്ദേഹത്തോടുള്ള ബഹുമാനപുരസരം കൊടുത്തതാണ്. ഒരു നല്ല വായനക്കാരനായിരുന്ന നരിമാൻ, വിദർ കോൺഗ്രസ് എന്ന പുസ്തകം ഇദ്ദേഹത്തിന്റെ സൃഷ്ടിയാണ്.

1883 മേയ് 17 നു മുബൈയിലെ ഒരു മധ്യവർഗ പാർസി കുടുംബത്തിൽ നരിമാൻ ജനിച്ചു. മുംബൈ ലോ കോളേജിൽ നിന്നും നിയമ ബിരുദമെടുത്തു. ചുരുങ്ങിയ കാലം കൊണ്ടുതന്നെ മുബൈയിലെ അറിയപ്പെടുന്ന അഭിഭാഷകനായി മാറി. 1924 - ഇൽ അദ്ദേഹത്തെ മുംബൈ ലെജിസ്‌ലേറ്റീവ് കൗൺസിലിലേക്ക് തെരഞ്ഞെടൂക്കപ്പെട്ടു. സ്വരാജ് കക്ഷി നേതാവായിട്ടാണ് അദ്ദേഹം കൗൺസിലിൽ പ്രവർത്തിച്ചത്. 1928 ഇൽ അദ്ദേഹം ഇന്ത്യൻ നാഷണൽ കോൺഗ്രസിൽ അഗംത്വമെടുത്തു. പിന്നീട് ഗാന്ധിജിയുടെ നേതൃത്വത്തിലുള്ള നിയമനിഷേധ സമരങ്ങളിൽ സജീവ പങ്കാളിയായിരുന്നു. മുംബൈയിൽ ആദ്യമായി ഉപ്പുസത്യാഗ്രഹം നടത്തിയത് ഇദ്ദേഹമായിരുന്നു. ഇതിന്റെ പേരിൽ നരിമാന് ജയിൽ ശിക്ഷ അനുഭവിക്കേണ്ടി വന്നു. 1935 - 36 കാലഘട്ടത്തിൽ ഇദ്ദേഹം മുംബൈ മേയറായി തെരഞ്ഞെടുക്കപ്പെട്ടു. നഗരത്തിന്റെ സമഗ്ര വികസനത്തിനു വേണ്ടി ഈ പദവി അദ്ദേഹം കാര്യക്ഷമമായി വിനിയോഗിച്ചു.

1930-കളുടെ ഒടുവിൽ സർദാർ വല്ലഭായ് പട്ടേലുമായി അഭിപ്രായഭിന്നതകൾ ഉടലെടുത്തത് കോൺഗ്രസ്സിൽ നിന്നും അദ്ദേഹം വിട്ടുനിന്നു. തനിക്കു പകരം ബി.ജി. ഖേറിനെ ബോംബെ മുഖ്യമന്ത്രിയാക്കിയ സർദാർ വല്ലഭായ് പട്ടേലിന്റെ നടപടിയാണ് അഭിപ്രായഭിന്നതയ്ക്കു കാരണമായത്. സജീവ രാഷ്ട്രീയത്തിൽ നിന്നും വിട്ടുനിന്ന ഇദ്ദേഹം തുടർന്ന് നിയമരംഗത്താണ് കൂടുതൽ ശ്രദ്ധ പതിപ്പിച്ചത്. 1945-ൽ ഇന്ത്യൻ നാഷണൽ ആർമിയിലെ ഓഫീസർമാരെ വിചാരണ ചെയ്യാൻ ഗവൺമെന്റ് തീരുമാനിച്ചപ്പോൾ അവർക്കു വേണ്ടി വാദിക്കാൻ തയ്യാറായ പ്രമുഖ അഭിഭാഷകരിൽ ഒരാളായിരുന്നു ഇദ്ദേഹം. 1948 ലായിരുന്നു ഇദ്ദേഹം അന്തരിച്ചത്.

1938-ൽ തിരുവിതാംകൂർ സ്റ്റേറ്റ് കോൺഗ്രസ് നേതാവായിരുന്ന എ. നാരായണപ്പിള്ളയ്ക്കു വേണ്ടി വാദിക്കാൻ നരിമാൻ തിരുവനന്തപുരത്ത് എത്തിയെങ്കിലും ചില സാങ്കേതിക കാരണങ്ങൾ ഉന്നയിച്ച് ഇദ്ദേഹം കോടതിയിൽ ഹാജരാകുന്നതിനെ സർ സി.പി. രാമസ്വാമി അയ്യർ വിലക്കുകയുണ്ടായി.


</doc>
<doc id="201955" url="https://ml.wikipedia.org/wiki?curid=201955" title="പാവട്ട ബ്രാക്കികാലിക്സ്">
പാവട്ട ബ്രാക്കികാലിക്സ്

റുബിയേസീ കുടുംബത്തിലെ ഒരു ജനുസ്സായ പാവട്ടയിലെ ഒരു സ്പീഷിസാണ് പാവട്ട ബ്രാക്കികാലിക്സ്. കാമറൂണിലാണ് ഇവ സഹജമായി കാണപ്പെടുന്നത്. ഇവ ആവസമേഖലയിൽ വംശനാശത്തിന്റെ വക്കിലാണ്. ഉഷ്ണമേഖലയിലും ഉഷ്ണമേഖലയോട് അടുത്ത പ്രദേശങ്ങളിലും താഴ്ന്ന വനപ്രദേശങ്ങളിൽ ഇവ വളരുന്നു. ഈർപ്പമുള്ള ഉയർന്ന വനങ്ങളിലും ഉവ കാണപ്പെടുന്നുണ്ട്. 



</doc>
<doc id="201957" url="https://ml.wikipedia.org/wiki?curid=201957" title="പാവട്ട ഹോൾസ്റ്റൈ">
പാവട്ട ഹോൾസ്റ്റൈ

റുബിയേസീ കുടുംബത്തിലെ ഒരു ജനുസ്സായ പാവട്ടയിലെ ഒരു സ്പീഷിസാണ് പാവട്ട ഹോൾസ്റ്റൈ. ടാൻസാനിയായിലാണ് ഇവ സഹജമായി കാണപ്പെടുന്നത്. 


</doc>
<doc id="201960" url="https://ml.wikipedia.org/wiki?curid=201960" title="കുരുടൻമുഷി (കോട്ടയം)">
കുരുടൻമുഷി (കോട്ടയം)

വായു ശ്വസിക്കുന്ന ഇന്നം ക്യാറ്റ്‌ഫിഷ്‌ (മുഷി (മുഴു)) കുടുംബത്തിൽ പെട്ട മത്സ്യം ആണ് കുരുടൻമുഷി. കേരളത്തിൽ മാത്രം കാണുന്ന ശുദ്ധജല മത്സ്യം ആണ് ഇവ.കോട്ടയം ജില്ലയിലെ കിണറുകളിൽ ആണ് ഇവയെ കണ്ടു വരുന്നത്. ഇവ ഭൂമിക്കു അടിയിൽ ഉള്ള ഉറവകളിൽ കൂടി ഒരു കിണറിൽ നിന്നും മറ്റൊന്നിലേക്ക് സഞ്ചരിക്കുന്നു. തൃശൂർ ജില്ലയിൽ നിന്നും ഇതിന്റെ ഒരു ഉപ വർഗത്തിനെ കണ്ടെതിയിടുണ്ട് (കുരുടൻമുഷി (തൃശൂർ))


കുരുടൻമുഷി ചിത്രം


</doc>
<doc id="201977" url="https://ml.wikipedia.org/wiki?curid=201977" title="എ.പി.പി.യുടെ പ്രബന്ധങ്ങൾ">
എ.പി.പി.യുടെ പ്രബന്ധങ്ങൾ

എ.പി.പി. നമ്പൂതിരി രചിച്ച ഗ്രന്ഥമാണ് എ.പി.പി.യുടെ പ്രബന്ധങ്ങൾ. 1989-ൽ നിരൂപണ-പഠനസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 


</doc>
<doc id="201978" url="https://ml.wikipedia.org/wiki?curid=201978" title="ഛത്രവും ചാമരവും">
ഛത്രവും ചാമരവും

എം.പി. ശങ്കുണ്ണി നായർ രചിച്ച ഗ്രന്ഥമാണ് ഛത്രവും ചാമരവും. 1990-ൽ നിരൂപണ-പഠനസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 

കാളിദാസകൃതികളെക്കുറിച്ചുള്ള പഠനമാണ് ഈ ഗ്രന്ഥത്തിന്റെ വിഷയം .


</doc>
<doc id="201980" url="https://ml.wikipedia.org/wiki?curid=201980" title="കാല്പനികത (ഗ്രന്ഥം)">
കാല്പനികത (ഗ്രന്ഥം)

ബി. ഹൃദയകുമാരി രചിച്ച ഗ്രന്ഥമാണ് കാല്പനികത. 1991-ൽ നിരൂപണ-പഠനസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 


</doc>
<doc id="201981" url="https://ml.wikipedia.org/wiki?curid=201981" title="കുഴവി">
കുഴവി

അരകല്ല്ല്, ആട്ടുകല്ല്, ഇടികല്ല് മുതലായവയിൽ സാധനങ്ങൾ അരയ്ക്കുകയോ ചതയ്ക്കുകയോ ചെയ്യുന്നതിനുപയോഗിക്കുന്ന നീണ്ടുരുണ്ട കല്ലാണ് കുഴവി (ഇംഗ്ലീഷ്: Pestle). അരയ്ക്കാനോ ഇടിക്കാനോ ഉള്ള കല്ലുകളിൽ കീഴ്ക്കല്ല് അമ്മയും മുകളിലത്തെ നീണ്ടുരുണ്ടകല്ല് പിള്ളയുമായി സങ്കല്പം. അതിനാൽ കുഴവിക്ക് പിള്ളക്കല്ല് എന്നും പറയുന്നു.


</doc>
<doc id="201982" url="https://ml.wikipedia.org/wiki?curid=201982" title="അന്വയം">
അന്വയം

ആർ. വിശ്വനാഥൻ രചിച്ച ഗ്രന്ഥമാണ് അന്വയം. 1992-ൽ നിരൂപണ-പഠനസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 


</doc>
<doc id="201983" url="https://ml.wikipedia.org/wiki?curid=201983" title="കേരള കവിതയിലെ കലിയും ചിരിയും">
കേരള കവിതയിലെ കലിയും ചിരിയും

പ്രസന്നരാജൻ രചിച്ച ഗ്രന്ഥമാണ് കേരള കവിതയിലെ കലിയും ചിരിയും. 1993-ൽ നിരൂപണ-പഠനസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 

ഒ.എൻ.വി. കുറുപ്പ്‌, ജി. കുമാരപിളള, അയ്യപ്പപ്പണിക്കർ, കടമ്മനിട്ട, സച്ചിദാനന്ദൻ, എം.ഗോവിന്ദൻ, ഡി. വിനയചന്ദ്രൻ, എ. അയ്യപ്പൻ, ബാലചന്ദ്രൻ ചുളളിക്കാട്‌ എന്നീ കവികളുടെ കവിതകൾ ഈ ഗ്രന്ഥത്തിൽ അപഗ്രധിക്കുന്നുണ്ട്. കാല്‌പനികതയുടെ അപചയത്തെക്കുറിച്ചും ആധുനികതയുടെ ഉദയത്തെക്കുറിച്ചും ഈ പുസ്തകം അന്വേഷിക്കുന്നു.


</doc>
<doc id="201988" url="https://ml.wikipedia.org/wiki?curid=201988" title="കരുമാലിൽ സുകുമാരൻ">
കരുമാലിൽ സുകുമാരൻ

മുതിർന്ന കോൺഗ്രസ് നേതാവും മുൻ കൊല്ലം മുൻസിപ്പൽ ചെയർമാനുമായിരുന്നു കരുമാലിൽ സുകുമാരൻ.(മരണം : 28 ജൂലൈ 2012). കാൽനൂറ്റാണ്ട് കൊല്ലം മുൻസിപ്പൽ കൌൺസിലറും 10 വർഷത്തോളം മുൻസിപ്പൽ ചെയർമാനുമായിരുന്ന സുകുമാരൻ കെപിസിസി അംഗമായും പ്രവർത്തിച്ചു. 

ഭാര്യ: ഡോ. ഉദയ സുകുമാരൻ


</doc>
<doc id="201990" url="https://ml.wikipedia.org/wiki?curid=201990" title="ജീവന്റെ കൈയൊപ്പ്‌">
ജീവന്റെ കൈയൊപ്പ്‌

ആഷാമേനോൻ രചിച്ച ഗ്രന്ഥമാണ് ജീവന്റെ കയ്യൊപ്പ്‌. 1994-ൽ നിരൂപണ-പഠനസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 


</doc>
<doc id="201998" url="https://ml.wikipedia.org/wiki?curid=201998" title="അലാതചക്രം">
അലാതചക്രം

തീക്കൊള്ളി വേഗം ചുഴറ്റുമ്പോഴുണ്ടാകുന്ന അഗ്നിരേഖാചക്രം. തീക്കൊള്ളി ചക്രാകാരമല്ലെങ്കിലും അതു വട്ടത്തിൽ ചുഴറ്റുന്നതുകൊണ്ട് ചക്രാകൃതിയാണെന്ന ഭ്രമം കാണികൾക്കുണ്ടാകുന്നു. ചലിപ്പിക്കുന്നതിനനുസരിച്ച് ഉണ്ടാകുന്ന ദീർഘം, കോണം മുതലായ ആകൃതികളും അപ്രകാരംതന്നെ. ഇങ്ങനെ പലവിധത്തിൽ ചലിപ്പിക്കുന്ന അലാതത്തിൽ പലവിധം ആകൃതികൾ തോന്നുകയും ചലനം നിർത്തുമ്പോൾ, അഥവാ ചലനം മാത്രമാണ് തോന്നലിനു കാരണമെന്നറിയുമ്പോൾ, ആ തോന്നൽ (ഭ്രമജ്ഞാനം) ഇല്ലാതാകുകയും ചെയ്യും. 

അലാതചക്രത്തിന്റെ ഈ ഉദാഹരണം അദ്വൈതവാദികൾ സ്വമതസിദ്ധാന്തത്തിന് പ്രയോജനപ്പെടുത്താറുണ്ട്. മാണ്ഡൂക്യോപനിഷത്തിന് കാരികയെഴുതിയ ഗൗഡപാദാചാര്യൻ ഗ്രന്ഥത്തിന്റെ നാലാമത്തെ പ്രകരണത്തിന് അലാതശാന്തിപ്രകരണം എന്നാണു പേർ ഇട്ടിട്ടുള്ളത്. പരമമായ സത്യം അദ്വൈതമാണെന്നും അതിൽ വാസ്തവത്തിൽ ദ്വൈതം ഇല്ലെന്നും ദ്വൈതം ആധാരമായ അദ്വൈതത്തിൽത്തന്നെ അജ്ഞാനംകൊണ്ടു തോന്നുകയാണു ചെയ്യുന്നത് എന്നും സമർഥിക്കുവാനാണ് അലാതചക്രദൃഷ്ടാന്തം കൊണ്ട് ആചാര്യൻ ഉദ്ദേശിച്ചിട്ടുള്ളത്.


</doc>
<doc id="202000" url="https://ml.wikipedia.org/wiki?curid=202000" title="അരുണൻ">
അരുണൻ

സൂര്യന്റെ തേരാളി; ദേവതാത്വം കല്പിക്കപ്പെട്ട ഉഷസ്സ് അരുണൻ എന്ന പേരിൽ പുരാണങ്ങളിൽ അറിയപ്പെടുന്നു. കശ്യപന്റെയും വിനതയുടെയും പുത്രൻ. കശ്യപൻ രണ്ട് അണ്ഡങ്ങൾ വിനതയെ ഏല്പിച്ചു, ഭദ്രമായി സൂക്ഷിച്ചുകൊള്ളണമെന്ന നിർദ്ദേശത്തോടെ. അഞ്ഞൂറു വർഷത്തിനുശേഷം, സപത്നിയായ കദ്രുവിന്റെ ആയിരം മുട്ടകൾ വിരിഞ്ഞ് നാഗശിശുക്കൾ പുറത്തുവന്നു. തന്റെ രണ്ടു മുട്ട വിരിയാഞ്ഞതിൽ ക്ഷമയറ്റ വിനത ഒരെണ്ണം ഉടച്ചു. അങ്ങനെ അപൂർണ ഗർഭത്തിൽനിന്നും ജനിച്ചതിനാൽ അരുണൻ അനൂരുവാണ്. സപത്നിയായ കദ്രുവിന്റെ ദാസിയാകട്ടെ എന്ന് അമ്മയെ അരുണൻ ശപിച്ചു; അടുത്ത അണ്ഡം വളർച്ചയെത്തി അതിൽ നിന്നു വിരിയുന്ന പുത്രൻ (ഗരുഡൻ) ശാപമോചനം നല്കുമെന്ന് നിർദ്ദേശിക്കുകയും ചെയ്തു. ഗരുഡൻ അരുണനെ എടുത്തുകൊണ്ടുപോയി കിഴക്കെ ദിക്കിലിരുത്തി. രാഹുവിന്റെ ശല്യം സഹിക്കവയ്യാതെ ക്രുദ്ധനായ സൂര്യൻ പടിഞ്ഞാറു നിന്നുകൊണ്ട് ലോകത്തെ മുഴുവൻ ദഹിപ്പിക്കാൻ തുടങ്ങിയപ്പോൾ ദേവന്മാരും ഋഷികളും ബ്രഹ്മാവിനോട് ആവലാതിപ്പെട്ടു. ബ്രഹ്മാവിന്റെ നിയോഗപ്രകാരം അരുണൻ സൂര്യന്റെ തേരാളിയായി. 

ശ്യേനിയാണ് അരുണന്റെ ഭാര്യ. സമ്പാതി, ജടായു എന്നീ പക്ഷിശ്രേഷ്ഠന്മാർ അവരുടെ സന്താനങ്ങളാണ്. സ്ത്രീരൂപം ധരിച്ച അരുണനിൽ ഇന്ദ്രസൂര്യന്മാർക്ക് ബാലിയും സുഗ്രീവനും ജനിച്ചു എന്ന് ഉത്തരരാമായണത്തിൽ കഥാവിവരണമുണ്ട്. അരുണന്റെ അപേക്ഷപ്രകാരം ഗൌതമപത്നിയായ അഹല്യ ഈ പുത്രന്മാരെ വളർത്തി. വേദങ്ങളിലെ പരാമർശമനുസരിച്ച് ഉഷസ്സിനു ശേഷമാണ് അരുണന്റെ ഉദ്ഭവം. പ്രഭാതകാന്തിക്ക് അരുണാഭ എന്നു പറയുന്നു. രുമ്രൻ, അനൂരു, സൂര്യസൂതൻ, ആശ്മനൻ, കാശ്യപി, ഗരുഡാഗ്രജൻ എന്നീ പേരുകളിലെല്ലാം അരുണൻ അറിയപ്പെടുന്നു. 

ഹൈന്ദവേതിഹാസങ്ങളിൽ സൂര്യവംശത്തിൽപ്പെട്ട ഒരു രാജാവിനും ചില ഋഷിമാർക്കും ചില ദൈത്യദാനവന്മാർക്കും അരുണൻ എന്ന പേരുള്ളതായി കാണുന്നു.


</doc>
<doc id="202002" url="https://ml.wikipedia.org/wiki?curid=202002" title="അഷ്ടബന്ധകലശം">
അഷ്ടബന്ധകലശം

ക്ഷേത്രങ്ങളിലെ ദേവപ്രതിഷ്ഠാസന്ദർഭങ്ങളിൽ പ്രകൃതി പുരുഷഭാവേന പീഠബിംബങ്ങളെ യോജിപ്പിക്കുന്നതിന് ഉപയോഗിച്ച 'അഷ്ടബന്ധം' ജീർണമാകുന്ന ഘട്ടങ്ങളിൽ പീഠബിംബങ്ങളുടെ ബന്ധം പുനഃസ്ഥാപിച്ച് ദേവചൈതന്യം വർധിപ്പിക്കുന്നതിനുവേണ്ടി നിർവഹിക്കപ്പെടുന്ന താന്ത്രിക ക്രിയകൾക്കെല്ലാംകൂടിയുള്ള പേര്. ഇതിന് ഉപയോഗിക്കുന്ന ദ്രവ്യങ്ങൾ: ശംഖുപൊടി ആറുഭാഗം, കോലരക്ക് നാലുഭാഗം, കടുക്ക രണ്ടുഭാഗം, ചെഞ്ചല്യം ഒരുഭാഗം, കോഴിപ്പരൽ ഒരുഭാഗം, പേരാറ്റുമണൽ ഒരുഭാഗം, പഞ്ഞി ഒരുഭാഗം, നെല്ലിക്ക രണ്ടുഭാഗം.

പഞ്ഞി ഒഴികെയുള്ള അഷ്ടബന്ധദ്രവ്യങ്ങൾ ഇടിച്ച് ശീലപ്പൊടിയാക്കി എള്ളെണ്ണയിൽ കുഴച്ച് കരിങ്കല്ലിൽവച്ച് ഭാരമേറിയ കൊട്ടുവടികൊണ്ട് മർദിച്ചാണ് ഈ കൂട്ടു തയ്യാറാക്കുന്നത്. ഇടിയുടെ ചൂടുകൊണ്ട് മരുന്നുകൾ എല്ലാം അയഞ്ഞ് യോജിച്ചുകഴിഞ്ഞാൽ അതു തണുക്കാൻ വയ്ക്കുന്നു. ശരിയായി തണുത്ത മരുന്ന് വീണ്ടും ഇടിക്കുന്നു. ഈ പ്രിക്രിയ 30-40 ദിവസങ്ങൾ ആർത്തിച്ചു കഴിയുമ്പോഴാണ് ശരിയായ അഷ്ടബന്ധക്കൂട്ടു ലഭിക്കുന്നത്. ഒരുവിധത്തിലുള്ള കാലപരിഗണനകളും കൂടാതെ ഉത്തരായന ദക്ഷിണായന ഭേദമോ ശുക്ളകൃഷ്ണപക്ഷഭേദമോ നോക്കാതെ അഷ്ടബന്ധം നഷ്ടപ്പെട്ടാൽ ഉടൻതന്നെ പുതിയതായി അതു സ്ഥാപിക്കണമെന്നത് നിർബന്ധമാണ്. അങ്ങനെ ചെയ്യാതിരുന്നാൽ ദേവചൈതന്യം നഷ്ടപ്പെട്ടുപോകുമെന്നു വിശ്വസിക്കപ്പെടുന്നു. പ്രകൃതി പുരുഷഭാവനയിലുള്ള പീഠബിംബങ്ങളുടെ ബന്ധം വിടുന്നതിനാലും അഭിഷേകജലം, നിർമാല്യവസ്തുക്കൾ എന്നിവ നാളത്തിൽ കിടന്നു ദുഷിച്ച് കൃമികീടങ്ങൾ ഉണ്ടായി ബിംബത്തിൽ സ്പർശിക്കുമെന്നതിനാലും പ്രതിഷ്ഠയ്ക്ക് ചൈതന്യക്ഷയം ഉണ്ടാകുമെന്നു തന്ത്രശാസ്ത്രം പറയുന്നു.

അഷ്ടബന്ധകലശം സംബന്ധിച്ച് ദേവപ്രതിഷ്ഠയ്ക്കുള്ളതുപോലെതന്നെ താന്ത്രിക ക്രിയകളുമുണ്ട്. ക്ഷേത്രത്തിന്റെ പുഷ്ടിക്കും വിഭവസമാഹരണശേഷിക്കും അനുസരിച്ച് (നിമിത്തവിത്താന്യുപപത്തിഭേദൈഃ) മൂന്നു മുതൽ പതിനൊന്നുദിവസംവരെ നീണ്ടുനില്ക്കുന്ന താന്ത്രിക ക്രിയകൾ അഷ്ടബന്ധകലശത്തോടനുബന്ധിച്ച് അനുഷ്ഠിക്കപ്പെട്ടുവരുന്നു. ഈ ക്രിയകളിലെ സുപ്രധാനഘട്ടമായ അഷ്ടബന്ധം ചാർത്തുന്ന സന്ദർഭത്തിൽ ദേവദർശനം ചെയ്യുന്നത് ഇഷ്ടഫലപ്രാപ്തിക്കു പര്യാപ്തമാണെന്ന് ആസ്തികന്മാർ വിശ്വസിക്കുന്നു.


</doc>
<doc id="202005" url="https://ml.wikipedia.org/wiki?curid=202005" title="ദർശനമാല">
ദർശനമാല

ശ്രീനാരായണഗുരു രചിച്ച ഒരു ദാർശനിക കൃതിയാണ് ദർശനമാല. സംസ്കൃത ഭാഷയിൽ രചിച്ചിട്ടുള്ള ഈ കൃതിയിൽ 10 ശ്ലോകങ്ങൾ വീതമുള്ള 10 ഭാഗങ്ങളാണുള്ളത്. ഏറ്റവും ഗഹനവും കൈവല്യസിദ്ധി പ്രദാനം ചെയ്യുന്നതുമായ അദ്വൈത സിദ്ധാന്തമാണ് ഈ കൃതിയിലൂടെ ഗുരുദേവൻ അവതരിപ്പിക്കുന്നത്. വിഭിന്ന മതങ്ങൾ വർണിച്ച്, അവയോരോന്നും ഒന്നൊന്നായി നിരാകരിച്ച് സ്വമതം സ്ഥാപിക്കുന്ന പാരമ്പര്യരീതിയിൽനിന്നു വ്യത്യസ്തമായി വിഭിന്ന മതങ്ങളുടെ താത്ത്വിക സമന്വയത്തിലൂടെ അദ്വൈതസിദ്ധാന്തത്തെ അരക്കിട്ടുറപ്പിക്കുന്നു "ദർശനമാല".

അധ്യാരോപദർശനം, അപവാദദർശനം എന്നീ ആദ്യഭാഗങ്ങളിൽ ബ്രഹ്മമാണ് സത്യമെന്നും ജഗത്ത് മിഥ്യയാണെന്നും സമർഥിക്കുന്നു. ജഗത്തിന്റെ ഉദ്ഭവത്തെപ്പറ്റി പറയുന്നത് ഇങ്ങനെയാണ്:

(സൃഷ്ടിക്കപ്പെടുന്നതിനുമുമ്പ് ഈ ജഗത്ത് സത്ത് മാത്രമായിരുന്നു. നാമരൂപങ്ങളില്ലാതെ സത്സ്വരൂപം മാത്രമായിരുന്നു. തുടർന്ന് ഈശ്വരൻ സ്വപ്നപദാർഥങ്ങളെപ്പോലെ എല്ലാറ്റിനെയും സൃഷ്ടിച്ചു. സ്വപ്നങ്ങൾ സങ്കല്പങ്ങൾക്കെന്നപോലെ സങ്കല്പമാണ് സ്വപ്നപ്രപഞ്ചത്തിനും കാരണം). ഇതുതന്നെ വീണ്ടും 
എന്ന ശ്ലോകത്തിലും (ഉത്പത്തിക്കുമുമ്പ് ജഗത്ത് ഈശ്വരനിൽ നിലീനമായിരുന്നു. തുടർന്ന് വിത്തിൽനിന്ന് മുളപൊട്ടുന്നതുപോലെ ഈശ്വരനിൽനിന്ന് ജഗത്സൃഷ്ടിയും നടന്നു) വർണിക്കുന്നു. അധ്യാരോപ ദർശനത്തിൽ യാതൊരുവനിൽ നിന്നാണോ ഈ പ്രപഞ്ചം ഉദ്ഭവിച്ചത് അവൻ വിഷ്ണുവാണ്, ശിവനാണ്, പരനാണ്, അവനാണ് ബ്രഹ്മം, അഥവാ എല്ലാറ്റിനും മീതേയുള്ള പരമാത്മാവ് എന്നാണ് ഉപദേശിക്കുന്നത്. ആര് പ്രപഞ്ചത്തെ ഇവിടെ ഒന്നിനോടൊന്നു വേർപെട്ടതായി പലതെന്ന മട്ടിൽ ദർശിക്കുന്നുവോ അവൻ മൃത്യുവിൽനിന്ന് മൃത്യുവിനെ പ്രാപിക്കുന്നു (സംസാരസാഗരത്തിലകപ്പെട്ട് ഉഴലുന്നു) എന്ന ശ്ലോകത്തോടെ അപവാദ ദർശനം സമാപിക്കുന്നു.

തുടർന്ന് അസത്യ ദർശനമാണ്. ജഗത്ത് അസത്യമാണെന്നും ജഗത്തായി ഭവിക്കുന്നതു മുഴുവനും മനോമയമാണെന്നും ഇതിൽ സ്ഥാപിക്കുന്നു.

അടുത്തത് മായാദർശനമാണ്. മായയുടെ തത്ത്വമാണ് ഇതിൽ നിരൂപണം ചെയ്തിരിക്കുന്നത്. 'ന വിദ്യതേ യാ സാ മായാ' എന്ന ലക്ഷണം മായയുടെ സത്തയെ നിഷേധിക്കുന്നു. ഒരു കുടത്തിന്റെ ഉത്പത്തിക്കു മുമ്പുള്ള ഭാവം മണ്ണെന്നതുപോലെ ജഗത്സൃഷ്ടിക്കുമുമ്പുള്ള ഭാവം ബ്രഹ്മമാണ്; മറ്റൊന്നില്ല. ഇല്ലാത്തത് ഇല്ലാത്തതുതന്നെ ആണെന്നും, ഉള്ളതാകട്ടെ ഉണ്മതന്നെ എന്നുമുള്ള അറിവാണ് വിദ്യ. ആത്മാവ് മാത്രമേ സത്യമായിട്ടുള്ളൂ എന്നും അനാത്മാവായ ജഗത്ത് ഇല്ലാത്തതാണെന്നുമുള്ള അറിവ് വിദ്യകൊണ്ട് സിദ്ധിക്കുന്നു.

മായയുടെ മറ്റൊരു ഭേദമായ അവിദ്യ ഭ്രമമാണ്. ആത്മാവ് ഇല്ലാത്തതാണെന്ന തോന്നൽ അവിദ്യകൊണ്ടാണ് ഉണ്ടാകുന്നത്. തമസ്സ് അഥവാ അജ്ഞാനം മായയുടെ മൂന്നാമത്തെ ഭേദമാണ്. ആത്മാവിൽ പ്രപഞ്ചം സങ്കല്പിക്കപ്പെടുന്നത് അജ്ഞാനത്താലാണ്.

ഭാനദർശനമാണ് അഞ്ചാമത്തേത്. പണ്ഡിതന്മാരാൽ വളരെയേറെ പ്രശംസിക്കപ്പെട്ടിട്ടുള്ള ഭാഗമാണിത്. 'ഭാനം' എന്നാൽ പ്രതീതി (തോന്നൽ) ആണ്. ഇത് സ്വതവേ ചാഞ്ചല്യാവസ്ഥയാണ്. ഭാനത്തിന് സാമാന്യം, വിശേഷം എന്നിങ്ങനെ രണ്ടു ഭേദങ്ങളും, സാമാന്യത്തിന് സ്ഥൂലം, സൂക്ഷ്മം, കാരണം, തുര്യം എന്ന് നാല് ഭേദങ്ങളും കല്പിച്ചിട്ടുണ്ട്. ഇവ യഥാക്രമം ജാഗ്രത്ത്, സ്വപ്നം, സുഷുപ്തി, സമാധി എന്നീ അവസ്ഥകളിലാണുണ്ടാകുന്നത്. ഞാൻ ബ്രഹ്മം തന്നെയാണെന്ന അറിവ് സമാധിയിലാണ് സാക്ഷാത്കരിക്കപ്പെടുന്നത്. ഈ അവസ്ഥ തുര്യം എന്ന് അറിയപ്പെടുന്നു.

തുടർന്ന് കർമദർശനമാണ്. അരൂപിയും അസംഗനും സ്വപ്രകാശനുമാണ് ബ്രഹ്മമെങ്കിലും മായാബലത്താൽ പല രൂപത്തിൽ, പലതരം കർമങ്ങളിൽ വ്യവഹരിക്കപ്പെടുന്നു. ഇതിനെയാണ് ഈ ഭാഗത്തിൽ വർണിച്ചിട്ടുള്ളത്. അടുത്തതായി വരുന്ന ജ്ഞാനദർശനത്തിൽ 'സത്യംജ്ഞാനമനന്തം ബ്രഹ്മം' എന്ന തത്ത്വദർശനം ആഖ്യാനം ചെയ്യപ്പെട്ടിരിക്കുന്നു. ആത്മജ്ഞാനംകൊണ്ടു മാത്രമേ അനശ്വരവും നിത്യനിരാമയവുമായ കൈവല്യപ്രാപ്തി ലഭ്യമാവുകയുള്ളൂ എന്നാണ് ഗുരു അരുളിച്ചെയ്തത്.

(ഓം, തത്, സത് എന്നിങ്ങനെ മൂന്ന് തരത്തിൽ ശ്രുതിയാൽ നിർദ്ദേശിക്കപ്പെട്ടതും തത്ത്വമസിമഹാവാക്യത്തിലൂടെ പ്രതിപാദിക്കപ്പെട്ടതുമായ ജീവ ബ്രഹ്മ ഐക്യരൂപത്തിലുള്ള യാതൊരു ജ്ഞാനമാണോ ഉള്ളത് അതാണ് പരമമായ ജ്ഞാനം).

ആധ്യാത്മിക ചിന്തയിൽ ഭക്തിക്കുള്ള സ്ഥാനത്തെപ്പറ്റി വിശകലനം ചെയ്യുന്ന ഭക്തിദർശനത്തിൽ ആത്മാഭിമുഖമായ ധ്യാനത്തെപ്പറ്റി വിശദീകരിക്കുന്നു. അടുത്ത യോഗദർശനത്തിൽ നാമരൂപാത്മകമായ ഈ പ്രപഞ്ചമാകെ ബ്രഹ്മം തന്നെയാണ് എന്നുള്ള ബോധം തെളിയുന്നതോടെ മനസ്സ് ബ്രഹ്മത്തിൽ വിലയം പ്രാപിക്കുന്നതിനെയാണ് വിശേഷിപ്പിക്കുന്നത്. 'യോഗശ്ചിത്തവൃത്തിനിരോധഃ' എന്ന പാതഞ്ജലസൂത്രം ഇവിടെ അർഥവത്താകുന്നു. മനസ്സ് വാസനാബലത്താൽ ഓരോന്നിന്റെ പുറകേ പോകാതെ ബലമായി നിരോധിച്ച് ആത്മാവിൽത്തന്നെ ഉറപ്പിക്കുകയാണ് യോഗം. യോഗസംസിദ്ധിക്കായി ഗുരുദേവൻ ഖേചരീ മുദ്രയെപ്പറ്റിയും പ്രതിപാദിച്ചിട്ടുണ്ട്. ഭ്രൂമധ്യത്തിൽ ദൃഷ്ടിയെ ഉറപ്പിച്ച് നാവിന്റെ അഗ്രം വളച്ച് ഉൾനാക്കിന്റെ അറ്റത്ത് മുകളിലായി ഉറപ്പിച്ച് ധ്യാനത്തിൽ ലയിക്കുന്നതിനെയാണ് ഖേചരീമുദ്ര എന്നു വിശേഷിപ്പിക്കുന്നത്.

അവസാനത്തെ ഭാഗമായ നിർവാണദർശനത്തിൽ സംസാരദുഃഖത്തിന്റെ മറുകര കടന്നെത്തേണ്ട ആത്യന്തിക ശാന്തിയായ മോക്ഷത്തെയും അതിന്റെ ഫലമായി ലഭിക്കുന്ന സ്വരൂപാനന്ദത്തെയും പ്രതിപാദിക്കുന്നു. ബ്രഹ്മമല്ലാതെ മറ്റൊന്നുമില്ല എന്ന അദ്വൈത വേദാന്തത്തിന്റെ പരമപവിത്രമായ 'തത്ത്വമസി' മഹാവാക്യം സുലളിതമായി ആർക്കും ഗ്രഹിക്കാവുന്ന തരത്തിൽ ഉദാഹരണസഹിതം വിശദമാക്കുന്ന "ദർശനമാല" വേദാന്തസാഹിത്യത്തിന് ഒരു മുതൽക്കൂട്ടാണ്.


</doc>
<doc id="202006" url="https://ml.wikipedia.org/wiki?curid=202006" title="ത്രിഗുണങ്ങൾ">
ത്രിഗുണങ്ങൾ

മൂലപ്രകൃതിയുടെ ഭാഗമായ സത്ത്വഗുണം, രജോഗുണം, തമോഗുണം എന്നിവ. ത്രിഗുണങ്ങളുടെ അസന്തുലിതാവസ്ഥയാണ് സൃഷ്ടിയുടെ കാരണമായി പറയുന്നത്. ഈ മൂന്ന് ഗുണങ്ങളുടെ സംബന്ധത്താലാണ് അന്തരാത്മാവ് സ്ഥാവര ജംഗമ സ്വരൂപങ്ങളെ പ്രാപിച്ചിരിക്കുന്നത്. മൂന്ന് ഗുണങ്ങളും സമതുലിതമാകുമ്പോൾ പ്രളയാവസ്ഥയായിരിക്കും. പ്രകാശം, ലാഘവത്വം എന്നിവ സത്ത്വത്തിന്റെയും ചലനാത്മകതയും രാഗവും രജസ്സിന്റെയും ഗുരുത, അജ്ഞത മുതലായവ തമസ്സിന്റെയും സ്വഭാവ സവിശേഷതകളാണ്.

സാംഖ്യശാസ്ത്രപ്രകാരം സിദ്ധമായിട്ടുള്ള സത്ത്വമെന്ന ഗുണമാണ് പ്രകൃതിയുടെ പ്രകാശാദികൾക്കു കാരണമായിട്ടുള്ളത്. സത്ത്വം സമർഥചൈതന്യമാണ്. മഹാവിഷ്ണു സത്ത്വഗുണപ്രധാനനാണ്. സാത്വികഗുണത്തോടുകൂടിയുള്ളവർ ഊർധലോകത്തിൽ (സ്വർലോകം) ജനിക്കുന്നുവെന്നാണ് വിശ്വാസം. രാജസഗുണത്തോടുകൂടിയവരാകട്ടെ മധ്യമലോകത്തിൽ (ഭൂലോകം) ജനിക്കുന്നുവെന്നും താമസഗുണക്കാർ അധോലോകത്തിൽ (പാതാളം) ജനിക്കുന്നുവെന്നും ആണ് സാംഖ്യമതാനുയായികൾ വിശ്വസിച്ചുപോരുന്നത്. ത്രിഗുണാതീതമായി പുരുഷനെ മാത്രമാണ് ഇവർ കൈക്കൊള്ളുന്നത്. പഞ്ചഭൂതങ്ങൾ, ജ്ഞാനേന്ദ്രിയങ്ങൾ, കർമേന്ദ്രിയങ്ങൾ, ദൃശ്യപ്രപഞ്ചം തുടങ്ങിയവയെല്ലാം ത്രിഗുണാത്മകങ്ങളും എന്നാൽ ഗുണങ്ങളുടെ ഏറ്റക്കുറച്ചിലുകൾക്കനുസൃതമായി ഭിന്നസ്വഭാവികളുമാണ്. രജോഗുണപ്രധാനനായി അറിയപ്പെടുന്നത് ബ്രഹ്മാവാണ്. തമോഗുണപ്രധാനനാണ് പരമശിവൻ. രജസ്സ് എല്ലാ ക്രിയകളുടെയും ഉറവിടമാണ്. അത് ദുഃഖത്തെ ഉളവാക്കുന്നു. രജോഗുണം പരിഭ്രാന്തമായ സുഖാനുഭവത്തിലേക്കും അവിശ്രമ പ്രയത്നത്തിലേക്കും നയിക്കുന്നു. തമോഗുണമാകട്ടെ ക്രിയാശീലത്തെ തടയുന്നു. ഈ മൂന്ന് ഗുണങ്ങളും ഒരിക്കലും ഭിന്നങ്ങളായി വർത്തിക്കുന്നില്ല. അവ അന്യോന്യം പോഷിപ്പിച്ച് ഒരു വിളക്കിലെ ജ്വാല, എണ്ണ, തിരി എന്നിവപോലെ ബന്ധപ്പെട്ടു വർത്തിക്കുന്നു. ത്രിഗുണങ്ങൾ തന്നെയാണ് പ്രകൃതിയുടെ സാരതത്ത്വമായി വർത്തിക്കുന്നത്.

ശാസ്ത്രീയവീക്ഷണമനുസരിച്ച് സത്ത്വം സ്ഥിതികോർജമാണ്. രജസ്സ് ഗതികോർജവും തമസ്സ് ജഡത്വവുമാണ്.


</doc>
<doc id="202007" url="https://ml.wikipedia.org/wiki?curid=202007" title="ക്രയോജനിക് ഡാർക്ക് മാറ്റർ സെർച്ച്">
ക്രയോജനിക് ഡാർക്ക് മാറ്റർ സെർച്ച്

കാണാനും തൊടാനും കഴിയാത്ത രീതിയിൽ പ്രപഞ്ചത്തിൽ നിലനിൽക്കുന്ന ദ്രവ്യമായ തമോദ്രവ്യത്തെ കണ്ടെത്തുന്നതിനുള്ള പരീക്ഷണ പരമ്പരയെയാണ് ക്രയോജനിക് ഡാർക്ക് മാറ്റർ സെർച്ച് (സി.ഡി.എം.എസ്.) അഥവാ ക്രയോജനിക് തമോദ്രവ്യ തെരച്ചിൽ എന്നു വിളിക്കുന്നത്. ദുർബല പ്രതിപ്രവർത്തക ബൃഹത്കണങ്ങൾ അഥവാ വിമ്പുകളുടെ രൂപത്തിലാണ് ഈ തമോദ്രവ്യം നിലനിൽക്കുന്നത് എന്നത്രേ ശാസ്ത്രലോകം അനുമാനിക്കുന്നത്. വിമ്പ് തമോദ്രവ്യവും ഭൗമിക വസ്തുക്കളും തമ്മിലുള്ള പ്രതിപ്രവർത്തനത്തെപ്പറ്റി മില്ലികെൽവിൻ താപനിലയിലുള്ള അർദ്ധചാലക ഡിറ്റക്റ്ററുകളുടെ ഒരു നിര ഉപയോഗിച്ച് പഠിക്കുന്നതിൽ സി.ഡി.എം.എസ്. വലിയ മുന്നേറ്റമുണ്ടാക്കിയിട്ടുണ്ട്. കാലിഫോർണിയയിലെ സ്റ്റാൻഫഡ് സർവകലാശാലാ വളപ്പിനടിയിലുള്ള ഒരു തുരങ്കത്തിലാണ് ഇതിന്റെ ആദ്യ പരീക്ഷണമായ സി.ഡി.എം.എസ്. I നടന്നത്. ഇപ്പോഴത്തെ പരീക്ഷണമായ സി.ഡി.എം.എസ്. II നടക്കുന്നത് അമേരിക്കയിലെ തന്നെ വടക്കൻ മിനസോട്ടയിൽ സ്ഥിതിചെയ്യുന്ന ഭൂമിക്കടിയിലെ സൗഡാൻ ഖനിയിലാണ്.

സി.ഡി.എം.എസ്.II -ന്റെ പിൻഗാമിയാണ് സൂപ്പർ സി.ഡി.എം.എസ്. സൂപ്പർ എന്ന പദം സൂചിപ്പിക്കുന്നത് കൂടുതൽ വലിപ്പവും കാര്യക്ഷമതയുമുള്ള ഡിറ്റക്റ്ററുകളെയാണ് . സൗഡാനിൽ പ്രവർത്തിക്കുന്നതിനാൽ ഇത് സൂപ്പർ സി.ഡി.എം.എസ്. സൗഡാൻ എന്ന പേരിലറിയപ്പെടുന്നു. കൂടുതൽ വലിയ (1.4 കി.ഗ്രാം.) ഡിറ്റക്റ്ററുകൾ പരീക്ഷിച്ചുകൊണ്ടിരിക്കുകയാണ് ഇപ്പോൾ. കാനഡയിലെ സഡ്ബറിയിലെ സ്നോലാബ് എന്ന കൂടുതൽ ആഴത്തിലുള്ളതും വലിപ്പമേറിയതുമായ സജ്ജീകരണത്തിൽ ഇവയാവും ഉപയോഗിക്കപ്പെടുക. സൗഡാനെ അപേക്ഷിച്ച് കൂടുതൽ ആഴത്തിൽ സ്ഥിതി ചെയ്യുന്നതുകൊണ്ട് സ്നോലാബിൽ കോസ്മിക് കിരണങ്ങളിൽ നിന്നുള്ള ന്യൂട്രോണുകളുടെ സാന്നിദ്ധ്യം താരതമ്യേന കുറവായിരിക്കും എന്ന നേട്ടമുണ്ട്.



</doc>
<doc id="202008" url="https://ml.wikipedia.org/wiki?curid=202008" title="ചെളിയൂറ്റൽ">
ചെളിയൂറ്റൽ

ചെളിയിലും നനഞ്ഞ മണ്ണിലും ശലഭങ്ങൾ കൂട്ടത്തോടെ വന്നിരിക്കുന്ന പ്രതിഭാസമാണ് ചെളിയൂറ്റൽ (Mud Puddling). പോഷണങ്ങൾ വലിച്ചെടുക്കാനാണ് ഇങ്ങനെ വന്നിരിക്കുന്നത്. നനഞ്ഞ മണ്ണിലും കാഷ്ടത്തിലും ഇങ്ങനെ സാധാരാണവന്നിരിക്കുന്ന ശലഭങ്ങൾ ഉപ്പും അമിനോആസിഡും ഇങ്ങനെ വലിച്ചെടുക്കുന്നു. വിയർത്തിരിക്കുന്ന മനുഷ്യശരീരത്തിലും ശലഭങ്ങൾ വന്നിരിക്കാറുണ്ട്. ചില സ്പീഷ്സുകളിലെ ആൺ ശലഭങ്ങളാണ് സാധാരണ ഈ പ്രതിഭാസത്തിൽ കൂടുതൽ നിരീക്ഷിക്കാനാകുക. ആൽബസ്ട്രോസ്, അരളിശലഭം, കടുവാശലഭം, വിലാസിനി തുടങ്ങിയ ശലഭങ്ങൾ ചെളിയൂറ്റൽ സ്വഭാവം കാണിക്കുന്ന ശലഭങ്ങളാണ്.


</doc>
<doc id="202023" url="https://ml.wikipedia.org/wiki?curid=202023" title="മെട്രോസെക്ഷ്വൽ">
മെട്രോസെക്ഷ്വൽ

സ്വന്തം രൂപഭാവങ്ങളിൽ അതീവശ്രദ്ധാലുവായ പുതിയ നാഗരികപുരുഷനെ വിശേഷിപ്പിക്കാൻ ഉപയോഗിക്കുന്ന പദമാണ് മെട്രോസെക്ഷ്വൽ. 1994ൽ മാർൿ സിമ്പ്സൺ അവതരിപ്പിച്ച ഈ പുതിയപദം ഫാഷനുമായി ബന്ധപ്പെട്ട് പ്രചാരത്തിലായിക്കഴിഞ്ഞു. 

സിമ്പ്സൺ, 2002ൽ മെട്രോസെക്ഷ്വലിന്റെ സ്വഭാവവിശേഷങ്ങൾ വർണിച്ചിട്ടുണ്ട്:


</doc>
<doc id="202026" url="https://ml.wikipedia.org/wiki?curid=202026" title="നീലക്കുള്ളൻ">
നീലക്കുള്ളൻ

ലോകത്തിലെ ഏറ്റവും ചെറിയ പൂമ്പാറ്റയാണ് നീലക്കുള്ളൻ (Western pygmy blue). ശാസ്ത്രനാമം: Brephidium exilis. വടക്കേ അമേരിക്കയിലാണ് ഇവയെ കാണുന്നത്. ഇതിന്റെ ചിറകുകൾ നിവർത്തിയാൽ കഷ്ടി അരയിഞ്ച് വലിപ്പമുണ്ടാകും.


</doc>
<doc id="202031" url="https://ml.wikipedia.org/wiki?curid=202031" title="രാജശലഭം">
രാജശലഭം

ലോകത്തിലെ പ്രശസ്തമായ ഒരു ദേശാടനശലഭമാണ് രാജശലഭം (Monarch butterfly). ശാസ്ത്രനാമം : Danaus plexippus. കാഴ്കയിൽ കേരളത്തിൽ കാണുന്ന വരയൻ കടുവയെപ്പോലെയിരിക്കും. വടക്കേ അമേരിക്കയാണ് രാജശലഭത്തിന്റെ സ്വദേശം. അമേരിക്കയുടെ വടക്കുള്ള കാനഡയിൽ നിന്ന് അമേരിക്കക്ക് തെക്കുള്ള മെക്സിക്കോയിലേക്കാണ് രാജശലഭത്തിന്റെ സഞ്ചാരം. 3200 കിലോമീറ്റർ ദൈർഘ്യമുള്ള ഒരു സാഹസികയാത്രയാണത്. ഇവ വിശ്രമമില്ലാതെ ആയിരക്കണക്കിന് കിലോമീറ്റർ പറക്കും. മണിക്കൂറിൽ 30 കിലോമീറ്റർ വേഗത്തിൽ പറക്കാൻ സാധിയ്ക്കുന്ന ഇവ വലിയ കൂട്ടങ്ങളായിട്ടാണ് കാണപ്പെടുക. 

വടക്കേ അമേരിക്കയിൽ ശൈത്യകാലം ആരംഭിയ്ക്കുമ്പോഴാണ് രാജശലഭത്തിന്റെ യാത്ര ആരംഭിക്കുക. മെക്സിക്കോയിലെ സുഖകരമായ കാലവസ്ഥയിലെത്തുമ്പോഴേക്കും വടക്കേ അമേരിക്കയിലെ കൊടുംശൈത്യം കുറഞ്ഞുത്തുടങ്ങിയിട്ടുണ്ടാവും. അതേവഴിയിലൂടെ തന്നെ ശലഭം തിരിച്ച് ദേശാടനം നടത്തും. മടക്കയാത്രയിലാണ് അവശേഷിക്കുന്ന ശലഭങ്ങൾ മുട്ടയിട്ട് പ്രത്യുൽപാദനം നടത്തുന്നത്. പാൽപായൽ(milk weed) എന്ന ചെടിയുടെ ഇലയിലാണ് രാജശലഭം മുട്ടയിടുക. മുട്ടവിരിഞ്ഞുണ്ടായ ശലഭപ്പുഴുക്കൽ പാൽപായലിന്റെ ഇലതിന്ന് വളരുന്നു. സമാധിദശകഴിഞ്ഞ് പുറത്തുവരുന്ന ചിത്രശലഭം വീണ്ടും ദേശാടനമാരംഭിക്കുന്നു.

വംശനാശഭീഷണി നേരിട്ടുകൊണ്ടിരിക്കുന്ന ഒരു ശലഭവർഗ്ഗമാണ് രാജശലഭം. കീടനാശിനികളുടെ അമിതപ്രയോഗവും വനനശീകരണവും ഇവയുടെ എണ്ണം കുറയാൻ കാരണമായിട്ടുണ്ട്. പാൽപായലുകളുടെ നാശവും ഇവയുടെ വംശവർദ്ധനവിന് തടസമാണ്.

2016 -ൽ രാജശലഭങ്ങളുടെ ദേശാടനത്തിന്റെ രഹസ്യം ശാസ്ത്രജ്ഞന്മാർ അഴിച്ചെടുക്കുകയുണ്ടായി.



</doc>
<doc id="202036" url="https://ml.wikipedia.org/wiki?curid=202036" title="ചെഞ്ചിറകൻ">
ചെഞ്ചിറകൻ

മഞ്ഞയും വെള്ളയും പൂമ്പാറ്റകളുടെ കുടുംബത്തിലെ(പീറിഡേ/Peiridae) ഏറ്റവും വലിയ ഇനമാണ് ചെഞ്ചിറകൻ അഥവാ പെരുഞ്ചിറകൻ (ഇംഗ്ലീഷ്: Great/Giant Orange Tip). ഇളംനീല കലർന്ന പച്ചനിറമുള്ള പാർശ്വത്തിൽ വെളുത്തവരയുള്ള പുഴുവാണ്(ഇംഗ്ലീഷ്: Caterpillar)) ഇവയുടേത്. ശത്രുക്കളെ ഭയപ്പെടുത്താൻവേണ്ടി പെട്ടെന്ന് ശിരസ്സ് ഉയർത്തിപ്പിടിച്ച് ഒരു പാമ്പിനെപ്പോലെ ആടുന്ന സമയത്ത് നീലപ്പൊട്ടുകൾ ദൃശ്യമാകും. ഇവ നീർമാതളം, കാക്കത്തൊണ്ടി തുടങ്ങിയ സസ്യങ്ങളിൽ മുട്ടയിടുന്നു.

ദക്ഷിണ ഏഷ്യയിലും ദക്ഷിണകിഴക്കെ ഏഷ്യയിലും ചൈനയിലും ജപ്പാനിലും ഇവയെ കണ്ടുവരുന്നു.

താഴെ പറയുന്ന ഉപജാതികൾ ഇന്ത്യയിൽ കണ്ടുവരുന്നു:

ഒരു ദേശാടനശലഭമായ ഇവ വളരെവേഗത്തിൽ പൊങ്ങിയും താണും പറക്കുന്നു. ഉയരത്തിൽ പറക്കാനാണ് കൂടുതൽ താത്പര്യം. വായുവിൽ പറന്നുനിന്ന് തേനുണ്ണാനുള്ള കഴിവ് പീറിഡേ കുടുംബത്തിലെ ഇവയ്ക്ക് മാത്രമേ ഉള്ളൂ.

മുൻചിറകിന്റേയും, പിൻചിറകിന്റേയും പുറത്ത് വെളുപ്പ് നിറമാണ്. മുൻചിറകിന്റെ മേലറ്റത്തായി ചുറ്റിനും കറുത്ത കരയുള്ള ഓറഞ്ച് പൊട്ട് കാണാം.
പെണ്ണിന്റെ ചിറകിലെ ഓറഞ്ച് പൊട്ട് ചെറുതും, മങ്ങിയതുമായിരിക്കും. ചിറകിന്റെ പുറത്ത് കറുത്ത് പുള്ളികൾ കാണാം. ചിറകിന്റെ അടിവശത്ത് മങ്ങിയ തവിട്ടുനിറമാണ്. ധാരാളം ചെറിയ പുള്ളികളുണ്ട്. അതുകൊണ്ട് ചിറകടച്ചിരിക്കുന്ന ഈ ശലഭം അത്ര എളുപ്പത്തിൽ കണ്ണിൽപ്പെടില്ല.

കാടുകളിലും, വൃക്ഷങ്ങൾ തിങ്ങിനിറഞ്ഞ സ്ഥലങ്ങളിലും, കുന്നിൻ ചെരിവുകളിലും, കാവുകളിലും ഇവയെ കണ്ടുവരുന്നു.




</doc>
<doc id="202039" url="https://ml.wikipedia.org/wiki?curid=202039" title="മലയൻ (ചിത്രശലഭം)">
മലയൻ (ചിത്രശലഭം)

ദക്ഷിണ ഏഷ്യയിൽ കാണപ്പെടുന്ന ചെറിയിരു പൂമ്പാറ്റയാണ് മലയൻ (Malayan). ശാസ്ത്രനാമം: "Megisba malaya". ശ്രീലങ്ക മുതൽ തെക്കേ ഇന്ത്യതൊട്ട് ബംഗാൾ വരെയുള്ള പ്രദേശങ്ങളിലും ആസാമിലും മ്യാൻമറിലും ഈ ശലഭത്തെ കണ്ടുവരുന്നു.


</doc>
<doc id="202042" url="https://ml.wikipedia.org/wiki?curid=202042" title="സുസാൻ ലോതർ">
സുസാൻ ലോതർ

പ്രമുഖയായ ജർമ്മൻ ചലച്ചിത്ര അഭിനേത്രിയായിരുന്നു സുസാൻ ലോതർ(15 നവംബർ 1960 – 21 ജൂലൈ 2012).
ആദ്യസിനിമയിലെ അഭിനയത്തിനുതന്നെ ജർമനിയിലെ മികച്ചനടിക്കുള്ള പുരസ്‌കാരം ലഭിച്ചു. ഒട്ടേറെ നാടകങ്ങളിലും അഭിനയിച്ചിട്ടുണ്ട്. 2007-ൽ അന്തരിച്ച നടൻ ഉൾറിച്ച് മ്യൂഹെയാണ് ഭർത്താവ്. ഓസ്‌കർ അവാർഡ് നേടിയ 'ദ ലൈവ്‌സ് ഓഫ് അദേഴ്‌സി'ൽ ഇരുവരും ഒരുമിച്ച് അഭിനയിച്ചിട്ടുണ്ട്.




</doc>
<doc id="202044" url="https://ml.wikipedia.org/wiki?curid=202044" title="എറിക് സൈക്‌സ്">
എറിക് സൈക്‌സ്

ബ്രിട്ടനിലെ ടെലിവിഷൻ, സിനിമ, സ്‌റ്റേജ് മേഖലകളിലെ അതിപ്രശസ്തനായ ഹാസ്യനടന്മാരിലൊരാളായിരുന്നു എറിക് സൈക്‌സ് (4 മേയ് 1923 - 4 ജൂലൈ 2012)
1950-കളിലെ ജനപ്രിയ റേഡിയോ ഹാസ്യപരിപാടിയായ 'ദ ഗൂൺ ഷോ' യുടെ പതിവു പങ്കാളി ആയിരുന്നു. ഇതിനുശേഷം അടുത്ത രണ്ടു ദശാബ്ദക്കാലം പ്രശസ്ത ടെലിവിഷൻ പരമ്പരകളിൽ പ്രത്യക്ഷപ്പെട്ടു.

കറുത്ത കട്ടിക്കണ്ണട സൈക്‌സിന്റെ പ്രത്യേകതയായിരുന്നു. പ്രശസ്ത കൊമേഡിയൻ ഫ്രാങ്കീ ഹൊവേർഡിന്റെ റേഡിയോ പരിപാടി ആയിരുന്ന 'വെറൈറ്റി ബാൻഡ്‌ബോക്‌സി' നു വേണ്ടി സ്‌ക്രിപ്റ്റ് എഴുതിയിരുന്നത് സൈക്‌സായിരുന്നു. സൈക്‌സിന്റെ ദ ഹൊവേർഡ് ക്രൗഡ്, ദ ടോണി ഹാൻകോക് ഷോ എന്നീ ടെലിവിഷൻ പരിപാടികളും വിജയമായിരുന്നു.

1960 മുതൽ 65 വരെ അവതരിപ്പിച്ച സൈക്‌സ് ആൻറ് എ... എന്ന പരിപാടി വൻ ഹിറ്റായി മാറി. ഹാറ്റി ജാക്വസുമായി ചേർന്ന് അവതരിപ്പിച്ച ഈ ഷോ ഒരു തരംഗമായി മാറിയിരുന്നു. ചലച്ചിത്രങ്ങളിലും സൈക്‌സ് അഭിനയിച്ചു. 1967-ൽ സംഭാഷണങ്ങൾ ഇല്ലാത്ത 'ദ പ്ലാങ്ക്' എന്ന ചിത്രത്തിലെ അഭിനയം ശ്രദ്ധേയമായിരുന്നു.



</doc>
<doc id="202047" url="https://ml.wikipedia.org/wiki?curid=202047" title="സി.പി. രാമചന്ദ്രൻ">
സി.പി. രാമചന്ദ്രൻ

പ്രശസ്തനായ പത്രപ്രവർത്തകനായിരുന്നു സി.പി.രാമചന്ദ്രൻ. ഡൽഹി കേന്ദ്രീകരിച്ച് പ്രവർത്തിച്ചു. ഹിന്ദുസ്ഥാൻ ടൈംസിലെ അദ്ദേഹത്തിന്റെ 'പാർലമെന്റ് ലാസ്റ്റ് വീക്ക്' എന്നകോളം പ്രസിദ്ധമായിരുന്നു.

ബർമ്മയിൽ ചിറ്റേനിപ്പട്ട് കൃഷ്ണൻ നായരുടെയും സി.പി. ജാനകിയുടെയും മകനായി ജനിച്ചു. പത്താമത്തെ വയസ്സിൽ ഒറ്റപ്പാലത്തെത്തി. വിക്ടോറിയ കോളേജിൽ പഠിച്ചു. പട്ടാളത്തിൽ ചേർന്നെങ്കിലും റോയൽ ഇന്ത്യൻ നേവിയിൽ കലാപമുണ്ടായപ്പോൾ അതിൽ ചേർന്നു എന്ന കുറ്റം ചുമത്തി അവിടെനിന്ന് പുറത്താക്കി. കമ്യൂണിസ്റ്റ് പാർട്ടി പ്രവർത്തനത്തെത്തുടർന്ന് അറസ്റ്റിലായി. പാർട്ടിയുടെ നിരോധനം നീക്കിയ സമയത്ത് ജയിലിൽനിന്ന് വന്നു. ഇഎംഎസിന്റെ നിർദ്ദേശാനുസരണം ന്യൂഏ ജിൽ ചേർന്നു പ്രവർത്തിച്ചു. പിന്നീട് പാർട്ടിയുമായി തെറ്റി ശങ്കേഴ്‌സ് വീക്കിലിയിൽ ചേർന്നു. 'അഗസ്ത്യൻ' എന്നപേരിൽ പാർട്ടിയെ വിമർശിച്ചെഴുതി. പാർട്ടി വിരുദ്ധ പ്രവർത്തനത്തിന് എടത്തട്ട നാരായണനെയും അരുണ ആസഫലിയെയും രാമചന്ദ്രനെയും പുറത്താക്കി. ഹിന്ദുസ്ഥാൻ ടൈംസിന്റെ പാർലമെന്റ് കറസ്പോണ്ടന്റായി പ്രവർത്തിച്ചു. അദ്ദേഹത്തിന്റെ 'പാർലമെന്റ് ലാസ്റ്റ് വീക്ക്' എന്നകോളം പ്രസിദ്ധമായിരുന്നു. നെഹ്‌റു, വി.കെ. കൃഷ്ണമേനോൻ, രാംമനോഹർ ലോഹ്യ എന്നിവരുമായി അടുത്ത ബന്ധമുണ്ടായിരുന്നു. 1986 ൽ ഡെപ്യൂട്ടി എഡിറ്ററായി വിരമിച്ചു. പാലക്കാട്ടെ പറളിയിലേക്ക് മടങ്ങി.
പ്രമുഖ നിരൂപകൻ രഘുനാഥൻ പറളി എഡിറ്റ് ചെയ്തിട്ടുളള 'സി.പി.രാമചന്ദ്രൻ-സംഭാഷണം, സ്മരണ, ലേഖനം' എന്ന പുസ്തകം സി.പി.രാമചന്ദ്രനെക്കുറിച്ച് സമഗ്രചിത്രം നൽകുന്നു. കേരള പ്രസ് അക്കാദമിയാണ് ഇത് പ്രസിദ്ധീകരിച്ചിട്ടുളളത്.
പ്രസിദ്ധ നാടക അഭിനേത്രി ജയബാല വൈദ്യയെ വിവാഹം കഴിച്ചുവെങ്കിലും പിന്നീട് വിവാഹ മോചിതനായി.

ഓർമകളിൽ ഒരു ഒറ്റയാൻ 


</doc>
<doc id="202049" url="https://ml.wikipedia.org/wiki?curid=202049" title="കടക്കൊന്ന">
കടക്കൊന്ന

നിറയെ ചുവന്ന പൂക്കളുണ്ടാവുന്ന ഇന്ത്യൻ വംശജനായ ഒരു മരമാണ് കടക്കൊന്ന. . മുരിങ്ങക്കായപോലെയുള്ള കായയിലുള്ള കറുത്ത പശ കുതിരവൈദ്യത്തിൽ ഉപയോഗിക്കുന്നു. red shower tree, red or rose cassia എന്നെല്ലാം അറിയപ്പെടുന്നു. പൂക്കളുണ്ടാകുമ്പോൾ നിറഞ്ഞുതൂങ്ങിക്കിടക്കും. അലങ്കാരവൃക്ഷമായി വളർത്തുന്നു. ഇലകൊഴിയും വനങ്ങളിൽ അപൂർവ്വമായി കാണാം. സാമാന്യം കടുപ്പമുള്ള തടി കടച്ചിൽപ്പണിക്ക് ധാരാളമായി ഉപയോഗിക്കുന്നു.



</doc>
<doc id="202050" url="https://ml.wikipedia.org/wiki?curid=202050" title="കമ്പിളിമരം">
കമ്പിളിമരം

കേരളത്തിലെ നിത്യഹരിതവനങ്ങളിലും ഇലകൊഴിയുംവനങ്ങളിലും കണപ്പെടുന്ന ഒരിനം വൃക്ഷമാണ് കമ്പിളിമരം ("Melicope lunu-ankenda"). ഇത് കനല, നാശകം, കാട്ടുചെമ്പകം എന്നീ പേരുകളിലും അറിയപ്പെടുന്നു. കേരളത്തിലെ ശുഷ്കവനങ്ങളിലും ഇവ അപൂർവമായി കാണപ്പെടുന്നു. പുള്ളിവാലൻ ശലഭം ഇതിന്റെ ഇലകളിൽ മുട്ടയിടുന്നു.

10 മീറ്റർ വരെ ഉയരത്തിലാണ് മരം സാധാരണയായി വളരുന്നത്. ഇലപൊഴിക്കും മരമായ കമ്പിളി വർഷത്തിൽ പലപ്പോഴായി ഇലപൊഴിക്കുന്നു. ചാരനിറത്തിലുള്ള മരത്തിന്റെ തൊലി കോർക്കുപോലെയാണ്. ചെറിയ പൂക്കൾക്ക് കേസരങ്ങളും ദളങ്ങളും ബാഹ്യദളങ്ങളും അഞ്ചുവീതമുണ്ട്. നാല് അറകളുള്ള അണ്ഡാശയത്തിൽ രണ്ട് ബീജങ്ങൾ കാണുന്നു. മൂപ്പെത്തുന്ന വിത്തിനു കറുപ്പുനിറമാണ്. മരങ്ങളുടെ വിത്തുകളിൽ വളരെ വലിപ്പം കുറഞ്ഞ വിത്തുകളാണ് കമ്പിളിയുടേത്. ഈർപ്പമുള്ള മണ്ണിൽ ഇവ വളരെ വേഗം വളരുന്നു. വെള്ളനിറമുള്ള തടിക്കു ഭാരവും ഉറപ്പും കുറവാണ്. 

ചില ആയുർവേദമരുന്നുകളിൽ കമ്പിളിമരത്തിന്റെ വേര് ഉപയോഗിക്കുന്നു. ശരീരത്തിന്റെ നിറം വർദ്ധിപ്പിക്കാനായി വേരോ വേരിന്റെ തൊലിയോ കഷയാം ഉണ്ടാക്കാറുണ്ട്.



</doc>
<doc id="202054" url="https://ml.wikipedia.org/wiki?curid=202054" title="കാട്ടുചെമ്പകം">
കാട്ടുചെമ്പകം

പശ്ചിമഘട്ടതദ്ദേശവാസിയായ ഒരു വൃക്ഷമാണ് കാട്ടുചെമ്പകം. . 15 മീറ്റർ വരെ ഉയരം വയ്ക്കുന്ന ഈ മരം 1600 മീറ്ററിനും 2400 മീറ്ററിനും ഇടയിലുള്ള നിത്യഹരിതവനങ്ങളിൽ സാധാരണയായി കാണാറുണ്ട്.



</doc>
<doc id="202055" url="https://ml.wikipedia.org/wiki?curid=202055" title="ഇഗ്ലീസിയ നി ക്രിസ്തോ">
ഇഗ്ലീസിയ നി ക്രിസ്തോ

ഫിലിപ്പീൻസിലെ ഒരു ക്രിസ്തുമത വിഭാഗമാണ് ഇഗ്ലീസിയ നി ക്രിസ്തോ. ടാഗലോഗ് ഭാഷയിൽ ഈ പേരിന് "ക്രിസ്തുവിന്റെ സഭ" എന്നാണർത്ഥം. ഫിലിപ്പീൻസിലെ എറ്റവും വലിയ തദ്ദേശീയ ക്രിസ്തീയ വിഭാഗമായും, ഫിലിപ്പീൻ ദ്വീപുകളിൽ ഉത്ഭവിച്ച ഏറ്റവും വലിയ മതപ്രസ്ഥാനമായും ഏഷ്യയിലെ ഏറ്റവും വലിയ സ്വതന്ത്ര ക്രിസ്തീയസഭ ആയും ഇതു കണക്കാക്കപ്പെടുന്നു. 
ഇഗ്ലീസിയായുടെ ചരിത്രത്തിലെ കേന്ദ്രവ്യക്തിത്വമായ ഫെലിക്സ് വൈ മനാലോ 1914 ജൂലൈ 27-ന് അതിനെ ഫിലിപ്പീൻസ് സർക്കാരിൽ രജിസ്റ്റർ ചെയ്തു. അതിന്റെ അടിസ്ഥാനത്തിൽ ഈ സഭയുടെ സ്ഥാപകനായി മനാലോ കണക്കാക്കപ്പെടുന്നെങ്കിലും, യേശുക്രിസ്തുവാണ് അതിന്റെ സ്ഥാപകനെന്നും മൂലസഭ വഴിതെറ്റിപ്പോയതിനാൽ, വിശ്വാസത്തെ അതിന്റെ ആദിമസംശുദ്ധിയിൽ പുനഃസ്ഥാപിക്കാൻ ദൈവത്താൽ നിയുക്തനായ അന്ത്യപ്രവാചകൻ മാത്രമായിരുന്നു മനാലോ എന്നുമാണ് സഭയുടെ ഔദ്യോഗിക നിലപാട്. വഴിതെറ്റിപ്പോയ സഭയായി അവർ കരുതുന്നത് റോമൻ കത്തോലിക്കാ സഭയെ ആണ്. ദൈവികത്രിത്വം, യേശുവിന്റെ ദൈവികത്വം, പരിശുദ്ധാത്മാവ് തുടങ്ങി കത്തോലിക്കരും മുഖ്യധാരാക്രിസ്തീയതയിൽ പെട്ട ഇതര സഭകളും പങ്കുപറ്റുന്ന വിശ്വാസങ്ങൾ ബൈബിളിൽ അടിസ്ഥാനമില്ലാത്തതാണെന്ന് ഇഗ്ലീസിയ പഠിപ്പിക്കുന്നു.

ഇഗ്ലീസിയായുടെ ഔദ്യോഗികപ്രസിദ്ധീകരണമായ 'പസുവാഗോ'-യുടെ (ദൈവസന്ദേശം) അവകാശവാദമസരിച്ച് (പസുവാഗൊ ഏപ്രിൽ 2012) 93 രാഷ്ട്രങ്ങളിലും 7 പ്രദേശങ്ങളിലും പെട്ട 110 ജനവർഗ്ഗങ്ങൾക്കിടയിൽ അതിന്റെ അനുയായികളുണ്ട്. 2000-ആമാണ്ടിലെ ദേശീയ കാനേഷുമാരിക്കണക്ക് ഫിലിപ്പീൻസിൽ ഇതിലെ അംഗങ്ങളുടെ സംഖ്യ 1,762,845 ആയി രേഖപ്പെടുത്തി. അങ്ങനെ റോമൻ കത്തോലിക്കാസഭക്കും ഇസ്ലാമിനും പിന്നാലെ, സംഖ്യാബലത്തിൽ അത് ഫിലിപ്പീൻസിലെ മൂന്നാമത്തെ മതപ്രസ്ഥാനമാകുന്നു. 2009-ലെ മറ്റൊരു കണക്ക് അതിന്റെ ആഗോളസഖ്യാബലം 4 മുതൽ 9 വരെ ദശലക്ഷം ആണെന്നു പറയുന്നു. സഭയുടെ അംഗസഖ്യ വെളിപ്പെടുത്തുന്നതിൽ ഇഗ്ലീസിയ താല്പര്യം കാട്ടാറില്ല. 

ഇഗ്ലീസിയ വിശ്വാസികളിൽ ഭൂരിപക്ഷവും ഫിലിപ്പീൻസുകാരായ മുൻകത്തോലിക്കർ ആണ്. ഫിലിപ്പീൻസുകാരല്ലാത്ത ഇഗ്ലീസിയ വിശ്വാസികളിൽ ഏറെപ്പേരും വിശ്വാസികളുമായുള്ള വിവാഹത്തിനു മുൻപ് പരിവർത്തിതരായവരാണ്. ഫിലിപ്പീൻസിൽ സേവനമനുഷ്ടിക്കുന്നതിനിടെ പരിവർത്തിതരായ ചില അമേരിക്കൻ സൈനികരും, ഫിലിപ്പീൻസുകാരല്ലാത്ത ഇതിന്റെ അനുയായികളിൽ പെടുന്നു. സഭാംഗത്വം ലഭിക്കുന്നത് പ്രായപൂർത്തിയിലെ 'മുങ്ങൽസ്നാനം' (immersion baptism) വഴിയാണ്. ശിശുസ്നാനത്തിൽ ഇഗ്ലീസിയ വിശ്വസിക്കുന്നില്ല.

1963-ൽ ഫെലിക്സ് മനാലോയുടെ മരണത്തെ തുടർന്ന് അദ്ദേഹത്തിന്റെ പുത്രൻ എരനോ ജി.മനാലോ ഇഗ്ലീസിയായുടെ പരമോന്നതസ്ഥാനമായ എക്സിക്യൂട്ടീവ് മിനിസ്റ്ററുടെ പദവി ഏറ്റെടുത്തു. 2009-ൽ എരനൊ മനാലോയുടെ മരണത്തിനു ശേഷം സ്ഥാനം ഏറ്റെടുത്ത പുത്രൻ എഡ്വാർഡോ മനാലോ ആണ് ഇപ്പോൾ (2012) ഇഗ്ലീസിയയെ നയിക്കുന്നത്.
ഫിലിപ്പീൻ സ്വതന്ത്രസഭ


</doc>
<doc id="202068" url="https://ml.wikipedia.org/wiki?curid=202068" title="തോമസ് ഹാർഡി">
തോമസ് ഹാർഡി

ഒരു ഇംഗ്ലീഷ് നോവലിസ്റ്റും കവിയും ആയിരുന്നു തോമസ് ഹാർഡി (2 ജൂൺ 1840 – 11 ജനുവരി 1928). ജോർജ്ജ് ഇലിയറ്റിന്റെ പാരമ്പര്യത്തിൽ പെട്ട ഒരു വിക്ടോറിയൻ യാഥാതഥ്യവാദി ആയിരുന്നെങ്കിലും അദ്ദേഹത്തിന്റെ കവിതകളിലും നോവലുകളിലും വേഡ്സ്‌വർത്തിനെപ്പോലുള്ള കാല്പനികരുടെ സ്വാധീനവും കാണാം. ചാൾസ് ഡാർവിനും അദ്ദേഹത്തിന്റെ ചിന്തയേയും രചനകളേയും സ്വാധീനിച്ചു.. ചാൾസ് ഡിക്കൻസിനെപ്പോലെ അദ്ദേഹവും വിക്ടോറിയൻ സമൂഹത്തിന്റെ രീതികളിൽ പലതിന്റേയും തീവ്രവിമർശകനായിരുന്നു. എങ്കിലും ഡിക്കൻസ് നഗരജീവിതം ചിത്രീകരിച്ചപ്പോൾ ഹാർഡി പ്രധാനമായും ശ്രദ്ധിച്ചത് ഗ്രാമീണസമൂഹത്തിന്റെ ശോഷണം ചിത്രീകരിക്കുന്നതിലാണ്.

ജീവിതകാലമത്രയും കവിതകൾ രചിക്കുകയും പ്രധാനമായും ഒരു കവിയായി സ്വയം വിലയിരുത്തുകയും ചെയ്തെങ്കിലും ഹാർഡിയുടെ കവിതകളുടെ ആദ്യസമാഹാരം വെളിച്ചം കണ്ടത് 1898-ൽ മാത്രമാണ്. അതു കൊണ്ട് അദ്ദേഹത്തിന്റെ ആദ്യകാലയശ്ശസ് ഫാർ ഫ്രം ദ മാഡിങ്ങ് ക്രൗഡ് (1874), കാസ്റ്റർബ്രിഡ്ജിലെ മേയർ (1886), ടെസ് ഓഫ് ദ ഡൂർബെർവിൽസ് (1891), ജൂഡ് ദ ഒബ്സ്ക്യൂർ (1895) എന്നീ നോവലുകളെ ആശ്രയിച്ചായിരുന്നു. എന്നാൽ 1950-കൾ മുതൽ ഇംഗ്ലീഷ് ഭാഷയിലെ ഒരു മുഖ്യകവി എന്ന നിലയിൽ അദ്ദേഹം കൂടുതൽ അംഗീകരിക്കപ്പെട്ടു. 1950-60-കളിൽ ഫിലിപ്പ് ലാർക്കിൻ, ഇലിസബത്ത് ജെന്നിങ്ങ്സ് തുടങ്ങിയ കവികൾ അദ്ദേഹത്തിന്റെ പ്രഭാവത്തിൽ വന്നു.

ആനുകാലികങ്ങളിൽ ഖണ്ഡശ്ശ പ്രസിദ്ധീകരിക്കപ്പെട്ട ഹാർഡിയുടെ നോവലുകൾ മിക്കവയും, പകുതി സാങ്കല്പികം എന്നു പറയാവുന്ന 'വെസക്സ്' എന്ന പ്രദേശം പശ്ചാത്തലമാക്കിയാണ്. സ്വന്തം ജന്മവാസനകളുടേയും സാമൂഹ്യസാഹചര്യങ്ങളുടേയും ഇരകളായ മനുഷ്യരുടെ ദുരന്തമാണ് അവയുടെ വിഷയം. ഹാർഡിയുടെ വെസക്സിന്റെ മാതൃക, മദ്ധ്യകാലത്തെ ആംഗ്ലോസാക്സൻ രാജ്യമായിരുന്നു. തെക്കുപടിഞ്ഞാറൻ ഇംഗ്ലണ്ടിലെ ഡോർസെറ്റ്, വിൽറ്റ്ഷയർ, ഡെവോൺ, ഹാമ്പ്ഷയർ, ബർക്ക്ഷയറിന്റെ ഏറിയ ഭാഗം എന്നിവ അതിൽ ഉൾപ്പെടുന്നതായി കരുതപ്പെടുന്നു.


</doc>
<doc id="202081" url="https://ml.wikipedia.org/wiki?curid=202081" title="ഫിലിപ്പീൻ സ്വതന്ത്രസഭ">
ഫിലിപ്പീൻ സ്വതന്ത്രസഭ

ഫിലിപ്പീൻസിലെ കത്തോലിക്കാ പാരമ്പര്യത്തിൽ പെട്ട ഒരു ദേശീയ ക്രിസ്തുമത വിഭാഗമാണ് ഫിലിപ്പീൻ സ്വതന്ത്രസഭ (ഇഗ്ലീസിയ പിലിപ്പിനാ ഇൻഡിപ്പെൻഡിന്റേ). ഇരുപതാം നൂറ്റാണ്ടിന്റെ തുടക്കത്തിൽ റോമൻ കത്തോലിക്കാസഭയിൽ നിന്നു വേർപിരിഞ്ഞുണ്ടായ സഭയാണിത്. 1902-ൽ ആ വേർപിരിയലിനു മുൻകൈയ്യെടുത്തത്, ഫിലിപ്പീൻസിലെ ആദ്യത്തെ തൊഴിലാളി യൂണിയൻ സഖ്യമായ ഫിലിപ്പീൻ ജനാധിപത്യ തൊഴിലാളി സഖ്യത്തിലെ അംഗങ്ങളാണ്. വ്യതിരിക്തസഭയുടെ സ്ഥാപനത്തിനു നേതൃത്വം കൊടുത്ത ഇസബെലോ ഡി ലോസ് റെയെസിന്റെ നിർദ്ദേശത്തിൽ, ഗ്രിഗോറിയോ ആഗ്ലിപ്പേയ് എന്ന പുരോഹിതൻ ഈ സഭയുടെ ആദ്യത്തെ തലവനും പരമോന്നത വൈദികമേലദ്ധ്യക്ഷനും ആയി. ആഗ്ലിപ്പേയ്‌-യുടെ പേരു പിന്തുടർന്ന് ഈ സഭ ആഗ്ലിപ്പേയൻ സഭ എന്ന പേരിലും അറിയപ്പെടുന്നു.

മൂന്നു നൂറ്റാണ്ടിലേറെ ദീർഘിച്ച സ്പാനിഷ് ആധിപത്യയുഗത്തിൽ, ഫിലിപ്പീൻസിലെ ദേശീയ സഭയിലെ വൈദേശികനേതൃത്വത്തിന്റെ സമ്പദ്ബന്ധങ്ങൾക്കും ചൂഷണത്തിനും അഴിമതിക്കും പൗരോഹിത്യത്തിന്റെ അധഃപതനത്തിനും എതിരെ വളർന്നുവന്ന പ്രതിക്ഷേധമാണ് സ്പാനിഷ് അധിനിവേശത്തിന്റെ അന്ത്യത്തിൽ മാതൃസഭയിൽ നിന്നുള്ള ഈ വിഭാഗത്തിന്റെ വേർപിരിയലിൽ കലാശിച്ചത്. മാർപ്പാപ്പായുടെ പരമാധികാരത്തിന്റേയും വൈദികബ്രഹ്മചര്യത്തിന്റെയും തിരസ്കാരം ഒഴിച്ചാൽ മറ്റു മിക്കവാറും കാര്യങ്ങളിൽ റോമൻ കത്തോലിക്കാ വിശ്വാസങ്ങൾ തന്നെയാണ് ഈ സഭ പിന്തുടരുന്നത്. 

ഫിലിപ്പീൻസിലെ ഒരു പ്രമുഖമതവിഭാഗമായ ഈ സഭയിലെ അംഗങ്ങൾ ജനസംഖ്യയുടെ 2.6% ശതമാനം വരുമെന്നു കണക്കാക്കപ്പെട്ടിരിക്കുന്നു. 1960 മുതൽ ഈ സഭ അമേരിക്കയിലെ എപ്പിസ്കോപ്പൽ സഭയുമായും അതുവഴി മുഴുവൻ ആംഗ്ലിക്കൻ സമൂഹവുമായും കൂട്ടായ്മയിലാണ്.

ഇഗ്ലീസിയ നി ക്രിസ്തോ


</doc>
<doc id="202087" url="https://ml.wikipedia.org/wiki?curid=202087" title="മാത്തൂർ തൊട്ടിപ്പാലം">
മാത്തൂർ തൊട്ടിപ്പാലം

ഏഷ്യയിലേതന്നെ ഏറ്റവും ഉയരവും നീളമുവുമുള്ള അക്വഡക്റ്റുകളിൽ ഒന്നാണ് മാത്തൂർ തൊട്ടിപ്പാലം . കന്യാകുമാരി ജില്ലയിൽ തിരുവട്ടാറിൽ നിന്നും 3 കിലോമീറ്റർ അകലെ പറളിയാറിന് കുറുകേ ഇത് സ്ഥിതി ചെയ്യുന്നു. കാർഷിക ജലസേചനാർത്ഥം നിർമ്മിക്കപ്പെട്ട ചിറ്റാർ പട്ടണം കനാലിന്റെ ഭാഗമായി രണ്ട് കുന്നുകളെ തമ്മിൽ ബന്ധിപ്പിക്കുന്നതിന്; ഏകദേശം 115 മീറ്റർ പൊക്കത്തിൽ ഒരു കിലോമീറ്റർ നീളത്തിൽ 1966-ലാണ് ഇത് നിർമ്മിച്ചത്.


</doc>
<doc id="202093" url="https://ml.wikipedia.org/wiki?curid=202093" title="വെമ്പട്ടി ചിന്നസത്യം">
വെമ്പട്ടി ചിന്നസത്യം

കുച്ചിപ്പുടി ആചാര്യനായിരുന്നു വെമ്പട്ടി ചിന്നസത്യം (1929 ഒക്ടോബർ 25 - 2012 ജൂലൈ 29). കുച്ചിപ്പുടി നൃത്ത രൂപത്തിനു കൂടുതൽ പ്രചാരം നൽകിയ വ്യക്തിയാണ് ഇദ്ദേഹം. 

1929 ഒക്‌ടോബർ 25 ന്‌ ആന്ധ്രയിലെ കുച്ചിപ്പുടിയിൽ ജനിച്ചു. 1960-കളിൽ വിദേശ രാജ്യങ്ങളിൽ നിന്നുള്ള പ്രമുഖകരായ നർത്തകർക്കും നിരവധി വിദ്യാർഥികൾക്കും ചിന്നസത്യം പരിശീലനം നൽകിയിരുന്നു. 1963-ൽ കുച്ചിപ്പുടി ആർട്സ് അക്കാദമി ചെന്നൈയിൽ സ്ഥാപിച്ചു. ആന്ധ്ര സർക്കാർ കാളിദാസ സമ്മാനവും തമിഴ്നാട് സർക്കാർ കലൈമാമണി പുരസ്കാരവും നൽകി ആദരിച്ചു. ഭാര്യ സ്വരരാജ ലക്ഷ്മി. അഞ്ചു മക്കളുണ്ട്. വാർധക്യ സഹജമായ അസുഖത്താൽ 2012 ജൂലൈ 29ന് ചെന്നൈയിലെ വസതിയിൽ അന്തരിച്ചു. 




</doc>
<doc id="202096" url="https://ml.wikipedia.org/wiki?curid=202096" title="ഡൈ-സെൻസിറ്റൈസ്ഡ് സോളാർ സെൽ">
ഡൈ-സെൻസിറ്റൈസ്ഡ് സോളാർ സെൽ

നേർത്ത-ഫിലിം സൗരോർജ്ജ സെല്ലുകളുടെ വിഭാഗത്തിൽപ്പെടുന്ന താരതമ്യേന ചെലവു കുറഞ്ഞ സോളാർ സെല്ലാണ് ഡൈ-സെൻസിറ്റൈസ്ഡ് സോളാർ സെൽ(DSSC, DSC or DYSC)

ആദ്യകാല സോളാൽ സെല്ലുകൾക്ക് ഉയർന്ന നിർമ്മാണ ചെലവ്, കുറഞ്ഞ കാര്യക്ഷമത, കുറഞ്ഞ ഈട് എന്നീ വലഹീനതകളുണ്ടായിരുന്നു. കൂടാതെ ദുർലഭവും വിഷമയവുമായ പദാർത്ഥങ്ങൾ കൊണ്ടാണ് ഈ സെല്ലുകൾ നിർമ്മിച്ചിരുന്നത്. ഈ പോരായ്മകളെല്ലാം കുറയ്ക്കുന്ന സൗരോർജ്ജസെല്ലുകൾ നോർത്ത് വെസ്റ്റേൺ സർവ്വകലാശാലയിലെ ഗവേഷകർ വികസിപ്പിച്ചെടുത്തു. Michael Gratzel , O' Regan എന്നിവർ വികസിപ്പിച്ചെടുത്ത ഗ്രാറ്റ്സെൽ സെല്ലുകൾ കുറഞ്ഞ ചെലവിൽ നിർമ്മിക്കാവുന്നവയും പരിസ്ഥിതി സൗഹൃദപരവുമാണ്. എങ്കിലും സെല്ലിന്റെ ഇലക്ട്രോലൈറ്റ് ഒരു കാർബണിക ദ്രാവകമായതിനാൽ അത് ചോർന്ന് സെല്ലിനു തന്നെ നാശം സംഭവിക്കാം. സസ്യങ്ങളിലെ ഹരിതകം സൂര്യപ്രകാശത്തെ ആഗിരണം ചെയ്യുന്നതുപോലെ Gratzel സെല്ലിലെ തന്മാത്രാ ചായം സൂര്യപ്രകാശത്തെ ആഗിരണം ചെയാത് വൈദ്യുതിയാക്കി മാറ്റും. അതുകൊണ്ട് തന്നെ ഇത് വാണിജ്യപരമായി പ്രയോഗക്ഷമമല്ല. കഴിഞ്ഞ രണ്ടു പതിറ്റാണ്ടായി ഇതിനൊരു പരിഹാരത്തിനായി ശാസ്ത്രജ്ഞർ പരിശ്രമിക്കുകയായിരുന്നു.


</doc>
<doc id="202099" url="https://ml.wikipedia.org/wiki?curid=202099" title="അക്ഷരവും ആധുനികതയും">
അക്ഷരവും ആധുനികതയും

ഇ.വി. രാമകൃഷ്ണൻ രചിച്ച ഗ്രന്ഥമാണ് അക്ഷരവും ആധുനികതയും. 1995-ൽ നിരൂപണ-പഠനസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 


</doc>
<doc id="202100" url="https://ml.wikipedia.org/wiki?curid=202100" title="പ്രപഞ്ചൻ">
പ്രപഞ്ചൻ

ഒരു തമിഴ് സാഹിത്യകാരനാണ്‌ പ്രപഞ്ചൻ എന്ന തൂലികാനാമത്തിൽ എഴുതിയിരുന്ന എസ്. വൈദ്യലിംഗം ( 27 ഏപ്രിൽ 1945 - 21 ഡിസംബർ 2018). കേന്ദ്ര സാഹിത്യ അക്കാദമി പുരസ്കാരം ലഭിച്ചിട്ടുണ്ട്. 
1945 ഏപ്രിൽ 27 - ന് പോണ്ടിച്ചേരിയിൽ ജനിച്ചു. സ്‌കൂൾ വിദ്യാഭ്യാസവും പോണ്ടിച്ചേരിയിലായിരുന്നു. അദ്ദേഹത്തിന്റെ പിതാവിന് പോണ്ടിച്ചേരിയിൽ സ്വന്തമായി ഒരു കള്ളു ഷാപ്പ് നടത്തി വരികയായിരുന്നു. മദ്യവർജ്ജനം ചെയ്യാനുള്ള ഗാന്ധിജിയുടെ ആഹ്വാനം ചെവിക്കൊണ്ട അദ്ദേഹത്തിന്റെ പിതാവ് തൊഴിൽ നഷ്ടപ്പെടുന്ന കാര്യം പോലും കണക്കിലെടുക്കാതെ മദ്യ ഷാപ്പ് അടച്ചുപൂട്ടി മറ്റുള്ളവർക്ക് മാതൃകയായി വർത്തിക്കുകയുണ്ടായി. കരന്തൈ കോളേജിൽ നിന്നും തമിഴ് വിദ്വാൻ പട്ടം നേടി. തഞ്ചാവൂരിൽ അധ്യാപകനായി ജോലിക്കു ചേർന്നു. കുമുദം, ആനന്ദ വികടൻ, കുങ്കുമം തുടങ്ങിയ തമിഴ് പ്രസിദ്ധീകരണങ്ങളിൽ ജോലി ചെയ്തിട്ടുണ്ട്. ഭാര്യ പ്രമീളാ റാണി, ഈ ദമ്പതികൾക്ക് മൂന്ന് ആൺകുട്ടികളുണ്ട്. താമസം ചെന്നൈയിലും, പോണ്ടിച്ചേരിയിലും ആയിരുന്നു. അദ്ദേഹത്തിന്റെ ആദ്യത്തെ ചെറുകഥ "എന്ന ഉലകമെടാ" 1961-ൽ ഭരണി മാഗസിനിൽ പ്രസിദ്ധീകരിച്ചുകൊണ്ടായിരുന്നു തുടക്കം. ഇതു വരെയായി 46 പുസ്തകങ്ങൾ പ്രസിദ്ധീകരിച്ചിട്ടുണ്ട്. "വാനം വശപ്പടും" എന്ന നോവലിന് 1995-ൽ സാഹിത്യ അക്കാദമി പുരസ്‌കാരം ലഭിച്ചു.ഇദ്ദേഹത്തിന്റെ കൃതികൾ ഹിന്ദി, തെലുങ്ക്, കന്നഡ, ജെർമ്മൻ, ഫ്രഞ്ച്, ഇംഗ്ലീഷ്, സ്വീഡിഷ് എന്നീ ഭാഷകളിലേക്ക് വിവർത്തനം ചെയ്യപ്പെട്ടിട്ടുണ്ട്. ശ്വാസകോശാർബുദത്തെത്തുടർന്ന് ചികിത്സയിലായിരുന്നു. മനകുള വിനായകർ മെഡിക്കൽ കോളേജിലെ ഓങ്കോളജി വിഭാഗത്തിൽ കീമോതെറാപ്പിയും ഇതിനെത്തുടർന്ന് ചെയ്യുകയുണ്ടായി. 2018 ഡിസംബർ 21 - ന് പുതുച്ചേരിയിൽ വച്ച് അന്തരിച്ചു. 








</doc>
<doc id="202101" url="https://ml.wikipedia.org/wiki?curid=202101" title="നോവൽ സാഹിത്യ പഠനങ്ങൾ">
നോവൽ സാഹിത്യ പഠനങ്ങൾ

ഡി.ബെഞ്ചമിൻ രചിച്ച ഗ്രന്ഥമാണ് നോവൽ സാഹിത്യ പഠനങ്ങൾ. 1996-ൽ നിരൂപണ-പഠനസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്.


</doc>
<doc id="202104" url="https://ml.wikipedia.org/wiki?curid=202104" title="പൊഴിക്കര ശിലാരേഖ">
പൊഴിക്കര ശിലാരേഖ

കൊല്ലം ജില്ലയിലെ പരവൂർ പൊഴിക്കര രാജരാജേശ്വരി ദേവിക്ഷേത്രത്തിൽ കാണുന്ന വട്ടെഴുത്തു ലിപിയിലുള്ള വിളംബരം ആണ് പൊഴിക്കര ശിലാരേഖ. ചില ക്ഷേത്ര കാര്യങ്ങൾ വ്യവസ്ഥപ്പെടുത്തുന്നതിനെ സംബന്ധിച്ചാണ് ഈ ശിലാഫലകം തയ്യാറാക്കിയിരിക്കുന്നത്. വർഷം രേഖപ്പെടുത്തിയിട്ടില്ലെങ്കിലും എ.ഡി. പന്ത്രണ്ടാം നൂറ്റാണ്ടിൽ എഴുതപ്പെട്ടതാണ് ഈ ശാസനമെന്നു കരുതുന്നു.


</doc>
<doc id="202105" url="https://ml.wikipedia.org/wiki?curid=202105" title="പിതൃഘടികാരം">
പിതൃഘടികാരം

പി.കെ. രാജശേഖരൻ രചിച്ച ഗ്രന്ഥമാണ് പിതൃഘടികാരം: ഒ.വി. വിജയന്റെ കലയും ദർശനവും. 1997-ൽ നിരൂപണ-പഠനസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 


</doc>
<doc id="202110" url="https://ml.wikipedia.org/wiki?curid=202110" title="ഉത്തരാധുനികത വർത്തമാനവും വംശാവലിയും">
ഉത്തരാധുനികത വർത്തമാനവും വംശാവലിയും

കെ.പി. അപ്പൻ രചിച്ച ഗ്രന്ഥമാണ് ഉത്തരാധുനികത വർത്തമാനവും വംശാവലിയും. 1998-ൽ നിരൂപണ-പഠനസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 


</doc>
<doc id="202115" url="https://ml.wikipedia.org/wiki?curid=202115" title="സാഹിത്യം സംസ്കാരം സമൂഹം">
സാഹിത്യം സംസ്കാരം സമൂഹം

വി. അരവിന്ദാക്ഷൻ രചിച്ച ഗ്രന്ഥമാണ് സാഹിത്യം സംസ്കാരം സമൂഹം. 1999-ൽ നിരൂപണ-പഠനസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 


</doc>
<doc id="202116" url="https://ml.wikipedia.org/wiki?curid=202116" title="പാഠവും പൊരുളും">
പാഠവും പൊരുളും

സി. രാജേന്ദ്രൻ രചിച്ച ഗ്രന്ഥമാണ് പാഠവും പൊരുളും. 2000-ൽ നിരൂപണ-പഠനസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 


</doc>
<doc id="202119" url="https://ml.wikipedia.org/wiki?curid=202119" title="ആത്മാവിന്റെ മുറിവുകൾ">
ആത്മാവിന്റെ മുറിവുകൾ

എം. തോമസ് മാത്യു രചിച്ച ഗ്രന്ഥമാണ് ആത്മാവിന്റെ മുറിവുകൾ. 2001-ൽ നിരൂപണ-പഠനസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 


</doc>
<doc id="202120" url="https://ml.wikipedia.org/wiki?curid=202120" title="കഥയും പരിസ്ഥിതിയും">
കഥയും പരിസ്ഥിതിയും

ജി. മധുസൂദനൻ രചിച്ച ഗ്രന്ഥമാണ് കഥയും പരിസ്ഥിതിയും. 2002-ൽ നിരൂപണ-പഠനസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 

പരിസ്ഥിതി സംരക്ഷിക്കാനുള്ള ഭൗതികപ്രവർത്തനം പോലെ തന്നെ കഥയിലൂടെ പ്രതിഫലിക്കുന്ന പാരിസ്ഥിതികസംവേദനവും അതേക്കുറിച്ചുളള പഠനങ്ങളും മനുഷ്യരുടെ മനസ്സിനെ സ്വാധീനിക്കുന്നുവെന്ന് ഗ്രന്ഥകർത്താവ് സമർത്ഥിക്കുന്നു . 


</doc>
<doc id="202122" url="https://ml.wikipedia.org/wiki?curid=202122" title="മലയാളിയുടെ രാത്രികൾ">
മലയാളിയുടെ രാത്രികൾ

കെ.സി. നാരായണൻ രചിച്ച ഗ്രന്ഥമാണ് മലയാളിയുടെ രാത്രികൾ. 2003-ൽ നിരൂപണ-പഠനസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 

വി.ടി., പി., ആർ.രാമചന്ദ്രൻ, ആറ്റൂർ, ആനന്ദ്‌, സി.ആർ.പരമേശ്വരൻ, എൻ.എസ്‌.മാധവൻ, വൈലോപ്പിളളി, സുഗതകുമാരി, സി.വി.രാമൻപിളള, എന്നിവരുടെ എഴുത്തിനെക്കുറിച്ചുള്ള വിശകലനമാണ് ഈ ഗ്രന്ഥത്തിന്റെ വിഷയം.


</doc>
<doc id="202124" url="https://ml.wikipedia.org/wiki?curid=202124" title="അനുശീലനം">
അനുശീലനം

കെ.പി. ശങ്കരൻ രചിച്ച ഗ്രന്ഥമാണ് അനുശീലനം. 2004-ൽ നിരൂപണ-പഠനസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 


</doc>
<doc id="202125" url="https://ml.wikipedia.org/wiki?curid=202125" title="മഹാബലേശ്വർ">
മഹാബലേശ്വർ

മഹാരാഷ്ട്ര സംസ്ഥാനത്തെ സതാര ജില്ലയിലെ ഒരു മലമ്പ്രദേശ പട്ടണമാണ് മഹാബലേശ്വർ () () 
പശ്ചിമഘട്ട മലനിരകളോട് ചേർന്നാണ് ഈ സ്ഥലം സ്ഥിതി ചെയ്യുന്നത്. 

മഹാബലേശ്വർ സ്ഥിതി ചെയ്യുന്നത് അക്ഷാംശരേഖാംശത്തിലാണ്. ശരാശരി ഉയരം സമുദ്രനിരപ്പിൽ നിന്ന് ആണ്
പുനെയിൽ നിന്ന് തെക്ക് പടിഞ്ഞാറ് അകലെ സ്ഥിതി ചെയ്യുന്ന ഈ സ്ഥലം മുംബൈ യിൽ നിന്ന് അകലെയാണ് . 
പ്രസിദ്ധ നദിയായ കൃഷ്ണ നദി ഇവിടെ നിന്നാണ് ഉത്ഭവിക്കുന്നത്. 

മഹാബലേശ്വർ ഇന്ന് ഒരു പ്രധാന വിനോദ സഞ്ചാര കേന്ദ്രമാണ്. കൂടാ‍തെ ഇവിടെ സ്ഥിതി ചെയ്യുന്ന മഹാബലേശ്വർ അമ്പലം സന്ദർശിക്കാൻ ധാരാളം ഹിന്ദു ഭക്തർ എത്താറുണ്ട്. കൂടാതെ ഇവിടെ തേൻ, സ്ട്രോബെറി എന്നിവയും ധാരാളം ഉത്പാദിപ്പിക്കപ്പെടുന്നു. സ്ട്രോബെറി, മൾബറി കൃഷിക്ക് നല്ല അനുകൂല കാലാവസ്ഥയാണ് ഇവിടുത്തേത്. 




മഹാബലേശ്വറിൽ കേറ്റ്സ് പോയിന്റിന് അടുത്തായി സ്ഥിതി ചെയ്യുന്ന മറ്റൊരു മനോഹരമായ പോയിൻട് ആണു നീഡിൽ ഹോൾ പോയിന്റ്. ഇവിടെ പ്രകൃത്യാ രൂപം കൊണ്ടിട്ടുള്ള പാറകൾക്കിടയിലുള്ള വിള്ളൽ സൂചിയുടെ ദ്വാരത്തെ ഓർമ്മിപ്പിയ്ക്കുന്നു.

 ലെ കണക്കെടുപ്പ് പ്രകാരം ഇവിടുത്തെ ജനസംഖ്യ 12,736 ആണ്. ഇതിൽ 55% പുരുഷന്മാരും 45% സ്ത്രീകളുമാണ്.



</doc>
<doc id="202126" url="https://ml.wikipedia.org/wiki?curid=202126" title="പ്രതിവാദങ്ങൾ">
പ്രതിവാദങ്ങൾ

വി.സി. ശ്രീജൻ രചിച്ച ഗ്രന്ഥമാണ് പ്രതിവാദങ്ങൾ. 2005-ൽ നിരൂപണ-പഠനസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. ഇദ്ദേഹം ഈ പുരസ്കാരം സ്വീകരിക്കാൻ കൂട്ടാക്കിയില്ല. 


</doc>
<doc id="202127" url="https://ml.wikipedia.org/wiki?curid=202127" title="കവിതയുടെ ഗ്രാമങ്ങൾ">
കവിതയുടെ ഗ്രാമങ്ങൾ

ഇ.പി. രാജഗോപാലൻ രചിച്ച ഗ്രന്ഥമാണ് കവിതയുടെ ഗ്രാമങ്ങൾ. 2006-ൽ നിരൂപണ-പഠനസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 


</doc>
<doc id="202128" url="https://ml.wikipedia.org/wiki?curid=202128" title="വാഴാലിക്കാവ്">
വാഴാലിക്കാവ്

തൃശൂർ ജില്ലയിലെ പാഞ്ഞാൾ ഗ്രാമപഞ്ചായത്തിൽ പൈങ്കുളം ഗ്രാമത്തിൽ ഭാരതപ്പുഴയോടു ചേർന്നു കിടക്കുന്ന ഒരു ഭഗവതി ക്ഷേത്രമാണു വാഴാലിക്കാവു്. വടക്കോട്ടു തിരിഞ്ഞിരിയ്ക്കുന്ന വാഴാലിക്കാവു ഭഗവതിയും പടിഞ്ഞറോട്ടു തിരിഞ്ഞിരിക്കുന്ന നവകുറുംബക്കാവു ഭഗവതിയും ആണു ഇവിടുത്തെ പ്രധാന ആരാധനാമൂർത്തികൾ. കുംഭമാസത്തിലെ അശ്വതി നാളിൽ നടത്തുന്ന വേല, മീനമാസത്തിലെ രേവതി നാളിൽ നടത്തുന്ന പ്രതിഷ്ടാദിനം എന്നിവയാണു പ്രധാന ആഘോഷങ്ങൾ. കൂടാതെ, ദേവീ പ്രീതിയ്ക്കായി എല്ലാ ദിവസവും നടത്തിവരുന്ന ദാരികവധം പാട്ടും മണ്ഡലക്കാലത്തു നടത്തിവരുന്ന കളമെഴുത്തു പാട്ടും ഇവിടുത്തെ പ്രത്യേകതകളാണു.


</doc>
<doc id="202130" url="https://ml.wikipedia.org/wiki?curid=202130" title="ഇടശ്ശേരിക്കവിത - ശില്പവിചാരം">
ഇടശ്ശേരിക്കവിത - ശില്പവിചാരം

കെ.പി. മോഹനൻ രചിച്ച ഗ്രന്ഥമാണ് ഇടശ്ശേരിക്കവിത - ശില്പവിചാരം. 2007-ൽ നിരൂപണ-പഠനസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 


</doc>
<doc id="202133" url="https://ml.wikipedia.org/wiki?curid=202133" title="നോത്ര ദാം ദേവാലയം">
നോത്ര ദാം ദേവാലയം

പാരിസിൽ സ്ഥിതിചെയ്യുന്ന റോമൻ കത്തോലിക്ക ദേവാലയമാണ്‌ നോത്ര ദാം. ഫ്രെഞ്ച് ഗോത്തിൿ വാസ്തു ശൈലിയിൽ പണിതീർത്തിട്ടുള്ള ഈ ദേവാലയം 'ഫ്ലയിങ് ബറ്റ്രെസ്സുകൾ' ഉപയോഗിച്ച ലോകത്തിലെ ആദ്യ ദേവാലയങ്ങളിൽ ഒന്നാണ്. പടിഞ്ഞാറോട്ട് ദർശനമായി നിൽക്കുന്ന ഈ ദേവാലയത്തിന് 128 മീററർ നീളവും 69 മീററർ ഉയരവും ഉണ്ട്. ചരിത്ര സ്മാരകം എന്ന നിലയിലും ഈ ദേവലയം പ്രസിദ്ധമാണ്‌.


</doc>
<doc id="202134" url="https://ml.wikipedia.org/wiki?curid=202134" title="മലയാളനോവൽ ഇന്നും ഇന്നലെയും">
മലയാളനോവൽ ഇന്നും ഇന്നലെയും

എം.ആർ. ചന്ദ്രശേഖരൻ രചിച്ച ഗ്രന്ഥമാണ് മലയാളനോവൽ ഇന്നും ഇന്നലെയും. 2010-ൽ നിരൂപണ-പഠനസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 


</doc>
<doc id="202139" url="https://ml.wikipedia.org/wiki?curid=202139" title="എന്റെ ജീവിതം">
എന്റെ ജീവിതം

ജി. ജനാർദ്ദനക്കുറുപ്പ് രചിച്ച ഗ്രന്ഥമാണ് എന്റെ ജീവിതം. 2006-ൽ ജീവചരിത്രത്തിനും ആത്മകഥയ്ക്കും നൽകുന്ന കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 

കേരളത്തിലെ കമ്മ്യൂണിസ്‌റ്റ്‌ പ്രസ്ഥാനത്തിന്റെയും പുരോഗമന കലാപ്രസ്ഥാനത്തിന്റെയും വളർച്ച; അഭിഭാഷകൻ, സംഘാടകൻ, രാഷ്‌ട്രീയപ്രവർത്തകൻ, നടൻ, തുടങ്ങി വിവിധ മേഖലകളിൽ തന്റെ അനുഭവങ്ങൾ; പട്ടം താണുപിളള, കുമ്പളത്തു ശങ്കുപിളള, സി.കേശവൻ, ടി.എം.വർഗീസ്‌, മന്നത്തു പത്മനാഭൻ, മത്തായി മാഞ്ഞൂരാൻ, ഇ.കെ.ജി, ഇ.എം.എസ്‌, ബേബി ജോൺ, ശ്രീകണ്‌ഠൻനായർ, ചങ്ങമ്പുഴ, മുണ്ടശ്ശേരി, തോപ്പിൽഭാസി, ദേവരാജൻ, കെ.പി.എ.സി തുടങ്ങി വിവിധ വ്യക്തികളും പ്രസ്ഥാനങ്ങളുമായി തനിക്കുണ്ടായിരുന്ന ബന്ധം; അഭിഭാഷകൻ എന്ന നിലയ്ക്കുള്ള അനുഭവങ്ങൾ എന്നിവയൊക്കെ ഈ ഗ്രന്ഥത്തിൽ പ്രതിപാദിക്കുന്നുണ്ട് .


</doc>
<doc id="202141" url="https://ml.wikipedia.org/wiki?curid=202141" title="പനമ്പിള്ളി ഗോവിന്ദമേനോൻ (ചരിത്രവഴിയിലെ ദീപശിഖ)">
പനമ്പിള്ളി ഗോവിന്ദമേനോൻ (ചരിത്രവഴിയിലെ ദീപശിഖ)

എൽ.വി. ഹരികുമാർ രചിച്ച ഗ്രന്ഥമാണ് പനമ്പിള്ളി ഗോവിന്ദമേനോൻ (ചരിത്രവഴിയിലെ ദീപശിഖ) . 2005-ൽ ജീവചരിത്രത്തിനും ആത്മകഥയ്ക്കും നൽകുന്ന കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 


</doc>
<doc id="202146" url="https://ml.wikipedia.org/wiki?curid=202146" title="യൂറോപ്യൻ റൂട്ട് ഇ-05">
യൂറോപ്യൻ റൂട്ട് ഇ-05

യുണൈറ്റെഡ് നേഷൻസ് ഇന്റർനാഷണൽ ഇ-റോഡ് ശൃംഖലയിലെ ഒരു പാതയാണ് ഇ-05. സ്കോട്ട്​ലാന്റിലെ ഗ്രീൻനോക്കിനേയും സ്പെയിനിലെ അൽജെസിറാസിനേയും ഈ പാത ബന്ധിപ്പിക്കുന്നു. 
താഴെപ്പറയുന്ന പാതകൾ ഇ-05 ഉപയോഗിക്കുന്നു.



</doc>
<doc id="202147" url="https://ml.wikipedia.org/wiki?curid=202147" title="ബെർട്രാൻഡ് റസ്സൽ (ജീവചരിത്രം)">
ബെർട്രാൻഡ് റസ്സൽ (ജീവചരിത്രം)

വി. ബാബുസേനൻ രചിച്ച ഗ്രന്ഥമാണ് ബെർട്രാൻഡ് റസ്സൽ. 2003-ൽ ജീവചരിത്രത്തിനും ആത്മകഥയ്ക്കും നൽകുന്ന കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 

ഒരു ബ്രിട്ടീഷ് ദാർശനികനും, യുക്തിചിന്തകനും, ഗണിതശാസ്ത്രജ്ഞനും, ചരിത്രകാരനും, സമാജവാദിയും, സമാധാനവാദിയും സാമൂഹ്യസിദ്ധാന്തിയും ആയിരുന്ന ബർട്രാൻഡ് റസ്സലിന്റെ ജീവചരിത്രമാണിത്. 


</doc>
<doc id="202168" url="https://ml.wikipedia.org/wiki?curid=202168" title="കളളിക്കാട് സമരം">
കളളിക്കാട് സമരം

കേരളത്തിൽ ഭൂപരിഷ്കരണ ഭേദഗതി നിയമത്തിന്റെ ഭാഗമായി നടന്ന കുടികിടപ്പവകാശ സമരങ്ങളിലൊന്നാണ് കളളിക്കാട് സമരം. ഈ സമരത്തിന്റെ ഭാഗമായി കള്ളിക്കാട് നടന്ന സമരത്തിൽ പോലീസിനോട് ഏറ്റുമുട്ടി നീലകണ്ഠൻ, ഭാർഗവി എന്നീ രണ്ടു പേർ മരിക്കുകയുണ്ടായി. കേരള നിയമസഭ 1969 ൽ പാസ്സാക്കിയ കുടികിടപ്പവകാശ സംരക്ഷണ നിയമത്തിന് ഇന്ത്യൻ പ്രസിഡന്റിന്റെ അംഗീകാരം നൽകാതെ നീട്ടിക്കൊണ്ടുപോയ സാഹചര്യത്തിലാണ് സി.പി.ഐ(എം) കർഷക - കർഷകത്തൊഴിലാളി സമിതിയുടെ നേതൃത്വത്തിൽ ഭൂപരിഷ്കരണ ഭേദഗതി നിയമപ്രകാരമുള്ള ഭൂരഹിതന്റെ അവകാശം സ്ഥാപിക്കാനും സംരക്ഷിക്കാനും ആഹ്വാനം നൽകിയത്.
ആലപ്പുഴ അറവുകാട് ക്ഷേത്രമൈതാനിയിൽ 1969 ഡിസംബർ 14 ന് സി.പി.ഐ(എം) കർഷക - കർഷകത്തൊഴിലാളി സമിതിയുടെ നേതൃത്വത്തിൽ സമ്മേളനം ചേർന്നു. രണ്ടുനാൾ നീണ്ടുനിന്ന സമ്മേളനത്തിൽ കൃഷിക്കാർ, ഭൂരഹിതരായ കർഷകത്തൊഴിലാളികൾ, കുടികിടപ്പുകാർ മറ്റുരംഗങ്ങളിൽ പണിയെടുക്കുന്ന തൊഴിലാളികൾ, വിദ്യാർത്ഥികൾ, യുവജനങ്ങൾ എന്നിവരെക്കൂടാതെ കെ.ടി.പി, കെ.എസ്.പി, എസ്.എസ്.പി തുടങ്ങിയ ഐക്യമുന്നണി ഘടക കക്ഷികളായിരുന്ന പാർട്ടികളുടെ പ്രതിനിധികളടക്കം രണ്ടായിരത്തോളം പ്രതിനിധികളാണ് പങ്കെടുത്തത്. എ.കെ.ജിയുടെ അദ്ധ്യക്ഷതയിൽ ചേർന്ന സമ്മേളനം പശ്ചിമബംഗാൾ റവന്യൂ മന്ത്രിയും സി.പി.ഐ. എം കേന്ദ്രക്കമ്മറ്റി അംഗവുമായിരുന്ന ഹരേകൃഷ്ണ കോനാർ ആണ് ഉദ്ഘാടനം ചെയ്തു. ഭൂപരിഷ്കരണ ഭേദഗതി നിയമം അനുശാസിക്കുന്നതനുസരിച്ച് നിയമം നടപ്പാക്കാൻ ഗവൺമെന്റും ഭൂവുടമയും തയ്യാറായാലും ഇല്ലെങ്കിലും, 1970 ജനുവരി ഒന്നു മുതൽ ആ നിയമം നടപ്പായതായി കണക്കാക്കി അവകാശം സ്ഥാപിക്കുമെന്ന് എ.കെ.ജി പ്രഖ്യാപിച്ചു. പ്രക്ഷോഭത്തിന്റെ ഭാഗമായി കയർ തൊഴിലാളികൾ 1969 ൽ ആറാട്ടുപുഴയിലും പ്രക്ഷോഭങ്ങൾ ആരംഭിച്ചു. ഇവിടുത്തെ തൊഴിലാളികൾ കാർത്തികപ്പള്ളി താലൂക്ക് കയർ വർക്കേഴ്സ് യൂണിയന്റെ നേതൃത്വത്തിൽ മിനിമം കൂലി ആവശ്യപ്പെട്ട് പണിമുടക്ക് സമരം ആരംഭിച്ചു. സംസ്ഥാനത്ത് ആദ്യമായി പണിമുടക്ക് സമരം ആരംഭിച്ച കള്ളിക്കാട്ടെ കയർ തൊഴിലാളികളുടെ സമരം നാൽപ്പത് ദിവസമാണ് നീണ്ടുനിന്നത്. ഈ സമരത്തെ തുടർന്നാണ് കയർ വർക്കേഴ്സ് യൂണിയൻ നേതാക്കളായിരുന്ന പി.ആർ. വാസുവിനേയും ടി.എൻ. ദിവാകരനേയും കനകക്കുന്ന് പോലീസ് അറസ്റ്റുചെയ്തു ക്രൂരമായി മർദ്ദിച്ചു. കള്ളിക്കാട്ടെ എ.കെ. ശങ്കരനായിരുന്നു നാട്ടിൽ കുടികിടപ്പ് സംഘത്തിന്റെ സെക്രട്ടറി. അറവുകാട് പ്രഖ്യാപനം അക്ഷരാർത്ഥത്തിൽ നടപ്പാക്കിക്കൊണ്ട് മുൻകൂട്ടി പ്ലാൻ ചെയ്ത തീരുമാനത്തിന്റെ അടിസ്ഥാനത്തിൽ സമര വാളണ്ടിയർമാർ 1970 ജനുവരി ഒന്നാം തീയതി പ്രഭാതത്തിൽത്തന്നെ കുടിൽകെട്ടി പാർക്കുന്ന ഭൂമിയിലെ തെങ്ങുകളിൽ നിന്നും നാളികേരം ഇട്ടും തെങ്ങിൽ പൊത്തുകെട്ടിയും അവകാശം സ്ഥാപിക്കുകയും പത്ത് സെന്റ് ഭൂമി അളന്ന് അതിർത്തി തിരിച്ച് വേലി കെട്ടുകയും ചെയ്ത് അവകാശം സ്ഥാപിച്ചു. 1970 ജൂലൈ 26 നു സമരത്തിന്റെ ഭാവിപരിപാടിയെക്കുറിച്ച് ആലോചിക്കാൻ കള്ളിക്കാട് ഇടശ്ശേരിക്കാട് പുരയിടത്തിൽ സമരസമിതി, കുടികിടപ്പുകാരുടെ കൺവെൻഷൻ ചേർന്നു.

1970 ജൂലൈ 27നു കള്ളിക്കാട് കൊച്ചേൻപറമ്പിൽ തമ്പി അരയൻ എന്ന ജന്മി, തന്റെ ഭൂമിയിൽ കുടികിടപ്പുകാരൻ സ്ഥാപിച്ച അവകാശം തിരിച്ചുപിടിക്കാൻ തീരുമാനിച്ചു. ജന്മിയുടെ സഹായത്തിനു പൊലീസും ഗുണ്ടകളും ഒപ്പം കൂടി. ചെറുത്തു നിൽപ്പിന് സമരസമിതി നേതാവായിരുന്ന പി. ആർ. വാസു നേതൃത്വം നൽകി. ചെറുത്തു നിൽപ്പിനെ പൊലീസ് ലാത്തിചാർജ്ജിലൂടെ നേരിടാൻ ശ്രമിച്ചു. തുടർന്നുണ്ടായ വെടിവെപ്പിൽ നീലകണ്ഠൻ, ഭാർഗവി എന്നീ രണ്ടു പേർ മരിച്ചു.

കളളിക്കാട് സമരം ജന്മി- ബൂർഷ്വാ ചൂഷണത്തിനെതിരായ പോരാട്ടം, ചിന്ത ജൂലൈ 2012


</doc>
<doc id="202182" url="https://ml.wikipedia.org/wiki?curid=202182" title="പവനപർവം">
പവനപർവം

പാർവതി പവനൻ രചിച്ച ഗ്രന്ഥമാണ് പവനപർവം. 2007-ൽ ജീവചരിത്രത്തിനും ആത്മകഥയ്ക്കും നൽകുന്ന കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 


</doc>
<doc id="202184" url="https://ml.wikipedia.org/wiki?curid=202184" title="സ്മൃതിപർവം">
സ്മൃതിപർവം

പി.കെ. വാരിയർ രചിച്ച ഗ്രന്ഥമാണ് സ്മൃതിപർവം. 2008-ൽ ജീവചരിത്രത്തിനും ആത്മകഥയ്ക്കും നൽകുന്ന കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. .


</doc>
<doc id="202185" url="https://ml.wikipedia.org/wiki?curid=202185" title="ഘോഷയാത്ര">
ഘോഷയാത്ര

ടി.ജെ.എസ്. ജോർജ് രചിച്ച ആത്മകഥാഗ്രന്ഥമാണ് ഘോഷയാത്ര. 2009-ൽ ജീവചരിത്രത്തിനും ആത്മകഥയ്ക്കും നൽകുന്ന കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. .


</doc>
<doc id="202190" url="https://ml.wikipedia.org/wiki?curid=202190" title="അനുഭവങ്ങൾ അനുഭാവങ്ങൾ">
അനുഭവങ്ങൾ അനുഭാവങ്ങൾ

പി.കെ. രാഘവവാര്യർ രചിച്ച ആത്മകഥയാണ് അനുഭവങ്ങൾ അനുഭാവങ്ങൾ-ഒരു സർജന്റെ ഓർമ്മക്കുറിപ്പുകൾ. 2010-ൽ ജീവചരിത്രത്തിനും ആത്മകഥയ്ക്കും നൽകുന്ന കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. .


</doc>
<doc id="202192" url="https://ml.wikipedia.org/wiki?curid=202192" title="അച്ഛൻ (ഗ്രന്ഥം)">
അച്ഛൻ (ഗ്രന്ഥം)

നീലൻ രചിച്ച ഗ്രന്ഥമാണ് അച്ഛൻ. 2002-ൽ ജീവചരിത്രത്തിനും ആത്മകഥയ്ക്കും നൽകുന്ന കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 


</doc>
<doc id="202193" url="https://ml.wikipedia.org/wiki?curid=202193" title="എ.കെ. പിള്ള: ആദർശങ്ങളുടെ രക്തസാക്ഷി">
എ.കെ. പിള്ള: ആദർശങ്ങളുടെ രക്തസാക്ഷി

എ. രാധാകൃഷ്ണൻ രചിച്ച ജീവചരിത്രഗ്രന്ഥമാണ് എ.കെ. പിള്ള: ആദർശങ്ങളുടെ രക്തസാക്ഷി. 2001-ൽ ജീവചരിത്രത്തിനും ആത്മകഥയ്ക്കും നൽകുന്ന കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 


</doc>
<doc id="202194" url="https://ml.wikipedia.org/wiki?curid=202194" title="വി.ആർ. കൃഷ്ണനെഴുത്തച്ഛൻ: ആത്മകഥ">
വി.ആർ. കൃഷ്ണനെഴുത്തച്ഛൻ: ആത്മകഥ

വി.ആർ. കൃഷ്ണനെഴുത്തച്ഛൻ രചിച്ച ആത്മകഥാഗ്രന്ഥമാണ് വി.ആർ. കൃഷ്ണനെഴുത്തച്ഛൻ: ആത്മകഥ. 2000-ൽ ജീവചരിത്രത്തിനും ആത്മകഥയ്ക്കും നൽകുന്ന കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 


</doc>
<doc id="202195" url="https://ml.wikipedia.org/wiki?curid=202195" title="കൊടുങ്കാറ്റുയർത്തിയ കാലം">
കൊടുങ്കാറ്റുയർത്തിയ കാലം

ജോസഫ് ഇടമറുക് രചിച്ച ഗ്രന്ഥമാണ് കൊടുങ്കാറ്റുയർത്തിയ കാലം. 1999-ൽ ജീവചരിത്രത്തിനും ആത്മകഥയ്ക്കും നൽകുന്ന കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 


</doc>
<doc id="202197" url="https://ml.wikipedia.org/wiki?curid=202197" title="ശുചീന്ദ്രം രേഖകൾ">
ശുചീന്ദ്രം രേഖകൾ

ടി.എൻ. ഗോപകുമാർ രചിച്ച ഗ്രന്ഥമാണ് ശുചീന്ദ്രം രേഖകൾ. 1998-ൽ ജീവചരിത്രത്തിനും ആത്മകഥയ്ക്കും നൽകുന്ന കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 


</doc>
<doc id="202199" url="https://ml.wikipedia.org/wiki?curid=202199" title="രാജദ്രോഹിയായ രാജ്യസ്നേഹി">
രാജദ്രോഹിയായ രാജ്യസ്നേഹി

ടി. വേണുഗോപാൽ രചിച്ച ജീവചരിത്രഗ്രന്ഥമാണ് രാജദ്രോഹിയായ രാജ്യസ്നേഹി. 1997-ൽ ജീവചരിത്രത്തിനും ആത്മകഥയ്ക്കും നൽകുന്ന കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 

സ്വാതന്ത്ര്യസമരസേനാനിയും പത്രാധിപരുമായിരുന്ന സ്വദേശാഭിമാനി രാമകൃഷ്ണപിള്ളയുടെ ജീവചരിത്രമാണിത്. 


</doc>
<doc id="202201" url="https://ml.wikipedia.org/wiki?curid=202201" title="ചരിത്രത്തിനൊപ്പം നടന്ന ഒരാൾ">
ചരിത്രത്തിനൊപ്പം നടന്ന ഒരാൾ

എ.വി. അനിൽകുമാർ രചിച്ച ഗ്രന്ഥമാണ് ചരിത്രത്തിനൊപ്പം നടന്ന ഒരാൾ. 1996-ൽ ജീവചരിത്രത്തിനും ആത്മകഥയ്ക്കും നൽകുന്ന കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 

ഇ. എം. എസ്. നമ്പൂതിരിപ്പാടിന്റെ ജീവചരിത്രഗ്രന്ഥമാണിത് . 


</doc>
<doc id="202206" url="https://ml.wikipedia.org/wiki?curid=202206" title="വിപ്ലവ സ്മരണകൾ : ഭാഗം ഒന്ന്">
വിപ്ലവ സ്മരണകൾ : ഭാഗം ഒന്ന്

പുതുപ്പള്ളി രാഘവൻ രചിച്ച ഗ്രന്ഥമാണ് വിപ്ലവ സ്മരണകൾ : ഭാഗം ഒന്ന്. 1995-ൽ ജീവചരിത്രത്തിനും ആത്മകഥയ്ക്കും നൽകുന്ന കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 


</doc>
<doc id="202210" url="https://ml.wikipedia.org/wiki?curid=202210" title="പഥികയും വഴിയോരത്തെ മണിദീപങ്ങളും">
പഥികയും വഴിയോരത്തെ മണിദീപങ്ങളും

കെ. കല്യാണിക്കുട്ടിയമ്മ രചിച്ച ഗ്രന്ഥമാണ് പഥികയും വഴിയോരത്തെ മണിദീപങ്ങളും. 1994-ൽ ജീവചരിത്രത്തിനും ആത്മകഥയ്ക്കും നൽകുന്ന കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 


</doc>
<doc id="202211" url="https://ml.wikipedia.org/wiki?curid=202211" title="അർദ്ധവിരാമം (ഗ്രന്ഥം)">
അർദ്ധവിരാമം (ഗ്രന്ഥം)

അമർത്ത്യാനന്ദ രചിച്ച ഗ്രന്ഥമാണ് അർദ്ധവിരാമം. 1993-ൽ ജീവചരിത്രത്തിനും ആത്മകഥയ്ക്കും നൽകുന്ന കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 


</doc>
<doc id="202214" url="https://ml.wikipedia.org/wiki?curid=202214" title="അരങ്ങു കാണാത്ത നടൻ">
അരങ്ങു കാണാത്ത നടൻ

തിക്കോടിയൻ രചിച്ച ഗ്രന്ഥമാണ് അരങ്ങു കാണാത്ത നടൻ. 1992-ൽ ജീവചരിത്രത്തിനും ആത്മകഥയ്ക്കും നൽകുന്ന കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 


</doc>
<doc id="202216" url="https://ml.wikipedia.org/wiki?curid=202216" title="കേരളം - മണ്ണും മനുഷ്യനും">
കേരളം - മണ്ണും മനുഷ്യനും

കേരളത്തിലെ മുൻ ധനകാര്യ മന്ത്രിയും പ്രമുഖ കമ്മ്യൂണിസ്റ്റ് നേതാവുമായ തോമസ് ഐസക്ക് രചിച്ച ഗ്രന്ഥമാണ് കേരളം - മണ്ണും മനുഷ്യനും. 1989-ൽ വൈജ്ഞാനിക സാഹിത്യത്തിനു നൽകുന്ന കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. കേരള ശാസ്ത്ര സാഹിത്യ പരിഷത്താണ് പുസ്തകത്തിന്റെ പ്രസാധകർ.


</doc>
<doc id="202219" url="https://ml.wikipedia.org/wiki?curid=202219" title="സ്വാതന്ത്ര്യസമരം (ഗ്രന്ഥം)">
സ്വാതന്ത്ര്യസമരം (ഗ്രന്ഥം)

എം.എൻ. സത്യാർത്ഥി രചിച്ച ഗ്രന്ഥമാണ് സ്വാതന്ത്ര്യസമരം. 1990-ൽ വൈജ്ഞാനിക സാഹിത്യത്തിനു നൽകുന്ന കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 


</doc>
<doc id="202221" url="https://ml.wikipedia.org/wiki?curid=202221" title="കേരളീയത-ചരിത്രമാനങ്ങൾ">
കേരളീയത-ചരിത്രമാനങ്ങൾ

എം.ആർ. രാഘവവാരിയർ രചിച്ച ഗ്രന്ഥമാണ് കേരളീയത-ചരിത്രമാനങ്ങൾ. 1991-ൽ വൈജ്ഞാനിക സാഹിത്യത്തിനു നൽകുന്ന കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 


</doc>
<doc id="202222" url="https://ml.wikipedia.org/wiki?curid=202222" title="കേരളത്തിലെ നാടൻ കലകൾ">
കേരളത്തിലെ നാടൻ കലകൾ

എ.കെ. നമ്പ്യാർ രചിച്ച ഗ്രന്ഥമാണ് കേരളത്തിലെ നാടൻ കലകൾ . 1992-ൽ വൈജ്ഞാനിക സാഹിത്യത്തിനു നൽകുന്ന കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 


</doc>
<doc id="202223" url="https://ml.wikipedia.org/wiki?curid=202223" title="ദർശനത്തിന്റെ പൂക്കൾ">
ദർശനത്തിന്റെ പൂക്കൾ

പൗലോസ് മാർ ഗ്രിഗോറിയസ് രചിച്ച ഗ്രന്ഥമാണ് ദർശനത്തിന്റെ പൂക്കൾ. 1993-ൽ വൈജ്ഞാനിക സാഹിത്യത്തിനു നൽകുന്ന കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 


</doc>
<doc id="202224" url="https://ml.wikipedia.org/wiki?curid=202224" title="ജൈവമനുഷ്യൻ">
ജൈവമനുഷ്യൻ

ആനന്ദ് രചിച്ച ഗ്രന്ഥമാണ് ജൈവമനുഷ്യൻ. 1994-ൽ വൈജ്ഞാനിക സാഹിത്യത്തിനു നൽകുന്ന കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 


</doc>
<doc id="202229" url="https://ml.wikipedia.org/wiki?curid=202229" title="ഗാന്ധിയുടെ ജീവിതദർശനം">
ഗാന്ധിയുടെ ജീവിതദർശനം

കെ. അരവിന്ദാക്ഷൻ രചിച്ച ഗ്രന്ഥമാണ് ഗാന്ധിയുടെ ജീവിതദർശനം. 1995-ൽ വൈജ്ഞാനിക സാഹിത്യത്തിനു നൽകുന്ന കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 

ഗാന്ധിദർശനങ്ങളെക്കുറിച്ചുള്ള ഏഴ് ആധികാരികലേഖനങ്ങളുടെ സമാഹാരമാണിത് 


</doc>
<doc id="202234" url="https://ml.wikipedia.org/wiki?curid=202234" title="ദീക്ഷ സേത്">
ദീക്ഷ സേത്

(14 ഫെബ്രുവരി 1990) ഒരു ഇന്ത്യൻ ചലച്ചിത്രനടിയും മോഡലുമാണ് ദീക്ഷ സേത്. വേദം എന്ന തെലുങ്ക് ചലച്ചിത്രത്തിലാണ് ആദ്യമായി അഭിനയിച്ചത്


</doc>
<doc id="202236" url="https://ml.wikipedia.org/wiki?curid=202236" title="പടേനി (ഗ്രന്ഥം)">
പടേനി (ഗ്രന്ഥം)

കടമ്മനിട്ട വാസുദേവൻ പിള്ള രചിച്ച ഗ്രന്ഥമാണ് പടേനി. 1996-ൽ വൈജ്ഞാനിക സാഹിത്യത്തിനു നൽകുന്ന കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 


</doc>
<doc id="202237" url="https://ml.wikipedia.org/wiki?curid=202237" title="കേരളത്തിലെ ചുവർചിത്രങ്ങൾ">
കേരളത്തിലെ ചുവർചിത്രങ്ങൾ

എം.ജി. ശശിഭൂഷൺ രചിച്ച ഗ്രന്ഥമാണ് കേരളത്തിലെ ചുവർചിത്രങ്ങൾ. 1997-ൽ വൈജ്ഞാനിക സാഹിത്യത്തിനു നൽകുന്ന കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 


</doc>
<doc id="202238" url="https://ml.wikipedia.org/wiki?curid=202238" title="അറബ് - ഇസ്രയേൽ സംഘർഷം">
അറബ് - ഇസ്രയേൽ സംഘർഷം

ഇസ്രയേലും മധ്യപൂർവ ദേശത്തെ അറബ് രാജ്യങ്ങളും തമ്മിലുള്ള വിവിധ സംഘർഷങ്ങളെ പൊതുവായി പരാമർശിക്കുന്ന ലേഖനമാണിത്. മധ്യപൂർവ ദേശത്തെ യഹൂദ രാഷ്ടമായ ഇസ്രയേലും അതിനു ചുറ്റുമുള്ള അറബ് രാജ്യങ്ങളുമാണ് ഈ സംഘർഷങ്ങളുടെ കേന്ദ്രബിന്ദുക്കൾ. ഒരു നൂറ്റാണ്ടോളം പഴക്കമുള്ള തർക്കങ്ങൾ യഹൂദർക്കുമാത്രമായി ഇസ്രയേൽ എന്ന രാജ്യം രൂപവത്കരിച്ചതോടെ ശക്തിപ്പെടുകയായിരുന്നു. ഇതിനുശേഷം ഒന്നിലേറെ അറബ് രാജ്യങ്ങളും ഇസ്രയേലുമായി ചെറുതും വലുതുമായ ഏറ്റുമുട്ടലുകൾ അരങ്ങേറി. 

1948 മേയ് 14-ന് ഇസ്രയേൽ എന്ന ആധുനിക യഹൂദരാഷ്ട്രം ഉടലെടുത്തതിനെത്തുടർന്ന് അത് ഒരുവശത്തും പ്രാന്തവർത്തികളായ അറബിരാഷ്ട്രങ്ങൾ മറുവശത്തുമായി നടത്തിയിട്ടുള്ള യുദ്ധങ്ങളാണ് അറബി-ഇസ്രയേൽ യുദ്ധങ്ങൾ. 

ഇസ്ലാമിക സംസ്ക്കാരവും പാശ്ചാത്യ സംസ്ക്കാരവും തമ്മിലുള്ള പൊരുത്തക്കേടുകളാണ് അറബ് - ഇസ്രയേൽ സംഘർഷങ്ങളുടെ കാതൽ എന്നു വാദിക്കുന്നവരുണ്ട്. എന്നാൽ സംസ്ക്കാരങ്ങളുടെ പൊരുത്തമില്ലായ്മകളേക്കാൾ മതാടിസ്ഥാനത്തിലുള്ള ഭൂമിശാസ്ത്ര വിഭജനങ്ങളാണ് യഥാർത്ഥ കാരണമെന്നു വിശ്വസിക്കുന്നവരാണധികവും. 

ഇസ്രയേലികളാണ് പലസ്തീനിലെ ആദിമനിവാസികൾ. അവർ ഈജിപ്തിൽനിന്നു പുറപ്പെട്ട് കനാൻ പ്രദേശത്തെ കൈയടക്കിയത് ബി.സി. 12-ആം നൂറ്റാണ്ടിലാണ്. തദ്ദേശവാസികളായ കനാന്യരെയും ഗിബിയോന്യരെയും ഫെലിസ്ത്യരെയും അവർ കീഴടക്കിയെങ്കിലും ഫെലിസ്ത്യർ മെഡിറ്ററേനിയൻ തീരഭൂമികളിൽ തുടർന്നു ജീവിച്ചുവന്നു. പലസ്തീനിലെ ബാക്കി പ്രദേശങ്ങൾ മുഴുവനും യഹൂദന്മാർ കൈയടക്കുകയും ഇസ്രയേൽ ജനപദം സ്ഥാപിക്കുകയും ചെയ്തു. ബി.സി. 721-ൽ അസീറിയരുടെ ആക്രമണംമൂലം ഇസ്രയേൽ നാമാവശേഷമായി. അവരെ ത്തുടർന്നു ബാബിലോണിയരും പേർഷ്യക്കാരും ഗ്രീക്കുകാരും റോമാക്കാരും ഈ പ്രദേശം കാലാകാലങ്ങളിൽ കൈവശപ്പെടുത്തി. ബി.സി. 538-ൽ ഒരു പേർഷ്യൻ രാജാവ് യഹൂദന്മാരെ ഇസ്രയേലിലേക്കു തിരിച്ചുവരുവാൻ അനുവദിച്ചു. എ.ഡി. 70-ൽ റോമാക്കാർക്കെതിരായി യഹൂദന്മാർ കലാപം തുടങ്ങിയതുമൂലം ടൈറ്റസ് ചക്രവർത്തി (എ.ഡി. 40-81) ജറുസലേം നശിപ്പിച്ചു.

എ.ഡി. 4-ഉം, 7-ഉം നൂറ്റാണ്ടുകൾക്കിടയ്ക്ക് പലസ്തീൻ ക്രൈസ്തവ സ്വാധീനത്തിലായി. പിന്നീട് (637) അറബി ആക്രമണത്തെത്തുടർന്ന് അവിടെ മുസ്ലിം ഭൂരിപക്ഷമുള്ള ഒരു ജനപദം ഉടലെടുത്തു. 1518-ൽ പലസ്തീനെ ആക്രമിച്ച തുർക്കികൾ 1917 വരെ അവിടെ ആധിപത്യം നിലനിർത്തി. ഇവരുടെ ഭരണകാലത്തും ഭാഷയും ആചാരങ്ങളും സംസ്കാരവും എല്ലാം അറബികളുടേതായി തുടർന്നു.

ഇസ്രയേല്യരുടെ ആധിപത്യകാലം ബി.സി. 1050-586 വരെയും മാക്കബിയൻ രാജവംശത്തിന്റേത് ബി.സി. 332-166 വരെയുമായിരുന്നു. അറബികളും തുർക്കികളുംകൂടി 1947-നു മുമ്പ് ഏതാണ്ട് 12 നൂറ്റാണ്ടുകൾ (637-1947) പലസ്തീനിൽ ആധിപത്യം നിലനിർത്തി.

മുസ്ലിങ്ങൾക്കും ക്രിസ്ത്യാനികൾക്കുംപുറമേ യഹൂദന്മാരും അർമീനിയരും അസീറിയരും കുർദുകളും പലസ്തീനിലെ ന്യൂനപക്ഷങ്ങളായി തുടർന്നുപോന്നു. യഹൂദന്മാർ സാമുദായികമായി ഒറ്റപ്പെട്ടുനിന്നിരുന്നു. എ.ഡി. 1-ആം നൂറ്റാണ്ടു മുതൽ 20-ആം നൂറ്റാണ്ടുവരെ അവിടെ ഒരു യഹൂദസമുദായം തുടർച്ചയായി നിലനിന്നു എന്നതിനു തെളിവുകൾ കുറവാണ്. 19-ആം നൂറ്റാണ്ടിന്റെ ആരംഭകാലത്ത് അവിടെയുള്ള യഹൂദജനസംഖ്യ 8,000-ൽ അധികമായിരുന്നില്ല. 1918-ൽ 56,000 യഹൂദന്മാരാണ് പലസ്തീനിലുണ്ടായിരുന്നത്; അതായത് മൊത്തം ജനസംഖ്യയുടെ 10 ശതമാനം മാത്രം.

തുർക്കി ഭരണത്തിൻകീഴിൽ പലസ്തീനിലെ അറബികൾക്ക് പൗരാവകാശങ്ങൾ അനുവദിച്ചിരുന്നു. എങ്കിലും അവർക്കു സ്വതന്ത്രരാഷ്ട്രമായി നിൽക്കാനുള്ള ആഗ്രഹമാണുണ്ടായിരുന്നത്. ഒന്നാം ലോകയുദ്ധകാലത്ത് സഖ്യശക്തികൾ അറബികളുടെ ഈ അഭിലാഷം അറിഞ്ഞു പരിപോഷിപ്പിക്കാൻ ശ്രമിച്ചു. തുർക്കിയെ ക്ഷീണിപ്പിക്കാനുള്ള നയത്തിന്റെ ഭാഗമായിരുന്നു ഇത്. പലസ്തീൻ അറബികളുടെ സ്വാതന്ത്ര്യത്തെ അംഗീകാരക്കാമെന്ന് ബ്രിട്ടൻ ഉറപ്പു നൽകി. 1915-16 ൽ ജോർദാനിലെ ഹുസൈൻരാജാവും ഹെന്റി മക്മഹോനും തമ്മിലുണ്ടായ കത്തിടപാടുകളിൽ ഇക്കാര്യം വ്യക്തമാക്കിയിരുന്നു. 1918 ജനുവരിയിൽ ബ്രിട്ടീഷ്‌ ഗവൺമെന്റ് നൽകിയ ഹോഗാർത്ത് സന്ദേശത്തിലും ഈ ഉറപ്പ് ആവർത്തികയുണ്ടായി. 1918 നവംബറിൽ ഉണ്ടായ ആംഗ്ളോ-ഫ്രഞ്ച് പ്രഖ്യാപനത്തിലും പലസ്തീനിലെ അറബികൾക്ക് സ്വാതന്ത്ര്യ നൽകുമെന്ന സൂചനയുണ്ടായിരുന്നു. മേല്പറഞ്ഞവയുടെ അടിസ്ഥാനത്തിൽ അറബികൾ തുർക്കികൾക്കെതിരായി ശിഥിലീകരണപ്രവർത്തനങ്ങൾ ഊർജ്ജിതപ്പെടുത്തി സഖ്യശക്തികളുടെ കൈകളെ ശക്തിപ്പെടുത്തുകയുണ്ടായി.

പത്തൊൻപതാം നൂറ്റാണ്ടിന്റെ അവസാനത്തോടെയാണ് അറബ് - ഇസ്രയേൽ സംഘർഷങ്ങൾക്കു തുടക്കം കുറിക്കുന്നത്. 1917-ൽ ഓട്ടോമൻ സാമ്രാജ്യത്തിന്റെ തകർച്ചയോടെ ഈ തർക്കങ്ങൾ രാജ്യാന്തര ശ്രദ്ധയാകർഷിച്ചു തുടങ്ങി. 1880കൾക്കു ശേഷം യൂറൊപ്പിന്റെ വിവിധ ഭാഗങ്ങളിലുള്ള യഹൂദരിൽ ഒരു ഭാഗം അവരുടെ പൂർവിക ദേശമായി കണക്കാക്കപ്പെടുന്ന മധ്യപൂർവ്വ ദേശത്തേക്കു തിരികെ വന്നുകൊണ്ടിരുന്നു. ഓട്ടോമൻ സാമ്രാജ്യത്തിൽ നിന്നും അറബി ഭൂവുടമകളിൽ നിന്നും ഭൂമി വാങ്ങിയാണ് യഹൂദർ തിരിച്ചുവരവ് തുടങ്ങിയത്. കൈവശമാക്കിയ ഭൂമിയിൽ കൃഷിയിറക്കിയും മറ്റും യഹൂദർ മേഖലയിൽ വാസമുറപ്പിച്ചു. ചുരുങ്ങിയ കാലംകൊണ്ട് പ്രത്യേക യഹൂദ രാഷ്ടമെന്ന വാദവും ഉടലെടുത്തു. 1919ലെ ഫൈസൽ - വീസ്മാൻ ഉടമ്പടിയോടെ ഈ വാദം കൂടുതൽ ബലപ്പെട്ടു. പലസ്തീൻ ഭൂപരിധിക്കുള്ളിൽ യഹൂദജനതയ്ക്കായി ഒരു പ്രത്യേക മേഖല രൂപവത്കരിക്കുക, ഇക്കാര്യത്തിൽ അറബ് - യഹൂദ പരസ്പരണ ധാരണ വളർത്തുക എന്നിവയായിരുന്നു ഫൈസൽ - വീസ്മാൻ ഉടമ്പടിയുടെ കാതൽ.

1919-ൽ പലസ്തീൻ ബ്രീട്ടീഷ് നിയന്ത്രണത്തിലായതോടെ ജൂത അഭയാർത്ഥികൾ അങ്ങോട്ട് ഒഴുകി. ആയിരത്തിലേറെ വർഷങ്ങളായി പലസ്തീൻ മണ്ണിൽ വാസമുറപ്പിച്ചിരുന്ന അറബ് ജനത ഇതിനെ ശക്തമായി എതിർത്തു. 1937 ആയപ്പോഴേക്കും പലസ്തീനിലെ പകുതിയിലധികം ജനസംഖ്യ ജൂതന്മാരുടേതായി. പലസ്തീനെ വിഭജിച്ച് ജൂതന്മാർക്കും അറബികൾക്കുമായി നൽകാനുള്ള ശ്രമം അറബികൾ അംഗീകരിച്ചില്ല. രണ്ടാം ലോകമഹായുദ്ധകാലത്ത് ഹിറ്റ്ലറുടെ പീഡനങ്ങളിൽ നിന്നു രക്ഷപ്പെട്ട ജൂതന്മാർകൂടി ഇവിടെയെത്തി. അതോടെ മേഖലയിൽ ജൂതന്മാരുടെ തീവ്രവാദ പ്രവർത്തനങ്ങളും ശക്തമായി.

ഒന്നാം ലോകയുദ്ധകാലത്തുതന്നെ ഒരു സ്വതന്ത്ര യഹൂദരാജ്യം പലസ്തീനിൽ സ്ഥാപിക്കണമെന്ന ആവശ്യം ഉന്നയിച്ചുകൊണ്ട് സയോണിസ്റ്റുകൾ ബ്രിട്ടന്റെമേൽ സമ്മർദം ചെലുത്തിയിരുന്നു. തിയഡോർ ഹെർസൽ (1860-1904) ആയിരുന്നു ഈ പുതിയ പ്രസ്ഥാനത്തിന്റെ നേതാവ്. ഒരു യഹൂദരാഷ്ട്രം സ്ഥാപിക്കുന്നതിലൂടെ യൂറോപ്പിലും റഷ്യയിലും മറ്റു രാജ്യങ്ങളിലുമുള്ള യഹൂദജനത അനുഭവിച്ചിരുന്ന മർദനങ്ങൾക്ക് അറുതിവരുത്തുക എന്നതായിരുന്നു ഹെർസലിന്റെ ഉന്നം. ബ്രിട്ടന് യഹൂദന്മാരുടെ സഹായം ആവശ്യമായിരുന്നതിനാൽ അറബികളുടെ അറിവുകൂടാതെ അവർ പലസ്തീനിൽ യഹൂദന്മാർക്ക് ഒരു മാതൃരാജ്യം വാഗ്ദാനം ചെയ്തു. പലസ്തീൻ ഒരു പ്രശ്നമായി ഉയർന്നത് അന്നു മുതൽക്കാണ്. ബാൽഫൂർ പ്രഖ്യാപനത്തോടെ (1917) പലസ്തീനിൽ സ്വതന്ത്രമായ ഒരു യഹൂദരാജ്യം ലഭിക്കുമെന്ന് ഉറപ്പായി.

ഒന്നാം ലോകയുദ്ധത്തിനുശേഷം ബ്രിട്ടീഷധീനതയിലുള്ള മാൻഡേറ്ററി ഗവൺമെന്റ് (mandatory government) ആണ് പലസ്തീനിൽ ഭരണം നടത്തിയത്. അറബികൾക്കും യഹൂദന്മാർക്കും നൽകിയിരുന്ന ഉറപ്പുകൾ വിരുദ്ധ സ്വഭാവത്തോടുകൂടിയതായിരുന്നതുകൊണ്ട് ഇരുവിഭാഗങ്ങളും ഈ ഭരണത്തിനെതിരായിരുന്നു. രാജ്യത്ത് അസമാധാനവും അക്രമപ്രവർത്തനങ്ങളും വർധിച്ചു.

അറബികളെ സമാധാനിപ്പിക്കുവാനായി ബ്രിട്ടൻ 1922-ൽ ഒരു ധവളപത്രം (white paper) പുറപ്പെടുവിച്ചു. പലസ്തീനിൽ ഒരു പൂർണ യഹൂദരാഷ്ട്രം സ്ഥാപിക്കുകയല്ല ഉദ്ദേശ്യമെന്നും അറബികളെ ബഹിഷ്കരിക്കാനോ, അറബിഭാഷയും സംസ്കാരവും നശിപ്പിക്കപ്പെടുവാനോ ഇടവരുത്തുകയില്ലെന്നും അതിൽ വ്യക്തമാക്കിയിരുന്നു. എന്നാൽ അറബികൾ ഇതുമൂലം തൃപ്തരായില്ല; മറിച്ച് അവരുടെ വിദ്വേഷപ്രവൃത്തികൾ യഹൂദന്മാരെ കൂടുതൽ അസംതൃപ്തരാക്കി.

രണ്ടാം ലോകയുദ്ധത്തോടടുത്ത് പലസ്തീനിൽ സംഘർഷം വർധിച്ചു; സൈന്യബലം ഉപയോഗിച്ച് അറബികളെ അമർച്ച ചെയ്യേണ്ടിവന്നു. സ്ഥിതിഗതികൾ വഷളാവുന്നതു തടയാൻ ലണ്ടനിൽവച്ച് ഒരു ആംഗ്ളോ-അറബി-യഹൂദ സമ്മേളനം വിളിച്ചുകൂട്ടി. അറബികളും യഹൂദന്മാരും ഇതിൽ നിസ്സഹകരിച്ചു. തന്മൂലം 1939-ൽ മറ്റൊരു ധവളപത്രത്തിലൂടെ ബ്രിട്ടൻ ഏകപക്ഷീയമായ ഒരു തീരുമാനം പ്രഖ്യാപനം ചെയ്തു. പലസ്തീൻ ഒരു യഹൂദരാഷ്ട്രമാക്കുക എന്നത് തങ്ങളുടെ നയമല്ലെന്ന് അസന്ദിഗ്ധമായി വിളംബരം ചെയ്യുന്ന ഒന്നായിരുന്നു ഇത്.

1939-49 കാലയളവിൽ യഹൂദന്മാർക്ക് പലസ്തീനിൽ അവകാശം സ്ഥാപിക്കാൻ ഇടകൊടുക്കാതിരിക്കാൻ അറബികളും, അറബികൾക്ക് അവിടെ നിലനില്പില്ലാതാക്കാൻ സയോണിസ്റ്റുകളും ശ്രമിച്ചു.

1945-ൽ ബ്രിട്ടനിലെ ആറ്റ്ലി ഗവൺമെന്റ് ഒരു ആംഗ്ലോ-അമേരിക്കൻ അന്വേഷണ കമ്മിറ്റിയെ നിയോഗിച്ച് പലസ്തീൻ പ്രശ്നം പരിഹരിക്കാൻ ശ്രമിച്ചു. ഈ കമ്മിറ്റിയുടെ ഏകകണ്ഠമായ തീരുമാനങ്ങളടങ്ങിയ റിപ്പോർട്ട് 1946 ഏപ്രിൽ 20-നു പ്രസിദ്ധീകൃതമായി. 1,00,000 യഹൂദന്മാർക്ക് പലസ്തീനിൽ കുടിയേറിപ്പാർക്കാനുള്ള അനുവാദപത്രം നൽകാനും സ്വത്തു വാങ്ങുന്നതിനുള്ള നിരോധനം നീക്കുവാനും ഉള്ള നിർദ്ദേശങ്ങൾ റിപ്പോർട്ടിലുണ്ടായിരുന്നു. കമ്മിഷൻ പലസ്തീനിൽ ഒരു യഹൂദരാഷ്ട്രം നിർമ്മിക്കുന്നതിനെ എതിർക്കുകയും ബ്രിട്ടന്റെ കീഴിൽ ഒരു മാൻഡേറ്ററി ഗവൺമെന്റായി തുടരുന്നതിനെ അനുകൂലിക്കുകയും ചെയ്തു. ഈ ശിപാർശകൾ നടപ്പിലാക്കാൻ ബ്രിട്ടീഷ് ഗവൺമെന്റ് വിസമ്മതിച്ചു.

1947-ൽ അറബികൾക്കും ജൂതന്മാർക്കും പ്രത്യേക മേഖലകൾ സൃഷ്ടിക്കാനുള്ള പ്രമേയം ഐക്യരാഷ്ട്ര സഭ പാസാക്കി. അറബികൾ ഒന്നടങ്കം ഈ നീക്കത്തെ എതിർത്തു. പ്രമേയത്തെ തുടർന്ന് 1948 മെയ് 14നു ബ്രിട്ടീഷുകാർ തങ്ങളുടെ സൈന്യത്തെ പലസ്തീനിൽനിന്നും പിൻ‌വലിച്ചു. അറബികൾക്കോ യഹൂദർക്കോ അധികാരം കൈമാറാതെ മേഖലയിൽ സംഘർഷത്തിനു വഴിമരുന്നിട്ടാണ് ബ്രിട്ടൺ പിന്മാറ്റം നടത്തിയത്. പലസ്തീനിൽ ആധിപത്യം സ്ഥാപിക്കാനുള്ള പോരാട്ടങ്ങൾക്ക് ഇതോടെ തുടക്കമായി. 

1946 ജൂൺ മുതൽ പലസ്തീനിൽ ഭീകരമായ ആഭ്യന്തരസമരം പൊട്ടിപ്പുറപ്പെട്ടു. യഹൂദ-ബ്രിട്ടീഷ് സംഘട്ടനത്തിന്റെ ഫലമായി നിയമസമാധാനം തകർന്നു. വിദേശകാര്യസെക്രട്ടറി ഏണസ്റ്റ് ബെവിൻ 1947 ഫെബ്രുവരിയിൽ പലസ്തീൻ പ്രശ്നം യു.എൻ-ന്റെ പരിഗണനയ്ക്കു സമർപ്പിച്ചു. യു.എൻ. കമ്മീഷൻ ബ്രിട്ടീഷ് മാൻഡേറ്റ് ഫലപ്രദമല്ലെന്നും പലസ്തീൻ വിഭജനം മാത്രമേ പ്രശ്നത്തിന് പരിഹാരമാവുകയുള്ളുവെന്നും വിധിച്ചു. ബ്രിട്ടൻ ഇത് അംഗീകരിച്ചില്ല. യു.എൻ. പൊതുസഭയിലെ 56 അംഗരാഷ്ട്രങ്ങളിൽ 33-ഉം വിഭജനത്തെ പിന്താങ്ങി. യഹൂദന്മാർ ആ തീരുമാനം നടപ്പിലാക്കാനുള്ള പരിപാടികൾ ആസൂത്രണം ചെയ്തു. അറബികൾ അതിനെ എതിർത്തു. ബ്രിട്ടീഷുകാർ പിൻവാങ്ങിയാൽ അറബി-യഹൂദസംഘട്ടനം അനിവാര്യമാണെന്നു തീർച്ചയായി. അറബിലീഗിലെ ഏഴു രാഷ്ട്രങ്ങളും 1947 ഡിസംബറിൽ കെയ്റോവിൽ സമ്മേളിച്ച് പലസ്തീനിലെ അറബികൾക്ക് ആയുധസഹായം നൽകാൻ തീരുമാനിച്ചു. ബ്രിട്ടന്റെ പിൻമാറ്റത്തോടെ (1948 ഏപ്രിൽ) 1948-ലെ അറബ് ഇസ്രയേൽ യുദ്ധം തുടങ്ങി.

സംഘാടനത്തിലും അഭ്യാസത്തിലും വീര്യത്തിലും ആയുധശക്തിയിലും യഹൂദസേനയുടെ മേന്മ അറബികളെ നിർവീര്യരാക്കി. അറബിസൈന്യവ്യൂഹം (Arab legion) മാത്രമേ ഇതിനൊരു അപവാദമായി യഹൂദന്മാരെ പിൻതള്ളാൻ ശക്തമായുണ്ടായിരുന്നുള്ളു. ജറുസലേമിനടുത്ത ദിർയാസിമിൽ യഹൂദന്മാർ നടത്തിയ കുരുതിയെത്തുടർന്ന് ഹൈഫ, ജാഫ എന്നിവിടങ്ങളിലെ 95 ശതമാനം അറബികളും പ്രാണരക്ഷാർഥം നാടുവിട്ടു. യഹൂദന്മാർ കൈയടക്കിയ പലസ്തീൻ ഭാഗങ്ങളിൽനിന്നും 3,00,000 അറബികൾ പലായനം ചെയ്തു. വിഭജനത്തിനു വിലങ്ങുതടിയായിനിന്ന അറബി ഭൂരിപക്ഷം ഏതാനും ദിവസങ്ങൾക്കുള്ളിൽ ഒഴിഞ്ഞുപോയി.

1948 മേയ് 14-ന് ബ്രിട്ടീഷുകാർ പലസ്തീൻ വിട്ട അന്നുതന്നെ സിയോണിസ്റ്റ് പ്രസ്ഥാനക്കാർ ടെൽ അവീവിൽ സമ്മേളിച്ച് സ്വതന്ത്ര ഇസ്രയേൽ നിലവിൽ വന്നതായി പ്രഖ്യാപിച്ചു. അന്നേദിവസംതന്നെ യു.എസ്. ആ താത്കാലിക ഗവൺമെന്റിനെ അംഗീകരിച്ചു. ജോർദാൻ, ഈജിപ്ത്, സിറിയ, ലെബനാൻ, ഇറാഖ് എന്നീ രാജ്യങ്ങൾ ഇസ്രയേലിനെതിരെ യുദ്ധം പ്രഖ്യാപിച്ചു. അറബ് രാജ്യങ്ങളുടെ സൈന്യം പലസ്തീനിൽ കടന്നു. അമേരിക്ക, സോവ്യറ്റ് യൂണിയൻ എന്നീ രാജ്യങ്ങളും അന്നത്തെ ഐക്യരാഷ്ട്ര സഭ സെക്രട്ടറി ജനറൽ ട്രിഗ്വെ ലീയും അറബ് രാജ്യങ്ങളുടെ നീക്കത്തെ നിയമവിരുദ്ധമായി പ്രഖ്യാപിച്ചു. എന്നാൽ ചൈന അറബ് അവകാശവാദത്തെയാണു പിന്തുണച്ചത്. ഏതായാലും യുദ്ധത്തിൽ അറബികളുടെ സംയുക്ത സേനയെ ഇസ്രയേൽ പരാജയപ്പെടുത്തി. ലക്ഷക്കണക്കിനു പലസ്തീൻ അറബികൾ യുദ്ധപരാജയത്തെത്തുടർന്ന് അഭയാർത്ഥികളായി. പത്സ്തീനിലെ അറബ് ജനസംഖ്യയുടെ മൂന്നിൽ രണ്ടു ഭാഗം ഇസ്രയേൽ അധീന പ്രദേശങ്ങളിൽനിന്ന് ഓടിപ്പോവുകയോ തുരത്തെപ്പെടുകയോ ചെയ്തു. ശേഷിച്ചവർ ഇസ്രയേലിലെ പൗരന്മാരായി തുടർന്നു. ഐക്യരാഷ്ട്ര സഭയുടെ കണക്കനുസരിച്ച് ഏഴുലക്ഷത്തിലധികം അറബികൾ യുദ്ധത്തിനു ശേഷം അഭയാർത്ഥികളായി. അറബികൾക്ക് ആധിപത്യം സ്ഥാപിക്കാനായ നാമമാത്ര പ്രദേശങ്ങളിൽ യഹൂദരും അഭയാർത്ഥികളാക്കപ്പെട്ടു. 

ട്രാൻസ് ജോർദാനും ഈജിപ്തും ഇറാക്കുമായി ഉണ്ടായിരുന്ന സഖ്യംമൂലം അറബികളോടുള്ള ചുമതല നിറവേറ്റാൻ ബ്രിട്ടൻ ബാധ്യസ്ഥമായിരുന്നു. എന്നാൽ യഹൂദരാഷ്ട്രത്തെ യു.എസ്. അംഗീകരിച്ചത് പുതിയൊരു പ്രശ്നം സൃഷ്ടിച്ചു. അംഗോളാ-യു.എസ്. താത്പര്യങ്ങളുടെ ഉരസൽ യു.എൻ. ഇടപെടലിനു കാരണമായി. സ്വീഡിഷ് രാജ്യതന്ത്രജ്ഞനായ കൌണ്ട് ഫോൽക്ക് ബർനാദോത്ത് (1895-1948) അറബി-യഹൂദ സംഘട്ടനത്തിന് അറുതിവരുത്താൻ നിയോഗിക്കപ്പെട്ടു. താത്കാലികമായ വെടിനിർത്തലിന് ഈ ദൗത്യം സഹായകമായി. ഒരു യഹൂദ ഭീകരപ്രവർത്തകന്റെ വെടിയേറ്റ് ബർനാദോത്ത് മരണമടഞ്ഞതോടെ വീണ്ടും യുദ്ധം തുടങ്ങി. ഡോ. റാൾഫ് ബഞ്ച് യു.എൻ. മധ്യസ്ഥനായി വന്ന് ഇസ്രയേലും അറബി രാഷ്ട്രങ്ങളുമായി സംഭാഷണങ്ങൾ നടത്തി. രണ്ടു കക്ഷികൾക്കും യുദ്ധം തുടരുന്നത് ആപത്കരമാണെന്ന വിശ്വാസം വളർന്നു. അറബികൾക്കിടയ്ക്കുതന്നെ അഭിപ്രായവ്യത്യാസം വലിയ തോതിൽ പ്രത്യക്ഷപ്പെട്ടുതുടങ്ങി. 1949 മാർച്ചിൽ യു.എൻ. രക്ഷാസമിതി ഇസ്രയേലിനെ യു.എൻ. അംഗമാക്കാൻ തീരുമാനിച്ചതോടെ സന്ധിസംഭാഷണങ്ങൾക്കു മുൻകൈയെടുക്കാൻ അതിനു കഴിഞ്ഞു. അങ്ങനെ തിയൊഡോർ ഹെർസലിന്റെയും ആദ്യകാലത്തെ സയോണിസ്റ്റുകളുടെയും ചിരകാലസ്വപ്നം സഫലീകൃതമായി.

നിയന്ത്രണരേഖകൾ സ്ഥാപിക്കാനുള്ള സമ്മതത്തോടെ 1949ലാണ് അറബ്-ഇസ്രയേൽ യുദ്ധം അവസാനിച്ചത്. ഇതനുസരിച്ച് ഐക്യരാഷ്ട്ര സഭാ നിർദ്ദേശമനുസരിച്ചുള്ള പ്രദേശങ്ങളും ഈ നിർദ്ദേശത്തിൽതന്നെ അറബികൾക്കായി നീക്കിവച്ച പ്രദേശങ്ങളുടെ പകുതിയോളവും ഇസ്രയേലിന്റെ നിയന്ത്രണത്തിലായി. ഗാസാ മുനമ്പ് ഈജിപ്തും വെസ്റ്റ് ബാങ്ക് ജോർദാനും കൈക്കലാക്കി. 

ഒന്നാം അറബ്-ഇസ്രയേൽ യുദ്ധത്തെ തങ്ങളുടെ സ്വാതന്ത്ര്യ പോരാട്ടമായാണ് ഇസ്രയേൽ വിശേഷിപ്പിക്കുന്നത്. രൂപവത്കരിച്ചു നാളുകളാകും മുൻപേ അറബ് രാജ്യങ്ങൾക്കെതിരെ ഇസ്രയേൽ ഒറ്റയ്ക്കു നേടിയ വിജയം ലോകത്തെ അമ്പരിപ്പിച്ചു. യഹൂദരോടു കീഴടങ്ങേണ്ടിവന്നത് അറബ് ലോകത്തെയാകെ അസ്വസ്ഥമാക്കുകയും ചെയ്തു.

രണ്ടാമത്തെ പ്രധാന അറബി യഹൂദസംഘട്ടനം 1956 ഒക്ടോബർ-നവംബർ മാസങ്ങളിലാണ് നടന്നത്. സൂയസ് പ്രതിസന്ധി എന്ന പേരിൽ അറിയപ്പെട്ട ഈ യുദ്ധത്തിൽ ബ്രിട്ടനും ഫ്രാൻസും ഇസ്രയേലും ചേർന്ന് ഈജിപ്തിനെതിരായി ഒരു ത്രിശക്തി പ്രകടനം നടത്തുകയാണുണ്ടായത്. സൂയസ്തോടിനെ സാമ്രാജ്യശക്തികളുടെ നിയന്ത്രണത്തിൽ കൊണ്ടുവരാനും ഈജിപ്തിലെ ഗമാൽ അബ്ദുൽ നാസറുടെ ഭരണത്തെ തകിടം മറിക്കാനും ഉദ്ദേശിച്ചുള്ള ഒരു ആക്രമണമായിരുന്നു അത്. ഇതിനു തുടക്കമിട്ടുകൊണ്ട് 1956 ഒക്ടോബർ 29-നു ഇസ്രയേലി സൈന്യം സിനായ് പ്രദേശത്തെ ഈജിപ്ഷ്യൻ സൈനികനിരകളെ ആക്രമിച്ചു. അടുത്ത ദിവസം ആംഗ്ളോ-ഫ്രഞ്ചു ഗവൺമെന്റുകൾ 12 മണിക്കൂറിനുള്ളിൽ അറബി-ഇസ്രയേലി സൈന്യങ്ങൾ യുദ്ധശ്രമങ്ങൾ ഉപേക്ഷിച്ചു സൂയസ്സിന്റെ തീരം വിട്ടുമാറണമെന്ന അന്ത്യശാസനം നൽകി. സൂയസ്തോടിന്റെ തീരത്ത് അതിലൂടെയുള്ള ഗതാഗതസുരക്ഷിതത്വം ഉദ്ദേശിച്ച് താത്കാലികമായി ആംഗ്ളോ-ഫ്രഞ്ചുസൈന്യങ്ങളെ നിർത്താൻ സമ്മതിക്കണമെന്നും അവർ ഈജിപ്തിനോടാവശ്യപ്പെട്ടു.

ഈജിപ്ത് അന്ത്യശാസനം നിരസിച്ചതുമൂലം അവരുടെ വിമാനത്താവളങ്ങൾക്കും സൈനികശേഖരങ്ങൾക്കും നേരെ ബ്രിട്ടീഷ് വ്യോമസേന ആക്രമണം നടത്തി (ഒക്ടോബർ 31 മുതൽ നവംബർ 4 വരെ). ഇതേത്തുടർന്ന് ബ്രിട്ടീഷ് വിമാനങ്ങൾ സൂയസ് കനാൽ മേഖലയിൽ ഇറങ്ങി. പോർട്ട് സയ്യിദിലും മറ്റു ദിക്കുകളിലും ഈജിപ്റ്റുകാർ അവരെ എതിർത്തു. ലോകജനത ഒന്നടങ്കം ആക്രമണങ്ങൾക്കെതിരെ ശബ്ദമുയർത്തി. യു.എസ്സും യു.എസ്.എസ്.ആറും യോജിച്ച് ഇസ്രയേലിന്റെയും സഖ്യരാഷ്ട്രങ്ങളുടെയും മേൽ സമ്മർദം ചെലുത്തി അവരെ ആക്രമണത്തിൽനിന്നു പിന്തിരിപ്പിച്ചു. ഇന്ത്യയും മറ്റ് ആഫ്രോ-ഏഷ്യൻ രാഷ്ട്രങ്ങളും അറബികളെ അനുകൂലിച്ചുള്ള നിലപാടാണ് സ്വീകരിച്ചത്.

നവംബർ 6-7-ന് വെടിനിർത്തൽ നിലവിൽവന്നപ്പോഴേക്കും സിനായ് ഉപദ്വീപും ഗാസാപ്രദേശവും പൂർണമായും ഇസ്രയേലിനധീനമായിരുന്നു. ഷറം അൽഷെയിക്കും അക്വാബാ ഉൾക്കടലിന്റെ പ്രവേശനദ്വാരത്തിലുള്ള ടിറാൻ ദ്വീപും അവർ കൈയടക്കി. സംഘട്ടനങ്ങളവസാനിപ്പിക്കാനും സമാധാനം സ്ഥാപിക്കാനുമായി ഒരു അടിയന്തരസേനയെ (emergency force) അങ്ങോട്ടയയ്ക്കാൻ യു.എൻ. പൊതുസഭ (നവംബർ 5-ന്) തീരുമാനിച്ചു. നവംബർ 15-ന് അവരുടെ മേൽനോട്ടത്തിൽ ബ്രിട്ടീഷ്-ഫ്രഞ്ച് സൈന്യങ്ങൾ പിൻവാങ്ങാൻ തുടങ്ങി. 1957 മാർച്ചിൽ മാത്രമേ ഇസ്രയേൽ 1949-ലെ യുദ്ധവിരാമരേഖയ്ക്കു പിന്നിലേക്കു പോയുള്ളു.

1967 ജൂൺ 5-ന് ഈജിപ്തിലെയും സിറിയയിലെയും വിമാനത്താവളങ്ങളെ ഇസ്രയേൽ പെട്ടെന്ന് ആക്രമിച്ചു. പഴയ ജറുസലേം പട്ടണവും ഗാസായും സിനായ് മരുഭൂമിയും ജോർദാന്റെ പടിഞ്ഞാറെ കരയും സിറിയയിലെ ഗോലാൻ കുന്നുകളും അവർ കൈവശപ്പെടുത്തി. യു.എൻ. രക്ഷാസമിതി വെടിനിർത്തലിന് നാലു പ്രമേയങ്ങൾ പാസാക്കി. തങ്ങൾക്കുവേണ്ട ഭൂപ്രദേശങ്ങൾ കൈയിലായതോടെ ഇസ്രയേൽ യുദ്ധം അവസാനിപ്പിച്ചു. ഈ ആറുദിനയുദ്ധം അറബിലോകത്തെ അപ്പാടെ നടുക്കിക്കളഞ്ഞു. ഈജിപ്താണ് ജൂൺ 5-ന് യുദ്ധം തുടങ്ങിയതെന്നാണ് ഇസ്രയേൽ ആരോപിച്ചതെങ്കിലും സത്യം നേരെ മറിച്ചായിരുന്നു; ആത്മരക്ഷാർഥവുമായിരുന്നില്ല ഇസ്രയേലിന്റെ നടപടി. ടിറാൻ കടലിടുക്ക് തങ്ങളുടെ കപ്പലുകൾക്ക് പോകാൻ പറ്റാത്തവിധം ഈജിപ്ത് അടച്ചപ്പോഴാണ് യുദ്ധം തുടങ്ങിയതെന്ന് ഇസ്രയേൽ വാദിച്ചു. എന്നാൽ അത് യുദ്ധം തുടങ്ങാനുള്ള കാരണമാക്കി ഇസ്രയേൽ സ്വീകരിച്ച നടപടിയായിരുന്നു. ഇസ്രയേലിന്റെ പ്രകോപനപരമായ നടപടികൾമൂലം ഈജിപ്ത് ടിറാൻ മാർഗ്ഗം അടയ്ക്കുകയാണുണ്ടായത്.

സിറിയൻ-ഇസ്രയേൽ അതിർത്തിയിലെ യുദ്ധവിരാമമേഖലയായിരുന്നു യുദ്ധകാരണങ്ങൾ സൃഷ്ടിച്ച സംഭവങ്ങൾക്കു കളമൊരുക്കിയത്. വെടിനിർത്തൽ കരാറുപ്രകാരം 1948-ലെ യുദ്ധകാലത്ത് ഓടിപ്പോയ അറബികൾ മടങ്ങിവന്ന് സ്വന്തം സ്വത്തും വീടുകളും വീണ്ടെടുത്തപ്പോൾ ഇസ്രയേൽ അതു തടഞ്ഞു. കൂടാതെ യുദ്ധവിരാമമേഖലയിൽ തങ്ങിയിരുന്ന അറബികളെ അവർ ഒഴിപ്പിക്കാനും ശ്രമിച്ചു. അറബികളുടെ കൃഷിഭൂമികൾ യഹൂദന്മാർ കൈയേറി കൃഷിചെയ്യാൻ ആരംഭിച്ചു. സിറിയക്കാർക്കെതിരെ പല സന്ദർഭങ്ങളിലും പട്ടാളനടപടികൾ സ്വീകരിക്കപ്പെടുകയുണ്ടായി. രക്ഷാസമിതി ഈ സംരംഭങ്ങൾ അറിയുകയും ഇസ്രയേലികളെ അക്രമപ്രവർത്തനങ്ങളിൽ നിന്നു പിൻതിരിപ്പിക്കാൻ ശ്രമിക്കുകയും ചെയ്തിരുന്നു.

ഇസ്രയേലിന്റെ അക്രമപ്രവർത്തനങ്ങൾക്കെതിരെ സിറിയ 1966-ലെ ഉടമ്പടി (Mutual Defence Pact) അനുസരിച്ച് ഈജിപ്തിന്റെ സഹായം തേടി. അതുപ്രകാരം ഈജിപ്റ്റ് അലക്സാൺഡ്രിയയിലേക്കും ഇസ്മാലിയയിലേക്കും സൈന്യങ്ങളെ അയച്ചു. യു.എൻ. സേനയെ ഈജിപ്തിന്റെ ഭാഗത്തുനിന്നു പിൻവലിക്കാൻ പ്രസിഡണ്ട് നാസർ സെക്രട്ടറി ജനറലിനോട് ആവശ്യപ്പെട്ടു. യു.എൻ.സൈന്യങ്ങൾ യുദ്ധവിരാമമേഖലയിലെ ഷറം അൽഷെയിക്കിൽ നിന്നും പിൻവലിക്കപ്പെട്ടപ്പോൾ ഈജിപ്ത് അവിടെ സൈന്യങ്ങളെ അണിനിരത്തി. ടിറാൻ കടലിടുക്കിനു സമീപമായിരുന്നതുകൊണ്ട് അത് ഈജിപ്തിന്റെ അധികാരപരിധിക്കുള്ളിൽ (Territorial Waters)പ്പെട്ടതായിരുന്നു. 1967 മേയ് 22-ന് ഈ ജലമാർഗ്ഗത്തിലൂടെ ഇസ്രയേലിന് പ്രവേശനം നിഷേധിക്കപ്പെട്ടു.

ഇതേത്തുടർന്ന് സംഘർഷം വർധിക്കുകയും ഇരുഭാഗവും യുദ്ധത്തിനു തയ്യാറാവുകയും ചെയ്തു. ബ്രിട്ടനും യു.എസ്സും ഇസ്രയേലിനു ടിറാന്റെമേലുള്ള അവകാശമുറപ്പിക്കാൻ ശ്രമിച്ചു. വൈസ് പ്രസിഡണ്ട് സക്കറിയാ മൊഹിയുദ്ദീനെ ജൂൺ ആദ്യത്തിൽ വാഷിങ്ടനിലേക്കയച്ച് പ്രശ്നം സമാധാനപരമായി പരിഹരിക്കാൻ ഈജിപ്ത് ശ്രമിച്ചു. 1966 മുതൽ ഇസ്രയേലിൽനിന്നു ധാരാളം യഹൂദന്മാർ ഒഴിഞ്ഞുപൊയ്ക്കൊണ്ടിരുന്നു. തൊഴിലില്ലായ്മയും മറ്റു സാമ്പത്തികപരാധീനതകളും ഏറുകയും വലിയൊരു പ്രതിസന്ധിയെ രാഷ്ട്രം നേരിടുകയും ചെയ്തിരുന്ന കാലമായിരുന്നു അത്. അറബികളെ ഒരു പാഠം പഠിപ്പിക്കുന്നതിനും ആഭ്യന്തരമായ പ്രശ്നങ്ങൾക്കു പരിഹാരം കാണുന്നതിനും സയോണിസത്തെ രക്ഷിക്കുന്നതിനും യുദ്ധം തന്നെയാണ് പോംവഴിയെന്ന് ഇസ്രയേൽ കരുതി. 1967 ജൂൺ 5-ന് പ്രഭാതത്തിൽ ഈജിപ്തിനും സിറിയയ്ക്കും ജോർദാനും എതിരായി ഇസ്രയേൽ യുദ്ധം പ്രഖ്യാപിച്ചു. ഇത് പശ്ചിമേഷ്യയിൽ നടന്ന മൂന്നാമത്തെ യുദ്ധമായിരുന്നു.

1967 ജൂണിലെ യുദ്ധത്തിനു മുൻപ് അറബി-യഹൂദ സംഘർഷം പലസ്തീൻ പ്രശ്നത്തെച്ചൊല്ലിയായിരുന്നു. എന്നാൽ ഈ യുദ്ധത്തിനുശേഷം പ്രശ്നം കൂടുതൽ സങ്കീർണമായിത്തീർന്നു. അറബികളുടെ ഭൂപ്രദേശങ്ങൾ കൈയടക്കിയതും അഭയാർഥി പ്രശ്നം ഗുരുതരമാക്കിയതും പഴയ ജറുസലേം നഗരം കീഴടക്കിയതും മറ്റും കൂടുതൽ സംഘർഷാവസ്ഥ സൃഷ്ടിച്ചു.

അറബിരാഷ്ട്രങ്ങളും ഇസ്രയേലും തമ്മിലുള്ള 4-ആമത്തെ സംഘട്ടനം 1973 ഒക്ടോബർ 6-ന് ആരംഭിച്ചു. ഈ യുദ്ധം ആരംഭിച്ചത് യഹൂദരുടെ യോംകിപ്പൂർ വ്രതധ്യാനനാളിലായതിനാൽ ഈ യുദ്ധത്തെ യോംകിപ്പൂർ യുദ്ധം എന്നും പരാമർശിച്ചുവരുന്നു. ഈജിപ്തിന്റെ സേനകളും ഇസ്രയേൽ സേനകളും തമ്മിൽ സൂയസ്തോടിന്റെ തീരത്തും സിനായ് മരുഭൂമിയിലും, സിറിയൻ സേനകളും ഇസ്രയേൽ സേനകളും തമ്മിൽ ഗോലാൻ കുന്നിൻപ്രദേശങ്ങളിലും നടന്ന രൂക്ഷമായ യുദ്ധം 17 ദിവസം നീണ്ടുനിന്നു. ആദ്യവിജയങ്ങൾ നേടിയ ഈജിപ്തിന്റെ സേന, സൂയസ്തോട് തരണം ചെയ്തു സിനായ് മരുഭൂമിയിലെ പ്രതിരോധ നിരയായ ബാർലെവ് ലൈൻ കടന്നു. ഗോലാൻ കുന്നുകളിൽ ആധിപത്യം സ്ഥാപിച്ച ഇസ്രയേൽസേന സിറിയൻ തലസ്ഥാനമായ ദമാസ്കസിലേക്കു മുന്നേറിയെങ്കിലും അതു തടയപ്പെട്ടു. വമ്പിച്ച യു.എസ്. ആയുധസഹായം ലഭിച്ച ഇസ്രയേൽസേന സൂയസ്തോടിന്റെ മറ്റൊരു ഭാഗത്തുകൂടെ കടന്ന് സൂയസ്-കെയ്റോ റോഡിൽ എത്തി. യുദ്ധം അവസാനിപ്പിക്കാനുള്ള യു.എൻ. രക്ഷാസമിതിയുടെ ശ്രമങ്ങൾ ആദ്യം ഫലവത്തായില്ലെങ്കിലും യു.എസ്സും യു.എസ്.എസ്.ആറും ചേർന്നവതരിപ്പിച്ച പ്രമേയം പിന്നീട് യു.എൻ. രക്ഷാസമിതി അംഗീകരിക്കുകയും ആ പ്രമേയത്തിലെ നിർദ്ദേശാനുസരണം അറബി-ഇസ്രയേൽ സംഘട്ടനം അവസാനിപ്പിക്കുകയും ചെയ്തു. യുദ്ധം അവസാനിപ്പിക്കുന്നതിൽ യു.എസ്സും യു.എസ്.എസ്.ആറും നിർണായകമായ പങ്കു വഹിച്ചിരുന്നു. ഈ സംഘട്ടനത്തിൽ മറ്റ് അറബിരാഷ്ട്രങ്ങൾ ഈജിപ്തിനും സിറിയയ്ക്കും സഹായസഹകരണങ്ങൾ നൽകി. എണ്ണ ഉത്പാദിപ്പിക്കുന്ന അറബിരാഷ്ട്രങ്ങൾ, എണ്ണയെ ഒരായുധമാക്കി മാറ്റാനുള്ള ശ്രമത്തിൽ ഏർപ്പെട്ടു. 1967-ലെ 3-ആം അറബി-ഇസ്രയേൽ യുദ്ധത്തിൽ പിടിച്ചെടുത്ത അറബിപ്രദേശങ്ങൾ ഇസ്രയേൽ പൂർണമായി വിട്ടൊഴിയുന്നതുവരെ, തങ്ങളുടെ എണ്ണ ഉത്പാദനവും കയറ്റുമതിയും ഗണ്യമായി കുറയ്ക്കുമെന്നു പ്രഖ്യാപിച്ചു. തന്മൂലം ആഗോളവ്യാപകമായി പെട്രോളിയത്തിനും പെട്രോളിയം ഉത്പന്നങ്ങൾക്കും ക്ഷാമവും വിലക്കയറ്റവും ഉണ്ടായി. യു.എസ്സിന്റെയും യു.എസ്.എസ്.ആറിന്റെയും ശ്രമഫലമായി യു.എൻ. മേൽനോട്ടത്തിൽ ഇസ്രയേലിന്റെയും ഈജിപ്തിന്റെയും പ്രതിനിധികൾ ആദ്യമായി ജനീവയിൽ സമ്മേളിച്ച് പശ്ചിമേഷ്യയിൽ ശാശ്വതസമാധാനം കൈവരുത്താനുള്ള കൂടിയാലോചനകൾ ആരംഭിച്ചു. യു.എസ്. സ്റ്റേറ്റ് സെക്രട്ടറി ഡോ. ഹെന്റി കിസിഞ്ജറുടെ ദൌത്യഫലമായി ഇസ്രയേൽ തങ്ങളുടെ സേനകളെ സൂയസ്തോടിന്റെ ഇരുകരകളിൽനിന്നും പിൻവലിക്കാൻ സമ്മതിച്ചു (1974).

ഈ ഘട്ടത്തിൽ നടന്ന അറബി-ഇസ്രയേലി സംഘട്ടനങ്ങൾ നേർക്കുനേരെയുള്ള യുദ്ധങ്ങൾ ആയിരുന്നില്ല. സാർവദേശീയരംഗത്തു പൊതുവിലും പശ്ചിമേഷ്യയിൽ പ്രത്യേകിച്ചും ഉണ്ടായിക്കൊണ്ടിരുന്ന പുതിയ സംഭവവികാസങ്ങൾ ഇസ്രയേലി-പലസ്തീൻ സംഘട്ടനങ്ങളെ നിശ്ചിതകാലയളവിൽ നടക്കുന്ന യുദ്ധങ്ങൾ എന്ന രീതിയിൽനിന്നു വ്യത്യസ്തമാക്കി. യോംകിപ്പൂർ പരാജയത്തിനുശേഷം അറബിരാഷ്ട്രങ്ങൾ പലസ്തീനിനെ തുണയ്ക്കാൻ നേരിട്ടുള്ള യുദ്ധംവഴി പിന്നീടൊരിക്കലും ശ്രമിച്ചിട്ടില്ല. അക്കാലംവരെ അറബിരാഷ്ട്രങ്ങളുടെ മുഴുവനും നേതൃത്വം വഹിച്ചിരുന്ന ഈജിപ്ഷ്യൻ പ്രസിഡന്റ് ഗമാൽ അബ്ദുൾ നാസർ 1970-ൽ നിര്യാതനായതോടെ അറബിലോകത്തിന് ഒരു അനാഥാവസ്ഥ അനുഭവപ്പെടുകയും ഈജിപ്തിലെ നാസറിന്റെ പിൻഗാമികൾ ഇസ്രയേലിനോടും അമേരിക്കൻ ഐക്യനാടിനോടും ചായ്‌വ് പ്രദർശിപ്പിക്കാൻ തുടങ്ങുകയും ചെയ്തു. ഉദാഹരണത്തിന് നാസറിന്റെ നിര്യാണശേഷം പ്രസിഡന്റ്പദം ഏറ്റെടുത്ത അൻവർ സാദത്ത് പലസ്തീൻകാരോടോ മറ്റ് അറബിരാഷ്ട്രങ്ങളോടോ ആശയവിനിമയം പോലും ചെയ്യാതെ 1979 മാർച്ച് 26-ന് ഇസ്രയേലിനെ അംഗീകരിക്കുന്ന ആദ്യത്തെ രാഷ്ട്രമായി മാറി കരാറിൽ ഒപ്പുവച്ചത് അറബികൾക്കിടയിൽ കടുത്തരോഷപ്രകടനത്തിനിടയാക്കി. ഇതിന്റെ ഫലമായിട്ടായിരിക്കണം 1981 ഒക്ടോബർ 6-ന് അൻവർ സാദത്ത് ഒരു ഈജിപ്തുകാരനാൽ വധിക്കപ്പെട്ടത് തുടർന്ന് പ്രസിഡന്റായ ഹോസ്നി മുബാറക്ക് സാദത്തിന്റെ നയംതന്നെ അല്പം മയപ്പെടുത്തി ആണെങ്കിലും തുടർന്നു.

ഈ ഒത്തുതീർപ്പ് ഇസ്രയേലിന്റെ യുദ്ധപ്രവണതയെ ശക്തിപ്പെടുത്തുകയല്ലാതെ കുറച്ചില്ല എന്നതിന്റെ തെളിവാണ് 1981 ജൂൺ 7-ന് ഇസ്രയേൽ സമാധാനപരമായ വൈദ്യുതി ഉത്പാദനത്തിനും മറ്റുമായി പ്രവർത്തിച്ചുവന്ന ഇറാഖിലെ ആണവപരീക്ഷണ കേന്ദ്രത്തിനെതിരെ വ്യോമാക്രമണം നടത്തിയത്. ഇതിനെക്കാൾ കുറേക്കൂടി രൂക്ഷമായ നടപടി ആയിരുന്നു പലസ്തീൻ വിമോചന സംഘടനയുടെ താവളങ്ങൾ തകർക്കാൻ എന്നുപറഞ്ഞ് 1982 ജൂൺ 6-ന് ലെബനന്റെ മേൽ വളരെയേറെ ആൾനാശം ഉണ്ടാക്കിയ വൻആക്രമണം ഇസ്രയേൽ നടത്തിയത്. പിൽക്കാലത്ത് ഇസ്രയേലി പ്രധാനമന്ത്രിയായ അന്നത്തെ രാജ്യരക്ഷാമന്ത്രി ഏരിയൽ ശാരോൺ ആണ് ഈ കടന്നാക്രമണത്തിനു മുൻകൈ എടുത്തത്. ഈ ആക്രമണം ഇസ്രയേലിനെതിരെയുള്ള അറബികളുടെ രോഷം വർധിപ്പിക്കുകയും ഭീകരസംഘടനയെന്ന് പറയപ്പെടുന്ന "ഹിസ്ബുള്ള" എന്നൊരു ഇസ്ലാമിക് പോരാട്ടസംഘടനയ്ക്ക് ജന്മം നൽകുകയും ചെയ്തു.

ഇറാഖിനും ലെബനനും എതിരെ ഇസ്രയേൽ നടത്തിയ കടന്നാക്രമണങ്ങളും അതേത്തുടർന്ന് പലസ്തീൻ മേഖലയിലാകെ ഇസ്രയേലിനെതിരെ വ്യാപകമായി വളർന്ന രോഷവും ചെറുത്തുനില്പും 1987-ൽ "ഇൻതിഫാദ" എന്ന സംഘടിത ചെറുത്തുനില്പു പ്രസ്ഥാനത്തിൽ ചെന്നെത്തി. ഇൻതിഫാദ എന്നാൽ ഉയർത്തെഴുന്നേല്പ്, ചെറുത്തുനില്പ് എന്നെല്ലാമാണ് അർഥം. ഇൻതിഫാദയുടെ വ്യാപ്തിയും ശക്തിയും ലോകരാഷ്ട്രസമൂഹത്തെ ഉണർത്തുകയും ഐക്യരാഷ്ട്രസഭയും ചില സമാധാനവാദികളായ രാഷ്ട്രങ്ങളും മധ്യസ്ഥതയ്ക്കു തയ്യാറാവുകയും ചെയ്തു. ഈ മധ്യസ്ഥശ്രമങ്ങളിൽ പ്രധാന പങ്കുവഹിച്ച നോർവേയുടെ തലസ്ഥാനമായ ഒസ്ലോയിൽ വച്ച് 1993 സെപ്റ്റംബർ 13-ന് പലസ്തീൻ സമരത്തിനു പൊതുവേയും ഇൻതിഫാദയ്ക്കും നേതൃത്വം നൽകിയിരുന്ന പാലസ്തീൻ വിമോചനസംഘടനയും (പി.എൽ.ഒ.) ഇസ്രയേലും ചേർന്ന് ഒത്തുതീർപ്പുകൾക്ക് അടിസ്ഥാനമാകേണ്ട തത്ത്വങ്ങളെക്കുറിച്ചുള്ള ഒരു രേഖയിൽ ഒപ്പുവച്ചു. ഈ തത്ത്വങ്ങൾ പ്രകാരം പി.എൽ.ഒ. ഇസ്രയേലിനെ അംഗീകരിക്കുകയും പലസ്തീൻ പ്രദേശങ്ങളിൽ അറബികളുടെ സ്വതന്ത്രപരമാധികാര റിപ്പബ്ലിക് രൂപീകരിക്കുക എന്ന ലക്ഷ്യം ഇസ്രയേൽ അംഗീകരിക്കുകയും ചെയ്തു. ഭാവിയിൽ രൂപംകൊള്ളാൻ പോകുന്ന സ്വതന്ത്രപരമാധികാര പലസ്തീൻ റിപ്പബ്ലിക്കൻ സർക്കാരിന്റെ പ്രാഥമിക രൂപമായി പലസ്തീൻ അതോറിറ്റി എന്നൊരു സ്ഥാപനം നിലവിൽ വരും. ഈ വിശദാംശങ്ങൾ ഉൾക്കൊള്ളുന്ന ഒസ്ലോ താത്കാലിക ഉടമ്പടിയിൽ 1995 സെപ്റ്റംബർ 8-ന് ഇരുകക്ഷികളും ഒപ്പുവച്ചു. ഇതിൽ രോഷാകുലരായ ഇസ്രയേലി തീവ്രവാദികൾ 1995 നവംബർ 4-ന് ഇസ്രയേൽ പ്രധാനമന്ത്രി ഇത്സാഖ് റാബിനെ വെടിവെച്ചുകൊന്നു. തൽസ്ഥാനം ഏറ്റെടുത്ത ലേബർ നേതാവ് ശിമോൺ പെരസ് ഒസ്ലോ കരാറുകൾ അനുസരിച്ചുതന്നെ മുന്നോട്ടുപോയി. തുടർന്നു പ്രധാനമന്ത്രിപദം ഏറ്റെടുത്ത ലേബർ നേതാവ് യഹൂദ് ബരാക്കും ഒസ്ലോ കരാറുപ്രകാരം സമാധാനമാർഗ്ഗത്തിൽ തുടർന്നപ്പോൾ മുൻപ് ലെബനോൺ ആക്രമണത്തിനു നേതൃത്വം നൽകിയ ലിക്കുഡ് പാർട്ടി നേതാവ് ഏരിയൽ ശാരോൺ യറൂശലേം സന്ദർശിച്ച് യഹൂദരെ ഇളക്കി സമാധാനശ്രമങ്ങൾക്കു ഭീഷണി ഉയർത്തുകയും വീണ്ടും ഇൻതിഫാദാ മാതൃകയിൽ അറബികൾ സമരമാരംഭിക്കാൻ ഇടവരികയും ചെയ്തു. 2001-ൽ നടന്ന തെരഞ്ഞെടുപ്പിൽ ശാരോൺ പ്രധാനമന്ത്രിയായി വന്നതോടുകൂടി സമാധാനശ്രമങ്ങൾ മന്ദഗതിയിലായി. 2004 നവംബർ 11-ന് പി.എൽ.ഒ. നേതാവും പലസ്തീൻ അതോറിറ്റി പ്രസിഡന്റുമായ യാസർ അറാഫത്ത് നിര്യാതനായതോടെ അമേരിക്കൻ ഐക്യനാടും ഇസ്രയേലും പി.എൽ.ഒ.യും അതോറിറ്റിയും ആയി കൂടിയാലോചനകൾ ആരംഭിച്ചു. അറബി-ഇസ്രയേൽ ബന്ധങ്ങൾ സൗഹാർദപരമായി പരിഹരിക്കാനുള്ള ശ്രമങ്ങൾ ഇനിയും വിജയം കണ്ടിട്ടില്ല.




</doc>
<doc id="202239" url="https://ml.wikipedia.org/wiki?curid=202239" title="പരിണാമത്തിന്റെ പരിണാമം">
പരിണാമത്തിന്റെ പരിണാമം

എ.എൻ. നമ്പൂതിരി രചിച്ച ഗ്രന്ഥമാണ് പരിണാമത്തിന്റെ പരിണാമം. 1998-ൽ വൈജ്ഞാനിക സാഹിത്യത്തിനു നൽകുന്ന കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 


</doc>
<doc id="202240" url="https://ml.wikipedia.org/wiki?curid=202240" title="ആദിമുദ്രണം ഭാരതത്തിലും മലയാളത്തിലും">
ആദിമുദ്രണം ഭാരതത്തിലും മലയാളത്തിലും

കെ.എം. ഗോവി രചിച്ച ഗ്രന്ഥമാണ് ആദിമുദ്രണം ഭാരതത്തിലും മലയാളത്തിലും. 1999-ൽ വൈജ്ഞാനിക സാഹിത്യത്തിനു നൽകുന്ന കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 
1973-ൽ രചിക്കപ്പെട്ട മലയാളഗ്രന്ഥസൂചിയുടെ അവതാരികയിലാണു് സംക്ഷിപ്തമായെങ്കിലും കേരളീയമുദ്രണത്തിന്റെ ഉത്ഭവവികാസചരിത്രം ആദ്യമായി രേഖപ്പെടുത്തിക്കാണുന്നതു്. എന്നാൽ ഈ ഗ്രന്ഥത്തിന്റെ നിർമ്മാണത്തിലേർപ്പെട്ടിരിക്കവേ ഇതേ വിഷയത്തിൽ വിശദമായി പുസ്തകരൂപത്തിൽതന്നെ ഒരു സൃഷ്ടിയുണ്ടാകേണ്ടതിന്റെ ആവശ്യം ഗോവിയ്ക്കു ബോദ്ധ്യമായി. 1987-ൽ കൽക്കത്താ ഗ്രന്ഥാലയത്തിലെ ജോലിയിൽനിന്നും വിരമിച്ചതിനു ശേഷം കേരള സാഹിത്യഅക്കാദമിയുടെ ഗ്രന്ഥശേഖരവും കൂട്ടത്തിൽ മറ്റു പല ഗ്രന്ഥാലയങ്ങളും നിർബാധം ഉപയോഗിക്കാനുള്ള അവസരം അദ്ദേഹത്തിനു വന്നുചേർന്നു. ഇതിന്റെ ഫലമായി ലഭിച്ച വിവരങ്ങളാണു് ആദിമുദ്രണം എന്ന ഗഹനവും വസ്തുനിഷ്ഠവുമായ ചരിത്രപുസ്തകം എഴുതാൻ അദ്ദേഹത്തെ സഹായിച്ചതു്.

കഴിയാവുന്നത്ര വസ്തുനിഷ്ഠമായി എഴുതാൻ ശ്രമിച്ചുവെങ്കിലും ഗ്രന്ഥകാരനെസംബന്ധിച്ചിടത്തോളം പല പരിമിതികളും ഈ ഗ്രന്ഥത്തിന്റെ രചനയിൽ ഉണ്ടായിരുന്നു. ഗുണ്ടർട്ടിന്റെ 'കല്ലച്ചുകൾ' ഉപയോഗിച്ച് അച്ചടിച്ച പുസ്തകങ്ങളിൽ ഒന്നുപോലും തലശ്ശേരിയിലെ അച്ചുകൂടത്തിൽ പോലുമില്ലെന്നു് അദ്ദേഹം ആമുഖത്തിൽ വിവരിക്കുന്നു. ചരിത്രപ്രധാനവും അപൂർവ്വങ്ങളുമായ പല പുസ്തകങ്ങളും ഒന്നുകിൽ സ്വകാര്യ ഗ്രന്ഥശേഖരങ്ങളിലോ അല്ലെങ്കിൽ വിദേശത്തോ ആണു് അവശേഷിക്കുന്നതു് എന്നതും അദ്ദേഹത്തിന്റെ പരിമിതികളിൽ ഒന്നായിരുന്നു. ബോംബേയിലെ കൂരിയർ പ്രെസ്സ് 1799-ൽ നിർമ്മിച്ച മലയാളം ടൈപ്പുകളുടെ ബ്രോഡ് ഷീറ്റിൽ അച്ചടിച്ച ഒരുപതിപ്പു് സൂക്ഷിച്ചുവെച്ചിട്ടുഌഅതു് നമ്മുടെ നാട്ടിലല്ലെന്നും പ്രത്യുത ലണ്ടനിലെ സെന്റ് ബ്രൈഡ് പ്രിന്റിങ്ങ് ലൈബ്രറിയിലാണെന്നും അദ്ദേഹം ഈ ഗ്രന്ഥത്തിന്റെ ആമുഖത്തിലൂടെ സൂചിപ്പിക്കുന്നുണ്ടു്.

ഈ അമൂല്യഗ്രന്ഥത്തിന്റെ സൃഷ്ടിയിൽ അദ്ദേഹത്തിനു് സഹായവും അവലംബവുമായിത്തീർന്നു എന്ന നിലയിൽ കെ.എം ഗോവി കേരള സാഹിത്യ അക്കാദമി ലൈബ്രറി, തിരുവനന്തപുരം പബ്ലിൿ ലൈബ്രറി, കനിമാറ (ചെന്നൈ), കൽക്കത്താ നാഷനൽ ലൈബ്രറി തുടങ്ങിയ സ്ഥാപനങ്ങളെ പ്രസ്തുത പുസ്തകത്തിൽ പരാമർശിക്കുന്നുണ്ടു്.


</doc>
<doc id="202241" url="https://ml.wikipedia.org/wiki?curid=202241" title="വേദശബ്ദരത്നാകരം">
വേദശബ്ദരത്നാകരം

ഡി. ബാബു പോൾ തയ്യാറാക്കിയ ബൈബിൾ നിഘണ്ടുവാണ് വേദശബ്ദരത്നാകരം. കേരള ഭാഷാ ഇൻസ്‌റ്റിറ്റ്യൂട്ട്‌ 1997-ൽ പുറത്തിറക്കിയ ഈ ഗ്രന്ഥം 2000-ൽ വൈജ്ഞാനിക സാഹിത്യത്തിനുള്ള കേരള സാഹിത്യ അക്കാദമി പുരസ്കാരം നേടുകയുണ്ടായി.


</doc>
<doc id="202243" url="https://ml.wikipedia.org/wiki?curid=202243" title="വി.ആർ. കൃഷ്ണനെഴുത്തച്ഛൻ">
വി.ആർ. കൃഷ്ണനെഴുത്തച്ഛൻ

ഇരുപതാം നൂറ്റാണ്ടിലെ കേരളത്തിന്റെ ചരിത്ര ഗതിവിഗതികൾ നിയന്ത്രിച്ച പല രാഷ്ട്രീയ സാമൂഹ്യപ്രസ്ഥാനങ്ങളുടേയും നടുനായകത്വം വഹിച്ച മഹദ്‌വ്യക്തിയായിരുന്നു വി. ആർ. കൃഷ്ണനെഴുത്തച്ഛൻ. ഗാന്ധിയൻ, കൊച്ചി രാജ്യപ്രജാമണ്ഡലത്തിന്റെ സ്ഥാപകനേതാക്കളിലൊരാൾ, കേരളത്തിലെ സഹകരണപ്രസ്ഥാനത്തിന്റെ മുന്നണിപ്രവർത്തകൻ എന്നീ നിലകളിലും കൃഷി, വ്യവസായം, സാമൂഹ്യക്ഷേമപദ്ധതികൾ തുടങ്ങിയ രംഗങ്ങളിലെ സജീവനായകൻ എന്ന നിലയിലും അദ്ദേഹം സ്വന്തന്ത്ര്യപൂർവ്വകേരളത്തിന്റെയും സ്വാതന്ത്ര്യാനന്തരകേരളത്തിന്റേയും നയപരിപാടികളിൽ ഗണ്യമായ പങ്കു വഹിച്ചു. സ്വാതന്ത്ര്യ സമരസേനാനിയും, പത്ര പ്രവർത്തകനും, തൊഴിലാളി നേതാവും ഇന്ത്യൻ നാഷണൽ കോൺഗ്രസ്സിന്റെ നേതാവും തൃശ്ശുർക്കാരനുമാണ്. തൃശ്ശൂരിൽ നിന്നു പ്രസിദ്ധീകരിച്ചിരുന്ന "ദീനബന്ധു" ദിനപത്രത്തിന്റെ സ്ഥാപകനായിരുന്നു.

വടക്കൂട്ട് നെല്ലിപറമ്പിൽ രാമനെഴുത്തച്ഛന്റെയും, ഞാറശ്ശേരി വളപ്പിൽ ലക്ഷ്മി അമ്മയുടേയും പത്താമത്തെ മകനായി 1909 ഏപ്രിൽ 25 തൃശ്ശൂരിലെ അവിണിശ്ശേരിയിലാണ് വി.ആർ. കൃഷ്ണനെഴുത്തച്ഛൻ ജനിച്ചത്. സ്വന്തം വീടിന്റെ നടപ്പുരയിൽ നടത്തിയിരുന്ന എഴുത്തുപുരയിൽ ആദ്യാക്ഷരങ്ങൾ പഠിച്ചു. പത്താം തരം ഗോൾഡ് മെഡലോടെ പാസ്സായി, തുടർന്ന് സാമ്പത്തികശാസ്ത്രബിരുദ്ധം, നിയമബിരുദ്ധം എന്നിവ റാങ്കോടെ പൂർത്തിയാക്കി. 1925 ൽ ഗാന്ധിജി തൃശൂരിൽ എത്തിയപ്പോൾ നേരിൽ കാണാൻ വീടുവിട്ടിറങ്ങിയ അദ്ദേഹം അതോടെ സ്വാതന്ത്യ്രസമരത്തിലേക്ക് കാലെടുത്ത് വയ്ക്കുകയായിരുന്നു. "കൊച്ചിൻ സ്റ്റേറ്റ് കോൺഗ്രസ്സ്" നേതാക്കളിൽ ഒരാളായിരുന്ന പി.കുമാരനെഴുത്തച്ഛനായിരുന്നു രാഷ്ട്രീയത്തിൽ ഇദ്ദേഹത്തിന്റെ മാർഗദർശി.
കൊച്ചി രാജ്യ പ്രജാമണ്ഡല രൂപീകരണവും പ്രവർത്തനങ്ങളും വഴി ആണ് വി.ആർ. കൃഷ്ണനെഴുത്തച്ഛൻ രാഷ്ട്രീയ രംഗത്ത് വ്യക്തിമുദ്ര പതിപ്പിച്ചത്.
സ്വാതന്ത്രപൂർവ കൊച്ചിരാജ്യത്ത് ഉണ്ടായിരുന്ന രാഷ്ട്രീയപ്രസ്ഥാനങ്ങളുടെ പ്രവർത്തനത്തിൽ അതൃപ്തരായ ഒരുകൂട്ടം യുവാക്കൾ വി.ആർ. കൃഷ്ണനെഴുത്തച്ഛന്റെ നേതൃത്വത്തിൽ 26 ജനുവരി 1941 ൽ നടന്ന യോഗത്തിൽ വച്ച് കൊച്ചി രാജ്യ പ്രജാമണ്ഡലം രൂപികരിക്കുക എന്ന തീരുമാനം കൈക്കൊണ്ടു. കൊച്ചി രാജാവിന്റെ പരമാധികാരം അവസാനിപ്പിക്കുകയും, ഉത്തരവാദിത്ത്വഭരണം നിലവിൽവരുത്തുകയുമായിരുന്നു പ്രജാമണ്ഡലത്തിന്റെ പ്രധാനലക്ഷ്യങ്ങളിൽ ഒന്ന്. 9 ഫെബ്രുവരി 1941 ന് കൊച്ചി രാജ്യ പ്രജാമണ്ഡലം സ്ഥാപിതമായി വി.ആർ. കൃഷ്ണനെഴുത്തച്ഛനായിരുന്നു സ്ഥാപക ജനറൽ സെക്രട്ടറി. 1941 ൽ ഉണ്ടായ വെള്ളപ്പൊക്ക കെടുതികളിൽ നിന്ന് കൊച്ചിരാജ്യത്തെ ജനങ്ങളെ സഹായിക്കുക എന്ന ലക്ഷ്യത്തോടെ പ്രജാമണ്ഡലം പ്രവർത്തിച്ചിരുന്നു ഇതിനായി രൂപം കൊടുത്ത സംഘടനയായ "കൊച്ചിൻ ഫ്ലഡ് റിലീഫ് കമ്മറ്റി" യുടെ സെക്രട്ടറിമാരായിരുന്നു കൃഷ്ണനെഴുത്തച്ഛനും, സി.അച്യുത മേനോനും. കൊച്ചി രാജ്യത്തിന്റെ എല്ലാ പ്രദേശങ്ങളിലും നന്നായി പ്രവർത്തിക്കാൻ ഈ സംഘടനക്കു കഴിഞ്ഞു. വെള്ളപ്പൊക്കകെടുതികളെ കുറിച്ച് റിപ്പോർട്ടുകൾ തയ്യാറാക്കുകയും ലഘുലേഖകൾ വിതരണം ചെയ്ത് ധനശേഖരണം നടത്തുകയും ചെയ്യുന്നതിലും കൃഷ്ണനെഴുത്തച്ഛൻ പങ്കെടുത്തു. 

ജന്മി-കുടിയാൻ വ്യവസ്ഥ മൂലം കർഷകർ നേരിടേണ്ടിവന്നിരുന്ന വിഷമതകൾക്ക് അറുതിവരുത്തുക എന്ന ലക്ഷ്യത്തോടെ പ്രജാമണ്ഡലത്തിൽ നിന്നും വേർപ്പെട്ട് രൂപീകരിച്ച സംഘടനയായിരുന്നു 'കൊച്ചിൻ കർഷക സഭ' പ്രസിഡന്റായി വി.ആർ. കൃഷ്ണനെഴുത്തച്ഛനും, ജനറൽ സെക്രട്ടറിയായി സി.അച്യുത മേനോനും തിരഞ്ഞെടുക്കപ്പെട്ടു. കർഷകരുടെ പ്രശ്നങ്ങൾ പ്രതിപാദിക്കുന്ന ലഘുലേഖകൾ ഈ സംഘടന വിതരണം ചെയ്തു. 'കുടിയാന്മാർക്ക് കൃഷിഭൂമിയിൽ സ്ഥിരാവകാശം' എന്ന ആവശ്യമുന്നയിച്ച് കൊച്ചിൻ കർഷക സഭ നേതാക്കളുടെ നേതൃത്വത്തിൽ നടത്തിയ പ്രക്ഷോഭങ്ങൾക്കു ശേഷം 13 ഫെബ്രുവരി 1943 ൽ "വെറുംപാട്ടകുടിയാൻ ബിൽ" കൊച്ചി നിയമസഭ അംഗീകരിച്ചു.
1944 ൽ പ്രജാമണ്ഡലം പുനസംഘടിപ്പിക്കുന്നതിന്റെ ഭാഗമായുണ്ടായ യോഗത്തിൽ കമ്മ്യൂണിസ്റ്റ് അനുഭാവമുള്ള പ്രവർത്തകർ പ്രജാമണ്ഡലം അംഗത്വം ഉപേക്ഷിച്ചു. ഈ സംഭവത്തോടെ "കൊച്ചിൻ കർഷക സഭ" കൃഷ്ണനെഴുത്തച്ഛന്റെ നേതൃത്വത്തിലുള്ള "ആൾ കൊച്ചിൻ കിസ്സാൻ കോൺഗ്രസ്സ്", സി.അച്യുത മേനോന്റെ നേതൃത്വത്തിലുള്ള "കൊച്ചിൻ കർഷക സഭ" എന്നിങ്ങനെ രണ്ടായി പിരിഞ്ഞു."ആൾ കൊച്ചിൻ കിസ്സാൻ കോൺഗ്രസ്സ്" പിന്നീട് "ആൾ ഇന്ത്യ കിസ്സാൻ കോൺഗ്രസ്സ്" ൽ ലയിച്ചു.

ജനുവരി 1942 ൽ കൊച്ചി രാജ്യ പ്രജാമണ്ഡലത്തിന്റെ ഒന്നാം വാർഷിക യോഗം ഇരിഞ്ഞാലക്കുടയിൽ വച്ച് നടത്താൻ തിരുമാനിച്ചിരിക്കെ അന്നത്തെ കൊച്ചി ദിവാനായിരുന്ന എ.ഫ്.ഡ്ബ്ലൂ ഡിക്സൺ പ്രജാമണ്ഡലത്തിന്റെ പ്രസിഡ്ന്റായിരുന്ന എസ്.നീലകണ്ഡ അയ്യരേയും, സെക്രട്ടറിയായിരുന്ന കൃഷ്ണനെഴുത്തച്ഛനെയും യോഗത്തിൽ വിളിച്ച് പ്രജാമണ്ഡലത്തിന്റെ ഒന്നാം വാർഷിക യോഗം നിരോധിച്ച വിവരം അറിയിച്ചു പ്രജാമണ്ഡലത്തിന്റെയും, കൊച്ചിൻ കർഷക സഭയുടേയും പ്രവർത്തനം രാജഭരണത്തിനോട് നീരസം ഉണ്ടാക്കുന്നതാണ് എന്ന കാരണത്താലായിരുന്നു ഇത്. ഈ നിരോധനത്തെ തുടർന്ന് പ്രജാമണ്ഡലത്തിന്റെ മറ്റു നേതാക്കളോടൊപ്പം കൃഷ്ണനെഴുത്തച്ഛനെയും അറസ്റ്റ് ചെയ്തു. പ്രജാമണ്ഡലത്തിന്റെ വാർഷിക യോഗം നടത്തുന്നതിനായി മുന്നോട്ടുവന്ന നേതാക്കളിൽ കെ. കരുണാകരൻ ഉൾപ്പടെ പലരെയും ദിവാന്റെ നേതൃത്വത്തിൽ വിന്യസിച്ച പോലീസ് അറസ്റ്റ് ചെയ്തു. ജയിലിൽ ഇവർക്ക് കൊടിയ പീഢനങ്ങൾ നേരിടേണ്ടി വന്നു.

തൃശ്ശൂരിലെ പ്രധാന നെയ്ത്ത് കേന്ദ്രമായിരുന്നു ആവിണിശ്ശേരി. "കൊച്ചി ഖാദി ഗ്രാമ വ്യവസായ അസ്സോസിയേഷന്റെ" നേതൃത്വത്തിൽ ഖാദിയുടെ പ്രചരണത്തിനായി പ്രവർത്തിച്ചിരുന്ന ഈ നെയ്ത്ത്ശാലയിൽ ഖാദിയുടെ പ്രചരണാർത്ഥം പ്രവർത്തിച്ചിരുന്നവരിൽ പ്രധാനിയായിരുന്നു കൃഷ്ണനെഴുത്തച്ഛൻ. തൃശ്ശൂരിലും, എറണാകുളത്തും ഖാദി പ്രചരണാർത്ഥം നെയ്ത്ത് ശാലകൾ ആരംഭിക്കുന്നതിൽ പ്രജാമണ്ഡലത്തിന്റെ നേതൃത്വത്തിൽ തുടങ്ങിയ സംഘടനക്ക് കഴിഞ്ഞു ഈ സംഘടനയുടെ പ്രധാന പ്രവർത്തകനായും കൃഷ്ണനെഴുത്തച്ഛൻ ഉണ്ടായിരുന്നു. 

ക്വിറ്റ് ഇന്ത്യ സമരവുമായി ബന്ധപ്പെട്ട് 1942 ആഗസ്ത് 5 ന് ഗാന്ധിജിയുടെയും, നെഹ്രുവിന്റെയും നേതൃത്വത്തിൽ ബോംബേയിൽ നടന്ന ഇന്ത്യയിലെ നാട്ടുരാജ്യങ്ങളിൽ നിന്നുള്ള പ്രവർത്തകരുടെ യോഗത്തിൽ എസ്.നീലകണ്ഡ അയ്യരും, കൃഷ്ണനെഴുത്തച്ഛനും പ്രജാമണ്ഡലത്തെ പ്രതിനിധീകരിച്ച് പങ്കെടുത്തു. ക്വിറ്റ് ഇന്ത്യ സമരവുമായി ബന്ധപ്പെട്ട് കൊച്ചിരാജ്യത്തുണ്ടായ സമരപ്രവർത്തനങ്ങളിൽ പ്രജാമണ്ഡലം സജീവമായി പങ്കെടുത്തു. പത്രമാധ്യമങ്ങളുടെ പ്രവർത്തനത്തിന് വലിയ വിലക്കുകൾ ഉണ്ടായിരുന്നു ഈ കാലത്ത് പ്രജാമണ്ഡലം "ദീനബന്ധു" എന്ന പേരിൽ ഒരു പത്രം പ്രസിദ്ധീകരണമാരംഭിച്ചു. കൃഷ്ണനെഴുത്തച്ഛൻ ആയിരുന്നു ഈ പത്രത്തിന്റെ പത്രാധിപർ.

രണ്ടാം ലോകമഹായുദ്ധവുമായി ബന്ധപ്പെട്ട് ഉണ്ടായ സാമ്പത്തിക തകർച്ചയിൽ നിന്ന് ജനങ്ങളെ രക്ഷിക്കുക എന്ന ലക്ഷ്യത്തോടെ രൂപംകൊണ്ട "ഗ്രാമസേവകസംഘങ്ങളിൽ" പ്രവർത്തിച്ച കൃഷ്ണനെഴുത്തച്ഛൻ തൃശ്ശൂരിൽ ഗ്രാമസേവകസംഘത്തിന്റെ കാര്യാലയത്തിന്റെ സെക്രട്ടറി ആയിരുന്നു. അഞ്ചാം പനി, കോളറ എന്നീ രോഗങ്ങൾ നാട്ടിൽ പടർന്ന സാഹചര്യത്തിൽ ഗ്രാമസേവകസംഘം രോഗനിവാരണപ്രവർത്തനങ്ങൾക്ക് മുന്നിൽ ഉണ്ടായിരുന്നു. 

പ്രജാമണ്ഡലം തിരഞ്ഞെടുപ്പിനെ അഭിമുഖീകരിക്കാൻ തിരുമാനിച്ചതിനു ശേഷം, 1945 ൽ കൊച്ചി നിയമസഭയിലേക്ക് ഇദ്ദേഹം എതിരില്ലാതെ തിരഞ്ഞെടുക്കപ്പെട്ടു. നെന്മാറ മണ്ഡലത്തെ പ്രതിനിധീകരിച്ച്, തിരുവിതാംകൂർ-കൊച്ചി നിയമസഭയിലും അഗംമായിരുന്നു കൃഷ്ണനെഴുത്തച്ഛൻ.

സ്വന്തം രാഷ്ട്രീയ മാർഗദർശിയും കൊച്ചിയിലെ കോൺഗ്രസ്സിന്റെ പ്രവർത്തനങ്ങളിൽ സജീവസാനിധ്യവുമായിരുന്ന പി.കുമാരനെഴുത്തച്ഛന്റെ പുത്രി 'ലക്ഷ്മി ഭായ്' ആണ് വി.ആർ.കൃഷ്ണനെഴുത്തച്ഛന്റെ പത്നി. വാർദ്ധക്യസഹജമായ രോഗങ്ങൾ മൂലം അദ്ദേഹം 2004 ൽ തന്റെ 95 ആം വയസിൽ അന്തരിച്ചു.

വി.ആർ.കൃഷ്ണനെഴുത്തച്ഛന്റെ ജന്മശദാബ്ദി ആഘോഷത്തിന്റെ ഭാഗമായി ഇദ്ദേഹത്തിന്റെ പേരിലുള്ള "വി.ആർ.കൃഷ്ണനെഴുത്തച്ഛൻ ജന്മശദാബ്ദി അവാർഡ്" 2009 ൽ
എം.പി. വീരേന്ദ്രകുമാറിന് നൽകിയിരുന്നു. 
"എഴുത്തച്ഛൻ സമാജം" എന്ന സംഘടനക്കു നേതൃത്വം നൽകിയിരുന്ന ഇദ്ദേഹത്തിനോടുള്ള ബഹുമാനാർത്ഥം "എഴുത്തച്ഛൻ സമാജം" ആരംഭിച്ച നിയമ കലാലയത്തിന് ഇദ്ദേഹത്തിന്റെ നാമമാണ് നൽകിയിരിക്കുന്നത്.

ദേശീയസ്വാതന്ത്ര സമരത്തിലെ വിശിഷ്ടസേവനം വിലയിരുത്തി രാഷ്ട്രം താമരപത്രം നൽകി ആദരിച്ചു. മറ്റു പ്രധാന അവാർഡുകൾ ഇവയാണ്. 1931 ൽ 
മികച്ച പഠന ഗ്രന്ഥത്തിനുള്ള മദ്രാസ് സർവ്വകലാശാല അവാർഡ് "ഗ്രാമോദ്ധാരണം" എന്ന കൃതിക്ക് ലഭിച്ചു. മികച്ച സഹകാരിക്ക് സദാനന്ദൻ അവാർഡ്, കേരള പ്രസ്സ് ഫൗണ്ടേഷന്റെ സ്വാതന്ത്ര്യ കനകോപഹാരം, സഹകരണരംഗത്തെ മികച്ച സംഭാവനകൾക്ക് പ്രൊഫ. കെ. എം. ചാണ്ടി അവാർഡ്, സാമൂഹിക സാഹിത്യ മണ്ഡലങ്ങളിലെ വിശിഷ്ടസേവനത്തിന് രാമാശ്രമം അവാർഡ്, തൃശ്ശൂർ സഹൃദയവേദി അവാർഡ്, ടോംയാസ് അവാർഡ്. 

സാഹിത്യരംഗത്തും വി.ആർ.കൃഷ്ണനെഴുത്തച്ഛന്റേതായ സംഭാവനകളുണ്ട് ഇദ്ദേഹം ഒരു കവി ആയിരുന്നു. സ്വന്തം ആത്മകഥയായ "" എന്ന കൃതിക്ക് കേരള സാഹിത്യ അക്കാദമി അവാർഡ് ലഭിച്ചിട്ടുണ്ട്.

ഇതിനുപുറമെ കൊച്ചിരാജ്യത്തിന്റെ ചരിത്രത്തെപറ്റിയുള്ള "കൊച്ചിരാജ്യചരിത്രം" എന്ന കൃതിയുടെ സഹ-എഴുത്തുകാരനും ആയിരുന്നു വി. ആർ. കൃഷ്ണനെഴുത്തച്ഛൻ.



</doc>
<doc id="202245" url="https://ml.wikipedia.org/wiki?curid=202245" title="ദേവസ്പന്ദനം">
ദേവസ്പന്ദനം

എം.വി. ദേവൻ രചിച്ച ഗ്രന്ഥമാണ് ദേവസ്പന്ദനം. 2001-ൽ വൈജ്ഞാനിക സാഹിത്യത്തിനു നൽകുന്ന കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്.


</doc>
<doc id="202250" url="https://ml.wikipedia.org/wiki?curid=202250" title="ചിത്രകല ഒരു സമഗ്രപഠനം">
ചിത്രകല ഒരു സമഗ്രപഠനം

ആർ. രവീന്ദ്രനാഥ് രചിച്ച ഗ്രന്ഥമാണ് ചിത്രകല ഒരു സമഗ്രപഠനം. 2002-ൽ വൈജ്ഞാനിക സാഹിത്യത്തിനു നൽകുന്ന കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. കൽക്കട്ടയിലെ രബീന്ദ്രഭാരതി സർവ്വകലാശാലയിൽനിന്നും എം അ ബിരുദം നേടിയ ആദ്യ ആൾ ആണ് ആർ. രവീന്ദ്രനാഥ്
664 പേജുള്ള ചിത്രകല ഒരു സമഗ്രപഠനം, കലയുമായി ബന്ധപ്പെട്ട ഏതാണ് മുഴുവൻ കാര്യങ്ങളും സമഗ്രമായി വിവരിക്കുന്നു. ഇതിന്റെ ആദ്യ പ്രസാധനം 2000 വവംബറിലാണ് നടന്നത്. 650 രൂപയാണ് ആദ്യമായി പുറത്തിറക്കിയപ്പോൾ വിലയിട്ടത്. കവർപ്പേജും ലേയൗട്ടും നിർവഹിച്ചിരുന്നത്, പ്രൊഫസ്സർ ജി സോമനാഥൻ ആയിരുന്നു. കൊല്ലം പള്ളിത്തോട്ടത്തെ രവീന്ദ്ര കലാലയ പബ്ലിക്കേഷൻസ് ആണ് വിതരണം നടത്തിയത്. ഇപ്പോൾ കോട്ടയത്തെ ഡി സി ബുക്സ് ആണ് ഈ ഗ്രന്ഥം പ്രസിദ്ധീകരിക്കുന്നത്. 
രബീന്ദ്ര നാഥ ടഗോർടഗോറിനാണ് പുസ്തകം സമർപ്പിച്ചിരിക്കുന്നത്. അവതാരിക: പ്രൊഫ. കാട്ടൂർ ജി. നാരായണപിള്ളയാണ്. 

പുസ്തകത്തിനു രണ്ടു ഭാഗങ്ങളുണ്ട്. ഒന്നാം ഭാഗത്തിൽ, കലയും ധർമ്മവും, കണ്ണും കാഴ്ച്ചയും, കലയും പ്രകൃതിയും, ഭാരതീയ ചിത്രകലയിൽ രാജാ രവിവർമ്മയുടേയും രബീന്ദ്രനാഥ ടാഗോറിന്റെയും സ്വാധീനം, കേരളത്തിന്റെ ചിത്രകലാപാരമ്പര്യം, ഭാരതീയ ചിത്രകല, സാഞ്ചിയിലെ ബൗദ്ധസ്തംഭം, ഭാരതീയ ചിത്രകല മാറിവരുന്ന പ്രവണതകൾ, ലോകചിത്രകല, വർണ്ണം വിവിധഭാവങ്ങളിൽ, വർണ്ണങ്ങളുടെ പ്രതീകാത്മക ബന്ധങ്ങൾ, നിറങ്ങളുടെ മനശ്ശാസ്ത്രം, വർണ്ണങ്ങൾ പലവിധം, ചൈനയിലെ ചിത്രകല, ജപ്പാനിലെ ചിത്രകല, പേർഷ്യൻ ചിത്രകല, പ്രതീകങ്ങൾ, കൊളാഷ്, കലാമ്യൂസിയങ്ങൾ, രംഗോലി, കാർട്ടൂൺ, വീക്ഷണവികൽപ്പം തുടങ്ങ്യ അനേകം അദ്ധ്യായങ്ങളുണ്ട്. 
ഭാഗം രണ്ടിലാകട്ടെ, ചിത്രരചനയുടെ വിവിധ രീതികൾ, വർണ്ണരീതികൾ, വിവിധ ചിത്രകലാനുബന്ധവിദ്യകൾ, മറ്റു കലകളുമായി ചിത്രകലയ്ക്കുള്ള ബന്ധം, ചുമർചിത്രകല, ചിത്രകലാദർശനം, മനുസ്യശരീരഘടന തുടങ്ങിയവയും വിവരിച്ചിട്ടുണ്ട്. അവസാനം പാശ്ചാത്യ പൗരസ്ത്യ ചിത്രകാരന്മാരെപ്പറ്റി കുറിപ്പുകൾ അവരുടെ ചിത്രങ്ങളോടെ നൽകിയിരിക്കുന്നു. അവസാനപേജുകളിൽ അറിയപ്പെടുന്ന ആധുനിക ചിത്രകാരന്മാരുടെ ചിത്രങ്ങളും ഭാരതീയമായ അജ്ഞാതകലാകാരന്മാരാൽ വിരചിതമായ ചിത്രങ്ങളും കളറിൽ നൽകിയിട്ടുണ്ട്. 

ഇത്രയും വിശദമായി ചിത്രകല പ്രതിപാദിക്കുന്ന മറ്റൊരു മലയാള പുസ്തകം ഇതുവരെ ഇറങ്ങിയിട്ടില്ല. ഈ പുസ്തകം ചിതകലാപഠിതാക്കൾക്കുള്ള പാഠപുസ്തകമായി അംഗികാരം നേടിയിട്ടുമുണ്ട്. 


</doc>
<doc id="202258" url="https://ml.wikipedia.org/wiki?curid=202258" title="അസോസിയേഷൻ ഓഫ് ഐടി എംപ്ലോയീസ്">
അസോസിയേഷൻ ഓഫ് ഐടി എംപ്ലോയീസ്

ഐ ടി മേഖലയിൽ പണിയെടുക്കുന്നവരുടേയും ചെറുകിട ഐ.ടി സ്വയം തൊഴിൽ സംരംഭകരുടേയും തൊഴിലവകാശസംരക്ഷണത്തിനുനും ഈ മേഖലയുടെ ശാക്തീകരണത്തിനും ഇ-ഭരണം ശക്തിപ്പെടുത്തുന്നതിനും സ്വതന്ത്ര സോഫ്റ്റ്‌വെയർ വ്യാപനത്തിനും മലയാളം കമ്പ്യൂട്ടിങ്ങ് പ്രോത്സാഹിപ്പിക്കുന്നതിനും വേണ്ടി പ്രവർത്തിക്കുന്ന ഇന്ത്യയിലെ ആദ്യത്തെ സ്വതന്ത്ര ഐ.ടി ട്രേഡ് യൂണിയനാണ് അസോസിയേഷൻ ഓഫ് ഐ.ടി. എംപ്ലോയീസ് (AITE)

2006 നവംബർ മാസം 30ന് തൃശ്ശൂർ അഴിക്കോടൻ സ്മാരക ഹാളിൽ രൂപീകൃതമായ സംഘടനയുടെ സ്ഥാപകൻ ശ്രീ.എ.ഡി.ജയൻ ആണ്. ഇന്ത്യൻ ട്രേഡ് യൂണിയൻ ആക്ട് 1926 പ്രകാരം റജിസ്റ്റർ ചെയ്ത് പ്രവർത്തിക്കുന്ന സംഘടനക്ക് സംസ്ഥാനത്തെ എല്ലാ ജില്ലകളിലും തനതായ കമ്മിറ്റികളുണ്ട് . അക്ഷയ, ഇൻഫർമേഷൻ കേരളാ മിഷൻ , കേരള സ്റ്റേറ്റ് ഐ.ടി മിഷൻ , സി-ഡിറ്റ്, കെൽട്രോൺ എന്നിവിടങ്ങളിൽ പണിയെടുക്കുന്നവർ, വിവിധ തദ്ദേശ സ്വയംഭരണ സ്ഥാപനങ്ങളിൽ തൊഴിലുറപ്പ് പദ്ധതിക്ക് കീഴിൽ പണിയെടുക്കുന്ന ഡാറ്റ എൻട്രി ഓപ്പറേറ്റർമാർ, ഐ.ടി @ സ്കൂൾ പ്രൊജക്ടിലെ കരാർ അദ്ധ്യാപകർ തുടങ്ങി സർക്കാർ നിയന്ത്രിത ഐടി തൊഴിൽ മേഖലകളിൽ പ്രവർത്തിക്കുന്നവരും ഡി.ടി.പി ഗ്രാഫിക് ഡിസൈനിങ്ങ് , ഹാർഡ് വെയർ , സോഫ്റ്റ്‌വെയർ , ബി.പി.ഒ മെടിക്കൽ ട്രാൻസ്ക്രിപ്ഷൻ , ഇന്റർനെറ്റ് കഫെ തുടങ്ങിയ വിവിധ കമ്പ്യൂട്ടർ മേഖലകളിൽ പണിയെടുക്കുന്ന ഐടി തൊഴിലാളികളും സംഘടനയിൽ അംഗങ്ങളാണ്.

</doc>
<doc id="202260" url="https://ml.wikipedia.org/wiki?curid=202260" title="സംഘടന">
സംഘടന

സംഘടിതവും സംഘാടക പ്രവർത്തനശൈലിയും ചേർന്ന കൂട്ടായ്മയാണ് സംഘടന.


</doc>
<doc id="202267" url="https://ml.wikipedia.org/wiki?curid=202267" title="വിവാഹ ക്ഷണക്കത്ത്">
വിവാഹ ക്ഷണക്കത്ത്

വിവാഹദിവസം അറിയിച്ചുകൊണ്ട് വിവാഹത്തിനു മുമ്പ് ബന്ധുമിത്രാദികൾക്കും നാട്ടുകാർക്കും നൽകുന്ന ക്ഷണക്കത്താണിത്. വധൂവരന്മാരുടെയും അവരുടെ പിതാക്കളുടേയും പേരുവിവരവും വിവാഹത്തിന്റെ തീയതി, സ്ഥലം, സമയം എന്നിവയുമാണ് സാധാരണഗതിയിൽ ഒരു വിവാഹ ക്ഷണക്കത്തിൽ ഉണ്ടായിരിക്കുക. ഭംഗിയുള്ള വൈവിധ്യമാർന്ന ക്ഷണക്കത്തുകൾ ലഭ്യമാണ്. വധുവിന്റെ വീട്ടുകാരും വരന്റെ വീട്ടുകാരും ക്ഷണക്കത്ത് തയ്യാറാക്കാറുണ്ട്. ആദ്യമൊക്കെ സ്ക്രീൻ പ്രിന്റിങ് എന്ന സാങ്കേതികവിദ്യയാണ് ഇതിനായി പരക്കെ ഉപയോഗിച്ചു വന്നിരുന്നത്. എന്നാൽ ഇപ്പോൾ കമ്പ്യൂട്ടറിന്റെ സഹായത്താൽ ക്ഷണക്കത്തുകൾ തയ്യാറാക്കുകയും ഡിജിറ്റൽ പ്രിന്റിങ് വഴി അവ പ്രിന്റെടുക്കുകയും ചെയ്യുന്നു. താരതമ്യേന ചെലവു കുറഞ്ഞ മാർഗ്ഗമാണ് ഡിജിറ്റൽ പ്രിന്റിങ് വഴിയുള്ള ഇവയുടെ നിർമ്മാണം.


</doc>
<doc id="202272" url="https://ml.wikipedia.org/wiki?curid=202272" title="പദാർത്ഥാന്തരീകരണം">
പദാർത്ഥാന്തരീകരണം

വിശുദ്ധകുർബ്ബാനയിൽ സമർപ്പിക്കപ്പെടുന്ന ഗോതമ്പപ്പത്തിന്റേയും, മുന്തിരി-വീഞ്ഞിന്റേയും 'പദാർത്ഥങ്ങൾക്ക്' കൂദാശാവചനങ്ങളുടെ ഉച്ചാരണത്തിൽ യേശുവിന്റെ യഥാർത്ഥമായ ശരീര-രക്തങ്ങളുടെ 'പദാർത്ഥങ്ങളുടെ' അവസ്ഥയിലേയ്ക്ക് സംഭവിക്കുന്നതായി കത്തോലിക്കാ ദൈവശാസ്ത്രം കരുതുന്ന മാറ്റമാണ് പദാർത്ഥാന്തരീകരണം (Transubstantiation).ഈ മാറ്റത്തിനു ശേഷവും മുന്നേപ്പോലെ, മനുഷ്യേന്ദ്രിയങ്ങൾക്ക് അപ്പവും വീഞ്ഞും അവയുടെ പൂർവ-സാദൃശ്യങ്ങൾ നിലനിർത്തുന്നുവെന്നും (appearances) കത്തോലിക്കാ സഭ പഠിപ്പിക്കുന്നുണ്ട്.

മദ്ധ്യയുഗത്തിൽ വികസിച്ച് ക്രമേണ വ്യാപകമായ അംഗീകാരം നേടിയ ഈ വിശ്വാസത്തെ പതിനാറാം നൂറ്റാണ്ടിൽ പ്രൊട്ടസ്റ്റന്റ് നവീകർത്താക്കൾ പല നിലപാടുകളിൽ നിന്ന് നിശിതമായി ചോദ്യം ചെയ്തിരുന്നു. എങ്കിലും കത്തോലിക്കാ പ്രതിനവീകരണത്തിന്റെ ഭാഗമായി സമ്മേളിച്ച ത്രെന്തോസ് സൂനഹദോസ് പദാർത്ഥാന്തരീകരണത്തെ അതിന്റെ തീവ്രരൂപത്തിൽ നിർവചിച്ചുറപ്പിച്ചു.

അപ്പത്തിനും വീഞ്ഞിനും വിശുദ്ധകുർബാനയിൽ സംഭവിക്കുന്നതായി വിശ്വസിക്കപ്പെടുന്ന മാറ്റത്തെ വിവരിക്കാൻ "പദാർത്ഥാന്തരീകരണം" എന്ന പദം ആദ്യം ഉപയോഗിച്ചത് പതിനൊന്നാം നൂറ്റാണ്ടിൽ ഫ്രാൻസിൽ ടൂർസിലെ മെത്രാനായിരുന്ന ലവാർഡിനിലെ ഹിൽഡെബെർട്ട് ആണ്. പന്ത്രണ്ടാം നൂറ്റാണ്ടിന്റെ അവസാനത്തോടെ ഈ പദം വ്യാപകമായ പ്രചാരം നേടി. 1215 നവംബർ 11-നു തുടങ്ങിയ നാലാം ലാറ്ററൻ സൂനഹദോസ്, വിശുദ്ധകുർബാനയിലെ അപ്പത്തേയും വീഞ്ഞിനേയും യേശുവിന്റെ ശരീര-രക്തങ്ങളായി "പദാർത്ഥാന്തരീകരണം" സംഭവിച്ചവ എന്നു വിശേഷിപ്പിച്ചു: "അൾത്താരയിലെ കൂദാശ അവന്റെ ശരീരരക്തങ്ങളെ, ദൈവികശക്തിയാൽ പദാർത്ഥാന്തരീകരിക്കപ്പെട്ട അപ്പത്തിന്റേയും വീഞ്ഞിന്റേയും രൂപത്തിൽ സത്യമായും ഉൾക്കൊള്ളുന്നു" എന്നു സൂനഹദോസ് പ്രഖ്യാപിച്ചു. പതിമൂന്നാം നൂറ്റാണ്ടിൽ സ്കൊളാസ്റ്റിക് പാരമ്പര്യത്തിലെ പേരെടുത്ത കത്തോലിക്കാ ചിന്തകൻ തോമസ് അക്വീനാസ് ഈ വിശ്വാസത്തെ വിശദീകരിക്കാൻ അരിസ്റ്റോട്ടിലിയൻ ചിന്തയുടെ സങ്കേതങ്ങളെ ആശ്രയിച്ചു. അപ്പത്തിന്റേയും വീഞ്ഞിന്റേയും ബാഹ്യപ്രകൃതിയുടെ 'ആകസ്മികതകൾ' (accidents) നിലനിൽക്കെ അവയുടെ ആന്തരികപദാർത്ഥങ്ങൾക്കു ('breadness' and 'wineness') സംഭവിക്കുന്ന പരിവർത്തനമായി അദ്ദേഹം പദാർത്ഥാന്തരീകരണത്തെ കണ്ടു. 

പ്രൊട്ടസ്റ്റന്റ് നവീകരണയുഗത്തിൽ പദാർത്ഥാന്തരീകരണവാദം അരിസ്റ്റോട്ടിലിയൻ ചിന്തയിൽ നിന്നു ക്രിസ്തീയതയിൽ കടന്നുകൂടിയ വ്യാജദർശനമായി വിമർശിക്കപ്പെട്ടു. ഇതിനു പകരമായി മാർട്ടിൻ ലൂഥർ അവതരിപ്പിച്ച വീക്ഷണം കൂദാശാപരമായ സംയോഗം (sacramental union) എന്നറിയപ്പെട്ടു. വിശുദ്ധ കുർബാന കേവലമൊരു അനുസ്മരണച്ചടങ്ങാണെന്ന നിലപാടാണ് മറ്റൊരു നവീകർത്താവായ ഉൾറിക്ക് സ്വിംഗ്ലി സ്വീകരിച്ചത്.

എങ്കിലും പ്രൊട്ടസ്റ്റന്റ് നവീകരണത്തോടുള്ള കത്തോലിക്കാ സഭയുടെ പ്രതികരണത്തിലെ ഏറ്റവും പ്രധാന സംരംഭമായ ത്രെന്തോസ് സൂനഹദോസ് പദാർത്ഥാന്തരീകരണത്തെ അതിന്റെ തീവ്രരൂപത്തിൽ നിർവചിച്ച് അംഗീകരിച്ചതിനൊപ്പം അതിനെ നിഷേധിക്കുന്നവരെ ശപിക്കുകയും ചെയ്തു:‌- 

കുർബാനയിൽ കൂദാശചെയ്യപ്പെട്ട അപ്പത്തെ എത്ര ചെറുതായി വിഭജിച്ചാലും ഓരോ തരിയിലും യേശുവിന്റെ ശരീരവും രക്തവും ആത്മാവും അവയുടെ സമ്പൂർണ്ണതയിൽ ഉണ്ടായിരിക്കുമെന്നും ത്രെന്തോസ് സൂനഹദോസ് പ്രഖ്യാപിച്ചു.

കത്തോലിക്കാ, പ്രൊട്ടസ്റ്റന്റു സഭകൾ തമ്മിലുള്ള ഭിന്നതയുടെ കാതൽ കുർബാനയിലെ ഈ 'അത്ഭുതത്തെ' സംബന്ധിച്ചാണെന്നും ആധുനികകാലത്തു പോലും അവയ്ക്കിടയിലുള്ള സ്ഥായിയായ പൊരുത്തത്തിനു തടസ്സം അതാണെന്നും നിരീക്ഷിക്കപ്പെട്ടിട്ടുണ്ട്.


</doc>
<doc id="202278" url="https://ml.wikipedia.org/wiki?curid=202278" title="ഗഗൻ നാരംഗ്">
ഗഗൻ നാരംഗ്

ഒരു ഇന്ത്യൻ ഷൂട്ടറാണു് ഗഗൻ നാരംഗ്(, ). ലണ്ടൻ ഒളിമ്പിക്‌സിലെ ആദ്യ ഇന്ത്യൻ മെഡലിന് ഉടമ. 2012-ലെ ഒളിമ്പിക്സിൽ 10 മീറ്റർ എയർ റൈഫിളിൽ 701.1 പോയന്റുകൾ നേടി ഇദ്ദേഹം വെങ്കലമെഡൽ നേടി. 
. 1983 മെയ് 6 ന് ചെന്നൈയിലാണ് ഗഗന്റെ ജനനം. ഹരിയാണയിലെ പാനിപ്പത്തിലാണ് കുടുംബത്തിന്റെ വേരുകൾ. കുടുംബം പിന്നീട് ഹൈദരാബാദിലേക്ക് താമസം മാറ്റുകയുണ്ടായി.

1997 ഓടെ പ്രൊഷഷണൽ ഷൂട്ടിങ് രംഗത്ത് സജീവ സാന്നിധ്യമായി മാറി. 2003-ൽ ഹൈദരാബാദിൽ നടന്ന ആഫ്രോ ഏഷ്യൻ ഗെയിംസിൽ പത്ത് മീറ്റർ എയർ റൈഫിളിൽ സ്വർണത്തോടെ ആദ്യ അന്താരാഷ്ട്ര മെഡൽ നേടി. 2006ൽ ഗഗൻ ആദ്യമായി ലോക ചാമ്പ്യൻഷിപ്പിൽ സ്വർണം നേടി. ആ വർഷം തന്നെ മെൽബണിൽ നടന്ന കോമൺവെൽത്ത് ഗെയിംസിൽ രണ്ട് വ്യക്തിഗത സ്വർണങ്ങൾ ഉൾപ്പെടെ മൊത്തം നാല് സ്വർണമാണ് ഗഗൻ നേടിയത്. വ്യക്തിഗത 10 മീറ്റർ എയർറൈഫിൾ, 10 മീറ്റർ എയർറൈഫിൾ (ജോഡി), വ്യക്തിഗത 50 മീറ്റർ റൈഫിൾ 3 പൊസിഷൻ, 50 മീറ്റർ റൈഫിൾ 3 പൊസിഷൻ (ജോഡി) എന്നിവയിലായിരുന്നു ഗഗന്റെ സ്വർണമെഡൽവേട്ട. ആ വർഷം തന്നെ ദോഹ ഏഷ്യൻ ഗെയിംസിൽ വെങ്കല മെഡൽ നേടി ഗഗൻ ചരിത്രം കുറിച്ചു. ഏഷ്യൻ ഗെയിംസിൽ ഇന്ത്യ നേടുന്ന ആദ്യ ഷൂട്ടിങ് മെഡലായിരുന്നു ഇത്. 

ലോകചാമ്പ്യൻഷിപ്പിൽ പിന്നീട് രണ്ടു തവണ കൂടി ഗഗൻ സ്വർണം നേടി. 2008ൽ ബാങ്കോക്കിൽ വച്ച് 10 മീറ്റർ എയർറൈഫിളിലും 2009ൽ ചാങ്‌വണിൽ 50 മീറ്റർ റൈഫിൾ 3 പൊസിഷനിലും. ബാങ്കോക്കിൽ നടന്ന ലോകചാമ്പ്യൻഷിപ്പ് ഫൈനലിന്റെ യോഗ്യതാറൗയിലാണ് മുഴുവൻ 600 പോയിന്റും സ്വന്തമാക്കി ഗഗൻ പുതിയ റെക്കോഡിട്ടത്. ഇപ്പോഴും നാല് ഷൂട്ടർമാർ മാത്രമേയുള്ളു ലോകത്തിൽ. ഗഗൻ അന്നു നേടിയ 703.5 പോയിന്റും ഒരു ലോക റെക്കോഡായിരുന്നു. 

ഇതിന് പുറമെ ലോകചാമ്പ്യൻഷിപ്പിൽ നാലു വെങ്കലവും നേടിയിട്ടുണ്ട് ഗഗൻ. എല്ലാം 10 മീറ്റർ എയർറൈഫിളിൽ തന്നെ. 2006ൽ ഗ്വാങ്ഷുവിലും 2009ൽ ചാങ്‌വണിലും 2010ൽ ബെയ്ജിങ്ങിലും അതേ വർഷം തന്നെ മ്യൂണിക്കിലും. ഗ്വാങ്ഷു ഏഷ്യൻ ഗെയിംസിൽ വ്യക്തിഗത ഇനത്തിലും ടീമിനത്തിലും ഓരോ വെള്ളിയും നേടിയിരുന്നു.

രാജ്യത്തെ പരമോന്നത കായിക ബഹുമതിയായ രാജീവ്ഗാന്ധി ഖേൽരത്‌ന പുരസ്‌കാരം നൽകാത്തതിൽ പ്രതിഷേധിച്ച് ഡൽഹി കോമൺവെൽത്ത് ഗെയിംസ് ബഹിഷ്‌കരിക്കുമെന്ന് ഭീഷണി മുഴക്കുക വരെ ചെയ്തിരുന്നു ഗഗൻ. എന്നാൽ, മെൽബണിലും ഡെൽഹിയിലും നടന്ന കോമൺവെൽത്ത് ഗെയിംസിൽ മൊത്തം എട്ട് സ്വർണമാണ് ഗഗൻ നേടിയത്. ഇതോടെ രാജ്യം, രാജീവ്ഗാന്ധി ഖേൽരത്‌ന പുരസ്‌കാരം നൽകി ആദരിച്ചു.
ഇപ്പോൾ പൂണെയിൽ ഒരു ഷൂട്ടിങ് അക്കാദമിയും ഗഗൻ ആരംഭിച്ചിട്ടുണ്ട്..
2006-ൽ ജർമനിയിലെ ഹാനോവറിൽ നടന്ന പ്രീ ഒളിമ്പിക് ഷൂട്ടിങ് ചാമ്പ്യൻഷിപ്പിൽ 704.3 പോയിന്റാണ് നേടിയത്. അന്ന് ലോക റെക്കോഡ് 703.1 ആയിരുന്നു. ഓസ്ട്രിയക്കാരൻ തോമസ് ഫാർനിക്കിന്റെ ലോകറെക്കോഡിനേക്കാൾ മികച്ച പ്രകടനം നടത്തിയെങ്കിലും പ്രകടനം ലോകറെക്കോഡായില്ല. എന്നാൽ, 2008-ലെ ലോകകപ്പ് ഫൈനലിൽ, 703.5 പോയന്റ് നേടി ഗഗൻ ലോകറെക്കോഡ് തന്റെ പേരിലാക്കി. കോമൺവെൽത്ത് ഗെയിംസിൽ 703.6 ആയി തന്റെ റെക്കോഡ് പരിഷ്‌കരിക്കാനും ഗഗനായി. കഴിഞ്ഞവർഷം പോളണ്ടിലെ വ്രോക്ലാവിൽ ചൈനയുടെ ഷു ക്വിനൻ ഇത് പരിഷ്‌കരിക്കുന്നതുവരെ (703.8) റെക്കോഡ് നിലനിന്നു. ക്വാളിഫിക്കേഷൻ റൗണ്ടിലെ ലോകറെക്കോഡായ 600 പോയന്റ് രണ്ടുവട്ടം ഗഗൻ കൈവരിച്ചിട്ടുണ്ട്. 2008-ൽ ബാങ്കോക്കിലും 2010-ൽ കോമൺവെൽത്ത് ഗെയിംസിലും. 
ഗഗൻ മൂന്നാം വട്ടമാണ് ഒളിമ്പിക്‌സിനെത്തുന്നത്. 2004 ആതൻസിലും 2008 ബെയ്ജിങ്ങിലും ഫൈനലിലെത്താൻ ഗഗന് സാധിച്ചില്ല
2012-ലെ ലണ്ടൻ ഒളിമ്പിക്സിൽ 10 മീറ്റർ എയർ റൈഫിളിൽ 701.1 പോയന്റുകൾ നേടി വെങ്കലമെഡൽ നേടി. ഒളിമ്പിക്‌സിൽ ഇന്ത്യയുടെ മൂന്നാമത്തെ ഷൂട്ടിങ് മെഡലാണിത്. ഒളിമ്പിക്‌വേദിയിൽ ഇന്ത്യയുടെ എട്ടാമത്തെ വ്യക്തിഗത മെഡൽ കൂടിയാണിത്. 47 ഷൂട്ടർമാർ അണിനിരന്ന പ്രാഥമികറൗണ്ടിലാണ് മൂന്നാം സ്ഥാനവുമായി നാരംഗ് ഫൈനലിലെത്തിയത്. ആറു സീരീസുകളിൽ 100, 100, 98, 100, 100, 100 എന്നിങ്ങനെയായിരുന്നു നാരംഗിന്റെ പോയന്റ്‌നില. പത്ത് ഷോട്ടുകളായിരുന്നു ഫൈനലിൽ. 10.7, 9.7, 10.6, 10.7, 10.4, 10.6, 9.9, 9.5, 10.3, 10.7 എന്നിങ്ങനെയായിരുന്നു ഫൈനൽ ഷോട്ടുകളിലെ പോയന്റ് നില..
ഒളിമ്പിക്സ് മെഡൽ നേടിയതോടെ വിവിധ മേഖലയിൽ നിന്നും പാരിതോഷികങ്ങൾ ഗഗനെ തേടിയെത്തി.



</doc>
<doc id="202282" url="https://ml.wikipedia.org/wiki?curid=202282" title="മലയാള സംഗീതനാടക ചരിത്രം">
മലയാള സംഗീതനാടക ചരിത്രം

കെ. ശ്രീകുമാർ രചിച്ച ഗ്രന്ഥമാണ് മലയാള സംഗീതനാടക ചരിത്രം. 2003-ൽ വൈജ്ഞാനിക സാഹിത്യത്തിനു നൽകുന്ന കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 


</doc>
<doc id="202283" url="https://ml.wikipedia.org/wiki?curid=202283" title="ഡി.എൻ.എ. വഴി ജീവാത്മാവിലേക്ക്">
ഡി.എൻ.എ. വഴി ജീവാത്മാവിലേക്ക്

സി.എ. നൈനാൻ രചിച്ച ഗ്രന്ഥമാണ് ഡി.എൻ.എ. വഴി ജീവാത്മാവിലേക്ക്. 2004-ൽ വൈജ്ഞാനിക സാഹിത്യത്തിനു നൽകുന്ന കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 


</doc>
<doc id="202290" url="https://ml.wikipedia.org/wiki?curid=202290" title="മരുമക്കത്തായം (ഗ്രന്ഥം)">
മരുമക്കത്തായം (ഗ്രന്ഥം)

കെ.ടി. രവിവർമ്മ രചിച്ച ഗ്രന്ഥമാണ് മരുമക്കത്തായം. 2005-ൽ വൈജ്ഞാനിക സാഹിത്യത്തിനു നൽകുന്ന കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 


</doc>
<doc id="202292" url="https://ml.wikipedia.org/wiki?curid=202292" title="കൺവഴികൾ കാഴ്ചവട്ടങ്ങൾ">
കൺവഴികൾ കാഴ്ചവട്ടങ്ങൾ

സുനിൽ പി. ഇളയിടം രചിച്ച ഗ്രന്ഥമാണ് കൺവഴികൾ കാഴ്ചവട്ടങ്ങൾ. 2006-ൽ വൈജ്ഞാനിക സാഹിത്യത്തിനു നൽകുന്ന കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 

ഭാരതീയ ചിത്രകലാചരിത്രത്തെ സംബന്ധിച്ച അഞ്ച്‌ പ്രബന്ധങ്ങളുടെ സംഗ്രഹമാണിത്


</doc>
<doc id="202295" url="https://ml.wikipedia.org/wiki?curid=202295" title="ആതിര കൃഷ്ണ">
ആതിര കൃഷ്ണ

രാജ്യന്തര ശ്രദ്ധ നേടിയ ഒരു വയലിൻ കലാകാരിയാണ് ആതിര കൃഷ്ണ. 32 മണിക്കൂർ നീണ്ട വയലിൻ യജ്ഞത്തിലൂടെ ഗിന്നസ് ബുക്കിൽ ഇടം നേടിയിട്ടുണ്ട്. പ്രശസ്ത സംഗീതജ്ഞൻ ശ്രീ. കോടമ്പള്ളി ഗോപാലപിള്ളയുടെ ചെറുമകളാണ്. കോടമ്പള്ളി കൃഷ്ണപിള്ളയുടെയും എസ്. ലീലയുടെയും മകളായി തിരുവനന്തപുരത്ത് ജനിച്ചു. ഒൻപതാം വയസ്സു മുതൽ കച്ചേരികൾ നടത്തിപ്പോരുന്ന ആതിര രണ്ടു തവണ രാഷ്ട്രപതിഭവനിലും വയലിൻ കച്ചേരി അവതരിപ്പിച്ചിട്ടുണ്ട്.
യഹൂദി മെനൂഹിൻ, ഉസ്താദ് ബിസ്മില്ലാ ഖാൻ, ബാലമുരളീകൃഷ്ണ, പണ്ഡിറ്റ് ജസ്‌രാജ് തുടങ്ങിയവരോടൊപ്പം സംഗീത പരിപാടികളിൽ പങ്കെടുത്തിട്ടുണ്ട്.

കെ സി കൃഷ്ണപിള്ളയുടെയും ലീല കുറുപ്പിന്റെയും മകളായി ജനിച്ചു. മുത്തച്ഛൻ ഗോപാല പിള്ളയായിരുന്നു ആദ്യ ഗുരു. വീണ വിദ്വാനും വായ്പ്പാട്ടുകാരനുമായ അച്ഛൻ കൃഷ്ണനും ആതിരയുടെ സംഗീതവാസന പ്രോത്സാഹിപ്പിച്ചു.
8ആം വയസ്സിൽ വായ്പ്പാട്ടിൽ നിന്ന് വയലിൻ വാദനത്തിലേക്ക് ദിശമാറ്റം നടത്തിയ ആതിര പെട്ടെന്നു തന്നെ പ്രശസ്തയായി. 9 വയസ്സു മുതൽ തന്നെ വേദികളിൽ കർണ്ണാട്ടിക് വയലിൻ കച്ചേരികൾ അവതരിപ്പിക്കുന്നു. "ഇന്ത്യൻ വയലിന്റെ രാജകുമാരി" എന്ന വിശേഷണവും ആതിരക്കുണ്ട്.


</doc>
<doc id="202296" url="https://ml.wikipedia.org/wiki?curid=202296" title="കേരള സാംസ്കാരികചരിത്ര നിഘണ്ടു">
കേരള സാംസ്കാരികചരിത്ര നിഘണ്ടു

എസ്.കെ. വസന്തൻ രചിച്ച ഗ്രന്ഥമാണ് കേരള സാംസ്കാരികചരിത്ര നിഘണ്ടു. 2007-ൽ വൈജ്ഞാനിക സാഹിത്യത്തിനു നൽകുന്ന കേരള സാഹിത്യ അക്കാദമി പുരസ്കാരത്തിനർഹമായത് ഈ കൃതിയായിരുന്നു. .


</doc>
<doc id="202297" url="https://ml.wikipedia.org/wiki?curid=202297" title="സ്വത്വരാഷ്ട്രീയം (ഗ്രന്ഥം)">
സ്വത്വരാഷ്ട്രീയം (ഗ്രന്ഥം)

പി.കെ. പോക്കർ രചിച്ച ഗ്രന്ഥമാണ് സ്വത്വരാഷ്ട്രീയം. 2008-ൽ വൈജ്ഞാനിക സാഹിത്യത്തിനു നൽകുന്ന കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. .


</doc>
<doc id="202298" url="https://ml.wikipedia.org/wiki?curid=202298" title="ബഹുജനമാദ്ധ്യമം">
ബഹുജനമാദ്ധ്യമം

ആശയവിനിമയത്തിനുള്ള ഉപാധിയാണ് മാദ്ധ്യമങ്ങൾ. വിവരവിജ്ഞാനങ്ങളെ ശേഖരിക്കുകയും കൈമാറ്റം ചെയ്യുകയുമാണ് മാദ്ധ്യമങ്ങൾ വഴി. ബഹുജനമാദ്ധ്യമങ്ങളെയും വാർത്താമാദ്ധ്യമങ്ങളെയും കുറിക്കാനാണ് ഈ പദം ഇന്ന് ഉപയോഗിക്കുന്നതെങ്കിലും സ്വകാര്യമായ ആശയവിനിമയത്തിന് ഉപയോഗിക്കുന്ന ടെലിഫോൺ, കത്ത് തുടങ്ങിയ ഉപാധികളും മാദ്ധ്യമങ്ങളാണ്.

ഭാഷണം, ചേഷ്ട, തുടങ്ങിയ മാർഗ്ഗങ്ങളിൽനിന്ന് ഭിന്നമായി കൃത്രിമമാർഗ്ഗങ്ങളിലൂടെയുള്ള മനുഷ്യന്റെ ആശയവിനിമയം തുടങ്ങുന്നത് ചരിത്രാതീതകാലത്തെ ഗുഹാചിത്രങ്ങളിലും ലിഖിതങ്ങളിലുംനിന്നാണ് അറിയാൻ കഴിയുക.
ആശയവിനിമയത്തിന്റെ മേഖലയിൽ സുപ്രധാന പങ്ക് വഹിക്കുന്നത് പേർഷ്യൻ സാമ്രാജ്യമാണ് . പേർഷ്യൻ ചക്രവർത്തിയായിരുന്ന മഹാനായ സൈറസ് (ക്രി.മു. 550) മീഡ് വംശജരുടെ വാസസ്ഥലമായിരുന്ന മീഡിയ(മേദ്യ) അധീനമാക്കിയ സന്ദർഭത്തിലാണ് ആദ്യത്തെ സന്ദേശവിനിമയമെന്നോ തപാലിടപാടെന്നോ വിളിക്കാവുന്ന ഉപാധിയെ വികസിപ്പിക്കുന്നത് . പഴയ നിയമത്തിൽ (എസ്തേർ VIII) ഇതിനെക്കുറിച്ച് വിവരിക്കുന്നുണ്ട്; മീഡിയയിലെ രാജാവായിരുന്ന അഹസ്വേരൂസ് തന്റെ തീരുമാനങ്ങളെ അറിയിക്കുന്നതിന് ഉപയോഗിച്ച ഈ രീതിയെക്കുറിച്ച് സത്യവേദപുസ്തകത്തിൽ ഇങ്ങനെ പറയുന്നു :
ഏതു പുരുഷനും തന്റെ വീട്ടിൽ കർത്തവ്യം നടത്തുകയും സ്വഭാഷ സംസാരിക്കയും വേണമെന്നു രാജാവു തന്റെ സകലസംസ്ഥാനങ്ങളിലേക്കും അതതു സംസ്ഥാനത്തേക്കു അതതിന്റെ അക്ഷരത്തിലും അതതു ജാതിക്കു അവരവരുടെ ഭാഷയിലും എഴുത്തു അയച്ചു.
പിന്നീട് റോമാ സാമ്രാജ്യത്തിലും റോമിനെ കേന്ദ്രീകൃതഭരണത്തിൻകീഴിൽ കൊണ്ടുവരുന്നതിന് ഈ രീതി നടപ്പിലുണ്ടായിരുന്നു. നിരവധി പ്രവിശ്യകളായി പരന്നുകിടക്കുന്ന റോമയിൽ വിവിധ സംഭവങ്ങളെക്കുറിച്ചുള്ള വിവരങ്ങൾ കൈമാറാൻ സ്വകാര്യകത്തിടപാടുകളും നടക്കാറുണ്ട്. മദ്ധ്യകാലത്ത് ഖലീഫാഭരണത്തിലും മംഗോൾ സാമ്രാജ്യത്തിലും വികസിച്ച തപാൽ സമ്പ്രദായങ്ങൾ നിലവിലുണ്ടായിരുന്നു.

സ്വകാര്യമാദ്ധ്യമങ്ങൾ, ബഹുജനമാദ്ധ്യമങ്ങൾ എന്ന് മാദ്ധ്യമങ്ങളെ പ്രാഥമികമായി വർഗ്ഗീകരിക്കാം. ടെലിഫോൺ, കത്തിടപാടുകൾ, കമ്പിത്തപാൽ തുടങ്ങിയവ സ്വകാര്യമാദ്ധ്യമങ്ങളും പത്രമാസികകൾ, ഗ്രന്ഥങ്ങൾ, ടെലിവിഷൻ, റേഡിയോ, ഇന്റർനെറ്റ്, സിനിമ, പരസ്യപ്പലകകൾ, പ്രസംഗങ്ങൾ, കലാപ്രകടനങ്ങൾ തുടങ്ങിയവ ബഹുജനമാദ്ധ്യമങ്ങളുമാണ്. ബഹുജനമാദ്ധ്യമങ്ങളെ വാർത്താമാദ്ധ്യമങ്ങളെന്നും അല്ലാത്തവയെന്നും വീണ്ടും വിഭജിക്കാം. എങ്കിലും മിക്ക വാർത്താമാദ്ധ്യമങ്ങളും ജനങ്ങൾക്ക് വിനോദവും വിജ്ഞാനവും കൂടി നൽകാൻ ഉദ്ദേശിച്ചിട്ടുള്ളവയാണ്.പരമ്പരാഗത മാദ്ധ്യമങ്ങൾ, നവീന മാദ്ധ്യമങ്ങൾ എന്ന് മറ്റൊരു വിഭജനവും സ്വീകരിക്കാറുണ്ട്. പത്രമാദ്ധ്യമങ്ങൾ, ഇലൿട്രോണിൿ മാദ്ധ്യമങ്ങൾ എന്നും ദൃശ്യമാദ്ധ്യമങ്ങൾ, ശ്രാവ്യമാദ്ധ്യമങ്ങൾ എന്നും ഒക്കെ മാദ്ധ്യമങ്ങളെ ആവശ്യാനുസാരം പല രീതിയിൽ വർഗ്ഗീകരിക്കാവുന്നതാണ്.
നിരവധി മാദ്ധ്യമങ്ങളുടെ സാധ്യതകൾ സമന്വയിച്ചിരിക്കുന്നു ഇന്റർനെറ്റ് എന്ന മാദ്ധ്യമത്തിൽ
വിദ്യാഭ്യാസത്തിന്റെ പ്രധാന പ്രശ്നമാണ് ബോധന മാധ്യമം എന്തായിരിക്കണം എന്നത്. മാതൃഭാഷ സ്വാഭാവികമായ അധ്യയന മാധ്യമമാണ്. മാതൃഭാഷ ബോധന മാധ്യമം ആക്കിയാല് നിലവാരത്തിനു താഴ്ച ഉണ്ടാകാതെ തന്നെ വിദ്യാഭ്യാസകാലം ചുരുക്കാം.

</doc>
<doc id="202299" url="https://ml.wikipedia.org/wiki?curid=202299" title="ബോധനമാധ്യമം">
ബോധനമാധ്യമം

ആശയവിനിമയത്തിനുള്ള ഉപാധിയാണ് മാദ്ധ്യമങ്ങൾ. വിവരവിജ്ഞാനങ്ങളെ ശേഖരിക്കുകയും കൈമാറ്റം ചെയ്യുകയുമാണ് മാദ്ധ്യമങ്ങളുടെവഴി. ബഹുജനമാദ്ധ്യമങ്ങളെയും വാർത്താമാദ്ധ്യമങ്ങളെയും കുറിക്കാനാണ് ഈ പദം ഇന്ന് ഉപയോഗിക്കുന്നതെങ്കിലും സ്വകാര്യമായ ആശയവിനിമയത്തിന് ഉപയോഗിക്കുന്ന ടെലിഫോൺ, കത്ത് തുടങ്ങിയ ഉപാധികളും മാദ്ധ്യമങ്ങളാണ്.
ബോധനമാധ്യമം മാതൃഭാഷ ആയിരിക്കണം. 
കുട്ടികളുടെ അഭിരുചികള്, അടിസ്ഥാനാവശ്യങ്ങള് എന്നിവയോട് പൂര്ണമായി ഇതു ബന്ധപ്പെട്ടതാണ്. കുട്ടികളുടെ സൃഷ്ടിപരവും ഉത്പാദനക്ഷമവുമായ സ്വാഭാവികസിദ്ധികള് പ്രയോജനപ്പെടുത്താന് ഇതു സഹായകമാണ്. കുട്ടി ജനിച്ചുവളരുന്ന സമുദായത്തിന്റെ അടിസ്ഥാനവും അവയ്ക്കനുസൃതമായ ബോധനമാര്ഗങ്ങളും ഉള്ക്കൊണ്ടതാണ് അടിസ്ഥാനവിദ്യാഭ്യാസം. i പ്രവര്ത്തിച്ചു പഠിക്കുക എന്ന മഹത്തായ ആദര്ശത്തിന് ഈ പദ്ധതിയില് പ്രാധാന്യം നല്കിയിട്ടുണ്ട്. ആദര്ശവാദം (Idealism), പ്രകൃതിവാദം (Naturalism), പ്രായോഗികതാവാദം (Pragmatism) തുടങ്ങിയ ദര്ശന ശാഖകളിലെ നല്ല വശങ്ങള് ഇതില് സമന്വയിക്കപ്പെട്ടിരിക്കുന്നു. i ഇത് വിദ്യാഭ്യാസത്തിന്റെ പൊതുലക്ഷ്യങ്ങളില് ആദര്ശവാദത്തെയും സംവിധാനത്തില് (Settings) പ്രകൃതിവാദത്തെയും, രീതിയില് (Method) പ്രായോഗികതാവാദത്തെയും അവലംബിക്കുന്നു. 
വിദ്യാഭ്യാസത്തിന്റെ പ്രധാന പ്രശ്നമാണ് ബോധന മാധ്യമം എന്തായിരിക്കണം എന്നത്. 
മാതൃഭാഷ സ്വാഭാവികമായ അധ്യയന മാധ്യമമാണ്. മാതൃഭാഷ ബോധന മാധ്യമം ആക്കിയാല് നിലവാരത്തിനു താഴ്ച ഉണ്ടാകാതെ തന്നെ വിദ്യാഭ്യാസകാലം ചുരുക്കാം. 

മലയാളത്തെ രക്ഷിക്കാൻ ആയിട്ടോ ഭാഷാഭിമാനം കൊണ്ടോ എല്ലാവരും മലയാളം പഠിക്കണം എന്ന് പറഞ്ഞാൽ അത് നടക്കാൻ പോകുന്നില്ല. അതാണു കുട്ടികള്ക്ക്ാ ഗുണം ചെയ്യുന്നത് എന്ന് രക്ഷിതാക്കളെ ബോധ്യപ്പെടുത്തിയെ മതിയാകൂ. ബോധന മാധ്യമം മലയാളം ആക്കുന്നതോടൊപ്പം ഇംഗ്ലീഷ് ഉള്പ്പെ ടെ മറ്റു വിഷയങ്ങൾ നന്നായി പഠിപ്പിച്ചു കൊണ്ട് മാത്രമേ അത് സാധ്യമാകുകയുള്ളു. ഇംഗ്ലീഷ് നന്നായി കൈകാര്യം ചെയ്യാൻ ഇംഗ്ലീഷു നന്നായി പഠിപ്പിച്ചാൽ മതി, ഇംഗ്ലീഷിൽ പഠിപ്പിക്കേണ്ടതില്ല എന്ന് നേരിട്ട് ബോധ്യപ്പെടുത്തുന്നതിൽ ആയിരിക്കും ഈ നയത്തിന്റെ വിജയം.
മലയാളിയുടെ സംസ്കാരവും സാമൂഹികവുമായ തനിമ നിലനിര്ത്താസൻ ബോധനമാധ്യമം മാതൃഭാഷയിൽ അധിഷ്ടിതമാക്കണം. മലയാളം പ്രഥമ ഭാഷയാക്കുകയെന്നത്‌ അഭിമാനിക്കാവുന്ന തീരുമാനമാണ്.

</doc>
<doc id="202302" url="https://ml.wikipedia.org/wiki?curid=202302" title="സ്ഥലം കാലം കല">
സ്ഥലം കാലം കല

വിജയകുമാർ മേനോൻ രചിച്ച ഗ്രന്ഥമാണ് സ്ഥലം കാലം കല. 2009-ൽ വൈജ്ഞാനിക സാഹിത്യത്തിനു നൽകുന്ന കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. .


</doc>
<doc id="202304" url="https://ml.wikipedia.org/wiki?curid=202304" title="കുഞ്ഞു കണങ്ങൾക്ക് വസന്തം">
കുഞ്ഞു കണങ്ങൾക്ക് വസന്തം

ഡോ. ടി. പ്രദീപ് രചിച്ച ഗ്രന്ഥമാണ് കുഞ്ഞുകണങ്ങൾക്ക് വസന്തം. 2010-ൽ വൈജ്ഞാനിക സാഹിത്യത്തിനു നൽകുന്ന കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. .


</doc>
<doc id="202309" url="https://ml.wikipedia.org/wiki?curid=202309" title="സ്കൂൾ ഡയറി">
സ്കൂൾ ഡയറി

അക്‌ബർ കക്കട്ടിൽ രചിച്ച ഗ്രന്ഥമാണ് സ്കൂൾ ഡയറി. ഹാസ്യസാഹിത്യത്തിനുള്ള 1992-ലെ കേരള സാഹിത്യ അക്കാദമി പുരസ്കാരം ലഭിച്ചത് ഈ പുസ്തകത്തിനാണ് 


</doc>
<doc id="202311" url="https://ml.wikipedia.org/wiki?curid=202311" title="ജീവിതാഹ്ലാദത്തിന്റെ നിറനിലാവ്">
ജീവിതാഹ്ലാദത്തിന്റെ നിറനിലാവ്

ഒ.പി. ജോസഫ് രചിച്ച ഗ്രന്ഥമാണ് ജീവിതാഹ്ലാദത്തിന്റെ നിറനിലാവ്. ഹാസ്യസാഹിത്യത്തിനുള്ള 1993-ലെ കേരള സാഹിത്യ അക്കാദമി പുരസ്കാരം ലഭിച്ചത് ഈ പുസ്തകത്തിനായിരുന്നു 


</doc>
<doc id="202314" url="https://ml.wikipedia.org/wiki?curid=202314" title="തലോറ">
തലോറ

കണ്ണൂർ ജില്ലയിലെ പരിയാരം പഞ്ചായത്തിൽ കുറ്റിയേരി വില്ലജിൽ സ്ഥിതിചെയ്യുന്ന ഒരു സ്ഥലമാണു തലോറ. കുന്നുകളാൽ ചുറ്റപ്പെട്ട ഒരു ഗ്രാമപ്രദേശമാണിത്. പ്രദേശവാസികളധികവും കർഷകവേലയിൽ ഏർപ്പെട്ടിരിക്കുന്നവരാണ്. വിപുലമായ പാടശേഖരം ഈ സ്ഥലത്തിന്റെ പ്രത്യേകതയാണ്.


</doc>
<doc id="202329" url="https://ml.wikipedia.org/wiki?curid=202329" title="നിറംപല്ലി">
നിറംപല്ലി

"ബോഡോകോർപസ് നെജിയാന" എന്ന ശാസ്ത്രനാമത്തിൽ അറിയപ്പെടുന്ന വൃക്ഷമാണ് ഗോഫർ മരം അഥവാ നിറംപല്ലി. ബൈബിളിലെ ഉൽപ്പത്തിപ്പുസ്തകത്തിൽ മഹാപ്രളയത്തെ അതിജീവിക്കാനുള്ള പെട്ടകം ഉണ്ടാക്കാൻ നോഹ ഗോഫർമരം ഉപയോഗിച്ചതായി പരാമർശിക്കപ്പെടുന്നുണ്ട് . 
ഗവി മേഖലയിലെ വനത്തിൽ നിറംപല്ലി മരങ്ങൾ വളരുന്നുണ്ട്. പശ്ചിമഘട്ട മലനിരകളിൽ പൂവിടാതെ കായ്ക്കുന്ന ഏക വൃക്ഷവും ഇതാണ്. വനം വകുപ്പിന്റെ ഗൂഡ്രിക്കൽ റേഞ്ചിൽപ്പെട്ട ഗവി മേഖലയിലെ പച്ചക്കാനം ഭാഗത്തും ഉറാനിയിലുമാണ് ഗോഫർ മരങ്ങൾ മാനംമുട്ടെ വളർന്നുനിൽക്കുന്നത്. 12 വർഷം മുമ്പാണ് ഈ വൃക്ഷം ഗോഫർ മരമാണെന്ന് വനംവകുപ്പ് ശാസ്ത്രീയ പഠനങ്ങളിലൂടെ തെളിയിച്ചത്. ഗവി മേഖലയിൽ പച്ചക്കാനം ഭാഗത്ത് ആനച്ചാൽ ചരിവിലും അപ്പർ മൂഴിയാർവഴി ഉറാനിയിലേക്കുള്ള വഴിയിൽ കടമാൻകുന്നു ഭാഗത്തും ഗോഫർ മരം ധാരാളം കണ്ടുവരുന്നുണ്ട്.

ആങ്ങമൂഴി ഫോറസ്റ്റ് സ്റ്റേഷന്റെ മുറ്റത്തും വളർന്നു വരുന്നുണ്ട്. ഈ മഹാവൃക്ഷം വേനൽക്കാലത്ത് അഗ്നിക്കിരയാകാതിരിക്കാൻ സുരക്ഷാ ഫയർ ലൈനുകൾ എടുത്ത് വനപാലകർ കാത്തുസംരക്ഷിച്ചുവരികയാണ്. കേരള വനംവകുപ്പ് പ്രത്യേക പരിരക്ഷയോടെ ഈ ഈ മരങ്ങളെ വളർത്തുന്നു. 

പച്ചക്കാനം ഫോറസ്റ്റ് ചെക്ക്പോസ്റ്റ് കടന്ന് ഗവിയിലേക്കുള്ള യാത്രയിൽ രണ്ട് കിലോമീറ്റർ പിന്നിടുമ്പോൾ റോഡിനിരുവശവുമായി രണ്ട് മരങ്ങൾ നിൽക്കുന്നത് കാണാം. ഇതിൽ ഒരു മരത്തിന് 100 മീറ്ററിലധികം ഉയരവും 150 സെന്റീമീറ്റർ വണ്ണവും വരും.


</doc>
<doc id="202334" url="https://ml.wikipedia.org/wiki?curid=202334" title="യഹൂദി മെനുഹിൻ">
യഹൂദി മെനുഹിൻ

ലോകപ്രശസ്തനായ ഒരു വയലിനിസ്റ്റായിരുന്നു യഹൂദി മെനുഹിൻ(22 ഏപ്രിൽ 1916 – 12 മാർച്ച് 1999). റഷ്യൻ ജൂതദമ്പതികളുടെ മകനായി ന്യൂ യോർക്കിൽ ജനിച്ചുവെങ്കിലും ജീവിതത്തിന്റെ ഭൂരിഭാഗവും ചിലവഴിച്ചത് ഇംഗ്ലണ്ടിലാണ്. 1970-ൽ സ്വിറ്റ്സർലണ്ട് പൗരത്വവും പിന്നീട് 1985 യു.കെ. പൗരത്വവും നേടി. ഇരുപതാം നൂറ്റാണ്ടിലെ ഏറ്റവും മികച്ച വയലിനിസ്റ്റ് എന്ന് ഇദ്ദേഹം പലപ്പോഴും വിശേഷിപ്പിക്കപ്പെട്ടു. 1968-ൽ ഭാരത സർക്കാർ ഇദ്ദേഹത്തെ ജവഹർലാൽ നെഹ്രു പുരസ്ക്കാരം നൽകി ആദരിച്ചു. 1993-ൽ സർ പദവി ലഭിച്ചു. ഒരു വിശ്വപൗരനായി അറിയപ്പെടാൻ ആഗ്രഹിച്ച മെനുഹിനാണ് ഹോളോകാസ്റ്റിനു ശേഷമുള്ള ജർമ്മനിയിൽ ആദ്യമായി പരിപാടി അവതരിപ്പിച്ച ജൂതകലാകാരൻ.


</doc>
<doc id="202345" url="https://ml.wikipedia.org/wiki?curid=202345" title="ഇരുകാലിമൂട്ടകൾ">
ഇരുകാലിമൂട്ടകൾ

സി.പി. നായർ രചിച്ച ഗ്രന്ഥമാണ് ഇരുകാലിമൂട്ടകൾ. ഹാസ്യസാഹിത്യത്തിനുള്ള 1994-ലെ കേരള സാഹിത്യ അക്കാദമി പുരസ്കാരം ലഭിച്ചത് ഈ പുസ്തകത്തിനായിരുന്നു 

നർമലേഖനങ്ങളുടെ സമാഹാരമാണ് കൃതി 


</doc>
<doc id="202346" url="https://ml.wikipedia.org/wiki?curid=202346" title="അമേരിക്കൻ ഐക്യനാടുകളുടെ പതാകകൾ">
അമേരിക്കൻ ഐക്യനാടുകളുടെ പതാകകൾ

അമേരിക്കയിലെ ഓരോ സംസ്ഥാനത്തിനും അതിൻറെതായ സംസ്ഥാന പതാകകൾ നിലവിലുണ്ട്. അവ അതതു സംസ്ഥാനങ്ങളുടെ പ്രാദേശികമായ സ്വാധീനത്തെയും സാംസ്കാരിക പൈതൃകത്തെയും പ്രതിനിധാനം ചെയ്യും വിധം രൂപകല്പന ചെയ്യപെട്ടിരിക്കുന്നു. 1893ൽ ഷിക്കാഗോയിൽ വെച്ചുനടന്ന ഒരു പൊതുപ്രദർശനതിൽ വിവിധ സംസ്ഥാനങ്ങളെ പ്രതിനിധീകരിക്കനുള്ള ഒരു മാർഗ്ഗം എന്ന നിലയ്ക്കാണ് പതാകകൾ ഉപയോഗിച്ചു തുടങ്ങിയത്. 1893നും ഒന്നാം ലോക മഹായുദ്ധത്തിനും ഇടയ്ക്കാണ് ഭൂരിഭാഗം പതാകകളും രൂപകല്പന ചെയ്യപ്പെട്ടതും നിലവിൽ വന്നതും.

വലയ ചിഹ്നത്തിനകത്തെ തീയതി സംസ്ഥാന നിയമനിർമ്മാണസഭ പതാക അംഗീകരിച്ച ദിനത്തെ സൂചിപ്പിക്കുന്നു.


</doc>
<doc id="202348" url="https://ml.wikipedia.org/wiki?curid=202348" title="കിഞ്ചനവർത്തമാനം">
കിഞ്ചനവർത്തമാനം

ചെമ്മനം ചാക്കോ രചിച്ച ഗ്രന്ഥമാണ് കിഞ്ചനവർത്തമാനം. ഹാസ്യസാഹിത്യത്തിനുള്ള 1995-ലെ കേരള സാഹിത്യ അക്കാദമി പുരസ്കാരം ലഭിച്ചത് ഈ പുസ്തകത്തിനായിരുന്നു 


</doc>
<doc id="202349" url="https://ml.wikipedia.org/wiki?curid=202349" title="വായിൽ വന്നത് കോതയ്ക്ക് പാട്ട്">
വായിൽ വന്നത് കോതയ്ക്ക് പാട്ട്

സുകുമാർ രചിച്ച ഗ്രന്ഥമാണ് വായിൽ വന്നത് കോതയ്ക്ക് പാട്ട്. ഹാസ്യസാഹിത്യത്തിനുള്ള 1996-ലെ കേരള സാഹിത്യ അക്കാദമി പുരസ്കാരം ലഭിച്ചത് ഈ പുസ്തകത്തിനായിരുന്നു 


</doc>
<doc id="202350" url="https://ml.wikipedia.org/wiki?curid=202350" title="നാനാവിധം">
നാനാവിധം

കെ. നാരായണൻ നായർ രചിച്ച ഗ്രന്ഥമാണ് നാനാവിധം. ഹാസ്യസാഹിത്യത്തിനുള്ള 1998-ലെ കേരള സാഹിത്യ അക്കാദമി പുരസ്കാരം ലഭിച്ചത് ഈ പുസ്തകത്തിനായിരുന്നു 


</doc>
<doc id="202353" url="https://ml.wikipedia.org/wiki?curid=202353" title="അമ്പട ഞാനേ">
അമ്പട ഞാനേ

പി. സുബ്ബയ്യാപ്പിള്ള രചിച്ച ഗ്രന്ഥമാണ് അമ്പട ഞാനേ. ഹാസ്യസാഹിത്യത്തിനുള്ള 1999-ലെ കേരള സാഹിത്യ അക്കാദമി പുരസ്കാരം ലഭിച്ചത് ഈ പുസ്തകത്തിനായിരുന്നു.


</doc>
<doc id="202354" url="https://ml.wikipedia.org/wiki?curid=202354" title="കലികോലം">
കലികോലം

കൃഷ്ണ പൂജപ്പുര രചിച്ച ഗ്രന്ഥമാണ് കലികോലം. ഹാസ്യസാഹിത്യത്തിനുള്ള 2000-ലെ കേരള സാഹിത്യ അക്കാദമി പുരസ്കാരം ലഭിച്ചത് ഈ പുസ്തകത്തിനായിരുന്നു 


</doc>
<doc id="202356" url="https://ml.wikipedia.org/wiki?curid=202356" title="പടച്ചോനിക്ക് സലാം">
പടച്ചോനിക്ക് സലാം

കോഴിക്കോടൻ എന്ന തൂലികാനാമത്തിൽ അറിയപ്പെട്ടിരുന്ന കെ. അപ്പുക്കുട്ടൻ നായർ രചിച്ച ഗ്രന്ഥമാണ് പടച്ചോനിക്ക് സലാം. ഹാസ്യസാഹിത്യത്തിനുള്ള 2001-ലെ കേരള സാഹിത്യ അക്കാദമി പുരസ്കാരം ലഭിച്ചത് ഈ പുസ്തകത്തിനായിരുന്നു 

ഈ ഗ്രന്ഥം ഹാസ്യകവിതകളുടെ സമാഹാരമാണ് 


</doc>
<doc id="202357" url="https://ml.wikipedia.org/wiki?curid=202357" title="നഥിങ് ഓഫീഷ്യൽ">
നഥിങ് ഓഫീഷ്യൽ

ജിജി തോസൺ രചിച്ച ഗ്രന്ഥമാണ് നഥിങ് ഓഫീഷ്യൽ. ഹാസ്യസാഹിത്യത്തിനുള്ള 2002-ലെ കേരള സാഹിത്യ അക്കാദമി പുരസ്കാരം ലഭിച്ചത് ഈ പുസ്തകത്തിനായിരുന്നു 


</doc>
<doc id="202358" url="https://ml.wikipedia.org/wiki?curid=202358" title="സ്നേഹപൂർവ്വം പനച്ചി">
സ്നേഹപൂർവ്വം പനച്ചി

ജോസ്‌ പനച്ചിപ്പുറം രചിച്ച ഗ്രന്ഥമാണ് സ്നേഹപൂർവ്വം പനച്ചി. ഹാസ്യസാഹിത്യത്തിനുള്ള 2003-ലെ കേരള സാഹിത്യ അക്കാദമി പുരസ്കാരം ലഭിച്ചത് ഈ പുസ്തകത്തിനായിരുന്നു 

"സമൂഹത്തിന്റെ, രാഷ്‌ട്രവ്യവഹാരത്തിന്റെ, വ്യക്തിദൗർബല്യത്തിന്റെ നേരെ സൗമ്യമായ വിമർശനം നടത്തി ആ ദൗർബല്യം കാണിച്ച വ്യക്തിയെപ്പോലും വേദനിപ്പിക്കാതെ ഹാസ്യരചന നിർവഹിക്കാൻ പനച്ചിപ്പുറത്തിന്‌ വൈദഗ്‌ധ്യമുണ്ട്‌ എന്ന സത്യത്തിന്‌ ഈ ഗ്രന്ഥം നിദർശകമായിരിക്കുന്നു." എന്ന് എം. കൃഷ്ണൻ നായർ ഈ പുസ്തകത്തിന്റെ അവതാരികയിൽ പരാമർശിക്കുന്നുണ്ട്. 


</doc>
<doc id="202360" url="https://ml.wikipedia.org/wiki?curid=202360" title="കളക്ടർ കഥയെഴുതുകയാണ്">
കളക്ടർ കഥയെഴുതുകയാണ്

പി.സി. സനൽകുമാർ എഴുതിയ പുസ്തകമാണ് കളക്ടർ കഥയെഴുതുകയാണ്. ഹാസ്യസാഹിത്യത്തിനുള്ള 2004-ലെ കേരള സാഹിത്യ അക്കാദമി പുരസ്കാരം ലഭിച്ചത് ഈ പുസ്തകത്തിനായിരുന്നു 


</doc>
<doc id="202361" url="https://ml.wikipedia.org/wiki?curid=202361" title="19, കനാൽ റോഡ്">
19, കനാൽ റോഡ്

ശ്രീബാല കെ. മേനോൻ രചിച്ച ഗ്രന്ഥമാണ് 19, കനാൽ റോഡ്. ഹാസ്യസാഹിത്യത്തിനുള്ള 2005-ലെ കേരള സാഹിത്യ അക്കാദമി പുരസ്കാരം ലഭിച്ചത് ഈ പുസ്തകത്തിനായിരുന്നു 


</doc>
<doc id="202362" url="https://ml.wikipedia.org/wiki?curid=202362" title="വികടവാണി">
വികടവാണി

നന്ദകിഷോർ രചിച്ച ഗ്രന്ഥമാണ് വികടവാണി. ഹാസ്യസാഹിത്യത്തിനുള്ള 2006-ലെ കേരള സാഹിത്യ അക്കാദമി പുരസ്കാരം ലഭിച്ചത് ഈ പുസ്തകത്തിനായിരുന്നു 


</doc>
<doc id="202364" url="https://ml.wikipedia.org/wiki?curid=202364" title="കറിയാച്ചന്റെ ലോകം">
കറിയാച്ചന്റെ ലോകം

കെ.എൽ. മോഹനവർമ്മ രചിച്ച ഗ്രന്ഥമാണ് കറിയാച്ചന്റെ ലോകം. ഹാസ്യസാഹിത്യത്തിനുള്ള 2008-ലെ കേരള സാഹിത്യ അക്കാദമി പുരസ്കാരം ലഭിച്ചത് ഈ പുസ്തകത്തിനായിരുന്നു 

രാഷ്ട്രീയ-സംസ്കാരിക, സാമൂഹിക വിനിമയങ്ങളുടെ പൊള്ളയും ദുർഗന്ധപൂരിതവുമായ അടിയൊഴുക്കുകൾ ഈ പുസ്തകത്തിലൂടെ മോഹനവർമ്മ അനാവരണം ചെയ്യുന്നു. 


</doc>
<doc id="202371" url="https://ml.wikipedia.org/wiki?curid=202371" title="റൊണാൾഡ് റീഗനും ബാലൻ മാഷും">
റൊണാൾഡ് റീഗനും ബാലൻ മാഷും

മാർഷെൽ രചിച്ച ഗ്രന്ഥമാണ് "'റൊണാൾഡ് റീഗനും ബാലൻ മാഷും"'. ഹാസ്യസാഹിത്യത്തിനുള്ള 2009-ലെ കേരള സാഹിത്യ അക്കാദമി പുരസ്കാരം ലഭിച്ചത് ഈ പുസ്തകത്തിനായിരുന്നു 


</doc>
<doc id="202374" url="https://ml.wikipedia.org/wiki?curid=202374" title="ശ്രീഭൂതനാഥവിലാസം നായർ ഹോട്ടൽ">
ശ്രീഭൂതനാഥവിലാസം നായർ ഹോട്ടൽ

സി.ആർ. ഓമനക്കുട്ടൻ രചിച്ച ഗ്രന്ഥമാണ് ശ്രീഭൂതനാഥവിലാസം നായർ ഹോട്ടൽ. ഹാസ്യസാഹിത്യത്തിനുള്ള 2010-ലെ കേരള സാഹിത്യ അക്കാദമി പുരസ്കാരം ലഭിച്ചത് ഈ പുസ്തകത്തിനായിരുന്നു 


</doc>
<doc id="202394" url="https://ml.wikipedia.org/wiki?curid=202394" title="പിള്ളേരോണം">
പിള്ളേരോണം

ചിങ്ങമാസത്തിലെ തിരുവോണം പോലെ തന്നെ കർക്കിടകമാസത്തിലെ തിരുവോണദിവസം കൊണ്ടാടി വന്നിരുന്ന ഒരു ആഘോഷമാണ് പിള്ളേരോണം. വാമനന്റെ ഓർമ്മയ്ക്കായി വൈഷ്‌ണവർ ആയിരുന്നു കർക്കിടകമാസത്തിൽ ഇത് ആഘോഷിച്ചിരുന്നത്. പൂക്കളം, ഓണപുടവ തുടങ്ങിയുള്ള ചിങ്ങമാസത്തിലെ ഓണസംബന്ധിയായി ചടങ്ങുകളൊന്നും തന്നെ പിള്ളേരോണത്തിന് ഉണ്ടാവാറില്ല. എങ്കിലും, കർക്കിടക വറുതിയിൽ പോലും ഓണാഘോഷത്തെ അനുസ്മരിപ്പിക്കുന്ന തരത്തിലുള്ള സദ്യ ഈ ആഘോഷത്തിന്റേയും പ്രത്യേകതയാണ്. കുട്ടികൾക്ക് വേണ്ടിയുള്ള ഓണാഘോഷം എന്ന രീതിയിലാണ് പിള്ളേരോണം എന്ന പേര് അന്വർത്ഥമാവുന്നത്. പണ്ട്, തിരുവോണം പോലെ തന്നെ പിള്ളേരോണവും മലയാളികൾക്ക് പ്രധാനപ്പെട്ട ആഘോഷമായിരുന്നു. മുമ്പ്, സാമൂതിരിയുടെ ഭരണകാലത്ത് തിരുനാവായിൽ മാമാങ്കം അരങ്ങേറിയത് പിള്ളേരോണം മുതലുള്ള ദിവസങ്ങളിലായിരുന്നു എന്ന് പറയപ്പെടുന്നു .


</doc>
<doc id="202397" url="https://ml.wikipedia.org/wiki?curid=202397" title="ഭൂതാവിഷ്ടർ">
ഭൂതാവിഷ്ടർ

വിഖ്യാത റഷ്യൻ സാഹിത്യകാരനായിരുന്ന ഫയഡോർ ദസ്തയേവ്സ്കി 1872-ൽ രചിച്ച "ഡീമൊൺസ്" () എന്ന നോവലിന്റെ എൻ.കെ. ദാമോദരൻ നടത്തിയ മലയാള തർജ്ജമയാണ് ഭൂതാവിഷ്ടർ. വിവർത്തനസാഹിത്യത്തിനുള്ള 1992-ലെ കേരള സാഹിത്യ അക്കാദമി പുരസ്കാരം ലഭിച്ചത് ഈ പുസ്തകത്തിനായിരുന്നു 

"ബെസി" എന്ന മൂലകൃതി 'ഭൂതാവിഷ്ടർ' എന്ന അർത്ഥത്തിൽ "ദി പൊസ്സസ്സ്ഡ്" എന്ന പേരിൽ 1916-ൽ ഇംഗ്ലീഷിലേയ്ക്ക് വിവർത്തനം ചെയ്യപ്പെട്ടു. എന്നാൽ ഈ പേര് അനുചിതമാണെന്ന് ദസ്തയേവ്‌സ്കി കൃതികളെ സൂക്ഷ്മമായി വീക്ഷിക്കുന്ന പണ്ഡിതരുടെ ഇടയിൽ അഭിപ്രായമുണ്ടായി. പിൽക്കാലത്തിറങ്ങിയ ഇംഗ്ലീഷ് പരിഭാഷകൾ "ദ ഡെവിൾസ്", "ഡീമൊൺസ്" എന്നീ പേരുകളാണ് സ്വീകരിച്ചത്. റഷ്യൻ ഭാഷയിൽ "ബെസി" എന്ന വാക്കിന്റെ അർത്ഥം ദുരാത്മാക്കൾ എന്നാണ്. 


</doc>
<doc id="202403" url="https://ml.wikipedia.org/wiki?curid=202403" title="ബോധി ലിനക്സ്">
ബോധി ലിനക്സ്

</ref> -->

എൻലൈറ്റൻമെന്റ് ജാലക പരിപാലകൻ ഉപയോഗിക്കുന്ന ഉബുണ്ടു അടിസ്ഥാനമാക്കിയ ഒരു ലഘു ലിനക്സ് വിതരണമാണ് ബോധി ലിനക്സ്. ഒരു ലഘുവായ അടിസ്ഥാന വ്യവസ്ഥ നൽകുക, അതിലൂടെ ഉപയോക്താക്കൾക്ക് അവർക്കാവശ്യമുള്ള സോഫ്റ്റ്‌വെയർ ഉൾപ്പെടുത്തി പ്രചരിപ്പിക്കുക എന്നതാണ് ഇതിനു പിന്നിലെ ആശയം. അതിനാൽ വളരെ അത്യാവശ്യമുള്ള സോഫ്റ്റ്‌വെയറുകൾ മാത്രമേ ഇതിനൊപ്പം നൽകാറുള്ളൂ.


</doc>
<doc id="202405" url="https://ml.wikipedia.org/wiki?curid=202405" title="പി.ഡി.പി. (വിവക്ഷകൾ)">
പി.ഡി.പി. (വിവക്ഷകൾ)



</doc>
<doc id="202406" url="https://ml.wikipedia.org/wiki?curid=202406" title="ചിരട്ട">
ചിരട്ട

നാളികേരത്തിന്റെ അകത്തുള്ള കട്ടിയുള്ള തോടിനെയാണ് ചിരട്ട എന്നു പറയുന്നത്. തേങ്ങയുടെ മാംസളമായ ഭാഗത്തിനു ചുറ്റുമായി, ചകിരിയുടെ ഉൾഭാഗത്തായിട്ടാണ് ചിരട്ട കാണപ്പെടുന്നത്. വിത്ത് മുളയ്ക്കുന്നതിനായുള്ള ഒരു ചെറിയ ദ്വാരം മാറ്റി നിർത്തിയാൽ ചകിരിയ്ക്കുള്ളിൽ ചിരട്ടയുടെ തേങ്ങയുടെ മാംസളമായ ഭാഗത്തോട് ഒട്ടിച്ചേർന്നുകൊണ്ടുള്ള ചിരട്ടയുടെ ആവരണം സമ്പൂർണമാണ്. എന്നാൽ നാളികേരം മൂപ്പ് കൂടുന്തോറും മാംസളമായ ഭാഗവു ചിരട്ടയും തമ്മിലുള്ള ഒട്ടിച്ചേരൽ കുറഞ്ഞുവരുന്നു. സാധാരണയായി ചിരട്ടയ്ക്ക് തവിട്ടു നിറമാണ്. ഗ്രാമപ്രദേശങ്ങളിൽ അടുപ്പിൽ തീ കത്തിക്കുന്നതിന് ചിരട്ട ഉപയോഗിക്കാറുണ്ട്. മറ്റു വിറകുകളെ അപേക്ഷിച്ച് ലഭ്യത കൂടുതൽ ആയതിനാലും കൂടുതൽ നേരം കനൽ ആയി നീറി ചൂട് നില നിർത്തുന്നതിനാലും മുൻകാലങ്ങളിൽ വൈദ്യുതി ഉപയോഗിക്കാത്ത തരത്തിൽ ഉള്ള തേപ്പുപെട്ടികൾ ചൂടാക്കാൻ ചിരട്ട കത്തിച്ച കനൽ ഉപയോഗിച്ചിരുന്നു. 

വളരെയധികം ഉറപ്പുള്ളതിനാൽ ചിരട്ട ഉപയോഗിച്ച് വിവിധ കരകൗശല വസ്തുക്കൾ നിർമ്മിക്കുന്നു. കൂടാതെ മുമ്പ് വീട്ടുപകരണം ആയ കയ്യിൽ നിർമ്മിക്കാൻ ചിരട്ട ഉപയോഗിക്കുന്നു. ചിരട്ട കൊണ്ടുള്ള മോതിരം ഉണ്ടാക്കുന്നതിനും അണിയുന്നതിനും കുട്ടികളും യുവാക്കളും താൽപര്യപ്പെടാറുണ്ട്. ചിരട്ടയുടെ സവിശേഷമായ ഗോളാകൃതി / അർധഗോളാകൃതി മൂലം ചെറിയ ഡബ്ബകൾ നിർമ്മിക്കാനും ചിരട്ട ഉപയോഗിക്കുന്നു 

ചിരട്ട തല്ലിപ്പൊട്ടിച്ച് വെള്ളം തിളപ്പിച്ച് കുടിച്ചാൽ കൊളസ്ട്രോൾ കുറയുമെന്ന് നാട്ടുവൈദ്യ ചികിത്സകർ അവകാശപ്പെടുന്നു.


</doc>
<doc id="202407" url="https://ml.wikipedia.org/wiki?curid=202407" title="സൂര്യകാന്തി (കവിത)">
സൂര്യകാന്തി (കവിത)

ജ്ഞാനപീഠ ജേതാവായ ജി. ശങ്കരക്കുറുപ്പിന്റെ ഒരു കവിതയാണ് സൂര്യകാന്തി. ജിയുടെ കാല്പനിക കവിതകളിലൊന്നാണ് സൂര്യകാന്തി. സൂര്യനും സൂര്യകാന്തിയും തമ്മിലുള്ള വിശുദ്ധ പ്രണയമാണ് കവിതയുടെ പ്രമേയം.
സൂര്യകാന്തി എന്ന പൂവിന്റെ ചിന്തകളിൽ മാനുഷികത സമന്വയിപ്പിച്ചുകൊണ്ടാണ് കവി അവളിലെ പ്രണയ ചാപല്യങ്ങൾ വരച്ചുകാട്ടുന്നത്. കവിതയുടെ ആഖ്യാതാവ് സൂര്യകാന്തി തന്നെയാണ്.കാമുകനായ സൂര്യൻറെ വിദൂര ദർശനത്തിൽ പോലും ഹർഷപുളകിതയാകുന്ന സൂര്യകാന്തി കാല്പനിക കവിതകളുടെ
ഒരു പ്രധാന സവിശേഷതയാണ് വെളിപ്പെടുത്തുന്നത്.എങ്കിലും സൂര്യകാന്തിയുടെ പ്രണയം കണ്ടില്ലെന്നു നടിച്ചുകൊണ്ടാണ് സൂര്യൻ അവളെ "ആരുനീയനുജത്തി?"എന്ന് സംബോധന ചെയ്തത്. നിരാശാജനകമായ ഈ ചോദ്യത്തോട്‌ പ്രതികരിക്കാൻ സൂര്യകാന്തി തയ്യാറാകുന്നില്ല.'സർവസന്നുതനായ സവിതാവായ' സൂര്യനോട്‌ സംസാരിക്കാൻ കേവലം ഒരു നിർഗന്ധം മാത്രമാണ് താൻ എന്ന മിഥ്യാബോധമുള്ളവളാണ് സൂര്യകാന്തി. സൂര്യകാന്തിക്ക് സൂര്യനോടുള്ള പ്രണയത്തെ ലോകം പുച്ചിക്കുമ്പോൾ അവൾക്ക് തന്നെക്കുറിച്ച് അപഹർഷതബോധമുണ്ടാകുന്നു. പ്രണയചാപല്യം കൊണ്ട് ആനന്ദാശ്രു പൊഴിക്കുമ്പോഴും കവിൾ തുടുത്തുവരുമ്പോഴും ഭാവപാരവശ്യമുണ്ടാകുമ്പോഴുമെല്ലാം തന്നെ തന്നെ നിസ്സാരയായി കാണുകയാണ് സൂര്യകാന്തി. 'ക്ഷുദ്രമാം പുഷ്പം','നിർഗന്ധം പുഷ്പം' തുടങ്ങിയ പ്രയോഗങ്ങൾ കാല്പനിക കവിതകളുടെ ഒരു പ്രധാന സവിശേഷത വരച്ചുകാട്ടുന്നു. നായകനെ വാനോളം പുകഴ്ത്ത്ത്തുമ്പോൾ നായിക നിസ്സാരയായി പരിഗണിക്കപ്പെടുന്നു. സൂര്യനും സൂര്യകാന്തിയും തമ്മിൽ ബാഹ്യമായ വൈരുദ്ധ്യങ്ങൾ നിലനിൽക്കുമ്പോഴും അവരുടെ പാവനമായ സ്നേഹമാണ് അവരെ വ്യത്യസ്തരാക്കുന്നത്. സ്നേഹത്തിന് മുന്നിൽ സ്വശരീരം പോലും സൂര്യകാന്തി അപ്രധാനമായി കാണുന്നു.
എന്ന വരികൾ ഈ വസ്തുത ശരി വയ്ക്കുന്നു. സൂര്യൻ സൂര്യകാന്തിയെ പ്രണയിച്ചു തുടങ്ങുമ്പോഴാണ് രാത്രി കടന്നു വരുന്നത്. 'രംഗബോധമില്ലാത്ത കോമാളിയെ' പോലെ കടന്നു വന്ന രാത്രിയെ 'കറമ്പിരാവ്' എന്നാണ് കവി വിശേഷിപ്പിക്കുന്നത്.


</doc>
<doc id="202415" url="https://ml.wikipedia.org/wiki?curid=202415" title="ദ്വീപ്‌ ഹൽവ">
ദ്വീപ്‌ ഹൽവ

ലക്ഷദ്വീപിലെ പരമ്പരാഗതമായതും വ്യത്യസ്തമായതുമായ ഒരു പലഹാരം.
ചിരകിയ തേങ്ങയും ദ്വീപ്‌ ശർക്കരയും (മീര എന്ന തെങ്ങിൻ പാനീയം കുറുക്കിയാണ് ദ്വീപ്‌ ശർക്കര ഉണ്ടാക്കുന്നത്‌) ഉരുളിയിൽ ഇട്ടു ഇളക്കി വേവിച്ചു പതം വരുന്ന വിധത്തിൽ പാകമായ ശേഷം ഏലക്കാ പൊടിയും മറ്റു ചില ചേരുവകളും ചേർത്ത് ഇളക്കിയെടുത്ത് ചെറു ഉരുളകളാക്കി ഉണങ്ങിയ വാഴയിലകളിൽ പൊതിഞ്ഞെടുക്കുന്നു. ആഴ്ചകളോളം ഇവ കേടുകൂടാതെയിരിക്കും .


</doc>
<doc id="202417" url="https://ml.wikipedia.org/wiki?curid=202417" title="മധുര മീനാക്ഷി ക്ഷേത്രം">
മധുര മീനാക്ഷി ക്ഷേത്രം

തമിഴ്നാട്ടിലെ മധുരയിൽ വൈഗൈ നദിക്ക് തെക്കുഭാഗത്തായി സ്ഥിതി ചെയ്യുന്ന ക്ഷേത്രമാണ് മീനാക്ഷി സുന്ദരേശ്വര ക്ഷേത്രം അഥവാ മധുര മീനാക്ഷി ക്ഷേത്രം(IAST mīnākṣi Amman Kovil, Tamil: மீனாட்சி அம்மன் கோவில்/திருஆலவாய்). പരാശക്തിയായ പാർവതീദേവിയെ "മീനാക്ഷിയായും", തൻപതി പരമാത്മായ ഭഗവാൻ ശിവശങ്കരനെ "സുന്ദരേശനായും" ഇവിടെ ആരാധിച്ചുവരുന്നു. മധുര ക്ഷേത്രസമുച്ചയത്തിൽ ആകെ 14 ഗോപുരങ്ങൾ ഉണ്ട്. ഇവയിൽ ഏറ്റവും വലുത് തെക്കേ ഗോപുരമാണ്. ഇതിൻറെ ഉയരം 51.9 മീ.(170 അടി)ആണ്. മീനാക്ഷി ക്ഷേത്രത്തിൽ ആകെ 33,000-ത്തോളം ശില്പങ്ങൾ ഉള്ളതായി കണക്കാക്കപ്പെടുന്നു.

പ്രാചീന തമിഴ് കൃതികളിൽ ഈ ക്ഷേത്രത്തേക്കുറിച്ച് പ്രതിപാദിക്കുന്നുണ്ടെങ്കിലും നാം ഇന്നു കാണുന്ന ക്ഷേത്രം 1623-നും 1655-നും ഇടയിൽ നിർമിച്ചതാണെന്ന് കരുതപ്പെടുന്നു. ദിനംപ്രതി 15,000 ത്തോളം സന്ദർശകരാണ് ഇവിടെ ദർശനത്തിനായി എത്തുന്നത്. വെള്ളിയാഴ്ചകളിൽ ഈ സംഖ്യ 25,000-ത്തോളം കവിയാറുണ്ട്. ക്ഷേത്രത്തിന്റെ വാർഷിക വരുമാനം ഏകദേശം ആറുകോടി രൂപയാണ്. ഏപ്രിൽ-മെയ് മാസങ്ങളിൽ നടത്തുന്ന "തിരു കല്യാണമാണ്" ഇവിടുത്തെ പ്രധാന ഉത്സവം. നാമ മന്ത്രങ്ങളുടെ അകമ്പടിയോടേ സുന്ദരേശ്വര വിഗ്രഹം വഹിച്ചുക്കൊണ്ടുള്ള പ്രദക്ഷിണമാണ് ഏറെ സുന്ദരം. വെള്ളിയാഴ്ച ദിവസങ്ങൾ ഒഴികെയുള്ള ദിവസങ്ങളിൽ രാത്രി ഒൻപത് മണിക്കാണ് ഈ ചടങ്ങ് അരങ്ങേറുന്നത്.  

ആദിശക്തിയായ പാർവതിയുടെ ഒരു അവതാരമാണ് "മീനാക്ഷി". മത്സ്യക്കണ്ണുള്ളവൾ എന്നാണ് ഈ പേരിനർഥം പാർവതി ദേവിക്ക് പരമശിവനേക്കാൾ പ്രാധാന്യം കല്പിക്കുന്ന ഭാരതത്തിലെ അപൂർവ്വക്ഷേത്രങ്ങളിൽ ഒന്നാണ് മധുരൈ മീനാക്ഷി ക്ഷേത്രം.

പുത്രകാമേഷ്ടിയാഗത്തിന്റെ ഫലമായി രണ്ടാം പാണ്ഡ്യരാജാവായ മാളവ്യധ്വജന്റെയും, ഭാര്യ കാഞ്ചന മാലയുടെയും മകളായി മീനാക്ഷി അവതരിച്ചു എന്നാണ് വിശ്വാസം. യാഗാഗ്നിയിൽ നിന്നും സംജാതയായ ദേവിക്ക് മൂന്നു സ്തനങ്ങൾ ഉണ്ടായിരുന്നു. ഭാവി വരനെ ദേവി ദർശിക്കുന്ന നിമിഷം മൂന്നാം സ്തനം അപ്രത്യക്ഷമാകും എന്ന അശരീരി ദേവിയുടെ ജനനസമയയത്ത് കേൾക്കുകയുണ്ടായി. പുത്രീഭാഗ്യത്താൽ സന്തുഷ്ടനായ രാജവ് തന്റെ മകളെ തടാതകി എന്നു വിളിച്ചു. തടാതകിക്ക് 64 ശാസ്ത്രങ്ങളിലും പാണ്ഡിത്യം സിദ്ധിച്ചു. വിവാഹ പ്രായമായപ്പോൾ കൈലാസത്തിൽ വെച്ച് തടാതകി ശിവനെ കാണാൻ ഇടവന്നു. തത് നിമിഷം ദേവിയുടെ മൂന്നാം സ്തനം അപ്രത്യക്ഷമാകുകയുണ്ടായി. താൻ ശിവന്റെ പത്നിയാകേണ്ടവളാണെന്നും, ദേവി പാർവതിയുടെ അവതാരമായ മീനാക്ഷിയാണെന്നും തടാതകി തിരിച്ചറിഞ്ഞു.ശിവന്റെ കൂടെ മധുരൈയിൽ തിരിച്ചെത്തിയ മീനാക്ഷിയുടെ പട്ടാഭിഷേകവും തുടർന്ന് മീനാക്ഷി-സുന്ദരേശ(ശിവൻ) വിവാഹവും രാജാവ് നിശ്ചയിച്ചു.

ഭൂമിയിലെ ഏറ്റവും വലിയ ആഘോഷമായിരുന്നു "മീനാക്ഷി-സുന്ദരേശ്വര വിവാഹം". സർവ ചരാചരങ്ങളും ഋഷീന്ദ്രന്മാരും ദേവതകളും മധുരൈയിൽ നടന്ന വിവാഹത്തിൽ പങ്കെടുത്തു. വിവാഹശേഷം ദേവീദേവന്മാർ വർഷങ്ങളോളം മധുരൈ രാജ്യം ഭരിച്ചെന്നും, മീനാക്ഷി-സുന്ദരേശ്വര രൂപത്തിൽ ക്ഷേത്രത്തിൽ കുടിക്കൊള്ളുന്നുവെന്നുമാണ് ഐതിഹ്യം. ദേവീദേവന്മാരുടെ വിവാഹം ക്ഷേത്രത്തിൽ വർഷംതോറും ഏപ്രിൽ മാസത്തിൽ തിരു കല്ല്യാണം അഥവാ ചൈത്ര മഹോത്സവം(തമിഴ്:சித்திரை திருவிழா , "ചിത്തിരൈ തിരുവിഴാ") എന്ന പേരിൽ ആഘോഷിക്കുന്നു.

മധുരാ നഗരത്തിന്റെ മധ്യത്തിലായാണ് മീനാക്ഷി ക്ഷേത്രം സ്ഥിതിചെയ്യുന്നത്. ലോകത്തിലെത്തന്നെ ഏറ്റവും വലിയ ക്ഷേത്രസമുച്ചയങ്ങളിൽ ഒന്നാണ് ഇത്. ദ്രാവിഡ വാസ്തുവിദ്യയുടെ മകുടോദാഹരണമാണ് മധുരയിലെ ക്ഷേത്രഗോപുരങ്ങൾ. കൂടാതെ നാലുദിക്കിനേയും ദർശിക്കുന്ന നാലുകവാടങ്ങളോടുകൂടിയ തമിഴ്നാട്ടിലെ വളരെ കുറച്ചു ക്ഷേത്രങ്ങളിൽ ഒന്നാണ് ഈ ക്ഷേത്രം.

2015 നവംബറിൽ ഓസോൺ സുഷിരം സംബന്ധിച്ച പരാതികളിലൊന്നിൽ ദേശിയ ഹരിത ട്രിബ്യൂണൽ നടത്തിയ മഹത്തരമായ ഒരു നിരീക്ഷണം ഭൗമശാസ്ത്രത്തിൽ പുരാതനകാലത്ത് ഇന്ത്യ എത്രത്തോളം മുന്നിലായിരുന്നുവെന്ന് തെളിയിക്കുന്നതായിരുന്നു. തമിഴ്നാട്ടിലെ മധുര മീനാക്ഷി ക്ഷേത്രം സന്ദർശിക്കാനാണ് പ്രസ്തുത പരാതിയുടെ വാദത്തിനിടെ കോടതി ആവശ്യപ്പെട്ടത്. അവിടെ കാണാവുന്ന "ഭൂഗോൾ ചക്രയിലാണ്" അന്തരീക്ഷത്തിലെ "ഓസോണിന്റെ" സാന്നിധ്യം കൃത്യമായി രേഖപ്പെടുത്തിയിരിക്കുന്നത്. ഭൗമോപരിതലത്തിൽ നിന്നും 15 മുതൽ 30 വരെ കി.മീ. ഉയരത്തിൽ കാണുന്ന ഓസോൺ കൂട്ടത്തെക്കുറിച്ച് ഭൂഗോൾ ചക്രയിൽ പ്രതിപാദിച്ചിട്ടുണ്ട്. അതായത് 700 വർഷങ്ങൾക്കു മുൻപേ തന്നെ ഇന്ത്യക്കാർക്ക് ഓസോണിനെപ്പറ്റിയും അത് സംരക്ഷിക്കേണ്ടതിന്റെ ആവശ്യകതയെപ്പറ്റിയും നല്ല ധാരണയുണ്ടായിരുന്നുവെന്നു ചുരുക്കം. ഓസോണിനെപ്പറ്റി ആദ്യമായി പഠിച്ച രാജ്യങ്ങളിൽ നിർണായക സ്ഥാനവും ഭാരതത്തിനുണ്ട്.

ക്ഷേത്രസമുച്ചയത്തിലാകെ 10 ഗോപുരങ്ങളുണ്ട്. ഇവയിൽ ഏറ്റവും പ്രശസ്തവും ഉയരമുള്ളതും തെക്കേഗോപുരത്തിനാണ്. 170അടി(52 മീറ്റർ).1559ലാണ് ഈ ഗോപുരം പണീതീർത്തത്. ക്ഷേത്രഗോപുരങ്ങളിൽ ഏറ്റവും പഴക്കമേറിയത് കിഴക്കേഗോപുരമാണ്. 1216-1238കാലയളവിൽ മഹാവർമ്മൻ സുന്ദര പാണ്ഡ്യനാണ് കിഴക്കേഗോപുരം പണിതീർത്തത്. ഓരോ ഗോപുരവും വിവിധ നിലകളുള്ള നിർമ്മിതികളാണ്. കല്ലിൽ തീർത്ത അനവധി വിഗ്രഹങ്ങൾകൊണ്ട് ഓരോനിലയും അലങ്കരിച്ചിക്കുന്നു. 

അതിപ്രശസ്തമാണ് മീനാക്ഷീ ക്ഷേത്രത്തിലെ "ആയിരംകാൽ മണ്ഡപം" എന്ന വാസ്തു വിസ്മയം. പേര് ആയിരം കാൽ മണ്ഡപം എന്നാണെങ്കിലും 985 കാലുകളെ(തൂണുകൾ) ഇവിടെയുള്ളൂ.1569ലാണ് ഇത് നിർമ്മിക്കപ്പെട്ടത്.I



</doc>
<doc id="202421" url="https://ml.wikipedia.org/wiki?curid=202421" title="മഹാപ്രസ്ഥാനത്തിന്റെ മാർഗ്ഗത്തിലൂടെ">
മഹാപ്രസ്ഥാനത്തിന്റെ മാർഗ്ഗത്തിലൂടെ

പ്രബോധ്കുമാർ സന്യാലിന്റെ "മഹാപ്രൊസ്ഥാനേർ പഥേ" എന്ന 1937-ൽ പ്രസിദ്ധീകരിച്ച യാത്രാവിവരണ പുസ്തകത്തിന് കെ. രവിവർമ്മ നടത്തിയ മലയാള തർജ്ജമയാണ് മഹാപ്രസ്ഥാനത്തിന്റെ മാർഗ്ഗത്തിലൂടെ. വിവർത്തനസാഹിത്യത്തിനുള്ള 1993-ലെ കേരള സാഹിത്യ അക്കാദമി പുരസ്കാരം ലഭിച്ചത് ഈ പുസ്തകത്തിനായിരുന്നു.

ബംഗ്ലാപീഡിയ പ്രബോധ് കുമാർ സന്യാലിനെപ്പറ്റിയുള്ള താൾ


</doc>
<doc id="202423" url="https://ml.wikipedia.org/wiki?curid=202423" title="ഫ്രഞ്ച് കവിതകൾ">
ഫ്രഞ്ച് കവിതകൾ

മംഗലാട്ട് രാഘവൻ ഫ്രഞ്ച് ഭാഷയിൽ നിന്ന് മലയാളത്തിലേയ്ക്ക് തർജ്ജമ ചെയ്ത കവിതകളുടെ സമാഹാരമാണ് ഫ്രഞ്ച് കവിതകൾ.എന്ന ഗ്രന്ഥം. വിവർത്തനസാഹിത്യത്തിനുള്ള 1994-ലെ കേരള സാഹിത്യ അക്കാദമി പുരസ്കാരം ലഭിച്ചത് ഈ പുസ്തകത്തിനായിരുന്നു 


</doc>
<doc id="202424" url="https://ml.wikipedia.org/wiki?curid=202424" title="ബാൽ പാലുസ്ലെ">
ബാൽ പാലുസ്ലെ

പ്രമുഖ മറാത്തി സംഗീതസംവിധായകനായിരുന്നു ബാൽ പാലുസ്ലെ.(മരണം :31 ജൂലൈ 2012). പശ്ചിമ മഹാരാഷ്ട്രയിലെ സാംഗ്ലിയിലായിരുന്നു അന്ത്യം. നൂറ്റമ്പതോളം ചിത്രങ്ങൾക്ക് സംഗീതം നൽകിയിട്ടുണ്ട്.


</doc>
<doc id="202425" url="https://ml.wikipedia.org/wiki?curid=202425" title="താവളമില്ലാത്തവർ">
താവളമില്ലാത്തവർ

അജീത് കൗറിന്റെ ആത്മകഥയായ "ഖാനാബദോശ്" (खानाबदोश) എന്ന പുസ്തകത്തിന്റെ വി.ഡി. കൃഷ്ണൻ നമ്പ്യാർ നടത്തിയ മലയാള തർജ്ജമയാണ് താവളമില്ലാത്തവർ. വിവർത്തനസാഹിത്യത്തിനുള്ള 1995-ലെ കേരള സാഹിത്യ അക്കാദമി പുരസ്കാരം ലഭിച്ചത് ഈ പുസ്തകത്തിനായിരുന്നു 

"ഖാനാബദോശ്" എന്ന ഗ്രന്ഥത്തിന് കേന്ദ്ര സാഹിത്യ അക്കാദമി പുരസ്കാരം ലഭിച്ചിട്ടുണ്ട്


</doc>
<doc id="202427" url="https://ml.wikipedia.org/wiki?curid=202427" title="ശിലാപത്മം">
ശിലാപത്മം

പ്രതിഭ റായ് രചിച്ച "ശിലാപദ്മ" (ଶିଳାପଦ୍ମ) എന്ന പുസ്തകത്തിന് പി. മാധവൻപിള്ള നടത്തിയ മലയാള തർജ്ജമയാണ് ശിലാപത്മം. വിവർത്തനസാഹിത്യത്തിനുള്ള 1996-ലെ കേരള സാഹിത്യ അക്കാദമി പുരസ്കാരം ലഭിച്ചത് ഈ പുസ്തകത്തിനായിരുന്നു 


</doc>
<doc id="202436" url="https://ml.wikipedia.org/wiki?curid=202436" title="ചിപ്‌കൊ പ്രസ്ഥാനം">
ചിപ്‌കൊ പ്രസ്ഥാനം

ഇന്ത്യയിലെ പരിസ്ഥിതിസരക്ഷണ സമരപ്രസ്ഥാനങ്ങളിൽ പ്രശസ്തമായ ഒന്നാണ് ചിപ്കോ പ്രസ്ഥാനം. 1970-കളിൽ വനവൃക്ഷങ്ങൾ മുറിക്കുന്നതിന് കോൺട്രാക്ടർമാരെ അനുവദിക്കുന്ന ഉത്തർപ്രദേശ് സർക്കാരിന്റെ നയത്തിനെതിരെ കർഷകരും ഗ്രാമീണജനങ്ങളും ഒത്തുചേർന്ന് നടത്തിയ അക്രമരഹിത സമരമാണ് ഇത്. "ചിപ്കോ" എന്ന വാക്കിന്റെ അർത്ഥം "ചേർന്ന് നിൽക്കൂ", "ഒട്ടി നിൽക്കൂ" എന്നൊക്കെയാണ്‌. 1974 മാർച്ച് 26-ന് ഉത്തരാഖണ്ഡിലെ (അന്ന് ഉത്തർ പ്രദേശ്ന്റെ ഭാഗമായിരുന്ന ) ചമോലി ജില്ലയിലെ റെനി ഗ്രാമത്തിൽ ഗ്രാമീണ വനിതകൾ നടത്തിയ സമരമാണ് ഈ പ്രക്ഷോഭത്തിൽ നാഴികക്കല്ലായത്. 

ചിപ്കോ പ്രസ്ഥാനം പരിസ്ഥിതിവാദത്തിന്‌ പൊതുവായി നൽകിയ സംഭാവനകളിലൊന്ന് 'ആവാസ വ്യവസ്ഥയാണ്‌ സ്ഥിരസമ്പത്ത്' എന്ന മുദ്രാവാക്യമാണ്‌. ചിപ്കോ പ്രസ്ഥാനത്തിനു നേതൃത്വം നൽകിയത് സുന്ദർലാൽ ബഹുഗുണ, ചണ്ടി പ്രസാദ് ഭട്ട് എന്നിവർ ആയിരുന്നു. കർണാടകത്തിലെ അപ്പികോ പോലെ ചിപ്കോ പ്രസ്ഥാനവും പിന്നീട് വളരെ പ്രസിദ്ധമായി.

1987-ൽ ചിപ്കോ പ്രസ്ഥാനത്തിന് റൈറ്റ് ലൈവ്ലിഹുഡ് പുരസ്കാരം ലഭിക്കുകയുണ്ടായി.


</doc>
<doc id="202441" url="https://ml.wikipedia.org/wiki?curid=202441" title="ഒരു പുളിമരത്തിന്റെ കഥ">
ഒരു പുളിമരത്തിന്റെ കഥ

സുന്ദര രാമസ്വാമിയുടെ "ഒരു പുളിമരത്തിൻ കതൈ" (ஒரு புளியமரத்தின் கதை) എന്ന പുസ്തകത്തിന്റെ ആറ്റൂർ രവിവർമ്മ നടത്തിയ മലയാള തർജ്ജമയാണ് ഒരു പുളിമരത്തിന്റെ കഥ. വിവർത്തനസാഹിത്യത്തിനുള്ള 1997-ലെ കേരള സാഹിത്യ അക്കാദമി പുരസ്കാരം ലഭിച്ചത് ഈ പുസ്തകത്തിനായിരുന്നു 

സു.രാ. എന്ന പേരിൽ അറിയപ്പെടുന്ന സുന്ദര രാമസ്വാമി ആദ്യമായി എഴുതിയ നോവലായിരുന്നു "ഒരു പുളിമരത്തിൻ കതൈ". 1966-ലാണ് ഇത് പ്രസിദ്ധീകൃതമായത്. രാജവാഴ്‌ചയിൽനിന്നു ജനാധിപത്യത്തിലേക്കു നീങ്ങുന്ന ചെറിയ നഗരത്തിൽ നടക്കുന്ന സംഭവങ്ങളാണ്‌ ഈ നോവലിന്റെ പ്രതിപാദ്യവിഷയം. 


</doc>
<doc id="202443" url="https://ml.wikipedia.org/wiki?curid=202443" title="വസന്തത്തിന്റെ മുറിവ്">
വസന്തത്തിന്റെ മുറിവ്

എം. ഗംഗാധരൻ മലയാളത്തിലേയ്ക്ക് തർജ്ജമ ചെയ്ത കൃതിയാണ് വസന്തത്തിന്റെ മുറിവ്. വിവർത്തനസാഹിത്യത്തിനുള്ള 1998-ലെ കേരള സാഹിത്യ അക്കാദമി പുരസ്കാരം ലഭിച്ചത് ഈ പുസ്തകത്തിനായിരുന്നു 


</doc>
<doc id="202444" url="https://ml.wikipedia.org/wiki?curid=202444" title="രാജാ രവിവർമ്മ (നോവൽ)">
രാജാ രവിവർമ്മ (നോവൽ)

രൺജിത് ദേശായിയുടെ "രാജാ രവിവർമാ" (राजा रविवर्मा) എന്ന പുസ്തകത്തിന്റെ കെ.ടി. രവിവർമ്മ നടത്തിയ മലയാള തർജ്ജമയാണ് രാജാരവിവർമ്മ. വിവർത്തനസാഹിത്യത്തിനുള്ള 1999-ലെ കേരള സാഹിത്യ അക്കാദമി പുരസ്കാരം ലഭിച്ചത് ഈ പുസ്തകത്തിനായിരുന്നു 


</doc>
<doc id="202451" url="https://ml.wikipedia.org/wiki?curid=202451" title="മാനസ വസുധ">
മാനസ വസുധ

ശീർഷേന്ദു മുഖോപാദ്ധ്യായയുടെ "മാനബ് ജമീൻ" (মানবজমিন) എന്ന പുസ്തകത്തിന്റെ ലീലാ സർക്കാർ നടത്തിയ മലയാള തർജ്ജമയാണ് മാനസ വസുധ. വിവർത്തനസാഹിത്യത്തിനുള്ള 2000-ലെ കേരള സാഹിത്യ അക്കാദമി പുരസ്കാരം ലഭിച്ചത് ഈ പുസ്തകത്തിനായിരുന്നു 


</doc>
<doc id="202459" url="https://ml.wikipedia.org/wiki?curid=202459" title="സ്തംഭവാസി ശിമയോൻ">
സ്തംഭവാസി ശിമയോൻ

പൊതുവർഷം നാലാം നൂറ്റാണ്ടിൽ (ജനനം : പൊതുവർഷം 390-നടുത്തെങ്ങോ; മരണം 2 സെപ്റ്റംബർ 459) സിറിയയിൽ ജീവിച്ചിരുന്ന ഒരു ക്രിസ്തീയതാപസൻ ആയിരുന്നു സ്തംഭവാസി ശിമയോൻ (ഇംഗ്ലീഷ്: Saint Simeon Stylites). സുറിയാനിയിൽ ഇദ്ദേഹം ശെമവൂൻ ദെസ്തുനി (ക്ലാസിക്കൽ സുറിയാനി: ܫܡܥܘܢ ܕܐܣܛܘܢܐ , "ശെമവൂൻ ദെസ്തോനയ") എന്നറിയപ്പെടുന്നു. ആലെപ്പോ നഗരത്തിനടുത്ത് ഒരു തൂണിനു മുകളിൽ 30 വർഷത്തിലധികം കാലം അനുഷ്ഠിച്ച തീവ്രതപസ്സാണ് അദ്ദേഹത്തിന്റെ പേരിന്റേയും പ്രശസ്തിയുടേയും അടിസ്ഥാനം. പിൽക്കാലത്ത് ഈ താപസമാർഗ്ഗത്തിൽ ശിമയോന് അതേ പേരിൽ തൂൺ സന്ന്യാസിമാരായ പല അനുകർത്താക്കളും ഉണ്ടായതിനാൽ ഇദ്ദേഹത്തെ "ആദ്യത്തെ സ്തംഭവാസി ശിമയോൻ" (Saint Simeon Stylites the Elder) എന്ന് വിശേഷിപ്പിക്കുന്നു. 

ആംഗലകവി ടെനിസന്റെ പ്രസിദ്ധമായ ഒരു കവിതയുടെ വിഷയവുമാണ് ശിമയോൻ.

അന്ത്യോക്യായ്ക്കും സിലീസിയായ്ക്കും ഇടയിലുള്ള ഗീസായിൽ ജനിച്ച ശിമയോൻ ആട്ടിടയനായിരുന്നെന്നു പറയപ്പെടുന്നു. പതിമൂന്നാം വയസ്സിൽ ആടുമേയിച്ചു നടക്കെ, വലിയ ഹിമപാതമുണ്ടായപ്പോൾ സമീപത്തുള്ള ദേവാലയത്തിൽ അഭയം തേടിയ അദ്ദേഹത്തിന്റെ മനസ്സിൽ, ദേവാലയത്തിൽ വായിച്ചുകേട്ട സുവിശേഷഭാഗ്യങ്ങൾ (beatitudes) അദ്ധ്യാത്മചിന്ത വളർത്തി. തുടർന്ന് ഒരു സന്യാസഭവനത്തിൽ അംഗമായ ശിമയോൻ തീവ്രമായ തപക്രിയകൾ പരിശീലിച്ചു. ഉയിർപ്പുതിരുനാളിനു മുൻപുള്ള നോയമ്പുകാലത്തെ നാല്പതു ദിവസം അദ്ദേഹം ഭക്ഷണം ഇല്ലാതെ കഴിഞ്ഞിരുന്നത്രെ. ഒരിക്കൽ അദ്ദേഹം ആവശ്യപ്പെട്ടതനുസരിച്ച് സഹതാപസന്മാർ അദ്ദേഹത്തെ നോയമ്പാരംഭത്തിൽ, അലപം ജലവും അപ്പവുമായി ഒരു വേലിവളപ്പിൽ ആക്കി. ഉയിർപ്പുതിരുന്നാളിനു വേലി പൊളിച്ചു നോക്കിയ മറ്റുള്ളവർ, അപ്പവും ഭക്ഷണവും കുറവില്ലാതെ ഇരിക്കുന്നതു കണ്ടു. ശിമയോന്റെ തപസ്സ്, തീവ്രതയുടെ അതിരുകൾ ലംഘിക്കുന്നതായി കരുതിയ ആശ്രമാധികാരികൾ ഒടുവിൽ അദ്ദേഹത്തെ ബഹിഷ്കരിച്ചു.

തുടർന്ന് ശിമയോൻ പൊതുവർഷം 423-ൽ ഒരു സ്തംഭം നിർമ്മിച്ച് അതിനു മുകളിൽ ഏകാന്തവാസം തുടങ്ങി. ആദ്യം ആറടി മാത്രമുണ്ടായിരുന്ന സ്തംഭത്തിന്റെ ഉയരം ക്രമേണ വർദ്ധിപ്പിച്ച് ഒടുവിൽ 60 അടിയെത്തിച്ചു. ആ ഉയരത്തിലാണ് അദ്ദേഹം ശിഷ്ടജീവിതം ചെലവഴിച്ചത്. സ്തംഭത്തിനു മുകളിലെ മൂന്നടി പരപ്പായിരുന്നു ശിമയോന്റെ വാസമേഖല. ഉറക്കത്തിൽ താഴെ വീഴാതിരിക്കാനായി അതിനു ചുറ്റും ഒരു വേലിക്കെട്ടുണ്ടാക്കിയിരുന്നു. ഭക്ഷണം എത്തിക്കാനും മറ്റുമായി മുകളിലേക്ക് ഒരു ഒരു ഗോവണിയും ഉണ്ടായിരുന്നു. അദ്ദേഹത്തിന്റെ ശരീരത്തിലെ വൃണങ്ങളിൽ കൃമികൾ പെരുകി. വൃണങ്ങളിൽ നിന്നു വീണുപോകുന്ന കൃമികളെ, "ദൈവം തരുന്നതു ഭക്ഷിക്കുക" എന്നുപദേശിച്ച് അദ്ദേഹം തിരികെ വച്ചിരുന്നത്രെ. ഈ അവസ്ഥയുടെ ഔന്നത്യത്തിലിരുന്ന് ശിമയോൻ വേദപ്രസംഗങ്ങൾ നടത്തുകയും, 'അജ്ഞാനി'-കളെ മാനസാന്തരപ്പെടുത്തുകയും, രോഗശാന്തിവരുത്തുകയും, സഭയിലെ കക്ഷിവഴക്കുകളിൽ പക്ഷം ചേരുകയും, പണവ്യാപാരികളെ പലിശകുറയ്ക്കാൻ ഉപദേശിക്കുകയും ഒക്കെ ചെയ്തിരുന്നതായും പറയപ്പെടുന്നു.സ്വയം തിരഞ്ഞെടുത്ത തീവ്രചര്യകൾകളിൽ നിന്ന് വ്യത്യസ്തമായി ശിമിയോന്റെ വേദപ്രസംഗങ്ങൾ മിതവാദ ചിന്തകളെ പ്രോൽസാഹിപ്പിക്കുന്നതും, സന്തുലിതമായ ജീവിതരീതി ശുപാർശ ചെയ്യുന്നതുമായിരുന്നു 

മുപ്പതു ഋതുചക്രങ്ങളുടെ താഡനം ശിമയോന്റെ മന:ശരീരങ്ങളുടെ സംവേദനശക്തി നശിപ്പിച്ചിരിക്കാം എന്നു കരുതുന്നവരുണ്ട്. ഒരിക്കൽ രോഗിയായ അദ്ദേഹത്തെ ചികിത്സിക്കാൻ തിയൊഡോഷ്യസ് ചക്രവർത്തി വൈദ്യന്മാരെ അയച്ചെങ്കിലും തന്റെ ചികിത്സ ദൈവത്തിനു വിടാനാണ് അദ്ദേഹം തീരുമാനിച്ചത്. ഏതായാലും തുടയിൽ ഉണ്ടായിരുന്ന ഒരു വൃണം വഷളായത് താപസന്റെ ആയുസ്സു ചുരുക്കിയതല്ലാതെ തൂണിൽ നിന്ന് താഴെയിറങ്ങാൻ അദ്ദേഹത്തെ പ്രേരിപ്പിച്ചില്ല. സ്തംഭവാസിയായി തന്നെ ശിമയോൻ മരിച്ചു. അദ്ദേഹത്തിന്റെ ഭൗതികാവശിഷ്ടത്തെച്ചൊല്ലി കോൺസ്റ്റാന്റിനോപ്പിൾ, അന്ത്യോഖ്യ നഗരങ്ങൾ തമ്മിൽ തർക്കമുണ്ടായി. ഒടുവിൽ അതിന്റെ മുഖ്യഭാഗം അന്ത്യോഖ്യാക്കു നൽകപ്പെട്ടു.

സ്തംഭവാസി ശിമയോനെക്കുറിച്ച് അതേപേരിൽ (Saint Simeon Stylites) എഴുതിയ ഒരു കവിതയിൽ ആംഗലകവി ടെന്നിസൺ, ശിമയോൻ പിന്തുടർന്ന തീവ്രതപസ്സിന്റെ മാർഗ്ഗം ഭോഗലാലസതയുടെ വിപരീതധ്രുവത്തിലെ അതിക്രമമവും വ്യക്തിനിഷ്ഠമായ മായാമോഹത്തെ പിന്തുടരുന്ന ദുരഭിമാനത്തിന്റെ പ്രകടനവും ആണെന്നു സൂചിപ്പിക്കുന്നു. വിനയത്തിന്റെ പേരിലുള്ള അത്യഹങ്കാരവും, ആത്മത്യാഗമായി അവതരിക്കുന്ന ആത്മീയദുരയും കാമത്തിന്റെ തിരസ്കാരമായി വേഷമിടുന്ന രഹസ്യകാമവും ആയി ഇമ്മാതിരി കടുംകൈകളെ തിരിച്ചറിഞ്ഞ സഭാനേതൃത്വം അവയെ പൊതുവേ നിരുത്സാഹപ്പെടുത്തുകയാണു ചെയ്തതെന്നു ചരിത്രകാരനായ വിൽ ഡുറാന്റും ചൂണ്ടിക്കാണിച്ചിട്ടുണ്ട്.


</doc>
<doc id="202465" url="https://ml.wikipedia.org/wiki?curid=202465" title="ജവഹർലാൽ നെഹ്രു പുരസ്ക്കാരം">
ജവഹർലാൽ നെഹ്രു പുരസ്ക്കാരം

1965 മുതൽ ഭാരത സർക്കാർ നൽകിപ്പോരുന്ന ഒരു അന്താരാഷ്ട്ര ബഹുമതിയാണ് ജവഹർലാൽ നെഹ്രു പുരസ്ക്കാരം (Jawaharlal Nehru Award for International Understanding). ഇന്ത്യൻ കൗൺസിൽ ഫോർ കൾച്ചറൽ റിലേഷൻസ് (ICCR) എന്ന സ്ഥാപനത്തിനാണ് ഇതിന്റെ ചുമതല. വിവിധ രാഷ്ട്രങ്ങൾ തമ്മിലുള്ള സൗഹൃദ-സാംസ്കാരിക ബന്ധങ്ങൾക്ക് നൽകുന്ന സംഭാവനകൾ പരിഗണിച്ചാണ് ഈ പുരസ്ക്കാരം നൽകിപ്പോരുന്നത്. ഒരു കോടി രൂപയാണ് സമ്മാനത്തുക.















































</doc>
<doc id="202468" url="https://ml.wikipedia.org/wiki?curid=202468" title="മേയ്‌വ് ബിഞ്ചി">
മേയ്‌വ് ബിഞ്ചി

അയർലൻഡിലെ പ്രശസ്തയായ സാഹിത്യകാരിയാണ് മേയ്‌വ് ബിഞ്ചി(28 മേയ് 1940 – 30 ജൂലൈ 2012). 37 ഭാഷകളിലേക്ക് മൊഴിമാറ്റം നടത്തിയിട്ടുള്ള ബിഞ്ചിയുടെ കൃതികളുടെ നാലുകോടി പതിപ്പുകൾ വിറ്റഴിഞ്ഞിട്ടുണ്ട്.
അയർലൻഡിലെ ഡാൽകിയിൽ 1940-ൽ ജനിച്ച ബിഞ്ചി, അധ്യാപികയായാണ് ഔദ്യോഗികജീവിതം തുടങ്ങിയത്. പിന്നീട് മാധ്യമപ്രവർത്തകയും എഴുത്തുകാരിയുമായി. 'ഐറിഷ് ടൈംസ്' പത്രത്തിന്റെ ലണ്ടൻ എഡിറ്ററായിരുന്നു. 1982-ൽ പ്രസിദ്ധീകരിച്ച 'ലൈറ്റ് എ പെന്നി കാൻഡിൽ' എന്ന ആദ്യനോവൽതന്നെ വൻപ്രചാരം നേടി. ഇതും 'ടാര റോഡ്', 'ദ സർക്കിൾ ഓഫ് ഫ്രൻഡ്‌സ്' എന്നിവ 1995-ൽ സിനിമയായിട്ടുണ്ട്.

അയർലൻഡിന്റെ പാരമ്പര്യവും ആധുനികതയും തമ്മിലുള്ള സംഘർഷം വിശകലനം ചെയ്യുന്നവയാണ് ബിഞ്ചിന്റെ ഭൂരിഭാഗം രചനകളും. നോവലുകൾക്കൊപ്പം ചെറുകഥകളും നോവെല്ലകളും എഴുതിയിട്ടുണ്ട്. 2010-ൽ പുറത്തുവന്ന 'മൈൻഡിങ് ഫ്രാങ്കീ'യാണ് അവസാനനോവൽ. ആജീവനാന്ത സംഭാവനയ്ക്കുള്ള ഐറിഷ് ബുക്ക് അവാർഡ് ഉൾപ്പെടെ ഒട്ടേറെ പുരസ്‌കാരങ്ങൾ ലഭിച്ചിട്ടുണ്ട്. എഴുത്തുകാരനായ ഗോർഡൺ സ്‌നെല്ലാണ് ഭർത്താവ്.








</doc>
<doc id="202477" url="https://ml.wikipedia.org/wiki?curid=202477" title="പുഴുക്കലരി">
പുഴുക്കലരി

നെല്ലരിയെ, നെന്മണിക്കുള്ളിൽ വച്ചുതന്നെ ഭാഗികമായി പുഴുങ്ങിയുണ്ടാക്കുന്ന അരിയാണ് പുഴുക്കലരി അഥവാ പുഴുങ്ങല്ലരി. ഇംഗ്ലീഷിൽ ഇതിനെ 'പാർബോയിൽഡ് റൈസ്' (ഭാഗികമായി വെന്ത - 'Partially boiled') എന്നു വിളിക്കുന്നു. നെന്മണിക്കുള്ളിൽ വച്ചു ഭാഗികമായി വേവിച്ചതിനു ശേഷം നെല്ല് ഉണക്കി, തവിട് നീക്കം ചെയ്ത് ഭക്ഷ്യയോഗ്യമായ അരി വേർതിരിച്ചെടുക്കുന്നു.അരിയാഹാരം ഭക്ഷണമാക്കിയിരിക്കുന്ന മലയാളികളിൽ ഭൂരിഭാഗവും ഉപയോഗിക്കുന്നത് പുഴുക്കലരിയാണ്. ഇപ്രകാരം പുഴുങ്ങാതെ നേരിട്ട് ഉണക്കിയെടുത്ത് ഉമിയും തവിടും നീക്കിയെടുക്കുന്ന അരിയാണു് പച്ചരി.

മൊത്തം ലോകത്തിൽ ഉല്പാദിപ്പിക്കുന്ന നെല്ലിന്റെ പാതിയോളം പുഴുക്കലരിയായാണു് ഉപയോഗിക്കുന്നതെന്നാണ് കണക്കുകൾ സൂചിപ്പിക്കുന്നത്. ഇന്ത്യ, ബംഗ്ലാദേശ്, പാകിസ്താൻ, മ്യാന്മാർ, മലേഷ്യ, ശ്രീലങ്ക, അമേരിക്ക, ഫ്രാൻസ്, തായ്‌ലാന്റ് തുടങ്ങിയ രാജ്യങ്ങളിലെല്ലാം പണ്ടുകാലം മുതൽക്കേ നെല്ലിനെ പുഴുക്കലരിയാക്കി മാറ്റുന്ന സമ്പ്രദായമുണ്ടു്. 

പച്ചനെല്ലിനെ പുഴുക്കലരിയാക്കിമാറ്റുന്ന പ്രക്രിയയിൽ മൂന്നു അടിസ്ഥാന പ്രവർത്തനങ്ങളുണ്ട്:തിളപ്പിച്ചെടുക്കൽ, ആവി കയറ്റൽ, ഉണക്കിയെടുക്കൽ.


ഇരട്ടപ്പുഴുക്കുരീതിയിൽ തയ്യാറാക്കുന്ന നെല്ലരിക്കു് ഈടും കാഠിന്യവും കൂടുതലായിരിക്കും. ഇത്തരം അരിയെ 'ഇരുമ്പരി' എന്നും വിളിക്കാറുണ്ടു്. കേരളത്തിലെ റേഷൻ കടകളിലും മറ്റും കൂടുതലായി ലഭിയ്ക്കുന്ന അരി അന്യസംസ്ഥാനങ്ങളിൽ ഇത്തരം സമ്പ്രദായത്തിൽ പുഴുങ്ങി സംസ്കരിച്ചുണ്ടാക്കുന്നവയാണു്. ഇത്തരം അരി ആഹാരയോഗ്യമായി വെന്തുകിട്ടാൻ
കൂടുതൽ സമയവും കൂടുതൽ ഇന്ധനവും ആവശ്യമാണു്.

ഇരട്ടപ്പുഴുക്കു രീതിയിലെ നെല്ലു കുതിർക്കാനുള്ള സമയദൈർഘ്യം ഒഴിവാക്കി തിളപ്പിക്കുന്നതിനോടൊപ്പം തന്നെ ആ ഊഷ്മാവ് സ്വല്പനേരത്തേക്കു് കൂടുതൽ നിലനിർത്തി ആവികയറ്റുന്ന സമ്പ്രദായമാണു് ഒറ്റപ്പുഴുക്കു്. കേരളത്തിൽ നെൽകൃഷി വ്യാപകമായിരുന്ന കാലത്തു് ചെറിയ തോതിൽ വീടുകളിൽ നെല്ലുപുഴുങ്ങിയിരുന്നതു് ഈ രീതിയിലാണു്. ഇങ്ങനെ തയ്യാറാക്കിയെടുക്കുന്ന അരിയെയാണു് ആദ്യകാലത്തു് മട്ട എന്നു വിളിച്ചു വന്നിരുന്നതു്. ഈ അരിയ്ക്കു് ഇരട്ടപ്പുഴുക്കിലൂടെ തയ്യാറാക്കുന്ന അരിയേക്കാൾ 'വേവു' കുറവു മതി. അതായതു് ചോറായി വെന്തുകിട്ടാൻ കുറവുസമയവും കുറഞ്ഞ ഇന്ധനവും മതി.

പുഴുക്കലരിയുണ്ടാക്കുന്ന പരമ്പരാഗതമായ ഒരു രീതി കേരളത്തിനു സ്വന്തമായുണ്ട്. ചോറായി ഉപയോഗിക്കാൻ കേരളത്തിൽ സുലഭമായി കൃഷിചെയ്തിരുന്നതു് തദ്ദേശീയമായ ഇനങ്ങളിൽ പെടുന്ന നെൽവിത്തുകളോ അവയുടെ സങ്കര ഉപസൃഷ്ടികളോ ആയിരുന്നു. ഇത്തരം നെല്ല് ഒരു വലിയ ചെമ്പിൽ വെള്ളം നിറച്ച് അതിൽ കുതിർത്തുവയ്ക്കുന്നു. അതിനുശേഷം നെല്ല് ഉൾപ്പെടെ വെള്ളം ഒരു പ്രാവശ്യം തിളപ്പിക്കുന്നു.

ഇരട്ടപ്പുഴുക്കാണെങ്കിൽ ഒരു രാത്രി മുഴുവൻ കുതിർക്കാൻ പാകത്തിൽ വൈകുന്നേരങ്ങളിലായിരുന്നു അരി പുഴുങ്ങുന്നതിന്റെ ഈ ആദ്യ ഘട്ടം ആരംഭിച്ചിരുന്നത്. അതിനുശേഷം ചെമ്പ് അടച്ചു വച്ച് പിറ്റേന്ന് രാവിലെ വരെ പകുതി വെന്തനെല്ല് വെള്ളത്തിൽ കുതിരാൻ അനുവദിക്കുന്നു. പന്ത്രണ്ടു മണിക്കൂറുകൾക്കു ശേഷം ചെമ്പിലെ വെള്ളം വാർന്നു കളയുന്നു. ആവിയുണ്ടാക്കാനായി കുറച്ചു വെള്ളം മാത്രം ചെമ്പിൽ അവശേഷിപ്പിച്ചിരിക്കും. അതിനുശേഷം, ചെമ്പ് അടച്ചുവച്ച് വീണ്ടും ഒരു പ്രാവശ്യം ഈ വെള്ളം തിളപ്പിച്ച്, മുകളിലുള്ള നെല്ലിൽ ആവി കയറ്റും. (ഒറ്റപ്പുഴുക്കു രീതിയിൽ നെല്ലു കുതിരാൻ വേണ്ടി ഇപ്രകാരം സമയം നൽകാതെത്തന്നെ ആവി കയറ്റി, അതിനുശേഷം ഉണക്കിയെടുക്കുന്നു.)

നെല്ലു പുഴുങ്ങുന്ന അവസരത്തിൽ ഒരു ഘട്ടമാകുമ്പോൾ, നെന്മണിക്കുള്ളിലെ അരി വെന്തുവികസിക്കുകയും, നെല്ലിന്റെ തോട് ഭാഗികമായി പിളർന്ന് ഉള്ളിലെ അരി കാണാറാവുകയും ചെയ്യും. നെല്ലുപുഴുങ്ങുന്നതിൽ പരിചയമുള്ള ആളുകൾക്ക് ഈ ഘട്ടത്തിൽ നെല്ലിൽ അമർത്തിനോക്കി അതിന്റെ പുഴുങ്ങൽ പ്രക്രിയ ശരിയായ രീതിയിലെത്തിയോ എന്നറിയുവാൻ സാധിക്കും. പുഴുങ്ങൽ പൂർത്തിയായാൽ, പുഴുങ്ങിയ നെല്ലിനെ ഒരു പരമ്പിൽ (പനമ്പിൽ) നിരത്തി വെയിലിൽ നന്നായി ഉണക്കിയെടുക്കുന്നു. ഉണക്കുന്നതിനിടയിൽ പലപ്രാവശ്യം പരമ്പിലെ നെല്ല് ഇളക്കി തിരികെ നിരത്തേണ്ടതായുണ്ട്. "ചിക്കുക", "ചിക്കിയുണക്കുക" തുടങ്ങിയ പദങ്ങൾ ഈ പ്രവൃത്തിയിൽ നിന്നുണ്ടായതാണ്.

ഉണങ്ങിയ നെല്ലിനെ ഉരലിൽ ഇട്ട് അതിനുവേണ്ടി പ്രത്യേകമായി ഉപയോഗിക്കുന്ന ഉലക്കകൊണ്ട് ഇടിച്ചോ, നെല്ലു കുത്തുവാനുള്ള മില്ല് ഉപയോഗിച്ചോ അരിയും, ഉമിയും (നെല്ലിന്റെ തോട്) തവിടുംവേർതിരിച്ചെടുക്കുന്നു. കുത്തിയ നെല്ല് മുറത്തിൽ 'പാറ്റി'(അഥവാ 'ചേറി') ആണു് ഈ വേർതിരിക്കൽ ചെയ്തിരുന്നത്.

നെല്ലു പുഴുങ്ങൽ പ്രക്രിയകൾക്കിടയിൽ അരിയുടെ പോഷകഘടന പച്ചരിയുടേതിൽ നിന്ന് വ്യത്യസ്തമാവുകയും അതിന്റെ നിറം,രൂപം, മൃദുത്വം എന്നിവ മാറുകയും ചെയ്യും. വിറ്റാമിൻ ബി ഒഴികെയുള്ള മറ്റു ഭക്ഷ്യപോഷകാംശങ്ങൾ കൂടുതൽ മേന്മയുള്ളതായി മാറുമെന്നു് ഗവേഷണങ്ങൾ വെളിപ്പെടുത്തുന്നു..

അരിമണിയുടെ നേർമ്മയുള്ള ആവരണചർമ്മമാണു് തവിട് എന്നറിയപ്പെടുന്ന താരതമ്യേന ചെമന്ന പദാർത്ഥം. പോഷകപ്രധാനമായ ഈ ആവരണം നെല്ലു പുഴുങ്ങുന്ന പ്രക്രിയയിൽ അരിമണിയുമായി കൂടുതൽ ഇഴുക്കിച്ചേരുകയും അതിലെ രാസസംയുക്തങ്ങൾ അരിമണിയുടെ അകക്കാമ്പിലേക്ക് കൂടുതൽ വ്യാപിക്കുകയും ചെയ്യുന്നു. മിക്കവാറും മുഴുവനായിത്തന്നെ അന്നജം മാത്രം അടങ്ങിയിരിക്കുന്ന കാമ്പ് പൊതുവേ ദുർബ്ബലമായ, എളുപ്പത്തിൽ നുറുങ്ങുന്ന(brittle) പദാർത്ഥമാണു്. തവിടിന്റെ അന്തർവ്യാപനം ഈ സ്വഭാവം ഗണ്യമായി കുറയ്ക്കുന്നു. അതുകൊണ്ടാണു് പുഴുക്കലരി പച്ചരിയേക്കാൾ ദൃഢമായി അനുഭവപ്പെടുന്നതു്. പച്ചരി കുത്തിയെടുക്കുമ്പോൾ ഈ തവിടിന്റെ ഭൂരിഭാഗവും അരിമണിയിൽനിന്നു വേർപ്പെട്ട് ഉമിയുമായി ചേർന്നു് നീക്കം ചെയ്യപ്പെട്ടുപോകുന്നു. അതുകൊണ്ടാണു് പുഴുങ്ങലരിയേക്കാൾ പച്ചരിക്കു വെണ്മയും മൃദുത്വവും കാണപ്പെടുന്നതു്.

അരിയിൽ അടങ്ങിയിരിക്കുന്ന പ്രധാന ഘടകമായ അന്നജം (സ്റ്റാർച്ച്) നെല്ല് പുഴുങ്ങുമ്പോൾ രാസമാറ്റങ്ങൾക്ക് വിധേയമാകുന്നു. നെന്മണികൾ തിളപ്പിക്കുമ്പോൾ അന്നജത്തിന്റെ ക്രിസ്റ്റലുകൾ ജെലാറ്റിനൈസേഷൻ പ്രക്രിയയ്ക്ക് വിധേയമാവുകയും, വീണ്ടും തണുപ്പിക്കുമ്പോൾ ഘടനാമാറ്റം സംഭവിക്കുകയും ചെയ്യുന്നു. ജലാറ്റിനായി മാറുമ്പോൾ ആൽഫാ-അമിലോസ് തന്മാത്രകൾ അന്നജ തന്മാത്രകളുടെ കണ്ണികളിൽ നിന്ന് വിട്ടുമാറി, നെന്മണിക്ക് പുറത്തേക്ക് മാറ്റപ്പെടുന്നു. പുഴുങ്ങിയ അരി, പച്ചരിയേക്കാൾ ട്രാൻസ്‌ലൂസന്റ് ആണ്; ഒപ്പം പച്ചരിയേക്കാൾ ഘനമുള്ളതും ബലമേറിയതുമാണ്. ഇതിനു കാരണം, പുഴുങ്ങിയ അരി തണുപ്പിക്കുമ്പോൾ അമിലേസ് തന്മാത്രകൾ റിട്രോഗ്രഡേഷൻ പ്രക്രിയയ്ക്ക് വിധേയമാവുകയും വിധേയമായി വീണ്ടും ഒന്നുചേർന്ന ഒരു കണ്ണിയായി മാറുന്നതാണ്. ഈ പ്രക്രിയ ടൈപ്പ് 3 റെസിസ്റ്റന്റ് സ്റ്റാർച്ച് ഉണ്ടാക്കുന്നു. ഇത് മനുഷ്യരിലെ ദഹനപ്രക്രിയയ്ക്ക് ഏറെ സഹായകരമാണ്. 


</doc>
<doc id="202483" url="https://ml.wikipedia.org/wiki?curid=202483" title="ഉമി">
ഉമി

നെന്മണിയുടെ പുറം പാളിയെയാണ് ഉമി എന്നുവിളിക്കുന്നത്. എല്ലാ ധാന്യങ്ങൾക്കും ഇതുപോലെ ഒരു പുറംപാളി (Husk) ഉണ്ടെങ്കിലും, മലയാളത്തിൽ ഉമി എന്നു പരക്കെ വിവക്ഷിക്കുന്നത് നെന്മണിയുടെ പുറംതോടിനെയാണ്. 

പുഴുങ്ങിയതോ പച്ചയോ ആയ നെല്ല് കുത്തി അരിയാക്കുന്ന പ്രക്രിയയിൽ ഉമി വേർതിരിക്കപ്പെടുന്നു. നെല്ലിൽ നിന്ന് ലഭിക്കുന്ന ഉപോൽപ്പന്നങ്ങളിൽ പ്രധാനപ്പെട്ടതാണ് ഉമി. ഇത് ഇന്ധനമായും ഉപയോഗിക്കുന്നു. ഉമിയുടെ 75% ഭാഗങ്ങളും ഓർഗാനിക് മാറ്റർ ആണ്. അതിനാൽ ഇതൊരു കാര്യക്ഷമമായ ഇന്ധനമായി ഉപയോഗിക്കാൻ സാധിക്കും. ഉമി കത്തിക്കുമ്പോൾ ലഭിക്കുന്ന ചാരത്തിന്റെ 92% - 95% വരെ സിലിക്ക ആണ്. വളരെ ഭാരം കുറവുള്ളതും, അതേസമയം വളരെയധികം പ്രതലവിസ്തീർണ്ണമുള്ളതുമായ ഈ ചാരം പലവിധ വ്യാവസായിക ആവശ്യങ്ങൾക്കും ഉപയോഗിക്കുന്നുണ്ട്. കെട്ടിടനിർമ്മാണ മേഖലയിൽ ബലപ്പെടുത്തൽ ഘടകം ആയി ഇത് ഉപയോഗിക്കുന്നു.

ഉമി കരിച്ച്, ചാരമാകുന്നതിനുമുമ്പ് തണുപ്പിച്ചെടുക്കുന്ന "ഉമിക്കരി" കേരളത്തിൽ ദന്തധാവനത്തിനുള്ള ഒരു ചൂർണ്ണമായി (പൊടി) പരക്കെ ഉപയോഗിച്ചിരുന്നു.


</doc>
<doc id="202494" url="https://ml.wikipedia.org/wiki?curid=202494" title="അക്കർമാശി">
അക്കർമാശി

മറാത്തി സാഹിത്യകാരനായ ശരൺകുമാർ ലിംബാളെയുടെ ആത്മകഥയാണ് അക്കർമാശി (മറാഠി: अक्करमाशी). 'അക്കർമാശി' എന്നാൽ ജാതിഭ്രഷ്ടൻ എന്നാണ് അർത്ഥം. സമൂഹത്തെ ദളിതന്റെ വീക്ഷണകോണിൽ നിന്ന് കാണുന്ന പുസ്തകമാണിത്. കാളിയത്ത് ദാമോദരൻ നടത്തിയ ഈ കൃതിയുടെ മലയാള പരിഭാഷയ്ക്ക് വിവർത്തനസാഹിത്യത്തിനുള്ള 2006-ലെ കേരള സാഹിത്യ അക്കാദമി പുരസ്കാരം ലഭിച്ചു .

=പ്രമേയം=

മഹാരാഷ്ട്ര,കർണാടക സംസ്ഥാനങ്ങളുടെ അതിർത്തി ഗ്രാമത്തിൽ മഹാർജാതിക്കാരുടെ കോളനിയിൽ നാട്, ഭാഷ, അമ്മ, അച്ഛൻ, ജാതി, മതം ഇങ്ങനെ എല്ലാ സംഗതികളിലും ഭാഗ്യഹീനനായി വ്യക്തിത്വം നിഷേധിക്കപ്പെട്ട് ജീവിക്കേണ്ടിവന്ന ശരൺകുമാർ ലിംബാളെയുടെ ആത്മ നൊമ്പരങ്ങളാണ് ഗ്രന്ഥം പറയുന്നത്.ദാരിദ്ര്യം,അനാഥത്വം,ജാതിയുടെ അടിസ്ഥാനത്തിലുള്ള വിവേചനം,എന്നിവയെല്ലാം ഈ കൃതിയിൽ കാണാം


</doc>
<doc id="202495" url="https://ml.wikipedia.org/wiki?curid=202495" title="ചുണ്ട്">
ചുണ്ട്

ശരീരത്തിലെ ഒരു അവയവം ആണ് ചുണ്ട്. മനുഷ്യരുടെ ചുണ്ട് വളരെ മൃദുലവും ചലനശേഷിയുള്ളതുമായ ഒരു അവയവമാണ്. നിരവധി സ്പർശഗ്രാഹികളുള്ള ഈ ഭാഗം ചുംബനം പോലുള്ള തീവ്രവികാരപ്രകടനങ്ങളിൽ പ്രധാനസ്പർശോത്തേജനഭാഗമായി ഉപയോഗിക്കുന്നു. ശബ്ദോച്ചാരണ വ്യതിയാനങ്ങളിൽ ചുണ്ട് ഒരു പ്രധാന പങ്ക് വഹിക്കുന്നുണ്ട്. രണ്ടു ചുണ്ടുകളുടേയും ഇടയിലൂടെയാണ് വായയ്ക്കകത്തേക്ക് ഭക്ഷണം എത്തിക്കുന്നത്.

ചുണ്ടിനെ മേൽചുണ്ട് (ഓഷ്ടം)("Labium superius oris"), കീഴ്ചുണ്ട് (അധരം)("Labium inferius oris") എന്നിങ്ങനെ രണ്ടായി തരം തിരിക്കുന്നു. ചുണ്ടുകളുടെ ഉൾവക്കുകൾ വായ്ക്കുള്ളിലേയ്ക്ക് പ്രവേശിക്കുന്ന ഭാഗമാണ് വെർമിലിയോൺ അരിക്(vermilion border). ഈ വക്കുകൾക്കുള്ളിലുള്ള ഭാഗമാണ് വെർമിലിയോൺ ഭാഗമായി അറിയപ്പെടുന്നത്. മേൽച്ചുണ്ടിന്റെ വെർമിലിയോൺ അരികാണ് ക്യൂപ്പിഡ്സ് ബോ(cupid's bow). മേൽച്ചുണ്ടിന്റേതന്നെ മുകൾ ഭാഗത്തുള്ള പുറത്തേയ്ക്കുന്തിയ ഭാഗമാണ് ട്യൂബർക്കിൾ(tubercle) അഥവാ പ്രോകാലോൺ( procheilon),ട്യൂബർക്കുലം ലാബി സുപ്പീരിയോറിസ് (tuberculum labii superioris), ലേബിയൽ ട്യൂബർക്കിൾ(labial tubercle) എന്നിങ്ങനെ അറിയപ്പെടുന്നത്. ഈ ഭാഗത്തുനിന്ന് മൂക്കിലെ പാലത്തിന് (nasal septum) താഴെവരെ കാണപ്പെടുന്ന ചാലാണ് ഫിൽട്രം (philtrum).

സാധാരണ ത്വക്കിന് പന്ത്രണ്ടോളം പാളികളുള്ളപ്പോൾ ചുണ്ടിലെ ത്വക്കിന് രണ്ടുമുതൽ അഞ്ചുവരെ പാളികൾ കാണപ്പെടുന്നു. മെലാനിൻ എന്ന വർണ്ണവസ്തു ഉത്പാദിപ്പിക്കുന്ന മെലനോസൈറ്റ് കോശങ്ങൾ ഇവിടെ വളരെക്കുറവായതിനാൽ ഈ ഭാഗത്തിന് ഏകദേശം ചുവപ്പുനിറമാണുള്ളത്. ഇതിലൂടെ രക്തക്കുഴലുകളെ അവ്യക്തരീതിയിലെങ്കിലും കാണാവുന്നതാണ്.അനേകം സൂക്ഷ്മ രകതക്കുഴലുകൾ ചുണ്ടിലുല്ലതുകൊണ്ട് ഇതിന്റെ നിറവും ചുണ്ടിന്റെ നിറത്തെ ബാധിക്കുന്നു. അതുകൊണ്ട് രക്തക്കുറവുണ്ടാവുമ്പോൾ ചുണ്ട് വിളറി കാണാപ്പെടുന്നു. വിയർപ്പുഗ്രന്ഥികളോ രോമങ്ങളോ ഇവിടെയില്ല. അതിനാൽത്തന്നെ വിർപ്പുത്പാദിപ്പിച്ചു തടയേണ്ട രോഗണുബാധയെ തടയാനുള്ള കഴിവ് ഇവയ്ക്കില്ല.
സ്ട്രാറ്റിഫൈഡ് സ്ക്വാമസ് എപ്പിത്തീലിയം ആണ് ഇവിടെയുള്ളത്. 


</doc>
<doc id="202501" url="https://ml.wikipedia.org/wiki?curid=202501" title="കേരള സാഹിത്യ അക്കാദമി പുരസ്കാരം 2011">
കേരള സാഹിത്യ അക്കാദമി പുരസ്കാരം 2011

കേരള സാഹിത്യ അക്കാദമി മലയാള സാഹിത്യത്തിലെ വിവിധ ശാഖകളിലായി നൽകുന്ന 2011 ലെ കേരള സാഹിത്യ അക്കാദമി പുരസ്കാരം, 2012 ഓഗസ്റ്റ് 1-നു് പ്രഖ്യാപിച്ചു. ടി. പത്മനാഭൻ, ആനന്ദ് എന്നിവർക്ക് സാഹിത്യ അക്കാദമി വിശിഷ്ടാംഗത്വവും, ചാത്തനാത്ത് അച്യുതനുണ്ണി, പ്രൊഫ:പി.ടി. ചാക്കോ, കെ.ബി. ശ്രീദേവി, ജോസഫ് വൈറ്റില എന്നിവർക്ക് സമഗ്ര സംഭാവനക്കുള്ള പുരസ്കാരവും ലഭിച്ചു. നോവലിനു് സുഭാഷ് ചന്ദ്രന്റെ "മനുഷ്യന് ഒരാമുഖം" എന്ന നോവലും, ചെറുകഥക്ക് യു.കെ. കുമാരന്റെ "പോലീസുകാരന്റെ പെണ്മക്കൾ" എന്ന കഥയും പുരസ്കാരത്തിനർ‌ഹമായി. 


</doc>
<doc id="202504" url="https://ml.wikipedia.org/wiki?curid=202504" title="ആത്മകഥ (കെ.ആർ. ഗൗരിയമ്മ)">
ആത്മകഥ (കെ.ആർ. ഗൗരിയമ്മ)

സ്വാതന്ത്ര്യാനന്തരകാലത്തെ കേരളസംസ്ഥാനത്തിന്റെ സാമ്പത്തികവും സാമൂഹ്യവുമായ ചരിത്രഗതിയിൽ നിർണ്ണായകസ്വാധീനം ചെലുത്തുവാൻ കഴിഞ്ഞ പ്രമുഖ രാഷ്ട്രീയനേതാക്കളിൽ ഒരാളായ ഗൗരിയമ്മയുടെ ആത്മകഥയാണു കെ.ആർ .ഗൗരിയമ്മ-ആത്മകഥ. ഈ ഗ്രന്ഥത്തിൻറെ ആദ്യഭാഗത്തിന്, ജീവചരിത്രത്തിനും ആത്മകഥയ്ക്കും നൽകുന്ന കേരള സാഹിത്യ അക്കാദമി പുരസ്കാരം 2011-ൽ ലഭിച്ചു.


</doc>
<doc id="202509" url="https://ml.wikipedia.org/wiki?curid=202509" title="ശാസ്ത്രം ചരിത്രത്തിൽ">
ശാസ്ത്രം ചരിത്രത്തിൽ

ജോൺ ഡെസ്മണ്ട് ബെർണലിന്റെ "സയൻസ് ഇൻ ഹിസ്റ്ററി" (Science in History) എന്ന പുസ്തകത്തിന്റെ എം.സി. നമ്പൂതിരിപ്പാട് നടത്തിയ മലയാള തർജ്ജമയാണ് ശാസ്ത്രം ചരിത്രത്തിൽ. വിവർത്തനസാഹിത്യത്തിനുള്ള 2002-ലെ കേരള സാഹിത്യ അക്കാദമി പുരസ്കാരം ലഭിച്ചത് ഈ പുസ്തകത്തിനായിരുന്നു 

ശാസ്ത്രവും സമൂഹവും തമ്മിലുള്ള പാരസ്പര്യബന്ധത്തിന്റെ ചരിത്രത്തെ മുഴുവനായി അപഗ്രഥിക്കാനുള്ള ആദ്യ ശ്രമമായിരുന്നു ഈ പുസ്തകം. നാലു ഭാഗങ്ങളാണ് ഇതിനുള്ളത്. കേരള ശാസ്ത്രസാഹിത്യ പരിഷത്താണ് പുസ്തകം മലയാളത്തിൽ പ്രസിദ്ധീകരിച്ചിരിക്കുന്നത്. 


</doc>
<doc id="202511" url="https://ml.wikipedia.org/wiki?curid=202511" title="മെഗാഹിപ്പസ്">
മെഗാഹിപ്പസ്

കുതിര കുടുംബത്തിൽ ഉൾപ്പെട്ട മൺമറഞ്ഞു പോയ ഒരു ജീവിയാണ് മെഗാഹിപ്പസ്. ഇവയുടെ ഫോസ്സിൽ അവശിഷ്ടങ്ങൾ അമേരിക്കയിൽ മൊന്റാന മുതൽ ഫ്ലോറിഡ വരെയുള്ള പ്രദേശങ്ങളിൽ നിന്നുമാണ് ലഭിച്ചിട്ടുള്ളത്. 



</doc>
<doc id="202512" url="https://ml.wikipedia.org/wiki?curid=202512" title="അൽഫോൻസ് മരിയ ലിഗോരി">
അൽഫോൻസ് മരിയ ലിഗോരി

ഒരു കത്തോലിക്കാ പുരോഹിതനും ദൈവശാസ്‌ത്രപണ്‌ഡിതനും തത്ത്വചിന്തകനുമായിരുന്നു അൽഫോൻസ് മരിയ ലിഗോരി (സെപ്റ്റംബർ 27, 1696 – ഓഗസ്റ്റ് 1, 1787) 1839-ൽ കത്തോലിക്കാ സഭ ഇദ്ദേഹത്തെ വിശുദ്ധനായി പ്രഖ്യാപിച്ചു.

ഇറ്റലിയിലെ കുലീനവും ധനികവുമായ ഒരു പ്രഭുകുടുംബത്തിൽ 1696 സെപ്റ്റംബർ 27-നു ജനിച്ചു. പഠനത്തിൽ സമർഥനായിരുന്ന അൽഫോൻസ് പതിനാറാം വയസിൽ നേപ്പിൾസ് സർവകലാശാലയിൽ നിന്നു നിയമത്തിൽ ബിരുദമെടുത്തു. 21-ആം വയസ്സിൽ കോടതിയിൽ പരിശീലനം ആരംഭിച്ചു. കേസിനെക്കുറിച്ച് പൂർണ്ണമായി പഠിച്ച ശേഷമാണ് അദ്ദേഹം കോടതിയിൽ എത്തിയിരുന്നത്. വാക്ചാതുര്യവും കഴിവും മൂലം എല്ലാ കേസുകളിലും അദ്ദേഹം വിജയിച്ചിരുന്നു. തന്റെ കഴിവിൽ ഉണ്ടായ അമിത ആത്മവിശ്വാസത്താൽ ഒരിക്കൽ അദ്ദേഹം ഒരു കേസിന്റെ സുപ്രധാനമായ ഒരു രേഖ പഠിക്കാതെ കോടതിയിലെത്തി. എതിർഭാഗം വക്കീൽ ആ രേഖ മനസ്സിലാക്കിയിരുന്നു. തൽഫലമായി അൽഫോൻസ് ആദ്യമായി കേസിൽ പരാജിതനായി. ഈ പരാജത്താൽ അൽഫോൻസ് പൗരോഹിത്യം സ്വീകരിക്കാൻ തീരുമാനിച്ചു. 29-ആം വയസ്സിൽ അദ്ദേഹം പുരോഹിതനായി. 

അൽഫോൻസിന്റെ പിതാവിനു മകന്റെ ഈ തീരുമാനത്തോട് എതിർപ്പായിരുന്നു. കർശന ചിട്ടകളും ഉപവാസവും അനുഷ്ഠിച്ചിരുന്ന അദ്ദേഹം തന്റെ സുവിശേഷ പ്രസംഗങ്ങളിലൂടെ അനവധി ജനങ്ങളെ യേശുവിലേക്ക് അടുപ്പിച്ചു. അദ്ദേഹത്തിന്റെ പ്രസംഗം കേൾക്കാൻ ജനങ്ങൾ തടിച്ചുകൂടി. നിരവധി സസ്യാസസഭകളും അൽഫോൻസ് ആരംഭിച്ചു. 1732-ലാണ് അദ്ദേഹം രക്ഷകന്റെ സഭ സ്ഥാപിച്ചത്. 1762-ൽ അൽഫോൻസിനു മെത്രാൻപദവി ലഭിച്ചു. 111 ഗ്രന്ഥങ്ങൾ അദ്ദേഹം രചിച്ചു. "പരിശുദ്ധ കന്യാമറിയത്തിന്റെ മഹത്ത്വങ്ങൾ", "വിശുദ്ധ കുർബാനയുടെ സന്ദർശനങ്ങൾ" തുടങ്ങിയ ഗ്രന്ഥങ്ങൾ വളരെ പ്രസിദ്ധമായിരുന്നു. അദ്ദേഹം ജീവിച്ചിരുന്ന കാലത്തുതന്നെ വിശുദ്ധ കുർബാനയുടെ സന്ദർശനങ്ങൾ എന്ന ഗ്രന്ഥത്തിന്റെ 41 പതിപ്പുകൾ പുറത്തിറക്കി. 1787 ഓഗസ്റ്റ് 01-ന് അൽഫോൻസ് അന്തരിച്ചു. 1839-ന് മേയ് 26-ന് ഗ്രിഗറി പതിനാറാമൻ മാർപാപ്പ അദ്ദേഹത്തെ വിശുദ്ധനായി പ്രഖ്യാപിച്ചു. ഓഗസ്റ്റ് 1-നു സഭ ഇദ്ദേഹത്തിന്റെ തിരുനാൾ ആചരിക്കുന്നു.




</doc>
<doc id="202518" url="https://ml.wikipedia.org/wiki?curid=202518" title="മഹാ മൃത്യുഞ്ജയ മന്ത്രം">
മഹാ മൃത്യുഞ്ജയ മന്ത്രം

മഹാ മൃത്യുഞ്ജയ മന്ത്രം(, ) ഋഗ്വേദത്തിൽ പ്രതിപാദിച്ചിട്ടുള്ള ഒരു മന്ത്രമാണ്. ഇതിൽ ഭഗവാൻ ശിവശങ്കരനെയാണ് സ്തുതിക്കുന്നത്. മൃത്യുഞ്ജയ മന്ത്രം ജപിച്ചാൽ മരണത്തിൽ നിന്നു മോചനം ലഭിക്കും എന്നാണ് വിശ്വാസം. ഈ മന്ത്രം യജുർവേദത്തിലും ആവർത്തിക്കുന്നുണ്ട്. രുദ്രമന്ത്രം, ത്രയംബകം മന്ത്രം എന്നീ നാമങ്ങളിലും ഈ മന്ത്രം അറിയപ്പെടാറുണ്ട്.

പരമ രഹസ്യമായിരുന്ന മഹാ മൃത്യുഞ്ജയ മന്ത്രം മാർക്കണ്ഡേയ ഋഷി മുഖാന്തരമാണ് ലോകമറിഞ്ഞത്. ലോകത്തിൽ മൃത്യുഞ്ജയ മന്ത്രം അറിഞ്ഞിരുന്ന ഒരേ ഒരു വ്യക്തിയായിരുന്നു ഋഷി മാർക്കണ്ഡേയൻ. ഒരിക്കൽ ദക്ഷശാപഫലമായി രോഗിയായിത്തീർന്ന ചന്ദ്രദേവനെ മരണത്തിൽ നിന്നും രക്ഷിക്കുന്നതിനായി മാർക്കണ്ഡേയഋഷി മഹാ മൃതുഞ്ജയ മന്ത്രം ദക്ഷപുത്രിയായ സതിക്ക് നൽകുകയായിരുന്നു. ഇപ്രകാരമാണ് രഹസ്യമായിരുന്ന മന്ത്രം ലോകമറിഞ്ഞത്. 

ഇതാണ് മഹാ മൃതുഞ്ജയ മന്ത്രം:




( മരണത്തിൽ നിന്ന് അവിടുന്ന് ഞങ്ങളെ മോചിപ്പിച്ചാലും, പക്ഷെ അമരത്വത്തിൽനിന്നല്ല.)



</doc>
<doc id="202520" url="https://ml.wikipedia.org/wiki?curid=202520" title="പോലീസുകാരന്റെ പെണ്മക്കൾ">
പോലീസുകാരന്റെ പെണ്മക്കൾ

2011 ലെ കേരളസാഹിത്യ അക്കാദമി പുരസ്‌കാരം ലഭിച്ച കഥാസമാഹാരമാണ് യു.കെ.കുമാരൻ രചിച്ച പോലീസുകാരന്റെ പെണ്മക്കൾ.


</doc>
<doc id="202524" url="https://ml.wikipedia.org/wiki?curid=202524" title="വോൾഗാ തരംഗങ്ങൾ">
വോൾഗാ തരംഗങ്ങൾ

2011 ലെ കേരള സാഹിത്യ അക്കാദമിയുടെ യാത്രാവിവരണ ഗ്രന്ഥത്തിനുള്ള പുരസ്കാരം നേടിയ കൃതിയാണ് വോൾഗാ തരംഗങ്ങൾ. ദിമിത്രി മെദ്‌വെദേവിന്റെയും വ്‌ളാഡിമിർ പുട്ടിന്റെയും പുതിയ റഷ്യൻ യാഥാർഥ്യങ്ങളിലൂടെ ടി.എൻ. ഗോപകുമാർ നടത്തിയ യാത്രയാണ് ഈ പുസ്തകത്തിന്റെ ഉള്ളടക്കം.


</doc>
<doc id="202527" url="https://ml.wikipedia.org/wiki?curid=202527" title="പച്ചയുടെ ആൽബം">
പച്ചയുടെ ആൽബം

ധന്യാരാജ്‌ എഴുതിയ ഒരു ചെറുകഥാസമാഹാരമാണു് പച്ചയുടെ ആൽബം. 2011 ലെ കേരള സാഹിത്യ അക്കാദമിയുടെ ഗീതാ ഹിരണ്യൻ എൻഡോവ്‌മെന്റ് അവാർഡ് നേടിയ കൃതിയാണ് ഇത്. മാതൃഭൂമി ബുക്സ് പ്രസിദ്ധീകരിച്ഛ ഈ കഥാസമാഹാരത്തിൽ പതിനാല് കഥകളാണ് ഉള്ളത്.. "പച്ചയുടെ ആൽബം","പോരാട്ടങ്ങളെപ്പറ്റി പറയുമ്പോൾ", "അദൃശ്യം", "മുദ്രകൾ", "ആരണ്യകം", "ഇര", "ഒളിയിടം", "അതിജീവന മാർഗങ്ങൾ", "നിദ്രാടനം", "സെലിബ്രിറ്റി ഷോ", "സൂസന്ന, സൂസന്ന", "ഘടികാരം", "വിധേയ", "വിചാരണ" എന്നിവയാണു് ഈ സമാഹാരത്തിലെ കഥകൾ. 


</doc>
<doc id="202531" url="https://ml.wikipedia.org/wiki?curid=202531" title="ദിവ്യം">
ദിവ്യം

യു.ആർ. അനന്തമൂർത്തിയുടെ "ദിവ്യ" (കന്നട: ದಿವ್ಯ) എന്ന പുസ്തകത്തിന്റെ സി. രാഘവൻ നടത്തിയ മലയാളതർജ്ജമയാണ് ദിവ്യം. വിവർത്തനസാഹിത്യത്തിനുള്ള 2005-ലെ കേരള സാഹിത്യ അക്കാദമി പുരസ്കാരം ലഭിച്ചത് ഈ പുസ്തകത്തിനായിരുന്നു 


</doc>
<doc id="202541" url="https://ml.wikipedia.org/wiki?curid=202541" title="ദേശമംഗലം രാമകൃഷ്ണൻ">
ദേശമംഗലം രാമകൃഷ്ണൻ

മലയാളത്തിലെ പ്രമുഖ കവിയും വിവർത്തകനും നിരൂപകനും അധ്യാപകനുമായ ഡോ. ദേശമംഗലം രാമകൃഷ്ണൻ തൃശ്ശൂർ ജില്ലയിലെ തലപ്പിള്ളി താലൂക്കിൽ ദേശമംഗലത്ത് 1948ൽ ജനിച്ചു. പട്ടാമ്പി സംസ്കൃത കോളേജിൽ നിന്ന് എം.എ. (മലയാളം) ബിരുദം നേടി. തുടർന്ന് കോഴിക്കോട് സർവകലാശാലയിൽ ഡോ. കെ. എൻ. എഴുത്തച്ഛന്റെ കീഴിൽ ഗവേഷണം ചെയ്ത് പി. എച്ച്. ഡി. നേടി (വിഷയം-നവ്യകവിതയിലെ ഭാഷാ ഘടനകൾ-ശൈലീവിജ്ഞാനീയ സമീപനം). കേന്ദ്ര സാംസ്കാരിക വകുപ്പിന്റെ ഫെല്ലോഷിപ്പിന് അർ‌ഹനായി. 1975 മുതൽ 1989 വരെ വിവിധ ഗവണ്മെന്റ് കോളേജുകളിൽ അധ്യാപകൻ. 1989 മുതൽ കേരള സർവകലാശാലയിൽ മലയാളവിഭാഗത്തിൽ അധ്യാപകനായി പ്രവർത്തിച്ച ശേഷം 2008ൽ പ്രൊഫസറായി വിരമിച്ചു. തുടർന്ന് കോഴിക്കോട് സർവകലാശാല മലയാളവിഭാഗത്തിൽ യൂ. ജി. സി. യുടെ എമെറിറ്റസ് ഫെലോ ആയി പ്രവർത്തിച്ചു (2009-2011).



പുഴ.കോം


</doc>
<doc id="202543" url="https://ml.wikipedia.org/wiki?curid=202543" title="ഡോൺ ക്വിൿസോട്ട്">
ഡോൺ ക്വിൿസോട്ട്

വിശ്വപ്രസിദ്ധമായ സ്പാനിഷ് നോവലാണ്‌ ഡോൺ ക്വിൿസോട്ട് . മിഗ്വെൽ ഡി സെർവാന്റെസ് ആണ് ഈ കൃതിയുടെ രചയിതാവ്. 1547-1616 കാലയളവിൽ ജീവിച്ചിരുന്ന സെർവാന്തെസ് 1605-ലാണ് ഈ നോവലിന്റെ ഒന്നാം ഭാഗം പ്രസിദ്ധീകരിച്ചത്; രണ്ടാം ഭാഗം 1615-ലും. ജനഹൃദയങ്ങളെ വളരെ വേഗം ആകർഷിച്ച ഈ കൃതിയുടെ അഞ്ച് പതിപ്പുകൾ ആദ്യവർഷംതന്നെ പുറത്തിറക്കേണ്ടിവന്നു. ആയിരത്തിലേറെ പേജുകൾ ഉൾക്കൊള്ളുന്ന ഈ നോവലിൽ അറുന്നൂറിലധികം കഥാപാത്രങ്ങൾ അണിനിരക്കുന്നു. 

സ്പെയിനിലെ ഒരു ഗ്രാമത്തിൽ വസിച്ചിരുന്ന ദരിദ്രനായ പ്രഭുവാണ് അലോൺസൊ ക്വിജാനൊ. വളരെയധികം വീരസാഹസിക കഥകൾ വായിച്ച് ഉന്മത്തനാകുന്ന പ്രഭുവിന് ഒരു വീരയോദ്ധാവാകണമെന്ന ആഗ്രഹമുദിക്കുന്നു. പടച്ചട്ടയണിഞ്ഞ് കുതിരപ്പുറത്തു കയറി ലോകമാകെ സഞ്ചരിച്ച് മനുഷ്യരുടെ തെറ്റുകൾ തിരുത്തുവാനും മർദിതരെ സംരക്ഷിക്കുവാനുമായി സാഹസകൃത്യങ്ങളിലേർപ്പെടുവാൻ അദ്ദേഹം തീരുമാനിക്കുന്നു. "വീരയോദ്ധാക്കളെപ്പോലെ പടച്ചട്ടയും വാളും തയ്യാറാക്കി ലോകം എനിക്കുവേണ്ടി കാത്തിരിക്കുന്നു" എന്ന ആത്മഗതത്തോടെ ജൈത്രയാത്ര ആരംഭിക്കുന്നു. ഒരു യോദ്ധാവിനു യോജിക്കുന്ന തരത്തിൽ ഡോൺ ക്വിക്സോട്ട് ദ ലാ മാൻച എന്ന പേര് സ്വയം സ്വീകരിക്കുന്നു.

കുതിരപ്പുറത്ത് വളരെദൂരം സഞ്ചരിച്ച് ഒരു സത്രത്തിൽ എത്തിച്ചേരുന്ന ക്വിക്സോട്ട് സമനില തെറ്റിയവനെപ്പോലെ പെരുമാറി മറ്റുള്ളവരുടെ ദൃഷ്ടിയിൽ ഒരു കോമാളിയായി മാറുന്നു. യാത്രാ മധ്യേ ഒരു കർഷകൻ തന്റെ ഭൃത്യനെ മരത്തിൽ കെട്ടിനിർത്തി തല്ലുന്നതു കണ്ട് ക്വിക്സോട്ട് അയാളെ അഴിച്ചു വിടുകയും യാത്ര തുടരുകയും ചെയ്യുന്നു. കർഷകൻ ഭൃത്യനെ വീണ്ടും മർദിച്ചവശനാക്കുന്നു. ഇത്തരത്തിൽ പരിഹാസ്യമായ ധീരകൃത്യങ്ങൾ അനുഷ്ഠിച്ചുകൊണ്ടാണ് ക്വിക്സോട്ട് ജൈത്രയാത്ര തുടരുന്നത്. തന്റെ കാമുകി സുന്ദരിയല്ലെന്നു പറഞ്ഞു കളിയാക്കിയവരുടെ നേരേ പാഞ്ഞുചെല്ലുന്ന ക്വിക്സോട്ടിന് നിലത്തുവീണു പരുക്കേൽക്കുന്നു. അദ്ദേഹത്തെ തിരിച്ചറിഞ്ഞ ഒരു നാട്ടുകാരൻ കഴുതപ്പുറത്തു കയറ്റി വീട്ടിലെത്തിക്കുന്നതോടെ ഒന്നാമത്തെ 'ദിഗ് വിജയ പര്യടനം' അവസാനിക്കുന്നു. 

ഏതാനും ദിവസം വിശ്രമിച്ചതിനുശേഷം വീണ്ടും യാത്രയ്ക്കൊരുങ്ങുന്ന ക്വിക്സോട്ട് ഇത്തവണ ഒരു അംഗരക്ഷകനെക്കൂടി കൊണ്ടുപോകുന്നു. കാറ്റാടിയന്ത്രങ്ങൾ സ്ഥാപിച്ചിട്ടുള്ള കോൺ ട്രിയൻ താഴ്വരയിലെത്തുന്ന ക്വിക്സോട്ട് ഘോരരാക്ഷസന്മാരോടെന്നപോലെ കാറ്റാടിയന്ത്രങ്ങളോട് പടവെട്ടുന്നു. കൈയിലിരുന്ന കുന്തം കാറ്റാടിയിൽ തട്ടി ക്വിക്സോട്ട് തെറിച്ചു വീഴുന്നു. ആട്ടിൻകൂട്ടത്തെ അകലെ കണ്ട് പട്ടാളക്കാരാണെന്നു കരുതി ആക്രമിച്ച് പല്ലുകൾ നഷ്ടപ്പെടുന്നതും ശവസംസ്കാരയാത്ര കൊള്ളക്കാരുടെ സംഘം ചേർന്നുള്ള യാത്രയാണെന്ന് കരുതി അവരുടെമേൽ ചാടിവീഴുന്നതും ധാന്യം പൊടിക്കുന്ന യന്ത്രത്തിന്റെ ശബ്ദം കേട്ട് രാക്ഷസശബ്ദമാണെന്നു കരുതി നേരിടാനൊരുങ്ങുന്നതുമൊക്കെയാണ് ക്വിക്സോട്ടിന്റെ മറ്റു ധീരകൃത്യങ്ങൾ. അവസാനം അപമാനിതനും ദുഃഖിതനുമായി നാട്ടിൽ തിരിച്ചെത്തുകയും ആധി-വ്യാധിമൂലം മരണമടയുകയും ചെയ്യുന്നു. "ഇപ്പോൾ എന്റെ മനസ്സ് തെളിഞ്ഞിരിക്കുന്നു. എനിക്കു വിവേകമുദിച്ചു" എന്നു പറഞ്ഞുകൊണ്ടാണ് ക്വിക്സോട്ട് മരണം വരിക്കുന്നത്.
നൂറ്റാണ്ടുകളായി അനുവാചകരെ ചിരിപ്പിക്കുകയും ചിന്തിപ്പിക്കുകയും ചെയ്യുന്ന ഒരു കൃതിയാണ് ഡോൺ ക്വിക്സോട്ട്. 16ആം ശതകത്തിലെ യൂറോപ്യൻ രാജ്യങ്ങളിൽ യോദ്ധാക്കളുടെ ധീരസാഹസകൃത്യങ്ങൾ ചിത്രീകരിക്കുന്ന കൃതികളെ അതിരൂക്ഷമായി പരിഹസിക്കുന്ന ഈ നോവൽ നവോത്ഥാന കാലഘട്ടത്തിലെ സ്പാനിഷ് ജീവിതത്തിന്റെ പ്രതിഫലനം കൂടിയാണ്. പുസ്തകത്തിന്റെ രണ്ടാം ഭാഗം ഒന്നാം ഭാഗത്തിനേക്കാൾ മികച്ചതാണെന്ന് ചില നിരുപകർ അഭിപ്രായപ്പെട്ടിട്ടുണ്ട്. 

ഫാ. തോമസ് നടയ്ക്കൽ മലയാളത്തിലേയ്ക്ക് വിവർത്തനം ചെയ്ത ഈ കൃതിക്ക് 2007-ൽ വിവർത്തനസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിക്കുകയുണ്ടായി.


</doc>
<doc id="202546" url="https://ml.wikipedia.org/wiki?curid=202546" title="എം. ഗോവിന്ദ പൈ">
എം. ഗോവിന്ദ പൈ

മഞ്ചേശ്വര ഗോവിന്ദ പൈ (1883–1963), മദ്രാസ് സംസ്ഥാനം നൽകിയ രാഷ്ട്രകവി പുരസ്കാരം നേടിയ ആദ്യത്തെ കന്നഡ സാഹിത്യകാരനാണ്. ഗോവിന്ദ പൈ കാസർഗോഡ് ജില്ലയിലെ മഞ്ചേശ്വരത്ത് ജനിച്ചു. നവംബർ ഒന്ന്, 1956ന് മുൻപ് കാസർഗോഡ് മദ്രാസ് സംസ്ഥാനത്തിലെ ദക്ഷിണ കന്നഡ ജില്ലയുടെ ഭാഗമായിരുന്നു.). മഞ്ചേശ്വര ഗോവിന്ദ പൈ ആണ് ഇന്ത്യയുടെ സാംസ്കാരിക ഭൂപടത്തിൽ മഞ്ചേശ്വരത്തിൻറെ പേര് അനശ്വരമാക്കിയത്.

മഞ്ചേശ്വര ഗോവിന്ദ പൈ 1883 മാര്ച്ച് 23-ആം തിയതി ഒരു കൊങ്കണി ഗൌഡ സാരസ്വത ബ്രാഹ്മണ കുടുമ്പത്തിൽ അമ്മവീടായ മഞ്ചേശ്വരത്ത് ജനിച്ചു. അദ്ദേഹം മങ്കളൂർ സാഹുക്കാർ തിമ്മപ്പ പൈയുടെയും ദേവകി അമ്മയുടെയും മൂത്ത മകനായിരുന്നു. ഗോവിന്ദ പൈ സ്കൂൾ വിദ്യാഭ്യാസം മംഗലാപുരത്തു പൂർത്തിയാക്കി. ഉപരിപഠനത്തിനായി മദ്രാസിലേക്ക് പോയി. അച്ഛൻറെ അകാല മരണത്തിന് ശേഷം ഉപരിപഠനം പൂർത്തിയാക്കാൻ കഴിയാതെ നാട്ടിലേക്ക് മടങ്ങി. 

ഗോവിന്ദ പൈ അസാധാരണ എഴുത്തുകാരനാണ്. അദ്ദേഹത്തിൻറെ ആദ്യത്തെ കൃതി "ശ്രീകൃഷ്ണ ചരിത"ത്തിൽ (1909) തന്നെ ഇത് നമുക്ക് കാണാവുന്നതാണ്. ഗോവിന്ദ പൈ ക്രിസ്തുവിൻറെ ക്രൂശീകരണത്തെ കുറിച്ച് എഴുതിയ കഥയാന് "ഗൊൽഗൊഥാ" (1931). വൈശാഖി, പ്രഭാസ, ദെഹലി എന്ന ജീവിതഗാഥകളിൽ ഗോവിന്ദ പൈ ശ്രീ ബുദ്ധൻറെയും ശ്രീ കൃഷ്നൻറെയും ഗാന്ധിയുടെയും കഥ പറഞ്ഞു. ഗൊൽഗൊഥയുടെ വിജയത്തിൻറെ ഫലങ്ങളായിരുന്നു ഇവ. അദ്ദേഹത്തിൻറെ മികച്ച കൃതികളുടെ കൂട്ടത്തിൽ "ഗൊൽഗൊഥായും" (ക്രിസ്തുവിൻറെ അവസാന നാളുകൾ 1937), "വൈശാഖിയും" (ബുദ്ധൻറെ അവസാന നാളുകൾ 1946) "ഹെബ്ബെരളുവും" (പെരുംവിരൽ, ഏകലവ്യൻറെ കഥ 1946) ആണ് ഏറ്റവും കൂടുതൽ സഹൃദയരുടെ ശ്രദ്ധ പിടിച്ചു പറ്റിയത്. "ഗൊമ്മട്ട ജിനസ്തുതി" ആണ് അദ്ദേഹത്തിൻറെ പ്രസിദ്ധീരിക്കപ്പെട്ട കൃതികളിൽ ആദ്യത്തേത്. കന്നഡയിൽ സോണറ്റുകൾ രചിച്ച സാഹിത്യകാരൻമാർക്കിടയിൽ ഗോവിന്ദ പൈയുടെ പേര് ഒന്നാം നിരയിൽ വരും. ഹെബ്ബെരളു മഹാഭാരതത്തിലെ ദ്രോണൻറെയും ഏകലവ്യൻറെയും കഥാപാത്രങ്ങളെ ആസ്പദമാക്കിയുള്ളതാണ്.

ഗോവിന്ദ പൈ സാഹിത്യ രചനകളിലൂടെയും ചാരിത്രിക പഠനനങ്ങളിലൂടെയും കന്നഡ സാഹിത്യത്തെ സംപുഷ്ടമാക്കി. തുളുനാടിൻറെ ചരിത്രത്തെ കുറിച്ച് ഏറ്റവും നന്നായിട്ട് അറിയാവുന്ന ആളായിരുന്നു ഗോവിന്ദ പൈ. ഗദ്യ രചനകളിലും ഗോവിന്ദ പൈ മികവു കാട്ടി. ഗോവിന്ദ പൈയുടെ കൃതികളിൽ സമൂഹത്തിൻറെ കീഴ്ത്തട്ടിലെ ആളുകളോടുള്ള കാരുണ്യം സുവ്യക്തമാണ്. 

കന്നട, മലയാളം, സംസ്കൃതം, കൊങ്കണി, തുളു, മറാഠി, തെലുങ്ക്, തമിഴ്, ബംഗാളി, പെർഷ്യൻ, പാലി, ഉർദു, ഗ്രീക്ക്, ജാപ്പനീസ് തുടങ്ങി വിവിധ ഇന്ത്യൻ ഭാഷകളും വിദേശ ഭാഷകളും ഗോവിന്ദ പൈയ്ക്കു വശമുണ്ടായിരുന്നു. അദ്ദേഹം അനേകം ജാപ്പനീസ് കൃതികൾ കന്നഡയിലേക്ക് തർജ്ജമ ചെയ്തു.

1949ൽ അന്നത്തെ മദ്രാസ് സർക്കാർ ഗോവിന്ദ പൈയ്ക്ക് രാഷ്ട്രകവി പുരസ്കാരം നൽകി ആദരിച്ചു. അദ്ദേഹെം 1951ൽ മുമ്പായിൽ വെച്ച് നടന്ന കന്നഡ സാഹിത്യ സമ്മേളനത്തിൻറെ അധ്യക്ഷനായിരുന്നു.അദ്ദേഹത്തിൻറെ 125ആം പിറന്നാൾ ആഘോഷത്തിൻറെ സദവസരത്തിൽ ഗോവിന്ദ പൈയുടെ പേരിൽ ദേശീയ പുരസ്കാരത്തിനും രൂപം നൽകി. അദ്ദേഹം താമസിച്ച വീടിനെ ദേശീയ സ്മാരകമായി പ്രഖ്യാപിക്കുകയും ചെയ്തു.
ഉഡുപ്പിയിലെ ഡോ. ടി.എം.എ. പൈ പ്രതിഷ്ഠാനം തങ്ങളുടെ എം.ജി.എം. കോളേജിൽ ഗോവിന്ദ പൈ സംശോധന കേന്ദ്രത്തിന് രൂപം നൽകി.മഞ്ചേശ്വരത്തുള്ള സർക്കാർ കോളേജിന് എം.ഗോവിന്ദ പൈയുടെ പേരു നൽകി കേരള സംസ്ഥാനം കവിയുടെ സ്മരണ നിലനിർത്തുന്നു. 1965ൽ സ്ഥാപിക്കപ്പെട്ട ഗോവിന്ദ പൈ സംശോധന കേന്ദ്രം, ഗോവിന്ദ പൈയുടെ ശേഖരത്തിൽ നിന്നുള്ള 35 ഭാഷകളിലെ 5000 പുസ്തകങ്ങൾ സംരക്ഷിച്ച് വരികയാണ്. അത് കൂടാതെ ഗോവിന്ദ പൈയുടെ പുരാവസ്തു ശേഖരവും ഇവിടെ കാണാം. ആർഷ പാരംപര്യത്തിൻറെയും അഭിജാതവും സമകാലീനവും ഉൾക്കൊണ്ട്കൊണ്ട് സാഹിത്യപരവും ചരിത്രപരവുമായ ഗവേഷണം നടത്തുക എന്ന ഉദ്ദേശത്തൊടെ ആണ് കേന്ദ്രം പ്രവർത്തിച് വരുന്നത്. 

അതു കൂടാതെ 'ഗിളിവിണ്ടു' എന്ന സംരംഭത്തിനും ഈ സന്ദർഭത്തിൽ തുടക്കം കുറിക്കുകയുണ്ടായി. കേന്ദ്ര സർക്കാറും കേരള സർക്കാറും കർണാടക സർക്കാറും ചേർന്നാണ് ഈ സംരംഭത്തിനു ചുമതലയെടുക്കുന്നത്. രണ്ട് കോടിയോളം ചെലവു വരുന്ന പദ്ധതിയിൽ ആംഫിതിയേറ്റർ, ഗ്രന്ഥശാല, കലാമൂല്യമുള്ള വസ്തുക്കൾ പ്രദർശിപ്പിക്കാനുള്ള സ്ഥലം, കൈയെഴുത്തുപ്രതികൾ സംരക്ഷിക്കാനുള്ള സ്ഥലവും പുരാവസ്തു ഗവേഷണത്തിന് വേണ്ട സൌകർയവും ഒരുക്കുന്നുണ്ട്.ഈ സംരംഭത്തിന് പ്രധാന ധനസഹായം നൽകുന്നത് ഇന്ത്യൻ ഓയിൽ കോർപ്പരേഷൻ ആണ്.

ഗോവിന്ദ പൈ ഇന്ന് ഓർക്കപ്പെടുന്നത് അദ്ദേഹത്തിൻറെ കവിതകളും നാടകങ്ങളും നിബന്ധങ്ങളും അടങ്ങുന്ന സാഹിത്യപരവും സമൂഹപരവുമായ പ്രവർത്തനങ്ങളിലൂടേ ആണെങ്കിലും ഒരു സംഭവബഹുലമായ ജീവിതം തന്നെ ആയിരുന്നു അദ്ദേഹത്തിൻറേത്. സുഹൃത്തുക്കളുടെയും വായനക്കാരുടെയും വിശാലമായ ഒരു കൂട്ടം തന്നെ അദ്ദേഹത്തിന് ഉണ്ടായിരുന്നു. പല പല എഴുത്തുകാർ അദ്ദേഹത്തെ കുറിച്ച് ഗ്രന്ഥങ്ങളെഴുതി. ഇതുപോലെയുള്ള ഗ്രന്ഥങ്ങളിലൂടെ നമുക്ക് ഗോവിന്ദ പൈയുടെ ജീവിതത്തെ കുറിച്ച് കൂടുതൽ അറിയുവാൻ സാധിക്കും. 1965ൽ കുന്ദാപുരത്തിൽ ഗോവിന്ദ പൈ സ്മരണിക പ്രസിദ്ധീകരിച്ചപ്പോൾ എഴുപതിൽ പരം മികവുറ്റ എഴുത്തുകാർ ഗോവിന്ദ പൈയുടെ ജീവിതത്തെ കുറിച്ചും പ്രതിഭയെ കുറിച്ചും ലേഖനങ്ങളെഴുതി. 
ആദ്യഭാഗത്ത്
ഇരുപതാം നൂറ്റാണ്ടിൻറെ തുടക്കത്തിൽ കന്നഡയിൽ കവിത രചിക്കണമെങ്കിൽ ആദിപ്രാസം നിർബന്ധമായിരുന്നു. ഒട്ടുമിക്ക എഴുത്തുകാരൊക്കെയും ഈ പാത പിൻതുടരുക തന്നെ ചെയ്തു. ഗോവിന്ദ പൈയും ആദ്യകാലത്ത് ആദിപ്രാസം അനുസരിച്ച് തന്നെ കവിതകൾ രചിച്ചു. ഗോവിന്ദ പൈയുടെ ആദ്യത്തെ കവിത "സുവാസിനി" അതേ പേരിലുള്ള മാസികയിൽ പ്രസിദ്ധീകരിക്കപ്പെട്ടു. "സ്വദേശാഭിമാനി"യിൽ പ്രസിദ്ധീകരിക്കപ്പെട്ട രണ്ട് കവിതകളാണ് "സുഭദ്രാ വിലാപ" എന്നതും "കാളീയ മർദ്ദന" എന്നതും. ഇപ്പറഞ്ഞ കവിതകളൊക്കെ ആദിപ്രാസം അനുസരിച്ച് തന്നെ എഴുതി. സ്വദേശാഭിമാനിയിൽ 1903നും 1910നും ഇടയ്ക്കാണ് ഈ കവിതകൾ പ്രസിദ്ധീകരിക്കപ്പെട്ടത്.

പിൽക്കാലത്ത് ഗോവിന്ദ പൈ ആദിപ്രാസത്തെ ചോദ്യം ചെയ്തു തുടങ്ങി. സംസ്കൃത കാവ്യത്തിലും ഇംഗ്ലീഷ് കാവ്യത്തിലും ഇല്ലാത്ത ആദിപ്രാസം അവയുടെ ഔന്നത്യത്തെ ബാധിക്കുന്നില്ലല്ലോ. ഒരിക്കൽ തൻറെ ഗുരുവായ പഞ്ചെ മംഗേശ് രാവുവിനോട് ആദിപ്രാസം കൈവെടിയുന്നതിനെ കുറിച്ചുള്ള അഭിപ്രായം ചോദിക്കുകയുണ്ടായി. ആദിപ്രാസം അനുസരിക്കാതെ കവിത എഴുതുക കഴിവുകേടിൻറെ ലക്ഷണമാണെന്ന് ആയിരുന്നു അദ്ദേഹത്തിൻറെ മറുപടി. ഈ മറുപടിയോടെ ഗോവിന്ദ പൈ തൃപ്തനായില്ല. ഗോവിന്ദ പൈ വഴിമാറി ചിന്തിച്ചു. ആദ്യകാലത്ത് ആദിപ്രാസം അനുസരിച്ച് താൻ എഴുതിയ കവിതകളിൽ പലതും അദ്ദേഹം കീറിക്കളഞ്ഞു. 1911ൽ ബറോഡയിൽ എത്തിയപ്പോഴാണ് അദ്ദേഹം ആദിപ്രാസം കൈവെടിയാൻ തീരുമാനിച്ചത്. ഇന്ന് ഗോവിന്ദ പൈ പിൻതുടർന്ന മാർഗ്ഗമാണ് രാജമാർഗ്ഗം.

ഗോവിന്ദ പൈയുടെ എഴുത്തിൻറെ പ്രധാന ഭാഗം സംശോധനമാണ്. തുളുനാടിൻറെ ചരിത്രം, ഗൌഡ സാരസ്വതരുടെ മൂലം, ബസവേശ്വര വംശാവലി, കർണാടകയിലെ പ്രാചീന രാജകുടുമ്പങ്ങൾ, ഭാരതത്തിൻറെ ചരിത്രം, ജൈന, ബൌദ്ധ, വീരശൈവ മതങ്ങളുടെ ചരിത്രം എന്നിവയാണ് ഗോവിന്ദ പൈയുടെ സംശോധനത്തിൻറെ പ്രധാന വിഷയങ്ങൾ. പാർശ്വനാഥ തീർഥങ്കര ചരിതെ, ബാഹുബലി ഗൊമ്മടേശ്വര ചരിതെ, ഭഗവാൻ ബുദ്ധ എന്ന ചില ലേഖനങ്ങൾ എടുത്ത് പറയാവുന്നതാണ്.

"ഗൊൽഗൊഥാ"യും "വൈശാഖി"യും പോലുള്ള കാവ്യങ്ങളിൽ വിഷയമായിരിക്കുന്നത് മഹാത്മാക്കളുടെ ജീവിതമാണല്ലോ. ഇവയെ കുറിച്ചുള്ള വിവരങ്ങൾ ശേഖരിക്കാൻ ഗോവിന്ദ പൈ മൂലഭാഷയിലുള്ള ഗ്രന്ഥങ്ങൾ തന്നെ പഠിച്ചു. "വൈശാഖി"യെ കുറിച്ചുള്ള വിവരങ്ങൾ ശേഖരിക്കാൻ അദ്ദേഹം പാലി ഭാഷയിലുള്ള ബൌദ്ധ ഗ്രന്ഥങ്ങളെ ആണ് അവലംബിച്ചത്.

ഗോവിന്ദ പൈ സംശോധന സംപുടം 1995ൽ പ്രസിദ്ധീകരിക്കപ്പെട്ടു. ഗോവിന്ദ പൈയുടെ എഴുത്തുകളെ കുറിച്ച് പ്രശസ്ത കന്നഡ സാഹിത്യകാരൻ ജി. പി. രാജരത്നം "മഞ്ചേശ്വര ഗോവിന്ദ പൈഗള പത്രഗളു" (ഗോവിന്ദ പൈയുടെ കത്തുകൾ) എന്ന പേരിൽ പുസ്തകമാക്കി. യക്ഷഗാനത്തിൻറെ പിതാവെന്ന് അറിപ്പെടുന്ന പാർത്തിസുബ്ബ ജീവിച്ചിരുന്ന കാലത്തെ കുറിച്ച് വ്യക്തമായ ധാരണകൾ ഉണ്ടായത് ഗോവിന്ദ പൈയുടെ കാര്യമായ അന്വേഷണങ്ങളുടെ ഫലമായിട്ടാണ്.




</doc>
<doc id="202547" url="https://ml.wikipedia.org/wiki?curid=202547" title="പാർവതി ബാവുൽ">
പാർവതി ബാവുൽ

ശ്രദ്ധേയയായ ബംഗാളി ബാവുൽ ഗായികയാണ് പാർവതി ബാവുൽ.
ബംഗാളിൽ റെയിൽവേ ഉദ്യോഗസ്ഥനായ ബീരേന്ദ്രനാഥ് പര്യാലിന്റെ മകളായി ജനിച്ചു. അസമിലാണ് വളർന്നത്. മൗഷുമി എന്നായിരുന്നു ആദ്യ പേര്. ശാന്തിനികേതനിലെ ചിത്രകലാപഠനം പാതിവഴിയിലുപേക്ഷിച്ച് പാർവതി ബാവുൽ എന്ന പേര് സ്വീകരിച്ചു. ബാദൽ സർക്കാറിന്റെ തിയറ്റർ സംഘത്തിൽ പ്രവർത്തിച്ചു. തിരുവനന്തപുരത്തിനടുത്ത് നെടുമങ്ങാട് താമസിക്കുന്ന പാർവതി ബാവുൽ ഇപ്പോൾ ഇന്ത്യക്കകത്തും പുറത്തും നിരന്തരം സഞ്ചരിച്ചുകൊണ്ടിരിക്കുന്നു. ഒട്ടേറെ പ്രധാനപ്പെട്ട അന്തർദേശീയ സംഗീതോത്സവങ്ങളിൽ അവർ പങ്കെടുത്തിട്ടുണ്ട്. ചിത്രങ്ങളുപയോഗിച്ച് കഥപറയുന്ന സംഗീതാവതരണവും പാർവതി ചെയ്യാറുണ്ട്. 

ഫുൽമാലാ ദാസി എന്ന ബാവുൽ ഗായികയായിരുന്നു ആദ്യ ഗുരു. പിന്നീട് സനാതൻ ബാബയെ ഗുരുവായി സ്വീകരിച്ചു.

നിങ്ങൾക്ക് വിശ്രമിക്കാവുന്ന ഒരിടമാണ് ബാവുൽ - പാർവതി ബാവുൽ / രേണു രാമനാഥ്


</doc>
<doc id="202550" url="https://ml.wikipedia.org/wiki?curid=202550" title="ആഗുംബെ">
ആഗുംബെ

കർണാടകത്തിലെ ഷിമോഗ ജില്ലയിലെ ഒരു ഗ്രാമമാണ് ആഗുംബെ (Agumbe). ഇന്ത്യയിൽ ഏറ്റവും അധികം മഴ ലഭിക്കുന്ന പ്രദേശങ്ങളിലൊന്നായ ആഗുംബെയെ 'ദക്ഷിണേന്ത്യയിലെ ചിറാപ്പുഞ്ചി' എന്നു വിശേഷിപ്പിക്കാറുണ്ട്. വർഷത്തിൽ 11000 മില്ലി മീറ്ററിൽ കൂടുതൽ മഴ പെയ്തതായി രേഖപ്പെടുത്തിയിരിക്കുന്നു.

യുനെസ്കോ ലോകപൈതൃകപ്പട്ടികയിൽ ഉൾപ്പെടുത്തിയിട്ടുള്ള പശ്ചിമഘട്ട മലനിരകളുടെ ഭാഗമാണ് ആഗുംബേയിലെ മഴക്കാടുകൾ.
ആഗുംബെയിലെ സൂര്യാസ്തമന ദൃശ്യം വളരെ മനോഹരമാണ്. ഉഡുപ്പിയിൽ നിന്ന് ആഗുംബെയിലേക്കുള്ള പാതയിലെ 14-ആം ഹെയർപിൻ വളവിലുള്ള സൂര്യാസ്തമന മുനമ്പ് വിനോദ സഞ്ചാരികളെ ആകർഷിക്കാറുണ്ട്.
നിരവധി വെള്ളച്ചാട്ടങ്ങൾ ഇവിടെയുണ്ട്. കർണാടകത്തിലെ ഒരു ടൂറിസ്റ്റ് കേന്ദ്രം കൂടിയാണിത്.
മംഗലാപുരത്തുനിന്ന് ഉഡുപ്പി, ഹെബ്രി വഴി 110 കി.മീ. ആഗുംബേയിലേക്കുള്ള ദൂരം. ആദിശങ്കരൻ സ്ഥാപിച്ച പ്രശസ്തമായ ശൃംഗേരിമഠം 26 കി.മീറ്റർ അകലെ. ദക്ഷിണകർണാടകത്തിലെ മൂന്നു ജില്ല ആഗുംബേയിൽ സംഗമിക്കുന്നെന്നു പറയാം. മാംഗളൂർ-ശിവമോഗാ റോഡിലെ ആഗുംബേയിലെ നാട്ടുകവലയിൽ മൂന്ന് ചെറിയ കവാടമുണ്ട്. പ്രധാന റോഡിൽനിന്നു തിരിയുന്ന പാത ചിക്‌മംഗളൂരു ജില്ലയിലേക്ക്. പടിഞ്ഞാറോട്ട് ഉഡുപ്പി ജില്ല, വടക്കോട്ടു തിരിഞ്ഞാൽ ശിവമോഗ.

മഴക്കാടുകളെക്കുറിച്ച് ഗവേഷണത്തിനായുള്ള ഇന്ത്യയിലെതന്നെ ഏക സ്ഥിരംസംവിധാനമായ റെയിൻഫോറസ്റ്റ് റിസർച്ച് സ്റ്റേഷൻ(Agumbe Rainforest research station അഥവാ ARRS) ഇവിടെ പ്രവർത്തിക്കുന്നു. പ്രശസ്ത പാമ്പുഗവേഷകനായ റോമുലസ് വിറ്റേക്കറായിരുന്നു ആഗുംബെ റെയിൻ ഫോറസ്റ്റ് റിസർച്ച് സ്റ്റേഷന്റെ സ്ഥാപനത്തിന് നേതൃത്വം നൽകിയത്. രാജവെമ്പാലകളെ സ്വാഭാവികരീതിയിലും കൃത്രിമസാഹചര്യങ്ങളിലും വളരാനനുവദിക്കുകയും അവയുടെ ജീവിതരീതി നിരന്തരമായി പഠിക്കുകയും ചെയ്യുന്ന ഒരു പ്രധാന ഗവേഷണകേന്ദ്രമാണ് ഇത്. ആഗുംബെ മഴക്കാടുകളിൽ ധാരാളം രാജവെമ്പാലകളെ കണ്ടു വരുന്നു. ലോകത്തിൽ തന്നെ ഏറ്റവും അധികം രാജവെമ്പാലകൾ അധിവസിക്കുന്ന പ്രദേശമായ ആഗുംബേയ്ക്ക് രാജവെമ്പാലകളുടെ തലസ്ഥാനം എന്നും വിളിപ്പേരുണ്ട്.

ആർ കെ നാരായണന്റെ പ്രശസ്തമായ "മാൽഗുഡി ഡേയ്സ്" ടെലിസീരിയലായപ്പോൾ മാൽഗുഡിയായി രൂപംമാറിയത് ഇവിടുത്തെ നാട്ടുമ്പുറങ്ങളായിരുന്നു.


</doc>
<doc id="202556" url="https://ml.wikipedia.org/wiki?curid=202556" title="അസാമാ പർവ്വതം">
അസാമാ പർവ്വതം

ജപ്പാനിലെ ഒരു പ്രധാന ദ്വീപായ ഹോൻഷൂവിന്റെ മധ്യഭാഗത്ത് സ്ഥിതി ചെയ്യുന്ന ഒരു സജീവ അഗ്നിപർവ്വതമാണ് അസാമാ പർവ്വതം. ജപ്പാനിലെ പ്രധാനപ്പെട്ട 100 പർവ്വതങ്ങളിലൊന്നാണിത്.


</doc>
<doc id="202569" url="https://ml.wikipedia.org/wiki?curid=202569" title="എ. അലിഹസ്സൻ">
എ. അലിഹസ്സൻ

ആദ്യകാല സി.പി.ഐ(എം) നേതാവും മുൻ കേരള നിയമസാഭാംഗവുമായിരുന്നു എ. അലിഹസ്സൻ.(1930 - 1 അഗസ്റ്റ് 2012)
1929 ഏപ്രിൽ 24നു പാലച്ചിറ നരിക്കല്ല് ബംഗ്ലാവ് കടയിൽ വ്യവസായിയായ അബ്ദുൾറഹ്മാൻ സേട്ടിന്റെയും മുഹമ്മദ് ഉമ്മാളിന്റെയും പതിനൊന്നുമക്കളിൽ മൂത്തമകനായി ജനിച്ചു. വിദ്യാർഥി സംഘടനാപ്രവർത്തകനായാണ് രാഷ്ട്രീയ നേതൃത്വത്തിലേക്ക് ഉയർന്നത്. എം.ജി. കോളേജിൽ കെ.എസ്.എഫിന്റെ യൂണിറ്റ് സെക്രട്ടറിയായിരുന്നു. 1964 മുതൽ 30 വർഷം തുടർച്ചയായി ചെമ്മരുതി പഞ്ചായത്ത് പ്രസിഡന്റായിരുന്നു. 1987 മുതൽ പത്തുവർഷം കിളിമാനൂർ കാർഷിക വികസനബാങ്ക് പ്രസിഡന്റായിരുന്നു. ബ്ലോക്ക് വികസനസമിതി അംഗമായും ജില്ലാ വികസനസമിതി അംഗമായും പ്രവർത്തിച്ചിട്ടുണ്ട്. 1958ൽ കമ്യൂണിസ്റ്റ് പാർടി അംഗമായി. തുടർന്ന് സി.പി.ഐ(എം) ചെമ്മരുതി ലോക്കൽ കമ്മിറ്റി സെക്രട്ടറി, വർക്കല ഏരിയ സെക്രട്ടറി, അധ്യാപക യൂണിയൻ സംസ്ഥാന കമ്മിറ്റി അംഗം, കർഷകത്തൊഴിലാളി യൂണിയൻ ഏരിയ പ്രസിഡന്റ്, കരുണ ചാരിറ്റബിൾ സൊസൈറ്റിയുടെ മുഖ്യരക്ഷാധികാരി എന്നീ നിലകളിലും പ്രവർത്തിച്ചു.

1996ൽ സി.പി.ഐ(എം) വർക്കല ഏരിയ സെക്രട്ടറിയായും ജില്ലാകമ്മിറ്റി അംഗമായും പ്രവർത്തിച്ച അലിഹസ്സൻ വർക്കല മേഖലയിൽ സി.പി.ഐ(എം) കെട്ടിപ്പടുക്കുന്നതിൽ നിർണായക പങ്കുവഹിച്ചു. "96ൽ വർക്കല നിയോജകമണ്ഡലത്തിൽ സി.പി.ഐ(എം) സ്ഥാനാർഥിയായി മത്സരിച്ച് വിജയിച്ചു.


</doc>
<doc id="202571" url="https://ml.wikipedia.org/wiki?curid=202571" title="അംബേദ്കർ സമ്പൂർണ്ണ കൃതികൾ">
അംബേദ്കർ സമ്പൂർണ്ണ കൃതികൾ

ബി. ആർ. അംബേദ്കറുടെ കൃതികളുടെ സമാഹാരത്തിന്റെ എം.പി. സദാശിവൻ നടത്തിയ മലയാള തർജ്ജമയാണ് അംബേദ്കർ സമ്പൂർണ്ണ കൃതികൾ. 40 വാല്യമായാണ് ഈ കൃതി പുറത്തിറക്കിയിരിക്കുന്നത്. അംബേദ്‌കർ തന്റെ ജീവിതകാലത്ത് എഴുതിയതും അദ്ദേഹം പ്രസംഗിച്ചതുമായ കര്യങ്ങളാണ് ഈ കൃതിയിൽ ഉൾപ്പെടുത്തിയിരിക്കുന്നത്. മഹാരാഷ്ട്രാ സർക്കാർ ആണ് മറാഠിയിൽ ഈ കൃതി പൂർണ്ണമായി പ്രസിദ്ധീകരിച്ചത്. മലയാളത്തിലേയ്ക്ക്, എം. പി. സദാശിവൻ, ഇഗ്നേഷ്യസ് തുടങ്ങിയവർ വിവർത്തനം ചെയ്തു. വിവർത്തനസാഹിത്യത്തിനുള്ള 2003-ലെ കേരള സാഹിത്യ അക്കാദമി പുരസ്കാരം ലഭിച്ചത് ഈ പുസ്തകത്തിനായിരുന്നു കേരള ഭാഷാ ഇൻസ്റ്റിറ്റ്യൂട്ട് ആണ് ഈ പുസ്തകം പ്രസാധനം ചെയ്തിരിക്കുന്നത്. 


</doc>
<doc id="202572" url="https://ml.wikipedia.org/wiki?curid=202572" title="ഗോർ വിഡാൽ">
ഗോർ വിഡാൽ

പ്രമുഖ അമേരിക്കൻ സാഹിത്യകാരനും രാഷ്ട്രീയനിരീക്ഷകനുമായിരുന്നു ഗോർ വിഡാൽ(3 ഒക്ടോബർ 1925 - 31 ജൂലൈ 2012).കഥ, നോവൽ, തിരക്കഥ, നാടകം തുടങ്ങി വിവിധ മേഖലകളിൽ അദ്ദേഹം വ്യക്തിമുദ്ര പതിപ്പിച്ചു. "സിറ്റി ആൻഡ് ദി പില്ലർ", "ലിങ്കൺ", "വാഷിങ്ടൺ ഡി.സി.", "1876" എന്നിവയാണ് അദ്ദേഹത്തിന്റെ പ്രധാന നോവലുകൾ. "ഗറ്റാക്ക", "ബോബ് റോബർട്ട്സ്", "വിത്ത് ഓണേഴ്സ്" എന്നീ സിനിമകളിൽ അദ്ദേഹം അഭിനയിച്ചിട്ടുണ്ട്. അമേരിക്കൻ കോൺഗ്രസിന്റെ പ്രതിനിധിസഭയിലേക്ക് 1960ൽ ന്യൂയോർക്കിൽ നിന്ന് മത്സരിച്ചെങ്കിലും പരാജയപ്പെട്ടു. 82ൽ സെനറ്റിലേക്ക് ഡെമോക്രാറ്റിക് പാർടി സ്ഥാനാർഥിത്വത്തിന് മത്സരിച്ച് പരാജയപ്പെട്ടു 
1925 ഒക്ടോബർ മൂന്നിന് ന്യൂയോർക്കിലെ വെസ്റ്റ് പോയന്റിലാണ് യൂജിൻ ലൂഥർ ഗോർ വിഡാൽ ജനിച്ചത്. യു.എസ്സിലെ രാഷ്ട്രീയ പാരമ്പര്യമുള്ള കുടുംബത്തിലെ കണ്ണിയായിരുന്നു അദ്ദേഹം. പട്ടാളക്കാരനായിരിക്കെ പത്തൊൻപതാം വയസ്സിൽ എഴുതിത്തുടങ്ങിയ ഗോറിനെ മൂന്നാമത്തെ നോവലായ 'ദ സിറ്റി ആൻഡ് ദ പില്ലർ' ആണ് ശ്രദ്ധേയനാക്കിയത്. 1948-ൽ പുറത്തുവന്ന നോവലിലെ മുഖ്യ കഥാപാത്രം സ്വവർഗാനുരാഗിയായിരുന്നു എന്നതാണ് നോവലിനെ ചർച്ചാവിഷയമാക്കിയത്. അക്കാലത്ത് ഏറ്റവും വിവാദമായ സൃഷ്ടിയുമായി ഇത്. പുസ്തകശാലകൾ അത് വിൽക്കാൻ തയ്യാറായില്ല. അമ്പതുകൾ വരെ അദ്ദേഹത്തിന് സ്വന്തം പേരിൽ പുസ്തകമിറക്കാൻപോലുമായില്ല. കള്ളപ്പേരുകളിലായിരുന്നു ഇക്കാലത്തെ രചനകളത്രയും. രചനകളിൽ കൈകാര്യം ചെയ്യുന്ന വിഷയങ്ങളിലെ സൂക്ഷ്മതയും സമകാലീന എഴുത്തുകാരോടുള്ള വൈരവുംകൊണ്ട് ശ്രദ്ധേയനായിരുന്നു ഗോർ.

അമ്പതുകളിൽ സ്വന്തംപേരിൽ എഴുതിത്തുടങ്ങിയ ഗോർ പിന്നീട് വിഖ്യാതചലച്ചിത്രമായ 'ബെൻഹറി'ന്റെ തിരക്കഥയെഴുതിക്കൊണ്ടാണ് തിരിച്ചു വന്നത്. എബ്രഹാം ലിങ്കൺ ഉൾപ്പെടെയുള്ള യു.എസ്. നേതാക്കളുടെ ജീവിതങ്ങൾ ചിത്രീകരിക്കുന്ന ചരിത്രനോവലുകളിലൂടെ എഴുപതുകളിലും എൺപതുകളിലും ഗോർ ശ്രദ്ധനേടി. 1960-ലും '82-ലും യു.എസ്. കോൺഗ്രസ്സിലേക്ക് മത്സരിച്ചെങ്കിലും വിജയിച്ചില്ല.

സമകാലീനരായ വില്യം.എഫ്. ബക്‌ലി ജൂനിയർ, നോർമൻ മെയ്‌ലർ, ട്രൂമൻ കപ്പോട്ടി തുടങ്ങിയവരോടുള്ള ഗോറിന്റെ വൈരം കുപ്രസിദ്ധമായിരുന്നു. മെയ്‌ലറെ കൊലയാളിയായ ചാൾസ് മെയ്‌സനോടാണ് ഒരിക്കൽ അദ്ദേഹം ഉപമിച്ചത്. .

'ബർ', 'മൈറ ബ്രെക്കന്റിജ്' തുടങ്ങി വൻതോതിൽ വിറ്റഴിക്കപ്പെട്ടവയുൾപ്പെടെ 25 നോവലുകളും 200 ലേഖനങ്ങളും ഒട്ടേറെ നാടകങ്ങളും രചിച്ചിട്ടുണ്ട്. '1876', 'ലിങ്കൺ', 'ദ ഗോൾഡൻ ഏജ്' തുടങ്ങിയവയാണ് അദ്ദേഹത്തിന്റെ ചരിത്ര നോവലുകൾ.






</doc>
<doc id="202574" url="https://ml.wikipedia.org/wiki?curid=202574" title="ഔട്ട്‌ലുക്ക്.കോം">
ഔട്ട്‌ലുക്ക്.കോം

മൈക്രോസോഫ്റ്റിന്റെ പുതിയ വെബ്മെയിൽ സേവനമാണ് ഔട്ട്​ലുക്ക്.കോം. ഇപ്പോൾ പരീക്ഷണാടിസ്ഥാനത്തിലാണ് ഇത് നൽകുന്നത്. പതിയെ ഹോട്ട്മെയിലിനെ മാറ്റി ഔട്ട്​ലുക്ക് ആക്കും.
മൈക്രോസോഫ്റ്റ് സ്വന്തമാക്കിയ സ്‌കൈപ്പ് (Skype) വീഡിയോ ചാറ്റ് സൗകര്യത്തിന്റെ സാധ്യത പരമാവധി പ്രയോജനപ്പെടുത്താൻ പാകത്തിലാണ് ഔട്ട്​ലുക്ക്.കോം രൂപപ്പെടുത്തിയിരിക്കുന്നത്. വിൻഡോസ് 8 പ്ലാറ്റ്‌ഫോമിന്റെ മെട്രോ യുഐ (Metro UI) യുമായി ചേർന്നുപോകത്തക്കവിധം ഔട്ട്‌ലുക്ക് ഡോട്ട്‌കോമിനെ രൂപപ്പെടുത്തുകയാണ് മൈക്രോസോഫ്റ്റ് ചെയ്തത്. 

ഈമെയിലുകൾ ഉപയോഗിക്കുന്നവരുടെ അക്കൗണ്ടുകൾ 'ഓവർലോഡാ'കുന്ന അവസ്ഥയാണിന്നുള്ളതെന്ന് ഔട്ട്‌ലുക്ക് ഡോട്ട് കോം അവതരിപ്പിച്ചുകൊണ്ട് മൈക്രോസോഫ്റ്റ് അഭിപ്രായപ്പെട്ടത്.
അതിനൊരു പരിഹാരം, വെബ്‌മെയിലിലുള്ള വിവിധ തരം ഉള്ളടക്കഘടകങ്ങളെ ഓട്ടോമാറ്റിക്കായി വ്യത്യസ്ത സ്ഥാനങ്ങളിൽ ക്രമീകരിക്കുകയാണ്. ഔട്ട്​ലുക്ക്.കോം മിൽ ഈമെയിൽ സന്ദേശങ്ങളും കോൺടാക്ടുകളും ന്യൂസ്‌ലെറ്ററുകളും പാക്കേജ് ഡെലിവറി നോട്ടീസുകളും സോഷ്യൽ നെറ്റ്‌വർക്ക് പോസ്റ്റുകളും വ്യത്യസ്ത മേഖലകളിലായിതിക്കും സൂക്ഷിക്കുക. 

യൂസർമാർ വരിക്കാരായേക്കാവുന്ന മറ്റ് സർവീസുകളുമായി എളുപ്പം ബന്ധപ്പെടാൻ പാകത്തിലാണ് ഔട്ട്‌ലുക്ക് അക്കൗണ്ട് രൂപപ്പെടുത്തിയിരിക്കുന്നത്. ഫെയ്‌സ്ബുക്ക്, ട്വിറ്റർ, ലിങ്കഡ്ഇൻ, ഗൂഗിൾ എന്നിവയുമായി (വൈകാതെ സ്‌കൈപ്പുമായും) ബന്ധപ്പെട്ടിരിക്കുന്ന ആദ്യ ഈമെയിൽ സർവീസായിരിക്കും ഇതെന്ന് മൈക്രോസോഫ്റ്റിലെ ക്രിസ് ജോൺസ് പറഞ്ഞു. 

ഔട്ട്​ലുക്ക്.കോം മിന് മറ്റ് സേവനങ്ങളിൽ നിന്നുള്ള പ്രധാന വ്യത്യാസമായി ചുണ്ടിക്കാണിക്കുന്നത് ഇതാണ്; നിലവിലുള്ള ഈമെയിൽ സർവീസുകളിലൊക്കെ അറ്റാച്ച് ചെയ്യാവുന്ന ചിത്രങ്ങളുടെയും വീഡിയോ ഫയലുകളുടെയും വലിപ്പത്തിന് പരിധിയുണ്ട്. ആ പരിമിതി ഉണ്ടാവില്ല എന്നതാണ് ഔട്ട്‌ലുക്ക് ഡോട്ട് കോമിന്റെ പ്രത്യേകത.
മൈക്രോസോഫ്റ്റിന്റെ സ്‌കൈഡ്രൈവ് (Skydrive) സർവീസിന്റെ സഹായത്തോടെ ഏത് വലിപ്പത്തിലുള്ള ചിത്രങ്ങളും വീഡിയോകളും അറ്റാച്ച് ചെയ്ത് അയയ്ക്കാൻ കഴിയും. .


</doc>
<doc id="202576" url="https://ml.wikipedia.org/wiki?curid=202576" title="ചരകപൈതൃകം">
ചരകപൈതൃകം

സംസ്കൃതം അദ്ധ്യാപികയും ഗവേഷകയുമായ മുത്തുലക്ഷ്മി "ചരകസംഹിത" എന്ന ആയുർവേദഗ്രന്ധം സംസ്കൃതത്തിൽ നിന്ന് മലയാളത്തിലേയ്ക്ക് ചരകപൈതൃകം എന്ന പേരിൽ വിവർത്തനം ചെയ്യുകയുണ്ടായി. വിവർത്തനസാഹിത്യത്തിനുള്ള 2008-ലെ കേരള സാഹിത്യ അക്കാദമി പുരസ്കാരം ലഭിച്ചത് ഈ പുസ്തകത്തിനായിരുന്നു .


</doc>
<doc id="202577" url="https://ml.wikipedia.org/wiki?curid=202577" title="ബി. രാജീവൻ">
ബി. രാജീവൻ

പ്രമുഖ മലയാള സാഹിത്യ വിമർശകനും അദ്ധ്യാപകനുമാണ് ബി. രാജീവൻ(ജനനം: 1946)
1946-ൽ കായംകുളത്ത്‌ ജനിച്ചു. കൊല്ലം എസ്‌.എൻ. കോളജിലും തിരുവനന്തപുരം യൂണിവേഴ്സിറ്റി കോളേജിലും പഠിച്ചു. 1971 മുതൽ ഗവണ്മെന്റ്‌ കോളജുകളിൽ മലയാള സാഹിത്യം പഠിപ്പിക്കുന്നു. 1975-ൽ ‘അടിയന്തരാവസ്‌ഥ’യ്‌ക്കെതിരെ നിലകൊണ്ട നക്‌സലൈറ്റ്‌ അനുഭാവി എന്ന നിലയിൽ പോലീസ്‌ മർദ്ദനവും വീട്ടുതടങ്കലും നേരിട്ടു. 1980-ൽ ‘ജനകീയ സാംസ്‌കാരികവേദി’യുടെ സംസ്‌ഥാന കമ്മിറ്റിയിൽ പ്രവർത്തിച്ചുകൊണ്ട്‌ വിവിധ സമരങ്ങളിൽ പങ്കെടുത്തു. വിലക്കുകൾ ലംഘിച്ചതിന്റെ പേരിൽ അറസ്‌റ്റുചെയ്യപ്പെടുകയും ദീർഘകാലം കോളജദ്ധ്യാപകജോലിയിൽനിന്നു പുറത്താക്കപ്പെടുകയും ചെയ്‌തു. 1969 മുതൽ തത്ത്വശാസ്‌ത്രം, സൗന്ദര്യശാസ്‌ത്രം, ചരിത്രം, രാഷ്‌ട്രീയചിന്ത, സിനിമ, കവിത തുടങ്ങിയ വിഷയങ്ങളെക്കുറിച്ച്‌ പ്രബന്ധങ്ങൾ എഴുതുന്നു. 1975 മുതൽ സാവിത്രിയോടൊപ്പം ജീവിക്കാൻ തുടങ്ങി.


http://rajeevan.org/about/


</doc>
<doc id="202578" url="https://ml.wikipedia.org/wiki?curid=202578" title="ലോക സമാധാന സൂചിക">
ലോക സമാധാന സൂചിക

രാഷ്ട്രങ്ങളുടേയും ദേശങ്ങളുടേയും സമാധാനത്തിന്റെ ആപേക്ഷികസ്ഥിതി അളക്കുവാനുള്ള ശ്രമമാണ് ലോക സമാധാന സൂചിക - GPI (Global Peace Index). ഇക്കണോമിസ്റ്റ് ഇന്റലിജെൻസ് യൂണിറ്റ് ശേഖരിച്ച് ക്രോഡീകരിച്ച വിവരങ്ങൾ സമാധാനസ്ഥാപനങ്ങളിൽ നിന്നുള്ള സമാധാനവിദഗ്ദ്ധരും ചിന്തകരും ചേർന്ന ഒരു അന്തരാഷ്ട്രസമിതിയുമായി ചേർന്ന് ഇൻറ്റിറ്റ്യൂട്ട് ഓഫ് ഇക്കണോമിക്സ് ആന്റ് പീസ് (IEP) ഉണ്ടാക്കിയ പട്ടികയാണിത്. 

ആദ്യമായി പട്ടിക പുറത്തിറക്കിയത് 2007 മേയ് മാസത്തിലാണ്. തുടർന്ന് 2009 ജൂൺ 2, 2010 ജൂൺ 10, 2011 മേയ് 25, 2012ജൂൺ 12 നും. ലോക രാജ്യങ്ങളെ സമാധാനത്തിന്റെ അടിസ്ഥാനത്തിൽ പട്ടികയുണ്ടാക്കാനുള്ള ആദ്യത്തെ പഠനമാണിതെന്ന് പറയപ്പെടുന്നു. 2007 ൽ 121 രാജ്യങ്ങളെയാണ് ഈ പട്ടികയിൽ ഉൾപ്പെടുത്തിയിരുന്നത്. 2012ൽ ഇതിൽ 158 രാജ്യങ്ങളുണ്ട്. ആസ്ത്രേലിയൻ സംരംഭകനായ സ്റ്റീവ് കിലേലിയയുടെ ബുദ്ധിയിൽ വിരിഞ്ഞതാണിത്. കോഫി അന്നൻ, ദലൈ ലാമ, ആർച്ച് ബിഷപ്പ് ദെസ്മണ്ട് ടുട്ടു, മുൻ ഫിന്നിഷ് പ്രസിഡന്റ് മാട്ടി അത്തിസാരി, നോബൽ ജേതാവ് മുഹമ്മദ് യൂനസ്, സാമ്പത്തിക വിദഗ്ദൻ ജെഫ്രി സാക്സ്, അയർലന്റിന്റെ മുൻ പ്രസിഡന്റ് മാരി റോബിൻസണ്, മുൻ അമേരിക്കൻ പ്രസിഡന്റ് ജിമ്മി കാർട്ടർ എന്നിവരുടെ ആശീർവാദവുമുണ്ട്.

ഈ സൂചിക ഓരോ വർഷവും ലണ്ടൻ, വാഷിങ്ടൺ ഡി.സി., ന്യൂയോർക്കിലെ ഐക്യരാഷ്ട്രസഭ, ബ്രസ്സൽസ് ഇന്നിവിടങ്ങളിൽ നടക്കുന്ന ചടങ്ങുകളിലാണ് പുറത്തിറക്കുന്നത്. 
രാജ്യത്തിനകത്തെ അക്രമങ്ങളും കുറ്റകൃത്യങ്ങളും ബാഹ്യബന്ധങ്ങളും- അതായത് യുദ്ധങ്ങളും യുദ്ധ ചെലവുകളും- കണക്കിലെടുത്താണ് ഈ പട്ടിക തയ്യാറാക്കുന്നത്.

യുദ്ധചെലവുകൾ, ജയിലുള്ള ആളുകളുടെ എണ്ണം മുതലായ 23 സൂചകങ്ങൾ കണക്കിലെടുത്താണ് സൂചകം തയ്യാറാക്കിയിരിക്കുന്നത്. 2008 വരെ 24 സൂചകങ്ങൾ ഉപയോഗിച്ചിരുന്നു. അവയ്ക്കു വേണ്ട വിവരങ്ങൾ ലോക ബാങ്ക്, ഐക്യ രാഷ്ട്രസഭയുടെ വിവിധ ഏജൻസികൾ, സമാധാന ഇൻസ്റ്റിറ്റ്യൂട്ടുകൾ തുടങ്ങി വിവിധ പ്രമുഖ സ്ഥാപനങ്ങളിൽ നിന്നും ശേഖരിച്ചവയാണ്.

സമാധാനത്തെ കുറിച്ച് ഒരു നല്ല ചർച്ചയ്ക്ക് കളമൊരുക്കുക എന്നതും ലോക സമാധാന സൂചികകൊണ്ട് ഉദ്ദേശിക്കുന്നുണ്ട്. പദ്ധതിയുടെ ഉദ്ദേശം യുദ്ധത്തിന്റെ പരുക്കൻ അളവുകളിൽ നിന്നു പുറത്ത് സമാധാനത്തിന്റെ യഥാർഥ ഭാവങ്ങളെ കണ്ടേത്തുക എന്നതാണ്.

ഈ സൂചകത്തെ ലോക ബാങ്ക്, ഐക്യരാഷ്ട്ര സഭ, വിവിധ സര്ക്കാരുകൾ, സർക്കാരിതര സേവന സംഘടനകൾ തുടങ്ങിയവയൊക്കെ ഉപയോഗിക്കുന്നുണ്ട്.

മാർക്ക് കുറവുള്ളവ കൂടുതൽ സമാധാനമുള്ള രാജ്യങ്ങളാണ്.ഏറ്റവും സമാധാനമുള്ള 20% രാജ്യങ്ങളാണ് പച്ചനിറത്തിലുള്ളവ. ചുവപ്പു നിറത്തിലുള്ളവ സമാധാനം ഏറ്റവും കുറവുള്ള 20% രാജ്യങ്ങളാണ്.


</doc>
<doc id="202580" url="https://ml.wikipedia.org/wiki?curid=202580" title="പടിഞ്ഞാറൻ കവിതകൾ">
പടിഞ്ഞാറൻ കവിതകൾ

യേറ്റ്‌സ്, ബ്രെഹ്റ്റ്, ഗാബോർ ഗാറേ, ഐറിഷ് കവിയായ ഗബ്രിയേൽ റോസൻ സ്റ്റോക്, സ്പാനിഷ് കവിയായ വീസെയ്‌ന്തേ അലെക്‌സാന്ദ്രേ, ഹങ്കേറിയൻ കവി ഷാന്ദോർ പെത്തഫി, തുടങ്ങിയവരുടെ കവിതകൾ മലയാളത്തിലേയ്ക്ക് സച്ചിദാനന്ദൻ തർജ്ജമ ചെയ്ത ഗ്രന്ഥമാണ് പടിഞ്ഞാറൻ കവിതകൾ. വിവർത്തനസാഹിത്യത്തിനുള്ള 2009-ലെ കേരള സാഹിത്യ അക്കാദമി പുരസ്കാരം ഈ കൃതിക്ക് ലഭിച്ചിട്ടുണ്ട്. 


</doc>
<doc id="202583" url="https://ml.wikipedia.org/wiki?curid=202583" title="അടരുന്ന കക്കകൾ">
അടരുന്ന കക്കകൾ

ആഷാമേനോൻ രചിച്ച ഗ്രന്ഥമാണ് അടരുന്ന കക്കകൾ. മികച്ച യാത്രാവിവരണത്തിനുള്ള 1995-ലെ കേരള സാഹിത്യ അക്കാദമി പുരസ്കാരം ലഭിച്ചത് ഈ പുസ്തകത്തിനാണ് 


</doc>
<doc id="202587" url="https://ml.wikipedia.org/wiki?curid=202587" title="പന്നിയുടെ ഗർഭക്കൂട്‌">
പന്നിയുടെ ഗർഭക്കൂട്‌

ഊർജ്ജിതമായി പന്നിവളർത്തുന്ന രീതിയിൽ പന്നികളെ സൂക്ഷിക്കുന്ന കൂടിനെയാണ്‌ ഗർഭക്കൂട്‌ എന്നു വിളിക്കുന്നത്‌. രണ്ടു മീറ്ററോളം നീളവും 60 സെന്റിമീറ്റർ വീതിയുമുള്ള ലോഹനിർമ്മിതമായി അടുക്കിവച്ചിരിക്കുന്ന കൂടുകളാണിവ. പന്നിയുടെ ഗർഭകാലം നൂറ്റിപ്പതിനാലു ദിവസമാണ്‌. ഗർഭിണിയായ പന്നികളെ ഇതിലാണ്‌ പാർപ്പിക്കുന്നത്‌. ഒരു വരിയിൽ ഇരുപതെണ്ണവും അത്തരം നൂറു വരികൾ ഒരു മുറിയിലുമാണ്‌ ഉണ്ടാവുക. മലവും മൂത്രവും താഴേക്കുവീഴാൻ തറയിൽ തുളകൾ ഉണ്ടാവും. തുടർച്ചയായി പ്രസവിക്കുകയും മുലയൂട്ടുകയും ചെയ്യുന്ന പന്നികൾ ചുരുക്കത്തിൽ അവയുടെ ജീവിതം മൊത്തം തന്നെ, ഏതാണ്ട്‌ മൂന്നു നാലു വർഷം, ഇത്തരം കൂടുകളിലാണ്‌ ചെലവഴിക്കുന്നത്‌. ഏതാണ്ട്‌ 270 കിലോ വരെ ഭാരം വരുന്ന പെൺപന്നികൾക്ക്‌ ഒരു പ്രസവത്തിൽ അഞ്ചു മുതൽ എട്ടുവരെ കുട്ടികൾ ഉണ്ടാവുന്നു. വലിപ്പം കൂടുന്തോറും പന്നികൾക്ക്‌ ഈ കൂടുകളിൽ നിൽക്കാൻ സ്ഥലം മതിയാവാറില്ല. ഒരുതരത്തിലും നിൽക്കാൻ പോലും സ്ഥലമില്ലാതെ വരുമ്പോൾ ഉറക്കമെല്ലാം നെഞ്ചിൽ താങ്ങിയാവും. തിരിഞ്ഞുകിടക്കാൻ പോലുമാവാതെയാണ്‌ ഈ പന്നികൾ കശാപ്പുചെയ്യപ്പെടുന്നതു വരെ ജീവിക്കുന്നത്‌. പന്നികളെ ഒരുമിച്ച്‌ വിട്ടാൽ അവ തമ്മിൽ പോരടിക്കും എന്നതാണ്‌ ഇതിനെ അനുകൂലിക്കുന്നവരുടെ വാദം. മിക്ക രാജ്യങ്ങളും ഈ രീതി നിരോധിച്ചു കഴിഞ്ഞു.

മുലകൊടുക്കുന്ന കാലത്ത്‌ കിടക്കാൻ പറ്റുന്ന വലിപ്പമുള്ള ഒരു കൂട്ടിലെക്ക്‌ ഇവയെ മാറ്റാറുണ്ട്‌. അപ്പോൾ അവയ്ക്ക്‌ കിടക്കാൻ കഴിയും.


</doc>
<doc id="202588" url="https://ml.wikipedia.org/wiki?curid=202588" title="ഫുജി പർവ്വതം">
ഫുജി പർവ്വതം

ജപ്പാനിലെ ഏറ്റവും ഉയരം കൂടിയ പർവ്വതമാണ് ഫുജി പർവ്വതം. 3776.24 മീറ്റർ ഉയരമുണ്ട്. ഹോൻഷൂ ദ്വീപിലാണ് സ്ഥിതിചെയ്യുന്നത്. ജപ്പാനിലെ 100 പ്രധാന പർവ്വതങ്ങളിലൊന്നാണിത്.


</doc>
<doc id="202595" url="https://ml.wikipedia.org/wiki?curid=202595" title="ഹിജിരി പർവ്വതം">
ഹിജിരി പർവ്വതം

ജപ്പാനിലെ ചുബു പ്രദേശത്ത് സ്ഥിതിചെയ്യുന്ന അകായ്ഷി പർവ്വതഗണത്തിൽപ്പെടുന്ന ഒരു സജീവ അഗ്നിപർവ്വതമാണ് ഹിജിരി പർവ്വതം. 3013 മീറ്റർ ഉയരമുണ്ട്. ജപ്പാനിലെ 100 പ്രധാന പർവ്വതങ്ങളിലൊന്നാണിത്.


</doc>
<doc id="202597" url="https://ml.wikipedia.org/wiki?curid=202597" title="മ്യൂണിച്ചിലെ സുന്ദരികളും സുന്ദരന്മാരും">
മ്യൂണിച്ചിലെ സുന്ദരികളും സുന്ദരന്മാരും

എസ്. ശിവദാസ് രചിച്ച ഗ്രന്ഥമാണ് മ്യൂണിച്ചിലെ സുന്ദരികളും സുന്ദരന്മാരും. മികച്ച യാത്രാവിവരണത്തിനുള്ള 1997-ലെ കേരള സാഹിത്യ അക്കാദമി പുരസ്കാരം ലഭിച്ചത് ഈ പുസ്തകത്തിനാണ് 


</doc>
<doc id="202599" url="https://ml.wikipedia.org/wiki?curid=202599" title="പാപത്തിന്റെ പൊങ്ങച്ചസഞ്ചി">
പാപത്തിന്റെ പൊങ്ങച്ചസഞ്ചി

ഇ. വാസു രചിച്ച ഗ്രന്ഥമാണ് പാപത്തിന്റെ പൊങ്ങച്ചസഞ്ചി. മികച്ച യാത്രാവിവരണത്തിനുള്ള 1998-ലെ കേരള സാഹിത്യ അക്കാദമി പുരസ്കാരം ലഭിച്ചത് ഈ പുസ്തകത്തിനാണ് 


</doc>
<doc id="202601" url="https://ml.wikipedia.org/wiki?curid=202601" title="കാടുകളുടെ താളംതേടി">
കാടുകളുടെ താളംതേടി

സുജാതാദേവി രചിച്ച ഗ്രന്ഥമാണ് കാടുകളുടെ താളംതേടി. മികച്ച യാത്രാവിവരണത്തിനുള്ള 1999-ലെ കേരള സാഹിത്യ അക്കാദമി പുരസ്കാരം ലഭിച്ചത് ഈ പുസ്തകത്തിനാണ് 

ഹിമാലയൻ വനങ്ങളിലൂടെ നടത്തിയ ഒരു പഠന പര്യടനത്തിന്റെ കഥയാണിത് 


</doc>
<doc id="202603" url="https://ml.wikipedia.org/wiki?curid=202603" title="പല ലോകം പല കാലം">
പല ലോകം പല കാലം

സച്ചിദാനന്ദൻ രചിച്ച ഗ്രന്ഥമാണ് പല ലോകം പല കാലം. മികച്ച യാത്രാവിവരണത്തിനുള്ള 2000-ലെ കേരള സാഹിത്യ അക്കാദമി പുരസ്കാരം ലഭിച്ചത് ഈ പുസ്തകത്തിനാണ് 


</doc>
<doc id="202605" url="https://ml.wikipedia.org/wiki?curid=202605" title="വോൾഗയിൽ മഞ്ഞുപെയ്യുമ്പോൾ">
വോൾഗയിൽ മഞ്ഞുപെയ്യുമ്പോൾ

പുനത്തിൽ കുഞ്ഞബ്ദുള്ള രചിച്ച ഗ്രന്ഥമാണ് വോൾഗയിൽ മഞ്ഞുപെയ്യുമ്പോൾ. മികച്ച യാത്രാവിവരണത്തിനുള്ള 2001-ലെ കേരള സാഹിത്യ അക്കാദമി പുരസ്കാരം ലഭിച്ചത് ഈ പുസ്തകത്തിനാണ് 

കമ്യൂണിസത്തിനു ശേഷമുള്ള റഷ്യയിലൂടെയുള്ള യാത്രയുടെ വിവരണമാണ് ഇതിവൃത്തം. 


</doc>
<doc id="202607" url="https://ml.wikipedia.org/wiki?curid=202607" title="അമസോണും കുറേ വ്യാകുലതകളും">
അമസോണും കുറേ വ്യാകുലതകളും

എം.പി. വീരേന്ദ്രകുമാർ രചിച്ച ഗ്രന്ഥമാണ് അമസോണും കുറേ വ്യാകുലതകളും. മികച്ച യാത്രാവിവരണത്തിനുള്ള 2002-ലെ കേരള സാഹിത്യ അക്കാദമി പുരസ്കാരം ലഭിച്ചത് ഈ പുസ്തകത്തിനാണ് 


</doc>
<doc id="202614" url="https://ml.wikipedia.org/wiki?curid=202614" title="ചാത്തനാത്ത് അച്യുതനുണ്ണി">
ചാത്തനാത്ത് അച്യുതനുണ്ണി

പ്രമുഖനായ മലയാള ഗദ്യസാഹിത്യകാരനും അദ്ധ്യാപകനുമാണ് ചാത്തനാത്ത് അച്യുതനുണ്ണി (ജനനം :10 മാർച്ച് 1939).
മേനാക്കയ്‌മൾ വാസുദേവനുണ്ണിത്താന്റെയും ചാത്തനാത്ത്‌ മാധവിക്കുട്ടിയമ്മയുടെയും മകനായി ഗുരുവായൂരിൽ ജനിച്ചു. സാഹിത്യവിശാരദ, എം.എ.സംസ്‌കൃതം, എം.എ.മലയാളം. പി.എച്ച്‌.ഡി. ബിരുദങ്ങൾ നേടി.

1957 മുതൽ ‘64 വരെ ഹൈസ്‌കൂളിലും 1965 മുതൽ പത്തനംതിട്ട കാതൊലിക്കറ്റ്‌ കോളേജിലും അദ്ധ്യാപകനായിരുന്നു. 1971 മുതൽ കാലിക്കറ്റ്‌ സർവകലാശാല മലയാളവിഭാഗത്തിൽ. 1983ൽ പ്രൊഫസറായി. 1986 മുതൽ വകുപ്പധ്യക്ഷൻ. ഇപ്പോൾ ഭാഷാ ഫാക്കൽറ്റി ഡീൻ.

1955 മുതൽ ആനുകാലികങ്ങളിൽ ഒട്ടേറെ കവിതകൾ പ്രസിദ്ധീകരിച്ചിട്ടുണ്ട്‌; പ്രബന്ധങ്ങളും. വളളത്തോൾ വിദ്യാപീഠം (ശുകപുരം) സ്‌ഥാപകസെക്രട്ടറി. തിരൂർ തുഞ്ചൻസ്‌മാരകത്തിന്റെ വൈസ്‌ ചെയർമാനായും പ്രവർത്തിച്ചിട്ടുണ്ട്.


</doc>
<doc id="202616" url="https://ml.wikipedia.org/wiki?curid=202616" title="വിയറ്റ്നാം കോളനി">
വിയറ്റ്നാം കോളനി

1992-ൽ ഇറങ്ങിയ ഒരു മലയാളചലച്ചിത്രമാണ് വിയറ്റ്നാം കോളനി. സിദ്ദിഖ്-ലാൽ സംവിധാനം ചെയ്ത ഈ ചലച്ചിത്രത്തിൽ മോഹൻലാൽ, ഇന്നസെന്റ്, കെ.പി.എ.സി. ലളിത , വിജയരാഘവൻ, കനക മുതലായവർ അഭിനയിച്ചിട്ടുണ്ട്.
പാലക്കാട്ടുകാരൻ പട്ടർ ആയ കൃഷ്ണമൂർത്തി എന്ന കഥാപാത്രം ജോലി അന്വേഷിച്ച് നടക്കുന്ന ഒരാളാണ്. ഇയാൾ കൊച്ചിയിലെ ഒരു ചേരി ഒഴിപ്പിക്കുന്നതിനായി നിയോഗിക്കപ്പെട്ട് ഒരു കോളനിയിൽ താമസമാക്കുന്നതും അതിനോടൊന്നിച്ചുള്ള സംഭവങ്ങളുമാണ് കഥ.
ഈ ചലച്ചിത്രം സാമ്പത്തികമായി വൻവിജയമായിരുന്നു


</doc>
<doc id="202618" url="https://ml.wikipedia.org/wiki?curid=202618" title="രിഷിരി പർവ്വതം">
രിഷിരി പർവ്വതം

ജപ്പാനിലെ ഹൊക്കൈഡോയിൽ സ്ഥിതിചെയ്യുന്ന ഒരു അഗ്നിപർവ്വതമാണ് രിഷിരി പർവ്വതം. 1721 മീറ്റർ ഉയരമുണ്ട്. ജപ്പാനിലെ 100 പ്രധാന പർവ്വതങ്ങളിലൊന്നാണിത്. ഈ പർവ്വതം ജൂലൈ മാസത്തിലാണ് തുറക്കപ്പെടുന്നത്.


</doc>
<doc id="202621" url="https://ml.wikipedia.org/wiki?curid=202621" title="ശാന്തിമന്ത്രം മുഴങ്ങുന്ന താഴ്വരയിൽ">
ശാന്തിമന്ത്രം മുഴങ്ങുന്ന താഴ്വരയിൽ

രാജു നാരായണസ്വാമി രചിച്ച ഗ്രന്ഥമാണ് ശാന്തിമന്ത്രം മുഴങ്ങുന്ന താഴ്വരയിൽ. മികച്ച യാത്രാവിവരണത്തിനുള്ള 2003-ലെ കേരള സാഹിത്യ അക്കാദമി പുരസ്കാരം ലഭിച്ചത് ഈ പുസ്തകത്തിനാണ് 


</doc>
<doc id="202624" url="https://ml.wikipedia.org/wiki?curid=202624" title="രൗസു പർവ്വതം">
രൗസു പർവ്വതം

ജപ്പാനിലെ ഹൊക്കൈഡോയിൽ സ്ഥിതിചെയ്യുന്ന ഒരു അഗ്നിപർവ്വതമാണ് . 1660.4 മീറ്റർ ഉയരമുണ്ട്. ജപ്പാനിലെ 100 പ്രധാന പർവ്വതങ്ങളിലൊന്നാണിത്. ഷാരി, രൗസു എന്നീ പട്ടണങ്ങളുടെ അതിർത്തിയിലാണ് ഇത് സ്ഥിതിചെയ്യുന്നത്.


</doc>
<doc id="202626" url="https://ml.wikipedia.org/wiki?curid=202626" title="വാക്കുകളും വസ്തുക്കളും">
വാക്കുകളും വസ്തുക്കളും

2011 ലെ നിരൂപണ ഗ്രന്ഥത്തിനുള്ള കേരള സാഹിത്യ അക്കാദമി പുരസ്കാരം നേടിയ കൃതിയാണ് ബി. രാജീവൻ രചിച്ച വാക്കുകളും വസ്തുക്കളും. ഡി.സി. ബുക്ക്സാണ് പ്രസാധകർ. 

വാക്കുകളും വസ്തുക്കളും, മാറുന്ന മാർക്‌സിസം, ശ്രീനാരായണന്റെ രാഷ്ട്രീയം, മാറുന്ന ബുദ്ധിജീവിതം, കവിതയും ചിന്തയും, മാറുന്ന കലാചിന്ത എന്നിങ്ങനെ ആറ് ഭാഗങ്ങളായാണ് ഈ പുസ്തകത്തിന്റെ ഉള്ളടക്കം ക്രമപ്പെടുത്തിയിട്ടുള്ളത്. ഇതിലെ ലേഖനങ്ങളെല്ലാം ഇതിനുമുമ്പ് പലേടങ്ങളിലായി പ്രസിദ്ധീകരിക്കപ്പെട്ടവയാണ്.

വാക്കുകളും വസ്തുക്കളുമെന്ന ഒന്നാം ഖണ്ഡത്തിൽ ബഷീർ , തകഴി, വിജയൻ , വി.കെ.എൻ , കെ.ജി. ശങ്കരപ്പിള്ള, കടമ്മനിട്ട, കെ. സച്ചിദാനന്ദൻ എന്നിവരുടെ രചനകളെ സവിശേഷമായ പഠനത്തിന് വിധേയമാക്കിയിരിക്കുന്നു.

ഫെലിക്സ് ഗെത്താരി, സ്പിനോസ, ആന്റോണിയോ നെഗ്രി, മിഷേൽ ഹാർഡ് എന്നിവരുടെ ദർശനങ്ങളെ ഈ ഗ്രന്ഥം വിശദമായി പരിചയപ്പെടുത്തുന്നു.



</doc>
<doc id="202631" url="https://ml.wikipedia.org/wiki?curid=202631" title="അടരുന്ന ആകാശം">
അടരുന്ന ആകാശം

ജോർജ്ജ് ഓണക്കൂർ രചിച്ച ഗ്രന്ഥമാണ് അടരുന്ന ആകാശം. മികച്ച യാത്രാവിവരണത്തിനുള്ള 2004-ലെ കേരള സാഹിത്യ അക്കാദമി പുരസ്കാരം ലഭിച്ചത് ഈ പുസ്തകത്തിനാണ് 

9/11 ഭീകരാക്രമണത്തിനു ശേഷമുള്ള അമേരിക്കയിലൂടെയുള്ള യാത്രയാണ് ഇതിൽ ലേഖകൻ വിവരിച്ചിരിക്കുന്നത്


</doc>
<doc id="202633" url="https://ml.wikipedia.org/wiki?curid=202633" title="പി. ജയരാജൻ">
പി. ജയരാജൻ

സി.പി.ഐ.എം. നേതാവും, നിലവിൽ സി.പി.ഐ.എം. കണ്ണൂർ ജില്ലാസെക്രട്ടറിയും നിയമസഭാ സാമാജികനുമാണു് പി. ജയരാജൻ(ജനനം:നവംബർ 27 1952). 2001 മുതൽ 2006 വരെയും, 2006 മുതൽ 2011 വരെയും കൂത്തുപറമ്പ് നിയമസഭാമണ്ഡലത്തെ കേരള നിയമസഭയിൽ പ്രതിനിധീകരിച്ചിരുന്നു.
1952 നവംബർ 27-നു് കണ്ണൂർ ജില്ലയിലെ കതിരൂരിൽ കുഞ്ഞിരാമൻ ദേവി ദമ്പതികളുടെ മകനായി ജനിച്ചു. എസ്.എസ്.എൽ.സി. വിദ്യാഭ്യാസത്തിനു ശേഷം ട്രേഡ് യൂനിയൻ പ്രവർത്തകനായി രാഷ്ട്രീയജീവിതം ആരംഭിച്ചു. സി.പി.ഐ.എം. സംസ്ഥാന കമ്മറ്റി അംഗം, സി.ഐ.ടി.യു. കണ്ണൂർ ജില്ലാ കമ്മറ്റി സെക്രട്ടറി, റബ്കോ എംപ്ലോയീസ് യൂനിയൻ പ്രസിഡണ്ട് തുടങ്ങിയ നിരവധി സ്ഥാനങ്ങൾ വഹിച്ചിട്ടുണ്ട്. യമുനയാണു് ഭാര്യ. രണ്ടു ആൺ‌ മക്കളുണ്ട്.
അമൃതാനന്ദമയിയെക്കുറിച്ച് വിശുദ്ധ നരകം എന്ന പേരിൽ ഒരു പുസ്തകം ഇംഗ്ലീഷ് ഭാഷയിൽ പുറത്തിറങ്ങിയിരുന്നു. പി. ജയരാജന്റെ പേരിലുള്ള ഫെയ്സ് ബുക്ക് പേജിൽ മാതാ അമൃതാനന്ദമയിയെ അധിക്ഷേപിച്ച് ഒരു കമന്റ് പ്രത്യക്ഷപ്പെട്ടിരുന്നു. എന്നാൽ ആ പേജ് തന്നെ തന്റെയല്ല വ്യജമാണെന്ന് അദ്ദേഹം അവകാശപ്പെട്ടു. എന്നാൽ കാലങ്ങളായി അദ്ദേഹം ഉപയോഗിച്ചു വന്നിരുന്നതും അണികളോട് സംവദിക്കാൻ ഉപയോഗിച്ചിരുന്നതുമായ പേജാണ് അദ്ദേഹം വ്യാജമെന്ന് ആരോപിച്ചത്. തൊട്ടു പിന്നാലെ ആ പേജ് മൊത്തമായി മായ്ക്കപ്പെട്ടു.

എന്നു പറഞ്ഞാണ് ഫേസ്ബുക്കിൽ ജയരാജന്റെ കമന്റ് അവസാനിക്കുന്നത്. ഈ പേജ് നീക്കം ചെയ്തതിനാൽ ഇപ്പോൾ ലഭ്യമല്ല.

രാഷ്ട്രീയ സംഘടനങ്ങളും കൊലപാതകങ്ങളും വിവാദം സൃഷ്ടിക്കുന്ന കണ്ണൂർ ജില്ലയിലെ സി.പി.ഐ. (എം) നേതാവ് എന്ന നിലയിൽ കോളിളക്കം സൃഷ്ടിച്ച ഷുക്കൂർ വധക്കേസ്, കതിരൂർ മനോജ് വധക്കേസ് തുടങ്ങിയവയിൽ അദ്ദേഹം പ്രതിസ്ഥാനത്ത് ചേർക്കപ്പെട്ടിട്ടുണ്ട്. മുസ്ലീം ലീഗ് പ്രവർത്തകനായ പട്ടുവം അരിയിൽ അബ്ദുൾ ഷുക്കൂർ കൊലചെയ്യപ്പട്ട കേസിൽ മൊഴിയെടുക്കാൻ കണ്ണൂർ ടൗൺ സി.ഐ. ഓഫീസിൽ വിളിച്ചുവരുത്തിയ പി.ജയരാജനെ അറസ്റ്റുചെയ്ത് ജയിലിലടച്ചു. 

കതിരൂർ മനോജ് വധക്കേസുമായി ബന്ധപ്പെട്ട് കേസന്വേഷിക്കുന്ന സി.ബി.ഐ സംഘം ജയരാജനെ 25 -ാം പ്രതിയായി കേസിൽ ചേർക്കുകയും അന്വേഷണം ആരംഭിക്കുകയും ചെയ്തു. ഇതിനെ തുടർന്ന് തലശ്ശേരി സെഷൻസ് കോടതിയിൽ കേസിന്റെ വിവിധഘട്ടങ്ങളിലായി മൂന്നുതവണ അദ്ദേഹം ജാമ്യാപേക്ഷ സമർപ്പിച്ചു. എന്നാൽ 2016 ജനുവരി 30 സെഷൻസ് കോടതി അവസാന അപേക്ഷയും തള്ളി ഉത്തരവായി. തുടർന്ന് ഹൈക്കോടതിയിൽ പി. ജയരാജൻ മുൻകൂർ ജാമ്യാപേക്ഷ നൽകിയെങ്കിലും ജയരാജനെതിരെ യു.എ.പി.എ പ്രകാരമുള്ള വകുപ്പുകളും ഗൂഢാലോചനയും ആരോപിച്ചിട്ടുണ്ടെന്നും ബോംബ് സ്ഫോടനം ഉൾപ്പെട്ട ആ കേസിൽ യു.എ.പി.എ. ബാധകമാകുമെന്ന് പ്രഥമദൃഷ്ട്യാ കാണുന്നുണ്ടെന്നും അതിനാൽമുൻകൂർ ജാമ്യഹർജി പരിഗണിക്കാനാവില്ലാ എന്നും വ്യക്തമാക്കിയ ഹൈക്കോടതി 2016 ഫെബ്രുവരി 10-ന് അതും തള്ളി. അതേ തുടർന്ന് പരിയാരം മെഡിക്കൽ കോളേജിൽ ചികിത്സയിലായിരുന്ന ജയരാജൻ പിറ്റേ ദിവസം തലശേരി സെഷൻ കോടതിയിൽ കീഴടങ്ങി. തുടർന്ന് ഇദ്ദേഹത്തെ മാർച്ച് 11 വരെ കോടതി റിമാൻഡ് ചെയ്തു . 

മനോജ് വധക്കേസിലെ ബുദ്ധികേന്ദ്രം ജയരാജനാണെന്നും കേസിൽ അദ്ദേഹത്തിനു നേരിട്ട് പങ്കുണ്ടെന്നും സിബിഐ കോടതിയിൽ സമർപ്പിച്ച റിപ്പോർട്ടിൽ പരാമർശിച്ചിട്ടുണ്ട്. കൂടാതെ മറ്റു നിരവധി കൊലപാതകങ്ങളിലും ജയരാജന് പങ്കുണ്ടെന്ന പരാമർശവും ഈ റിപ്പോർട്ടിലുണ്ട്. സിബിഐ അറസ്റ്റ് ഉണ്ടാകുന്നതിന് മുമ്പാണ് ജയരാജൻ കോടതിയിൽ കീഴടങ്ങിയത്.

അതേസമയം സി.പി.ഐ എമ്മിന്റെ കണ്ണൂരിലെ ശക്തി ക്ഷയിപ്പിക്കാനുള്ള ഗൂഡാലോചനയുടെ ഭാഗമായി ജയരാജനെതിരെ ബോധപൂർവ്വം കേസെടുത്തതാണെന്നും യു.എ.പി.എ നിയമത്തിന്റെ ദുരുപയോഗമാണ് ഈ സംഭവത്തിലൂടെ ഉണ്ടായിരിക്കുന്നതെന്നും സി.പി.ഐ (എം) നേതാക്കൾ അഭിപ്രായപ്പെട്ടു. 


</doc>
<doc id="202635" url="https://ml.wikipedia.org/wiki?curid=202635" title="ബാൽ">
ബാൽ

2010 ൽ പുറത്തിറങ്ങിയ ടർക്കിഷ് ചലചിത്രം. തേൻ എന്നാണ് ഈ വാക്കിനർത്ഥം. സംവിധാനം സെമി കപ്ലനോഗ്ു. ഹണീ,എഗ്ഗ്,മിൽക്ക് എന്നീ മൂന്നു സിനിമകളിലെ ആദ്യ ഭാഗമാണിത്. പക്ഷെ ഇതിൽ ഹണിയാണ് അവസാനം ഇറങ്ങിയത്. കാട്ടിൽ തേൻ അന്വേഷിച്ചുപോയ അച്ചനെ തേടുന്ന ആറു വയസ്സുകാരനാണിതിലെ പ്രധാന കഥാപാത്രം

</doc>
<doc id="202636" url="https://ml.wikipedia.org/wiki?curid=202636" title="മാക്കപ്പോതി">
മാക്കപ്പോതി

വടക്കൻ മലബാറിലെ ഒരു പ്രധാന തെയ്യമാണു് മാക്ക ഭഗവതി എന്നും കാടാങ്കോട്ട് മാക്കം എന്നും അറിയപ്പെടുന്ന മാക്കപ്പോതി. നാത്തൂന്മാരുടെ അപവാദ പ്രചരണം കൊണ്ട് സ്വന്തം സഹോദരന്മാരാൽ ജീവിതം നഷ്ടമായ ഒരു തറവാടി നായർ സ്ത്രീ അമ്മദൈവമായി തെയ്യക്കോലമായി മാറിയ പുരാവൃത്തമാണ് മാക്കവും മക്കളും തെയ്യത്തിന്റേത്.

കണ്ണൂർ ജില്ലയിലെ പയ്യന്നൂരിനടുത്തെ കുഞ്ഞിമംഗലത്തെ കാടാങ്കോട്ട് തറവാട്ടിലെ ഉണിച്ചെറിയയുടെ മകളാണ് മാക്കം. പന്ത്രണ്ട് ആങ്ങളമാർക്കുള്ള ഏക പെങ്ങൾ. വിദ്യാഭ്യാസം കഴിഞ്ഞ കുഞ്ഞിമാക്കത്തിനെ വിവാഹം കഴിച്ചത് മച്ചുനനായ കുട്ടിനമ്പറാണ്. നേരിയോട്ട് സ്വരൂപവും കോലത്തിരിയും തമ്മിൽ പടകുറിച്ച സമയമായതിനാൽ ആങ്ങളമാർ പടക്ക് പോകേണ്ടി വന്നു. മക്കളായ ചന്തുവിനും ചീരുവിനും ഒപ്പം മാക്കം സഹോദര ഭാര്യമാർക്കൊപ്പമായിരുന്നു താമസിച്ചത്. നാത്തൂന്മാർക്ക് മാക്കത്തിനെ ഇഷ്ടമായിരുന്നില്ല. അവളെ ചതിവിൽ കുടുക്കി പേരുദോഷം വരുത്താൻ അവസരം കാത്തിരിക്കുകയായിരുന്നു അവർ. എണ്ണയുമായി വാണിയൻ വരുന്ന സമയമായപ്പോൾ എല്ലാവരും മാറിനിന്നു. ഋതുമതിയായിരുന്നതിനാൽ മാക്കം എണ്ണക്കുടം തൊട്ടശുദ്ധമാകുന്നതിനാൽ വാണിയനോട് ഒരുകാൽ എടുത്ത് വച്ച് എണ്ണതുത്തിക അകത്തുവെച്ചോളാൻ മാക്കം പറഞ്ഞു. എണ്ണ അകത്ത് വച്ച് വാണിയൻ തിരിയുമ്പോൾ നാത്തൂന്മാർ വെളിയിൽ വന്നു. അവർ മാക്കത്തിനുമേൽ അപരാധം ചൊരിഞ്ഞു. പടക്ക് പോയ ആങ്ങളമാർ തിരിച്ചുവന്നപ്പോൾ വാണിയനുമായി മാക്കം അപരാധം ചെയ്തതു തങ്ങൾ കണ്ടതായി അവർ പറഞ്ഞു. ആങ്ങളമാർ അതു വിശ്വസിച്ചു. കുടുംബത്തിനു അപമാനം വരുത്തിയ മാക്കത്തെ ചതിച്ച് കൊല്ലാൻ അവർ നാത്തൂന്മാരുടെ നിർബന്ധത്താൽ തീരുമാനിച്ചു. കോട്ടയത്തു വിളക്ക്മാടം കാണാനെന്നും പറഞ്ഞ് മാക്കവുമായി പുറപ്പെട്ടു. നടന്നുപോകുമ്പോൾ കുട്ടികൾക്ക് ദാഹിച്ചപ്പോൾ സഹോദരന്മാരുടെ അനുവാദത്തോടെ അവൾ ചാല പുതിയവീട്ടിൽ കയറി. മാക്കത്തിനും മക്കൾക്കും ആറിത്തണുപ്പിച്ച പാലുകുടിക്കാൻ വീട്ടമ്മകൊടുത്തു. മാക്കം അവർക്ക് കഴുത്തിൽ കെട്ടിയ കോയപ്പൊന്ന് അഴിച്ച് കൊടുത്തു. യാത്രതുടർന്ന് അയ്യങ്കരപ്പള്ളിയരികെ എത്തിയപ്പോൾ ദാഹം തീർക്കാൻ കിണറ്റരികെ സഹോദരന്മാർ കൊണ്ടുപോയി. വെള്ളമെടുത്ത് കുട്ടികൾക്ക് കൊടുത്തു. നട്ടുച്ചക്ക് നക്ഷത്രമുദിച്ചത് കണ്ടൊ? എന്നു സഹോദരന്മാർ ചോദിക്കുന്നത് കേട്ട് തലയുയർത്തീയ തക്കത്തിന് സഹോദരന്മാർ ചുരികകൊണ്ട് മാക്കത്തിന്റെ തല അറത്തു. കുട്ടികളേയും അവർ കൊന്നു. ആ സന്ദർഭത്തിൽ അതുവഴി വന്ന കാഴ്ചകണ്ട ഒരു മാവിലനേയും അവർ വാളിന്നിരയാക്കി.കുറച്ച് കഴിയും മുമ്പ് അവർ തമ്മിൽ പലതും പറഞ്ഞ് തെറ്റി പരസ്പരം വെട്ടി ചത്തുവീണു. മാക്കം വീട്ടിൽ നിന്നും പുറപ്പെടും മുമ്പ് പറഞ്ഞപോലെ കുഞ്ഞിമംഗലത്തെ കാടാങ്കോട്ട് തറവാട്ടിന് തീ പിടിച്ചു. വീരചാമുണ്ടിയുടെ സ്ഥാനമായ കൊട്ടിലകം മാത്രം കത്തിനശിക്കാതെ ബാക്കിയായി.നാത്തൂന്മാർ ഭ്രാന്തിളകി ചത്തു. പിന്നീട് മാക്കത്തെ ഭഗവതിയായി മക്കളോടൊപ്പം കെട്ടിയാടിക്കാൻ തുടങ്ങി.


</doc>
<doc id="202638" url="https://ml.wikipedia.org/wiki?curid=202638" title="അൽഫാ മാഗ്നറ്റിക് സ്പെക്ട്രോമീറ്റർ">
അൽഫാ മാഗ്നറ്റിക് സ്പെക്ട്രോമീറ്റർ

2011 മെയ് 19ന് നാസയുടെ അവസാന സ്പേസ് ഷട്ടിൽ (എൻഡവർ STS 134)ദൗത്യത്തിന്റെ ഭാഗമായി അന്താരാഷ്ട്ര ബഹിരാകാശ നിലയത്തിൽ സ്ഥാപിച്ച സങ്കീർണമായ ശാസ്ത്രീയ ഉപകരണമാണ് അൽഫാ മാഗ്നറ്റിക് സ്പെക്ട്രോമീറ്റർ (എഎംഎസ് 02). ഇതിന് 7000 കിലോഗ്രാം ഭാരമുണ്ട്. 200 കോടി ഡോളറാണ് നിർമ്മാണ ചിലവ്. കോസ്മിക് കിരണങ്ങളും ദ്രവ്യകണങ്ങളും തമ്മിലുള്ള പ്രതിപ്രവർത്തനങ്ങളെക്കുറിച്ചുള്ള പഠനമാണ് ലക്ഷ്യം.


</doc>
<doc id="202641" url="https://ml.wikipedia.org/wiki?curid=202641" title="പെരളശ്ശേരി തൂക്കു പാലം">
പെരളശ്ശേരി തൂക്കു പാലം

കണ്ണൂർ ജില്ലയിൽ, കണ്ണൂർ - കൂത്തുപറമ്പ് സംസ്ഥാന പാതയിൽ പെരളശ്ശേരി ടോവിനു സമീപം അഞ്ചരക്കണ്ടിപ്പുഴക്ക്‌ കുറുകെ നിർമ്മിച്ച തൂക്കു പാലമാണ് പെരളശ്ശേരി തൂക്കു പാലം. വേങ്ങാട് , പെരളശ്ശേരി പഞ്ചായത്തുകളെ ബന്ധിപ്പിക്കുന്നതാണ് ഈ പാലം.


</doc>
<doc id="202644" url="https://ml.wikipedia.org/wiki?curid=202644" title="പശ">
പശ

ഒട്ടിക്കാൻ ഉപയോഗിക്കുന്ന ദ്രാവകത്തെയാണ് പശ എന്നു പറയുന്നത്. രണ്ട് വസ്തുക്കളെ തമ്മിൽ കൂട്ടി യോജിപ്പിക്കാനും പൊട്ടിയ വസ്തുക്കളെ കൂട്ടിച്ചേർക്കാനും മറ്റും പശ ഉപയോഗിക്കുന്നു. ഇന്ന് കടകമ്പോളങ്ങളിൽ സൂപ്പർഗ്ലൂ, ഫെവിക്കോൾ എന്നിങ്ങനെ പല പേരുകളിൽ പശ ലഭിക്കുന്നുണ്ട്. പണ്ട് മനുഷ്യർ മരത്തിന്റെ കറയും മറ്റുമാണ് ഒട്ടിക്കാൻ ഉപയോഗിച്ചിരുന്നത്.

നമ്മൾ സാധാരണ ഉപയോഗിക്കുന്ന പശകൾ അല്പനേരം വായു തട്ടിയാൽ ഒട്ടിപ്പിടിക്കുന്ന തരം പശകൾ ആണ്. ഈ പശയിൽ പോളിമറുകളെ ഒരു സോൾവന്റിൽ (വെള്ളം) കലക്കി (സസ്പെൻഡ് ചെയ്ത്) വച്ചേക്കുന്നത് ആണ്. കുപ്പിക്കുള്ളിൽ വച്ച് ഈ പോളിമറുകൾക്ക് പരസ്പരം ബോണ്ട് ചെയ്യാൻ പറ്റാത്തതിന് കാരണം കുപ്പിക്കുള്ളിലെ സോൾവന്റ് ആ പോളിമർ ബോണ്ടിംഗ് ഉണ്ടാകാതെ തടഞ്ഞ് നിർത്തുന്നു. ഈ പശയെ നമ്മൾ തടി, പേപ്പർ, തുണി, എന്നിങ്ങനെ ഏതെങ്കിലും പ്രതലത്തിൽ പുരട്ടുമ്പോൾ ഈ സോൾവെന്റ് പതിയേ ഇല്ലാതാവും (നീരാവി ആയി മാറും), അപ്പോൾ അവിടെ ഉള്ള പോളിമറുകൾക്ക് തമ്മിൽ തമ്മിൽ ബോണ്ടിംഗ് സാധ്യമാകും.

കുപ്പിയിൽ പശ ഒട്ടുമുക്കാലും തീർന്ന് വരുമ്പോൾ ബാക്കി ഉള്ള പശ ഒട്ടിപ്പിടിച്ച് കട്ട ആകുന്നതിന് കാരണം കുറേ സോൾവന്റ് കുപ്പിക്കകത്ത് തന്നെയുള്ള വായുവിലേക്ക് ചേരുന്നതുകൊണ്ടാണ്.

ഇത്തരം പശയുടെ പ്രവർത്തനം നേരെ തിരിച്ചാണ്. അതായത്, പശയിൽ വെള്ളം തട്ടിയാൽ മാത്രമേ ഇവിടെ ബോണ്ടിംഗ് നടക്കൂ. അതിന് നമ്മൾ പ്രത്യേകിച്ച് വെള്ളം നൽകുന്നില്ല പകരം ആ സൂപ്പർഗ്ലൂ തുറന്ന് പുരട്ടുമ്പോൾ തന്നെ അന്തരീക്ഷത്തിൽ നിന്ന് നീരാവി (വെള്ളം, കാരണവർ) വന്ന് ആ പോളിമറുകളിൽ തട്ടി കട്ട പിടിക്കും. അതുകൊണ്ട് അത്തരം ട്യൂബുകൾ തുറന്നാൽ, ആ ട്യുബിനുള്ളിലേക്ക് നീരാവി കയറിയാൽ, ബാക്കിയുള്ള പശ അതിനകത്തിരുന്ന് കട്ട പിടിക്കുകയും ചെയ്യും.


</doc>
<doc id="202646" url="https://ml.wikipedia.org/wiki?curid=202646" title="ചളി">
ചളി

മണ്ണ്, ചണ്ടി, കളിമണ്ണ്, വെള്ളം എന്നിവയുടെ സമ്മിശ്രരൂപമാണ് ചെളി. പഴക്കം ചെന്ന ചെളി കാലക്രമേണ അടിഞ്ഞുകൂടിയാണ് ഊറൽമണ്ണ് അഥവാ സെഡിമെന്ററി റോക്ക് (അവസാദശില)ഉണ്ടാകുന്നത്. ചെളി ചണ്ടിയുമായി സാദൃശ്യമുള്ളാതാണെങ്കിലും അവയിൽ ജൈവമണ്ണിന്റെ അളവ് കുറവും മണലിന്റെ അളവ് കൂടുതലുമായിരിക്കും.
പുതിയ കാലത്ത് ചളി എന്നതിന്റെ അർഥം നിലവാരം ഇല്ലാത്ത തമാശ എന്നും ഉണ്ട് .

</doc>
<doc id="202651" url="https://ml.wikipedia.org/wiki?curid=202651" title="ഉപ്പൂറ്റിവേദന">
ഉപ്പൂറ്റിവേദന

ഉപ്പൂറ്റി വേദന വളരെ സാധാരണമായ ഒരു രോഗമാണ്. പൊതുവേ സാരമില്ലാത്ത ഈ അസുഖം കൃത്യമായ ചികിത്സ ലഭിച്ചില്ലെങ്കിൽ സങ്കീർണമായി മാറി ഒടുവിൽ നടക്കുന്നതിനോ നില്കുന്നതിണോ സാധിക്കാത്ത അവസ്ഥയിൽ 
എത്തിച്ചേക്കാം. ഇംഗ്ലീഷിൽ ഈ അസുഖത്തിന് ഹീൽ പെയിൻ അഥവാ പ്ലാന്ടാർ ഫസിയിറ്റിസ് (Plantar fasciitis‌) എന്നു പറയുന്നു. മിക്കവാറും ഇതു കാണപ്പെടുന്നത് കായിക താരങ്ങളിലും, സൈനികരിലും, ശരീരഭാരം കൂടിയവരിലുമാണ്. ശരീരത്തിന്റെ ഭാരം താങ്ങുന്നത് കാലുകളാണ്. ഉപ്പൂറ്റിയിൽ അവസാനിക്കുന്ന കാൽ എല്ലുകൾ ഇതിൽ പ്രധാന പങ്കു വഹിക്കുന്നു. ഇവയെ തറയിൽ നിന്നുള്ള ആഘാതത്തിൽ നിന്നും സംരക്ഷിക്കുന്നത് കാൽ പാദത്തിൽ കാണപ്പെടുന്ന കട്ടി കൂടിയ ചർമ്മമാണ്. ഇവ ആഘാതാഗീരണികളായ ഷോക്ക് അബ്സോർബർ അല്ലെങ്കിൽ 'കുഷൻ' പോലെ പ്രവർത്തിക്കുന്നു. ഈ ചമ്മം ഏഴു പ്ലേറ്റുകളാൽ നിർമ്മിച്ചിരിക്കുന്നു . ഇവയെ പ്ലാന്ടാറുകൾ(Plantars) എന്നു വിളിക്കുന്നു. ഇവയുടെ മൃദുത്വം നഷ്ടമാകുമ്പോൾ ഉപ്പൂറ്റിയിലെ എല്ല് കാൽ ചർമ്മത്തിൽ കുത്തിയിറങ്ങുന്നു. ഇങ്ങനെയാണ് ഈ വേദന ഉണ്ടാകുന്നത്.

പൂർണമായും ചികിത്സിച്ചു ഭേദമാക്കാൻ കഴിയുന്ന ഒരവസ്ഥയാണിത്. രോഗത്തിന്റെ പുരോഗതി പ്രാരംഭഘട്ടം മുതൽ അവസാനഘട്ടം വരെ ഒന്നു മുതൽ മൂന്നു വരെ വർഷമെടുത്താണ്. അതിനിടെ ഓരോ ഘട്ടത്തിലും ചെയ്യാവുന്ന വിവിധയിനം ചികിത്സാമുറകളുണ്ട്. 
"എം.സി.ആർ പാദരക്ഷകൾ" അഥവാ സിലിക്കൺ സോൾ രോഗലക്ഷണം കണ്ടാലുടനേ ഉപയോഗിക്കാവുന്നവയാണ്. ഇവ എല്ലാ ചെരുപ്പു കടകളിലും ഇവ ലഭ്യമാണ്. പട്ടാളക്കാർ, കായിക താരങ്ങൾ തുടങ്ങി, ഷൂ അല്ലെങ്ങിൽ ബൂട്ട് ഉപയോഗിക്കുന്നവർ അതിനുള്ളിൽ സിലിക്കൺ സോൾ (ഒരു തരം റബ്ബർ കുഷൻ) ഉപയോഗിക്കണം. ഇവ രണ്ടും ഉപ്പൂറ്റിക്ക്‌ മൃദുലത നൽകുന്നു. ഒരു വർഷത്തെ ഉപയോഗം കൊണ്ട് വേദന നിശ്ശേഷം മാറാൻ സാദ്ധ്യതയുണ്ട്.
കയ്യുടെ തള്ളവിരൽ കൊണ്ട് വേദനയുള്ള ഭാഗത്ത്‌ കറക്കി തിരുമ്മുക 
കാല്പാദത്തിനു വലിവ് കിട്ടത്തക്ക രീതിയിൽ സ്ട്രെച്ചിംഗ് വ്യായാമം ചെയ്യുക. ഉരുണ്ട ബോളിനു പുറത്തു കാലു വച്ച് ഓടിക്കണം. ഉരുണ്ട ലോഹ ദണ്ടിനു മുകളിൽ കൂടിയും കാല് നിരക്കുക. ഈ സമയത്ത് ബോളും ദണ്ടും ഉരുളുന്നുണ്ടോ എന്ന് പ്രത്യേകം നോക്കണം.
രോഗത്തിൻറെ മൂർദ്ധന്യാവസ്തയിലാണ് സാധാരണ ഗതിയിൽ ഡോക്ടർമാർ ഇതു നിർദ്ദേശിക്കാറുള്ളത്. ഏറെ വേദന തരുന്ന കുത്തിവയ്പാണിത്. ഉപ്പൂറ്റിക്കുള്ളിൽ നേരിട്ടാണിതിന്റെ പ്രയോഗം. ഒന്നോ രണ്ടോ കുത്തിവയ്പോടെ അസുഖം ഭേദമാകാം. ഇല്ലെങ്കിൽ ഒരു അസ്ഥിരോഗ വിദഗ്ദ്ധനെ കാണേണ്ടിവരും.

ഈ അസുഖത്തിന് പല നാട്ടു ചികിത്സകളും നിലവിലുണ്ടെങ്കിലും അവ എത്രത്തോളം പ്രയോജനം ചെയ്യുമെന്നുറപ്പില്ല. ചുടുകട്ട ചൂടാക്കിയ ശേഷം ഉപ്പൂറ്റി അതിൽ ചിവിട്ടുക, നാളികേരത്തൊണ്ട് ചൂടാക്കി ചവിട്ടുക, ഉപ്പു വെള്ളത്തിൽ കാലു മുക്കുക, ആലം വെള്ളത്തിൽ ഇട്ടു ചൂടാക്കി കാലു മുക്കി വയ്ക്കുക തുടങ്ങിയവ ഇത്തരം ചികിത്സകളിൽ പെടുന്നു. കൂടാതെ നിരവധി ആയൂർവേദ ചികിത്സകളും നിലവിലുണ്ട്.

നല്ല ചെരുപ്പുകളും, ബൂട്ടുകളും, ഉപയോഗിക്കുക, ഉപ്പൂറ്റി ഇടിച്ചു ഓടാതെ സൂക്ഷിക്കുക. കായിക താരങ്ങളും പട്ടാളക്കാരും പോലീസുകാരും മറ്റും മേന്മയേറിയ ഷൂ ഉപയോഗിക്കണം. വണ്ണം കൂടിയ സ്ത്രീപുരുഷന്മാർ കഴിവതും ഹീലുള്ള ചെരുപ്പ് ഉപയോഗിക്കരുത് .


</doc>
<doc id="202654" url="https://ml.wikipedia.org/wiki?curid=202654" title="ഉത്തർഖണ്ഡിലൂടെ">
ഉത്തർഖണ്ഡിലൂടെ

എം.കെ. രാമചന്ദ്രൻ രചിച്ച ഗ്രന്ഥമാണ് ഉത്തർഖണ്ഡിലൂടെ-കൈലാസ് മാനസസരസ്സ് യാത്ര. മികച്ച യാത്രാവിവരണത്തിനുള്ള 2005-ലെ കേരള സാഹിത്യ അക്കാദമി പുരസ്കാരം ലഭിച്ചത് ഈ പുസ്തകത്തിനാണ് രാമചന്ദ്രന്റെ ആദ്യ പുസ്തകമായ ഉത്തർഖണ്ഡിലൂടെ 2003-ലാണ് പുറത്തിറങ്ങിയത്. 

മംഗ്‌തി, ഗാല, മാൽപ്പ, ബുധി, ഗുൻജി, കാലാപാനി, നബിധാങ്ങ്‌, ലിപുലേഖ്‌, ടിസ്സോങ്ങ്‌, മാനസസരസ്സ്‌, കൈലാസം എന്നീ സ്ഥലങ്ങളിലേക്ക്‌ കാൽനടയായുളള വിവരണമാണ്‌ ഈ പുസ്‌തകം. 2001-ലാണ് രാമചന്ദ്രൻ കൈലാസ മാനസരോവർ യാത്ര നടത്തിയത്.


</doc>
<doc id="202658" url="https://ml.wikipedia.org/wiki?curid=202658" title="ഒരു ആഫ്രിക്കൻ യാത്ര">
ഒരു ആഫ്രിക്കൻ യാത്ര

സക്കറിയ രചിച്ച ഗ്രന്ഥമാണ് ഒരു ആഫ്രിക്കൻ യാത്ര. മികച്ച യാത്രാവിവരണത്തിനുള്ള 2006-ലെ കേരള സാഹിത്യ അക്കാദമി പുരസ്കാരം ലഭിച്ചത് ഈ പുസ്തകത്തിനാണ് 

ആഫ്രിക്കയുടെ തെക്കേ മുനമ്പായ കേപ്‌ ഓഫ്‌ ഗുഡ്‌ഹോപിൽനിന്ന്‌ വടക്കൻ ഈജിപ്‌തിലെ സീനായ്‌ പ്രവിശ്യ വരെയുള്ള യാത്രയുടെ വിവരണമാണ് പുസ്തകത്തിന്റെ ഉള്ളടക്കം. 


</doc>
<doc id="202671" url="https://ml.wikipedia.org/wiki?curid=202671" title="കാൽസ്യം ഉപാപചയം">
കാൽസ്യം ഉപാപചയം

ആവർത്തന പട്ടികയിൽ 20ആം സ്ഥാനത്ത് കാണുന്ന കാൽ‌സ്യം(Calcium)മൂലകത്തിന് ശാരീരികപ്രവർത്തനങ്ങളിൽ ഏറെ പ്രാധാന്യമുണ്ട്. മനുഷ്യശരീരത്തിൽ ഏറ്റവും കൂടുതൽ കാണപ്പെടുന്ന ധാതുവും ലോഹവും കാൽസ്യമാണ്. മനുഷ്യശരീരത്തിൽ 1 മുതൽ 1.5 കിലോഗ്രാം വരെ കാൽത്സ്യമാണുള്ളത്. ഇതിൽ 99ശതമാനവും അസ്ഥികളിലും ഒരുശതമാനം കോശബാഹ്യദ്രവത്തിലുമാണുള്ളത്.(Extracellular fluid) രക്തത്തിലെ കാൽസ്യത്തിന്റെ അളവ് ശരിയായ അളവിൽ ക്രമീകരിക്കപ്പെട്ടില്ലെങ്കിൽ അത് ഹൈപ്പർകാൽസീമിയയോ ഹൈപ്പോകാൽസീമിയയോ ആയി ശരീരത്തിന് ദോഷം ചെയ്യുന്നു. ഇരുപത്തിനാലുമണിക്കൂറിനുള്ളിൽ അസ്ഥികളും കോശബാഹ്യദ്രവവുമായി 500 മില്ലി മോൾ കാൽസ്യം കൈമാറ്റം നടക്കുന്നു.
മുതിർന്നവരിൽ പ്രതിദിനം 500 മില്ലി ഗ്രാം കാൽസ്യം ആവശ്യമാണ്. കുട്ടികളിൽ ഇത് 1200 മില്ലീ ഗ്രാമോളം വരും. ഗർഭിണികളിലും മുലയൂട്ടുന്നവരിലും കാൽസ്യത്തിന്റെ അളവ് പ്രതിദിനം 1500 മില്ലി ഗ്രാം വരെ വരുന്നു. 50 വയസ്സിനുശേഷം അസ്ഥികളിൽ നിന്ന് കാൽസ്യം ശരീരത്തിൽ നിന്ന് നഷ്ടപ്പെടുന്ന ഓസ്റ്റിയോപോറോസിസ് എന്ന രോഗാവസ്ഥ ഒഴിവാക്കാൻ 1500 മില്ലീ ഗ്രാമോളം കാൽസ്യം, 20 മൈക്രോഗ്രാം ജീവകം ഡിയോടൊപ്പം പ്രതിദിനം ഉപയോഗിക്കേണ്ടതുണ്ട്. 
കാൽസ്യത്തിന്റെ ഏറ്റവും മികച്ച ഉറവിടം പാലുതന്നെയാണ്. പശുവിൻപാലിൽ 100 മില്ലിലിറ്ററിൽ 100 മില്ലീ ഗ്രാം കാൽസ്യമുണ്ട്. മുട്ട, മത്സ്യം, പച്ചക്കറികൾ എന്നിവയിലും കാൽസ്യമുണ്ട്. 
രക്തത്തിൽ കാൽസ്യത്തിന്റെ സാധാരണ അളവ് 9-11 mg/dl (10 mg/dl) ആണ്. കൂടാതെ 5 mg/dl കാൽസ്യം അയോണീകരിക്കപ്പെട്ട അവസ്ഥയിലാണുള്ളത്. 1 mg/dl കാൽസ്യം ഫോസ്ഫേറ്റിന്റേയും ബൈകാർബണേറ്റിന്റേയും സിട്രേറ്റിന്റേയും കൂടെക്കലർന്ന് കിടക്കുന്നു. 4 mg/dl കാൽസ്യം രക്തത്തിലെ മാംസ്യങ്ങളോടുചേർന്ന് കാണപ്പെടുന്നു.
17000 ഡാൾട്ടണോളം തന്മാത്രാഭാരമുള്ള രക്തമാംസ്യമാണ് കാൽമോഡുലിൻ(Calmodulin). ഈ നിയന്ത്രണമാംസ്യം 4 കാൽസ്യം അയോണുകളുമായി ചേർന്നുനിൽക്കാൻ കഴിയുന്നു. വിവിധതരം കൈനേയ്സ് രാസാഗ്നികളുടെ ഘടകമാണ് കാൽമോഡുലിൻ. കാൽസ്യവുമായി ഇവ യോജിക്കുമ്പോൾ ഇത്തരം രാസാഗ്നികൾ ഉത്തേജിപ്പിക്കപ്പെടുന്നു. ഇത്തരത്തിൽ ഉത്തേജിപ്പിക്കപ്പെടുന്ന രാസാഗ്നികളിൽ ചിലത് താഴെക്കൊടുത്തിരിക്കുന്നു.
പേശീതന്തുക്കളുടെ ഉത്തേജനത്തിനും സങ്കോചത്തിനും കാൽസ്യം ആവശ്യമാണ്. സാർക്കോപ്ലാസ്മിക് റെട്ടിക്കുലം എന്ന പേശികളിലെ എൻഡോപ്ലാസ്മിക് റെട്ടിക്കുലത്തിൽ നിന്ന് നാഡീസന്ദേശങ്ങളുടെ പ്രവർത്തനഫലമായി കാൽസ്യം അയോണുകൾ സ്രവിക്കപ്പെടുന്നു. ഈ കാൽസ്യം അയോണുകൾ എ.ടി.പി ഏയ്സ് (ATP ase) എന്ന രാസാഗ്നിയെ ഉത്തേജിപ്പിക്കുന്നു. ആക്ടിൻ, മയോസിൻ എന്നീ പേശീമാംസ്യങ്ങൾ പ്രവർത്തനസജ്ജമാവുകയും എക്സൈറ്റേഷൻ-കണ്ട്രാക്ഷൻ പ്രവർത്തനങ്ങൾ ആരംഭിക്കുകയും ചെയ്യുന്നു. കാൽസ്യം ട്രോപ്പോണിൻ സി (Troponin C) എന്ന മാംസ്യവുമായി സംയോജിക്കുമ്പോഴാണ് പേശീസങ്കോചത്തിനാവശ്യമായ പ്രവർത്തനങ്ങൾ തുടങ്ങുന്നത്. 
പ്രീ സിനാപ്റ്റിക് മുഴകളിൽ നിന്ന് സിനാപ്റ്റിക് വിടവിലൂടെ പോസ്റ്റ് സിനാപ്റ്റിക് മുഴകളിലേയ്ക്ക് നാഡീയ ആവേഗങ്ങൾ പ്രസരിപ്പിക്കുന്നതിന് കാൽസ്യം അത്യാവശ്യമാണ്. 
ഇൻസുലിൻ, പാരാതെർമോൺ, വാസോപ്രസ്സിൻ, കാൽസിട്ടോണിൻ എന്നീ ഹോർമോണുകളുടെ സ്രവണത്തിനും കാൽസ്യം ആവശ്യമാണ്. ഗ്ലൂക്കഗോൺ എന് ഹോർമോണിന്റെ പ്രവർത്തനത്തിൽ സെക്കൻഡ് മെസ്സൻജർ (Second messenger)ആയി പ്രവർത്തിക്കുന്നത് കാൽസ്യമാണ്. 
രക്തം കട്ടപിടിപ്പിക്കുന്ന പ്രധാന ക്ലോട്ടിംഗ് ഘടകങ്ങളിൽ നാലാമത്തേതാണ് കാൽസ്യം (clotting factor IV). ത്രോംബിന്റെ ഉത്പാദനത്തിന് കാൽസ്യം ആവശ്യമാണ്. 
കാൽസ്യത്തിന്റെ പ്രധാന ഉപയോഗം അസ്ഥികളുടേയും പല്ലുകളുടേയും നിർമ്മാണത്തിന് സഹായിക്കുകയാണ്. അസ്ഥികളിലെ ഓസ്റ്റിയോബ്ലാസ്റ്റ് കോശങ്ങൾ അസ്ഥികളിൽ കാൽസ്യത്തിന്റെ അവക്ഷിപ്തത്തിനും ഓസ്റ്റിയോക്ലാസ്റ്റ് കോശങ്ങൾ അസ്ഥികളിൽ നിന്നും കാൽസ്യത്തെ നീക്കം ചെയ്യുന്നതിനും സഹായിക്കുന്നു. 
പക്വാശയത്തിന്റെ (duodenum) ആദ്യത്തെയും രണ്ടാമത്തെയും ഭാഗത്തുനിന്നാണ് കാൽസ്യത്തിന്റെ ആഗിരണം പ്രധാനമായും നടക്കുന്നത്. ഊർജ്ജത്തിന്റെ സഹായത്താൽ ഗാഢതാവ്യതിയാനത്തിനുവിരുദ്ധമായി കാൽസ്യം ഡിപ്പെൻഡന്റ് ATP ase എന്ന രാസാഗ്നിയുടെ സഹായത്താലാണ് ആഗിരണം നടക്കുന്നത്. ഭക്ഷണത്തിലൂടെ കഴിച്ച് ആഗിരണം ചെയ്യപ്പെട്ട കാൽസ്യത്തിന്റെ 400 mg മലത്തിലൂടെയും 100 mg മൂത്രത്തിലൂടെയും പുറന്തള്ളുന്നു. 
കാൽസ്യത്തിന്റെ ഉയർന്ന ആഗിരണത്തിന് കാരണമാകുന്ന നിരവധി ഘടകങ്ങളുണ്ട്. അതിലൊന്നാണ് ജീവകം ഡി. കാൽബൈൻഡിൻ(Calbindin) എന്ന കാൽസ്യത്തിന്റെ വാഹകമാംസ്യം ചെറുകുടലിന്റെ എപ്പിത്തീലിയകലകളിലാണ് കാണപ്പെടുന്നത്. ഇതിന് കാൽസ്യത്തിന്റെ ആഗിരണത്തിൽ വലിയ പ്രാധാന്യമുണ്ട്. 
പാരാതൈറോയിഡ് ഗ്രന്ഥി ഉത്പാദിപ്പിക്കുന്ന പാരാതെർമോൺ ചെറുകുടലിൽ നിന്ന് കാൽസ്യത്തിന്റെ ആഗിരണത്തെ വർദ്ധിപ്പിക്കുന്നു. അമ്ളത്വം, ലൈസീൻ, ആര്ജിനീൻ എന്നീ അമിനോഅമ്ലങ്ങളും കാൽസ്യത്തിന്റെ ആഗിരണത്തെ വർദ്ധിപ്പിക്കുന്നു. 
ധാന്യങ്ങളിൽ കാണപ്പെടുന്ന ഇനോസിറ്റോളിന്റെ ഹെക്സാഫോസ്ഫ്ഫേറ്റുകളായ ഫൈറ്റിക് അമ്ലങ്ങൾ കാൽസ്യത്തിന്റെ ആഗിരണത്തെ കുറയ്ക്കുന്നു. അതിനാൽ ധാന്യങ്ങളെ പുളിപ്പിക്കുന്നത്ും പാചകം ചെയ്യുന്നതും ഇതിന്റെ അളവ് കുറയ്ക്കുന്നു.
ഇലക്കറികളിലുള്ള ഓക്സലേറ്റുകളും കാൽസ്യത്തിന്റെ ആഗിരണത്തെ കുറയ്ക്കുന്നു. രക്തത്തിലെ ഫോസ്ഫ്ഫേറ്റുകളുടെ ഉയർന്ന അളവും കാൽസ്യത്തിന്റെ ആഗിരണത്തെ കുറയ്ക്കുന്നു.


</doc>
<doc id="202673" url="https://ml.wikipedia.org/wiki?curid=202673" title="ലാറ്ററൻ ഉടമ്പടി">
ലാറ്ററൻ ഉടമ്പടി

1929-ൽ ഇറ്റലി സർക്കാരും റോമൻ കത്തോലിക്കാസഭയുടെ കേന്ദ്രനേതൃത്വവും ഒപ്പുവച്ച ഒരു രാഷ്ട്രീയരേഖയാണ് ലാറ്ററൻ ഉടമ്പടി. പത്തൊൻപതാം നൂറ്റാണ്ടിലെ ഇറ്റാലിയൻ ദേശീയതയുടെ വളർച്ചയുടെ പരിണാമത്തിൽ 1860-70-കളിൽ കത്തോലിക്കാ സഭയുടെ ഭരണകേന്ദ്രമായ റോം ഉൾപ്പെടെ ഇറ്റലിയിലെ പാപ്പാ ഭരണപ്രദേശങ്ങളുടെ ആധിപത്യം മാർപ്പാപ്പായ്ക്ക് നഷ്ടമായതിനെ തുടർന്ന് കത്തോലിക്കാ സഭയ്ക്കും ഇറ്റാലിയൻ രാഷ്ട്രത്തിനും ഇടയിൽ അറുപതു വർഷത്തോളമായി നിലനിന്നിരുന്ന രാഷ്ട്രീയപ്രതിസന്ധിയും അനിശ്ചിതത്വവും അവസാനിപ്പിച്ച ഒത്തുതീർപ്പായിരുന്നു ഈ രേഖ. മുസ്സോളിനിയുടെ നേതൃത്വത്തിലുള്ള ഇറ്റലിയിലെ ഫാസിസ്റ്റ് സർക്കാരും മാർപ്പാപ്പ തലവനായ കത്തോലിക്കാ സഭയുടെ 'തിരുസിംഹാസനവും' (Holy See) അംഗീകരിച്ച ഈ ഉടമ്പടിയ്ക്ക് 1929 ഫെബ്രുവരി 11-ന് ഇറ്റാലിയൻ പാർലമെന്റിന്റെ അംഗീകാരം ലഭിച്ചു. രണ്ടാം ലോകമഹായുദ്ധത്തിനൊടുവിൽ മുസോളിനിയുടെ പതനത്തെ തുടർന്ന് ഇറ്റലിയിൽ അധികാരത്തിൽ വന്ന ജനാധിപത്യ ഭരണകൂടങ്ങളെല്ലാം ഈ സന്ധി പിന്തുടർന്നു. 1947-ൽ ഈ ഉടമ്പടി ഇറ്റാലിയൻ ഭരണഘടനയിൽ ഉൾപ്പെടുത്തി.

റോമിന്റെ ഭാഗമായ വത്തിക്കാൻ പ്രദേശത്തെ ഒരു നഗരരാഷ്ട്രമാക്കി പരിധികൾ നിശ്ചയിച്ച്, അതിന്മേലുള്ള മാർപ്പാപ്പായുടെ പരമാധികാരം അംഗീകരിക്കുകയും ഇറ്റലിയും വത്തിക്കാനും തമ്മിലുള്ള ബന്ധത്തിനു ബാധകമായ നിയമങ്ങൾ നിശ്ചയിക്കുകയുമാണ് ലാറ്ററൻ ഉടമ്പടി പ്രധാനമായും ചെയ്തത്.


</doc>
<doc id="202679" url="https://ml.wikipedia.org/wiki?curid=202679" title="ഷാരി പർവ്വതം">
ഷാരി പർവ്വതം

ജപ്പാനിലെ ഹൊക്കൈഡോയിൽ സ്ഥിതിചെയ്യുന്ന ഒരു അഗ്നിപർവ്വതമാണ് . 1547 മീറ്റർ ഉയരമുണ്ട്. ജപ്പാനിലെ 100 പ്രധാന പർവ്വതങ്ങളിലൊന്നാണിത്..


</doc>
<doc id="202687" url="https://ml.wikipedia.org/wiki?curid=202687" title="ഹിമാലയം (ഗ്രന്ഥം)">
ഹിമാലയം (ഗ്രന്ഥം)

ഷൗക്കത്ത് രചിച്ച ഗ്രന്ഥമാണ് ഹിമാലയം. മികച്ച യാത്രാവിവരണത്തിനുള്ള 2007-ലെ കേരള സാഹിത്യ അക്കാദമി പുരസ്കാരം ലഭിച്ചത് ഈ പുസ്തകത്തിനാണ് 

ഹിമായലയത്തിലൂടെയുള്ള യാത്രയെക്കുറിച്ചുള്ള വിവരണമാണിത്. 


</doc>
<doc id="202689" url="https://ml.wikipedia.org/wiki?curid=202689" title="കൊളോണിയൽ ഇന്ത്യ">
കൊളോണിയൽ ഇന്ത്യ

ഇന്ത്യൻ ഉപഭൂഖണ്ഡത്തിൽ കച്ചവടത്തിലൂടെയും പിടിച്ചടക്കലിലൂടെയും യൂറോപ്യൻ കൊളോണിയൽ ശക്തികളുടെ കീഴിലുണ്ടായിരുന്ന പ്രദേശമാണ്. കൊളോണിയൽ ഇന്ത്യ 

ഇന്ത്യയും അവിടത്തെ സുഗന്ധദ്രവ്യങ്ങളും തേടിയുള്ള യൂറോപ്യൻ നാവികരുടെ പര്യവേഷണങ്ങൾ ഒട്ടേറെ പ്രദേശങ്ങളിൽ നിയന്ത്രണം സ്ഥാപിക്കുവാൻ സഹായകമായി. ഈ സഞ്ചാരങ്ങൾക്കിടയിൽ ആഫ്രിക്കയിലെ നിർവധി പ്രദേശങ്ങളിൽ പോർച്ചുഗീസ് കോളനികൾ നിലവിൽ വന്നു. ഏതായാലും 1498-ൽ വാസ്കോ ഡി ഗാമ ഇന്ത്യയിലെത്തിയതോടെ ദീർഘകാലത്തെ അവരുടെ അന്വേഷണം സഫലമായി. പിന്നീട് ഡച്ചുകാർ ഫ്രെഞ്ചുകാർ ബ്രിട്ടീഷുകാർ എന്ന ക്രമത്തിൽ യൂറോപ്യൻമാർ ഇന്ത്യൻ ഉപഭൂഖണ്ഡത്തിലെത്തി.


</doc>
<doc id="202690" url="https://ml.wikipedia.org/wiki?curid=202690" title="കിങ് ലിയറിന്റെ യൂറോപ്യൻ സഞ്ചാരപഥങ്ങൾ">
കിങ് ലിയറിന്റെ യൂറോപ്യൻ സഞ്ചാരപഥങ്ങൾ

ഇയ്യങ്കോട് ശ്രീധരൻ രചിച്ച ഗ്രന്ഥമാണ് കിങ് ലിയറിന്റെ യൂറോപ്യൻ സഞ്ചാരപഥങ്ങൾ. മികച്ച യാത്രാവിവരണത്തിനുള്ള 2008-ലെ കേരള സാഹിത്യ അക്കാദമി പുരസ്കാരം ലഭിച്ചത് ഈ പുസ്തകത്തിനാണ് 


</doc>
<doc id="202691" url="https://ml.wikipedia.org/wiki?curid=202691" title="വാണിയർ">
വാണിയർ

എണ്ണ ആട്ടും വിൽപ്പനയും കുലത്തൊഴിലാക്കിയ വടക്കൻ മലബാറിലെ പഴയകാല നായർ ഉപജാതിയിൽ പെട്ടിരുന്ന ഒരു സമൂഹമാണ് വാണിയൻ/വാണിയർ
.കേരളത്തിൽ കുടിയേറി താമസമാക്കിയ വൈശ്യ വിഭാഗമായ ഇവർ കേരളത്തിലെ ശ്രൂദ്ര വിഭാഗമായ പരമ്പരാഗത നായർമ്മാരുമായ്‌ വൈവാഹിക ബന്ധം പുലർത്താതെ സ്വവംശത്തിൽ നിന്നുമാണുവിവാഹംകഴിച്ചത്‌.
നായർ എന്നതിനു പുറമേ സ്തലഭേദമനുസ്സരിച്ച്‌ പാട്ടാളി(കാസർഗ്ഗോട്‌ ഭാഗത്ത്‌)
,ചെട്ടിയാർ(എണ്ണ വ്യാപാരം ചെയ്യുന്നവർ എന്നതിന്റെ അടിസ്താനത്തിൽ)എന്നും കുലനാമമായ്‌ ഉപയോഗിക്കും
.അമ്പലങ്ങളിലും മറ്റും എണ്ണ പ്രദാനം ചെയ്തിരുന്നവർ ഇവരായിരുന്നു.ഇവരുടെ കുലദൈവം മുച്ചിലോട്ടു ഭഗവതിയാണ്. വാണിയനായരായ മുച്ചിലോടൻ പട നായരുടെ വീട്ടിലാണു ആദ്യമായ്‌ ദേവി സാനിധ്യം അറിയാൻ കഴിഞ്ഞത്‌ എന്ന സങ്കൽപ്പത്തിലാണ് മുച്ചിലോട്ട്‌ ഭഗവതി എന്ന പേരു വന്നത്‌ പടനായരുടെ കോട്ടയും, പടനായരെ പ്രതിനിധീകരിച്ച്‌ ദൈവ സങ്കൽപ്പമായ തെയ്യവും മട്ടന്നൂർ കോളാരിയിലുണ്ട്‌

ഒൻപത്‌ ഇല്ലക്കാരായ(മുച്ചിലോട്ട്‌,തച്ചിലം,പള്ളിക്കര
,ചോറുള്ള,ചന്തംകുളങ്ങര,കുഞ്ഞോത്ത്‌,നമ്പ്രം,നരൂർ,വള്ളി) വാണിയർ സമുദായകാർക്കു പതിനാലു കഴകങ്ങളും ആരാധനയ്ക്കായ്‌ കാസർഗ്ഗോട്‌ മുതൽ വടകര വരെ വ്യാപിച്ചു കിടക്കുന്ന നൂറ്റി എട്ടു മുച്ചിലോട്ടു ഭഗവതി ക്ഷേത്രങ്ങളും ഉണ്ടു(ഭൂരിഭാഗവും കണ്ണൂർ ജില്ലയിൽ).ചക്ക് ഉപയോഗിച്ചാണ് എള്ള്, കൊപ്ര എന്നിവ ആട്ടിയിരുന്നത്.സൗരാഷ്ട്രയിൽ നിന്നു ഗോകർണ്ണ ദേശത്ത്‌ വാണിജ്യാർത്തം വന്നു താമസമാക്കിയ ഇവരുടെ അനന്തരതലമുറ അവിടെ നിന്നും കോലത്തുനാട്ടിൽ എത്തി താമസമാക്കി എന്നു വിശ്വസിക്കപ്പെടുന്നു.
പഴശ്ശി രാജയുടെ ആദി പതിനെട്ടു കാര്യക്കാരിൽ( Original Eighteen Viceroys)ഒരാളായ പള്ളിയത്ത്‌ അമ്പു,ചിറയ്ക്കൽ പാട്ടാളിയായ( ചിറയ്ക്കൽ പടനായകൻ)പട്ടർക്കണ്ടി കാരണവർ, മഹാ മാന്ത്രികനും പണ്ഡിതനുമായ പൊന്ന്വൻ തൊണ്ടച്ചൻ,ചിറയ്ക്കൽ കോവിലകം പ്രധാന ജ്യോതിഷിയായ നമ്പ്രത്തച്ചൻ എന്ന കുഞ്ഞിക്കണ്ണൻ എഴുത്തച്ചൻ തുടങ്ങി പല ഉന്നത സ്താനങ്ങളും വഹിച്ച ചരിത്ര പുരുഷന്മാർ വാണിയർ സമുദായത്തിൽ ഉണ്ടായിരുന്നു.വാണിയരിലെ പെരുംവാണിയ നമ്പ്യാർ എന്ന വിഭാഗമായിരുന്നു ചിറയ്ക്കൽ രാജയുടെ അരിയിട്ടു വാഴ്ച്ചയ്ക്ക്‌ എണ്ണ കൊടുത്തിരുന്നത്‌.ഉത്തര മലബാർ മേഖലയിൽ നമ്പൂതിരി ഒഴികെ നായർ മുതലയായ സവർണ്ണ ജാതികളിൽ പെട്ടവരെ വിദ്യ അഭ്യസിപ്പിക്കുന്ന എഴുത്ത്ച്ചൻ മാരും വാണിയരായിരുന്നു
ബനിയ,ഖാഞ്ചി,വണിയ,ഗുപ്ത, മോഡി,സാഹു,റാത്തോർ,ഗാന്ധി, തെലി,ആര്യവൈശ്യ,ഗാനികർ എന്നു മറ്റു സ്തലങ്ങളിൽ അറിയപ്പെടുന്ന വൈശ്യരായ ഇവർ കേരളത്തിൽ ഒഴികെ ഉപനയനം ചടങ്ങ്‌ ചെയ്ത്‌ മഞ്ഞ നിറത്തിലുള്ള പൂണൂൽ ഇടുന്നവരാണു (പക്ഷെ കൊച്ചിയിലെ വാണിയന്മാർ പൂണൂൽ ഇടും)കർണ്ണാടകയിൽ ഗണികർ,ഗൗഡ്‌ തമിഴ്‌നാട്ടിൽ വാണിയ ചെട്ടിയാർ എന്നും രാജസ്താൻ,ഗുജറാത്ത്‌ എന്നിവടങ്ങളിൽ ഖാഞ്ചി,ആന്ധ്രയിൽ തെലി, ഉത്തരേൻഡ്യയിൽ ബനിയ,വണിയ,ഗുപ്ത,മോഡി,റാത്തോർ,സഹു,ഗാന്ധി, ആര്യവൈശ്യ എന്നീ പേരുകളിലും അറിയപ്പെടുന്ന ഇവർക്ക്‌ കൊങ്കണികൾ,ചെട്ടിയാർമാർ എന്നിവരുടെ സമാനമായ സമാനമായ ആചാരങ്ങൾ തന്നെയാണു.

വക്വ മുനി ആണു വാണിയരുടെ കുല ഗുരു.വൈശ്യ പുരാണത്തിൽ ഇവരുടെ ഉൽപത്തിയെ കുറിച്ച്‌ പറയുന്നുണ്ട്‌,
വാണിയരുടെ ഉൽപ്പത്തി സംഭന്ധിച്ച ഐതിഹ്യം അനുസ്സരിച്ച്‌ ശിവഭക്തന്മാരായ സൂര്യവംശ ക്ഷത്രിയർ ആയിരുന്നു ഇവർ, ഗുരുവായ കപില മുനിയോടൊപ്പം സ്തിരം ശിവ ക്ഷത്ര സന്ദർശ്ശനം നടത്തിയിരുന്നു ഇവർ, കപില മുനിക്ക്‌ സന്ദർശ്ശനം നടത്താൻ സാധിക്കാതിരിരുന്ന ഒരു ദിവസം മുനി ക്ഷേത്രത്തിൽ പോവുന്ന ക്ഷത്രിയരോട്‌ എള്ള്‌ ഭഗവാനു നേദിക്കുവാനും ഒരു ഭാഗം പ്രസാദം ആയ്‌ തനിക്ക്‌ തിരിച്ചു കൊണ്ടു വരാനും പറഞ്ഞു മുനി പറഞ്ഞത്‌ പോലെ തന്നെ എള്ളു നേദിച്ച ക്ഷത്രിയർ പക്ഷെ മുനിക്ക്‌ കൊടുക്കാൻ ബാക്കി വയ്ക്കാതെ അത്‌ മുഴുവൻ ഭക്ഷിച്ചു . താൻ പ്രതീക്ഷിച്ചിരുന്ന പ്രസാദമില്ലാതെ വെറും കയ്യോടെ തിരിച്ചു വന്ന ക്ഷത്രിയരുടെ ധിക്കാര പ്രവർത്തിയിൽ ഉഗ്രകോപി ആയ മഹാമുനി ഇവരെ എള്ളു ആട്ടി അമ്പലങ്ങളിൽ കൊടുക്കുന്നവരായ്‌ ജീവിക്കട്ടെ എന്ന് ശപിച്ചു.
ഇവരുടെ പിന്മുറക്കാരാണു വാണിയർ എന്നാണു ഐതിഹ്യം
.ഉദയ വർമ്മൻ എന്ന കോലത്തിരി രാജാവ്‌ തുളു ബ്രാഹ്മിണന്മാരായ എമ്പരാന്തിരിമാരെ കോലത്ത്‌ നാട്ടിൽ കുടി ഇരുത്തിയിരുന്നു ,ഉദയ വർമ്മ ചരിതം എന്ന സംസ്കൃത കാവ്യത്തിൽ ഇതിനെ പറ്റി വിസ്തരിച്ചിട്ടുണ്ട്‌ ,എമ്പ്രാന്തിരിമാർക്ക്‌ ചെറു താഴം ഭൂമിയിടെ ഉടമസ്താവകാശവും ക്ഷേത്രാധികാരവും ഉദയവർമ്മൻ നൽകി , എമ്പ്രാന്തിരിമാരൊപ്പം മറ്റു പല സമുദായങ്ങളും വന്നിരുന്നു അവരിൽ പുരാതന സൗരാഷ്ട്രകാരായ ബനിയരുടെ അനന്തര തലമുറയിൽ പെട്ട ഒരു വിഭാഗമാണു ഉത്തര കേരളത്തിലെ വാണിയരുടെ പൂർവ്വികരെന്ന് കരുതപെടുന്നു
ഇവരുടെ കുലദേവതയായ ബാലപാർവ്വതിയേയെ ഇവർ ഇവിടെയും ആരാധിച്ച്‌ പോന്നു ഈ ബാല പാർവ്വതിയാണു പിന്നീട്‌ ഉത്തരകേരളത്തിലെ തെയ്യപാരമ്പര്യം കൊണ്ട്‌ മുച്ചിലോട്ട്‌ ഭഗവതി ആയ്‌ മാറിയത്‌.


വാണി - വാക്ക് (സരസ്വതി) എന്ന വാക്കിൽ നിന്നുമാണ് വാണിയൻ എന്ന പേരിന്റെ ഉല്പത്തി. സരസ്വതീ കടാക്ഷമുള്ളവർ എന്ന പേരിനെയാണിത് സൂചിപിക്കുന്നതെന്നു പറയപ്പെടുന്നു. വാണിജ്യം ചെയ്യുന്നവർ എന്ന അടിസ്താനത്തിലും വാണിയ എന്ന വാക്കിന്റെ ഉൽപ്പത്തി കണ്ടെത്താം.


</doc>
<doc id="202694" url="https://ml.wikipedia.org/wiki?curid=202694" title="കറുംകുഴൽ">
കറുംകുഴൽ

ഒരു തരം വാദ്യൗപകരണം.സാധാരണയായി തെയ്യത്തിന്റെ വാദ്യങ്ങൾക്കൊപ്പം ഇത് ഉപയോഗിക്കുന്നു.

2001-ൽ പുറത്തിറങ്ങിയ ചെഞ്ചായം എന്ന ചലച്ചിത്രത്തിൽ ബിച്ചു തിരുമല എഴുതിയ ഒരു ഗാനം "കുറുംകുഴൽ" എന്നാണ് തുടങ്ങുന്നത്.


</doc>
<doc id="202695" url="https://ml.wikipedia.org/wiki?curid=202695" title="കോലത്തിരി രാജവംശം">
കോലത്തിരി രാജവംശം

കോലത്ത് നാട്ടിലെ പ്രാചീന രാജവംശമായ മൂഷകരാജവംശത്തിലെ ഏറ്റവും മുതിർന്ന കാരണവരുടെ സ്ഥാനപ്പേര്. മൂഷകരാജവംശത്തിന്റെ ക്ഷയത്തെത്തുടർന്ന് അതിന്റെ തുടർച്ചയായി കോലത്ത് നാട്ടിൽ ഉദയംകൊണ്ട രാജവംശമാണിത്. കോലസ്വരൂപം എന്നും ഈ രാജകുടുംബം അറിയപ്പെട്ടിരുന്നു. ചിറക്കൽ കോവിലകത്തിലെ രാജാക്കന്മാർ കോലത്തിരിമാർ എന്നറിയപ്പെട്ടിരുന്നു. പന്ത്രണ്ടാം ശതകത്തിൽ മഹോദയപുരത്തെ കുലശേഖരപെരുമാളിന്റെ കാലശേഷം ഏറ്റവും ശക്തരായ രാജവംശം ഏഴിമല ആസ്ഥാനമാക്കിയ ഈ രാജകുടുംബത്തിന്റേതായിരുന്നു. ചെറുശ്ശേരി കോലത്തിരിയുടെ സുഹൃത്തായിരുന്നു. കേരളോൽപ്പത്തി, കേരളമാഹാത്മ്യം എന്നീ കൃതികളിൽ കോലത്തിരിയുടെ ആവിർഭാവത്തെക്കുരിച്ച് പരാമർശമുണ്ട്


</doc>
<doc id="202697" url="https://ml.wikipedia.org/wiki?curid=202697" title="വിദ്യാരംഗം">
വിദ്യാരംഗം

കേരള സംസ്ഥാന പൊതുവിദ്യാഭ്യാസ വകുപ്പ് പ്രസിദ്ധീകരിക്കുന്ന കലാസാഹിത്യ സംസ്കാരിക മാസികയാണ് വിദ്യാരംഗം. 1976ൽ തുടങ്ങി.


</doc>
<doc id="202698" url="https://ml.wikipedia.org/wiki?curid=202698" title="അകൻ അഗ്നിപർവ്വതസമൂഹം">
അകൻ അഗ്നിപർവ്വതസമൂഹം

ജപ്പാനിലെ കിഴക്കൻ ഹൊക്കൈഡോയിൽ സ്ഥിതിചെയ്യുന്ന അഗ്നിപർവ്വതങ്ങളുടെ സമൂഹമാണ് അകൻ. 1499 മീറ്റർ ഉയരമുണ്ട്. ജപ്പാനിലെ 100 പ്രധാന പർവ്വതങ്ങളിലൊന്നാണിത്.



</doc>
<doc id="202701" url="https://ml.wikipedia.org/wiki?curid=202701" title="നാരായണൻ കാവുമ്പായി">
നാരായണൻ കാവുമ്പായി

മലയാളത്തിലെ ഒരു ബാലസാഹിത്യകാരനും പത്രപ്രവർത്തകനുമാണ് നാരായണൻ കാവുമ്പായി. കണ്ണൂർ ജില്ലയിലെ കാവുമ്പായിയിൽ ജനനം. പതിനാലു ബാലസാഹിത്യകൃതികൾ ഉൾപ്പെടെ ഇരുപതോളം കൃതികൾ എഴുതിയിട്ടുണ്ട്. 2008-ഇൽ നവോത്ഥാന കഥകൾ എന്ന് കൃതിക്കു അബുദാബി ശക്തി അവാർഡ് ഇദ്ദേഹത്തിനു ലഭിച്ചിരുന്നു. ഇപ്പോൾ ദേശാഭിമാനി പത്രാധിപ സമിതി അംഗമായി ജോലി ചെയ്യുന്നു. തത്തമ്മ ദ്വൈവാരികയുടെ എഡിറ്റോറിയൽ ചുമതലക്കാരൻ കൂടിയാണ് ഇദ്ദേഹം.


</doc>
<doc id="202705" url="https://ml.wikipedia.org/wiki?curid=202705" title="ധന്യാരാജ്‌">
ധന്യാരാജ്‌

മലയാളത്തിലെ ഒരു ചെറുകഥാകൃത്താണു് ധന്യാരാജ്. മികച്ച ചെറുകഥക്കുള്ള കേരള സാഹിത്യ അക്കാദമിയുടെ ഗീതാ ഹിരണ്യൻ എൻഡോവ്‌മെന്റ് പച്ചയുടെ ആൽബം എന്ന ചെറുകഥാസമാഹാരത്തിനു ലഭിച്ചു.
1982-ൽ കൊല്ലം ജില്ലയിലെ പത്തനാപുരത്ത് എൻ.ശിവരാജന്റെയും, പി.കെ. രാധമ്മയുടെയും മകളായി ജനിച്ചു. ഉദുമ ഗവൺമെന്റ് ഹൈസ്കൂൾ, ചട്ടഞ്ചാൽ ഹയർസെക്കന്ററി സ്കൂൾ, കാസർഗോഡ് ഗവൺമെന്റ് കോളേജ് എന്നിവിടങ്ങളിൽ നിന്നായി വിദ്യാഭ്യാസം. 


</doc>
<doc id="202710" url="https://ml.wikipedia.org/wiki?curid=202710" title="കീച്ചേരി പാലോട്ടുകാവ്">
കീച്ചേരി പാലോട്ടുകാവ്

കണ്ണൂർ ജില്ലയിലെ കല്യാശേരിക്കടുത്ത് പാലോട്ട് ദൈവത്തെ കെട്ടിയാടിക്കുന്ന കീച്ചേരിയിലെ കാവ്.
വിശാലമായ വയൽക്കരയിലുള്ള കാവിൽ നിരവധി തെയ്യങ്ങൾ കെട്ടിയാടിക്കുന്നു.

ഉത്സവത്തോടനുബന്ധിച്ചു വമ്പിച്ച കരിമരുന്നു പ്രയോഗവും ഉണ്ടാവാറുണ്ട്.



</doc>
<doc id="202711" url="https://ml.wikipedia.org/wiki?curid=202711" title="പോസ്റ്റ്മോർട്ടം">
പോസ്റ്റ്മോർട്ടം

ഒരു വ്യക്തിയുടെ മരണം എപ്പോൾ എപ്രകാരം സംഭവിച്ചു എന്നു ശാസ്ത്രീയമായ രീതിയിൽ നിർണ്ണയിക്കുന്നതിനുള്ള പ്രത്യേകതരം ശസ്ത്രക്രിയാ രീതിയാണ് പോസ്റ്റ്മോർട്ടം (ആംഗലേയം- Postmortem) . ഇംഗ്ലീഷിൽ ഒട്ടോപ്സി എന്നും ഇത് അറിയപ്പെടുന്നു. ഈ പ്രക്രിയയിൽ മരിച്ച വ്യക്തിയുടെ ശരീരം ബാഹ്യവും ആന്തരികവുമായ വിവിധ പരിശോധനകൾക്ക് വിധേയമാക്കുന്നു. ഈ പ്രക്രിയയിൽ വൈദഗ്ദ്ധ്യം നേടിയ ഡോക്റ്ററെ പതോളജിസ്റ്റ് എന്നുവിളിക്കും. ഒന്നോ അതിലധികമോ പതോളജിസ്റ്റുകളും സംഘവും ചേർന്നായിരിക്കും പോസ്റ്റ്മോർട്ടം നടത്തുന്നത്. 

പോസ്റ്റ്മോർട്ടം ഏറിയ പങ്കും നിയമപരമായ കാരണങ്ങളാലാണ് നടത്തപ്പെടുന്നതെങ്കിലും, ചില സാഹചര്യങ്ങളിൽ മരണഹേതുവായ രോഗാവസ്ഥകണ്ടുപിടിക്കുവാനായും ഇത് ചെയ്യാറുണ്ട്. ക്രിമിനൽ കേസുകൾ, അപകടങ്ങൾ, ആത്മഹത്യകൾ തുടങ്ങിയ കേസുകളുമായി ബന്ധപ്പെട്ടു നടത്തുന്ന പോസ്റ്റ്മോർട്ടത്തെ ഫോറൻസിക് ഒട്ടോപ്സി എന്നും, രോഗവസ്ഥകണ്ടുപിടിക്കാനായും മെഡിക്കൽ വിദ്യാർത്ഥികളുടെ പഠനാവശ്യങ്ങൾക്കു നടത്തുന്ന പോസ്റ്റ്മോർട്ടത്തെ ക്ലിനിക്കൽ അല്ലെങ്കിൽ അക്കാഡമിക് ഒട്ടോപ്സി എന്നും വിളിക്കുന്നു. മൃതശരീരത്തിന്റെ ബാഹ്യഭാഗങ്ങൾ വിശദമായി പരിശോധിച്ച ശേഷം, നെഞ്ച്, ഉദരം, തലയോട് എന്നിവ തുറന്നുള്ള പരിശോധനകൾ മിക്കവാറും എല്ലാ പോസ്റ്റ്മോർട്ടങ്ങളുടെയും ഭാഗമാണ്. പോസ്റ്റ്മോർട്ടത്തിനു വിധേയമാക്കിയ മൃതദേഹം അതിനുശേഷം ഭംഗിയായി തുന്നിച്ചേർത്ത് പൊതുദർശനത്തിനുതകുന്ന രിതിയിൽ മാറ്റിയെടുക്കുന്നതും പോസ്റ്റ്മോർട്ടം പ്രക്രിയയുടെ ഭാഗമാണ്. പോസ്റ്റ്മോർട്ടത്തിനുശേഷം തയ്യാറാക്കുന്ന റിപ്പോർട്ടിനെ പോസ്റ്റ്മോർട്ടം റിപ്പോർട്ട് എന്നുവിളിക്കുന്നു. നിയമപരമായ പ്രക്രിയകൾ ഉൾപ്പെടുന്ന എല്ലാ കേസുകളിലും വളരെ പ്രധാനപ്പെട്ട ഒരു രേഖയാണ് പോസ്റ്റ്മോർട്ടം റിപ്പോർട്ട്.

പോസ്റ്റ് മോർട്ടത്തിനു മുൻപായി ഇൻഡ്യയിൽ പോലീസോ മജിസ്ട്രേറ്റോ പ്രേതവിചാരണ (ഇൻക്വസ്റ്റ്) നടത്തിയിരിക്കും . അന്വേഷണോദ്യോഗസ്ഥനാണ് പോസ്റ്റ്‌മോർട്ടം പരിശോധന നടത്താനുള്ള സാഹചര്യമുണ്ടോ എന്ന് പരിശോധിച്ച് തീരുമാനമെടുക്കുന്നത്.

"സ്വയമേവ കാണുക" എന്നർത്ഥമുള്ള ഗ്രീക്ക് വാക്കായ ഒട്ടോ‌പ്‌സിയ എന്ന വാക്കിൽ നിന്നാണ് ഇംഗ്ലീഷിലെ ഒട്ടോപ്‌സി എന്ന വാക്കിന്റെ ഉത്ഭവം. ചരിത്രം പരിശോധിച്ചാൽ, മനുഷ്യശരീരം തുറന്ന് ആന്തരികാവയങ്ങൾ പുറത്തെടുക്കുകയും പരിശോധിക്കുകയും, സൂക്ഷിച്ചുവയ്ക്കുകയും ചെയ്യുന്ന പ്രക്രിയ, ബി.സി. 3000 നോടടുത്ത് പുരാതന ഈജിപ്‌ഷ്യന്മാർ മമ്മികൾ ഉണ്ടാക്കുന്നതിന്റെ ഭാഗമായി ചെയ്തിരുന്നു എന്ന് കാണാവുന്നതാണ്.

മരണകാരണം നിർണ്ണയിക്കുന്നതിന്റെ ഭാഗമായി ശവശരീരങ്ങൾ തുറന്നു പരിശോധിക്കുന്നത് മറ്റു പല പ്രാചീന നാഗരികതകളും അംഗീകരിച്ചീരുന്നില്ല. ഇപ്രകാരം ശരീരം തുറക്കുന്നത്, മരിച്ച വ്യക്തിയുടെ മരണാനന്തര ജീവിതത്തിനു ഭംഗം വരുത്തും എന്ന വിശ്വാസമാണ് അന്നുണ്ടായിരുന്നത്. പുരാതന ഗ്രീക്കിൽ പോസ്റ്റ്മോർട്ടങ്ങൾ സാധാരണമല്ലായിരുന്നു. ബി.സി. 150 ആണ്ടോടുകൂടി പുരാതന റോമർ നിയമനടപടികളിൽ, പോസ്റ്റ്മോർട്ടങ്ങളിൽ പാലിക്കേണ്ട നടപടികളെപ്പറ്റി കൃത്യമായ നിബന്ധനകൾ നിലവിൽ വന്നു. ബി.സി 44 ൽ, ജൂലിയസ് സീസർ വധിക്കപ്പെട്ടപ്പോൾ നടത്തിയ ഒട്ടോപ്‌സി റിപ്പോർട്ടിൽ, സീസറിന്റെ ശരീരത്തിലേറ്റ രണ്ടാമത്തെ കുത്ത് ആണ് മരണകാരണമായതെന്ന് രേഖപ്പെടുത്തപ്പെട്ടിരിക്കുന്നു.

റോമാക്കാരുടെ പോസ്റ്റ്മോർട്ട പരിശോധനകൾ പല മാറ്റങ്ങളോടെ കൃത്യമായ നിഷ്കർഷകളില്ലാതെ വീണ്ടും അനേകവർഷങ്ങൾ തുടർന്നു. ഇന്ന് ഉപയോഗിക്കുന്ന പോസ്റ്റ്മോർട്ടം പരിശോധനകൾ അനാറ്റമികൽ പതോളജി രീതിലുള്ളതാണ്. ജിയോവാനി ബറ്റീസ മൊർഗാഗ്‌നി (1682 - 1771) എന്ന ഇറ്റാലിയൻ അനാറ്റോമിസ്റ്റ് ആണ് അനാറ്റമിക് പതോളജിയുടെ പിതാവ് എന്നറിയപ്പെടുന്നത്. The Seats and Causes of Diseases Investigated by Anatomy എന്ന പേരിൽ ഇദ്ദേഹം 1769 ൽ പ്രസിദ്ധീകരിച്ച പുസ്തകമാണ് പതോളജി ശാഖയിൽ എഴുതപ്പെട്ട ആദ്യ പ്രാമാണിക ഗ്രന്ഥം.

പത്തൊൻപതാം നൂറ്റാണ്ടിൽ ജീവിച്ചിരുന്ന വൈദ്യശാസ്ത്രജ്ഞനായിരുന്ന റുഡോൾഫ് വിർച്ചോവ് ഒട്ടോപ്സി രീതികളെ സ്റ്റാൻഡേർഡൈസ് ചെയ്യുന്നതിൽ വലിയ പങ്കുവഹിച്ചിട്ടുണ്ട്.

പോസ്റ്റ് മോർട്ടങ്ങളെ പ്രധാനമായും നാലു വിഭാഗങ്ങളായി തിരിച്ചിരിക്കുന്നു.





ഇന്ത്യയിൽ നടത്തപ്പെടുന്ന പോസ്റ്റ്മോർട്ടം പരിശോധനകളിൽ ഭൂരിഭാഗവും ഫോറൻസിക് ഒട്ടോപ്‌സി വിഭാഗത്തിൽപ്പെടുന്നവയാണ്. 

പോസ്റ്റ്‌മോർട്ടം പരിശോധനയിൽ, ആന്തരാവയവങ്ങൾ, രക്തം, ആഹാരാവശിഷ്ടങ്ങൾ തുടങ്ങിയവയുടെ സാമ്പിളുകൾ വിശദമായ ഫോറൻസിക് പരിശോധനകൾക്കായി എടുക്കാറുണ്ട്. ഈ പരിശോധനാ റിപ്പോർട്ടുകളുടെയും, പോസ്റ്റ്മോർട്ടം നടത്തുന്ന അവസരത്തിൽ പതോളജിസ്റ്റ് നേരിൽ കണ്ടുമനസ്സിലാക്കുന്ന കാര്യങ്ങളുടെയും അടിസ്ഥാനത്തിലാണ് ഒരു പോസ്റ്റ്മോർട്ടം റിപ്പോർട്ട് തയ്യാറാക്കുന്നത്.

പോസ്റ്റ്മോർട്ടത്തിനായി ഒരു മൃതദേഹം പോസ്റ്റ്‌മോർട്ടം ടേബിളിൽ എത്തിക്കുന്നതിനു മുമ്പ് തന്നെ, മൃതദേഹം ലഭിച്ച സ്ഥലത്തുനിന്നുള്ള സാഹചര്യതെളിവുകൾ മറ്റു ബന്ധപ്പെട്ട വസ്തുകൾ ഇവയൊക്കെ പോലീസ് വിഭാഗം ശേഖരിക്കുന്നു. പോസ്റ്റ്മോർട്ടം റിപ്പോർട്ടിനു ഉപോൽബലകമായേക്കാവുന്ന തെളിവുകൾ ശരീരത്തിൽ അവശേഷിക്കുന്നുണ്ടെങ്കിൽ, അവ നഷ്ടമാകാത്ത രീതിയിൽ ശരീരം ഒരു പ്രത്യേക ബാഗിനുള്ളിൽ നിക്ഷേപിച്ചാണ് പോസ്റ്റ്‌മോർട്ടം നടത്തുന്ന ക്ലിനിക്കിലേക്ക് കൊണ്ടുപോകുന്നത്. കേരളത്തിലെ സർക്കാരുത്തരവനുസരിച്ച് എല്ലാ പോസ്റ്റുമോർട്ടങ്ങളും വൈകിട്ട് അഞ്ചുമണിക്കുമുമ്പായി നടത്തണം എന്നു വ്യവസ്ഥയുണ്ട്. ഇന്ത്യയിലെ പല സംസ്ഥാനങ്ങളിലും രാത്രി സമയത്ത് കൃത്രിമവെളിച്ചത്തിന്റെ സഹായത്തോടെ പോസ്റ്റ് മോർട്ടം അനുവദിച്ചിട്ടുണ്ട്. 

ഒരു ഫോറൻസിക് സർജനാണ് (ഇദ്ദേഹവും ഫോറൻസിക് മെഡിസിനിൽ സ്പെഷ്യലൈസ് ചെയ്ത ആളായിരിക്കും) സാധാരണഗതിയിൽ ഫോറൻസിക് ഒട്ടോപ്സി നടത്തുന്നത്. ഇന്ത്യയിലെ നിയമമനുസരിച്ച് എം.ബി.ബി.എസ് പാസ്സായ എല്ലാ ഡോക്ടർമാർക്കും സർക്കാരിന്റെ നിർദ്ദേശമുണ്ടെങ്കിൽ ഓട്ടോപ്സി നടത്താം. കേരളത്തിൽ സർക്കാർ മെഡിക്കൽ കോളേജുകളിലെ ഫോറൻസിക് വിഭാഗം പ്രഫസർമാരെ പോലീസ് സർജന്മാർ എന്നും പോലീസ് സർജനു കീഴിലുള്ള വിദഗ്ദ്ധ ഡോക്ടർമാരെ ഡെപ്യൂട്ടി പോലീസ് സർജൻ, അസിസ്റ്റന്റ് പോലീസ് സർജൻ എന്നീ വിശേഷണങ്ങളിലും വിളിക്കുന്നുണ്ട്. പോലീസ് സർജന്മാർക്ക് ഏതൊക്കെ ജില്ലകളിലെ ജോലി ചെയ്യാം എന്നതുസംബന്ധിച്ച് സർക്കാർ വ്യവസ്ഥകൾ ഉണ്ടാക്കിയിട്ടുണ്ട്

സൂര്യപ്രകാശത്തിൽ ഓട്ടോപ്‌സി ചെയ്യണമെന്ന നിബന്ധന മഞ്ഞനോവ് (മഞ്ഞപ്പിത്തം), ഓക്സിജനേഷൻ കുറയുന്നതുമായി ബന്ധപ്പെട്ട ശരീരത്തിന്റെ നീലിമ (cyanosis), ക്ഷതങ്ങൾ എന്നിവ വ്യക്തമായും തനത് നിറത്തിൽ തന്നെ കാണാനും സാധിക്കണം എന്നതുകൊണ്ടാണ്. ക്ഷതങ്ങളുടെ പോസ്റ്റ്മോർട്ടം ചെയ്യുന്നത് ആരായാലും, നിരീക്ഷണങ്ങൾ ഒരുപോലെ ആകണം എന്ന ശാസ്ത്രതത്വം മാനിച്ചാണ് സൂര്യവെളിച്ചത്തെ ആശ്രയിക്കുന്നത്. മാത്രവുമല്ല ചിലസ്ഥലങ്ങളിലെങ്കിലും മരണം നടന്ന സ്ഥലത്തിനടുത്ത് തന്നെ ഓട്ടോപ്സിയും ചെയ്ത് തീർക്കാറുണ്ട്. ഓട്ടോപ്സിക്കുള്ള സ്ഥിരം സം‌വിധാനങ്ങളില്ലാത്ത സ്ഥലങ്ങളിൽ (താലൂക്ക്,ദ്വിതീയ കേന്ദ്രങ്ങൾ)) മറകെട്ടി അവിടെവച്ചുതന്നെ ചെയ്യാറുമുണ്ട്. സാഹചര്യ തെളിവുകളും വസ്തുവഹകളും നശിപ്പിക്കപ്പെട്ടു പോകാതിരിക്കാനിത് സഹായകമാണ്. സൂര്യപ്രകാശത്തിന്റെ ആവശ്യകത മുന്നിൽകണ്ടുകൊണ്ട് ഓട്ടോപ്സി മുറികളുടെ മച്ചിൽ കണ്ണാടി വച്ച് സൂര്യവെളിച്ചത്തെ കടത്തിവിടാൻ സൗകര്യമുണ്ടാക്കിയിട്ടുണ്ട്. എന്നാൽ ഇന്ന് ട്യൂബ് ലൈറ്റ് പോലെ സർ‌വ്വസാധാരണമായ പ്രകാശസ്രോതസ്സുകൾ ഉപയോഗിച്ചും ഓട്ടോപ്‌സി ചെയ്യാറുണ്ട്. 

പാശ്ചാത്യരാജ്യങ്ങളിൽ, പോസ്റ്റ്‌മോർട്ടം പരിശോധന നടത്തുന്ന മുറികളുടെ ഭിത്തികളിൽ കാണാവുൻന്ന ഒരു ചുവരെഴുത്ത് ഇങ്ങനെയാണ് "Hic locus est ubi mors gaudet succurrere vitae" ലാറ്റിൻ ഭാഷയിലെഴുതിയിരിക്കുന്ന ഈ വാചകത്തിന്റെ അർത്ഥം "This is the place where death rejoices to help those who live" അഥവാ, "മരിച്ചുപോയവർ ജീവിച്ചിരിക്കുന്നവരെ സഹായിക്കുന്നതിൽ സന്തോഷം കണ്ടെത്തുന്ന സ്ഥലം" എന്നാണ്. വാക്കുകളുടെ അർത്ഥം പോലെ, തന്നിലവശേഷിച്ചിരിക്കുന്ന തെളിവുകളുടെ അടിസ്ഥാനത്തിൽ ഓരോ മൃതശരീരവും പോസ്റ്റ്മോർട്ടം ചെയ്യുന്ന പതോളജിസ്റ്റിനോട് നിശ്ശബ്ദമായി സംവദിക്കുന്നു. 

പോസ്റ്റ്മോർട്ടം ടേബിളിൽ കിടത്തുന്ന മൃതശരീരം, ആദ്യമായി ബാഹ്യപരിശോധനകൾക്ക് വിധേയമാക്കുന്നു. ശരീരത്തിൽ കാണപ്പെടുന്ന വസ്ത്രങ്ങൾ, അവയുടെ സ്ഥാനം മുതലായവ രേഖപ്പെടുത്തിയശേഷം വസ്ത്രങ്ങൾ നീക്കം ചെയ്യുന്നു. ശരീരത്തിൽ കാണപ്പെട്ടേക്കാവുന്ന പാടുകൾ, പരിക്കുകൾ, മുറിവുകൾ, നിറവ്യത്യാസങ്ങൾ, അസാധാരണമായ മറ്റു കാര്യങ്ങൾ എന്നിവ റിപ്പോർട്ടിൽ രേഖപ്പെടുത്തുന്നു. കൈകാലുകളിലെ നഖങ്ങൾ, വിരലുകൾ എന്നിവയെല്ലാം വിശദമായി ഈ അവസരത്തിൽ തെളിവുകൾക്കായി പരിശോധിക്കുന്നു. എന്തെങ്കിലും വസ്തുക്കൾ ഈ പരിശോധനകൾക്കിടയിൽ കണ്ടാൽ, അവയുടെ സാമ്പിളുകൾ ശേഖരിക്കുന്നു. മുറിവുകൾ ഉണ്ടെങ്കിൽ അവയുടെ വലിപ്പം, ആഴം തുടങ്ങീയവും രേഖപ്പെടുത്തുന്നു. ആവശ്യമെങ്കിൽ, ഫോട്ടോഗ്രാഫുകളും ഈ അവസരത്തിൽ എടുത്തു സൂക്ഷിക്കും. മൃതദേഹത്തിന്റെ ഭാരം, നീളം മുതലായവ അളക്കുന്നു. 

അതിനുശേഷം, മൃതദേഹത്തിന്റെ അടീയിൽ, നെഞ്ചിനു സമാന്തരമായി "ബോഡി ബ്ലോക്ക്" എന്നറിയപ്പെടുന്ന ഒരു ചതുരക്കഷണം വയ്ക്കുന്നു. റബർ കൊണ്ടോ പ്ലാസ്റ്റിക് കൊണ്ടോ ഉണ്ടാക്കിയിട്ടുള്ള ചതുരാകൃതിയിൽ ഒരു ഇഷ്ടികയുടെ വലിപ്പത്തിലുള്ള കട്ടയാണിത്. ഇന്ത്യയിൽ സാധാരണഗതിയിൽ ഒരു മരക്കഷണമാണ് ഇതിനുപയോഗിക്കുക. ഇതിൽ കിടത്തിയിരിക്കുന്ന മൃതദേഹത്തിന്റെ നെഞ്ചിൻകൂട് (trunk) ഉയർന്നും തോളും കൈകളും അതിനേക്കാൾ താഴ്ന്ന ഒരു തലത്തിലുമായിരിക്കും. ശരീരം തുറന്നു പരിശോധിക്കാൻ ഈ രീതിയിൽ മൃതദേഹം കിടത്തുന്നതുമൂലം കൂടുതൽ സൗകര്യമൊരുങ്ങുന്നു. 

നെഞ്ചും വയറും പരിശോധനയ്ക്കായി തുറക്കുന്നതിന് രണ്ടു രീതികളുണ്ട്. 
പുക്കിൾ ഭാഗത്ത് ഈ മുറിവ് ഒരല്പം ഇടത്തേക്ക് മാറീയതിനുശേഷമാണ് താഴേക്ക് നീളുന്നത്.മനുഷ്യശരീരത്തിലെ സുപ്രധാനഭാഗങ്ങളായ നെഞ്ച് (Thorax), വയർ (adbomen) എന്നീ രണ്ടു അറകളിലേയും ആന്തരികാവയങ്ങളെ നേരില് കണ്ടു മനസ്സിലാക്കുവാനും പഠിക്കുവാനും ഈ രീതിയിലുള്ള മുറിക്കൽ ഏറെ സഹായകരമാണ്. 

രക്തചംക്രമണത്തിന്റേയും, രക്തസമ്മർദ്ദത്തിന്റെയും അടിസ്ഥാനമായ ഹൃദയമിടിപ്പ് മരിച്ച വ്യക്തിയിൽ ഇല്ലാത്തതിനാൽ, മുറിവുകളിൽ നിന്ന് സാധാരണഗതിയിൽ രക്തസ്രാവം വളരെ കുറവായിരിക്കും. Y ആകൃതിയിലുള്ള മുറീവിൽ നിന്ന് നെഞ്ചിന്റെ വശങ്ങളിലേക്ക് ത്വക്കും അതുമായി ബന്ധിച്ചിരിക്കുന്ന മാംസവും തുടർന്ന് പിളർത്തി മാറ്റുന്നു. മുകളിലേക്ക് കഴുത്തിനു തൊട്ടുതഴെവരെയും ഇതേരീതിയിൽ മാംസവും ത്വക്കും മാറ്റുന്നു. നെഞ്ചിന്റെ ഇരുവശങ്ങളിലുമുള്ള വാരിയെല്ലുകൾ പ്രത്യേക ടൂളുകൾ ഉപയോഗിച്ച് മുറിച്ചതിനുശേഷം, നെഞ്ചിൻകൂടിന്റെ മുൻഭാഗം ഒരുമിച്ച് ഒരു പാളിയായി എടുത്തുമാറ്റുന്നു. ഇതോടെ ശ്വാസകോശങ്ങളും ഹൃദയവും കാണാറാകുന്നു. പോസ്റ്റ്മോർട്ടത്തിനുശേഷം നെഞ്ചിൻകൂട് ശരീരത്തിൽ പുനഃസ്ഥാപിക്കുന്നതിനുവേണ്ടീയാണ് ഇങ്ങനെ ഒരു പ്ലേറ്റായി എടുത്തുമാറ്റുന്നത്. 

ശരീരം ഇപ്രകാരം തുറന്നുകഴിയുമ്പോൾ ആന്തരാവയങ്ങൾ പൂർണ്ണമായും കാണാറാകും. തുടർന്ന് ആന്തരാവയവ പരിശോധന ആരംഭിക്കുന്നു. ആന്തരാവയവങ്ങളുടെ പരിശോധന നടത്തുന്നതിനു വിവിധ അംഗീകൃതരീതികൾ ഉപയോഗിക്കുന്നുണ്ട്. ഒന്നുകിൽ ആന്തരാവയവങ്ങൾ എല്ലാം കൂടീ ഒരുമിച്ച് ശരീരത്തിൽ നിന്നു വേർപെടുത്തിയതിനുശേഷം, അവയെ വെവ്വേറെയായി പരിശോധിക്കുന്നു. അല്ലെങ്കിൽ ഈ അവയവയങ്ങൾ പതോളജിസ്റ്റ് നിശ്ചയിക്കുന്ന ഒരു ക്രമത്തിൽ വേർപെടുത്തി പരിശോധിക്കുന്നു. രണ്ടായാലും, പോസ്റ്റ്മോർട്ടം നടത്തുന്ന കേസിന്റെ സ്വഭാവമനുസരിച്ചാണ് ഈ രീതികൾ തീരുമാനിക്കപ്പെടുക. ആന്തരാവയങ്ങളെ ഒരുമിച്ച് ശരീരത്തിൽ നിന്നു വേർപെടുത്തുന്ന രീതിയെ "എൻ മാസെ ടെക്ക്നിക്ക് ഓഫ് ലെട്യൂൾ" (en masse technique of letulle) എന്നും, രണ്ടാമതു പറഞ്ഞരീതിയെ "എൻ ബ്ലോക്ക് മെത്തേഡ് ഓഫ് ഘോൺ" (en bloc method of Ghon) എന്നും വിളിക്കുന്നു. ഓരോ ആന്തരാവയവത്തിന്റെയും വലിപ്പം, ഭാരം എന്നിവ പരിശോധിക്കുകയും റീപ്പോർട്ടിൽ രേഖപ്പെടൂത്തുകയും ചെയ്യും. ആന്തരാവയവങ്ങൾ ഒരുമിച്ചു വേർപെടുത്തുന്ന രീതിയിൽ, തൊണ്ടയിൽ നിന്നാരംഭിച്ച് ശ്വസനനാളിയുടെ തുടക്കം മുതൽ, വൻകുടലിന്റെ അവസാനഭാഗം വരെ ഒരുമിച്ച് ഒരു പിണ്ഡമായി ശ്രദ്ധാപൂർവം മുറീച്ചു മാറ്റിയെടുത്തിട്ട്, ഭാഗങ്ങൾ പരിശോധിക്കുന്നു. 

ആന്തരാവയങ്ങളുടെ പരിശോധനയുടെ ഏകദേശരൂപം ഇനി പറയും വിധമാണ്. ഹൃദയം സ്ഥിതിചെയ്യുന്ന പെരികാർഡിയൽ സാക് തുറന്ന് ഹൃദയത്തിന്റെ അവസ്ഥ വീക്ഷിക്കുന്നു. പൾമണറി ധമിനികളിൽ നിന്നോ ഹൃദയ അറകളിൽ നിന്നോ രക്തസാമ്പിളുകൾ ശേഖരിച്ചേക്കാം. വിഷാംശപരിശോധനയ്ക്കുവേണ്ടീയാണിതു ചെയ്യുന്നത്. പൾമണറീ ധമനി മുറീച്ച് അവിടെ ഏതെങ്കിലും തരത്തിലുള്ള ബ്ലോക്ക് ഉണ്ടോ എന്നു പരിശോധിക്കുന്നു. അതിനുശേഷം ഹൃദയം ശരീരവുമായി ബന്ധിച്ചിരിക്കുന്ന ഞരമ്പുകളിൽ നിന്നും പേശികളിൽ നിന്നും വേർപെടൂത്തുന്നു. ബ്രോങ്കസ്, ആർട്ടറി, വെയിൻ എന്നിവ മുറിച്ചു മാറ്റി ഇടതു ശ്വാസകോശവും, തുടർന്നു വലതു ശ്വാസകോശവും വേർപെടൂത്തുന്നു. ശ്വാസകോശത്തെ ബാധിക്കുന്ന അസുഖങ്ങൾ, ശ്വാസകോശത്തിൽ കടന്നുകൂടാൻ സാധ്യതയുള്ള മറ്റു വസ്തുക്കൾ തുടങ്ങിയവ ഈ അവസരത്തിൽ പ്രത്യേകം പരിശോധിക്കുന്നു.

അടുത്തതായി ദഹനവ്യവസ്ഥയിലെ അവയവങ്ങളാണ് പരിശോധനയ്ക്ക് വിധേയമാക്കുന്നത്. ആമാശയത്തിലെ ഭക്ഷണാവശിഷ്ടങ്ങൾ പരിശോധിക്കുന്നതിൽ നിന്നും മരണം നടന്നിട്ട് ഏകദേശം എത്രസമയമായി എന്ന് അനുമാനിക്കാനാവും. തുടർന്ന് കരൾ, പാൻക്രിയാസ്, കുടലുകൾ മുതലായവ പരിശോധിക്കുന്നു. അവ എടുത്തുമാറ്റിയ ശേഷം വൃക്കകളും യൂറീനറി സിസ്റ്റവും പരിശോധനകൾക്ക് വിധേയമാക്കുന്നു. 

അടുത്തതായി പരിശോധിക്കുന്നത് തലച്ചോറാണ്. ബോഡി ബ്ലോക്ക് ഉപയോഗിച്ച് തല ഉയർത്തിവയ്ക്കുന്നു. അതിനുശേഷം തലയുടെ പുറകിൽ ഇരുചെവികളുടെയും നേരെ പുറകിൽ നിന്ന് ആരംഭിക്കുന്നവിധത്തിൽ ഒരു മുറിവ് തലയുടെ കുറുകേ ഉണ്ടാക്കുന്നു. ഈ മുറിവിൽ നിന്ന് ആരംഭിച്ച്, തലയോട്ടിയെ പൊതിഞ്ഞിരിക്കുന്ന ചർമ്മം, മുടീയുൾപ്പടെ രണ്ടൂ പാളികളായി വിഭജിച്ച്, ഒരു പാളി നെറ്റിയുടെ ഭാഗത്തേക്കും മറൂപാളി കഴുത്തിനു മുകളിലേക്കും വരത്തക്കവിധത്തിൽ വേർപെടുത്തുന്നു. അതിനുശേഷം, സ്ട്രൈക്കർ വാൾ (Stryker saw) എന്നപേരായ ഒരു ടൂൾ ഉപയോഗിച്ച്, തലയോട്ടീയുടെ മധ്യഭാഗത്തുനിന്നാരംഭിച്ച് പിന്നിലേക്ക് പോകുന്നധത്തിൽ ഒരു തൊപ്പിയുടെ ആകൃതിയിൽ തലയോട്ടി മുറീച്ചുമാറ്റുന്നു. പോസ്റ്റ് മോർട്ടത്തിനുശേഷം ഈ "തൊപ്പി" തിരികെ വച്ച് വീണ്ടൂം ചർമ്മം തുന്നിച്ചേർക്കുന്നതിനായാണ് ഇങ്ങനെ ചെയ്യുന്നത്. 

തലച്ചോറ് നിലവിലുള്ള അവസ്ഥയിൽ പരിശോധിക്കുന്നു. രോഗാവസ്ഥകൾ, രക്തസ്രാവം, പരിക്കുകൾ മുതലായവ ഈ അവസരത്തിലാണ് നോക്കുന്നത്. അതിനുശേഷം തലച്ചോറിനെ പൂർണ്ണമായും മുറിച്ചു മാറ്റി പുറത്തെടുത്ത് പരിശോധിക്കുന്നു. 

കൈകാലുകൾ, മുഖം എന്നിവ സാധാരണഗതിയിൽ ഒരു പോസ്റ്റ്മോർട്ടത്തിലും തുറന്നു പരിശോധിക്കാറീല്ല. ശരീരത്തിനു പുറത്തേക്ക് മാറ്റിയ അവയവങ്ങൾ പരിശോധനയ്ക്കു ശേഷം ആവശ്യാനുസരണം സാമ്പിൾ ചെയ്യും. അതിനുശേഷം മൃതദേഹം വീണ്ടും പഴയതുപോലെ തുന്നിച്ചേർക്കുന്നു.

മരണകാരണം കണ്ടുപിടിക്കുക എന്നതു കൂടാതെ മറ്റു ചില പ്രധാന കാര്യങ്ങളും നവജാതശിശുക്കളുടെ ഓട്ടോപ്സിയിൽ കണ്ടുപിടിക്കേണ്ടിവരും. ഫോറൻസിക് സർജൻ ഇത്തരം ഓട്ടോപ്സികളിൽ ഉത്തരം കണ്ടുപിടിക്കേണ്ട ചില ചോദ്യങ്ങൾ ഇവയാണ്. 
28 ആഴ്ച്ച ഗർഭകാലം കഴിഞ്ഞ ശിശുക്കൾക്ക് മാതാവിൽ നിന്ന് വേറിട്ട് ജീവിക്കാനുള്ള വളർച്ചയെത്തിയിട്ടുണ്ടാവും (വയബിലിറ്റി). നെറുക മുതൽ ഉപ്പൂറ്റി വരെയുള്ള നീളം, ശരീരഭാരം, ശരീരത്തിലെ ചില തരുണാസ്ഥികൾ അസ്ഥിയായി മാറുന്ന പ്രക്രീയ തുടങ്ങിയിട്ടുണ്ടോ എന്നതൊക്കെ പരിശോധിച്ചാണ് ഈ ചോദ്യത്തിനുത്തരം കണ്ടെത്തുക. 
ഗർഭപാത്രത്തിൽ വച്ചുതന്നെ മരണം സംഭവിച്ച് പിന്നീട് പ്രസവിക്കുന്ന ശിശുക്കളെ ഡെഡ് ബോൺ (Dead born) എന്നാണ് വിളിക്കുക. അണുക്കളില്ലാത്ത ഗർഭപാത്രത്തിനുള്ളിൽ വച്ച് ചീയലിനു പകരം നടക്കുന്ന പ്രക്രീയയും ശരീരപേശികളിൽ ചിലപ്പോൾ കാണുന്ന ദൃഡതയും മറ്റുമാണ് ഈ ചോദ്യത്തിനുത്തരം കണ്ടെത്താൻ സഹായിക്കുന്ന കാര്യങ്ങൾ. 
ഡെഡ് ബോൺ ശിശുവിന്റെയും ജീവനോടെ ജനിച്ചശിശുവിന്റെയും ലക്ഷണങ്ങൾ കാണിക്കാത്ത സന്ദർഭങ്ങളിൽ ഈ കണ്ടെത്തലിലാണെത്തിച്ചേരുന്നത്. 
ആദ്യത്തെ കരച്ചിലിലൂടെ ശ്വാസകോശങ്ങളിൽ വായു നിറയ്ക്കുന്നതിന്റെ ലക്ഷണങ്ങൾ നേരിട്ടുള്ള പരിശോധനകളിലൂടെയും ലാബ് പരിശോധനകളിലൂടെയും കണ്ടെത്താൻ സാധിക്കും. പാലൂട്ടപ്പെട്ടതിന്റെ ലക്ഷണം, മദ്ധ്യകർണ്ണത്തിലെ മാറ്റങ്ങൾ, നെഞ്ചിന്റെയും ഡയഫ്രം എന്ന പേശിയുടെയും മാറ്റങ്ങൾ എന്നിവയൊക്കെ ഈ ചോദ്യത്തിനുത്തരം കണ്ടെത്താൻ സഹായകമാണ്. 
ശിശുവിന്റെ രക്തചംക്രമണവ്യൂഹത്തിലും, രക്തത്തിലും, പൊക്കിൾക്കൊടിയിലും മറ്റുമുണ്ടാകുന്ന മാറ്റങ്ങൾ വിശകലനം ചെയ്ത് ഈ ചോദ്യത്തിനുത്തരം കണ്ടുപിടിക്കാൻ സാധിക്കും.

പോസ്റ്റ്മോർട്ടം നടത്തപ്പെട്ട ശരീരത്തെ തുന്നിച്ചേർത്ത്, മുറിവുകൾ കാണാത്തവിധത്തിലാക്കി, പൊതുദർശനത്തിനും സംസ്കാരത്തിനും ഉതകുംവിധമാക്കുന്ന പ്രക്രിയയയാണിത്. ഉദരം, നെഞ്ച് എന്നീ അറകൾക്കുള്ളിൽ കോട്ടൺ പഞ്ഞികൊണ്ടൂള്ള ഒരു ലൈനിംഗ് കൊടൂക്കുന്നു. അതിനുശേഷം മുറിച്ചു മാറ്റിയ അവയവങ്ങൾ ഒരു പ്ലാസ്റ്റിക് ബാഗിൽ നിക്ഷേപിച്ച് തിരികെ ഈ അറകളിലാക്കി ഉദരം തുന്നിക്കെട്ടുന്നു. നെഞ്ചിൻകൂട് (chest plate) തിരികെ വച്ച്, അതിനു മുകളിലേക്ക് പോസ്റ്റ് മോർട്ടത്തിന്റെ തുടക്കത്തിൽ വശങ്ങളിലേക്ക് നീക്കി വച്ച പേശിയും ചർമ്മവും തിരികെയാക്കി തുന്നിക്കെട്ടുന്നു. അവസാനമായി ഇളക്കി മാറ്റിയ തലയോട്ടിയുടെ ഭാഗം യഥാസ്ഥാനത്തെക്ക് വച്ച്, ഇരുവശത്തേക്കും നീക്കിയിരുന്ന ശിരോചർമ്മവും തുന്നിക്കെട്ടുന്നു. ഇതിനുശേഷം ശരീരം സംസ്കാരത്തിനായി തിരിച്ചു നൽകുന്നു. 



</doc>
<doc id="202713" url="https://ml.wikipedia.org/wiki?curid=202713" title="സണ്ണി ലിയോണി">
സണ്ണി ലിയോണി

കരഞ്ജിത്ത് കൗർ വോഹൃ എന്ന സണ്ണി ലിയോണി 1981 മെയ് 13 നാണ് ജനിച്ചത്. അഭിനയത്രിയും, മോഡലുമായ സണ്ണി ലിയോണി ഇപ്പോൾ ഇന്ത്യൻ സിനിമ രംഗത്തും നിറ സാനിധ്യമാണ്. മുൻകാലങ്ങളിൽ ചില അശ്ലീല ചിത്രങ്ങളിൽ അഭിനയിച്ച സണ്ണി ലിയോണി അമേരിക്കൻ പൗരത്വം ഉള്ള ഇന്ത്യൻ വംശജയാണ്. കേരൻ മൽഹോത്ര എന്ന പേരിലും ഇവർ ചില വേദികളിൽ പ്രത്യക്ഷപ്പെട്ടിട്ടുണ്ട്. "പെന്ത്ഹൗസ്" മാഗസിന് 2003 ൽ സണ്ണി ലിയോണിനെ പെന്തോൻ പെറ്റ്സ് ഓഫ് ഇയറായി തിരഞ്ഞെടുത്തിരുന്നു. 2010 ൽ 12 പ്രധാന നീല ചിത്ര അഭിനേതാക്കളിൽ നിന്ന് തിരഞ്ഞെടുത്ത സണ്ണി ലിയോണി വിവിഡ് എന്റർ ടൈമിന്റെ അഭിനയത്രിയായി കരാർ വ്യവസ്ഥയിൽ പ്രവർത്തിച്ചിട്ടുണ്ട്.

സണ്ണി ലിയോണി സ്വതന്ത്രയായി അനേകം പരിപാടികളിലും, വേദികളിലും, സിനിമകളിലും, ടെലിവിഷൻ പരിപാടികളിലും നിറസാനിധ്യം അറിയിച്ചിട്ടുണ്ട്. 2005ൽ തന്റെ പ്രവർത്തനത്തിലൂടെ അഭിനയ രംഗത്ത് മുഖ്യധാരയിലെത്തി. അതിലൂടെ MTV ഇന്ത്യയുടെ റെഡ് കാർപ്പെറ്റ് റിപ്പോർട്ടിലും ഇവർ ഇടം നേടി. 2011 ൽ ബിഗ് ബോസ് എന്ന ടെലിവിഷൻ പരിപാടിയിൽകൂടി ഇന്ത്യൻ റിയാലിറ്റി ഷോയിലും തുടർന്ന് ഇന്ത്യൻ സിനിമ രംഗത്തും എത്തി. സ്പ്ലിറ്റ് വില്ല എന്ന റിയാറ്റിഷോയുടെ അവതാരകയായും ഇവർ പ്രവർത്തിച്ചിട്ടുണ്ട്.

പൂജ ബട്ടിന്റെ ജിസം-2 എന്ന ലൈമഗീക ത്രില്ലർ സിനിമയിലൂടെ 2012ൽ ഇവർ ബോളിവുഡിൽ തന്റെ അരങ്ങേറ്റം നടത്തി. പിന്നീട് 2013 ൽ ജാക്‌പോട്ട്, 2014 ൽ റാങ്കിനി എം.എം.എസ്-2, 2015 ൽ ഏക് പെഹലി ലീല എന്നീ സൂപ്പർ ചിത്രങ്ങൾ 4 വർഷം കൊണ്ട് ഇന്ത്യൻ സിനിമ രംഗത്ത് ചരിത്രങ്ങളെഴുതി.

സിനിമ എന്ന മഹ സമൂദ്രത്തിന് പുറമേ തന്റെ ഔദ്യോഗിക ജീവിതം ചില സാമൂഹിക പ്രവർത്തനത്തിനും മാറ്റിവെച്ചു. ലോസ് ആഞ്ചലോസിൽ നടത്തിയ റോക്-അൻ-റോൾ എന്ന പരിപാടിയിൽക്കൂടെ സമാഹരിച്ച പണം അമേരിക്കൻ ക്യാൻസർ സൊസൈറ്റിക്ക് കൈമാറി. അതിന് പുറമേ വളർത്ത് മൃഗത്തെ പരിപാലിക്കുന്ന ക്യാമ്പൈനും മറ്റും നേതൃത്തവും നൽകുന്നതിൽ പ്രധാന പങ്ക് വഹിച്ചു.

2011 ൽ സണ്ണി ലിയോണി സംഗീതഞ്ജനായ ഡേവിഡ് വെബ്ബറെ വിവാഹം കഴിച്ചു. ഇൻഡോ-കനേഡിയൻ അശ്ലീലചിത്രങ്ങളിലെ നായികയും ബോളിവുഡ് നായികയും, ബിസിനസ്സുകാരിയും ഇന്ത്യ, കാനഡ, വടക്കേ അമേരിക്ക എന്നീ രാജ്യങ്ങളിലെ മോഡലുമാണ്. പൂജാ ഭട് സംവിധാനം ചെയ്ത ലൈംഗിക ത്രില്ലർ ചിത്രമായ ജിസം-2 വിലൂടെ ബോളിവുഡ് സിനിമയിൽ രംഗപ്രവേശം ചെയ്തു.

സിക്ക് പഞ്ചാബി മാതാപിതാക്കൾക്ക് 1981 മേയ് 13നു കാനഡയിലെ ഒൻടേറിയോ പ്രവിശ്യയിലെ സാർണിയ എന്ന പട്ടണത്തിൽ ജനിച്ചു. അച്ഛൻ തിബറ്റിൽ ജനിച്ച് ഡൽഹിയിൽ വളർന്ന ആളായിരുന്നു. അമ്മ ഹിമാചൽ പ്രദേശിലെ സിറാമൗർ ജില്ലയിൽ നിന്നുമുള്ള വനിതയായിരുന്നു. സണ്ണി ലിയോണിന്റെ അമ്മ 2008 ൽ മരണപ്പെട്ടു. ചെറുപ്പത്തിൽ കായികവിനോദങ്ങളിൽ ഏർപ്പെട്ടിരുന്ന സണ്ണി ലിയോണിന്റെ ഇഷ്ട കായിക ഇനം ഹോക്കി ആയിരുന്നു. ആൺ കുട്ടികളുമൊത്ത് ഹോക്കി കളിക്കുന്നതായിരുന്നു ഇഷ്ട വിനോദം. ഇവർ സ്വയം ഞാൻ ഒരു ആൺകുട്ടിയാണെന്ന് സങ്കൽപിച്ച് പെരുമാറുന്ന പ്രകൃതക്കാരിയായിരുന്നു. സ്വയം വർണ്ണിച്ചിരുന്നത് താനൊരു ' ' 'tomboy' ' ' ആണ് എന്നാണ്.

സിക്ക് കുടുംബത്തിലായിരുന്നുവെങ്കിലും മാതാപിതാക്കൾ സണ്ണി ലിയോണിനെ കത്തോലിക് സ്‌കൂളിൽ പഠിക്കാൻ വിട്ടു. മകളുടെ സുരക്ഷിതവും സ്വകാര്യതയും മാതാപിതാക്കൾ ശ്രദ്ധിച്ചിരുന്നില്ല. സ്‌കൂൾ ജീവിത കാലഘട്ടത്തിൽ മറ്റൊരു സ്‌കൂളിലെ ബാസ്‌കറ്റ്‌ബോൾ കളിക്കാരനുമായി 16ആം വയസ്സിൽ ആദ്യ ലൈഗികബന്ധത്തിൽ ഏർപ്പെടുകയും ചെയ്തു. 18 ആം വയസ്സിൽ താൻ ബൈസെക്ഷ്വൽ ആണെന്ന് സണ്ണി ലിയോൺ തിരിച്ചറിയുകയും ചെയ്തു.

നീലചിത്രങ്ങളിൽ അഭിനയിക്കുന്നതിനു മുമ്പേ, ജെർമ്മൻ ബേക്കറിയായ ജെഫി ലൂബിലും, പിന്നീട് ടാക്‌സ് & റിട്ടയർമെന്റ് സംരംഭത്തിലും സേവനം അനുഷ്ഠിച്ചു. സണ്ണി ലിയോണി പഠിച്ച പ്രഭഷൻ നേഴ്‌സിങ്ങ് ആയിരുന്നു. പ്രയപൂർത്തി ആയ ശേഷം തന്റെ സിനിമ പ്രവേശനത്തോടെയാണ് സണ്ണി ലിയോണി എന്ന നാമം തിരഞ്ഞെടുക്കുന്നത്. അവർ സ്വയം പറയുന്നു സണ്ണി എന്നത് തന്റെ സ്വന്തം പേരാണ്. ലിയോണി എന്നത്, അമേരിക്കയിലെ ന്യൂയോർക്കിൽ ജീവിച്ചിരുന്ന മാഗസിൻ പബ്ലീഷർ ബോം ഗുസിയോൺ എന്ന ആളിൽ നിന്ന് കടം എടുത്തതാണ്. ബോം ഗുസിയോൺ പെന്ത്ഹൗസ് മാഗസിന്റെ ഉടമയാണ്. പെന്റ് ഹൌസിനു വേണ്ടി ആദ്യകാല ഫോട്ടോയ്ക്ക് പോസ് ചെയ്ത സണ്ണി ലിയോണി വളരെ പെട്ടെന്ന് തന്നെ മുൻനിര മോടലിങ്ങ് മാഗസിനുകളിൽ ഇടം നേടി.

2003 ൽ പെന്ത്ഹൗസ് മാഗസിൻ ' ' 'പെന്തൗസ് പെറ്റ് ഓഫ് ദ ഇയർ' ' ' ആയി സണ്ണി ലിയോണിനെ പ്രഖ്യാപിച്ചു. തുടർന്ന് 2005 ൽ ആദം ആന്റ് ഈവ് തങ്ങളുടെ വെസ്റ്റ് കോസ്റ്റിന്റെ ഇന്റർനെറ്റ് വില്പന പ്രതിനിധിയായും നിയമിച്ചു.

ഇതെ സമയം 3 വർഷത്തെ കരാറിൽ വിവിഡ് ഓന്റർടൈമെന്റുമായി കരാറിൽ ഒപ്പിട്ടു. കരാർ അടിസ്ഥാനത്തിൽ സ്വവർഗ്ഗ സംഭോഗശീലമുള്ള സ്ത്രീയായി അഭിനയിക്കലായിരുന്നു തൊഴിൽ. അശ്ലീല ചിത്ര നിർമ്മാണ രംഗത്തെ പുതിയ മാറ്റത്തിനായിരുന്നു ആ കരാർ സാക്ഷ്യം വഹിച്ചത്. 2005 ൽ പുറത്ത് വന്ന ആദ്യ ചിത്രത്തിൽ ഇവരുടെ പേര് എഴുതികാണിച്ചത് സണ്ണി എന്ന് ആയിരുന്നു. Virtual Vivid Girl Sunny Leone എന്ന രണ്ടാമത്തെ സിനിമയോടെയാണ് ലിയോണി എന്ന് പേരിനൊപ്പം വന്നത്. പിന്നീട് ഏകാംഗ അഭിനയത്തിൽ നിന്ന് വഴിമാറി The Female Gardner എന്ന ചിത്രത്തിലടെ മികല്യ മെണ്ടസ്സും, ഡേസി മേരിയും ഒപ്പം ചേർന്ന് അഭിനയിച്ചു.

അവസാനമായി വിവിഡ് എന്റർടൈമെന്റുമായി ചേർന്ന് സണ്ണി ലിയോണി രണ്ട് ചിത്രങ്ങൾക്കൂടി പുറത്തിറക്കി. ആദ്യത്തെ ചിത്രം ബ്രസീലിൽ ചിത്രികരിച്ച Sunny in Brazil ഉം മോണിക്ക് അലക്‌സാണ്ടറും ബ്രിയ ലെയ്‌നും ചേർന്ന് അഭിനയിച്ച The Sunny Experiment ഉം ആയിരുന്നു ചിത്രങ്ങൾ. 2007 ഓക്ടോബർ, ഡിസംബർ മാസത്തിൽ ചിത്രങ്ങൾ പ്രദർശനത്തിനെത്തി.

പിന്നീടും സണ്ണി ലിയോണി വിവിഡുമായി ചേർന്ന് ആറ് ചിത്രങ്ങൾ പുറത്തിറക്കാൻ 2007 ൽ കരാറിലെത്തി. ആദ്യമായി സണ്ണി ലിയോൺ ഒരു ആണിനൊപ്പം ക്യാമറയ്ക്ക് മുമ്പിലെത്താനും ആ കരാറിലൂടെ തിരുമാനമായി. മാറ്റ് ഇറിക്‌സൺ ആയിരുന്നു നായകനായി എത്തിയത്. മാറിടം മുഴുപ്പിക്കാൻ ശസ്ത്രക്രീയക്ക് എത്തുന്ന വനിതയായിട്ടായിരുന്നു സണ്ണി ലിയോൺ ആ ചിത്രത്തിൽ അഭിനയിച്ചത്. ആ ചിത്രത്തിന്റെ പേര് Sunny Loves Matt എന്നായിരുന്നു. ആ ചിത്രത്തിലെ അഭിനയത്തിലൂടെ 2009ലെ AVN ബെസ്റ്റ് അഭിനയത്രി അവാർഡിന് അർഹയായി. 2008 ഒക്ടോബറിൽ പുറത്തിറങ്ങിയ The Other Side of Sunny ആണ് സണ്ണി ലിയോൺ മാറ്റ് ഇറിക്‌സൺ കൂട്ട് കെട്ടിൽ പുറത്തിറങ്ങിയ അവസാന ചിത്രം.

2009 ആഗസ്റ്റിൽ സണ്ണി ലിയോൺ സ്വന്തം സ്റ്റുഡിയോ തുറന്നു. ജീവിത പങ്കാളിയായ ഡാനിയേൽ വെബ്ബറുമായി ചേർന്നായിന്നു സംരംഭം തുടങ്ങിയത്. പുതിയ സ്റ്റുഡിയോയുടെ പോരായി കണ്ടെത്തിയത് സൺലൂസ്റ്റ് പിച്ചേഴ്‌സ് എന്ന് ആയിരുന്നു. പിന്നീട് സണ്ണി ലിയോണി കഥ എഴുതി, സംവിധാനം ചെയ്ത അശ്ലീല ചിത്രങ്ങൾ വിവിഡ് എന്റർടൈമെന്റ് വിതരണം ചെയ്യാൻ തുടങ്ങി. The Dark Side of the Sun എന്ന സ്വന്തമായി നിർമ്മിച്ച ആദ്യ ചിത്രം 2009 ൽ ലാസ് വികാസിലെ ഇറോട്ടിക്ക് ഹെറിറ്റേജ് മ്യൂസിയത്തിൽ പ്രദർശിപ്പിച്ചു. ആദ്യ ചിത്രത്തിലെ വിജയം ഉൾക്കൊണ്ട് അതെ വർഷം 2009 ജൂണിൽ Sunny Slumber Party എന്ന ചിത്രം നിർമ്മിച്ചു. എന്നാൽ ചിത്രം പ്രദർശനത്തിന് എത്തിയത് 2009 സെപ്റ്റമബറിൽ ആയിരുന്നു. ശേഷം പുറത്തിറങ്ങിയ Gia Portrait of a Porn Star (2010), Roleplay (2011), Goddess (2012) എന്നി ചിത്രങ്ങൾ പുതിയ ചരിത്രം തന്നെ സൃഷ്ടിച്ചു. ഈ മൂന്ന് ചിത്രങ്ങളും ഗുദത്തിലൂടെയുള്ള ലൈംഗിക സംഭോഗത്തിന് ആയിരുന്നു പ്രധാന്യം നൽകിയിരുന്നത്.



</doc>
<doc id="202718" url="https://ml.wikipedia.org/wiki?curid=202718" title="അശോക് സെൻ">
അശോക് സെൻ

കണികാ ഭൗതികവുമായി ബന്ധപ്പെട്ട സ്ട്രിങ് തിയറിയെ സംബന്ധിച്ച ഗവേഷണങ്ങളിലൂടെ പ്രസിദ്ധനായ ശാസ്ത്രഞ്ജനാണ് അശോക് സെൻ. ഭൗതിക ശാസ്ത്ര ഗവേഷകർക്കായി റഷ്യൻ വ്യവസായി യൂറി മിൽനർ ഏർപ്പെടുത്തിയ 30 ലക്ഷം ഡോളറിന്റെ (16.75 കോടി രൂപ) ആദ്യ പുരസ്‌കാരത്തിന് അർഹനായി.
കൊൽക്കത്തയിലെ പ്രസിഡൻസി കോളേജ്, ഐ.ഐ.ടി. കാൺപുർ എന്നിവിടങ്ങളിൽ പഠിച്ച ഇദ്ദേഹം, യു.എസ്സിലെ ഫെർമിലാബ്, സ്റ്റാൻഫഡ് ലീനിയർ ആക്‌സിലറേറ്റർ സെൻറർ, മുംബൈ ടാറ്റാ ഇൻസ്റ്റിറ്റിയൂട്ട് ഓഫ് ഫണ്ടമെൻറൽ റിസർച്ച് എന്നിവയുമായി ബന്ധപ്പെട്ട് പ്രവർത്തിക്കുന്നു. 1998-ൽ റോയൽ സൊസൈറ്റി ഫെലോയായി തിരഞ്ഞെടുക്കപ്പെട്ടു.

2001-ൽ പദ്മശ്രീ ലഭിച്ചു. ഇൻറർനാഷണൽ സെൻറർ ഫോർ തിയററ്റിക്കൽ ഫിസിക്‌സ് പ്രൈസ്, എസ്.എസ്. ഭട്‌നാഗർ അവാർഡ് എന്നിവ ലഭിച്ചിട്ടുണ്ട്. ഹരിശ്ചന്ദ്ര റിസർച്ച് ഇൻസ്റ്റിറ്റിയൂട്ടിലെ ഭൗതികശാസ്ത്ര വിഭാഗത്തിലെ സുമതി റാവുവാണ് ഭാര്യ.
സ്ട്രിങ് സിദ്ധാന്തത്തിന് നൽകിയ സംഭാവനകളുടെ അടിസ്ഥാനത്തിൽ 2014 ൽ അശോക് സെൻ ആന്ട്രൂ സ്ട്രോമിങ്ങർ (അമേരിക്ക), ഗബ്രിയേല വെനിസ്യാനൊ (ഇറ്റലി) എന്നിവരോടൊപ്പം 2014 ൽ ഡിറാക് മെഡൽ ലഭിച്ചു.

ഈ പ്രപഞ്ചം മുഴുവൻ നിർമ്മിക്കപ്പെട്ടിരിക്കുന്നത് ഏകമാനമുള്ള ഒരുതരം സ്ട്രിങ് (ചരട്) കൊണ്ടാണ് എന്നാണ് സ്ട്രിങ് സിദ്ധാന്തം പറയുന്നത്. സർവതിനേയും വിശദീകരിക്കുന്ന ഏകസിദ്ധാന്തം (Unified theory for everything) എന്ന ഭൗതികജ്ഞരുടെ സ്വപ്നത്തിലേക്ക് പരിഗണിക്കപ്പെടുന്ന ഒരു സിദ്ധാന്തമാണിത്. കണികാഭൗതികത്തിന്റെ അടിസ്ഥാനമായ സ്റ്റാൻഡേർഡ് മോഡലിൽ നിന്ന് വ്യത്യസ്തമായി ഗുരുത്വബലത്തെക്കൂടി ഉൾക്കൊള്ളുന്നു എന്നതാണ് ഇതിന്റെ ആകർഷണീയത.



</doc>
<doc id="202737" url="https://ml.wikipedia.org/wiki?curid=202737" title="സുഭദ്ര ജോഷി">
സുഭദ്ര ജോഷി

സുഭദ്ര ജോഷി (മാർച്ച്‌ 23 , 1919 - ഒക്ടോബർ 30 , 2003) സ്വാതന്ത്ര്യ സമര സേനാനി, രാഷ്ട്രീയ നേതാവ്, ഇന്ത്യൻ നാഷണൽ കോൺഗ്രസിന്റെ എം.പി എന്നീ നിലകളിൽ ശ്രദ്ധേയമായ സേവനങ്ങൾ അനുഷ്ടിച്ച വ്യക്തി. 1942 -ലെ ക്വിറ്റ്‌ ഇന്ത്യ സമരത്തിൽ പ്രധാന പങ്കു വഹിച്ച ഇവർ പിന്നീട് ഡൽഹി പ്രദേശ്‌ കോൺഗ്രസ്‌ കമ്മിറ്റിയുടെ അധ്യക്ഷ സ്ഥാനം വഹിച്ചു.

പാകിസ്താനിലെ സിയാൽകോട്ടിൽ ജനിച്ച ജോഷി ജയ്‌പൂർ, ലാഹോർ, ജലന്ധർ എന്നിവിടങ്ങളിലായി അവരുടെ സ്കൂൾ വിദ്യാഭ്യാസം പൂർത്തിയാക്കി. ലാഹോറിലെ ഫോർമാൻ ക്രിസ്ത്യൻ കോളേജിൽ നിന്ന് ബിരുദാനന്തര ബിരുദം കരസ്ഥമാക്കി. കോളേജിൽ പഠിക്കുന്ന കാലത്ത് ഗാന്ധിജിയുടെ നേതൃത്വത്തിൽ ആക്രുഷ്ടയവുകയും, വാർധയിലെ അദ്ദേഹത്തിൻറെ ആശ്രമം സന്ദർശിക്കുകയും ചെയ്തു. ക്വിറ്റ്‌ ഇന്ത്യ സമര വേളയിൽ അരുണ ആസഫ് അലിക്കൊപ്പം പ്രവർത്തിക്കുകയും, ഡൽഹിയിൽ ഒളിവിൽ താമസിക്കവെ 'ഹമാര സംഗ്രാം' എന്ന പ്രസിദ്ധീകരണത്തിൻറെ പത്രാധിപ സ്ഥാനം വഹിക്കുകയും ചെയ്തു. പിന്നീട് അറസ്റ്റ് ചെയ്യപെടുകയും ലാഹോർ വനിതാ ജയിലിൽ തടവനുഷ്ടിക്കുകയും ചെയ്തു.

ഭാരതത്തിൻറെ വിഭജനത്തെ തുടർന്നുണ്ടായ സാമുദായിക ലഹളകളെ നേരിടാനായി 'ശാന്തി ദൾ' എന്ന സംഘടനയ്ക്ക് രൂപം നൽകുകയും പാകിസ്താനിൽ നിന്നുള്ള അഭയാർഥികളുടെ പുനരധിവാസത്തിനായി പ്രവർത്തിക്കുകയും ചെയ്തു.

മതനിരപേക്ഷതയുടെ ശക്തയായ വക്താവായിരുന്ന സുഭദ്ര ജോഷി മതസൌഹാർദത്തിനായി എക്കാലവും നിലകൊണ്ടു. സ്വാതന്ത്ര്യത്തിനു ശേഷമുണ്ടായ വ്യാപകമായ ആദ്യ വർഗീയ ലഹളകൾ 1961 - ഇൽ മധ്യപ്രദേശിലെ സാഗർ ജില്ലയിൽ സംഭവിച്ചപ്പോൾ അവർ അവിടെ പല മാസങ്ങൾ ചിലവഴിച്ചു. വർഗീയതയെ ചെറുക്കുവാനായി 'സാമ്പ്രദായികത വിരോധി കമ്മിറ്റി' 1962 ലും, 'സെകുലർ ഡെമോക്രസി' എന്ന പ്രസിദ്ധീകരണം 1968 ലും സ്ഥാപിച്ചു. 1971 -ൽ ഇതേ ലക്ഷ്യവുമായി 'കൌമീ ഏകത ട്രസ്റ്റിനു' രൂപം നൽകി.

1952 -നും 1977 -നും മദ്ധ്യേ ബലരാംപൂർ, ചാന്ദ്നി ചൗക്ക് എന്നീ മണ്ഡലങ്ങളെ പ്രതിനിധീകരിച്ചുകൊണ്ട് നാല് വട്ടം ലോക് സഭയിലേക്ക് തിരഞ്ഞെടുക്കപ്പെട്ടു. സ്പെഷ്യൽ മാര്യേജ് ആക്ട്‌, ബാങ്കുകളുടെ ദേശസാൽക്കരണം, അലിഗഡ് സർവകലാശാല ഭേദഗതി നിയമം എന്നിവ പാർലമെൻറ് പാസാക്കുന്നതിൽ നേതൃത്വം നൽകി. സി.ആർ.പീ.സി ഭേദഗതിയിലൂടെ മത സ്പർദ്ധയോ, സാമുദായിക സംഘർഷമോ പ്രോത്സാഹിപ്പിക്കുന്ന നടപടികൾ ശിക്ഷാർഹമായ ക്രിമിനൽ കുറ്റങ്ങളാക്കിയത് സുഭദ്ര ജോഷിയുടെ പാർലമെൻററി ജീവിതത്തിലെ ഏറ്റവും വലിയ നേട്ടമായി.

ഒക്ടോബർ 2003 ഇൽ 86 - ആം വയസിൽ അവർ നിര്യാതയായി. രാജീവ് ഗാന്ധി സദ്ഭാവന പുരസ്കാര ജേതാവായിരുന്നു. സുഭദ്ര ജോഷിയെ അനുസ്മരിക്കുന്നതിനായി 2011 -ഇൽ ഭാരത സർക്കാർ അവരുടെ ജന്മ ദിനത്തിൽ പ്രത്യേക തപാൽ സ്റ്റാമ്പ്‌ പുറത്തിറക്കുകയുണ്ടായി.


</doc>
<doc id="202742" url="https://ml.wikipedia.org/wiki?curid=202742" title="ടി. വേണുഗോപാൽ">
ടി. വേണുഗോപാൽ

പ്രശസ്തനായ മലയാള മാധ്യമപ്രവർത്തകനും മാതൃഭൂമി മുൻ ഡ്യപ്യൂട്ടി എഡിറ്ററുമായിരുന്നു ടി വേണുഗോപാൽ.(1930 - 3 ആഗസ്റ്റ് 2012) സ്വദേശാഭിമാനി രാമകൃഷ്ണപിള്ളയെക്കുറിച്ചുള്ള രാജദ്രോഹിയായ രാജ്യസ്നേഹി എന്ന കൃതിക്ക് 1997-ൽ ജീവചരിത്രത്തിനും ആത്മകഥയ്ക്കും നൽകുന്ന കേരള സാഹിത്യ അക്കാദമി പുരസ്കാരം ലഭിച്ചു.
1930 ൽ പൊന്നാനിയിലെ ഈശ്വരമംഗലം വില്ലേജിൽ തേറമ്പത്ത് വീട്ടിൽ കെ.ശങ്കുണ്ണി നായരുടെയും മീനാക്ഷി അമ്മയുടെയും മകനായി ജനിച്ചു.
കോഴിക്കോട് സാമൂതിരി കോളേജ്, തൃശ്ശൂർ കേരള വർമ്മ കോളേജ് എന്നിവിടങ്ങളിലെ വിദ്യാഭ്യാസത്തിനു ശേഷം 1952 ൽ മാതൃഭൂമിയിൽ ചേർന്ന അദ്ദേഹം 1988 വരെ മാതൃഭൂമിയിൽ പ്രവർത്തിച്ചു. കോഴിക്കോട് പ്രസ്സ് ക്ലബ്ബിന്റെ കീഴിലുള്ള ഇൻസ്റ്റിറ്റിയൂട്ട് ഓഫ് കമ്യൂണിക്കേഷൻ ആൻഡ് ജേർണലിസത്തിന്റെ സ്ഥാപക ഡയറക്ടറുമായിരുന്നു. കെ.യു.ഡബ്ല്യു.ജെയുടെ ജനറൽ സെക്രട്ടറിയായിരുന്നപ്പോൾ വേണുഗോപാൽ ന്യൂസ് ക്രാഫ്റ്റ് എന്ന പേരിൽ ഒരു പ്രസ്ഥാനത്തിന് രൂപം നൽകിക്കൊണ്ട് കേരളത്തിൽ എല്ലാ ജില്ലകളിലും പത്രാധിപന്മാർ, ലേഖകർ എന്നിവർക്ക് മാത്രമല്ല, പാർട്ട് ടൈം ലേഖകർക്കുകൂടി പരിശീലനക്കളരികൾ സംഘടിപ്പിച്ചു. പ്രിന്റ് മീഡിയയിൽ മാതൃഭൂമി, മാധ്യമം, എക്‌സ്പ്രസ്സ്, ദീപിക എന്നീ പത്രങ്ങളിൽ പരിശീലന വിഭാഗത്തിന്റെ നേതൃത്വം വഹിച്ച വേണുഗോപാൽ ഇലക്‌ട്രോണിക് മീഡിയയിലും പത്രപ്രവർത്തന ഗവേഷണരംഗത്തും കാതലായ സംഭാവന നൽകി.

ഈശ്വരമംഗലം എന്ന പേരിൽ കവിതകൾ എഴുതിയിട്ടുണ്ട്‌
മൂന്നു തവണ കേരള പത്രപ്രവർത്തക യൂണിയൻ ജനറൽ സെക്രട്ടറിയായി സേവനമനുഷ്ടിച്ചു. 




</doc>
<doc id="202753" url="https://ml.wikipedia.org/wiki?curid=202753" title="ബ്രേക്കിംഗ് വീൽ (വധശിക്ഷാരീതി)">
ബ്രേക്കിംഗ് വീൽ (വധശിക്ഷാരീതി)

ബ്രേക്കിംഗ് വീൽ, കാതറൈൻ വീൽ, വീൽ, എന്നൊക്കെ അറിയപ്പെട്ടിരുന്നത് മദ്ധ്യകാലഘട്ടത്തിലും ആധുനിക കാലത്തിന്റെ തുടക്കത്തിലും വധശിക്ഷയ്ക്ക് ഉപയോഗിച്ചിരുന്ന ഒരു പീഡനോപകരണമാണ്. ഗദയും മറ്റും കൊണ്ട് പരസ്യമായി തച്ചുകൊല്ലാനായിരുന്നു ഈ ഉപകരണം ഉപയോഗിച്ചിരുന്നത്. പത്തൊൻപതാം നൂറ്റാണ്ടിന്റെ തുടക്കം വരെ യൂറോപ്പിൽ ഇത് ഉപയോഗത്തിലുണ്ടായിരുന്നു.

ധാരാളം ആരക്കാലുകളുള്ള ഒരു ചക്രമായിരുന്നു സാധാരണഗതിയിൽ പീഡനോപകരണം (ഇത്തരം വധശിക്ഷയ്ക്ക് ചിലപ്പോൾ ചക്രം ഉപയോഗിച്ചിരുന്നില്ലത്രേ). പ്രതിയെ ഒരു ചക്രത്തിൽ ബന്ധിച്ച ശേഷം മരമോ ഇരുമ്പോ കൊണ്ടുള്ള ഒരു മൂർച്ചയില്ലാത്ത ആയുധമുപയോഗിച്ച് തല്ലിയായിരുന്നു ശിക്ഷ നടപ്പാക്കിയിരുന്നത്. ആരക്കാലുകൾക്കിടയിലുള്ള ഭാഗത്തുള്ള കൈകാലുകളിൽ അടിയേൽക്കുമ്പോൾ അസ്ഥികൾ ഒടിയാനുള്ള സാദ്ധ്യത കൂടുതലായിരിക്കും. ചിലപ്പോൾ "X" ആകൃതിയിലുള്ള വിശുദ്ധ ആൻഡ്രൂവിന്റെ കുരിശ് () എന്ന പീഡനോപകരണത്തിൽ ബന്ധിച്ചശേഷമായിരുന്നു ഈ ശിക്ഷ നടപ്പാക്കിയിരുന്നത്. ശിക്ഷ നടപ്പാക്കിയശേഷം പ്രതിയുടെ മൃതശരീരം ചക്രത്തിൽത്തന്നെ പ്രദർശിപ്പിക്കാറുണ്ടായിരുന്നു. ഫ്രാൻസ് സ്യൂബോൾട്ട് എന്നയാളെ കൊലക്കുറ്റത്തിന് ന്യൂറംബർഗിൽ വച്ച് 1589 സെപ്റ്റംബർ 22-ആം തീയതി വധിച്ചത് അൽപ്പം വ്യത്യസ്തമായ രീതിയിലായിരുന്നുവത്രേ. തടിക്കഷണങ്ങൾ ഉപയോഗിച്ച് സ്യൂബോൾട്ടിന്റെ കൈകാലുകൾ ഉയർത്തിവച്ചശേഷം ആരാച്ചാർ ഒരു വണ്ടിച്ചക്രം ഉപയോഗിച്ച് കൈകാലുകൾ തല്ലിയൊടിക്കുകയായിരുന്നു. 

രണ്ട് മരത്തടികൾക്കു മുകളിൽ സ്ഥാപിച്ചിരിക്കുന്ന ഒരു ചക്രത്തിന്റെ ആരക്കാലുകൾക്കു മീതേ കൈകാലുകൾ വരുന്ന രീതിയിൽ പ്രതിയെ ബന്ധിക്കുക എന്നതായിരുന്നു ഫ്രാൻസിലെ രീതി. ചക്രം പതുക്കെ കറക്കുകയും വലിയ കൂടമോ ഇരുമ്പു വടിയോ കൊണ്ടടിച്ച് അസ്ഥികൾ ഒടിക്കുകയായിരുന്നു ചെയ്തിരുന്നത്. ഒരു കയ്യിൽ പലപ്രാവശ്യം ഈ പ്രക്രീയ ആവർത്തിച്ചിരുന്നുവത്രേ. ചിലപ്പോൾ പ്രതിയോട് ദയ തോന്നി നെഞ്ചിലോ വയറിലോ അടിച്ച് മരണം വേഗത്തിലാക്കാൻ ആവശ്യപ്പെടുമായിരുന്നുവത്രേ. ഇതു ചെയ്തില്ലെങ്കിൽ മണിക്കൂറുകളോ ദിവസങ്ങളോ എടുത്തായിരുന്നുവത്രേ മരണം സംഭവിച്ചിരുന്നത്. മരണം കാത്തു കിടക്കുന്ന പ്രതികളുടെ ശരീരഭാഗങ്ങൾ പക്ഷികൾ കൊത്തിത്തിന്നിരുന്നതായും വിവരിക്കപ്പെട്ടിട്ടുണ്ട്. രക്തസ്രാവം മൂലമുണ്ടാകുന്ന "സർക്കുലേറ്ററി ഷോക്ക്" എന്ന അവസ്ഥ മൂലമോ ശരീരത്തിലെ ജലാംശം നഷ്ടപ്പെടുന്നതു മൂലമോ ആയിരിക്കും മരണം സംഭവിക്കുക. 

ഫ്രാൻസിൽ ചിലപ്പോൾ രണ്ടാമത്തെയോ മൂന്നാമത്തെയോ തവണ അസ്ഥി ഒടിച്ച ശേഷം ചിലപ്പോൾ പ്രതിയെ കഴുത്തു ഞെരിച്ചു കൊല്ലാൻ ദയ കാണിക്കുമായിരുന്നുവത്രേ. ഇതിനെ "റെറ്റെന്റം" എന്നായിരുന്നു വിളിച്ചിരുന്നത്. ചിലപ്പോൾ കഴുത്തു ഞെരിച്ചു കൊലപ്പെടുത്തിയതിനു ശേഷമായിരുന്നുവത്രേ മറ്റുള്ളവർക്ക് ഒരു ഉദാഹരണമെന്ന നിലയിൽ ബ്രേക്കിംഗ് വീൽ ഉപയോഗിച്ചിരുന്നത്. 

ഹോളി റോമൻ സാമ്രാജ്യത്തിൽ മറ്റൊരു കുറ്റത്തോടൊപ്പം കൊലപാതകം നടത്തുന്നവർക്കോ, കുടുംബാംഗങ്ങളെ കൊലപ്പെടുത്തുന്നവർക്കോ ആയിരുന്നു ഈ ശിക്ഷ നൽകപ്പെട്ടിരുന്നത്. താരതമ്യേന ലഘുവായ കുറ്റങ്ങൾ ചെയ്യുന്നവരുടെ ശരീരത്തിൽ ആദ്യമേൽപ്പിക്കുന്ന പരിക്ക് കഴുത്തിലായിരുന്നുവത്രേ (ഇതു തന്നെ മരണകാരണമാകും). കാഠിന്യം കൂടിയ കുറ്റങ്ങൾ ചെയ്യുന്നവരെ കീഴെ നിന്ന് മുകളിലേയ്ക്കായിരിക്കും പരിക്കേൽപ്പിക്കുക. മണിക്കൂറുകളോളം ഇത് തുടരുമായിരുന്നുവത്രേ. ഏതു വിധത്തിലാണ് ശിക്ഷ നടപ്പാക്കേണ്ടതെന്ന് തീരുമാനിച്ചിരുന്നത് കോടതികളായിരുന്നു. ശിക്ഷയ്ക്കു ശേഷം ശവശരീരങ്ങൾ പ്ക്ഷികൾക്കും മൃഗങ്ങൾക്കും ഭക്ഷിക്കാനായി ഉപേക്ഷിക്കപ്പെട്ടിരുന്നു. കുറ്റവാളികളുടെ ശിരസ്സ് കോലിൽ കുത്തി പ്രദർശിക്കപ്പെടാറുമുണ്ടായിരുന്നു. 

അലക്സാണ്ട്രിയയിലെ വിശുദ്ധ കാതറീനെ ഈ രീതിയിൽ വധിക്കുവാൻ വിധിയുണ്ടായി എന്ന് ഐതിഹ്യമുണ്ട്. കാതറീൻ ചക്രത്തിൽ സ്പർശിച്ചപ്പോൾ അത്ഭുതകരമായി ചക്രം തകർന്നുവെന്നും അതിനാൽ അവരെ ശിരഛേദം ചെയ്ത് കൊല്ലുകയായിരുന്നുവെന്നുമാണ് വിശ്വാസം. അതിനാൽ "കാതറീൻ വീൽ" എന്ന് ഇതിനെ വിളിക്കാറുണ്ട്. കാതറീന്റെ പ്രതീകമായും ചക്രത്തിന്റെ ഛിഹ്നം ഉപയോഗിക്കാറുണ്ട്. 

സ്കോട്ട്ലാന്റിൽ എഡിൻബറ എന്ന സ്ഥലത്തുവച്ച് റോബർട്ട് വൈർ എന്ന ഒരു ഭൃത്യനെ 1603-ലോ 1604-ലോ ഇപ്രകാരം വധിച്ചിരുന്നു. വിരളമായേ ഈ ശിക്ഷ ഈ രാജ്യത്ത് ഉപയോഗിക്കാറുണ്ടായിരുന്നുള്ളൂ. ജോൺ കിൻകൈഡ് എന്നയാളെ അയാളുടെ ഭാര്യയുടെ ആവശ്യപ്രകാരം കൊല ചെയ്തു എന്നതായിരുന്നു ഇയാളുടെ കുറ്റം. ഒരു വണ്ടിച്ചക്രത്തിൽ കെട്ടിയശേഷം കലപ്പയുടെ കോൽ ഉപയോചിച്ച് തല്ലിയായിരുന്നുവത്രേ ഇയാളുടെ വധശിക്ഷ നടപ്പാക്കിയത്. കൊലചെയ്യപ്പെട്ടയാളുടെ ഭാര്യയെ പിന്നീട് ശിരഛേദം ചെയ്തു കൊന്നു. 
1700-കളുടെ ആദ്യസമയത്ത് റഷ്യയും സ്വീഡിഷ് സാമ്രാജ്യവും തമ്മിൽ നടന്ന യുദ്ധസമയത്ത് ബ്രേക്കിംഗ് വീൽ സാധാരണയായി ഉപയോഗിക്കാറുണ്ടായിരുന്നുവത്രേ. റഷ്യൻ സൈന്യം കൊസാക്കുകളെയും ബാറ്റൂറിനിലെയും ലെബഡിനിലെയും സാധാരണക്കാരെയും മറ്റും കൊല്ലാൻ ഈ രീതി ഉപയോഗിച്ചിരുന്നുവത്രേ. സ്വീഡിഷ് രാജാവായിരുന്ന ചാൾസ് പന്ത്രണ്ടാമൻ രാജ്യദ്രോഹക്കുറ്റത്തിന് ലിവോണിയയിലെ ഒരു കുലീനനായിരുന്ന ജോഹാൻ പാറ്റ്കൽ എന്നയാളെ ഇപ്രകാരം വധിക്കാൻ നിർദ്ദേശിച്ചിരുന്നു. 

അടിമക്കലാപങ്ങളെത്തുടർന്ന് പതിനെട്ടാം നൂറ്റാണ്ടിൽ അമേരിക്കൻ ഐക്യനാടുകളിൽ ഈ ശിക്ഷാരീതി ഉപയോഗിക്കപ്പെട്ടിരുന്നുവത്രേ. 1972-ലെ അടിമക്കലാപത്തിൽ കുറച്ച് വെള്ളക്കാർ കൊല്ലപ്പെട്ടതിനെത്തുടർന്ന് ഈ രീതി ഒരിക്കൽ [[ന്യൂ യോർക്ക്|ന്യൂ യോർക്കിലും ഉപയോഗിക്കപ്പെട്ടിരുന്നു. 1730-നും 1754-നുമിടയിൽ വെള്ളക്കർക്കെതിരേ കലാപം നടത്തിയ കുറ്റത്തിന് ഫ്രഞ്ച് നിയന്ത്രണത്തിലായിരുന്ന [[ലൂസിയാന|ലൂസിയാനയിൽ]] 11 അടിമകളെ ഇപ്രകാരം വധിച്ചിരുന്നു. 

പത്തൊൻപതാം നൂറ്റാണ്ടിന്റെ ആദ്യ വർഷങ്ങൾ വരെ ജർമനിയിൽ ബ്രേക്കിംഗ്-വീൽ ഒരു ശിക്ഷാരീതിയായി ഉപയോഗിച്ചിരുന്നു. 1813-വരെ ബവേറിയയിൽ ഈ ശിക്ഷാരീതി നിർത്തലാക്കപ്പെട്ടിരുന്നില്ല. [[ഹെസ്സെ-കാസ്സൽ]] എന്ന സ്ഥലത്ത് 1836 വരെ ഇത് ഉപയോഗത്തിലുണ്ടായിരുന്നു. 1841-ൽ [[പ്രഷ്യ|പ്രഷ്യയിലാണ്]] അവസാനമായി ഈ ശിക്ഷാരീതി ഉപയോഗിക്കപ്പെട്ടതായി രേഖയുള്ളത്. [[വാർമിയ|വാർമിയയിലെ]] ബിഷപ്പായിരുന്ന [[ആൻഡ്രിയാസ് സ്റ്റാനിസ്ലാവോസ് ഫോൺ ഹാറ്റൻ]] എന്നയാളെ വധിച്ച കുറ്റത്തിന് റൂഡോൾഫ് ക്നാപ്വെൽ എന്നയാളെയായിരുന്നു ഇപ്രകാരം അവസാനമായി ശിക്ഷിച്ചത്. കഴുത്തു ഞെരിച്ചു കൊലപ്പെടുത്തിയ ശേഷമായിരുന്നു പക്ഷേ ഈ പ്രക്രീയ നടത്തിയത്.

[[പ്രമാണം:Breaking Wheel.jpg|thumb|250px|ബ്രേക്കിംഗ് വീലിന്റെ ഉപയോഗം ദ്യോതിപ്പിക്കുന്ന തരത്തിൽ [[പീറ്റർ സ്റ്റമ്പ്|പീറ്റർ സ്റ്റമ്പിന്റെ]] വധശിക്ഷ നടപ്പാക്കുന്നു.]]
ബ്രേക്കിംഗ്-വീൽ ഉപയോഗിച്ച് വധിക്കപ്പെടുന്നത് വലിയ നാണക്കേടായായിരുന്നു കണക്കാക്കിയിരുന്നത്. ഡച്ച് ഭാഷയിലും ("കഴുമരത്തിനും ചക്രത്തിനും വേണ്ടി വളരുക", "എന്നെ ചക്രത്തിൽ നുറുക്കി"); ജർമൻ ഭാഷയിലും ("ചക്രത്തിൽ കയറ്റിയപോലെ തോന്നുക") മറ്റും ഈ ശിക്ഷാ രീതി ഭാഷാ പ്രയോഗങ്ങളിലും കടന്നു കൂടിയിരുന്നു. 

ഇംഗ്ലീഷ് ഭാഷയിൽ "ചിത്രശലഭത്തെ ആർ ചക്രത്തിൽ കയറ്റും?" എന്ന പ്രയോഗം നിലവിലുണ്ട്. എന്തെങ്കിലും ചെറിയ കാര്യം നേടിയെടുക്കാൻ വലിയ ശ്രമം നടത്തുന്നതിനെയാണ് ഈ പ്രയോഗത്തിലൂടെ അർത്ഥമാക്കുന്നത്. 
[[പ്രമാണം:St catz arms.gif‎|right|thumb|ഓക്ല്സ്ഫോർഡിലെ സെന്റ് കാതറീൻസ് കോളേജിൽന്റെ മുദ്രയിൽ നാല് ബ്രേക്കിംഗ്-വീലുകൾ ചിത്രീകരിച്ചിരിക്കുന്നു. ]]



[[വർഗ്ഗം:വധശിക്ഷ]]

</doc>
<doc id="202758" url="https://ml.wikipedia.org/wiki?curid=202758" title="സംഖ്യാശാസ്ത്രം">
സംഖ്യാശാസ്ത്രം

സൗരയൂഥത്തിലെ 9 ഗ്രഹങ്ങളെ അടിസ്ഥാനമാക്കിയുള്ള ശാസ്ത്രശാഖയാണ് സംഖ്യാശാസ്ത്രം.സൗരയൂഥത്തിലെ സ്വയം ശക്തിയുള്ള ഏഴു ഗ്രഹങ്ങളെ ആസ്പദമാക്കി അവയ്ക്ക് ഓരോന്നിനും ഓരോ സംഖ്യകളുടെ അധികാരം നൽകിയിരിക്കുന്നു. യുറാനസ്, നെപ്റ്റ്യൂൺ എന്നീ ഗ്രഹങ്ങൾക്ക് സ്വയമേ ശക്തിയില്ലാത്തതിനാൽ അവ യഥാക്രമം സൂര്യനും ചന്ദ്രനും ഭാഗിച്ചു നൽകിയിരിക്കുന്നു. ഒരു ആത്മീയ ശാസ്ത്രമാണ് സംഖ്യാശാസ്ത്രം. ഇതിൽ ഒരു മനുഷ്യന്റെ ജന്മവും പുനർജന്മവും ജീവിതത്തിലെ നല്ലതും ചീത്തയുമായ കർമ്മഫലത്തെയും പ്രതിപാദിയ്ക്കുന്നു.

ഇവയിൽ സ്വയമേവ ശക്തിയുള്ള ഏഴു ഗ്രഹങ്ങളാണു ഭൂമിയിലെ ജീവനെ നയിക്കുന്നതും ആത്മാവിന്റെ പാതയുടെ പ്രതിഫലനത്തെ കാണിക്കുന്നതും. അക്ഷരങ്ങൾക്കു സംഖ്യയുടെ മൂല്യം നൽകിയിരിക്കുന്നത് ഇംഗ്ലീഷ് അക്ഷരമാലയാണ് പ്രതിനിധാനം ചെയ്താണ്. 


</doc>
<doc id="202764" url="https://ml.wikipedia.org/wiki?curid=202764" title="പരബ്രഹ്മം">
പരബ്രഹ്മം

ഹൈന്ദവവേദാന്തത്തിൽ ഭൗതികപ്രപഞ്ചത്തിൽ നിന്നുമുള്ള എല്ലാ ബന്ധങ്ങളിൽനിന്നും വിമുക്തി നേടിയ അവസ്ഥയെക്കുറിച്ച് പരാമർശിക്കുമ്പോൾ ഉപയോഗിക്കുന്ന ഒരു പദമാണു് പരബ്രഹ്മം. കാണായ പ്രപഞ്ചത്തെ 'ഇദം' എന്നും അതിനു കാരണമായ നിത്യവും സത്യവുമായ ചൈതന്യത്തെ 'തത്' എന്നും വേദാന്തികൾ വിളിക്കുന്നു. 'തത്' എന്ന ആശയത്തിന്റെ മറ്റൊരു പേരാണു് പരബ്രഹ്മം. "പര" എന്നാൽ എല്ലാത്തിനും അതീതമായത് എന്നർത്ഥം. "ബ്രഹ്മം"എന്നാൽ പ്രപഞ്ചം എന്നാണ് അർത്ഥം. അപ്പോൾ പ്രപഞ്ചത്തിനും അതീതനായ ദൈവം എന്നാണ് പരബ്രഹ്മം എന്ന വാക്ക് കൊണ്ട് ഉദ്ദേശിക്കുന്നത്. "ഓം" അഥവാ ഓംകാരമാണ് പരബ്രഹ്മത്തെ കുറിക്കുന്ന ചിഹ്നം. പരബ്രഹ്മത്തെ ത്രിഗുണങ്ങൾ ഉള്ളതായും ഗുണങ്ങൾക് അതീതനായും കണക്കാക്കുന്നു; ഇവയാണ് സഗുണ പരബ്രഹ്മവും നിർഗുണ പരബ്രഹ്മവും. സഗുണ പരബ്രഹ്മത്തിന്റെ സാത്വിക രാജസിക താമസിക ഗുണങ്ങളിൽ നിന്നാണ് ത്രിമൂർത്തികൾ ഉണ്ടായതെന്ന് ഹൈന്ദവ പുരാണങ്ങൾ പറയപ്പെടുന്നത്‌. പരമാത്മാവിന്റെ സത്വ ഗുണം മഹാവിഷ്ണുവായും രജോ ഗുണം ബ്രഹ്‌മാവായും തമോഗുണത്തെ രുദ്രനായും കണക്കാക്കുന്നു. മഹാവിഷ്ണുവിൽ ത്രിഗുണങ്ങളും ചേർന്ന വിരാട് രൂപവും (സർവ്വേശ്വരൻ) ഉള്ളതായി ഹൈന്ദവവേദാന്തത്തിൽ പറയപെടുന്നു.

പരമാത്മാവായും, ആദി നാരായണനായും, ആദിപരാശക്തിയായും, ആദി ശങ്കരനായും പരബ്രഹ്മത്തെ സംബോധന ചെയ്യാറുണ്ട്. 

പ്രപഞ്ചം നിർമ്മിക്കപെട്ടിരിക്കുന്നതും പ്രവർത്തിക്കുന്നതും എതുവസ്തുവാലാണോ അതാണു പരബ്രഹ്മം. അതായത് ദ്രവ്യവും ഊർജ്ജവും സ്ഥല കാലങ്ങളും ഒന്നിന്റെ തന്നെ വിവിധ രൂപങ്ങലളാണു. അതാണു പരബ്രഹ്മം. അതിൽ നിന്നും വിഭിന്നമായി ഒന്നും തന്നെയില്ല! എല്ലാം അതിൽ അധിഷ്ടിതമാണു! എല്ലാം അതിൽ ഉണ്ടായി അതിൽ ലയിക്കുന്നു. വൈഷ്ണവർ നാരായണനെന്നും, ശൈവർ ശിവമെന്നും, ശാക്തേയർ ആദിപരാശക്തിയെന്നും പരബ്രഹ്മത്തെ വിളിക്കുന്നു. സകല ദേവതകളെയും പരബ്രഹ്മ സ്വരൂപികൾ ആയാണ് കണക്കാക്കുന്നത്. ഓം എന്ന ശബ്ദവും പരബ്രഹ്മത്തെ കുറിക്കാൻ ഉപയോഗിക്കാറുണ്ട്. ഓംകാരം എന്നറിയപ്പെടുന്നതും പരബ്രഹ്മം തന്നെയാണ്.

</doc>
<doc id="202769" url="https://ml.wikipedia.org/wiki?curid=202769" title="സഗ്രാദാ ഫമില്യ">
സഗ്രാദാ ഫമില്യ

ബസിലിക്ക ഇ ടെംപിൾ എക്സ്പിയറ്റോറി ഡെ സഗ്രാദ ഫമില്യ എന്ന പൂർണനാമമുള്ള സഗ്രാദാ ഫമില്യ സ്പെയിനിലെ ബാർസലോണ നഗരത്തിൽ സ്ഥിതിചെയ്യുന്ന ഒരു ക്രൈസ്തവ ദേവാലയമാണ്. പ്രശസ്ത വാസ്തുശില്പി ആന്റണി ഗൗഡിയാണ് ഇത് രൂപകല്പന ചെയ്തത്. യുനെസ്കോയുടെ ലോകപൈതൃക പട്ടികയിൽ ഈ ദേവാലയം ഇടം നേടിയിട്ടുണ്ട്. 2010ൽ ബെനെഡിക്ട് പതിനാറാമൻ മാർപ്പാപ്പ ഈ ദേവാലയത്തെ ലഘു ബസിലിക്കയായി(Minor basilica) വിജ്ഞാപനം ചെയ്യുകയുണ്ടായി.

1883ൽ ബസിലിക്കയുടെ നിർമ്മാണം ആരംഭിച്ചെങ്കിലും ഗൗഡി അതിൽ പങ്കാളിയാകുന്നത് 1883ലാണ്. ഗോതിൿ വാസ്തുശൈലിയുടെയും ആർട് നൂവ്വോയുടെയും സമ്മിശ്രണം അദ്ദേഹം കൊണ്ടുവന്നു. നിർഭാഗ്യവശാൽ നിർമ്മാണത്തിന്റെ കാൽ ഭാഗത്തോളം പൂർത്തിയായപ്പോളേയ്ക്കും അദ്ദേഹം അന്തരിച്ചിരുന്നു. സഗ്രാദാ ഫമില്യയുടെ നിർമ്മാണം പൊതുജനങ്ങളുടെ സംഭാവന സ്വീകരിച്ചായതിനാൽ നിർമ്മാണ പ്രക്രിയ ഇഴഞ്ഞാണ് നീങ്ങിയിരുന്നത്, കൂടാതെ സ്പെയിനിലെ ആഭ്യന്തരയുദ്ധവും നിർമ്മാണത്തിന് വിഘ്നങ്ങൾ സൃഷ്ടിച്ചു.2010 ആയപ്പോഴാണ് നിർമ്മാണം പകുതിയോളം പൂർത്തിയായത്. 2026ൽ ഗൗഡിയുടെ നൂറാം ചരമവാർഷിക വർഷത്തിൽ പള്ളിയുടെ നിർമ്മാണം പൂർത്തിയാക്കും എന്നാണ് കണക്കുക്കൂട്ടുന്നത്.
ആരെയും അതിശയിപ്പിക്കുന്ന തരത്തിലുള്ള വിവിധ വാസ്തുകലാശൈലികളുടെ സമ്മിശ്രരൂപമാണ് സഗ്രാദാ ഫമില്യ. ഈ ദേവാലയ സമുച്ചയം 18 മണിഗോപുരങ്ങളെ ഉൾക്കൊള്ളുന്നു. ഇതിൽ 12എണ്ണം ക്രിസ്തുവിന്റെ ശിഷ്യന്മാരേയും, 4 എണ്ണം സുവിശേഷ പ്രസംഗകരേയും, ഒന്ന് കന്യാമറിയത്തെയും, ഏറ്റവും വലുത് യേശുദേവനേയും പ്രതിനിധാനം ചെയ്യുന്നു.
മൂന്ന് പാർശ്വമുഖങ്ങളാണ് പള്ളിയുടെ മറ്റൊരാകർഷണം. ഇവ പാഷൻ ഫസാഡ്, നേറ്റിവിറ്റി ഫസാഡ്, ഗ്ലോറി ഫസാഡ് എന്നിങ്ങനെ നാമകരണം ചെയ്തിരിക്കുന്നു.



</doc>
