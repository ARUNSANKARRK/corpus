<doc id="285443" url="https://ml.wikipedia.org/wiki?curid=285443" title="അങ്കണവാടി">
അങ്കണവാടി

1975-ൽ ഐ.സി.ഡി.എസ്. പദ്ധതിയുടെ ഭാഗമായി കുട്ടികളിലെ ഭക്ഷണക്കുറവും പോഷണക്കുറവും പരിക്കുക എന്ന ലക്ഷ്യത്തോടെ ഇന്ത്യൻ ഗവണ്മെന്റ് ആരംഭിച്ച കേന്ദ്രങ്ങളാണ് അങ്കണവാടികൾ. അങ്കണവാടി കേന്ദ്രങ്ങൾ ഗ്രാമങ്ങളിലെ അടിസ്ഥാന ആരോഗ്യപരിപാലനകേന്ദ്രങ്ങളായും വർത്തിക്കുന്നു. ഇത് ഇന്ത്യയിലെ പൊതുജനാരോഗ്യപദ്ധതിയുടെ ഭാഗമാണ്. ഇന്ത്യയിൽ 2013 ജനുവരി 31-ന് 13.3 ലക്ഷം അങ്കണവാടികളും മിനി അങ്കണവാടികളും പ്രവർത്തിക്കുന്നുണ്ട്. 13.7 ലക്ഷം ആണ് അനുവദിച്ച അങ്കണവാടികളുടെ എണ്ണം.

ഗർഭിണികൾ, നവജാതശിശുക്കൾ, 6 വയസ്സിനു താഴെയുള്ള കുട്ടികൾ, പാലൂട്ടുന്ന അമ്മമാർ, കൗമാരപ്രായക്കാരായ പെൺകുട്ടികൾ എന്നിവരാണ് അങ്കണവാടികളിലെ ഉപയോക്താക്കൾ. 
നവജാതശിശുക്കളുടെ ആരോഗ്യനിരീക്ഷണം, പ്രീ സ്കൂൾ വിദ്യാഭ്യാസം, പോഷണങ്ങൾ അടങ്ങിയ ഭക്ഷ്യവസ്തുക്കളുടെ വിതരണം, പോഷണത്തെപ്പറ്റിയുള്ള വിവരങ്ങൾ നൽകൽ, ഗർഭനിരോധന മാർഗ്ഗങ്ങളെപ്പറ്റിയുള്ള ഉപദേശങ്ങൾ, അവയുടെ വിതരണം എന്നിവ അങ്കണവാടികളിലെ പ്രവർത്തനങ്ങളിൽ പെടുന്നു. അടിസ്ഥാന മരുന്നുകൾ,എന്നിവ ഇവിടെ സൂക്ഷിക്കുകയും ചെയ്യുന്നു. പ്രതിരോധ മരുന്ന് നൽകൽ, ആരോഗ്യപരിശോധന, ആശുപത്രികളിലേയ്ക്ക് ആവശ്യമെങ്കിൽ രോഗികളെ അയയ്ക്കുക എന്നീ സേവനങ്ങളും അങ്കണവാടികളിലൂടെ നൽകപ്പെടുന്നു.
അങ്കണവാടിയുടെ ഭരണം നടത്തുന്നത് ഐ.സി.ഡി.എസ് ഓഫീസ് ആണ്. ഒരു അങ്കണവാടിയിൽ ഒരു വർക്കറും ഒരു ഹെൽപ്പറുമാണ് സേവനം ചെയ്യുന്നത്. അങ്കണവാടിയിൽ കുട്ടികൾക്കു വേണ്ട കളിയുപകരണങ്ങൾ, ബേബി വെയിംഗ് മെഷീനുകൾ, ചാർട്ടുകൾ, വർക്കർക്കും, ഹെൽപ്പർക്കും ഓണറേറിയം നൽകൽ തുടങ്ങിയവ ഐ.സി.ഡി.എസിന്റെ കീഴിലുള്ള ശിശുവികസന പദ്ധതി ഓഫീസർമാരാണ് നിർവഹിക്കുന്നത്. കേന്ദ്ര ഗവണ്മെന്റും സംസ്ഥാന ഗവണ്മെന്റും നിശ്ചയിക്കുന്ന നിരക്കിൽ പ്രതിമാസ ഓണറേറിയമാണ് വർക്കർക്കും ഹെൽപ്പർക്കും നൽകുന്നു.



</doc>
<doc id="285447" url="https://ml.wikipedia.org/wiki?curid=285447" title="ബാലവാടി">
ബാലവാടി

ഇന്ത്യയിൽ ഗവണ്മെന്റോ എൻ.ജി.ഒ.കളോ ഗ്രാമപ്രദേശങ്ങളിലോ സാമ്പത്തികമായി പിന്നോക്കം നി‌ൽക്കുന്നവർ വസിക്കുന്ന മേഖലകളിലോ പ്രീസ്കൂൾ വിദ്യാഭ്യാസം നൽകാനായി നടത്തുന്ന സ്ഥാപനങ്ങളാണ് ബാലവാടികൾ. പ്രാദേശികമായി ലഭ്യമായ വസ്തുക്കൾ കൊണ്ട് കഴിയുന്നത്ര ഉപകരണങ്ങൾ വിദ്യാഭ്യാസത്തിനായി സൃഷ്ടിക്കുക ഇത്തരം സ്കൂളുകളുടെ പ്രവർത്തനരീതിയാണ്. താരാബായി മോഡക് ആണ് ഇത്തരം വിദ്യാഭ്യാസരീതി വികസിപ്പിച്ചത്. മഹാരാഷ്ട്രയിലെ ഥാനെ ജില്ലയിലെ ഒരു തീരദേശഗ്രാമത്തിൽ 1945-ൽ "നൂതൻ ബാൽ ശിക്ഷൺ സംഘ്" ആണ് ആദ്യത്തെ ബാലവാടി സ്ഥാപിച്ചത്.

മോഡക് "സെൻട്രൽ ബാൽവാടി", "അങ്കൻ ബാൽവാടി" ("അങ്കനവാടി") എന്നിങ്ങനെ രണ്ടുതരം ബാലവാടികൾ വിഭാവനം ചെയ്തിരുന്നു. "സെൻട്രൽ ബാലവാടികൾ" സാധാരണ സ്കൂളുകൾ പ്രവർത്തിക്കുന്ന സമയത്താണ് പ്രവർത്തിക്കുക. അങ്കൻ ബാലവാടികൾ കുട്ടികളുടെ സൗകര്യമനുസരിച്ചുള്ള സമയത്താണ് പ്രവർത്തിക്കുക.
ബാൽവാടി ന്യൂട്രീഷൻ പ്രോഗ്രാം ഈ വിദ്യാലയങ്ങളിലെ വിദ്യാർത്ഥികൾക്ക് ഭക്ഷണം നൽകുന്നതിനുവേണ്ടിയുള്ളതാണ്.




</doc>
<doc id="285451" url="https://ml.wikipedia.org/wiki?curid=285451" title="എൻ.എൻ. ഇളയത്">
എൻ.എൻ. ഇളയത്

കേരള സംഗീതനാടക അക്കാദമിയുടെ സമഗ്ര സംഭാവനയ്ക്കുള്ള പുരസ്‌കാരം നേടിയ നാടക സംവിധായകനാണ് എൻ.എൻ. ഇളയത് എന്നറിയപ്പെട്ട എൻ. നാരായണൻ ഇളയത്(20 ആഗസ്റ്റ് 1940 - 29 ജൂലൈ 2014).
1940 ആഗസ്റ്റ് 20ന് ആലപ്പുഴ മണ്ണഞ്ചേരി മണപ്പള്ളി ഇല്ലത്ത് നാരായണൻ ഇളയതിന്റെയും നങ്ങേലി അന്തർജനത്തിന്റെയും പുത്രനായി ജനിച്ചു. പതിനാറാം വയസിൽ കലാജീവിതം ആരംഭിച്ചു. സ്വന്തം നാടകവേദിയായ മലയാള നാടകവേദി,​ എൻ.എൻ. പിള്ളയുടെ വിശ്വകലാസമിതി, വേട്ടക്കുളം ശിവാനന്ദന്റെ കേരള തിയറ്റേഴ്സ്, കോട്ടയം ദേശാഭിമാനി, വൈക്കം മാളവിക, പൂഞ്ഞാർ നവധാര, ചങ്ങനാശേരി ജയകേരള, കൊല്ലം ഉപാസന തുടങ്ങിയ സമിതികളുമായി ബന്ധപ്പെട്ട് പ്രവർത്തിച്ചു. "വസുപഞ്ചകം, ദൈവം ചിരിക്കുന്നു. ഉദയം കിഴക്കു തന്നെ, ഉണരാൻ സമയമായി, മരിക്കാൻ ഞങ്ങൾക്ക് മനസ്സില്ല, തിരക്കഥ, അലയാഴി, കാമധേനു, സമരപുരാണം" തുടങ്ങിയ മുപ്പതോളം നാടകങ്ങൾക്ക് ജന്മം നൽകി. 
പ്രൊഫഷണൽ നാടകലോകത്ത് "ഇളയച്ഛൻ" എന്ന് സ്നേഹപൂർവം അറിയപ്പെട്ടിരുന്ന ഇളയത്, എസ്.പി. പിള്ള, വിടി. അരവിന്ദാക്ഷമേനോൻ, ചങ്ങനാശേരി നടരാജൻ, വീരരാഘവൻനായർ, കെ.പി.എസ്. ഉണ്ണിക്കൃഷ്ണൻ, ചേർത്തല ലളിത, അംബുജാക്ഷൻ, ലീലാറാണി, ആലപ്പി തങ്കം തുടങ്ങിയവരോടൊപ്പം നാടകവേദിയിൽ പ്രവർത്തിച്ചു. നിരവധി ടെലിവിഷൻ പരമ്പരകളിലും അഭിനയിച്ചു. ഭ്രാന്താലയം, പഞ്ചതന്ത്രം എന്നീ നാടകങ്ങൾ എസ്.പി.സി.എസും നാടക പാഠം ഒന്നാം പാഠം എന്ന പഠനഗ്രന്ഥം കേരള സാംസ്കാരിക വകുപ്പും പ്രസിദ്ധീകരിച്ചു. സത്യൻ അന്തിക്കാടിന്റെ തൂവൽകൊട്ടാരം, സിബി മലയിലിന്റെ പ്രണയവർണങ്ങൾ, ആയിരത്തിൽ ഒരുവൻ, സ്റ്റാലിൻ ശിവദാസ് തുടങ്ങിയ ചലചിത്രങ്ങളിലും അഭിനയിച്ചിട്ടുണ്ട്. 

വസുപഞ്ചകം, സർവജ്ഞാനപീഠം, അമരകോശം, ഇതിഹാസം, ദൈവം ചിരിക്കുന്നു, ഉദയം കിഴക്കുതന്നെ, ഉൽപ്രേക്ഷ, ഉണരാൻ സമയമായി, തിരക്കഥ, അലയാഴി, കാമധേനു, സമരപുരാണം, മരിക്കാൻ ഞങ്ങൾക്ക് മനസ്സില്ല തുടങ്ങി മുപ്പതോളം നാടകങ്ങൾ രചിച്ചു. 


</doc>
<doc id="285453" url="https://ml.wikipedia.org/wiki?curid=285453" title="കലീന്യിൻഗ്രാഡ് ഒബ്ലാസ്റ്റ്">
കലീന്യിൻഗ്രാഡ് ഒബ്ലാസ്റ്റ്

റഷ്യയുടെ ഫെഡറൽ നിയന്ത്രണത്തിലുള്ള ഒരു പ്രദേശമാണ് കലീന്യിൻഗ്രാഡ് ഒബ്ലാസ്റ്റ് (, "കലീന്യിൻഗ്രാഡ്സ്കായ ഒബ്ലാസ്റ്റ്"). റഷ്യയുമായി കരമാർഗ്ഗം ബന്ധമില്ലാത്ത ഒരു എക്സ്‌ക്ലേവാണിത്. ബാൾട്ടിക് തീരത്താണ് ഇത് സ്ഥിതി ചെയ്യുന്നത്. 2010-ലെ റഷ്യൻ സെൻസസ് അനുസരിച്ച് ജനസംഖ്യ 941,873 ആണ്.

കിഴക്കൻ പ്രഷ്യയുടെ ഭാഗമായിരുന്നു ഈ പ്രദേശം. ഒന്നാം ലോകമഹായുദ്ധം മുതൽ 1945 വരെ ഈ പ്രദേശം ജർമനിയുടെ ഒരു എക്സ്‌ക്ലേവായിരുന്നു. 1945-ൽ ഈ പ്രദേശം റഷ്യ പിടിച്ചെടുത്തു. യുദ്ധം അവസാനിക്കും വരെ റഷ്യൻ സൈന്യം ഇവിടെ തുടർന്നു. ഈ പ്രദേശം പിന്നീട് പോസ്റ്റ്ഡാം ഉടമ്പടി പ്രകാരം സോവിയറ്റ് യൂണിയന്റെ ഭാഗമായി. ഇവിടം റഷ്യൻ സോവിയറ്റ് ഫെഡറേറ്റീവ് സോഷ്യലിസ്റ്റ് റിപ്പബ്ലിക്കിന്റെ ഭാഗമാവുകയായിരുന്നു. തദ്ദേശവാസികളായ ജർമൻ വംശജർ കൊല്ലപ്പെടുകയോ നാടുവിടുകയോ ചെയ്തു. പിന്നീട് റഷ്യക്കാർ ഇവിടെ താമസമാവുകയും റഷ്യൻ ഭൂരിപക്ഷപ്രദേശമായി ഇവിടം മാറുകയും ചെയ്തു.

തെക്ക് പോളണ്ട്, കിഴക്കും വടക്കും ലിത്വേനിയ, പടിഞ്ഞാറ് ബാൾട്ടിക് കടൽ എന്നിവയാണ് ഒബ്ലാസ്റ്റിന്റെ അതിർത്തികൾ. സോവിയറ്റ് യൂണിയന്റെ തകർച്ചയ്ക്കും പോളണ്ടിന്റെയും ലിത്വേനിയയുടെയും യൂറോപ്യൻ യൂണിയൻ, നാറ്റോ പ്രവേശനങ്ങൾക്കും ശേഷം കാലീന്യിൻഗ്രാഡ് ഒറ്റപ്പെട്ട അവസ്ഥയിലാണ്. വിസയില്ലാതെ റഷ്യയിലേയ്ക്ക് ഇവിടത്തുകാർക്ക് കടൽമാർഗ്ഗമോ വിമാനമാർഗ്ഗമോ മാത്രമേ യാത്രചെയ്യാനാകൂ.

ഇവിടുത്തെ ഏറ്റവും വലിയ പട്ടണവും ഭരണകേന്ദ്രവുമാണ് കാലീന്യിൻഗ്രാഡ് (പഴയ പേര് കോണിഗ്‌സ്ബെർഗ് എന്നായിരുന്നു). സോവിയറ്റ് രാഷ്ട്രത്തലവനായ മിഖായേൽ കാലീന്യിന്റെ പേരാണ് ഈ സ്ഥലത്തിന് നൽകിയിട്ടുള്ളത്.

ഈ പ്രദേശത്തിന് ഒരു പ്രത്യേക സാമ്പത്തികമേഖലാപദവി റഷ്യ നൽകിയിട്ടുണ്ട്. 2006-ലെ സ്ഥിതിയനുസരിച്ച് റഷ്യയിൽ വിൽക്കുന്ന മൂന്ന് ടെലിവിഷനുകളിൽ ഒന്ന് ഇവിടെ നിർമിച്ചതായിരുന്നു. ഇരുപത്തൊന്നാം നൂറ്റാണ്ടിൽ റഷ്യയിൽ ജനസംഖ്യാവളർച്ച ഉണ്ടാകാൻ സാദ്ധ്യതയുള്ള പ്രദേശങ്ങളിലൊന്നാണിത്.




</doc>
<doc id="285456" url="https://ml.wikipedia.org/wiki?curid=285456" title="കൊങ്കൺ">
കൊങ്കൺ

ഇന്ത്യയുടെ പടിഞ്ഞാറൻ തീരപ്രദേശത്തിലെ മലകളുള്ള ഒരു പ്രദേശമാണ് കൊങ്ക‌ൺ, കൊങ്കൺ തീരം എന്നീ പേരുകളിൽ അറിയപ്പെടുന്നത്. 720 കിലോമീറ്റർ തീരമാണ് ഈ പ്രദേശത്തുള്ളത്. മഹാരാഷ്ട്രയുടെയും, ഗോവയുടെയും തീരദേശജില്ലകൾ ഈ പ്രദേശത്തിന്റെ ഭാഗമാണ്. ഇതിലും കുറച്ചുകൂടി വിശാലമായ പ്രദേശത്തെ സപ്തകൊങ്കൺ എന്ന് വിശേഷിപ്പിച്ചിരുന്നു. 

 


</doc>
<doc id="285460" url="https://ml.wikipedia.org/wiki?curid=285460" title="ഇന്ത്യൻ മയിൽ">
ഇന്ത്യൻ മയിൽ

ഫെസന്റ് കുടുബത്തിൽപ്പെട്ടതും വിവിധവർണ്ണങ്ങളിലുള്ള തുവലുകളുള്ളതുമായ ഒരു വലിയ പക്ഷിയാണ് ഇന്ത്യൻ മയിൽ അല്ലെങ്കിൽ നീലമയിൽ ("പാവോ ക്രിസ്റ്റേറ്റസ് :Pavo cristatus") എന്നറിയപ്പെടുന്നത്. ദക്ഷിണേഷ്യയിലാണ് ഇത് കാണപ്പെടുന്നത്. ലോകത്തിലെ വിവിധ ഭാഗങ്ങളിൽ ഈ പക്ഷിയെ മനുഷ്യർ എത്തിച്ചിട്ടുണ്ട്. ലിനേയസ് 1758-ലാണ് ഈ പക്ഷിയെ ആദ്യമായി വർഗ്ഗീകരിച്ചത്. "പാവോ ക്രിസ്റ്റേറ്റസ്" എന്ന പേര് ഇപ്പോഴും ഉപയോഗ‌ത്തിലുണ്ട്. ആൺ മയിൽ നീലനിറത്തോടുകൂടിയതും വിശറിപോലുള്ള തൂവലുകൾ വാലിലുള്ളതുമാണ്. വാലിലെ തൂവലുകളിൽ കണ്ണുകൾ പോലുള്ള പാറ്റേൺ കാണാവുന്നതാണ്. ഇണചേരുന്ന കാല‌ത്ത് ആൺ മയിലുകൾ ഈ തൂവലുകൾ വിടർത്തി പ്രദർശിപ്പിക്കും. പെൺമയിലിന് ഇ‌ത്തരം ഭംഗിയുള്ള വാൽ തൂവലുകളില്ല. പെൺ മയിലുകളുടെ കഴുത്തിന്റെ താഴെ ഭാഗത്ത് പച്ച നിറമാണ്. തൂവലുകൾക്ക് ബ്രൗൺ നിറമാണുള്ളത്. ധാന്യങ്ങൾ, പഴങ്ങൾ, പാമ്പുകൾ, ചെറിയ എലികൾ എന്നിവയാണ് ആഹാരം. ഉച്ചത്തിലുള്ള ശബ്ദം കാരണം ഇവയെ കണ്ടുപിടിക്കാൻ എളുപ്പമാണ്. അടിക്കാടുകളിലൂടെ ഓടി രക്ഷപെടുന്നതാണ് പറക്കുന്നതിനേക്കാൾ ഇവയ്ക്ക് താല്പര്യം. ഇന്ത്യൻ പുരാണങ്ങളിലും ഗ്രീക്ക് മിഥോളജിയിലും ഇവയെപ്പറ്റി പരാമർശമുണ്ട്. മയിൽ ഇന്ത്യയുടെ ദേശീയപക്ഷിയുമാണ്. ഈ പക്ഷിയെ ഇന്റർനാഷണൽ യൂണിയൻ ഫോർ കൺസർവേഷൻ ഓഫ് നേച്ചർ (ഐ.യു.സി.എൻ.) ഏറ്റവും കുറവ് ആശങ്കയുണ്ടാക്കുന്ന വിഭാഗത്തിലാണ് പെടുത്തിയിരിക്കുന്നത്. ആധുനിക എബ്രായ ഭാഷയിൽ മയിൽ എന്ന വാക്ക് "തവാസ്"എന്നാണ്.



</doc>
<doc id="285474" url="https://ml.wikipedia.org/wiki?curid=285474" title="കെ. രാജഗോപാൽ (ചിത്ര സംയോജകൻ)">
കെ. രാജഗോപാൽ (ചിത്ര സംയോജകൻ)

മലയാളചലച്ചിത്ര മേഖലയിലെ പ്രമുഖ ചിത്രസംയോജകരിൽ ഒരാളാണ് കെ. രാജഗോപാൽ. (ജനനം: ജൂലൈ, 24, 1952).

മാതക്കോട് വീട്ടിൽ കൃഷ്ണൻ കുട്ടി പണിക്കരുടെയും, കുന്നംപള്ളി വീട്ടിൽ പത്മാവതിയുടെയും ഇളയ പുത്രനായി പാലക്കാട് ജില്ലയിലെ കൊല്ലങ്കോട്, പനങ്ങാട്ടിരി ദേശത്ത് ജനിച്ചു. പ്രാഥമിക വിദ്യാഭ്യാസം പനങ്ങാട്ടിരി യു പി സ്കൂളിലും, കൊല്ലങ്കോട് രാജാസ്‌ ഹൈസ്കൂളിലുമായി നിർവ്വഹിച്ചു.

1971 –ൽ മദ്രാസിൽ പ്രശസ്ത ഫിലിം എഡിറ്റർ ശ്രീ ജി വെങ്കിട്ടരാമൻറെ ശിക്ഷണത്തിൽ പരിശീലനം ആരംഭിച്ചു. ജ്യേഷ്ഠ സഹോദരൻ പ്രഭാകരനും, പനങ്ങാട്ടിരി സ്വദേശിയും, തമിൾ-മലയാളം സിനിമാ രംഗത്തെ പ്രഗല്ഭ ഛായാഗ്രാഹകനും സംവിധായകനുമായ പി എൻ സുന്ദരവുമായിരുന്നു മാർഗ ദർശികൾ. തുടർന്ന് ജി വെങ്കിട്ടരാമൻറെ മുഖ്യ സഹായിയായി ഏകദേശം ഇരുന്നൂറിലേറെ ചിത്രങ്ങൾക്ക് വേണ്ടി പ്രവർത്തിച്ചു.

ആദ്യ ചിത്രം, ക്ഷേത്രം (1976) എന്ന ബ്ലാക്ക്‌ & വൈറ്റ് ചിത്രമായിരുന്നു. ഈ ചിത്രം റിലീസ്‌ ചെയ്യപ്പെടാതെ പോയി. പിന്നീട് കൊല്ലങ്കോട് രാജാസ്‌ ഹൈസ്കൂളിലെ സഹപാഠിയും, പ്രശസ്ത സംവിധായകനുമായ പി ചന്ദ്രകുമാർ സംവിധാനം ചെയ്ത "തീരെ പ്രതീക്ഷിക്കാതെ" എന്ന ചിത്രമാണ് ആദ്യമായി റിലീസ്‌ ചെയ്യപ്പെട്ടത്.

സത്യൻ അന്തിക്കാട്, കമൽ എന്നീ പ്രഗല്ഭ സംവിധായകരുടെ കൂടെ ധാരാളം സിനിമകളിൽ ചിത്രസംയോജകനായി പ്രവർത്തിച്ചിട്ടുണ്ട്. ഇവരോടൊപ്പം എഡിറ്ററായി പ്രവർത്തിച്ച പ്രധാനപ്പെട്ട സിനിമകൾ "സന്മനസ്സുള്ളവർക്ക് സമാധാനം, സന്ദേശം, പട്ടണ പ്രവേശം, പെരുവണ്ണാപുരത്തെ വിശേഷങ്ങൾ, മഴവിൽക്കാവടി, പൊന്മുട്ടയിടുന്ന താറാവ്, പാവം പാവം രാജകുമാരൻ, അർത്ഥം, കളിക്കളം, ഉള്ളടക്കം, സസ്നേഹം, തലയിണ മന്ത്രം, മഴയെത്തും മുൻപേ, അഴകിയ രാവണൻ, ഈ പുഴയും കടന്ന്, തൂവൽ കൊട്ടാരം, വീണ്ടും ചില വീട്ടുകാര്യങ്ങൾ, നിറം, കൊച്ചു കൊച്ചു സന്തോഷങ്ങൾ, ഗദ്ദാമ, സെല്ലുലോയിഡ്, നടൻ, ഭാഗ്യദേവത, രസതന്ത്രം, സ്നേഹവീട്, ഒരു ഇന്ത്യൻ പ്രണയകഥ" എന്നിവയാണ്. കൂടാതെ ഏതാനും ഹിന്ദി, തമിഴ്, ഇംഗ്ലീഷ്, അറബിക് ചിത്രങ്ങൾക്ക് വേണ്ടിയും പ്രവർത്തിച്ചിട്ടുണ്ട്.






ചെന്നൈയിൽ സ്ഥിരതാമസമാക്കിയ രാജഗോപാൽ വിവാഹിതനാണ്. ഭാര്യ ലിൻഡ ജെനെറ്റ് അദ്ധ്യാപികയാണ്. പ്രഭാകരൻ, ചെന്താമരാക്ഷൻ, ജയരാമൻ, വേശു, സരോജിനി, പ്രസന്ന എന്നിവർ സഹോദരീ സഹോദരന്മാരാണ്. 
സഹോദരീ പുത്രൻ, ശ്രീഹരി, രാജഗോപാലിൻറെ അസോസിയേറ്റാണ്.




</doc>
<doc id="285506" url="https://ml.wikipedia.org/wiki?curid=285506" title="റോമാൻസ് ഭാഷകൾ">
റോമാൻസ് ഭാഷകൾ

റോമൻ ഭാഷയായ ലാറ്റിനിൽ നിന്ന് ഉത്ഭവിച്ച ഭാഷകളാണ് റോമാൻസ് ഭാഷകൾ. തെക്ക് പടിഞ്ഞാറൻ യൂറോപ്യൻ രാജ്യങ്ങളിലാണ് ഈ ഭാഷകൾക്ക് പ്രാമുഖ്യമുള്ളത്.


</doc>
<doc id="285512" url="https://ml.wikipedia.org/wiki?curid=285512" title="ഓക്ക് (മരം)">
ഓക്ക് (മരം)

ക്വർകസ് (; എന്ന ജീനസിൽ പെടുന്ന വൃക്ഷമോ കുറ്റിച്ചെടിയോ ആണ് ഓക്ക് എന്നറിയപ്പെടുന്നത് 600 സ്പീഷീസുകൾ നിലവിലുണ്ട്. ഓക്ക് എന്ന പേര് ഇതുമായി ബന്ധമുള്ള സ്പീഷീസുകളിൽ പെട്ട മരങ്ങൾക്കും സാധാരണഗതിയിൽ ഉപയോഗിക്കാറുണ്ട്. ഉത്തരാർദ്ധഗോളത്തിലാണ് ഈ വൃക്ഷങ്ങൾ കാണപ്പെടുന്നത്. ഇലപൊഴിക്കുന്നതും നിത്യഹരിതമായതുമായ സ്പീഷീസുകൾ ഇക്കൂട്ടത്തിലുണ്ട്. തണുത്ത പ്രദേശങ്ങൾ മുതൽ ഭൂമദ്ധ്യരേഖയോട് ചേർന്ന പ്രദേശങ്ങൾ വരെ ഈ വൃക്ഷങ്ങൾ കാണപ്പെടുന്നു. ഏഷ്യയിലും അമേരിക്കൻ ഭൂഖണ്ഡങ്ങളിലും ഇവ കാണപ്പെടുന്നുണ്ട്. അമേരിക്കയിലും മെക്സിക്കോയിലും ചൈനയിലും ധാരാളം സ്പീഷീസ് ഓക്കുകളുണ്ട്.




</doc>
<doc id="285538" url="https://ml.wikipedia.org/wiki?curid=285538" title="വെസ്റ്റ്മിൻസ്റ്റർ സമ്പ്രദായം">
വെസ്റ്റ്മിൻസ്റ്റർ സമ്പ്രദായം

ബ്രിട്ടീഷ് ഭരണസമ്പ്രദായത്തെ അടിസ്ഥാനമാക്കിയുള്ള ജനാധിപത്യ പാർലമെന്ററി ഭരണസമ്പ്രദായമാണ് വെസ്റ്റ്മിൻസ്റ്റർ സമ്പ്രദായം എന്നറിയപ്പെടുന്നത്. ബ്രിട്ടീഷ് പാർലമെന്റ് മന്ദിരമായ വെസ്റ്റ്മിൻസ്റ്റർ കൊട്ടാരത്തിൽ നിന്നാണ് ഈ പേര് ഉടലെടുത്തത്. ഈ സമ്പ്രദായത്തിൽ രാഷ്ട്രത്തലവന് പേരിന് മാത്രമുള്ള അധികാരങ്ങളേ ഉണ്ടാകൂ. യഥാർത്ഥ ഭരണനിർവഹണാധികാരം സർക്കാരിന്റെ തലവൻ അഥവാ പ്രധാനമന്ത്രിക്കായിരിക്കും. മിക്കവാറും കോമൺവെൽത്ത് രാജ്യങ്ങളും ഈ ഭരണരീതിയാണ് സ്വീകരിച്ചിരിക്കുന്നത്.


</doc>
<doc id="285546" url="https://ml.wikipedia.org/wiki?curid=285546" title="ചെണ്ട (ചലച്ചിത്രം)">
ചെണ്ട (ചലച്ചിത്രം)

സന്മാത്രചിത്രയുടെ ബാനറിൽ എ. വിൻസെന്റ് സംവിധാനം ചെയ്തു നിർമിച്ച മലയാളചലച്ചിത്രമാണ് ചെണ്ട. പി. ഭാസ്കരൻ, വയലാർ രാമവർമ്മ, ഭരണിക്കാവ് ശിവകുമാർ, സുമംഗല എന്നിവർ ചേർന്നെഴുതിയ ഗാനങ്ങൾക്ക് ജി. ദേവരാജൻ ഈണം നൽകി. ഷീബഫിലിംസ് വിതരണം ചെയ്ത ഈ ചിത്രം 1973 ഏപ്രിൽ 27-ന് പ്രദർശനം തുടങ്ങി.

ബഹദൂർ





</doc>
<doc id="285551" url="https://ml.wikipedia.org/wiki?curid=285551" title="മൈസൂർ പാക്ക്">
മൈസൂർ പാക്ക്

ഒരു തെക്കേ ഇന്ത്യൻ മധുര പലഹാരമാണ് മൈസൂർ പാക്ക്. ദീപാവലി തുടങ്ങിയ വിശേ‍ഷാവസരങ്ങളിൽ വിളമ്പാറുള്ള ഈ വിഭവം ഏതാനും ദിവസങ്ങൾ കേടുകൂടാതിരിക്കും. കർണാടകയാണ് ഈ പലഹാരത്തിന്റെ ജന്മദേശം.

പഞ്ചസാര ഒരു പാത്രത്തിൽ , തീയിൽ വച്ച് ചൂടാക്കി വെള്ളം ഒഴിച്ച് പാവാക്കുക. അതിലേയ്ക്ക് നെയ്യും കടലപ്പൊടിയും ചേർന്ന മിശ്രിതം പാകത്തിൽ ഒഴിക്കുക. പാത്രത്തിനടിയിൽ പറ്റിപ്പിടിക്കാതെയും , കരിഞ്ഞ് പോകാതെയും പ്രത്യേകം ശ്രദ്ധിക്കണം. നന്നായി ഇളക്കിയ ശേഷം ഒരു പരന്ന പാത്രത്തിൽ ഒഴിക്കുക. അധികം തണുക്കുന്നതിനു മുമ്പായി ആവശ്യം അനുസരിച്ച് ചെറിയ കഷണങ്ങളായി ഒരു കത്തികൊണ്ട് മുറിക്കുക. പത്ത് മിനിറ്റ് തണുക്കാൻ വച്ച് കഴിഞ്ഞ് മുറിച്ച് വിളമ്പാം.


</doc>
<doc id="285563" url="https://ml.wikipedia.org/wiki?curid=285563" title="ഇന്ത്യൻ പഴവവ്വാൽ">
ഇന്ത്യൻ പഴവവ്വാൽ

പഴം തീനി വിഭാഗത്തിൽപ്പെടുന്ന ഒരു വവ്വാലാണു ഇന്ത്യൻ പഴവവ്വാൽ (Indian flying fox). ഇന്ത്യയിൽ കാണപ്പെടുന്ന ഏറ്റവും വലിയ വവ്വാൽ ആണിത്. 



</doc>
<doc id="285605" url="https://ml.wikipedia.org/wiki?curid=285605" title="കാർട്ടൂണിസ്റ്റ്‌ ശങ്കർ സ്‌മാരക ദേശീയ കാർട്ടൂൺ മ്യൂസിയം">
കാർട്ടൂണിസ്റ്റ്‌ ശങ്കർ സ്‌മാരക ദേശീയ കാർട്ടൂൺ മ്യൂസിയം

ലോക പ്രശസ്‌ത കാർട്ടൂണിസ്റ്റ്‌ ശങ്കറിന്റെ സ്മാരകമായി അദ്ദേഹത്തിന്റെ ജന്മനാടായ കായംകുളത്ത് സ്ഥിതി ചെയ്യുന്ന സ്‌മാരകമാണ് കാർട്ടൂണിസ്റ്റ്‌ ശങ്കർ സ്‌മാരക ദേശീയ കാർട്ടൂൺ മ്യൂസിയം. ഇന്ത്യയിലെ ആദ്യത്തെ ദേശീയ കാർട്ടൂൺ മ്യൂസിയമാണിത്. കേരള ലളിതകലാ അക്കാദമി ഒരുക്കുന്ന കാർട്ടൂൺ മ്യൂസിയത്തിൽ കാർട്ടൂണിസ്റ്റ്‌ ശങ്കറിന്റെ മൗലിക കാർട്ടൂണുകളും അദ്ദേഹം സർഗസൃഷ്‌ടിക്ക്‌ ഉപയോഗിച്ചിരുന്ന ഉപകരണങ്ങളും പാവകളും പ്രദർശിപ്പിച്ചിട്ടുണ്ട്. മൺമറഞ്ഞവരും ജീവിച്ചിരിക്കുന്നവരുമായ പ്രമുഖ കലാകാരന്മാരുടെ പ്രശസ്‌തമായ കാർട്ടൂണുകൾ പ്രദർശിപ്പിച്ചിട്ടുണ്ട്. 
സി.കെ. സദാശിവൻ എം.എൽ.എ. ഫണ്ടിൽ നിന്നനുവദിച്ച മൂന്നു കോടി രൂപ വിനിയോഗിച്ച് 15,000 ചതുരശ്ര അടി വിസ്തീർണത്തിൽ നിർമ്മിച്ച കെട്ടിടമാണ് കേരള ലളിതകലാ അക്കാദമിക്ക് വിട്ടു നൽകിയത്. 2014 ജൂലൈ 31ന്‌ മുഖ്യമന്ത്രി ഉമ്മൻചാണ്ടിയാണ് സ്മാരകം ഉദ്ഘാടനം ചെയ്തത്.

ശങ്കറിന്റെ കാർട്ടൂണുകളുടെ ഒറിജനലുകൾക്കു പുറമെ, ശങ്കറിനെപ്പറ്റിയുള്ള ഡോക്യുമെന്ററികളും പവർ പോയിന്റ് പ്രസന്റേഷനുള്ള സംവിധാനവും ഒരുക്കുന്നുണ്ട്. നെഹ്രുവിനെ കഥാപാത്രമാക്കി ശങ്കർ വരച്ച കാർട്ടൂണുകൾ, സ്വാതന്ത്ര്യത്തിനു മുൻപും ശേഷവും അദ്ദേഹം വരച്ച കാർട്ടൂണുകൾ, ലോക നേതാക്കൾ ശങ്കറിനയച്ച കത്തുകൾ, ലഭിച്ച പാരിതോഷികങ്ങൾ എന്നിവ മൂന്നു ഹാളുകളിലായി സജ്ജീകരിച്ചിട്ടുണ്ട്. 


</doc>
<doc id="285617" url="https://ml.wikipedia.org/wiki?curid=285617" title="ഇന്ത്യൻ ടെക്ടോണിക്ക് ഫലകം">
ഇന്ത്യൻ ടെക്ടോണിക്ക് ഫലകം

ഗോണ്ട്വാന എന്ന പഴയ ഭൂഖണ്ഡത്തിന്റെ ഭാഗമായിരുന്ന ഒരു ടെക്ടോണിക് ഫലകമാണ് ഇന്ത്യൻ പ്ലേറ്റ് എന്നറിയപ്പെടുന്നത്. ഗോണ്ട്വാനയിൽ നിന്ന് പിരിഞ്ഞ ഇന്ത്യൻ ഫലകം 55 മുതൽ 50 ദശലക്ഷം വർഷങ്ങൾ മുൻപ് അടുത്തുള്ള ഓസ്ട്രേലിയൻ ഫലകവുമായി യോജിച്ചു. ഇപ്പോൾ ഇത് ഇന്തോ ഓസ്ട്രേലിയൻ ഫലകത്തിന്റെ ഭാഗമാണ്. ദക്ഷിണേഷ്യയുടെ ഭൂരിഭാഗം പ്രദേശങ്ങളും ഇന്ത്യാ മഹാസമുദ്രത്തിനു കീഴിലുള്ള ഒരു ഭാഗവും ദക്ഷിണ ചൈനയും കിഴക്കൻ ഇന്തോനേഷ്യയും ഈ ഫലകത്തിന്റെ ഭാഗമാണ്. ലഡാഖ്, കോഹിസ്ഥാൻ, ബലൂചിസ്ഥാൻ എന്നിവിടങ്ങൾ വരെ ഈ ഫലകം എത്തുന്നുവെങ്കിലും ഇവ ഇന്ത്യൻ ഫലകത്തിന്റെ ഭാഗമല്ല.


</doc>
<doc id="285622" url="https://ml.wikipedia.org/wiki?curid=285622" title="മസാല റിപ്പബ്ലിക്ക്">
മസാല റിപ്പബ്ലിക്ക്

2014-ൽ പുറത്തിറങ്ങിയ മലയാളചലച്ചിത്രമാണ് മസാല റിപ്പബ്ലിക്ക് ("Masala Republic"). ചെമ്മീൻ സിനിമ എന്ന ബാനറിൽ സുകുമാർ തെക്കേപ്പാട്ട് നിർമ്മിച്ച ഈ ചലച്ചിത്രം നവാഗതനായ വിശാഖ് ജി.എസ്. ആണ് സംവിധാനം ചെയ്തിരിക്കുന്നത്. സംവിധായകൻ എഴുതിയ കഥയ്ക്ക് തിരക്കഥ ഒരുക്കിയിരിക്കുന്നത് അരുൺ ജോർജ്ജ് കെ. ഡേവിഡും ചേർന്നാണ്. ഇന്ദ്രജിത് സുകുമാരൻ പ്രധാനനടനായുള്ള ഈ ചിത്രത്തിൽ നായികയായി അപർണ്ണ നായർ അഭിനയിക്കുന്നു. ഇവരെക്കൂടാതെ, മാമുക്കോയ, മാള അരവിന്ദൻ, ക്യാപ്റ്റൻ രാജു, വിനയ് ഫോർട്ട്, പി. ബാലചന്ദ്രൻ, സണ്ണി വെയ്ൻ, വിനായകൻ, തുടങ്ങിയവരും കുറച്ച് അന്യഭാഷാ നടന്മാരും അഭിനയിക്കുന്നു.

സുരേഷ് രാജൻ ഛായാഗ്രഹണം നിർവഹിച്ചിരിക്കുന്ന ഈ ചിത്രത്തിന്റെ ചിത്രസംയോജനം ചെയ്തിരിക്കുന്നത് മനോജ് കണ്ണോത്താണ്. സംഗീതം ജാസ്സി ഗിഫ്റ്റും പശ്ചാത്തലസംഗീതം വിദ്വാൻ ബാൻഡുമാണ്.



</doc>
<doc id="285646" url="https://ml.wikipedia.org/wiki?curid=285646" title="ചുക്ക് (ചലച്ചിത്രം)">
ചുക്ക് (ചലച്ചിത്രം)

മഞ്ഞിലാസിന്റെ ബാനറിൽ എം.ഓ. ജോസഫ് നിർമിച്ച മലയാളചലച്ചിത്രമാണ് ചുക്ക്. സെൻട്രൽ പിക്ചേഴ്സ് വിതരണം ചെയ്ത ഈ ചിത്രം 1973 സെപ്റ്റംബർ 28-ന് കേരളത്തിൽ പ്രദർശനം തുടങ്ങി.






</doc>
<doc id="285654" url="https://ml.wikipedia.org/wiki?curid=285654" title="നബാരുൺ ഭട്ടാചാര്യ">
നബാരുൺ ഭട്ടാചാര്യ

ബംഗാളി നോവലിസ്റ്റും പത്രാധിപരുമായിരുന്നു നബാരുൺ ഭട്ടാചാര്യ (23 ജൂൺ 1948 – 31 ജൂലൈ 2014). 1994 ൽ പ്രസിദ്ധീീകരിച്ച "ഹെർബർട്ട്" പ്രശസ്ത കൃതിയാണ്.

‘ഇപ്റ്റ’യുടെ സ്ഥാപകരിൽ ഒരാളും പ്രശസ്ത നാടകകൃത്തുമായ ബിജോൻ ഭട്ടാചാര്യയുടെയും മഹാശ്വേത ദേവിയുടെയും മകനായി ബഹരാംപൂരിൽ ജനിച്ചു. കൽക്കട്ട സർവകലാശാലയിൽ നിന്ന് ഭൂമിശാസ്ത്രത്തിൽ ബിരുദവും ഇംഗ്ലീഷ് സാഹിത്യത്തിൽ ബിരുദാനന്തര ബിരുദവും നേടി. ഏഷ്യയിലെയും യൂറോപ്പിലെയും സാഹിത്യരചനകളുടെ പരിഭാഷയ്ക്ക് ഊന്നൽ കൊടുക്കുന്ന 'ഭാഷാബന്ധൻ' എന്ന പ്രസിദ്ധീകരണം ഏറെ നാൾ നടത്തി.

മാജിക്കൽ റിയലിസത്തിന്റെ മേമ്പൊടിയോടെ നബാരുൺ സൃഷ്ടിച്ച 'ഫ്യാതാരു' എന്ന പ്രത്യേകതരം കഥാപാത്രങ്ങൾ വായനക്കാരെ ഏറെ ആകർഷിച്ചു. 
നബാരുണിന്റെ പുസ്തകത്തെ ആസ്പദമാക്കി സുമൻ മുഖോപാദ്ധ്യായ സംവിധാനം ചെയ്ത 'കാങ്ങാൽ മാൽഷാത്' (പാവപ്പെട്ടവന്റെ യുദ്ധവിലാപം) എന്ന സിനിമ മമതാ ബാനർജിയെ വിമർശിക്കുന്നെന്നു പറഞ്ഞ് ബംഗാൾ സെൻസർ ബോർഡ് പ്രദർശനാനുമതി നിഷേധിച്ചിരുന്നു. . 

2014 ജൂലൈ 31 ന് മൂത്രാശയ അർബുദബാധിതനായി മരണപ്പെട്ടു..




</doc>
<doc id="285678" url="https://ml.wikipedia.org/wiki?curid=285678" title="എബോള">
എബോള

ഒരു വൈറസ് രോഗമാണ് എബോള. ഇംഗ്ലീഷിൽ ഇത് എബോള വൈറസ് ഡിസീസ് (Ebola virus disease) അല്ലെങ്കിൽ എബോള ഹെമോറേജിക് ഫീവർ (Ebola hemorrhagic fever (EHF)) എന്നു അറിയപ്പെടുന്നു. 1976 ൽ സുഡാനിലും കോംഗോയിലുമാണ് എബോള രോഗബാധ ആദ്യമായി കാണപ്പെട്ടത്. കോംഗോയിൽ എബോള എന്ന നദിയുടെ തീരത്തുള്ള ഒരു ഗ്രാമത്തിലായതിനാൽ എബോള ഡിസീസ് എന്ന് വിളിക്കപ്പെട്ടു. എബോള വൈറസ് ശരീരത്തിലേക്ക് പ്രവേശിച്ചുകഴിഞ്ഞാൽ രണ്ടു ദിവസം മുതൽ മൂന്ന് ആഴ്ചയ്ക്കുള്ളിൽ രോഗലക്ഷണങ്ങൾ കണ്ടുതുടങ്ങും. പനി, തൊണ്ടവേദന, തലവേദന തുടങ്ങിയവയാണ് പ്രധാന രോഗലക്ഷണങ്ങൾ. മൃഗങ്ങളിൽ നിന്നും മനുഷ്യരിലേക്ക് പകർന്ന ഒരു രോഗമാണ് ഇത്.

എബോളാവൈറസ് ജീനസിൽ പെടുന്ന 5 വൈറസ്സുകളിൽ 4 എണ്ണമാണ് മനുഷ്യരിൽ എബോളാ രോഗത്തിന് കാരണമാകുന്നത്. Bundibugyo virus(BDBV), എബോള വൈറസ്(EBOV), സുഡാൻ വൈറസ്(SUDV), തായ് ഫോറസ്റ്റ് വൈറസ്(TAFV) എന്നീ വൈറസുകൾ രോഗത്തിന് ഹേതുവാകുന്നു. അഞ്ചാമത്തെ Reston virus മനുഷ്യരിൽ രോഗമുണ്ടാക്കുന്നതായി കരുതുന്നില്ല.

രോഗബാധിത ജീവിയുടെ ശരീരദ്രവങ്ങളിലൂടെയാണ് എബോള പ്രധാനമായും പടരുന്നത്. എബോളബാധിച്ച മനുഷ്യന്റെ രക്തം നേരിട്ട് സ്പർശിക്കുന്നതിലൂടെയും മനുഷ്യരിൽ ഈ രോഗം പടരുന്നു.

എബോള വൈറസ് മനുഷ്യനിലെത്തുന്നത് മൃഗങ്ങളിലൂടെയാണ്. രോഗം ബാധിച്ച ചിമ്പാൻസി, കുരങ്ങ്, ഗറില്ല, പന്നി, വവ്വാൽ എന്നിവയുടെ ശരീരത്തിലെ എല്ലാത്തരം സ്രവങ്ങളിലും എബോള വൈറസ് ഉണ്ടാകാം.

ഇവയുടെ രക്തം, മൂത്രം, കാഷ്ഠം എന്നിവയുടെ സ്പർശനത്തിലൂടെയും രോഗാണുക്കൾ പകരാം. ശരീരത്തിലെ മുറിവുകൾ, വായ്, ത്വക്ക് എന്നിവയിലൂടെ വൈറസിന് മനുഷ്യശരീരത്തിലെത്താനാകും.

വൈറസ്‌ ശരീരത്തിൽ എത്തിയാൽ 2 മുതൽ 21 ദിവസത്തിനിടയിൽ രോഗലക്ഷണങ്ങൾ കാണും. പെട്ടെന്നുള്ള ശക്തമായ പനി, തൊണ്ടവേദന, പേശീ വേദന, തളർച്ച, ഛർദി, വയറിളക്കം തുടങ്ങിയവയാണ് ലക്ഷണങ്ങൾ. രോഗബാധിതരിൽ ചിലരിൽ ആന്തരികമോ ബാഹ്യമോ ആയ രക്തസ്രാവമുണ്ടാകാം. ചൊറിഞ്ഞു പൊട്ടൽ, വൃക്ക-കരൾ പ്രവർത്തനങ്ങൾ താറുമാറാകൽ തുടങ്ങിയവയും സംഭവിക്കാം.എബോള വൈറസ്ശരീരത്തിൽ പ്രവേശിച്ചാൽ രണ്ടു ദിവസം മുതൽ മൂന്നാഴ്ചയ്ക്കുള്ളിൽ രോഗലക്ഷണങ്ങൾ കണ്ടു തുടങ്ങും. ആദ്യലക്ഷണം കടുത്ത പനിയാണ്. തുടർന്ന് രോഗികൾ ക്ഷീണിച്ച് അവശരാകും. തൊണ്ടവേദന, തലവേദന, വിശപ്പില്ലായ്‌മ, ഛർദ്ദി തുടങ്ങിയ രോഗലക്ഷണങ്ങൾ ഒപ്പം ഉണ്ടാകും. ഞൊടിയിടയിൽ കരളും വൃക്കയും തകരാറിലാകും. രോഗം ബാധിച്ചാൽ ശരീരത്തിനകത്തും പുറത്തും രക്തസ്രാവം ഉണ്ടാകാം.

ഈ അസുഖത്തിന് നിലവിൽ ചികിത്സകൾ ഒന്നും ഇല്ല. രോഗം പടരാതെ നോക്കുകയാണ് വേണ്ടത്. ശരീരത്തിലെ ധാതുലവണങ്ങൾ നഷ്ടപ്പെടാതിരിക്കാനും നിർജ്ജലീകരണം ഒഴിവാക്കാനായി ഓറൽ റീഹൈഡ്രേഷൻ ചികിത്സ നല്കാവുന്നതാണ്. രക്തസ്രാവം ഒഴിവാക്കാനുള്ള മരുന്നുകളും ലഭ്യമാണ്. തുടക്കത്തിലേ ചികിത്സ തേടിയാൽ രക്ഷപ്പെടാനുള്ള സാധ്യത വർദ്ധിക്കാം. ഇതേ രോഗലക്ഷണങ്ങളുള്ള മലമ്പനി, കോളറ തുടങ്ങിയ രോഗങ്ങൾ ഇല്ലെന്നു സ്ഥിതീകരിക്കുമ്പോഴാണ് എബോളയാണെന്നു വ്യക്തമാകുക. രോഗബാധ സ്ഥിരീകരിച്ചാൽ മറ്റുള്ളവരിൽ നിന്നും ഒറ്റപ്പെടുത്തി മാറ്റി പാർപ്പിക്കുകയാണ് ഇത് പടരാതിരിക്കാനുള്ള മാർഗം.


</doc>
<doc id="285685" url="https://ml.wikipedia.org/wiki?curid=285685" title="നിർബന്ധിത വോട്ടിംഗ്">
നിർബന്ധിത വോട്ടിംഗ്

വോട്ടർമാർ സമ്മതിദാനം നടത്തിയിരിക്കണമെന്നോ പോളിങ് സ്ഥലം സന്ദർശിച്ചിരിക്കണമെന്നോ ഉള്ള ചട്ടമാണ് നിർബന്ധിത വോട്ടിംഗ് എന്നതുകൊണ്ടുദ്ദേശിക്കുന്നത്. വോട്ടുചെയ്യാൻ അവകാശമുള്ളയാൾ പോളിംഗ് സ്ഥലം സന്ദർശിക്കുന്നില്ലെങ്കിൽ ഈ ചട്ടമനുസരിച്ച് പിഴയോ സാമൂഹികസേവനമോ പോലുള്ള ശിക്ഷാനടപടികളുണ്ടായേക്കാം. 2013 ഓഗസ്റ്റിലെ കണക്കനുസരിച്ച് 22 രാജ്യങ്ങളിൽ നിർബന്ധിത വോട്ടിംഗ് നിലവിലുണ്ടായിരുന്നു.



</doc>
<doc id="285721" url="https://ml.wikipedia.org/wiki?curid=285721" title="മുസഫർ അലി">
മുസഫർ അലി

ചലച്ചിത്രസംവിധായകനും കവിയുമാണ് രാജാ മുസഫർ അലി (ജനനം : 21 ഒക്ടോബർ 1944). 2005-ൽ പത്മശ്രീ പുരസ്കാരം ലഭിച്ചു.
ലഖ്‌നൗവിൽ ജനിച്ചു. കോട്വാരയിലെ രാജാവായിരുന്നു അച്ഛൻ. ഗമൻ, കിസാൻ, അവദ് എന്നിവയടക്കം 18-ഓളം സിനിമകൾ സംവിധാനംചെയ്തു. മുസഫർ അലിയുടെ സ്വപ്‌നപദ്ധതിയായ സൂണി ഇതുവരെ പുറത്തിറക്കാനായിട്ടില്ല.

സുഭാഷിണി അലി ആദ്യഭാര്യയായിരുന്നു. വിവാഹ മോചനം നേടി ഫാഷൻ ഡിസൈനറായ മീരയെ വിവാഹം കഴിച്ചു.



</doc>
<doc id="285738" url="https://ml.wikipedia.org/wiki?curid=285738" title="യൂറോപ്യൻ">
യൂറോപ്യൻ





</doc>
<doc id="285740" url="https://ml.wikipedia.org/wiki?curid=285740" title="ബ്രിട്ടീഷ്">
ബ്രിട്ടീഷ്

ബ്രിട്ടീഷ് എന്നത് യുണൈറ്റഡ് കിങ്ഡത്തിനെയോ അല്ലെങ്കിൽ ഗ്രേറ്റ് ബ്രിട്ടണെയോ സംബന്ധിക്കുന്ന ചില കാര്യങ്ങൾ സൂചിപ്പിക്കുന്നു. അവയിൽ ചിലതു താഴെ കൊടുത്തിരിക്കുന്നു.



</doc>
<doc id="285743" url="https://ml.wikipedia.org/wiki?curid=285743" title="രാജീവ് ഗാന്ധി സദ്ഭാവനാ പുരസ്‌കാരം">
രാജീവ് ഗാന്ധി സദ്ഭാവനാ പുരസ്‌കാരം

മുൻപ്രധാനമന്ത്രി രാജീവ് ഗാന്ധിയുടെ സ്മരണ നിവ നിറുത്താനായി രാജീവ് ഗാന്ധി സദ്ഭാവനാ പുരസ്‌കാര ഉപദേശകസമിതി നൽകുന്ന പുരസ്കാരമാണ് രാജീവ് ഗാന്ധി സദ്ഭാവനാ പുരസ്‌കാരം. സാമുദായിക ഐക്യവും സമാധാനവും പ്രോത്സാഹിപ്പിക്കാൻ സംഭാവനകൾ നൽകിയവർക്കാണിത് നൽകുന്നത്. സദ് ഭാവനാ ദിവസമായി ആചരിക്കുന്ന രാജീവ് ഗാന്ധിയുടെ ജന്മദിനമായ ആഗസ്ത് 20നാണ് ഇത് വിതരണം ചെയ്യുന്നത്. സദ്ഭാവനാ പുരസ്‌കാരം നൽകാൻ തുടങ്ങിയതുമുതൽ സോണിയാ ഗാന്ധിയാണ് അത് സമ്മാനിക്കുന്നത്. 
മദർ തെരേസ, കെ.ആർ. നാരായണൻ. ഉസ്താദ് ബിസ്മില്ലാ ഖാൻ, ലതാ മങ്കേഷ്‌കർ, സുനിൽദത്ത്, ദിലീപ് കുമാർ, ഉസ്താദ് അംജദ് അലിഖാൻ, മൗലാന വഹീദുദ്ദീൻ ഖാൻ തുടങ്ങിയ പ്രമുഖർ മുൻപ് സദ്ഭാവനാ പുരസ്‌കാരം ലഭിച്ചവരിൽ ഉൾപ്പെടുന്നു. 



</doc>
<doc id="285744" url="https://ml.wikipedia.org/wiki?curid=285744" title="ചുഴി (ചലച്ചിത്രം)">
ചുഴി (ചലച്ചിത്രം)

നവധാരാ പ്രൊഡ്ക്ഷനുവേണ്ടി ഹുസൈൻ, സലാം എന്നിവർ ചേർന്നു നിർമിച്ച മലയാളചലച്ചിത്രമാണ് ചുഴി. ആൻസൺസ് പിക്ചേഴ്സ് വിതരണം ചെയ്ത ഈ ചിത്രം 1973 ഡിസംബർ 07‌-ന് കേരളത്തിൽ പ്രദർശനം തുടങ്ങി.






</doc>
<doc id="285748" url="https://ml.wikipedia.org/wiki?curid=285748" title="ഷട്ടർ ഐലൻഡ്">
ഷട്ടർ ഐലൻഡ്

2010ൽ പുറത്തിറങ്ങിയ ഒരു അമേരിക്കൻ മനഃശാസ്ത്ര ത്രില്ലർ ചലച്ചിത്രമാണ് ഷട്ടർ ഐലൻഡ്. മാർട്ടിൻ സ്കോസെസെ സംവിധാനം ചെയ്തിരിക്കുന്ന ഈ ചിത്രം 2003ൽ പ്രസിദ്ധീകരിച്ച ഡേവിഡ് ലെഹാനെയുടെ ഇതേ പേരിലുള്ള നോവലിന്റെ ചലച്ചിത്രാവിഷ്ക്കാരമാണ്. ഷട്ടർ ഐലൻഡ് എന്ന ദ്വീപിലെ മാനസിക രോഗികളായ കുറ്റവാളികൾക്കുള്ള ജയിലിൽ കേസന്വേഷണത്തിനായി എത്തുന്ന യു.എസ് മാർഷൽ എഡ്വേഡ് ടെഡി ഡാനിയൽസ് എന്ന കേന്ദ്രകഥാപാത്രത്തെ ലിയോനാർഡോ ഡികാപ്രിയോ അവതരിപ്പിക്കുന്നു. നിരൂപകരിൽ നിന്ന് പ്രശംസ പിടിച്ചു പറ്റിയ ചലച്ചിത്രം ആകെ $29 കോടി നേടി. 2009 ഒക്റ്റോബർ 2നാണു് ചിത്രം പുറത്തിറക്കാൻ ഉദ്ദേശിച്ചിരുന്നതെങ്കിലും പാരാമൗണ്ട് പിക്ചേഴ്സ് പിന്നീട് ഈ തീയ്യതി 2010 ഫ്രെബ്രുവരിയിലേക്ക് നീട്ടി.

മാനസിക രോഗികളായ കുറ്റവാളികൾക്കുള്ള ചികിത്സാ കേന്ദ്രമാണ് ഷട്ടർ ഐലൻഡിലെ ആഷ്‍ക്ലിഫ് ആശുപത്രി. ഇവിടെ നിന്ന് കാണാതാവുന്ന റേച്ചൽ സൊളണ്ടോ എന്ന സ്ത്രീയെക്കുറിച്ച് അന്വേഷിക്കാൻ പുതിയ പങ്കാളിയായ ചക്ക് യൂളിനൊപ്പം ഐലൻഡിലെത്തുകയാണ് യു.എസ്. മാർഷലായ എഡ്വേഡ് ടെഡി ഡാനിയൽസ്. എന്നാൽ ആശുപത്രിയിലെ ജീവനക്കാരും ഡോക്ടർമാരും എഡ്വേഡിനോട് വേണ്ടത്ര സഹകരിക്കുന്നില്ല. തന്റെ ഭാര്യ മരിച്ചത് തീപിടുത്തത്തിലാണെന്നും അതിന് കാരണക്കാരനായ ആൻഡ്രൂ ലേഡിസ് ഷട്ടർ ഐലൻഡിലുണ്ടെന്നും ഒരിക്കൽ ഏഡ്വേഡ് യൂളിനോട് പറയുന്നു. അങ്ങനെയിരിക്കെ റേച്ചൽ സൊളണ്ടോ തിരിച്ചെത്തിയതായി മുഖ്യ ഡോക്ടറായ ജോൺ കൗളി എഡ്വേഡിനെ അറിയിക്കുന്നു. പ്രതികൂലമായ കാലാവസ്ഥ കാരണം എഡ്വേഡിനും യൂളിനും തിരികെ കരയിലേക്ക് പോകാൻ കഴിയുന്നില്ല. ലേഡിസിനായുള്ള അന്വേഷണത്തിനിടയിൽ ജോർജ്ജ് നോയ്സ് എന്നൊരു രോഗിയെ എഡ്വേഡ് കാണുന്നു. ഷട്ടർ ഐലൻഡ് മാനസിക രോഗികളിൽ വൈദ്യ പരീക്ഷണങ്ങൾ നടത്താനുള്ള സ്ഥലമാണെന്നും ഇവിടെയെത്തിവർക്ക് തിരിച്ച് പോകാനാവില്ലെന്നും പങ്കാളിയായ യൂളിനെപ്പോലും വിശ്വസിക്കരുതെന്നും നോയ്സ് എഡ്വേഡിനോട് പറയുന്നു. ഐലൻഡിലെ ലൈറ്റ് ഹൗസാണ് പരീക്ഷണങ്ങളുടെ കേന്ദ്രം എന്നു കരുതുന്ന എഡ്വേഡ് അവിടേക്ക് പോകാൻ ശ്രമിക്കുന്നു. എഡ്വേഡ് യൂളുമായി വേർപിരിയുന്നു. വഴിക്ക് ശരിക്കുമുള്ള റേച്ചൽ സൊളണ്ടോ എന്നവകാശപ്പെടുന്ന ഒരു സ്ത്രീയെ കാണുന്നു. താൻ മുമ്പ് ആഷ്‍ക്ലിഫിൽ ഡോക്ടറായിരുന്നെന്നും അവിടുത്തെ പ്രവർത്തനങ്ങളെ എതിർത്തതിനാൽ താൻ ഇപ്പോൾ ഒളിവു ജീവിതത്തിലാണെന്നും അവർ അറിയിക്കുന്നു. അങ്ങനെ ലൈറ്റ് ഹൗസിലെത്തുന്ന എഡ്വേഡ് അവിടെ വെച്ച് ഡോ. കൗളിയെ കാണുന്നു. എഡ്വേഡ് ആഷ്‍ക്ലിഫിലെ രോഗിയാണെന്നും എഡ്വേഡിന്റെ യഥാർത്ഥ നാമം ആൻഡ്രൂ ലേഡിസ് എന്നാണെന്നും ചക്ക് യൂൾ ലേഡിസിന്റെ ഡോക്ടറായ ഷീഹാൻ ആണെന്നും കൗളി അറിയിക്കുന്നു.




</doc>
<doc id="285770" url="https://ml.wikipedia.org/wiki?curid=285770" title="മൈത്രി ജിദ്ദ">
മൈത്രി ജിദ്ദ

സൗദി അറേബ്യയിൽ ഇന്ത്യൻ കോൺസുലേറ്റ് അംഗീകാരം ഉള്ള ജിദ്ദയിലെ പ്രമുഘ സംഘടനകളിൽ ഒന്നാണ് മൈത്രി. 1996 ൽ ബിൻലാദിൻ ഗ്രൂപ്പിലെ ബെമ്കോ എന്ന കമ്പനിയിലെ മലയാളികളുടെ ഒരു കൂട്ടായ്മ ആയാണ് മൈത്രി രൂപം കൊണ്ടത്‌. അന്നുമുത്തൽ സാംസ്കാരിക രംഗത്ത് വളരെ അധികം സംഭാവനകൾ നല്കാൻ മൈത്രിക്ക് കഴിഞ്ഞിട്ടുണ്ട്. ഇന്ന് ജിദ്ദയിലെ ബഹുമുഘ പ്രധിഭകളുടെ സംഗമ സ്ഥാനമാണ് മൈത്രി. കൂടാതെ ജനോപാകാര പ്രദമായ പല രംഗങ്ങളിലും മൈത്രി ഭാഗഭാക്കായിട്ടുണ്ട്. ഗുജറാത്ത് ഭൂകമ്പം, സുനാമി തുടങ്ങിയ ഘട്ടങ്ങളിൽ മൈത്രി സാമ്പത്തിക സഹായം നല്കി അതിന്റെ സാന്നിധ്യം മികവുറ്റതാക്കിയിട്ടുണ്ട്. 

മൈത്രി എന്ന പേര് പോലെ തന്നെ ജാതി മത ദേശ വ്യത്യാസങ്ങളില്ലാതെ കേരളത്തിൽ നിന്നും തൊഴിൽ തേടി ജിദ്ദയിലെത്തി പല മേഖലകളിൽ പ്രവർത്തിക്കുന്ന എല്ലാ വിഭാഗം ആൾക്കാരും ഉള്ള ഒരു കൂട്ടായ്മയാണ് ഈ സംഘടന. ഇന്ന് ജിദ്ദയിൽ ഉള്ള കൂട്ടായ്മകളിൽ 18 വർഷത്തെ പ്രവർത്തന പാരമ്പര്യമുള്ള ഏക കലാ സാംസ്കാരിക സംഘടനയും. പ്രവാസ ജീവിതത്തിലെ ജോലിത്തിരക്കിനിടയിൽ വീണു കിട്ടുന്ന വളരെ കുറച്ച് ഒഴിവു സമയങ്ങൾ പരമാവധി ആനന്ദകരമാക്കാനാണ് ഈ കൂട്ടായ്മ എപ്പോഴും ശ്രമിക്കുന്നത്. 



</doc>
<doc id="285778" url="https://ml.wikipedia.org/wiki?curid=285778" title="മണക്കാട്, തിരുവനന്തപുരം">
മണക്കാട്, തിരുവനന്തപുരം

മണക്കാട് എന്ന സ്ഥലം തിരുവനന്തപുരം ജില്ലയുടെ, നഗരപ്രാന്തപ്രദേശങ്ങളിൽ ഒന്നാണ്‌.

ഈ സ്ഥലം സ്ഥിതി ചെയ്യുന്നത് 

തിരുവനനതപുര൦ നഗരമധ്യത്തിൽ നിന്നും ഒരു കിലോ മീറ്റർ അകലെ സ്ഥിതി ചെയ്യുന്നു.




</doc>
<doc id="285783" url="https://ml.wikipedia.org/wiki?curid=285783" title="കമലേശ്വരം">
കമലേശ്വരം

കമലേശ്വരം എന്ന സ്ഥലം തിരുവനന്തപുരം ജില്ലയുടെ, നഗരപ്രാന്തപ്രദേശങ്ങളിൽ ഒന്നാണ്‌.

ഈ സ്ഥലം സ്ഥിതി ചെയ്യുന്നത് 

തിരുവനനതപുര൦ നഗരമധ്യത്തിൽ നിന്നും 3 കം അകലെ സ്ഥിതി ചെയ്യുന്നു.

ജനസന്ഖ്യയിൽ പ്രധാനമായും ഹിന്ദു മത വിശ്വാസികളും ഇസ്ലാം മത വിശ്വാസികളും ആണ്.
കമലേശ്വരം ഗവണ്മെന്റ് ഹയർ സെക്കന്ററി സ്കൂളനോട് ചേർന്ന് കമലേശ്വരം ശ്രീ മഹാദേവക്ഷേത്രം സ്ഥിതി ചെയ്യുന്നു.


അമ്പതു വർഷo പഴക്കമുള്ള എസ്.എൻ.എസ്.എസ് ഗ്രന്ഥശാല (ശ്രീ നാരായണ സമാധി സ്മാരക ഗ്രന്ഥശാല)കമലേശ്വരത്ത് സ്ഥിതി ചെയ്യുന്നു.



</doc>
<doc id="285789" url="https://ml.wikipedia.org/wiki?curid=285789" title="അസംഖാൻ">
അസംഖാൻ

സമാജ്‍വാദി പാർട്ടിയുടെ മുതിർന്ന നേതാവും ഉത്തർപ്രദേശ് മന്ത്രിസഭയിലെ അംഗവുമാണ് അസംഖാൻ.1948 ആഗസ്റ്റ് 14ന് ഉത്തർപ്രദേശിലെ രാം പൂറിലാണ് അസംഖാന്റെ ജനനം.
എട്ട് തവണ ഉത്തർപ്രദേശ് നിയമസഭയിലേക്ക് തിരഞ്ഞെടുക്കപ്പെട്ടിട്ടുണ്ട്.

അസംഖാന്റെ പല പരാമർശങ്ങളും പ്രസംഗങ്ങളും ദേശീയതലത്തിൽത്തന്നെ വൻ വിവാദങ്ങളായിട്ടുണ്ട്.2014 ലോക്സഭാതിരഞ്ഞെടുപ്പ് സമയത്ത് കാർഗിൽ യുദ്ധം വിജയിച്ചത് ഹിന്ദുസൈനികരല്ല മുസ്ലിം സൈനികരാണ് എന്ന അദ്ദേഹത്തിന്റെ പരാമർശം വൻ വിവാദമായി.സഞ്ചയ് ഗാന്ധിയുടെയും രാജീവ് ഗാന്ധിയുടെയും ദുർമരണങ്ങൾ അടിയന്തരാവസ്തയ്ക്കും ശിലാന്യാസത്തിനും അള്ളാഹു കൊടുത്ത ശിക്ഷയാണെന്ന് അദ്ദേഹം അഭിപ്രായപ്പെടുകയുണ്ടായി.


</doc>
<doc id="285808" url="https://ml.wikipedia.org/wiki?curid=285808" title="യാക്ക്">
യാക്ക്

ഹിമാലയ മലനിരകളിലെ ഉയർന്ന പ്രദേശങ്ങളിൽ കാണപ്പെടുന്ന കാലി വർഗ്ഗത്തിൽ പെടുന്ന ഒരു ജീവിയാണ് യാക് . ചമരിക്കാള എന്ന പേരിലും ഈ ജീവി അറിയപ്പെടുന്നു. പർവ്വതങ്ങളിൽ ജീവിക്കാൻ അനുയോജ്യമായ കട്ടിയും നീളവും കൂടിയ രോമങ്ങൾ യാക്കുകൾക്ക് ഉണ്ട്. പർവ്വത പ്രദേശങ്ങളിൽ ജീവിക്കുന്ന മനുഷ്യർ പാലിനും, തുകലിനും, ഇറച്ചിക്കും, കമ്പിളിക്കുമായി വളർത്തുകയും വേട്ടയാടുകയും ചെയ്യുന്നത് ഇതിന്റെ വംശനാശത്തിന് ആക്കം കൂട്ടിയിട്ടുണ്ട്. ഇറച്ചിക്കായി ഇവയെ വേട്ടയാടുന്ന ചെന്നായ്ക്കളാണ് ഇവയുടെ മറ്റൊരു പ്രധാന എതിരാളി. ഇപ്പോൾ ചുവന്ന പട്ടികയിൽ ഭേദ്യമായ അവസ്ഥയിൽ എന്ന നിലയിൽ അടയാളപ്പെടുത്തിയിരിക്കുന്നു.

യാക് എന്നത് ആംഗലേയത്തിലെ പേരാണ്. ഈ വാക്ക് തിബറ്റൻ ഭാഷയിൽ ഈ ജീവിയെ വിളിക്കുന്ന ഗ്യാഗ് () എന്ന പേരിൽ നിന്നാണ് ഉത്ഭവിച്ചിട്ടുള്ളത്. തിബറ്റൻ ഭാഷയിൽ ഇത് ആൺ വർഗ്ഗത്തിലെ ജീവികളെ വിളിക്കാനാണ് ഉപയോഗിക്കാറ്, പെൺ വർഗ്ഗത്തിനെ വിളിക്കാൻ ഉപയോഗിക്കാറുള്ളത് ഡ്രി അല്ലെങ്കിൽ നാക്എന്നാണ്. എന്നാൽ ആംഗലേയത്തിൽ ആൺ-പെൺ വർഗ്ഗങ്ങളെ കുറിക്കാൻ യാക് എന്ന വാക്കുതന്നെയാണ് ഉപയോഗിക്കുന്നത്. മിക്കവാറും മറ്റെല്ലാ ഭാഷകളും ആംഗലേയത്തിൽ നിന്നും യാക് എന്ന വാക്കിനെ സ്വീകരിക്കുകയാണുണ്ടായത്.


</doc>
<doc id="285820" url="https://ml.wikipedia.org/wiki?curid=285820" title="ദർശനം (ചലച്ചിത്രം)">
ദർശനം (ചലച്ചിത്രം)

മദർ ഇൻഡ്യ പ്രൊഡക്ഷന്റെ ബാനറിൽ ജോർജ്ജ് നിർമിച്ച മലയാളചലച്ചിത്രമാണ് ദർശനം. തിരുമേനി പിക്ചേഴ്സ് വിതരണ നടത്തിയ ഈ ചിത്രം 1973 ജൂലൈ 07-ന് പ്രദർശനം തുടങ്ങി.






</doc>
<doc id="285823" url="https://ml.wikipedia.org/wiki?curid=285823" title="ത്രൊഫിം ലിസെൻകോ">
ത്രൊഫിം ലിസെൻകോ

ഒരു സോവ്യറ്റ് ജീവശാസ്ത്രജ്ഞനും യുക്രൈൻ വംശജനായ കൃഷിവിദ്യാശാസ്ത്ര വിദഗ്ദനുമായിരുന്നു ത്രൊഫിം ലിസെൻകോ (29 September [O.S. 17 September] 1898 – 20 November 1976).മെൻഡലിയൻ ജനിതക ശാസ്ത്രത്തെ തള്ളിക്കളഞ്ഞ അദ്ദേഹം റഷ്യൻ ഹോറ്റികൾച്ചറിസ്റ്റ് ഇവാൻ വ്ലാജിമറോവിച്ച് മിചുരിന്റെ സിദ്ധാന്തങ്ങളെ പിൻപറ്റി.
ലിസെൻകോയിസം എന്നറിയപ്പെട്ടിരുന്ന അദ്ദേഹത്തിന്റെ ചിന്താപദ്ധതി അശാസ്ത്രീയമോ അർദ്ധശാസ്ത്രമോ ആണെന്ന് പിന്നീട് തെളിയിക്കപ്പെട്ടു.


</doc>
<doc id="285856" url="https://ml.wikipedia.org/wiki?curid=285856" title="രൂപ്കുണ്ഡ് തടാകം">
രൂപ്കുണ്ഡ് തടാകം

ഉത്തരാഖണ്ഡിലെ ഗഡ്വാൾ പ്രദേശത്ത് സമുദ്രനിരപ്പിൽനിന്ന് 5029 മീറ്റർ ഉയരത്തിൽ മലമടക്കുകൾക്കിടയിലുള്ള ഒരു ചെറിയ തടാകമാണ് രൂപ്കുണ്ഡ് തടാകം. ചമോലി ജില്ലയിലാണ് ഇത്. "നിഗൂഢതയുടെ തടാകം" എന്നും "അസ്ഥികൂടങ്ങളുടെ തടാകം" എന്നും ഇതിനെ വിളിക്കാറുണ്ട്.

1942-ൽ ഈ തടാകത്തിന്നടിയിൽ അഞ്ഞൂറിലധികം മനുഷ്യാസ്ഥികൂടങ്ങൾ കണ്ടെത്തുകയുണ്ടായി. പ്രദേശത്തെ നന്ദാദേവി വന്യജീവിസംരക്ഷണകേന്ദ്രത്തിലെ ഒരു ഉദ്യോഗസ്ഥനായിരുന്ന എച്.കെ മാധ്വാൾ ആണ് ഇവ കണ്ടെത്തിയത്. തുടർന്ന് ഇവയുടെ ഉറവിടത്തെപ്പറ്റി പല കഥകളും പ്രചരിക്കുകയുണ്ടായി.



പന്ത്രണ്ട് വർഷത്തിലൊരിക്കൽ നടക്കാറുള്ള നന്ദാദേവി ജാട്ട് ഉത്സവത്തിന്ന് തീർത്ഥാടകർ പോകാറുള്ള വഴിയിലാണ് ഈ തടാകം.


</doc>
<doc id="285858" url="https://ml.wikipedia.org/wiki?curid=285858" title="ചോർല വൻവരയൻ സിസിലിയൻ">
ചോർല വൻവരയൻ സിസിലിയൻ

Ichthyophis davidi എന്ന ശാസ്ത്രീയ നാമത്തിൽ അറിയപ്പെടുന്ന ചോർല വൻവരയൻ സിസിലിയൻ (Chorla giant striped caecilian) ,2011 ൽ കണ്ടെത്തിയ ഒരു സിസിലിയൻ ആണ് .മാദേയി വന്യജീവി സങ്കേതത്തിനു സമീപം ഗോവ,മഹാരാഷ്ട്ര,കർണാടക സംസ്ഥാനങ്ങളുടെ അതിർത്തി പ്രദേശമായ ചോർലയിൽ നിന്നാണ് ഇതിനെ ആദ്യമായി കണ്ടെത്തിയത്.
മഞ്ഞ വരയുള്ള സിസിലിയനുകളിൽ ഏറ്റവും വലിപ്പം കൂടിയ ഇനങ്ങളിൽ ഒന്നാണിത്. ഇന്ത്യൻ സിസിലിയനുകളെ കുറിച്ചു പഠനങ്ങൾ നടത്തിയ 
ഡേവിഡ് ഗവർ എന്ന ബ്രിട്ടീഷ് പ്രകൃതി ശാസ്ത്രജ്ഞനെ ആദരിക്കുവാൻ വേണ്ടിയാണ് Ichthyophis davidi എന്ന് ഇതിനു പേരിട്ടിരിക്കുന്നത്.
ഗോപാലകൃഷ്ണ ഭട്ട ( ജീവശാസ്ത്ര വിഭാഗം , BASE എജുക്കേഷണൽ സർവീസ് ,ബെംഗളൂരു ), കെ.പി.ദിനേഷ് , സി.രാധാകൃഷ്ണൻ ( പശ്ചിമഘട്ടം റീജണൽ സെന്റർ , കോഴിക്കോട്), പി.പ്രശാന്ത് ( ആഗുംബെ റെയിൻ ഫോറസ്റ്റ് റിസർച്ച് സ്റ്റേഷൻ ,ആഗുംബെ ) , നിർമൽ കുൽക്കർണി ( മാദേയി റിസർച്ച് സെന്റർ, ചോർല ) എന്നിവർ ചേർന്നാണ് ഇതിനെ കണ്ടെത്തിയത്. 

മഞ്ഞവരയൻ സിസിലിയനെ അപേക്ഷിച്ച് ഇതിനു വലിപ്പം കൂടുതലുണ്ട്. തവിട്ട് നിറമുള്ള ഇതിന്റെ ശരീരത്തിനു വശങ്ങളിൽ തടിച്ച മഞ്ഞ വര കാണാം. കഴുത്തിന്റെ ഭാഗത്തെ മഞ്ഞ വരയ്ക്ക് ചെറിയ വിടവ് ഉണ്ട്.ഇതിന്റെ നാസാദ്വാരങ്ങൾക്ക് സമീപത്തായി രണ്ടു സ്പർശിനികൾ ഉണ്ട്.

വളരെ അപൂർവമായി കാണപ്പെടുന്ന ഇതിന്റെ IUCN കണക്കെടുപ്പ് ഇതുവരെ നടന്നിട്ടില്ല.


</doc>
<doc id="285862" url="https://ml.wikipedia.org/wiki?curid=285862" title="ബില്ലി ജോ ആംസ്ട്രോങ്">
ബില്ലി ജോ ആംസ്ട്രോങ്

ഒരു അമേരിക്കൻ ഗായകനും ഗാനരചയിതാവും സംഗീതജ്ഞനും ഗിറ്റാറിസ്റ്റുമാണ് ബില്ലി ജോ ആംസ്ട്രോങ്.പ്രശസ്തമായ അമേരിക്കൻ റോക്ക് ബാൻഡ് ഗ്രീൻ ഡെ യിലൂടെയാണ് അദ്ദേഹം പ്രശ്സ്തനായത്. ആംസ്ട്രോങും സുഹൃത്ത് മൈക്കിൾ ഡിർന്റും ചേർന്ന് 1987ലാണ് ഗ്രീൻ ഡേ രൂപീകരിച്ചത്.


</doc>
<doc id="285866" url="https://ml.wikipedia.org/wiki?curid=285866" title="ലോക്‌താക് തടാകം">
ലോക്‌താക് തടാകം

വടക്കുകിഴക്കൻ ഇന്ത്യയിലെ ഏറ്റവും വലിയ ശുദ്ധജലതടാകമാണ് ലോക്‌താക് തടാകം. മണിപ്പൂരിന്റെ തലസ്ഥാനമായ ഇംഫാലിലെ വിമാനത്താവളത്തിൽ നിന്ന് 40 കിലോമീറ്റർ മാറിയാണ് ഇത് സ്ഥിതി ചെയ്യുന്നത്. ഗുഹാവട്ടിയിൽ നിന്ന് നാഗാലാൻഡ് മുറിച്ചു കടന്ന് റോഡ് മാർഗ്ഗം 522 കിലോമീറ്റർ ദൂരമുണ്ട്.

ജലം നിശ്ചലമായിക്കിടക്കുകയും കടവുകളും തീരങ്ങളുമൊക്കെ ഒഴുകി നടക്കുകയും ചെയ്യുന്ന തടാകമാണ് ലോക് താക്. തടാകത്തിന് അകത്തെ ജൈവാവശിഷ്ടങ്ങൾ ഒഴുക്കിനൊപ്പം ഒന്നായിച്ചേർന്ന് വേരുകളാൽ കെട്ടപ്പെട്ടാണ് ഇങ്ങനെ മാന്ത്രികക്കരകൾ രൂപപ്പെടുന്നത്.മണിപ്പൂരി ഭാഷയിൽ 'പുണ്ടി' എന്നാണ് ഒഴുകും കരകൾ അറിയപ്പെടുന്നത്. ജലത്തിൽ വളരുന്ന സസ്യലതാദികൾ മാത്രമല്ല തടാകത്തിലുള്ളത്.ഈർപ്പം ഏറിയ സ്ഥലങ്ങളിൽ വളരുന്ന എല്ലാ ചെടികളും ഇതിൽ വളരും. ചെടികൾക്കാവശ്യമായ വളവും ലവണങ്ങളും വലിച്ചെടുക്കുന്നത് വേനലിൽ ജലനിരപ്പു കുറയുമ്പോഴാണ്. തടാകത്തിൽ സ്വൈരവിഹാരം നടത്തുന്ന ജീവികളിൽ മുഖ്യഇനം ഡാൻസിങ് ഡീർസ് എന്നറിയപ്പെടുന്ന സാൻഗായിമാനുകളാണ്.

തടാകത്തിനകത്തെ കെയ്ബുൾ ലംജാവോ സാൻഗായിപാർക്ക് ദേശീയോദ്യാനമാണ്. 40 ചതുരശ്ര കിലോമീറ്റർ വിസ്തൃതിയുള്ള ലോകത്തിലെ ഒഴുകുന്ന ഏക ഉദ്യാനമാണിത്. നീർത്തട സംരക്ഷണത്തിനായുള്ള റംസാർ കരാർ പ്രകാരം അടയാളപ്പെടുത്തപ്പെട്ട പ്രദേശമാണ്. തടാകത്തിന് ചേർന്ന് പബോട്ട്, തോയ, ചിംജാവോ മലകൾ മൂന്നു ചുറ്റും അതിർത്തികളായുണ്ട്.


</doc>
<doc id="285872" url="https://ml.wikipedia.org/wiki?curid=285872" title="ലിസെൻകോയിസം">
ലിസെൻകോയിസം

സ്റ്റാലിന്റെ ഭരണകാലത്ത് സോവ്യറ്റ് യൂന്യലിലെ കാർഷിക-ജനിതക ശാസ്ത്രങ്ങൾ അടക്കി ഭരിച്ച ശാസ്ത്രജ്ഞനായിരുന്നു ത്രൊഫിം ലിസെൻകോ.മെൻഡലിയൻ ജനിതകശാസ്ത്രത്തെ തള്ളിക്കളഞ്ഞ ലിസെൻകോ ലാമാർക്കിസത്തെ അടിസ്ഥാനമാക്കി താൻ പടച്ചുണ്ടാക്കിയ വ്യാജശാസ്ത്രത്തെ ശാസ്ത്രീയമാണെന്ന് പ്രചരിപ്പിച്ചു. ലിസെൻകോയുടെ സ്വാധീനത്താൽ സോവ്യറ്റ് യൂന്യനിൽ എല്ലാ ജനിതക ശാസ്ത്ര ഗവേഷണങ്ങളും മരവിപ്പിക്കപ്പെടുകയും രാജ്യം ശാസ്ത്രരംഗത്ത് പിറകോട്ട് പോകാൻ കാരണമാകപ്പെടുകയും ചെയ്തു. സ്റ്റാലിന്റെ മരണ ശേഷം ലിസെങ്കോയുടെ അപ്രമാദിത്യം തകരുകയും ലിസെൻകോയിസം തഴയപ്പെടുകയും ചെയ്തു.


</doc>
<doc id="285875" url="https://ml.wikipedia.org/wiki?curid=285875" title="എവർനോട്ട്">
എവർനോട്ട്

കുറിപ്പുകൾ എഴുതാനും, എഴുതിയവ സൂക്ഷിച്ചുവെയ്ക്കാനും ഉള്ള സോഫ്‌റ്റ്‌വെയർ കിറ്റ്‌ ആണ് എവർനോട്ട്. എവർനോട്ട് സപ്പോർട്ട് ചെയ്യുന്ന ടാബ്‌ലെറ്റ് കമ്പ്യൂട്ടറുകൾ, സ്മാർട്ട് ഫോണുകൾ എന്നിവയിലൂടെ ഉപയോക്താക്കൾക്ക് കുറിപ്പുകൾ എഴുതാനും, എഴുതിയ കുറിപ്പുകൾക്കൊപ്പം ചിത്രങ്ങൾ, ശബ്ദ രേഖകൾ എന്നിവ ചേർത്ത് സൂക്ഷിച്ചു വെക്കാനും കഴിയുന്നു.

ഒട്ടുമിക്ക ഓപ്പറേറ്റിങ്‌ സിസ്റ്റങ്ങളിലും പ്രവർത്തിക്കുന്ന എവർനോട്ട് ഓൺലൈൻ ശരിപ്പകർപ്പ്‌ ശേഖരണ സേവനം നൽകുന്നുണ്ട്. അതിനാൽ ഉപയോക്താക്കളുടെ കുറിപ്പുകൾ ഒരു കാരണവശാലും നഷ്ടപ്പെട്ടു പോവുന്നില്ല.

2011 ലെ കണക്കുകൾ പ്രകാരം 11 ദശലക്ഷം പേർ എവർനോട്ട് ഉപയോഗിക്കുന്നു.


</doc>
<doc id="285880" url="https://ml.wikipedia.org/wiki?curid=285880" title="സൊംബി">
സൊംബി

ഹെയ്തിയൻ ഐതിഹ്യമനുസരിച്ച് മന്ത്ര-തന്ത്രങ്ങളാൽ ജീവൻ വയ്ക്കപ്പെട്ട ശവമാണ് സൊംബി.സൊംബി ഇതിവൃത്തത്തെ ആസ്പദമാക്കി വിവിധ ഭാഷകളിലായി നിരവധി പുസ്തകങ്ങളും ചലച്ചിത്രങ്ങളും പുറത്തുവന്നിട്ടുണ്ട്.1929ൽ പ്രസിദ്ധീകരിച്ച വില്യം സീബ്രൂക്കിന്റെ മാജിക് ഐലൻഡ് എന്ന കൃതിയാണ് അമേരിക്കയിൽ സൊംബി സാഹിത്യത്തിന് തുടക്കം കുറിച്ചത്.ജോർജ് എ റൊമറോവിന്റെ നൈറ്റ് ഒവ് ദ ലിവിങ് ഡെഡ് ചലച്ചിത്ര പരമ്പരകൾ ലോകമാകമാനം വൻ വിജയം നേടി.


</doc>
<doc id="285890" url="https://ml.wikipedia.org/wiki?curid=285890" title="വിക്ഷേപണ വാഹനം">
വിക്ഷേപണ വാഹനം

ബഹിരാകാശയാത്രയിൽ വിക്ഷേപണ വാഹനം (en : launch vehicle / carrier rocket) എന്നാൽ ഭൂമിയിൽ നിന്നും ബഹിരാകാശത്തേക്ക് പേലോഡ് വഹിച്ചുപോകുന്ന ഒരു റോക്കറ്റ് ആണ്.വിക്ഷേപണ വാഹനം, വിക്ഷേപണത്തറ, അതിനുവേണ്ട മറ്റു സംവിധാനങ്ങളും ചേർന്നതാണ് വിക്ഷേപണ സംവിധാനം.
സബ് ഓർബിറ്റൽ പറക്കലിന് ഉപയോഗിക്കുന്ന വിക്ഷേപണ വാഹനത്തെ സൗണ്ടിങ്ങ് റോക്കറ്റ് എന്നു പറയുന്നു.

വിക്ഷേപണ വാഹനങ്ങൾക്ക്, പ്രത്യേകിച്ച് ഓർബിറ്റൽ വിക്ഷേപണ വാഹനത്തിന് ചുരുങ്ങിയത് രണ്ടു ഘട്ട രോക്കറ്റുകൾ ഉണ്ടാകും, ചിലപ്പോൾ നാലോ അതിലും അധികവും കാണും..

ഒറ്റ തവണ ഉപയോഗിക്കാവുന്ന വിക്ഷേപണ വാഹനം. പേലോഡിൽ നിന്ന് വിട്ടുപോരുന്ന വാഹനം അന്തരീക്ഷത്തിൽ തിരിച്ചെത്തുമ്പോൾ നശിച്ചുപോകുന്നു. പുനരുപയോഗം ചെയ്യാവുന്ന വിക്ഷേപണ വാഹനങ്ങളെ തിരിച്ചെടുക്കുകയും വീണ്ടും വിക്ഷേപിക്കുകയും ചെയ്യാം. പുനരുപയോഗം ചെയ്യാവുന്ന ഏക വിക്ഷേപണ വാഹനം സ്പേസ് ഷട്ടിൽ മാത്രമാണ്.. 
1970ൽ ഭാരതത്തിൽ വിക്ഷേപണ വാഹന വികസന പരിപാടി ആരംഭിച്ചു. ആദ്യത്തെ പരീക്ഷണാ ഉപഗ്രഹ വിക്ഷേപണ വാഹനം – എസ്എൽവി-3 1980ൽ വികസിപ്പിക്കുകയുണ്ടായി. ഇതിന്റെ വികസിത രൂപമായ എഎസ്എൽവി 1992ൽ വിജയകരമായി വിക്ഷേപിക്കുകയുണ്ടായി. പി.എസ്.എൽ.വി, ജി.എസ്.എൽ.വി എന്നിവ വിക്ഷേപിക്കുക വഴി ഇതിൽ ഭാരതം നല്ല പുരോഗതി നേടുകയുണ്ടായി. 

ഭാരത ശൂന്യാകാശ ഗവേഷണ സംഘടന (ISRO) 1914 വരെ പി.എസ്.എൽ.വി ഉപയോഗിച്ച് ഭാരതത്തിന്റെ 30 ഉം വിദേശ രാജ്യങ്ങളുടെ 40 ഉം ഉപഗ്രഹങ്ങളോ ബഹിരാകാശ വാഹനങ്ങളോ വിവിധ ഭ്രമണപഥങ്ങളിൽ എത്തിച്ചിട്ടുണ്ട്.
ഭരതീയവും വിദേശീയവുമായ ശാസ്ത്രസമൂഹത്തിന് അന്തരീക്ഷ പഠനത്തിനും ശാസ്ത്രീയ കണ്ടുപിടുത്തങ്ങൾക്കും വേണ്ടിയുള്ള പേലോഡ് വിവിധ ഭ്രമണപഥങ്ങളിൽ എത്തിക്കുന്നതിന് ‘’’രോഹിണി’’’ ശ്രേണിയിൽ പെട്ട സൗണ്ടിങ്ങ് റോക്കറ്റുകൾ ഭാരത ശൂന്യാകാശ ഗവേഷണ സംഘടന ഉണ്ടാക്കുന്നുണ്ട്.




</doc>
<doc id="285903" url="https://ml.wikipedia.org/wiki?curid=285903" title="യുവാക്കളുടെ വോട്ടവകാശം">
യുവാക്കളുടെ വോട്ടവകാശം

യുവാക്കളുടെ വോട്ടവകാശം എന്നതുകൊണ്ട് ഈ ലേഖനത്തിൽ അർത്ഥമാക്കുന്നത് 18 വയസ്സിൽ താഴെയുള്ളവരുടെ വോട്ടവകാശമാണ്. ഇത് യുവാക്കളുടെ അവകാശങ്ങൾ എന്ന കൂടുതൽ വിപുലമായ കാഴ്ച്ചപ്പാടിന്റെ ഭാഗമാണ്. അടുത്ത കാലം വരെ ഇറാനിലെ വോട്ടിംഗ് പ്രായം 15 വയസ്സായിരുന്നു. അർജന്റീന, ഓസ്ട്രിയ, ബ്രസീൽ, ക്യൂബ, ഇക്വഡോർ, നിക്വരാഗ്വ എന്നീ രാജ്യങ്ങളിലെ വോട്ടിംഗ് പ്രായം 16 വയസ്സാണ്. ഇന്തോനേഷ്യ, കിഴക്കൻ തിമോർ, സുഡാൻ, സൈഷെൽസ് എന്നിവിടങ്ങ‌ളിൽ 17 വയസ്സുള്ളവർക്ക് വോട്ടവകാശമുണ്ട്.




</doc>
<doc id="285913" url="https://ml.wikipedia.org/wiki?curid=285913" title="ധർമ്മയുദ്ധം">
ധർമ്മയുദ്ധം

കാർത്തിക ഫിലിംസിന്റെ ബാനറിൽ കാർത്തിക ഫിലിംസ് നിർമിച്ച മലയാളചലച്ചിത്രമാണ് ധർമ്മയുദ്ധം. ജിയോ പിക്ചേഴ്സ് വിതരണം ചെയ്ത ഈ ചിത്രം 1973 സെപ്റ്റംബർ 21-ന് പ്രദർശനം ആരംഭിച്ചു.






</doc>
<doc id="285915" url="https://ml.wikipedia.org/wiki?curid=285915" title="മദ്ധ്യ അമേരിക്ക">
മദ്ധ്യ അമേരിക്ക

അമേരിക്കൻ ഭൂഖണ്ഡങ്ങളുടെ മദ്ധ്യത്തിലുള്ള പ്രദേശമാണ് മദ്ധ്യ അമേരിക്ക (സെൻട്രൽ അമേരിക്ക) () എന്നറിയപ്പെടുന്നത്. വടക്കേ അമേരിക്കൻ ഭൂഖണ്ഡത്തിന്റെ ഏറ്റവും തെക്കുള്ളതും തെക്കുകിഴക്കായി തെക്കേ അമേരിക്കയുമായി ബന്ധിക്കുന്നതുമായ ഭൂഭാഗമാണിത്. ബെലീസ്, കോസ്റ്റാറിക്ക, എൽ സാ‌ൽവദോർ, ഗ്വാട്ടിമാല, ഹോണ്ടുറാസ്, നിക്കരാഗ്വ, പനാമ എ‌ന്നിങ്ങനെ ഏഴ് രാജ്യങ്ങളാണ് ഈ പ്രദേശത്തുള്ളത്. ഈ പ്രദേശം ഗ്വാട്ടിമാല മുതൽ മദ്ധ്യ പനാമ വരെ നീണ്ടുകിടക്കുന്ന മീസോ അമേരിക്കൻ ജൈവ വൈവി‌ദ്ധ്യ ഹോട്ട് സ്പോട്ടിന്റെയും ഭാഗമാണ്. വടക്ക് മെക്സിക്കോ, കിഴക്ക് കരീബിയൻ കടൽ, പടിഞ്ഞാറ് പസഫിക് സമുദ്രം തെക്ക് കിഴക്ക് കൊളംബിയ എന്നിങ്ങനെയാണ് മദ്ധ്യ അമേരിക്കയുടെ അതിരുകൾ.

ഈ പ്രദേശത്തിന്റെ വിസ്തീർണ്ണം 524,000 ചതുരശ്ര കിലോമീറ്റർ വരും. ഇത് ഭൂമിയുടെ ഉപരിതലവിസ്തീർണ്ണത്തിന്റെ 0.1% ആണ്. 



</doc>
<doc id="285919" url="https://ml.wikipedia.org/wiki?curid=285919" title="അവതാരം (2014-ലെ മലയാളചലച്ചിത്രം)">
അവതാരം (2014-ലെ മലയാളചലച്ചിത്രം)

ദിലീപ് നായകൻ ആയി ജോഷി സംവിധാനം ചെയ്ത് 2014 ഓഗസ്റ്റിൽ പുറത്ത് ഇറങ്ങിയ ചിത്രമാണ് അവതാരം തെന്നിന്ത്യൻ നായിക ലക്ഷ്മിമേനോൻ ആണ് ദിലീപിന്റെ ജോഡി ആയി എത്തുന്നത്‌. ഫോർ ബി പ്രൊഡക്ഷൻസ് ഉദയകൃഷ്ണ സിബി കെ തോമസ്‌ എന്നിവർ ആണ് ചിത്രം നിർമ്മിച്ചിരിക്കുന്നത് വ്യാസൻ എടവനക്കാട് ആണ് തിരക്കഥ എഴുതിയിരിക്കുന്നത്
ജോഷി ദിലീപ് കുട്ടുകെട്ടിൽ പുറത്ത് ഇറങ്ങുന്ന ഏഴാമത്തെ ചിത്രമാണ് അവതാരം സൈന്യം,റൺവേ,ലയൺ,ജൂലൈ.4,ട്വന്റി20,&ക്രിസ്ത്യൻബ്രേദേഴ്സ് എന്നിവയാണ് ഇതിനുമുൻപ് ഇ കുട്ടുകെട്ടിൽ പുറത്ത് ഇറങ്ങിയ ചിത്രങ്ങൾ..ഉദയകൃഷ്ണ സിബി കെ തോമസാണ് ചിത്രം നിർമ്മിച്ചിരിക്കുന്നത് .വ്യാസൻ ഇടവനകാടിന്റെത് ആണ് തിരക്കഥ .



</doc>
<doc id="285940" url="https://ml.wikipedia.org/wiki?curid=285940" title="കാഴ്ച (വിവക്ഷകൾ)">
കാഴ്ച (വിവക്ഷകൾ)



</doc>
<doc id="285946" url="https://ml.wikipedia.org/wiki?curid=285946" title="ബ്ലെൻകാത്ര">
ബ്ലെൻകാത്ര

ബ്രിട്ടനിലെ ചരിത്ര പ്രാധാന്യമുള്ള പർവത പ്രദേശമാണ് ബ്ലെൻകാത്ര പർവത പ്രദേശങ്ങൾ. ലണ്ടനിൽ നിന്ന് മൂന്നു മണിക്കൂർ ട്രെയിൻ യാത്ര ചെയ്താൽ ഇവിടെയെത്താം. കവികളായ സാമുവൽ ടെയ്‌ലർ കോൾറിഡ്‌ജ്, വില്യം വേഡ്‌സ്‌വർത്ത്‌ എന്നിവർക്കും എഴുത്തുകാരനായ ആൽഫ്രഡ് വെയ്ൻ റൈറ്റിനും പ്രചോദനം നൽകിയ മലനിരകളാണിവ. 2,676 ഏക്കർ വിസ്താരമുള്ള ബ്ലെൻകാത്ര മലനിരകൾക്ക് 2850 അടി ഉയരമുണ്ട്. ബ്രിട്ടനിലെ ഏറ്റവും 10 മലകളിലൊന്നാണ് ഇത്. സംരക്ഷിക്കപ്പെട്ട ദേശീയ ഉദ്യാനത്തിനകത്ത് സ്ഥിതി ചെയ്യുന്ന ഇവിടെ നിർമ്മാണ പ്രവർത്തനങ്ങൾക്ക് അനുമതിയില്ല.

ഇന്ത്യൻ വംശജനായ ഉരുക്ക് രാജാവ് ലക്ഷ്മി മിത്തൽ ഈ മല നിരകൾ വാങ്ങാൻ ശ്രമിച്ചിരുന്നു. ലെയ്ക് ഡിസ്ട്രിക് പ്രദേശത്തെ മലമ്പ്രദേശത്തിന്റെ ഉടമസ്ഥനായ ലോൺസ്‌ഡെയ്ൽ പ്രഭുവാണ് തന്റെ ഒമ്പത് മില്യൺ പൗണ്ട് നികുതി കുടിശ്ശിഖ അടച്ച് തീർക്കാനായി 1.75 മില്യൺ പൗണ്ടിന് മല വിൽപനയ്ക്ക് വെച്ചത്.
മിത്തലിന്റെ നീക്കത്തിനെതിരെ പ്രദേശ വാസികൾ ഫ്രണ്ട്‌സ് ഓഫ് ബ്ലെൻകാത്ര എന്ന പേരിൽ സംഘടന രൂപവത്ക്കരിച്ച് പ്രതിഷേധവുമായി രംഗത്ത് വന്നു. 

ഈ മലനിരകൾ വാങ്ങുന്നയാൾക്ക് ലോർഡ് ഓഫ് ദ മാനർ ഓഫ് ത്രിൽകെൽഡ് എന്ന സ്ഥാനപ്പേരും ഇതിനോടൊപ്പം ലഭിക്കും. 



</doc>
<doc id="285953" url="https://ml.wikipedia.org/wiki?curid=285953" title="ചെമ്പരത്തി ശോഭന">
ചെമ്പരത്തി ശോഭന

ചെമ്പരത്തി ശോഭന 1981 സെപ്റ്റംബർ 16 മദ്രാസിൽ ജനിച്ചു. യഥാർത്ഥ പേര് "രോജാ രമണി". ചെമ്പരത്തി എന്ന മലയാളചിത്രത്തിലെ അഭിനയത്തിനു ശേഷമാണ് "ചെമ്പരത്തി ശോഭന" എന്ന പേരു വന്നത്. ആദ്യം മുതൽ തന്നെ അവർ തെലുഗു സിനീമയിൽ അഭിനയിച്ചു തുടങ്ങി. 1967-ൽ ഒരു ബാലനടിയായി "ഭക്തപ്രഹ്ലാദ" എന്ന തെലുഗു ചലച്ചിത്രത്തിൽ അഭിനയിച്ചുകൊണ്ട് തന്റെ അഭിനയ ജിവിതത്തിനു തുടക്കം കുറിച്ചു. 1970 നും 1980നും ഇടയിൽ വളരെ പ്രസിദ്ധയായി. തമിഴ്, മലയാളം, തെലുഗു, കന്നട ചിത്രങ്ങളിൽ അഭിനയിച്ചിട്ടുണ്ട്. 400-ൽ അധികം ചിത്രങ്ങളിൽ ഡബ്ബിങ്ങ് ആർട്ടിസ്റ്റായി പ്രവർത്തിച്ചിട്ടുണ്ട്. "ബ്ലൂക്രോസ്" ഉൽപ്പെടെ നിരവധി സന്നദ്ധ സംഘടനകളിൽ പ്രവർത്തിച്ചുവരുന്നു.

ശോഭനയുടെ അച്ഛൻ ഒരു പത്രപ്രവർത്തകൻ ആയിരുന്നു. തന്റെ അഞ്ചാം വയസിൽ "ഭക്ത പ്രഹ്ലാദൻ" എന്ന തെലുഗു ചിത്രത്തിലൂടെ പ്രസിദ്ധയായി. എ.വി.എം. ന്റെ ഒരു വൻഹിറ്റായിർന്നു ആചിത്രം. 70 പരം ചിത്രങ്ങളിൽ ബാലനടിയായി അഭിനയിച്ചു. മലയാളത്തിലെ എക്കാലത്തെയും മികച്ച ഹിറ്റ്ഫിലിമായ ചെമ്പരത്തി യിൽ 13-ആമത്തെ വയസിൽ നായികയായി പേരെടുത്തു.

45 കൊല്ലത്തെ അഭിനയജീവിതത്തിൽ തെലുഗു, തമിഴ്, കന്നട, മലയാളം, ഹിന്ദി, ഒറിയ എന്നീ ഭാഷകളിലായി 300-ലധികം ചിത്രങ്ങളിൽ ശോഭന അഭിനയിച്ചു കഴിഞ്ഞു. അതുകൂടാതെ തമിഴ്, തെലുഗു ചലച്ചിത്രങ്ങളിലുള്ള മിക്കവാറും എല്ലാ നായികമാർക്കും വേണ്ടി 400-ൽ പരം സിനീമയിൽ ഡബ്ബിങ്ങ് ചെയ്തിട്ടുണ്ട്.

ഒരു ഒറിയൻ നടനായ ചക്രപാണിയെ 1981-ൽ വിവഹം കഴിച്ചു. അദ്ദേഹം ഇപ്പോൾ അദ്ദേഹം ETV യുടെ ഒറിയ ചാനലിന്റെ തലവനാണ്. ഈ ദമ്പതികൾക്ക് രണ്ട് മക്കളാണുള്ളത്. മകൻ "തരുൺകുമാർ" നായകവേഷത്തിൽ അഭിനയിക്കുന്നു. സൈക്കോളജിയിൽ ഡിഗ്രിയുള്ള മകൾ "അമൂല്യ" ഇപ്പോൾ യുഎസ്‌ലുള്ള ലോസാഞ്ജലസ്സിൽ ഇൻടീരിയൽ ഡിസൈനിങ്ങിൽ ഏർപ്പെട്ടിരിക്കുന്നു.



</doc>
<doc id="285960" url="https://ml.wikipedia.org/wiki?curid=285960" title="ശ്രീ എം">
ശ്രീ എം

ഹിമാലയത്തിലെ നാഥ് പരമ്പരയിൽപ്പെട്ട യോഗിവര്യൻ. 1948 നവംബർ 6ന് തിരുവനന്തപുരത്ത് വഞ്ചിയൂരിൽ ഒരു സാധാരണ മുസ്ലിം കുടുംബത്തിൽ ജനിച്ച മുംതാസ് അലിയാണ് പിന്നീട് ശ്രീ.എം (മധുകർനാഥ്) ആയത്. 9-ാം വയസ്സിൽ മതങ്ങളുടെ മതിൽക്കെട്ടില്ലാത്ത ആത്മീയതയിലൂടെ മനുഷ്യനിലെ 
സഹജമായ നന്മ വീണ്ടെടുക്കാനാകും എന്ന് വിശ്വസിക്കുന്ന നാഥ് പരമ്പരയിൽപ്പെട്ട ഗുരു മഹേശ്വർ നാഥ് ബാബാജിയുടെ ശിഷ്യനായി. 19-ാം വയസ്സിൽ ഹിമാലയത്തിൽ യാത്രചെയ്ത് നിരവധി ഋഷികളെയും യോഗിമാരെയും കണ്ടു. ഗുരുവിന്റെ നിർദ്ദേശപ്രകാരം ഹിമാലയത്തിൽ നിന്ന് മടങ്ങി, സത്സംഗ് ഫൗണ്ടേഷന്റെയും മാനവ ഏകതാമിഷന്റെയും പ്രവർത്തനങ്ങൾക്ക് നേതൃത്വം നൽകുന്നു. ശ്രീ എം വിവാഹിതനും രണ്ടു കുട്ടികളുടെ പിതാവുമാണ്.

ആന്ധ്രാപ്രദേശിലെ മദനപ്പള്ളിയിൽ (ബാംഗ്ലൂരിൽനിന്നും മൂന്നു മണിക്കൂർ യാത്ര) സത്സംഗ് ഫൗണ്ടേഷന്റെയും മാനവ ഏകതാമിഷന്റെയും പ്രവർത്തനങ്ങൾക്ക് നേതൃത്വം നൽകുന്നു.


</doc>
<doc id="285964" url="https://ml.wikipedia.org/wiki?curid=285964" title="ജെയിംസ് ഇ. ബർക്ക്">
ജെയിംസ് ഇ. ബർക്ക്

1976 മുതൽ 1989 വരെ ജോൺസൺ & ജോൺസൺ കമ്പനിയുടെ മേധാവിയായിരുന്നു (CEO) ജെയിംസ് ഇ. ബർക്ക് (ഫെബ്രുവരി 28, 1925 – സെപ്റ്റംബർ 28, 2012). 1982-ൽ ഒരു കൊലപാതകി കൂട്ടക്കൊല ലക്ഷ്യമിട്ട് റ്റൈലനോൾ എന്ന മരുന്നിൽ സൈനഡ് ചേർത്ത് ആളുകൾ മരിക്കാനിടയായതുമൂലം ഉടലെടുത്ത പ്രതിസന്ധി ഫലപ്രദമായി നേരിട്ട് ഇദ്ദേഹം ശ്രദ്ധേയനായി. 
അമേരിക്കൻ ഐക്യനാടുകളിലെ വെർമണ്ട് സംസ്ഥാനത്തെ റുട്ട്ലൻഡിലാണ് ജെയിംസ് ജനിച്ചത്. 1947ൽ ഹോളിക്രോസ് കോളേജിൽനിന്ന് ബി.എ. എടുത്തശേഷം 1949ൽ ഹാർവാർഡ് ബിസിനസ് സ്കൂളിൽനിന്ന് എം.ബി.എ. ബിരുദാനന്തരബിരുദവും നേടി.


</doc>
<doc id="285989" url="https://ml.wikipedia.org/wiki?curid=285989" title="കടുമേനി ശ്രീ വിഷ്ണുമൂർത്തി മുണ്ഡ്യക്കാവ്">
കടുമേനി ശ്രീ വിഷ്ണുമൂർത്തി മുണ്ഡ്യക്കാവ്

പണ്ട് വൻമരങ്ങളും കാടുകളും തിങ്ങിനിറഞ്ഞ വനപ്രദേശമായിരുന്നു കടുമേനി. സ്ഥലനാമത്തിൽ നിന്ന് തന്നെ അത് സ്പഷ്ടമാണ്. കാട്+മേനി=കടുമേനി(കാട് ധാരാളമുള്ള സ്ഥലം). പിൽകാലത്ത് മനുഷ്യൻ പറഞ്ഞു കടുമേനിയായി. മറ്റുതരത്തിൽ ചിന്തിച്ചാൽ കടുവ ധാരാളമുള്ള പ്രദേശമായിരുന്നു കടുമേനി എന്നു പഴമക്കാർ പറഞ്ഞു കേട്ടിടുണ്ട്.ദൈവസങ്കൽപ്പം കടുമേനിയിൽ എങ്ങനെയുണ്ടായി എന്നു അന്വേഷിച്ചാൽ വിഷ്ണുമൂർത്തിയുടെ മൂലാരൂഢമായ നീലേശ്വരം കോട്ടപ്പുറത്തുനിന്നാണ് ദേവനിവിടെ എത്തിയതെന്ന് 
പറയപ്പെടുന്നു.നൂറ്റാണ്ടുകൾക്കു മുൻപ് നീലേശ്വരം കോട്ടപ്പുറം ചെറുവൂട്ടാര തറവാട്ടിൽ നിന്ന് രണ്ട് വ്യക്തികളും കാര്യസ്ഥനും കൂടി ശ്രീ കമ്പല്ലൂർ കോട്ടയിൽ തറവാട്ടു വീട്ടിലേക്കു യാത്ര
തിരിക്കുന്നു. വിവാഹ സംബന്ധമായ വിഷയമായിരുന്നു അവരുടെ യാത്രയുടെ ലക്ഷ്യം. അന്നത്തെ വഴിയാത്രയ്ക്കുപയോഗിച്ചിരുന്ന ഓലക്കുടയും ഭക്ഷണപ്പൊതിയും മുറുക്കാൻ ചെല്ലവും അവർ 
കയ്യിൽ കരുതിയിരുന്നു. ഉച്ചവെയിലിൻറെ കാഠിന്യം മൂത്തപ്പോൾ കടുമേനിയിലെ സുഖശീതളമായ കാനനഛായയിൽ അവർ വിശ്രമിച്ചു. മൂവരും അഭിമുഖമായി മൂന്ന് മരച്ചുവട്ടിൽ അവരുടെ കുട വച്ച് വിശ്രമിച്ചു. ഭക്ഷണം കഴിച്ചു താംമ്പൂല ചർവണവും നടത്തി യാത്ര തുടങ്ങാൻ വേണ്ടി കുടയെടുക്കാൻ തുനിഞ്ഞപ്പോൾ കുട നിലത്തുനിന്നും ഉയർത്തുവാൻ സാധിച്ചില്ല. എന്തോ ഒരു ദിവ്യ ശക്തി കുടവെച്ച സ്ഥലത്ത് കുടി കൊള്ളുന്നുണ്ടെന്ന് മനസ്സില്ലാക്കിയ അവർ ജ്യോതിഷ ചിന്ത പ്രകാരം വേണ്ടത് ചെയ്തു കൊള്ളാമെന്നു പ്രാർത്ഥിച്ചുകൊണ്ട് കുടയെടുത്ത് കമ്പല്ലൂർ കോട്ടയിൽ വീട്ടിൽ ചെന്ന് കാര്യങ്ങൾ അവിടെ അവതരിപ്പിച്ചു.ജ്യോതിഷ ചിന്ത പ്രകാരം കടുമേനിയിൽ കുടവെച്ച സ്ഥലത്ത് കോട്ടപ്പുറത്തുനിന്നും ശ്രീ വിഷ്ണുമൂർത്തി , ശ്രീ ചാമുണ്ട്ഡേശ്വരി, ശ്രീ പാലന്തായി എന്നിവർ എത്തി കുടി കൊണ്ടിരിക്കുന്നു എന്നു കണ്ടു. പണ്ട് അവർ വിശ്രമിച്ചിരുന്ന മരച്ചുവടുകൾ പിൽകാലത്ത് തറകെട്ടി പ്രതിഷ്ഠ നടത്തി.പ്രതിഷ്ഠാബിംബങ്ങളെ 'കാലും പലകയും' എന്ന പേരിലാണ് അറിയപ്പെടുന്നത്. ഇതിനു വൃക്ഷവുമായി വളരെ സാദൃശ്യമുണ്ട്.മേൽകൂരയിലാത്ത പ്രതിഷ്ഠാത്തറകളാണ് കടുമേനിയിലുള്ളത്. വെയിലും മഴയും കൊണ്ട് ഭക്തരെ പരിപാലിച്ചുകൊണ്ടാണ് വൈകുണ്ഠനാഥനായ വിഷ്ണു ഭഗവാൻ കടുമേനിയിൽ കുടികൊള്ളുന്നത്. വിശ്വാസത്തോടുകൂടി കടുമേനി വൈകുണ്ഠനാഥനെ പ്രാർത്ഥിച്ചു പ്രവർത്തിച്ചാൽ ഏവർക്കും ഐശ്വര്യവും സമാധാനവും പ്രദാനം ചെയ്യുന്ന പുണ്യസങ്കേതമാണ് കടുമേനി ശ്രീ വിഷ്ണുമൂർത്തി മുണ്ഡൃക്കാവ്.2002 ഏപ്രിൽ 8 ന് കാവിൽ വച്ച് നടത്തിയ അഷ്ട മംഗല്യ സ്വർണ്ണപ്രശ്ന ചിന്ത പ്രകാരം കാവിൻറെ പഴക്കം 714 വർഷം എന്നാണ് ജ്യോത്സ്യർ മണിയറ പ്രകാശൻ കണ്ടെത്തിയത്. ഇന്ന്‌ ജീവിച്ചിരിക്കുന്നവരിൽ ഏറ്റവും പ്രായം കൂടിയ ആൾക്കാർ തന്നെ 400 വർഷത്തെ പഴക്കം പറഞ്ഞു കേട്ടിടുണ്ട്. മുണ്ഡൃക്കാവിൻറെ പടിഞ്ഞാറു ഭാഗത്ത് വളരെക്കാലം മുമ്പ് ഒരു ശിവക്ഷേത്രം ഉണ്ടായിരുന്നതായി പറഞ്ഞു കേൾക്കുന്നുണ്ട്. കാവിൻറെ പഴക്കത്തിന് കാവിൽ ഇപ്പോൽ അവശേഷിക്കുന്ന വൻമരങ്ങളായ പൂവം,കാഞ്ഞിരം,താന്നി മുതലായവ ഉദാഹരണങ്ങളാലാണ്‌.

</doc>
<doc id="286006" url="https://ml.wikipedia.org/wiki?curid=286006" title="ബ്രിസ്റ്റൽ">
ബ്രിസ്റ്റൽ

തെക്കുപടിഞ്ഞാറെ ഇംഗ്ലണ്ടിലെ ഒരു കൗണ്ടിയും നഗരവുമാണ് ബ്രിസ്റ്റൽ. ജനസംഖ്യയുടെ അടിസ്ഥാനത്തിൽ തെക്കുപടിഞ്ഞാറെ ഇംഗ്ലണ്ടിൽ ഒന്നാം സ്ഥാനവും, ഇംഗ്ലണ്ടിൽ ആറാം സ്ഥാനവും യുണൈറ്റഡ് കിങ്ഡത്തിൽ എട്ടാം സ്ഥാനവുമാണ് ഈ നഗരത്തിനുള്ളത്.

1155-ൽ ഈ നഗരത്തിന് രാജകീയ അവകാശപത്രം(Royal Charter) ലഭിച്ചു. 1373-ൽ ഒരു കൗണ്ടി ആകുന്നത് വരെ ഈ നഗരം ഗ്ലോസ്റ്റെഷെർ കൗണ്ടിയുടെ ഭാഗമായിരുന്നു. പതിമൂന്നാം നൂറ്റാണ്ട് മുതൽ വ്യവസായ വിപ്ലവത്തിനു തുടക്കം കുറിച്ച പതിനെട്ടാം നൂറ്റാണ്ട് വരെ ഈ നഗരം ലണ്ടൻ ഉൾപ്പെടെയുള്ള നാലു പ്രധാന ഇംഗ്ലിഷ് നഗരങ്ങളിൽ ഒന്നായിരുന്നു. ഏയ്‌വൻ നദിയുടെ തീരത്തു സ്ഥിതി ചെയ്യുന്ന ഈ നഗരം ഗ്ലോസ്റ്റെഷെർ, സമർസെറ്റ് കൗണ്ടികളുമായ് അതിർത്തി പങ്കിടുന്നു. ഈ നഗരത്തിന് ഒരു ചെറിയ സമുദ്രതീരവുമുണ്ട്.

ഇവിടെ നിന്നും കണ്ടെടുക്കപ്പെട്ടിട്ടുള്ള ലെവല്വാ രീതിയിൽ നിർമ്മിക്കപ്പെട്ട 60,000 വർഷം പഴക്കമുള്ള അനലാശ്മ ഉപകരണങ്ങൾ മധ്യ ശിലായുഗ കാലഘട്ടത്തിൽ ഈ പ്രദേശത്ത് നിയാണ്ടർത്താൽ മനുഷ്യർ വസിച്ചിരുന്നു എന്ന് തെളിയിക്കുന്നു.അയോയുഗത്തിലെ മൺകോട്ടകൾ ഈ നഗരത്തിന്റെ ചില ഇടങ്ങളിൽ ഇപ്പോഴും നിലനിൽക്കുന്നു. ഇവിടുത്തെ സീ മിൽസ് എന്ന സ്ഥലത്ത് ഒരു കാലത്ത് റോമൻ കാലഘട്ടത്തിലെ വില്ലകളും കോട്ടകളും നിലനിന്നിരുന്നു.

ഈ പ്രദേശത്ത് ബ്രിഗ്സ്റ്റൊവ് എന്ന പേരിൽ ആയിരാമാണ്ടോടെ ഒരു പട്ടണം സ്ഥാപിക്കപ്പെട്ടു. 1020-ആം ആണ്ടോടെ സ്വന്തം കമ്മട്ടത്തിൽ നിന്ന് നഗരത്തിന്റെ പേര് ആലേഖനം ചെയ്ത വെള്ളിനാണയങ്ങൾ പുറത്തിറക്കുന്ന ഒരു പ്രമുഖ വ്യവസായ കേന്ദ്രമായ് ഈ നഗരം വികസിച്ചു. 1067-ആം ആണ്ടിലും പിന്നെ നോർമൻ ഭരണ കാലത്തും ഈ പ്രദേശത്ത് കോട്ടകൾ നിർമ്മിക്കപ്പെടുകയുണ്ടായി.

പതിനൊന്നാം നൂറ്റാണ്ടിൽ നഗരത്തിനടുത്ത് ഫ്രൂം നദിയുടെയും ഏയ്‌വൻ നദിയുടെയും സംഗമ സ്ഥാനത്ത് ഒരു തുറമുഖം വികസിക്കാൻ തുടങ്ങി.പന്ത്രണ്ടാം നൂറ്റാണ്ടോടു കൂടി അടിമ വ്യാപാരം അടക്കം അയർലൻറുമായിട്ടുള്ള വ്യവസായത്തിൻറെ ഭൂരിഭാഗവും കൈകാര്യം ചെയ്യുന്ന ഇംഗ്ലണ്ടിലെ ഒരു പ്രമുഖ തുറമുഖമായ് മാറി ഇത്. 14-ആം നൂറ്റാണ്ടിൽ ബ്രിസ്റ്റൽ ഒരു കപ്പൽ നിർമ്മാണ കേന്ദ്രമായ് മാറി.1348–49-ലെ ബ്ലാക്ക് ഡെത്ത് സമയത്ത് നഗരത്തിലെ ജനസംഖ്യയുടെ മൂന്നിലൊന്നിലധികം ജനങ്ങൾ മരണപ്പെട്ടു.1373-ൽ നഗരപ്രാന്തങ്ങളെ കൂടി ഉൾപ്പെടുത്തി ബ്രിസ്റ്റൽ ഒരു കൗണ്ടി ആയ് മാറി.

1542-ൽ ബ്രിസ്റ്റൽ രൂപത സ്ഥാപിക്കപെട്ടു.1640-കളിലെ ഇംഗ്ലീഷ് അഭ്യന്തരയുദ്ധക്കാലത്ത് ഈ നഗരം റോയലിസ്റ്റ് സേന പിടിച്ചടക്കി. 1793-ലെ ഫ്രാൻസുമായുള്ള യുദ്ധം മൂലം കടൽ വഴിയുള്ള വ്യാപാരം കുറയുകയും, 1807-ൽ അടിമ വ്യാപാരം നിരോധിക്കുകയും, പിന്നീട് വ്യവസായ വിപ്ലവകാലത്ത് ഇംഗ്ലണ്ടിൻറെ മറ്റ് ഭാഗങ്ങളിൽ ലിവർപൂൾ പോലെയുള്ള നഗരങ്ങൾ വികസിക്കുകയും ചെയ്തതോടെ ഈ നഗരത്തിൻറെ പ്രാധാന്യം കുറഞ്ഞു.

1909-ൽ ബ്രിസ്റ്റൽ സർവകലാശാല സ്ഥാപിതമായ്. 1969-ൽ ഈ നഗരത്തിൽ ഒരു പോളിടെക്നിക് തുറക്കപ്പെടുകയും പിന്നിട് അത് 1992-ൽ വെസ്റ്റ് ഓഫ് ഇംഗ്ലണ്ട് സർവകലാശാല ആയ് മാറുകയും ചെയ്തു.രണ്ടാം ലോകമഹായുദ്ധ സമയത്ത് ലുഫ്ത്‌വാഫ് വിമാനാക്രമണങ്ങളിൽ ഏകദേശം 1300-ഓളം ആളുകൾ കൊല്ലപ്പെടുകയും ഏകദേശം ഒരു ലക്ഷത്തോളം കെട്ടിടങ്ങൾ പൂർണ്ണമായോ ഭാഗീകമായോ തകർക്കപ്പെടുകയും ചെയ്തു.

ബ്രിസ്റ്റൽ നഗര കൗൺസിലിൽ 35 വാർഡുകളുണ്ട്. ഓരോ വാർഡിനും ഈരണ്ട് കൗൺസിലർമാർ വീതം ഉണ്ട്, പക്ഷെ ഇവർ രണ്ട് സമയത്തായിട്ടാണ് തെരഞ്ഞെടുക്കപ്പെടുന്നത്. കൗൺസിലർമാരുടെ കാലാവധി നാലു വർഷമാണ്. ഇവിടെ ലേബർ പാർട്ടിക്കും, കൺസർവേറ്റിവ് പാർട്ടിക്കും പിന്നെ ലിബറൽ ഡെമോക്രാറ്റുകൾക്കും ശക്തമായ സ്വാധീനമുണ്ട്. ബ്രിസ്റ്റലിൻറെ ഇപ്പോഴത്തെ മേയർ ജോർജ് ഫെർഗൂസൻ ആണ്.

ബ്രിസ്റ്റലിനെ ബ്രിസ്റ്റൽ പടിഞ്ഞാറ്, ബ്രിസ്റ്റൽ കിഴക്ക്, ബ്രിറ്റൽ തെക്ക്, ബ്രിസ്റ്റൽ തെക്കുപടിഞ്ഞാറ് എന്നീ നാല് പാർലമെൻറ് അധോസഭാ മണ്ഡലങ്ങളായ് തിരിച്ചിട്ടുണ്ട്. 2010-ലെ ബ്രിട്ടീഷ് പൊതുതെരഞ്ഞെടുപ്പിൽ രണ്ട് സീറ്റുകൾ ലേബർ പാർട്ടിയും ഓരോ സീറ്റ് വീതം ലിബറൽ ഡമോക്രാറ്റുകളും, കൺസർവേറ്റിവ് പാർട്ടിയും നേടി.



</doc>
<doc id="286016" url="https://ml.wikipedia.org/wiki?curid=286016" title="മീന കുമാരി">
മീന കുമാരി

മലയാളം തമിഴ് തെലുങ്ക് ടെലിവിഷൻ സിനിമാ രംഗത്തെ ഒരു പ്രസിദ്ധ നടിയാണ് മീന കുമാരി. ഇംഗ്ലീഷ്: Meena Kumari ഹൈദരാബാദ് സ്വദേശിയാണ്. നാാലു ദക്ഷിണേന്ത്യൻ ഭാഷകളും സംസാരിക്കുന്ന മീന ഈ ഭാഷകളിലെല്ലാം ടെലിവിഷൻ പരമ്പരകൾ ചെയ്തിട്ടുണ്ട്. 

ഹൈദരാബാദിൽ 1981 സെപ്തംബർ 24 നു ജനിച്ചു. അഭിഭാഷകയാണ് മീന. സഹോദരി വിജയശ്രീ അറിയപ്പെടുന്ന ഛായാഗ്രാഹകയാണ്. 

വിവിധ ഭാഷകളിലായി സിനിമകളിൽ അഭിനയിച്ചുവരുന്നു. പത്തിൽ പഠിക്കുന്ന സമയത്താണ് അന്തരാഗങ്ങളു (ഇ.ടി.വി.)എന്ന തെലുങ്കു പരമ്പരയിൽ അഭിനയിച്ചത്. ഏതാണ്ട് ഇതിനു ശേഷം തെലുങ്ക് സിനിമയിൽ അരങ്ങേറ്റം കുറിച്ചത്. ഹിറ്റ്ലർ എന്ന സിനിമയിൽ ചിരഞ്ജീവിയുടെ സഹോദരിയായിട്ടായിരുന്നു. പ്ലസ് വണിനു പഠിക്കുന്ന സമയത്ത് തമിഴ് സിനിമയിലാണ് ആദ്യമായി അഭിനയിക്കുന്നത്. കറുപ്പു നിലാ എന്ന ചിത്രത്തിൽ വിജയകാന്തിന്റെ സഹോദരിയായിരുന്നു. അതിനുശേഷം അനുബന്ധങ്ങൾ എന്ന സീരിയലിൽ അഭിനയിച്ചു. 
ജയം മനദെര, കലിസുന്ദം റാ, ഊ കൊടതര ഉളിക്കിപ്പാഡതാര എന്നീ പടങ്ങളിൽ അഭിനയിച്ചിട്ടുണ്ട്.

2001 മുതൽ മലയാളം പരമ്പരകളിൽ സജീവമാണ് ശ്രീമാൻ ശ്രീദേവി, വാൽത്സല്യം പവത്രബന്ധം എന്നീ പരമ്പരകളിൽ അഭിനയിച്ചു.


</doc>
<doc id="286022" url="https://ml.wikipedia.org/wiki?curid=286022" title="ദത്ത്">
ദത്ത്

ഒരു കുടുംബത്തിൽ അനന്തരാവകശികളില്ലാതെയാകുകയാണെന്നു ബോദ്ധ്യപ്പെടുമ്പോൾ ആ കുടുംബത്തിന്റെ സാമ്പത്തിക-സാമൂഹ്യാവകാശങ്ങൾക്ക് തുടർച്ച നിലനിർത്താനും സ്വത്തുക്കൾ അന്യാധീനപ്പെട്ടുപോകാതിരിക്കാനും, കുടുംബത്തിന്റെ തുടർച്ച ഉറപ്പാക്കാനുമായി സമാനസ്ഥിതിയിലുള്ള മറ്റേതെങ്കിലും കുടുംബത്തിൽനിന്ന് ഒരു വ്യക്തിയെ അവകാശിയായി നിശ്ചയിച്ച് കൊണ്ടുപോരുന്നതിനെ ദത്ത് എന്ന് പറയുന്നു.

മുൻകാലങ്ങളിൽ രാജവംശങ്ങളിലും ബ്രാഹ്മണകുടുംബങ്ങളിലുമാണ് ദത്തിന്ന് കൂടുതൽ പ്രചാരമുണ്ടായിരുന്നത്. ഇക്കാലത്ത് സന്താനസൗഭാഗ്യമില്ലാത്തവർ അനാഥാലയങ്ങളിൽ നിന്നും കുട്ടികളെ ദത്തെടുക്കുന്ന രീതിയും നിലവിലുണ്ട്.


</doc>
<doc id="286028" url="https://ml.wikipedia.org/wiki?curid=286028" title="ഗോപീനാഥ് മൊഹാന്തി">
ഗോപീനാഥ് മൊഹാന്തി

ഒറിയ സാഹിത്യത്തിലെ പ്രമുഖനായ എഴുത്തുകാരനാണ് ഗോപിനാഥ് മൊഹന്തി (). ജ്ഞാനപീഠം, പദ്മഭൂഷൺ, കേന്ദ്ര സാഹിത്യ അക്കാദമി പുരസ്കാരം, സോവിയറ്റ് ലാൻഡ് നെഹ്രു പുരസ്കാരം തുടങ്ങി ഒട്ടനവധി പുരസ്കാരങ്ങൾ അദ്ദേഹം നേടിയിട്ടുണ്ട്.


</doc>
<doc id="286034" url="https://ml.wikipedia.org/wiki?curid=286034" title="കായീച്ച">
കായീച്ച

ടെഫ്രിറ്റിഡേ കുടുംബത്തിൽ പെട്ട ഒരു തരം പഴയീച്ചയാണ് കായീച്ച "(ബാക്ട്രോസെറ കുക്യുർബിറ്റേ)". ഇത് കൃഷിനാശമുണ്ടാക്കുന്ന ഒരു കീടമാണ്. 

പഴങ്ങൾ വളരുന്ന സമയത്ത് സംരക്ഷണത്തിനായി ഒരു കവർ കൊണ്ട് മൂടുക. കെണികളൊരുക്കുന്നതും ഇത്തരം നിയന്ത്രണമാർഗ്ഗത്തിൽ പെടുന്നു.

കീടബാധയുണ്ടായതും വിൽക്കാൻ സാധിക്കാത്തതുമായ എല്ലാ പഴങ്ങളും നശിപ്പിക്കുകയും വിളവെടുപ്പ് കഴിഞ്ഞാൽ വിളയുടെ ശേഷിപ്പുകൾ നിശ്ശേഷം നശിപ്പിക്കുകയും ചെയ്യുക.

1947-നും 1952-നുമിടയിൽ കായീച്ചകളുടെ മുപ്പത്തിരണ്ടുതരം സ്വാഭാവിക ശത്രുജീവികളെ ഹവായിയിൽ എത്തിക്കുകയുണ്ടായി. ഇത്തരം പരാദജീവികൾ കായീച്ചകളുടെ മുട്ടകളിലോ പുഴുക്കളിലോ മുട്ടയിടുകയും പ്യൂപ്പ അവസ്ഥയിൽ ഇവ വിരിയുകയുമാണ് ചെയ്യുന്നത്.

ഫോപ്പിയസ് അരിസാനസ്, പൈസ്റ്റാലിയ ഫ്ലെറ്റ്‌ചേരി എന്നീ തരം ബ്രാക്കോനിഡ് പരാദജീവികളെ ഉപയോഗിക്കുമ്പോൾ (ഇവ കായീച്ചകളുടെ മുട്ടകളെയും ലാർവകളെയും ഒരേസമയം നശിപ്പിക്കാൻ ശേഷിയുള്ളവയാണ്) 56% വരെ കീടശല്യം കുറയുകയുണ്ടായി.

ആൺ കായീച്ചകളെ ഇറേഡിയേഷൻ വഴി വന്ധ്യംകരിക്കുന്നത് ഫലപ്രദമായി കണ്ടിട്ടുണ്ട്.

കീടനാശിനികളിൽ കായീച്ചകളെ ആകർഷിക്കുന്ന പ്രോട്ടീൻ ദ്രാവകങ്ങൾ കലർത്തി തളിക്കുന്നത് നിയന്ത്രണത്തിനുള്ള ഫലപ്രദമായ മാർഗ്ഗമാണ്.



























</doc>
<doc id="286037" url="https://ml.wikipedia.org/wiki?curid=286037" title="സ്പീക്കർ (രാഷ്ട്രീയം)">
സ്പീക്കർ (രാഷ്ട്രീയം)

രാഷ്ട്രീയത്തിൽ നിയമനിർമ്മാണസഭ പോലെയുള്ള സഭകളുടെ അദ്ധ്യക്ഷനെയാണ് സാധാരണഗതിയിൽ സ്പീക്കർ എന്ന പദം കൊണ്ടുദ്ദേശിക്കുന്നത്. ചർച്ചകൾ നിയന്ത്രി‌ക്കുക, ചട്ടങ്ങൾ സംബന്ധിച്ച തീരുമാനങ്ങൾ (റൂളിംഗ്) പ്രസ്താവിക്കുക, വോട്ടെടുപ്പിന്റെ ഫലം പ്രഖ്യാപിക്കുക തുടങ്ങിയവയാണ് സ്പീക്കറുടെ ജോലികൾ. ആരാണ് സഭയിൽ സംസാരിക്കേണ്ടതെന്ന് സ്പീക്കറാണ് തീരുമാനിക്കുക. സഭയുടെ അച്ചടക്കത്തിനെതിരായി പ്രവർ‌ത്തിക്കുന്ന അംഗങ്ങളെ ശാസിക്കുവാനും ശിക്ഷിക്കുവാനുമുള്ള അവകാശം സ്പീക്കർക്കുണ്ട്.

1377-ൽ ഇംഗ്ലീഷ് പാർലമെന്റിന്റെ അദ്ധ്യക്ഷനായിരുന്ന തോമസ് ഡെ ഹങ്കർഫോർഡിനെ വിശേഷിപ്പിക്കുവാനാണ് ഈ പദം ഈ അർത്ഥത്തിൽ ആദ്യം ഉപയോഗിച്ചിട്ടുള്ളത്.


</doc>
<doc id="286042" url="https://ml.wikipedia.org/wiki?curid=286042" title="മലുകു ദ്വീപുകൾ">
മലുകു ദ്വീപുകൾ

ഇന്തോനേഷ്യയുടെ ഭാഗമായ ഒരു ദ്വീപസമൂഹമാണ് മലുകു ദ്വീപുകൾ അല്ലെങ്കിൽ മൊളുക്കാസ് എന്നറിയപ്പെടുന്നത്. മൊളുക്ക സീ കൊളിഷൻ മേഖലയ്ക്കുള്ളിൽ ഹിമാലയൻ ടെക്ടോണിക് പ്ലേറ്റിനുള്ളിലാണ് മലുകു ദ്വീപുകളുടെ സ്ഥാനം. സുലവേസിക്ക് കിഴക്കും, ന്യൂ ഗിനിയയ്ക്ക് പടിഞ്ഞാറും, തിമോറിന് വടക്കും കിഴക്കും വശങ്ങളിലായുമാണ് ഈ ദ്വീപുക‌ൾ സ്ഥിതി ചെയ്യുന്നത്. ചൈ‌നക്കാരും യൂറോപ്യന്മാരും "സ്പൈസ് ദ്വീപുകൾ" എന്നാണ് ഈ ദ്വീപുകളെ പണ്ട് വിളിച്ചിരുന്നത്.





</doc>
<doc id="286048" url="https://ml.wikipedia.org/wiki?curid=286048" title="ആഫ്രോ-യൂറേഷ്യ">
ആഫ്രോ-യൂറേഷ്യ

ഭൂമിയിലെ ഏറ്റവും വലിയ തുടർച്ചയായ കരപ്രദേശമാണ് ആഫ്രോ-യൂറേഷ്യ, യൂറാഫ്രേഷ്യ or യൂഫ്രേഷ്യ, എന്നീ പേരുകളിൽ അറിയപ്പെടുന്നത്. ആഫ്രിക്ക, യൂറേഷ്യ (യൂറോപ്പ്, ഏഷ്യ എന്നീ വൻകരകൾ ഇതിന്റെ ഭാഗമാണ്) എന്നീ പേരുകൾ ചേർന്നാണ് ഈ പേരുണ്ടായിട്ടുള്ളത്. ഈ വൻകരകൾ സൂയസ് പ്രദേശത്ത് പരസ്പരം യോജിക്കുന്നുണ്ട്. ആഫ്രോ-യൂറേഷ്യയ്ക്ക് 84,980,532 ചത്രുരശ്രകിലോമീറ്റർ വിസ്തീർണ്ണമാണുള്ളത്. ഇവിടെ ഉദ്ദേശം 600 കോടി ആൾക്കാർ താമസിക്കുന്നുണ്ട്. ഇത് ലോകജനസംഖ്യയുടെ 85% വരും. പഴയലോകം എന്നാണ് ഈ പ്രദേശം അറിയപ്പെടുന്നത്. അമേരിക്കൻ വൻകരകൾ, അന്റാർട്ടിക്ക, ഓഷ്യാനിയ എന്നീ പ്രദേശങ്ങൾ പുതിയ ലോകം ആയാണറിയപ്പെടുന്നത്.


</doc>
<doc id="286054" url="https://ml.wikipedia.org/wiki?curid=286054" title="സീബോർഗ">
സീബോർഗ

വടക്കുപടിഞ്ഞാറൻ ഇറ്റലിയിൽ ഫ്രാൻസ്, മൊണാക്കോ എന്നീ രാജ്യങ്ങളുടെ അതിർത്തിയോട് ചേർന്നുള്ള ഒരു സൂക്ഷ്മരാഷ്ട്രമാണ് സീബോർഗ (പ്രിൻസിപ്പാലിറ്റി ഓഫ് സീബോർഗ). പൂക്കൃഷിയ്ക്കും ടൂറിസത്തിനും പ്രസിദ്ധമാണിവിടം. പഴയ ഫ്യൂഡൽ നാട്ടുരാജ്യമായിരുന്ന സീബോർഗ 1729 ജനുവരി 20-ന് ഇറ്റലിയിലെ പീഡ്മോണ്ട്-സാർഡീനിയ രാജ്യത്തിന്റെ ഭാഗമായി. പക്ഷേ, ആ കൂട്ടിച്ചേർക്കൽ നിയമപരമായി രജിസ്റ്റർ ചെയ്തിരുന്നില്ല. 1861-ൽ ഇറ്റലി ഏകീകരിക്കപ്പെട്ടപ്പോഴും സീബോർഗയുടെ കാര്യം പ്രത്യേകം പരാമർശിച്ചിരുന്നില്ല. 1960-കളിൽ സ്ഥലത്തെ പുഷ്പവ്യാപാര സഹകരണസംഘത്തിന്റെ മേധാവിയായിരുന്ന ജോർജിയോ കാർബോൺ ഔദ്യോഗികമായി ഇറ്റലിയിൽ ചേർക്കപ്പെട്ടില്ലാത്തതിനാൽ സീബോർഗയ്ക്ക് നാ‍‌ട്ടുരാജ്യപദവിയും സ്വാതന്ത്ര്യവും എന്ന വാദവുമായി മുന്നോട്ട് വരുകയും 1963-ൽ സീബോർഗയുടെ രാഷ്ട്രത്തലവനായി അവരോധിതനാകുകയും ചെയ്തു. 1995-ൽ നടന്ന ഹിതപരിശോധനയിൽ നാലിനെതിരെ 304 വോട്ടാണ് ഇറ്റലിയിൽ നിന്നുള്ള സ്വാതന്ത്ര്യത്തിനനുകൂലമായി സീബോർഗക്കാർ രേഖപ്പെടുത്തിയത്.



</doc>
<doc id="286071" url="https://ml.wikipedia.org/wiki?curid=286071" title="തയ്യേനി">
തയ്യേനി

പയ്യനൂർ നഗരത്തിൽ നിന്നും 43 കി. മീ അകലെ തൃക്കരിപ്പൂർ നിയോജക മണ്‌ഡലത്തിലെ ഈസ്റ്റ്‌ എളേരി പഞ്ചായത്തിൽ സ്ഥിതി ചെയ്യുന്ന ഒരു മലയോര കുടിയേറ്റ ഗ്രാമമാണ് തയ്യേനി .കാസർഗോഡ് ജില്ലയിലെ വെള്ളരിക്കുണ്ട് താലൂക്കിൽ പരപ്പ ബ്ളോക്കിൽ ചിറ്റാരിക്കൽ, പാലാവയൽ വില്ലേജ് ഉൾപ്പെടുന്ന ഗ്രാമപഞ്ചായത്താണ് 62.52 ചതുരശ്ര കിലോമീറ്റർ വിസ്തീർണ്ണമുള്ള ഈസ്റ്റ് എളേരി ഗ്രാമപഞ്ചായത്ത്.

ഈ പ്രദേശത്ത് 1950 കളിലാണ് കുടിയേറ്റം ആരംഭിക്കുന്നത്. രണ്ടാം ലോക മഹായുദ്ധ കാലത്ത് മധ്യ തിരുവതാംകൂറിലെ മീനച്ചിൽ (പാലാ ) പ്രദേശങ്ങളിൽ നിന്നും മലബാറിലേക്ക് ആളുകൾ കുടിയേറി തുടങ്ങിയതോടെയാണ് തയ്യേനിയിലും കുടിയേറ്റം ആരംഭിക്കുന്നത്.മലബാർ കുടിയേറ്റത്തിൻറെ ഭാഗമായി എത്തിച്ചേർന്ന കൃഷിക്കാർ അന്ന് ഭൂമി അവകാശമായി അനുഭവിച്ചു വന്ന നാടുവാഴികളേയും ജന്മിമാരേയും സമീപിച്ച് ഭൂമിവാങ്ങി കൃഷി ആരംഭിച്ചു. തുടക്കത്തിൽ ഹ്രസ്വകാലവിളകൾ ആയിരുന്നു പിന്നീട് തോട്ടവിളയിലേക്കും അവർ നീങ്ങി.ഒരുകാലത്ത് നിബിഡവനമായിരുന്ന തയ്യേനി പ്രദേശം നസ്രാണി കുടിയേറ്റക്കാർ കൃഷിയിടമാക്കി മാറ്റി . മരച്ചീനിയുടെ കടന്നുവരവ് തദ്ദേശിയരെക്കൂടി പട്ടിണിയിൽ നിന്നും രക്ഷപ്പെടുത്തി.വർഷങ്ങൾ നീണ്ട പരിശ്രമത്തിലൂടെ പാഴ് മരങ്ങളും കുറ്റികാടുകളും നിറഞ്ഞ ഈ മലയോര മേഖലയെ കർഷകർ ഒന്നാംതരം വിളഭൂമിയാക്കി മാറ്റി

തയ്യേനിയിലെ പ്രധാന കാർഷിക വിളകൾ 

തയ്യേനി എന്ന കുടിയേറ്റഗ്രാമ ത്തിൻറെ ചരിത്രം നോക്കിയാൽ ഭൂരിഭാഗവും നസ്രാണികൾ വന്നത് മൂലം ഉണ്ടായ സാമ്പത്തിക പുരോഗതിയാണ് .വളർച്ചയുടെ വിവിധഘട്ടങ്ങളിൽ വ്യാപാരസ്ഥാപനങ്ങൾ, വിദ്യാഭ്യാസ സ്ഥാപനങ്ങൾ , പോസ്റ്റോഫീസ് പോലുള്ള പൊതുസ്ഥാപനങ്ങൾ സ്ഥാപിക്കപ്പെട്ടു.കത്തോലിക്കാ വൈദികരും പള്ളിയും മുൻ‌കൈ എടുത്തിട്ടുള്ള വികസന രീതിയിൽ ഏറിയപങ്കും നാട്ടുകാരുടെ ശ്രമദാനത്തിന്റെ ഫലമായി ഉണ്ടായിട്ടുള്ളതാണ്‌. മലയിടുക്കിലേക്കുള്ള റോഡുകൾ എല്ലാം തന്നെ ഇങ്ങനെ പൊതു സഹകരണത്തിലൂടെ ഉണ്ടായിട്ടുള്ളവയാണ്‌. പിന്നീട് അവ പഞ്ചായത്തുകളും പി.ഡബ്ല്യു.ഡി.യും ഏറ്റെടുത്ത് ടാറിടുകയാണുണ്ടായത്. ഇങ്ങനെ തയ്യെനിയുടെ സർ‌വതോന്മുഖമായ വികസനത്തിൽ കുടിയേറ്റജനത വഹിച്ച പങ്ക് വളരെ വലുതാണ്‌.കുടിയേറ്റത്തിന്റെ പ്രാരംഭഘട്ടത്തിൽ കനത്ത തിരിച്ചടികളോട് പടപൊരുതി പിടിച്ചുനിന്ന കർഷകരുടെ കഠിനാധ്വാനത്തിന്റെ ഫലമായി തയ്യെനിയുടെ സാമൂഹിക സാംസ്‌കാരിക രംഗങ്ങളിൽ വിപ്ലവകരമായ മാറ്റങ്ങൾ ഉണ്ടായി .ഏകദേശം അമ്പതു വർഷങ്ങൾ കൊണ്ട് മലയോരമേഖലയുടെ മുഖഛായതന്നെ മാറ്റി എടുക്കാൻ കുടിയേറ്റകർഷകർ‌ക്കു കഴിഞ്ഞു.

വായിക്കാനം ,അത്തിയടുക്കം, തായമുണ്ട,കൊയിലമ്പാറ,നമ്പ്യാർമുക്ക്,മീനഞ്ചേരി,കൂട്ടക്കുഴി,ചാവറഗിരി എന്നി മലയോര പ്രദേശങ്ങൾ ഈ ഗ്രാമത്തിന്റെ ഭാഗമാണ് .

കേന്ദ്രസർക്കാരിന്റെ രാഷ്ട്രീയ മാധ്യമിക് ശിക്ഷാ അഭിയാൻ (ആർഎംഎസ്എ) പദ്ധതിയിലുൾപ്പെടുത്തി 2010 ൽ നിലവിലുണ്ടായിരുന്ന യു പി സ്കൂൾ ഹൈസ്കൂൾ ആയി ഉയർത്തി. മലയോരത്ത് പട്ടികവർഗ വിദ്യാർഥികൾ കൂടുതലുള്ള വിദ്യാലയമാണ് തയ്യേനി ഗവ. ഹൈസ്കൂൾ.

തയ്യേനി കൂമ്പൻ- തയ്യേനിയിലെ ഏറ്റവും ഉയരം കൂടിയ കുന്നാണ്‌ തയ്യേനി കൂമ്പൻ.കൂമ്പൻ കുന്ന് കേരളത്തിലാണെങ്കിലും ഭാഗികമായി കർണാടക വനാതിർത്തിയോട് ചേർന്നാണ് കിടക്കുന്നത്. കോടഞ്ചേരി വനാതിർത്തിയിൽ സ്ഥിതിചെയ്യുന്ന കൂമ്പൻ മല സാഹസിക സഞ്ചാരികളുടെ പറുദീസയാണ്. മഴക്കാലത്ത് കുന്നിന്റെ മുകളിൽ നിറയെ പുല്ലിന്റെ പച്ചപ്പാണ്. സമുദ്ര നിരപ്പിൽ നിന്നും ഏകദേശം രണ്ടായിരത്തിലധികം അടി ഉയരത്തിലാണ് ഈ സ്ഥലം സ്ഥിതി ചെയ്യുന്നത് . കൂമ്പൻ മലയിൽ നിന്നും നോക്കിയാൽ കിഴക്കൻ പ്രദേശങ്ങളായ തലക്കാവേരി,ബാഗമണ്ഡലം എന്നിവയും പടിഞ്ഞാറ് അറബിക്കടൽ വരെയുള്ള ഭാഗങ്ങൾ കാണാൻ കഴിയും.പുളിങ്ങോത്തു നിന്നും തയ്യേനി വഴി പത്ത് കിലോമീറ്റർ യാത്ര ചെയ്താൽ കൂമ്പൻ കുന്നിന്റെ അടിവാരത്തെത്താം. പുളിങ്ങോം മുതൽ തയ്യേനി വഴി അത്തിയടുക്കം വരെ ടാറിങ് റോഡുണ്ട്.ഇത് കഴിഞ്ഞാൽ കൂമ്പൻ കുന്നിന്റെ അടിവാരം വരെ മൺറോഡാണ്.തയ്യേനിയിൽ നിന്നുമുള്ള ജീപ്പ് ഡ്രൈവർമാരുടെ സേവനം ഈ മല കയറാൻ സഹായകമാകും. 

തയ്യേനി ഗ്രാമത്തിൽ എത്തിച്ചേരാൻ പ്രധാനമായും ബസ്‌ സംവിധാനം ആണ് ഉപയോഗിക്കുന്നത് .പയ്യന്നൂർ കെ എസ് ആർ ടി സി ഡിപ്പോയിൽ നിന്നുള്ള ബസുകളും സ്വകാര്യ ബസുകളും ഇവിടേയ്ക്ക് എത്തിച്ചേരുന്നു.വിവിധ സമയങ്ങളിലായി ഏകദേശം 24 ബസ്‌ ട്രിപ്പുകൾ ഉണ്ട്.

അടുത്തുള്ള പ്രധാന പട്ടണങ്ങൾ



</doc>
<doc id="286077" url="https://ml.wikipedia.org/wiki?curid=286077" title="നീലൂർ">
നീലൂർ

കോട്ടയം, ഇടുക്കി ജില്ലകൽക്കിടയിലെ കാർഷിക ഗ്രാമമാണ്‌ നീലൂർ. പാലാ നഗരത്തിൽ നിന്നും 17 കി. മീ കിഴക്കായി കടനാട് പഞ്ചായത്തിലാണ് ഈ മലയോര കുടിയേറ്റ ഗ്രാമം സ്ഥിതി ചെയ്യുന്നത്.മലകളാൽ ചുറ്റപെട്ട ഈ ഗ്രാമം കർഷകരുടെ കഠിനമായ പരിശ്രമത്തിൽ സാമ്പത്തിക പുരോഗതി നേടി. 

ഏതാണ്ട് 700 വർഷങ്ങൾക്ക് മുൻപ് നീലൂരിൽ ജനവാസം ഉണ്ടായിരുന്നതായി പറയപ്പെടുന്നു.ആദ്യകാലത്ത് നീലൂർ അമ്പലത്തിനു ചുറ്റുവട്ടത്ത് മാത്രമേ ജനവാസം ഉണ്ടായിരുന്നുള്ളു.നീലൂരിന്റെ ആദ്യത്തെ പേര് കല്ലിടപൂത എന്നായിരുന്നു .കാർഷിക വിളകളാൽ സമ്പന്നമായ ഈ പ്രദേശത്തിന്റെ എഴുതപെട്ട ചരിത്രം തുടങ്ങുന്നത് നീലൂരിലേക്ക് ലോക മഹായുദ്ധത്തിനു ശേഷമുള്ള കുടിയേറ്റത്തിൽ നിന്നുമാണ് .പാലായിൽ നിന്നും സുറിയാനി ക്രിസ്ത്യൻ വിഭാഗത്തിൽ പെട്ട കർഷകരുടെ കുടിയേറ്റമാണ് നീലൂരിനെ ആധുനിക ലോകത്തിലേക്ക് നയിച്ചത് .മൃഗങ്ങളോടും രോഗങ്ങളോടും പൊരുതി ജയിച്ച മലയോര കർഷകരെല്ലാം 1910 മുതൽ 1950 വരെയുള്ള കാലഘട്ട ത്തിൽ എത്തിയവരാണ് . അക്കാലത്തെ ജനജീവിതം പട്ടിണിയുടെതായിരുന്നു. ലോക മഹായുദ്ധങ്ങൾ ഭക്ഷ്യക്ഷാമം രൂക്ഷമാക്കി. നിത്യോപയോഗസാധനങ്ങൾ ലഭിക്കാതെയായി. ടാറിട്ട റോഡുകൾ ഇല്ല.പശ്ചിമഘട്ട മലയോരത്തു എത്തിയ കർഷകർ എല്ലുമുറിയെ പണിയെടുത്തപ്പോൾ മലയോരത്തു നിന്നും കപ്പയും വാഴക്കുലകളും നെല്ലും പഴങ്ങളും പച്ചക്കറികളും ചന്തകളിൽ എത്തിച്ചേർന്നു. കർഷകർ സ്വതന്ത്രമായി കൃഷി (കാപ്പി, കുരുമുളക്, റബ്ബർ, ,ചക്ക, മാങ്ങാ, കപ്പ തുടങ്ങിയവ)ചെയ്തു. ആരാധനാലയങ്ങളും വിദ്യാലയങ്ങളും ആശുപത്രികളും കച്ചവടകേന്ദ്രങ്ങളും റോഡുകളും ഗതാഗത മാർഗ്ഗങ്ങളും ഉണ്ടാക്കി.




</doc>
<doc id="286083" url="https://ml.wikipedia.org/wiki?curid=286083" title="സുപ്രഭാതം ദിനപ്പത്രം">
സുപ്രഭാതം ദിനപ്പത്രം

മലയാള ഭാഷയിൽ പ്രസിദ്ധീകരിക്കപ്പെടുന്ന ദിനപ്പത്രങ്ങളിലൊന്നാണ് സുപ്രഭാതം (suprabhatam). സമസ്ത കേരള ജംഇയ്യത്തുൽ ഉലമക്ക് കീഴിലുള്ള ഇഖ്‌റഅ് പബ്ലിക്കേഷൻസ് ആണ് സുപ്രഭാതത്തിന്റെ പ്രസാധകർ . തിരുവനന്തപുരം, കൊച്ചി, തൃശൂർ, കോഴിക്കോട്, മലപ്പുറം, കണ്ണൂർ, പാലക്കാട് എഡിഷനുകളാണ് ഉള്ളത്.
ഗൾഫ് എഡിഷനിൽ ഖത്തർ എഡിഷൻ ആരംഭിക്കും.

Official Facebook page Link: https://www.facebook.com/Suprabhaatham/

സുപ്രഭാതം ഗൾഫ് വായനക്കാരുടെ പേജ് (ഗൾഫ് വാർത്തകൾ)
https://www.facebook.com/gulfsuprabhaatham/


</doc>
<doc id="286100" url="https://ml.wikipedia.org/wiki?curid=286100" title="ശതാഭിഷേകം">
ശതാഭിഷേകം

ഒരു വ്യക്തിയുടെ എൺപത്തിനാലാം വയസിൽ ആഘോഷിക്കുന്ന ആണ്ടുപിറന്നാളാണ് ശതാഭിഷേകം. 84 വയസായ ഒരാൾ ജീവിത കാലഘട്ടത്തിനിടയിൽ ആയിരം പൂർണ്ണചന്ദ്രന്മാരെ കണ്ടിട്ടുണ്ടാവുമെന്നാണ് വയ്പ്. ശതം എന്നാൽ മുഴുവൻ, തടസ്സമില്ലാത്തത്, സ്ഥിരമായത് എന്നോക്കെ അർത്ഥമുണ്ട്.

ശതാഭിഷേക ദിവസം ഗണപതിഹോമം പോലെയുള്ള ദൈവികചടങ്ങുകൾ നടത്താറുണ്ട്. ആയുസൂക്തം ജപിച്ചുള്ള ഹോമവും പിറന്നാളുകാരന്റ്റെ ശിരസ്സിൽ ജീവകലശം ആടുകയും ചെയ്യാറുണ്ട്. 

അറുപതാം പിറന്നാളിനെഷഷ്ഠ്യബ്ദപൂർത്തി എന്നു പറയുന്നു. എഴുപതാം പിറന്നാളിനെ ഭീമ രഥ ശാന്തി എന്നും പറയുന്നു.



</doc>
<doc id="286105" url="https://ml.wikipedia.org/wiki?curid=286105" title="ഫലദീപിക">
ഫലദീപിക

പതിമൂന്നാം നൂറ്റാണ്ടിലോ, പതിനാറാം നൂറ്റാണ്ടിലോ രചിക്കപ്പെട്ട, ജാതകവിഷയത്തിൽ പ്രചാരമേറിയ ഗ്രന്ഥമാണ് ഫലദീപിക. ഇതിന്റെ ഗ്രന്ഥകർത്താവായ മന്ത്രേശ്വരനെക്കുറിച്ചും അഭിപ്രായവ്യത്യാസങ്ങളുണ്ട്. അദ്ദേഹത്തിന്റെ പേർ മാർക്കണ്ഡേയഭട്ടതിരി എന്നാണെന്നും, മലയാളബ്രാഹ്മണനാണെന്നും തമിഴ്‌നാട്ടുകാരനാണെന്നും അഭിപ്രായങ്ങളുണ്ട്. 
28 അധ്യായങ്ങളും 865 ശ്ലോകങ്ങളും ഈ കൃതിയിലുണ്ട്. മറ്റു ഗ്രന്ഥങ്ങളിൽ പറയാത്തതോ സൂചിപ്പിക്കുകമാത്രമോ ചെയ്ത ദുർഘടമായ കാര്യങ്ങൾ ഇതിൽ വളരെ ലളിതമായും വിശദമായും വിവരിച്ചിട്ടുണ്ട്. ഉദാഹരണത്തിന് കാലചക്രദശ, അഷ്ടവർഗ്ഗം, ഉപഗ്രഹങ്ങളുടെ സ്വാധീനം, ചാരഫലം തുടങ്ങിയവതന്നെ മതിയാകും. രാശികൾ, ഭാവങ്ങൾ, ഗ്രഹങ്ങൾ, ഗ്രഹബലം, ഭാവബലം, ലഗ്നഫലം, ഭാവഫലം, ഗ്രഹങ്ങൾ ഭാവങ്ങളിൽ നിന്നാലുള്ള ഫലങ്ങൾ, സ്ത്രീജാതകം, പുത്രയോഗം, ആയുസ്സ്-രോഗം-മരണം എന്നിവ നിർണ്ണയിക്കാനുള്ള വിവിധ മാർഗ്ഗങ്ങൾ, ഫലങ്ങളുടെ സമയനിർണ്ണയത്തിനുതകുന്ന ചാരഫലം എന്നിങ്ങനെ നിരവധി കാര്യങ്ങൾ ഫലദീപികയിൽ വിസ്തരിച്ചു പ്രതിപാദിച്ചിട്ടുണ്ട്.
ഫലദീപികയ്ക്ക് മലയാളത്തിൽ രണ്ടു വ്യാഖ്യാനങ്ങൾ ലഭ്യമാണ്. നാണുപിള്ള ആശാന്റെ ലളിത വ്യാഖ്യാനവും ചെറുവള്ളി നാരായണൻ നമ്പൂതിരിയുടെ വ്യാഖ്യാനവും. രണ്ടും സാമ്പ്രദായിക അഥവാ പാരമ്പര്യ രീതിയിലുള്ളവയാണ്. വാക്കുകളുടെ അർത്ഥം പ്രത്യേകമായി കൊടുക്കാതെ, ജ്യോതിഷം പഠിക്കുന്നവർക്കു കാര്യങ്ങൾ സ്വന്തമായി മനനം ചെയ്തെടുക്കാനാകും വിധമാണ് ഇവ ചിട്ടപ്പെടുത്തിയിരിക്കുന്നത്.


</doc>
<doc id="286111" url="https://ml.wikipedia.org/wiki?curid=286111" title="പ്രാൺകുമാർ ശർമ്മ">
പ്രാൺകുമാർ ശർമ്മ

പ്രശസ്തനായ കാർട്ടൂണിസ്റ്റായിരുന്നു പ്രാൺകുമാർ ശർമ്മ(15 ആഗസ്റ്റ് 1938 - 6 ആഗസ്റ്റ് 2014). 'ചാച്ച ചൗധരി' എന്ന കാർട്ടൂൺ കഥാപാത്രത്തിലൂടെയാണ് അദ്ദേഹം പ്രശസ്തനായത്. ഇന്ത്യയുടെ വാൾട്ട് ഡിസ്‌നിയെന്നാണ് വേൾഡ് എൻസൈക്ലോപീഡിയ ഓഫ് കോമിക്‌സ് അദ്ദേഹത്തെ വിശേഷിപ്പിച്ചിരുന്നത്‌. 
ലാഹോറിനടുത്ത് കസൂറിൽ ജനിച്ചു. ജെ.ജെ.സ്കൂൾ ഓഫ് ആർട്സിൽ പഠിച്ചു. പ്രാൺ ഹിന്ദി മാസികയായ ലോട്‌പോട്ടിന് വേണ്ടിയാണ് ചാച്ച ചൗധരിയെന്ന കാർട്ടൂൺ കഥാപാത്രത്തെ സൃഷ്ടിച്ചത്. 1960 ലാണ് കാർട്ടൂണിസ്റ്റായി അദ്ദേഹം കരിയർ തുടങ്ങുന്നത്. ഡൽഹി ആസ്ഥാനമായുള്ള മിലാപ് എന്ന പത്രത്തിൽ ദാബു എന്ന കോമിക് സ്ട്രിപ്പാണ് ആദ്യത്തെ അരങ്ങ്. 
ചാച്ച ചൗധരിക്ക് പുറമെ അദ്ദേഹം സൃഷ്ടിച്ച ശ്രീമതിജി, പിങ്കി, ബില്ലൂ, രാമൻ, ചന്നി ചാച്ചി എന്നീ കഥാപാത്രങ്ങൾ പതിവായി ഇന്ത്യയിലെ പല മാസികകളിലായി പ്രസിദ്ധീകരിച്ചുപോന്നു. 
2001 ൽ ഇന്ത്യൻ ഇൻസ്റ്റിറ്റിയൂട്ട് ഓഫ് കാർട്ടൂണിസ്റ്റ് അദ്ദേഹത്തെ ലൈഫ് ടൈം അച്ചീവ്‌മെന്റ് അവാർഡ് നൽകി ആദരിച്ചു. 



</doc>
<doc id="286143" url="https://ml.wikipedia.org/wiki?curid=286143" title="സ്മിത തൽവാൽക്കർ">
സ്മിത തൽവാൽക്കർ

പ്രമുഖ മറാഠി നടിയും നിർമാതാവും സംവിധായികയുമായിരുന്നു സ്മിത തൽവാൽക്കർ(5 സെപ്റ്റംബർ 1954 – 6 ഓഗസ്റ്റ് 2014). സിനിമാ നിർമാതാവെന്ന നിലയിൽ കലാത്ത് നകാലത്ത്, തു തിത്തെ മെ എന്നീ ചിത്രങ്ങൾക്ക് രണ്ടുതവണ ദേശീയപുരസ്‌കാരം നേടിയിട്ടുണ്ട്.

പതിനേഴ് വർഷത്തോളം ദൂരദർശൻ ചാനലിൽ വാർത്താ അവതാരകയായായിരുന്നു.. 'അസ്മിത ചിത്ര' എന്ന നിർമ്മാണക്കമ്പനിയുടെ ബാനറിലാണ് ചലച്ചിത്രങ്ങളും ടി.വി. സീരിയലുകളും നിർമിച്ചത്. മറാഠി നാട്യപരിഷത്തിന്റെ ചെയർപേഴ്‌സണായിരുന്നു. ചൗകത്ത് രാജ, ചെക്ക് മെയ്റ്റ്, ടോപ്പീ ഖാലാരേ, അദ്ഗുല മദ്ഗുല തുടങ്ങി പത്തിലധികം സിനിമകളിൽ അഭിനയിച്ചിട്ടുണ്ട്. ടി.വി.സീരിയലിലും അഭിനയിച്ചു. നവത് മാഝി ലഡ്കി എന്ന ചലച്ചിത്രത്തിന് മികച്ച സംവിധായികയ്ക്കുള്ള മഹാരാഷ്ട്ര സംസ്ഥാന അവാർഡ് ലഭിച്ചിട്ടുണ്ട്.


</doc>
<doc id="286193" url="https://ml.wikipedia.org/wiki?curid=286193" title="വൺ ലൈഫ് ഈസ് നോട്ട് ഇനഫ്">
വൺ ലൈഫ് ഈസ് നോട്ട് ഇനഫ്

മുൻകേന്ദ്രമന്ത്രി നട്‌വർ സിങ്ങിന്റെ ആത്മകഥയാണ് വൺ ലൈഫ് ഈസ് നോട്ട് ഇനഫ്. 2014 ൽ പ്രസിദ്ധീകരിച്ച ഈ ഗ്രന്ഥം അതിലെ വിവാദ പരാമർശങ്ങളാൽ ശ്രദ്ധേയമായിരുന്നു. ഗാന്ധികുടുംബത്തെ നിശിതമായി വിമർശിക്കുന്ന ഈ ഗ്രന്ഥം നാല് ദിവസങ്ങൾ കൊണ്ട് 50000 കോപ്പികളുടെ ഓർഡറാണ് നേടിയത്. 
ഉരുക്ക് വനിതയായ ഇന്ദിരാ ഗാന്ധിയെക്കുറിച്ച് മറ്റൊരാളും ആരാധന കലർന്ന രീതിയിൽ ഒരൂ ഓർമ്മകുറിപ്പ് എഴുതിയിട്ടുണ്ടാവില്ല .



</doc>
<doc id="286196" url="https://ml.wikipedia.org/wiki?curid=286196" title="യസീദി">
യസീദി

സൊറോസ്ട്രിയൻ മതത്തിനോട് സാമ്യമുള്ള ഒരു മധ്യപൂർവേഷ്യൻ മതവിഭാഗമാണ് യസീദി. ഇറാഖ്-സിറിയ അതിർത്തിയിലാണ് ഈ വിഭാഗം പ്രധാനമായും വസിക്കുന്നത്. ഇവരെ പ്രധാനമായും കുർദ് വംശജരായി കരുതപ്പെടുന്നെങ്കിലും യസീദികളിൽ അറബിയും, കുർദ് ഭാഷയും സംസാരിക്കുന്നവരുണ്ട്.
എന്നാൽ ഇവർ യഥാർഥത്തിൽ സൊറാഷ്ട്രിയൻ മതവുമായി ബന്ധപ്പെട്ടവരല്ല. പ്രാചീന മെസൊപൊടാമിയ മതങ്ങളിൽ പെട്ടതാണ്. യസീദികൾക്ക് അവരുടേതായ സ്വതന്ത്ര സംസ്കാരമുണ്ട്. ഇറാക്കിലെ നനവേ പ്രവീശ്യയിലാണിവർ കൂടുതലായി താമസിക്കുന്നത്. അർമേനിയ, ജ്യോർജിയ, ടർക്കി, ഇറാൻ, സിറിയ എന്നിവിടങ്ങളിൽ ഇവർ താമസമുണ്ട്. ജർമനിയിലെയ്ക്ക് 1990കളിൽ ഇവർ വളരെയധികം പേർ താമസം മാറിയിട്ടുണ്ട്. indigenous to northern Mesopotamia whose strictly endogamous and ancient religion "Yazidism" is not linked to Zoroastrianism but to ancient Mesopotamian religions, though Yazidis form a distinct and independent religious community and have their own culture.

യസീദികൾ ഏകദൈവവിശ്വാസികൾ ആകുന്നു. ദൈവത്തെ ലോകസ്രഷ്ടാവായി കരുതുന്നു. ദൈവത്തെ ഏഴു വിശുദ്ധ വ്യക്തികൾ പരിപാലിക്കുന്നതായി വിശ്വസിക്കുന്നു. ഈ ഏഴു പരിപാലകരുറ്റെ നേതാവ്, മെലെക് താവൂസ് എന്ന മയിൽ മാലഖയാകുന്നു. ഈ മയിൽ മാലഖയാണ് ലോകത്തിന്റെ ഭരണാധികാരി. വീണുപോയ വ്യക്തികൾക്ക് നന്മയും തിന്മയും ഈ മയിൽ മാലാഖ വിധിക്കുന്നു. ഈ പ്രധാൻ വ്യക്തി ദൈവത്തിന്റെ സ്ഥനത്തുനിന്നും നന്മ തിന്മകളുടെ ഏറ്റക്കുറച്ചിൽ മൂലം നിപതിച്ചതാണ്. ഈ വീഴ്ച്ച തത്കാലികമാണ്. തന്റെ പശ്ചാത്താപത്തിന്റെ കണ്ണുനീർ നരകജയിലിന്റെ തീയണയ്ക്കുകയും അങ്ങനെ ദൈവവുമായി ചേരുകയും ചെയ്യും എന്നൊക്കെയാണ് അവരുടെ വിശ്വാസം. 

സുഫി മിസ്റ്റിക് വിശ്വാസത്തിലുള്ള ഇബ്ലീസ് ദൈവാജ്ഞ ധിക്കരിച്ച് ആദമിനെ വണങ്ങാതിരുന്നു. സൂഫി വിശ്വാസത്തിലെ ഈ ഇബ്ലീസ് ബന്ധം മറ്റു ഏകദൈവമതങ്ങളിലെ ചിലർ ഈ മയിൽ ദേവതയെ സാത്താനോട് ഉപമിക്കുന്നുണ്ട്. ഇക്കാരണത്താൽ യസീദികളെ സാത്താന്റെ ആരാധകരായി കണക്കാക്കി അവരെ ഇറാക്കിലേയും മറ്റും തീവ്രമതവിശ്വാസികൾ പീഠിപ്പിച്ചുവരുന്നു. 

2014 ആഗസ്തോടെ ശുദ്ധീകരണം എന്ന പേരിൽ ഇസ്ലാമിക് സ്റ്റെറ്റ് ഓഫ് ഇറാക്ക് ആൻഡ് ദ ലവന്റ് യസീദികളെപ്പോലുള്ള വിഭാഗങ്ങളെ ആക്രമണലക്ഷ്യമാക്കി മാറ്റിയിരിക്കുന്നു. 

ഇന്നത്തെ ഇറാക്ക്, ടർക്കി, സിറിയ എന്നിവിടങ്ങളിൽ കൂട്തല്പേർ താമസിക്കുന്നു. അർമീനിയ, ജോർജിയ, ഇറാൻ എന്നിവിടങ്ങളിൽ വലിയ സംഖ്യ യസീദികൾ വസിക്കുന്നുണ്ട്. ഇരുപതാം നൂറ്റാണ്ടിലെ പല പ്രധാന സംഭവങ്ങളും പ്രത്യേകിച്ചും രാഷ്ട്രീയമാറ്റങ്ങളും കലാപങ്ങളും യെസീദികളുടെ ദേശാന്തരഗമനത്തിനു കാരണമായിട്ടുണ്ട്. ആയതിനാൽ കൃത്യമായ ഇവരുടെ ജനസംഖ്യാ കണക്കെടുപ്പ് സാദ്ധ്യമല്ലാതായിത്തീർന്നിട്ടുണ്ട്. 

ഇറാക്കിലാണ് ഇന്നും യസീദികളുടെ ജനസഖ്യ സ്ഥായിയായി നിലനിൽക്കുന്നത്. 70000നും 500000നും ഇടയിൽ അവരുണ്ടെന്നു കണക്കാക്കപ്പെട്ടിട്ടുണ്ട്. ഉത്ത്ര ഇറാക്കിലെ നനവേ പ്രവിശ്യയിലാണിവർ കൂടുതൽ താമസിക്കുന്നത്. 2003ലെ ഇറാക്ക് യുദ്ധവും സദ്ദാം ഹുസൈന്റെ ഭരണമാറ്റവും അവരെ കാര്യമായി ബാധിച്ചിട്ടുണ്ട്. 

സിറിയയിലെ ഇവരുടെ എണ്ണം അനിശ്ചിതമാണ്. 1963ൽ ഇവിടത്തെ ദേശിയ കണക്കെടുപ്പു പ്രകാരം 10000 പേർ ഉണ്ടെന്നു കണ്ടെത്തി. ഇന്ന് 12000 മുതൽ 15000 പേർ വരെ ഉണ്ടാകാൻ സാദ്ധ്യത കാണുന്നുണ്ട്. 50000 പേരാണ് ഇറാക്ക് യുദ്ധത്തിൽ അഭയാർഥികളായി ഇറാക്ക് വിട്ട് സിറിയയിലെത്തിയത്. 

1982ൽ 30000 പേർ ടർക്കിയിലുണ്ടായിരുന്നത്, 2009ൽ 500 പേർ മാത്രമായി. മിക്ക ടർക്കിയിലെ യസീദികളും യൂറോപ്പിലേയ്ക്കു പ്രത്യേകിച്ചു ജർമനിയിലേയ്ക്കു, പലായനം ചെയ്യുകയാണുണ്ടായത്. 1990നു മുൻപ് ജോർജിയയിൽ 30000 പേർ ഉണ്ടായിരുന്നത് 5000 പേർ മാത്രമായി. അർമേനിയായിൽ പക്ഷെ ഉണ്ടായിരുന്ന യസീദികളുടെ എണ്ണം 40000 ആയിത്തന്നെ നിലനിൽക്കുന്നു. ഇവരിൽ പലരും റഷ്യയിലെയ്ക്കു പോയത്തായി കണ്ടെത്തി. 2002ലെ സെൻസസ് പ്രകാരം റഷ്യയിൽ 31273 യസിദികൾ ഉണ്ടെന്നാണു കണക്ക്. 

ഈ കൂട്ടപാലായനം യസീദികളുടെ പ്രവാസ സംഖ്യ കൂട്ടി. ജർമനിയിൽ മാത്രം 100000 യസീദികൾ ജീവിക്കുന്നു. ടർക്കിയിൽ നിന്നും ഇറാക്കിൽ നിന്നും വന്നവരാണിവരിൽ ഭൂരിപക്ഷവും. സ്വീഡനിൽ 4000 പേർ ഇന്ന് താമസമാക്കിയിട്ടുണ്ട്. നെതെർലാന്റ്, ബെൽജിയം, ഡെന്മാർക്ക്, ഫ്രാൻസ്, സ്വിറ്റ്സർലാന്റ്, യു. കെ., യു. എസ്., കാനഡ, ഓസ്ട്രേലിയ എന്നിവീടങ്ങളിൽ 5000ൽപ്പരം യസിദികൾ വസിക്കുന്നുണ്ട്. എങ്കിലും എസിദികൾ തങ്ങളുറ്റെ മതവിസ്വാസത്തെ മുറുകെപ്പിടിക്കുന്നതിന് വലിയ വിലകൊടുക്കേണ്ടിവരുന്നുണ്ട്. 

ഇവരുടെ ഭൂരിപക്ഷപ്രദേശമായ സിഞ്ചാർ ഐ എസ് തീവ്രവാദികൽ പിടിച്ചെറ്റുത്തതിന്റെ ഫലമായി 50000പരം യസിദികൾ അവിടെനിന്നും പലായനം ചെയ്ത് യാതൊരു അടിസ്ഥാന സൗകര്യങ്ങളുമില്ലാത്ത മലനിരകളിൽ വസിക്കാനിടവന്നിട്ടുണ്ട്. ഇത് അവരുടെ വലിയതോതിലുള്ള നാശത്തിനിടയാക്കി. ഈ അവസ്ഥ അന്താരാശ്ട്ര മാദ്ധ്യമങ്ങൾ പുറത്തുവീറ്റുകയും ഈ സാഹചര്യങ്ങളെ നേരിടാൻ അമേരിക്ക ഓസ്ട്രേലിയ തുടങ്ങിയ രാജ്യങ്ങൾ അവരെ സഹായിക്കാൻ രംഗത്തുവരികയുമുണ്ടായിട്ടുണ്ട്. കുർദിഷ് പട്ടാളവും അവരെ ഇവിടെനിന്നും രക്ഷനേടുവാൻ സഹായിച്ചു. 
യസിദികളുടെ സംസാര ഭാഷ കുർമഞ്ചി കുർദിഷ് ആണ് . മെസപൊടാമിയൻ മതങ്ങളിൽ പെട്ട ആരാധനാസംബ്രദായമാണ് അവർ പിൻതുടരുന്നത്.



</doc>
<doc id="286214" url="https://ml.wikipedia.org/wiki?curid=286214" title="യോഹിം ഫോൻ റിബൻത്രോപ്">
യോഹിം ഫോൻ റിബൻത്രോപ്

1938 മുതൽ 1945 വരെ നാസി ജർമ്മനിയുടെ വിദേശകാര്യ മന്ത്രിയായിരുന്നു യോഹിം ഫോൻ റിബൻത്രോപ്.


</doc>
<doc id="286226" url="https://ml.wikipedia.org/wiki?curid=286226" title="മൊളോട്ടൊഫ്–റിബൻത്രോപ് ഉടമ്പടി">
മൊളോട്ടൊഫ്–റിബൻത്രോപ് ഉടമ്പടി

1939ൽ സോവ്യറ്റ് യൂനിയൻ വിദേശകാര്യമന്ത്രി മൊളോട്ടൊഫ് വിച്സ്ലാവും നാസി ജർമനിയുടെ വിദേശകാര്യമന്ത്രി യോഹിം ഫോൻ റിബൻത്രോപും ഒപ്പിട്ട സമാധാന കരാറാണ് മൊളോട്ടൊഫ്–റിബൻത്രോപ് ഉടമ്പടി.1941ൽ ജർമനിയുടെ സോവ്യറ്റ് യൂന്യൻ അധിനിവേശത്തോടെ കരാർ തകർന്നു.


</doc>
<doc id="286229" url="https://ml.wikipedia.org/wiki?curid=286229" title="ലീബെൻസ്രം">
ലീബെൻസ്രം

"പാർക്കാനുള്ള ഇടം" എന്നർത്ഥം വരുന്ന ജർമൻ പദമാണ് ലീബെൻസ്രം.(ഉച്ചാരണം:). നാസിതത്വശാസ്ത്രത്തിന്റെ ഒരു പ്രധാന ആശയമായിരുന്നു ലീബെൻസ്രം .മുന്തിയ വർഗങ്ങൾ എണ്ണം കൂടുമ്പോൾ കീഴാള വർഗങ്ങളെ അവരുടെ ഭൂമിയിൽ നിന്ന് പുറത്താക്കി തങ്ങളുടെ ഭൂവിസ്തൃതി കൂട്ടണമെന്ന് നാസികൾ പ്രചരിപ്പിച്ചു.


</doc>
<doc id="286233" url="https://ml.wikipedia.org/wiki?curid=286233" title="നിനവേ">
നിനവേ

വടക്കൻ ഇറാക്കിലെ ഒരു ഗവർണറേറ്റാണ് നിനവേ. ബൈബിളിൽ പരാമർശിക്കുന്ന പ്രാചീന അസീറിയൻ നഗരം നിനവേ ഇവിടെ സ്ഥിതി ചെയ്യുന്നു. 


</doc>
<doc id="286240" url="https://ml.wikipedia.org/wiki?curid=286240" title="പത്തിലക്കറി">
പത്തിലക്കറി

കർക്കിടക മാസത്തിൽ ആരോഗ്യ സംരക്ഷണത്തിന് ഉണ്ടാക്കുന്ന ഒരു കറിയാണ് പത്തിലക്കറി.
തഴുതാമ, ചേമ്പില, മത്തയില, കുമ്പളയില, പയറില, ചീര, മുത്തിൾ, വേലിച്ചീര, മണിത്തക്കാളിഇല ചേനയില എന്നിവയാണ് പത്ത് ഇലകൾ.

ഇലകൾ കഴുകി വൃത്തിയാക്കി ചെറുതായി അരിയുക. ചീനച്ചട്ടിയിൽ വെളിച്ചെണ്ണ ഒഴിച്ച് ചൂടാകുമ്പോൾ കുറച്ച് പച്ചമുളകും ഒരു കഷണം ഇഞ്ചി അരിഞ്ഞതും കറിവേപ്പിലയും വഴറ്റുക. അതിലേക്ക് ഒരു നാളികേരം ചിരകിയതും ഇലകൾ അരിഞ്ഞതും ഉപ്പും ചേർത്ത് വേവിക്കുക. ഉപ്പ് ഉപയോഗിക്കാൻ പറ്റാത്തവർക്ക് ഇന്തുപ്പ് ചേർക്കാം.

ഡോ. ലളിതാംബിക, കർക്കിടക ചികിൽസകൾ-, മഹിളാരത്നം മാസിക, ആഗസ്റ്റ് 2013


</doc>
<doc id="286257" url="https://ml.wikipedia.org/wiki?curid=286257" title="ദൈറ">
ദൈറ

ദൈറ, അഥവാ ദെയ്റ ആംഗലേയം- Deira (In Arabic: ديرة) അറേബ്യൻ ഐക്യനാടുകളിലെ സംസ്ഥാനമായ ദുബായിലെ ഒരു പ്രധാനപ്പെട്ട നഗരപ്രദേശമാണ്. ദുബായിലെ പ്രധാനപ്പെട്ട ഒരു വാണിജ്യകേന്ദ്രമാണ് ദൈറ എങ്കിലും അബുദാബിയിലേക്കും മറ്റു നഗരകേന്ദ്രങ്ങളിലേക്കുമായി പുതുതായി ഇ-11 (ഷേഖ് സയ്യദ്) വീഥി പണികഴിപ്പിച്ചതിനുശേഷം വാഹനഗതാഗതവും യാത്രകളും കുറഞ്ഞതുമൂലം ദയ്രയുടെ പ്രാധാന്യം അല്പം കുറഞ്ഞിട്ടുണ്ട്. ദൈറയുടെ പടിഞ്ഞാറു ഭാഗത്തായി ദുബായ് കടലിടുക്ക് സ്ഥിതി ചെയ്യുന്നു. ഇതിലുള്ള ഇരു പഴയ തുറമുഖമാണ് പോർട്ട് സയ്യദ്. ദൈറയിലൂടെ ഭൂഗർഭ, ഭൂമാന്തര റയിൽ പാതകൾ കടന്നു പോകുന്നു. നിരവധി വാണിജ്യ സമുച്ചയങ്ങളുള്ള ഒരു നഗരമാണ് ദൈറ. ദുബായ് ഇന്റർനാഷണൽ വിമാനത്താവളം ദൈറക്കടുത്താണ്. ദുബയിലെ ഏറ്റവും വലിയ മത്സ്യവാണിജ്യ കേന്ദ്രം ദൈറയിലാണ്. 

ദൈറക്ക് അറബ് രാജ്യങ്ങളോളം തന്നെ ചരിത്രം ഉണ്ടെങ്കിലും ദൈറ നഗരത്തിന് ഏകദേശം 100 വർഷങ്ങളോളമെ പഴക്കമുള്ളു. ദുബായി, അബുദാബി, അലൈൻ എന്നിവ ഉൾപ്പെടുന്ന പ്രദേശങ്ങളിൽ ക്രി.മു. 5500 കാലഘട്ടം മുതൽക്കേ ജനവാസമുണ്ടായിരുന്നതായി കരുതപ്പെടുന്നു 

സ്വർണ്ണത്തിന്റെ നഗരം എന്ന പേരിൽ ദൈറ പ്രശസ്തമാണ്. വളരെയധികം സ്വർണ്ണവ്യാപാരകേന്ദ്രങ്ങൾ ദൈറ ഗോൾഡ് സൂക്കിൽ പ്രവർത്തിക്കുന്നു. 

അൽ റിഗ്ഗ, മുത്തീന, ഹോർ അൽ ലാൻസ്, മുറക്കാബാദ്, അൽ ബറാഹ, അൽ വഹീദ, അൽ മുരാർ അൽ ഖബൈസി എന്നിവയാണ് ദൈറയിലെ പ്രധാന മേഖലകൾ. 


</doc>
<doc id="286274" url="https://ml.wikipedia.org/wiki?curid=286274" title="തുടർ‌ച്ചയായി മനുഷ്യവാസമുള്ള നഗരങ്ങളുടെ പട്ടിക">
തുടർ‌ച്ചയായി മനുഷ്യവാസമുള്ള നഗരങ്ങളുടെ പട്ടിക

വർത്തമാനകാലത്ത് മനുഷ്യർ താമസിക്കുന്ന നഗരങ്ങളിൽ തുടർച്ചയായി താമസമുണ്ടായിരുന്നവയാണ് ഈ പട്ടികയിൽ ഉ‌ൾപ്പെടുത്തിയിട്ടുള്ളത്.

പ്രായം സംബന്ധിച്ച് ഈ പട്ടികയിലുള്ള അവകാശവാദങ്ങൾ തർക്കത്തിലിരിക്കുന്നവയോ കാലഹരണപ്പെട്ടവയോ ആയിരിക്കാം. അഭിപ്രായവ്യത്യാസത്തിനു കാരണം "നഗരം", "തുടർച്ചയായ മനുഷ്യവാസം" എന്നിവ സംബന്ധിച്ച തർക്കങ്ങളായേക്കാം.

ഈ പട്ടികയിലുള്ള പല നഗരങ്ങളും (ബൽഖ്, ബൈബ്ലോസ്, ആലെപ്പോ, ഡമാസ്കസ്, ജെറീക്കോ) തങ്ങളുടേതാണ് "ലോകത്തിലെ ഏറ്റവും പഴയ നഗരം" എന്ന അവകാശമുന്നയിക്കുന്നുണ്ട്. ഈ അവകാശവാദങ്ങളുടെ സത്യാവസ്ഥ സംബന്ധിച്ച വിവരങ്ങൾ "കുറിപ്പുകൾ" എന്ന കോളത്തിൽ ചർച്ച ചെയ്യുന്നുണ്ട്.

ചാക്കോലിത്തിക് (ചെമ്പുയുഗം) മുതലുള്ള തുടർച്ചയായ മനുഷ്യവാസം തെളിയിക്കുക ബുദ്ധിമുട്ടുള്ള കാര്യമാണ്, പ്രത്യേകിച്ച് ജെറീക്കോ, ബൈബ്ലോസ്, ആലെപ്പോ, ഡമാസ്കസ്, സൈഡോൺ, ‌ബൈറൂട്ട് തുടങ്ങിയ ലെവന്തിലെ നഗരങ്ങളുടെ കാര്യത്തിൽ.



</doc>
<doc id="286288" url="https://ml.wikipedia.org/wiki?curid=286288" title="വൻശക്തി">
വൻശക്തി

അന്താരാഷ്ട്ര ബന്ധങ്ങളിൽ മേൽക്കൈയുള്ളതും ആഗോളതലത്തിൽ സ്വാധീനം ചെലുത്താനും ശക്തി കാണിക്കുവാനും കഴിവുള്ള രാജ്യങ്ങളെയാണ് വൻശക്തി എന്ന് വിശേഷിപ്പിക്കുന്നത്. സൈനികവും സാമ്പത്തികവുമായ മേഖലകളിലൂടെയാണ് ഈ സ്ഥാനം നേടിയെടുക്കുന്നത്. നയതന്ത്രവും മൃദുശക്തി ഉപയോഗിച്ചുള്ള സ്വാധീനവും പ്രാധാന്യമുള്ളവയാണ്. ബ്രിട്ടീഷ് സാമ്രാജ്യം, അമേരിക്കൻ ഐക്യനാടുകൾ, സോവിയറ്റ് യൂണിയൻ എന്നീ രാജ്യങ്ങൾ ഇങ്ങനെ വിശേഷിപ്പിക്കപ്പെട്ടിട്ടുണ്ട്. രണ്ടാം ലോകമഹായുദ്ധവും 1956-ലെ സൂയസ് പ്രതിസന്ധിയും ബ്രിട്ടന്റെ വൻശക്തിസ്ഥാനം നഷ്ടപ്പെടുത്തുന്നതിന് കാരണമായി. ശീതയുദ്ധക്കാലത്ത് അമേരിക്കയും സോവിയറ്റ് യൂണിയനുമായിരുന്നു ഈ സ്ഥാനത്തുണ്ടായിരുന്നത്. 1991-ൽ സോവിയറ്റ് യൂണിയൻ തകർന്നതോടെ അമേരിക്ക മാത്രമാണ് ഈ സ്ഥാനത്തുള്ളത്.




</doc>
<doc id="286305" url="https://ml.wikipedia.org/wiki?curid=286305" title="ഡോബ്സൺ കുഴിത്തവള">
ഡോബ്സൺ കുഴിത്തവള

മാംഗ്ലൂർ തവള (Mangalore bullfrog),ഡോബ്സൺ കുഴിത്തവള(Dobson's burrowing frog) തുടങ്ങിയ പേരുകളിൽ അറിയപ്പെടുന്ന ഒരു തവളയാണ് സ്ഫെറോത്തിക്ക ഡോബ്സണൈ(Sphaerotheca dobsonii). ഇതിനെ ആദ്യമായി മംഗലാപുരത്ത് നിന്നാണു കണ്ടെത്തിയത്. സാമാന്യം വലിയ കണ്ണുകളും , കണ്ണുകൾക്ക് മുകളിലായുള്ള പുരികം പോലെയുള്ള വലിയ വരയുമാണ് ഇവയുടെ സവിശേഷത.ഇവയ്ക്ക് മണ്ണിൽ കുഴികൾ ഉണ്ടാക്കുവാനുള്ള കഴിവുണ്ട്. മഴക്കാലം കഴിഞ്ഞാൽ ഇവ അങ്ങനെ ഉണ്ടാക്കിയ കുഴികളിൽ ജീവിക്കുന്നു. മഴക്കാലത്ത് ഇവ പുറത്തേക്ക് വരുന്നു.

ഇടനാടൻ ചെങ്കൽക്കുന്ന് പ്രദേശങ്ങളിലാണ് ഇവയെ കണ്ടുവരുന്നത്.


</doc>
<doc id="286310" url="https://ml.wikipedia.org/wiki?curid=286310" title="ഓഗസ്റ്റ് വൈസ്മാൻ">
ഓഗസ്റ്റ് വൈസ്മാൻ

ഒരു ജെർമൻ ജീവശാസ്ത്രജ്ഞനായിരുന്നു ഓഗൊസ്റ്റ് ഫ്രിഡറിക് ലിയോപാഡ് വൈസ്മാൻ.ഡാർവിൻ കഴിഞ്ഞാൽ ഏറ്റവും പ്രധാനപ്പെട്ട പരിണാമ ജീവശാസ്ത്രജ്ഞനാണ് വൈസ്മാൻ എന്ന് ഏണസ്റ്റ് മയർ അഭിപ്രായപ്പെടുന്നു.


</doc>
<doc id="286313" url="https://ml.wikipedia.org/wiki?curid=286313" title="ഏണസ്റ്റ് മയർ">
ഏണസ്റ്റ് മയർ

20ആം നൂറ്റാണ്ടിലെ ഏറ്റവും പ്രമുഖനായ പരിണാമ ജീവശാസ്ത്രജ്ഞന്മാരിൽ ഒരാളാണ് ഏണസ്റ്റ് മയർ.


</doc>
<doc id="286326" url="https://ml.wikipedia.org/wiki?curid=286326" title="ജോഷ്ന ചിന്നപ്പ">
ജോഷ്ന ചിന്നപ്പ

ഇന്ത്യൻ സ്ക്വാഷ് താരവും കോമൺവെൽത്ത് ഗെയിംസ് സ്വർണ മെഡൽ ജേതാവുമാമ് ജോഷ്ന ചിന്നപ്പ (ജനനം 1986).
1986 സെപ്റ്റംബർ 15ന് ചെന്നൈയിൽ ജനിച്ചു. അണ്ടർ 19 വിഭാഗത്തിൽ ബ്രിട്ടീഷ് സ്ക്വാഷ് ചാമ്പ്യൻഷിപ്പ് വിജയിക്കുന്ന ആദ്യ താരമാണ് ജോഷ്ന. ലോക റാങ്കിങ്ങിൽ 2014ൽ 19ആം സ്ഥാനത്ത് എത്തിയിരുന്നു. മാൽക്കം വിൽസ്ട്രോപ്പ് ആണ് കോച്ച്. 2014ലെ കോമൺവെൽത്ത് ഗെയിംസിൽ ദീപിക പള്ളിക്കലിനോടൊപ്പം സ്ക്വാഷ് ഡബിൾസിൽ സ്വർണമെഡൽ നേടിയിരുന്നു. 
2012 മേയിൽ, ജോഷ്ന ഇംഗ്ലണ്ടിന്റെ സാര ജെയ്ൻ പെരിയെ തോൽപ്പിച്ച് ചെന്നൈ ഓപ്പൺ നേടി.



</doc>
<doc id="286329" url="https://ml.wikipedia.org/wiki?curid=286329" title="ജോസഫ് ലെലിവെൽഡ്">
ജോസഫ് ലെലിവെൽഡ്

ന്യൂയോർക്ക് ടൈംസിന്റെ എക്‌സിക്യൂട്ടീവ് എഡിറ്ററും പുലിറ്റ്‌സർ സമ്മാനജേതാവുമാണ് ജോസഫ് ലെലിവെൽഡ് (ജനനം :5 ഏപ്രിൽ 1937). ഇന്ത്യയടക്കമുള്ള പല രാജ്യങ്ങളിലും വിദേശകാര്യ ലേഖകനായിരുന്നു. മൂവ് യുവർ ഷാഡോ എന്ന ഗ്രന്ഥം പുലിറ്റ്സർ സമ്മാനത്തിന് അർഹമായി.
1962 മുതൽ നാൽപ്പതു വർഷത്തോളം ടൈെംസ് പത്രത്തിൽ പ്രവർത്തിച്ചു. ഹാർവാർഡിലും കൊളംബിയൻ കോളേജ് ഓഫ് ജേർണലിസത്തിലും പടിച്ചു. ഫുൾ ബ്രൈറ്റ് സ്കോളർഷിപ്പും ലഭിച്ചിരുന്നു. ജോഹനായ്ബർഗ്ഗിൽ നിന്ന് അദ്ദേഹം റിപ്പോർട്ട് ചെയ്ത ലേഖന സമാഹാരം മൂവ് യുവർ ഷാഡോ : സൗത്ത് ആഫ്രിക്ക ബ്ളാക്ക് ഓർ വൈറ്റ് എന്ന ഗ്രന്ഥത്തിന് പുലിറ്റ്സർ സമ്മാനം ലഭിച്ചിരുന്നു. 

ലെലിവെൽഡിന്റെ, 'ഗ്രേറ്റ് സോൾ: മഹാത്മാഗാന്ധി ആൻഡ് ഹിസ് സ്ട്രഗിൾ വിത്ത് ഇന്ത്യ' എന്ന പുസ്തകത്തിൽ ഗാന്ധിജിയെ സ്വവർഗാനുരാഗിയായി ചിത്രീകരിക്കുന്നുവെന്ന് ആരോപണമുയർന്നതിനെത്തുടർന്ന് ഗുജറാത്തിൽ മോദി സർക്കാർ നിരോധിച്ചു. ജർമൻ ജൂതവംശജനായ ഹെർമൻ കാലെൻ ബാഷുമായി ഗാന്ധിക്ക് ലൈംഗിക അനുരാഗമുണ്ടായിരുന്നുവെന്നായിരുന്നു അദ്ദേഹത്തിന്റെ ആരോപണം. മഹാത്മാഗാന്ധിയെപ്പറ്റി താനെഴുതിയ പുസ്തകം ഇന്ത്യയുടെ ദേശീയ പുരാവസ്തു ശേഖരത്തിൽ ലഭ്യമായ രേഖകൾ അടിസ്ഥാനമാക്കിയാണെന്നും വാർത്തകൾ സൃഷ്ടിക്കാൻ ലക്ഷ്യമാക്കിയുള്ള കൃതിയല്ല തൻേറതെന്നുമായിരുന്നു ലെലിവെൽഡിന്റെ നിലപാട്. 

ഇന്തോ ആംഗ്ളിയൻ കവയിത്രിയായ മീന അലക്സാണ്ടറിൻെറ ഭർതൃസഹോദരനാണ് ജോസഫ് ലെലിവെൽഡ്.




</doc>
<doc id="286334" url="https://ml.wikipedia.org/wiki?curid=286334" title="സർദര സിങ്‌">
സർദര സിങ്‌

ഇന്ത്യൻ ദേശീയ ഹോക്കി ടീം മുൻക്യാപ്റ്റനാണ് സർദര സിങ്‌.
1986 ജൂലൈ 15ന് ഹരിയാനയിൽ ജനിച്ചു. 2006ൽ പാകിസ്താനെതിരെയായിരുന്നു അരങ്ങേറ്റം.

ഹോക്കി ഇന്ത്യ ലീഗിൽ സർദാർ സിങ്ങിനെ ഡെൽഹി ഫ്രാഞ്ചൈസി സ്വന്തമാക്കി. ഡൽഹി ടീമിന്റെ പേര് ഡെൽഹി വേവെറിഡേയ്സ് എന്നായിരുന്നു. ലീഗിലെ മികച്ച കളിക്കാരനുള്ള പുരസ്കാരം സർജാർ സിങ്ങിനായിരുന്നു. 



</doc>
<doc id="286337" url="https://ml.wikipedia.org/wiki?curid=286337" title="നീലം പ്രക്ഷോഭം">
നീലം പ്രക്ഷോഭം

1857-60-ൽ അവിഭക്ത ബംഗാളിൽ നടന്ന കാർഷിക സമരമാണ് നീലം പ്രക്ഷോഭം (Indigo revolt). അന്യായമായ കരാറുകളിലൂടെ നീലം വിത്തു പാകാൻ തങ്ങളെ നിർബന്ധിതരാക്കിയ തോട്ടമുടമകൾക്കെതിരായാണ് കർഷകസമൂഹം സംഘടിച്ചത്. 

പ്ലാസ്സി, ബക്സർ യുദ്ധങ്ങൾക്കു ശേഷം ബംഗാൾ പ്രവിശ്യയിൽ അധികാരം സ്ഥാപിച്ച ഈസ്റ്റ് ഇന്ത്യാ കമ്പനിക്ക് നീലംകൃഷി വളരെ ലാഭകരമായ ഏർപ്പാടാണെന്ന് ബോധ്യമായി. ആദ്യകാലങ്ങളിൽ യൂറോപ്യൻ പൗരന്മാർക്ക് ഇന്ത്യയിൽ ഭൂമി സ്വന്തമാക്കാനുളള അവകാശം ഇല്ലായിരുന്നു. ഇന്ത്യ ഭൂവുടമകളിൽ നിന്ന് (ജമീന്ദാർമാർ) ദല്ലാളു വഴി യൂറോപ്യൻമാർ വൻനിരക്കിൽ ഭൂമി വാടകക്കെടുക്കേണ്ടി വന്നു. യൂറോപ്യൻ തോട്ടമുടമകൾക്ക് ധനസഹായം നല്കിയത് ഏജൻറ് ഹൗസ് എന്ന യൂറോപ്യൻ വാണിജ്യക്കൂട്ടായ്മയായിരുന്നു. ജമീന്ദാർമാർ അടിക്കടി വാടക വർദ്ധിപ്പിച്ചിരുന്നതിനാൽ ജമീന്ദാർമാരും വിദേശീ തോട്ടമുടമകളും തമ്മിൽ വാടകനിരക്കിനെപ്പറ്റി നിരന്തരം പ്രശ്നങ്ങളുണ്ടായി. 1833-ലെ ചാർട്ടർ ആക്റ്റ് പ്രകാരം വിദേശീയരായ തോട്ടമുടമകൾക്ക് ഭൂമി സ്വന്തമാക്കാനുളള അധികാരാവകാശങ്ങൾ അനുവദിച്ചു കിട്ടിയതോടെ കുടിയാൻമാരുടെ മേലും പൂർണ്ണ അധികാരം ലഭിച്ചു. നീലം നല്ലൊരു നാണ്യവിളയായിരുന്നതിനാൽ വിദേശി തോട്ടമുടമകൾക്ക് അതിൽ മാത്രമേ താത്പര്യം ഉണ്ടായിരുന്നുളളു. തങ്ങളുടെ വരുതിക്കു നില്ക്കാത്ത കുടിയാന്മാരെ തോട്ടമുടമകൾ ദേഹോപദ്രവം ചെയ്തു, അവരുടെ വീടുകൾക്കു തീവെച്ചു. നദിയാ ജില്ലയിൽ ആരംഭിച്ച പ്രക്ഷോഭം താമസിയാതെ മറ്റു ജില്ലകളിലേക്കും പടർന്നു. കർഷകർ ഒരു തരത്തിലും വഴങ്ങാതെ സ്വന്തം നിലപാടിൽ ഉറച്ചു നിന്നു. സമൂഹത്തിന്റെ എല്ലാ തട്ടുകളിൽ നിന്നുമുളള പിന്തുണ കർഷകർക്ക് ഉണ്ടായിരുന്നതായി പറയപ്പെടുന്നു. നാട്ടുകാരുടെ നിസ്സഹകരണ പ്രസ്ഥാനം തോട്ടമുടമകളെ വല്ലാതെ വലച്ചു. . സ്ഥിതിഗതികൾ നിയന്ത്രണത്തിലാക്കാൻ ബ്രിട്ടീഷു സർക്കാർ ഇൻഡിഗോ കമ്മീഷൻ രൂപീകരിച്ചു.

1860 മാർച്ച് 31നാണ് ഇൻഡിഗോ കമ്മീഷൻ നിലവിൽ വന്നത്. മെയ് മുതൽ ആഗസ്റ്റ് വരെ കമ്മീഷൻ തെളിവെടുപ്പ് നടത്തി. ചൂഷണവിധേയരായ കുടിയാന്മാരുടെ അവശസ്ഥിതി റിപ്പോർട്ടിൽ സവിസ്തരം പ്രതിപാദിക്കപ്പെട്ടിരുന്നു. പ്രക്ഷോഭത്തെ അടിസ്ഥാനമാക്കിയുളള നീല ദർപ്പൺ എന്ന ദീനബന്ധു മിത്രയുടെ നാടകത്തിന്റെ ഇംഗ്ലീഷു പരിഭാഷ ക്രൈസ്തവ മിഷണറി ജേംസ് ലോംഗ് കമ്മീഷൻറെ ശ്രദ്ധയിൽ പെടുത്തിയതായി പറയപ്പെടുന്നു. . കമ്മീഷന്റെ ശുപാർശകൾ കർഷകർക്ക് താത്കാലിക ആശ്വാസം നല്കുന്നതിന് പര്യാപ്തമായി. എങ്കിലും ധനാഢ്യരായ തോട്ടമുടമകളെ പിണക്കരുതെന്ന് ബ്രിട്ടീഷു സർക്കാറിനോട് സൂചിപ്പിക്കുകയും ചെയ്തു. തോട്ടമുടമകളിൽ ഭൂരിഭാഗവും കൂടുതൽ അനുകൂലമായ അന്തരീക്ഷം തേടി ബീഹാറിലേക്ക് കുടിയേറ്റം നടത്തി.

18-19 ശതാബ്ദങ്ങളിൽ ലോകവിപണിയിൽ മുഖ്യമായും ലഭ്യമായിരുന്നത് ഇന്ത്യയിൽ നിന്നുളള നീലമായിരുന്നു. എന്നാൽ 1897-ൽ ജർമ്മനിയിലെ ബാസെഫ് രസായനക്കമ്പനി, രാസപ്രയോഗത്തിലൂടെ നിർമിച്ചെടുത്ത നീലച്ചായം, കുറഞ്ഞ ലോകവിപണിയിലെത്തിച്ചത് നീലം കൃഷിക്ക് കടുത്ത ക്ഷീണമായി ഭവിച്ചു. സ്വന്തം ലാഭവീതം അതേപടി നിലനിർത്താൻ ഇന്ത്യയിലെ തോട്ടമുടമകൾ കൃഷിക്കാരെ ചൂഷണം ചെയ്തു. ഈ സ്ഥിതിഗതികളാണ് പിന്നീട് ചമ്പാരൺ സമരത്തിൽ കലാശിച്ചത്.


</doc>
<doc id="286346" url="https://ml.wikipedia.org/wiki?curid=286346" title="ദിദിയർ ദ്രോഗ്ബ">
ദിദിയർ ദ്രോഗ്ബ

ഒരു പ്രൊഫഷണൽ ഫു‍ട്ബോൾ കളിക്കാരനാണ് ദിദിയർ ‍ദ്രോഗ്ബ എന്നറിയപ്പെടുന്ന ദെബിലി ദിദിയർ യവ്സ് ദ്രോഗ്ബ. പ്രീമിയർ ലീഗിൽ ചെൽസിക്കു വേണ്ടി കളിക്കുന്ന ദ്രോഗ്ബ ഐവറി കോസ്റ്റിന്റെ മുൻ ക്യാപ്റ്റനും എക്കാലത്തേയും മികച്ച ഗോൾവേട്ടക്കാരനുമാണ്.


</doc>
<doc id="286359" url="https://ml.wikipedia.org/wiki?curid=286359" title="തൈക്കൂട്ടം തൂക്കുപാലം">
തൈക്കൂട്ടം തൂക്കുപാലം

തൃശ്ശൂർ ജില്ലയിലെ ചാലക്കുടിക്കടുത്ത് കാടുകുറ്റി പഞ്ചായത്തിലെ വൈന്തല, കല്ലൂർ പ്രദേശത്തുനിന്ന് അന്നനാട്, കാടുകുറ്റി പ്രദേശത്തിലേക്കുള്ള നടപാലമാണിത്. തൈക്കൂട്ടം കടവിലാണ് ഈ തൂക്കുപാലം നിർമ്മിച്ചിരിക്കുന്നത്. തൈക്കൂട്ടം കടവ് തൂക്കുപാലം എന്നും പറയുന്നു.

ചാലക്കുടി പുഴയ്ക്ക് കുറുകെയാണ് ഈ തൂക്കുപാലം നിർമ്മിച്ചിരിക്കുന്നത്. കേരളസർക്കാർ സ്ഥാപനമായ കേരള ഇലക്ട്രിക്കൽ ആൻഡ് അലൈഡ് എൻജിനീയറിംഗ് കമ്പനി ലിമിറ്റഡ്യാണ് ഈ തൂക്കുപാലത്തിന്റെ രൂപകല്പനയും നിർമ്മാണവും നിർവഹിച്ചിരിക്കുന്നത്. 141 മീറ്ററർ നീളമുള്ള ഇതിന് 1.2 മീറ്റർ വീതിയാണുള്ളത്.

വാഹന ഗതാഗതവും 30 പേരിലധികം പേർ ഒരേ സമയം സഞ്ചരിക്കുന്നതും നിരോധിച്ചിട്ടുണ്ട്.


</doc>
<doc id="286400" url="https://ml.wikipedia.org/wiki?curid=286400" title="യൊവേരി മസെവെനി">
യൊവേരി മസെവെനി

25 വർഷത്തിലധികമായി ഉഗാണ്ടയിലെ പ്രസിഡന്റാണ് യൊവേരി മസെവെനി (ജനനം : 15 ഓഗസ്റ്റ് 1944). അഞ്ചുവർഷത്തെ ഒളിപ്പോരിനു ശേഷം 29 ജനുവരി 1986-ൽ തലസ്ഥാനമായ കംപാല പിടിച്ചെടുത്തു പ്രസിഡന്റായി സ്വയം പ്രഖ്യാപിച്ചു. ഉടൻ തന്നെ ബഹുകക്ഷി രാഷ്ട്രീയം നിരോധിച്ചു. 1996ൽ ഇതു പിൻവലിച്ചു.
2011 ലെ തെരഞ്ഞെടുപ്പിൽ വീണ്ടും ജയിച്ചു. ഏഴു വർഷത്തേക്കാണ് പ്രസിഡന്റായി തെരഞ്ഞെടുത്തിരിക്കുന്നത്. 
മനുഷ്യവകാശ ലംഘനങ്ങൾക്ക് മനേവനി കുപ്രസിദ്ധനാണ്. സ്വവർഗരതിക്ക് കടുത്തശിക്ഷ വ്യവസ്ഥചെയ്യുന്ന വിവാദബില്ലിൽ ഉഗാണ്ട പ്രസിഡൻറ് യൊവേരി മുസേവനി ഒപ്പുവെച്ചിരുന്നു. പുതിയ നിയമപ്രകാരം ആദ്യമായി സ്വവർഗരതിയിലേർപ്പെടുന്നവർക്ക് 14 വർഷമാണ് തടവുശിക്ഷ. തുടർച്ചയായുള്ള കുറ്റത്തിന് ശിക്ഷ ജീവപര്യന്തമാവും. സ്വവർഗരതിക്കാരെപ്പറ്റിയുള്ള അറിവ് മൂടിവെക്കുന്നതും കുറ്റകരമാണ്. വധശിക്ഷയായിരുന്നു സ്വവർഗരതിക്ക് ബില്ലിൽ ആദ്യം വ്യവസ്ഥ ചെയ്തിരുന്നത്. അന്താരാഷ്ട്രതലത്തിലുയർന്ന വിമർശങ്ങളെത്തുടർന്നാണ് ശിക്ഷ കുറച്ചത്. 






</doc>
<doc id="286421" url="https://ml.wikipedia.org/wiki?curid=286421" title="ലോക സംസ്കൃത ദിനം">
ലോക സംസ്കൃത ദിനം

ശ്രാവണമാസത്തിലെ പൗർണമി ദിവസമാണ് സംസ്‌കൃതദിനമായി ആചരിക്കാനാരംഭിച്ചത്. 1969 ൽ എം.സി. ചഗ്ല കേന്ദ്രത്തിൽ വിദ്യാഭ്യാസമന്ത്രിയായിരുന്നപ്പോഴാണ് ഇതിനുള്ള നടപടികളെടുത്തത്. 

ആകാശവാണിയിൽ സംസ്കൃത വാർത്താ പ്രക്ഷേപണം തുടങ്ങിയതും സംസ്കൃത ദിനാഘോഷങ്ങൾ തുടങ്ങിയതും 1969 മുതലായിരുന്നു. വാജ്‌പേയി സർക്കാർ 2000-01 സംസ്കൃത വർഷമായി ആചരിച്ചു. അക്കൊല്ലം മുതൽ സംസ്കൃതദിനം സംസ്കൃത വാരാചരണമായി ആഘോഷിക്കുന്നു. സംസ്കൃത ദിനത്തിന് മുമ്പും പിമ്പുമുള്ള മുമ്മൂന്ന് ദിവസങ്ങൾ ചേർത്താണ് വാരാചരണം നടക്കുക. 


</doc>
<doc id="286424" url="https://ml.wikipedia.org/wiki?curid=286424" title="ആശാൻ സ്മാരക സാഹിത്യ വേദി, പെരുമ്പാവൂർ">
ആശാൻ സ്മാരക സാഹിത്യ വേദി, പെരുമ്പാവൂർ

പെരുമ്പാവൂർ ആസ്ഥാനമായി 1974 തുടങ്ങിയ സാഹിത്യ കൂട്ടായ്മയാണ് ആശാൻ സ്മാരക സാഹിത്യ വേദി. കുന്നത്തുനാട് എസ്.എൻ.ഡി.പി ലൈബ്രറിയിൽ തുടങ്ങിയ ആശാൻ കോർണർ ആണ് പിന്നീട് ആശാൻ സ്മാരക സാഹിത്യ വേദിയായി മാറുന്നത്. 

കുന്നത്തുനാട് യൂണിയൻ സ്ഥാപക നേതാവായ ഇ.വി കൃഷ്ണൻ മുൻകയ്യെടുത്താണ് സാഹിത്യവേദി തുടങ്ങുന്നത്. എങ്കിൽ പോലും എല്ലാ മത, സമുദായ, രാഷ്ട്രീയ ചിന്താഗതിക്കാർക്കും സാഹിത്യ വേദിയിൽ തുടക്കം മുതൽ തന്നെ പ്രവേശനം ലഭിച്ചിരുന്നു.

പ്രശസ്ത നോവലിസ്റ്റ് എസ്.കെ മാരാർ, ഡോ.കെ.എ ഭാസ്‌കരൻ, മലയാറ്റൂർ രാമകൃഷ്ണൻ തുടങ്ങിയ പ്രമുഖരാണ് സാഹിത്യവേദിയുടെ അദ്ധ്യക്ഷ സ്ഥാനം അലങ്കരിച്ചിരുന്നവരിൽ ചിലർ. പാലാ ശ്രീധരൻ, മുളക്കുളം പരമേശ്വരൻ, പി.ആർ ഹരികുമാർ, ഇ.വി നാരായണൻ, സുരേഷ് കീഴില്ലം തുടങ്ങിയവർ വിവിധ ഘട്ടങ്ങളിൽ സെക്രട്ടറിമാരായി. 

തകഴി ശിവശങ്കരപ്പിള്ള, ഉറൂബ്, എസ്.കെ പൊറ്റക്കാട് തുടങ്ങിയ പ്രമുഖ സാഹിത്യകാരൻമാർ പെരുമ്പാവൂർ പട്ടണത്തിലെത്തിയത് സാഹിത്യവേദിയുടെ ക്ഷണം സ്വീകരിച്ചായിരുന്നു.

ഇന്നും സാഹിത്യ വേദി പെരുമ്പാവൂരിലെ സജീവ സാന്നിദ്ധ്യമാണ്. മുടങ്ങാത്ത പ്രതിമാസ കൂട്ടായ്മകളിൽ വിശിഷ്ട വ്യക്തികൾ അതിഥികളായെത്തുന്നു. അംഗങ്ങൾ തങ്ങളുടെ രചനകൾ വായിച്ച് ചർച്ച ചെയ്യുന്നു. പുസ്തക പ്രകാശനം, പുസ്തക ചർച്ച, അനുസ്മരണങ്ങൾ എന്നിങ്ങനെ വിവിധ പരിപാടികൾ ഇതിന്റെ ഭാഗമായുണ്ട്.
2013 മുതൽ സാഹിത്യ വേദി സാഹിത്യ പുരസ്‌കാരം ഏർപ്പെടുത്തുകയുണ്ടായി. ആദ്യ കഥാ പുരസ്‌കാരം അരുൺ രാമകൃഷ്ണനും കവിതാ പുരസ്‌കാരം അശ്വതി നാരായണനും ലഭിച്ചു.

</doc>
<doc id="286429" url="https://ml.wikipedia.org/wiki?curid=286429" title="ല്യാന ബദർ">
ല്യാന ബദർ

പാലസ്തീൻ കവിയും നോവലിസ്റ്റും ചലച്ചിത്ര സംവിധായികയുമാണ് ല്യാന ബദർ (ജനനം : 1950). 
ജോർദാൻ ബെയ്റൂട്ട് സർവകലാശാലകളിൽ പഠിച്ചു. 1967ലെ ലബനൺ ആഭ്യന്തര കലാപകാലത്ത് സകുടുംമ്പം പലായനം ചെയ്യേണ്ടി വന്നു. സിറിയ, ട്യുണീഷ്യാ, ജോർദാൻ എന്നിവിടങ്ങളിൽ മാറി മാറി ജീവിച്ചു. 1994ൽ വീണ്ടും ഫലസ്തീനിലെത്തി. അൽ ഹൂറിയ എന്ന പ്രസിദ്ധീകരണത്തിന്റെ പത്രാധിപരാണ്. പാലസ്തീൻ സാംസ്കാരിക വകുപ്പിന്റെ സിനിമ ഓഡിയോ - വീഡിയോ വകുപ്പുകളുടെ ചുമതല വഹിക്കുന്നു.



</doc>
<doc id="286437" url="https://ml.wikipedia.org/wiki?curid=286437" title="ബാലോത്സവം">
ബാലോത്സവം

കേരള ശാസ്ത്രസാഹിത്യ പരിഷത്ത് സംഘടിപ്പിച്ചുവരുന്ന കുട്ടികൾക്കു വേണ്ടിയുള്ള ഒരു പരിപാടിയാണ് ബാലോത്സവം. ഒഴിവുകാലത്താണ് കൂടുതലായും ബാലോത്സവം സംഘടിപ്പിച്ചു വരുന്നത്. കുട്ടികളിൽ ശാസ്ത്രബോധവും സർഗശേഷിയും വളർത്തുക എന്നുള്ളതാണ് ബാലോത്സലവത്തിന്റെ പ്രധാന ലക്ഷ്യം.
കേരളത്തിലെ വിദ്യാർഥി സമൂഹത്തിനിടയിൽ ശാത്രബോധം വളർത്തുന്നതിൽ ബാലോത്സവം ഒരു സുപ്രധാന പങ്കുവഹിക്കുന്നു...

</doc>
<doc id="286440" url="https://ml.wikipedia.org/wiki?curid=286440" title="ഉമർ ഹസൻ അൽ ബഷീർ">
ഉമർ ഹസൻ അൽ ബഷീർ

സുഡാനിലെ ദേശീയ കോൺഗ്രസ് പാർട്ടി നേതാവും നിലവിലെ സുഡാൻ പ്രസിഡന്റുമാണ് ഉമർ ഹസൻ അൽ ബഷീർ.

ഹോഷ് ബന്നഗയിലെ ഒരു അറബ് കുടുംബത്തിലാണ് ബഷീർ ജനിച്ചത്. ഫാത്തിമ ഖാലിദിനെ വിവാഹം ചെയ്തു. രണ്ടാമതു വിവാഹം ചെയ്ത ഫാത്തിമയുടെ ആദ്യ ഭർത്തിവിന് രണ്ട് മക്കളുണ്ടായിരുന്നു. ബഷീറിന് സ്വന്തമായി മക്കളില്ല.
1960ൽ സുഡാനീസ് ആർമിയിൽ ബഷിർ ചേർന്നു. കെയ്റോയിലെ ഈജീപ്ഷ്യൻ മിലിറ്ററി അക്കാദമിയിൽ പഠിച്ചു. 1966-ൽ സുഡാൻ മിലിറ്ററി അക്കാദമിയിൽനിന്നും ബിരുദം നേടി. ഉടൻ തന്നെ പാരാട്രൂപ്പ് ഓഫീസറായി ഉയർന്നു. 1973ൽ ഇസ്രയേലിനെതിരെ നടന്ന യുദ്ധത്തിൽ ഈജീപ്ഷ്യൻ അക്കാദമിക്കു വേണ്ടി യുദ്ധം ചെയ്തു.
ജനാധിപത്യ സർക്കാരിനെ പുറത്താക്കി 1989 ജൂണിൽ അധികാരത്തിൽ വന്നു. 1993-ൽ പ്രസിഡന്റായി സ്വയം പ്രഖ്യാപിച്ചു. 2010ലെ തിരഞ്ഞെടുപ്പിലും വിജയം. ദാർഫുർ കൂട്ടക്കൊലയുടെ പേരിൽ രാജ്യാന്തര കോടതി അറസ്റ്റ് വാറന്റ് പുറപ്പെടുവിച്ചിരുന്നു. അധികാരത്തിലുള്ള രാഷ്ട്രത്തലവനെതിരെ പുറപ്പെടുവിക്കുന്ന ആദ്യ വാറന്റ് ആയിരുന്നു ഇത്. 



</doc>
<doc id="286441" url="https://ml.wikipedia.org/wiki?curid=286441" title="ഡെനിസ് സാസു നഗ്വിസോ">
ഡെനിസ് സാസു നഗ്വിസോ

റിപ്പബ്ലിക് ഓഫ് കോംഗോയില രാഷ്ട്രീയ നേതാവും പ്രസിഡന്റുമാണ് ഡെനിസ് സാസു നഗ്വിസോ.
1960ൽ പട്ടാളത്തിൽ ചേർന്നു. 32 വർഷത്തിനിടയിൽ അഞ്ചുവർഷത്തെ (1992-'97) ഇടവേളയൊഴികെ ബാക്കി കാലമെല്ലാം പ്രസിഡന്റായി തെരഞ്ഞെടുക്കപ്പെട്ടു. 1979 ഫെബ്രുവരിയിൽ അട്ടിമറിയിലൂടെ അധികാരം നേടി. 1992ലെ ബഹുകക്ഷി തിരഞ്ഞെടുപ്പിൽ പരാജയപ്പെട്ടു. ആഭ്യന്തരയുദ്ധത്തിനു പിന്നാലെ 1997ൽ വീണ്ടും അധികാരത്തിൽ വന്നു. 2004ൽ വീണ്ടും ജയിച്ചു. 


</doc>
<doc id="286442" url="https://ml.wikipedia.org/wiki?curid=286442" title="എംസ്വാതി മൂന്നാമൻ രാജാവ്">
എംസ്വാതി മൂന്നാമൻ രാജാവ്

സ്വാസിലാന്റിലെ നിലവിലെ രാജാവാണ് എംസ്വാതി മൂന്നാമൻ. ആഫ്രിക്കയിലെ സബ് സഹാറ മേഖലയിൽ പൂർണ രാജഭരണം ഇവിടെ മാത്രമാണ്. 1987 ഏപ്രിലിൽ അധികാരത്തിലെത്തി. രാഷ്ട്രീയ പാർട്ടികൾക്ക് 1973 മുതൽ നിരോധനം. 2006ൽ പുതിയ ഭരണഘടന വന്നെങ്കിലും ഇതിനു മാറ്റമില്ല.



</doc>
<doc id="286460" url="https://ml.wikipedia.org/wiki?curid=286460" title="മഹാവതാർ ബാബാജി">
മഹാവതാർ ബാബാജി

ഒരു ഭാരതീയ ഋഷിയാണ് മഹാവതാർ ബാബാജി. 1862-മുതൽ 1935-വരെ ബാബാജിയെ സന്ദർശിച്ച ലാഹിരി മഹാശയനും അദ്ദേഹത്തിന്റെ ശിഷ്യപരമ്പരയുമാണ് ഈ ഋഷിക്ക് ഈ പേര് നിർദ്ദേശിച്ചത്. ഈ കൂടിക്കാഴ്ചകളിൽ ചിലതിനെ പരമഹംസ യോഗാനന്ദൻ തന്റെ "ഒരു യോഗിയുടെ ആത്മകഥ" എന്ന പുസ്തകത്തിൽ വിവരിച്ചിട്ടുണ്ട്. ഇതിൽ യോഗാനന്ദൻ നേരിൽ ബാബാജിയെ കാണുന്നതിന്റെ ദൃക്സാക്ഷി വിവരണവും ഉൾപ്പെടുന്നു. മറ്റൊരു കണ്ടുമുട്ടലിന്റെ ദൃക്സാക്ഷി വിവരണം യുക്തേശ്വർ ഗിരി തന്റെ "ദ ഹോളി സയൻസ്" എന്ന കൃതിയിൽ നൽകിയിട്ടുണ്ട്. മേൽപ്പറഞ്ഞ കണ്ടുമുട്ടലുകളും യോഗാനന്ദൻ രേഖപ്പെടുത്തിയിട്ടുള്ള മറ്റനേകം പേരുടെ ബാബാജിയോടുള്ള സന്ദർശനങ്ങളും പല ആത്മകഥകളിലും കാണാവുന്നതാണ്.

മഹാവതാർ ബാബാജിയുടെ ശരിയായ പേര് ആർക്കും അറിയില്ല. (തമിഴ്നാട്ടിലെ ഗൂഡല്ലൂർ ജില്ലയിലെ പറങ്ങിപ്പേട്ട ഗ്രാമത്തിൽ ബി.സി.203 നവംബർ 30 ന് പൂജാരിയുടെ മകനായ് നാഗരാജൻ എന്ന നാമത്തിലാണ് ജനനമെന്നു കരുതപ്പെടുന്നു.) ലാഹിരി ഉപയോഗിച്ചപേര് തന്നെ അദ്ദേഹത്തെ സന്ദർശിച്ച എല്ലാവരും ഉപയോഗിക്കുകയായിരുന്നു. "മഹാവതാർ" എന്നാൽ "മഹത്തായ അവതാരം" എന്നും "ബാബാജി" എന്നത് "പൂജ്യ പിതാവ്" എന്നും ആണ് അർത്ഥം. ചില കൂടിക്കാഴ്ചകൾ രണ്ടോ അതിലധികമോ ദൃക്സാക്ഷികളുടെ സാന്നിധ്യത്തിലായിരുന്നു, അവരുടെ അന്യോന്യചർച്ചകളുടെ വിവരണത്തിൽ നിന്നും എല്ലാവരും മഹാവതാർ ബാബാജി എന്ന പേരിൽ ഒരേയാളിനെയാണ് കണ്ടിട്ടുള്ളതെന്നാണ്.


</doc>
<doc id="286465" url="https://ml.wikipedia.org/wiki?curid=286465" title="ആരാച്ചാർ (നോവൽ)">
ആരാച്ചാർ (നോവൽ)

കെ.ആർ. മീര എഴുതിയ ഒരു മലയാളം നോവലാണു ആരാച്ചാർ. മാധ്യമം ആഴ്ചപ്പതിപ്പിൽ ഖണ്ഡശ്ശഃ പ്രസിദ്ധീകരിച്ച ഈ നോവൽ ഡി സി ബുക്സാണു പുസ്തക രൂപത്തിൽ പ്രസാധനം ചെയ്തിരിക്കുന്നത്. കൊൽക്കത്തയുടെ പശ്ചാത്തലത്തിൽ ഒരു പെൺ ആരാച്ചാരുടെ കഥ പറയുകയാണ് ഈ നോവൽ. സമകാല ഇന്ത്യയുടെ രാഷ്ട്രവ്യവഹാരത്തിന്റെ സൂക്ഷ്മമായ ചില തലങ്ങളെ ചെന്നുതൊടുന്നതും ഇന്ത്യാചരിത്രത്തിൻെറ സംഘർഷങ്ങളെ മുഴുവൻ ഒരു പെൺകുട്ടിയുടെ ജീവിതത്തിന്റെ യുദ്ധരംഗത്തേക്ക് കൊണ്ടുവന്ന് സംഭ്രമിപ്പിക്കുന്നതുമായ ഒരു രചനാതന്ത്രം ഈ നോവലിൽ കെ.ആർ. മീര സ്വീകരിച്ചിട്ടുണ്ടെന്ന് നിരൂപകനായ ടി.ടി. ശ്രീകുമാർ സമർത്ഥിക്കുന്നു. ഈ അർഥത്തിൽ ഒരു പാൻ ഇന്ത്യൻ നോവൽ എന്ന വിശേഷണം ഈ നോവൽ അർഹിക്കുന്നുണ്ടെന്നും ശ്രീകുമാർ പറയുന്നു. 

ബംഗാൾ പശ്ചാത്തലമാക്കിയ നോവൽ, പരമ്പരകളായി വധശിക്ഷനടപ്പാക്കൽ തൊഴിലാക്കിയ ഒരു കുടുംബത്തിന്റെ കഥപറയുന്നു. 
നോവലിലെ കേന്ദ്ര കഥാപാത്രമായ ചേതന, തന്റെ പരമ്പരാഗത തൊഴിൽ സ്വായത്തമാക്കാനായി തീവ്രപ്രയത്നം ചെയ്യുന്ന ശക്തയായ ഒരു സ്ത്രീയാണ്. 
22 വയസുകാരിയായ ചേതനയുടെ കുടുംബത്തിന്റെ തൊഴിൽ ചരിത്രം 440 BCE വരെ നീണ്ടുകിടക്കുന്നതാണ്. തൊഴിലിനെ സംബന്ധിച്ച് അഹങ്കാരത്തോടടുത്തുനിൽക്കുന്ന ആത്മപ്രതാപം കൊണ്ടുനടക്കുന്ന പ്രസ്തുതകുടുംബത്തിലേക്ക് പുതിയൊരു വധശിക്ഷ കടന്നുവരുമ്പോൾ‌, 451 പേരെ കാലപുരിക്ക് കൈപിടിച്ചയച്ചിട്ടുള്ള 88 വയസായ ചേതനയുടെ പിതാവ് തൊഴിലെടുക്കാനാവാത്ത വിധം വാർദ്ധക്യബാധിതനാണ്. കൈയും കാലും മുറിച്ചുമാറ്റപ്പെട്ട സഹോദരനാലും ഈ തൊഴിലെടുക്കാനാവില്ല. ബാക്കിയുള്ളത് ചേതനയാണ്. ജനിക്കുമ്പോൾത്തന്നെ പൊക്കിൾക്കൊടിയാൽ കുരുക്കുതീർത്തുകൊണ്ട് പുറത്തെത്തിയ ചേതനയുടേത് ആരാച്ചാരുടെ രക്തമാണ്. രാജഭരണത്തിലും ബ്രിട്ടീഷ് ഭരണത്തിലും തിരക്കേറിയ തൊഴിൽ ആയിരുന്നു ആരാച്ചാരുടെത്. എന്നാൽ ജനാധിപത്യത്തിൽ തൂക്കിക്കൊലകൾ കുറഞ്ഞതോടെ ദാരിദ്ര്യത്തിൽ ആയ കുടുംബം മുന്നോട്ട് കൊണ്ടുപോകാൻ വഴിയില്ലാതെ നിൽക്കുമ്പോൾ വീണു കിട്ടുന്ന ഒരു വധശിക്ഷയെ പരമാവധി ഉപയോഗിച്ചു പണമുണ്ടാക്കാനും ചേതനയ്ക്ക് ഒരു ജോലി തരപ്പെടുത്തുവാനും ചേതനയുടെ അച്ഛൻ ശ്രമിക്കുന്നു. ഇന്ത്യയിൽ, അല്ലെങ്കിൽ ലോകത്തിലെ തന്നെ ആദ്യത്തെ വനിതാ ആരാച്ചാർ എന്ന് ചേതനയെ ടെലിവിഷൻ ചാനലുകൾക്ക് മുന്നിൽ അവതരിപ്പിക്കുന്നു. വധശിക്ഷയും അതിനെതിരെയും അനുകൂലമായും ഉള്ള ശബ്ദങ്ങളും വധശിക്ഷയെ മുതലെടുക്കാൻ ശ്രമിക്കുന്ന മാധ്യമങ്ങളും രാഷ്ട്രീയപ്രസ്ഥാനങ്ങളും നോവലിലെ പ്രമേയങ്ങളാണ്.

ആരാച്ചാർ എന്ന നോവൽ "ഹാങ്ങ് വുമൺ" എന്ന പേരിൽ ജെ. ദേവിക ഇംഗ്ലീഷ് ഭാഷയിലേക്ക് പരിഭാഷ ചെയ്തിട്ടുണ്ട്. പെൻഗ്വിൻ ബുക്സിന്റെ രാജ്യാന്തര മുദ്രണമായ ഹാമിഷ് ഹാമിങ്ടൺ ആണ് ഈ പുസ്തകത്തിന്റെ ഇംഗ്ലീഷ് പരിഭാഷയുടെ പ്രസാധകർ. അരുന്ധതി റോയ് ആണു ഇംഗ്ലീഷ് പരിഭാഷ പ്രകാശനം ചെയ്തത് .



</doc>
<doc id="286491" url="https://ml.wikipedia.org/wiki?curid=286491" title="പി. രാജു">
പി. രാജു

ഒൻപതും പത്തും കേരള നിയമസഭകളിലെ അംഗമായിരുന്നു പി. രാജു (ജനനം : 18 ജൂലൈ 1951). എറണാകുളം ജില്ലയിലെ വടക്കൻ പറവൂരു നിന്നാണ് രണ്ടു തവണയും രാജു സി.പി.ഐ യെ പ്രതിനിധീകരിച്ച് നിയമസഭയിലെത്തിയത്.

സ്വാതന്ത്ര്യസമര സേനാനിയും മുൻ എം.എൽ.എയുമായിരുന്ന ശിവൻ പിള്ളയുടെയും ചെല്ലമ്മയുടെയും മകനാണ്. എ.ഐ.വൈഎഫ് എറണാകുളം ജില്ലാ സെക്രട്ടറിയായിരുന്നു. മത്സ്യത്തൊഴിലാളി ഫെഡറേഷൻ സംസ്ഥാന ജനറൽ സെക്രട്ടറിയാണ്. ജനയുഗത്തിന്റെ മാനേജരും ഡയറക്ടറുമായിരുന്നു.

2014 ഓഗസ്റ്റിൽ കരിമണൽ ഖനനവുമായി ബന്ധപ്പെട്ട് സി.പി.ഐ. നിലപാടിനെതിരെ പാർട്ടി മുഖപത്രത്തിൽ ലേഖനം പ്രസിദ്ധീകരിച്ചതിന്റെ പേരിൽ സംസ്ഥാന കൗൺസിലംഗമായിരുന്ന ഇദ്ദേഹത്തെ എറണാകുളം ജില്ലാ കൗൺസിലിലേക്ക് തരംതാഴ്ത്തി.


</doc>
<doc id="286507" url="https://ml.wikipedia.org/wiki?curid=286507" title="ചാർട്ടർ ആക്റ്റ്-1833">
ചാർട്ടർ ആക്റ്റ്-1833

1833-ലെ ചാർട്ടർ ആക്റ്റിലൂടെ ബ്രിട്ടീഷ് പാർലമെൻറ് ഈസ്റ്റ് ഇന്ത്യ കമ്പനിയുടെ വാണിജ്യക്കരാറ് വീണ്ടും ഇരുപതു വർഷത്തേക്കു പുതുക്കി. 1793ലേയും 1813 ലേയും ചാർട്ടർ ആക്റ്റുകളുടെ തുടർച്ചയാണ് ഇത്. 1833-ലെ ചാർട്ടർ ആക്റ്റ് കരാറു പുതുക്കുക മാത്രമല്ല, നിർണ്ണായകമായ പല പരിവർത്തനങ്ങളും ഉൾക്കൊളളിക്കുകയും ചെയ്തു. ,

ഈസ്റ്റ് ഇന്ത്യാ കമ്പനിക്ക് ഓരോ തവണയും 20 വർഷത്തെ വാണിജ്യക്കരാറാണ് ബ്രിട്ടീഷ് ഭരണകൂടം അനുവദിച്ചു കൊണ്ടിരുന്നത്. 1793-ൽ ആരംഭിച്ച ഈ സമ്പ്രദായം 1813-ൽ വീണ്ടും പുതുക്കപ്പെട്ടു. തുടർന്നും കരാർ പുതുക്കുന്നതിനുളള നിവേദനം 1829-ൽത്തന്നെ ബ്രിട്ടീഷു പാർലമെൻറിനു മുന്നിൽ അവതരിക്കപ്പെട്ടിരുന്നു. പാർലമെൻറിലെ ഇരു സഭകളിൽ നിന്നുമുളള അംഗങ്ങളടങ്ങിയ ഒരു കമ്മീഷനാണ് ഈ നിവേദനത്തിന്റെ ഗുണമേന്മകളെ വിലയിരുത്തിയത്. മൂന്നു വർഷം നീണ്ടു നിന്ന അന്വേഷണത്തിന്റെ അടിസ്ഥാനത്തിൽ ഈസ്റ്റ് ഇന്ത്യ കമ്പനി ഒരു സ്വകാര്യ വാണിജ്യ കമ്പനിയാണെങ്കിലും പലപ്പോഴും ബ്രിട്ടീഷു ഭരണകൂടത്തിന്റെ ഒരു വകുപ്പ് എന്ന നിലക്കും പ്രവർത്തിക്കാൻ നിർബന്ധിതമാവുന്ന വസ്തുത കമ്മീഷൻ ചൂണ്ടിക്കാട്ടി. ഇന്ത്യയെ വാണിജ്യലാഭത്തിനു മാത്രമായി കാണരുതെന്നും, ഇന്ത്യൻ ജനതയുടെ ക്ഷേമത്തിനും ബ്രിട്ടൻ ഉത്തരവാദിയായിരിക്കണമെന്നും അന്വേഷണക്കമ്മീഷൻ നിർദ്ദേശിച്ചു. 

ഇന്ത്യയിൽ ഇംഗ്ലീഷു വിദ്യാഭ്യാസത്തിന് അടിത്തറ പാകി , . മെക്കോളേയുടെ നേതൃത്വത്തിൽ ഇന്ത്യൻ നിയമങ്ങൾ ക്രോഡീകരിക്കാനുളള ഒരുക്കങ്ങൾ ആരംഭിച്ചു . ഭൂവുടമകളാകാൻ തടസ്സങ്ങളില്ലാതെ വന്നപ്പോൾ വിദേശീയർ നീലം തേയിലകാപ്പി, സുഗന്ധവ്യഞ്ജനങ്ങൾ എന്നീ നാണ്യ വിളവുകൾക്കുളള എസ്റ്റേറ്റുകൾ സ്ഥാപിക്കാൻ തുടങ്ങി.


</doc>
<doc id="286520" url="https://ml.wikipedia.org/wiki?curid=286520" title="ധാര (ഹൈന്ദവം)">
ധാര (ഹൈന്ദവം)

ശിവക്ഷേത്രത്തിൽ മാത്രമെ ധാര പതിവുള്ളു. ശിവലിംഗത്തിനു മുകളിൽ ധാരാപാത്രം ഉണ്ടാവും. മൂന്നു ദർഭകൾ കൂട്ടിപ്പിരിച്ച് അതിനു നടുവിലുള്ള ദ്വാരത്തിൽ കൂടേ ശിവലിംഗത്തിൽ തൊടുന്ന പോലെ വയ്ക്കുന്നു. ധാരാപാത്രത്തിൽ ശുദ്ധജലം നിറച്ച് ജലം ഒഴുകുമ്പോൾ, നിവർന്നു നിന്ന്, ധാരാപാത്രത്തിൽ പിറ്റിപ്പിച്ചിട്ടുള്ള ദർഭയിൽ രണ്ടുകൈകൊണ്ടും പിടിച്ച് ശൈവമന്ത്രങ്ങൾ ജപിക്കുന്നു. ഇത് ജലം തീരുന്നതു വരെ ചെയ്യുന്നു.

മഹാരോഗ പരിഹാരത്തിനാണ് ഇത് ചെയ്യുന്നത്. 

പേജ് 126, ഭാരതീയ ആചാരങ്ങളും അനുഷ്ഠാനങ്ങളും, നീലകണ്ഠൻ നമ്പൂതിരി – ദേവി ബുക്സ്റ്റാൾ


</doc>
<doc id="286522" url="https://ml.wikipedia.org/wiki?curid=286522" title="ഏയ്ഞ്ചൽസ് ആൻഡ് ഡീമൺസ് (സിനിമ)">
ഏയ്ഞ്ചൽസ് ആൻഡ് ഡീമൺസ് (സിനിമ)

2009ൽ പുറത്തിറങ്ങിയ ഒരു അമേരിക്കൻ ത്രില്ലർ സിനിമയാണ് 'ഏയ്ഞ്ചൽസ് ആൻഡ് ഡീമൺസ്'. പ്രസിദ്ധ നോവലിസ്റ്റ്‌ ഡാൻ ബ്രൌണിന്റെ ഹിസ്റ്റോറിക്കൽ ത്രില്ലർ നോവലായ ഏയ്ഞ്ചൽസ് ആൻഡ് ഡീമൺസ് ആണ് അതെ പേരിൽ സിനിമയാക്കിയത്.

ജനീവയിലെ കണികാ പരീക്ഷണ ശാലയായ ലാർജ് ഹാഡ്രോൺവഴി പരീക്ഷണാർത്ഥം ഉല്പാദിപ്പിച്ച ആന്റി മാറ്റർ മോഷ്ടിക്കപ്പെടുന്നു. ഒരു പ്രത്യേക രീതിയിൽ സൂക്ഷിക്കപ്പെട്ട ആന്റി മാറ്റർ ; മാറ്റർ അഥവാ ഭൗതിക പതാർത്ഥവുമായി കൂട്ടി മുട്ടിയാൽ ഒരു മഹാ സ്ഫോടനം നടക്കും. പ്രത്യേക രീതിയിൽ മാഗ്നറ്റിക് ട്യൂബിൽ സൂക്ഷിച്ച ഇതിന്റെ ബാറ്ററി തീർന്നു മാഗ്നറ്റിക് ഫീൽഡ് ഇല്ലാതായാൽ ഉടനാണ് ഈ സ്ഫോടനം നടക്കുക.

വത്തിക്കാനിലെ മരണപ്പെട്ട പോപ്പിന് പകരം പുതിയ പോപ്പിനെ തെരഞ്ഞെടുക്കുവാനുള്ള കോൺക്ലേവ് ആരംഭിക്കാനിരിക്കുകയാണ്. ലോകത്തിനെ എല്ലഭാഗത്ത്‌ നിന്നുമായി വോട്ടവകാശമുള്ള കർദ്ദിനാൾമാർക്കൊപ്പം ലോകത്തിന്റെ പലഭാഗങ്ങളിൽ നിന്നുള്ള മാട്യമ പ്രവർത്തകരും ജനങ്ങളും ഒക്കെ വത്തിക്കാനിലെ സെന്റ്‌ പീറ്റർ കത്രീഡലിൽ എത്തിക്കഴിഞ്ഞു. എന്നാൽ ക്രിസ്തു സഭയുമായി നൂറ്റാണ്ടുകളുടെ ശത്രുതയുള്ള ‪ഇല്ല്യുമനാറ്റി‬ എന്ന സംഘടന തങ്ങളുടെ പ്രതികാരം തീർക്കാൻ ഈ സമയം തെരഞ്ഞെടുക്കുന്നു.

അടുത്ത പോപ്‌ ആവാൻ സാധ്യത കൽപിക്കുന്ന നാല് പ്രധാന കർദിനാൾമാരെ കിഡ്നാപ് ചെയ്യുന്ന ഇല്ല്യുമനാറ്റി ജനീവയിൽ നിന്ന് മോഷ്ടിച്ച ആന്റി മാറ്റർ വത്തിക്കാനിലെ ഒരു രഹസ്യസ്ഥലത്ത് സ്ഥാപിക്കുന്നു.
തങ്ങളുടെ നാല് ഇല്ല്യുമനാറ്റി നേതാക്കന്മാരെ നൂറ്റാണ്ടുകൾക്കു മുൻപ് വധിച്ച പോലെ ഈ നാല് കർദിനാൾ മാരെ ഓരോ മണിക്കൂർ വെച്ച് വധിക്കുമെന്നും അവസാനം ആന്റി മാറ്റർ സ്ഫോടനം നടത്തി വത്തിക്കാൻ നഗരത്തെ ഭൂമുഖത്ത് നിന്ന് മായ്ച്ചു കളയുമെന്നും മുന്നറിയിപ് നൽകുന്നു. വധം തടയാനുള്ള വെല്ലുവിളിക്കൊപ്പം വധം അരങ്ങേറാൻ പോകുന്ന സ്ഥലങ്ങളുടെ സൂചനയും സന്ദേശത്തിൽ ഉണ്ടായിരുന്നു. ചർച്ച് രക്ഷക്കായി റോബർട്ട് ലാംഗ്ഡനെ വിളിക്കുന്നു. ഇല്ല്യുമനാറ്റിയുടെ സൂചനകളിലൂടെ വത്തിക്കാന്റെ പുരാതന ഗ്രന്ഥങ്ങളിലെ വിവരങ്ങൾ വിശകലനംചെയ്ത് ഓരോ മണിക്കൂറിലും നടക്കാൻ പോകുന്ന വധങ്ങളും വത്തിക്കാന്റെ നാശവും തടയുക എന്ന ദൌത്യം റോബർട്ട് ലാംഗ്ഡന്റെ ചുമലിൽ വന്നു ചേരുന്നു. ഇല്ല്യുമനാറ്റിയിൽ രഹസ്യമായി അംഗങ്ങളായ ചില ശിൽപികൾ ഡിസൈൻ ചെയ്ത ചില നിർമിതികളുടെ അകത്തോ സമീപമോ വെച്ചാണ് വധം ഉണ്ടാവുക എന്നാണു പിന്നീട് ലാംഗ്ടൻ കണ്ടെത്തുന്ന സൂചനകൽ പിന്തുടർന്ന് പിന്നീട് അതിലും വലിയ പുരാതന രഹസ്യങ്ങളിലേക്ക് ചെന്നെത്തുന്നു.

ആദ്യ ഗ്രന്ഥമായ ഡാവിഞ്ചി കോഡിനെ പോലെ ഒരു ഹിസ്റ്റോരിക്കൽ ത്രില്ലർ തന്നെയാണ് ഈ ചിത്രവും. വത്തിക്കാന്റെ ഓരോ പുരാതന സ്ഥലങ്ങളും സിനിമയിൽ പാത്രമാവുന്നു.


</doc>
<doc id="286526" url="https://ml.wikipedia.org/wiki?curid=286526" title="കോമൺവെൽത്ത് ഗെയിംസ് 2014">
കോമൺവെൽത്ത് ഗെയിംസ് 2014

2014 കോമൺവെൽത്ത് ഗെയിംസ് (ഔദ്യോഗികമായി XX കോമൺവെൽത്ത് ഗെയിംസ്) സ്കോട്ട്‌ലാന്റിലെ ഗ്ലാസ്ഗോയി‌ൽ 2014 ജൂലൈ 23 മുതൽ ഓഗസ്റ്റ് 3 വരെയാണ് നടന്നത്.

2014 കോമൺവെൽത്തിൽ 71 രാജ്യങ്ങൾ പങ്കെടുത്തു. ഏതാണ്ട് 4,950 അത്ലെറ്റുകൾ പങ്കെടുത്ത ഗെയിംസ് ഏറ്റവും വലിയ കോമൺവെൽത്ത് ഗെയിംസുകളിലിലൊന്നാണ്. 2013 ഒക്ടോബർ 7നു ഗെയിംസിൽ പങ്കെടുക്കില്ലെന്ന് ഗാംബിയ അറിയിച്ചിരുന്നു. അഞ്ചു ദിവസം മുമ്പ് കോമൺവെൽത്തിൽനിന്ന് പിന്മാറിയതിനാലായിരുന്നു അത്.

താഴെക്കാണിച്ചിരിക്കുന്ന പട്ടികയിൽ പങ്കെടുത്ത അത്ലെറ്റുകളുടെ എണ്ണം ബ്രായ്ക്കറ്റിൽ.



</doc>
<doc id="286529" url="https://ml.wikipedia.org/wiki?curid=286529" title="ഇന്തോനേഷ്യൻ ഭാഷ">
ഇന്തോനേഷ്യൻ ഭാഷ

ഇന്തോനേഷ്യയിലെ ഔദ്യോഗികഭാഷയാണ് ഇന്തോനേഷ്യൻ ഭാഷ ("ബഹസ ഇന്തോനേഷ്യ" ). ഇന്തോനേഷ്യൻ ദ്വീപസമൂഹത്തിൽ പൊതുഭാഷയായി നൂറ്റാണ്ടുകളായി ഇത് ഉപയോഗിക്കപ്പെട്ടുവരുന്നു. ഒരു ഓസ്ട്രണേഷ്യൻ ഭാഷയാണിത്. മിക്ക ഇന്തോനേഷ്യക്കാരും ഇവിടെയുള്ള മറ്റ് 700 ഭാഷകളിലൊരെണ്ണമെങ്കിലും സംസാരിക്കുന്നവരാണ്.

ലോകജനസംഖ്യയിൽ നാലാം സ്ഥാനമാണ് ഇന്തോനേഷ്യയ്ക്കുള്ളത്. ജനസംഖ്യയിൽ ഭൂരിഭാഗം പേരും ഇന്തോനേഷ്യൻ ഭാഷ സംസാരിക്കുന്നവരാണ്. ലോകത്തിൽ ഏറ്റവും കൂടുതലാൾക്കാർ സംസാരിക്കുന്ന ഭാഷകളിലൊന്നാണിത്.

ജാവനീസ്, സുൺഡനീസ്, മഡുരീസ് എന്നിവ ഇന്തോനേഷ്യയിലെ മറ്റു പ്രമുഖ ഭാഷകളിൽ ചിലതാണ്. മിക്ക ഇന്തോനേഷ്യക്കാരും ഇന്തോനേഷ്യൻ ഭാഷയ്ക്കു പുറമേ ഇതിലൊന്നുകൂടി സംസാരിക്കാനറിയാവുന്നവരാണ്. ഔപചാരിക വിദ്യാഭ്യാസവും ദേശീയമാദ്ധ്യമങ്ങളും മറ്റ് ആശയവിനിമയമാർഗ്ഗങ്ങളും ഇന്തോനേഷ്യൻ ഭാഷയാണ് പൊതുവിൽ ഉപയോഗിക്കുന്നത്. 1975 മുതൽ 1999 വരെ ഇന്തോനേഷ്യയുടെ ഭാഗമായിരുന്ന കിഴക്കൻ ടിമോറിൽ ഔദ്യോഗികഭാഷകളായ ടേറ്റം, പോർച്ചുഗീസ് എന്നിവ കൂടാതെ ഇംഗ്ലീഷും ഇന്തോനേഷ്യൻ ഭാഷയും പ്രവർത്തനഭാഷകളായി അംഗീകരിച്ചിട്ടുണ്ട്.




</doc>
<doc id="286546" url="https://ml.wikipedia.org/wiki?curid=286546" title="അർമേനിയൻ ഭാഷ">
അർമേനിയൻ ഭാഷ

അർമേനിയൻ ജനത സംസാരിക്കുന്ന ഇന്തോ യൂറോപ്യൻ ഭാഷാവിഭാഗത്തിൽ പെടുന്ന ഭാഷയാണ് അർമേനിയൻ ഭാഷ ( ""). അർമേനിയയിലെയും സ്വയം പ്രഖ്യാപിത നഗോർണോ കാരബാഖ് റിപ്പബ്ലിക്കിലെയും ഔദ്യോഗിക ഭാഷയാണിത്. അർമേനിയൻ പർവതപ്രദേശങ്ങളിൽ ഈ ഭാഷ കാലങ്ങളായി സംസാരിക്കപ്പെട്ടിരുന്നു. അർമേനിയൻ ഡയ്സ്പെറയും ഈ ഭാഷ സംസാരിക്കുന്നുണ്ട്. ഇന്തോ യൂറോപ്യൻ കുടുംബത്തിനകത്തുള്ള വ്യതിരിക്തമായ ശബ്ദവികാസം കാരണം ഇത് ഭാഷാശാസ്ത്രജ്ഞരുടെ ശ്രദ്ധയാകർഷി‌ച്ചിട്ടുണ്ട്.

അർമേനിയൻ ഭാഷയ്ക്ക് സ്വന്തമായ ലിപിയുണ്ട്. എ.ഡി. 405–6 കാലത്ത് മെസ്രോപ് മഷ്ടോട്സ് എന്ന ഭാഷാശാസ്ത്രജ്ഞനായ പാതിരിയാണ് ഇതിന് രൂപം കൊടുത്തത്.

ഇന്തോ യൂറോപ്യൻ കുടുംബത്തിലെ ഒരു സ്വതന്ത്ര ശാഖയായാണ് ഭാഷാശാസ്ത്രജ്ഞർ അർമേനിയൻ ഭാഷയെ കണക്കാക്കുന്നത്.

ബി.സി. രണ്ടാം നൂറ്റാണ്ടോടെ തന്നെ അർമേനിയ ഒരു ഭാഷ മാത്രം സംസാരിക്കുന്ന രാജ്യമായി മാറിയിരുന്നു. നിലവിലുള്ള ഏറ്റവും പഴയ ഗ്രന്ഥം അഞ്ചാം നൂറ്റാണ്ടിലെ ഒരു ബൈബിൾ പരിഭാഷയാണ്. പടിഞ്ഞാറൻ മിഡിൽ ഇറാനിയൻ ഭാഷകൾ (പ്രത്യേകിച്ച് പാർത്ഥിയൻ) അർമേനിയൻ ഭാഷയിലേയ്ക്ക് ധാരാളം വാക്കുകൾ സംഭാവന ചെയ്തിട്ടുണ്ട്. ഗ്രീക്ക്, ലാറ്റിൻ, ഓൾഡ് ഫ്രഞ്ച്, പേർഷ്യൻ, അറബിക്, ടർക്കിഷ് തുടങ്ങിയ ഭാഷകളിൽ നിന്നും ചരിത്രത്തിൽ പല ഘട്ടങ്ങളിലായി അർമേനിയൻ ഭാഷ വാക്കുകൾ കടം കൊണ്ടിട്ടുണ്ട്. കിഴക്കൻ അർമേനിയൻ, പടിഞ്ഞാറൻ അർമേനിയൻ എന്നിങ്ങനെ രണ്ട് വ്യത്യസ്ത രൂപങ്ങൾ ഈ ഭാഷയ്ക്കുണ്ട്. പ്രാദേശിക ഭേദങ്ങൾ മിക്കവയും മറ്റുള്ളവർക്കും മനസ്സിലാക്കാനെളുപ്പമായവയാണ്.

അന്യം നിന്നുപോയ ലൊമാവ്രൻ ഭാഷ റോമാനി ഭാഷാസ്വാധീനമുള്ളതും (വാക്കുകൾ മിക്കതും റോമാനിയിൽ നിന്ന് കടം കൊണ്ടവയാണ്) അർമേനിയൻ വ്യാകരണം ഉപയോഗിക്കുന്നതുമായ ഒരു വകഭേദമാണ്.



അർമേനിയൻ ഭാഷയിലെ ഓൺലൈൻ ഡിക്ഷണറികൾ


</doc>
<doc id="286708" url="https://ml.wikipedia.org/wiki?curid=286708" title="എ. സഈദ്‌">
എ. സഈദ്‌

സോഷ്യൽ ഡമോക്രാറ്റിക് പാർട്ടി ഓഫ് ഇന്ത്യയുടെ അഖിലേന്ത്യാ പ്രസിഡന്റ്, എഴുത്തുകാരൻ, വാഗ്മി എന്നീ നിലകളിൽ അറിയപ്പെടുന്ന വ്യക്തിയാണ് എ. സയീദ്.

1955 ജൂൺ ഒന്നിന് മലപ്പുറം ജില്ലയിലെ എടവണ്ണയിൽ ജനനം. പിതാവ് എ. അലവി മൗലവി അറിയപ്പെടുന്ന മതപണ്ഡിതനായിരുന്നു. ജി.എം.യു.പി. സ്കൂൾ എടവണ്ണ, ഐ.ഒ.എച്ച്.എസ് എടവണ്ണ, എം.ഇ.എസ്. മമ്പാട് കോളേജ് എന്നിവിടങ്ങളിൽ നിന്ന് പഠനം പൂർത്തിയാക്കി. മഞ്ചേരി ഹെഡ് പോസ്റ്റോഫീസിൽ നിന്ന് പബ്ലിക് റിലേഷൻസ് ഇൻസ്പെക്റ്റർ ആയി റിട്ടയേർഡായി.

2002 - 2006 കാലയളവിൽ നാഷണൽ ഡെവലപ്മെന്റ് ഫ്രണ്ട് ചെയർമാൻ, നാഷണൽ ഡെവലപ്മെന്റ് ഫ്രണ്ട് സ്റ്റേറ്റ് എക്സിക്യുട്ടിവ് കൗൺസിൽ അംഗം, 
പോപുലർ ഫ്രണ്ട് ഓഫ് ഇന്ത്യ നാഷണൽ എക്സിക്യൂട്ടിവ് കൗൺസിൽ അംഗം,മുസ്‌ലിം റിലീഫ് നെറ്റ്‌വർക്ക് പ്രസിഡന്റ്, ഇന്റർ മീഡിയ പബ്ലിഷിംഗ് ലിമിറ്റഡ് ഡയരക്റ്റർ എന്നെ നിലകളിൽ പ്രവർത്തിച്ചിട്ടുണ്ട്. 

സഫല ജീവിതം, അകകണ്ണ്, ബദറിന്റെ രാഷ്ട്രീയം, അൻഫാൽ - ഖുർആൻ വിവരണം, പോരാട്ടത്തിന്റെ പശ്ചാത്തലഭേദങ്ങൾ എന്നിവയാണ് പ്രധാന പുസ്തകങ്ങൾ



</doc>
<doc id="286717" url="https://ml.wikipedia.org/wiki?curid=286717" title="ഐവറി കോസ്റ്റ് ദേശീയ ഫുട്ബോൾ ടീം">
ഐവറി കോസ്റ്റ് ദേശീയ ഫുട്ബോൾ ടീം

അന്താരാഷ്ട്ര തലത്തിലും അസോസിയേഷൻ തലത്തിലും ഐവറി കോസ്റ്റിനെ പ്രതിനിധാനം ചെയ്യുന്ന ടീം ആണ് ഐവറി കോസ്റ്റ് ദേശീയ ഫുട്ബോൾ ടീം.


</doc>
<doc id="286719" url="https://ml.wikipedia.org/wiki?curid=286719" title="റസക്കർ (ഹൈദരാബാദ്)">
റസക്കർ (ഹൈദരാബാദ്)

ഹൈദരാബാദ് നൈസാമിനെ പിന്തുണയ്ക്കാനായി കാസിം റസ്വിയുടെ നേതൃത്വത്തിൽ രൂപീകരിച്ച സ്വകാര്യ സേനയായിരുന്നു റസക്കർമാർ. ഹൈദരാബാദിനെ ഇന്ത്യൻ യൂണിയനിൽ ലയിപ്പിക്കുന്നത് തടയുകയായിരുന്നു ലക്ഷ്യം. ഹിന്ദുഭൂരിപക്ഷ രാജ്യമായിരുന്ന ഹൈദരാബാദ് ഭരിച്ചിരുന്നത് മുസ്ലിം നൈസാമായിരുന്നു. ഹൈദരബാദിനെ ഒരു സ്വതന്ത്രരാജ്യമായി നില നിർത്തുകയോ സാധ്യമല്ലെങ്കിൽ പാകിസ്താനിൽ ലയിപ്പിക്കുവാനും മുസ്ലിം മൗലിക വാദികൾ ശ്രമിച്ചുവന്നു. ഓപ്പറേഷൻ പോളോയിലൂടെ ഇന്ത്യൻ സൈന്യം റസക്കർമാരെ പുറത്താക്കി ഹൈദരബാദിനെ ഇന്ത്യയുടെ ഭാഗമാക്കി.


</doc>
<doc id="286734" url="https://ml.wikipedia.org/wiki?curid=286734" title="സമോവർ">
സമോവർ

തിളച്ച വെള്ളം നിരന്തരം ലഭിക്കുന്നതിനായി ഉപയോഗിക്കുന്ന ഒരു പാത്രമാണ് സമോവർ. റഷ്യയിൽ നിന്നാണ് ഇതിന്റെ ഉൽഭവം. കേരളത്തിലെ ചായക്കടകളിൽ സാധാരണയായി ഉപയോഗിച്ചുവരുന്നു. ഓടു കൊണ്ടോ ചെമ്പു കൊണ്ടോയാണ് സമോവർ സാധാരണ ഉണ്ടാക്കുന്നത്. റഷ്യയാണ് ഈ ലോഹപ്പാത്രത്തിന്റെ ജന്മദേശം. "സെൽഫ്‌ ബോയിലർ" എന്നാണു സമാവർ എന്ന റഷ്യൻ വാക്കിന്റെ അർഥം. മുഴുവൻ ഇന്ധനത്തിന്റെ അംശവും പാഴാകാതെ ഉപയോഗിക്കാമെന്നതും ,ചൂടും വെള്ളവും നഷ്ടപ്പെടുന്നില്ല എന്നതും ഇതിന്റെ ഗുണങ്ങളാണ്.



</doc>
<doc id="286749" url="https://ml.wikipedia.org/wiki?curid=286749" title="ദിവ്യദർശനം">
ദിവ്യദർശനം

എം.ബി. ഫിലിംസിന്റെ ബാനറിൽ ഭാരതി മേനോൻ നിർമിച്ച മലയാളചലച്ചിത്രമാണ് ദിവ്യദർശനം. ശശികുമാർ സംവിധാനം ചെയ്ത ഈ ചിത്രം പോപ്പുലർ ഫിലിംസ് വിതരണം ചെയ്തു. 1973 നവംബർ 16-ന് കേരളക്കരയിൽ പ്രദർശനം തുടങ്ങി.






</doc>
<doc id="286750" url="https://ml.wikipedia.org/wiki?curid=286750" title="ശ്രാവണപൂർണിമ">
ശ്രാവണപൂർണിമ

ശ്രാവണമാസത്തിലെ പൗർണ്ണമിയാണ് ശ്രാവണപൂർണിമ. പുതിയ കാര്യങ്ങൾ ആരംഭിക്കുന്നതിൻ വിഷിഷ്ടമായികരുതപ്പെടുന്നു. ദ്വിജന്മാരുടെ രണ്ടാം ജന്മമായി കരുതുന്ന ഉപനയനം പലവിഭാഗങ്ങൾക്കിടയിലും ശ്രാവണ പൂർണിമക്കാണ് പതിവ്. ആവണി അവിട്ടം ആഘോഷിക്കുന്നതും ഉപനയനത്തിന്റെ ഓർമക്കായി പുതിയപൂണുനൂൽ ധരിക്കുന്നതും അന്നാണ്. സാഹോദര്യത്തിന്റെ പ്രതീകമായി രാഖി കെട്ടുന്ന രക്ഷാബന്ധൻ ആചരിക്കുന്നതും ശ്രാവണപൂർണിമക്കാണ്. ശ്രാവണമാസത്തിലെ (ചിങ്ങം) തിരുവോണം ശ്രാവണപൂർണിമതന്നെ ആണ്. പക്ഷെ ഇപ്പൊൾ ഭാദ്രപദത്തിലെ പൗർണമി ക്ക് ആയിത്തീർന്നിരിക്കുന്നു. ഉത്തരേന്ത്യയിൽ നാരൽ പൂർണിമ എന്നപേരിലും ശ്രാവണപൂർണിമ ആഘോഷിക്കപ്പെടുന്നു.


</doc>
<doc id="286751" url="https://ml.wikipedia.org/wiki?curid=286751" title="റോബിൻ വില്യംസ്">
റോബിൻ വില്യംസ്

പ്രശസ്തനായ ഹോളിവുഡ് നടനായിരുന്നു റോബിൻ വില്യംസ് (21 ജൂലൈ 1951 – 11 ഓഗസ്റ്റ് 2014). 1997ൽ മികച്ച സഹനടനുള്ള ഓസ്‌കർ അവാർഡ് ലഭിച്ചു.

വിഷാദരോഗത്തിന് ചികിത്സയിലായിരുന്ന വില്യംസിനെ കാലിഫോർണിയയിലെ വസതിയിൽ ആത്മഹത്യ ചെയ്ത നിലയിൽ കണ്ടെത്തി. 





</doc>
<doc id="286753" url="https://ml.wikipedia.org/wiki?curid=286753" title="ചാവറഗിരി">
ചാവറഗിരി

പയ്യനൂർ നഗരത്തിൽ നിന്നും 42 കി. മീ അകലെ തൃക്കരിപ്പൂർ നിയോജക മണ്‌ഡലത്തിലെ ഈസ്റ്റ്‌ എളേരി പഞ്ചായത്തിൽ കർണ്ണാടക വനത്തോട് ചേർന്ന് സ്ഥിതി ചെയ്യുന്ന ഒരു മലയോര കുടിയേറ്റ ഗ്രാമമാണ് ചാവറഗിരി. കാസർഗോഡ് ജില്ലയിലെ വെള്ളരിക്കുണ്ട് താലൂക്കിൽ പരപ്പ ബ്ളോക്കിൽ ചിറ്റാരിക്കൽ, പാലാവയൽ വില്ലേജ് ഉൾപ്പെടുന്ന ഗ്രാമപഞ്ചായത്താണ് 62.52 ചതുരശ്ര കിലോമീറ്റർ വിസ്തീർണ്ണമുള്ള ഈസ്റ്റ് എളേരി ഗ്രാമപഞ്ചായത്ത്. ചാവറഗിരി പ്രദേശത്ത് 1960 കളിലാണ് കുടിയേറ്റം ആരംഭിക്കുന്നത്. രണ്ടാം ലോക മഹായുദ്ധ കാലത്ത് തിരുവതാംകൂറിൽ നിന്നും മലബാറിലേക്ക് ആളുകൾ കുടിയേറി തുടങ്ങിയതോടെയാണ് ചാവറഗിരിയിലും കുടിയേറ്റം ആരംഭിക്കുന്നത്.ഒരുകാലത്ത് നിബിഡവനമായിരുന്ന ചാവറഗിരി പ്രദേശം നസ്രാണി കുടിയേറ്റക്കാർ കൃഷിയിടമാക്കി മാറ്റി .റബ്ബർ, മരച്ചീനി, ചേന, മഞ്ഞൾ, ഇഞ്ചി, തുടങ്ങിയ നാണ്യവിളകൾ വ്യാപകമായി ഇവർ കൃഷി ചെയ്തു തുടങ്ങി.

ചാവറയച്ചന്റെ നാമധേയത്തിലുള്ള കേരളത്തിലെ ആദ്യ ദേവാലയമാണു ചാവറഗിരി St. ചാവറ കുര്യാക്കോസ് ഏലിയാസ് പള്ളി .ചാവറഗിരി യിൽ നിന്നും നാല് കിലോമീറെർ അകെലെയുള്ള പാലാവയൽ സെന്റ് ജോൺസ് പള്ളിയിൽ വേർപെട്ടു 1993 -ൽ ആണ് ചാവറയച്ചന്റെ പേരിൽ ഇവിടെ ഇടവക സ്ഥാപിതമായത്. നിലവിൽ ചാവറയച്ചന്റെ നാമത്തിൽ കേരളത്തിൽ അറിയപ്പെടുന്ന ഏക സ്ഥലവും ഇതു മാത്രമാണ്. 


</doc>
<doc id="286755" url="https://ml.wikipedia.org/wiki?curid=286755" title="തയ്യിൽ രാധാകൃഷ്ണൻ">
തയ്യിൽ രാധാകൃഷ്ണൻ

മലയാള സാഹിത്യകാരനായിരുന്നു ഡോ. തയ്യിൽ രാധാകൃഷ്ണൻ (മരണം : 11 ഓഗസ്റ്റ് 2014). നോവലൈറ്റുകളും ആനുകാലികങ്ങളിൽ കഥകളും എഴുതിയിട്ടുണ്ട്.
കുന്നംകുളത്തിനടുത്ത് ചിറമനങ്ങാട് അഡ്വ. ശങ്കരൻകുട്ടിമേനോന്റെയും വിലാസിനിയുടേയും മകനാണ്. ശ്രീ കേരളവർമ്മ കോളേജിൽ നിന്നും ബിരുദമെടുത്ത ശേഷം പാറ്റ്‌ന, മംഗലാപുരം, മുംബൈ എന്നിവിടങ്ങളിൽ മെഡിക്കൽ വിദ്യാഭ്യാസം. മുംബൈ ജസ്‌ലോക്, വാഡിയ ആസ്പത്രികളിൽ പ്രവർത്തിച്ചു. മൂന്നുവർഷം പാറ്റ്‌നയിൽ വാരികയിൽ റിപ്പോർട്ടറായും പ്രവർത്തിച്ചു. ആദ്യ നോവലായ ‘ഷീൻ’ രബീന്ദ്രനാഥ് ടാഗോർ പുരസ്കാരം നേടി.





</doc>
<doc id="286757" url="https://ml.wikipedia.org/wiki?curid=286757" title="ജോസ് ജേക്കബ്">
ജോസ് ജേക്കബ്

2014 ലെ ദ്രോണാചാര്യ പുരസ്കാരം ലഭിച്ച തുഴച്ചിൽ പരിശീലകനാണ് ജോസ് ജേക്കബ്. ഒഡീഷ ടീമിന്റെ പരിശീലകനാണ്.
കോട്ടയം അതിരമ്പുഴ സ്വദേശിയാണ്. അതിരമ്പുഴ സെന്റ് അലോഷ്യസ് സ്കൂളിലായിരുന്നു പഠനം. പഠിക്കുമ്പോൾ ബാസ്കറ്റ്ബോൾ താരമായിരുന്നു. സ്പോർട്സ് ക്വോട്ടയിൽ 1982ൽ പട്ടാളത്തിൽ ചേർന്നു. പട്ടാളത്തിലായിരിക്കെ, തുഴച്ചലിലേക്കു തിരിഞ്ഞു. ദേശീയ താരമെന്ന നിലയിൽ നിരവധി മെഡലുകൾ സ്വന്തമാക്കി. റോവിങ് പരിശീലനത്തിനിടെ ബോട്ട് ഇടിച്ച് ഇദ്ദേഹത്തിന് നട്ടെല്ലിന് പരിക്കേറ്റിരുന്നു. ആർമിയിൽനിന്നു വിരമിച്ച് പിന്നീട് പരിശീലകനായി. 2000 ഫെബ്രുവരി ഒന്നിന് ജഗത്പുരിൽ സായി വാട്ടർ സ്പോർട്സ് സെന്ററിൽ കോച്ചായി പ്രവേശിച്ചു. കർണാടകത്തിനെയായിരുന്നു ആദ്യം പരിശീലിപ്പിച്ചത്. പതിനാലു വർഷമായി ജോസ് ഒഡീഷ ടീമിനെ പരിശീലിപ്പിക്കുന്നു. നിരവധി രാജ്യാന്തര മെഡലുകൾ ഒഡീഷയ്ക്ക് നേടിക്കൊടുത്തു. ദേശീയ ഗെയിംസുകളിൽ ഒഡീഷ മെഡലുകൾ നേടിയതും ഇദ്ദേഹത്തിന്റെ മികവിൽത്തന്നെ. മൂന്നുതവണ തുഴച്ചിൽ ഫെഡറേഷന്റെ മികച്ച പരിശീലകനായി തെരഞ്ഞെടുക്കപ്പെട്ടു. ഇന്ത്യൻ വനിതാ ടീമിന്റെ പരിശീലകനായും പ്രവർത്തിച്ചിട്ടുണ്ട്.


</doc>
<doc id="286763" url="https://ml.wikipedia.org/wiki?curid=286763" title="സങ്കരയിനം ജീവി">
സങ്കരയിനം ജീവി

വത്യസ്തയിനം ജീവി വർഗ്ഗങ്ങൾ പ്രകൃതിയിൽ സ്വതവേയോ മനുഷ്യന്റെ ഇടപെടൽ മൂലമോ തമ്മിൽ കലർന്നുണ്ടാകുന്ന ജീവികളെയാണ് സങ്കര ജാതികൾ അഥവാ സങ്കരയിനം ജീവികൾ എന്നു പറയുന്നത്.


</doc>
<doc id="286769" url="https://ml.wikipedia.org/wiki?curid=286769" title="ഉപവേദങ്ങൾ">
ഉപവേദങ്ങൾ

നാലു വേദങ്ങൾക്കും ഉപവേദങ്ങൾ ഉണ്ട്. ആരോഗ്യവും യുദ്ധവും സംഗീതവും എല്ലാം വിശദമായി തന്നെ വേദങ്ങളുടെ ഭാഗമായ ഉപ്വേദങ്ങളിൽ വ്യകതയോടെ വിശദീകരിച്ചിരിക്കുന്നു.
ഋഗ്വേദത്തിന്റെ ഉപവേദമാണിത്. ചരകൻ, ശുശ്രുതൻ തുടങ്ങി ഒരുപാട് പണ്ഡിതർ ഇതിന് വ്യാഖ്യനം എഴുതിയിട്ടുണ്ട്.

യജുർവേദത്തിന്റെ ഉപവേദമാണ്. അംഗിരസ്, ഭരദ്വാജൻ എന്നിവർ ഇതിന് വ്യാഖാനം രചിച്ചിട്ടുണ്ട്.
സാമവേദത്തിന്റെ വേദമാണ് ഇത്. സംഗീതം മുതലായ കലകളെ ഇതിൽ വിശദീകരിച്ചിരിക്കുന്നു. ഇതിന് നാരദമുനി രചിച്ച വ്യാഖ്യാനമാണ്, ഗാനവിദ്യാഗ്രന്ഥം എന്നത്.
അഥർവവേദത്തിന്റെ ഉപവേദം ആണിത്. ശില്പശാസ്ത്രമാണ് ഇതിന്റെ വിഷയം. വിശ്വകർമ്മാവ്, ത്വഷ്ടാവ്, ദേവജ്ഞൻ, മയൻ എന്നിവരുടെ വ്യാഖ്യനങ്ങൾ ഇതിനുണ്ട്. 



</doc>
<doc id="286771" url="https://ml.wikipedia.org/wiki?curid=286771" title="കൊറിയൻ ഭാഷ">
കൊറിയൻ ഭാഷ

ദക്ഷിണകൊറിയ, ഉത്തരകൊറിയ എന്നീ രാജ്യങ്ങളിലെ ഔദ്യോഗിക ഭാഷയാണ് കൊറിയൻ (. ഇത് ചൈനയുടെ യാൻബിൻ കൊറിയൻ സ്വയംഭരണ പ്രിഫക്ചറിലെ രണ്ട് ഔദ്യോഗിക ഭാഷകളിലൊന്നാണ്. ലോകത്തിൽ ഉദ്ദേശം 8 കോടി ആൾക്കാർ കൊറിയൻ ഭാഷ സംസാരിക്കുന്നവരായുണ്ട്. ആയിരത്തിൽപരം വർഷങ്ങളായി ഹൻജ എന്നുവിളിക്കപ്പെടുന്ന ചൈനീസ് അക്ഷരങ്ങൾ ഉപയോഗിച്ചാണ് കൊറിയൻ ഭാഷ എഴുതപ്പെട്ടിരുന്നത്. ഉച്ചാരണമനുസരിച്ച് എഴുതുന്ന "ഹ്യാങ്‌ചാൽ, ഗുഗ്യെയോൾ," "ഇഡു" എന്നീ സംവിധാനങ്ങളും കൊറിയൻ ഭാഷ എഴുതാനായി ഉപയോഗിക്കുന്നുണ്ടായിരുന്നു. പതിനഞ്ചാം നൂറ്റാണ്ടിൽ ഹൻഗുൾ എന്ന എഴു‌ത്തുരീതി മഹാനായ സെജോങ് എന്ന ഭരണാധികാരി നടപ്പിൽ വരുത്തിയെങ്കിലും ഇരുപതാം നൂറ്റാണ്ടിലാണ് ഈ രീതി വ്യാപകമായി ഉപയോഗിക്കപ്പെട്ടു തുടങ്ങിയത്. "യാങ്ബാൻ" എന്ന വരേണ്യവർഗ്ഗം ഹൻജ ലിപിയ്ക്ക് മുൻതൂക്കം നൽകിയിരുന്നതാണ് ഇതിനു കാരണം.

മിക്ക ഭാഷാശാസ്ത്രജ്ഞന്മാരും ഐസൊലേറ്റ് (മറ്റുള്ള ഭാഷകളൊന്നുമായി ബന്ധമില്ലാത്ത ഭാഷ) എന്ന ഗണത്തിലാണ് പെടുത്തിയിരിക്കുന്നത്. ചില പണ്ഡിതരുടെ അഭിപ്രായത്തിൽ ഇത് അൾട്ടൈക് എന്ന ഭാഷാകുടുംബത്തിലെ അംഗമാണെന്നാണ്. 
മറ്റുള്ള എല്ലാ ഒറ്റപ്പെട്ട ഭാഷകളും (ബാസ്ക്, ഐനു എന്നിവ ഉൾപ്പെടെ) സംസാരിക്കുന്നവരുടെ ആകെ എണ്ണത്തേക്കാളധികമാണ് കൊറിയൻ ഭാഷ സംസാരിക്കുന്നവരുടെ എണ്ണം.




</doc>
<doc id="286783" url="https://ml.wikipedia.org/wiki?curid=286783" title="ജാവി ലിപി">
ജാവി ലിപി

മലായ് ഭാഷ, അസെഹ്നീസ്, ബൻജാരീസ്, മിനങ്‌കാ‌ബൗ തുട‌ങ്ങി തെക്കുകിഴക്കനേഷ്യയിലെ പല ഭാഷകളുമെഴുതാനായി ഉപയോഗിക്കുന്ന അറബി ലിപിരൂപമാണ് ജാവി (Jawi: "ജാവി"; പട്ടാനി പ്രദേശം: "യാവി"; അസെഹ്നീസ്: "ജാവോയ്").

ബ്രൂണൈയിലെ രണ്ട് ഔദ്യോഗിക ലിപികളിലൊന്നാണിത്. മലേഷ്യയിൽ എഴുതുവാനായി ഇതും ഉപയോഗിക്കാറുണ്ട്. മലായ് ഭാഷ എഴുതുവാനുള്ള ലിപി ഇതായിരുന്നുവെങ്കിലും ലാറ്റിൻ അക്ഷരമാല ഉപയോഗിക്കുന്ന "റൂമി" എന്ന ലിപിയാണ് ഇപ്പോൾ പ്രചാരത്തിലുള്ളത്. മതപരവും സാംസ്കാരികവും ചില ഭരണപരമായ ആവശ്യങ്ങൾക്കുമാണ് ഈ ലിപി ഇപ്പോൾ കൂടുതലും ഉപയോഗിക്കുന്നത്. ജാവി കീബോർഡ് ഉപയോഗിച്ച് ഇത് ടൈപ്പ് ചെയ്യാൻ സാധിക്കും. കൂടുതൽ യാഥാസ്ഥിതിക ജനവിഭാഗങ്ങളുള്ള കെലാൻതൻ, പട്ടാനി എന്നിവിടങ്ങളിൽ ഇപ്പോഴും ഈ ലിപി ദൈനം ദിന ഉപയോഗത്തിലുണ്ട്.




</doc>
<doc id="286789" url="https://ml.wikipedia.org/wiki?curid=286789" title="ഗുജറാത്ത് സി.എ.ജി. റിപ്പോർട്ട് 2013">
ഗുജറാത്ത് സി.എ.ജി. റിപ്പോർട്ട് 2013

നരേന്ദ്ര മോഡി ഗുജറാത്ത് മുഖ്യമന്ത്രി ആയിരുന്ന കാലയളവിലെ 2012 ഏപ്രിൽ മുതൽ 2013 മാർച്ച് സാമ്പത്തിക വർഷത്തിലെ ഓഡ്റ്റിംഗ് റിപ്പോർട്ടാണു് ഗുജറാത്ത് സി.എ.ജി. റിപ്പോർട്ട് 2013. പ്രസ്തുത സാമ്പത്തിക വർഷത്തിലെ കണക്കെടുപ്പിൽ ഗുരതര വീഴ്ചകൾ കണ്ടെത്തിയതായി സി.എ.ജി. റിപ്പോർട്ട് ചെയ്യുന്നു. വൻകിട സ്ഥാപനങ്ങൾക്ക് അർഹതയില്ലാത്ത നികുതിയിവു് നൽകിയെന്നു് റിപ്പോർട്ടിൽ പ്രതിപാദിക്കുന്നു. അതു പ്രകാരം സർക്കാറിൽ എത്തിച്ചേരേണ്ട 25000 കോടി ഇന്ത്യൻ രൂപയുടെ നഷ്ടം അഞ്ച് ഓഡിറ്റ്ങ്ങുകളിലായ കണക്കാക്കുന്നു. 1500 കോടി രൂപ റിലയൻസ് പെട്രോളിയം, എസ്സാർ പവർ, അഡാനി ഗ്രൂപ്പ് എന്നിവയ്ക്ക് മാത്രമായി ഇളവു് നല്കിയതായും കണക്കാക്കുന്നു. വൈദ്യുതി ആവശ്യത്തിനുണ്ടായിട്ടും സോളാർപദ്ധതിയിൽ നിന്നു് വഴിവിട്ട് വാങ്ങിക്കൂട്ടി 473.20 അധിക ബാദ്ധ്യത ഉപഭോക്താക്കൾക്ക് വരുത്തിവച്ചിരിക്കുകയാണു്



</doc>
<doc id="286799" url="https://ml.wikipedia.org/wiki?curid=286799" title="ഇന്ത്യ (വിവക്ഷകൾ)">
ഇന്ത്യ (വിവക്ഷകൾ)

ഔദ്യോഗികമായി റിപ്പബ്ലിക്ക് ഓഫ് ഇന്ത്യ (ഭാരത ഗണരാജ്യം) എന്ന് അറിയപ്പെടുന്ന ഇന്ത്യ, ദക്ഷിണേഷ്യയിലെ ഒരു രാജ്യമാണ്.

ഇന്ത്യ എന്ന പദം സന്ദർഭത്തിനനുസരിച്ച് താഴെ കൊടുത്തിരിക്കുന്ന വിഷയങ്ങളെ സൂചിപ്പിക്കുന്നു.

"ഇന്ത്യ" എന്ന പദം ചരിത്രപരമായി സൂചിപ്പിക്കുന്നത്:



</doc>
<doc id="286800" url="https://ml.wikipedia.org/wiki?curid=286800" title="ബ്ലെയ്സ് കംപോർ">
ബ്ലെയ്സ് കംപോർ

ബർക്കിനാ ഫാസോയുടെ മുൻ പ്രസിഡന്റാണ് ബ്ലെയ്സ് കംപോർ.

1951 ഫെബ്രുവരി 3ന് അപ്പർ വോൾട്ട (ഇപ്പോൾ ബർക്കിനാ ഫാസോ)യിൽ ജനിച്ചു. 1983 മുതൽ 1987 വരെ തോമസ് ശങ്കര പ്രസിഡന്റായിരുന്നപ്പോൾ ദേശീയ റവല്യൂഷണറി കൗൺസിൽ അംഗമായിരുന്നു. സംസ്ഥാനത്തിന്റെ മന്ത്രിയായി സേവനമനുഷ്ഠിച്ചിട്ടുണ്ട്. 1987 ഒക്ടോബറിൽ അട്ടിമറിയിലൂടെ അധികാരത്തിലെത്തി. 2005 നവംബറിലെ തിരഞ്ഞെടുപ്പിൽ വൻ ജനപിന്തുണയോടെ വിജയിച്ചു. 2005-ലെ പുതിയ ഭരണഘടന പ്രകാരം ഒരാൾക്കു രണ്ടിലേറെ തവണ പ്രസിഡന്റാകാൻ കഴിയില്ല. ഇതിനു മുൻകാല പ്രാബല്യമില്ലെന്ന കോടതിവിധിയുടെ ബലത്തിൽ 2010-ലെ തിരഞ്ഞെടുപ്പിലും മൽസരിച്ചു ജയിച്ചു.



</doc>
<doc id="286803" url="https://ml.wikipedia.org/wiki?curid=286803" title="ദേശീയ ലൈബ്രേറിയൻ ദിനം">
ദേശീയ ലൈബ്രേറിയൻ ദിനം

ലൈബ്രറി സയൻസ് എന്ന ശാസ്ത്രശാഖ വളർത്തിയെടുക്കുന്നതിനും, ലൈബ്രറി സേവനങ്ങൾ ശാസ്ത്രീയമാക്കുന്നതിനും വേണ്ടി ശ്രമിച്ച ഡോ. എസ്.ആർ. രംഗനാഥന്റെ ജന്മവാർഷികദിനമായ ആഗസ്റ്റ് 12നാണ് ദേശീയ ലൈബ്രേറിയൻ ദിനമായി ആഘോഷിക്കുന്നത്. 


</doc>
<doc id="286806" url="https://ml.wikipedia.org/wiki?curid=286806" title="വിജയ കുമാരണതുംഗ">
വിജയ കുമാരണതുംഗ

പ്രശസ്തനായ ശ്രീലങ്കൻ ചലച്ചിത്ര താരവും രാഷ്ട്രീയ നേതാവുമായിരുന്നു വിജയ കുമാരണതുംഗ. ദശാബ്ദങ്ങളോളം ലങ്കൻ രാഷ്ട്രീയത്തെ നിയന്ത്രിച്ച ബണ്ഡാരനായികെ കുടുംബത്തിലെ ഒരംഗമായിരുന്നു അദ്ദേഹം. 1970 കളിലെ സിംഹള ചിത്രങ്ങളിലൂടെ ഏറെ ജനപ്രീതി നേടിയ അദ്ദേഹം മുൻ ശ്രീലങ്കൻ പ്രസിഡന്റ് ചന്ദ്രിക കുമാരതുംഗയെയാണ് വിവാഹം ചെയ്തിരിക്കുന്നത്.114 ചലച്ചിത്രങ്ങളിൽ അദ്ദേഹം അഭിനയിച്ചിട്ടുണ്ട്. ഗായകൻ എന്ന നിലയിലും ശ്രദ്ധേയനാകൻ അദ്ദേഹത്തിനു സാധിച്ചു. 

1970കളിൽ തന്നെ രാഷ്ട്രീയത്തിലും വിജയ സജീവമായിരുന്നു. ലങ്ക സമാജ പാർട്ടിയിലൂടെയായിരുന്നു രംഗ പ്രവേശംഅതിനു ശേഷം സ്വന്തമായി ശ്രീലങ്ക മഹാജന പാർട്ടി സ്ഥാപിക്കുകയും തമിഴ് പുലികളുമായി സമാധാന സംഭാഷണങ്ങൾക്ക് വേണ്ടി ശ്രമിക്കുകയും ചെയ്തു. തീവ്രവാദികളായ സിംഹള വിഭാഗത്തിന്റെ അപ്രീതിയായിരുന്നു അനന്തര ഫലം.1988ൽ ഒരു ജനതാ വിമുക്തി പെരുമുന (ശ്രീലങ്കയിൽ 1980കളിൽ തീവ്ര ഇടതു പക്ഷ തീവ്രവാദത്തിലൂടെ ശ്രദ്ധ നേടിയവരാണ് ഇവർ.ഇന്നും ലങ്കൻ രാഷ്ട്രീയത്തിൽ തീവ്ര നിലപാടുകൾ കൊണ്ട് ഇവർ അറിയപ്പെടുന്നു) തീവ്രവാദിയെന്ന് സംശയിക്കപ്പെടുന്ന ആളിന്റെ വെടിയേറ്റ് അദ്ദേഹം കൊല്ലപ്പെട്ടു.ഇന്നും ശ്രീലങ്കൻ ജനതക്കിടയിൽ ചലച്ചിത്ര നടനെന്ന പ്രഭാവം കൊണ്ടും സമാധാന വാദിയായ രാഷ്ട്രീയ നേതാവെന്ന നിലയിലും ഏറെ ജനപ്രിയനാണ് വിജയ.


</doc>
<doc id="286812" url="https://ml.wikipedia.org/wiki?curid=286812" title="ദ യൂഷ്വൽ സസ്‌പെക്ട്സ്">
ദ യൂഷ്വൽ സസ്‌പെക്ട്സ്

ദ യൂഷ്വൽ സസ്‌പെക്ട്സ് , 1995ൽ ഇറങ്ങിയ ഒരു അമേരിക്ക൯ കുറ്റാന്വേഷണ ചലചിത്രമാണ്. ബ്രയാ൯ സിങ്ങ൪ ആണ് സംവിധാനം നി൪വഹിച്ചത്. സ്റ്റീഫ൯ ബോൽവി൯, ഗബ്രിയേൽ ബയേ൯, കെവി൯ സ്പേസി, ബെനിക്കോ ടെൽ ടേറോ, കെവി൯ പൊള്ളാക്ക് തുടങ്ങിയ താരനിരയുടെ അഭിനയ മൂഹൂ൪ത്തങ്ങൾ ഈ ചിത്രത്തെ മികവുറ്റതാക്കി. 1995ലെ മികച്ച സഹനടനുള്ള അക്കാദമി അവാ൪ഡ് കെവി൯ സ്പേസി ഈ ചലചിത്രത്തിലൂടെ സ്വന്തമാക്കി. ഇതു കൂടാതെ മികച്ച തിരക്കഥക്കുള്ള അക്കാദമി അവാ൪ഡ് മക്ക്വറിയ്കും ഈ ചലചിത്രത്തിലൂടെ ലഭിച്ചു. ആസ്വാദകരുടെയും വിമ൪ശകരുടെയും പ്രശംസ ഈ ചലചിത്രം പിടിച്ചുപറ്റി. കെവി൯ സ്പേസിയുടെ അത്യുജ്ജലമായ അഭിനയവും കഥയുടെ സ്സപെ൯സും ഈ ചലചിത്രത്തെ മികവുറ്റതാക്കി.


</doc>
<doc id="286821" url="https://ml.wikipedia.org/wiki?curid=286821" title="ഉക്രൈനിയൻ ഭാഷ">
ഉക്രൈനിയൻ ഭാഷ

ഉക്രൈനിയൻ ഭാഷ ( , ) ഒരു കിഴക്കൻ സ്ലാവിക് ഭാഷയാണ്. ഉക്രൈനിലെ ഔദ്യോഗിക ഭാഷയും ഉക്രൈനിയൻ ജനതയുടെ പ്രധാന ഭാഷയുമാണിത്. കിറിലിക് ലിപിയുടെ ഒരു വകഭേദമാണ് (ഉക്രൈനിയൻ അക്ഷരമാല കാണുക) ഈ ഭാഷ എഴുതുവാനായി ഉപയോഗിക്കുന്നത്.

കീവൻ റൂസ് എന്ന മദ്ധ്യകാലഘട്ടത്തിലെ രാജ്യത്തിൽ സംസാരിച്ചിരുന്ന ഓൾഡ് ഈസ്റ്റ് സ്ലാവിക് എന്ന ഭാഷയിൽ നിന്നാണ് ഉക്രൈനിയൻ ഭാഷ പരിണമിച്ചുണ്ടായത്. 1804 മുതൽ റഷ്യൻ വിപ്ലവം വരെ ഉക്രൈനിയൻ ഭാഷ റഷ്യൻ സാമ്രാജ്യത്തിലെ സ്കൂളുകളിൽ നിരോധിക്കപ്പെട്ടിരുന്നു. ഉക്രൈന്റെ ഏറ്റവും വലിയ ഒരു ഭാഗമായ നൈപർ ഉക്രൈൻ (ഉക്രൈന്റെ മദ്ധ്യഭാഗവും കിഴക്കൻ പ്രദേശവും തെക്കൻ പ്രദേശവും) ഈ സമയത്ത് റഷ്യൻ സാമ്രാജ്യത്തിന്റെ ഭാഗമായിരുന്നു. പടിഞ്ഞാറൻ ഉക്രൈനിൽ ഈ ഭാഷ ഒരിക്കലും നിരോധിക്കപ്പെട്ടിട്ടില്ലാത്തതിനാൽ നിത്യജീവിതത്തിലും നാടൻ പാട്ടുകളിലും, സംഗീതജ്ഞന്മാരിലും എഴുത്തുകാരിലും മറ്റും വലിയ സ്വാധീനമുണ്ടാകുന്ന സാഹചര്യമുണ്ടായി.

ഉക്രൈനിയൻ, ബെലാറൂസിയൻ എന്നീ ഭാഷകൾക്ക് 84% പൊതുവായ പദസമ്പത്താണുള്ളത്. പോളിഷ് ഭാഷയുടെ കാര്യത്തിൽ ഇത് 70%, സെർബോ-ക്രോയേഷ്യൻ ഭാഷകളിൽ 68%, സ്ലൊവാക് ഭാഷയിൽ 66%, റഷ്യൻ ഭാഷയുമായി 62% എന്നിങ്ങനെയാണ്. റഷ്യൻ, ബെലറൂസിയൻ, ഉക്രൈനിയൻ എന്നീ ഭാഷകൾ സംസാരിക്കുന്നവർക്ക് ഒരു പരിധിവരെ പരസ്പരം മനസ്സിലാക്കാൻ സാധിക്കും.



</doc>
<doc id="286833" url="https://ml.wikipedia.org/wiki?curid=286833" title="ആലു">
ആലു

ഉരുളക്കിഴങ്ങിനെ സൂചിപ്പിക്കുന്ന ദക്ഷിണേഷ്യൻ പദമാണ് ആലു.

വിവിധയിനം വിഭവങ്ങളുടെ പേരുകളിൽ ഈ പേര് കാണാൻ കഴിയും.



</doc>
<doc id="286841" url="https://ml.wikipedia.org/wiki?curid=286841" title="അയ്മനം ജോൺ">
അയ്മനം ജോൺ

മലയാള ചെറുകഥാകൃത്താണ് അയ്മനം ജോൺ (ജനനം :10 ഏപ്രിൽ 1953).
1953-ൽ അയ്‌മനത്ത്‌ ജനിച്ചു. കോട്ടയം സി. എം. എസ്‌. കോളജിൽ വിദ്യാർത്ഥിയായിരിക്കവേ, 1972-ൽ മാതൃഭൂമി വിഷുപതിപ്പ്‌ സാഹിത്യമത്സരത്തിൽ ഒന്നാം സമ്മാനം നേടിയ ‘ക്രിസ്‌മസ്‌ മരത്തിന്റെ വേര്‌’ എന്ന കഥയിലൂടെ കഥാസാഹിത്യത്തിൽ രംഗപ്രേവേശം. പിൽക്കാലത്ത്‌ നീണ്ട ഇടവേളകൾ വിട്ട്‌ എഴുതിയ കുറച്ചു മാത്രം കഥകൾ. ക്രിസ്‌മരത്തിന്റെ വേര്‌‘ എന്ന പേരിൽ ഏകകഥാസമാഹാരം.ജോണിന്റെ ഓർമ്മകളുടെ പുസ്തകമാണ് 'എന്നിട്ടുമുണ്ട് താമരപ്പൊയ്കകൾ'. സ്വന്തം നാടായ അയ്മനത്തെയും കോട്ടയത്തെയും താൻ നടത്തിയ ദേശാടനങ്ങളെയും കുറിച്ചുള്ള കുറിപ്പുകളാണ് ഈ പുസ്തകത്തിൽ ഉൾക്കൊള്ളിച്ചിരിക്കുന്നത്.

കേന്ദ്രസർക്കാരിന്റെ ഓഡിറ്റ്‌ വകുപ്പിൽ സീനിയർ ഓഡിറ്റ്‌ ഓഫീസറായി വിരമിച്ചു.



</doc>
<doc id="286844" url="https://ml.wikipedia.org/wiki?curid=286844" title="ഗാമിനി ഫൊൻസേക">
ഗാമിനി ഫൊൻസേക

ശ്രീലങ്കൻ ചലച്ചിത്ര രംഗത്തെ പ്രധാന താരങ്ങളിൽ ഒരാളായിരുന്നു ഗാമിനി ഫൊൻസേക (1936-2004). 1960-കളിൽ അഭിനയ രംഗത്തെത്തിയ ഗാമിനി രാഷ്ടീയത്തിലും സജീവമായിരുന്നു. കലാമൂല്യമുള്ള ഏതാനും ചിത്രങ്ങളുടെ ഭാഗമാകാൻ സാധിച്ചു എന്നതാണ്‌ സിംഹള സിനിമയിൽ അദ്ദേഹത്തെ ശ്രദ്ധേയനാക്കുന്നത്. ശ്രീലങ്കയിൽ ഇന്നും ഏറെ ആരാധിക്കപ്പെടുന്ന ‘നിധനായ’ എന്ന സിനിമ അദ്ദേഹത്തിന്റെ ഏറ്റവും മികച്ച ചിത്രങ്ങളിൽ ഒന്നായി കണക്കാക്കപ്പെടുന്നു. സിംഹള സിനിമയിൽ ജെയിംസ് ബോണ്ട് കഥാപാത്രങ്ങളെ ആദ്യമായി അവതരിപ്പിക്കുന്നതും അദ്ദേഹം തന്നെ.
1989ൽ അദ്ദേഹം യുണൈറ്റഡ് നാഷണൽ പാർട്ടിയിൽ ചേർന്നു. തുടർന്ന് പാർലിമെന്റിലേക്ക് തെരഞ്ഞെടുക്കപ്പെടുകയും, ഡെപ്യൂട്ടി സ്പീക്കറായി നിയമിക്കപ്പെടുകയും ചെയ്തു. വടക്ക് കിഴക്കൻ പ്രവിശ്യയുടെ ഗവർണ്ണറായും അദ്ദേഹം സേവനമനുഷ്ഠിച്ചിട്ടുണ്ട്. 2004ൽ അദ്ദേഹം അന്തരിച്ചു.



</doc>
<doc id="286848" url="https://ml.wikipedia.org/wiki?curid=286848" title="ഒലുഗാൻഡ ഭാഷ">
ഒലുഗാൻഡ ഭാഷ

ഉഗാൻഡയിലെ പ്രധാന ഭാഷയാണ് ഗാൻഡ ഭാഷ, അല്ലെങ്കിൽ ലുഗാൻഡ (ഗാൻഡ: "ഒലുഗാൻഡ" ). ദക്ഷിണ ഉഗാൻഡയിലെ ഒരുകോടി അറുപതിലക്ഷത്തിലധികം ഗാൻഡ ജനവിഭാഗത്തിൽപെട്ട ആൾക്കാരും മറ്റുള്ളവരും മറ്റുള്ളവരും ഈ ഭാഷ സംസാരിക്കുന്നുണ്ട്. തലസ്ഥാനമായ കമ്പാലയിലെയും പ്രധാന ഭാഷ ഇതാണ്. നൈജർ-കോംഗോ കുടുംബത്തിലെ ‌ബാന്റു ശാഖയിലെപ്പെട്ട ഭാഷയാണിത്.

ബുഗാൻഡ പ്രദേശത്ത് എഴുപതുലക്ഷം ആൾക്കാർ ഒന്നാം ഭാഷയായി ഇതുപയോഗിക്കുന്നുണ്ട്. ഏകദേശം ഒരു കോടി ആൾക്കാർക്ക് ഇത് മാതൃഭാഷയല്ലെങ്കിൽപ്പോലും ഉപയോഗിക്കാനുള്ള അറിവുണ്ട്. ഉഗാണ്ടയിൽ ഏറ്റവും വ്യാപകമായി ഉപയോഗിക്കപ്പെടുന്ന ഭാഷയാണിത്. രണ്ടാം ഭാഷ എന്ന നിലയിൽ ഇതിന്റെ സ്ഥാനം ഇംഗ്ലീഷിനു പിന്നിലും സ്വാഹിലിയ്ക്ക് മുന്നിലുമായാണ്. ഉഗാണ്ടയിലെ പ്രാഥമിക ഔദ്യോഗിക ഭാഷയായ ഇംഗ്ലീഷ് പഠിപ്പിക്കുന്നതിനു മുൻപായി ചില പ്രൈമറി വിദ്യാലയങ്ങളിൽ ഈ ഭാഷയിലാണ് അദ്ധ്യയനം നടത്തുന്നത്. 1960-കൾ വരെ ഗാൻഡ കിഴക്കൻ ഉഗാണ്ടയിലെ പ്രൈമറി സ്കൂളുകളിലെയും അദ്ധ്യയന മാദ്ധ്യമമായിരുന്നു.





</doc>
<doc id="286863" url="https://ml.wikipedia.org/wiki?curid=286863" title="കുർദിഷ് ഭാഷകൾ">
കുർദിഷ് ഭാഷകൾ

പശ്ചിമേഷ്യയിലെ കുർദുകൾ സംസാരിക്കുന്ന വിവിധ ഇറാനിയൻ ഭാഷകളാണ് കുർദിഷ് ഭാഷകൾ ( അല്ലെങ്കിൽ ) എന്നറിയപ്പെടുന്നത്. മറ്റുഭാഷകൾ പഠിക്കാത്ത ആളുകൾക്ക് ഇവ പരസ്പരം മനസ്സിലാക്കാൻ ബുദ്ധിമുട്ടാണ്. കുർമാൻജി കുർദിഷ് എന്ന ഭാഷയാണ് ഏറ്റവും കൂടുതൽ ആൾക്കാർ സംസാരിക്കുന്നത്. കുർദുകൾ സംസാരിക്കുന്ന ഭാഷകൾ ഒരു ഭാഷാവിഭാഗത്തിൽ പെടുന്നവയുമല്ല. നാലു ഭാഷകൾ സാധാരണയായി ഒരു വിഭാഗത്തിൽ പെടുത്തുമെങ്കിലും സാസ ഗൊരാനി ഭാഷകൾക്ക് ഇവയുമായി അടുത്ത ബന്ധമില്ല.

ഇരുപതാം നൂറ്റാണ്ടുവരെ കുർദിഷ് ഭാഷകളിലെ സാഹിത്യരചന പ്രധാനമായും കാവ്യങ്ങളിലായിരുന്നു. ഇപ്പോൾ കുർദിഷ് ഭാഷകളിൽ രണ്ട് പ്രധാന വിഭാഗങ്ങളാണുള്ളത്. വടക്കൻ മേഖലകളിൽ പ്രധാനമായും സംസാരിക്കുന്ന കുർമാൻജി, കിഴക്കും തെക്കും സംസാരിക്കുന്ന സൊറാനി എന്നിവയാണവ. ഇറാക്കിലെ രണ്ടാം ഔദ്യോഗിക ഭാഷയാണ് സൊറാനി. ഔദ്യോഗിക രേഖകളിൽ ഇത് "കുർദിഷ്" എന്നാണ് വിശേഷിപ്പിക്കപ്പെടുന്നത്. അർമേനിയയിൽ അംഗീകരിക്കപ്പെട്ട ന്യൂന പക്ഷ ഭാഷ കുർമാൻജിയാണ്. ടർക്കി, സിറിയ, ഇറാക്ക്, ഇറാൻ എന്നിവിടങ്ങളിലും ഇത് സംസാരിക്കപ്പെടുന്നുണ്ട്.

ദശലക്ഷക്കണക്കിന് കുർദുകൾ സംസാരിക്കുന്ന മറ്റൊരു ഭാഷാവിഭാഗമാണ് സാസ-ഗൊറാനി.ഗൊറാനിയുടെ ഒരു പ്രാദേശിക ശാഖയായ ഹെവ്രാമി പതിന്നാലാം നൂറ്റാണ്ടുമുതൽ സാഹിത്യരചന നടക്കുന്ന ഒരു ഭാഷയായിരുന്നുവെങ്കിലും ഇരുപതാം നൂറ്റാണ്ടിൽ സൊറാനി ഭാഷയ്ക്ക് വഴിമാറുകയുണ്ടായി.



</doc>
<doc id="286877" url="https://ml.wikipedia.org/wiki?curid=286877" title="സജി തോമസ്">
സജി തോമസ്

അർജുന അവാർഡ് നേടിയ ദേശീയ തുഴച്ചിൽ താരമാണ് സജി തോമസ് . 13 അന്താരാഷ്ട്ര മെഡലുകൾക്ക് ഉടമയാണ്. തുഴച്ചിലിൽ ഏറ്റവുംകൂടുതൽ രാജ്യാന്തര മെഡലുകൾ നേടിയ ഇന്ത്യൻ താരം സജിയാണ്‌. 
ആലപ്പുഴ നെടുമുടി ചെമ്പുംപറമ്പ് സ്വദേശിയായ തോമസിന്റെയും ക്ലാരമ്മയുടെയും മകനാണ് . വൈശ്യംഭാഗം ഹൈസ്‌കൂളിലും എടത്വ സെന്റ്.അലോഷ്യസ് കോളേജിലുമായിരുന്നു വിദ്യാഭ്യാസം. 1996-97-ൽ കേരളത്തിനായി മത്സരിച്ചുതുടങ്ങി. ആലപ്പുഴ സായി ജലകായിക കേന്ദ്രമായിരുന്നു ആദ്യ പരിശീലന സ്‌ഥലം. 1996-97 ൽ കേരളത്തിനു വേണ്ടി മത്സരിച്ചു തുടങ്ങി. 1997 ൽ ബംഗളരുവിൽ നടന്ന ദേശീയ ഗയിംസിനുശേഷം സജി കരസേനയിൽ ചേർന്നു. 2000 ൽ ഇന്ത്യൻ ക്യാമ്പിലെത്തി. 2001 ൽ ചൈനയിൽ നടന്ന ഏഷ്യൻ ചാമ്പ്യൻഷിപ്പായിരുന്നു ആദ്യത്തെ രാജ്യാന്തര മത്സരം. തുടർന്നുള്ള എല്ലാ വർഷവും രാജ്യാന്തര ചാമ്പ്യൻഷിപ്പുകളിൽ സജി തോമസ്‌ രാജ്യത്തിനായി മത്സരിച്ചു. ഇറ്റലി, ജപ്പാൻ, ജർമ്മനി, സ്വിറ്റ്‌സർലൻഡ്‌ എന്നിവിടങ്ങളിൽ നടന്ന ലോക ചാമ്പ്യൻഷിപ്പുകളിലും പങ്കെടുത്തു. 13 രാജ്യാന്തര മെഡലുകളിൽ നാല്‌ സ്വർണവും അഞ്ച്‌ വെള്ളിയും ഉൾപ്പെടും. മൂന്ന്‌ സ്വർണം ഏഷ്യൻ ചാമ്പ്യൻഷിപ്പിലും ഒന്ന്‌ സാഫ്‌ ഗെയിംസിലുമാണ്‌ നേടിയത്‌. 2010ൽ ചൈനയിലെ ഗ്വാങ്ഷൂവിൽ നടന്ന ഏഷ്യാഡിൽ രണ്ട് വെള്ളിമെഡലുകൾ സ്വന്തമാക്കി. 

സെക്കന്തരാബാദിൽ കരസേനയുടെ ഇലക്ര്‌ടിക്കൽ ആൻഡ്‌ മെക്കാനിക്കൽ വിഭാഗത്തിൽ ക്യാപ്ടനാണ് . 


</doc>
<doc id="286881" url="https://ml.wikipedia.org/wiki?curid=286881" title="ഫാർമസി">
ഫാർമസി

ഫാർമസി അഥവാ ഔഷധാലയം എന്നത് ആരോഗ്യശാസ്ത്രവും രസശാസ്ത്രവും ചേർന്ന ഒരു സാങ്കേതിക വിജ്ഞാന ശാഖയാണ്. ഔഷധങ്ങളുടെ അഥവാ മരുന്നുകളുടെ സുരക്ഷിതവും ഫലപ്രധമായിട്ടുള്ള ഉപയോഗമാണ് അതിന്റെ ലക്ഷ്യം.

ആരോഗ്യ പരിപാലന രംഗത്തെ ഒരു പ്രധാന ശാഖയാണ് ഇത്. ഡോക്ടറുടെ കുറിപ്പടിക്ക് അനുസരിച്ച് രോഗികൾക്ക് മരുന്നുകൾ ഉപയൊഗക്രമമനുസരിച്ച് പറഞ്ഞു മനസ്സിലാക്കി കൊടുക്കുന്ന വിധഗ്തരെയാണ് ഫാർമസിസ്റ്റ് എന്ന് വിളിക്കുന്നത്. 

മരുന്നുകൾ വില്ക്കുന്ന സ്ഥാപനത്തെയാണ് ഫാർമസി എന്ന് വിളിക്കുന്നത്.


</doc>
<doc id="286882" url="https://ml.wikipedia.org/wiki?curid=286882" title="മാലിനി ഫൊൻസേക">
മാലിനി ഫൊൻസേക

ശ്രീലങ്കൻ സിനിമയിലെ ഏറ്റവും മികച്ച അഭിനേത്രികളിൽ ഒരാളാണ്‌ മാലിനി ഫൊൻസേക. 2010ൽ ഏഷ്യയിലെ മികച്ച 25 അഭിനേത്രികളിൽ ഒരാളായി CNN ഇവരെ തെരഞ്ഞെടുക്കുകയുണ്ടായി. പതിറ്റാണ്ടുകൾ നീണ്ട അഭിനയജീവിതത്തിലെ ഏറ്റവും മികച്ച സിനിമകളിലൊന്നായി കരുതപ്പെടുന്നത് ഗാമിനി ഫൊൻസേക യുമൊത്തുള്ള ‘നിധനായ’ ആണ്‌. ശ്രീലങ്കൻ സിനിമയിലെ ഏറ്റവും പ്രശസ്തമായ താര ജോടികളായിരുന്നു ഗമിനിയും മാലിനിയും. ഇതിഹാസ നടൻ ശിവാജി ഗണേശനുമൊത്തും ഒരു തമിഴ് സിനിമയിൽ അവർ അഭിനയിച്ചിട്ടുണ്ട്. 2008ൽ പുറത്തിറങ്ങിയ ആകാശ കുസും ഒത്തിരി അന്താരാഷ്ട്ര വേദികളിൽ പുരസ്കാരങ്ങൾ നേടി.

ശ്രീലങ്കൻ പാർലിമെന്റിൽ നിലവിലെ ഒരംഗമാണ്‌ മാലിനി ഫൊൻസേക.
1968- ൽ പുറത്തിറങ്ങിയ ആദ്യ ചിത്രത്തിനു ശേഷം ആറു പതിറ്റാണ്ടു കൊണ്ട് 140 ചിത്രങ്ങളിൽ അഭിനയിച്ചു.


 



</doc>
<doc id="286885" url="https://ml.wikipedia.org/wiki?curid=286885" title="ദൃക്‌സാക്ഷി (ചലച്ചിത്രം)">
ദൃക്‌സാക്ഷി (ചലച്ചിത്രം)

സ്വപ്ന ഫിലിംസിന്റെ ബാനറിൽ സി.ജെ. ബേബി നിർമിച്ച മലയാളചലച്ചിത്രമാണ് ദൃക്സാക്ഷി. വിതരണം "രാജശ്രീ പിക്ചേഴ്സ്" നടത്തിയ ഈ ചിത്രം 1973 ഒക്ടോബർ 12-ന് പ്രദർശനം തുടങ്ങി.






</doc>
<doc id="286886" url="https://ml.wikipedia.org/wiki?curid=286886" title="ഏഷ്യൻ സ്കൂൾ ഓഫ് ബിസിനസ്സ്">
ഏഷ്യൻ സ്കൂൾ ഓഫ് ബിസിനസ്സ്

തിരുവനന്തപുരം ജില്ലയിലെ സ്വാശ്രയ വിദ്യാഭ്യാസമേഖലയിലെ ഒരു സ്ഥാപനമാണ്‌ ഏഷ്യൻ സ്കൂൾ ഓഫ് ബിസിനസ്സ് . 2005 ലാണ് ഇത് പ്രവർത്തനമാരംഭിച്ചത്. 
എ.എസ് .ബി എന്ന ചുരുക്കപ്പേരിലും ഇത് അറിയപ്പെടുന്നു. തിരുവനന്തപുരം നഗരത്തിൽ നിന്നും 20 കി.മീ. അകലെ പള്ളിപ്പുറത്താണ് കൊളേജ്‌ ക്യാമ്പസ്‌ സ്ഥിതി ചെയ്യുന്നത്‌. പള്ളിപ്പുറത്ത് സ്ഥിതിചെയ്യുന്ന സി.ആർ.പി.എഫ്. നു എതിർ വശത്തായി 16 ഏക്കർ ക്യാമ്പസിലാണിത് .
പ്രധാനമന്ത്രിയുടെ ഉപദേഷ്ടാവായിരുന്ന ഡോ.എസ്. രാമദുരൈ, അഹമ്മദാബാദ് ഐ.ഐ.എം. മുൻ ഡയറക്ടറും ലോകബാങ്ക് അഡൈ്വസറുമായ പ്രൊഫ. സാമുവൽ പോൾ, ബുർജ് ഒമാൻ സി.ഇ.ഒ ജോർജ് എം.തോമസ്, ടെക്‌നോപാർക്ക് സ്ഥാപക സി.ഇ.ഒയുമായ ജി. വിജയരാഘവൻ തുടങ്ങിയവരടങ്ങുന്ന ബോർഡ് ഓഫ് ഗവേണേഴ്‌സ് ആണ് ഈ സ്ഥാപനത്തിന്റെ പ്രവർത്തനങ്ങൾക്ക് നേതൃത്വം നൽകുന്നത്.
ഏഷ്യൻ സ്കൂൾ ഓഫ് ബിസിനസ്സ് എന്ന സ്ഥാപനത്തിന്റെ ഒരു അവിഭാജ്യ ഭാഗമാണ് ഏഷ്യൻ സ്കൂൾ ബിസിനസ് ലൈബ്രറി. ലൈബ്രറിയുടെ പൂർണ്ണമായ കാറ്റലോഗ് ഓപ്പൺ സോഴ്സ് ലൈബ്രറി മാനേജ്മെന്റ് സോഫ്റ്റ്‌വേർ ആയ കോഹ ഉപയോഗിച്ച് ലഭ്യമാക്കുന്നു. സമകാലിക മാനേജ്മെന്റ് പഠന വിഭവങ്ങൾ , പുസ്തകങ്ങൾ, റഫറൻസ് പുസ്തകങ്ങൾ, ആനുകാലികങ്ങൾ, ജനപ്രിയ മാഗസിനുകൾ, പത്രങ്ങൾ, സിഡി / ഡിവിഡികൾ, കേസ് പഠനങ്ങൾ റിപ്പോർട്ടുകൾ മുതലായവയുടെ വിശാലമായ ശേഖരം ഇവിടെ ഉണ്ട് .ലൈബ്രറി പ്രധാന ദൗത്യം ഉയർന്ന ഗുണമേന്മയുള്ള വിവരങ്ങൾ സോഷ്യൽ സയൻസ് & മനജ്മെന്റ്റ് വിദ്യാർത്ഥികൾ, ഫാക്കൽറ്റി ,ഗവേഷകർ എന്നിവര്ക്ക് നല്കുക എന്നതാണ്.

എ.ഐ.സി.ടി.ഇ. അംഗീകൃത പി.ജി.ഡി.എം (പോസ്റ്റ് ഗ്രാജ്വേറ്റ് ഡിപ്ലോമ ഇൻ മാനേജ്‌മെന്റ്)


</doc>
<doc id="286887" url="https://ml.wikipedia.org/wiki?curid=286887" title="ടോം ജോസഫ്">
ടോം ജോസഫ്

ഇന്ത്യൻ വോളീബോൾ ടീം മുൻ ക്യാപ്റ്റനാണ് ടോം ജോസഫ് . ഇന്ത്യൻ വോളീബോളിലെ ശ്രദ്ധേയനായ താരമാണ്. ജിമ്മി ജോർജിനു ശേഷം ഇന്ത്യ കണ്ട മികച്ച വോളി താരങ്ങളിലൊരാളായി അറിയപ്പെടുന്നു. അർജുന പുരസ്‌കാര ജേതാവാണ്. രാജ്യാന്തര വോളിബോൾ രംഗത്ത് 20 വർഷം പൂർത്തിയാക്കി.ഇന്ത്യൻ വോളീബോളിൽ കേരളത്തിൻറെ മുഖമായിട്ടാണ് അറിയപ്പെടുന്നത്. 

കോഴിക്കോട് ജില്ലയിലെ തൊട്ടിൽപ്പാലം പൂതംപാറ സ്വദേശിയാണ്. മലയോരഗ്രാമത്തിന്റെ വോളിബോൾ കമ്പം കണ്ട് വളർന്നു. എട്ടാം ക്ലാസ്സിൽ പഠിക്കുമ്പോഴാണ് തൊട്ടിൽപ്പാലം വോളി അക്കാഡമിയിലെത്തുന്നത്. 1995ൽ കോഴിക്കോട് സായ്‌ പരിശീലന കേന്ദ്രത്തിലേക്ക് ടോം തെരഞ്ഞെടുക്കപ്പെട്ടു. കോഴിക്കോട് സായിയിൽ നിന്ന് കളി പഠിച്ച ടോം തന്റെ കരിയർ വളർത്തി വലുതാക്കിയത് വളരെ പെട്ടെന്നായിരുന്നു. 1997ൽ ഇന്ത്യൻ ജൂനിയർ ടീമിൽ എത്തിയ ടോം ജോസഫ് രണ്ടു വർഷം കൊണ്ടു തന്നെ സീനിയർ ഇന്ത്യൻ ടീമിലും സ്ഥാനം നേടി. രണ്ട് ഏഷ്യൻ ഗെയിംസ്, നാല് ഏഷ്യൻ ചാമ്പ്യൻഷിപ്പ്, 2009ൽ ടെഹ്റാനിൽ നടന്ന ലോകചാമ്പ്യൻഷിപ്പിനുള്ള യോഗ്യതാമത്സരം തുടങ്ങി നിരവധി മത്സരളിൽ കളിച്ചു. 1998  മുതൽ ഇന്ത്യൻ വോളിബോൾ ടീമിലുണ്ട്. ഏഷ്യൻ ഗെയിംസ്, സാഫ് ഗെയിംസ്, നാല് ഏഷ്യൻ ചാമ്പ്യൻഷിപ്പ് എന്നിവ ഉൾപ്പെടെ നാൽപതിലതികം ടൂർണമെന്റിൽ ഇന്ത്യൻ കുപ്പായമണിഞ്ഞിട്ടുമുണ്ട്. 2002 ലെ ഇന്ത്യൻ ടീമിന്റേയും 2002,2009 വർഷങ്ങളിൽ കേരള ടീമിന്റേയും ക്യാപ്റ്റനായിരുന്നു. 2014ൽ അർജുന അവാർഡ് ലഭിച്ചു. 

പതിനാലു വർഷത്തോളമായി കേരളത്തിനും ഇന്ത്യക്കും വേണ്ടി വോളിബോൾ കോർട്ടിൽ സജീവമായി മത്സരിച്ചു കൊണ്ടിരിക്കുന്ന ടോമിന് അർജ്ജുന അവാർഡും ജി.വി രാജ അവാർഡും നിഷേധിച്ചത് ഏറെ ചർച്ചകൾ സൃഷ്ടിച്ചിരുന്നു. ഒൻപത് തവണ അർജ്ജുന അവാർഡിനായുള്ള അന്തിമപട്ടികയിൽ ഇടം നേടിയെങ്കിലും പരിഗണിക്കപ്പെട്ടിരുന്നില്ല. സഹോദരൻ റോയ്‌ ജോസഫും മുൻ ഇന്ത്യൻ താരമാണ്. പരിക്കിൽ നിന്ന് മുക്തനായി വീണ്ടും കളിക്കളത്തിൽ സജീവമാകാനൊരുങ്ങുകയാണ് ടോം.


</doc>
<doc id="286891" url="https://ml.wikipedia.org/wiki?curid=286891" title="രാജ് നാരായൻ">
രാജ് നാരായൻ

ഉന്നതനായ ഒരു സോഷ്യലിസ്റ്റ് നേതാവായിരുന്നു രാജ് നാരൈൻ. 1977ലെ ലോക്സഭാ തിരഞ്ഞെടുപ്പിൽ ജനതാ പാർട്ടിക്കു വേണ്ടി റായ്ബറെലിയിൽ നിന്ന് അന്നത്തെ പ്രധാനമന്ത്രി ഇന്ദിരാഗാന്ധിയോട് മത്സരിച്ചു വിജയിച്ചു. ഇന്ധിരാഗാന്ധി പരാജയപ്പെട്ട ഏക തിരഞ്ഞെടുപ്പും ഇതായിരുന്നു. മൊറാർജി ദേശായി മന്ത്രിസഭയിൽ ആരോഗ്യമന്ത്രിയായി.


</doc>
<doc id="286897" url="https://ml.wikipedia.org/wiki?curid=286897" title="ശ്രീലങ്കൻ സിനിമ">
ശ്രീലങ്കൻ സിനിമ

ഏതാണ്ട് ഒരു നൂറ്റാണ്ടിലധികം കാലത്തെ പഴക്കമുള്ള സിനിമാ വ്യവസായമാണ്‌ ശ്രീലങ്കൻ സിനിമ. മിക്ക ചലച്ചിത്രങ്ങളും സിംഹള ഭാഷയിലാണ്‌ നിർമ്മിക്കപ്പെടുന്നതെങ്കിലും തമിഴിലും ഇംഗ്ളീഷിലും ചിത്രങ്ങൾ നിർമ്മിക്കപ്പെടുന്നുണ്ട്. ഗാമിനി ഫൊൻസേക, മാലിനി ഫൊൻസേക, വിജയ കുമരതുംഗ, ജാക്സൻ ആന്റണി തുടങ്ങിയർ ശ്രദ്ധേയരായ ശ്രീലങ്കൻ അഭിനേതാക്കളാണ്‌.

ബ്രിട്ടീഷ് ഭരണകാലത്താണ്‌ ശ്രീലങ്കൻ സിനിമ പിറവിയെടുക്കുന്നത്. രണ്ടാം ബൂവർ യുദ്ധവും, വിക്ടോറിയ രാജ്ഞിയുടെ ശവസംസ്കാരവും , എഡ്വേഡ് ഏഴാമന്റെ സ്ഥാനാരോഹണവും രേഖപ്പെടുത്തിയ ക്ളിപ്പിങ്ങുകളാണ്‌ ആദ്യത്തെ രേഖപ്പെടുത്തപ്പെട്ട ശ്രീലങ്കൻ സിനിമാ പ്രദർശനം.1901ൽ അന്നതെ ബ്രിട്ടീഷ് ഗവർണർക്ക് വേണ്ടി നടത്തിയ സ്വകാര്യ പ്രദർശനമായിരുന്നു അത്. 1925ൽ ആദ്യത്തെ സിംഹള സിനിമ പുറത്തിറങ്ങി-രാജകീയ വിക്രമായ. 1920-കളിൽ അമേരിക്കൻ സിനിമകൾക്ക് വ്യാപകമായ പ്രചാരമുണ്ടായിരുന്നു അന്ന് സിലോൺ എന്നറിയപ്പെട്ടിരുന്ന ശ്രീലങ്കയിൽ. 1947ൽ ആദ്യത്തെ സിംഹള ചിത്രം- കഡവുണു പൊരൻഡുവ പുറത്തിറങ്ങി. പില്കാലത്ത് ഏറെ പ്രശസ്തയായ രുക്മിണി ദേവിയായിരുന്നു നായിക. പ്രശസ്തമായ ഒരു നാടകത്തിന്റെ ചലച്ചിത്രാവിഷ്കാരമായിരുന്നു ഈ ചലച്ചിത്രം.1950കളിലെ പ്രധാന താരങ്ങൾ രുക്മിണി ദേവിയും എഡ്ഡി ജയമന്നെയുമായിരുന്നു. മിക്ക ചലച്ചിത്രങ്ങളും ഇൻഡ്യൻ സിനിമകളുടെ സ്വാധീന വലയത്തിലുമായിരുന്നു.

1956ൽ പുറത്തിറങ്ങിയ ‘രേഖാവ’ എന്ന സിനിമ ശ്രീലങ്കൻ സിനിമാ ചരിത്രത്തിലെ നാഴികകക്കല്ലുകളിൽ ഒന്നായി കണക്കാക്കപ്പെടുന്നു. പില്ക്കാലത്ത് പ്രശസ്തിയിലേക്ക് കുതിച്ച ലെസ്റ്റർ ജയിംസ് പെറിസ് സംവിധാനം ചെയ്ത ആദ്യകാല സിനിമകളിൽ ഒനായിരുന്നു അത്.സിംഹള ഗ്രാമീണ സമൂഹത്തിന്റെ കഥ പറഞ്ഞ സിനിമ പല ചലച്ചിത്രോത്സവ വേദികളും ചർച്ചാ വിഷയമായി.1960കളിലെ പ്രധാന പ്രമേയങ്ങൾ സിംഹള സമൂഹവും അതിന്റെ അന്ത സംഘർഷങ്ങളുമായിരുന്നു. എന്നിരുന്നാലും ഇൻഡ്യൻ സിനിമകളുടെ സ്വാധീനവും പ്രകടമായിരുന്നു. ലെസ്റ്റെർ പെറിസിന്റെ ‘ഗമ്പെരലിയ’ അക്കാലത്തിറങ്ങിയ പ്രശസ്ത ചിത്രമാണ്‌.

1960കളുടെ അവസാനം, ഒരു വലിയ മാറ്റത്തിന്റെ തുടക്കമായിരുന്നു സിംഹള സിനിമയിൽ.ഗമ്പെരാലിയ സൃഷ്ടിച്ച തരംഗത്തിനെ പിന്തുടർന്ന് ഒട്ടനവധി സിനിമകളും അഭിനേതാക്കളും സംവിധായകരും രംഗത്തു വന്നു. മാലിനി ഫൊൻസേക, ഗാമിനി ഫൊൻസേക, ജോ അബെവിക്രമ എന്നിവർ അവരിൽ ചിലർ മാത്രം. സാത് സമുദുര അക്കാലത്തെ വിഖ്യാത സിനിമകളിൽ ഒന്നാണ്‌.ദക്ഷിണ ശ്രീലങ്കയിലെ മുക്കുവന്മാരുടെ കഥ പറഞ്ഞ ഈ ചിത്രം ഇന്നും സിംഹളയിലെ എണ്ണപ്പെട്ട സിനിമകളിൽ ഒന്നാണ്‌.

1972ൽ പുറത്തു വന്ന ‘നിധനായ’ സിംഹളയിലെ ഏറ്റവും മികച്ച ചിത്രമായി പലരും വിലയിരുത്തുന്നു. ഗാമിനിയും മാലിനിയും വേഷമിട്ട ഈ ചിത്രം ഒരു നിധി വേട്ടയുടെ കഥ പറയുന്നു. ലെസ്റ്റെർ പെറിസിന്റെതായിരുന്നു സംവിധാനം. സിംഹള സിനിമയുടെ സുവർണകാലവും ഈ സമയത്തു തന്നെയായിരുന്നു. എതേ കാലത്തു തന്നെ ശ്രീലങ്കൻ തമിഴ് സിനിമകളും പുറത്തിറങ്ങുകയും ജനപ്രീതിയാർജ്ജിക്കുകയും ചെയ്തിരുന്നു.
1980ൽ പെറിസിന്റെ ഭാര്യ സുമിത്ര പെറിസ് സംവിധാനം ചെയ്ത;ഗംഗ അഡ്ഡാര‘ വൻ വിജയം നേടി. പിൽ ക്കാലത്ത് രാഷ്ട്രീയത്തിലും സിനിമയിലും ശോഭിച്ച വിജയ കുമരതുംഗയായിരുന്നു ഈ ചിത്രത്തിലെ നായകൻ. അദ്ദേഹം പാടി അഭിനയിച്ച ഈ സിനിമ ഇന്നും ഏറെ ആരാധിക്കപ്പെടുന്നു. ബംബാരു അവിത്ത്, ബഡ്ഡെഗാമ എന്നിവ അക്കലത്തെ മറ്റു മികച്ച സിനിമകളാണ്‌.

1980കളിൽ സിംഹള സിനിമ പ്രതിസന്ധികളെ നേരിട്ടു തുടങ്ങി. ആഭ്യന്തര യുദ്ധവും, മാറിയ സാമൂഹ്യ സാമ്പത്തിക സാഹചര്യങ്ങളുമായിരുന്നു കാരണം. 1990കളിലാണ്‌ ചെറിയൊരു മാറ്റം വരുന്നത്. ശ്രീലങ്കൻ ആഭ്യന്തര യുദ്ധത്തെ അടയാളപ്പെടുത്താൻ ശ്രമിച്ച പ്രസന്ന വിതനാഗെയെപ്പോലുള്ള സംവിധായകരുടെ വരവും ഈ സമയത്താണ്‌.മറ്റു സ്വതന്ത്ര സംവിധായകരാണ്‌ വിമുക്തി ജയസുന്ദര, അശോക് ഹന്ദഗാമ എന്നിവർ. ഹന്ദഗാമയുടെ അക്ഷരായ എന്ന ചിത്രം ഗവണ്മെന്റ് നിരോധിക്കുക പോലുമുണ്ടായി. കടുത്ത സെൻസർഷിപ്പ് നിയമങ്ങളുടെ കാലം കൂടിയായിരുന്നു അത്. വിതനാഗെയുടെ ആകാശ കുസും ഏറെ ശ്രദ്ധിക്കപ്പെട്ട ഒരു സിനിമയാണ്‌.
ഇന്നും മാറ്റങ്ങളുടെ പാതയിലൂടെ സഞ്ചരിക്കുകയാണ്‌ ശ്രീലങ്കൻ സിനിമ. പുതിയ പ്രമേയങ്ങളും ചിത്രങ്ങളും പരീക്ഷണങ്ങളും നടന്നു കൊണ്ടേയിരിക്കുന്നു. ഇന്നത്തെ ശ്രീലങ്കൻ സിനിമയിലെ ചില പ്രശസ്ത അഭിനേതാക്കളാണ്‌ ജാക്സൺ ആന്റണി, രവീന്ദ്ര രെന്ദേനിയ എന്നിവർ.


</doc>
<doc id="286901" url="https://ml.wikipedia.org/wiki?curid=286901" title="ഫ്രാൻസ് ജോസഫ് ലാൻഡ്">
ഫ്രാൻസ് ജോസഫ് ലാൻഡ്

ഭൂമദ്ധ്യരേഖയിൽ നിന്നും ഏറ്റവും വടക്ക് ഭാഗത്ത് സ്ഥിതിചെയ്യുന്ന ദ്വീപ സമൂഹമാണ് ഫ്രാൻസ് ജോസഫ് ലാൻഡ് (Franz Josef Land). ഈ പ്രദേശം റഷ്യയുടെ ഭരണത്തിൻ കീഴിലാണ്.ആർട്ടിക്ക് മഹാസമുദ്രത്തിലെ ബാരന്റ് , കാരാ എന്നീ സമുദ്രങ്ങളിലാണു ജനവാസമില്ലാത്ത ഈ ദ്വീപസമൂഹം സ്ഥിതിചെയ്യുന്നത്. ആകെ 191 ദ്വീപുകൾ ഉള്ള ഈ പ്രദേശത്തിന് 16,134 ചതുരശ്ര കിലോമീറ്റർ വിസ്തീർണം ഉണ്ട്. 

ഇവിടത്തെ 85% പ്രദേശവും ഹിമാനികളാൽ നിറഞ്ഞിരിക്കുന്നു. ഇവിടത്തെ ഏറ്റവും ഉയരം കൂടിയ പ്രദേശമാണ് സമുദ്ര നിരപ്പിൽ നിന്ന് 2,200 അടി ഉയരത്തിലുള്ള വിൽസെക് ലാൻഡ് . 

ഫ്രാൻസ് ജോസഫ് ലാൻഡിനെ കുറിച്ച് ആദ്യമായി റിപ്പോർട്ട് ചെയ്തത് 1873 ൽ ജൂലിയസ് വോൺ പയർ( Julius von Payer),കാൾ വേപെർഷ് (Karl Weyprecht) എന്നിവരുടെ നേതൃത്വത്തിലുള്ള ആസ്ത്രോ-ഹംഗേറിയൻ ഉത്തരധ്രുവ പര്യവേഷണ സംഘമാണ്. ആ സമയത്ത് ആസ്ത്രിയയുടെയും ഹംഗറിയുടെയും ചക്രവർത്തി ആയിരുന്ന ഫ്രാൻസ് ജോസഫ് ഒന്നാമന്റെ ബഹുമാന സൂചകമായിട്ടാണു ഈ പ്രദേശത്തിനു ഫ്രാൻസ് ജോസഫ് ലാൻഡ് എന്ന് നാമകരണം ചെയ്തത്. 1926 ഇത് റഷ്യയുടെ ഭാഗമായി. 1994 ഇൽ പ്രകൃതി സാങ്ങ്ച്വരി ആയി പ്രഖ്യാപിക്കപ്പെട്ട ഈ പ്രദേശം 2012 മുതൽ റഷ്യൻ ആർട്ടിക്ക് നാഷണൽ പാർക്കിന്റെ ഭാഗമാണ്.

മീസോസോയിക് കാലത്തെ ( 252 - 66 മില്യൺ വർഷങ്ങൾക്ക് മുന്നേ )യുള്ള എക്കൽ അടിഞ്ഞ മണ്ണും അതിനു മുകളിലായി മഞ്ഞു മൂടിയ കൃഷ്‌ണശിലാ പാളികളും(basalt) ചേർന്ന ഭൂപ്രകൃതിയാണ് ഇവിടെ. 


</doc>
<doc id="286904" url="https://ml.wikipedia.org/wiki?curid=286904" title="മധു ലിമായെ">
മധു ലിമായെ

ഒരു ഇന്ത്യൻ സോഷ്യലിസ്റ്റ് നേതാവും എഴുത്തുകാരനും ചിന്തകനുമാണ് മധു ലിമായെ (1922-1995). അടിയന്തരാവസ്ഥയ്ക്ക് ശേഷം വന്ന ജനതാമുന്നണിയിൽ സക്രിയമായിരുന്നു. മൊറാർജി ദേശായ് മന്ത്രിസഭയിലെ ദ്വയാംഗത്വ പ്രശ്നം ഉയർത്തിക്കൊണ്ടുവന്നതിൽ രാജ് നാരായൻ, കൃഷൻ കാന്ത് എന്നിവരോടൊപ്പം മുഖ്യപങ്കുവഹിച്ചു.


</doc>
<doc id="286925" url="https://ml.wikipedia.org/wiki?curid=286925" title="കാർഡിയോപൾമണറി ബൈപാസ്">
കാർഡിയോപൾമണറി ബൈപാസ്

ശസ്ത്രക്രിയാസമയത്ത് ‌ഹൃദയത്തിന്റെയും ശ്വാസകോശത്തിന്റെയും പ്രവർത്തനം താൽക്കാലികമായി ഏറ്റെടുക്കുന്ന സാങ്കേതികവിദ്യയാണ് കാർഡിയോ‌പൾമണറി ബൈപാസ് (സി.ബി.പി.). ശരീരമാകെ രക്തവും ഓക്സിജനും തുടർച്ചയായി എത്തുന്നത് ഉറപ്പുവരുത്തുകയാണ് ഇതുമൂലം ചെയ്യുന്നത്. ഇതിനാവശ്യമായ പമ്പിനെ ഹാർട്ട്-ലങ് മെഷീൻ എന്നാണ് വിശേഷിപ്പിക്കുന്നത്. ഈ പമ്പ് പ്രവർത്തിപ്പിക്കുന്ന വിദഗ്ദ്ധനെ പെർഫ്യൂഷനിസ്റ്റ് എന്നാണ് വിളിക്കുന്നത്. ഈ പ്രക്രീയയിൽ ശരീരത്തിനു വെളിയിലാണ് രക്തചംക്രമണം നടക്കുന്നത്.

മിടിക്കുന്ന ഹൃദയത്തിൽ ശസ്ത്രക്രീയ ചെയ്യാനുള്ള ബുദ്ധിമുട്ട് കാരണമാണ് ഹൃദയശസ്ത്രക്രിയയ്ക്ക് ഈ സംവിധാനമുപയോഗിക്കുന്നത്. ഹൃദയത്തിലെ അറകൾ തുറന്ന് നടത്തുന്ന ശസ്ത്രക്രിയകളിൽ രക്തചംക്രമണം തുടരുന്നതിന് ഈ സംവിധാനം ആവശ്യമായി വന്നേയ്ക്കാം.

രക്തചംക്രമണം ശരീരത്തിന്റെ സാധാരണ താപനിലയിൽ നിലച്ചുപോവുകയാണെങ്കിൽ മൂന്നോ നാലോ മിനിട്ടുകൊണ്ട് മസ്തിഷ്കത്തിന് തകരാറും അതെത്തുടർന്ന് മരണവും സംഭവിക്കും. ഈ ഉപകരണമുപയോഗിച്ച് ചികിത്സാവശ്യത്തിനായി നാ‌ൽപ്പത്തഞ്ചു മിനിട്ടുവരെ ശരീരതാപനില കുറച്ചുനിർത്തി രക്തചംക്രമണമില്ലാതെ തന്നെ ജീവൻ നിലനിർത്താൻ സാധിക്കും. ഹൈപോതെർമിയ എന്ന അവസ്ഥയിലായവരെ രക്ഷപ്പെടുത്താനും ഈ സംവിധാനം ഉപയോഗിക്കാവുന്നതാണ്.

ഹൃദയത്തെയും ശ്വാസകോശങ്ങളെയും മറികടന്ന് രക്തചംക്രമണവും ഓക്സിജൻ രക്തത്തിൽ കലരുന്ന പ്രക്രീയയും തുടരുകയാണ് സി.ബി.പി. യന്ത്രം ചെയ്യുന്നത്. ഈ സമയത്ത് സർജന് ശസ്ത്രക്രീയ നടത്താനാവും. വലത് ഏട്രിയത്തിലോ, മഹാസിരയിലോ, ഫെമറൽ സിരയിലോ ഒരു കാനു‌ല കടത്തിയാണ് സർജൻ ശരീരത്തിൽ നിന്ന് രക്തം പുറത്തേയ്ക്ക് വഴിതിരിച്ചുവിടുന്നത്. ഈ രക്തം അരിച്ചു ശുദ്ധിയാക്കുകയും ചൂടാക്കുകയോ തണുപ്പിക്കുകയോ (ആവശ്യാനുസരണം) ചെയ്യുകയും ചെയ്ത് ശരീരത്തിലേയ്ക്ക് തിരിച്ചുവിടുകയാണ് ചെയ്യുന്നത്. മഹാധമനിയുടെ അസൻഡിംഗ് ഭാഗത്തോ ഫെമറൽ ധമനിയിലേയ്ക്കോ ആണ് രക്തം ശരീരത്തിൽ തിരികെയെത്തിക്കാനുള്ള കാനുല ഘടിപ്പിക്കുന്നത്. രക്തം കട്ടപിടിക്കുന്നത് തടയുവാനായി ഈ സമയത്ത് രോഗിക്ക് ഹെപ്പാരിൻ നൽകും. ഹെപ്പാരിന്റെ പ്രവർത്തനം നിർത്തുന്നതിനായി പ്രോട്ടമിൻ സൾഫേറ്റ് ആണ് നൽകുന്നത്. ഈ പ്രക്രീയയ്ക്കിടെ സാധാരണഗതിയിൽ ശരീരതാപനില 28 °C-യ്ക്കും 32 °C-യ്ക്കും ഇടയിൽ താഴ്ത്തി നിർത്തുകയാണ് ചെയ്യുന്നത്. താണ ശരീരതാപനില ശരീരകലകൾക്ക് ഓക്സിജന്റെ ആവശ്യം കുറയ്ക്കാനിടയാക്കുന്നു. തണുത്ത രക്തത്തിന്റെ വിസ്കോസിറ്റി കൂടുതലാണെങ്കിലും ബൈപാസ് ട്യൂബുകളിൽ ഉപയോഗിക്കുന്ന ക്രിസ്റ്റലോയ്ഡ് ലായനി രക്തത്തെ നേർപ്പിക്കുന്നു.


സ്ർജി ബ്രുഖോനെങ്കോ എന്ന റഷ്യൻ ശാസ്ത്രജ്ഞൻ 1926-ൽ ഹാർട്ട് ലങ് യന്ത്രം വികസിപ്പിച്ചിരുന്നു. ഹൃദയത്തിന്റെയും ശ്വാസകോശത്തിന്റെയും പ്രവർത്തനം ഏറ്റെടുത്തുകൊണ്ട് ആദ്യമായി ഹൃദയം തുറന്നുള്ള ശസ്ത്രക്രിയ നടത്തിയത് ക്ലാരൻസ് ഡെനിസ് എന്ന ഡോക്ടറുടെ നേതൃത്വത്തിലുള്ള സംഘമാണ്. 1951 ഏപ്രിൽ 5-ന് മിന്നസോട്ട സർവ്വകലാശാലാ ആശുപത്രിയിൽ വച്ചായിരുന്നു ഇത്. രോഗി ശസ്ത്രക്രിയയ്ക്കിടെ മരിച്ചുപോയി. ബിർമിംഗ്‌ഹാം സർവ്വകലാശാലയിൽ എറിക് ചാൾസ് എന്ന കെമിക്കൽ എഞ്ചിനിയർ ഉൾപ്പെട്ട സംഘമാണ് ഇതുസംബന്ധിച്ച സാങ്കേതികവിദ്യ മെച്ചപ്പെടുത്തിയത്. നായ്ക്കളിൽ "അയൺ ഹാർട്ട്" എന്ന യന്ത്രമുപയോഗിച്ചാണ് പരീക്ഷണങ്ങൾ നടത്തിയത്. ഈ സംഘത്തിലംഗമായിരുന്ന ഡോ. റസൽ എം. നെൽസൺ എന്നയാളാണ് യൂട്ടായിൽ ഹൃദയം തുറന്നുള്ള ആദ്യ ശസ്ത്രക്രീയ നടത്തിയത്.

മനുഷ്യരിൽ ജോൺ ഗിബ്ബൺ എന്ന ശസ്ത്രക്രിയാവിദഗ്ദ്ധനാണ് 1953 മേയ് 6-ന് മനുഷ്യരിൽ വിജയകരമായ ആദ്യ ഹൃദയശസ്ത്രക്രിയ ഫിലാഡെൽഫിയയിലെ തോമസ് ജെഫേഴ്സൺ സർവ്വകലാശാലാ ആശുപത്രിയിൽ വച്ചുനടത്തിയത്. ഒരു പതിനെട്ടുകാരിയുടെ ഹൃദയത്തിലെ ഏട്രിയൽ സെപ്റ്റൽ ഡിഫെക്റ്റ് ശരിപ്പെടുത്തുകയയിരുന്നു ഇദ്ദേഹം ചെയ്തത്.



</doc>
<doc id="286939" url="https://ml.wikipedia.org/wiki?curid=286939" title="മെറ്റോപ്രോലോൾ">
മെറ്റോപ്രോലോൾ

രക്തചംക്രമണവ്യൂഹത്തെ ബാധിക്കുന്ന ധാരാളം അസുഖങ്ങളുടെ ചികിത്സയ്ക്കായുപയോഗിക്കുന്ന (പ്രത്യേകിച്ച് ഉയർന്ന രക്തസമ്മർദ്ദം) ഒരു ഔഷധമാണ് മെറ്റോപ്രൊലോൾ (, ). β റിസപ്റ്റർ തടയുന്നതിലൂടെയാണ് ഇത് പ്രവർത്തിക്കുന്നത്. "മെറ്റോപ്രൊലോൾ സക്സിനേറ്റ്", "മെറ്റോപ്രൊലോൾ ടാർട്രേറ്റ്" എന്നിങ്ങനെ രണ്ട് രൂപത്തിലാണ് ഈ ഔഷധം ഉപയോഗിക്കുന്നത്. 100 മില്ലിഗ്രം മെറ്റോപ്രൊലോൾ ടാർട്രേറ്റ് 95 മില്ലിഗ്രാം സക്സിനേറ്റിന് സമമാണ്.

Metoprolol ഒരു സ്റ്റീരിയോസെന്ററിൽ അടങ്ങിയിരിക്കുന്നു, രണ്ട് enantiomers ഉൾക്കൊള്ളുന്നു. ഇത് ഒരു racemate ആണ്, അതായത് 1: 1 മിശ്രിതവും (R) - ഉം (S) - ഫോറും:


</doc>
<doc id="286979" url="https://ml.wikipedia.org/wiki?curid=286979" title="ബാരൺ ഹോസ്മാൻ">
ബാരൺ ഹോസ്മാൻ

പാരിസ് നഗരത്തെ ഇന്നത്തെ രീതിയിൽ നവീകരിക്കുന്നതിന് പ്രധാന പങ്കു വഹിച്ച വ്യക്തിയാണ് ബാരൺ ഹോസ്മാൻ.ഫ്രഞ്ച് ചക്രവർത്തി നെപ്പോളിയൻ മൂന്നാമനാണ് പാരിസ് പുതുക്കി പണിയുന്നതിനായി ഹോസ്മാനെ നിയോഗിച്ചത്.


</doc>
<doc id="286983" url="https://ml.wikipedia.org/wiki?curid=286983" title="ധീരേന്ദ്ര ബ്രഹ്മചാരി">
ധീരേന്ദ്ര ബ്രഹ്മചാരി

ഇന്ദിരാഗാന്ധിയുടെ യോഗാധ്യാപകൻ എന്ന നിലയിൽ പ്രശസ്തനായ വ്യക്തിയായിരുന്നു സ്വാമി ധീരേന്ദ്ര ബ്രഹ്മചാരി(12 ഫെബ്രുവരി 1924 – 9 ജൂൺ 1994). മുൻ പ്രധാനമന്ത്രി ഇന്ദിരാഗാന്ധിയിലും പുത്രൻ സഞ്ജയ് ഗാന്ധിയിലും നല്ല സ്വാധീനമുണ്ടായിരുന്ന സ്വാമി അടിയന്തരാവസ്ഥക്കാലത്തെ ഒരു പ്രധാന അധികാര കേന്ദ്രമായിരുന്നു. ഈ ദു:സ്വാധീനത്താൽ ഇദ്ദേഹം പലപ്പോഴും ഇന്ത്യൻ റാസ്പുട്ടിൻ എന്നും വിളിക്കപ്പെട്ടു.


</doc>
<doc id="287057" url="https://ml.wikipedia.org/wiki?curid=287057" title="ബെനഡിക്റ്റ് ആൻഡേഴ്സൺ">
ബെനഡിക്റ്റ് ആൻഡേഴ്സൺ

പ്രമുഖനായ ഒരു രാഷ്ട്രീയ ചിന്തകനും എഴുത്തുകാരനുമാണ് ബെനഡിക്റ്റ് ആൻഡേഴ്സൺ. 1983ൽ പ്രസിദ്ധീകരിച്ച ഇമാജിൻഡ് കമ്മ്യൂണിറ്റീസ് അദ്ദേഹത്തിന്റെ പ്രശസ്തകൃതിയാണ്.


</doc>
<doc id="287075" url="https://ml.wikipedia.org/wiki?curid=287075" title="മറിയം മിർസാഖാനി">
മറിയം മിർസാഖാനി

ഫീൽഡ്‌സ് മെഡലിനർഹയായ ഇറാനിയൻ ഗണിത ശാസ്ത്രജ്ഞയാണ് മറിയം മിർസാഖാനി. ഫീൽഡ്‌സിന്റെ ചരിത്രത്തിലെ ആദ്യ വനിതാ പുരസ്‌കാര ജേതാവാണിവർ. റീമാൻ സർഫേസും അവയുടെ മൊഡ്യൂളി സ്‌പേസസുമായി ബന്ധപ്പെട്ട ക്ഷേത്രഗണിത പഠനത്തിന് മറിയം മിർസഖാനി നൽകിയ സംഭാവനകളെ മാനിച്ചാണ് 'ഗണിതത്തിലെ നോബൽ സമ്മാനം' എന്നറിയപ്പെടുന്ന ഫീൽഡ്‌സ് മെഡൽ ലഭിച്ചത്. 
1994-ലേയും 1995-ലേയും ഇന്റർനാഷണൽ മാത്തമാറ്റിക്‌സ് ഒളിമ്പ്യാഡുകളിൽ പങ്കെടുത്ത മറിയം സ്വർണ മെഡൽ കരസ്ഥമാക്കി. ഷരിഫ് യൂണിവേഴ്‌സിറ്റി ഓഫ് ടെക്‌നോളജിയിൽനിന്നും ഗണിതത്തിൽ ബിരുദവും ഹാർവാർഡ് യൂണിവേഴ്‌സിറ്റിയിൽനിന്നും ഡോക്ടറേറ്റും നേടി. ഫീൽഡ്‌സ് മെഡൽ ജേതാവായിരുന്ന കെർട്ടിസ് മാക്മുളളനായിരുന്നു ഹാർവാഡിൽ മറിയത്തിന് വഴികാട്ടി. സ്റ്റാൻഫോർഡ് യൂണിവേഴ്‌സിറ്റിയിലെ ഗണിതശാസ്ത്ര പ്രൊഫസറായിരുന്നു മറിയം
മജ്ജയിൽ അർബുദം ബാധിച്ച് നാലുവർഷമായി ചികിത്സയിലായിരുന്ന മറിയം അമേരിക്കയിലെ ആസ്​പത്രിയിൽ 2017 ജൂലൈ 15 നു അന്തരിച്ചു.



</doc>
<doc id="287077" url="https://ml.wikipedia.org/wiki?curid=287077" title="ദാറ്റ് ദാറ്റ് ഈസ് ഈസ് ദാറ്റ് ദാറ്റ് ഈസ് നോട്ട് ഈസ് നോട്ട് ഈസ് ദാറ്റ് ഇറ്റ് ഇറ്റ് ഈസ്">
ദാറ്റ് ദാറ്റ് ഈസ് ഈസ് ദാറ്റ് ദാറ്റ് ഈസ് നോട്ട് ഈസ് നോട്ട് ഈസ് ദാറ്റ് ഇറ്റ് ഇറ്റ് ഈസ്

ആംഫിയോളജി പ്രകാരമുള്ള ആംഗലേയത്തിലെ ഒരു മാതൃകാ വാക്കുകളുടെ ശ്രേണിയാണ് ദാറ്റ് ദാറ്റ് ഈസ് ഈസ് ദാറ്റ് ദാറ്റ് ഈസ് നോട്ട് ഈസ് നോട്ട് ഈസ് ദാറ്റ് ഇറ്റ് ഇറ്റ് ഈസ് - That that is is that that is not is not is that it it is.

ഈ വാക്യത്തിനെ രണ്ടു രീതിയിൽ ചിഹ്നനം നടത്താം.



</doc>
<doc id="287078" url="https://ml.wikipedia.org/wiki?curid=287078" title="ഏണിപ്പടികൾ (ചലച്ചിത്രം)">
ഏണിപ്പടികൾ (ചലച്ചിത്രം)

കെ.പി.എ.സി. ഫിലിംസിന്റെ ബാനറിൽ കാമ്പിശ്ശേരി കരുണാകരൻ നിർമിച്ച മലയാളചലച്ചിത്രമാണ് ഏണിപ്പടികൾ. ജിയോ പിക്ചേഴ്സ് വിതരണം ചെയ്ത ഈ ചിത്രം 1973 ഫെബ്രുവരി 9-ന് പ്രദർശനം തുടങ്ങി.






</doc>
<doc id="287080" url="https://ml.wikipedia.org/wiki?curid=287080" title="കൊളംബിയ ബഹിരാകാശ ദുരന്തം">
കൊളംബിയ ബഹിരാകാശ ദുരന്തം

2003 ഫെബ്രുവരി ഒന്നിന് കൊളംബിയ ഭൂമിയിലേക്ക് തിരിച്ചിറങ്ങാൻ 16 മിനിറ്റ് അവശേഷിക്കുമ്പോഴാണു കൊളംബിയ ബഹിരാകാശ വാഹനം ടെക്സസിനു മുകളിൽ വെച്ച് ചിന്നിച്ചിതറി.ഇന്ത്യൻ വംശജ കൽപന ചാവ്‌ലയടക്കം ഏഴു ബഹിരാകാശ സഞ്ചാരികളും ദുരന്തത്തിൽ മരണമടഞ്ഞു.ഭൗമ-മണ്ഡലത്തിലേക്കു പ്രവേശിച്ചയുടൻ കൊളംബിയ പൊട്ടിത്തെറിക്കുകയായിരുന്നു. വിക്ഷേപണ സമയത്തു തന്നെ സംഭവിച്ച ചില സാങ്കേതിക തകരാറുകളായിരുന്നു ദുരന്തത്തിനു കാരണമായതെന്ന് പിന്നീട് കണ്ടെത്തി.

"കൊളംബിയ' ദുരന്തം അമേരിക്കയുടെ മൂന്നാമത്തെ ബഹിരാകാശ വാഹന അപകടമാണ്. തിരിച്ചിറങ്ങവേ ഒരു അമേരിക്കന് ബഹിരാകാശ വാഹനം പൊട്ടിച്ചിതറുന്നത് ആദ്യ സംഭവവും. ബഹിരാകാശത്തിൽ അനുഭവപ്പെടുന്ന ഭാരമില്ലായ്മയെപ്പറ്റിയുള്ള ഗവേഷണമായിരുന്നു അവരുടെ ദൗത്യം.ബഹിരാകാശ സഞ്ചാരികളുടെ സുരക്ഷയ്ക്കുവേണ്ടിയായിരുന്നു നാസ ഈ പഠനം നടത്തിയത്. നിലത്തിറങ്ങുന്നതിനു 16 മിനിറ്റ് മുൻപ് കൊളംബിയയുമായുള്ള ബന്ധം നാസയ്ക്ക് നഷ്ടപ്പെടുകയായിരുന്നു.20,112 കിലോ മീറ്റർ വേഗത്തിൽ സഞ്ചരിച്ചുകൊണ്ടിരുന്ന കൊളംബിയ തകരുമ്പോൾ 200700 അടി ഉയരത്തിലായിരുന്നു.
കൊളംബിയയുടെ 28-ാംമത് ദൗത്യത്തിനിടെയായിരുന്നു ആകാശദുരന്തമുണ്ടായത്.16 ദിവസത്തെ ബഹിരാകാശ യാത്രക്ക് ശേഷമായിരുന്നു ഇവരുടെ മടക്കയാത്ര.



</doc>
<doc id="287085" url="https://ml.wikipedia.org/wiki?curid=287085" title="കാറ്റലൻ ഭാഷ">
കാറ്റലൻ ഭാഷ

വടക്കുകിഴക്കൻ സ്പെയിനിലും ഇതിനോടു ചേർന്നുള്ള ഫ്രാൻസിലും വ്യാപിച്ചുകിടക്കുന്ന കാറ്റലോണിയ പ്രദേശത്ത് ഉദ്ഭവിച്ച ഒരു റോമാൻസ് ഭാഷയാണ് കാറ്റലൻ (; ഓട്ടോണിം: "català" അല്ലെങ്കിൽ ). അൻഡോറയിലെ ദേശീയഭാഷയും ഏക ഔദ്യോഗികഭാഷയുമാണിത്. സ്പാനിഷ് സ്വയംഭരണാധികാരമുള്ള സമൂഹങ്ങളായ കാറ്റലോണിയ, ബാലെറിക് ദ്വീപുകൾ, വാലെൻസിയൻ സമൂഹം (ഇവിടെ വാലെൻസിയൻ എന്നാണ് ഈ ഭാഷ അറിയപ്പെടുന്നത്) എന്നിവിടങ്ങളിലും ഈ ഭാഷയ്ക്ക് സഹ ഔദ്യോഗികപദവിയുണ്ട്. സാർഡീനിയ എന്ന ഇറ്റാലിയൻ ദ്വീപിലെ അൽഘെറോ നഗരത്തിൽ ഇതിന് പൂർണ്ണ ഔദ്യോഗികപദവിയില്ല. അറഗോൺ, മുർസിയ എന്നീ സ്പാനിഷ് സ്വയംഭരണ സമൂഹങ്ങളിലും ഫ്രഞ്ച് പ്രദേശമായ റൗസില്ലോൺ/വടക്കൻ കാറ്റലോണിയ എന്ന സ്ഥലത്തും ഈ ഭാഷ സംസാരിക്കുന്നുണ്ടെങ്കിലും ഔദ്യോഗികപദവിയില്ല.

ഒൻപതാം നൂറ്റാണ്ടിൽ വൾഗാർ ലാറ്റിനിൽ നിന്നാണ് കിഴക്കൻ പൈറന്നീസ് പ്രദേശത്ത് ഈ ഭാഷ ഉരുത്തിരിഞ്ഞുണ്ടായത്. സ്പെയിൻ ജനാധിപത്യ രാജ്യമായതോടെ (1975–1982) കാറ്റലൻ ഭാഷയ്ക്ക് ഔദ്യോഗിക സ്ഥാനം ലഭിച്ചു. വിദ്യാഭ്യാസത്തിനും മാദ്ധ്യമങ്ങളിലും ഇപ്പോൾ ഈ ഭാഷ ഉപയോഗിക്കുന്നുണ്ട്.


സ്ഥാപനങ്ങൾ

കാറ്റലൻ ഭാഷയെപ്പറ്റി

ഏകഭാഷാ നിഘണ്ടുക്കൾ

ഒന്നിലധികം ഭാഷകളിലുള്ള നിഘണ്ടുക്കൾ

യാന്ത്രിക തർജ്ജമയ്ക്കുള്ള സംവിധാനങ്ങൾ

ഫ്രേസ് ബുക്കുകൾ

പഠനസാമഗ്രികൾ
കാറ്റലൻ ഭാഷയിലുള്ള ഓൺലൈൻ വിജ്ഞാനകോശം


</doc>
<doc id="287099" url="https://ml.wikipedia.org/wiki?curid=287099" title="അമേരിക്കൻ കൂട്ട്">
അമേരിക്കൻ കൂട്ട്

അമേരിക്കയിലെ തടാകങ്ങളിലും കുളങ്ങളിലും കണ്ടുവരുന്ന ഒരിനം ജലപക്ഷിയാണ് അമേരിക്കൻ കൂട്ട് . ചെറിയ കട്ടിയുള്ള വെളുത്ത കൊക്കും ചാരനിറമുള്ള ശരീരവുമാണിവയ്ക്ക്. കഴുത്തിനും തലയ്ക്കും കൂടുതൽ കടുത്ത നിറമുണ്ടായിരിക്കും. മഞ്ഞ നിറമുള്ള കാലുകളാണ് അമേരിക്കൻ കൂട്ടിന്. നടക്കുമ്പോഴും നീന്തുമ്പോഴും തല മേലോട്ടും കീഴോട്ടും വെട്ടിക്കുന്ന ഇവയ്ക്ക് മാർഷ് ഹെൻ, മഡ് ഹെൻ എന്നും വിളിപ്പേരുണ്ട്. സസ്യങ്ങളും ചെറുജീവികളും മത്സ്യങ്ങളും ജലജീവികളുമാണ് ഇവയുടെ ആഹാരങ്ങൾ.


</doc>
<doc id="287100" url="https://ml.wikipedia.org/wiki?curid=287100" title="ഉസ്ബെക്ക് ഭാഷ">
ഉസ്ബെക്ക് ഭാഷ

ഉസ്ബെക്കിസ്ഥാന്റെ ഔദ്യോഗികഭാഷയാണ് ഉസ്ബെക്ക് ("oʻzbek tili" അല്ലെങ്കിൽ "oʻzbekcha" എന്ന് ലാറ്റിൻ ലിപിയിൽ; ўзбек тили അല്ലെങ്കിൽ ўзбекча എന്ന് കിറിലിക് ലിപിയിൽ; اوُزبېک تیلی അല്ലെങ്കിൽ اوُزبېکچه‌ എന്ന് അറബിക് ലിപിയിൽ). 2 മുതൽ 2.6 കോടിവരെ ജനങ്ങൾ ഈ ഭാഷ സംസാരിക്കുന്നുണ്ട്. ഉസ്ബെക്ക് ജനതയാണ് ഈ ഭാഷ സംസാരിക്കുന്നവർ.

കിഴക്കൻ ടർക്കിക് അല്ലെങ്കിൽ ടർക്കിക് ഭാഷാകുടുംബത്തിലെ കാർലുക് (ക്വാർലഗ്) എന്ന ശാഖയിലാണ് ഈ ഭാഷ ഉൾപ്പെടുന്നത്. പേർഷ്യൻ, അറബിക്, റഷ്യൻ എന്നീ ഭാഷകളുടെ സ്വാധീനം ഈ ഭാഷയിലുണ്ടാ‌യിട്ടുണ്ട്.







</doc>
<doc id="287111" url="https://ml.wikipedia.org/wiki?curid=287111" title="ഈശ്വരപിള്ള വിചാരിപ്പുകാർ">
ഈശ്വരപിള്ള വിചാരിപ്പുകാർ

ആദ്യ കാല മലയാള പുസ്തക പ്രസാധകനും കഥകളി നടനുമായിരുന്നു ഈശ്വരപിള്ള വിചാരിപ്പുകാർ(ജ. 1815 - മ.1875). മലയാള പ്രസാധന വ്യവസായത്തിന്റെ പിതാവ് എന്നാണ് ആദിമുദ്രണം ഭാരതത്തിലും മലയാളത്തിലും എന്ന ഗ്രന്ഥത്തിൽ കെ.എം. ഗോവി, ഇദ്ദേഹത്തെ പരാമർശിച്ചിട്ടുള്ളത്.

ആധുനിക കേരളത്തിൽ തിരുവനന്തപുരം ജില്ലയിൽപ്പെട്ട നെയ്യാറ്റിൻകര താലൂക്കിലുള്ള പെരുങ്കടവിളയിലെ ആനാവൂർ എന്ന ചെറുഗ്രാമത്തിലാണ് ഈശ്വരപിള്ള 1815-ൽ ജനിച്ചത്(അന്ന് രാജ്യം തിരുവിതാംകൂറായിരുന്നു). തികച്ചും ദരിദ്ര പശ്ചാത്തലത്തിലായിരുന്നു ബാല്യം. ഒരു ധനികന്റെ വീട്ടിലെ അടിച്ചു തളിക്കാരിയായിരുന്നു അമ്മ. ഈശ്വരപിള്ളയ്ക്ക് പന്ത്രണ്ടുവയസ്സായപ്പോൾ അവർ തിരുവനന്തപുരത്തെത്തുകയും അമ്മ കൂലിവേലകൾ ചെയ്തു നിത്യവൃത്തി കഴിച്ചു കൂട്ടുകയുമായിരുന്നു.

തിരുവിതാംകൂർ കൊട്ടാരത്തിൽ മഹാരാജാവിന്റെ പള്ളിയറ വിചാരിപ്പുകാരനായി ജോലി ചെയ്തു. അദ്ദേഹത്തിന്റെ പേരിനു പിന്നിലെ കഥ ഐതിഹ്യമാലയിൽ കൊട്ടാരത്തിൽ ശങ്കുണ്ണി എഴുതുന്നു.

ഉത്രം തിരുനാൾ രാജാവിന്റെ "വലിയകൊട്ടാരം വക കഥകളിയോഗത്തിലെ" വിളായിക്കോട്ടു നമ്പൂരി എന്ന കഥകളി കലാകാരൻ യാദൃച്ഛികമായി ഈശ്വരനെ കാണാനിടയായി. കഥകളിയോഗത്തിൽ ആളുകളെ ചേർക്കുന്നതിനും പുതിയതായി ചേർക്കുന്നവരെ അഭ്യസിപ്പിക്കുന്നതിനും രാജാവ് കല്പിച്ചു ചുമതലപ്പെടുത്തിയിരുന്നത് വിളായിക്കോട്ടു നമ്പൂരിയെയായിരുന്നു. നമ്പൂരി ഈശ്വരനെ യോഗത്തിൽ ചേർത്തു കച്ചകെട്ടിച്ച് അഭ്യസിപ്പിച്ചു. ചെറു പ്രായത്തിൽ തന്നെ വേണ്ടത്ര കലാഭിരുചി പ്രകടിപ്പിച്ച ഈശ്വരപിള്ള, കൊട്ടാരം കളിയോഗത്തിൽ അംഗമായി. അമ്മന്നൂർ പരമേശ്വരച്ചാക്യാർ, വലിയ കൊച്ചയ്യപ്പണിക്കർ, കൊച്ചുകുഞ്ഞപ്പിള്ള തുടങ്ങി അക്കാലത്തെ പ്രഗല്ഭ കഥകളിനടന്മാരുടെ ശിക്ഷണത്തിൽ ഈശ്വരപിള്ള കഥകളി നടൻ എന്ന നിലയിൽ വളരെ പ്രസിദ്ധനായി. 

ഈശ്വരപിള്ളയുടെ കൈലാസോദ്ധാരണം, സ്വർഗ്ഗവർണ്ണന, വനവർണ്ണന, സമുദ്രവർണ്ണന മുതലായ ആട്ടങ്ങൾക്ക് അനന്യസാധാരണമായ ഒരു വിശേ‌ഷമുണ്ടെന്ന് എല്ലാവരും സമ്മതിക്കുകയും അതു പ്രസിദ്ധമായിത്തീരുകയും ചെയ്തിരുന്നു

ഉത്രം തിരുനാളിന്റെ നിർദ്ദേശപ്രകാരം 1853-ൽ ഈശ്വരപിള്ള വിചാരിപ്പുകാരുടെ നിയന്ത്രണത്തിൽ കേരളവിലാസം അച്ചുകൂടം തിരുവനന്തപുരത്ത് സ്ഥാപിച്ചു. പത്മനാഭസ്വാമി ക്ഷേത്രത്തിന്റെ പടിഞ്ഞാറേ നടയുടെ അടുത്ത് കോട്ടയ്ക്കകത്തു തന്നെ സ്വഭവനമായ പുന്നയ്ക്കൽ വീടിനു അടുത്തായാണ് കേരളവിലാസം സ്ഥാപിച്ചത്. തിരുവിതാംകൂറിലെ ഒരു സ്വകാര്യ വ്യക്തി സ്ഥാപിച്ച ആദ്യ അച്ചടിശാലയായിരുന്നു ഇത്. 1854-ൽ ഇരയിമ്മൻ തമ്പിയുടെ 'മണിപ്രവാളകീർത്തനങ്ങൾ' എന്ന 156 താളുകളുള്ള കൃതിയാണ് ആദ്യമായി കേരളവിലാസത്തിൽ അച്ചടിച്ചത്. കുഞ്ചൻ നമ്പ്യാരുടെ ഒരു കൃതി ("കലക്കത്ത് കുഞ്ചൻനമ്പ്യാർ ഉണ്ടാക്കിയ നളചരിതം കിളിപ്പാട്ട്") ആദ്യമായി അച്ചടിച്ചതും ഈശ്വര പിള്ളയായിരുന്നു. എഴുത്തച്ഛൻ, നമ്പ്യാർ തുടങ്ങിയവരുടെ കൃതികളും, സ്വാതിതിരുനാളിന്റെയും ഇരയിമ്മൻ തമ്പിയുടേയും കീർത്തനങ്ങളും അക്കാലത്തു പ്രചാരത്തിലിരുന്ന 54 ദിവസത്തെ ആട്ടക്കഥകളും, രാമായണം, നളചരിതം എന്നീ ഗ്രന്ഥങ്ങളും കേരള വിലാസം പ്രസ്സിലാണ് അച്ചടിച്ചത്. 

ലാഭേച്ഛയോടെയുള്ള പുസ്തക പ്രസാധനം മലയാളത്തിൽ തുടങ്ങിയത് ഈശ്വരപിള്ളയായിരുന്നു. മലയാളത്തിൽ ആദ്യകാലത്ത് അച്ചടിച്ച പുസ്തകങ്ങളെല്ലാം മത സംബന്ധമായ വിഷയങ്ങളായിരുന്നു പ്രതിപാദിച്ചിരുന്നത്. മത നിരപേക്ഷമോ വിജ്ഞാനപ്രദമോ വിനോദപ്രദമോ ആയ പുസ്തകങ്ങൾ അച്ചടിച്ച് തുടങ്ങിയത് ഈശ്വരപിള്ളയായിരുന്നു.



</doc>
<doc id="287146" url="https://ml.wikipedia.org/wiki?curid=287146" title="അന്താരാഷ്ട്ര ഗണിത സംഘടന">
അന്താരാഷ്ട്ര ഗണിത സംഘടന

അന്താരാഷ്ട്ര തലത്തിൽ ഗണിതശാസ്ത്ര മേഖലയിൽ അർപ്പണമനോഭാവത്തോടെ പ്രവർത്തിക്കുന്ന ഒരു സർക്കാർ ഇതര സംഘടനയാണ് (non-governmental organisation) അന്താരാഷ്ട്ര ഗണിത സംഘടന (IMU). അന്താരാഷ്ട്ര സയൻസ് കൗൺസിലിൽ അംഗമാണ്. അന്താരാഷ്ട്ര ഗണിത ഒളിമ്പ്യാഡിനെ പിന്തുണയ്ക്കുന്നു. 77 രാ‍ജ്യങ്ങളിലെ ഗണിത ശാസ്ത്ര സംഘടനകളാണ് ഇതിലെ അംഗങ്ങൾ.


</doc>
<doc id="287211" url="https://ml.wikipedia.org/wiki?curid=287211" title="ലെസ്റ്റർ ജയിംസ് പെറിസ്">
ലെസ്റ്റർ ജയിംസ് പെറിസ്

ശ്രീലങ്കൻ സിനിമയിലെ ഏറ്റവും സമുന്നതരായ സംവിധായകരിൽ ഒരാളാണ്‌ ലെസ്റ്റെർ ജയിംസ് പെറിസ്. ഗ്രാമീണ ലങ്കയുടെ കഥകളാണ്‌ പെറിസിന്റെ സിനിമകൾ കൂടുതലും പറയുന്നത്. ആദ്യമായി അക്കാദമി അവാർഡിനു നിർദ്ദേശിക്കപ്പെട്ട ശ്രീലങ്കൻ സിനിമ ‘വേകന്ദേ വളു​റുവ’ സംവിധാനം ചെയ്തത് ഇദ്ദേഹമാണ്‌. ലങ്കൻ സിനിമയിലെ മികച്ചവയായി കരുതപ്പെടുന്ന രേഖാവ, നിധനായ, ഗമ്പെരലിയ എന്നിവ ഇദ്ദേഹത്തിന്റെ മികച്ച സൃഷ്ടികളിൽ പെടുന്നു. പ്രശസ്ത സംവിധായിക സുമിത്ര പെറിസ് പത്നിയാണ്‌. സഹോദരൻ ഐവാൻ പെറിസ് ഒരു ചിത്രകാരനായിരുന്നു.


</doc>
<doc id="287223" url="https://ml.wikipedia.org/wiki?curid=287223" title="സ്ലാവുകൾ">
സ്ലാവുകൾ

യൂറോപ്പിലും മധ്യേഷ്യയിലുമായി അധിവസിക്കുന്ന ഒരു ഇൻഡോ-യൂറോപ്യൻ ഭാഷാ-വംശീയ വിഭാഗമാണ് സ്ലാവുകൾ.


</doc>
<doc id="287241" url="https://ml.wikipedia.org/wiki?curid=287241" title="തോട്ടുപൊയിൽ">
തോട്ടുപൊയിൽ

മലപ്പുറം ജില്ലയിലുള്ള മഞ്ചേരി നഗരസഭയിൽ ഉൾപ്പെടുന്ന ഒരു ഗ്രാമമാണ് തോട്ടുപൊയിൽ . ഇവിടേക്ക് 3 ബസ്സുകൾ സർവ്വീസ് നടത്തുന്നു. വിശാലമായ വയലുകൾ, കുന്നിൻ ചെരിവുകൾ, അവക്കിടയിലൂടെയുള്ള ചെറിയ അരുവി എന്നിവ ഈ നാടിന്റെ മനോഹാരിത വർധിപ്പിക്കുന്ന ഘടകങ്ങളാണ്.


</doc>
<doc id="287242" url="https://ml.wikipedia.org/wiki?curid=287242" title="ബലികുടീരങ്ങളേ">
ബലികുടീരങ്ങളേ

വയലാർ രാമവർമ്മ എഴുതി ദേവരാജൻ സംഗീതം പകർന്ന പ്രശസ്തമായ ഒരു മലയാള ഗാനമാണ് ബലികുടീരങ്ങളേ . 1957-ൽ ഇ.എം.എസിന്റെ നേതൃത്വത്തിലുള്ള ആദ്യ കമ്മ്യൂണിസ്റ്റ് മന്ത്രിസഭയുടെ കാലത്ത് പാളയം രക്തസാക്ഷി മണ്ഡപത്തിന്റെ ഉദ്ഘാടനച്ചടങ്ങിന് അവതരിപ്പിക്കാൻ രചിച്ചതാണ് ഈ ഗാനം. വയലാറും ദേവരാജനും ഒരുമിച്ച് ചിട്ടപ്പെടുത്തിയ ആദ്യഗാനമായിരുന്നു ഇത്.

1857 ൽ ന­ട­ന്ന ഒ­ന്നാം സ്വാ­ത­ന്ത്ര്യ­സ­മ­ര­ത്തി­ന്റെ ശ­ത­വാർ­ഷി­ക­ത്തി­ന്റെ സ്മാരകമായാണ് പാ­ള­യ­ത്ത്‌ ര­ക്ത­സാ­ക്ഷി മണ്ഡപം പ­ണി­ക­ഴി­പ്പി­ച്ച­ത്‌. ഒ­ന്നാം സ്വാ­ത­ന്ത്ര്യ­സ­മ­ര­ത്തി­ലെ ര­ക്ത­സാ­ക്ഷി­ക­ളെ അ­നു­സ്മ­രി­ച്ചു­കൊ­ണ്ടാണീ ഗാനമെഴുതിയത്.
അന്നത്തെ രാഷ്ട്രപതിയായിരുന്ന രാജേന്ദ്രപ്രസാദാണ് മണ്ഡപം ഉദ്ഘാടനം ചെയ്യാൻ എത്തിയത്. പൊൻകുന്നം വർക്കിക്കായിരുന്നു ഉദ്ഘാടന കമ്മിറ്റിയുടെ ചുമതല. വിജെടി ഹാളിലെ സമ്മേളനത്തിൽ അറുപത് പേർ ഒന്നിച്ചാണ് ഈ ഗാനം പാടിയത്. . കെ.പി.എ.സി. അവരുടെ അവതരണഗാനമായി കുറച്ചു കാലം ഈ ഗാനം ഉപയോഗിച്ചിരുന്നു.

കെ.എസ്. ജോർജ്, കെ.പി.എ.സി. സുലോചന, എൽ.പി.ആർ. വർമ, സി.ഒ. ആന്റോ, കവിയൂർ പൊന്നമ്മ, ജോസ് പ്രകാശ്, കൊടുങ്ങല്ലൂർ ഭാഗീരഥിയമ്മ, സുധർമ, ബിയാട്രീസ്, വിജയകുമാരി, ആന്റണി എലഞ്ഞിക്കൽ തുടങ്ങി അറുപത് പേരാണ് ആദ്യാവതരണത്തിൽ ഈ ഗാനം ആലപിച്ചത്.

കോട്ടയം ഓർക്കുന്നു; സ്മരണകളിരമ്പും രണസ്മാരകങ്ങളെ


</doc>
<doc id="287273" url="https://ml.wikipedia.org/wiki?curid=287273" title="ശ്രീകുമാരി രാമചന്ദ്രൻ">
ശ്രീകുമാരി രാമചന്ദ്രൻ

നോവലിസ്റ്റ്, കഥാകൃത്ത്, പ്രാസംഗിക, നർത്തകി എന്നീ നിലകളിൽ പ്രശസ്തയായ മലയാളി വനിതയാണ് ശ്രീകുമാരി രാമചന്ദ്രൻ.

ശ്രീകുമാരി ജനിച്ച് വളർന്നത് കൊച്ചിയിലാണ് . സാമ്പത്തികശാസ്ത്രത്തിൽ ബിരുദവും ഹിന്ദിവിശാരദ പട്ടവും നേടിയിട്ടുണ്ട്. അഡ്വ. സി. രാമചന്ദ്രമേനോനുമായി ചെറിയപ്രായത്തിൽ തന്നെ വിവാഹിതയായ അവർ ഇരുപതു തുവർഷത്തോളം വീട്ടമ്മയായി ജീവിതം  നയിച്ചു. 1988ലാണ് എഴുത്തിലേയ്ക്കു് തിരിഞ്ഞത്. 1992-ൽ ആൾ ഇന്ത്യാ റേഡിയോവിലെ സംഗീതവിഭാഗത്തിൽ 'ബി. ഹൈ ഗ്രേഡി'ലേയ്ക്കു് നിയമിതയായി. അക്കാലം മുതൽ 'സുഗം സംഗീത്', 'ഭക്തി സംഗീത്' തുടങ്ങിയ യ സംഗീതപരിപാടികൾ തൃശ്ശൂർ  ആൾ ഇന്ത്യാ റേഡിയോവിലും തിരുവനന്തപുരം ദൂരദർശനിലുമായി അവതരിപ്പിച്ചുവരുന്നു. 2002 മുതൽ 2005 വരെ കേരള സംഗീതനാടക അക്കാദമി അംഗമായിരുന്നു. കേരള സർക്കാരിന്റേതുൾപ്പെടെയുള്ള വിവിധ ചലച്ചിത്ര അവാർഡ് നിർണ്ണയ ജൂറിയായിരുന്നിട്ടുണ്ട്.
ഇംഗ്ലീഷിൽ നിന്നും മലയാളത്തിലേയ്ക്ക്
മലയാളത്തിൽ നിന്നും ഇംഗ്ലീഷിലേയ്ക്കു്


</doc>
<doc id="287309" url="https://ml.wikipedia.org/wiki?curid=287309" title="ചാർട്ടർ ആക്റ്റ് 1813">
ചാർട്ടർ ആക്റ്റ് 1813

ചാർട്ടർ അക്റ്റ് 1813-ലൂടെ ബ്രിട്ടീഷ് ഈസ്റ്റ് ഇന്ത്യാ കമ്പനിയുമായുളള വാണിജ്യക്കരാർ ചില ഭേദഗതികളോടെ വീണ്ടും ഇരുപതു കൊല്ലത്തേക്കു പുതുക്കി. . ചാർട്ടർ ആക്റ്റ്‌ 1793, ചാർട്ടർ ആക്റ്റ്-1833 എന്നിവ ഇതിനുമുമ്പും പിമ്പുമുളള കരാറു പുതുക്കലുകളാണ്. 
ബ്രിട്ടീഷ് പാർലമെൻറിന്റെ സെലക്റ്റ് കമ്മിറ്റി ഈസ്റ്റ് ഇന്ത്യാ കമ്പനിയുടെ ഇടപാടുകളെക്കുറിച്ച് സൂക്ഷ്മ പഠനം നടത്തിയശേഷമാണ് ഈ ചാർട്ടറിലെ വ്യവസ്ഥകൾ രൂപം കൊണ്ടത്. , മദ്രാസ് പ്രസിഡൻസിയെക്കുറിച്ചുളള സമഗ്രമായ പഠനവും ഇതിലുൾപ്പെട്ടിരുന്നു.
1793-ലെ കരാറു പുതുക്കലിലൂടെ ഈസ്റ്റ് ഇന്ത്യാ കമ്പനിക്ക് ചാർത്തിക്കിട്ടിയ പ്രത്യേകാനൂകൂല്യങ്ങൾക്കെതിിരായി വ്യാപാരികളുും ക്രിസ്ത്യൻ മിഷണറിമാരും പല തരം ആരോപണങ്ങളും ഉയർത്തി. ഇവയുടെ സത്യാവസ്ഥ കണ്ടെത്താനും അതിന്റെ അടിസ്ഥാനത്തി കരാറു പുനഃപരിശോധിക്കാനുമായിട്ടാണ് 1810-ൽ ബ്രിട്ടീഷ് പാർലമെന്റ് ഒരു സെലക്റ്റ് കമ്മിറ്റി രൂപീകരിച്ചത്. റെവന്യുവും നീതിന്യായവുമായി പ്രത്യേക പരിഗണിക്കപ്പെട്ട വിഷയങ്ങൾ. രണ്ടര വർഷം നീണ്ടു നിന്ന അന്വേഷണത്തിനു ശേഷം 1812 ജൂലൈയിൽ സെലക്റ്റ് കമ്മിറ്റി പാർലമെന്റിനു സമർപ്പിച്ച അഞ്ചാം റിപ്പോർട്ട് സുപ്രധാന ചരിത്രരേഖയാണ്. 1765-ൽ ദിവാൻ പദവി അനുവദിച്ചു കിട്ടിയതുമുതലുളള കമ്പനിയുടെ ഏതാണ്ട് അമ്പതു കൊല്ലത്തെ പ്രവർത്തനങ്ങളെപ്പറ്റിയുളള സവിസ്തരമായ രേഖയാണിത്. . കൂടാതെ പല വ്യക്തികളുമായി കൂടിക്കാഴ്ച നടത്തിയതിന്റേയും തെളിവെടുപ്പുകളുടേയും പ്രമാണമാണ് ഈ റിപ്പോർട്ട്. 
ഇന്ത്യയിലെ പാണ്ടികശാലകളെ സംരക്ഷിക്കാനായി രൂപീകരിച്ച സൈന്യത്തെച്ചൊല്ലി ഏറെ വാദവിവാദങ്ങളുണ്ടായി. കമ്പനിയുടെ പ്രത്യേകാനുകൂല്യങ്ങൾ റദ്ദു ചെയ്യുകയാണെങ്കി അത് കമ്പനി പ്രവർത്തനങ്ങളുടെ കാര്യക്ഷമതയെ സാരമായി ബാധിക്കുമെന്ന് കമ്പനി അധികാരികൾ വാദിച്ചു. 


</doc>
<doc id="287314" url="https://ml.wikipedia.org/wiki?curid=287314" title="ഫുട്ബോൾ ചാമ്പ്യൻ">
ഫുട്ബോൾ ചാമ്പ്യൻ

ജയമാരുതിയുടെ ബാനറിൽ റ്റി.ഇ. വാസുദേവൻ നിർമിച്ച മലയാളചലച്ചിത്രമാണ് ഫുട്ബോൾ ചാമ്പ്യൻ. ജിയോ പിക്ചേഴ്സ് വിതരണം ചെയ്ത ഈ ചിത്രം 1973 പ്രദർശനം തുടങ്ങി.






</doc>
<doc id="287315" url="https://ml.wikipedia.org/wiki?curid=287315" title="ഐ.എം.ഇ.ഐ നമ്പർ">
ഐ.എം.ഇ.ഐ നമ്പർ

ഇന്റർനാഷണൽ മൊബൈൽ എകുപ്മെന്റ്റ് ഐഡന്റിറ്റി നമ്പർ എന്നതിനെ ഷോർട്ട് ഫോം ആണ് IMEI .ഇത് ഒരു 15 അക്ക നമ്പർ ആയിരിക്കും.ഇത് മൊബൈൽ ഡിവൈസിനുള്ള സവിശേഷ തിരിച്ചറിയൽ നമ്പർ ആണ്(unique).നിങ്ങളുടെ മൊബൈലിൽ *#06# എന്ന് ഡയൽ ചെയ്‌താൽ നിങ്ങളുടെ ഫോണിന്റെ IMEI നമ്പർ നിങ്ങൾക്ക് ലഭിക്കും.(ഫോണിലും രേഖപ്പെടുത്തിയിട്ടുണ്ടാവും). 

IMEI നമ്പർ ശരിക്കുമുള്ളതാണോ എന്ന് എങ്ങനെ മനസ്സിലാക്കും.അത് മനസ്സിലാക്കാൻ ലൂഹൻ അൽഗോരിതം എന്ന ഒരു മെത്തേഡ് ആണ് ഉപയോഗപ്പെടുത്തുന്നത്.വളരെ ലളിതമായി പറഞ്ഞാൽ ആദ്യമായി നിങ്ങളുടെ ഫോണിന്റെ 15 അക്ക നമ്പർ കണ്ടുപിടിക്കുക. ഉദാഹരണത്തിന് 359977050208483 ഇത് നോക്കിയ 108 എന്ന മോടെലിന്റെ നമ്പർ ആണ് .ഇതിന്റെ 15 ആമത്തെ നമ്പറിനു ചെക്ക്‌ സം നമ്പർ എന്ന് പറയും. ഇവിടെ 3 ആണ് ചെക്ക്‌ സം നമ്പർ.ചെക്ക്‌ സം കണ്ടു പിടിക്കാനാണ് നാം ലൂഹൻ അൽഗോരിതം ഉപയോഗിക്കുന്നത്.അത് എങ്ങനെ ആണെന്ന് നോക്കാം .ആദ്യമായി ആദ്യ നമ്പറിനു ശേഷമുള്ള ഒന്നിടവിട്ട നമ്പറുകൾ നമ്മുക്ക് ഒരു കോളത്തിൽ എഴുതാം 
3 9 7 0 0 0 4 
ഇനി രണ്ടാമത്തെ നമ്പരും ശേഷമുള്ള ഒനിടവിട്ട നമ്പരുകളും അടുത്ത കോളത്തിൽ എഴുതുക. 
5 9 7 5 2 8 8

ഇനി രണ്ടാമത്തെ കോളത്തിലെ നംബരുകളെ നമ്മുക്ക് ഇരട്ടിപ്പിക്കാം 
10 18 14 10 4 16 16 

ഇനി കിട്ടിയ രണ്ടക്ക നംബരുകളെ നമ്മുക്ക് പരസ്പരം കൂട്ടാം
1+0 1+8 1+4 1+0 4 1+6 1+6 

ഉത്തരങ്ങൾ അടുത്ത കോളത്തിൽ എഴുതിനോക്കാം

1 9 5 1 4 7 7

ഇനി ആദ്യത്തെ കോളത്തിലെ നമ്പരുകളും അവസാനത്തെ കോളത്തിലെ നമ്പരുകളും പരസ്പരം കൂട്ടാം

3 + 9 + 7 + 0 + 0 + 0 + 4 + 1 + 9 + 5 + 1 + 4 + 7 + 7 = 57

നമ്മുക്ക് കിട്ടിയ 57 എന്ന ഉത്തരത്തിനെ 10 കൊണ്ട് നിശ്ശേഷം ഹരിക്കാൻ പറ്റണം എങ്കിൽ ഒരു 3 കൂടെ കൂട്ടി അതിനെ 60 എന്ന സംഖ്യ ആക്കണം.ലൂഹൻ അൽഗോരിതം അനുസരിച്ചു അപ്പോൾ 3 ആണ് നമ്മുടെ IMEI നമ്പറിന്റെ ചെക്ക്‌ സം.അപ്പോൾ നോക്കിയ മൊബൈലിനെ IMIE
നമ്പർ ശരിയാണെന്ന് അർത്ഥം.

ഇനി IMEI നമ്പരിൽ നിന്ന് ഏതു രാജ്യത്ത് നിര്മിച്ച ഫോൺ ആണെന്ന് നമ്മുക്ക് കണ്ടെത്താം.അതിനു 7 ഉം 8 ഉം സംഖ്യകൾ നോക്കുക 
01 / 10 - ഫിന്ലണ്ട്
02 / 20 - യു എ ഇ 
03 / 30 - ജർമ്മനി 
04 / 40 - ചൈന 
05 / 50 - ഇന്ത്യ വിയെട്നാം 
06 / 60 - ഹോങ്ങ്കൊന്ഗ് മെക്സിക്കോ 
08 / 80 - ഹങ്കറി 
13 - അസർബൈജാൻ(ഇത് ഉപയോഗിക്കുന്നത് ആരോഗ്യത്തിനു ഹാനീകരമാനെന്നു റിപ്പോർട്ടുകൾ ഉണ്ട്)

ഇനി IMEI നമ്പറിന്റെ ഘടന നമ്മുക്ക് പരിശോദിക്കാം 

AA-BB BB BB - CC CC CC D ഈ ഫോർമാടിലാകും IMEI നമ്പർ ഉണ്ടാകുക.ആദ്യത്തെ 2 അക്കങ്ങൾ (AA) ബോഡി ഐഡന്റിഫയർ എന്ന് പറയും.അത് അന്ഗീകൃത ജി എസ് എം എ(GSMA) ഗ്രൂപ്പ്‌ നല്കിയ TAC അഥവാ ടൈപ്പ് അല്ലോകേശൻ കോഡ് നമ്പർ ആണ്.പിന്നെത്തെ 6 നമ്പരുകളിൽ നിന്ന് മാനുഫാക്ചാർ, ബ്രാൻഡ്‌ എന്നിവ മനസ്സിലാക്കാം.പിന്നെത്തെ 6 നമ്പരുകൾ ഫോണിന്റെ സീരിയൽ നമ്പർ ആയിരിക്കും.അവസാനം വരുന്നത് ചെക്ക്‌ സം സംഖ്യയും.

ഇത് ഒരു സവിശേഷ തിരിച്ചറിയൽ നമ്പർ ആണെന്ന് പറഞ്ഞല്ലോ.ഒരു ഫോണിനു ഒരു നമ്പർ മാത്രമേ കാണു.അതുകൊണ്ടാണ് മോഷണം പോയതും നഷ്ടപെട്ടതുമായ ഫോണുകൾ ഈ നമ്പർ ഉപയോഗിച്ച് പ്രവർത്തനശൂന്യമാകാൻ പറ്റുന്നത്.



</doc>
<doc id="287316" url="https://ml.wikipedia.org/wiki?curid=287316" title="കേരളത്തിലെ മുസ്ലിം പള്ളികളുടെ പട്ടിക">
കേരളത്തിലെ മുസ്ലിം പള്ളികളുടെ പട്ടിക

ജില്ലയുടെ അടിസ്ഥാനത്തിൽ കേരളത്തിലെ മുസ്ലിം പള്ളികളുടെ പട്ടിക
വയനാട് ജില്ല
മസ്ജിദുന്നൂർ,(മുഅസ്സസ) മാനന്തവാടി














</doc>
<doc id="287325" url="https://ml.wikipedia.org/wiki?curid=287325" title="രമേഷ് പിഷാരടി">
രമേഷ് പിഷാരടി

രമേഷ് പിഷാരടി ഒരു മലയാള സിനിമാ നടനും ഒരു സ്റ്റേജ് കലാകാരനുമാണ്.

2008-ൽ പുറത്തിറങ്ങിയ 'പോസിറ്റീവ്' എന്ന സിനിമയിലൂടെയാണ് പിഷാരടി ചലച്ചിത്ര ലോകത്ത് പ്രവേശിച്ചത്. അദ്ദേഹം തന്റെ പ്രാഥമിക വിദ്യാഭ്യാസം പൂർത്തിയാക്കിയത് കേന്ദ്രീയ വിദ്യാലയത്തിലും, കാരിക്കോട് സർക്കാർ ഹൈസ്കൂളിലും, പിന്നെ പ്രീഡിഗ്രി പൂർത്തീകരിച്ചത് തലയോലപ്പറമ്പിലെ ദേവസ്വം ബോർഡ് കോളേജിലാണ്. ചലച്ചിത്ര ലോകത്ത് എത്തുന്നതിന് മുൻപ് സലിം കുമാറിന്റെ മിമിക്രി ട്രൂപ്പായ 'കൊച്ചിൻ സ്റ്റാലിയൻസി'ൽ രമേഷ് പിഷാരടി പ്രവർത്തിച്ചിട്ടുണ്ട്. ഏഷ്യാനെറ്റ് പ്ലസ് ചാനലിൽ ധർമ്മജൻ ബോൾഗാട്ടിയോടൊപ്പം ബ്ലഫ് മാസ്റ്റേഴ്സ് എന്ന ഹാസ്യപരിപാടിയുടെ അവതാരകനായി ശ്രദ്ധിക്കപ്പെട്ടു. 2018 ൽ പഞ്ചരവർണ്ണതത്ത എന്ന ചിത്രത്തിലൂടെ പിഷാരടി ചലച്ചിത്രസംവിധായകനായി അരങ്ങേറ്റം കുറിച്ചു. നവംബർ 1 ന് മമ്മൂട്ടിയെ നായകനാക്കി 'ഗാനഗന്ധർവൻ' എന്ന പേരിൽ തന്റെ അടുത്ത ചിത്രം പ്രഖ്യാപിച്ചു.


ഇപ്പോൾ ഏഷ്യാനെറ്റിൽ "ബഡായി ബംഗ്ലാവ്" എന്ന ഹാസ്യപരിപാടിയിൽ അവതാരകനാണ്.


</doc>
<doc id="287326" url="https://ml.wikipedia.org/wiki?curid=287326" title="റൂബി ദാനിയേൽ">
റൂബി ദാനിയേൽ

കേരളത്തിലെ ജൂതർക്കിടയിൽ സ്ത്രീകൾ പാടിയിരുന്ന 'പെൺപാട്ടു'കൾ ശേഖരിച്ചു പ്രസിദ്ധീകരിച്ച ജൂത വംശജയായ കേരളീയ വനിതയാണ് റൂബി ദാനിയേൽ(1912 - 23 ഓഗസ്റ്റ് 2002).

കൊച്ചിയിൽ ജനിച്ചു. ഫെറി ബോട്ടിലെ ടിക്കറ്റ് വിൽപനക്കാരനായിരുന്ന ഏലിയാഹു ദാനിയലിന്റെയും ലീ ജാഫത്തിന്റെയും മകളാണ്. രണ്ടു സഹോദരിമാരുണ്ട്. സെന്റ് തെരേസാസ് കോൺവെന്റിലും സെന്റ് തെരേസാസ് കോളേജിലും പഠിച്ചു. രണ്ടാം ലോക മഹായുദ്ധ കാലത്ത് റോയൽ ഇന്ത്യൻ നേവിയിൽ സേവനമനുഷ്ടിച്ചു. ഇന്ത്യൻ നേവിയിലെ ആദ്യ മലയാളി വനിതയും ഇവർതന്നെ. പിന്നീട് വിവിധ കോടതികളിൽ ഗുമസ്തയായും ജോലി ചെയ്തു. ഇസ്രായേലിലെ കിബുട്സിലേക്ക് (kibbutz)കുടിയേറിയശേഷം ബാർബറാ ജോൺസൺ എന്ന ഗവേഷകയുമായി സഹകരിച്ച് അവർ പെൺപാട്ടുകളുടെ തർജ്ജമകൾ തയ്യാറാക്കി.



</doc>
<doc id="287415" url="https://ml.wikipedia.org/wiki?curid=287415" title="കൊളംബിയ ബഹിരാകാശ വാഹനം">
കൊളംബിയ ബഹിരാകാശ വാഹനം

1981 ഏപ്രിൽ 12 നാണ് കൊളംബിയയുടെ ആദ്യ യാത്ര തുടങ്ങിയത്. സാധാരണ വിമാനങ്ങളെപ്പോലെ പറന്നു പോങ്ങുകയും നിലത്തിറങ്ങുകയും ചെയ്യുന്ന കൊളംബിയ നല്ല ഭാരം വഹിക്കാനും പര്യാപ്തമായിരുന്നു. പിന്നീട് രണ്ട് ദശവർഷത്തോളം ബഹിരാകശയാത്രികരേയും വഹിച്ച് കൊണ്ട് ധാരാളം നാഴികക്കല്ലുകൾ താണ്ടി. ശാസ്ത്ര സാങ്കേതിക രംഗത്ത് ഒരുപാട് നവീകരണങ്ങൾ നടത്താൻ കൊളംബിയ യാത്രകൾകൊണ്ട് സാധിച്ചു. എങ്കിലും 2003-ല് ഏഴ് ബഹിരാകശ യാത്രികരുടെ ജീവനെടുത്ത്കൊണ്ട് കൊളംബിയ ബഹിരാകാശ വാഹനം തകർന്നു വീണത് ബഹിരാകാശ യാത്രാ ചരിത്രത്തിലെ കറുത്ത അധ്യായമായി ഇന്നും ഓർമിക്കപ്പെടുന്നു.

1981 ഏപ്രില് 12-ൽ കൊളംബിയ ആദ്യമായി ബഹിരകാശ യാത്ര ആരംഭിച്ചു.'സ്പേസ് ഷട്ടിൽ ട്രാൻസ്പൊർടേഷൻ സിസ്റ്റം'(STS) എന്നാണ് കൊളംബിയ ദൗത്യങ്ങൾ അറിയപ്പെടുന്നത്.ആദ്യ ദൗത്യം STS-1 ആയിരുന്നു."ജോൺ യങ്ങ്, ബോബ് ക്രിപ്പൺ" എന്നീ രണ്ടു ബഹിരാകശ യാത്രികർ അടങ്ങുന്നതായിരുന്നു ആദ്യ യാത്ര. പിന്നീട് 1981-1982 കാലഘട്ടത്തിൽ ഒരുപാട് ബഹിരാകാശ ദൗത്യങ്ങൾ കൊളംബിയ നടത്തി.


</doc>
<doc id="287424" url="https://ml.wikipedia.org/wiki?curid=287424" title="ചെമ്മാപ്പിള്ളി">
ചെമ്മാപ്പിള്ളി

തൃശ്ശൂർ ജില്ലയിൽ നിന്നും 23 കിമീ അകലെ സ്ഥിതി ചെയ്യുന്ന ഗ്രാമമാണ് ചെമ്മാപ്പിള്ളി. താന്ന്യം ഗ്രാമപഞ്ചായത്തിലെ ഈ ഗ്രാമം അന്തിക്കാട് പോലീസ് സ്റ്റേഷൻ അതിർത്തിയില്പ്പെട്ടതാണ്. എ.ൽ.പി.എസ് സ്കൂൾ, പ്രശസ്തമായ ശ്രീരാമൻചിറ, തൂക്കുപാലം എന്നിവ സ്ഥിതി ചെയ്യുന്നത് ഈ ഗ്രാമത്തിലാണ്.

കനോലി കനാലിനു കുറുകെ നാട്ടിക, താന്ന്യം ഗ്രാമപ്പഞ്ചായത്തുകളെ തമ്മിൽ ബന്ധിപ്പിക്കുന്ന തൂക്കുപാലത്തിന്റെ നീളം 150 മീറ്ററാണ്. 2013 മെയ് 31നു റവന്യൂമന്ത്രി അടൂർ പ്രകാശ് ആണ് അത് ഉദ്ഘാടനം ചെയ്തത്.

സീതാദേവിയെ വീണ്ടെടുക്കുന്നതിനു വേണ്ടി കടലിനു കുറുകെ ചിറകെട്ടിയതിന്റെ ഓർമ്മക്ക് എല്ലാവർഷവും ചിറകെട്ടി സേതുബന്ധന സ്മരണ ആഘോഷിക്കുന്ന ഭൂമിയിലെ ഒരേഒരിടം ആണ് ശ്രീരാമൻ ചിറ. താന്ന്യം പഞ്ചായത്തിലെ ഏക സ്വാഭാവിക ശുദ്ധജലസംഭരണിയാണ് ശ്രീരാമൻ ചിറയെന്നറിയപ്പെടുന്ന 900 പറ പാടശേഖരം.
സ്വകാര്യ ഐഡഡ് മാനേജ്മെന്റിന്റെ കീഴിലുള്ള ഒരു വിദ്യാഭ്യാസ സ്ഥാപനമാണ് ഐഡഡ് ലോവർ പ്രൈമറി സ്കൂൾ, ചെമ്മാപ്പിള്ളി. 1928 മുതൽ കേരള വിദ്യാഭ്യാസ വകുപ്പ് അംഗീകൄത സ്ഥാപനമായി മാറി.


</doc>
<doc id="287425" url="https://ml.wikipedia.org/wiki?curid=287425" title="ഗായത്രി (ചലച്ചിത്രം)">
ഗായത്രി (ചലച്ചിത്രം)

ശ്രീരാം പിക്ചേഴ്സിന്റെ ബാനറിൽ ശ്രീധരൻ ഇളയിടം നിർമ്മിച്ച മലയാളചലച്ചിത്രമാണ് ഗായത്രി. തിരുമേനി പിക്ചേഴ്സ് വിതരണം ചെയ്ത ഈ ചിത്രം 1973 മാർച്ച് 14-ന് പ്രദർശനം തുടങ്ങി. സോമൻ അഭിനയിച്ച ആദ്യ ചലച്ചിത്രം കൂടിയാണ് ഗായത്രി.






</doc>
<doc id="287449" url="https://ml.wikipedia.org/wiki?curid=287449" title="ടാഷിറോജിമ">
ടാഷിറോജിമ

ജപ്പാനിലെ ഇഷിനോമാകി പ്രവിശ്യയിലെ ഒരു ചെറു ദ്വീപാണ് ടാഷിറോജിമ. പൂച്ചകളുടെ എണ്ണം കൂടുതലായതിനാൽ പൂച്ചദ്വീപ് എന്നുമറിയപ്പെടുന്നു. നൂറോളം മനുഷ്യർ മാത്രം താമസിക്കുന്ന ഇവിടെ അസംഖ്യം പൂച്ചകളാണുള്ളത്. പൂച്ച ദ്വീപിലേക്കെത്തുന്ന വിനോദസഞ്ചാരികൾ ഇവിടത്തെ സാമ്പത്തിക നില മെച്ചപ്പെടുത്തുന്നതിനു കാരണമായി മാറിയിട്ടുണ്ട്.
മത്സ്യത്തൊഴിലാളികളാണ് ഇവിടുത്തെ നിവാസികളിൽ ഭൂരിഭാഗവും. 1800 കാലഘട്ടത്തിൽ ദ്വീപിൽ മീൻപിടുത്തക്കാരായിരുന്നു കൂടുതൽ. ഈ മീൻപിടുത്തക്കാർ ഉപേക്ഷിക്കുന്ന മീൻകഷ്ണങ്ങൾക്കായി ധാരാളം പൂച്ചകൾ ഇവിടെയെത്തി. ക്രമേണ പൂച്ചകളുമായി കൂടുതൽ അടുത്ത മീൻപിടുത്തക്കാർ പൂച്ചകളുടെ സ്വഭാവം നോക്കി കാലാവസ്ഥ വ്യതിയാനം പഠിക്കാനും പൂച്ചകളെ ആരാധിക്കാനുമൊക്കെ തുടങ്ങി. പൂച്ചകളുടെ വിരോധികളായ നായകൾക്ക് ഇവിടെ പ്രവേശനമില്ല. 

ദ്വീപിൽ ഒരു കാലത്ത് പട്ടു നൂൽ കൃഷിയും വ്യാപകമായിരുന്നു. പട്ടുനൂൽപുഴുക്കളെ തിന്നുന്ന എലികളെ നിയന്ത്രിക്കനായും പൂച്ചകളെ വളർത്തി. പിന്നീട് പൂച്ചകൾ പെറ്റുപെരുകുകയായിരുന്നു. ഇവിടെ മരണമടയുന്ന പൂച്ചകൾക്ക് ദ്വീപുവാസികൾ ശവകുടീരം നിർമ്മിക്കുന്ന പതിവുണ്ട്. മാത്രമല്ല പൂച്ച പ്രിയം കാരണം നാട്ടുക്കാർ ഇവിടുത്തെ അൻപതോളം സ്മാരകങ്ങളും ചില കെട്ടിടങ്ങളും പൂച്ചയുടെ രൂപത്തിലാണ് നിർമ്മിച്ചിരിക്കുന്നത്. പൂച്ചകൾക്ക് ആഹാരം നൽകുന്നത് സമ്പത്തും ഭാഗ്യവും കൊണ്ടുവുരുമെന്നാണ് ദ്വീപുകാരുടെ വിശ്വാസം.

പൂച്ചകൾക്കായി നിരവധി ചെറു ക്ഷേത്രങ്ങൾ ഈ ദ്വീപിലുണ്ട്. 


</doc>
<doc id="287452" url="https://ml.wikipedia.org/wiki?curid=287452" title="ഡക്കാൻ കാർഷിക പ്രക്ഷോഭം">
ഡക്കാൻ കാർഷിക പ്രക്ഷോഭം

1875-ൽ പൂണേ, അഹ്മദ്നഗർ പ്രദേശങ്ങളിലെ കർഷകർ നടത്തിയ പ്രക്ഷോഭമാണ് ഡക്കാൻ കലാപം അഥവാ പ്രക്ഷോഭം എന്നറിയപ്പെടുന്നത്. ഇത് ഭൂവുടമകൾക്കോ സർക്കാറിനോ എതിരായ സമരമായിരുന്നില്ല. കടബാദ്ധ്യത താങ്ങാനാവാതെ വന്ന കർഷകർ, അമിത പലിശ ഈടാക്കി പൈസ കടം നല്കിയിരുന്ന ഹുണ്ടിയൽ വ്യാപാരികൾക്കെതിരെ ശബ്ദമുയർത്തിയതായിരുന്നു. 

ബോംബെയടക്കമുള്ള ഡക്കാൻ പ്രവിശ്യ പൂർണ്ണമായും ബ്രിട്ടീഷ് ഈസ്റ്റ് ഇന്ത്യാ കമ്പനിയുടെ അധീനതയിൽ വന്നത് 1818-ലാണ്.മറാഠ ഭരണ വ്യവസ്ഥയിൽ നികുതി പിരിവും നീതിന്യായവും മാമ്ലത്ദാർ എന്ന ഉദ്യോഗസ്ഥനിൽ നിക്ഷിപ്തമായിരുന്നു.മാമ്ലത്ദാർ ഗ്രാമമുഖ്യനുമായി ചർച്ചകൾ നടത്തി ഗ്രാമത്തിന് മൊത്തമായുളള നികുതി ചുമത്തി. ഗ്രാമമുഖ്യൻ കർഷക|ക്കുളള ആളോഹരി നികുതി ക്ലിപ്തപ്പെടുത്തി. പ്രമാണപത്രങ്ങൾ ഗ്രാമത്തിന്റെ മൊത്തമായ നികുതിയേ വരവുവെച്ചുളളു. കമ്പനി ഡക്കാൻ കൈവശപ്പെടുത്തുന്ന സമയത്ത് റെവന്യു വ്യവസ്ഥ ആകപ്പാടെ കുഴഞ്ഞ മറിഞ്ഞു കിടക്കുകയായിരുന്നു. ബോംബേ പ്രസിഡൻസിയുടെ ആദ്യത്തെ ഗവർണ്ണർ എൽഫിൻസ്റ്റൺ റൈത് വാരി സമ്പ്രദായം നടപ്പിലാക്കാൻ താത്പര്യപ്പെട്ടു. ബ്രിട്ടീഷ് കലക്റ്റർമാർ പലേ രീതികളും പരീക്ഷിച്ചു. 1847-ൽ ഗോൾഡ്സ്മിഡ്,വിൻഗേറ്റ്,ഡേവിഡ്സൺ റിപ്പോർട്ടു പ്രകാരമുളള നികുതിപിരിവ് സമ്പ്രദായം നടപ്പിൽ വന്നു. കൃഷിയിടങ്ങൾ അളന്നു തിട്ടപ്പെടുത്തി, വിളയും വളക്കൂറുമനുസരിച്ച് ഒൻപതു വിധത്തിലായി തരം തിരിക്കപ്പെട്ടു. നികുതിയടക്കാനായി പലപ്പോഴും കുടിയാന്മാർക്ക് പലിശക്ക് പണം കടമെടുക്കേണ്ടി വന്നു. തിരിച്ചടക്കാൻ കഴിയാതെ വരുമ്പോൾ മാർവാഡി, കുടിയാന്റെ സ്ഥാവരജംഗമസ്വത്തുക്കൾ കൈയടക്കുമായിരുന്നു.കടപ്പത്രങ്ങൾ തിരിച്ചെടുക്കാനായിട്ടാണ് കലാപം പൊട്ടിപ്പുറപ്പെട്ടതെന്ന് പറയപ്പെടുന്നു. വലിയതോതിൽ സ്വത്തുനാശവും ജീവനാശവും സംഭവിച്ചു. ഒരു പാടു പേർ അറസ്റ്റിലായി. 
കലാപത്തെക്കുറിച്ച് അനേഷിക്കാൻ ജെ.ബി. റിച്ചി, എ.ലയൺ, എസ്. ലക്ഷ്മീലാൽ എന്നിവരടങ്ങുന്ന മൂന്നംഗ അന്വേഷണക്കമ്മീഷൻ നിയമിക്കപ്പെട്ടു. അതിബൃഹത്തായ ഈ റിപ്പോർട്ടിനു പുറമേ ലക്ഷ്മീലാൽ തന്റെ വ്യത്യസ്തമായ ചില കാഴ്ചപ്പാടുകളടങ്ങുന്ന മറ്റൊരു റിപ്പോർട്ടും സമർപ്പിച്ചു. ഉയർന്ന തോതിലുളള നികുതിനിരക്ക് കുടിയാന്മാരുടെ കടബാദ്ധ്യതകൾ വർദ്ധിക്കുന്നതിന് കാരണമായെന്ന് റിപ്പോർട്ട് അംഗീകരിച്ചു. പക്ഷേ അതോടൊപ്പം കുടിയാന്മാരും ഹുണ്ടികവ്യാപാരികളും തമ്മിലുളള ബന്ധം വഷളാകുന്നതിന് വേറേയും കാരണങ്ങൾ ചൂണ്ടിക്കാട്ടി. ഇതിനൊക്കെപ്പുറമേ ബ്രിട്ടീഷു സർക്കാർ തങ്ങളോട് സഹതാപപൂർവ്വം പെരുമാറുമെന്ന് കർഷകർ കരുതിക്കാണുമെന്നും കമ്മീഷൻ സൂചിപ്പിച്ചു. കർഷകരുടെ കടബാദ്ധ്യതകൾ കുറയ്ക്കാനായി കമ്മീഷൻ പല നിർദ്ദേശങ്ങളും മുന്നോട്ടു വെച്ചു. ഇവയിൽ പലതും പിന്നീട് 1879-ലെ ഡക്കാൻ കാർഷികാശ്വാസ നിയമത്തിലൂടെ പ്രാബല്യത്തിൽ വന്നു 


</doc>
<doc id="287458" url="https://ml.wikipedia.org/wiki?curid=287458" title="ഫിലിപ്പ് ലാം">
ഫിലിപ്പ് ലാം

2014ലെ ഫിഫ ഫുട്ബോൾ ലോകകപ്പ് നേടിയ ജർമനി ടീമിന്റെ ക്യാപ്റ്റനായിരുന്നു ഫിലിപ്പ് ലാം. മികച്ച ജർമൻ ഫുട്ബോൾ താരങ്ങളിലൊരാളായിരുന്ന അദ്ദേഹം 2014 ജൂലൈയിൽ വിരമിച്ചു. മിഡ്ഫീൽഡറായും ഡിഫൻഡറായും കളിച്ചിട്ടുണ്ട്.

1983 നവംബർ 11ൽ പടിഞ്ഞാറേ ജർമ്മനിയിലെ മ്യൂണിക്കിൽ ജനിച്ചു. കുട്ടിക്കാലത്ത് ബയറണിന്റെ ബോൾ ബോയ് ആയിരുന്നു ലാം.

ജർമനിക്കുവേണ്ടി 113 മത്സരങ്ങളും ബയറൺ മ്യൂണിക്കിനുവേണ്ടി ഇരുനൂറ്റി അറുപതു മത്സരങ്ങളും കളിച്ചിട്ടുണ്ട്. അർജന്റീനയെ മറികടന്ന് കിരീടം ചൂടിയ ലോകകപ്പ് ഫൈനൽ ലാമിന്റെ 113-ആം മത്സരമായിരുന്നു. ലാമിന്റെ നേതൃത്വത്തിൽ 2013ൽ ബെറൂസിയയെ തോൽപിച്ച് ബയറൺ മ്യൂണിക്ക് യുവേഫ ചാമ്പ്യൻസ് ലീഗിൽ കിരീടമണിഞ്ഞിരുന്നു. കഴിഞ്ഞ വർഷം ലാം നേതൃത്വത്തിൽ മൂന്ന് സുപ്രധാന കിരീടങ്ങളാണ് ബയറൺ നേടിയത്. ജർമനിക്കുവേണ്ടി മൂന്ന് ലോകകപ്പ് കളിച്ചിട്ടുണ്ട്. പതിനൊന്നാം വയസ്സിലാണ് ക്ലബിന്റെ ജൂനിയർ ടീമിൽ കളിച്ചുതുടങ്ങിയത്. പതിനേഴാം വയസ്സിൽ ബയറണിന്റെ ബി ടീമിലും 2002ൽ സീനിയർ ടീമിലും അരങ്ങേറ്റം കുറിച്ചു. ബുണ്ടസ്‌ലീഗയിൽ പകരക്കാരനായി അരങ്ങേറിയ ലാമിന് തുടക്കത്തിൽ താരനിബഢമായ ഫസ്റ്റ് ഇലവനിൽ ഇടം നേടാൻ നന്നായി വിഷമിക്കേണ്ടിവന്നു. അങ്ങനെ കുറച്ചുകാലം വി.എഫ്.ബി സ്റ്റുട്ട്ഗർട്ടിനുവേണ്ടി വായ്പാതാരരമായി കളിച്ചു.പിന്നീട് 2005ലാണ് ബയറണിൽ തിരിച്ചെത്തുന്നത്. തുടക്കത്തിൽ ഏത് പൊസിഷനിൽ കളിക്കണം എന്നതു സംബന്ധിച്ച ആശങ്ക നിലനിന്നെങ്കിലും ലൂയി വാൻ ഗാൽ പരിശീലകനായി എത്തിയതോടെയാണ് റൈറ്റ് ബാക്ക് പൊസിഷനിലേയ്ക്ക് മാറാനായത്. നിലവിലെ പരിശീലകൻ പെപ്പ് ഗ്വാർഡിയോള ഡിഫൻസീവ് മിഡ്ഫീൽഡറായാണ് ലാമിനെ ഉപയോഗിച്ചത്. 2011ൽ വാൻ ബൊമ്മൽ പോയതോടെയാണ് ലാമിന് ക്യാപ്റ്റന്റെ ആം ബാൻഡ് നൽകിയത്. 2018 വരെ നീളുന്ന കരാറാണ് കഴിഞ്ഞ മാസം ലാം ബയറണുമായി ഒപ്പിട്ടത്.

2011 ഓഗസ്റ്റ് 27ൽ Der feine Unterschied: Wie man heute Spitzenfußballer wird എന്ന തന്റെ ആത്മകഥ പുറത്തിറക്കി. തന്റെ ഫുട്ബോൾ ജീവിതത്തെക്കുറിച്ച് പരാമർശിക്കുന്നുണ്ട്.


"Scores and results table. Germany's goal tally first:"




</doc>
<doc id="287492" url="https://ml.wikipedia.org/wiki?curid=287492" title="കമ്മ്യൂണിസ്റ്റ് പാർട്ടി ഓഫ് നേപ്പാൾ (മാവോയിസ്റ്റ്)">
കമ്മ്യൂണിസ്റ്റ് പാർട്ടി ഓഫ് നേപ്പാൾ (മാവോയിസ്റ്റ്)

നേപ്പാളിലെ പ്രധാന മാർക്സിസ്റ്റ് ലെനിനിസ്റ്റ് പ്രസ്ഥാനങ്ങളിൽ ഒന്നാണ് സി പി എൻ(മാവോയിസ്റ്റ്). 2008 മേയ് 28-ന് നേപ്പാൾ റിപ്പബ്ലിക്കായതിനുശേഷം നേപ്പാൾ സർക്കാരിന് നേത്രൃത്വം കൊടുക്കുന്നതും സി.പി.എൻ(മാവോയിസ്റ്റ്) ആണ്‌.


</doc>
<doc id="287494" url="https://ml.wikipedia.org/wiki?curid=287494" title="റെയ്സിൻ">
റെയ്സിൻ

ആവണക്കിന്റെ കുരുവിൽ നിന്നും ഉൽപാദിപ്പിക്കുന്ന ഒരു മാരകവിഷമാണ് റെയ്സിൻ. കുറച്ച് ഉപ്പുമണികളുടെ മാത്രം വലിപ്പം വരുന്ന ഒരു ഡോസ് ശുദ്ധമായ റെയ്സിൻ പൗഡറിനു ഒരു മനുഷ്യനെ കൊല്ലാനാവും.


</doc>
<doc id="287496" url="https://ml.wikipedia.org/wiki?curid=287496" title="അൻസിബ ഹസ്സൻ">
അൻസിബ ഹസ്സൻ

മലയാളം-തമിഴ് ചലച്ചിത്രങ്ങളിലെ ഒരു അഭിനേത്രിയാണ്‌ അൻസിബ ഹസ്സൻ 2013ൽ ഗോപു ബാലാജി സംവിധാനം നിർവഹിച്ച "പരംഗ്ജ്യോതി" എന്ന തമിഴ് ചിത്രത്തിൽ അഭിനയിച്ചുകൊണ്ടാണ് ചലച്ചിത്ര മേഖലയിലേക്ക് അൻസിബ പ്രവേശിക്കുന്നത്.ഇതേ വര്ഷം തന്നെ ജീത്തു ജോസഫ്‌ സംവിധാനം നിർവഹിച്ച ദൃശ്യമെന്ന മലയാളചലച്ചിത്രത്തിൽ "അഞ്ജു" എന്ന കഥാപാത്രമായ്‌ അൻസിബ ജനശ്രദ്ധ പിടിച്ചുപറ്റി.
കോഴിക്കോട് ജില്ലയിൽ 1992 ജൂൺ 18ന് ജനിച്ചു.സ്കൂൾ വിദ്യാഭ്യാസത്തിനു ശേഷം സിവിൽ എഞ്ചിനിയറിംഗിൽ ബിരുദം നേടി.



</doc>
<doc id="287498" url="https://ml.wikipedia.org/wiki?curid=287498" title="ഓലപ്പീടിക">
ഓലപ്പീടിക

മലപ്പുറം ജില്ലയിലുള്ള തിരൂർ താലൂക്കിലെ താനൂർ പഞ്ചായത്തിൽ സ്ഥിതി ചെയ്യുന്ന സ്ഥലമാണ് ഓലപ്പീടിക. ഇവിടെ കൃഷിക്കനുയോജ്യമായ പാടങ്ങളും സാധാരണ ഗതിയിലുള്ള മണ്ണും കാണപ്പെടുന്നു. ഏറ്റവും അടുത്തുള്ള റെയിൽവേ സ്റ്റേഷൻ താനൂർ ആണു. 


</doc>
<doc id="287519" url="https://ml.wikipedia.org/wiki?curid=287519" title="ക്രൊയിറ്റ്സർ സൊനാറ്റാ">
ക്രൊയിറ്റ്സർ സൊനാറ്റാ

ലിയോ ടോൾസ്റ്റോയ് എഴുതിയ ഒരു ചെറുനോവൽ (Novella) ആണ് ക്രൊയിറ്റ്സർ സോനാറ്റാ (Kreutzer Sonata). 1870-കൾക്കവസാനം കടന്നുപോയ ആത്മീയപ്രതിസന്ധിയെ തുടർന്ന് ധാർമ്മികവ്യഗ്രതകൾ നിറഞ്ഞ പല കൃതികളും ടോൾസ്റ്റോയ് എഴുതിയിരുന്നു. അവയിലൊന്നായ ഈ രചന 1890-ലാണ് പ്രസിദ്ധീകരിച്ചത്. ഇതിൽ ഗ്രന്ഥകാരൻ മനുഷ്യജീവിതത്തിൽ ലൈംഗികതയുടെ സ്ഥാനത്തെ സംബന്ധിച്ച്, ഏറെ കർക്കശവും വിവാദപരവുമായ നിഗമനങ്ങൾ അവതരിപ്പിക്കുന്നു. കാമം ആരോഗ്യകരമായ സ്ത്രീപുരുഷബന്ധത്തിനു പ്രതിബന്ധം സൃഷ്ടിക്കുന്നുവെന്ന് സ്ഥാപിക്കാനാണ് അദ്ദേഹം ശ്രമിക്കുന്നത്. ലൈംഗികതയെ സംബന്ധിച്ച ഈ നിലപാട്, ലളിതവൽക്കൃതവും, അപ്രായോഗികവുമെന്ന് വിശേഷിപ്പിക്കപ്പെട്ടിട്ടുണ്ട്. എങ്കിലും ടോൾസ്റ്റോയ്-യുടെ കഥനനൈപുണ്യത്തിന്റെ മികച്ച മാതൃകകളിലൊന്നായി ഈ രചന പരിഗണിക്കപ്പെടുന്നു. ക്രൊയ്റ്റ്സർ സൊനാറ്റ എന്ന പേര്, ബീഥോവന്റെ സംഗീതശില്പങ്ങളിലൊന്നിന്റെ പേരിനെ ആശ്രയിച്ചുള്ളതാണ്.

"Readbookonline net"-ൽ ക്രൊയിറ്റ്സർ സൊനാറ്റയുടെ ഇംഗ്ലീഷ് പരിഭാഷ]


</doc>
<doc id="287522" url="https://ml.wikipedia.org/wiki?curid=287522" title="വയ്യങ്കത">
വയ്യങ്കത

ഒരിടത്തരം വള്ളി ചെടിയാണ് വയ്യങ്കത ,ഒരു തണ്ട് തന്നെ ധീർക്കകാലം വെട്ടി മാറ്റാതിരുന്നാൽ ആ തണ്ടിന് കൈ വണ്ണം വരെ വണ്ണം വെക്കുന്നതായി കണ്ടു വരുന്നു ,വയ്യങ്കത. തായ്തടിയിലും ശാഖകളിലും മുള്ളുണ്ട്.( ഈ മുള്ളുകൾ രൂപ പെടുന്നത് ഇളം വള്ളി വീശി തുടങ്ങുമ്പോൾ അവയ്ക്ക് പിടിച്ചു പടരുന്നതിനായി സഹായിക്കുന്ന ഭാഗം കാല ക്രമേണ മുള്ളായി രൂപ മാറ്റം വന്നുണ്ടാകുന്നതാണ് ഇവയുടെ മുള്ള്) ശാസ്ത്രീയ നാമം - Flacourtia montana Graham. വിശാഖം നക്ഷത്രത്തിന്റെ നാൾ വൃക്ഷമായി അറിയപെടുന്നു . ഇലകൾ പുളിയില പോലെയാണ് തോന്നുക . (പാകമായ പഴത്തിന് തവിട്ടുകലർന്ന ചുവപ്പുനിറമാണ്) ഇതൊരു തെറ്റായ വിവരം ആണ് വയ്യങ്കത ഒരു കാലത്തും പൂക്കുകയോ കായിക്കുകയോ ചെയ്യാറില്ല .
(മുകളിൽ പറഞ്ഞിരിക്കുന്ന ശാസ്ത്രീയ പേരുകൾ നേരാണോ എന്നറിയില്ല) ഇവയുടെ പ്രജനനം സംബന്ധിച്ച് കേരളത്തിലോ മറ്റു ബന്ധ പെട്ട മേഖലകളിലോ കൃത്യമായ വിവരം ആർകും ഇല്ല എന്നത് ഇവയുടെ വിത്ത് ഉത്പാദനത്തെ ബാധിക്കുന്നുണ്ട് . ഇവയുടെ തണ്ട് - കൃത്യമായ മൂപ്പ് എത്തിയ തണ്ട് മുറിച്ചെടുത്തു ന്യായമായ സാഹചര്യങ്ങൾ ഒരുക്കി കൈ പത്തി നീളത്തിൽ പാകി കിളിർപിച്ചാണ് കൂടുതൽ തൈകൾ നിർമ്മിക്കുന്നത് ,alafam ൽ തൈകൾ നിർമിച്ചു കൊടുക്കുന്നുണ്ട് .


</doc>
<doc id="287525" url="https://ml.wikipedia.org/wiki?curid=287525" title="ഒഡേസ സത്യൻ">
ഒഡേസ സത്യൻ

ജനകീയ സിനിമാനിർമ്മാണ രംഗത്ത് ശ്രദ്ധേയമായ പ്രവർത്തനങ്ങൾ നടത്തിയ ചലച്ചിത്ര പ്രവർത്തകനും ഡോക്യുമെന്ററി സംവിധായകനുമായിരുന്നു ഒഡേസ സത്യൻ (23 നവംബർ 1944 — 19 ഓഗസ്റ്റ് 2014). ജനകീയമായി സിനിമകൾ അവതരിപ്പിക്കാനും അതുവഴി സാധാരണക്കാർക്കിടയിൽ ലോകോത്തര സിനിമകൾ എത്തിക്കുന്നതിലും മുഖ്യപങ്കുവഹിച്ചു. 

കോഴിക്കോട്, വടകരയിൽ കുങ്കർ-ചീരു ദമ്പതികളുടെ മകനാണ്. ആദ്യകാല നക്സലൈറ്റ് പ്രവർത്തകനായിരുന്നു. സി.പി.ഐ.(എം.എൽ) കോഴിക്കോട് ജില്ലാ സെക്രട്ടറിയായിരുന്നു. ജനകീയ സാംസ്കാരിക വേദിയിലും സജീവമായി പ്രവർത്തിച്ചു. ഏറെ വിവാദമായ വടകര സിൽവർ ഹോട്ടൽ സമരം, ഇരിങ്ങൽ പാറയിലെ കൂലി പ്രശ്നത്തിലും ജയഭാരത് തിയറ്റർ ടിക്കറ്റ് കരിഞ്ചന്ത പ്രശ്നത്തിലും സമരങ്ങൾക്ക് നേതൃത്വം നൽകി. സമരങ്ങളുടെ ഭാഗമയി പലപ്പോഴായി ജയിലടക്കപെട്ടിരുന്നു. കോഴിക്കോട് മെഡിക്കൽ കോളേജ് ആസ്​പത്രിയിലെ കൈക്കൂലിക്കാരായ ഡോക്ടർമാരെ ജനകീയ വിചാരണ ചെയ്യുന്നതിന് നേതൃത്വം നൽകി. 

ജനകീയ സിനിമാ പ്രസ്ഥാനമായ ഒഡേസയിലൂടെയാണ് സത്യൻ ചലച്ചിത്രരംഗത്തെത്തിയത്. ജോൺ എബ്രഹാമിന്റെ അടുത്ത സഹയാത്രികനായിരുന്നു. ജോൺ എബ്രഹാമിന്റെ മരണശേഷം, സമാന്തര സിനിമാ കൂട്ടായ്മയായ ഒഡേസയ്ക്ക് സത്യനാണ് നേതൃത്വം നൽകിയത്. ജനങ്ങളിൽ നിന്ന് പണം പിരിച്ചാണ് അദ്ദേഹം സിനിമ ചെയ്തിരുന്നത്. ജനകീയ പിന്തുണയോടെ ഒഡേസയുടെ ബാനറിൽ നിരവധി ഡോക്യുമെന്ററികൾ സത്യൻ നിർമിച്ചിട്ടുണ്ട്. നക്‌സൽ വർഗീസിന്റെ മരണവും കവി എ. അയ്യപ്പന്റെ ജീവിതവുമെല്ലാം സത്യൻ ഡോക്യുമെന്ററികൾക്ക് വിഷയമായിട്ടുണ്ട്. 'അഗ്‌നിരേഖ'യ്ക്ക് പുണെയിലെ ഫാൽക്കെ സൊസൈറ്റിയുടെ സമ്മാനം ലഭിച്ചു. 'ബലിക്കുറിപ്പുകൾ' എന്ന മ്യൂസിക് ആൽബത്തിന് ആറാമത് ഇന്റർനാഷണൽ ഡോക്യുമെന്ററി ഫിലിം ഫെസ്റ്റിവലിൽ ജൂറിയുടെ പ്രത്യേക പരാമർശം ലഭിച്ചു. 

നക്സൽ വർഗീസിന്റെ വധം ഏറ്റുപറഞ്ഞ രാമചന്ദ്രൻ നായരെ കുറിച്ചുള്ള 'വേട്ടയാടപ്പെട്ട മനസ്സ്, വ്യാജ പ്രണയങ്ങളെ തുറന്നുകാട്ടിയ 'മോർച്ചറി ഓഫ് ലൗ, രക്തസാക്ഷിത്വം വരിച്ച നക്‌സലൈറ്റ് അങ്ങാടിപ്പുറം ബാലകൃഷ്ണനെ കുറിച്ചുള്ള 'അഗ്നിരേഖ' എന്നീ ഡോക്യുമെന്ററികൾ ശ്രദ്ധേയങ്ങളായിരുന്നു. 'വിശുദ്ധപശു' എന്ന ഡോക്യുമെന്ററിയുടെ ചിത്രീകരണം പൂർത്തിയാക്കി. മൃഗങ്ങളെ ഒരേസമയം ആരാധിക്കുകയും ബലി നല്കുകയും ചെയ്യുന്ന മനുഷ്യന്റെ ഇരട്ടമുഖമാണ് 'വിശുദ്ധപശു'വിന്റെ പ്രമേയം. 

19 ഓഗസ്റ്റ് 2014 ൽഅർബുദ രോഗ ബാധിതനായി മരണമടഞ്ഞു.





</doc>
<doc id="287544" url="https://ml.wikipedia.org/wiki?curid=287544" title="തുളുനാട്">
തുളുനാട്

ഇന്ത്യയിൽ ഇപ്പോഴത്തെ കർണാടകത്തിലും കേരളത്തിലുമായി പരന്ന് കിടക്കുന്ന തുളു ഭാഷ സംസാരിക്കപ്പെടുന്ന പ്രദേശമാണ് തുളുനാട്. കർണാടകത്തിലെ ദക്ഷിണ കന്നട, ഉഡുപ്പി ജില്ലകളും കേരളത്തിലെ കാസർഗോഡ് ജില്ലയുടെ ഉത്തര ഭാഗങ്ങളും ചേരുന്നതാണ് തുളുനാട്.


</doc>
<doc id="287575" url="https://ml.wikipedia.org/wiki?curid=287575" title="ഗീതാഞ്ജലി റാവു">
ഗീതാഞ്ജലി റാവു

ചിത്രകാരിയും ചലച്ചിത്രപ്രവർത്തകയും ആനിമേഷൻ ചിത്രങ്ങളുടെ സംവിധായികയുമാണ് ഗീതാഞ്ജലി റാവു(ജനനം : 1972). കാൻ ഹ്രസ്വ ചലച്ചിത്രമേളയിലെ കൊഡാക് ഡിസ്‌കവറി അവാർഡ്-2011 എന്ന പുരസ്‌കാരത്തിനായുള്ള കാൻ ക്രിട്ടിക്‌സ് വീക്ക് എന്ന ചലച്ചിത്രമേളയുടെ ജൂറിയായിരുന്നു.

മുംബൈ കേന്ദ്രീകരിച്ചു പ്രവർത്തിക്കുന്നു. ജെ.ജെ. ഇൻസ്റ്റിറ്റ്യൂട്ട് ഓഫ് അപ്ലൈഡ് ആർട്ടിൽ നിന്ന് ബിരുദം നേടി. ഗീതാഞ്ജലിയുടെ 'പ്രിന്റഡ് റെയിൻബോ' എന്ന ആനിമേറ്റഡ് ഹ്രസ്വചിത്രം കാൻ ഹ്രസ്വ ചലച്ചിത്രമേളയിൽ 2006 ൽ മൂന്ന് പുരസ്‌കാരം നേടിയിരുന്നു. നൂറോളം മേളകളിൽ പ്രദർശിപ്പിച്ച ഈ ചിത്രത്തിന് 25 ലധികം പുരസ്‌കാരങ്ങൾ ലഭിച്ചിട്ടുണ്ട്. ‘പ്രിന്റഡ് റെയിൻബോ’ക്ക് ശേഷം എട്ടുവർഷങ്ങൾ കഴിഞ്ഞ് ഗീതാഞ്‌ജലി സംവിധാനം ചെയ്‌ത `ട്രൂ ലൗവ്‌ സ്റ്റോറി' കാൻ ഫിലിം ഫെസ്റ്റിവലിലെ മത്സരവിഭാഗത്തിലേക്ക് തിരഞ്ഞെടുത്തിരുന്നു. ഈ ചിത്രം കേരളത്തിൽ നടന്ന അന്തർദേശീയ ഡോക്യുമെന്ററി ചലച്ചിത്ര മേളയിൽ മികച്ച ആനിമേഷൻ ചിത്രത്തിനുള്ള പുരസ്‌കാരം നേടി. മുംബൈ നഗരത്തിൽ ബോളിവുഡിനുള്ള സ്വാധീനം ആനിമേഷനിലൂടെ അവതരിപ്പിക്കുന്നതാണ് ‘ട്രൂ ലവ് സ്റ്റോറി’. ട്രൂ ലവ് സ്റ്റോറി ലോകത്തിലെ ഒൻപത് പ്രധാന ചലച്ചിത്രോത്സവങ്ങളിലെ മത്സരവിഭാഗത്തിലേക്ക് ഇതുവരെയായി തിരഞ്ഞെടുക്കപ്പെട്ടിട്ടുണ്ട്.


കൊച്ചി മുസിരിസ് ബിനലെ 2012 ൽ ‘പ്രിന്റഡ് റെയിൻബോ’ പ്രദർശിപ്പിച്ചിരുന്നു 



</doc>
<doc id="287588" url="https://ml.wikipedia.org/wiki?curid=287588" title="അമിട്രോഫിക് ലാറ്ററൽ സ്‌ക്ലീറോസിസ്">
അമിട്രോഫിക് ലാറ്ററൽ സ്‌ക്ലീറോസിസ്

അമിട്രോഫിക് ലാറ്ററൽ സ്‌ക്ലീറോസിസ് അഥവാ മോട്ടോർ ന്യൂറോൺ ഡിസീസ്, എ എൽ എസ് എന്ന ചുരുക്കപ്പേരിൽ അറിയപ്പെടുന്നു.പേശികളുടെ പ്രവർത്തനങ്ങളെ നിയന്ത്രിക്കുന്ന നാഡീകോശങ്ങൾക്കുണ്ടാകുന്ന നാശമാണ് മോട്ടോർ ന്യൂറോൺ ഡിസീസ്.മസ്തിഷ്ക്കത്തിലേക്കും സുഷുമ്നാകണ്ഡത്തിലേയും പേശീചാലകനാഡീകോശങ്ങളെബാധിക്കുന്ന പരസ്പര ബന്ധിതമായ രോഗങ്ങളുടെ കൂട്ടമാണിത്.മസ്തിഷ്കത്തിൽ നിന്നും പേശികളിലേക്ക് വൈദ്യുതാവേഗങ്ങളുടെ രൂപത്തിൽ നിർദ്ദേശങ്ങൾ എത്തിക്കുന്ന നാഡീകോശങ്ങളാണ് മോട്ടോർ ന്യൂറോണുകൾ.ഈ കോശങ്ങൾക്കുണ്ടാകുന്ന അപചയങ്ങൾ അവശതക്കും തേയ്മനത്തിനും ഇടയാക്കും. അതിന്റെ ഫലമായി പേശികളുടെ ബലക്ഷയവും തുടർന്ന് ആ ശരീരഭാഗത്തിന്റെ ചലനം നഷ്ട്പ്പെടുന്ന അവസ്ഥയിൽ എത്തിച്ചേരും. 

വളരെ അപൂർവമായേ ഈ രോഗം കാണപ്പെടൂ. സ്ത്രീകളേക്കാൾ പുരുഷന്മാരിലാണ് മോട്ടോർ ന്യൂറോൺ ഡിസീസ് കാണപ്പെടുന്നത്. 40 വയസ്സിനു ശേഷമാണു ഈ രോഗം കൂടുതലായി ബാധിക്കുന്നത്.പാരമ്പര്യ സാഹചര്യം വഴിയും ഈ രോഗം പിടിപെടാം.പാരമ്പര്യമായി കാണപ്പെടുന്ന രോഗമായതിനാൽ അത്തരം കുട്ടികളിൽ ജനിച്ച് നടക്കുന്ന പ്രായത്തിനു മുമ്പായി രോഗലക്ഷണങ്ങൾ കാണും.പാരമ്പര്യേതരമായ കാരണങ്ങൾ കണ്ടു പിടിക്കാൻ വൈദ്യശാസ്ത്രത്തിനു ഇതേ വരെ കഴിഞ്ഞിട്ടില്ല.അമിട്രോഫിക് ലാറ്ററൽ സ്‌ക്ലീറോസിസ്(എ എൽ എസ്),പ്രോഗ്രസ്സീവ് ബൾബർ പാഴ്സി,പ്രൈമറി ലാറ്റൽ സ്ക്ലീറോസിസ് എന്നിവയാണ് സാധാരണയായി കാണപ്പെടുന്ന മോട്ടോർ ന്യൂറോൺ ഡിസീസുകൾ.പോളിയോ രോഗത്തിൽ നിന്ന് മോചിതരാവുന്നവർക്ക് വർഷങ്ങൾക്ക് ശേഷം പിടിപെടാൻ സാധ്യതയുള്ള പോസ്റ്റ് പോളിയോ സിൻട്രോമും മോട്ടോർ ന്യൂറോൺ ഡിസീസാണ്.

മോട്ടോർ ന്യൂറോൺ ഡിസീസുകൾക്ക് പല ഘട്ടങ്ങളിലായി പല രോഗ ലക്ഷണങ്ങളാണ് ഉണ്ടാകുന്നത്.
ശാരീരിക പരിശോധനക്കൊപ്പം കൃത്യമായ നാഡീപരിശോധനയും ഉണ്ടെങ്കിലേ ഇത്തരം രോഗങ്ങളെ തിരിച്ചറിയാൻ കഴിയൂ. ഇലക്ട്രൊ മയോഗ്രഫി,എം.ആർ.ഐ സ്കാനിംഗ്,രക്തം,മൂത്രം മുതലായ ശരീര ദ്രവങ്ങളുടെ ലബോറട്ടറി ടെസ്റ്റുകൾ,മസിൽ ബയോപ്സി എന്നവ രോഗ നിർണ്ണയത്തിനു ഉപയോഗിക്കുന്ന മാർഗ്ഗ്ങ്ങളാണ്.
നിർദ്ദിഷ്ട ചികിൽസാ മാർഗ്ഗങ്ങളോ പൂർണ്ണ രോഗശമനമോ ഈ രോഗത്തിനില്ല.റിലുസോൾ(റിലുടെക്)എന്ന ഒരു മരുന്നു മാത്രമാണു നിലവിൽ ചികിൽസക്കായി ഉപയോഗിക്കുന്നത്.രോഗിക്ക് രണ്ടോ മൂന്നോ മാസം ആയുസ്സ് നീട്ടാൻ കഴിയുമെന്നല്ലാതെ പൂർണ്ണരോഗശമനമാർഗ്ഗം കണ്ടുപിടിച്ചിട്ടില്ല. രോഗലക്ഷണങ്ങൾക്കനുസരിച്ച് വേദനകൽ കുറക്കുക,രോഗിക്ക് കഴിയുന്നത്ര സാധാരണ ജീവിതം നയിക്കുന്നതിനു വെണ്ട സഹായങ്ങൾ ചെയ്തു കൊടുക്കുകഎന്നതു മാത്രമാണു ചെയ്യാവുന്നത്.ഫിസിയോ തെറാപ്പി,സ്പീച്ച് തെറാപ്പി,റീഹബിലിറ്റേഷൻ മുതലായ മാർഗ്ഗങ്ങൾ ഫലപ്രധമായി ഉപയോഗിക്കുന്നുണ്ട്.


</doc>
<doc id="287644" url="https://ml.wikipedia.org/wiki?curid=287644" title="ട്രൂ ലൗവ്‌ സ്റ്റോറി">
ട്രൂ ലൗവ്‌ സ്റ്റോറി

ഗീതാഞ്ജലി റാവു സംവിധാനം ചെയ്‌ത അനിമേഷൻ ചിത്രമാണ് ട്രൂ ലവ് സ്റ്റോറി. ഈ ചിത്രം കേരളത്തിൽ 2014 ൽ നടന്ന അന്തർദേശീയ ഡോക്യുമെന്ററി ചലച്ചിത്ര മേളയിൽ മികച്ച ആനിമേഷൻ ചിത്രത്തിനുള്ള പുരസ്‌കാരം നേടി. കാൻ ഫിലിം ഫെസ്റ്റിവലിലെ മത്സരവിഭാഗത്തിലേക്കും ഈ ചിത്രം തെരഞ്ഞെടുത്തിരുന്നു. 
മുംബൈ നഗരത്തിൽ ബോളിവുഡിനുള്ള സ്വാധീനം ആനിമേഷനിലൂടെ അവതരിപ്പിക്കുന്നതാണ് ‘ട്രൂ ലവ് സ്റ്റോറി’.


</doc>
<doc id="287646" url="https://ml.wikipedia.org/wiki?curid=287646" title="ഗവൺമെന്റ് ഹയർസെക്കണ്ടറി സ്കൂൾ കൊങ്ങോർപ്പിള്ളി">
ഗവൺമെന്റ് ഹയർസെക്കണ്ടറി സ്കൂൾ കൊങ്ങോർപ്പിള്ളി

എറണാകുളം ജില്ലയിലെ, ആലങ്ങാട് ബ്ലോക്ക് പഞ്ചായത്തിൽപെടുന്ന ആലങ്ങാട് ഗ്രാമപഞ്ചായത്തിലെ സർക്കാർ ഹയർസെക്കണ്ടറി വിദ്യാലയമാണ്, ഗവൺമെന്റ് ഹയർസെക്കണ്ടറി സ്കൂൾ കൊങ്ങോർപ്പിള്ളി.

1915 ൽ രാജഭരണകാലത്താണ് ഈ വിദ്യാലയം ആരംഭിച്ചത്. പടി പടിയായി ഈ വിദ്യാലയം, ഹൈസ്കൂൾ തലത്തിലേക്കും, പിന്നീട് 2011 ൽ ഹയർസെക്കണ്ടറി തലത്തിലേക്കും ഉയർത്തപ്പെട്ടു.


</doc>
<doc id="287658" url="https://ml.wikipedia.org/wiki?curid=287658" title="സെഡ്">
സെഡ്

ഒരു യുനിക്സ് സോഫ്റ്റ്‌വേർ ആണ് സ്ട്രീം എഡിറ്റർ എന്ന് അറിയപ്പെടുന്ന Sed. ഇത് ടെക്സ്റ്റ് ഫയലുകളെ വിശകലനം ചെയ്യുന്നതിനും (Parsing) എളുപ്പത്തിൽ മാറ്റങ്ങൾ വരുത്തുന്നതിനും ഉപയോഗിക്കുന്നു. ഒരു ഒതുക്കമുള്ള സ്ക്രിപ്റ്റ് എന്ന നിലയിലും സെഡ് ഉപയോഗിക്കുന്നു. 1973-1974 കാലഘട്ടത്തിൽ ബെൽ ലാബിലെ ലീ.മക്മഹൻ ആണ് ഇത് നിർമ്മിച്ചത് . 
ഇന്ന് മിക്ക ഓപ്പറേറ്റിങ്‌ സിസ്റ്റങ്ങളിലും സെഡ് ലഭ്യമാണ് . .

ഒരു യുനിക്സ് കമാൻഡ് പോലെ തന്നെയാണ് സെഡ് ഉപയോഗിക്കപ്പെടുന്നത്. ഒരു ഫയലിലെ sasi എന്ന വാക്കിന് പകരം babu എന്ന വാക്ക് ആക്കണമെങ്കിൽ 

sed -i 's/sasi/babu/g' file_name.txt

എന്ന് ടൈപ് ചെയ്‌താൽ മതി.

-i എന്ന ഓപ്ഷൻ ഉപയോഗിച്ചാൽ file_name.txt എന്ന ഫയലിൽ തന്നെ മാറ്റങ്ങൾ സേവ് ചെയ്യപ്പെടും.
's/sasi/babu/g' എന്നതാണ് ഇവിടത്തെ ഓപ്പറേഷൻ . s നു ശേഷം ഉള്ള sasi എന്ന വാക്കിനെ babu എന്ന് മാറ്റുന്നു. ഇവിടെ g എന്ന ഗ്ലോബൽ ഓപ്ഷൻ ഉള്ളത് കൊണ്ട്, പ്രസ്തുത ഫയലിൽ ഉള്ള sasi എന്ന എല്ലാ വാക്കുകളെയും മാറ്റുന്നു. g എന്ന് പരാമർശിച്ചില്ല എങ്കിൽ ഫയലിൽ ആദ്യം ഉള്ള sasi എന്ന വാക്കിനെ മാത്രം ഇത് babu എന്നാക്കുന്നു.

ഒരു ഫയലിലെ എല്ലാ കാലിയായ വരികൾ നീക്കുക ചെറിയ അക്ഷരങ്ങളെ വലിയ അക്ഷരം ആക്കുക തുടങ്ങിയ കാര്യങ്ങൾ ഒറ്റ വരി കമാൻഡ് കൊണ്ട് ചെയ്യാൻ കഴിയും എന്നതാണ് ഇതിന്റെ സവിശേഷത.

മിക്ക ലിനക്സ് ഓപ്പറേറ്റിങ്‌ സിസ്റ്റങ്ങളിലും ആദ്യമേ തന്നെ ഇത് ഇൻസ്റ്റാൾ ചെയ്തിരിയ്ക്കും.


</doc>
<doc id="287684" url="https://ml.wikipedia.org/wiki?curid=287684" title="ചെങ്ങാലിക്കോടൻ">
ചെങ്ങാലിക്കോടൻ

ഉരുണ്ടതും ഏണുകൾ ഇല്ലാത്തതുമായ കായകളും സ്വർണനിറമുള്ള ഒരിനം വാഴയിനമാണ് ചങ്ങാലിക്കോടൻ. തൃശ്ശൂരിനുസമീപപ്രദേശങ്ങളായ തയ്യൂർ, എരുമപ്പെട്ടി, കരിയന്നൂർ, തുടങ്ങിയ ഭാഗങ്ങളിലാണ് വ്യാപകമായി കൃഷിചെയ്യുന്നത്. ഓണത്തിനുള്ള കാഴ്ചക്കുലയ്ക്ക് വേണ്ടിയാണ് ഇത് പ്രധാനമായും ഉപയോഗിക്കുന്നത്.

തൃശ്ശൂറിലെ തലപ്പിള്ളി താലൂക്കിലെ എരുമപ്പെട്ടി പഞ്ചായത്തിൽ ചെങ്ങളിവാലി എന്ന സ്ഥലത്തു ഉണ്ടായതിനാലാണ് ചെങ്ങഴിക്കോടൻ എന്ന പേരുണ്ടയത്. ഇവിടെ നിന്നും മറ്റിടങ്ങളിലേക്ക് കാലാന്തരത്തിൽ വ്യാപിക്കുകയായിരുന്നു.

പഴയകൊച്ചി രാജ്യത്തിലെ ഒരു രാജവംശമാണ് തലപ്പിള്ളി. ഇവിടുത്തെ നാടുവാഴികൾ ചെങ്ങഴി നമ്പ്യാരായിരുന്നു. അതിനാൽ ഇവരുടെ ആസ്ഥാനം ചെങ്ങഴിനാട്(ചെങ്ങഴിക്കോട്) എന്നറിയപ്പെട്ടു. ഇന്ന് ഈ പ്രദേശം തൃശൂർ ജില്ലയിലെ തലപ്പള്ളി താലൂക്കിൽപ്പെടുന്നു. കാർഷിക സമ്പുഷ്ടവും ജൈവവൈവിധ്യവും ചേർന്ന ഈ ഭൂപ്രദേശം വിവിധ കാവ്യങ്ങളിൽ ഉൾപ്പെട്ടിട്ടുണ്ട്. തിരുവിതാംകൂറിലെ ശ്രീപത്മനാഭസ്വാമിക്ഷേത്രത്തിലേക്ക് മുറജപത്തിനായി കാഴ്ചക്കുലകൾ ചെങ്ങഴിക്കോട്ടുനിന്ന് കൊണ്ടുപോയിരുന്നത്രെ. ഇതിനുള്ള നേന്ത്രവാഴകൾ ഇവിടെ മാത്രം കണ്ടുവരുന്നവയായിരുന്നു. ആ വാഴകൾ കരിയന്നൂരിലാണ് ആദ്യമായി കൃഷി ചെയ്തത്. മച്ചാട് മലകളിൽനിന്ന് ഉത്ഭവിക്കുന്ന വടക്കാഞ്ചേരി പുഴയുടെ തീരപ്രദേശങ്ങളിലെ എക്കൽ മണ്ണിൽ ഫലഭൂയിഷ്ഠമായ മണ്ണിൽ വളരുന്ന ഈ പ്രത്യേക വാഴയിനത്തിന് വിശേഷ പരിചരണമാണ് നൽകുന്നത്..

കേരള കാർഷിക സർവകലാശാലയിലെ, ബൗദ്ധിക സ്വത്തവകാശ സംരക്ഷണവിഭാഗം, കണ്ണാറ വാഴ ഗവേഷണകേന്ദ്രം, കൃഷിവകുപ്പ്, പെരിങ്ങണൂർ സഹകരണബാങ്ക്, വടക്കാഞ്ചേരി വികസന ബ്ലോക്ക് എന്നിവരുടെ സംയുക്ത പ്രവർത്തനങ്ങളിലൂടെ ചങ്ങഴിക്കോടന് ഭൗമസൂചിക പട്ടികയിൽ എത്തിച്ചു.


</doc>
<doc id="287718" url="https://ml.wikipedia.org/wiki?curid=287718" title="പ്രയുത് ചാൻ ഒ ച">
പ്രയുത് ചാൻ ഒ ച

തായ്‌ലൻഡിലെ പ്രധാനമന്ത്രിയാണ് പ്രയുത് ചാൻ ഒ ച . പട്ടാളത്തലവനായിരുന്ന പ്രയുത് എതിരില്ലാതെയാണ് 2014 ൽ പ്രധാനമന്ത്രിയായി തിരഞ്ഞെടുക്കപ്പെട്ടത്. 
തായ്‌ലൻഡിൽ തെരഞ്ഞെടുപ്പിലൂടെ അധികാരത്തിലെത്തിയ യിങ്‌ലുക്ക് ഷിനവത്ര മന്ത്രിസഭയെ 2014 മെയ് മാസത്തിൽ പട്ടാളം അട്ടിമറിച്ചിരുന്നു. ഈ അട്ടിമറിയുടെ സൂത്രധാരനെന്നു കരുതപ്പെടുന്ന പ്രയുതായിയിരുന്നു പട്ടാളഭരണം രൂപവത്കരിച്ച നിയമസഭയിലെ ഏക പ്രധാനമന്ത്രിസ്ഥാനാർഥി. പ്രധാനമന്ത്രിപദവിക്കൊപ്പം പട്ടാളത്തലവനെന്ന സ്ഥാനവും ഇദ്ദേഹം നിലനിർത്തിയിട്ടുണ്ട്. 


</doc>
<doc id="287730" url="https://ml.wikipedia.org/wiki?curid=287730" title="1957 ലെ ആന്ധ്രാ അരി കുംഭകോണം">
1957 ലെ ആന്ധ്രാ അരി കുംഭകോണം

കേരളത്തിലെ ആദ്യത്തെ മന്ത്രിസഭയുടെ കാലത്ത് മാനദണ്ഡങ്ങൾ നോക്കാതെ സ്വകാര്യ വ്യക്തിയിൽ നിന്നും സംസ്ഥാനത്തിനാവശ്യമായ അരി വാങ്ങിയതിലൂടെ ഖജനാവിന് ലക്ഷങ്ങളുടെ നഷ്ടം നേരിട്ടു എന്ന് പ്രതിപക്ഷം ആരോപിക്കുകയുണ്ടായി, അതിനെ തുടർന്നുണ്ടായ വിവാദമാണ് ആന്ധ്രാ അരി കുംഭകോണം എന്നറിയപ്പെടുന്നത്. 1956 ലെ വേനൽക്കാലത്ത് അരിയുടെ വില കുതിച്ചുകയറാൻ തുടങ്ങി, ഈ വിലവർദ്ധനവിനെ നേരിടാൻ സംസ്ഥാനത്ത് അങ്ങോളമിങ്ങോളം ന്യായവില ഷാപ്പുകൾ സർക്കാർ ആരംഭിച്ചെങ്കിലും, അരിയുടെ ദൗർലഭ്യം മൂലം ഈ നടപടിക്ക് വിചാരിച്ച ഗുണം കിട്ടിയില്ല.

പ്രതിസന്ധി മറികടക്കാൻ 5000 ടൺ അരി നേരിട്ട് അരി ഇറക്കുമതി ചെയ്യാനും ന്യായവിലഷോപ്പുകളിലൂടെ അതു വിതരണം ചെയ്യാനും തീരുമാനിച്ചു. മദ്രാസ്സിലുള്ള ഒരു മൊത്തവ്യാപാരസ്ഥാപനമായ "മെസ്സേഴ്സ് ടി. ശ്രീരാമുലു, പി. സൂര്യനാരായണ & കൊ." എന്ന സ്ഥാപനവുമായി ഭക്ഷ്യവകുപ്പ് ഉടനടി കരാറിലെത്തി. നിയമാനുസൃതം പതിവുള്ളതുപോലെ ദർഘാസ് ടെണ്ടർ വിളിക്കാനോ കുറഞ്ഞ വിലയ്ക്കു് കരാർ ഉറപ്പിക്കാനോ കാത്തുനിൽക്കാതെയാണു് ഈ ഇടപാട് തീർച്ചപ്പെടുത്തിയതു്. ഈ ഇടപാടിലൂടെ സർക്കാർ ഖജനാവിന് നഷ്ടം നേരിട്ടുവെന്നും, കമ്മ്യൂണിസ്റ്റ് പാർട്ടിക്ക് വില്പനക്കാരനിൽ നിന്നും കമ്മീഷൻ ലഭിച്ചുവെന്നും പ്രതിപക്ഷം ആരോപിച്ചു.

വമ്പിച്ച പ്രതിഷേധത്തെത്തുടർന്ന് ഹൈക്കോടതി ന്യായാധിപനായിരുന്ന ജസ്റ്റിസ് രാമൻനായർ കമ്മീഷൻ ഈ ഇടപാട് അന്വേഷിക്കാൻ തുടങ്ങി. ഈ അരി ഇടപാടിൽ സംസ്ഥാനത്തിനു ഭയങ്കരമായ നഷ്ടം നേരിട്ടു എന്ന് കമ്മീഷൻ റിപ്പോർട്ട് സമർപ്പിച്ചുവെങ്കിലും, ഈ റിപ്പോർട്ട് സർക്കാർ തള്ളിക്കളയുകയായിരുന്നു.

ഭക്ഷ്യധാന്യങ്ങളുടെ കാര്യത്തിൽ കേരളം എക്കാലത്തും ഒരു കമ്മിസംസ്ഥാനമായിരുന്നു. മറ്റു സംസ്ഥാനങ്ങളിലും ഭക്ഷ്യധാന്യക്കമ്മി താൽക്കാലികമായും ഭാഗികമായും അനുഭവപ്പെടാറുണ്ടെങ്കിലും 1950കളിലെ കേരളത്തിൽ അരിയുടെ മൊത്തം ഉപഭോഗാവശ്യത്തിന്റെ 50 ശതമാനത്തോളം കമ്മി എല്ലാ വർഷവും പതിവായിരുന്നു. മൊത്തം കൃഷിഭൂമിയുടെ 36% മാത്രമാണു് നെൽകൃഷിക്ക് ഉപയോഗിച്ചിരുന്നതു്. പ്രതിവർഷം 14 ലക്ഷം ടൺ അരി ആവശ്യമുള്ളിടത്ത മൊത്തം പ്രതിവർഷ ആഭ്യന്തരഉല്പാദനം എട്ടുലക്ഷം ടൺ മാത്രമായിരുന്നു. അതായതു് ആളോഹരി ദിവസേന 6.25 ഔൺസ് (177 ഗ്രാം) അരി മാത്രമാണു് കേരളത്തിന്റെ സ്വന്തം നെൽകൃഷിയിൽ നിന്നു ലഭ്യമായിരുന്നതു്. തിരു-കൊച്ചിയിലും കേരളത്തിലും നിലനിന്നിരുന്ന സംസ്ഥാനഭരണകൂടങ്ങളുടെ ഏറ്റവും പ്രധാനപ്പെട്ട ഉത്തരവാദിത്തം പോലും അരിയുടെ സ്ഥിരവും അനുസ്യൂതവുമായ ലഭ്യത ഉറപ്പുവരുത്തുക എന്നതായിരുന്നു.

1956ലെ വേനൽക്കാലം മുതൽ തന്നെ അഖിലേന്ത്യാടിസ്ഥാനത്തിൽ അരിയുടെ വില മുമ്പെങ്ങുമില്ലാത്ത വിധത്തിൽ കുതിച്ചുകയറാൻ തുടങ്ങി.1956 ജൂണിൽ തിരുവനന്തപുരം നഗരത്തിലും രണ്ടുമാസത്തിനുള്ളിൽ മറ്റു ജില്ലകളിലും ന്യായവിലഷോപ്പുകൾ തുടങ്ങിവെച്ചുകൊണ്ടാണു് ഈ വിലവർദ്ധനവിനെ നേരിടാൻ മുൻസർക്കാർ നടപടികളാരംഭിച്ചതു്. എന്നാൽ ഇ.എം.എസ്. മന്ത്രിസഭ അധികാരം ഏറ്റെടുത്ത സമയത്തു് അരിക്ഷാമവും വിലക്കയറ്റവും നിയന്ത്രണാതീതമായിത്തുടങ്ങി. ആവശ്യത്തിനു് അരി കിട്ടാനില്ലാതായതോടെ ന്യായവിലഷോപ്പുകളിലൂടെയുള്ള അരിവിതരണം നിലച്ചു. മറ്റു കടകളിൽ മുമ്പെങ്ങുമില്ലാത്ത വിധം അരിവില വർദ്ധിച്ചു.

1957 ജൂലൈയിൽ ആന്ധ്ര, മദ്രാസ്സ്, മൈസൂർ, കേരളം എന്നീ നാലു സംസ്ഥാനങ്ങളേയും ചേർത്ത് കേന്ദ്ര സർക്കാർ "ദക്ഷിണ അരി മേഖല"യായി പ്രഖ്യാപിച്ചു. ഇതനുസരിച്ച് ആന്ധ്രയിൽ മിച്ചം വരുന്ന അരി കമ്മിസംസ്ഥാനമായ കേരളത്തിലേക്കു മാത്രമേ അയയ്ക്കാവൂ എന്ന നിബന്ധന വന്നു. മേഖലയിലല്ലാതെ പുറത്തൊരു സംസ്ഥാനത്തിനു് അരി വിൽക്കുവാൻ ആന്ധ്രയ്ക്കു് അധികാരമുണ്ടായിരുന്നില്ല. ഇങ്ങനെ മിച്ചം വന്നിരുന്ന അരിയാണു് കേരളത്തിനു് ചെറുതായെങ്കിലും സമശ്വാസമായിക്കൊണ്ടിരുന്നതു്. എന്നാൽ ബംഗാളിലും ബോംബെയിലും കൂടി അരിക്ഷാമം രൂക്ഷമായപ്പോൾ കേന്ദ്രഗവണ്മെന്റ് ഈ നിലപാടിൽ അയവുവരുത്തി. കൂടുതൽ വിലയ്ക്കു് ഈ വിപണികളിലേക്കു് അരി കയറ്റി അയക്കാനുള്ള അവസരം ആന്ധ്രയ്ക്കു ലഭിച്ചു. ഇതോടെ, കേരളത്തിലെ അരിവ്യാപാരികൾ അവർക്കു് കരാറിൽ മുൻ-കൂട്ടി നിശ്ചയിക്കപ്പെട്ട ക്ലിപ്തമായ കമ്മീഷൻ നിരക്കിൽ തുടർന്നും ആന്ധ്രയിൽനിന്നും അരി വാങ്ങിക്കൈമാറാൻ വിസമ്മതിച്ചു.

ലോകസഭാംഗമായിരുന്ന എ.കെ. ഗോപാലന്റെനിർദ്ദേശപ്രകാരം, പ്രതിസന്ധി മറികടക്കാൻ 5000 ടൺ അരി നേരിട്ട് അരി ഇറക്കുമതി ചെയ്യാനും ന്യായവിലഷോപ്പുകളിലൂടെ അതു വിതരണം ചെയ്യാനും തീരുമാനിച്ചു. മദ്രാസ്സിലുള്ള ഒരു മൊത്തവ്യാപാരസ്ഥാപനമായ "മെസ്സേഴ്സ് ടി. ശ്രീരാമുലു, പി. സൂര്യനാരായണ & കൊ." എന്ന സ്ഥാപനവുമായി ഭക്ഷ്യവകുപ്പ് ഉടനടി കരാറിലെത്തി. നിയമാനുസൃതം പതിവുള്ളതുപോലെ ദർഘാസ് ടെണ്ടർ വിളിക്കാനോ കുറഞ്ഞ വിലയ്ക്കു് കരാർ ഉറപ്പിക്കാനോ കാത്തുനിൽക്കാതെയാണു് ഈ ഇടപാട് തീർച്ചപ്പെടുത്തിയതു്.
സെപ്തംബർ രണ്ടിന് ആലുവാ എം.എൽ.എ ആയിരുന്ന കോൺഗ്രസ്സിലെ ടി.ഒ.ബാവയാണ് ഈ ഇടപാടിൽ അഴിമതി നടന്നുവെന്നാരോപിച്ചത്. ന്യായീകരിക്കാനാവാത്ത രീതിയിൽ ആന്ധ്രയിൽ നിന്നും അരി വാങ്ങിയതിലൂടെ സർക്കാരിന് ഒരു ലക്ഷത്തി അറുപത്താറായിരം രൂപയുടെ നഷ്ടം വന്നതായി ബാവ ആരോപിച്ചു. 1958 ലെ ബജറ്റ് സമ്മേളനത്തിൽ 1,66,000 രൂപയുടെ അഴിമതി എന്നത് പതിനാറു ലക്ഷത്തി അമ്പതിനായിരം രൂപയാണെന്ന് ബാവ തന്നെ പുതുക്കി. ആന്ധ്ര കമ്മ്യൂണിസ്റ്റ് പാർട്ടിയുടെ കടം വീട്ടാനാണ് ഈ തുക ഉപയോഗിച്ചതെന്നും ബാവ നിയമസഭയിൽ ആരോപിച്ചു.

1958 ഫെബ്രുവരി 12നു് ഇറങ്ങിയ മനോരമയിൽ "ആന്ധ്ര അരി കുംഭകോണം" എന്ന വമ്പൻ തലക്കെട്ടിൽ ഒരു വാർത്ത പ്രത്യക്ഷപ്പെട്ടു. വമ്പിച്ച പ്രതിഷേധത്തെത്തുടർന്ന് ഹൈക്കോടതി ന്യായാധിപനായിരുന്ന ജസ്റ്റിസ് രാമൻനായർ കമ്മീഷൻ ഈ ഇടപാട് അന്വേഷിക്കാൻ തുടങ്ങി. ഈ അരി ഇടപാടിൽ സംസ്ഥാനത്തിനു ഭയങ്കരമായ നഷ്ടം നേരിട്ടു എന്ന് കമ്മീഷൻ റിപ്പോർട്ട് സമർപ്പിച്ചുവെങ്കിലും, ഈ റിപ്പോർട്ട് സർക്കാർ തള്ളിക്കളയുകയായിരുന്നു. കേരളം ഭക്ഷ്യക്ഷാമം നേരിടുന്ന ഒരു സംസ്ഥാനമായിരുന്നു. പൊതു ടെൻഡർ വിളിച്ച് അരി വാങ്ങാനുള്ള നടപടി തുടങ്ങിയാൽ അക്കൊല്ലത്തെ ഓണക്കാലം വളരെ ബുദ്ധിമുട്ടിലാകും, അതുകൊണ്ടാണ് സ്വകാര്യ കച്ചവടക്കാരനിൽ നിന്നും അരിവാങ്ങാനുള്ള തീരുമാനമെടുത്തത് എന്നുമാണ് ഈ റിപ്പോർട്ട് സ്വീകരിക്കാതിരിക്കാൻ സർക്കാർ നൽകിയ വിശദീകരണം.



</doc>
<doc id="287736" url="https://ml.wikipedia.org/wiki?curid=287736" title="റോയൽ ചാർട്ടർ">
റോയൽ ചാർട്ടർ

ഒരു കോർപ്പറേറ്റ് പ്രസ്ഥാനത്തിന് അധികാരമോ അവകാശമോ നൽകുന്ന പൊതുവേ രാജസന്നിധിയിൽനിന്ന് പുറപ്പെടുവിക്കുന്ന ഔദ്യോഗിക രേഖയാണ് രാജശാസനം അഥവാ റോയൽ ചാർട്ടർ. മുൻസിപ്പൽ ചാർട്ടർ, സർവ്വകലാശാലകൾ എന്നിവ തുടങ്ങാൻ ഇന്നും ചാർട്ടർ ഉപയോഗിക്കുന്നു. വാറണ്ടുകളിലും നിയമന ഉത്തരവുകളിലും നിന്ന് വ്യത്യസ്തമായി, ചാർട്ടർ നൽകുന്ന അവകാശം അഥവാ അധികാരം സ്ഥിരമാണ്. പൊതുവേ കാലിഗ്രഫി പോലെയുള്ള കലാരൂപങ്ങളുപയോഗിച്ച് അലങ്കരിച്ചവയായിരിക്കും ചാർട്ടർ പ്രമാണങ്ങൾ. ബ്രിട്ടീഷ് രാജകുടുംബം ഏതാണ്ട് 980 ചാർട്ടറുകൾ പുറപ്പെടുവിച്ചിട്ടുണ്ട്. ഇവയിൽ 750 എണ്ണം ഇന്നും നിലനിൽക്കുന്നു. ഈസ്റ്റ് ഇന്ത്യാ കമ്പനിക്ക് പൂർവ്വദേശങ്ങളിൽ വാണിജ്യക്കുത്തക അനുവദിച്ചു കൊടുത്തത് ചാർട്ടർ-1600 എന്ന രാജകീയ ശാസനത്തിലൂടെയായിരുന്നു.


</doc>
<doc id="287772" url="https://ml.wikipedia.org/wiki?curid=287772" title="ടെക്സസ് ഇൻസ്ട്രുമെന്റ്സ് എം.എസ്.പി.430">
ടെക്സസ് ഇൻസ്ട്രുമെന്റ്സ് എം.എസ്.പി.430

ടെക്സസ് ഇൻസ്ട്രുമെന്റ്സ് വിപണിയിലിറക്കുന്ന ഒരു മിക്സഡ്-സിഗ്നൽ മൈക്രോകണ്ട്രോളറുകളുടെ കുടുംബപ്പേരാണ് എം.എസ്.പി.430 (MSP430) (ഉച്ചാരണം:"എം.എസ്.പി. ഫോർ‌ തേർട്ടി"). ഒരു 16-ബിറ്റ് സി.പി.യു. അടിസ്ഥാനമാക്കി നിർമ്മിക്കപ്പെട്ട ചെലവുകുറഞ്ഞ എം.സ്.പി. മൈക്രോകണ്ട്രോളറുകൾ വളരെ താഴ്ന്ന വൈദ്യുതിഉപയോഗം ആവശ്യമുള്ള എംബെഡഡ് ആപ്ലിക്കേഷനുകൾ ലക്ഷ്യമാക്കി നിർമ്മിക്കപ്പെട്ടവയാണ്. 


</doc>
<doc id="287779" url="https://ml.wikipedia.org/wiki?curid=287779" title="ടെക്സസ് ഇൻസ്ട്രുമെന്റ്സ് ഡാവിഞ്ചി">
ടെക്സസ് ഇൻസ്ട്രുമെന്റ്സ് ഡാവിഞ്ചി

പ്രധാനമായും എംബെഡഡ് വീഡിയോ (video), വിഷൻ (vision) അധിഷ്ഠിത ഇലക്‌ട്രോണിക്ക് ഉപകരണങ്ങളിൽ ഉപയോഗിക്കാൻ ഉദ്ദേശിച്ചു നിർമ്മിക്കപ്പെട്ട സിസ്റ്റം ഓൺ ചിപ്പ് മൈക്രോപ്രൊസസ്സറുകളുടെ കുടുംബമാണ് ടെക്സസ് ഇൻസ്ട്രുമെന്റ്സ് ഡാവിഞ്ചി.

പൊതുവേ TMS320 C6000 രൂപകൽപ്പന പിന്തുടരുന്ന ഒരു ഡിജിറ്റൽ സിഗ്നൽ പ്രൊസസ്സർ കോറും ആം രൂപകൽപ്പന പിന്തുടരുന്ന ഒരു കോറും ഒരു ഡാവിഞ്ചി പ്രൊസസ്സറിലുണ്ടാവും. ഒന്നോ അതിലധികമോ ഡി.എസ്.പി.കൾ മാത്രമോ അതുപോലെ ഒരേതരത്തിലുള്ള പലതരം കോറുകൾ മാത്രമോ ഉപയോഗിച്ച് സിസ്റ്റം ഓൺ ചിപ്പുകൾ നിർമ്മിക്കപ്പെട്ടിരുന്ന ഒരു കാലഘട്ടത്തിലാണ് ഡാവിഞ്ചി രൂപകൽപ്പന ടെക്സസ് ഇൻസ്ട്രുമെന്റ്സ് മാർക്കറ്റിലിറക്കിയത്. കണക്കുകൂട്ടലുകൾ കാര്യക്ഷമതയോടെ നടത്താൻ ഡി.എസ്.പി.യും നിയന്ത്രണസംബന്ധമായ ക്രിയകൾ നിർവഹിക്കാൻ ആം പ്രൊസസ്സറും എന്നതായിരുന്നു ഈ രൂപകൽപ്പനകൊണ്ട് ഉദ്ദേശിച്ചിരുന്നത്. പൊതുവേ ഇലക്ട്രോണിക്ക് ഉപകരണങ്ങളിൽ ഡി.എസ്.പി.കളുടെ കൂടെ നിയന്ത്രണപ്രക്രിയകൾ നിർവഹിക്കാൻ മറ്റൊരു പ്രൊസസ്സറും (ആം, പവർപിസി, മുതലായവ) ഉപയോഗിച്ചിരുന്ന ഉപയോക്താക്കൾക്ക് ഇവരണ്ടും ഒരു ചിപ്പിൽ ലഭ്യമായപ്പോൾ സിസ്റ്റം രൂപകൽപ്പനയും പ്രൊസസ്സറുകൾ തമ്മിലുള്ള ആശയവിനിമയവും എളുപ്പമായി. 

ഒരു ARM9 പ്രൊസസ്സറും C64x DSP പ്രൊസസ്സറും ഉൾപ്പെട്ട DM6446 ആയിരുന്നു ഡാവിഞ്ചി കുടുംബത്തിലെ ആദ്യ മൈക്രോപ്രൊസസ്സർ. ടെക്സസ് ഇൻസ്ട്രുമെന്റ്സ് പിന്നീട് ഒറ്റ ഡി.എസ്.പി. മാത്രമുള്ള ചിപ്പുകളും (ഉദാ: DM643x) ഒറ്റ ആം പ്രൊസസ്സർ മാത്രമുള്ള ചിപ്പുകളും (ഉദാ: DM365) രംഗത്തിറക്കി. ക്യാമറകളിലാണ് ഇവ ഇന്ന് ഏറ്റവുമധികം ഉപയോഗിക്കുന്നത്.

2005 ഡിസംബർ 5നാണ് റ്റി.ഐ. ആദ്യമായി ഡാവിഞ്ചി വീഡിയോ പ്രൊസസ്സറുകൾ പുറത്തിറക്കിയത്. DM6443, DM6446 എന്നീ പ്രൊസസ്സറുകളായിരുന്നു അന്ന് പുറത്തിറക്കിയത്. ഒരു വർഷത്തിനുശേഷം ഡി.എസ്.പി. മാത്രമുള്ള ഡാവിഞ്ചി ചിപ്പുകൾ DM643x എന്ന പേരിൽ റ്റി.ഐ. പുറത്തിറക്കി.




</doc>
<doc id="287786" url="https://ml.wikipedia.org/wiki?curid=287786" title="സ്കെച്അപ്">
സ്കെച്അപ്

സൗജന്യമായ് ഉപയോഗിക്കവുന്ന സ്കെച് അപ് മേക്, വിലകൊടുത്ത് വാങ്ങാവുന്ന സ്കെച് അപ് പ്രോ എന്നീ രണ്ട് വേർഷനുകളിൽ ഈ പ്രോഗാം ലഭ്യമാണ്.


</doc>
<doc id="287797" url="https://ml.wikipedia.org/wiki?curid=287797" title="മരിയോ ഗോട്സെ">
മരിയോ ഗോട്സെ

2014ലെ ഫിഫ ഫുട്ബോൾ ലോകകപ്പ് നേടിയ ജർമനി ടീം അഗമായിരുന്നു മരിയോ ഗോട്സെ. അറ്റാക്കിങ് മിഡ്ഫീൽഡറാണ്. ലോകകപ്പ് ഫൈനലിൽ ജർമനിയുടെ വിജയഗോൾ നേടിയത് ഗോട്സെയാണ്.
ഡോർട്ട്മുണ്ട് യൂണിവേഴ്സിറ്റിയിലെ അധ്യാപകനായിരുന്നു ജുർഗൻ ഗോട്സെയുടെ മകനായി ജനിച്ചു. അദ്ദേഹത്തിന്റെ സഹോദരൻ ഫെലിക്സ് ബയേൺ മ്യൂണിക്കിന്റെ അണ്ടർ-17 ടീമിൽ കളിക്കുകയാണ്. ഗോട്സെ ഒരു ക്രിസ്തുവാണ്.

8-ആം വയസിൽ ബെറൂസിയ ഡോർട്ട്മുണ്ടിന്റെ യുവ അക്കാദമിയിൽ ചേർന്നു. ബുണ്ടസ്ലിഗയിലെ ആദ്യമത്സരം 2009 നവംബർ 21ന് പകരക്കാരനായായിരുന്നു. ബുണ്ടസ്ലിഗ് വിജയിച്ച ഡോർട്ട്മുണ്ട് ടീമിലെ പ്രധാന കളിക്കാരനായിരുന്നു മരിയോ. ആ സീസണിൽ 8 ഗോൾ നേടി. 2012ൽ 2016 വരെ ഡോർട്ട്മുണ്ടുമായി പുതിയ കരാർ ഒപ്പിട്ടു. 

2013 ഏപ്രിൽ 23ന് 2013 ജൂലൈ 1 മുതൽ ബയേൺ മ്യൂണിക്കിനു വേണ്ടി കളിക്കുമെന്നു പ്രഖ്യാപിച്ചു. ഈ മാറ്റം ഗോട്സെയെ മികച്ച കളിക്കാരനായി മാറ്റി. 2013 ഓഗസ്റ്റ് 11ൽ ബയൺ മ്യൂണിക്കിനു വേണ്ടി ആദ്യ മത്സരം കളിച്ചു. 60 മിനുട്ടിൽ പകരക്കാരനായി ഇറങ്ങി 2 ഗോൾ നേടി.

2014 ഫിഫ ലോകകപ്പിലെ യോഗ്യതാ മത്സരങ്ങളിൽ 4 ഗോൾ നേടി. അർജന്റീനയ്ക്കെതിരായ ഫൈനലിൽ 88-ആം മിനുട്ടിൽ മിറോസ്ലോവ് ക്ലോസെയ്ക്ക് പകരക്കാരനായി ഇറങ്ങി. ആന്ദ്രേ ഷൂർലെ നൽകിയ ക്രോസിൽ 113-ആം മിനുട്ടിൽ ഗോൾ നേടി.




</doc>
<doc id="287805" url="https://ml.wikipedia.org/wiki?curid=287805" title="പി.സി. ജോഷി">
പി.സി. ജോഷി

ഇന്ത്യയിലെ കമ്മ്യൂണിസ്റ്റ് പ്രസ്ഥാനത്തിന്റെ ആദ്യകാല നേതാക്കളിലൊരാളും, കമ്മ്യൂണിസ്റ്റ് പാർട്ടി ഓഫ് ഇന്ത്യയുടെ പ്രഥമ ജനറൽ സെക്രട്ടറിയുമായിരുന്നു പൂർണ്ണ ചന്ദ്ര ജോഷി എന്ന പി.സി.ജോഷി (ജനനം ഏപ്രിൽ 14, 1907- മരണം നവംബർ 9, 1980). ഇന്ത്യയിൽ ആദ്യകാലത്ത് നിലനിന്നിരുന്ന സമാനചിന്താഗതിക്കാരായ ഇടതുപക്ഷ സംഘടനകളെ കമ്മ്യൂണിസ്റ്റ് പാർട്ടി ഓഫ് ഇന്ത്യ എന്ന സംഘടനക്കു കീഴിൽ കൊണ്ടു വരുന്നതിൽ പ്രധാനപ്പെട്ട പങ്കു വഹിച്ചു.

മീററ്റ് ഗൂഢാലോചനാ കേസിൽപ്പെട്ട് ജയിലിലടക്കപ്പെട്ടു. ആറു വർഷത്തേക്ക് ആൻഡമാൻ നിക്കോബാർ ദ്വീപുകളിലേക്കു നാടുകടത്തപ്പെട്ടുവെങ്കിലും, പ്രായം കണക്കിലെടുത്ത് ശിക്ഷ മൂന്നു വർഷമായി ബ്രിട്ടീഷ് സർക്കാർ വെട്ടിക്കുറച്ചു. പാർട്ടി നിരോധിക്കപ്പെട്ട കാലത്ത്, ഒളിവിലിരുന്നാണ് ജോഷി സംഘടനാപ്രവർത്തനം നടത്തിയിരുന്നത്. 1935 ലാണ് കമ്മ്യൂണിസ്റ്റ് പാർട്ടി ഓഫ് ഇന്ത്യയുടെ പ്രഥമ ജനറൽ സെക്രട്ടറിയായി തിരഞ്ഞെടുക്കപ്പെടുന്നത്. ദീർഘമായ 12 വർഷം അദ്ദേഹം ആ സ്ഥാനം വഹിച്ചിരുന്നു.

അഖിലേന്ത്യാ ട്രേഡ് യൂണിയൻ കോൺഗ്രസ്, ഓൾ ഇന്ത്യാ കിസാൻ സഭ, ഓൾ ഇന്ത്യാ സ്റ്റുഡന്റ്സ് ഫെഡറേഷൻ എന്നീ പ്രസ്ഥാനങ്ങൾ കെട്ടപ്പടുക്കുന്നതിലും സുപ്രധാനമായ പങ്കു വഹിച്ചിട്ടുണ്ട്. 1949 ൽ പാർട്ടിയിൽ നിന്നും പുറത്താക്കപ്പെട്ടുവെങ്കിലും, രണ്ടു വർഷത്തിനുശേഷം തിരികെ പ്രവേശിച്ചു. ജവഹർലാൽ നെഹ്രു സർവ്വകലാശാലയിൽ, ഇന്ത്യൻ കമ്മ്യൂണിസ്റ്റ് പാർട്ടിയുടെ ചരിത്രം എന്ന പ്രൊജക്ടിന്റെ മേധാവിയായി സേവനമനുഷ്ഠിച്ചിട്ടുണ്ട്. 1980 നവംബർ 9 ന് അന്തരിച്ചു.

ഏപ്രിൽ 14, 1907 ന് ഉത്തർപ്രദേശിലെ അൽമോറയിലാണ് ജോഷി ജനിച്ചത്. പിതാവ് ഹരിനന്ദൻ ജോഷി ഒരു അദ്ധ്യാപകനായിരുന്നു. പ്രാഥമിക വിദ്യാഭ്യാസത്തിനു ശേഷം അലഹബാദ് സർവ്വകലാശാലയിൽ നിന്നും ബിരുദാനന്തര ബിരുദം കരസ്ഥമാക്കി. 1928 ൽ മീററ്റിൽ സ്ഥാപിച്ച തൊഴിലാളികളുടേയും കർഷകരുടേയും സംഘടനയുടെ ജനറൽ സെക്രട്ടറിയായി ജോഷി തിരഞ്ഞെടുക്കപ്പെട്ടു.

1929 ൽ തന്റെ 22 ആമത്തെ വയസ്സിൽ മീറത്ത് ഗൂഢാലോചനയുമായി ബന്ധപ്പെട്ടുണ്ടായ കേസിൽ പ്രതിയായി.



</doc>
<doc id="287845" url="https://ml.wikipedia.org/wiki?curid=287845" title="ക്ർട്ട് കൊബൈൻ">
ക്ർട്ട് കൊബൈൻ

അമേരിക്കയിലെ അബർദീനിൽ രൂപം കൊണ്ട് ലോകപ്രശസ്തിയിലേക്ക് ഉയർന്ന ആൾട്ടെർനേറ്റിവ് റോക്ക് സംഗീത സംഘമായ നിർവ്വാണയുടെ മുൻനിര ഗായകനും, ഗിത്താറിസ്റ്റുമായിരുന്നു ക്ർട്ട് ഡൊണാൾഡ് കൊബൈൻ (ഫെബ്രുവരി 20, 1967 – ഏപ്രിൽ 5, 1994). 1980കളിൽ അമേരിക്കൻ സംഗീതരംഗത്ത് ഗ്രഞ്ച് സംഗീതത്തെ സ്ഥാപിച്ചത് നിർവ്വാണ ആയിരുന്നു. സവിശേഷമായ ശബ്ദവും, വിഷാദാത്മകമായ സംഗീതവും കൊണ്ട് ക്ർട്ട് കൊബൈൻ 80കളിൽ ലോകസംഗീതത്തിന്റെ നെറുകയിൽ എത്തി. പ്രശസ്തിയുടെ ഉയരത്തിൽവെച്ച് 1994ൽ തന്റെ ഹോട്ടൽമുറിയിൽ വച്ച് സ്വയം വെടിവെച്ച് ക്ർട്ട് ജീവിതം അവസാനിപ്പിച്ചു. 2003ൽ റോളിംഗ്‌സ്‌റ്റോൺ മാസിക, ലോകത്തിലെ ഏറ്റവും മികച്ച ഗിറ്റാറിസ്റ്റുകളുടെ പട്ടികയിൽ അദ്ദേഹത്തെ പന്ത്രണ്ടാമനായി ഉൾപ്പെടുത്തിയിരുന്നു.


</doc>
<doc id="287849" url="https://ml.wikipedia.org/wiki?curid=287849" title="അൽ മത്തീന">
അൽ മത്തീന

ദുബായ് നഗരത്തിലെ ഒരു സ്ഥലമാണ് അൽ മത്തീന (മദീന്ന)(അറബി: المطينة‎)(ആംഗലേയം:Al Muteena). കിഴക്കൻ ദുബായിലെ ദൈറ നഗരത്തിന്റെ ഹൃദയഭാഗത്തായി സ്ഥിതി ചെയ്യുന്നു. വടക്ക് അൽ ബറാഹയും തെക്ക് മുറക്കാബാദും പടിഞ്ഞാറ് നൈഫും കിഴക്ക് ഹോർഅൽആൻസ് എന്ന സ്ഥലവുമാണ്. 

ദുബായിലെ പ്രധാനപ്പെട്ട ചില വീഥികളായ ഡി 80 (അൽ മക്തൂം വീഥി), ഡി 88 (ഒമാർ ബിൻ ഖതാം വീഥി, ഡി 78. അബൂ ബക്കർ അൽ സിദ്ദിഖ് വീഥി, ഡി 82 (അൽ റാഷീദ് വീതി എന്നിവ മത്തീനയുടെ അരികുകളിലൂടെ കടന്നു പോകുന്നു. അൽ മത്തീനയിലെ 14ആം തെരുവ് ഈ പ്രദേശത്തെ ഏതാണ് വിഭജിക്കുന്ന രീതിയിൽ സ്ഥിതി ചെയ്യുന്നു. ഈ തെരുവിന്റെ നടുക്കായി മത്തീന പാർക്ക് സ്ഥിതി ചെയ്യുന്നു.

തെരുവുകളെ നാമകരണം ചെയ്തിരിക്കുന്നത് പ്രത്യേക രീതിയിലാണ്. കിഴക്ക്-പടിഞ്ഞാറോട്ടുള്ളവയെ ഇരട്ട സംഖ്യകളായും തെക്ക് വടക്കാണെങ്കിൽ ഒറ്റ സംഖ്യാ ക്രമത്തിലും ആണ്. 1 മുതൽ 37 വരെയുള്ള വഴികൾ കിഴക്ക്-പടിഞ്ഞാറോട്ടും 2 മുതൽ 30 വരെയുള്ള ഇരട്ട സംഖ്യാ വീഥികൾ തെക്ക് പടിഞ്ഞാറോട്ടൂമാണ്. 

ഷെറട്ടൻ ദയ്റ, റെനൈയ്സൻസ് ഹോട്ടൽ, മാർക്കോ പോളോ ഹോട്ടൽ, ബംഗ്ലാദേശി കോൺസുലേറ്റ്, മത്തീനാ പാർക്ക് എന്നിവയാണ് പ്രധാന സ്ഥലങ്ങൾ. പടിഞ്ഞാറെ മൂലക്കായി ബുർജ്-നഹാർ ഇന്റർ സെക്ഷനും കിഴക്കു അതിരായി ഫിഷ് റൗണ്ട് , തെക്ക് ഭാഗത്തായി ഹോർ-അലാൻസ് ടർണോഫും സ്ഥിതി ചെയ്യുന്നു. മത്തിന്നക്കരികിലായി അബു ബക്കർ സിദ്ദിഖി, സലഹുദ്ദീൻ എന്നീ മെട്രോ സ്റ്റേഷനുകൾ ആണുള്ളത്. 

ദുബായ് വിമാനത്താവളത്തിന്റെ ടെർമിനൽ 3 യുടെ ലാൻഡിങ്ങ്-ടെക്ക് ഓഫ് സ്റ്റ്രിപ്പിലായാണ് മത്തീന സ്ഥിതി ചെയ്യുന്നത് എന്നതിനാൽ അംബര ചുംബികകളായ കെട്ടിടങ്ങൾ ഒന്നും തന്നെ ഇവിടെ കാണാൻ കഴിയില്ല. താഴ്ന്നു പറക്കുന്ന എമിറേറ്റ്സ് വിമാനങ്ങൾ ഇവിടത്തെ സ്ഥിരം കാഴ്ചയാണ്. 

അൽ മത്തീന തെരുവിനിരുവശവുമാണ് പ്രധാന വാണിജ്യ കേന്ദ്രങ്ങൾ സ്ഥിതി ചെയ്യുന്നത്. ഏറ്റവും കൂടുതൽ ഉള്ളത് ഹോട്ടലുകളാണ്. സൂപ്പർ മാർക്കറ്റുകളും സുഗന്ധദ്രവ്യകേന്ദ്രങ്ങളും ഇവിടെ സ്ഥിതി ചെയ്യുന്നു. 


</doc>
<doc id="287853" url="https://ml.wikipedia.org/wiki?curid=287853" title="യഹ്യാ അയ്യാശ്">
യഹ്യാ അയ്യാശ്

ഹമാസിന്റെ പ്രധാന ബോംബു നിർമ്മാതാവും ഇസ്സദ് ദിൻ അൽ ഖസം ബ്രിഗേഡിന്റെ വെസ്റ്റ് ബാങ്ക് ബറ്റാലിയന്റെ നേതാവുമായിരുന്നു യഹ്യ അബ്ദ്-അൽ-ലത്തീഫ് അയ്യശ് () (22 ഫെബ്രുവരി 1966 – 5 ജനുവരി 1996). ഇദ്ദേഹം "ദി എഞ്ചിനീയർ" (, അഥവാ "അൽ-മുഹന്തിസ്") എന്ന വിളിപ്പേരിലറിയപ്പെട്ടിരുന്നു. 1996 ജനുവരി 5ന് ഇദ്ദേഹം വധിക്കപ്പെട്ടു. ഇസ്രയേലി ചാരസംഘടനയായ ഷിൻബെത്തായിരുന്നു ഇദ്ദേഹത്തിന്റെ പിന്നിലെന്ന് പൊതുവെ വിശ്വസിക്കപ്പെടുന്നു.

ഫലസ്തീനികൾക്ക് ഇദ്ദേഹം ഒരു വീരപോരാളിയാണ് ഇദ്ദേഹത്തിന്റെ പേര് ഏതാനും വഴികൾക്കും മറ്റും ഇട്ടിട്ടുണ്ട്.

അയാശിന്റെ ഒസാമ ഹാമദ് എന്ന ബാല്യ കാല സുഹൃത്തിന്റെ അമ്മാവൻ കാമിൽ ഹമാദിനെ 1995- ഒക്ടോബറിൽ ഇസ്രയേൽ ഷിൻബേത്ത് സംഘം സമീപിച്ചു എന്ന് കരുതപ്പെടുന്നു. തുടർന്ന് കാമിൽ ഹമിദ് പണവും, ഇസ്രയേൽ തിരിച്ചറിയൽ കാർഡും ആവശ്യപ്പെട്ടു. ഷിൻബേത്ത് സംഘം ഈ കാര്യം ഹമാസിനെ അറിയിക്കുമെന്ന് പറഞ്ഞ് ഭീഷണിപെടുത്തി കാമിൽ ഹാമാദിനെ കൊണ്ട് ദൗത്യത്തിൽ സഹകരിപ്പിക്കുന്നു. ദൌത്യം നിർവ്വഹിക്കുന്നതിന്റെ ഭാഗമായി യഹ്യയുടെ ശബ്ദം കേൾക്കാനുള്ള ഒരു രഹസ്യ ഉപകരണമടങ്ങിയ ഫോണാണെന്ന് പറഞ്ഞ് കാമിൽ ഹമാദിനോട് ഇത് യഹ്യയുടെ അടുത്ത് എത്തിക്കാൻ ഷിൻബേത്ത് ഏജന്റുമാർ പറയുന്നു.

1996-ജനുവരി 5-ന് കാമിൽ ഹമാദ് യഹ്യയുടെ പെങ്ങളുടെ മകന്റെ കൈയിൽ ഈ ഫോൺ കൊടുക്കുന്നു, യഹ്യ സാധാരണ ഉപയോഗിക്കുന്ന ഫോൺ ആണിതെന്ന് അറിയാമായിരുന്ന ബന്ധു ഫോൺ അമ്മാവനു കൈമാറുന്നു. തുടർന്ന് കാമിൽ ഹമാദ് ഒറ്റുകാരനായി വന്നു സൌഹൃദം പുതുക്കി തിരിച്ചു പോകുന്നു. അൽപ്പസമയത്തിനകം യഹ്യയുടെ സാറ്റലൈറ്റ് ഫോൺ ശബ്ദിക്കുന്നു. ഫോൺ അറ്റന്റ് ചെയ്യാനുള്ള ബട്ടൻ അമർത്തുന്നു, പകരം കൊടുത്തയച്ച ഫോണിൽ 15 ഗ്രാം മാരകമായ ആർ ഡി എക്സ് അടങ്ങിയതായിരുന്നു. ഫോൺ പൊട്ടിതെറിക്കുന്നു. യഹ്യാ അയാശിന്റെ തല ചിതറി തെറിക്കുന്നു കാമിൽ ഹാമാദിനെ മൊസാദ് സുരക്ഷിതമായി ഇസ്രയേലിൽ എത്തിക്കുന്നു.


</doc>
<doc id="287863" url="https://ml.wikipedia.org/wiki?curid=287863" title="യൂക്കിയോ മിഷിമ">
യൂക്കിയോ മിഷിമ

പ്രമുഖ ജാപ്പനീസ് സാഹിത്യകാരനാണ് യൂക്കിയോ മിഷിമ എന്ന പേരിലെഴുതിയിരുന്ന കിമികാക ഹിറവോക്ക (ജനുവരി 14, 1925നവംബർ 25, 1970). മൂന്നു തവണ നോബൽ സമ്മാനത്തിനു ശുപാർശ ചെയ്യപ്പെട്ടിട്ടുണ്ട്. നടനും മോഡലുമായി പ്രവർത്തിച്ചു. പരാജയപ്പെട്ട ഒരു കലാപ ശ്രമത്തെത്തുടർന്ന് ഹരാകിരി (ആത്മഹത്യ) അനുഷ്ടിച്ച് മരിച്ചു. 




</doc>
<doc id="287886" url="https://ml.wikipedia.org/wiki?curid=287886" title="ബീഗിൾബോർഡ്">
ബീഗിൾബോർഡ്

ഡിജി-കീ, എലെമെന്റ്14 എന്നീ കമ്പനികളുമായി ചേർന്ന് ടെക്സസ് ഇൻസ്ട്രുമെന്റ്സ് പുറത്തിറക്കുന്ന ഓപ്പൺ-സോഴ്സ് ഹാർഡ്‌വെയർ അധിഷ്ഠിത ലോ-പവർ സിങ്ഗിൾ-ബോർഡ് കമ്പ്യൂട്ടർ ആണ് ബീഗിൾബോർഡ്. ടെക്സസ് ഇൻസ്ട്രുമെന്റ്സ് പുറത്തിറക്കിയ OMAP3530 സിസ്റ്റം-ഓൺ-ചിപ്പിന്റെ മേന്മ പ്രദർശിപ്പിക്കാനുള്ള ഒരു ഓപ്പൾ സോഴ്സ് അധിഷ്ഠിത മാർഗ്ഗമായാണ് ബീഗിൾബോർഡ് കണക്കാക്കപ്പെടുന്നത്. ഇതേ പ്രവർത്തനമികവുള്ള പ്രൊസസ്സറുകളുപയോഗിക്കുന്ന ബോർഡുകൾക്ക് ആയിരം ഡോളറിനുമേൽ വില വന്നിരുന്ന കാലത്താണ് റ്റി.ഐ. ഈ നൂതനസംരംഭവുമായി രംഗത്തുവന്നത്. ജേസൺ ക്രൈഡ്നർ, ജെറാൾഡ് കോളി എന്നിവരുടെ നേതൃത്വത്തിൽ ഒരു ചെറിയ കൂട്ടം എഞ്ചിനീയർമാർ രൂപകൽപ്പന ചെയ്തതായിരുന്നു ഈ ബോർഡ്. സർവ്വകലാശാലകൾക്കു വിദ്യാഭ്യാസാവശ്യങ്ങൾക്ക് ഉപയോഗിക്കാൻ തക്കവണ്ണം അവരുടെ ചെറിയ ബഡ്ജറ്റിൽ വാങ്ങിക്കാൻ കഴിയുന്ന സിങ്ഗിൾ ബോർഡ് കമ്പ്യൂട്ടർ ലഭ്യമാക്കുക എന്ന ഉദ്ദേശ്യത്തോടെ പുറത്തിറക്കിയ ബോർഡ് ക്രിയേറ്റീവ് കോമൺസ് ഷെയർ-എലൈക്ക് ലൈസൻസ് ആണ് ഉപയോഗിക്കുന്നത്.

സ്കീമയ്ക്കുവേണ്ടി കാഡൻസ് ഓർക്കാഡും പിസിബി നിർമ്മാണത്തിന് വേണ്ടി കാഡൻസ് അലെഗ്രോയും ഉപയോഗിച്ചാണ് ബീഗിൾ ബോർ‍ഡ് നിർമ്മിച്ചത്. സിമുലേഷൻ സോഫ്റ്റ്‍വെയറുകൾ ഒന്നും ഉപയോഗിക്കുന്നില്ല.



</doc>
<doc id="287895" url="https://ml.wikipedia.org/wiki?curid=287895" title="വാലെസ് കാൾഡേറ">
വാലെസ് കാൾഡേറ

വടക്കൻ ന്യൂമെക്സിക്കോയിലെ ജെമെസ് മലകളിൽ സ്ഥിതി ചെയ്യുന്ന വിസ്താരമുള്ള ഒരു അഗ്നിപർവ്വത കാൾഡേറയാണ് വാലെസ് കാൾഡേറ (അഥവാ ജെമെസ് കാൾഡേറ) കാൾഡേറയിൽ ചൂടുവെള്ളവും ആവിയും വമിക്കുന്ന സ്പ്രിങുകൾ, പ്രകൃതിവാതക ദ്വാരങ്ങൾ, അഗ്നിപർവ്വത താഴികക്കുടങ്ങൾ എന്നിവ അങ്ങിങ്ങായുണ്ട്.. കാൾഡേറയിലെ ഏറ്റവും ഉയർന്ന പോയിന്റ് ഉയരമുള്ള ഒരു റിസർജന്റ് ലാവാ ഡോം ആയ റേഡോണ്ടോ പീക്ക് ആണ്. ഇത് പൂർണ്ണമായും കാൾഡേറയ്ക്കുള്ളിലാണ് സ്ഥിതി ചെയ്യുന്നത്. കാൾഡേറയ്ക്കുള്ളിൽ ഏറെ പച്ചപ്പുൽത്താഴ്‌വരകളുണ്ട്, ഇവയിൽ ഏറ്റവും വലുത് "വാലെ ഗ്രാൻഡെ" ആണ് (; ).


</doc>
<doc id="287899" url="https://ml.wikipedia.org/wiki?curid=287899" title="ബാൻഡെലിയർ ദേശീയ സ്മാരകസൗധം">
ബാൻഡെലിയർ ദേശീയ സ്മാരകസൗധം

അമേരിക്കൻ ഐക്യനാടുകളിൽ ന്യൂ മെക്സിക്കോ സംസ്ഥാനത്ത് വരുന്ന ദേശീയ സ്മാരകസൗധമാണ് ബാൻഡെലിയർ ദേശീയ സ്മാരകസൗധം. 1150 മുതൽ 1600 വരെ കാലഘട്ടത്തിൽ നിർമ്മിക്കപ്പെട്ട പൂബ്ലോ ആദിവാസികളുടെ വീടുകളാണ് ഇവിടെ സംരക്ഷിച്ച് നിലനിർത്തിയിരിക്കുന്നത്.


</doc>
<doc id="287913" url="https://ml.wikipedia.org/wiki?curid=287913" title="ദാൻഡേലി വന്യജീവി സങ്കേതം">
ദാൻഡേലി വന്യജീവി സങ്കേതം

ഉത്തര കർണാടകത്തിലെ ഒരു വന്യജീവി സങ്കേതമാണ് ദാൻഡേലി വന്യജീവി സങ്കേതം. 475 ചതുരശ്രകിലോമീറ്റർ വ്യാപിച്ചുകിടക്കുന്ന ഇവിടെ പശ്ചിമഘട്ടത്തിൽ കാണപ്പെടുന്ന അപൂർവ ജീവിവിഭാഗങ്ങളെ കണ്ടു വരുന്നു. 


</doc>
<doc id="287916" url="https://ml.wikipedia.org/wiki?curid=287916" title="കേന്ദ്ര സാഹിത്യ അക്കാദമി പുരസ്കാരം 2014">
കേന്ദ്ര സാഹിത്യ അക്കാദമി പുരസ്കാരം 2014

22 ഭാഷകളിലെ പുരസ്‌കാരങ്ങൾ പ്രഖ്യാപിച്ചപ്പോൾ കവിതാ വിഭാഗത്തിനാണ്‌ മുൻതൂക്കം- എട്ടെണ്ണം. അഞ്ചു നോവലുകളും മൂന്നു വീതം ഉപന്യാസങ്ങളും ചെറുകഥാ സമാഹാരങ്ങളും ഒന്നു വീതം സാഹിത്യ നിരൂപണം, നാടകം, ആത്മകഥ എന്നിവയാണു മറ്റു പുരസ്‌കാരങ്ങൾ നേടിയത്‌. 
2014 ൽ ദോഗ്രി, കശ്മീരി, സിന്ധി ഭാഷകൾക്ക് പുരസ്കാരമുണ്ടായിരുന്നില്ല. 


</doc>
<doc id="287919" url="https://ml.wikipedia.org/wiki?curid=287919" title="മനികാ ദേവി">
മനികാ ദേവി

ആസാമീസ് ചെറുകഥാകൃത്താണ് മനികാ ദേവി . നാല് കഥാസമാഹരങ്ങൾ പുറത്തിറക്കിയി്ട്ടുണ്ട്. 2014 ലെ കേന്ദ്ര സാഹിത്യ അക്കാദമിയുടെ യുവ സാഹിത്യ പുരസ്കാരം നേടിയിട്ടുണ്ട്. 

മൊംഗൾദായി സ്വദേശിയാണ്. ഗോഹാട്ടിയിലെ കോട്ടൺ കോളേജിൽ നിന്ന് ബിരുദാനന്ദര ബിരുദം നേടി. അധ്യാപികയാണ്.




</doc>
<doc id="287921" url="https://ml.wikipedia.org/wiki?curid=287921" title="കൗഷിക് ബറുവ">
കൗഷിക് ബറുവ

ഭാരതീയനായ ഇംഗ്ലീഷ് നോവലിസ്റ്റാണ് കൗഷിക് ബറുവ. പ്രഥമ നോവലായ വിൻഡ് ഹോഴ്സിന് 2014 ലെ കേന്ദ്ര സാഹിത്യ അക്കാദമിയുടെ യുവ സാഹിത്യ പുരസ്കാരം ലഭിച്ചു. 
ഡൽഹി സെന്റ് സ്റ്റീഫൻസ് കോളേജ്, ലണ്ടൻ സ്കൂൾ ഓഫ് എക്കണോമിക്സ് എന്നിവടങ്ങളിൽ പഠിച്ചു. റോമിൽ യുണൈറ്റഡ് നേഷൻസ് ഉദ്യോഗസ്ഥനാണ് കൗഷിക്. 



</doc>
<doc id="287923" url="https://ml.wikipedia.org/wiki?curid=287923" title="കൗം ദേ ഹീരേ">
കൗം ദേ ഹീരേ

ഇന്ദിരാഗാന്ധിയുടെ മരണം പ്രമേയമായ പഞ്ചാബി ചലച്ചിത്രമാണ് കൗം ദേ ഹീരേ. ചിത്രം ക്രമസമാധാന പ്രശ്‌നങ്ങൾ ഉണ്ടാക്കുമെന്ന കാരണം കാണിച്ച് പ്രക്ഷേപണ മന്ത്രാലയവും, ആഭ്യന്തര മന്ത്രാലയവും, സിബിഎഫ്‌സിയും സംയുക്തമായി ചിത്രത്തിന്റെ പ്രദർശനം തടയാൻ തീരുമാനിച്ചിരുന്നു.

ഇന്ദിരാഗാന്ധിയെ വധിച്ച ബിയാന്ത്‌ സിംഗ്‌, കേഹാർ സിംഗ്‌ , സത്‌ വന്ത്‌ സിംഗ്‌ എന്നിവരെ സിനിമയിൽ വീരപുരുഷന്മാരായി കാണിക്കുന്നുവെന്ന് കോൺഗ്രസ് ആരോപിച്ചിരുന്നു. എന്നാൽ ചിത്രത്തിൽ ഇന്ദിര ഗാന്ധി വധം അന്വേഷിച്ച തക്കാർ കമ്മീഷന്റെ കണ്ടത്തലുകളാണ് സിനിമയിൽ ഉപയോഗിച്ചെതെന്നാണ് നിർമ്മാതാക്കളുടെ നിലപാട്. 



</doc>
<doc id="287943" url="https://ml.wikipedia.org/wiki?curid=287943" title="ലോസ് അലാമോസ്, ന്യൂ മെക്സിക്കോ">
ലോസ് അലാമോസ്, ന്യൂ മെക്സിക്കോ

അമേരിക്കൻ ഐക്യനാടുകളിലെ ന്യൂ മെക്സിക്കോ സംസ്ഥാനത്ത് ലോസ് അലാമോസ് കൗണ്ടിയിൽപ്പെടുന്ന ഒരു ടൗൺസൈറ്റും സെൻസസ്-ഡെസിഗ്നേറ്റഡ് പ്ലേസും (CDP) ആണ് ലോസ് അലാമോസ് (, "കോട്ടൺവുഡുകൾ എന്നർത്ഥം"). പഹാരീത്തോ പീഢഭൂമിയുടെയും വൈറ്റ് റോക്ക് കാന്യണിന്റെയും ഇടയ്ക്കാണ് സ്ഥലം. 2010ലെ സെൻസസ് പ്രകാരം ഇവിടെ 12,019 പേർ വസിക്കുന്നു. മാൻഹട്ടൻ പ്രോജെക്ട് നടപ്പിലാക്കാൻ വേണ്ടി സ്ഥാപിതമായ ലോസ് അലാമോസ് ദേശീയ ലബോറട്ടറി ഇവിടെയാണ് സ്ഥിതി ചെയ്യുന്നത്.

ലോസ് അലാമോസ് സ്ഥിതി ചെയ്യുന്ന നിർദ്ദേശാങ്കം (35.891086, −106.297727) ആണ്. സാന്താ ഫേയ്ക്ക് ഏതാണ്ട് വടക്കുപടിഞ്ഞാറ് സമുദ്രനിരപ്പിൽനിന്ന് 7320 അടി ഉയരത്തിലാണ് ലോസ് അലാമോസ്.

യുണൈറ്റഡ് സ്റ്റേറ്റ്സ് സെൻസസ് ബ്യൂറോയുടെ കണക്കുപ്രകാരം, ഈ CDPയുടെ മൊത്ത വിസ്തീർണ്ണം വരുന്ന കരപ്രദേശമാണ്.


</doc>
<doc id="287958" url="https://ml.wikipedia.org/wiki?curid=287958" title="ആർ. അഭിലാഷ്">
ആർ. അഭിലാഷ്

തമിഴ് നോവലിസ്റ്റാണ് ആർ. അഭിലാഷ് . 2014 ലെ കേന്ദ്ര സാഹിത്യ അക്കാദമിയുടെ യുവ സാഹിത്യ പുരസ്കാരം നേടിയിട്ടുണ്ട്. 
നാഗർകോവിൽ സ്കോട്ട് ക്രിസ്ത്യൻ കോളേജിൽ ബി.എ യും ചെന്നൈ മദ്രാസ് കൃസ്ത്യൻ കോളേജിൽ എം.എയും പഠിച്ചു. മദ്രാസ് സർവകലാശാലയിൽ ഗവേഷക വിദ്യാർത്ഥിയാണ്. പോളിയോ ബാധിതനായ അഭിലാഷിന്റെ ആത്മകഥാംശമുള്ള ആദ്യ നോവൽ 'കാൽകൾ' കേന്ദ്ര സാഹിത്യ അക്കാദമിയുടെ യുവ സാഹിത്യ പുരസ്കാരം നേടി. 



</doc>
<doc id="287973" url="https://ml.wikipedia.org/wiki?curid=287973" title="തേങ്ങച്ചക്ക">
തേങ്ങച്ചക്ക

തേങ്ങയുടെ വലിപ്പമുള്ള ഒരിനം ചക്കയാണ് തേങ്ങച്ചക്ക. വിവിധയിടങ്ങളിൽ ഉണ്ടച്ചക്ക, മണിയൻ ചക്ക, താമരച്ചക്ക, മുട്ടച്ചക്ക എന്നെല്ലാം പറയാറുണ്ട്. തേങ്ങച്ചക്ക ആർട്ടോ കാർപ്പസ് വിഭാഗത്തിൽപ്പെടുന്നവയാണ്. 

തേങ്ങച്ചക്ക സാധാരണ ചക്കപോലെ തന്നെ കറി വെയ്ക്കാൻ നല്ലതാണ്. ഇതിന്റെ പ്ലാവിനും സാധാരണ കാണുന്ന പ്ലാവിന്റെ രൂപമാണ്. അതേസമയം ഇലകൾ പ്ലാവിലകളിൽ നിന്ന് വ്യത്യാസപ്പെട്ടിരിക്കുന്നു. ചുളയ്ക്ക് പഴുത്താൽ നല്ല മധുരമാണ്. ചക്കക്കുരുവിന് നല്ല സ്വാദും. ഒരു പ്ലാവിൽ 300 മുതൽ 600വരെ ചക്കകൾ ഉണ്ടാവും. ഇവ പ്ലാവിന്റെ ചുവടുമുതൽ ശിഖരം വരെ നിറച്ചുണ്ടാവും.


</doc>
<doc id="287978" url="https://ml.wikipedia.org/wiki?curid=287978" title="കാറ്റ് (യുണിക്സ്)">
കാറ്റ് (യുണിക്സ്)

യുണിക്സ്-സദൃശ ഓപ്പറേറ്റിങ് സിസ്റ്റങ്ങളിൽ ഉപയോഗിക്കുന്ന ഒരു നിർദ്ദേശമാണ് cat. ഒരു ഫയലിലെ ടെക്സ്റ്റുകൾ കാണുവാനോ രണ്ടിലധികം ഫയലുകൾ കൂട്ടി ചേർക്കുന്ന തിനോ ഈ നിർദ്ദേശം ഉപയോഗിക്കാവുന്നതാണ്.

cat [options] [file_names]

cat എന്ന നിർദ്ദേശം മുകളിൽ പറഞ്ഞ പ്രകാരം ഉപയോഗിച്ചാൽ പ്രസ്തുത ഫയലിലെ ടെക്സ്റ്റ് കാണുവാൻ കഴിയും 
ഉദാ:- 
[localhost@localdomain]$ cat abc.txt
[localhost@localdomain]$ this is contents from the file.
[localhost@localdomain]$

ഫയലുകൾ കൂട്ടിച്ചേർക്കുന്ന രീതി.

[localhost@localdomain]$cat file1 file2 > file3

ഇങ്ങനെ ചെയ്‌താൽ file1,file2 എന്നീ രണ്ടു ഫയലിലെയും വിവരങ്ങൾ മുഴുവൻ file3 യിലേക്ക് എഴുതപ്പെടും.


</doc>
<doc id="287987" url="https://ml.wikipedia.org/wiki?curid=287987" title="പെഷവാർ">
പെഷവാർ

പാകിസ്താനിലെ ഒരു പ്രധാന നഗരമാണ് പെഷവാർ.പാകിസ്താനിലെ നാലു പ്രവിശ്യകളിൽ ഒന്നായ ഖൈബർ പഖ്തുൻക്വയുടെ തലസ്ഥാനവുമാണ്.പാക്-അഫ്ഗാൻ അതിർത്തിയോട് ചേർന്നാണ് പെഷവാറിന്റെ സ്ഥാനം എന്നതുകൊണ്ട് തന്നെ വാണിജ്യപരമായും സൈനികപരമായും പ്രാധാന്യമുണ്ട്.


</doc>
<doc id="287992" url="https://ml.wikipedia.org/wiki?curid=287992" title="ഖൈബർ പഖ്തുൻഖ്വ">
ഖൈബർ പഖ്തുൻഖ്വ

പാകിസ്താനിലെ നാല് പ്രവിശ്യകളിൽ ഒന്നാണ് ഖൈബർ പഖ്തുൻഖ്വ.രാജ്യത്തിന്റെ വാടക്ക്-പടിഞ്ഞാറൻ ഭാഗത്ത് സ്ഥിതി ചെയ്യുന്നു.മുൻപ്(1901–55)വടക്ക്-പടിഞ്ഞാറൻ അതിർത്തി പ്രദേശം എന്നാണറിയപ്പെട്ടിരുന്നത്. ഈ പ്രദേശത്തെ വലിയ നഗരവും പ്രവിശ്യയുടെ തലസ്ഥാനവും പെഷവാർ ആണ്.


</doc>
<doc id="288003" url="https://ml.wikipedia.org/wiki?curid=288003" title="രാജാ ദാഹിർ">
രാജാ ദാഹിർ

സിന്ധിലെ അവസാന ഹിന്ദു ഭരണാധികാരിയായിരുന്നു രാജാ ദാഹിർ (661–712 AD).അദ്ദേഹത്തിന്റെ ഭരണ കാലത്താണ് മുഹമ്മദ് ബിൻ കാസിം ഇന്ത്യ അക്രമിച്ച് കീഴടക്കിയത്.


</doc>
<doc id="288010" url="https://ml.wikipedia.org/wiki?curid=288010" title="സിറ്റി ഓഫ് ജിൻസ്">
സിറ്റി ഓഫ് ജിൻസ്

ഡെൽഹിയുടെ ചരിത്രത്തെക്കുറിച്ച് വില്യം ഡാൽറിമ്പിൾ എഴുതിയ പുസ്തകമാണ് സിറ്റി ഓഫ് ജിൻസ് (, പരിഭാഷ: "ജിന്നുകളുടെ നഗരം"). 1993-ലാണ് പ്രസിദ്ധീകരിക്കപ്പെട്ടത്. 1980-കളുടെ അന്ത്യത്തിലെ ഒരു വർഷത്തെ ഡെൽഹി വാസക്കാലത്ത് വിവിധ ചരിത്രവശിഷ്ടങ്ങളിലൂടെയുള്ള സഞ്ചാരത്തെ ആസ്പദമാക്കിയെഴുതിയ പുസ്തകമാണിത്. 1984-ലെ സിഖ് കൂട്ടക്കൊല മുതൽ ഡെൽഹിയിലെ ആദ്യത്തെ നഗരമായ ഇന്ദ്രപ്രസ്ഥത്തിന്റെ കാലം വരെയുള്ള ചരിത്രം അതിന്റെ അവശേഷിപ്പുകളും അടയാളങ്ങളുമായി കൂട്ടിയിണക്കി ഇതിൽ വിവരിക്കുന്നു.


</doc>
<doc id="288014" url="https://ml.wikipedia.org/wiki?curid=288014" title="ആസാദ് മൂപ്പൻ">
ആസാദ് മൂപ്പൻ

കേരളത്തിൽ നിന്നുമുള്ള ഒരു ഡോക്ടറും, പ്രമുഖ വ്യവസായിയുമാണ് ആസാദ് മൂപ്പൻ. മലപ്പുറം ജില്ലയിലെ കല്പകഞ്ചേരിയിൽ 1953 ഏപ്രിൽ 15-നാണ് ജനനം. ആസ്റ്റർ ഡി.എം.ഹെൽത്ത് കെയറിന്റെ ചെയർമാനും മാനേജിംഗ് ഡയറക്ടറുമാണ് അദ്ദേഹം.

1978-ൽ കോഴിക്കോട് ഗവൺമെന്റ് മെഡിക്കൽ കോളേജിൽ നിന്നും സ്വർണ്ണ മെഡൽ നേടിയാണ് എം.ബി.ബി.എസ്. പാസായത്. അവിടെ നിന്നുതന്നെ ബിരുദാനന്തര ബിരുദം നേടിയ അദ്ദേഹം ഡെൽഹി സർവകലാശാലയിൽ നിന്ന് നെഞ്ചുരോഗത്തിൽ ബിരുദാനന്തര ബിരുദ ഡിപ്ലോമ എടുത്തു.1982ൽ കോഴിക്കോട് മെഡിക്കൽ കോളജിൽ മെഡിസിൻ വിഭാഗം ലക്ചററായി ജോലിയിൽ പ്രവേശിച്ച ഡോ. ആസാദ് മൂപ്പൻ 1987ൽ നടത്തിയ ദുബൈ യാത്രയാണ് ജീവിതത്തിൽ വഴിത്തിരിവാകുന്നത്. ഏറെ വൈകാതെ ദുബൈയിൽ അൽറഫാ പോളിക്ലിനിക്ക് എന്ന സ്ഥാപനത്തിന് തുടക്കമിട്ടു. ഒരു ക്ലിനിക്കിൽ നിന്ന് തുടങ്ങി, ആസ്പത്രികളും പോളി ക്ലിനിക്കുകളും ഫാർമസികളും രോഗനിർണ്ണയ കേന്ദ്രങ്ങളും ആയി നൂറിൽ അധികം സ്ഥാപനങ്ങൾ അടങ്ങുന്നതാണ് ഇന്ന് ഡോക്ടർ മൂപ്പന്റെ ആരോഗ്യ പരിപാലന ശൃംഖല.

യു.എ.ഇയിലെ പ്രശസ്തമായ ഫാർമസികളും, മൾട്ടി സ്പെഷാലിറ്റി ക്ലിനിക്കുകളും, ആശുപത്രികളും, ഡയഗ്ണോസ്റ്റിക് സെന്ററുകളും ഡോക്ടറുടെ കാൽനൂറ്റാണ്ടിലേറെയായുള്ള അധ്വാനത്തിന്റെ ഫലമാണ്. പിന്നീട് അദ്ദേഹം നേതൃത്വം നൽകുന്ന സ്ഥാപനങ്ങളെല്ലാം 'ആസ്റ്റർ' എന്ന ബ്രാന്റ് നാമത്തിലേക്ക് മാറ്റുകയായിരുന്നു.ഡോ.ആസാദ് മൂപ്പൻ നേതൃത്വം നൽകുന്ന ഡി.എം ഹെൽത്ത് കെയറിന് കീഴിൽ ആസ്റ്റർ, മെഡ്കെയർ എന്നീ പേരുകളിൽ യു.എ.ഇ, ഖത്തർ, ഒമാൻ, സൗദിഅറേബ്യ,കുവൈത്ത് തുടങ്ങിയ അറബ് രാജ്യങ്ങളിലും, കോഴിക്കോട് മിംസ് ആശുപത്രി, 1500 കോടി മുതൽമുടക്കിൽ നിർമ്മിക്കുന്ന കൊച്ചിയിലെ ആസ്റ്റർ മെഡ്സിറ്റി,മഹാരാഷ്ട്രയിലും ഹരിയാനയിലുമെല്ലാം ഗ്രൂപ്പിന് കീഴിൽ ആശുപത്രി, ഡിഎം വയനാട് മെഡിക്കൽ കോളേജ് എന്നിങ്ങനെ ആരോഗ്യ മേഖലയുമായി ബന്ധപ്പെട്ട നൂറിലേറെ സ്ഥാപനങ്ങളാണ് ഇപ്പോൾ പ്രവർത്തിക്കുന്നത്. കൂടാതെ ക്രെഡെൻസ് സ്കൂൾ എന്ന പേരിൽ ഒരു വിദ്യാഭ്യാസ സ്ഥാപനവും ദുബായിൽ പ്രവർത്തിക്കുന്നുണ്ട്.ഡി.എം ഹെൽത്ത്കെയറിന് കീഴിൽ ഇപ്പോൾ വിവിധ തസ്തികകളിലും സ്ഥലങ്ങളിലായി പതിനയ്യായിരത്തിലേറെ പേർ തൊഴിലെടുക്കുന്നുണ്ട്. വിവിധ രാജ്യങ്ങളിൽ നിന്നുള്ള ആയിരത്തിലേറെ അന്തർദേശീയ നിലവരത്തിലുള്ള പല സ്പെഷ്യാലിറ്റിയിലുള്ള ഡോക്ടർമാർ ഒരോ വർഷവും എട്ടു മില്ല്യണിലേറെ രോഗികളെയാണ് പരിശോധിക്കുന്നത്. ഇപ്പോൾ ഫിലിപ്പീൻസ്, ജോർദാൻ, ബഹറിൻ എന്നിവിടങ്ങളിലും പുതിയ സംരംഭങ്ങൾക്ക് തുടക്കം കുറിച്ചു.

ഡി എം ഫൗണ്ടേഷൻ എന്ന പേരിൽ ഒരു സ്ഥാപനം ഗ്രാമപ്രദേശങ്ങളിൽ അദ്ദേഹം തുടക്കമിട്ട കമ്യൂണിറ്റി ഡയാലിസിസ് സെന്ററുകൾ കുറഞ്ഞ ചെലവിൽ ഡയാലിസിസ് നടത്തുന്നതിന് നിർധന വൃക്ക രോഗികൾക്ക് ഏറെ ആശ്വാസമായിട്ടുണ്ട്.യു.എ.ഇയിലെ ആസ്തറ്റിക് എന്ന പേരിലുള്ള ക്ലിനിക്കുകൾ കുറഞ്ഞ ചിലവിൽ ചികിൽസാ സഹായം നൽകുന്നുണ്ട്. ഇറാഖിലെ സംഘർഷ ബാധിത പ്രദേശത്തുനിന്നും അടിയന്തര സാഹചര്യത്തിൽ ജോലി ഉപേക്ഷിച്ച് നാട്ടിലേക്ക് വരേണ്ടിവന്ന മലയാളി നഴ്‌സുമാർക്ക് ആസ്റ്റർ ഡിഎം ഹെൽത്ത് കെയർ ചെയർമാനും നോർക്ക ഡയറക്ടറുമായ ഡോ.ആസാദ് മൂപ്പൻ ജോലിയും 25,000 രൂപ വീതവും നൽകി.'ഹീലിങ്ങ് ടച്ച്' എന്ന പദ്ധതിയുടെ ഭാഗമായി നിർദ്ധനരായ കുഞ്ഞുങ്ങൾക്ക് സൗജന്യ ഹൃദയ ശസ്ത്രക്രിയ നിർവ്വഹിച്ച് കൊടുക്കുന്നുണ്ട്.


കൂടാതെ അദ്ദേഹത്തിന്റെ സ്ഥാപനങ്ങൾക്ക് പല അംഗീകാരങ്ങളും ലഭിച്ചിട്ടുണ്ട്.


</doc>
<doc id="288024" url="https://ml.wikipedia.org/wiki?curid=288024" title="കായ് ഗ്രീൻ">
കായ് ഗ്രീൻ

അമേരിക്കകാരൻ ആയ പ്രൊഫഷണൽ ബോഡിബിൽഡർ ആണ് കായ് ഗ്രീൻ . 1975 ജൂലൈ പന്ത്രണ്ടിന് ന്യൂ യോർക്കിൽ ആണ് ജനനം . ഇദ്ദേഹം മിസ്റ്റർ. ഒളിമ്പിയ മൽസരത്തിൽ 2011 ൽ മൂന്നാം സ്ഥാനവും , 2012-2013 വർഷങ്ങളിൽ രണ്ടാം സ്ഥാനവും നേടി .




</doc>
<doc id="288031" url="https://ml.wikipedia.org/wiki?curid=288031" title="പഞ്ചവത്സര പദ്ധതികൾ (ഇന്ത്യ)">
പഞ്ചവത്സര പദ്ധതികൾ (ഇന്ത്യ)

ഇന്ത്യയിൽ പഞ്ചവൽസര പദ്ധതികൾക്കു തുടക്കം കുറിക്കുന്നത് മുൻ പ്രധാനമന്ത്രിയായ ജവഹർലാൽ നെഹ്രുവാണ്. ആസൂത്രണ കമ്മീഷനായിരിന്നു പഞ്ചവത്സര പദ്ധതികളുടെ നടത്തിപ്പു ചുമതല. പ്രധാനമന്ത്രിയായിരിന്നു കമ്മീഷന്റെ എക്സ്-ഒഫീഷ്യോ ചെയർമാൻ, ക്യാബിനറ്റ് റാങ്കുള്ള ഒരു ഡെപ്യൂട്ടി ചെയർമാനായിരിക്കും കമ്മീഷന്റെ ചുമതല. ഇന്ത്യൻ ഭരണഘടന അനുശാസിക്കുന്ന മൗലികാവകാശങ്ങളിൽ സാമ്പത്തികമായും, ക്ഷേമപരമായുള്ളതുമായവ നടപ്പിലാക്കി ജനങ്ങളിലേക്കെത്തിക്കുക എന്ന ലക്ഷ്യത്തോടെയാണ് ആസൂത്രണ കമ്മീഷൻ രൂപീകരിച്ചത്. 2014 ൽ അധികാരത്തിൽവന്ന നരേന്ദ്ര മോദി സർക്കാർ ആസൂത്രണ കമ്മീഷൻ നിർത്തലാക്കുകയും പകരം നീതി ആയോഗ് കൊണ്ടുവരികയും ചെയ്തതോടെ ഇന്ത്യയിൽ പഞ്ചവത്സരപദ്ധതികൾക്ക് അന്ത്യം കുറിച്ചു. 2017 ലാണ് പന്ത്രണ്ടാം പഞ്ചവത്സരപദ്ധതി അവസാനിച്ചത്‌.

1951 മുതൽ 1956 വരെയായിരുന്നു ഒന്നാം പഞ്ചവൽസര പദ്ധതി.കാർഷിക മേഖലയിലുള്ള വികസനമായിരുന്നു ലക്ഷ്യം വെച്ചത്. ഹാരഡ്-ഡോമർ മോഡലായിരുന്നു ഇവയ്ക്ക് അടിസ്ഥാനമായെടുത്തത്.ഒന്നാം പഞ്ചവൽസര പദ്ധതി വിജയകരമായിരുന്നു.രണ്ടാം പഞ്ചവൽസര പദ്ധതി 1956 -ൽ ആരംഭിച്ചു.പൊതുകാര്യ വികസനങ്ങൾക്കായിരുന്നു ഇവിടെ പ്രാധാന്യം. ജലവൈദ്യുത പദ്ധതികൾ സ്ഥാപിക്കന്നത് ഈ കാലയളവിലാണ്, കൂടാതെ ഭിലായ്,ദുർഗാപൂർ ,റൂർക്കല എന്നിവിടങ്ങളിൽ അഞ്ച് സ്റ്റീൽ പ്ലാന്റുകളും സ്ഥാപിച്ചു. കാർഷിക വികസനം തന്നെയായിരുന്നു മൂന്നാം പഞ്ചവൽസരപദ്ധതിയുടെ ലക്ഷ്യം ,ഗോതമ്പ് കൃഷിയുടെ വികസനത്തിനായിരുന്നു മുൻഗണന.

ദേശീയ സാമ്പത്തിക പദ്ധതികളുടെ ഒരു കേന്ദ്രീകൃത ഏകോപനവും, നടപ്പിലാക്കലും ആയിരുന്നു പഞ്ചവത്സര പദ്ധതികൾ കൊണ്ടുദ്ദേശിച്ചിരുന്നത്. 1920 കളുടെ അവസാനം റഷ്യൻ പ്രസിഡന്റ് ജോസഫ് സ്റ്റാലിൻ നടപ്പിലാക്കിയ പഞ്ചവത്സര പദ്ധതിയെ ഒരു മാതൃകയാക്കിയാണ് അത്തരം മുന്നേറ്റം ഇന്ത്യയിലും നടപ്പിലാക്കാൻ ഇന്ത്യൻ പ്രധാനമന്ത്രിയായിരുന്ന ജവഹർലാൽ നെഹ്രു മുൻകൈയ്യെടുത്തത്. ഇന്ത്യയെ കൂടാതെ ചൈനയാണ് പഞ്ചവത്സരപദ്ധതി മാതൃക പിന്തുടർന്നത്. ഇന്ത്യ സ്വതന്ത്രയായതിനു തൊട്ടുപിന്നാലെ, ഏകദേശം രണ്ടു വർഷങ്ങൾക്കുള്ളിൽ നെഹ്രു പ്രഥമ പഞ്ചവത്സര പദ്ധതിക്കു തുടക്കം കുറിച്ചു.

കാർഷിക മേഖലയെ പിന്തുണച്ചുകൊണ്ടുള്ള, അതിനെ വികസനത്തിലേക്കു കൈപിടിച്ചു നടത്തുന്ന തരത്തിലുള്ള നയങ്ങളടങ്ങിയതായിരുന്നു പ്രഥമ പഞ്ചവത്സര പദ്ധതി. ഇന്ത്യയുടെ സ്വാതന്ത്ര്യാനന്തരം പ്രഖ്യാപിക്കപ്പെട്ട ബൃഹദ് പദ്ധതിയായതിനാൽ ഇതിന് വളരെയധികം ദേശീയ ശ്രദ്ധ കൈവന്നിരുന്നു. പൊതുമേഖലക്ക് ഊന്നൽ നൽകിയതും, എന്നാൽ സ്വകാര്യമേഖലയെ തീരെ കൈവിടാത്തതുമായ ഒരു മിശ്ര സമ്പദ് വ്യവസ്ഥയാണ് ഒന്നാം പഞ്ചവത്സര പദ്ധതി ലക്ഷ്യം വെച്ചത്.

ഇന്ത്യയുടെ പ്രഥമ പ്രധാനമന്ത്രി ജവഹർലാൽ നെഹ്രു, ഒന്നാം പഞ്ചവത്സരപദ്ധതി ഒരു അടിയന്തര പ്രാധാന്യമുള്ള വിഷയമായി പാർലിമെന്റിൽ അവതരിപ്പിച്ചു. പ്രാഥമിക മേഖലകളുടെ വികസനത്തിന് ഊന്നൽ നൽകിയിട്ടുള്ളതായിരുന്നു ഒന്നാം പഞ്ചവത്സര പദ്ധതി. സാമ്പത്തിക വിദഗ്ദരായിരുന്ന റോയ്.എഫ്.ഹാരോഡും, ഈവ്സെ ദോമറും വികസിപ്പിച്ചെടുത്ത ഹാരോ‍ഡ്-ദോമർ സാമ്പത്തിക മാതൃകയായിരുന്നു ഒന്നാം പഞ്ചവത്സര പദ്ധതി അടിസ്ഥാനമായി സ്വീകരിച്ചിരുന്നത്. ഗുൽസാരിലാൽ നന്ദയായിരുന്നു കമ്മീഷന്റെ ഉപാദ്ധ്യക്ഷൻ.

2069 കോടി ഇന്ത്യൻ രൂപയായിരുന്നു ഒന്നാം പഞ്ചവത്സര പദ്ധതിക്കുവേണ്ടി വകയിരുത്തിയിരുന്നത്. എന്നാൽ പിന്നീട്, ഇത് 2378 കോടി രൂപയാക്കി ഉയർത്തി. ജലസേചനത്തിനു, ഊർജ്ജമേഖലക്കും, അകെ തുകയുടെ 27.2% ആണ് മാറ്റിവെച്ചിരുന്നത്. കൃഷിക്കും, സാമൂഹിക വികസനത്തിനും, 17.4% തുക വകയിരുത്തി. വാർത്താവിനിമയത്തിനും, ഗതാഗതമേഖലക്കുമായി 24%വും വ്യവസായമേഖലക്ക് 8%ശതമാനവും ആണ് നീക്കിവെച്ചത്. എല്ലാ സാമ്പത്തികമേഖലകളിലും, സർക്കാരിന്റെ നേരിട്ടുള്ള ഇടപെടൽ ഉറപ്പാക്കിയിരുന്നു. സ്വാതന്ത്ര്യാനന്തരപ്രശ്നങ്ങളും, ഇന്ത്യാ-പാകിസ്താൻ വിഭജനവും ഇന്ത്യയുടെ സാമ്പത്തികനില തീരെ പരുങ്ങലിലാക്കിയിരുന്നു.

3.6% ശതമാനം വളർച്ച ലക്ഷ്യമിട്ടിരുന്നുവെങ്കിലും, 2.1% ശതമാനം വളർച്ചയേ കൈവരിക്കാനായുള്ളു. മൺസൂൺ കാലത്ത് നല്ല മഴ ലഭിച്ചതിനാൽ കാർഷികമേഖലയിൽ മികച്ച വളർച്ച തന്നെയുണ്ടായിരുന്നു.
ത്വരിതഗതിയിലുള്ള വ്യവസായവൽകരണത്തിന് ഊന്നൽ നൽകിയ പദ്ധതിയായിരിന്നു മഹലനോബിസ് പദ്ധതി എന്നറിയപ്പെടുന്ന രണ്ടാം പ‍‍ഞ്ചവത്സര പദ്ധതി. ഇന്ത്യൻ പ്രയുക്തസ്ഥിതിവിവരശാസ്ത്രജ്ഞനായിരുന്ന പ്രശാന്ത ചന്ദ്ര മഹലനോബിസ് ആണ് ഈ പദ്ധി വിഭാവനം ചെയ്തത്. 
വൻ ജലവൈദ്യുത പദ്ധതികളും ഇരുമ്പുരുക്ക് വ്യവസായ ശാലകളും ആരംഭിച്ചത് ഈ പദ്ധതി കാലയളവിലാണ്. ഭീലായി (റഷ്യൻ സഹായത്തോടെ), ദുർഗാപൂർ, (ബ്രിട്ടന്റെ സഹായത്തോടെ), റൂർക്കേല (ജർമനിയുടെ സഹായത്തോടെ) എന്നിവിടങ്ങളിലായി അഞ്ച് ഇരുമ്പുരുക്ക് വ്യവസായ ശാലകളാണ് ആരംഭിച്ചത്. കൽക്കരിയുടെ ഉത്പാദനം വർദ്ധിച്ചു. വടക്കുകിഴക്കൻ സംസ്ഥാനങ്ങളിലേക്ക് കൂടുതൽ റെയിൽവേ പാതകൾ ആരംഭിച്ചു. 
ദി ടാറ്റാ ഇൻസ്റ്റിറ്റ്യൂട്ട് ഓഫ് ഫണ്ടമെന്റൽ റിസർച്ച്, അറ്റോമിക് എനർജി കമ്മീഷൻ എന്നീ ഗവേഷണ സ്ഥാപനങ്ങൾ ആരംഭിച്ചതും ഈ കാലയളവിലാണ്.
4200 കോടി രൂപയാണ് പദ്ധതിക്കായി വകയിരുത്തിയത്. ലക്ഷ്യമിട്ട വളർച്ചാനിരക്ക് 4.5%ഉം കൈവരിച്ചത് 4.27%ഉം ആയിരിന്നു.
കാർഷിക മേഖലയ്ക്ക്, പ്രത്യേകിച്ചും ഗോതമ്പിൻറെ ഉത്പാദനത്തിന് ഊന്നൽ നൽകിയ പദ്ധതിയായിരിന്നു മൂന്നാം പ‍‍ഞ്ചവത്സര പദ്ധതി (1961–1966). എന്നാൽ ഈ പദ്ധതി വൻ പരാജയമായിരിന്നു. 1962 ലെ ഇന്ത്യ-ചൈന യുദ്ധവും 1965 ലെ ഇന്ത്യാ-പാകിസ്താൻ യുദ്ധവും ഈ പദ്ധതിയെ അതിൻറെ ലക്‌ഷ്യം കൈവരിക്കുന്നതിൽ നിന്നും തടഞ്ഞു. യുദ്ധം കാരണം പ്രതിരോധ മേഖലയ്ക്ക് കൂടുതൽ ഊന്നൽ കൊടുക്കേണ്ടി വന്നതാണ് സാമ്പത്തികമായി ക്ഷീണം ഉണ്ടാക്കിയത്. മാത്രമല്ല 1965 ൽ കടുത്ത വരൾച്ചയും നേരിടേണ്ടിവന്നു.

പഞ്ചായത്ത് തെരഞ്ഞെടുപ്പുകൾ ആരംഭിച്ചത് ഈ പദ്ധതിക്കാലയളവിലാണ്. ഗ്രാമീണ മേഖലയിൽ കൂടുതൽ വിദ്യാലയങ്ങൾ ആരംഭിച്ചതും സംസ്ഥാന വൈദ്യുത ബോർഡുകളും സെക്കണ്ടറി വിദ്യാഭാസ ബോർഡുകളും ആരംഭിച്ചതും ഈ പദ്ധതിയുടെ നേട്ടങ്ങളാണ്. 

5.6% വളർച്ച ലക്‌ഷ്യം വച്ച മൂന്നാം പദ്ധതിക്ക് പക്ഷെ, 2.4% മാത്രമേ വളർച്ച കൈവരിക്കാൻ സാധിച്ചുള്ളൂ.

മൂന്നാം പദ്ധതിയുടെ ദയനീയമായ പരാജയം കണക്കിലെടുത്ത് 1966 മുതൽ 1969 വരെയുള്ള കാലയളവിൽ സർക്കാർ പ്ലാൻ ഹോളിഡേ ആയി പ്രഖ്യാപിച്ചു. ഈ വർഷങ്ങളിൽ "വാർഷിക പദ്ധതി"കളാണ് ആവിഷ്കരിച്ച് നടപ്പിലാക്കിയത്. മൂന്ന് വാർഷിക പദ്ധതികളാണ് ഈ കാലയളവിൽ നടപ്പിലാക്കിയത് (1966–67, 1967–68, 1968–69)

നാലാം പ‍‍ഞ്ചവത്സര പദ്ധതി കാലയളവിൽ ഇന്ദിരാ ഗാന്ധി ആയിരിന്നു പ്രധാനമന്ത്രി. 14 വാണിജ്യബാങ്കുകൾ ദേശസാൽക്കരിച്ചതും ഇന്ത്യയുടെ ആദ്യത്തെ ആണവ പരീക്ഷണം (ബുദ്ധൻ ചിരിക്കുന്നു) (പൊഖ്റാൻ-1, 1974) നടത്തിയതും ഈ പദ്ധതിക്കലയളവിലാണ്. കൂടാതെ 1971 ലെ ഇന്ത്യാ-പാകിസ്താൻ യുദ്ധം, ബംഗ്ലാദേശ് വിമോചനയുദ്ധം എന്നിവ നടന്നതും ഇതേ കാലയളവിലാണ്. 

5.6% വളർച്ച ലക്ഷ്യം വച്ച പദ്ധതി 3.3% വളർച്ചയാണ് കൈവരിച്ചത്.

തൊഴിലവസരങ്ങൾ സൃഷ്ടിക്കുന്നതിനും ദാരിദ്ര്യ നിർമാർജനത്തിനും ആയിരിന്നു അഞ്ചാം പദ്ധതി പ്രധാനമായും ഊന്നൽ നൽകിയത്. പ്രധാനമന്ത്രി ഇന്ദിരാ ഗാന്ധിയുടെ "ഗരീബീ ഹഠാവോ" എന്ന മുദ്രാവാക്യം ഈ പദ്ധതിയുടെ ഭാഗമായിരിന്നു. 1975 ൽ "ഇരുപതിന പരിപാടി" (The twenty-point programme ) നടപ്പിലാക്കി. ദേശീയപാത സംവിധാനം നിലവിൽ വന്നതും ഈ പദ്ധതി കാലയളവിലാണ്. 

1975 ലെ അടിയന്തരാവസ്ഥയും തുടർന്ന് വന്ന പൊതു തെരഞ്ഞെടുപ്പും ഈ പദ്ധധിതിയുടെ വിജയത്തിനെ സാരമായി ബാധിച്ചു. 1978 ൽ അധികാരത്തിൽ വന്ന മൊറാർജി ദേശായിയുടെ സർക്കാർ ഈ പദ്ധതി റദ്ദാക്കി.

പ്രഖ്യാപിത ലക്ഷ്യമായ 4.4% വളർച്ചാനിരക്കിനെക്കാൾ നേട്ടം (4.8%) കൈവരിക്കാൻ ഈ പദ്ധതിക്ക് സാധിച്ചു.

1977 ൽ അധികാരത്തിൽവന്ന മൊറാർജി ദേശായിയുടെ നേതൃത്വത്തിലുള്ള ജനതാ പാർട്ടി സർക്കാർ അഞ്ചാം പദ്ധതി റദ്ദാക്കുകയും ആറാം പദ്ധതി കൊണ്ടുവരികയും ചെയ്തു. ഇതാണ് റോളിംഗ് പ്ലാൻ എന്നറിയപ്പെടുന്നത്. ഈ പദ്ധതി പിന്നീട് 1980 ൽ നിലവിൽവന്ന കോണ്ഗ്രസ്സ് സർക്കാർ റദ്ദാക്കുകയുണ്ടായി.

മൊറാർജി ദേശായി സർക്കാർ നടപ്പിലാക്കിയ ആറാം പദ്ധതി റദ്ദാക്കിയ ഇന്ദിരാ ഗാന്ധി സർക്കാർ പുതിയ ആറാം പദ്ധതിക്ക് 1980 ൽ തുടക്കമിട്ടു. ഇന്ത്യയിൽ സാമ്പത്തിക ഉദാരവൽക്കരണത്തിന് തുടക്കമിട്ട പദ്ധതിയാണ് ആറാം പദ്ധതി. വില നിയന്ത്രണം എടുത്തുകളഞ്ഞതും റേഷൻ കടകൾ നിർത്തലാക്കിയതും ജനങ്ങളുടെ ജീവിതച്ചെലവ് വർദ്ധിക്കുന്നതിന് ഇടയാക്കി. നബാർഡ് സ്ഥാപിതമായത് ഈ പദ്ധതിക്കാലയളവിലാണ് (1982 ജൂലൈ 12). പെരുകിവരുന്ന ജനസംഖ്യ നിയന്ത്രിക്കുന്നതിനായി കുടുംബാസൂത്രണം നടപ്പിലാക്കിയതും ഇതേ കാലയളവിലാണ്. 

ലക്‌ഷ്യം വച്ച 5.2% ത്തെക്കാൾ 5.7% വളർച്ചാനിരക്ക് കൈവരിച്ച ആറാം പദ്ധതി ഒരു വൻ വിജയമായാണ് വിലയിരുത്തപ്പെടുന്നത്. രണ്ട് തവണ നടപ്പിലാക്കിയ ഏക പദ്ധതിയും ഇതാണ് (മൊറാർജി ദേശായി സർക്കാർ നടപ്പിലാക്കിയ ആറാം പദ്ധതി ഉൾപ്പെടെ). നെഹ്രൂവിയൻ സോഷ്യലിസത്തിൻറെ അന്ത്യമായാണ് ആറാം പദ്ധതിയെ കണക്കാക്കുന്നത്.

രാജീവ് ഗാന്ധിയുടെ നേതൃത്വത്തിൽ നിലവിൽ വന്ന കോൺഗ്രെസ്സ് സർക്കാരാണ് ഏഴാം പദ്ധതി ആവിഷ്ക്കരിച്ച് നടപ്പിലാകിയത്. ശാസ്ത്രസാങ്കേതികവിദ്യയുടേയും വ്യാവസായിക ഉത്പാദനത്തിനും ഊന്നൽ നൽകിയ പദ്ധതിയായിരിന്നു ഏഴാം പദ്ധതി.

5% വളർച്ച ലക്‌ഷ്യം വച്ച പദ്ധതിക്ക് 6.01% വളർച്ചയും ആളോഹരി വരുമാനവളർച്ചാനിരക്ക് 3.7% വും കൈവരിക്കാനായി.
ലോകത്തും ഇന്ത്യയിലും ഈ കാലയളവിലുണ്ടായ രാഷ്ട്രീയവും സാമ്പത്തികവുമായ പ്രതിസന്ധികൾ കാരണം എട്ടാം പഞ്ചവത്സര പദ്ധതി സമയ ബന്ധിതമായി തുടങ്ങാനായില്ല. പകരം വാർഷിക പദ്ധതികളായിരിന്നു ആവിഷ്ക്കരിച്ച് നടപ്പിലാക്കിയത്. ഇന്ത്യയിൽ പുത്തൻ സാമ്പത്തിക നയം (ഇന്ത്യ) നടപ്പില്ലാകിയ കാലഘട്ടമായിരിന്നു അത്. നരസിംഹ റാവു ആയിരിന്നു ആ കാലയളവിൽ ഇന്ത്യൻ പ്രധാനമന്ത്രി.

1990-92 കാലഘട്ടത്തിലെ സാമ്പത്തിക മാന്ദ്യത്തിന് ശേഷം ഇന്ത്യയിൽ പുത്തൻ സാമ്പത്തിക നയം നടപ്പിലാക്കുമ്പോഴാണ് എട്ടാം പഞ്ചവൽസര പദ്ധതി ആരംഭിച്ചത്. അന്നത്തെ ഇന്ത്യയുടെ പ്രധാനമന്ത്രി പി.വി. നരസിംഹ റാവു ആയിരിന്നു. പിന്നീട് ഇന്ത്യയുടെ പ്രധാനമന്ത്രിയായിരുന്ന മൻമോഹൻ സിംഗ് ആയിരിന്നു ധനമന്ത്രി. സ്വകാര്യവൽക്കരനത്തിൻറെയും ഉദാരവൽക്കരനത്തിൻറെയും ആഗോളവൽക്കരണത്തിൻറെയും ആരംഭമായിരിന്നു ആ കാലഘട്ടം. 
വ്യാവസായിക മേഖലയിലെ ആധുനീകവൽക്കരണമാണ് എട്ടാം പദ്ധതി മുഖ്യമായും ഊന്നൽ കൊടുത്തത്. ഇന്ത്യൻ വിപണിയുടെ ഉദാരവൽക്കരണം വർധിച്ചുവരുന്ന ധനക്കമ്മിയും വിദേശകടവും കുറയുന്നതിന് ഇടയാക്കി. ഇന്ത്യ ലോക വ്യാപാര സംഘടനയിൽ (W.T.O) അംഗമാകുന്നതും ഈ പദ്ധതിയുടെ കാലയളവിലാണ് (1995 ജനുവരി 1). പഞ്ചായത്ത് രാജ് സംവിധാനം ശക്തിപ്പെടുത്തിയ എഴുപത്തിമൂന്നാം ഭരണഘടനഭേദഗതി (1993) ഈ കാലയളവിൽ നടപ്പിലാക്കിയതാണ്. 
ലക്ഷ്യമിട്ട വളർച്ചാനിരക്ക് 5.6% ഉം കൈവരിച്ചത് 6.8% ഉം ആയിരിന്നു.

സ്വാതന്ത്ര്യത്തിന്റെ അൻപതാം വാർഷികത്തിലാണ് ഒമ്പതാം പദ്ധതി ആവിഷ്കരിക്കപ്പെട്ടത്. അടൽ ബിഹാരി വാജ്പേയി ആയിരിന്നു അന്നത്തെ ഇന്ത്യയുടെ പ്രധാനമന്ത്രി. ദ്രുതഗതിയിലുള്ള സാമ്പത്തീക വളർച്ചയും സാമൂഹിക നീതിയും ആ​യിരിന്നു പദ്ധതി മുഖ്യമായും ലക്ഷ്യമിട്ടത്. ചരിത്രപരമായ അസമത്വം (ജാതി വിവേചനം) ഇല്ലാതാക്കുന്നതിന് പരിഗണന നൽകിയ പദ്ധതിയായിരിന്നു ഒമ്പതാം പദ്ധതി.

മുൻപദ്ധതികളിലുണ്ടായ കോട്ടങ്ങൾ പരിഹരിക്കന്നതിനായിരിന്നു ഒമ്പതാം പദ്ധതി പ്രധാനമായും ഊന്നൽ നൽകിയത്. ലക്ഷ്യമിട്ട വളർച്ചാനിരക്ക് 7.1 % ആയിരിന്നൂവെങ്കിലും കൈവരിക്കാനായത് 6.8 % മാത്രമാണ്. 

വാജ്‌പേയി സർക്കാരിന്റെ നേത‍ൃത്വത്തിലാരംഭിച്ച രണ്ടാമത്തെ പ‍‍ഞ്ചവത്സര പദ്ധതി ആണ് പത്താം പ‍‍ഞ്ചവത്സര പദ്ധതി. ഒന്നാം യു.പി.എ. സർക്കാരിന്റെ കാലത്ത് പൂർത്തിയായ പദ്ധതിയുടെ അവസാന പകുതിയിൽ മൻമോഹൻ സിങ് ആയിരിന്നു പ്രധാനമന്ത്രി. ദേശീയ ഗ്രാമീണ തൊഴിലുറപ്പ് പദ്ധതി ആരംഭിച്ചത് ഈ പദ്ധതിക്കാലയളവിലാണ്. 
ഒമ്പതാം പദ്ധതി പോലെതന്നെ മുൻപദ്ധതികളിലുണ്ടായ കോട്ടങ്ങൾ പരിഹരിക്കന്നതിനായിരിന്നു പത്താം പദ്ധതിയും പ്രധാനമായും ഊന്നൽ നൽകിയത്. ലക്ഷ്യമിട്ട വളർച്ചാനിരക്ക് 8.1 % ആയിരിന്നൂവെങ്കിലും കൈവരിക്കാനായത് 7.7% ആണ്.

" ഇന്ത്യയുടെ വിദ്യാഭ്യാസ പദ്ധതി" എന്നറിയപ്പെടുന്ന പദ്ധതിയാണ് പതിനൊന്നാം പ‍‍ഞ്ചവത്സര പദ്ധതി. വിദ്യാഭ്യാസ മേഖലയുടെ സമഗ്രവികസനത്തിന് ഊന്നൽ നൽകിയ ഈ പദ്ധതി, പദ്ധതിവിഹിതത്തിന്റെ 20% ആണ് ഈ ഇനത്തിൽ വകയിരുത്തിയത്. സാമ്പത്തികവിദഗ്ധൻ കൂടിയായ മൻമോഹൻ സിങ് പ്രധാനമന്ത്രിയായിരിക്കെ ആരംഭിച്ച ആദ്യപദ്ധതിയാണിത്.

ഇന്ത്യയുടെ പ‍‍ഞ്ചവത്സര പദ്ധതികളിലെ അവസാനത്തെ പദ്ധതിയാണ് പന്ത്ര​ണ്ടാം പ‍‍ഞ്ചവത്സര പദ്ധതി. രണ്ടാം യു.പി.എ. സർക്കാരിന്റെ കാലത്ത് ആരംഭിച്ച പദ്ധതി ഒന്നാം നരേന്ദ്ര മോദി സർക്കാരിന്റെ കാലത്താണ് അവസാനിച്ചത്. 


</doc>
<doc id="288032" url="https://ml.wikipedia.org/wiki?curid=288032" title="കുമാർ അനുപം">
കുമാർ അനുപം

ഹിന്ദി കവിയും ചിത്രകാരനുമാണ് കുമാർ അനുപം(ജനനം : 1972) . 2014 ലെ കേന്ദ്ര സാഹിത്യ അക്കാദമിയുടെ യുവ സാഹിത്യ പുരസ്കാരം നേടിയിട്ടുണ്ട്. 

തദ്ഭവ്, നയാ ഗ്യാനോദയ്, ഹാൻസ്, കഥാദേശ്, വാഗാർത്ഥ തുടങ്ങിയ ഹിന്ദി മാസികകളിലെഴുതാറുണ്ട്. കലാ വസുധ ത്രൈമാസികത്തിന്റെ ആർട്ട് എഡിറ്ററാണ്. ഡോക്യുമെന്റി സിനിമകളുമായി ബന്ധപ്പെട്ടും പ്രവർത്തിക്കുന്നു. ലക്നോ ദൂരദർശനിലെ സരസ്വതി സാഹിത്യ പരിപാടിയുടെ സംഘാടകനാണ്. ജ്ഞാനപീഠ സമിതിയിൽ ജോലി ചെയ്യുന്നു. 


</doc>
<doc id="288034" url="https://ml.wikipedia.org/wiki?curid=288034" title="ജനറേഷൻ അയേൺ">
ജനറേഷൻ അയേൺ

2013 ൽ റിലീസ് ചെയ്ത ഡോകുമെന്ററി ചിത്രം ആണ് ജനറേഷൻ അയേൺ. 

ലോകത്തിലെ മികച്ച ബോഡിബിൽഡർമാർ ആയ ഫിൽ ഹീത്ത് , കായ് ഗ്രീൻ, ബ്രാഞ്ച് വറെൻ , ഡെന്നിസ് വോൾഫ് എന്നിവർ 2012 മിസ്റ്റർ. ഒളിമ്പിയ മൽസരത്തിന് പരിശീലിക്കുന്നത് ആണ് ചിത്രത്തിന്റെ പശ്ചാത്തലം.



</doc>
<doc id="288051" url="https://ml.wikipedia.org/wiki?curid=288051" title="കാവ്യ കദം">
കാവ്യ കദം

കന്നഡ കവയിത്രിയാണ് കാവ്യ കദം . 2014 ലെ കേന്ദ്ര സാഹിത്യ അക്കാദമിയുടെ യുവ സാഹിത്യ പുരസ്കാരം നേടിയിട്ടുണ്ട്. 
കവയിത്രി സുനന്ദ കദമിന്റെ മകളായ കാവ്യ ഹൂബ്ലി സ്വദേശിയാണ്. പി.സി. ജബിൻസ് കോളേജിൽ നിന്ന് ബിരുദവും ധാർവാഡിലെ കർണാടക സർവകലാശാലയിൽ നിന്ന് മാസ് കമ്മ്യൂണിക്കേഷനിലും ജേണലിസത്തിലും ബിരുദാനന്ദര ബിരുദം നേടി. ഹിന്ദുവിൽ പത്ര പ്രവർത്തകയാണ്.


</doc>
<doc id="288058" url="https://ml.wikipedia.org/wiki?curid=288058" title="സുബ്രതോ ബാഗ്ചി">
സുബ്രതോ ബാഗ്ചി

വിവര സാങ്കേതിക രംഗത്തുപ്രവർത്തിയ്ക്കുന്ന പ്രമുഖസ്ഥാപനമായ മൈൻഡ് ട്രീയുടെ സഹസ്ഥാപകനും എഴുത്തുകാരനുമാണ് സുബ്രതോ ബാഗ്ചി.( ജ:31 മെയ് 1957). ഇന്ത്യയിൽ ഏറ്റവും അധികം വായിക്കപ്പെടുന്ന വാണിജ്യപ്രധാനങ്ങളായ പുസ്തകങ്ങൾ സുബ്രതോ ബാഗ്ചി രചിച്ചിട്ടുള്ളവയാണ്.


</doc>
<doc id="288070" url="https://ml.wikipedia.org/wiki?curid=288070" title="ചേമഞ്ചേരി നാരായണൻ നായർ">
ചേമഞ്ചേരി നാരായണൻ നായർ

മലയാള നാടക, സീരിയൽ, ചലച്ചിത്രനടനായിരുന്നു ചേമഞ്ചേരി നാരായണൻ നായർ. മുന്നൂറിലേറെ നാടകങ്ങളിലും ഇരുപതോളം സിനിമകളിലും നിരവധി സീരിയലുകളിലും അഭിനയിച്ചു.

1935-ൽ മൊകേരി രാവുണ്ണി നായരുടെയും ലക്ഷ്മി അമ്മയുടെയും മകനായി മചുകുന്നിൽ ജനിച്ചു. ഏഴാംക്ലാസിൽ സ്‌കൂൾ പഠനം നിർത്തി. സംഗീത വിദ്വാൻ ഒതയോത്ത്‌ കുട്ടിരാമൻ ആശാന്റെ കീഴിൽ കലാപഠനം നടത്തി. 1946 -ൽ പതിന്നാലാം വയസിൽ "സത്യവാൻ സാവിത്രി" എന്ന സംഗീത നാടകത്തിൽ സാവിത്രി എന്ന സ്‌ത്രീ കഥാപാത്രത്തെ അവതരിപ്പിച്ചാണ്‌ നാരായണൻ നായർ നാടക രംഗത്തേക്ക്‌ ചുവടുവച്ചത്‌. സ്ത്രീകൾ പൊതുവേ അഭിനയത്തിൽ താൽപര്യം കാണിക്കാതിരുന്ന അക്കാലത്ത് നാരായണൻ നായർ ബാലൻ കെ. നായരുടെ ബ്രദേഴ്‌സ് ഡ്രാമാറ്റിക്‌ അസോസിയേഷന്റെ കുറ്റവാളി ആര്‌ എന്ന നാടകത്തിലും സ്‌ത്രീ വേഷമണിഞ്ഞു. 1971 -ൽ വിക്രമൻനായരുടെ കോഴിക്കോട്‌ സംഗമം തിയേറ്റേഴ്‌സിൽ ചേർന്നു. 1979-ൽ "കടലമ്മ" എന്ന ചിത്രത്തിലൂടെ ചലച്ചിത്രലോകത്തും അരങ്ങേറ്റം കുറിച്ചു. കെ.ടി. മുഹമ്മദിന്റെ "സൃഷ്‌ടി", "സ്‌ഥിതി, സംഹാരം, സാക്ഷാത്‌കാരം, സമന്വയം" തുടങ്ങി നാടകങ്ങളിൽ അഭിനയിച്ചു. 1990 -കളിൽ അമേരിക്കയിലെ വിവിധ മലയാളി അസോസിയേഷന്റെ ആഭിമുഖ്യത്തിൽ സംഘടിപ്പിച്ച നാടകോത്സവത്തിലും പങ്കെടുത്തു.

തകഴിയുടെ ചെമ്മീൻ എന്ന നോവലിന്റെ നാടകാവിഷ്‌കാരത്തിന്റെ സംവിധായകനായും പ്രവർത്തിച്ചു.



</doc>
<doc id="288072" url="https://ml.wikipedia.org/wiki?curid=288072" title="ആർ. നടരാജൻ">
ആർ. നടരാജൻ

തമിഴ് സാഹിത്യകാരനാണ് ആർ. നടരാജൻ എന്ന ഇരാ. നടരാജൻ (ജനനം : 8 ഡിസംബർ 1964). 2014 ൽ ബാലസാഹിത്യ രചനയ്ക്കുള്ള കേന്ദ്ര സാഹിത്യ അക്കാദമിയുടെ ബാലസാഹിത്യ പുരസ്കാർ ലഭിച്ചു. 

ഇംഗ്ലീഷ് സാഹിത്യത്തിലും ഭൗതികത്തിലും മനഃശാസ്ത്രത്തിലും വിദ്യാഭ്യാസത്തിലും ബിരുദാനന്ദര ബിരുദം നേടിയിട്ടുണ്ട്. ദീർഘകാലം അധ്യാപകനായിരുന്നു. ആനന്ദവികടൻ മാസികയിലൂടെ എഴുത്ത് ആരംഭിച്ചു. ഇപ്പോൾ കടലൂർ കൃഷ്ണസ്വാമി മെമ്മോറിയൽ മട്രിക്കുലേഷൻ ഹയർസെക്കണ്ടറി സ്കൂൾ പ്രിൻസിപ്പലാണ്. ഇദ്ദേഹത്തിന്റെ 'അയിഷ' എന്ന നോവലൈറ്റ് പത്തു ലക്ഷം കോപ്പിയിലധികം വിൽക്കപ്പെട്ടിട്ടുണ്ട്. ആധുനിക വിദ്യാഭ്യാസത്തിന്റെ പൊള്ളത്തരങ്ങൾ വെളിപ്പെടുത്തിയ ഈ കൃതി മനോന്മണിയം സുന്ദരനാർ സർവകലാശാലയും മധുരൈ കാമരാജ് സർവകലാശാലയും സിംഗപ്പൂരിലെ വിദ്യാഭ്യാസ സ്ഥാപപനങ്ങളും തങ്ങളുടെ സിലബസ്സിൽ ഉൾപ്പെടുത്തിയിട്ടുണ്ട്. നാൽപ്പതോളം കൃതികൾ രചിച്ചിട്ടുണ്ട്. 





</doc>
<doc id="288075" url="https://ml.wikipedia.org/wiki?curid=288075" title="പോർബന്തർ">
പോർബന്തർ

ഗുജറാത്തിന്റെ പടിഞ്ഞാറൻ തീരത്ത് സ്ഥിതിചെയ്യുന്ന നഗരമാണ് പോർബന്തർ(પોરબંદર). പോർബന്തർ ജില്ലയുടെ തലസ്ഥാനമായ ഈ നഗരം മഹാത്മാ ഗാന്ധിയുടെ ജന്മനാട് എന്ന നിലയിൽ പ്രശസ്തമാണ്. എല്ലാ കാലാവസ്ഥയിലും ഉപയോഗപ്രദമായ തുറമുഖമാണ് പോർബന്തർ തുറമുഖം.

ഗാന്ധിജിയുടെ ജന്മഗൃഹത്തിനു സമീപമായി നിർമ്മിക്കപ്പെട്ട സ്മാരകമായ കീർത്തി മന്ദിർ, ചൗപാത്തി ബീച്ച്, പോർബന്തർ പക്ഷിസങ്കേതം, താര മന്ദിർ പ്ലാനറ്റേറിയം എന്നിവയാണ് പോർബന്തറിലെ ചില പ്രധാന ആകർഷണങ്ങൾ. 

2001-ലെ സെൻസസ് പ്രകാരം സാക്ഷരത 75%, ജനസംഖ്യ 1,33,083 ആണ്, ഇതിൽ 51% പുരുഷൻമാരും 49% സ്ത്രീകളുമാണ്, 

 പോർബന്തർ സ്ഥിതി ചെയ്യുന്നു സമുദ്രനിരപ്പിൽനിന്നുമുള്ള ശരാശരി ഉയരം 1 മീറ്റർ ആണ്.


</doc>
<doc id="288079" url="https://ml.wikipedia.org/wiki?curid=288079" title="ശിഹാബ് എം. ഗാനെം">
ശിഹാബ് എം. ഗാനെം

പ്രമുഖ അറബ് കവിയാണ് ഡോ. ശിഹാബ് എം. ഗാനെം. ടാഗോർ സമാധാന പുരസ്‌കാരത്തിന് അർഹനാകുന്ന പ്രഥമ അറബ് വംശജനാണ്.

മെക്കാനിക്കൽ, ഇലക്ട്രിക്കൽ, എൻജിനീയറിങ് ബിരുദങ്ങളും ഡോക്ടറേറ്റുമുണ്ട്. യു.എ.ഇ. വ്യവസായ മന്ത്രാലയം ചെയർമാന്റെ ഉപദേഷ്ടാവും ദുബായ് പോർട്‌സ് അതോറിറ്റിയുടെ ഗവേഷണവികസന വിഭാഗം മേധാവിയുമാണ്. സച്ചിദാനന്ദന്റെയും അയ്യപ്പപ്പണിക്കരുടെയും കമലാ സുരയ്യയുടെയും കവിതകൾ അറബിയിലേക്ക് മൊഴിമാറ്റിയിട്ടുണ്ട്.



</doc>
<doc id="288099" url="https://ml.wikipedia.org/wiki?curid=288099" title="ഇന്റർവ്യൂ (ചലച്ചിത്രം)">
ഇന്റർവ്യൂ (ചലച്ചിത്രം)

എവർഷൈൻ പ്രൊഡക്ഷൻസിന്റെ ബാനറിൽ തിരുപ്പതി ചെട്ടിയാർ നിർമിച്ച മലയാളചലച്ചിത്രമാണ് ഇന്റെർവ്യൂ. എവർഷൈൻ റിലീസ് വിതരണം ചെയ്ത ഈ ചിത്രം 1973 ഒക്ടോബർ 12-ന് പ്രദർശനം തുടങ്ങി.






</doc>
<doc id="288109" url="https://ml.wikipedia.org/wiki?curid=288109" title="ജെ.പി. ഗിൽഫോർഡ്">
ജെ.പി. ഗിൽഫോർഡ്

അപഭ്രംശചിന്തയെയും, സംവ്രജനചിന്തയെയും തമ്മിൽ വേർതിരിച്ചു കാണുന്നതിനുള്ള ശ്രമങ്ങൾ ആദ്യമായി നടത്തിയ വ്യക്തിയാണ് അമേരിക്കൻ മന:ശാസ്ത്രജ്ഞനായ ജെ.പി. ഗിൽഫോർഡ് (ജ: മാർച്ച് 7, 1897, – മ: നവം: 26, 1987). മനുഷ്യ ബുദ്ധിയെ അളക്കുന്നതിനുള്ള മാനകങ്ങൾ വികസിപ്പിച്ചെടുക്കുന്നതിലും ഗിൽഫോർഡ് വലുതായ പങ്കു വഹിച്ചിട്ടുണ്ട്.


</doc>
<doc id="288121" url="https://ml.wikipedia.org/wiki?curid=288121" title="തീരദേശ നിയന്ത്രണ മേഖല">
തീരദേശ നിയന്ത്രണ മേഖല

2011 ലെ തീരദേശ നിയന്ത്രണ മേഖല വിജ്ഞാപനപ്രകാരം സമുദ്രദീരത്തുനിന്നും 500 മീറ്റർ ദൂരത്തിലുള്ള കരഭാഗമാണ് തീരദേശ നിയന്ത്രണ മേഖല അഥവാ കോസ്റ്റൽ റെഗുലേഷൻ സോൺ. ചുരുക്കത്തിൽ ഇതിനെ സി.ആർ.സെഡ്. (CRZ) എന്ന് വിളിക്കുന്നു. കേന്ദ്ര വനം പരിസ്ഥിതി മന്ത്രാലയമാണ് 2011 ജനുവരി 6 ന് ഈ വിജ്ഞാപനം പുറപ്പെടുവിച്ചത്. തീരപ്രദേശത്തുജീവിക്കുന്ന മത്സ്യമേഖലയിൽ ഉൾപ്പെടുന്നവരുടെയും തദ്ദേശവാസികളുടെയും ജീവിതസുരക്ഷ ഉറപ്പുവരുത്തുക, സമുദ്രതീരത്തെ സംരക്ഷിക്കുകയും പരിപാലിക്കുകയും ചെയ്യുക, സമുദ്രതീരത്തിന്റെയും സമുദ്രത്തിന്റെയും പരിസ്ഥിതി സംരക്ഷിക്കുക തുടങ്ങിയ ലക്ഷ്യങ്ങളോടെയാണ് ഈ വിജ്ഞാപനം കൊണ്ടുവന്നിട്ടുള്ളത്.

2011 ജനുവരി 6 ലെ ഗസറ്റ് വിജ്ഞാപന പ്രകാരം കേന്ദ്ര ഗവൺമെന്റ് താഴെപ്പറയുന്ന പ്രദേശങ്ങളെ തീരദേശ നിയന്ത്രണ മേഖലയായി പ്രഖ്യാപിക്കുകയും വ്യവസായ പ്രവർത്തനങ്ങൾക്കും വികസന പ്രവർത്തനങ്ങൾക്കും നിയന്ത്രണം ഏർപ്പെടുത്തുകയും ചെയ്തു.

തീരപ്രദേശങ്ങളും സമുദ്ര ജലവും സംരക്ഷിക്കുന്നതിനായി തീരദേശ നിയന്ത്രണ മേഖലയെ നാലായി വർഗ്ഗീകരിച്ചിരിക്കുന്നു.
പാരിസ്ഥിതികമായി പ്രാധാന്യമുള്ള പ്രദേശങ്ങളും വേലിയേറ്റ - വേലിയിറക്ക രേഖകൾക്കിടയിലെ പ്രദേശങ്ങളും.
തീരമേഖലവരെയോ, അതിനു വളരെയടുത്തുവരെയോ വികസനം നടന്നിട്ടുള്ള പ്രദേശങ്ങൾ (മുനിസിപ്പൽ പരിധിയിൽ വരുന്നതോ അടിസ്ഥാന സൗകര്യങ്ങളുള്ള നഗര പ്രദേശങ്ങളോ)
ഒന്നും രണ്ടും മേഖലകളിൽ ഉൾപ്പെടാത്തതും ഉൾപ്രദേശങ്ങളിലെ തീരപ്രദേശ മേഖലകൾ ഉൾപ്പെടുന്നതും കാര്യമായ രീതിയിൽ വികസന പ്രവർത്തനങ്ങളൊന്നും നടന്നിട്ടില്ലാത്തതുമായ പ്രദേശങ്ങൾ.
വേലിയിറക്ക രേഖ മുതൽ ഉപരിതല ജലപരിധിയായ 12 നോട്ടിക്കൽ മൈൽ ദൂരം വരെയുള്ള കടൽ ജലഭാഗവും അടിത്തട്ടും വേലിയേറ്റ സ്വാധീന ജലാശയങ്ങളിൽ തീരത്തെ വേലിയിറക്ക രേഖയ്ക്കിടയിലുള്ള ജലവും അടിത്തട്ടും ഉൾപ്പെടുന്ന പ്രദേശം. 

അനുവദനീയമായ പ്രവർത്തനങ്ങൾ ഒഴികെ യാതൊരുവിധ പുതിയ നിർമ്മാണ പ്രവർത്തനങ്ങളും അനുവദിക്കുന്നതല്ല.
നിലവിലുള്ള പാതയിൽ നിന്നും കരയുടെ ഭാഗത്തേക്കോ, അതോ നിലവിലുള്ള അംഗീകൃത നിർമ്മിതികളിൽ നിന്നും കരയുടെ ഭാഗത്തേയ്ക്കോ മാത്രമേ പ്രാദേശിക നഗര/ദേശീയ പദ്ധതി നിയന്ത്രണത്തിന് അനുസൃതമായി മാത്രമേ കെട്ടിടങ്ങൾ അനുവദിക്കുകയുള്ളൂ. 
മത്സ്യത്തൊഴിലാളി സമൂഹം അടങ്ങുന്ന പാരമ്പര്യ തീരദേശ സമൂഹത്തിന് HTL ൽ നിന്നും 100 മുതൽ 200 മീറ്ററുകൾക്കുള്ളിലുള്ള ഭാഗത്തെ നിർമ്മാണത്തിനുള്ള പുതിയ നിർമ്മാണമോ പുനർ നിർമ്മിതിയ്ക്കോ അനുമതി നൽകാം.


</doc>
<doc id="288129" url="https://ml.wikipedia.org/wiki?curid=288129" title="പാലയാട് യശോദ">
പാലയാട് യശോദ

മലയാളചലച്ചിത്രപിന്നണിഗായികയും ചലച്ചിത്ര - നാടക അഭിനേത്രിയുമായിരുന്നു പാലയാട് യശോദ. കേരള സംഗീത നാടക അക്കാദമിയുടെ ഗുരുപൂജ പുരസ്‌കാരം ലഭിച്ചിട്ടുണ്ട്.

തലശ്ശേരി പാലയാട് പി.വി. കൃഷ്ണൻ വൈദ്യരുടെയും അമ്മു അമ്മയുടെയും മകളാണ്. ആദ്യഗുരു അമ്മാവനായ കെ.കെ.നാണുവായിരുന്നു. സംഗീതത്തോടൊപ്പം കളരിമുറകളും അഭ്യസിച്ചു. ഗുരു ചേമഞ്ചേരി കുഞ്ഞിരാമൻ നായരിൽ നിന്നാണ് നൃത്തം അഭ്യസിച്ചത്. പത്താം വയസ്സിൽ കമ്യൂണിസ്റ്റ് പാർടിയുടെ നേതൃത്വത്തിൽ അവതരിപ്പിച്ച 'വഴിവിളക്ക്' എന്ന നാടകത്തിൽ 'ചൊകചൊകചൊകന്നൊരീ ചെങ്കൊടി ഉയരട്ടെ' എന്ന ഗാനത്തിലൂടെ സംഗീത രംഗത്തേക്കെത്തി. കെ.പി.എ.സി.യുടെയും കലാനിലയത്തിന്റെയും കടമറ്റത്ത് കത്തനാർ, കായംകുളം കൊച്ചുണ്ണി, വെള്ളിക്കാശ്, താജ്മഹൽ എന്നീ നാടകങ്ങളിൽ പാടി അഭിനയിച്ചു. 1962-ൽ ദക്ഷിണാമൂർത്തിയുടെ 'പളുങ്കുപാത്ര'ത്തിലൂടെ സിനിമാഗാന പിന്നണിഗാനരംഗത്തെത്തി. കണ്ണൂർ രാജന്റെ സംഗീതസംവിധാനത്തിലുള്ള 'ആദിപരാശക്തി അമൃതവർഷിണി' എന്ന ഗാനം ശ്രദ്ധേയമായിരുന്നു. 'തങ്കക്കുടം' എന്ന ചിത്രത്തിൽ നസീറിന്റെയും ഷീലയുടെയും കൂടെ അഭിനയിച്ചു. കെ. രാഘവൻ മാസ്റ്റർ സംഗീതസംവിധാനം നിർവഹിച്ച നിരവധി ലളിതഗാനങ്ങൾ ആകാശവാണിക്കുവേണ്ടി പാടിയിട്ടുണ്ട്. ആകാശവാണി എ ഗ്രേഡ് ആർടിസ്റ്റായിരുന്നു. മാപ്പിളപ്പാട്ട് വേദികളിലും സജീവമായിരുന്നു.

കണ്ണൂർ ജില്ലയിലെ വിവിധ സ്കൂളുകളിൽ സംഗീതാധ്യാപികയായിരുന്ന യശോദ ടീച്ചർ ധർമടം ബേസിക് യുപി സ്കൂളിൽനിന്നാണ് വിരമിച്ചത്. പരേതനായ രാഘവനാണ് ഭർത്താവ്. രാഖി, ശ്രേയ എന്നീ രണ്ട് പെണ്മക്കൾ ഇവർക്കുണ്ട്. ഇവരിൽ ശ്രേയ ഇന്ന് പ്രസിദ്ധയായ ഒരു പിന്നണിഗായികയാണ്. 

ജീവിതത്തിന്റെ അവസാനകാലത്ത് ധാരാളം ആരോഗ്യപ്രശ്നങ്ങൾ അനുഭവിച്ചിരുന്ന യശോദ മകൾ ശ്രേയയുടെ കൂടെ കൊച്ചിയിലാണ് താമസിച്ചിരുന്നത്. 2014 ജനുവരിയിൽ വീട്ടിൽ വച്ച് വീണ് പരിക്കേറ്റ യശോദ അവസാനത്തെ ഏഴുമാസം കിടപ്പിലായിരുന്നു. 2014 ഓഗസ്റ്റ് 26-ന് രാവിലെ വീട്ടിൽ വച്ചുതന്നെ അവർ ഈ ലോകത്തോട് വിടപറഞ്ഞു.



</doc>
<doc id="288136" url="https://ml.wikipedia.org/wiki?curid=288136" title="വസ്തി">
വസ്തി

ഗുദം, മൂത്രനാളം, യോനി എന്നിവയിലൂടെ ദ്രാവകരൂപത്തിലുള്ള മരുന്നുകൾ പ്രവേശിപ്പിക്കുന്നതിന്‌ വസ്‌തി എന്നുപറയുന്നു. മൃഗങ്ങളുടെ മൂത്രസഞ്ചി ഈ പ്രക്രിയയ്‌ക്ക് ഉപയോഗിക്കുന്നതിനാൽ വസ്‌തി എന്ന പേരുവന്നു.. വിവിധ തരത്തിലുള്ള വാതവികാരങ്ങൾക്ക് അഗ്രഗണ്യമായ ചികിത്സയാണ് വസ്തി കർമ്മം. വസ്തി ദ്രവ്യങ്ങളെ ഗുദമാർഗ്ഗേണ ശരീരത്തിനുള്ളിൽ പ്രവേശിപ്പിച്ച് ദോഷങ്ങളെ പുറന്തള്ളുകയാണ് ഈ ചികിത്സയിൽ ചെയ്യുന്നത്. ഇതിൽ ഉപയോഗിയ്ക്കുന്ന ഔഷധങ്ങളുടെ മിശ്രണത്തിൽ വരുത്തുന്ന മാറ്റമനുസരിച്ച് ഇത് പലതരത്തിലുണ്ട്.

സ്‌നേഹ വസ്തി, ക്ഷീര വസ്തി, വൈതരണ വസ്തി മുതലായവ ഇതിന് ഉദാഹരണങ്ങളാണ്. ഇവ കൂടാതെ മൂത്രത്തിലൂടെയും യോനി മാർഗ്ഗത്തിലൂടെയും വസ്തി കർമ്മം പ്രയോഗിയ്ക്കാറുണ്ട്. ഇത് രോഗികളുടേയും രോഗത്തിന്റേയും അവസ്ഥ അനുസരിച്ച് ഡോക്ടറുടെ നിർദ്ദേശ പ്രകാരവും ഡോക്ടറുടെ സാന്നിദ്ധ്യത്തിലും മാത്രമേ ചെയ്യാൻ പാടുള്ളൂ..


</doc>
<doc id="288139" url="https://ml.wikipedia.org/wiki?curid=288139" title="ഇതുമനുഷ്യനോ">
ഇതുമനുഷ്യനോ

ടെമ്പിൾ ആർട്ടിന്റെ ബാനറിൽ തോമസ് ബർളി നിർമിച്ച മലയാളചലച്ചിത്രമാണ് ഇതുമനുഷ്യനോ. സെൻട്രൽ പിക്ചേഴ്സ് വിതരണം ചെയ്ത ഈ ചിത്രം 1973 നവംബർ 23-ന് പ്രദർശനം തുടങ്ങി.





</doc>
<doc id="288156" url="https://ml.wikipedia.org/wiki?curid=288156" title="നരേഷ് ചന്ദ്ര നായിക്">
നരേഷ് ചന്ദ്ര നായിക്

കൊങ്കിണി ഭാഷയിലെഴുതുന്ന ചെറുകഥാകൃത്താണ് നരേഷ് ചന്ദ്ര നായിക്. 2014 ലെ കേന്ദ്ര സാഹിത്യ അക്കാദമിയുടെ യുവ സാഹിത്യ പുരസ്കാരം ഗൗമാൻ എന്ന ചെറുകഥാ സമാഹാരത്തിനു ലഭിച്ചു. 
ഗോവയിലെ കാൻകൊൻ (Canacona) സ്വദേശിയായ നരേഷ്, സകാലി ഗവൺമെന്റ് കോളേജ് അദ്ധ്യാപകനാണ്. കുട്ടിക്കാലത്തെ എഴുത്താരംഭിച്ച ഇദ്ദേഹം കൊങ്കിണി സാഹിത്യ അക്കാദമിയുടെ സാഹിത്യ ശില്പശാലകളിലും മറ്റും സജീവമായിരുന്നു. ആദ്യ ചെറുകഥാ സമാഹാരമാണ് 'ഗവ്മാൻ' .


</doc>
<doc id="288158" url="https://ml.wikipedia.org/wiki?curid=288158" title="ടിക ബായ്">
ടിക ബായ്

നേപ്പാളി കവിയും വിവർത്തകനുമാണ് ടിക ബായ്. 2014 ലെ കേന്ദ്ര സാഹിത്യ അക്കാദമിയുടെ യുവ സാഹിത്യ പുരസ്കാരം ലഭിച്ചു. 
ഹംരോ ആവാസ് മാസികാ എഡിറ്ററായ ഇദ്ദേഹം അഞ്ച് പുസ്തകങ്ങൾ പ്രസിദ്ധീകരിച്ചിട്ടുണ്ട്. 


</doc>
<doc id="288215" url="https://ml.wikipedia.org/wiki?curid=288215" title="രജി ആർ. നായർ">
രജി ആർ. നായർ

യുണൈറ്റഡ് നേഷൻസ് പോപ്പുലേഷൻ ഫെസ്റ്റിന്റെ ലാഡ്‌ലി മീഡിയ പുരസ്‌കാരം ലഭിച്ച മലയാള മാധ്യമ പ്രവർത്തകയാണ് രജി ആർ. നായർ. 
മാതൃഭൂമിയുടെ പ്രസിദ്ധീകരണമായ ഗൃഹലക്ഷ്മിയുടെ സബ് എഡിറ്ററായി ജോലി ചെയ്യുന്നു. അവയവദാനത്തിന്റെ ആവശ്യകത വ്യക്തമാക്കുന്ന 'അന്യജീവനുതകാൻ സ്വജീവിതം' എന്ന പരമ്പരയ്ക്ക് രാംനാഥ് ഗോയങ്ക എക്‌സലൻസ് ഓഫ് ജേണലിസം അവാർഡ് ലഭിച്ചിട്ടുണ്ട്. 


</doc>
<doc id="288220" url="https://ml.wikipedia.org/wiki?curid=288220" title="ആർലിങ്ടൺ, ടെക്സസ്">
ആർലിങ്ടൺ, ടെക്സസ്

അമേരിക്കൻ ഐക്യനാടുകളിലെ ടെക്സസ് സംസ്ഥാനത്ത് റ്ററന്റ് കൗണ്ടിയിലും ഡാളസ്-ഫോർട്ട്‌വർത്ത്-ആർലിങ്ടൺ പ്രദേശത്തുമുള്ള നഗരമാണ് ആർലിങ്ടൺ. 2010ലെ സെൻസസ് പ്രകാരം 374,000 പേർ വസിക്കുന്ന ഈ നഗരം മെട്രോപ്പൊളിറ്റൻ പ്രദേശത്തെ മൂന്നാമത്തെ ഏറ്റവും വലിയ മുൻസിപ്പിലാറ്റിയുമാണ്. അമേരിക്കയിലെ അൻപതാമത് ഏറ്റവും ജനവാസമേറിയ നഗരവും, ടെക്സസിലെ ഏഴാമത് ഏറ്റവും ജനവാസമേറിയ നഗരവും സംസ്ഥാനത്ത് കൗണ്ടി ആസ്ഥാനമല്ലാത്ത നഗരങ്ങളിൽ ഏറ്റവും വലിയ നഗരവുമാണ് ആർലിങ്ടൺ. അമേരിക്കയിൽ ഒരു സമഗ്ര പൊതുഗതാഗത സംവിധാനമില്ലാത്ത ഏറ്റവും വലിയ നഗരവുമാണ് ആർലിങ്ടൺ.

യുണൈറ്റഡ് സ്റ്റേറ്റ്സ് സെൻസസ് ബ്യൂറോയുടെ കണക്കുപ്രകാരം, നഗരത്തിന്റെ മൊത്തം വിസ്തീർണ്ണം ആണ്. ഇതിൽ കരപ്രദേശവും (3.2%) ജലവുമാണ്.



</doc>
<doc id="288225" url="https://ml.wikipedia.org/wiki?curid=288225" title="അന്റോണിയോ സ്കാർമെത്ത">
അന്റോണിയോ സ്കാർമെത്ത

ചിലിയൻ എഴുത്തുകാരനായ അന്റോണിയോ സ്കാർമെത്ത 1940 നവംബർ 7൹ ചിലിയിലെ അന്റോഫഗാസ്തയിൽ ക്രൊയേഷ്യയിൽ നിന്നും കുടിയേറിയ ദമ്പതികളുടെ മകനായി ജനിച്ചു. ചിലിയിൽ നിന്നും ന്യൂയോർക്കിലെ കൊളംബിയൻ യൂണിവേഴ്സിറ്റിയിൽ നിന്നുമാണ് അദ്ദേഹം സാഹിത്യത്തിലും തത്ത്വചിന്തയിലും ബിരുദം നേടിയത്. 1967-73 കാലത്ത് ചിലിയിൽ നിന്നും നാടുകടത്തപ്പെട്ട് സ്കാർമെത്ത ബ്യൂണസ് അയേഴ്സിലും, പശ്ചിമ ബർലിനിനും ആയിരുന്നു. 1987ൽ ചിലിയിലേക്കു തിരിച്ചു വന്ന അദ്ദേഹം വിവിധ സർവ്വകലാശാലകളിൽ അദ്ധ്യാപകനായി ജോലി നോക്കി. 2000-2003 കാലത്ത് അദ്ദേഹം ജർമ്മിയിലെ ചിലിയൻ അമ്പാസിഡറായിരുന്നു.

1987ലെ ബർലിൻ അന്താരാഷ്ട്രചലച്ചിത്രോത്സവത്തിന്റെ ജൂറി അംഗമായും പ്രവർത്തിച്ചു. സ്പെയിനിലെ സാഹിത്യത്തിനുള്ള ഏറ്റവും വലിയ അവാർഡ് ആയ പ്ലാനെറ്റാ പ്രൈസ് ഉൾപ്പെടെ നിരവധി പുരസ്കാരങ്ങൾ അദ്ദേഹത്തിനു ലഭിച്ചിട്ടുണ്ട്.




</doc>
<doc id="288257" url="https://ml.wikipedia.org/wiki?curid=288257" title="ഷിക്കാഗോ സെന്റ് തോമസ് സീറോ-മലബാർ രൂപത">
ഷിക്കാഗോ സെന്റ് തോമസ് സീറോ-മലബാർ രൂപത

അമേരിക്കൻ ഐക്യനാടുകളിലെ സീറോ-മലബാർ കത്തോലിക്കർക്കായി സ്ഥാപിക്കപ്പെട്ടിട്ടുള്ള പൗരസ്ത്യകത്തോലിക്കാ രൂപതയാണ് ഷിക്കാഗോ സെന്റ് തോമസ് സീറോ-മലബാർ രൂപത. സീറോ-മലബാർ സഭയ്ക്ക് ഇന്ത്യയ്ക്ക് പുറത്ത് ഉള്ള ആദ്യ രൂപതയാണ് 2001 സ്ഥാപിതമായ ഈ രൂപത. അമേരിക്കയിലെ സീറോ-മലബാർ കത്തോലിക്കരുടെ മേൽ അധികാരമുള്ള രൂപതയുടെ ആസ്ഥാനം ഷിക്കാഗോയാണ്.

മാർ ജേക്കബ് അങ്ങാടിയത്ത് ആണ് രൂപതയുടെ ആദ്യ മെത്രാൻ. ഇദ്ദേഹം തന്നെയാണ് നിലവിലുള്ള മെത്രാനും. 2001ൽ ജോൺ പോൾ രണ്ടാമൻ മാർപ്പാപ്പയായിരുന്നു ഇദ്ദേഹത്തെ മെത്രാനായി നിയമിച്ചത്. കാനഡയിലെ സീറോ-മലബാർ കത്തോലിക്കരുടെ സ്ഥിര അപ്പൊസ്തോലിക്ക് വിസിറ്റേറ്ററായും ഇദ്ദേഹം സേവനമനുഷ്ഠിക്കുന്നു.



</doc>
<doc id="288277" url="https://ml.wikipedia.org/wiki?curid=288277" title="പ്രധാൻമന്ത്രി ജൻ ധൻ യോജന">
പ്രധാൻമന്ത്രി ജൻ ധൻ യോജന

ഒരു കുടുംബത്തിൽ ചുരുങ്ങിയത് ഒരു ബാങ്ക് അക്കൗണ്ടെങ്കിലും ഉണ്ടായിരിക്കണമെന്ന ലക്ഷ്യത്തോടെ 2014 ൽ ഭാരതത്തിലാരംഭിച്ച പദ്ധതിയാണ് പ്രധാനമന്ത്രി ജൻ ധൻ യോജന (പി.എം.ജി.ഡി.വൈ). 2014 ഓഗസ്റ്റ് 28 നാണ് പ്രധാനമന്ത്രി നരേന്ദ്ര മോദി ഉദ്ഘാടനംചെയ്തത്. ആദ്യ ദിവസത്തിൽ തന്നെ ഒന്നരക്കോടി ബാങ്ക് അക്കൗണ്ടുകൾ പുതുതായി തുറന്നിരുന്നു. പദ്ധതിയുടെ ആദ്യഘട്ടം 2014 ഓഗസ്റ്റിലാരംഭിച്ച് 2015 ഓഗസ്റ്റിൽ അവസാനിക്കും. രണ്ടാംഘട്ടം 2015-ൽ തുടങ്ങി 2018-ൽ അവസാനിക്കും.

ഈ അക്കൗണ്ടുകൾ ആധാറുമായി ബന്ധിപ്പിച്ചാൽ 5000 രൂപയുടെ ഓവർ ഡ്രാഫ്റ്റ് സൗകര്യം, റൂപെ ഡെബിറ്റ് കാർഡ്, ഒരുലക്ഷം രൂപയുടെ ഇൻഷുറൻസ് പരിരക്ഷ എന്നിവ ലഭിക്കും.


</doc>
<doc id="288281" url="https://ml.wikipedia.org/wiki?curid=288281" title="സുഭദ്ര സെൻ ഗുപ്ത">
സുഭദ്ര സെൻ ഗുപ്ത

ഇംഗ്ലീഷിൽ കുട്ടികൾക്കായി മുപ്പതിലധികം കൃതികൾ രചിച്ച ബാലസാഹിത്യകാരിയാണ് സുഭദ്ര സെൻ ഗുപ്ത. 2014 ൽ ബാല സാഹിത്യ മേഖലയിലെ സമഗ്ര സംഭാവനയ്ക്കുള്ള കേന്ദ്ര സാഹിത്യ അക്കാദമിയുടെ ബാലസാഹിത്യ പുരസ്കാർ ലഭിച്ചു. 
കുട്ടികൾക്കായി കഥാ പുസ്തകങ്ങളും കഥേതര പുസ്തകങ്ങളും രചിക്കാറുള്ള സുഭദ്ര നിരവധി കോമിക് സ്ട്രിപ്പുകളും ചിത്ര പുസ്തകങ്ങളുടെയും സ്രഷ്ടാവ് കൂടിയാണ്. ചരിത്രാംശം നിറഞ്ഞ അവരുടെ പല കൃതികളും എൻ.സി.ഇ.ആർ.ടി പാഠപുസ്തകമാക്കിയിട്ടുണ്ട്. ഡൽഹിയിൽ നടക്കുന്ന ഇന്ത്യയിലെ ആദ്യ ബാല സാഹിത്യ മേളയായ ബൂൽകരോയുടെ സ്ഥാപകയാണ്.



</doc>
<doc id="288312" url="https://ml.wikipedia.org/wiki?curid=288312" title="പ്രോ കബഡി ലീഗ്">
പ്രോ കബഡി ലീഗ്

ഇന്ത്യൻ പ്രീമിയർ ലീഗിന്റെ മാതൃകയിലുള്ള കബഡി ലീഗാണ് പ്രോ കബഡി. 2014 ജൂലൈ 26ന് ആദ്യ സീസൺ ആരംഭിച്ചു. 
8 ടീമുകളാണ് മത്സരിക്കുന്നത്. 8 ഗ്രൗണ്ടുകളിലായി 56 മത്സരങ്ങളും 2 സെമിഫൈനലുകളും 3,4 സ്ഥാനത്തേക്കുള്ള മത്സരവും ഫൈനലുമാണ് ലീഗിലുള്ളത്. നിലവിൽ ചാരു ശർമ മാനേജിങ് ഡയറക്ടറായിട്ടുള്ള മാഷാൽ സ്പോർട്സ് ആണ് ലീഗ് നടത്തുന്നത്.

സ്റ്റാർ സ്പോർട്സ് ടി വിക്കാണ് ലീഗിന്റെ സംപ്രേക്ഷണാവകാശം.
2014ലെ പ്രോ കബഡി സീസണിൽ അഭിഷേക് ബച്ചന്റെ ജയ്‌പൂർ പിങ്ക് പാന്തേഴ്‌സ് ജേതാക്കളായി. ഫൈനലിൽ യു മുംബ (മുംബൈ) യെ പരാജയപ്പെടുത്തിയാണ് ജയ്‌പൂർ വിജയിച്ചത് (സ്കോർ - 35 - 24).
1. ജയ്‌പൂർ പിങ്ക് പാന്തേർസ്
2. യു മുംബ
3. ബംഗളൂരു ബുൾസ്
4. പട്ന പൈറേറ്റ്സ്
5. തെലുഗു ടൈറ്റൻസ്
6. ഡബാങ് ഡൽഹി
7. ബംഗാൾ വാരിയേഴ്സ്
8. പൂനേരി പാൾട്ടൺ

സെമി ഫൈനൽ 1 - ജയ്‌പൂർ പിങ്ക് പാന്തേർസ് (38) പട്ന പൈറേറ്റ്സ് (18)
സെമി ഫൈനൽ 2 - യു മുംബ (27) ബംഗളൂരു ബുൾസ് (23)



</doc>
<doc id="288322" url="https://ml.wikipedia.org/wiki?curid=288322" title="കേരളത്തിലെ ജലവൈദ്യുതപദ്ധതികളുടെ പട്ടിക">
കേരളത്തിലെ ജലവൈദ്യുതപദ്ധതികളുടെ പട്ടിക

കേരളത്തിലെ പ്രധാന ജലവൈദ്യുത പദ്ധതികളുടെയും ചെറുകിട ജലവൈദ്യുത പദ്ധതികളുടെയും പേരും സ്ഥാപിത ശേഷിയും വാർഷിക ഉത്പാദനവും വ്യക്തമാക്കുന്ന പട്ടിക താഴെ ചേർക്കുന്നു. കേരള സംസ്ഥാന വൈദ്യുത ബോർഡിന്റെ കീഴിലുള്ള പദ്ധതികളാണ് ഇവയെല്ലാം .


</doc>
<doc id="288324" url="https://ml.wikipedia.org/wiki?curid=288324" title="വിയ്യാറ്റ് ക്ഷേത്രം">
വിയ്യാറ്റ് ക്ഷേത്രം

ഒരേ ശ്രീകോവിലിൽ മൂന്ന് പ്രധാന ദേവതകളായ സരസ്വതി ദേവിയും, ചാമുണ്ഡി ദേവി ഭദ്രകാളി രൂപത്തിലും, ഗണപതി ഭഗവാനും പടിഞ്ഞാറു ഭാഗത്തേക്ക്‌ ദർശനമായി കുടികൊള്ളുന്ന തെക്കൻകേരളത്തിലെ പ്രധാന ക്ഷേത്രമാണ് വിയ്യാറ്റ് ക്ഷേത്രം. തിരുവനന്തപുരം ജില്ലയിൽ കാര്യവട്ടത്തിൽ സ്ഥിതിചെയുന്നു. "ആശ്രയം തേടി വരുന്നവര്ക്ക് ആത്മശാന്തി അരുളുന്ന അഭിഷ്‌ട വരദയകരുടെ ദേവസ്ഥാനം" എന്നതാണ് ക്ഷേത്രത്തിന്റെ ആപ്തവാക്യം.


</doc>
<doc id="288363" url="https://ml.wikipedia.org/wiki?curid=288363" title="ജൂൺ 2008">
ജൂൺ 2008

ജൂൺ 2008 അധിവർഷത്തെ ആറാം മാസമായിരുന്നു. ഞായറാഴ്ച ആരംഭിച്ച മാസം 30 ദിവസങ്ങൾക്കുശേഷം ഒരു തിങ്കളാഴ്ച അവസാനിച്ചു. 

2008 ജൂൺ മാസം നടന്ന പ്രധാന സംഭവങ്ങൾ


</doc>
<doc id="288376" url="https://ml.wikipedia.org/wiki?curid=288376" title="നവംബർ 2009">
നവംബർ 2009

നവംബർ 2009 ആ വർഷത്തിലെ പതിനൊന്നാം മാസമായിരുന്നു. ഒരു ബുധനാഴ്ച ആരംഭിച്ച മാസം 30 ദിവസങ്ങൾക്കുശേഷം ഒരു വ്യാഴാഴ്ച അവസാനിച്ചു.

2009 നവംബർ മാസം നടന്ന പ്രധാന സംഭവങ്ങൾ:


</doc>
<doc id="288382" url="https://ml.wikipedia.org/wiki?curid=288382" title="മുന്നറിയിപ്പ്">
മുന്നറിയിപ്പ്

2014ൽ പുറത്തിറങ്ങിയ ഒരു മലയാളം ത്രില്ലർ ചലച്ചിത്രമാണ് മുന്നറിയിപ്പ്. ഛായാഗ്രാഹകനായ വേണു സംവിധാനം ചെയ്തിരിക്കുന്ന ഊ ചിത്രം നിർമ്മിച്ചിരിക്കുന്നത് ഗോൾഡ് കോയിൻ മോഷൻ പിക്ചേഴ്സിന്റെ ബാനറിൽ സംവിധായകൻ രഞ്ജിത്താണ്. ഉണ്ണി ആർ. തിരക്കഥ രചിച്ചിരിക്കുന്ന മുന്നറിയിപ്പിലെ പ്രധാന കഥാപാത്രങ്ങൾ മമ്മൂട്ടിയും അപർണ ഗോപിനാഥുമാണ്. 2014 ആഗസ്റ്റ് 22നു് പുറത്തിറങ്ങിയ ചിത്രം നിരൂപകരിൽ നിന്ന് വളരെ മികച്ച അഭിപ്രായമാണ് നേടിയത്.



</doc>
<doc id="288437" url="https://ml.wikipedia.org/wiki?curid=288437" title="ബേലം ഗുഹ">
ബേലം ഗുഹ

ഇന്ത്യൻ ഉപഭൂഘണ്ഡത്തിലെ രണ്ടാമത്തെ ഏറ്റവും വലിയ ഗുഹയാണ് ആന്ധ്രാ പ്രദേശിലെ ബേലം ഗുഹ (, ). ഇന്ത്യൻ ഉപഭൂഘണ്ഡത്തിന്റെ സമതലങ്ങളിലെ ഏറ്റവും നീളമുള്ളതും ഈ ഗുഹതന്നെയാണ്. സംസ്കൃതത്തിലെ ബിലം എന്ന വാക്കിൽ നിന്നാണ് ബേലം എന്ന പേരുണ്ടായത്. ഇത് ഒരു പ്രകൃതി ദത്തമായ ഗുഹയാണ്. പുരാതനകാലത്തെ തുടർച്ചയായ വെള്ളം ഒഴുക്കിനാലാണ് ഈ ഗുഹ രൂപപ്പെട്ടതാണെന്ന് വിശ്വസിക്കുപ്പെടുന്നത്.

ഈ ഗുഹയിൽ നിന്നും കണ്ടെടുത്ത കളിമൺ പാത്രങ്ങൾ ബി.സി 4500 വരെ പഴക്കം നിർണ്ണയിക്കപ്പെട്ടിട്ടുണ്ട്. ഗുഹയ്ക്ക് 6000-ലധികം വർഷങ്ങളുടെ പഴക്കം നിർണ്ണയിക്കപ്പെട്ടിട്ടുണ്ട്.



</doc>
<doc id="288463" url="https://ml.wikipedia.org/wiki?curid=288463" title="കാഞ്ഞിരപ്പള്ളി രൂപത">
കാഞ്ഞിരപ്പള്ളി രൂപത

ഇന്ത്യയിലെ സീറോ-മലബാർ കത്തോലിക്കാ സഭയുക്കു കീഴിലുള്ള ഒരു കത്തോലിക്കാ രൂപതയാണ് കാഞ്ഞിരപ്പള്ളി രൂപത.
ഫെബ്രുവരി 1977ന് പോൾ ആറാമൻ മാർപ്പാപ്പ "Nos Beati Petri Successores" എന്ന ഉത്തരവിലൂടെയാണ് ചങ്ങനാശേരി അതിരൂപതയിൽനിന്ന് വിഭജിച്ച് കാഞ്ഞിരപ്പള്ളി രൂപത സൃഷ്ടിച്ചത്. മാർ ജോസഫ് പൗവ്വത്തിലായിരുന്നു രൂപതയുടെ ആദ്യ മെത്രാൻ. നിലവിൽ മാത്യു അറയ്ക്കലാണ് രൂപതാ മെത്രാൻ.

കാഞ്ഞിരപ്പള്ളി രൂപതയ്ക്കു കീഴിൽ 138 ഇടവകപ്പള്ളികളുണ്ട്. അവയുടെ പട്ടിക ചുവടെ കൊടുത്തിരിക്കുന്നു.


</doc>
<doc id="288475" url="https://ml.wikipedia.org/wiki?curid=288475" title="ജനുവരി 2010">
ജനുവരി 2010

ജനുവരി 2010 ആ വർഷത്തിലെ ആദ്യ മാസമായിരുന്നു. ഒരു വെള്ളിയാഴ്ച ആരംഭിച്ച മാസം 31 ദിവസങ്ങൾക്കുശേഷം ഒരു ഞായറാഴ്ച അവസാനിച്ചു.

2010 ജനുവരി മാസം നടന്ന പ്രധാന സംഭവങ്ങൾ:


</doc>
<doc id="288477" url="https://ml.wikipedia.org/wiki?curid=288477" title="ഫെബ്രുവരി 2010">
ഫെബ്രുവരി 2010

ഫെബ്രുവരി 2010 ആ വർഷത്തിലെ രണ്ടാം മാസമായിരുന്നു. ഒരു തിങ്കളാഴ്ച ആരംഭിച്ച മാസം 28 ദിവസങ്ങൾക്കുശേഷം ഒരു ഞായറാഴ്ച അവസാനിച്ചു.

2010 ഫെബ്രുവരി മാസം നടന്ന പ്രധാന സംഭവങ്ങൾ:


</doc>
<doc id="288479" url="https://ml.wikipedia.org/wiki?curid=288479" title="മാർച്ച് 2010">
മാർച്ച് 2010

മാർച്ച് 2010 ആ വർഷത്തിലെ ആദ്യ മാസമായിരുന്നു. ഒരു തിങ്കളാഴ്ച ആരംഭിച്ച മാസം 31 ദിവസങ്ങൾക്കുശേഷം ഒരു ബുധനാഴ്ച അവസാനിച്ചു.

2010 മാർച്ച് മാസം നടന്ന പ്രധാന സംഭവങ്ങൾ:


</doc>
<doc id="288481" url="https://ml.wikipedia.org/wiki?curid=288481" title="ഏപ്രിൽ 2010">
ഏപ്രിൽ 2010

ഏപ്രിൽ 2010 ആ വർഷത്തിലെ നാലാം മാസമായിരുന്നു. ഒരു വ്യാഴാഴ്ച ആരംഭിച്ച മാസം 30 ദിവസങ്ങൾക്കുശേഷം ഒരു വെള്ളിയാഴ്ച അവസാനിച്ചു.

2010 ഏപ്രിൽ മാസം നടന്ന പ്രധാന സംഭവങ്ങൾ:


</doc>
<doc id="288483" url="https://ml.wikipedia.org/wiki?curid=288483" title="മേയ് 2010">
മേയ് 2010

മേയ് 2010 ആ വർഷത്തിലെ അഞ്ചാം മാസമായിരുന്നു. ഒരു ശനിയാഴ്ച ആരംഭിച്ച മാസം 31 ദിവസങ്ങൾക്കുശേഷം ഒരു തിങ്കളാഴ്ച അവസാനിച്ചു.

2010 മേയ് മാസം നടന്ന പ്രധാന സംഭവങ്ങൾ:


</doc>
<doc id="288485" url="https://ml.wikipedia.org/wiki?curid=288485" title="ജൂൺ 2010">
ജൂൺ 2010

ജൂൺ 2010 ആ വർഷത്തിലെ ആറാം മാസമായിരുന്നു. ഒരു ചൊവ്വാഴ്ച ആരംഭിച്ച മാസം 30 ദിവസങ്ങൾക്കുശേഷം ഒരു ബുധനാഴ്ച അവസാനിച്ചു.

2010 ജൂൺ മാസം നടന്ന പ്രധാന സംഭവങ്ങൾ:


</doc>
<doc id="288487" url="https://ml.wikipedia.org/wiki?curid=288487" title="ജൂലൈ 2010">
ജൂലൈ 2010

ജൂലൈ 2010 ആ വർഷത്തിലെ ഏഴാം മാസമായിരുന്നു. ഒരു വ്യാഴാഴ്ച ആരംഭിച്ച മാസം 31 ദിവസങ്ങൾക്കുശേഷം ഒരു ശനിയാഴ്ച അവസാനിച്ചു.

2010 ജൂലൈ മാസം നടന്ന പ്രധാന സംഭവങ്ങൾ:


</doc>
<doc id="288489" url="https://ml.wikipedia.org/wiki?curid=288489" title="ഓഗസ്റ്റ് 2010">
ഓഗസ്റ്റ് 2010

ഓഗസ്റ്റ് 2010 ആ വർഷത്തിലെ എട്ടാം മാസമായിരുന്നു. ഒരു ഞായറാഴ്ച ആരംഭിച്ച മാസം 31 ദിവസങ്ങൾക്കുശേഷം ഒരു ചൊവ്വാഴ്ച അവസാനിച്ചു.

2010 ഓഗസ്റ്റ് മാസം നടന്ന പ്രധാന സംഭവങ്ങൾ:


</doc>
<doc id="288491" url="https://ml.wikipedia.org/wiki?curid=288491" title="സെപ്റ്റംബർ 2010">
സെപ്റ്റംബർ 2010

സെപ്റ്റംബർ 2010 ആ വർഷത്തിലെ ഒൻപതാം മാസമായിരുന്നു. ഒരു ബുധനാഴ്ച ആരംഭിച്ച മാസം 30 ദിവസങ്ങൾക്കുശേഷം ഒരു വ്യാഴാഴ്ച അവസാനിച്ചു.

2010 സെപ്റ്റംബർ മാസം നടന്ന പ്രധാന സംഭവങ്ങൾ:


</doc>
<doc id="288493" url="https://ml.wikipedia.org/wiki?curid=288493" title="ഒക്ടോബർ 2010">
ഒക്ടോബർ 2010

ഒക്ടോബർ 2010 ആ വർഷത്തിലെ പത്താം മാസമായിരുന്നു. ഒരു വെള്ളിയാഴ്ച ആരംഭിച്ച മാസം 31 ദിവസങ്ങൾക്കുശേഷം ഒരു ഞായറാഴ്ച അവസാനിച്ചു.

2010 ഒക്ടോബർ മാസം നടന്ന പ്രധാന സംഭവങ്ങൾ:


</doc>
<doc id="288494" url="https://ml.wikipedia.org/wiki?curid=288494" title="നവംബർ 2010">
നവംബർ 2010

നവംബർ 2010 ആ വർഷത്തിലെ പതിനൊന്നാം മാസമായിരുന്നു. ഒരു വ്യാഴാഴ്ച ആരംഭിച്ച മാസം 30 ദിവസങ്ങൾക്കുശേഷം ഒരു വെള്ളിയാഴ്ച അവസാനിച്ചു.

2010 നവംബർ മാസം നടന്ന പ്രധാന സംഭവങ്ങൾ:


</doc>
<doc id="288496" url="https://ml.wikipedia.org/wiki?curid=288496" title="ഡിസംബർ 2010">
ഡിസംബർ 2010

ഡിസംബർ 2010 ആ വർഷത്തിലെ പന്ത്രണ്ടാം മാസമായിരുന്നു. ഒരു ശനിയാഴ്ച ആരംഭിച്ച മാസം 31 ദിവസങ്ങൾക്കുശേഷം ഒരു തിങ്കളാഴ്ച അവസാനിച്ചു.

2010 ഡിസംബർ മാസം നടന്ന പ്രധാന സംഭവങ്ങൾ:


</doc>
<doc id="288503" url="https://ml.wikipedia.org/wiki?curid=288503" title="ജനുവരി 2011">
ജനുവരി 2011

ജനുവരി 2011 ആ വർഷത്തിലെ ആദ്യ മാസമായിരുന്നു. ഒരു ശനിയാഴ്ച ആരംഭിച്ച മാസം 31 ദിവസങ്ങൾക്കുശേഷം ഒരു തിങ്കളാഴ്ച അവസാനിച്ചു.

2011 ജനുവരി മാസം നടന്ന പ്രധാന സംഭവങ്ങൾ:


</doc>
<doc id="288506" url="https://ml.wikipedia.org/wiki?curid=288506" title="ഫെബ്രുവരി 2011">
ഫെബ്രുവരി 2011

ഫെബ്രുവരി 2011 ആ വർഷത്തിലെ രണ്ടാം മാസമായിരുന്നു. ഒരു ചൊവ്വാഴ്ച ആരംഭിച്ച മാസം 28 ദിവസങ്ങൾക്കുശേഷം ഒരു തിങ്കളാഴ്ച അവസാനിച്ചു.

2011 ഫെബ്രുവരി മാസം നടന്ന പ്രധാന സംഭവങ്ങൾ:


</doc>
<doc id="288508" url="https://ml.wikipedia.org/wiki?curid=288508" title="മാർച്ച് 2011">
മാർച്ച് 2011

മാർച്ച് 2011 ആ വർഷത്തിലെ ആദ്യ മാസമായിരുന്നു. ഒരു ചൊവ്വാഴ്ച ആരംഭിച്ച മാസം 31 ദിവസങ്ങൾക്കുശേഷം ഒരു വ്യാഴാഴ്ച അവസാനിച്ചു.

2011 മാർച്ച് മാസം നടന്ന പ്രധാന സംഭവങ്ങൾ:


</doc>
<doc id="288511" url="https://ml.wikipedia.org/wiki?curid=288511" title="ഏപ്രിൽ 2011">
ഏപ്രിൽ 2011

ഏപ്രിൽ 2011 ആ വർഷത്തിലെ നാലാം മാസമായിരുന്നു. ഒരു വെള്ളിയാഴ്ച ആരംഭിച്ച മാസം 30 ദിവസങ്ങൾക്കുശേഷം ഒരു ശനിയാഴ്ച അവസാനിച്ചു.

2011 ഏപ്രിൽ മാസം നടന്ന പ്രധാന സംഭവങ്ങൾ:


</doc>
<doc id="288529" url="https://ml.wikipedia.org/wiki?curid=288529" title="സീമാപ്പ്">
സീമാപ്പ്

എബോള രോഗം ചികിത്സിക്കാൻ വികസിപ്പിച്ചുകൊണ്ടിരിക്കുന്ന മൂന്നു മാനവീകരിച്ച മോണോക്ലോണൽ ആന്റിബോഡികളുള്ള ഒരു ബയോഫാർമസ്യൂട്ടിക്കൽ പരീക്ഷണമരുന്നാണ് ZMapp ("സീമാപ്പ്" എന്ന് ഉച്ചാരണം). എബോള വൈറസ് ബാധിപ്പിച്ചശേഷം സീമാപ്പ് നൽകിയ പതിനെട്ട് കുരങ്ങുകളെല്ലാം ഈ മരുന്നുപയോഗിച്ച് സുഖപ്പെട്ടു. 2014ലെ പടിഞ്ഞാറൻ ആഫ്രിക്കൻ എബോള വൈറസ് ബാധയുടെ ഇടയ്ക്ക് ഈ മരുന്ന് എബോള രോഗം ബാധിച്ച ചില മനുഷ്യർക്ക് നൽകുകയും അവരെല്ലാം സുഖം പ്രാപിക്കുകയും ചെയ്തു. എന്നാൽ ഈ മരുന്ന് ഇന്നുവരെ മനുഷ്യരിൽ സമഗ്രമായ പരീക്ഷണങ്ങൾക്ക് വിധേയമാക്കിയിട്ടില്ല. അതുകൊണ്ട് ഈ മരുന്ന് തീർച്ചയായും ഫലപ്രദമാണോ, മരുന്നിന് എന്തെങ്കിലും പാർശ്വഫലങ്ങളുണ്ടോ എന്നൊന്നും അറിവില്ല.



</doc>
<doc id="288536" url="https://ml.wikipedia.org/wiki?curid=288536" title="എബോള (വിവക്ഷകൾ)">
എബോള (വിവക്ഷകൾ)

മനു‍ഷ്യനെ ബാധിക്കുന്ന ഒരു വൈറസ് രോഗമാണ് എബോള.

എന്നാൽ 



</doc>
<doc id="288550" url="https://ml.wikipedia.org/wiki?curid=288550" title="ആന്ത്രവീക്കം">
ആന്ത്രവീക്കം

ആന്തരാവയവങ്ങൾ അവയെ പൊതിഞ്ഞിരിക്കുന്ന ഭിത്തിയിലെ വിടവിലൂടെ പുറത്തേക്ക് തള്ളി വരുന്നതാണ് ആന്ത്രവീക്കം അഥവാ ഹെർണിയ.പേശികൾ ദുർബലമാകുന്നതോ ദ്വാരങ്ങൾ ഉണ്ടാകുന്നതോ ആണ് ഇതിനിടയക്കുന്നത്.ശരീരത്തിൽ പല ഭാഗത്തും ഹെർണിയ വരാം.

ഏത് പ്രായക്കാർക്കും ഹെർണിയ വരാം.നവജാത ശിശുക്കൾ മുതൽ പ്രായം ചെന്നവർക്കുവരെ.ഇതൊരു മുഴ പോലെ തോന്നും.തൊലിപ്പുറത്ത് പ്രകടമായെന്നും ഇല്ലെന്നും വരാം.അവയവങ്ങളെ യഥാസ്ഥാനത്ത് നിലനിർത്തുന്നത് അവയെ പൊതിഞ്ഞിരിക്കുന്ന പേശികളും സ്തരങ്ങളുമൊക്കെയാണ്. ഈ പേശികൾ ദുർബലമാകുന്നത് ചിലപ്പോൾ ജന്മനായുള്ള തകരാറാവാം.ശരീരത്തിനുണ്ടാകുന്ന അമിത ആയാസം ഹെർണിയ സാധ്യത കൂട്ടുന്നു.
രോഗിക്ക് വയറ്റിൽ അസ്വസ്ഥതകളുണ്ടാകാം.മുന്നോട്ട് കുനിയുമ്പോഴും ഭാരം ഉയർത്തുമ്പോഴും വേദന തോന്നാം.കാഴ്ചയിലോ തൊട്ടറിയത്തക്കവണ്ണമോ ഉള്ള മുഴ,വേദന,നീർക്കെട്ട് എന്നിവയാണ് പ്രധാനലക്ഷണങ്ങൾ.ആയാസപ്പെടുമ്പോൾ മുഴ കൂടുതൽ പ്രകടമാകും.ദേഹപരിശോധനയിലൂടെ തന്നെ രോഗം തിരിച്ചറിയാനാകും.കടുത്ത വയറുവേദന,കോച്ചിവലിവ്,ഛർദ്ദി എന്നീ ലക്ഷണങ്ങൾ രോഗിയിലുണ്ടാകാം.
ശരീരത്തിന്റെ വ്യത്യസ്ത ഭാഗങ്ങളിലായാണ് ഓരോതരം ഹെർണിയയും കാണപ്പെടുന്നത്..ഹെർണിയയുടെ സ്ഥാനമനുസരിച്ച് ഇൻഗ്വിനൽ,ഫിമൊറൽ,അംബിലിക്കൽ,ഡയഫ്രമാറ്റിക്,ഇൻസിഷണൽ,എപ്പിഗാസ്ട്രിക്,ഹയറ്റൽ എന്നിങ്ങനെ തരം തിരിക്കാം.

പുരുഷന്മാരിലാണ് ഇതു കൂടൂതലും കണ്ടുവരുന്നത്.മിക്കപ്പോഴും ശരീരത്തിന്റെ ഇരുഭാഗത്തും ഒന്നിച്ച് പ്രത്യക്ഷപ്പെടുകയും ചെയ്യും.ഇൻഗ്വിനൽ ഹെർണിയ രണ്ടുരീതിയിൽ കാണപ്പെടാം-ഇൻഡയറക്റ്റ്,ഡയറക്റ്റ്.

ഇൻഡയറക്റ്റ് ഹെർണിയ - ഇൻഗ്വിനൽ കനാലിലേക്ക് കുടൽഭാഗം തള്ളിവരുന്നതാണ് ഇതിനു കാരണം.ജന്മനാലുള്ള തകരാറുകളാണ് ഇതിനു കാരണം.തള്ളിനിൽക്കുന്ന കുഴൽഭാഗം വൃഷണസഞ്ചിയിൽ വരെ എത്താറുണ്ട്. 
ഡയറക്ട് ഹെർണിയ-ഇൻഗ്വിനൽ കനാലിന്റെ പേശീ ദൗർബല്യംമൂലമാണ് ഡയറക്ട് ഹെർണിയ ഉണ്ടാകുന്നത്.മധ്യവയസ്സിലാണ് ഈ രോഗം കൂടുതൽ പ്രത്യക്ഷപ്പെടുക.

സ്ത്രീകളിൽ കൂടുതലായി കാണപ്പെടുന്ന ഹെർണിയയാണിത്. ഇൻഗൈ്വനൽ ഹെർണിയ പോലെതന്നെ അരയ്ക്കു താഴെയായാണ് ഇതും കാണപ്പെടുന്നത്.കാലിലെ പ്രധാന രക്തക്കുഴലായ ഫിമൊറൽ ധമനി കടന്നുപോകുന്ന ഫിമൊറൽ കനാലിലേക്കാണ് ഹെർണിയ തള്ളിവരുന്നത്.തുടയുടെ മുകൾഭാഗത്താണ് ഹെർണിയ പ്രത്യക്ഷപ്പെടുന്നത്.ഈ ഭാഗത്തെ പേശികളുടെ ദൗർബല്ല്യം കാരണമാണ് സ്ത്രീകളിൽ രോഗം കൂടൂതൽ കണ്ടു വരുന്നത്.

നവജാതശിശുക്കളിൽ ജന്മനാൽ തന്നെ കാണപ്പെടുന്ന ഒന്നാണ് അംബിലിക്കൽ ഹെർണിയ.അപൂർവ്വമായി മുതിർന്നവരിലും ഇത്തരം ഹെർണിയ കാണാം.പൊക്കിളിന്റെ ഭാഗത്തെ പേശീകൾക്കിടയിലൂടെ ആന്തരാവയവങ്ങൾ തള്ളിവരുന്ന അവസ്ഥയാണിത്. പൊക്കിളിന്റെ ഭാഗം വീർത്തുവരിക, വളർന്നിട്ടും പൊക്കിളിന്റെ ഭാഗം വീർത്തുതന്നെയിരിക്കുക ഇതെല്ലാമാണ് ലക്ഷണങ്ങൾ.സാധാരണ രണ്ടു വയസ്സാകുമ്പോഴേക്കും ഇത് താനെ മാറും.മൂന്നു വയസ്സ് കഴിഞ്ഞിട്ടും ഹെർണിയ നിലനിൽക്കുകയാണെങ്കിൽ ശസ്ത്രക്രിയ വേണ്ടി വരും.

ഉദരഭിത്തിയുടെ ബലക്ഷയത്തിലൂടെ ഉദരത്തിൽനിന്നും നെഞ്ചിനകത്തേക്ക് അവയവങ്ങൾ തള്ളുന്നതിന്റെ ഫലമായി ശ്വാസതടസം ഉണ്ടാകുന്ന അവസ്ഥയാണിത്. ശരീരത്തിനുള്ളിൽ കാണപ്പെടുന്നതിനാൽ ഇത്തരം ഹെർണിയയിൽ പുറമേ ലക്ഷണങ്ങളൊന്നും കാണണമെന്നില്ല.

നെഞ്ചിനു മധ്യത്തിലായും ഉദരത്തിനു മുകളിലുമായാണ് ഇത് കാണപ്പെടുക. പുരുഷന്മാരിലാണ് വെൻട്രൽ ഹെർണിയ അധികമായും കണ്ടുവരുന്നത്. വയറിലെ ദുർബലമായ പേശികളിലൂടെ കുടൽ ഭാഗങ്ങൾ തള്ളിവരുന്നതാണ് ഇതിനു കാരണം. ഗ്യാസ്ട്രിക് പ്രശ്നങ്ങൾ, പുളിച്ചു തികട്ടൽ തുടങ്ങിയ ലക്ഷണങ്ങളായിരിക്കും ഇവരിൽ പ്രധാനമായും ഉണ്ടാകുന്നത്. 20-50 വയസ്സുള്ളവരിലാണ് കൂടുതൽ കണ്ടുവരുന്നത്.പേശിയിലൂടെ കൊഴുപ്പ് കലകളാണ് തുടക്കത്തിൽ തള്ളി വരുന്നത്.പിന്നീട് കുടലും തള്ളി വരുന്നു.

മുൻപ് ശസ്ത്രക്രിയ ചെയ്ത സ്ഥലത്തെ പേശികൾക്കിടയിലൂടെ കുടൽ ഭാഗങ്ങൾ പുറത്തേക്കു തള്ളിവരുന്നതാണ് ഇൻസിഷണൽ ഹെർണിയ. ശസ്ത്രക്രിയ ചെയ്ത സ്ഥലത്തെ പേശികൾക്ക് പഴയ ബലമുണ്ടാകാത്തതാണ് ഇതിനു കാരണമാകുന്നത്.ഈ ഭാഗത്ത് സമ്മർദ്ദം കൂടുമ്പോൾ ആന്തരാവയവം പുറത്തേക്ക് തള്ളി വരും.

ആമാശയത്തിന്റെ മുകൾഭാഗം അന്നനാളത്തോട് ചേർന്ന് ഉദരത്തിൽനിന്നും നെഞ്ചിലേക്കുകയറുകയാണ് ഹയറ്റൽ ഹെർണിയയിൽ സംഭവിക്കുന്നത്. ഇതിന്റെ ലക്ഷണങ്ങളും പുറമേ പ്രകടമാകണമെന്നില്ല.ഹയറ്റൽ ഹെർണിയ സ്ലൈഡിംഗ് നോൺ-സ്ലൈഡിംഗ് എന്നിങ്ങനെ രണ്ടു വിധത്തിലുണ്ട്.
ജീവിത ശൈലീ മാറ്റത്തിലൂടെ ഹയറ്റൽ ഹെർണിയ ഒരു പരിധി വരെ തടയാനാവും.
ചില സന്ദർഭങ്ങളിൽ ഹെർണിയ സങ്കീർണ്ണമാകറുണ്ട്. പേശിയിലെ ദ്വാരത്തിലൂടെ പുറത്തേക്ക് തള്ളി നിൽക്കുന്ന ഭാഗം തിരിച്ച് യഥാസ്ഥാനത്തു തന്നെ വരാതിരിക്കുന്നതാണു പ്രശ്നങ്ങൾ ഉണ്ടാക്കുന്നത്. തള്ളി വരുന്ന കുടലിന്റെ ഭാഗം പേശികൾക്കിടയിൽ കുടുങ്ങി നിൽക്കും. ഇതു കുടലിൽ തടസ്സമുണ്ടാക്കുകയും ഭക്ഷണപദാർഥങ്ങളുടെ സ്വഭാവിക ഒഴുക്ക് ഇല്ലാതാക്കുകയും ചെയ്യും.


</doc>
<doc id="288586" url="https://ml.wikipedia.org/wiki?curid=288586" title="ശിവ അയ്യാദുരൈ">
ശിവ അയ്യാദുരൈ

ഇന്നത്തെ രൂപത്തിലുള്ള ഇ മെയിൽ സംവിധാനത്തിലുള്ള ഘടകങ്ങളോടെയുള്ള ഒരു ആദ്യകാല സോഫ്റ്റ് വെയറിന് രൂപം നല്കിയ ഭാരതീയനായ കമ്പ്യൂട്ടർ വിദഗ്ദ്ധനാണ് ശിവ അയ്യാദുരൈ. 

ഇന്ന് എല്ലാ ഈ മെയിൽ സംവിധാനങ്ങളിലുമുപയോഗിക്കുന്ന ഇൻബോക്സ്, ഔട്ട്ബോക്സ്, ഫോൾഡറുകൾ, മെമ്മോ, അറ്റാച്ച്മെന്റ്, അഡ്രസ്ബുക്ക് തുടങ്ങിയവയെളെല്ലാം ഉൾക്കൊള്ളിച്ചു കൊണ്ട് 1978 ലാണ് അയ്യാദുരൈ ഇന്റർ ഓഫീസ് മെയിൽ സിസ്റ്റം അവതരിപ്പിച്ചത്.

ഇദ്ദേഹത്തിന്റെ അവകാശ വാദങ്ങളെ തള്ളിക്കളയുന്ന കൂട്ടരുടെ അഭിപ്രായത്തിൽ നിലവിലുണ്ടായിരുന്ന ഒരു ആശയത്തെ സ്വന്തം പേരിൽ ഒരു പുതിയ സോഫ്റ്റ് വെയർ ഉണ്ടാക്കി എന്നതു മാത്രമാണ് ആ അവകാശ വാദങ്ങൾ. AEROPLANE എന്ന പേരിൽ ഒരു പുതിയ വിമാനം ഉണ്ടാക്കിയാൽ ആ വിമാനം ഉണ്ടാക്കിയയാൾക്ക് വിമാനത്തിന്റെ കണ്ടു പിടുത്തത്തെ സ്വന്തമാക്കാൻ കഴിയില്ല എന്നതു പോലെ EMAIL എന്ന പേരിൽ ഒരു ഈ-മെയിൽ സോഫ്റ്റ് വെയർ ഉണ്ടാക്കുകയും അതിന് പകർപ്പവകാശം നേടുകയുമാണ് ഇദ്ദേഹം ചെയ്തതെന്നും വാദിക്കപ്പെടുന്നു.


</doc>
<doc id="288608" url="https://ml.wikipedia.org/wiki?curid=288608" title="മാർത്ത (സഞ്ചാരിപ്രാവ്)">
മാർത്ത (സഞ്ചാരിപ്രാവ്)

വടക്കേ അമേരിക്കയിലെ കാടുകളിൽ കാണപ്പെട്ടിരുന്ന വംശനാശം സംഭവിച്ച സഞ്ചാരി പ്രാവിനത്തിലെ അവസാന പക്ഷിയാണ് മാർത്ത (c.1885—സെപ്റ്റംബർ 1, 1914). 19 - ആം നൂറ്റാണ്ടിൽ ഇവയുടെ എണ്ണം ഏതാണ്ട് 500 കോടി ആയിരുന്നു. വടക്കെ അമേരിക്കയിലെ പക്ഷികളിൽ 40 ശതമാനത്തോളം സഞ്ചാരിപ്രാവുകളായിരുന്നു. മാംസത്തിനും തൂവലിനും വേണ്ടി വ്യാപകമായി വേട്ടയാടിതോടെയാണ് ഇവയുടെ എണ്ണം ക്രമാതീതമായി കുറഞ്ഞത്. മാർത്ത എന്ന പേരിൽ അറിയപ്പെട്ടിരുന്ന അവസാനത്തെ പാസഞ്ചർ പ്രാവ് 1914 സെപ്റ്റംബർ ഒന്ന് പകൽ ഒരു മണിക്ക് സിൻസിനാറ്റി മൃഗശാലയിൽ വച്ച് മരണമടഞ്ഞു.
സിൻസിനാറ്റി മൃഗശാലയിലെ സഞ്ചാരി പ്രാവുകളെക്കുറിച്ച് ആർലി വില്യം ഷോർഗർ തന്റെ "ഹോപ്‌ലെസ്‌ലി കൺഫ്യൂസ്ഡ്" എന്ന പ്രബന്ധത്തിൽ വിശദീകിച്ചിട്ടുണ്ട്. മാർത്തയുടേതു പോലെ അത്ര കുഴഞ്ഞു മറിഞ്ഞ ചരിത്രം മറ്റാർക്കുമുണ്ടാകാനിടയില്ലെന്നാണ് അദ്ദേഹത്തിന്റെ പക്ഷം. 

മറ്റൊരു വ്യാഖ്യാനമനുസരിച്ച് സിൻസിനാറ്റി മൃഗശാല അധികൃതർ 1877 ൽ വിലയ്ക്കു വാങ്ങിയ മൂന്നു ജോടി സഞ്ചാരി പ്രാവുകളുടെ വംശാവലിയിലേതാണ് മാർത്ത. സിൻസിനാറ്റി മൃഗശാല 1875 ലാരംഭിച്ചപ്പോൾ തന്നെ ഇരുപത്തി രണ്ടോളം സഞ്ചാരി പ്രാവുകൾ അവരുടെ ശേഖരത്തിലുണ്ടായിരുന്നതായും ഒരഭിപ്രായമുണ്ട്. 
മാർത്ത ഇവിടെ വിരിയിച്ചെടുത്താണെന്നാണ് അവരുടെ പക്ഷം. സഞ്ചാരി പ്രവുകളെ ഇവിടെ അവയുടെ അപൂർവ്വതയാലല്ല, മറിച്ച് സന്ദർശകർക്ക് തദ്ദേശീയമായ ഒരു ജീവി വർഗ്ഗത്തെ അടുത്തു കാണാനായിരുന്നെന്നാണ് ഇവരുടെ അഭിപ്രായം.

ദ ഗ്രേറ്റ് പാസഞ്ചർ പീജിയൻ കംബാക്ക് പദ്ധതി എന്ന പേരിൽ മാർത്തയുടെ ശരീരാവശിഷ്ടങ്ങളിൽ നിന്നും ഡി.എൻ.എ വേർതിരിച്ച് സഞ്ചാരി പ്രാവുകളെ തിരിച്ചു കൊണ്ടുവരാനുള്ള ശ്രമങ്ങൾ നടക്കുന്നുണ്ട്. എന്നാൽ സഞ്ചാരി പ്രാവുകളുടെ ശരീരാവശിഷ്ടങ്ങളിൽ നിന്നും പൂർണ്ണമായ ഒരു ഡി.എൻ.എ വേർതിരിക്കാൻ ശാസ്ത്രജ്ഞർക്ക് സാധിച്ചിട്ടില്ല. അതിനാൽ ലഭ്യമല്ലാത്ത ഭാഗങ്ങൾ; സഞ്ചാരി പ്രാവുകളോടു ജനിതകപരമായ സാദൃശ്യമുള്ള ഇന്നും ജീവിച്ചിരിക്കുന്ന ബാൻഡ് ടെയിൽഡ് പീജിയൻസ് (Band Tailed Pigeons) എന്ന ഒരിനം പ്രാവുകളുടെ ഡി.എൻ.എ ഭാഗങ്ങൾ വെച്ച് പൂരിപ്പിച്ച് ഉള്ള ഒരു പുനർസൃഷ്ടിക്കാണ് കാലിഫോർണിയ സർവകലാശാല ലോങ് നൗ ഫൗണ്ടേഷനിലെ ശാസ്ത്രജ്ഞരുടെ ശ്രമം.



</doc>
<doc id="288622" url="https://ml.wikipedia.org/wiki?curid=288622" title="അറ്റൻഷൻ ഡെഫിസിറ്റ് ഹൈപ്പർ ആക്ടിവിറ്റി ഡിസോർഡർ">
അറ്റൻഷൻ ഡെഫിസിറ്റ് ഹൈപ്പർ ആക്ടിവിറ്റി ഡിസോർഡർ

നാഡീവികാസവുമായി ബന്ധപ്പെട്ട് കുട്ടികളിലുണ്ടാകുന്ന ഒരു മാനസികരോഗമാണ് അറ്റൻഷൻ ഡെഫിസിറ്റ് ഹൈപ്പർ ആക്ടിവിറ്റി ഡിസോർഡർ (എ.ഡി.എച്ച്.ഡി) എന്ന പേരിൽ അറിയപ്പെടുന്നത്. ഹൈപ്പർ കൈനറ്റിക് ഡിസോർഡർ എന്ന പേരിലും മുമ്പ് ഇത് അറിയപ്പെട്ടിരുന്നു.ഒന്നിലും ശ്രദ്ധ കേന്ദ്രീകരിക്കാൻ കഴിയാതിരിക്കുക, അമിതമായ ശാരീരിക പ്രവർത്തനങ്ങൾ, ഒരാളുടെ പ്രായത്തിന് അനുയോജ്യമായ വിധത്തിൽ പെരുമാറ്റം നിയന്ത്രിക്കാൻ കഴിയാതിരിക്കുക തുടങ്ങിയവയാണ് ഈ രോഗത്തിന്റെ പ്രധാന ലക്ഷണങ്ങൾ. പന്ത്രണ്ട് വയസ്സിന് മുമ്പായി രോഗം പ്രത്യക്ഷപ്പെടുകയും ആറുമാസത്തിലധികമായി തുടരുകയും ചെയ്യുന്നു. കുട്ടികൾ, അവർ ഇടപെടുന്ന രണ്ടോ അതിലധികമോ ഇടങ്ങളിൽ (സ്കൂൾ, വീട്, കളിസ്ഥലം മുതലായവ) ഇതിന്റെ ലക്ഷണങ്ങൾ പ്രകടിപ്പിക്കുന്നു. ശ്രദ്ധ കേന്ദ്രീകരിക്കാൻ കഴിയാത്തതിനാൽ ഇത്തരക്കാരുടെ പഠനത്തെ അത് ബാധിക്കുന്നു. എ.ഡി.എച്ച്.ഡി. മറ്റ് മാനസിക വൈകല്യങ്ങൾക്കും ലഹരി ഉപയോഗത്തിനും പ്രേരകമാകുന്നു. ആധുനിക സമൂഹത്തിൽ പ്രയാസങ്ങൾ നേരിടുന്നുണ്ടെങ്കിലും എ.ഡി.എച്ച്.ഡി. ബാധിച്ച മിക്ക കുുട്ടികൾക്ക് അവർക്ക് ഇഷ്ടപ്പെട്ട പ്രവർത്തനങ്ങളിൽ ശ്രദ്ധകേന്ദ്രീകരിക്കാൻ സാധിക്കാറുണ്ട്.

മൂന്നു വയസ്സുള്ള കുട്ടിക്ക് 10 മുതൽ 15 മിനിറ്റുവരെ മാത്രമേ തുടർച്ചയായി ഒരു കാര്യത്തിൽ ശ്രദ്ധകേന്ദ്രീകരിക്കാൻ കഴിയുകയുള്ളു. വയസ്സ് കൂടുന്തോറും ഇതിന്റെ അളവ് കൂടിവരും. ഇത് പല കുട്ടികളിലും വ്യത്യാസപ്പെട്ടിരിക്കുകയും ചെയ്യും. അതേസമയം, നാലു വയസ്സുള്ള കുട്ടിക്ക് 5 മിനിറ്റിൽ കൂടുതൽ സമയം അടങ്ങിയിരിക്കാനോ ഏതെങ്കിലും കാര്യത്തിൽ ശ്രദ്ധ കേന്ദ്രീകരിക്കാനോ കഴിയാതെ വരുന്നുണ്ടെങ്കിൽ കുട്ടിയുടെ കാര്യത്തിൽ കൂടുതൽ ശ്രദ്ധ ചെലുത്തേണ്ടിയിരിക്കുന്നു.

അല്പംപോലും ഏകാഗ്രതയില്ലാത്ത തരത്തിലുള്ള ശ്രദ്ധക്കുറവ്, തുടർച്ചയായതും അലക്ഷ്യസ്വഭാവമുള്ളതുമായ ചലനങ്ങൾ, പൊടുന്നനെ സംസാരിക്കാനും എടുത്തുചാടി കാര്യങ്ങൾ ചെയ്യാനുമുള്ള അക്ഷമനിറഞ്ഞ പ്രവണത എന്നിവയാണ് ഈ രോഗത്തിന്റെ മുഖ്യലക്ഷണങ്ങൾ. ഇലക്ട്രിക്‌സ്വിച്ചുകളിലും ഉപകരണങ്ങളിലും നടത്തുന്ന പരീക്ഷണങ്ങൾ, ഉയരത്തിൽ നിന്ന് താഴേക്ക് ചാടൽ, അതിവേഗത്തിൽ മരംകയറൽ തുടങ്ങിയ ഇവരുടെ ചില പ്രവൃത്തികൾ ചിലപ്പോഴെങ്കിലും അപകടങ്ങളിൽ കലാശിക്കുകയും ജീവൻതന്നെ നഷ്ടപ്പെടാൻ ഇടയാക്കുകയും ചെയേ്തക്കാം. മറ്റു കുട്ടികളോടൊപ്പം കളിക്കുമ്പോൾ തോൽവി അംഗീകരിക്കാൻ മടി, പൊടുന്നനെ ക്ഷോഭിക്കുകയും മറ്റുള്ളവരെ ആക്രമിക്കുകയും ചെയ്യുന്നസ്ഥിതി എന്നിവയും കാണാറുണ്ട്. ആവശ്യപ്പെടുന്നതെന്തും ഉടനടി സാധിച്ചുകൊടുക്കാത്ത പക്ഷം അക്രമം കാണിക്കാനുള്ള പ്രവണതയുണ്ടാകും.ക്യൂ നിൽക്കുക,ക്ഷമയോടെ ഒരു കാര്യത്തിനായി കാത്തിരിക്കുക തുടങ്ങിയവ ഇത്തരക്കാർക്ക് ഏറെ പ്രയാസമാണ്.
ചില കുട്ടികളിൽ മേല്പറഞ്ഞ ലക്ഷണങ്ങളോടൊപ്പം നിരന്തരമായ കളവ് പറച്ചിൽ, മോഷണം, ക്ലാസ്സിൽ പോകാതിരിക്കുക, മൃഗങ്ങളെയും മറ്റും അകാരണമായി ഉപദ്രവിക്കുക, വീട് വിട്ട് ഓടിപ്പോകുക തുടങ്ങിയ ലക്ഷണങ്ങളും കണ്ടേക്കാം. ഈ അവസ്ഥയെ ഹൈപ്പർ കൈനറ്റിക് കോൺഡക്ട് ഡിസോർഡർഎന്ന പേരിലാണ് വിശേഷിപ്പിക്കാറുള്ളത്. 

ശ്രദ്ധ, ഏകാഗ്രത, ആത്മനിയന്ത്രണം എന്നീ ഗുണങ്ങളെ നിയന്ത്രിക്കുന്നത് മസ്തിഷ്‌കത്തിന്റെ മധ്യഭാഗത്തുള്ള മസ്തിഷ്‌കകാണ്ഡത്തിന്റെയും പാർശ്വഭാഗത്തുള്ള ടെമ്പറൽ ഖണ്ഡം,മുൻഭാഗത്തുള്ള ഫ്രോണ്ടൽ ഖണ്ഡം എന്നിവയുടെ ഏകോപനത്തോടെയുള്ള പ്രവർത്തനമാണ്. ഈ പ്രവർത്തനങ്ങളിലെ മാന്ദ്യവും കാലതാമസവുമാണ് മേല്പറഞ്ഞ ഹൈപ്പർ കൈനറ്റിക് കുട്ടികളുടെ പ്രശ്‌നം. ഗർഭകാലത്ത് അമ്മമാർക്കുണ്ടാകുന്ന രോഗങ്ങൾ, മാതാപിതാക്കൾ തമ്മിലുള്ള പൊരുത്തക്കേട്, അച്ഛന്റെ മദ്യപാനശീലം, ചില ഹോർമോണുകളുടെ തകരാറുകൾ എന്നിങ്ങനെ ജീവശാസ്ത്രപരവും സാമൂഹികവുമായ പല കാരണങ്ങൾ ഇതിന് പിന്നിലുണ്ട്. പക്ഷേ, മേല്പറഞ്ഞ കാരണങ്ങളൊന്നും ഇല്ലാത്ത കുട്ടികളിലും ഈ രോഗം കണ്ടിട്ടുണ്ട്. മസ്തിഷ്‌കത്തിന്റെ സവിശേഷതരത്തിലുള്ള വളർച്ചയിലെ മാന്ദ്യവും പ്രവർത്തനതകരാറും തന്നെയാണ് ഈ രോഗത്തിന്റെ അടിസ്ഥാനകാരണം.
മസ്തിഷ്‌കത്തിലെ താളപ്പിഴകൾ അടിസ്ഥാന കാരണങ്ങളായതുകൊണ്ടുതന്നെ അവയെ നിയന്ത്രിക്കാനുള്ള ഔഷധങ്ങൾ ഉപയോഗിക്കേണ്ടതുണ്ട്. മീതൈൽ ഫെനിഡേറ്റ് പോലെയുള്ള ഉത്തേജക ഔഷധങ്ങൾ,അറ്റോമോക്‌സെറ്റിൻ,ക്ലോണിഡിൻ,റിസ്‌പെരിഡോൺ തുടങ്ങി വിവിധതരം ഔഷധങ്ങൾ ലഭ്യമാണ്. കുട്ടിയുടെ പ്രായവും ശാരീരിക ആരോഗ്യവും രോഗലക്ഷണങ്ങളുടെ സവിശേഷതയും മനസ്സിലാക്കിയ ശേഷമാണ് ഏതു ഔഷധം വേണമെന്ന് നിർണയിക്കുന്നത്.
ഔഷധങ്ങളോടൊപ്പം പെരുമാറ്റം വ്യത്യാസപ്പെടുത്താൻ സഹായിക്കുന്ന ബിഹേവിയർ തെറാപ്പി,[സൈക്കോ തെറാപ്പി, മാതാപിതാക്കൾക്ക് നൽകിവരുന്ന പേരന്റ് മാനേജ്‌മെന്റ് ട്രെയിനിങ് തുടങ്ങിയ രീതികൾക്കും അതിൻേറതായ പങ്കുണ്ട്.രോഗലക്ഷണങ്ങൾ കണ്ട് അധികം വൈകാതെ തന്നെ ചികിത്സ ആരംഭിച്ചാൽ അസുഖം ബാധിച്ച കുട്ടികളുടെ പെരുമാറ്റത്തിലും പഠനത്തിലും നല്ല പുരോഗതി ഉണ്ടാകാറുണ്ട്.
[[വർഗ്ഗം:രോഗങ്ങൾ]]
[[വർഗ്ഗം:മസ്തിഷ്കം]]
[[വർഗ്ഗം:മാനസികവ്യതിയാനങ്ങൾ]]

</doc>
<doc id="288636" url="https://ml.wikipedia.org/wiki?curid=288636" title="കെല്പ്">
കെല്പ്

ആൽഗേ ഗണത്തിൽ പെട്ട ഒരുതരം വലിപ്പമുള്ള സീവീഡുകളേയാണ് കെല്പ്(Kelp) എന്നു പറയുന്നത്. കടലിന്റെ ആഴം കുറഞ്ഞ ഭാഗങ്ങളിലും 6000 മീറ്റർ ആഴം വരെയും ഇവ തിങ്ങി വളരുന്നു. അതുകൊണ്ട് ഇവയെ കടലിലെ കാടുകൾ എന്നു വിളിക്കാറുണ്ട്. ഇവയുടെ പ്രഭവകാലം മയോസീൻ കാലഘട്ടത്തിൽ(23 മുതൽ 5 വരെ ദശലക്ഷം വർഷങ്ങൾക്കു മുൻപ്)ആണെന്ന് കണക്കാക്കപ്പെടുന്നു. ഒരു ദിവസം അര മീറ്ററോളം ഇവ വളരും. പോഷകപൂർണ്ണമായ ജലത്തിൽ 6 മുതൽ 14 വരെ ഡിഗ്രി സെന്റിഗ്രേഡ് ഊഷാമാവിലാണ് ഇവ ഏറ്റവും കൂടുതൽ കാണപ്പെടുന്നത്.


</doc>
<doc id="288639" url="https://ml.wikipedia.org/wiki?curid=288639" title="സമസ്ത കേരള സുന്നി യുവജന സംഘം">
സമസ്ത കേരള സുന്നി യുവജന സംഘം

കേരളത്തിലെ സുന്നി വിഭാഗത്തിൻറെ നേതൃത്വത്തിലുള്ള *ആധികാരിക* മുസ്ലിം യുവജന സംഘടനയാണ്‌ സമസ്‌ത കേരള സുന്നി യുവജന സംഘം (എസ്‌.വൈ.എസ്‌). എസ്‌.വൈ.എസ് എന്ന പേരിൽ കാന്തപുരം എ പി അബൂബക്കർ മുസ്ലിയാർ നേതൃത്വം നൽകുന്ന സംഘടന. സമസ്ത കേരള ജംഇയ്യത്തുൽ ഉലമ(എ.പി.വിഭാഗം) യുടെ പ്രവർത്തനങ്ങളെയും സംരംഭങ്ങളെയും ബഹുജനങ്ങൾക്കിടയിൽ പരിചയപ്പെടുത്തുന്നതിനും അതിനെ ജനകീയമാക്കുന്നതിനും വേണ്ടി 1954ലെ അവിഭക്ത സമസ്തയുടെ താനൂർ സമ്മേളനത്തിൽ രൂപീകരിക്കപ്പെട്ട യുവജന കൂട്ടായ്മയാണ് സമസ്ത കേരള സുന്നീ യുവജന സംഘം. എസ്.വൈ.എസ്. എന്ന ചുരുക്കപ്പേരിലും അറിയപ്പെടുന്നു. എസ് വൈ എസ്‌ മുഖപത്രം "സുന്നി വോയിസ്‌" ദ്വൈവാരികയാണ്‌.സുന്നിവോയ്സ് വിഭജനത്തിനുമുമ്പ് ഉള്ളതാണ്

പ്രസിഡൻ്റ്: പേരോട് അബ്ദു്റഹ്മാൻ സഖാഫി

ജനറൽ സെക്രട്ടറി: മജീദ് കക്കാട്
വൈസ് പ്രസിഡന്റുമാർ:
1. സയ്യിദ് ത്വാഹാ സഖാഫി കുറ്റ്യാടി
2. മുഹമ്മദ് കുഞ്ഞി സഖാഫി കൊല്ലം

സെക്രട്ടറിമാർ:
1.ഡോ. എ പി അബ്ദുൽ ഹകീം സഖാഫി കാന്തപുരം
2. മുഹമ്മദ് പറവൂർ

[സിറാജ് ദിനപ്പത്രം]

</doc>
<doc id="288651" url="https://ml.wikipedia.org/wiki?curid=288651" title="ചെക്ക് (ചെസ്സ്)">
ചെക്ക് (ചെസ്സ്)

ചെസ്സ്, ചെസ്സ് വകഭേദങ്ങളായ ഷോഗി, ഷിയാങ്ചി തുടങ്ങിയ കളികളിൽ കണ്ടുവരുന്ന ഒരു അവസ്ഥയാണ് ചെക്ക്. ഏതിരാളിയുടെ അടുത്ത നീക്കത്തിൽ, കളിക്കാരന്റെ രാജാവ് (ഷിയാങ്ചിയിൽ ജനറൽ) വെട്ടിയെടുക്കൽ ഭീഷണി നേരിടുപ്പോഴാണ് ഇത് സംഭവിക്കുന്നത്. ഈ അവസ്ഥയിൽ, രാജാവ് ചെക്കിലാണെന്ന് പറയുന്നു. ഭീഷണിയ്ക്ക് കാരണമായ കരുവിനും രാജാവിനുമിടയിലേക്ക് മറ്റൊരു കരു നീക്കി ചെക്കിനെ തടസ്സപ്പെടുത്തിയോ, ഭീഷണിയ്ക്ക് കാരണമായ കരുവിനെ വെട്ടിയെടുത്തോ, രാജാവിനെ സുരക്ഷിതമായ മറ്റു കളങ്ങളിലേക്ക് നീക്കിയോ നിർബന്ധമായും ചെക്കിൽ നിന്ന് രക്ഷപ്പെടേണ്ടതാണ്. അല്ലാത്ത പക്ഷം, കളി ചെക്ക്മേറ്റിൽ അവസാനിക്കുകയും കളി തോൽക്കുകയും ചെയ്യുന്നു.


</doc>
<doc id="288666" url="https://ml.wikipedia.org/wiki?curid=288666" title="എണ്ണത്തിമിംഗലം">
എണ്ണത്തിമിംഗലം

പല്ലുള്ള തിമിംഗിലങ്ങളിൽ ഏറ്റവും വലുതും എറ്റവും വലിയ ഇരപിടിയൻ ജീവിയുമാണ് എണ്ണത്തിമിംഗലം ("Physeter macrocephalus"). ഈ ഇനത്തിലെ വളർച്ചയെത്തിയ ആൺതിമിംഗിലങ്ങൾ 16 മീറ്റർ മുതൽ 20 മീറ്റർ വരെ നീളം വെക്കാറുണ്ട്. ഇവയുടെ ശരീരത്തിന്റെ മൂന്നിലൊന്നു ഭാഗം തലയായിരിക്കും. ഇവയുടെ പ്രധാന ഭക്ഷണം സ്ക്വിഡ്ഡുകൾ അണ്. സ്ക്വിഡ്ഡുകളെ പിടിക്കാനായി ഇവ സമുദ്രത്തിൽ 2250 മീറ്റർ ആഴത്തിൽ വരെ ഊളിയിട്ടെത്തും. ഇരപിടിക്കാനായി ഇവയേക്കാൾ ആഴത്തിലെത്തുന്നത് കുവിയേഴ്സ് ബീക്ഡ് വേൽ (Cuvier's beaked whale) എന്ന തിമിംഗിലങ്ങൾ മാത്രമാണെന്നാണ് കണ്ടെത്തിയിട്ടുള്ളത്..230 ഡെസിബൽ വരെ ഉച്ചത്തിൽ ഇവയുണ്ടാക്കാറുള്ള ക്ലിക്ക് ശബ്ദങ്ങൾ ശബ്ദപ്രതിദ്ധ്വനിയുപയോഗിച്ച് ഇരകളെ കണ്ടെത്താനും തമ്മിൽതമ്മിൽ ആശയവിനിമയം ചെയ്യാനുമുള്ള ഉപാധിയാണെന്ന് കണ്ടെത്തിയിട്ടുണ്ട് . ഭൂമിയിലെ ഏതൊരു ജീവിയും ഉണ്ടാക്കുന്നതിൽ ഏറ്റവും ഉച്ചത്തിലുള്ള ശബ്ദമാണ് ഇത്. ഏറ്റവും വലിയ തലച്ചോർ വലിപ്പമുള്ള ഇവക്ക് 60 വയസ്സ് വരെ ആയുസ്സുണ്ട്.

സമുദ്രങ്ങളിൽ മിക്കവാറും എല്ലായിടത്തും ഇവ കാണപ്പെടുന്നു. പെൺതിമിംഗിലങ്ങളും, പത്തുവർഷം പ്രായമാകുന്നതു വരെയുള്ള കുഞ്ഞുങ്ങളും ഒരുമിച്ചാണ് കഴിഞ്ഞുകൂടുക. കുട്ടികളെ പരിരക്ഷിക്കുന്നതിൽ പെൺതിമിംഗിലങ്ങൾ സാമൂഹ്യത്തോരവാദിത്തം കാണിക്കുന്നു. പ്രസവങ്ങൾക്കിടയിലെ കാലാവധി നാല് മുതൽ ഇരുപതു വരെ വർഷമാകാം. പ്രായപൂർത്തിയാകുമ്പോൾ ആൺതിമിംഗിലങ്ങൾ സാധാരണ ഒറ്റക്കാണ് ജീവിക്കുന്നത്. ഇണചേരാൻ മാത്രം അവ കൂട്ടങ്ങളിലെത്തുന്നു. പ്രായപൂർത്തിയായ ഒരു എണ്ണത്തിമിംഗലത്തിനെ ഇരയാക്കുന്ന ജീവികൾ സമുദ്രത്തിലില്ല. പക്ഷേ കുഞ്ഞുങ്ങളേയും പ്രായം കൊണ്ടോ മറ്റോ ക്ഷീണിതരായവരേയും കൊലയാളി തിമിംഗിലങ്ങൾ കൂട്ടം ചേർന്ന് ആക്രമിക്കാറുണ്ട്.

എണ്ണത്തിമിംഗലങ്ങളുടെ തലക്കകത്ത് സ്പേർമാസെറ്റി എന്നു പേരുള്ള എണ്ണമയമുള്ള ഒരു വസ്തു ധാരാളമായി കാണപ്പെടാറുണ്ട്. അതിൽ നിന്നാണ് ഇവക്ക് ഈ പേർ കിട്ടിയിട്ടുള്ളത്. എണ്ണവിളക്കുകളിലും മെഴുകുതിരികളായും, യന്ത്രങ്ങളിൽ അയവുപദാർത്ഥമായും സ്പെർമാസെറ്റി ഉപയോഗിക്കപ്പെടുന്നു. ഇവയുടെ ദഹനവ്യൂഹത്തിൽ നിന്ന് മലത്തിലൂടെയോ ഛർദ്ദിച്ചോ പുറത്തുവരാറുള്ള ആംബർഗ്രീസ് എന്ന പദാർത്ഥം സുഗന്ധം തരുന്ന സെന്റുകളും മറ്റുമുണ്ടാക്കാൻ ഇപ്പോഴും ഉപയോഗിക്കാറുണ്ട്. സമുദ്രത്തിലെ പടുകൂറ്റന്മാരായതുകൊണ്ട് പലപ്പോഴും ഇവ തിമിംഗിലവേട്ടക്കാരിൽ നിന്ന് രക്ഷപ്പെട്ടുപോരാറുണ്ട്.



</doc>
<doc id="288688" url="https://ml.wikipedia.org/wiki?curid=288688" title="മായാ റാവു">
മായാ റാവു

കഥക് നർത്തകിയും മുൻ കർണാടക സംഗീത നാടക അക്കാദമി അധ്യക്ഷയുമായിരുന്നു മായാറാവു (2 മേയ് 1928 - 1 സെപ്റ്റംബർ 2014). ദക്ഷിണേന്ത്യയിൽ കഥക് നൃത്തം വ്യാപിപ്പിക്കുന്നതിൽ പ്രധാന പങ്കുവഹിച്ചു. നിരവധി നൃത്തനാടകങ്ങളും അവതരിപ്പിച്ചിട്ടുണ്ട്.
കർണാടകയിലെ മല്ലേശ്വരത്തു ജനിച്ചു. കുട്ടിക്കാലത്തേ ഹിന്ദുസ്ഥാനി വായ്പാട്ടും ദിൽറൂബയും അഭ്യസിച്ചു. ഉദയ് ശങ്കറുടെ നൃത്ത പരിപാടി കാണാനിടയായതോടെ നൃത്ത രംഗത്തേക്ക് ആകൃഷ്ടയായി. ശംഭു മഹാരാജിന്റെ കീഴിൽ നൃത്തമഭ്യസിക്കാൻ കേന്ദ്ര സർക്കാറിന്റെ സ്‌കോളർഷിപ്പ് ലഭിച്ച ആദ്യ കഥക് നർത്തകിയാണ്. സുന്ദർ പ്രസാദ്, സോഹൻലാൽ എന്നിവരുടെ കീഴിലും നൃത്തമഭ്യസിച്ചിട്ടുണ്ട്. ബാംഗ്ലൂരിൽ മല്ലേശ്വരത്ത് നാട്യ ഇൻസ്റ്റിറ്റിയൂട്ട് ഓഫ് കഥക് ആൻഡ് കോറിയോഗ്രഫി എന്ന സ്ഥാപനം നടത്തിയിരുന്നു. 



</doc>
<doc id="288719" url="https://ml.wikipedia.org/wiki?curid=288719" title="വിഷാദരോഗം">
വിഷാദരോഗം

ആധുനിക മനുഷ്യൻ അഭിമുഖീകരിക്കുന്ന ഏറ്റവും വലിയ പ്രതിസന്ധിയാണ് മാനസിക സമ്മർദ്ദം. ഭക്ഷണരീതി,ഉറക്കം,വ്യക്തിത്വം എന്നിവയെ കടുത്ത തോതിൽ ബാധിക്കുമ്പോഴാണ് വിഷാദം രോഗമായി മാറുന്നത്. കിട്ടിക്കൊണ്ടിരിക്കുന്ന സ്നേഹം നഷ്ടപ്പെടുമ്പോൾ, രോഗം പിടിപെടുമ്പോൾ, ജോലി നഷ്ടപ്പെടുമ്പോൾ, സാമ്പത്തിക പ്രശ്നങ്ങളിൽപെട്ടുഴലുമ്പോൾ തുടങ്ങി പല സാഹചര്യങ്ങളും ആളുകളെ വിഷാദരോഗികളാക്കി തീർക്കാറുണ്ട്.
സിറോട്ടോണിൻ,നോർ-എപിനെഫ്രിൻ എന്നീ രാസപരിവാഹകരുടെ വിന്യാസത്തിലും പ്രർത്തനത്തിലുമുള്ള കുറവാണ് വിഷാദരോഗത്തിന്റെ അടിസ്ഥാനം എന്ന് കണ്ടെത്തിയിട്ടുണ്ട്.ഈ അടിസ്ഥാന വൈകല്യം എങ്ങനെയുണ്ടാകുന്നുവെന്നത് വ്യക്തമല്ല.എന്നാൽ വിഷാദരോഗ ചികിത്സയ്ക്കുപയോഗിക്കുന്ന ആധുനിക ഔഷധങ്ങൾ പരിവാഹക പദാർത്ഥങ്ങളുടെ കുറവ് പരിഹരിക്കുന്നതായി കണ്ടിട്ടുണ്ട്. തലച്ചോറിലെ നാഡീപ്രേഷണ വ്യവസ്തയിലുണ്ടാകുന്ന ക്രമക്കേടുകൾ ശാരീരിക മാനസിക തലങ്ങളിലെ പലതരം അസ്വാസ്ത്യങ്ങളായി പരിണമിക്കും. അവയുടെ ആകെത്തുകയാണ് ഡിപ്രെഷൻ. ഇത് മാനസികതലത്തിലാണ് നമുക്കനുഭവപ്പെടുന്നത്,എങ്കിലും ശരീരത്തിൽ അതായത് തലച്ചോറിൽ നിന്ന് തന്നെയാണ് തുടങ്ങുന്നത്.ദുഖവും പിരിമുറുക്കവും മാറാതെ നിന്ന് നാഡീ പ്രേഷണം വഴിയുള്ള ചില രാസസംപ്രേഷണത്തിൽ ഉണ്ടാകുന്ന അസംതുലിതാവസ്ഥ ഡിപ്രെഷൻ എന്ന അവസ്ഥയിലേക്ക് നയിക്കുന്നുഇത് ഒരു മൂഡ് ഡിസോർഡർ ആണ്.അതായത് ഒരു നിശ്ചിത ക്രമത്തിലുള്ള ശാരീരിക മാനസിക അവസ്ഥയെ ആണ് മൂഡ് എന്നുദ്ദേശിക്കുന്നത്.ഈ ക്രമം അതിന്റെ അളവിൽ കൂടുതലോ കുറവോ ആയാൽ മൂഡ് ഡിസോർഡർ ആയിത്തീരുന്നു.
ഏകമുഖവിഷാദം(യുണീപോളാർ ഡിപ്രെഷൻ) : ഭൂരിപക്ഷം രോഗികളിലും വിഷാദരോഗം പെട്ടെന്നുണ്ടാവുകയും ഏതാനും മാസങ്ങൾക്കകം പൂർണമായി ശമിക്കുകയും ചെയ്യുന്നതാണ്.എന്നാൽ വലിയൊരു വിഭാഗം രോഗികളിൽ അത് ആവർത്തിക്കും.ചിലപ്പോൾ ഓരോവർഷവും ചിലരിൽ ഏതാനും വർഷങ്ങളിലെ ഇടവേളയ്ക്കുശേഷം മാത്രം.എല്ലാ പ്രാവശ്യവും വിഷാദലക്ഷണങ്ങളാണ് രോഗിക്കുണ്ടാകുന്നതെങ്കിൽ അതിനെ ഏകമുഖ വിഷാദം എന്നു വിളിക്കുന്നു.ഏകമുഖവിഷാദരോഗം ആണെന്നുറപ്പുണ്ടെങ്കിൽ വിഷാദ വിരുദ്ധൗഷധങ്ങൾ(ആന്റി ഡിപ്രെസ്സെന്റ്സ്) മാത്രം കൊണ്ടുള്ള ചികിത്സ ഫലപ്രദമായേക്കും.

ദ്വിമുഖവിഷാദം(ബൈപോളാർ ഡിപ്രെഷൻ): ഈ രോഗികളിൽ വിഷാദം,ഉന്മാദം എന്നിവ മാറിമാറി ഉണ്ടാകും.ഉന്മാദത്തിന്റെ പ്രത്യക്ഷലക്ഷണങ്ങൾ പ്രകടമായിട്ടില്ലെങ്കിലും പല രോഗികളിലും വിമുഖശ്രേണിയിൽ ഉൾപ്പെടുന്ന ലഹരിശീലം,പെരുമാറ്റ വൈകല്യങ്ങൾ,അനിയന്ത്രിതക്ഷോഭം എന്നിവയുണ്ടാകും.ഏകമുഖവിഷാദം ആണെന്ന് പ്രഥമദൃഷ്ടിയിൽ തോന്നിക്കുന്ന പല രോഗികളിലും ശ്രദ്ധാപൂർവം രോഗവിശകലനം നടത്തിയാൽ ദ്വിമുഖവിഷാദത്തിന്റെ തെളിവുകൾ കണ്ടെത്താം. ദ്വിമുഖവിഷാദരോഗത്തിന് വിഷാദ വിരുദ്ധൗഷധങ്ങൾ(ആന്റി ഡിപ്രെസ്സെന്റ്സ്) മതിയാകില്ല.വിഷാദവിരുദ്ധൗഷധങ്ങൾ മാത്രം ഉപയോഗിക്കുന്നത് രോഗിയുടെ സ്ഥിതി മോശമാകാനും കാരണമാകും.വികാരതുലനൗഷധങ്ങൾ കൂടി ശ്രദ്ധാപൂർവം ഉപയോഗിച്ചാണ് അവയെ ചികിത്സിക്കേണ്ടത്.

മെലങ്കോളിക് ഡിപ്രെഷൻ: ഇതിൽ ഉറക്കം, വിശപ്പ്, ലൈംഗികത ഇവയിൽ വളരെ കുറവ് വരുക തീരെ മെലിയുക ഇവയുണ്ടാകുന്നു.

എടിപ്പിക്കൽ ഡിപ്രെഷൻ:ഈ രോഗികളിൽ അമിതമായ ഉറക്കം, കൂടുതൽ വിശപ്പ് അതനുസരിച്ച് ഭക്ഷണം കഴിക്കുക, ലൈംഗിക ആസക്തി കൂടുക, ശരീരം ചീർത്തു വരിക മുതലായവ പ്രകടമാകുന്നു.

സൈക്കോട്ടിക് ഡിപ്രെഷൻ: ആരെക്കെയോ തന്നെ കൊല്ലാൻ വരുന്നു, ചുറ്റും ശത്രുക്കൾ ആണെന്നുമുള്ള ചിന്തയും ഭയവും ഇതിൽ കൂടുതലായി കാണുന്നു.

പോസ്റ്റ് പാർട്ടം ഡിപ്രെഷൻ : ഇത് പ്രസവത്തോടനുബന്ധിച്ചു സ്ത്രീകളിൽ ഉണ്ടാകുന്നതാണ്. ചില രാജ്യങ്ങളിൽ എട്ടിൽ ഒന്ന് എന്ന കണക്കിന് സ്ത്രീകളിൽ ഇത് കാണുന്നു.
മൂഡ്‌ ഡിസോഡർ പ്രധാനമായും രണ്ടു തരത്തിലുണ്ട് - 

ഒരാളുടെ വൈകാരിക അവസ്ഥ, അഥവാ മൂഡിൽ, അത്യാഹ്ലാദം, അതികഠിനമായ ദുഃഖം എന്നിങ്ങനെ കാര്യമായ വ്യതിയാനങ്ങൾ ഉണ്ടാവുന്ന അവസ്ഥ ആണ് ഉന്മാദ വിഷാദ രോഗം അഥവാ ബൈപോളാർ മൂഡ്‌ ഡിസോഡർ. വിഷാദരോഗത്തിലാവട്ടെ അതികഠിനമായ ദുഃഖം ആണ് പ്രധാനമായും ഉണ്ടാവുന്നത്.

വിഷാദരോഗത്തിൽ വിഷാദം,ആത്മഹത്യാ പ്രവണത,ശരീരക്ഷീണം,വിശപ്പില്ലായ്മ,ഉറക്കക്കുറവ് എന്നീ മാനസിക ലക്ഷണങ്ങളോടൊപ്പം പലതരത്തിലുള്ള ശാരീരികലക്ഷണങ്ങളും കാണാം.ശരീരത്തിന്റെ വിവിധ ഭാഗങ്ങളിലുള്ള വേദന,കഴപ്പ്,വയറെരിച്ചിൽ,തലവേദന,തലകറക്കം,സന്ധിവേദന,നീർക്കെട്ട് തുടങ്ങി പലതും ഇതിലുൾപ്പെടുന്നു.ചില രോഗികളിൽ വിഷാദത്തെക്കാൾ കൂടുതൽ ശാരീരികലക്ഷണങ്ങളാണ് കാണുന്നത്.
നമ്മുടെ തലച്ചോറിൽ കാണപ്പെടുന്ന നാഡീകോശങ്ങളിലാണ് സീറോട്ടോണിൻ,നോർ-എപിനെഫ്രിൻ എന്നീ രാസവസ്തുക്കൾ ഉത്പാദിപ്പിക്കുന്നത്.ഈ രാസവസ്തുക്കൾ ഉപയോഗിച്ച്‌ ആശയവിനിമയം നടത്തുന്ന നാഡീപഥങ്ങളാണ്‌ വിഷാദത്തിൽ ശരീരപ്രക്രിയകളെയും സ്വഭാവസവിശേഷതകളെയും നിയന്ത്രിക്കുന്നത്‌..ഈ രാസവസ്തുക്കൾക്ക് ഉറക്കം,ഓർമ,പഠനം,മാനസിക നില,ലൈംഗിക താത്പര്യങ്ങൾ തുടങ്ങിയ വിവിധങ്ങളായ പ്രവർത്തികളെ നിയന്ത്രിക്കുന്നതിൽ നിർണ്ണായക സ്ഥാനമാണുള്ളത്.കേന്ദ്ര നാഡീ വ്യവസ്ഥയിലെ സീറോടൊണിൻ,നോർ-എപിനെഫ്രിൻ അളവിലുണ്ടാവുന്ന കുറവാണ് വിഷാദ രോഗത്തിന് അടിസ്ഥാനം.
പല കാരണങ്ങൾ ഉണ്ടെങ്കിലും പൊതുവായി ചിലവ താഴെ കാണുക.
ജീവിതത്തിൽ ചില മാറ്റങ്ങൾ വരുത്തിയാൽ ഡിപ്രെഷൻ ഒഴിവാക്കാം.ജീവിതത്തിന് ചില ചിട്ടകൾ കൊടുക്കുക,നേരത്തെ കിടക്കുകയും എഴുന്നേൽക്കുകയും ചെയ്യുക.നടത്തം,ജോഗിംഗ്,നീന്തൽ ഇവയിലേതെങ്കിലും മൂന്ന് മിനിറ്റ് ചെയ്യുക.ഇത് സ്‌ട്രെസ്സിനെതിരെ പോരാടുന്ന എൻഡോർഫിൻ പോലുള്ള ഹോർമോണുകളുടെ ഉൽപാദനം കൂട്ടുന്നു.ഒമേഗ-3-ഫാറ്റി ആസിഡുകൾ, ഫോളിക് ആസിഡ് ഇവ ലഭിക്കുന്ന ഭക്ഷണങ്ങൾ അതായത് മത്സ്യം,പച്ചക്കറി, പഴങ്ങൾ ഇവ പതിവാക്കുക.നന്നായി ഉറങ്ങുക.ഉറക്കത്തിനു ശല്യമാകുന്ന എല്ലാം ബെഡ് റൂമിൽ നിന്ന് ഒഴിവാക്കുക.
ഉത്തരവാദിത്തങ്ങൾ ഒന്നും ഇല്ലെങ്കിൽ എന്തെങ്കിലും ഏറ്റെടുക്കുക.എന്നെ ഒന്നിനും കൊള്ളില്ല, വിലയില്ലാത്തവൻ, പരാജിതൻ, ഞാൻ ആര്ക്കും വേണ്ടാത്തവൻ ഇങ്ങനെയുള്ള ചിന്തകൾ മാറ്റുക.പൂർണതയോ, മത്സര ബുദ്ധിയോ വേണ്ടെന്നു വെയ്ക്കുക.

ഔഷധങ്ങളും മനഃശാസ്ത്ര സമീപനങ്ങളും ജീവിതശൈലീ ക്രമീകരണങ്ങളും ചേർന്നതാണ് വിഷാദരോഗത്തിന്റെ ചികിൽസ.മസ്തിഷ്കത്തിലെ സീറോട്ടോണിൻ,നോർ-എപിനെഫ്രിൻ തുടങ്ങിയ രാസവസ്തുക്കളുടെ അളവ് ക്രമീകരിക്കാനുപകരിക്കുന്ന എസ്.എസ്.ആർ.ഐ,എസ്.എൻ.ആർ.ഐ,മോണോഅമീൻ ഓക്സിഡേസ് ഇൻഹിബിറ്റർ,ട്രൈസൈക്ലിക് ആന്റി ഡിപ്രെസ്സെന്റ്സ് എന്നീ മരുന്നുകളാണ് സാധാരണയായി ഉപയോഗിച്ച് വരുന്നത്.ബൈപോളാർ ഡിപ്രെഷൻ ഉള്ളവർക്ക് മനസ്സിന്റെ വൈകാരികാവസ്ഥയെ ക്രമപ്പെടുത്തുന്ന മൂഡ് സ്റ്റെബിലൈസർ മരുന്നുകൾ വേണ്ടി വരും.സൈക്കോട്ടിക് ഡിപ്രെഷൻ ഉള്ളവർക്ക് മാനസിക വിഭ്രാന്തി മാറ്റാൻ ഉപയോഗിക്കുന്ന ആന്റി സൈക്കോട്ടിക് ഔഷധങ്ങൾ വേണ്ടി വരാം.മനസ്സിലെ അസ്വസ്ഥതയുണ്ടാക്കുന്ന ചിന്തകളെ നിയന്ത്രിക്കാൻ സഹായിക്കുന്ന ബിഹേവിയർ തെറാപ്പി,മൈൻഡ് ഫുൾനെസ്സ്,റിലാക്സേഷൻ എന്നിവയൊക്കെ പ്രയോജനം ചെയ്യുന്ന മഃനശാസ്ത്ര ചികിൽസകളാണ്..


</doc>
<doc id="288720" url="https://ml.wikipedia.org/wiki?curid=288720" title="ബിപൻ ചന്ദ്ര">
ബിപൻ ചന്ദ്ര

ഇന്ത്യൻ സ്വാതന്ത്ര്യസമരകാലഘട്ടത്തെകുറിച്ചും രാഷ്ട്രീയത്തെകുറിച്ചും നിരവധി പുസ്തകങ്ങൾ രചിച്ച ചരിത്രകാരനാണ് ബിപൻ ചന്ദ്ര (27 മേയ് 1928 - 30 ഓഗസ്റ്റ് 2014). പദ്മഭൂഷൺ ലഭിച്ചിട്ടുണ്ട്. 
പ­ഴ­യ പ­ഞ്ചാ­ബിൽ ഇ­പ്പോൾ ഹി­മാ­ചൽ പ്ര­ദേ­ശി­ന്റെ ഭാ­ഗ­മാ­യ കാം­ഗ്ര വാ­ലി­യിൽ 1928ലായിരുന്നു ബിപിൻ ചന്ദ്രയുടെ ജനനം. ലാഹോറിലെ ഫോർമാൻ ക്രിസ്റ്റ്യൻ കോളേജിൽ നിന്ന് ബിരുദം നേടിയ ശേഷം കാലിഫോർണിയയിലെ സ്‌റ്റാൻഫോർഡ്‌ യൂണിവേഴ്‌സിറ്റിയിലും ഡൽഹി യൂണിവേഴ്സിറ്റിയിലുമായി ഉപരിപഠനം നടത്തി. 

എൻ­ക്വ­യ­റി എ­ന്ന പ്ര­സി­ദ്ധീ­ക­ര­ണത്­തി­ന്റെ പ­ത്രാ­ധി­പ സ­മി­തി അം­ഗ­മാ­യി പ്ര­വർ­ത്തി­ച്ചു. ഇ­ന്ത്യൻ ഹി­സ്റ്റ­റി കോൺ­ഗ്ര­സി­ന്റെ മേ­ഖ­ലാ പ്ര­സി­ഡ­ന്റും പി­ന്നീ­ട്‌ ജ­ന­റൽ പ്ര­സി­ഡന്റു­മാ­യി. ജെ­എൻ­യു വിൽ സെന്റർ ഫോർ ഹി­സ്റ്റോ­റി­ക്കൽ സ്‌­റ്റ­ഡീ­സി­ന്റെ അ­ധ്യ­ക്ഷ­നും യൂ­ണി­വേ­ഴ്‌­സി­റ്റി ഗ്രാന്റ്‌­സ്‌ ക­മ്മി­ഷൻ അം­ഗ­വു­മാ­യി­രു­ന്നി­ട്ടു­ണ്ട്‌. നാ­ഷ­നൽ ബു­ക്ക്‌ ട്ര­സ്‌­റ്റ്‌ ചെ­യർ­മാ­നാ­യി എ­ട്ടു വർ­ഷം പ്ര­വർ­ത്തി­ച്ചു.1985ലെ ഇന്ത്യൻ ചരിത്ര കോൺഗ്രസിന്റെ അധ്യക്ഷനായിരുന്നു. 

ഇടതുപക്ഷ പ്രസ്ഥാനങ്ങളുമായി അടുത്ത ബന്ധം പുലർത്തിയിരുന്ന ബിപിൻ ചന്ദ്ര, ചരിത്രമേഖല കാവിവൽക്കരിക്കാനുള്ള ശ്രമങ്ങൾക്കെതിരെ നിരന്തര ചെറുത്തു നിൽപ്പു നടത്തി. മാർക്സിസ്റ്റ് ചരിത്ര വിശകലനരീതി ഉപയോഗിച്ച്, റൊമില ഥാപ്പർ, കെ.എൻ. പണിക്കർ, ആർ.എസ്. ശർമ്മ, ഇർഫാൻ ഹബീബ്, സതീഷ് ചന്ദ്ര എന്നിവർക്കൊപ്പം ആധുനിക ഇന്ത്യയുടെ ചരിത്രം രേഖപ്പെടുത്തുന്നതിൽ വിലപ്പെട്ട സംഭാവനകൾ നൽകി. ഇന്ത്യാ സ്ട്രഗിൾ ഫോർ ഇൻഡിപെൻഡന്റ്സ് എന്ന ബിപൻ ചന്ദ്രയുടെ ഗ്രന്ഥത്തിൽ കയ്യൂർ, മടിക്കൈ, കരിവെള്ളൂർ, ഉദിനൂർ, കൊടക്കാട് തുടങ്ങി വടക്കൻ കേരളത്തിലെ ഗ്രാമീണപോരാട്ടങ്ങളുടെ ചരിത്രം വിശകലനം ചെയ്യുന്നുണ്ട്.


സ്വാ­ത­ന്ത്ര്യ­ത്തി­നു­ ശേ­ഷ­മു­ള്ള ഇ­ന്ത്യ, സ്വാ­ത­ന്ത്ര്യ­ത്തി­നു­വേ­ണ്ടി­യു­ള്ള ഇ­ന്ത്യ­യു­ടെ സ­മ­രം എ­ന്നീ പു­സ്‌­ത­ക­ങ്ങ­ളിൽ സ്വീ­ക­രി­ച്ച കോൺ­ഗ്ര­സ്‌ വി­രു­ദ്ധ­ നി­ല­പാ­ടു­ക­ളു­ടെ പേ­രിൽ വി­മർ­ശ­ന­ത്തി­നി­ര­യാ­യി.


</doc>
<doc id="288726" url="https://ml.wikipedia.org/wiki?curid=288726" title="താമരശ്ശേരി താലൂക്ക്">
താമരശ്ശേരി താലൂക്ക്

കേരളത്തിൽ ഏറ്റവും ഒടുവിലായി രൂപം കൊണ്ട പന്ത്രണ്ടു താലൂക്കുകളിലൊന്നാണ് താമരശ്ശേരി താലൂക്ക്. നേരത്തേ കോഴിക്കോട് ജില്ലയിലെ കോഴിക്കോട്, കൊയിലാണ്ടി താലൂക്കുകളുടെ ഭാഗമായിരുന്ന 20 റവന്യൂ വില്ലേജുകൾ കൂട്ടിച്ചേർത്താണ് ഈ താലൂക്ക് രൂപീകരിച്ചിട്ടുള്ളത്. 2014 ജനുവരി 14ന് ഔദ്യോഗികമായി നിലവിൽ വന്ന ഈ താലൂക്കിന്റെ ആസ്ഥാനം താമരശ്ശേരിയാണ്.

ഈ താലൂക്കിലെ തിരുവമ്പാടി നിയമസഭാമണ്ഡലത്തിലുൾപ്പെടുന്ന പ്രദേശങ്ങളൊഴികെയുള്ളവ കോഴിക്കോട് ലോൿസഭാമണ്ഡലത്തിന്റെ ഭാഗമാണ്. തിരുവമ്പാടി ഉൾപ്പെടുന്നത് വയനാട് ലോൿസഭാമണ്ഡലത്തിലാണ്.
കുന്ദമംഗലം, കൊടുവള്ളി, തിരുവമ്പാടി, ബാലുശ്ശേരി എന്നീ നിയമസഭാമണ്ഡലങ്ങളിലാണ് ഈ താലൂക്കിലെ പ്രദേശങ്ങൾ ഉൾപ്പെടുന്നത്. 
ഈ താലൂക്കിലെ നരിക്കുനി ഗ്രാമപഞ്ചായത്ത്, കോടഞ്ചേരി ഗ്രാമപഞ്ചായത്ത് എന്നിവ യഥാക്രമം ചേളന്നൂർ, കുന്ദമംഗലം എന്നീ ബ്ലോക്ക് പഞ്ചായത്തുകളിലാണുൾപ്പെടുന്നത്. പനങ്ങാട്, ഉണ്ണികുളം ഗ്രാമപഞ്ചായത്തുകൾ ബാലുശ്ശേരി ബ്ലോക്ക് പഞ്ചായത്തിന്റെ പരിധിയിലും ശേഷിയ്ക്കുന്നവ കൊടുവള്ളി ബ്ലോക്ക് പഞ്ചായത്തിന്റെ പരിധിയിലും ഉൾപ്പെടുന്നു. 
ഈ താലൂക്കിൽ ഒരു നഗരസഭ മാത്രമേയുള്ളൂ. കൊടുവള്ളിയാണ് ആ നഗരസഭ.

കൂടരഞ്ഞി, തിരുവമ്പാടി, ഓമശ്ശേരി, കിഴക്കോത്ത്, നരിക്കുനി ഗ്രാമപഞ്ചായത്ത്|നരിക്കുനി]], ഉണ്ണികുളം, പനങ്ങാട്, കട്ടിപ്പാറ, പുതുപ്പാടി, കോടഞ്ചേരി, താമരശ്ശേരി എന്നിങ്ങനെ 12 ഗ്രാമപഞ്ചായത്തുകളാണ് ഈ താലൂക്കിന്റെ പരിധിയിൽ വരുന്നത്. 

കൂടരഞ്ഞി, തിരുവമ്പാടി, നെല്ലിപ്പൊയിൽ, കൊടുവള്ളി, പുത്തൂർ, കിഴക്കോത്ത്, നരിക്കുനി, രാരോത്ത്, കെടവൂര്, കോടഞ്ചേരി, പുതുപ്പാടി, കൂടത്തായ്, കാന്തലാട്, വാവാട്, ഈങ്ങാപ്പുഴ, കിനാലൂർ, പനങ്ങാട്, ശിവപുരം, ഉണ്ണികുളം, കട്ടിപ്പാറ എന്നീ 20 റവന്യൂ വില്ലേജുകളാണ് ഈ താലൂക്കിലുള്ളത്. 


</doc>
<doc id="288727" url="https://ml.wikipedia.org/wiki?curid=288727" title="വാജുഭായ് വാല">
വാജുഭായ് വാല

കർണാടക ഗവർണറാണ് വാജുഭായ് വാല.
1938 ജനുവരി 23ന് ജനിച്ചു. ആർ.എസ്.എസ്സിലൂടെയാ​ണ് രാഷ്ട്രീയത്തിയത്. 1971ൽ ജന സംഘത്തിൽ ചേർന്നു. 1998 മുതൽ 2012 വരെ ഗുജറാത്തിൽ മന്ത്രിയായിരുന്ന കാലയളവിൽ ധനകാര്യം, തൊഴിൽ തുടങ്ങി വിവിധ വകുപ്പുകൾ കൈകാര്യം ചെയ്തിട്ടുണ്ട്. 18 തവണ ധനകാര്യ മന്ത്രിയായിട്ടുണ്ട്. നിയമ ബിരുദധാരിയായ അദ്ദേഹം 1983ൽ രാജ് കോട്ട് സിറ്റി മേയറായിരുന്നു. 2012 ഡിസംബർ മുതൽ 2014 ഓഗസ്റ്റ് വരെ ഗുജറാത്ത് നിയസഭാ സ്പീക്കറായിരുന്നു. 1985-ലാണ് ആദ്യമായി രാജ് കോട്ട് മണ്ഡലത്തിൽ നിന്ന് നിയമസഭയിലേക്ക് എത്തുന്നത്. 2014 സെപ്റ്റംബറിൽ കർണാടക ഗവർണറായി സ്ഥാനമേറ്റു. 
വാജുഭായ് വാലയ്ക്ക് 4 മക്കളുണ്ട്. 



</doc>
<doc id="288735" url="https://ml.wikipedia.org/wiki?curid=288735" title="പുള്ളിപ്പാടം">
പുള്ളിപ്പാടം

മലപ്പുറം ജില്ലയിലെ നിലമ്പൂർ താലൂക്കിൽ, വണ്ടൂർ ബ്ലോക്കിലെ മമ്പാട് ഗ്രാമപഞ്ചായത്തിലുള്ള ഒരു ഗ്രാമമാണ് പുള്ളിപ്പാടം.ചാലിയാർ പുഴയുടെ തീരത്ത് പച്ച പുതച്ച് നിൽക്കുന്നു . മബാട് നിന്ന് പുള്ളിപ്പാടത്തെത്താൻ കടത്ത് തോണിയായിരുന്നു ആശ്രയം ഇപ്പോൾ ഒരു തൂക്കുപാലം വന്നതോടെ മമ്പാട് എത്താൻ വളരെ എളുപ്പമായി.ഫുട്ബോളാണ് ഇഷ്ട വിനോദം.പുള്ളിപ്പാടത്തും കറുകമണ്ണയിലും ഗ്രൗണ്ടുകൾ ഉണ്ട്.
പുള്ളിപ്പാടത്ത് ഒന്നു മുതൽ നാലാം ക്ളാസ് വരെയേ ഉള്ളൂ എന്നതാണ് പോരായ്മ പിന്നീടുള്ള വിദ്വാഭ്യാസത്തിന് പുഴ കടന്ന് നിലബൂരോ മഞ്ചേരിയിലോ പോ ഇപ്പോൾ ഓടായിക്കൽ റെഗുലേറ്റർ കം ബ്രിട്ട് ജ് വന്നിട്ടുണ്ട്


</doc>
<doc id="288739" url="https://ml.wikipedia.org/wiki?curid=288739" title="ബി.പി.പാൽ">
ബി.പി.പാൽ

ഭാരതത്തിന്റെ കാർഷിക മേഖലയിൽ വിപ്ലവകരമായ മാറ്റങ്ങൾക്ക് തുടക്കമിട്ട കൃഷിശാസ്ത്രജ്ഞനാണ് ബഞ്ചമിൻ പിയറി പാൽ എന്ന ബി.പി.പാൽ (ജ: മെയ് 26, 1906- മ: സപ്തം: 14, 1989) പഞ്ചാബിലെ മുകുന്ദ്പൂരിലാണ് അദ്ദേഹം ജനിച്ചത്. 

ബിരുദാനന്തര ബിരുദം റംഗൂൺ സർവ്വകലാശാലയിൽ നിന്നു കരസ്ഥമാക്കിയ പാൽ കേംബ്രിഡ്ജിൽ നിന്നാണ് ഡോക്ടറേറ്റ് നേടിയത്.

ചില ഗോതമ്പ് വിത്തിനങ്ങൾ പാൽ വികസിപ്പിച്ചെടുക്കുകയുണ്ടായി. എൻ.പി 700.എൻ.പി 800.എൻ.പി.809 എന്നിവ അതിൽപ്പെടും.
ഇന്ത്യയിലെ ഹരിത വിപ്ലവത്തിന്റെ പിതാവ് എന്നു പാലിനെ വിശേഷിപ്പിച്ചുവരുന്നുണ്ട്.

റോയൽ സൊസൈറ്റിയിൽ 1972 ൽ അദ്ദേഹത്തിനു അംഗത്വം നൽകപ്പെട്ടിരുന്നു.1987 രാഷ്ട്രം പാലിനു പത്മവിഭൂഷൺ നൽകിയുംആദരിയ്ക്കുകയുണ്ടായി..


</doc>
<doc id="288768" url="https://ml.wikipedia.org/wiki?curid=288768" title="എസ്തോണിയൻ ഭാഷ">
എസ്തോണിയൻ ഭാഷ

എസ്തോണിയയിലെ ഔദ്യോഗികഭാഷയാണ് എസ്തോണിയൻ ഭാഷ ( ). എസ്തോണിയയിലെ 11 ലക്ഷം ആൾക്കാരെക്കൂടാതെ പതിനായിരക്കണക്കിന് പ്രവാസികളും ഈ ഭാഷ സംസാരിക്കുന്നുണ്ട്. ഈ ഭാഷ യുറാളിക് ഭാഷാകുടുംബത്തിലെ ഫിന്നിക് ശാഖയിൽപ്പെടുന്നു.




</doc>
<doc id="288806" url="https://ml.wikipedia.org/wiki?curid=288806" title="ജീസസ്സ് (ചലച്ചിത്രം)">
ജീസസ്സ് (ചലച്ചിത്രം)

യൂണിവേഴ്സൽ പിക്ചേഴ്സിന്റെ ബാനറിൽ തോമസ് നിർമിച്ച മലയാളചലച്ചിത്രമാണ് ജീസസ്സ്. തിരുമേനി പിക്ചേഴ്സ് വിതരണം ചെയ്ത ഈ ചിത്രം 1973 ഡിസംബർ 21-ന് പ്രദർശനം തുടങ്ങി.








</doc>
<doc id="288820" url="https://ml.wikipedia.org/wiki?curid=288820" title="ഗുരുസികാമൻ മഹാദേവക്ഷേത്രം">
ഗുരുസികാമൻ മഹാദേവക്ഷേത്രം

ആലപ്പുഴ ജില്ലയിൽ മാവേലിക്കരയിൽ നിന്നും കറ്റാനം വഴി കൃഷ്ണപുരത്തേക്കു പോകുമ്പോൽ പുള്ളീക്കണക്ക എന്ന സ്ഥലത്ത് വിശിഷ്ടമായ ഈ മഹാദേവക്ഷേത്രം സ്ഥിതിചെയ്യുന്നു. .

കായംകുളം പുനലൂർ പാതയിൽ നിന്നും രണ്ടാം കുറ്റി എന്ന സ്ഥലത്തുനിന്നും കൃഷ്ണപുരത്തേക്കു പോകുന്ന പാതയിൽ 4 കിലോമീറ്റർ പോയാൽ പുള്ളീക്കണക്കിലെത്താം. അവിടെ ആണ് ഈ അപൂർവ്വക്ഷേത്രം.


</doc>
<doc id="288822" url="https://ml.wikipedia.org/wiki?curid=288822" title="അഴകിയകാവ് ദേവിക്ഷേത്രം, പുള്ളിക്കണക്ക്">
അഴകിയകാവ് ദേവിക്ഷേത്രം, പുള്ളിക്കണക്ക്

ആലപ്പുഴ ജില്ലയിൽ മാവേലിക്കര യിൽ നിന്നും കറ്റാനം വഴി കൃഷ്ണപുരത്തേക്കു പോകുമ്പോൽ പുള്ളീക്കണക്ക എന്ന സ്ഥലത്ത് വിശിഷ്ടമായ ഈ മഹാദേവി ക്ഷേത്രം സ്ഥിതിചെയ്യുന്നു. വടക്കോട്ട് അഭിമുഖമായി ഭദ്രകാളീ ഭാവത്തിലുള്ള ഈ ഭഗവതി അഭീഷ്ടവരദയായി അറിയപ്പെടുന്നു. പരാശക്തിയായ ദുർഗ്ഗയായും ഈ ദേവി ആരാധിക്കപ്പെടുന്നു.

കായംകുളം പുനലൂർ പാതയിൽ നിന്നും രണ്ടാം കുറ്റി എന്ന സ്ഥലത്തുനിന്നും കൃഷ്ണപുരത്തേക്കു പോകുന്ന പാതയിൽ 4 കിലോമീറ്റർ പോയാൽ പുള്ളീക്കണക്കിലെത്താം. അവിടെ ആണ് ഈ അപൂർവ്വക്ഷേത്രം.


</doc>
<doc id="288842" url="https://ml.wikipedia.org/wiki?curid=288842" title="ഹാസൻ ജില്ല">
ഹാസൻ ജില്ല

കർണാടകയിലെ ഒരു ജില്ലയാണ് ഹാസൻ ജില്ല, ഹാസൻ ആണ് ജില്ലാ ആസ്ഥാനം. ആദ്യകാലത്ത് ഹാസൻ ജില്ലയിലെ ബേലൂരും പിന്നീട് ഹളേബീഡുവും ആസ്ഥാനമാക്കിയാണ് ഹൊയ്സള സാമ്രാജ്യം ഭരണം നടത്തിയിരുന്നത്. ഐ.എസ്.ആർ.ഒ.യുടെ ഇന്ത്യൻ നാഷനൽ സാറ്റലൈറ്റ് സിസ്റ്റത്തിനെ മാസ്റ്റർ കണ്ട്രോൾ ഫസിലിറ്റി സ്ഥിതിചെയ്യുന്നത് ഹാസനിലാണ്. ഇവിടത്തെ ഹാസനാംബ ക്ഷേത്രത്തിലെ ദേവതയായ ഹാസനാംബയിൽനിന്നുമാണ് ഹാസന് ആ പേർ ലഭിച്ചത്. 
ബി.സി 300 കാലഘട്ടത്തിൽ ഹാസൻ മൗര്യസാമ്രാജ്യത്തിന്റെ ഭാഗമായിരുന്നു. ഭദ്രബാഹു എന്ന ജൈനസന്യാസി ബി.സി 3-ആം നൂറ്റാണ്ടിൽ ഇവിടെ എത്ത് ജൈനമതപ്രചാരണത്തിന് തുടക്കം കുറിച്ചതായി കരുതപ്പെടുന്നു. ചന്ദ്രഗുപ്ത മൗര്യൻ (322 – 298 BCE) ഭദ്രബാഹുവിന്റെ ശിഷ്യനായിരുന്നുവെന്നും ഭദ്രബാഹുവിനെ ശ്രാവണ ബലഗോളയിലേക്ക് അനുഗമിച്ച അദ്ദേഹം അവിടെവച്ചാണ് അന്തരിച്ചതെന്നും ചില ചരിത്രകാരന്മാർ കരുതുന്നു.



</doc>
<doc id="288848" url="https://ml.wikipedia.org/wiki?curid=288848" title="കറ്റാനം">
കറ്റാനം

ആലപ്പുഴ ജില്ലയിലെ കായംകുളം നിയമസഭാ മണ്ഡലത്തിലുള്ള ഒരു കൊച്ചു ഗ്രാമമാണ് കറ്റാനം. സെന്റ് സ്റ്റീഫൻസ് ഓർത്തഡോക്സ് ചർച്ച് (കറ്റാനം വലിയപള്ളി), സെന്റ് സ്റ്റീഫൻ മലങ്കര സിറിയൻ കാത്തലിക് ചർച്ച്, സേക്രഡ് ഹാർട്ട് കാത്തലിക് ചർച്ച് (തിരുഹൃദയ ദേവാലയം), സെന്റ് തോമസ് മാർത്തോമ്മാ ചർച്ച്, സെന്റ് ജെയിംസ് സി.എസ്.ഐ. സഭയും പെന്തക്കോസ്തെ മിഷൻ ചർച്ചും (ടിപിഎം). പ്രശസ്തമായ ക്ഷേത്രങ്ങളിൽ ഒന്ന് "വെട്ടിക്കോട് നാഗരാജ ക്ഷേത്രം" എന്നിവ ഇവിടെ സ്ഥിതിചെയ്യുന്നു.


</doc>
<doc id="288915" url="https://ml.wikipedia.org/wiki?curid=288915" title="മുനവ്വറലി ശിഹാബ് തങ്ങൾ">
മുനവ്വറലി ശിഹാബ് തങ്ങൾ

കേരളത്തിലെ യുവജന നേതാക്കളിൽ പ്രമുഖനാണ് പാണക്കാട് സയ്യിദ് മുനവ്വറലി ശിഹാബ് തങ്ങൾ. ഇന്ത്യൻ യൂണിയൻ മുസ്ലിം ലീഗിൻറെ ‍കേരള സംസ്ഥാന അദ്ധ്യക്ഷനായിരുന്ന മുഹമ്മദലി ശിഹാബ് തങ്ങളുടെ പുത്രനായ ഇദ്ദേഹം സാമൂഹ്യ പ്രവർത്തകൻ, രചയിതാവ്, വിദ്യാഭ്യാസ വിചക്ഷണൻ എന്നീ നിലകളിൽ ശ്രദ്ധേയനാണ്. 

1977 മെയ് 18ന് പാണക്കാട് സയ്യിദ് മുഹമ്മദലി ശിഹാബ് തങ്ങളുടെ രണ്ടാമത്തെ മകനായി ജനിച്ചു. യെമനിലെ ഹദ്റമൌത്തിൽ നിന്ന് മലബാറിലേക്ക് കുടിയേറിയ അറബ് വംശജരുടെ കുടുംബമായ തങ്ങൾ കുടുംബം, പ്രവാചകൻ മുഹമ്മദ് നബിയുടെ പിൻഗാമികളാണെന്ന് വിശ്വസിക്കപ്പെടുന്നു. ഇക്കാരണത്താൽ തന്നെ കേരള മുസ്‍ലിംകൾക്കിടയിൽ വലിയ സ്വീകാര്യതയും ഈ കുടുംബത്തിന് ലഭിക്കുന്നു.

കേരളത്തിൽ നിന്ന് പ്രാഥമിക പഠനം പൂർത്തിയാക്കിയ മുനവ്വറലി തങ്ങൾ തമിഴ്നാട്ടിലെ ചെന്നൈയിൽ നിന്നാണ് പ്രീഡിഗ്രി പഠനം പൂർത്തിയാക്കിയത്. തുടർന്ന് ഉപരിപഠനത്തിനായി മലേഷ്യയിലേക്ക് തിരിച്ചു. വിശ്വപ്രസിദ്ധ ഇസ്‍ലാമിക സർവകലാശാലയായ ഇൻറർനാഷനൽ ഇസ്‍ലാമിക് യൂനിവേഴ്‍സിറ്റി മലേഷ്യയിൽ നിന്ന് ഇസ്‍ലാമിക് റിവീൽഡ് നോളജ് ആൻറ് ഹ്യൂമൻ സയൻസസിൽ പഠനം പൂർത്തിയാക്കി. 

മലേഷ്യയിലെ പഠനകാലത്തു തന്നെ ഉമ്മാറ്റിക് നെറ്റ്‍വർക്ക് ഫോർ സ്ട്രാറ്റജിക് ഡെവലപ്മെൻറ് എന്ന അന്തർദേശീയ മുസ്‍ലിം കൂട്ടായ്മയുടെ അധ്യക്ഷനായിരുന്ന മുനവ്വറലി തങ്ങൾ കേരളത്തിനകത്തും പുറത്തുമുള്ള ഒട്ടനവധി സംരംഭങ്ങൾക്ക് നേതൃത്വം നൽകുന്നു. ഫോറം ഫോർ കമ്മ്യൂണൽ ഹാർമണി ഇന്ത്യ അധ്യക്ഷൻ, സൈൻ ഹ്യൂമൻ റിസോഴ്സ് ഡെവലപ്മെൻറ് ആൻറ് റിസർച്ച് സെൻറർ ചെയർമാൻ, അന്നഹ്ദ അറബിക് മാഗസിൻ മാനേജിങ് ഡയറക്ടർ, അത്തിപ്പറ്റ ഫത്ഹുൽ ഫത്താഹ് സെൻറർ പ്രസിഡൻറ്, ദാറുൽ ഹുദാ ഇസ്‍ലാമിക് യൂനിവേഴ്‍സിറ്റി നാഷനൽ പ്രൊജക്ട് ചെയർമാൻ, എം.ഇ.എ എഞ്ചിനീയറിങ് കോളജ് ട്രഷറർ, വളാഞ്ചേരി മർകസുത്തർബിയത്തിൽ ഇസ്‍ലാമിയ്യ വൈസ് പ്രസിഡൻറ്, ദാറുൽ ഹുദാ ഇസ്‍ലാമിക് യൂനിവേഴ്‍സിറ്റി അക്കാദമിക് സെനറ്റ് അംഗം തുടങ്ങി നിവരധി പദവികൾ അദ്ദേഹം വഹിക്കുന്നുണ്ട്. നിലവിൽ മുസ്‌ലിം യൂത്ത് ലീഗ് സംസ്ഥാന അധ്യക്ഷനാണ്.

ഓസ്ട്രിയ, ബഹ്റൈൻ, ബെൽജിയം, ഡെന്മാർക്ക്, ഈജിപ്ത്, ഫ്രാൻസ്, ജർമനി, ഹോളണ്ട്, ഇന്തോനേഷ്യ, ഇറ്റലി, ലിബിയ, മ്യാന്മർ, മലേഷ്യ, മൊറോക്കോ, ഒമാൻ, പലസ്തീൻ, ഖത്തർ, സൌദി അറേബ്യ, സിംഗപ്പൂർ, ദക്ഷിണ കൊറിയ, സ്പെയിൻ, ശ്രീലങ്ക, സ്വീഡൻ, സ്വിറ്റ്സർലൻറ്, തുർക്കി, യു.എ.ഇ, ഇംഗ്ലണ്ട്, അമേരിക്ക ഉൾപ്പെടെ ഒട്ടനവധി രാഷ്ട്രങ്ങളിൽ മുനവ്വറലി തങ്ങൾ സന്ദർശനം നടത്തിയിട്ടുണ്ട്.



</doc>
<doc id="288935" url="https://ml.wikipedia.org/wiki?curid=288935" title="കാട് (ചലച്ചിത്രം)">
കാട് (ചലച്ചിത്രം)

നീലാപ്രൊഡക്ഷൻസിന്റെ ബാനറിൽ പി. സുബ്രഹ്മണ്യം നിർമിച്ച മലയാളചലച്ചിത്രമാണ് കാട്. ശ്രീകുമാരൻ തമ്പി രചിച്ച ആറുഗാനങ്ങളുള്ള ഈ ചിത്രം 1973 സെപ്റ്റംബർ 1-ന് പ്രദർശനം തുടങ്ങി.






</doc>
<doc id="288949" url="https://ml.wikipedia.org/wiki?curid=288949" title="ജസ്വന്ത് സിംഗ് റാവത്">
ജസ്വന്ത് സിംഗ് റാവത്

മഹാവീരചക്രം മരണാനന്തര ബഹുമതിയായി ലഭിച്ച ഗർവാൾ റൈഫിളിലെ നാലാം സേനാവിഭാഗത്തിൽ പെട്ട ഒരു കാലാൾപ്പടയാളി ആയിരുന്നു റൈഫിൾമാൻ ജസ്വന്ത് സിംഗ് റാവത്(4039009). 
1962 ലെ ഇന്തോ-ചൈന യുദ്ധത്തിലെ വീരനായകനായിരുന്നു റൈഫിൾ മാൻ ജസ്വന്ത് സിംഗ് റാവത്.

ഇന്ത്യയും ചൈനയും തമ്മിൽ നടന്ന അതിർത്തി തർക്കത്തെ തുടർന്നുള്ള യുദ്ധമായിരുന്നു അത്.1962 ഒക്ടോബർ 20-നാണ് ചൈനീസ് സൈന്യം ഇന്ത്യൻ അതിർത്തിക്കുള്ളിലേക്ക് പ്രവേശിച്ചത്. നവംബർ 21-ന് തിരിച്ചുപോവുകയും ചെയ്തു.ചെറിയ ചെറിയ കൈയേറ്റങ്ങളിലൂടെ മൂർചിച്ച പ്രശ്നം 1959-ലെ തിബെത്ത് പ്രക്ഷോഭത്തെത്തുടര്ന്ന് ദലൈലാമയ്ക്ക് ഇന്ത്യ അഭയം കൊടുത്തതോടെ വഷളായി, 1962-ല് യുദ്ധത്തില് കലാശിക്കുകയാണു ചെയ്തത്..

നവംബർ 17-നു നടന്ന ചൈനയുടെ ആസൂത്രിതമായ ആക്രമണത്തില് ഇന്ത്യക്ക് പുറകോട്ട് പോകേണ്ടിവന്നു. യുദ്ധത്തിൽ പരാജയമേറ്റുകൊണ്ടിരുന്ന ഇന്ത്യൻ സൈന്യത്തോട് തവാങ് പോസ്റ്റിൽ നിന്നും പിൻവാങ്ങുവാൻ നിർദ്ദേശം ലഭിച്ചു.ജസ്വന്ത് സിംഗ് പിന്തിരിയാൻ മനസ്സില്ലായിരുന്നു.സമുദ്ര നിരപ്പിൽ നിന്നും പതിനായിരം അടി(3000 മീറ്റർ) ഉയരത്തിലെ തണുത്തുറഞ്ഞ യുദ്ധഭൂമിയിൽ ജസ്വന്ത് സിംഗും സഹായത്തിനായി സേല,നൂറ"(ഇന്ന് അവിടേക്കുള്ള വഴി സേല പാസ്സ് എന്നും പ്രധാനപാത നൂറ എന്ന പേരിലുമാണ് അറിയപ്പെടുന്നത്.)" എന്ന മോൺപ്പ വിഭാഗത്തിൽ പെട്ട രണ്ട് പെൺകുട്ടികളും മാത്രം ശേഷിച്ചു.മലമുകളിൽ സ്ഥാപിച്ചിട്ടുള്ള ബങ്കറിൽ നിന്നും നിരന്തരം വെടി ഉതിർത്തുകൊണ്ട് ജസ്വന്ത് ശക്തമായ പ്രതിരോധ നിര ഉയർത്തി.അവർ വിവിധ സ്ഥലങ്ങളിൽ ആയുധങ്ങൾ സ്ഥാപിച്ചു കൊണ്ട് പല ദിശകളിൽ ഇന്നും ആക്രമണം നടത്തി.മലമുകളിൽ ഒരു കൂട്ടം പട്ടാളക്കാർ ഉണ്ടെന്ന് ചൈനീസ് പട്ടാളത്തെ കബളിപ്പിക്കാൻ ഇത് സഹായിച്ചു.നീണ്ട എഴുപത്തി രണ്ടു മണിക്കൂർ ശത്രുരാജ്യത്തോട് അദ്ദേഹം പൊരുതി നിന്നു.അവസാനം ജസ്വന്തിനു മലമുകളിലേക്ക് റേഷൻ എത്തിയ്ക്കുന്ന ആളെ ചൈനീസ് പട്ടാളം പിടികൂടുകയും,ഒരു പട്ടാളക്കാരൻ മാത്രമേ അവിടെ ശേഷിക്കുന്നുള്ളൂ എന്ന് മനസ്സിലാക്കുകയും ചെയ്തു.ചൈനീസ് പട്ടാളം മുകളിലെത്തി ആക്രമണം നടത്തി.അവിടെ വെച്ചുള്ള ഗ്രനേഡ് ആക്രമണത്തിൽ സേല കൊല്ലപ്പെട്ടു.നൂറയെ പട്ടാളം പിടിച്ചു.പിടിക്കപ്പെടുമെന്ന് ഉറപ്പായപ്പോൾ ജസ്വന്ത് സിംഗ് സ്വയം നിറയൊഴിച്ചു.കലിയടങ്ങാത്ത ചൈനീസ് പട്ടാളം ജസ്വന്ത് സിംഗിന്റെ തലവെട്ടിയെടുത്ത് ചൈനയിലേയ്ക്ക് കൊണ്ട് പോയി.യുദ്ധത്തിൽ ഏതാണ്ട് 26000 ചതുരശ്ര മൈൽ സ്ഥലം ചൈന കൈയ്യടക്കുകയും നവംബർ 21നു ഏകപക്ഷീയമായി വെടിനിർത്തൽ പ്രഖ്യാപിക്കുകയും ചെയ്തു.ഒറ്റയ്ക്കുള്ള പോരാട്ടത്തിൽ ജസ്വന്ത് സിംഗ് മുന്നൂറിൽ പരം ചൈനീസ് പട്ടാളക്കാരെ വധിച്ചു.
പിന്നീട് വെടിനിർത്തലിനു ശേഷം ജസ്വന്ത് സിംഗിന്റെ ധീരതയിൽ മതിപ്പ് തോന്നിയ ചൈനീസ് കമാന്റർ,ആ ധീരജവാന്റെ ഒരു വെങ്കല പ്രതിമയുണ്ടാക്കി, വെട്ടിയെടുത്ത തലയോടൊപ്പം ഇന്ത്യക്ക് കൈമാറി.അരുണാചൽ പ്രദേശിലെ തവാങ് ജില്ലയിൽ നിന്നും 25 കി.മീ അകലെ നുരനാംഗിൽ ആർമി ജസ്വന്ത് ഘർ എന്ന പേരിൽ ഒരു സ്മാരകം പണിതു.ചൈന നൽകിയ വെങ്കല പ്രതിമ അതിൽ സ്ഥാപിച്ചു.ജസ്വന്തിന്റെ സാന്നിധ്യം അവിടെ ഇന്നും ഉണ്ടെന്ന് വിശ്വസിക്കപ്പെടുന്നു.അന്നു മുതൽ ജസ്വന്ത് സിംഗിനെ പരിചരിയ്ക്കുവാൻ അഞ്ചു ആർമി ഉദ്യോഗസ്ഥരെ നിയമിച്ചിട്ടുണ്ട്.

സിനോ-ഇന്ത്യൻ അതിർത്തി (സേല പാസ്സ്) വഴി കടന്നു പോകുന്ന ഏതൊരു പട്ടാളക്കാരനും അത് എത്ര ഉന്നതനായാലും ജസ്വന്ത് സിംഗിനു ശ്രദ്ധാഞ്‌ജലി അർപ്പിച്ചിട്ടേ പോകാറുള്ളൂ. ഇന്നു സിനോ-ഇന്ത്യൻ അതിർത്തിൽ 'ബാബ ജസ്വന്ത് സിംഗ് രാവത്തിനെ' ഒരു ആരാധനാമൂർത്തിയയാണു കാണുന്നത്.

അവിടെയുള്ള പട്ടാളക്കാർക്കിടയിൽ ജസ്വന്ത് സിംഗ് ഇന്നും ജീവിക്കുന്നു.ബാബയുടെ സാന്നിധ്യം അവിടെ ഇന്നും ഉണ്ടെന്ന് അവർ വിശ്വസിക്കുന്നു. മരിച്ചിട്ടും മരിയ്ക്കാത്ത ആ ധീരജവാനെ ഇരുപത്തിനാലു മണിക്കൂറും പരിചരിയ്ക്കുവാൻ അഞ്ചു ആർമി ഉദ്യോഗസ്ഥരുണ്ട് ജസ്വന്ത് സിംഗിനു വേണ്ടി അതിരാവിലെ കൃത്യം 4.30നു ചായ,9 മണിക്ക് പ്രഭാതഭക്ഷണം,രാത്രി 7 മണിക്ക് അത്താഴം എന്നിവയൊരുങ്ങുന്നു.ബാബയുടെ ഷൂ പോളീഷ് ചെയ്തു വയ്ക്കുകയും,കിടക്കമടക്കി വയ്ക്കുകയും,യൂണിഫോം തയ്യാറാക്കി വയ്ക്കുകയും ചെയ്യുന്നു. ജസ്വന്ത് സിംഗിന്റെ പേരിൽ വരുന്ന കത്തുകൾ കൊണ്ട് കൊടുക്കുകയും അദ്ദേഹം അത് വായിച്ചിരിക്കുമെന്ന വിശ്വാസത്തിൽ പിറ്റേദിവസം കത്തുകൾ എടുത്ത് മാറ്റുകയും ചെയ്യുന്നു.എന്നിങ്ങനെ ചിട്ടകൾക്ക് ഒരു വീഴ്ചയും ഇല്ലാതെ നടക്കുന്നു..ഇവിടെയുള്ള പട്ടാളക്കാർ ബാബയെ പരിചരിക്കുക മാത്രമല്ല അപകടസാദ്ധ്യത നിറഞ്ഞ ആ മലനിരകളിലൂടെ യാത്രചെയ്യുന്ന യാത്രക്കാരെ സഹായിക്കുകയും ചായയും ലഘുഭക്ഷണവും നൽകുകയും ചെയ്യുന്നു..

ജസ്വന്ത് സിംഗ് ഉപയോഗിച്ചിരുന്ന വസ്തുക്കളെല്ലാം ഒരു മുറിയിൽ സൂക്ഷിച്ച് വെച്ചിട്ടുണ്ട്. അദ്ദേഹത്തിനു വന്ന കത്തുകൾ,വിവാഹ ക്ഷണക്കത്തുകൾ അങ്ങനെ വർഷങ്ങളായി ജസ്വന്ത് സിംഗിന്റെ പേരിൽ വരുന്നതെല്ലാം സൂക്ഷിച്ചു വെച്ചിരിക്കുന്നു.ജസ്വന്ത് സിംഗിന്റെ മരണശേഷവും അദ്ദേഹത്തിന് എട്ട് ഉദ്യോഗക്കയറ്റങ്ങൾ ലഭിച്ചു.മരണപ്പെടുമ്പോൾ റാഫിൾമാൻ പദവിയിലുണ്ടായിരുന്ന അദ്ദേഹത്തിനു ഇപ്പോൾ മേജർ ജനറൽ പദവിയാണുള്ളത്..ശമ്പളം,അവധി തുടങ്ങി ജീവിച്ചിരിക്കുന്ന ഒരു പട്ടാളജനറലിനു വേണ്ട എല്ലാ പതിവു പരിചരണങ്ങളും ജൻവന്ത് സിംഗിന് ഇപ്പോഴും ലഭിക്കുന്നു.ബന്ധുമിത്രാതികളുടെ വിശേഷ ദിവസങ്ങളിൽ അദ്ദേഹത്തിന്റെ കുടുംബാംഗങ്ങൾ അവധിയ്ക്കായി അപേക്ഷ നൽകും,അവധി അപേക്ഷ അംഗീകരിച്ചാൽ പട്ടാളക്കാർ പൂർണ്ണ സൈനിക ബഹുമതികളോടെ ജസ്വന്ത് സിംഗിന്റെ ഛായാചിത്രം അദ്ദേഹത്തിന്റെ ജന്മസ്ഥലത്തേക്ക് കൊണ്ടു പോകുകയും അവധി അവസാനിക്കുമ്പോൾ തിരിച്ച് കൊണ്ടു വന്ന് വെക്കുകയും ചെയ്യും.രേഖകളിൽ ജനറൽ ജസ്വന്ത് സിംഹ് 1962 ലെ യുദ്ധത്തിൽ കൊല്ലപ്പെട്ടു.എങ്കിലും,ജീവിച്ചിരിയ്ക്കുന്ന ഒരു പട്ടാള ജനറലിനു കിട്ടേണ്ട എല്ലാ ബഹുമാനവും നൽകി ഭാരതാംബയുടെ വീരപുത്രനെ ഇൻഡ്യൻ ആർമി ഇന്നും പരിചരിയ്ക്കുന്നു.


</doc>
<doc id="288953" url="https://ml.wikipedia.org/wiki?curid=288953" title="ലെനപീ">
ലെനപീ

ഒരു അമേരിക്കൻ ആദിവാസി ഗോത്രവും ഫസ്റ്റ് നേഷൻസിൽപ്പെടുന്ന ജനവിഭാഗവുമാണ് ലെനപീ (ഇംഗ്ലീഷ്: Lenape ). പരമ്പരാഗതമായി ഡെലാവെയർ നദി പ്രസ്ഥപ്രദേശം, പടിഞ്ഞാറൻ ലോങ് ഐലൻഡ്, ലോവർ ഹഡ്സൺ വാലി എന്നിവിടങ്ങൾ ചുറ്റിപ്പറ്റിയുള്ള മലമ്പ്രദേശങ്ങളിൽ വസിച്ചിരുന്ന ഇവരെ ഡെലാവെയർ ഇന്ത്യൻസ് എന്നും വിളിക്കാറുണ്ട്.


</doc>
<doc id="288955" url="https://ml.wikipedia.org/wiki?curid=288955" title="2014 ഇന്ത്യൻ പ്രീമിയർ ലീഗ്">
2014 ഇന്ത്യൻ പ്രീമിയർ ലീഗ്

2014 ഇന്ത്യൻ പ്രീമിയർ ലീഗ് അഥവാ ഐ.പി.എൽ. 2014, ബി.സി.സി.ഐ. 2008-ൽ സൃഷ്ടിച്ച ട്വന്റി 20 ക്രിക്കറ്റ്‌ ലീഗായ ഇന്ത്യൻ പ്രീമിയർ ലീഗിന്റെ ഏഴാമത്തെ സീസണാണ്. ലീഗിന്റെ ഒരു ഭാഗം ലോക്സഭാ തെരഞ്ഞെടുപ്പ് കാരണം സൗദി അറോബ്യയിലാണ് നടന്നത്. ആദ്യ 20 മത്സരങ്ങൾ യു.എ.ഇയിലെ അബു ദാബി, ദുബായ്, ഷാർജ തുടങ്ങിയ സ്റ്റേഡിയങ്ങളിൽ നടന്നു. 2014 മേയ് 2ന് ഇന്ത്യയിൽ കളി ആരംഭിച്ചു. 
2013 12 and 13 February 2014 ഫെബ്രുവരി 12, 13 തീയതികളിൽ 2014 സീസണിലെ താരലേലം നടന്നു. 14 കോടിക്ക് യുവ്‌രാജ് സിങ്ങിനെ വിജയ് മല്യയുടെ ബാംഗ്ലൂരും 12 കോടിക്ക് ദിനേഷ് കാർത്തിക്കിനെ ഡൽഹിയും സ്വന്തമാക്കി.

Source:

 



</doc>
<doc id="288961" url="https://ml.wikipedia.org/wiki?curid=288961" title="സബ്രീന ഔസാനി">
സബ്രീന ഔസാനി

അൾജീരിയൻ വംശത്തിൽ പെട്ട ഫ്രഞ്ച് നടി ആണ് സബ്രീന ഔസാനി (ജ: 6 ഡിസംബർ 1988, സെന്റ്-ഡെന്നിസിൽ വച്ച്). ഗെയിംസ് ഓഫ് ലവ് ആൻഡ് ചാൻസ് എന്ന ഫ്രഞ്ച് ചലച്ചിത്രത്തിൽ ഫ്രീഡ എന്ന കഥാപാത്രത്തെ അവതരിപ്പിച്ചാണ് സബ്രീന പ്രശസ്തയായത്.


</doc>
<doc id="288985" url="https://ml.wikipedia.org/wiki?curid=288985" title="പോർട്ട് മോറെസ്ബി">
പോർട്ട് മോറെസ്ബി

പാപുവ ന്യൂ ഗിനിയയുടെ തലസ്ഥാന നഗരമാണ് പോർട്ട് മോറെസ്ബി. ഇവിടത്തെ ഏറ്റവും വലിയ നഗരവും ഇത് തന്നെ. പാപുവ ഉൾക്കടലിന് സമീപമാണ് ഈ നഗരം സ്ഥിതി ചെയ്യുന്നത്. ന്യൂ ഗിനിയ ദ്വീപിലെ പാപുവാ അർദ്ധ ദ്വീപിന്റെ തെക്ക് കിഴക്ക് ഭാഗത്ത് ഉള്ള ഈ പ്രദേശം രണ്ടാം ലോകമഹായുദ്ധസമയത്ത് ജപ്പാന്റെ അധീനതയിലായിരുന്നു. 

2011 ൽ ഇവിടത്തെ ജനസംഖ്യ 364,145 ആയിരുന്നു. നൂറ്റാണ്ടുകളായി ഈ പ്രദേശത്ത് മൊട്വാൻ ഗോത്രവംശജരായിരുന്നു അധിവസിക്കുന്നത്. ഈ പ്രദേശത്ത് ആദ്യമായി എത്തിയ യൂറോപ്യൻ ജോൺ മോറെസ്ബി ആയിരുന്നു. 1873 ഇൽ ഇവിടെ എത്തിയ അദ്ദേഹം,അദ്ദേഹത്തിന്റെ പിതാവിന്റെ ( അഡ്മിറൽ സർ ഫെയർ ഫാക്സ് മോറെസ്ബി) ബഹുമാനാർഥം പോർട്ട് മോറെസ്ബി എന്ന് നാമകരണം ചെയ്തു. 

ഇക്കണോമിസ്റ്റ് മാസിക നടത്തിയ കണക്കെടുപ്പ് പ്രകാരം ജനവാസത്തിനു ഏറ്റവും അനുകൂലമല്ലാത്ത നഗരങ്ങളിൽ ഒന്നാണിത്. 


</doc>
<doc id="289083" url="https://ml.wikipedia.org/wiki?curid=289083" title="നെടുംചെഴിയ പാണ്ഡ്യൻ">
നെടുംചെഴിയ പാണ്ഡ്യൻ

സംഘകാലത്തെ ഏറ്റവും പ്രസിദ്ധനായ പാണ്ഡ്യ രാജാവ് ആയിരുന്നു നെടുംചെഴിയ പാണ്ഡ്യൻ . തിരുവാളൂരിനു സമീപമുള്ള തലൈയാലങ്കാനത്ത് വച്ച് ഇദ്ദേഹം ചോള രാജാക്കന്മാരുടെ ഒരു സഖ്യത്തെ പരാജയപ്പെടുത്തി. ചേരരാജാവായിരുന്ന മാന്തരൻ ചേരലിനെ ഇദ്ദേഹം തടവുകാരനായി പിടിച്ചു. 
നെടുംചെഴിയ പാണ്ഡ്യന്റെ പ്രസിദ്ധ വിജയങ്ങളെ തുടർന്നു അദ്ദേഹത്തെ തലൈയാലങ്കാനത്ത് വിജയം പൂണ്ട പാണ്ഡ്യൻ എന്നാണു സംഘകൃതികളിൽ പിന്നീട് പരാമർശിക്കുന്നത്. 


</doc>
<doc id="289087" url="https://ml.wikipedia.org/wiki?curid=289087" title="ഹിപ്പാലസ്">
ഹിപ്പാലസ്

പുരാതന ഗ്രീക്ക് നാവികൻ ആയിരുന്നു ഹിപ്പാലസ്(Ancient Greek: Ἵππαλος). ഇദ്ദേഹമാണ് ആദ്യമായി മൺ‌സൂൺ എന്ന് അറിയപ്പെടുന്ന കാലവർഷക്കാറ്റ് കണ്ടുപിടിച്ചത്. 

ഇദ്ദേഹം ബിസി ഒന്നാം നൂറ്റാണ്ടിൽ ജീവിച്ചിരുന്നു എന്ന് വിശ്വസിക്കപ്പെടുന്നു. 

പെരിപ്ലസ് എന്ന കൃതിയിൽ പറഞ്ഞത് പ്രകാരം ചെങ്കടലിൽ നിന്നും ഇന്ത്യൻ മഹാസമുദ്രം വഴി ഇന്ത്യയിലേക്ക് ഉള്ള വഴി കണ്ടെത്തിയത് ഇദ്ദേഹമായിരുന്നു.
ഹിപ്പാലസ് കണ്ടെത്തിയ പാത ഇന്ത്യയുമായുള്ള വ്യാപാര ബന്ധങ്ങള്ക്കും തദ്വാരാ റോമൻ സാമ്രാജ്യത്തിന്റെ സാമ്പത്തിക വികാസത്തിനും കാരണമായി . 
ഈ പാത വഴിയായിരുന്നു ചെങ്കടലിലെ തുറമുഖമായ ബെരെനീസിൽ നിന്നും ചോള,ചേര , പാണ്ഡ്യ രാജ്യങ്ങളിലേക്ക് ആദ്യമായി കപ്പലുകൾ വരാൻ തുടങ്ങിയത് 

Federico De Romanis and André Tchernia, Crossings: Early Mediterranean Contacts with India (New Delhi 1997)


</doc>
<doc id="289089" url="https://ml.wikipedia.org/wiki?curid=289089" title="വാകാടക രാജവംശം">
വാകാടക രാജവംശം

എഡി മൂന്നാം നൂറ്റാണ്ടിൽ ഭാരതത്തിൽ നിലനിന്നിരുന്ന ഒരു രാജവംശമായിരുന്നു വാകാടക രാജവംശം. ഇന്നത്തെ ഭാരതത്തിലെ മധ്യപ്രദേശ്,മഹാരാഷ്ട്ര,ബീഹാർ തുടങ്ങിയ സംസ്ഥാനങ്ങൾ ഉൾപ്പെട്ടതായിരുന്നു വാകാടക രാജവംശം . ഐതിഹ്യ പ്രകാരം വിന്ധ്യശക്തി എന്ന രാജാവാണ് ഈ രാജവംശം സ്ഥാപിച്ചത്. ബീഹാറിലെ പുരിക ആയിരുന്നു ഇവരുടെ തലസ്ഥാനം.

വിന്ധ്യശക്തിയെ പിന്തുടർന്നു പ്രവരസേന ഒന്നാമൻ ഭരണം നിർവഹിച്ചു . ഈ വംശത്തിൽ ചക്രവർത്തി പദം അലങ്കരിച്ച ആദ്യത്തെ പ്രമുഖ രാജാവ് ഇദ്ദേഹമായിരുന്നു. അദ്ദേഹം രാജ്യവിസ്തൃതി വർദ്ധിപ്പിച്ച് സാമ്രാട്ട് എന്ന പദവിയും നേടി. പ്രവരസേനൻ രണ്ടാമൻ ( CE 410-4445 ) ആയിരുന്നു വാകാടക രാജവംശത്തിലെ പിന്നത്തെ പ്രമുഖ രാജാവ്.
കാളിദാസൻ പരിഷ്കരിച്ചത് എന്ന് വിശ്വസിക്കപ്പെടുന്ന "സേതുബന്ധം" എന്ന പ്രാകൃതഭാഷാ കാവ്യത്തിന്റെ കർത്താവ് ഇദ്ദേഹമായിരുന്നു. 

ഗുപ്തസാമ്രാജ്യത്തിന്റെ അതേ കാലഘട്ടത്തിൽ തന്നെയായിരുന്നു വാകാടക സാമ്രാജ്യവും നിലനിന്നിരുന്നത്. CE 550 ൽ ചാലൂക്യർ വാകാടകരെ പരാജയപ്പെടുത്തിയതോടെ ഈ സാമ്രാജ്യം അവസാനിച്ചു.

ഉത്തരേന്ത്യൻ സംസ്കാരവും കലകളും ഡക്കാണിൽ പ്രചരിക്കുന്നതിനു വാകാടക സാമ്രാജ്യം സഹായകമായി. ഹൂണൻമാരുടെ ആക്രമണകാലത്ത് രാജ്യത്തിന്റെ ഭദ്രത കാത്ത് സൂക്ഷിക്കുന്നതിൽ ഇവർ വിജയിച്ചു. ഇവരുടെ പ്രോത്സാഹനത്തിൽ സംസ്കൃത ഭാഷ ഗണ്യമായ പുരോഗതി കൈവരിച്ചു. മധ്യേന്ത്യയിലെ പല ഗുഹാ ചിത്രങ്ങളോടും അജന്തയിലെ ചുമര ചിത്രങ്ങളോടും ഇവർക്ക് ബന്ധം ഉള്ളതായി വിശ്വസിക്കപ്പെടുന്നു . വൈഷ്ണവ ശിവ മതങ്ങൾ ഇക്കാലത്ത് അഭിവൃദ്ധി പ്രാപിച്ചു.

ഇന്ത്യാ ചരിത്രം - എ ശ്രീധരമേനോൻ - വാകാടകരും ഹൂണന്മാരും - പേജ് 170-172


</doc>
<doc id="289093" url="https://ml.wikipedia.org/wiki?curid=289093" title="പയററുപാക">
പയററുപാക

ആലപ്പുഴ ജില്ലയിൽ കാവാലത്തിനടുത്ത് കൈനടിയോടു ചേർന്ന് കിടക്കുന്ന പ്രദേശമാണ് പയറ്റുപാക്ക.പ്രധാനമായും നെൽ കൃഷി ആണ് ഇവിടുത്തെ വരുമാനമാർഗം.ഇവിടേയ്ക്ക് കോട്ടയം വഴിയും ചങ്ങനാശേരി വഴിയും എത്തിചേരാം. കോട്ടയത്തുനിന്നും ചിങ്ങവനം കഴിഞ്ഞു ഔട്പോസ്റ്റ് ജെഗ്ഷനിൽനിന്നും വലത്തോട്ട് തിരിഞ്ഞു നാല് കിലോ മീറ്റർ വന്നാൽ ഈര എന്ന സ്ഥലത്തെത്തും.അതുകഴിഞ്ഞാൽ ചക്കച്ചന്പാക്ക.അവിടെനിന്നും ഇടത്തോട്ട് പോയാൽ പയറ്റുപാക്ക ആയി.ചങ്ങനാശേരി വഴി വന്നാൽ തുരുത്തിയിൽ നിന്നും ഇടത്തോട്ട് തിരിഞ്ഞു മുളക്കാംതുരുത്തി, വാലടി കഴിഞ്ഞു വലത്തോട്ട് വന്നാൽ പയറ്റുപാക്ക ആയി.അടുത്ത സ്ഥലങ്ങൾ കാവാലം,കൈനടി,മുളക്കാംതുരുത്തി എന്നിവയാണ്.


</doc>
<doc id="289096" url="https://ml.wikipedia.org/wiki?curid=289096" title="സിംഹവിഷ്ണു">
സിംഹവിഷ്ണു

സിംഹവർമ്മൻ മൂന്നാമന്റെ മകനായിരുന്ന പല്ലവ രാജാവായിരുന്നു സിംഹവിഷ്ണു (CE 560-580) . (Tamil: சிம்மவிஷ்ணு) ഇദ്ദേഹം അവനിസിംഹൻ ( அவனிசிம்மன் ) എന്നും അറിയപ്പെട്ടിരുന്നു. കാഞ്ചീപുരം തലസ്ഥാനമാക്കി ഭരിച്ചിരുന്ന മൂന്നാമത്തെ പല്ലവ രാജവംശത്തിന്റെ സ്ഥാപകനായിട്ടാണ് സിംഹവിഷ്ണുവിനെ കണക്കാക്കുന്നത്. ഈ കാലഘട്ടത്തിലെ പല്ലവർ,ശിലകളിലായിരുന്നു അവരുടെ ശാസനങ്ങൾ കൊത്തിവയ്പ്പിച്ചിരുന്നത്.
മഹാന്മാരായ പല്ലവർ എന്ന് അറിയപ്പെട്ടിരുന്ന രാജവംശമായിരുന്നു ഇവരുടേത്.ഇദ്ദേഹത്തിന്റെ ഭരണകാലത്ത് ഇന്നത്തെ ചെന്നൈമുതൽ കാവേരി വരെ ഇവരുടെ സാമ്രാജ്യം വ്യാപിച്ചിരുന്നു. ഇദ്ദേഹം ചോളർ,പാണ്ഡ്യർ,
കളഭ്രർ തുടങ്ങിയവരെ പരാജയപ്പെടുത്തിയതായി അവകാശപ്പെടുന്നു. സിംഹവിഷ്ണുവിന്റെ ഭരണകാലത്തായിരുന്നു സുപ്രസിദ്ധ കവിയായിരുന്ന ഭാരവി , കാഞ്ചി സന്ദർശിച്ചത്. ദക്ഷിണ ഭാരതത്തിൽ പല്ലവരുമായി ബന്ധപ്പെട്ടിട്ടുള്ള മഹത്തായ രാഷ്ട്രീയ 
സാംസ്കാരിക നേട്ടങ്ങളുടെ ചരിത്രം തുടങ്ങുന്നത് സിംഹവിഷ്ണുവിന്റെ കാലത്തോടു കൂടിയാണ് . 


</doc>
<doc id="289100" url="https://ml.wikipedia.org/wiki?curid=289100" title="വിജയാലയ ചോഴൻ">
വിജയാലയ ചോഴൻ

848 CE കാലഘട്ടത്തിൽ ചോള സാമ്രാജ്യം പുനഃസ്ഥാപിച്ച ഭരണാധികാരിയായിരുന്നു വിജയാലയ ചോഴൻ.കാവേരി നദിക്ക് വടക്കുള്ള പ്രദേശമാണ് ഇദ്ദേഹം ഭരിച്ചിരുന്നത്. മദ്ധ്യകാല ചോളസാമ്രാജ്യത്തിന്റെ സ്ഥാപകൻ ആയി വിജയാലയൻ അറിയപ്പെടുന്നു.

ഉറൈയൂരിനടുത്ത് അധികാരം പുലർത്തിയിരുന്ന ഭരണാധികാരിയായിരുന്നു വിജയാലയ ചോഴൻ . തഞ്ചാവൂർ കീഴടക്കി അവിടം തലസ്ഥാനമാക്കിയാണു വിജയാലയൻ ചോളസാമ്രാജ്യം സ്ഥാപിച്ചത്. ഇദ്ദേഹത്തിന്റെ പിൻഗാമികൾ ആയിരുന്ന ആദിത്യനും പരാന്തകനും കൂടുതൽ ആക്രമണങ്ങൾ നടത്തി സാമ്രാജ്യം വിസ്തൃതമാക്കി.ആദ്യകാല ചോളരാജാവായിരുന്ന കരികാലചോളന്റെ മരണശേഷം ക്ഷയിച്ചുപോയ ചോള സാമ്രാജ്യം പല്ലവരുടെ പതനത്തിനു ശേഷം മധ്യകാലത്ത് വിജയാലയന്റെ ആഗമനത്തെ തുടർന്നു വീണ്ടും ശക്തിപ്രാപിക്കുകയായിരുന്നു. 


</doc>
<doc id="289113" url="https://ml.wikipedia.org/wiki?curid=289113" title="സുർജിത് പാതർ">
സുർജിത് പാതർ

പഞ്ചാബി എഴുത്തുകാരനാണ് സുർജിത് പാതർ.
ജലന്ധർ ജില്ലയിലെ പാതറാണ് സുർജിത് പാതറിന്റെ സ്വദേശം. കപുർതലയിലെ രൺധീർ കോളേജിൽ നിന്നും പട്യാലയിലെ പഞ്ചാബി യൂണിവേഴ്സിറ്റിയിൽനിന്നും ബിരുദം നേടിയിട്ടുണ്ട്. ഗുരു നാനാക്ക് സർവകലാശാലയിൽ നിന്നും പി.എച്ച്.ഡി ബിരുദം നേടി. പഞ്ചാബ് അഗ്രികൾച്ചർ സർവകലാശാലയിൽ നിന്നും അധ്യാപകനായി വിരമിച്ചു. അറുപതുകളിൽ എഴുതാൻ തുടങ്ങി. ചണ്ഡീഗഢിലെ പഞ്ചാബി സാഹിത്യ അക്കാദമിയുടെ പ്രസിഡന്റാണ്.
പഞ്ചാബി ചലച്ചിത്രമായ ഷഹീദ് ഉദ്ദം സിങ്ങിന്റെ സംഭാഷണം എഴുതിയത് സുർജിത് പാതറാണ്. ദീപ മേത്തയുടെ ഹെവൻ ഓൺ എർത്ത് എന്ന ചലച്ചിത്രത്തിനും സംഭാഷണം എഴുതിയിട്ടുണ്ട്.



</doc>
<doc id="289142" url="https://ml.wikipedia.org/wiki?curid=289142" title="നയ്യെർ മസൂദ്">
നയ്യെർ മസൂദ്

ഉറുദു കഥാകാരനാണ് നയ്യെർ മസൂദ്.
1936ൽ ജനിച്ചു. ലക്നൗ സർവകലാശാലയിലെ അധ്യാപകനായി വിരമിച്ചു.
ഉറുദു കഥകളുടെ വാർഷികത്തിന് 1997ൽ ബെയ്ജിങ്ങിന്റെ പുരസ്കാരം ലഭിച്ചിരുന്നു.

പെൻഗ്വിൻ ബുക്ക്‌സ്


</doc>
<doc id="289157" url="https://ml.wikipedia.org/wiki?curid=289157" title="ചതുരമുല്ല">
ചതുരമുല്ല

ചതുരക്കൊടി, ചതുരവള്ളി എന്നെല്ലാം അറിയപ്പെടുന്ന ചതുരമുല്ല കേരളത്തിൽ എല്ലായിടത്തും കാണപ്പെടുന്ന ഒരു വള്ളിച്ചെടിയാണ്. . ചതുരമുല്ലയുടേ വേരുകൊണ്ട് എണ്ണ കാച്ചി ഉപയോഗിച്ചാൽ വാതത്തിനും സന്ധിവേദനക്കും വളരെ കുറവുകിട്ടും എന്നു പറയപ്പെടുന്നു. ഈ എണ്ണ പുരട്ടി ചൂടുപിടിപ്പിക്കുകയാണ് വേണ്ടത്. ഉളുക്ക്, ചതവ് ഇവക്ക് ഇതിന്റെ ഇലയും ചെറുകടലാടിസമൂലം, പച്ചമഞ്ഞൾ ഇല എന്നിവ സമം അരച്ച് കുഴമ്പാക്കി പുരട്ടിയാൽ നീരും വേദനയും മാറും. തണ്ടുമുറിച്ചു നട്ടാണ് ചതുരമുല്ല കൃഷിചെയ്യുന്നത്. 



</doc>
<doc id="289166" url="https://ml.wikipedia.org/wiki?curid=289166" title="മാർ ദീവന്നാസിയോസ് ഒന്നാമൻ മെത്രാപ്പോലീത്ത">
മാർ ദീവന്നാസിയോസ് ഒന്നാമൻ മെത്രാപ്പോലീത്ത

1761-ൽ അഞ്ചാം മാർത്തോമ്മാ മലയാളക്കരയിലുണ്ടായിരുന്ന വിദേശ മെത്രാന്മാരുടെ സഹകരണമില്ലാതെ തന്റെ പിൻഗാമിയെ വാഴിച്ചു. ധർമരാജാവിന്റെ സമകാലികനായിരുന്ന ആറാം മാർത്തോമ്മാ 1770-ൽ അന്ത്യോക്യൻ മെത്രാന്മാരുടെ അധികാരം അംഗീകരിച്ച് അവരുടെ കൈവയ്‌പ്പോടെ മാർ ദിവന്നാസ്യോസ് ഒന്നാമൻ എന്ന പേര് സ്വീകരിച്ചു. 
മലങ്കര സഭയുടെ റോമാ സഭയുമായുള്ള ഇടപെടൽ, ടിപ്പു സുൽത്താന്റെ തിരുവിതാംകൂർ ആക്രമണം, കേണൽ മെക്കാളെ ബ്രിട്ടീഷ് റസിഡന്റായി നിയമിതനായത് എന്നിവയെല്ലാം മാർ ദിവന്നാസ്യോസ് ഒന്നാമന്റെ കാലത്തെ പ്രധാന സംഭവങ്ങളാണ്. 1806-ൽ തിരുവിതാംകൂർ സന്ദർശിച്ച ഇംഗ്ലീഷ് ഈസ്റ്റ് ഇൻഡ്യാ കമ്പനി ബംഗാൾ ചാപ്ലെയിൻ ക്ലോഡിയസ് ബുക്കാനൻ ന്റെ ഉത്സാഹത്തിൽ ബൈബിൾ പുതിയനിയമത്തിലെ നാലു സുവിശേഷങ്ങൾ സുറിയാനിയിൽ നിന്ന് മലയാളത്തിലേക്ക് തർജമ ചെയ്തു. 1811-ൽ ബോംബെയിലെ കുറിയർ പ്രസ്സിൽ അച്ചടിച്ച ഈ ബൈബിളിന്റെ പരിഭാഷയിൽ പ്രധാന പങ്കു വഹിച്ചത് മാർ ദിവന്നാസ്യോസ് ഒന്നാമന്റെ സെക്രട്ടറിയായിരുന്ന ഫിലിപ്പോസ് റമ്പാൻ ആണ്. 
മാർ ദിവന്നാസ്യോസിന്റെ കാലത്ത് കേണൽ മെക്കാളെയുടെ ഉത്സാഹത്താൽ തിരുവിതാംകൂർ സർക്കാരിൽ നിന്നു മലങ്കര സഭയ്ക്കു ലഭിച്ച പതിനായിരത്തഞ്ഞൂറു രൂപ (മൂവായിരം പൂവരാഹൻ) സഭയുടെ ആവശ്യങ്ങൾക്കായി ഒരു സ്ഥിരനിക്ഷേപമായി ബ്രിട്ടീഷ് ഗവൺമെന്റിനെ ഏൽപ്പിച്ചു. വട്ടിപ്പണം എന്ന പേരിൽ ഇത് അറിയപ്പെടുന്നു. 1808 ഏപ്രിൽ 7-ന് കാലം ചെയ്ത മാർ ദിവന്നാസ്യോസ് ഒന്നാമന്റെ ഭൗതിക ശരീരം പുത്തൻകാവ് പള്ളിയിൽ കബറടക്കി.


</doc>
<doc id="289248" url="https://ml.wikipedia.org/wiki?curid=289248" title="സൈസീജിയം പാലക്കാടൻസ്">
സൈസീജിയം പാലക്കാടൻസ്

അപൂർവ ഇനം ഞാവൽ മരമാണ് സൈസീജിയം പാലക്കാടൻസ് . ഭൂമുഖത്തുനിന്ന് അപ്രത്യക്ഷമായെന്ന് കരുതി അന്താരാഷ്ട്ര പരിസ്ഥിതി സംരക്ഷണ സംഘടനയുടെ 'റെഡ് ഡാറ്റാ'ബുക്കിൽ വംശനാശം സംഭവിച്ചിരിക്കാൻ ഇടയുള്ള സസ്യങ്ങളുടെ പട്ടികയിലാണ് ഇതിനെ ഉൾപ്പെടുത്തിയിരിക്കുന്നത്. 
കർണാടകത്തോട് ചേർന്ന ബ്രഹ്മഗിരി മലനിരകളിലെ നിത്യഹരിതവനത്തിൽ 2014 ൽ ഇതിനെ കണ്ടെത്തിയിരുന്നു.

ബ്രിട്ടീഷ് പട്ടാള ഉദ്യോഗസ്ഥനായിരുന്ന ആർ.എച്ച്. ബഡോം 150-ലധികം വർഷങ്ങൾക്കുമുമ്പ് പശ്ചിമഘട്ടത്തിലെ പറമ്പിക്കുളം വനമേഖലയിലാണ് ഈ ഞാവൽ ഇനം കണ്ടെത്തിയത്. ഇതിനെക്കുറിച്ച് 140-ലേറെ വർഷക്കാലം സസ്യശാസ്ത്ര ഗവേഷകർക്ക് വിവരമൊന്നും ഉണ്ടായിരുന്നില്ല. 1992-ൽ കേരള ഫോറസ്റ്റ് റിസർച്ച് ഇൻസ്റ്റിറ്റിയൂട്ടിലെ ഗവേഷകർ പറമ്പിക്കുളം വനത്തിലെ പണ്ടാരവരയിൽ നിന്ന് ഇവയുടെ പത്തോളം മരങ്ങൾ കണ്ടെത്തിയിരുന്നു.

15 മീറ്ററിലധികം ഉയരത്തിൽ വളരുന്ന ഈ മരം 1600 മീറ്റർ ഉയരത്തിലുള്ള നിത്യഹരിതവനങ്ങളിലാണ് കാണപ്പെടുന്നത്. ജനുവരി മുതൽ ജൂൺവരെയാണ് പൂക്കാലം.



</doc>
<doc id="289251" url="https://ml.wikipedia.org/wiki?curid=289251" title="പണ്ടാരവര">
പണ്ടാരവര

പറമ്പിക്കുളത്തെ ഏറ്റവും ഉയർന്ന മലയാണ് പണ്ടാരവര മല. പണ്ടാരവരമലയിൽനിന്നുള്ള നിരീക്ഷണത്തിൽ തമിഴ് അതിർത്തിയിലുള്ള ആനമല വന്യമൃഗസങ്കേതം, ചാലക്കുടി വനമേഖല, പറമ്പിക്കുളം വനമേഖല എന്നീ ഭാഗങ്ങൾ കാണാം. 


</doc>
<doc id="289480" url="https://ml.wikipedia.org/wiki?curid=289480" title="ലാല ഹൻസ്രാജ്">
ലാല ഹൻസ്രാജ്

ആര്യസമാജത്തിന്റെ അനുയായിയും, ഇന്ത്യൻ സ്വാതന്ത്ര്യസമര പ്രവർത്തകനുമായിരുന്നു ലാലാ ഹൻസ്രാജ് എന്ന മഹാത്മാ ഹൻസ്രാജ്. ദയാനന്ദ് ആംഗ്ലോ വേദിക് സ്കൂൾ സമ്പ്രദായം ആവിഷ്കരിച്ച് നടപ്പാക്കിയത് ഹൻസ്രാജിന്റെ നേതൃത്വത്തിലായിരുന്നു. ഇന്ത്യൻ സ്വാതന്ത്ര്യസമരത്തിൽ ലാലാ ലജ്പത് റായിയുടെ സഹപ്രവർത്തകനായിരുന്നു.

ബ്രിട്ടീഷ് ഇന്ത്യയിലെ പഞ്ചാബിൽ ഹോഷിയാർപൂർ ജില്ലയിലെ ബാജ്വാര എന്ന ഗ്രാമത്തിലാണ് 1864 ഏപ്രിൽ 19 ന് ഹൻസ്രാജ് ജനിച്ചത്. ഹൻസ്രാജിന്റെ 12ആമത്തെ വയസ്സിൽ അദ്ദേഹത്തിന്റെ പിതാവ് മരിച്ചു. ഹൻസ്രാജിന്റെ മുതിർന്ന സഹോദരനാണ് പിന്നീട് അദ്ദേഹത്തെ വളർത്തിയത്. കുടുംബം, ലാഹോറിലേക്ക് താമസം മാറ്റിയതുകൊണ്ട് പ്രാഥമിക വിദ്യാഭ്യാസം ലാഹോറിലായിരുന്നു. ബിരുദപഠനകാലത്താണ് സ്വാമി ദയാനന്ദസരസ്വതിയുടെ പ്രസംഗം കേൾക്കാനിടയാവുന്നത്. ദയാനന്ദസരസ്വതിയെ പരിചയപ്പെട്ടതോടെ ഹൻസ്രാജ് തന്റേയും ഭാവി ആര്യ സമാജത്തോടൊപ്പമായിരിക്കുമെന്ന് തീർച്ചപ്പെടുത്തുകയായിരുന്നു.

ലാലാ തന്റെ ബിരുദം പൂർത്തിയാക്കിയശേഷം, ഉദ്യോഗത്തിനായി ശ്രമിക്കാതെ, ആര്യ സമാജത്തിലെ തന്റെ സഹപ്രവർത്തകനായ ഗുരുദത്ത് വിദ്യാർത്ഥിയോടൊപ്പം ഒരു സ്കൂൾ ആരംഭിക്കാനാണ് അദ്ദേഹം ശ്രമിച്ചത്. പിന്നീട്, ദയാന്ദ് ആംഗ്ലോ വേദിക് കോളേജിന്റെ പ്രിൻസിപ്പലായി അദ്ദേഹം നിയമിതനായി. 1893 ൽ പഞ്ചാബിൽ ആര്യസമാജം പിളർന്നു. യാഥാസ്ഥിതികരുടെ വിഭാഗത്തെ നയിച്ചത് ലാലാ ഹൻസ്രാജും, ലാലാ ലജ്പത് റായിയും ചേർന്നായിരുന്നു. പണ്ഡിറ്റ് ലേഖ് റാമും, ലാലാ മുൻഷി റാമും ചേർന്നായിരുന്നു ഇടതുപക്ഷത്തിന്റെ നേതൃത്വം കയ്യാളിയിരുന്നത്. 25 വർഷത്തോളം ഹൻസ്രാജ് കോളേജിന്റെ പ്രിൻസിപ്പലായി സേവനമനുഷ്ഠിച്ചു.


</doc>
<doc id="289483" url="https://ml.wikipedia.org/wiki?curid=289483" title="രമാകാന്ത് രഥ്">
രമാകാന്ത് രഥ്

ഒറിയ എഴുത്തുകാരനാണ് രമാകാന്ത് രഥ് (ഒറിയ: ରମାକାନ୍ତ ରଥ) (ജ: 13 ഡിസംബർ 1934).
1934 ഡിസംബർ 13ന് കട്ടക്കിൽ ജനിച്ചു. ഒഡിഷയിൽ നിന്ന് ഇംഗ്ലീഷ് ലിറ്ററേച്ചറിൽ എ​. എ ബിരുദം നേടി. ഇന്ത്യൻ അഡ്മിനിസ്ട്രേറ്റീവ് സർവീസിൽ 1957ൽ ജോലിചെയ്തു തുടങ്ങി. ഒഡിഷയുടെ ചീഫ് സെക്രിട്ടറിയായി വിരമിച്ചു. അദ്ദേഹത്തിന്റെ ചില കവിതകൾ ഇംഗ്ലീഷിലേക്ക് പരിഭാഷപ്പെടുത്തിയിട്ടുണ്ട്.
1993 മുതൽ 1998 വരെ കേന്ദ്ര സാഹിത്യ അക്കാദമിയുടെ വൈസ് പ്രസിഡന്റായും 1998 മുതൽ 2003 വരെ കേന്ദ്ര സാഹിത്യ അക്കാദമിയുടെ പ്രസിഡന്റായും പ്രവർത്തിച്ചിട്ടുണ്ട്.


</doc>
<doc id="289497" url="https://ml.wikipedia.org/wiki?curid=289497" title="രാജേന്ദ്ര ചോളൻ">
രാജേന്ദ്ര ചോളൻ

രാജരാജ ചോളൻ ഒന്നാമന്റെ മകൻ ആയിരുന്ന പ്രഗൽഭനായ ചോള രാജാവായിരുന്നു രാജേന്ദ്ര ചോളൻ (തമിഴ്: முதலாம் இராசேந்திர சோழன்). തന്റെ പിതാവിന്റെ സാമ്രാജ്യ വികസന നയം പൂർവാധികം ശക്തിയോടെ ഇദ്ദേഹം നടപ്പിലാക്കി.1018 ൽ രാജേന്ദ്രൻ പാണ്ഡ്യരെ നിശ്ശേഷം പരാജയപ്പെടുത്തി . സിലോണും ഇദ്ദേഹത്തിന്റെ അധികാര പരിധിയിൽ ഉൾപ്പെട്ടിരുന്നു.റായ്ച്ചൂർ , ബംഗാൾ തുടങ്ങിയ് ഉത്തര ഭാരതത്തിലെ പ്രദേശങ്ങളും ഇദ്ദേഹം കീഴടക്കി. ഗംഗൈ കൊണ്ട ചോഴൻ എന്ന പദവി ഇദ്ദേഹം കരസ്ഥമാക്കി. 

രാജേന്ദ്രന്റെ സൈനിക വിജയങ്ങൾ തെക്ക് കിഴക്കൻ ഏഷ്യ വരെ എത്തി. 1034 ഇൽ രാജേന്ദ്രൻ ചൈനയിലേക്ക് ഒരു സ്ഥാനപതിയെ അയച്ചതായും ചരിത്രം പറയുന്നു. ഗംഗൈ കൊണ്ട ചോളപുരം എന്ന പുതിയ തലസ്ഥാന നഗരം പണിതതും പുതിയ ജലസേചന സൗകര്യങ്ങൾ ഉണ്ടാക്കിയതും രാജേന്ദ്രന്റെ ഭരണ നേട്ടങ്ങളായിരുന്നു. സാഹിത്യത്തിനും സാഹിത്യകാരന്മാർക്കും രാജേന്ദ്രൻ ചെയ്ത സേവനങ്ങളെ മാനിച്ച് ഇദ്ദേഹത്തെ പണ്ഡിത ചോഴൻ എന്നും വിളിക്കാറുണ്ടായിരുന്നു 



</doc>
<doc id="289514" url="https://ml.wikipedia.org/wiki?curid=289514" title="ദിനേഷ് ചന്ദ്ര ഗോസ്വാമി">
ദിനേഷ് ചന്ദ്ര ഗോസ്വാമി

2014 ൽ ബാല സാഹിത്യത്തിനുള്ള കേന്ദ്ര സാഹിത്യ അക്കാദമി പുരസ്കാരം നേടിയ ആസാമീസ് സാഹിത്യകാരനും ശാസ്ത്രജ്ഞനുമാണ് ദിനേഷ് ചന്ദ്ര ഗോസ്വാമി. ശാസ്ത്ര പ്രചരണത്തിനായി നിരവധി രചനകൾ നടത്തിയിട്ടുള്ള ഇദ്ദേഹത്തിന്റെ 'സയൻസ് ഫിക്ഷൻ' കൃതികൾ ഏറെ പ്രചാരമുള്ളവയാണ്. 

ഗോഹാട്ടി സർവകലാശാലയിൽ നിന്നും ഭൗതിക ശാസ്ത്രത്തിൽ എം.എസ്.സി, പി.എച്ച്.ഡി ബിരുദം നേടി. സാഹാ ഇൻസ്റ്റിറ്റ്യൂട്ട് ഓഫ് ന്യൂക്ലിയർ ഫിസിക്സിലും റീജിയണൽ റിസർച്ച് ലാബിലും ശാസ്ത്രജ്ഞനായിരുന്നു. 


</doc>
<doc id="289532" url="https://ml.wikipedia.org/wiki?curid=289532" title="മഹ്ബൂബ് രാഹി">
മഹ്ബൂബ് രാഹി

2014 ൽ ബാല സാഹിത്യത്തിനുള്ള കേന്ദ്ര സാഹിത്യ അക്കാദമി പുരസ്കാരം നേടിയ ഉറുദു കവിയാണ് മഹ്ബൂബ് രാഹി എന്ന പേരിലെഴുതുന്ന മഹ്ബൂബ് ഖാൻ.

മഹാരാഷ്ട്ര യിലെ ബുൽദാനയിൽ ജനിച്ചു. ഉറുദു കവിയായ മുസാഫർ ഹൻഫിയുടെ കാവ്യ പ്രപഞ്ചത്തെക്കുറിച്ചുള്ള ഗവേഷണ പഠനത്തിന് നാഗ്പൂർ സർവകലാശാലയിൽ നിന്നും പി.എച്ച്.ഡി നേടി. 




</doc>
<doc id="289533" url="https://ml.wikipedia.org/wiki?curid=289533" title="ഓണപ്പൂവ്">
ഓണപ്പൂവ്

കേരളത്തിൽ ജൂലൈ ആഗസ്റ്റ് മാസങ്ങളിൽ കാണപ്പെടുന്ന ഒരു ചെടിയാണ് "ഇൻപേഷ്യൻസ് ബ്ലാസ്റ്റിഡെ" എന്നറിയപ്പെടുന്ന ഓണപ്പൂവ്. ബാൾസമിന കുടുംബത്തിൽപ്പെടുന്ന ഈ ചെടി മഴ കാലം കഴിയുന്നതോടെ അപ്രത്യക്ഷമാകുകയും ചെയ്യുന്നു. ഇളം റോസ് നിറമുള്ള പൂക്കളുള്ള ചെടിയുടെ കായ് മൂത്ത് പൊട്ടിത്തെറിച്ചാണ് വിത്തുവിതരണം സാധ്യമാകുന്നത്.


</doc>
<doc id="289535" url="https://ml.wikipedia.org/wiki?curid=289535" title="അൻപതു നോമ്പ്">
അൻപതു നോമ്പ്

പൊതുവേ മിക്ക പൗരസ്ത്യ ക്രിസ്തുമതസഭകളിലും പാശ്ചാത്യ ക്രിസ്ത്യൻ ഓർത്തഡോക്സ് സഭയിലും ഏറ്റവും പ്രധാനപ്പെട്ടതായി കരുതപ്പെടുന്ന നോമ്പാണ് അൻപതു നോമ്പ് അഥവാ വലിയ നോമ്പ് (ഗ്രീക്ക്: Μεγάλη Τεσσαρακοστή or Μεγάλη Νηστεία, "വലിയ 40 ദിവസങ്ങൾ," "വലിയ നോമ്പ്," എന്നീ അർത്ഥങ്ങൾ). ഈസ്റ്ററിനു മുമ്പാണ് ഇത് അനുഷ്ഠിക്കുന്നത്. പാശ്ചാത്യ ക്രിസ്തുമതത്തിലെ അൻപതുനോമ്പനുഷ്ഠാനവുമായി ഏറെ സാമ്യമുള്ള ഈ ആചരണം പൊതുവേ നോമ്പെടുക്കുന്ന ദിവസങ്ങൾ, നോമ്പനുഷ്ഠാനരീതികൾ, ആരാധനക്രമപരമായും വ്യക്തിപരമായുമുള്ള ആചാരങ്ങൾ എന്നിവയിലാണ് പാശ്ചാത്യ നോമ്പാകാലാചരണവുമായി വ്യത്യസ്ത പുലർത്തുന്നത്.


</doc>
<doc id="289552" url="https://ml.wikipedia.org/wiki?curid=289552" title="ഹർഭജൻ സിങ് (കവി)">
ഹർഭജൻ സിങ് (കവി)

പഞ്ചാബി കവിയും വിമർശകനുമാണ് ഹർഭജൻ സിങ് (18 August 1920 – 21 October 2002).
അസമിൽ 1920ൽ ഗംഗ ദേയിയുടെയും ഗംഗ സിങ്ങിന്റെയും മകനായി ജനിച്ചു. അച്ഛന് ക്ഷയരേഗം ഉണ്ടായിരുന്നു. കുറച്ചു കാലത്തിനു ശേഷം ലാഹോറിലേക്ക് ഹർഭജൻ സിങ്ങിന്രെ കുടുംബം പോയി. ഹർജൻ സിങ്ങിന് 1 വയസുള്ളപ്പോൾ അച്ഛൻ മരിച്ചു. ഡി.എ.വി സ്ക്കൂളിൽ പഠിച്ചു. ഡൽഹി സർവകലാശാലയിൽ നിന്നും 2ബിരുദം ങ്ങൾ നേടിയിട്ടുണ്ട്. 17 കവിതാ സമാഹാരങ്ങളും 19 സാഹിത്യപരമായ ചരിത്രങ്ങളും രചിച്ചിട്ടുണ്ട്. രവീന്ദ്രനാഥ് ടാഗോറിന്റെയും അരിസ്റ്റോട്ടിലിന്റെയും പുസ്തകങ്ങൾ വിവർത്തനം ചെയ്തിട്ടുണ്ട്. അദ്ദേഹത്തിന്റെ മകൻ മദൻ ഗോപാൽ പ്രശസ്ത ഗായകനാണ്. ഇംഗ്ലീഷ് അദ്ധ്യാപകനായിരുന്നു. 1984ൽ വിരമിക്കും വരെ ഡൽഹി സർവകലാശാലയിലെ അധ്യാപകനായിരുന്നു.



</doc>
<doc id="289559" url="https://ml.wikipedia.org/wiki?curid=289559" title="സുരേന്ദ്രനാഥ ബാനർജി">
സുരേന്ദ്രനാഥ ബാനർജി

ബ്രിട്ടീഷ് ഇന്ത്യയിലെ ആദ്യകാല രാഷ്ട്രീയ നേതാക്കളിലൊരാൾ ആയിരുന്നു സുരേന്ദ്രനാഥ് ബാനർജി (10 നവംബർ 1848 – 6 ഓഗസ്റ്റ് 1925). ഇന്ത്യൻ നാഷണൽ അസ്സോസ്സിയേഷൻ എന്ന രാഷ്ട്രീയ സംഘടന കെട്ടിപ്പടുത്തത് സുരേന്ദ്രനാഥ ബാനർജി ആയിരുന്നു. ഇന്ത്യൻ നാഷണൽ കോൺഗ്രസ്സിന്റെ പതിനൊന്നാമത് ദേശീയ പ്രസിഡന്റായിരുന്നു സുരേന്ദ്രനാഥ ബാനർജി. സുരേന്ദ്രനാഥ ബാനർജിയെ അദ്ദേഹത്തോടുള്ള ബഹുമാനസൂചകമായി രാഷ്ട്രഗുരു എന്നും വിശേഷിപ്പിക്കാറുണ്ട്.

ബ്രിട്ടീഷ് ഇന്ത്യയിലെ ബംഗാൾ പ്രവിശ്യയിലുള്ള കൽക്കട്ടയിലെ ഒരു ബ്രാഹ്മീണ കുടുംബത്തിലാണ് ബാനർജി ജനിച്ചത്. പിതാവ് ദുർഗാ ചരൺ ബാനർജി ഒരു ഭിഷഗ്വരനായിരുന്നു. പുരോഗമനാശയക്കാരനായിരുന്ന പിതാവിന്റെ പാത പിന്തുടരാനായിരുന്നു സുരേന്ദ്രനാഥ് ആഗ്രഹിച്ചത്. തന്റെ ഗ്രാമത്തിലെ തന്നെ ഒരു പാഠശാലയിലായിരുന്നു പ്രാഥമിക വിദ്യാഭ്യാസം. 1868 ൽ കൽക്കട്ട സർവ്വകലാശാലക്കു കീഴിലുള്ള ഡോവ്ടൺ കോളേജിൽ നിന്നും അദ്ദേഹം ബിരുദം പൂർത്തിയാക്കി. ഇന്ത്യൻ സിവിൽ സർവീസ് കരസ്ഥമാക്കുന്നതിനു വേണ്ടി 1868 ൽ ബാനർജി ഇംഗ്ലണ്ടിലേക്കു യാത്ര തിരിച്ചു. പഠനം പൂർത്തിയാക്കിയെങ്കിലും, പ്രായം കൂടുതലാണെന്നു പറഞ്ഞ് അദ്ദേഹത്തിനെ പരീക്ഷ എഴുതിക്കാൻ സിവിൽ സർവ്വീസ് കമ്മീഷണർ തയ്യാറായില്ല. ലണ്ടനിലെ രാജ്ഞിയുടെ കോടതിയിൽ അദ്ദേഹം പരാതി നൽകുകയും, പരാതിയുടെ അടിസ്ഥാനത്തിൽ ബാനർജിയെ പരീക്ഷയെഴുതിക്കുകയും അദ്ദേഹം സിവിൽ സർവ്വീസ് പരീക്ഷ ജയിക്കുകയും ചെയ്തു.
1871 സിവിൽ സർവ്വീസ് പരീക്ഷ ജയിച്ച ബാനർജി, സിൽഹട്ട് എന്ന സ്ഥലത്ത് അസിസ്റ്റന്റ് മജിസ്ട്രേട്ടായി നിയോഗിക്കപ്പെട്ടു. എന്നാൽ രണ്ടു വർഷങ്ങൾക്കു ശേഷം അദ്ദേഹത്തെ സിവിൽ സർവ്വീസിൽ നിന്നും നീക്കം ചെയ്തു. ഇതിനെക്കുറിച്ചുള്ള തന്റെ പരാതി ബാനർജി ലണ്ടനിൽ നേരിട്ടു പോയി സമർപ്പിച്ചുവെങ്കിലും, ഇത്തവണ അദ്ദേഹത്തിനു കേസ് ജയിക്കാനായില്ല. 1876 ൽ ബാനർജി തിരികെ ഇന്ത്യയിലേക്കു വരുകയും, മെട്രോപോളിറ്റൻ ഇൻസ്റ്റിറ്റ്യൂഷനിൽ പ്രൊഫസറായി തന്റെ അദ്ധ്യാപന ജീവിതം ആരംഭിക്കുകയും ചെയ്തു. 1881 ൽ ബാനർജി ഫ്രീ ചർച്ച് കോളേജിൽ ഇംഗ്ലീഷ് സാഹിത്യവിഭാഗത്തിൽ പ്രൊഫസറായി ജോലിയിൽ പ്രവേശിച്ചു. 1875 മുതൽ 1912 വരെ നീണ്ട 37 വർഷത്തോളം അദ്ദേഹം അദ്ധ്യാപനരംഗത്ത് സ്വയം സമർപ്പിച്ചിരിക്കുകയായിരുന്നു.

1875 ൽ തന്നെ ബാനർജി രാഷ്ട്രീയപ്രവർത്തനങ്ങളിൽ ഭാഗഭാക്കായിരുന്നു. 1876 ജൂലൈ 26ന് അദ്ദേഹം ഇന്ത്യൻ അസ്സോസ്സിയേഷൻ എന്ന സംഘടനക്ക് രൂപം നൽകി. പതിനെട്ടാം നൂറ്റാണ്ടിന്റെ രാഷ്ട്രീയത്തിൽ ഇന്ത്യൻ അസ്സോസ്സിയേഷന് ഒരു സുപ്രധാന സ്ഥാനമുണ്ടായിരുന്നു. അദ്ദേഹം കൽക്കട്ടാ മുനിസിപ്പാലിറ്റിയിലേക്ക് ഒരു തവണ തിരഞ്ഞെടുക്കപ്പെട്ടു. കൂടാതെ ബംഗാൾ ലെജിസ്ലേറ്റീവ് കൗൺസിലിലേക്ക് നാലു തവണയും തിരഞ്ഞെടുക്കപ്പെട്ടു.

ഇന്ത്യൻ നാഷണൽ കോൺഗ്രസ്സിന്റെ സ്ഥാപകാംഗങ്ങളിൽ ഒരാൾ കൂടിയായിരുന്നു ബാനർജി. രണ്ടു തവണ ബാനർജി ഇന്ത്യൻ നാഷണൽ കോൺഗ്രസ്സിന്റെ പ്രസിഡന്റായി തിരഞ്ഞെടുക്കപ്പെട്ടു. 1895 ലെ പൂനെ സമ്മേളനത്തിലും, 1902 ലെ അഹമ്മദാബാദ് സമ്മേളനത്തിലുമാണ് അദ്ദേഹം പ്രസിഡന്റായി തിരഞ്ഞെടുക്കപ്പെട്ടത്.


</doc>
<doc id="289574" url="https://ml.wikipedia.org/wiki?curid=289574" title="കെ. ഉണ്ണിക്കിടാവ്">
കെ. ഉണ്ണിക്കിടാവ്

പ്രമുഖ മലയാള ഭാഷാ പണ്ഡിതനും അധ്യാപകനുമായിരുന്നു ഡോ.കെ. ഉണ്ണിക്കിടാവ് (മരണം : 07 സെപ്റ്റംബർ 2014). മലയാളവും മിശ്ര ഭാഷകളും എന്ന കൃതിക്ക് 2003ൽ കേരള സാഹിത്യ അക്കാദമിയുടെ ഐ.സി. ചാക്കോ എൻഡോവ്‌മെന്റ് പുരസ്‌കാരം ലഭിച്ചു. തമിഴ് വ്യാകരണം സംബന്ധിച്ച് നിരവധി പഠനങ്ങൾ നടത്തി. 
കൊയിലാണ്ടി മേലൂർ സ്വദേശിയായ ഉണ്ണിക്കിടാവ്, പാലക്കാട് വിക്‌ടോറിയ കോളേജിലും മദ്രാസ് പ്രസിഡൻസി കോളേജിലും അധ്യാപകനായിരുന്നു. 'ചില ലീലാതിലക പ്രശ്‌നങ്ങൾ' എന്ന വിഷയത്തിൽ മദ്രാസ് സർവകലാശാലയിൽ നിന്ന് ഡോക്ടറേറ്റ് നേടി.



</doc>
<doc id="289581" url="https://ml.wikipedia.org/wiki?curid=289581" title="വെൻഡെൽ ഹാംറ്റൺ ഫോർഡ്">
വെൻഡെൽ ഹാംറ്റൺ ഫോർഡ്

യു.എസ്.എ. യിലെ കെന്റക്കി യിൽ നിന്നുമുള്ള വിരമിച്ച രാഷ്ട്രീയപ്രവർത്തകനാണു വെൻഡെൽ ഹാംറ്റൺ ഫോർഡ്.
യു.എസ് സെനറ്റിൽ ഇരുപത്തിനാലു വർഷം സേവനം അനുഷ്ഠിച്ച ഇദ്ദേഹം കെന്റക്കിയിലെ അൻപത്തി മൂന്നാമത്തെ ഗവർണർ ആയിരുന്നു.കെന്റക്കിയിൽ ആദ്യമായി ലെഫ്റ്റനന്റ് ഗവർണർ, ഗവർണർ, സെനറ്റർ തുടങ്ങിയ പദവികൾ തുടരെ വഹിക്കുന്ന ആദ്യത്തെ ആളായിരുന്നു വെൻഡെൽ . 
വിരമിക്കുന്ന സമയത്ത് ഏറ്റവും കൂടുതൽ കാലം കെന്റക്കിയുടെ സെനറ്റർ ആയി സേവനം അനുഷ്ഠിച്ച ബഹുമതിയും ഇദ്ദേഹം കരസ്ഥമാക്കി.


</doc>
<doc id="289584" url="https://ml.wikipedia.org/wiki?curid=289584" title="കെൽസിലെ പുസ്തകം">
കെൽസിലെ പുസ്തകം

ലാറ്റിൻ ഭാഷയിൽ എഴുതപ്പെട്ട ക്രിസ്തീയ സുവിശേഷങ്ങളുടെ കയ്യെഴുത്ത് പ്രതികളാണ് കെൽസിലെ പുസ്തകം.
ഇതിൽ പുതിയ നിയമത്തിലെ നാല് സുവിശേഷങ്ങൾ ഉൾപ്പെടുന്നു . കൊളംബയിലെ പുസ്തകം എന്നും ഇത് അറിയപ്പെടുന്നു. മനോഹരമായ ചിത്രവേലകലാണ് ഈ പുസ്തകത്തിന്റെ പ്രധാന സവിശേഷത. CE 800 ലാണ് ഈ കയ്യെഴുത്ത് പ്രതി ഉണ്ടാക്കിയത് എന്ന് വിശ്വസിക്കപ്പെടുന്നു. ബൈബിളിന്റെ പഴയ പതിപ്പായ വീറ്റസ് ലാറ്റിന യുടെ ചില ഭാഗങ്ങളും ഈ പുസ്തകത്തിൽ കാണാം. പാശ്ചാത്യ കലിഗ്രഫിയുടെ ഉത്തമ ഉദാഹരണമാണീ പുസ്തകം. അയർലന്റ് ലെ ഏറ്റവും അമൂല്യമായ ചരിത്രരേഖയായി ഇതിനെ കണക്കാക്കുന്നു. 


</doc>
<doc id="289587" url="https://ml.wikipedia.org/wiki?curid=289587" title="ബക്കിങ്ങാം കൊട്ടാരം">
ബക്കിങ്ങാം കൊട്ടാരം

ബ്രിട്ടീഷ് രാജകുടുംബത്തിന്റെ ഔദ്യോഗിക വസതിയാണ്‌ ബക്കിങ്ങാം കൊട്ടാരം(Buckingham Palace). ബ്രിട്ടണിലെ പ്രമുഖ രാജകീയ പരിപാടികൾ എല്ലാം നടക്കുന്നത് ഇവിടെയാണ് . 

ആദ്യകാലത്ത് ബക്കിങ്ങാം ഹൗസ് എന്നറിയപ്പെട്ടിരുന്ന ഈ കെട്ടിടം 1703 ൽ ബക്കിങ്ങാം ഡ്യൂക്കിന് വേണ്ടി നിർമ്മിച്ച റ്റൗൺ ഹൌസ് ആയിരുന്നു. 1763 ൽ ഈ സ്ഥലം ജോർജ്ജ് മൂന്നാമൻ രാജാവ് ഏറ്റെടുക്കുകയും ക്വീൻ ഷേർളിക്ക് വേണ്ടി ഇത് നവീകരിച്ച് ക്വീൻ ഹൗസ്ആക്കി മാറ്റുകയും ചെയ്തു. പത്തൊൻപത്താം നൂറ്റാണ്ടിൽ ഈ കെട്ടിടം വലിയ രീതിയിൽ നവീകരിച്ചു. ജോൺ നാഷ്‌ , എഡ്വാർഡ് ബ്ലോർ എന്നീ വാസ്തു വിദഗ്ദ്ധർ ചേർന്നു നടുമുറ്റം അടക്കം ഇന്ന് കാണുന്ന പൂമുഖങ്ങളും നിർമ്മിച്ചു . 1837 ൽ വിക്ടോറിയാ രാജ്ഞി തന്റെ സ്ഥാനാരോഹണത്തെ തുടർന്ന് ഇവിടെ താമസിക്കാൻ തുടങ്ങിയത് മുതൽ ഈ കെട്ടിടം ബ്രിട്ടീഷ് രാജകുടുംബത്തിന്റെ ഔദ്യോഗിക വസതിയായി അറിയപ്പെടുന്നു.


</doc>
<doc id="289591" url="https://ml.wikipedia.org/wiki?curid=289591" title="ഇൻവിസിബിൾ റെയിൽ">
ഇൻവിസിബിൾ റെയിൽ

ഇന്തോനേഷ്യയിലെ ഉത്തര മലുകു ദ്വീപിൽമാത്രം കണ്ടുവരുന്ന പറക്കാൻ കഴിവില്ലാത്ത പക്ഷിയാണ് ഇൻവിസിബിൾ റെയിൽ (Habroptila wallacii). ഇത് ഡ്രമ്മേർസ് റെയിൽ ,വാലസ് റെയിൽ എന്നീ പേരുകളിലും അറിയപ്പെടുന്നു. കറുപ്പും ചാരവും കലർന്ന തൊങ്ങലുകളാണ് ഇവയ്ക്ക്. ഇവയുടെ കൊക്കുകളും കാലും തിളങ്ങുന്ന ചുവപ്പ് നിറത്തിലാണ്. ചെണ്ടവാദ്യം പോലുള്ള ശബ്ദം ഉണ്ടാക്കുന്നതിനാലാണു ഇവയ്ക്ക് ഡ്രമ്മേർസ് റെയിൽ എന്ന പേര് വന്നത്. അപൂർവ്വം ആയി കണ്ടുവരുന്ന ഇവയെ കുറിച്ച് കൂടുതൽ പഠനങ്ങൾ നടന്നിട്ടില്ല.

മുള, ചെറിയ പ്രാണികൾ തുടങ്ങിയവ ഭക്ഷിക്കുന്ന ഈ പക്ഷികൾ ദഹനം ശരിയായി നടക്കാൻ വേണ്ടി ചെറിയ കല്ലുകളും അകത്താക്കുന്നു. ഇവ ജീവിതകാലം മുഴുവൻ ഒരു ഇണയുടെ കൂടെമാത്രം വസിക്കുന്നു. ഇവയുടെ കണക്കാക്കപ്പെട്ടിട്ടുള്ള ജനസംഖ്യ 3,500–15,000 ആയാതിനാൽ ഇവ ഐ.യു.സി.എൻ കണക്കെടുപ്പ് പ്രകാരം ഭേദ്യമായ അവസ്ഥയിലാണ് .

റെയിലുകളുടെ കുടുംബത്തിൽ ഏതാണ്ട് 150ഓളം പക്ഷികൾ ഉണ്ട്. ചതുപ്പ് നിലങ്ങളിലും ,തണ്ണീർതടങ്ങളിലുമാണ് റെയിലുകളെ കണ്ടുവരുന്നത്. പരിണാമസിദ്ധാന്തം അനുസരിച്ച് ആദ്യകാലത്ത് പറക്കാൻ കഴിവുണ്ടായിരുന്ന ഇവയുടെ പറക്കുവാനുള്ള കഴിവ് ക്രമേണ നഷ്ടമായതായിരിക്കാം എന്ന് ഊഹിക്കുന്നു. 


</doc>
<doc id="289593" url="https://ml.wikipedia.org/wiki?curid=289593" title="രാസമാറ്റം">
രാസമാറ്റം

രാസമാറ്റം എന്നത് യഥാർത്ഥത്തിൽ നിലവിലുള്ള രാസബന്ധനങ്ങൾ മുറിക്കപ്പെടുകയും പുതിയവ സൃഷ്ടിക്കപ്പെടുകയും ചെയ്യുന്ന പ്രവർത്തനമാണ്. .ഇവിടെ ഒന്നിലധികം മൂലകങ്ങളോ സംയുക്തങ്ങളോ ചേർന്നു പുതിയ മൂലകങ്ങളോ സംയുക്തങ്ങളോ ഉണ്ടാവുകയോ ഒന്ന് തന്നെ വിഘടിച്ച് പലതായി മാറുകയോ ചെയ്യുന്നു. ഇവയെ തിരിച്ച് പഴയ രൂപത്തിൽ ആക്കാൻ കഴിയുന്നതല്ല. . ഉദാഹരണം :- ഇരുമ്പ് തുരുമ്പിക്കുന്നത് , ഇന്ധനങ്ങൾ കത്തുന്നത്. 

താപം പുറപ്പെടുവിക്കുന്ന രാസമാറ്റങ്ങളെ താപോന്മോചക രാസപ്രവർത്തനം (എക്സോതെർമിക്ക്) എന്നും താപത്തിന്റെ സാന്നിധ്യത്തിൽ നടക്കുന്ന രാസമാറ്റങ്ങളെ താപഗ്രാഹിക രാസപ്രവർത്തനം (എൻഡോതെർമിക്ക്) എന്നും വിളിക്കുന്നു.


</doc>
<doc id="289597" url="https://ml.wikipedia.org/wiki?curid=289597" title="തിരുവൈരൂർ മഹാദേവക്ഷേത്രം">
തിരുവൈരൂർ മഹാദേവക്ഷേത്രം

ആലപ്പുഴ ജില്ലയിൽ മാവേലിക്കരയ്ക്കടുത്ത് ചുനക്കരയിൽ സ്ഥിതിചെയ്യുന്ന മഹാദേവക്ഷേത്രമാണ് തിരുവൈരൂർ മഹാദേവക്ഷേത്രം. മാവേലിക്കരയ്ക്കും നൂറനാട്ടിനുമിടയ്ക്കാണ് ചുനക്കരദേശം സ്ഥിതിചെയ്യുന്നത്. ഐതിഹ്യപ്പെരുമയിൽ തിരുവൈരൂർ മഹാദേവൻ ഓണാട്ടുകരയുടെ ദേശദേവനാണ്. ക്ഷേത്രത്തിലെ മുഖ്യപ്രതിഷ്ഠയായ ശിവനും ഉപദേവതകളായ പാർവ്വതി, ഗണപതി, സുബ്രഹ്മണ്യൻ, അയ്യപ്പൻ, മഹാവിഷ്ണു, നാഗദൈവങ്ങൾ, ബ്രഹ്മരക്ഷസ്സ് എന്നിവരും സ്വയംഭൂവാണ് എന്നൊരു പ്രത്യേകത ഈ ക്ഷേത്രത്തിനുണ്ട്.

1400 കൊല്ലം പഴക്കമുള്ള ദാരുശില്പങ്ങളാണ് ഈ ക്ഷേത്രത്തിന്റെ സവിശേഷത. ശ്രീകോവിലിനുമുന്നിലെ ഭീമാകാരന്മാരായ ദ്വാരപാലകന്മാർ തൊട്ടടുത്തുള്ള മഹാലക്ഷ്മിയുടെ രൂപം ഇവ അതിശയകരമായ ശില്പവൈഭവത്തിന് ഉദാഹരണമാണ്. ശ്രീകോവിലിന്റെ പാർശ്വഭാഗത്ത് രാമായണ മഹാഭാരത കഥകൾ ശില്പങ്ങളിലാവിഷ്ക്കരിച്ചിരിക്കുന്നു. കന്നിമൂലയിൽ ബാലഗണപതിയുടെ കഥകൾ കാണാം. മഹാവിഷ്ണുവിന്റെ അവതാരലീലകൾ, ഗോപികാവസ്ത്രാപഹരണം, രാമകഥ,
കാളിയമർദ്ദനം മുതലായവയും ദാരുശില്പങ്ങളിലൂടെ ദർശിക്കാം.


</doc>
<doc id="289600" url="https://ml.wikipedia.org/wiki?curid=289600" title="ലോഥൽ">
ലോഥൽ

സിന്ധു നദീതടസംസ്കൃതിയിലെ പ്രധാന നഗരങ്ങളിലൊന്നാണ് ലോഥൽ. ഇന്നത്തെ ഗുജറാത്തിലെ ഈ നഗരത്തിൽ ജനവാസം ആരംഭിച്ചത് ബി.സി.2400 ലാണെന്നു കരുതപ്പെടുന്നു.
ഈ പ്രദേശത്ത് ഉൽഖനനം നടക്കുന്നത് 13 ഫെബ്രുവരി 1955 മുതൽ 19 മെയ് 1960 വരെയുള്ള കാലഘട്ടത്തിലാണ്. 
പുരാതനകാലത്തെ പ്രധാനപ്പെട്ടതും സമ്പന്നമായതുമായ തുറമുഖ നഗരമായിരുന്നു ഇത്. മുത്തുകൾ , മുത്തു മാലകൾ തുടങ്ങിയ വസ്തുക്കൾ ഇവിടെ നിന്നും കയറ്റുമതി ചെയ്യപ്പെട്ടിരുന്നു. ഇവിടെ നിന്നും കണ്ടെത്തിയ മുത്തുമാല നിർമ്മാണസാമഗ്രികൾ , ലോഹസംസ്‌കരണത്തിനുള്ള ഉപകരണങ്ങൾ തുടങ്ങിയവ അക്കാലത്തെ ഏറ്റവും മികച്ച സാങ്കേതിക വിദ്യക്ക് ഉദാഹരണങ്ങളായിരുന്നു. 


</doc>
<doc id="289608" url="https://ml.wikipedia.org/wiki?curid=289608" title="ഐസ് ബക്കറ്റ് ചലഞ്ച്">
ഐസ് ബക്കറ്റ് ചലഞ്ച്

അമിട്രോഫിക് ലാറ്ററൽ സ്ക്ലീറോസിസ് (എഎൽഎസ്) എന്ന രോഗത്തെക്കുറിച്ച് പൊതുസമൂഹത്തിൽ അവബോധമുണ്ടാക്കുന്നതിനും ഇതിനെതിരെ പോരാടാൻ ഫണ്ട് ശേഖരിക്കുന്നതിനുമായാണ് എഎൽഎസ് അസോസിയേഷൻ ഐസ് ബക്കറ്റ് ചലഞ്ചിന് രൂപം കൊടുത്തത്.

ഐസ് കട്ട നിറച്ച ഒരു ബക്കറ്റ് വെള്ളം തലയിലൂടെ ഒഴിക്കുക എന്ന പ്രോഗ്രാം അതിനിടയിൽ വൻ തരംഗം സൃഷ്ടിക്കുകയാണ്. ഒന്നുകിൽ വെല്ലുവിളി സ്വീകരിക്കുക, അല്ലെങ്കിൽ മോട്ടോർ ന്യൂറോൺ ഡിസീസ് ഫണ്ടിലേക്ക് 100 ഡോളർ സംഭാവന ചെയ്യുക.അല്ലെങ്കിൽ രണ്ടും കൂടി ചെയ്യുക-ഇതാണ് ഐസ് ബക്കറ്റ് ചലഞ്ച്.എഎൽഎസ് അസോസിയേഷന്റെ ഐസ് ബക്കറ്റ് ചലഞ്ചിന്റെ ഭാഗമായാണ് പ്രമുഖർ തലയിൽ ഐസ് വെള്ളമൊഴിക്കുകയും വീഡിയോ പോസ്റ്റ് ചെയ്യുകയും ചെയ്യുന്നത്.വെല്ലുവിളി ഏറ്റെടുക്കുന്നവർ മൂന്ന് പേരെ കൂടി വെല്ലുവിളിക്കണം.എഎൽഎസ് എന്നറിയപ്പെടുന്ന ഈ അസുഖം തലച്ചോറിനെയും ഞരമ്പിനെയും സ്പൈനൽകോഡിനെയും ബാധിക്കുകയും വ്യക്തിയെ തളർവാതത്തിലേക്ക് നയിക്കുകയും ചെയ്യുന്ന രോഗമാണ്. 

ആർക്കും ഈ ചലഞ്ചിൽ പങ്കെടുക്കാം. ഇതിനായി ഒരു ബക്കറ്റ് ഐസ് വെള്ളമെടുത്ത് തലയിലൂടെ ഒഴിക്കുകയാണ് ചെയ്യേണ്ടത്. അതിന്റെ ഫോട്ടോയെടുത്ത് സോഷ്യൽ മീഡിയകളിൽ പോസ്റ്റ് ചെയ്യുകയും വേണം. കൂടാതെ മൂന്ന് സുഹൃത്തുക്കളെ ഇതിൽ പങ്കെടുക്കാൻ വെല്ലുവിളിക്കുകയും വേണം.ഇതുവരെ ഫലപ്രദമായ ചികിത്സ കണ്ടുപിടിക്കാത്ത മഹാരോഗമായ മോട്ടോർ ന്യൂറോൺ ഡിസീസ് മൂലം ലോകമാകമാനമായി നിരവധി രോഗികൾ നരകയാതന അനുഭവിക്കുന്നുണ്ട്.നിരവധി സെലിബ്രിറ്റികളാണ് ചലഞ്ചിൽ പങ്കാളികളായിക്കൊണ്ടിരിക്കുന്നത്. ഫേസ്‌ബുക്ക് സ്ഥാപകനായ മാർക്ക് സുക്കർബർഗ് ഐസ് ബക്കറ്റ് ചലഞ്ചിൽ പങ്കെടുത്ത് തലവഴി വെള്ളമൊഴിക്കുകയും ബിൽഗേറ്റ്‌സിനെ ഇതിൽ പങ്കെടുക്കാൻ വെല്ലുവിളിക്കുകയും ചെയ്തത് വാർത്തകളിൽ നിറയുകയും ഇതിന്റെ ദൃശ്യങ്ങൾ വൈറലായി പടരുകയും ചെയ്തിരുന്നു.ഇക്കാലം വരെയും അധികമാരും കേട്ടിട്ടു പോലും ഇല്ലാതിരുന്ന ഒരു അസുഖം.പൊതുജനങ്ങൾക്കിടയിൽ അതേക്കുറിച്ചു ബോധവത്കരണം നടത്തുന്നതിനായി അമേരിക്കയിലെ എഎൽഎസ് അസോസിയേഷൻ തുടങ്ങിവച്ച ഐസ് ബക്കറ്റ് ചലഞ്ച് ഇപ്പോൾ ലോകം മുഴുവൻ പടർന്നു പിടിച്ചിരിക്കുന്നു.കോറി ഗ്രിഫിൻ എന്നയാളാണ് ആദ്യമായി സ്വന്തം തലയിൽ വെള്ളമൊഴിച്ചു പ്രചരണത്തിനു തുടക്കം കുറിച്ചത്.സോഷ്യൽമീഡിയകളിൽ പടർന്നു പിടിക്കുകയാണിപ്പോൾ ഈ ഐസ് ബക്കറ്റ് ചാലഞ്ച്. ഓരോ ദിവസവും സിനിമാരംഗത്തും കായികരംഗത്തും നയതന്ത്രരംഗത്തു നിന്നുമെല്ലാമുള്ള പ്രമുഖർ തലയിലൂടെ ഒരു ബക്കറ്റ് വെള്ളം ഒഴിക്കുന്ന വാർത്തകളാണ് ഫെയ്സ്ബുക്ക് അടക്കമുള്ള സോഷ്യൽമീഡിയകളിൽ നിറയുന്നത്..
മാർക്ക് സുക്കർബർഗ്, ബിൽ ഗേറ്റ്സ്, ആപ്പിൾ സിഇ ടിം കുക്ക്, അമെരിക്കൻ മുൻ പ്രസിഡൻറ് ജോർജ് ബുഷ്, ജസ്റ്റിൻ ബീബർ, ലേഡി ഗാഗ, ഗായികയും മോഡലുമായ ഇഗി അസാലിയ, നടൻ ക്രിസ് പാറ്റ്, ഓപ്ര വിൻഫാറ്റ്, ജെന്നിഫർ ലോപ്പസ് എന്നിവരാണ് വെല്ലുവിളി ഏറ്റെടുത്തവരിൽ പ്രമുഖർ. ടെന്നിസ് താരം രോഹൻ ബൊപ്പണ്ണയാണ് ഇന്ത്യയിൽ ആദ്യമായി ഐസ് ബക്കറ്റ് ചാലഞ്ച് തുടങ്ങിവച്ചത്.അതിനു പുറകേ സാനിയ മിർസ, റിതേഷ് ദേശ്മുഖ്, മഹേഷ് ഭൂപതി,യുവരാജ് സിങ് തുടങ്ങിയവരും ഒരു ബക്കറ്റ് വെള്ളത്തിൻറെ വെല്ലുവിളി ഏറ്റെടുത്തു. അക്ഷയ് കുമാർ ദക്ഷിണാഫ്രിക്കയിലെ കേപ്ടൗണിൽ വച്ചാണ് ഐസ് ബക്കറ്റ് വെല്ലുവിളി ഏറ്റെടുത്തത്. ഭാര്യയും ബോളിവുഡ് താരവുമായ ട്വിങ്കിൾ ഖന്ന, സൽമാൻ ഖാൻ, ബിസിനസ് പാട്ണർ അശ്വിനി യാർഡി എന്നിവരെ വെല്ലുവിളിക്കുകയും ചെയ്തു അക്ഷയ് കുമാർ. ലോകം മുഴുവൻ പടർന്നു പിടിക്കുന്നുണ്ടെങ്കിലും ഇതിനെതിരേയുള്ള വിമർശനങ്ങളും ശക്തമാണ്.



</doc>
<doc id="289611" url="https://ml.wikipedia.org/wiki?curid=289611" title="പമ്പിങ്ങ് അയേൺ">
പമ്പിങ്ങ് അയേൺ

1977ൽ റിലീസ് ചെയ്ത ഡോകുഡ്രാമ ആണ് പമ്പിങ്ങ് അയേൺ. ലോക പ്രശസ്ത ബോഡിബിൽഡർമാർ ആയ അർണോൾഡ് ഷ്വാസ്സെനെഗ്ഗർ, ലോ‌ ഫെര്രിഗോ, ഫ്രാങ്കോ കലോമ്പു എന്നിവർ 1975 മിസ്റ്റർ. ഒളിമ്പിയ മിസ്റ്റർ യൂണിവേഴ്സ് മൽസരത്തിന് പരിശീലിക്കുന്നത് ആണ് ചിത്രത്തിന്റെ പശ്ചാത്തലം.



</doc>
<doc id="289614" url="https://ml.wikipedia.org/wiki?curid=289614" title="തെരുവുനായ">
തെരുവുനായ

ഉടമസ്ഥരില്ലാതെ സ്വതന്ത്രമായി ഗ്രാമങ്ങളിലും നഗരങ്ങളിലും നടക്കുന്ന നായകളെ തെരുവുനായ എന്നു വിളിക്കുന്നു. ദേശഭേദം ഇല്ലാതെ എല്ലാ നഗരങ്ങളിലും മനുഷ്യവാസം ഉള്ളിടത്തും ഇവയെ കാണാം. മുമ്പ് ഇണക്കി വളർത്തിയവ, ഉടമസ്ഥൻ ഉപേക്ഷിച്ചവ, തെരുവിൽത്തന്നെ ജനിച്ചുവളർന്നവ ഒക്കെയാവാം ഇവ. 2011 ലെ കണക്ക് പ്രകാരം ഏകദേശം 200 ദശലക്ഷം തെരുവുനായകൾ ലോകത്തെമ്പാടും ഉണ്ട് .

പേവിഷബാധ മനുഷ്യരിൽ പകർത്തുന്നതിൽ ഒരു പ്രധാന കാരണം ഇതിനെതിരെ കുത്തിവെയ്പ്പ് ലഭിക്കാത്ത തെരുവുനായകൾ ആണ് .

പല കാരണങ്ങൾ കൊണ്ട് നായ മനുഷ്യരെയും മറ്റ് മൃഗങ്ങളെയും കടിക്കാം (ആക്രമിക്കാം) . ഇതിൽ പേവിഷബാധയാണ് പ്രധാനകാരണം. തമ്മിൽ കടികൂടുന്ന ഒരുകൂട്ടം നായകൾ വഴിപോക്കരെ ആക്രമിക്കാൻ ഉള്ള സാദ്ധ്യത വളരെ കൂടുതൽ ആണ് . പട്ടിക്കുട്ടികളുമായി നില്ക്കുന്ന പട്ടിയും വഴിപോക്കരെ ആക്രമിക്കാൻ സാദ്ധ്യത വളരെ കൂടുതൽ ആണ്.


</doc>
<doc id="289635" url="https://ml.wikipedia.org/wiki?curid=289635" title="അമേരിക്കൻ പ്രസിഡണ്ട്">
അമേരിക്കൻ പ്രസിഡണ്ട്

അമേരിക്കൻ ഐക്യനാടുകളുടെ രാഷ്ട്രത്തലവനും,ഗവൺമെന്റിന്റെ അദ്ധ്യക്ഷനുമാണ്‌ പ്രസിഡന്റ് (ഇംഗ്ലീഷ്: "President of the United States of America" ("POTUS"). എക്സിക്യുട്ടീവ് ബ്രാഞ്ചിന്റെ ചീഫ് എന്നനിലയിലും, ഫെഡറൽ ഗവൺമെന്റിന്റെ അദ്ധ്യക്ഷൻ എന്ന നിലയിലും ,പ്രസിഡണ്ട് എന്നത് അമേരിക്കൻ ഐക്യനാടുകളിൽ ഏറ്റവും സ്വാധീനിക്കപ്പെടുന്നതും, ആദരിക്കപ്പെടുന്നതുമായ പദവിയാണ്‌. യു.എസ്. ആംഡ്‌ ഫോഴ്സിന്റെ കമാൻഡർ-ഇൻ-ചീഫും പ്രസിഡണ്ട് തന്നെയാണ്‌. ലോകത്തെ ഏറ്റവും ശക്തനായ വ്യക്തിയായാണ് പലപ്പോഴും അമേരിക്കൻ പ്രസിഡന്റിനെ വിശേഷിപ്പിക്കുന്നത്.

പ്രസിഡന്റു സ്ഥാനത്തേക്ക് നാലുവർഷം കൂടുമ്പോൾ പൊതുതിരഞ്ഞെടുപ്പുണ്ടെങ്കിലും പ്രസ്തുത തിരഞ്ഞെടുപ്പിനുശേഷം രൂപവത്കരിക്കപ്പെടുന്ന ഇലക്ടറൽ കോളജാണ്‌ യഥാർത്ഥത്തിൽ പ്രസിഡന്റിനെ തിരഞ്ഞെടുക്കുന്നത്. അമേരിക്കൻ ഭരണഘടനയുടെ 22ആം ഭേദഗതി പ്രകാരം (1951ൽ കൊണ്ടുവന്നത്) ഒരാൾക്ക് രണ്ടു പ്രാവശ്യത്തിലധികം അമേരിക്കൻ പ്രസിഡണ്ട് സ്ഥാനത്തേയ്ക്ക് തിരഞ്ഞെടുക്കപ്പെടാൻ സാധിക്കില്ല. മറ്റൊരു പ്രസിഡണ്ടിന്റെ ഭരണകാലത്ത് രണ്ടു വർഷക്കാലത്തിലധികം ആക്ടിങ് പ്രസിഡണ്ടായിരുന്നിട്ടുള്ളയാൾക്ക് ഒന്നിൽക്കൂതൽ പ്രാവശ്യം കൂടി പ്രസിഡണ്ടായി തിരഞ്ഞെടുക്കപ്പെടാനും സാധിക്കില്ല. ഇതുവരെ 43 വ്യക്തികൾ 56 പൂർണ്ണ ചതുർവർഷക്കാലഘട്ടങ്ങൾ പ്രസിഡണ്ടായി സേവനമുഷ്ഠിച്ചിട്ടുണ്ട്. അമേരിക്കൻ ഐക്യനാടുകളുടെ ഇപ്പോഴത്തെ പ്രസിഡണ്ട് ഡോണൾഡ് ട്രമ്പാണ്. 45ആമത്തെ പ്രസിഡണ്ടായ ഇദ്ദേഹം 2017 ജനുവരി 20-നാണ്‌ സത്യപ്രതിജ്ഞ ചെയ്ത് അധികാരമേറ്റത്.


</doc>
<doc id="289640" url="https://ml.wikipedia.org/wiki?curid=289640" title="കാകാപോ">
കാകാപോ

ന്യൂസിലാൻഡിൽ മാത്രം കണ്ടുവരുന്ന പറക്കാൻ കഴിവില്ലാത്ത ഒരു തത്തയാണു കാകാപോ (Kakapo).
Strigops habroptilus എന്ന ശാസ്ത്രനാമത്തിൽ അറിയപ്പെടുന്ന ഇവ രാത്രികാലങ്ങളിൽ ഇരതെടുന്നവയാണ്. . മഞ്ഞയും പച്ചയും നിറമാണ് ഇവയ്ക്ക്.
നിലത്ത് വസിക്കുന്ന ഇവയെ ഇലകളുടെ ഇടയിൽ നിന്ന് ഒറ്റ നോട്ടത്തിൽ തിരിച്ചറിയാൻ കഴിയില്ല. സ്വാഭാവിക ആവാസ സ്ഥാനങ്ങളിൽ ഇവയ്ക്ക് നാല്പത് വർഷത്തിൽ അധികം ആയുസ്സ് ഉണ്ടാകുന്നു. . അമിതമായ വേട്ടയാടലും മറ്റും കാരണം ഇവ ഇന്ന് അപകടനിലയിലാണ്. ഏകദേശം നൂറ്റി ഇരുപതോളം കാകാപോകൾ മാത്രമാണ് ഇന്ന് അവശേഷിക്കുന്നത്. 


</doc>
<doc id="289647" url="https://ml.wikipedia.org/wiki?curid=289647" title="അപ്പാച്ചി ട്രൌട്ട്">
അപ്പാച്ചി ട്രൌട്ട്

സാൽമണുകളുടെ കുടുംബത്തിൽ ഉൾപ്പെടുന്ന ഒരു ശുദ്ധജല മത്സ്യമാണ് അപ്പാച്ചി ട്രൌട്ട് (Apache trout). ശാസ്ത്രീയ നാമം Oncorhynchus apache .

ആറു മുതൽ 24 ഇഞ്ച് വരെ നീളം ഉണ്ടാകാറുള്ള ഇവയ്ക്ക് ഏകദേശം 2.7 കിലോഗ്രാം ഭാരം ഉണ്ടാകുന്നു. മഞ്ഞ കലർന്ന സ്വർണ്ണ നിറമാണ് ഇവയ്ക്ക്. 

അരിസോണ സംസ്ഥാനത്തിന്റെ സംസ്ഥാന മത്സ്യമാണ് ഇത്. അവിടത്തെ രണ്ട് തദ്ദേശീയ മത്സ്യങ്ങളിൽ ഒന്നാണ് അപ്പാച്ചി ട്രൌട്ട് . അവിടെയുള്ള വൈറ്റ് മൗന്റൈൻ പ്രദേശത്ത് നിന്നും കോണിഫറസ് കാടു കളിലേക്ക് ഒഴുക്കുന്ന തെളിഞ്ഞ അരുവികളിൽ ഇവ കാണപ്പെടുന്നു. 

ഗുരുതരമായ വംശനാശ ഭീഷണി നേരിടുന്ന ഇവ ഇന്ന് നിയമം അനുസരിച്ച് യു.എസ്.എ യിൽ സംരക്ഷിക്കപ്പെട്ടിരിക്കുന്നു.1973 ൽ പാസാക്കിയ സംരക്ഷണ നിയമം അനുസരിച്ച് ആദ്യമായി സംരക്ഷിക്കപ്പെട്ട മത്സ്യമാണിത്.


</doc>
<doc id="289650" url="https://ml.wikipedia.org/wiki?curid=289650" title="ചിൻചില്ല">
ചിൻചില്ല

തെക്കേ അമേരിക്കയിലെ ആൻഡീസ് പർവ്വത പ്രദേശങ്ങളിൽ മാത്രം കണ്ടുവരുന്ന കരണ്ടുതീനി
കളാണ് ചിൻചില്ല. ഗുരുതരമായ വംശനാശ ഭീഷണി നേരിടുന്ന ഇവ രണ്ടു തരമുണ്ട്. കുറച്ച് കാലം മുൻപ് വരെ Chinchilla brevicaudata എന്ന് അറിയപ്പെട്ടിരുന്ന Chinchilla chinchilla യും Chinchilla lanigera .


</doc>
<doc id="289651" url="https://ml.wikipedia.org/wiki?curid=289651" title="എ.സി. ജോസ്">
എ.സി. ജോസ്

കേരളത്തിൽ നിന്നുമുള്ള ഒരു രാഷ്ട്രീയ പ്രവർത്തകനായിരുന്നു എ.സി. ജോസ് (ജ. ഫെബ്രുവരി 5, 1937 - മ. ജനുവരി 23, 2016) രണ്ടു തവണ അദ്ദേഹം ലോക്സഭാംഗമായിരുന്നു. ചുരുങ്ങിയ കാലയളവിലേക്ക് ഏഴാം കേരള നിയമസഭയിൽ സ്പീക്കർ സ്ഥാനവും അദ്ദേഹം കൈകാര്യം ചെയ്തിട്ടുണ്ട്.

കോൺഗ്രസ് വിദ്യാർത്ഥി-യുവജന പ്രസ്ഥാനങ്ങളിലൂടെ കേരള രാഷ്ട്രീയത്തിന്റെ നേതൃനിരയിലെത്തിയ എ.സി ജോസ് കേരള വിദ്യാർത്ഥി യൂണിയന്റെ രണ്ടാമത്തെ സംസ്ഥാന പ്രസിഡന്റായിരുന്നു. എ.കെ. ആന്റണി യൂത്ത് കോൺഗ്രസ് സംസ്ഥാന പ്രസിഡന്റായപ്പോൾ സംസ്ഥാന ട്രഷററായി പ്രവർത്തിച്ചു. കോൺഗ്രസിന്റെ ട്രേഡ് യൂണിയൻ രംഗത്ത് സജീവമായിരുന്നു. അറുപതോളം സംഘടനകളുടെ പ്രസിഡന്റുമായി. കെ.പി.സി.സി എക്‌സിക്യൂട്ടീവ് അംഗവും എ.ഐ.സി.സി അംഗവുമായിരുന്നു. 2004ൽ തെന്നല ബാലകൃഷ്ണപിള്ള കെ.പി.സി.സി പ്രസിഡന്റായപ്പോൾ ഏക വൈസ് പ്രസിഡന്റായി സേവനമനുഷ്ഠിച്ചു. 2016 ജനുവരി 23 ന് അദ്ദേഹം ഹൃദയാഘാതത്തെ തുടർന്ന് അന്തരിച്ചു.

1969ൽ കൊച്ചി കോർപറേഷൻ കൗൺസിലറായി തെരഞ്ഞെടുക്കപ്പെട്ടു. 1972ൽ കോർപറേഷന്റെ ഏറ്റവും പ്രായംകുറഞ്ഞ മേയറായി തെരഞ്ഞെടുക്കപ്പെട്ടു. നോർത്ത് പറവൂർ നിയോജക മണ്ഡലത്തിൽ ത്രികോണ മത്സരത്തിൽ വർക്കി പൈനാടനോട് ഏറ്റുമുട്ടി പരാജയപ്പെട്ടു. 1980ൽ പറവൂരിൽ കെ.പി ജോർജിനെ പരാജയപ്പെടുത്തി. 
ആദ്യമായി ഇലക്‌ട്രോണിക് വോട്ടിംഗ് ഏർപ്പെടുത്തിയ പറവൂരിൽ ശിവൻപിള്ളയോട് 123 വോട്ടിന് തോറ്റെങ്കിലും തെരഞ്ഞെടുപ്പ് കേസിനെ തുടർന്ന് റീ പോളിംഗ് നടക്കുകയും മൂവായിരത്തിൽ പരം വോട്ടിന് എ.സി ജോസ് തെരഞ്ഞെടുക്കപ്പെടുകയും ചെയ്തു. 

1982ൽ കെ. കരുണാകരൻ മന്ത്രിസഭ അധികാരമേറ്റപ്പോൾ നിയമസഭാ സ്പീക്കറായി തെരഞ്ഞെടുക്കപ്പെട്ടു. നിയമസഭയിൽ പ്രതിപക്ഷത്തിനും ഭരണപക്ഷത്തിനും തുല്യമായ സീറ്റുകൾ ഉണ്ടായിരുന്ന അവസരത്തിൽ കാസ്റ്റിംഗ് വോട്ട് രേഖപ്പെടുത്തി ചരിത്രത്തിൽ ഇടംനേടി. 

1996ൽ ഇടുക്കി ലോക്‌സഭാ മണ്ഡലത്തിൽ നിന്നും ഫ്രാൻസിസ് ജോർജിനെ പരാജയപ്പെടുത്തി ലോക്‌സഭാംഗമായി. പിന്നീട് മുകുന്ദപുരം ലോക്‌സഭാ മണ്ഡലത്തിൽ പി. ഗോവിന്ദപ്പിള്ളയുമായി ഏറ്റുമുട്ടി വിജയം നേടി. മൂന്നാംവട്ടം തൃശൂർ മണ്ഡലത്തിൽ വി.വി രാഘവനെ തോൽപിച്ച് ലോക്‌സഭാംഗമായി. 

2005 മുതൽ മൂന്നുവർഷക്കാലം കയർബോർഡിന്റെ ചെയർമാൻ സ്ഥാനം വഹിച്ചു. മരണസമയത്ത് വീക്ഷണം പ്രിന്റിംഗ് ആന്റ് പബ്ലിഷിംഗ് കമ്പനിയുടെ മാനേജിംഗ് ഡയറക്ടറായി സേവനമനുഷ്ഠിക്കുകയായിരുന്നു.

എറണാകുളത്ത് അമ്പാട്ട് ചാക്കോയുടെ മകനായി 1937 ഫെബ്രുവരി 5-ന് ജനിച്ച എ.സി ജോസ് നിയമപഠനത്തിനുശേഷം കേരളാ ഹൈക്കോടതിയിൽ അഭിഭാഷകനായി പ്രവർത്തിക്കവേയാണ് രാഷ്ട്രീയത്തിൽ സജീവമായത്. എ.കെ ആന്റണി, വയലാർ രവി തുടങ്ങിയ നേതാക്കൻമാരോടൊപ്പം രാഷ്ട്രീയത്തിൽ സജീവമായി. 

മഹാരാജാസ് കോളജിൽ നിന്നും വിരമിച്ച പ്രൊഫ. ലീലാമ്മ ജോസ് ആണ് ഭാര്യ. സുനിൽ ജേക്കബ് ജോസ്, സിന്ധ്യ പാറയിൽ, സ്വീൻ ജോസ് അമ്പാട്ട്, സലിൽ ജോസ് എന്നിവരാണ് മക്കൾ.
അന്തരിച്ച മുൻ കേന്ദ്രമന്ത്രി എ.സി ജോർജ് മൂത്ത സഹോദരനായിരുന്നു. പരേതരായ എക്‌സ്‌പോർട്ട് ഇൻസ്‌പെക്ഷൻ ഏജൻസി ഡയറക്ടർ ജോൺ സി. അമ്പാട്ട്, കമഡോർ എ.സി അവറാച്ചൻ എന്നിവരും അദ്ദേഹത്തിന്റെ സഹോദരന്മാരായിരുന്നു. പരേതരായ ഏലിക്കുട്ടി, ആനി റോബർട്ട്, ഓമന എന്നിവരും ത്രേസ്യാമ്മ, സിസിലി എന്നീ സഹോദരിമാരും അദ്ദേഹത്തിനുണ്ടായിരുന്നു. 


</doc>
<doc id="289655" url="https://ml.wikipedia.org/wiki?curid=289655" title="കെർണൽ പാനിക്">
കെർണൽ പാനിക്

RD'+'
ഓപ്പറേറ്റിങ് സിസ്റ്റങ്ങൾ അവക്ക് സുരക്ഷിതമായി തിരുത്താൻ കഴിയാത്ത വിധത്തിലുള്ള ആന്തരിക പ്രശ്നങ്ങൾ ഉണ്ടായാൽ കൂടുതൽ പ്രശ്നങ്ങൾ ഉണ്ടാകാതെ തടയാനും സുരക്ഷിതമായി കമ്പ്യൂട്ടർ സിസ്റ്റത്തിന്റെ പ്രവർത്തനം അവസാനിപ്പിക്കാനും ഉണ്ടായ പ്രശ്നത്തെപ്പറ്റി ഉള്ള വിവരങ്ങൾ ഉപയോക്താവിനെ അറിയിക്കാനുമായി സ്വീകരിക്കുന്ന നടപടിയെ ആണ് കെർണൽ പാനിക് എന്ന് പറയുന്നത്. കെർണൽ പാനിക് എന്ന പദം പൊതുവേ യൂണിക്സ് പോലെയുള്ള ഓപ്പറേറ്റിങ്ങ് സിസ്റ്റങ്ങളുമായി ബന്ധപ്പെട്ട് ആണ് ഉപയോഗിച്ച് വരുന്നത്. മൈക്രോസോഫ്റ്റ് വിൻഡോസ് ഓപ്പറേറ്റിങ്ങ് സിസ്റ്റങ്ങളിൽ ഇത് സ്റ്റോപ്പ് എറർ അല്ലെങ്കിൽ ബ്ലൂ സ്ക്രീൻ ഓഫ് ഡെത്ത് എന്ന പേരിൽ അറിയപ്പെടുന്നു.Ilinux/org

യൂണിക്സ് കെർണൽ പ്രവർത്തന സമയത്ത് അതിന്റെ ഈടും സ്ഥിരതയും നിലനിർത്തുന്നത് വിവിധ സാഹചര്യങ്ങളും നിബന്ധനകളും നിരന്തരമായി ഉറപ്പുവരുത്തിക്കൊണ്ടാണ്. സോഫ്റ്റ്‌വെയറിന്റെയോ ഹാർഡ്‌വെയറിന്റെയോ പ്രശ്നങ്ങൾ കൊണ്ട് ഇവയിലേതെങ്കിലും പാലിക്കപ്പെടാതെ വന്നാൽ പ്രവർത്തനം സുരക്ഷിതമായി മുന്നോട്ട് കൊണ്ടുപോകാനുള്ള സാഹചര്യം ഇല്ലാതാകുന്നു. ഈ സമയത്ത് ഏറ്റവും സുരക്ഷിതമായ നടപടി പ്രവർത്തനം നിർത്തിവയ്ക്കുക എന്നത് തന്ന ആയിരിക്കും. ഇതിനായി യൂണിക്സിന്റെ ആദ്യപതിപ്പുകളിൽ തന്നെ പാനിക് എന്ന സംവിധാനം ഏർപ്പെടുത്തിയിരുന്നു. പ്രവർത്തനത്തിന്റെ സുസ്ഥിരത ഉറപ്പുവരുത്താനുള്ള നിബന്ധനകൾ ഏതെങ്കിലും പാലിക്കപ്പെടാതിരിക്കുന്ന സാഹചര്യത്തിൽ പാനിക് ഫങ്ഷൻ വിളിക്കപ്പെടുകയും കെർണൽ അതിന്റെ പ്രവർത്തനം അവസാനിപ്പിക്കുകയും ചെയ്യുന്നു.

മൾട്ടിക്സ് എന്ന ഓപ്പറേറ്റിങ്ങ് സിസ്റ്റത്തിന്റെ നിർമ്മാണവേളയിൽ പ്രവർത്തന സമയത്തെ തകരാറുകൾ പരിഹരിക്കുന്നതിനായുള്ള വരികളാണ് താൻ എഴുതിയതിൽ പകുതിയിൽ അധികവും എന്നും യൂണിക്സിൽ ഈ രീതികൾ പാടേ ഉപേക്ഷിച്ച് പാനിക് എന്ന സംവിധാനം കൊണ്ടുവരികയാണ് ചെയ്തത് എന്നും ഡെന്നിസ് റിച്ചി പറഞ്ഞിട്ടുണ്ട്. 

പാനിക് ഫങ്ഷൻ അതിന്റെ ആദ്യരൂപത്തിൽ ഒരു എറർ സന്ദേശം സ്ക്രീനിൽ കാണിക്കുകയും കമ്പ്യൂട്ടറിന്റെ പ്രവർത്തനം നിർത്തുകയും ആയിരുന്നു ചെയ്തിരുന്നത്. യൂണിക്സിന്റെ അടിസ്ഥാന തത്ത്വമായ ലാളിത്യത്തിന്റെ ഭാഗമായിരുന്നു ഇതും. ഈ സന്ദേശം കാണുമ്പോൾ പരിചയ സമ്പന്നർക്ക് അതിന്റെ കാരണം മനസ്സിലായിക്കൊള്ളും എന്ന രീതിയിൽ ഉള്ള അഭിപ്രായത്തെ യൂണിക്സിനെ വെറുക്കുന്നവരുടെ കൈപ്പുസ്തകത്തിലും മറ്റും പലരും കളിയാക്കിയിട്ടുണ്ട്. പ്രസിദ്ധമായ ഒരു ഉദ്ധരണി ഇങ്ങനെ "Ken Thompson has an automobile which he helped design. Unlike most automobiles, it has neither speedometer, nor gas gauge, nor any of the numerous idiot lights which plague the modern driver. Rather, if the driver makes any mistake, a giant "?" lights up in the center of the dashboard. "The experienced driver", he says, "will usually know what's wrong." യൂണിക്സിന്റെ തന്നെ പുതിയ പതിപ്പുകളിൽ കമ്പ്യൂട്ടർ നേരിട്ട പ്രശ്നത്തെ സംബന്ധിച്ച് കൂടുതൽ കാര്യങ്ങളും പ്രശ്നത്തെ അപഗ്രഥിക്കുന്നതിനു സഹായകമായ കൂടുതൽ വിവരങ്ങളും സ്ക്രീനിൽ കാണിക്കുന്ന വിധത്തിൽ പാനിക് ഫങ്ഷൻ മാറ്റിയെഴുതപ്പെട്ടിട്ടുണ്ട്.

ലിനക്സ് കെർണലിലെ പാനിക്ക് ഫങ്ഷൻ സിസ്റ്റം നേരിട്ട പ്രശ്നത്തെപ്പറ്റി ഉള്ള പരമാവധി വിവരങ്ങൾ കൺസോളിൽ പ്രദർശിപ്പിക്കാൻ ശ്രമിക്കുന്നു. ഇതിനു പുറമേ കെർണലിന്റെ കോർ ഡമ്പ് ശേഖരിക്കാനുള്ള സംവിധാനങ്ങൾ ക്രമീകരിക്കപ്പെട്ടിട്ടുണ്ടെങ്കിൽ അതിനെ പ്രവർത്തിപ്പിക്കുന്നു. ഈ സംവിധാനം വഴി കമ്പ്യൂട്ടറിന്റെ പ്രധാന മെമ്മറിയുടെ ഒരു പകർപ്പ് ശേഖരിക്കപ്പെടും. അതിനെ പിന്നീട് പരിശോധിക്കുന്നത് വഴി പ്രശ്നത്തിലേക്ക് നയിച്ച കാരണങ്ങളെ വേഗത്തിൽ കണ്ടെത്താൻ സാധിക്കുന്നു. 

ലിനക്സ് കെർണലിൽ പ്രവർത്തന സമയത്തെ എല്ലാ പ്രശ്നങ്ങളും പാനിക്കിലേക്ക് നയിക്കണമെന്നില്ല. ചില പ്രശ്നങ്ങളെ സ്വയം പരിഹരിച്ച് കെർണലിനു മുന്നോട്ട് പോകാൻ സാധിക്കും. കെർണൽ ഊപ്സ് (Kernal Oops) എന്നാണ് ഈ സാഹചര്യം അറിയപ്പെടുന്നത്. കെർണലിലെ ഏതെങ്കിലും ഒരു ഭാഗത്ത് വന്ന പ്രശ്നം അത്ര സാരമുള്ളതല്ലെങ്കിൽ ഊപ്സ് വിളിക്കപ്പെടുകയും ആ പ്രശ്നത്തെക്കുറിച്ചുള്ള വിവരങ്ങൾ റിപ്പോർട്ട് ചെയ്യപ്പെടുകയും ചെയ്യുന്നു. പക്ഷേ പ്രധാന ഭാഗങ്ങളിൽ ഉണ്ടാകുന്ന പ്രശ്നങ്ങൾ ഊപ്സിനു ശേഷം പാനിക്കിലേക്ക് തന്നെ സിസ്റ്റത്തെ നയിക്കും. കെർണൽ ഊപ്സ് ഉണ്ടാകുമ്പോൾ അതിനു തുടർച്ചയായി പാനിക് ഉണ്ടാക്കണമോ എന്ന കാര്യം ലിനക്സ് കെർണലിൽ ക്രമീകരിക്കാവുന്നതാണ്. പാനിക്കിനു ശേഷം കമ്പ്യൂട്ടറിനു പ്രവർത്തനം തുടരാൻ റീബൂട്ടിങ്ങ് കൂടിയേ കഴിയൂ. ഊപ്സ് സാരമുള്ളതല്ല എങ്കിൽ പ്രവർത്തനം തുടരാൻ സാധിക്കും.

സ്വയം തിരുത്തി മുന്നോട്ട് പോകാൻ സാധിക്കാത്ത രീതിയിലുള്ള പ്രശ്നങ്ങൾ എന്തെങ്കിലും ഉണ്ടായാൽ വിൻഡോസ് ഒരു നീല സ്ക്രീനിൽ ഈ പ്രശ്നത്തെക്കുറിച്ചുള്ള വിവരങ്ങളും അത് പരിഹരിക്കാൻ സഹായിച്ചേക്കാവുന്ന സന്ദേശങ്ങളും കാണിക്കുകയും ചെയ്യുന്നു. അതിനു ശേഷം ഉപയോക്താവ് കമ്പ്യൂട്ടർ റീസ്റ്റാർട്ട് ചെയ്യേണ്ടതുണ്ട്. ബ്ലൂ സ്ക്രീൻ ഓഫ് ഡെത്ത്, ബ്ലൂ സ്ക്രീൻ, സ്റ്റോപ്പ് എറർ, ചുരുക്കി ബി എസ് ഓ ഡി എന്നൊക്കെ ഈ സന്ദേശം അറിയപ്പെടുന്നു.

മാക് ഓഎസ് എക്സിന്റെ 10.2 മുതൽ 10.7 വരെയുള്ള പതിപ്പുകളിൽ കമ്പ്യൂട്ടർ ഒരു വിവിധഭാഷാ സന്ദേശം കാണിക്കുകയും ഉപയോക്താവിനോട് കമ്പ്യൂട്ടർ റീസ്റ്റാർട്ട് ചെയ്യാൻ ആവശ്യപ്പെടുകയും ചെയ്യുന്നു. 10.2 ന്റെ മുൻപേ ഉള്ള പതിപ്പുകളിൽ കൂടുതൽ വിവരങ്ങൾ ഉൾക്കൊള്ളുന്ന പരമ്പരാഗത യൂണിക്സ് രീതിയിൽ ഉള്ള എറർ സന്ദേശങ്ങൾ കാണിച്ചിരുന്നു. 10.8 മുതലുള്ള പതിപ്പുകളിൽ കമ്പ്യൂട്ടർ തനിയെ റീസ്റ്റാർട്ട് ചെയ്യപ്പെടുകയും അതിനു ശേഷം എറർ സന്ദേശം പ്രദർശിപ്പിക്കുകയും ചെയ്യുന്നു. ഈ സന്ദേശത്തിന്റെ രീതി പല പതിപ്പുകളിലും വ്യത്യസ്തമാണ്.



</doc>
<doc id="289687" url="https://ml.wikipedia.org/wiki?curid=289687" title="കടംപൂ">
കടംപൂ

നാട്ടുവൈദ്യങ്ങളിൽ കുഷ്ഠം, സിഫിലിസ്, പലതരം ത്വഗ്രോഗങ്ങൾ എന്നിവയ്ക്കു ഔഷധമായി ഉപയോഗിച്ചുപോരുന്ന ഒരു കുറ്റിച്ചെടിയാണ് കടംപൂ. . 

ഈ ചെടിയുടെ ശാസ്ത്രീയനാമമായ സീജെൻബെക്കിയ എന്ന പേരു വന്നതിന്റെ പിന്നിലൊരു കഥയുണ്ട്. കാൾ ലിനേയസ് ചെടികൾക്ക് നാമകരണം ചെയ്യുന്ന രീതിയോട് എതിർപ്പുള്ള ആളായിരുന്ന ജൊവാൻ സീജെൻബെക്ക്. ആ കാരണത്താൽ അദ്ദേഹം ലിനേയസിനെ കളിയാക്കിയിരുന്നു. അതിനു പ്രതികാരമായി കാണാനഴകില്ലാത്ത കളയായ കടംപൂവിന് സീജെൻബെക്കിന്റെ പേരു നൽകുകയായിരുന്നു ലിനേയസ്.



</doc>
<doc id="289688" url="https://ml.wikipedia.org/wiki?curid=289688" title="ഷെർലക്ക് (ടെലിവിഷൻ പരമ്പര)">
ഷെർലക്ക് (ടെലിവിഷൻ പരമ്പര)

2010 മുതൽ സംപ്രേഷണം ചെയ്യുന്ന ഒരു ബ്രിട്ടീഷ് ടെലിവിഷൻ പരമ്പരയാണ് ഷെർലക്ക്. ആർതർ കോനൻ ഡോയൽ സൃഷ്ടിച്ച ഷെർലക്ക് ഹോംസിനെ സമകാലീന ലോകത്തിനനുസൃതമാക്കി മാറ്റം വരുത്തി അവതരിപ്പിച്ചിരിക്കുന്ന പരമ്പരയാണിത്. മാർക്ക് ഗാറ്റിസ്സും സ്റ്റീവൻ മൊഫാറ്റും ചേർന്നാണ് ഈ പരമ്പര സൃഷ്ടിച്ചിരിക്കുന്നത്. ബെനഡിക്റ്റ് കംബർബാച്ച് ഷെർലക് ഹോംസിനെയും മാർട്ടിൻ ഫ്രീമാൻ ഡോ. വാട്സണെയും ഷെർലക്കിൽ അവതരിപ്പിക്കുന്നു. മൂന്ന് സീസണുകളിലായി ഇതുവരെ ഒമ്പത് എപ്പിസോഡുകളാണ് സംപ്രേഷണം ചെയ്തിട്ടുള്ളത്. ആദ്യ സീസൺ 2010ലും രണ്ടാമത്തേത് 2012ലും മൂന്നാമത്തേത് 2014ലുമാണ് സംപ്രേഷണം ചെയ്തത്. ബിബിസിക്കു വേണ്ടി ഹാർട്സ്‍വുഡ് ഫിലിംസിന്റെ സ്യൂ വെർച്യൂ, എലൈൻ കാമറൺ എന്നിവർ നിർമ്മിക്കുന്ന ഈ പരമ്പരയിൽ പിബിഎസിന്റെ മാസ്റ്റർപീസ് ആന്തോളജി പരമ്പരക്കുവേണ്ടി ഡബ്ല്യുജിബിഎച്ച് ബോസ്റ്റണും സഹനിർമ്മാതാവായി നിലകൊള്ളുന്നുണ്ട്. വെയിൽസിലെ കാർഡിഫിലാണ് പരമ്പര പ്രധാനമായും ചിത്രീകരിച്ചിട്ടുള്ളത്. എന്നാൽ 221ബി ബേക്കർ സ്ട്രീറ്റിന്റെ പുറംഭാഗങ്ങൾ ലണ്ടനിലെ നോർത്ത് ഗോവർ തെരുവിലാണ് ചിത്രീകരിച്ചത്. 2001 മുതൽ സംപ്രേഷണം ചെയ്തിട്ടുള്ള ബ്രിട്ടീഷ് ടെലിവിഷൻ പരമ്പരകളിൽ ഏറ്റവും കാണപ്പെട്ടിട്ടുള്ളത് ഷെർലക്ക് മൂന്നാം സീസണായിരുന്നു. 200ഓളം പ്രദേശങ്ങളിലേക്ക് ഷെർലക്ക് സംപ്രേഷണാവകാശം വിറ്റിട്ടുമുണ്ട്.

നിരൂപകരിൽ നിന്ന് വളരെ അനുകൂലമായ പ്രതികരണമാണ് ഷെർലക്കിന് ലഭിച്ചിട്ടുള്ളത്. രചനയുടെ ഗുണമേന്മ, സംവിധാനം, അഭിനയം എന്നിവ വളരെയധികം പ്രശംസിക്കപ്പെട്ടിട്ടുണ്ട്. എമ്മി, ബാഫ്ത, ഗോൾഡൻ ഗ്ലോബ് എന്നിവയുൾപ്പെടെ നിരവധി പുരസ്കാരങ്ങൾക്ക് ഷെർലക്ക് നാമനിർദ്ദേശം ചെയ്യപ്പെട്ടിട്ടുണ്ട്. വിവിധ വിഭാഗങ്ങളിലായി ധാരാളം പുരസ്കാരങ്ങൾ നേടുകയും ചെയ്തിട്ടുണ്ട്. പ്രൈംടൈം എമ്മി അവാർഡുകളിൽ മികച്ച നടൻ (ബെനഡിക്റ്റ് കംബർബാച്ച്), മികച്ച സഹനടൻ (മാർട്ടിൻ ഫ്രീമാൻ), മികച്ച രചയിതാവ് (സ്റ്റീവൻ മൊഫാറ്റ്) എന്നിവ ഷെർലക്ക് നേടിയിട്ടുണ്ട്. 2011ലെ പീബോഡി പുരസ്കാരവും ഷെർലക്കിനായിരുന്നു. 



</doc>
<doc id="289724" url="https://ml.wikipedia.org/wiki?curid=289724" title="നാഗമാണിക്യം">
നാഗമാണിക്യം

പുരാതന ഭാരതത്തിലെ പുരാണങ്ങളിൽ പരാമർശിച്ചിട്ടുള്ള ഒരു വിശിഷ്ട രത്നമാണ് നാഗമാണിക്യം. നാഗമണി, നാഗ രത്നം, നാഗ റൂബി(N.R.) എന്നിങ്ങനെയും ഇതിനു പേരുകളുണ്ട്. പാതാളലോകത്തിൽനിന്നും ലഭിക്കുന്ന രത്നമാണിവയെന്നും വിശ്വസിക്കപ്പെടുന്നു. യഥാർത്ഥത്തിൽ ഉണ്ടെന്ന് ഒരു തെളിവും ഇല്ലാത്ത ഒരു കല്പിത വസ്തുവായാണ് ഇതിനെ കണക്കാക്കുന്നത്. ധാരാളം അത്ഭുതശക്തികൾ ഉണ്ടെന്നു വിശ്വസിക്കപ്പെടുന്ന ഇതിനെ ചുറ്റി ആധുനിക കാലത്തിൽ വളരെയധികം തട്ടിപ്പുകളും നടക്കുന്നുണ്ട്.

ഇത് വിശിഷ്ടങ്ങളായ നാഗങ്ങളുടെ തലയിൽ അണിയുന്നതാണ്. പാതാളത്തിലെ നാഗലോകത്തിലെ ഒൻപതു തരം നാഗങ്ങളുടെ തലയിൽ ഈ രത്നങ്ങൾ കാണപ്പെടുന്നതായി പുരാണങ്ങൾ ഉൽബോധിപ്പിക്കുന്നു. ഈ ജാതി രത്നങ്ങൾ സൂക്ഷിക്കുന്ന നാഗങ്ങൾക്കും രത്നങ്ങൾക്കും ഒരേ നിറമാണെന്നും ആ രത്നങ്ങളിൽ നിന്നും പുറപ്പെടുന്ന പ്രകാശത്തിന്റെ വെളിച്ചത്തിൽ ഇരുട്ടിലും നാഗങ്ങൾക്കു സഞ്ചരിക്കാൻ കഴിയും എന്നും പറയപ്പെടുന്നു. ഈ രത്നം തലയിലണിയുന്ന നാഗങ്ങൾ അപകട ഘട്ടത്തിൽ രത്നം വിഴുങ്ങും.

മൂർഖന്റെ വിഷം കാലാന്തരത്തിൽ ഉറഞ്ഞു കട്ടിയാകുന്നതാണ് നാഗമാണിക്യം എന്നതാണ് മറ്റൊരു വിശ്വാസം. ഈ രത്നം സർപ്പങ്ങൾ വായിലാണു സൂക്ഷിക്കുന്നതെന്നും വിശ്വസിക്കപ്പെടുന്നു. 

നാഗങ്ങൾ വളരെ സൂക്ഷ്മതയോടെ കൊണ്ടു നടക്കുന്ന ഈ രത്നങ്ങൾ വളരെ വിരളമായെങ്കിലും താഴെവെക്കാറുണ്ടെന്നും അങ്ങനെ വെക്കുന്ന തക്കത്തിന് അതിനെ എടുത്ത് ഒളിപ്പിച്ചാൽ, രത്നം നഷ്ടപ്പെട്ട നാഗം തല തല്ലി ആത്മഹത്യ ചെയ്യുന്നതിലൂടെ; രത്നം കൈക്കലാക്കാൻ ശ്രമിക്കുന്നവർക്ക് ഇതു സ്വന്തമാക്കാൻ സാധിക്കുമെന്നും പറയപ്പെടുന്നു. ഒരു ചെറിപ്പഴത്തിന്റെ അത്രയും വലിപ്പം ഉള്ള നാഗമാണിക്യത്തിനെ പനിനീരിലും പശുവിൻ പാലിലും കഴുകിയാണ് സൂക്ഷിക്കേണ്ടുന്നത്. 

തട്ടിപ്പുകൾക്കായി സാധാരണയായി സിന്തറ്റിക് രത്നങ്ങളോ ടൂത്ബ്രഷിന്റെ കമ്പു മുറിച്ചതോ മീൻഗുളികകളോ മറ്റോ എൽ.ഇ.ഡി ലൈറ്റിന്റേയും മറ്റും സഹായത്തോടെ പ്രകാശിപ്പിച്ചാണ് ഉപയോഗിക്കുന്നത്. 


</doc>
<doc id="289726" url="https://ml.wikipedia.org/wiki?curid=289726" title="എം80 മൂസ">
എം80 മൂസ

മീഡിയ വൺ ചാനലിൽ 2014 മുതൽ പ്രക്ഷേപണം ചെയ്തിരുന്ന കുടുംബ ഹാസ്യപരമ്പരയാണ് എം 80 മൂസ. പ്രശസ്ത ഹാസ്യനടൻ വിനോദ് കോവൂർ ആണ് മൂസയായി പ്രത്യക്ഷപ്പെടുന്നത്. നാട്ടിൽ മീൻ കച്ചവടം ചെയ്യുന്നവനാണ് മൂസ. അയാളുടെ ഭാര്യ പാത്തുമ്മയായി സുരഭി ലക്ഷ്മി അഭിനയിക്കുന്നു. കോഴിക്കോടിൻറെ നാടൻ പ്രാദേശിക സംസാര ഭാഷയിലാണ് കഥാപാത്രങ്ങളുടെ അവതരണം എന്നതാണ് പരിപാടിയുടെ പ്രധാന ആകർഷകത്വം. 2017-ൽ ചാനൽ പരമ്പര അവസാനിപ്പിച്ചു.

ആഴ്ചയിൽ രണ്ട് എപ്പിസോ‍ഡാണുള്ളത്. എല്ലാ ശനിയാഴ്ചയും ഞാറാഴ്ചയും രാത്രി 8.30 മുതൽ ഒമ്പത് മണിവരെയാണ് മീഡിയാവൺ ചാനലിൽ പരിപാടി പ്രക്ഷേപണം ചെയ്യുന്നത്. പുനപ്രക്ഷേപണം തിങ്കൾ, ചൊവ്വ ദിവസങ്ങളിൽ ഉച്ചക്ക് 230 ന്. മീഡിയാ യൂറ്റൂപ് ചാനലിൽ പരിപാടിയുടെ മുൻ എപ്പിസോഡുകൾ ലഭ്യമാണ്.. നൂറ് എപ്പിസോഡുകൾ പിന്നിട്ടതിന് ശേഷം പരിപാടിക്ക് മുഖം നൽകിയിരിക്കുകയാണ് അണിയറ ശിൽപികൾ. പഴയ വീടിൽ നിന്നും പുതിയവീടിലേക്ക് മാറുകയും മറ്റു സാങ്കേതിക സംവിധാനങ്ങളിൽ മാറ്റം വരുത്തുകയും ചെയ്തിട്ടുണ്ട്. 


എം. 80 മൂസ എന്ന സീരിയലിന്റെ ആശയം ആദ്യം തോന്നിയത്‌ 'മീഡിയ വൺ ചാനൽ ഹെഡായ ഷിബു ചക്രവർത്തിക്കാണ്‌. മറിമായത്തിലെ സ്‌ക്രിപ്‌റ്റ് റൈറ്ററായ സജീഷിനോട്‌ ഇക്കാര്യം പറഞ്ഞു. മറിമായത്തിലെ വിനോദ് കോവൂരിൻറെ അഭിനയമാണ് എം80 മൂസയിലേക്ക് വിനോദ് കോവൂരിനെ നയിച്ചത്.. ചിറ്റൂർ ഗോപിയുടെ വരികൾക്ക് അൻവർ അമന്റെ സംഗീതത്തിൽ ബന്റി പാടുന്നു. പശ്ചാത്തല സംഗീതം ഒരുക്കിയിരിക്കുന്നത് സെറിൻ ഫ്രാൻസിസ് ആണ്. ഷിയാരി സി പാപ്പ കലാസംവിധാനവും ജർഷാദ്, ഹബീബി എഡിറ്റിങും അഭിജിത് അഭിലാഷ് ഛായാഗ്രഹണവും നിർവഹിക്കുന്ന ഈ പരമ്പരക്ക് സജീഷാണ് രചന നിർവ്വഹിച്ചിരിക്കുന്നത്. നിർമ്മാണം എസ്സെം ഷംസീർ, റെയ്‌സൺ ഇല്ലിക്കൽ ആണ്. നൂറാം എപ്പി‍ോസുവരെ ഇബ്രാഹിം കുട്ടിയായിരുന്നു നിർമ്മാണം. സ്റ്റഡിയോ സമർ മീഡിയാ മാവൂർ.


</doc>
<doc id="289729" url="https://ml.wikipedia.org/wiki?curid=289729" title="ചിന്താമണി രത്നം">
ചിന്താമണി രത്നം

ഹൈന്ദവപുരാണങ്ങളിലും ബുദ്ധ മത കഥകളിലും പരാമർശിച്ചിട്ടുള്ള ഒരു വിശിഷ്ട രത്നമാണ് ചിന്താമണി (). തിളങ്ങുന്ന തൂവെള്ള നിറമാണിതിന്. ഇതു ധരിക്കുന്നവർ തീർച്ചയായും വളരെ ഉന്നതനും എല്ലാ സൗഭാഗ്യങ്ങളും നിറഞ്ഞവനായിരിക്കുമെന്ന് വിശ്വാസം. ഇത് കൈവശമുള്ളവർ എന്ത് ചിന്തിച്ചാലും അവ ലഭിക്കുമെന്നതിലാണ് ഈ രത്നത്തിന് ചിന്താമണി എന്ന് പേര് വരുവാൻ കാരണം.


</doc>
<doc id="289733" url="https://ml.wikipedia.org/wiki?curid=289733" title="കരുവാരക്കുണ്ട്">
കരുവാരക്കുണ്ട്

മലപ്പുറം ജില്ലയിലെ നിലമ്പൂർ തലൂക്കിൽ കാളികാവ് ബ്ലോക്കിൽ കരുവാരക്കുണ്ട് ഗ്രാമപഞ്ചായത്തിലാണ് കരുവാരക്കുണ്ട് എന്ന ഗ്രാമം. ഒരു മലയോര പ്രദേശമായ ഇവിടെയാണ് കേരളാംകുണ്ട് വെള്ളച്ചാട്ടം സ്ഥിതി ചെയ്യുന്നത്.പശ്ചിമ ഘട്ടത്തോട് ചേർന്ന് കിടക്കുന്ന ഈ പ്രദേശം മലപ്പുറം- പാലക്കാട് ജില്ലകളുടെ അതിര്ത്തികൂടിയാണ്. കരുവാരക്കുണ്ട്, കേരള എസ്റേറ്റ് വില്ലേജുകളിലായി 64.2 ചതുരശ്ര കിലോമീറ്ററിൽ വ്യാപിച്ചുകിടക്കുന്ന ഈ ഗ്രാമം വടക്ക് അമരമ്പലം, ചോക്കാട്, പുതൂർ (പാലക്കാട് ജില്ല) പഞ്ചായത്തുകളുമായും കിഴക്ക് പുതൂർ (പാലക്കാട് ജില്ല) പഞ്ചായത്തുമായും പടിഞ്ഞാറ് കാളികാവ്, തുവ്വൂർ, ചോക്കാട് പഞ്ചായത്തുകളുമായും തെക്ക് അലനല്ലൂർ (പാലക്കാട് ജില്ല), എടപ്പറ്റ പഞ്ചായത്തുകളുമായും അതിർത്തി പങ്കിടുന്നു.ഒരു കാർഷിക മേഖലയായ ഈ ഗ്രാമത്തിൽ റബ്ബർ, തെങ്ങ്, കമുക്, മരച്ചീനി, വാഴ, പച്ചക്കറികൾ, സുഗന്ധവിളകളായ ഗ്രാമ്പൂ, ജാതി, ഏലം, കുരുമുളക്, ഇഞ്ചി, മഞ്ഞൾ എന്നിവയാണ് പ്രധാന കൃഷികൾ. ഒലിപ്പുഴയും കല്ലംപുഴയുമാണ് ഈ ഗ്രാമത്തിലൂടെ ഒഴുകുന്ന പുഴകൾ.



</doc>
<doc id="289734" url="https://ml.wikipedia.org/wiki?curid=289734" title="ഇന്ത്യൻ സൂപ്പർ ലീഗ്">
ഇന്ത്യൻ സൂപ്പർ ലീഗ്

ഇന്ത്യയിലെ ഒരു പ്രൊഫഷണൽ ഫുട്ബോൾ ലീഗാണ് ഐഎസ്എൽ എന്നറിയപ്പെടുന്ന ഇന്ത്യൻ സൂപ്പർ ലീഗ് അഥവാ ഹീറോ ഇന്ത്യൻ സൂപ്പർ ലീഗ്.
ഐ-ലീഗ് പോലെ ഇന്ത്യയിലെ പ്രധാന ഫുട്ബോൾ ടൂർണമെന്റാണ് ഐഎസ്എൽ. ഇന്ത്യയിലെ വിവിധ സ്ഥലങ്ങളിലുള്ള 10 ടീമുകളാണ് ഐഎസ്എൽ അഞ്ചാം സീസൺ ആയ 2018-19 സീസണിൽ സെപ്തംബർ മുതൽ മാർച്ച് വരെ മത്സരിക്കുന്നത്.

2014-ലെ ആദ്യ സീസൺ മുതൽ രണ്ട് ടീമുകളാണ്
കിരീടം നേടിയിട്ടുള്ളത്.2014, 2016 വർഷങ്ങളിൽ അത്‌ലറ്റിക്കോ ഡി കൊൽക്കത്തയും 2015, 2017–18-ൽ
ചെന്നൈയിൻ എഫ് സിയും.


</doc>
<doc id="289760" url="https://ml.wikipedia.org/wiki?curid=289760" title="കലാകാരൻ">
കലാകാരൻ

കലയുടെ സൃഷ്ടിയുമായി ബന്ധപ്പെട്ട ഒന്നിലേറെ പ്രവർത്തനങ്ങളിൽ മുഴുകിയിരിക്കുന്നയാളാണ് കലാകാരൻ അഥവാ ആർട്ടിസ്റ്റ്. കലാസൃഷ്ടിയും കലാപ്രവർത്തനവും കലാപ്രകടനവും നടത്തുന്നയാളെ കലാകാരൻ എന്നു പറയാം.എന്നാൽ സാധാരണയായി, സാധാരണ സംഭാഷണങ്ങളിലും അക്കാദമിക തലത്തിലും കലാകാരൻ എന്നതു കൊണ്ട് ദൃശ്യകലകളുടെ പ്രവർത്തകൻ എന്നർത്ഥമാക്കുന്നു.


</doc>
<doc id="289761" url="https://ml.wikipedia.org/wiki?curid=289761" title="ഗ്രഫിറ്റി">
ഗ്രഫിറ്റി

ഒരു പൊതു സ്ഥലത്ത് അനുവാദമില്ലാതെ നിയമവിരുദ്ധമായി വരയ്ക്കുന്നതോ കുത്തിക്കുറിക്കുന്നതോ കോറുന്നതോ സ്പ്രേ ചെയ്യുന്നതോ ആയ ചിത്രങ്ങളേയോ എഴുത്തുകളേയോ ആണു ഗ്രഫിറ്റി എന്നു പറയുന്നത്. ഒരു ലളിതമായ എഴുതപ്പെട്ട വാക്കുകൾ തുടങ്ങി ഭിത്തിയിൽ വളരെ വിപുലമായി നന്നായി വരച്ച ചുവർചിത്രങ്ങളും ഗ്രാഫിറ്റിയിൽ ഉൾപ്പെടുന്നു. പ്രാചീന കാലങ്ങളിൽ മനുഷ്യൻ വരയ്ക്കാൻ തുടങ്ങിയ നാൾ മുതൽ തന്നെ പ്രാചീന ഈജിപ്റ്റിലും ഗ്രീസിലും റോമാ സാമ്രാജ്യത്തിലും വരെ ഇതു നിലനിന്നതായി ഉദാഹരണങ്ങൾ കണ്ടെത്തിയിട്ടുണ്ട്. 
ആധുനിക കാലത്ത്, പെയിന്റ് (പ്രത്യേകിച്ചും സ്പ്രേ പെയിന്റ്), മാർക്കർ പേനകൾ എന്നിവയാണിവ വരയ്ക്കാൻ സാധാരണ ഉപയോഗിച്ചു വരുന്നത്. ഉടമസ്ഥന്റെ അനുവാദമില്ലാതെ അയാളുടെ സ്ഥലത്തോ ഭിത്തിലോ വരച്ചുവരുന്ന ഗ്രഫിറ്റിയെ വൈകൃതമായും നശീകരണപ്രവർത്തനമായും കണക്കാക്കി കുറ്റകൃത്യമായി കണക്കാക്കിയിട്ടുണ്ട്. 
കൊറിയിടൽ ("scratched") എന്നർത്ഥം വരുന്ന ഗ്രഫിയാറ്റോ (""graffiato" ") എന്ന ഇറ്റാലിയൻ പദത്തിൽ നിന്നാകാം ഗ്രഫിറ്റി എന്ന വാക്ക് ഉദ്ഭവിച്ചത്. പണ്ടുകാലത്ത് ഭിത്തികളിൽ മൂർച്ചയുള്ള സാധനങ്ങൾ ഉപയോഗിച്ച് കോറിയിട്ടായിരുന്നു മിക്ക ചിത്രങ്ങളും വരച്ചിരുന്നത്.


</doc>
<doc id="289782" url="https://ml.wikipedia.org/wiki?curid=289782" title="അച്ചാണി">
അച്ചാണി

ജനറൽ പിക്ചേഴ്സിന്റെ ബാനറിൽ രവീന്ദ്രനാഥൻ നായർ നിർമിച്ച മലയാളചലച്ചിത്രമാണ് അച്ചാണി. പ്രതാപ് ഫിലിംസ് വിതരണം ചെയ്ത ഈ ചിത്രം 1973 ജൂലൈ 13നാണ് പ്രദർശനം തുടങ്ങിയത്.





</doc>
<doc id="289789" url="https://ml.wikipedia.org/wiki?curid=289789" title="കമൽജിത്ത് സിങ് ബാവ">
കമൽജിത്ത് സിങ് ബാവ

ജൈവവൈവിദ്ധ്യങ്ങളേക്കുറിച്ചുള്ള പ്രബന്ധങ്ങൾക്ക് ലഭിക്കുന്ന "മിസോറി പുരസ്കാരം" ലഭിച്ച ഇന്ത്യൻ ശാസ്ത്രജ്ഞനാണ് കമൽജിത്ത് സിങ് ബാവ.


</doc>
<doc id="289794" url="https://ml.wikipedia.org/wiki?curid=289794" title="പഞ്ചവടി (ചലച്ചിത്രം)">
പഞ്ചവടി (ചലച്ചിത്രം)

എം എസ് പ്രൊഡക്ഷൻസിന്റെ ബാനറിൽ വി എം ചാണ്ടി നിർമ്മിച്ച് ജെ ശശികുമാർ സംവിധാനം ചെയ്ത് 1973ൽ പുറത്തിറങ്ങിയ മലയാളചലച്ചിത്രമാണ് പഞ്ചവടി. ഈചിത്രം1970 ജൂലൈ 17-ന് കേരളത്തിൽ പ്രദർശനം തുടങ്ങി





</doc>
<doc id="289795" url="https://ml.wikipedia.org/wiki?curid=289795" title="രക്തപുഷ്പം (ചലച്ചിത്രം)">
രക്തപുഷ്പം (ചലച്ചിത്രം)

ഗണേഴ്സ് പിക്ചേർസിന്റെ ബാനറിൽ കെ.പി. കൊട്ടാരക്കര നിർമ്മിച്ച് ജെ ശശികുമാർ സംവിധാനം ചെയ്ത് 1970ൽ പുറത്തിറങ്ങിയ മലയാളചലച്ചിത്രമാണ് രക്തപുഷ്പം. ഈചിത്രം1970 ജൂലൈ 17-ന് കേരളത്തിൽ പ്രദർശനം തുടങ്ങി.മലയാളചലച്ചിത്രം ഡേറ്റാബേസിൽ നിന്ന്] രക്തപുഷ്പം</ref>





</doc>
<doc id="289804" url="https://ml.wikipedia.org/wiki?curid=289804" title="കലിയുഗം (ചലച്ചിത്രം)">
കലിയുഗം (ചലച്ചിത്രം)

മഞ്ഞിലാസിന്റെ ബാനറിൽ എം.ഓ. ജോസഫ് നിർമിച്ച മലയാളചലച്ചിത്രമാണ് കലിയുഗം. വിമലാറിലീസ് വിതരണം ചെയ്ത ഈ ചിത്രം 1973 ഏപ്രിൽ 12-ന് പ്രദർശനം തുടങ്ങി.






</doc>
<doc id="289824" url="https://ml.wikipedia.org/wiki?curid=289824" title="സെയ്മർ ല്യൂബെറ്റ്സ്കി">
സെയ്മർ ല്യൂബെറ്റ്സ്കി

പ്രധാനപ്പെട്ട കാറ്റലോഗിംഗ് തത്ത്വജ്ഞനും പ്രമുഖനായ ലൈബ്രേറിയനുമായിരുന്നു സെയ്മർ ല്യൂബെറ്റ്സ്കി (1898 ഏപ്രിൽ 28 - 2003 ഏപ്രിൽ 5).

ബെലാറസിൽ ഇഷ്മര്യാഹു ല്യൂബെറ്റ്സ്കി എന്ന പേരിൽ ജനിച്ച അദ്ദേഹം ലൈബ്രറി ഓഫ് കോൺഗ്രസ്സിൽ വർഷങ്ങളോളം പ്രവർത്തിച്ചു. 1927ൽ യുണൈറ്റഡ് സ്റ്റേറ്റ്സിലേയ്ക്കു താമസം മാറ്റും മുൻപ് അദ്ദേഹം ഒരു അദ്ധ്യാപകനായി ജോലി ചെയ്തിരുന്നു. 
അദ്ദേഹത്തിനു ആറു ഭാഷകളിൽ പ്രാവീണ്യമുള്ളയാളായിരുന്നു. ല്യൂബെറ്റ്സ്കി മൂന്നു പ്രശസ്തമായ പുസ്തകങ്ങൾ എഴുതി. അവ കാറ്റലോഗിങ്ങിലും വിവരസംഘാടനത്തിലും ആധുനിക ഗവേഷണത്തിലും വലിയ തോതിലുള്ള പുരോഗതിയുണ്ടാക്കുകയും ഇന്നും വിവരസാങ്കേതികവിദ്യ പോലുള്ള മേഖലകളിൽ സ്വാധീനം ചെലുത്തിവരുന്നുണ്ട്. അദ്ദേഹത്തിന്റെ Cataloging Rules and Principles and Principles of Cataloging എന്നീ പുസ്തകങ്ങളും അദ്ദേഹമെഴുതിയ അനേകം ലേഖനങ്ങളും തന്റെ പ്രവർത്തനമേഖലയിൽ സ്ഥിരപ്രതിഷ്ഠ നേടാൻ അദ്ദേഹത്തെ സഹായിച്ചു. ആധുനിക ഡിജിറ്റൽ വ്യവസ്ഥിതിയിൽ അദ്ദേഹത്തിന്റെ കാറ്റലോഗിങ് തത്ത്വങ്ങൾ കൂടുതൽ കാലത്തിനനുസരിച്ച് പ്രസക്തമായിരിക്കുന്നു. 
അദ്ദേഹത്തിന്റെ അപൂർണ്ണമായ പുസ്തകമായ Code of Cataloging Rules... unfinished draft (1960) ആധുനിക കാറ്റലോഗിങ് പ്രക്രിയയ്ക്ക് അടിസ്ഥാനമായി ഫ്രാൻസിലെ പാരിസിൽ ചേർന്ന International Conference on Cataloging Principles (1961) ൽ അംഗീകരിക്കപ്പെട്ടു.


</doc>
<doc id="289847" url="https://ml.wikipedia.org/wiki?curid=289847" title="ഇഗ്വാന">
ഇഗ്വാന

സസ്യഭുക്കുകൾ ആയ പല്ലികളുടെ ഒരു ജനുസ്സാണ് ഇഗ്വാന. ഭൂമദ്ധ്യരേഖാ പ്രദേശങ്ങളായ മെക്സിക്കോ,മദ്ധ്യ അമേരിക്ക ,പോളിനേഷ്യൻ ദ്വീപുകളായ ഫിജി,ടോംഗ ,വെസ്റ്റ്‌ ഇൻഡീസ് പ്രദേശങ്ങളിൽ ഇവയെ കണ്ടുവരുന്നു. 1768 ൽ ആസ്ത്രിയൻ പ്രകൃതി ശാസ്ത്രജ്ഞൻ ആയ ജോസഫസ് നിക്കൊളാസ് ലോറന്റിയാണു ഈ ജനുസ്സിനെ ആദ്യമായി കണ്ടെത്തിയത്. ഇവാന (Iwana ) എന്ന വാക്കിൽ നിന്നാണു ഇഗ്വാന എന്ന വാക്ക് ഉണ്ടായത് . ഈ ജനുസ്സിൽ ഉള്ള രണ്ടു ജീവികളാണ് പച്ച ഇഗ്വാന ( Green Igwana - ശാ.നാ-Igwana Igwana ) യും ലെസ്സർ ആന്റീലിയൻ ഇഗ്വാനയും ( Lesser Antilian Igwana - ശാ.നാ- Iguana delicatissima . 

ഇഗ്വാനിഡെ കുടുംബത്തിലെ എല്ലാ ഉരഗങ്ങളെയും പൊതുവേ ഇഗ്വാന എന്ന പേരിൽ വിളിക്കാറുണ്ട് 


</doc>
<doc id="289878" url="https://ml.wikipedia.org/wiki?curid=289878" title="ടെലികോൺഫറൻസ്">
ടെലികോൺഫറൻസ്

ഒരു വാർത്താവിനിമയവ്യൂഹത്തിൽ പരസ്പരം ബന്ധിച്ച് തത്സമയം അനേകം വ്യക്തികളും മെഷീനുകളുമായി പരസ്പരം വിദൂരസ്ഥാനങ്ങളിലിരുന്ന് വിവരവിനിമയം നടത്തുന്ന പ്രക്രിയയാണ് ടെലികോൺഫറൻസ്. ഓഡിയോ കോൺഫറൻസിങ്, ടെലിഫോൺ കോൺഫറൻസിങ്, ഫോൺ കോൺഫറൻസിങ് എന്നിങ്ങനെയും ഈ പ്രവർത്തനത്തെ വിളിക്കാറുണ്ട്. താഴെപ്പറയുന്ന ഒന്നോ അതിലധികമോ ഘടകങ്ങൾ ടെലികോൺഫറൻസിങ്ങിനായി വാർത്താവിനിമയ സംവിധാനം നൽകുന്നതാണ്: ശബ്ദം, വീഡിയോ, അല്ലെങ്കിൽ താഴെപ്പറയുന്നവയിൽ ഒന്നോ അതിലധികമോ സംവിധാനങ്ങൾ ഉപയോഗിക്കപ്പെടും; ടെലിഫോൺ, കമ്പ്യൂട്ടർ, ടെലിഗ്രാഫ്, ടെലിടൈപ്പുറൈറ്റർ, റേഡിയോ, ടെലിവിഷൻ തുടങ്ങിയവ.


</doc>
<doc id="289889" url="https://ml.wikipedia.org/wiki?curid=289889" title="എ. ജെ. ക്രോനിൻ">
എ. ജെ. ക്രോനിൻ

സ്കോട്ലന്റിലെ നോവലിസ്റ്റും വൈദ്യശാസ്ത്രവിദഗ്ദ്ധനും ആയിരുന്നു ആർച്ചിബാൾഡ് ജോസഫ് ക്രോനിൻ (1896 ജൂലൈ 19 – 1981 ജനുവരി 6). അദ്ദേഹത്തിന്റെ ലോകപ്രശസ്തമായ നോവലാണ് ദ സിറ്റാഡൽ. സ്കോട്ട്‌ലൻഡിലുള്ള ഒരു ഖനിക്കടുത്തുള്ള ഗ്രാമത്തിൽ ജീവിച്ച ഒരു ഡോക്ടർ പെട്ടെന്ന് ലണ്ടനിലേയ്ക്ക് തന്റെ ഉദ്യോഗാർത്ഥം താമസം മാറുന്നതും തുടർന്നുള്ള കാര്യങ്ങളും വിവരിക്കുന്നതാണീ നോവൽ. മെഡിക്കൽ എത്തിക്സിനെപ്പറ്റിയുള്ള അന്നത്തെ പുതുമയുള്ള പല ആശയങ്ങളും ജനമനസ്സിലും അധികാരികളിലും എത്തുവാൻ ഈ നോവൽ കാരണമായി. 
ക്രോനിൻ ഡൺബാർട്ടൺ ഷയറിലെ കാർഡ്രൊസ്സിൽ റോസ്ബാങ്ക് കോട്ടേജിൽ ആണു ജനിച്ചത്. മാതാവ്: ജെസ്സി ക്രോനിൻ; പിതാവ്: പാട്രിക് ക്രോനിൻ.


</doc>
<doc id="289927" url="https://ml.wikipedia.org/wiki?curid=289927" title="കേരള ഫിനാൻഷ്യൽ കോർപ്പറേഷൻ">
കേരള ഫിനാൻഷ്യൽ കോർപ്പറേഷൻ

1951-ലെ സ്റ്റേറ്റ് ഫിനാൻഷ്യൽ കോർപറേഷൻസ് ആക്ടിൻ പ്രകാരം രൂപവത്കൃതമായ സ്ഥാപനമാണ് കേരളാ ഫിനാൻഷ്യൽ കോർപറേഷൻ അഥവാ കെ.എഫ്.സി (KFC) 01/12/1953-ൽ ആരംഭിച്ച ഈ സ്ഥാപനത്തിന്റെ പേര് തുടക്കത്തിൽ "ട്രാവൻകൂർ കൊച്ചിൻ ഫിനാൻഷ്യൽ കോർപറേഷൻ" എന്നായിരുന്നു. 1956-ൽ കേരള സംസ്ഥാനം രൂപീകൃതമായപ്പോൾ സ്ഥാപനത്തിന്റെ പേര് കേരളാ ഫിനാൻഷ്യൽ കോർപറേഷൻ എന്ന് പുന:നാമകരണം ചെയ്തു.



</doc>
<doc id="289936" url="https://ml.wikipedia.org/wiki?curid=289936" title="ഹോന്ഥ്-ചില്ലാർ കൂട്ടക്കൊല">
ഹോന്ഥ്-ചില്ലാർ കൂട്ടക്കൊല

1984 ഒക്ടോബർ 31 ന് ഇന്ത്യൻ പ്രധാനമന്ത്രിയായിരുന്ന ഇന്ദിരാ ഗാന്ധിയുടെ വധവുമായി ബന്ധപ്പെട്ട് സിഖ് വംശജർക്കതിരേ ഉണ്ടായ കലാപത്തിൽ നവംബർ 2ന് ഹരിയാനയിലെ റെവാരി ജില്ലയിലുള്ള ഹോന്ഥ്-ചില്ലാർ എന്ന പ്രദേശത്ത് 32 സിഖുകാർ കോൺഗ്രസ്സ് പ്രവർത്തകരാൽ കൊല്ലപ്പെടുകയുണ്ടായി. ഈ സംഭവമാണ് ഹോന്ഥ്-ചില്ലാർ കൂട്ടക്കൊല എന്നറിയപ്പെടുന്നത്. പോലീസുകാർ അക്രമികളെ സഹായിക്കുകയായിരുന്നു എന്ന് സംഭവത്തെക്കുറിച്ചന്വേഷിക്കാൻ രൂപീകരിക്കപ്പെട്ട കമ്മീഷനുകളുടെ പ്രഥമവിവര റിപ്പോർട്ടുകളിൽ പറയുന്നു. കൂട്ടക്കൊലയിൽ കൊല്ലപ്പെട്ടവരുടെ മൃതശരീരങ്ങൾ മറവുചെയ്ത സ്ഥലം, 2011 ജനുവരിയിൽ കണ്ടെത്തുകയുണ്ടായി.

1947 ൽ ഇന്ത്യാ വിഭജനകാലത്ത് പാകിസ്താനിൽ നിന്നും ഇന്ത്യയിലേക്കു കുടിയേറിയ 16 കുടുംബങ്ങൾ താമസിച്ചിരുന്ന ഒരു ഗ്രാമമായിരുന്നു ഹോന്ഥ്. ചില്ലാർ ഗ്രാമത്തിന്റെ പ്രാന്തപ്രദേശത്തുള്ള, കർഷക കുടുംബങ്ങൾ ചെറിയ കൂട്ടമായി താമസിച്ചിരുന്ന ഒരു സ്ഥലം കൂടിയായിരുന്നു ഹോന്ഥ്.

1984 ഒക്ടോബർ 31 ന് ഇന്ത്യൻ പ്രധാനമന്ത്രി ഇന്ദിരാ ഗാന്ധി തന്റെ സുരക്ഷാ ഉദ്യോഗസ്ഥരും, സിഖ് വംശജരുമായ രണ്ടു പേരാൽ വധിക്കപ്പെട്ടു. ഡൽഹിയിൽ ഒരു സിഖു വിരുദ്ധ കലാപം പൊട്ടിപ്പുറപ്പെട്ടു. ചില മുതിർന്ന കോൺഗ്രസ്സു നേതാക്കളുടെ നേതൃത്വത്തിൽ കോൺഗ്രസ്സ് പ്രവർത്തകർ സിഖുകാരെ തിരഞ്ഞുപിടിച്ച് കൊലപ്പെടുത്തി. പോലീസ് അക്രമികൾക്ക് സഹായങ്ങൾ ചെയ്തുകൊടുത്തുവെന്ന് പിന്നീട് ഇതിനെക്കുറിച്ചന്വേഷിച്ച വിവിധ കമ്മീഷനുകൾ കണ്ടെത്തി.
1984 നവംബർ ഒന്നിന്, സിഖ് വംശജർ താമസിക്കുന്ന ഹോന്ഥ് ഗ്രാമം, കോൺഗ്രസ്സ് നേതൃത്വത്തിലുള്ള അക്രമികൾ നശിപ്പിക്കാൻ ശ്രമിച്ചിരുന്നവെങ്കിലും, ഗ്രാമവാസികളുടെ ഒറ്റക്കെട്ടായ എതിർപ്പിനെത്തുടർന്ന് ആ ശ്രമം വിജയിച്ചില്ല. നവംബർ രണ്ടാം തീയതി ഇരുന്നൂറിനു മുകളിൽ ആളുകൾ ഒരു ട്രക്കിലും, ബസ്സിലുമായി ഗ്രാമത്തിൽ വന്നിറങ്ങി. കോൺഗ്രസ്സ് പാർട്ടിക്കനുകൂലമായി മുദ്രാവാക്യങ്ങൾ മുഴക്കിക്കൊണ്ട് ആയുധങ്ങളുമായി അവർ സിഖുകാരെ ആക്രമിക്കാൻ തുടങ്ങി. 31 പേരെ അവർ ക്രൂരമായി മർദ്ദിച്ചു കൊലപ്പെടുത്തുകയും, മൃതദേഹങ്ങൾ കത്തിക്കുകയും ചെയ്തു. സിഖുകാരുടെ, ഗുരുദ്വാരകളും, ആക്രമണത്തിൽ നിന്ന് രക്ഷപ്പെട്ട ഗ്രാമീണർ ഒളിച്ചിരുന്ന ബംഗ്ലാവുകളും ജനക്കൂട്ടം ആക്രമിക്കാൻ തുടങ്ങി. ഈ വീടുകളുടെ മുകളിലൂടെ മണ്ണെണ്ണ ഒഴിച്ച് അതിനു തീവെച്ചു. തീരെ നിവൃത്തിയില്ലാതെ വന്നപ്പോൾ ഗ്രാമീണർ തങ്ങളുടെ ജീവനും സ്വത്തിനും വേണ്ടി തിരിച്ചാക്രമിക്കാൻ തുടങ്ങി. ഈ പ്രത്യാക്രമണത്തിൽ അക്രമികളിലൊരാൾ കൊല്ലപ്പെട്ടു. തുടക്കത്തിൽ ഭയന്ന് ഓടിയ ഗ്രാമീണർ തിരികെ വന്ന് അക്രമികളോടെതിരിടാൻ തുടങ്ങി.

ഗോന്ഥ്-ചില്ലാർ ഗ്രാമത്തിലെ തലവൻ ആയിരുന്ന ധൻപത് സിങിന്റെ പരാതിയിന്മേലാണ് പോലീസ് കേസെടുത്ത് പ്രഥമവിവര റിപ്പോർട്ട് തയ്യാറാക്കിയത്. രാവിലെ ഗ്രാമം നശിപ്പിക്കാനെത്തിയ അക്രമികൾ ഗ്രാമീണരുടെ ചെറുത്തിനില്പുകൊണ്ട് തിരിച്ചുപോയെങ്കിലും, വൈകീട്ട് പ്രതികാരദാഹത്തോടെയാണ് എത്തിയതെന്ന് ഇതിൽ പറയുന്നു. 20 ഓളം മൃതദേഹങ്ങൾ കത്തിക്കരിഞ്ഞതുകൊണ്ട് തിരിച്ചറിയാൻ കഴിഞ്ഞിരുന്നില്ലെന്നും എഫ്.ഐ.ആറിൽ പറയുന്നു.

2011 ജനുവരിയിൽ ഗുർഗാവോണിൽ എൻജിനീയറായിരുന്ന മൻവീന്ദർ സിങ് ആണ് ഹോന്ഥ്-ചില്ലാർ കൂട്ടക്കൊലക്കു ശേഷം മൃതദേഹങ്ങൾ മറവു ചെയ്തിരുന്ന സ്ഥലം അവിചാരിതമായി കണ്ടെത്തിയത്. ഈ സ്ഥലത്തെക്കുറിച്ച് കമ്പനിയിലെ ഒരു ഉദ്യോഗസ്ഥനിൽ നിന്നുമാണ് മൻവിന്ദറിനു വിവരം ലഭിക്കുന്നത്. സിഖ് വിദ്യാർത്ഥി സംഘടനകളുടേയും, സർക്കാരേതിര സംഘടനകളുടേയും സഹായത്തോടെയാണ് മൻവീന്ദർ ഈ വിവരം പുറം ലോകത്തെ അറിയിച്ചത്.


</doc>
<doc id="289946" url="https://ml.wikipedia.org/wiki?curid=289946" title="ലൈൻ ദ്വീപുകൾ">
ലൈൻ ദ്വീപുകൾ

ശാന്ത സമുദ്രത്തിലുള്ള പതിനൊന്ന് അടോലുകളാണ് ലൈൻ ദ്വീപുകൾ . ഇവയിൽ എട്ട് ദ്വീപുകൾ കിരീബാസിന്റെ ഭരണത്തിൻ കീഴിലാണ്. ബാക്കിയുള്ളവ യു.എസ്.എയുടേയും. കിരീബാസിന്റെ നിയന്ത്രണത്തിലുള്ള ദ്വീപുകളിലാണ് ലോകത്തിലെ ഏറ്റവും ഉയർന്ന സമയമേഖല ഉള്ളത് - UTC+14:00.

ലൈൻ ദ്വീപുകളെ ഉത്തര ലൈൻ ദ്വീപുകൾ ,മധ്യലൈൻ ദ്വീപുകൾ, ദക്ഷിണ ലൈൻ ദ്വീപുകൾ എന്നിങ്ങനെ മൂന്നായി തിരിച്ചിരിക്കുന്നു. കാരളിൻ,ഫ്ലിന്റ്,വോസ്റ്റോക്ക്,മാൽഡെൻ,സ്റ്റാർബക്ക് എന്നിവയാണ് ദക്ഷിണ ലൈൻ ദ്വീപുകൾ .

ഉഷ്ണമേഖലയിലെ ആഴം കുറഞ്ഞ സമുദ്ര ഭാഗങ്ങളിൽ കാണുന്ന വലയാകാരങ്ങളായ പവിഴ ദ്വീപുകളെ (coral islands) അടോലുകൾ അല്ലെങ്കിൽ അറ്റോൾ (atoll (pronounced /ˈætɒl/) എന്നു വിളിക്കുന്നു . ദക്ഷിണ ലൈൻ ദ്വീപുകളിൽ ജൈവ വൈവിധ്യം വളരെ അധികമാണ്. ഇവിടെയുള്ള കടൽതട്ടിന്റെ 90% പ്രദേശത്തും പവിഴപ്പുറ്റുകൾ കാണാം. നാഷണൽ ജ്യോഗ്രഫിക് നടത്തിയ പര്യവേഷണങ്ങളിൽ ഇവിടെ വച്ച് 325 തരം മത്സ്യങ്ങളെ കണ്ടെത്തിയിട്ടുണ്ട്. സംരക്ഷണത്തിന്റെ ഭാഗമായി ഈ ദ്വീപുകൾക്ക് ചുറ്റുമുള്ള 12 ചതുരശ്ര കിലോമീറ്റർ പ്രദേശത്ത് മത്സ്യബന്ധനം കർശനമായി നിരോധിച്ചിരിക്കുന്നു.

കാലാവസ്ഥാ വ്യതിയാനം ഇവിടെയുള്ള ജൈവ വൈവിദ്ധ്യത്തിനു പ്രധാന വെല്ലുവിളിയാണ്. അത് പോലെ തന്നെ 
പരിസ്ഥിതി മലിനീകരണം മൂലമുണ്ടാകുന്ന സമുദ്രത്തിലെ വർദ്ധിക്കുന്ന അമ്ലത , ഉയർന്ന ജലനിരപ്പ് , ജലത്തിന്റെ ഉയരുന്ന താപനില തുടങ്ങിയവയും ഇവിടത്തെ വന്യമായ ജൈവ വൈവിധ്യത്തെ അന്യമാക്കുന്നു. 


</doc>
<doc id="289951" url="https://ml.wikipedia.org/wiki?curid=289951" title="കാപാലിക">
കാപാലിക

യുണൈറ്റഡ് മൂവീസിന്റെ ബാനറിൽ സി.പി. ശ്രീധരൻ, അപ്പു നയർ, കെ.വി. നായർ എന്നിവർ കൂട്ടായി അവതരിപ്പിച്ച മലയാളചലച്ചിത്രമാണ് കാപാലിക. സെൻട്രൽ പിക്ചേഴ്സ് വിതരണം ചെയ്ത ഈ ചിത്രം 1973 നവംബർ 09-ന് പ്രദർശനം തുടങ്ങി.






</doc>
<doc id="289953" url="https://ml.wikipedia.org/wiki?curid=289953" title="ജെമൈൻ ഗ്രിയർ">
ജെമൈൻ ഗ്രിയർ

ഓസ്ട്രിയൻ പണ്ഡിതയും എഴുത്തുകാരിയും ഇരുപതാം നൂറ്റാണ്ടിലെ പ്രമുഖ ഫെമിനിസ്റ്റ് ശബ്ധങ്ങളിൽ ഒരാളുമാണ് ജെമൈൻ ഗ്രിയർ. അവരുടെ ഏറെ വായിക്കപ്പെട്ട ഗ്രന്ഥമാണ് 1970-ൽ പുറത്തിറങ്ങിയ ദ ഫീമെയിൽ യൂനക്- പ്രശംസകളും അതേ പോലെ വിമർശനങ്ങളും ഏറ്റുവാങ്ങിയ ഗ്രന്ഥം പുറത്തിറങ്ങിയ വേളയിൽ ഒരു വിവാദ കൊടുങ്കാറ്റ് തന്നെ സൃഷ്ടിച്ചു. ദ് പൊളിറ്റിക്സ് ഒവ് ഹ്യൂമൻ ഫെർട്ടിലിറ്റി, ഷേക്സ്പിയേഴ്സ് വൈഫ് എന്നിവയാണ് മറ്റു പ്രധാന കൃതികൾ.

ഗ്രിയറിന്റെ അഭിപ്രായത്തിൽ പുരുഷനുമായി തുല്യയാവുകയല്ല അവരുടെ ലക്ഷ്യം. സ്ത്രീക്ക് അവളുടെതായ ശരീരവും ലൈംഗികതയുമുണ്ട്. അതിൽ നിന്നും വേറിട്ടൊരു അസ്തിത്വം അവൾക്കില്ല. പുരുഷകേന്ദ്രീകൃതമായ നമ്മുടെ സമൂഹം സ്ത്രീകളെ സ്വന്തം ശരീരത്തെ അപകർഷതയോടെ കാണാൻ പഠിപ്പിക്കുന്നു. അവളുടെ ലൈംഗികതയെ അവളിൽ നിന്നും മുറിച്ചുമാറ്റിയിരിക്കുന്നു.പാടങ്ങളിലും മറ്റും പണിയെടുക്കുന്ന മൃഗങ്ങളെപ്പോലെ ഷണ്ഡീകരിക്കപ്പെട്ടിരുന്നു. സ്വന്തം ലൈംഗികതയെ തിരിച്ചു പിടിക്കാൻ അവർ സ്ത്രീജനങ്ങളോട് ആഹ്വാനം ചെയ്യുന്നു.

1939-ൽ മെൽബണിലാണ് ഗ്രിയറിന്റെ ജനനം.

1970 ലാണ് ദ ഫീമെയിൽ യൂനക് പ്രസിദ്ധീകരിച്ചത്.


</doc>
<doc id="289968" url="https://ml.wikipedia.org/wiki?curid=289968" title="ബിൽ മാർ">
ബിൽ മാർ

ഒരു അമേരിക്കൻ സ്റ്റാൻഡ് അപ് കൊമേഡിയനും,ടെലിവിഷൻ അവതാരകനും സറ്റയറിസ്റ്റുമാണ് ബിൽ മാർ.എച് ബി ഒ യിൽ റിയൽ റ്റൈം വിത് ബിൽ മാർ എന്ന റ്റെലിവിഷൻ പരിപാടിയുടെ അവതാരകനാണ്.മുൻപ് അദ്ദേഹം അവതാരകനായിരുന്ന കോമഡി സെന്റ്രലിലും ABC ചാനലിലും സംപ്രേഷണം ചെയ്തിരുന്ന പൊളിറ്റിക്കലി ഇൻകറെക്റ്റ് എന്ന ടൊക് ഷോ യും വൻ വിജയമായിരുന്നു.


</doc>
<doc id="289970" url="https://ml.wikipedia.org/wiki?curid=289970" title="സുരഭി ലക്ഷ്മി">
സുരഭി ലക്ഷ്മി

മലയാളത്തിലെ ഒരു ചലച്ചിത്ര/ടെലിവിഷൻ/നാടക അഭിനേത്രിയാണു സുരഭി ലക്ഷ്മി. മികച്ച നടിക്കുള്ള 2016-ലെ ദേശീയ ചലച്ചിത്രപുരസ്കാരം സുരഭിക്ക് ലഭിച്ചു. ഇരുപതിലേറെ മലയാളചലച്ചിത്രങ്ങളിൽ വേഷമിട്ടിട്ടുണ്ട്. "കഥയിലെ രാജകുമാരി" എന്ന ടെലിവിഷൻ പരമ്പരയിലും ഏതാനും പരസ്യചിത്രങ്ങളിലും പ്രത്യക്ഷപ്പെട്ടിട്ടുള്ള ഇവർ ഇപ്പോൾ മീഡിയാ വൺ ചാനലിൽ പ്രക്ഷേപണം ചെയ്യപ്പെടുന്ന എം80 മൂസ എന്ന ഹാസ്യപരമ്പരയിലെ ഒരു മുഖ്യകഥാപാത്രമായ പാത്തുമ്മയായി വേഷമിടുന്നുണ്ട്. എറണാകുളം പ്രസ് ക്ലബ്ബിൽ വാർത്താസമ്മേളനത്തിന് ബുള്ളറ്റ് മോട്ടോർസൈക്കിൾ ഓടിച്ച് കോഴിക്കോട്ടുനിന്നും വന്ന സുരഭിയുടെ ചിത്രങ്ങൾ മാധ്യമങ്ങളിൽ വാർത്തയായിരുന്നു. 

സുവർണ തിയേറ്റേഴ്സിന്റെ "യക്ഷിക്കഥകളും നാട്ടുവർത്തമാനങ്ങളും" എന്ന നാടകത്തിലെ അഭിനയത്തിനു 2010 ലെ മികച്ച നടിയ്ക്കുള്ള കേരള സാഹിത്യ നാടക അക്കാദമി പുരസ്കാരം ലഭിച്ചു. അബുദാബി തിയേറ്റർ ഫെസ്റ്റിലും മികച്ച നടിയ്ക്കുള്ള പുരസ്കാരം നേടിയിട്ടുണ്ട്.

കോഴിക്കോട് ജില്ലയിലെ നരിക്കുനി സ്വദേശിനിയായ സുരഭി വടകര വൊക്കേഷണൽ ഹയർ സെക്കണ്ടറി സ്കൂളിൽ നിന്നാണു സ്കൂൾ വിദ്യാഭ്യാസം പൂർത്തിയാക്കിയത്. അതിനു ശേഷം കാലടി ശ്രീശങ്കര സർവകലാശാലയിൽ നിന്നും ഭരതനാട്യത്തിൽ ഒന്നാം റാങ്കോടെ ബിരുദവും പിന്നീട് തിയേറ്റർ ആർട്സിൽ ഒന്നാം റാങ്കോടെ ബിരുദാനന്തരബിരുദവും നേടിയിട്ടുണ്ട്. ഛായാഗ്രാഹകൻ വിപിൻ സുധാകറിനെയാണ് വിവാഹം ചെയ്തിരിക്കുന്നത്.. അഛൻ കെ.പി. ആണ്ടി, അമ്മ രാധ.




</doc>
<doc id="289975" url="https://ml.wikipedia.org/wiki?curid=289975" title="അൻഫാൽ കൂട്ടക്കൊല">
അൻഫാൽ കൂട്ടക്കൊല

സദ്ദാം ഹുസൈന്റെ ഭരണകാലത്ത്, 1986നും 89നും ഇടയിൽ, ഇറാക്കിലെ കുർദുകൾക്കും മറ്റ് അറേബ്യൻ ന്യൂനപക്ഷങ്ങൽക്കും എതിരെ നടന്ന വംശഹത്യാ പ്രവർത്തനമാണ് അൻഫാൽ കൂട്ടക്കൊല.കുർദ് വംശഹത്യയെന്നും അൻഫാൽ കാമ്പെയിൻ എന്നും ഈ സംഭവം അറിയപ്പെടുന്നു.4500 ഓളം ഗ്രാമങ്ങൾ നശിപ്പിക്കപ്പെടുകയും 50000ത്തിനും 200000ത്തിനും ഇടയില്പേർ കൊല്ലപ്പെടുകയും ചെയ്തു.ഉത്തര ഇറാക്കിലെ കുർദ് വംശജരായിരുന്നു പ്രധാന ഇരകൾ. അസ്സീറിയൻ,യാസീദി,ജൂത,തുർക്ക് വംശജരും വൻ തോതിൽ കൊല്ലപ്പെട്ടു.മുസ്ലിങ്ങളുടെ മതഗ്രന്ഥമായ കുറാനിലെ എട്ടാമത്തെ അദ്ധ്യായമാണ് അൻഫാൽ.

അൻഫാൽ എന്ന കോഡ് നാമമാണ് ബാത്ത് നേതാക്കൾ കുർദ് കൂട്ടക്കൊലയ്ക്ക് നൽകിയത്. അൻഫാൽ എന്നാൽ യുദ്ധമുതൽ എന്നാണർഥം.വംശഹത്യയ്ക്ക് നേതൃത്വം നൽകിയ അലി ഹസ്സൻ അൽ-മജീദ് ഇരകളുടെ കാലികളും,സ്വത്തും ,പണവും ആയുധവും സ്ത്രീകളെയും വരെ അപഹരിക്കുന്നത് തെറ്റല്ലെന്ന് നിർദേഷം നൽകുകയുണ്ടായി.

1986ലാണ് അക്രമണം ആരംഭിച്ചത്.1987ൽ അലി ഹസ്സൻ അൽ-മജീദ് ഇറാക്കി കുർദിസ്ഥാൻ ഉൾപ്പെടുന്ന ഇറാക്കിലെ വടക്കൻ മേഖലയിലെ ബാത്ത് പാർട്ടിയുടെ സെക്രട്ടറി ജനറലായി സ്ഥാനമേറ്റു.ബാത്ത് പാർട്ടി നേതൃത്വം നേരിട്ടാണ് സൈനിക അക്രമണത്തിന് മേൽനോട്ടം വഹിച്ചത്.വ്യോമ-കര യുദ്ധങ്ങൾക്ക് പുറമെ രാസായുധങ്ങൾ വരെ പ്രയോഗിക്കപ്പെട്ടു.

1988 മാർച് 16 ന് ഹൽബജാ പട്ടണത്തിൽ നടന്ന രാസായുധ പ്രയോഗത്തിൽ അയ്യായിരത്തോളം പേർ കൊല്ലപ്പെട്ടു.ചരിത്രത്തിലെ ഏറ്റവും വലിയ രാസായുധ അക്രമമായി സംഭവം അറിയപ്പെടുന്നു.


</doc>
<doc id="289978" url="https://ml.wikipedia.org/wiki?curid=289978" title="പെപ്പ പിഗ്">
പെപ്പ പിഗ്

കുട്ടികൾക്കായുള്ള ഒരു ബ്രിട്ടീഷ് അനിമേഷൻ ടെലിവിഷൻ പരമ്പരയാണ് പെപ്പ പിഗ്. അഞ്ചുമിനിറ്റ് മാത്രം ദൈർഘ്യമുള്ളതാണ് ഇതിന്റെ എപ്പിസോഡുകൾ.



</doc>
<doc id="289989" url="https://ml.wikipedia.org/wiki?curid=289989" title="അരുവിയോട്">
അരുവിയോട്

കേരളത്തിലെ തെക്കെ അറ്റത്തെ ജില്ലയായ തിരുവനന്തപുരത്തെ നെയ്യാറ്റിൻകര താലൂക്കിലെ കുന്നത്തുകാൽ ഗ്രാമപഞ്ചായത്തിലെ ഒരു കൊച്ചു ഗ്രാമമാണ് അരുവിയോട്. നെയ്യാറിന്റെ പോഷക നദിയായ ചിറ്റാർ ഒഴുകുന്നത് ഈ പ്രദേശത്തുകൂടിയാണ്‌. പണ്ടുകാലത്ത് പ്രധാന വഴിയോരങ്ങളിലെല്ലാം യാത്രക്കാർക്ക് വിശ്രമിക്കുവാൻ വഴിയമ്പലങ്ങളും കുടിവെള്ളത്തിന് കിണറും, തലച്ചുമടിറക്കിവയ്ക്കുവാൻ ചുമടുതാങ്ങികളും, ചോലമരങ്ങളും, കൽത്തൂൺ വഴിവിളക്കുകളുമൊക്കെയുണ്ടായിരുന്ന ഗ്രാമമായിരുന്നു അരുവിയോട്. അവയിൽ കടമ്പറമൂലയിലെ വഴിയമ്പലലം ഇന്നു സ്മാരകമായി നില കൊള്ളുന്നു. 

പ്രശസ്തനായ മലയാള കവി പ്രൊഫസർ വി. മധുസൂദനൻ നായരുടെ ജന്മദേശം കൂടിയാണ് ഈ ഗ്രാമം. അരുവിയോടിന്റെ സാംസ്കാരിക കൂട്ടായ്മയാണ് താളത്രയം കലാ-സാംസ്കാരിക വേദികലാസാംസ്‌കാരിക സമിതി..


</doc>
<doc id="290005" url="https://ml.wikipedia.org/wiki?curid=290005" title="ചെറുവള്ളി">
ചെറുവള്ളി

കോട്ടയം ജില്ലയിലെ കാഞ്ഞിരപ്പള്ളി താലൂക്കിൽ സ്ഥിതി ചെയ്യുന്ന ഒരു ഗ്രാമമാണ് ചെറുവള്ളി. ചിറക്കടവ് പഞ്ചായത്തിന്റെ ഭാഗമാണ് ഈ ഗ്രാമം. ഈ സ്ഥലനാമം ചെറുവള്ളി ദേവീക്ഷേത്രത്തിന്റെ ഐതിഹ്യവുമായി ബന്ധപ്പെട്ടുകിടക്കുന്നു.


</doc>
<doc id="290009" url="https://ml.wikipedia.org/wiki?curid=290009" title="ഹാമിദിയൻ കൂട്ടക്കൊല">
ഹാമിദിയൻ കൂട്ടക്കൊല

1890കളുടെ മദ്ധ്യത്തിൽ ഓട്ടോമൻ സാമ്രാജ്യത്തിലെ സുൽത്താൻ അബ്ദുൾ ഹാമീദ് II ആർമീനിയൻ വംശജർക്കെതിരെ നടത്തിയ കൂട്ടക്കൊലകളാണ് ഹാമിദിയൻ കൂട്ടക്കൊല. സുൽത്താൻ ഹാമീദിന്റെ നാമത്തിൽ അറിയപ്പെടുന്ന ഈ കൂട്ടക്കുരുതിആർമീനിയൻ കൂട്ടക്കൊല 1894-96,ഗ്രേറ്റ് മാസെക്ക്ർ എന്നിങ്ങനെയും വിളിക്കപ്പെടുന്നു. 80000 നും 300000 നും ഇടയില്പേർ കൊല്ലപ്പെട്ടു.


</doc>
<doc id="290027" url="https://ml.wikipedia.org/wiki?curid=290027" title="തെക്കേ മലബാർ">
തെക്കേ മലബാർ

കേരളത്തിൽ വയനാട് ജില്ലയിലെ മാനന്തവാടി താലൂക്ക് ഒഴിച്ചുള്ള ഭാഗങ്ങളും, കോഴിക്കോട് ജില്ലയിലെ വടകര താലൂക്ക് ഒഴിച്ചുള്ള ഭാഗങ്ങളും, മലപ്പുറം ജില്ലയും, പാലക്കാട് ജില്ലയുടെ ഭൂരിഭാഗങ്ങളും, തൃശ്ശൂർ ജില്ലയുടെ ചിലഭാഗങ്ങളും ചേർന്ന ഭൂമിശാസ്ത്രപരവും ചരിത്രപരവും ആയ മേഖലയാണ് ദക്ഷിണ മലബാർ അഥവാ തെക്കേ മലബാർ എന്ന് ഇക്കാലത്ത് പൊതുവേ അറിയപ്പെടുന്നത്. ഈ വാക്കിന്ന് ബ്രിട്ടിഷ് ഭരണസംവിധാനങ്ങൾ രൂപം കൊണ്ട കാലത്തോളമേ പഴക്കമുള്ളൂ. അതിന്നു മുൻപ് ഇവിടങ്ങളിലുണ്ടായിരുന്നത് ഏതാനും നാട്ടുരാജ്യങ്ങളായിരുന്നു.



</doc>
<doc id="290031" url="https://ml.wikipedia.org/wiki?curid=290031" title="മീനെണ്ണ">
മീനെണ്ണ

ചിലതരം മത്സ്യങ്ങളുടെ പേശികളിൽനിന്നോ വയറ്റിൽ കുടൽവ്യൂഹത്തിന്ന് ചുറ്റുമുള്ള ഭാഗങ്ങളിൽ നിന്നോ ലഭിക്കുന്നതും മനുഷ്യർക്ക് ഭക്ഷ്യയോഗ്യവുമായ എണ്ണകളെ ആണ് മീനെണ്ണ എന്നു പറയുന്നത്. ഈ എണ്ണകളിൽ ഒമേഗ-3 ഫാറ്റി ആസിഡ്ഡുകളും, ഡി.എച്.എ.,ഇ.പി.എ. തുടങ്ങിയ മറ്റ് ആസിഡ്ഡുകളും അടങ്ങിയിട്ടുണ്ട്. ശരീരത്തിലെ നീർക്കെട്ട് തുടങ്ങി പല അസുഖങ്ങൾക്കും ഇത് മരുന്നായി ഉപയോഗിക്കുന്നു.
ഒമേഗ ഫാറ്റി ആസിഡ്ഡുകൾ മത്സ്യങ്ങൾ സ്വയം നിർമ്മിക്കുന്നവല്ല; നേരേ മറിച്ച് അവ ധാരാളമുള്ള ആൽഗേകളും ചെറുമത്സ്യങ്ങളും ഭക്ഷിക്കുന്നതു വഴി മത്സ്യങ്ങളുടെ ശരീരത്തിൽ അവ അടിഞ്ഞുകൂടുകയാണ് ചെയ്യുന്നത്.


</doc>
<doc id="290034" url="https://ml.wikipedia.org/wiki?curid=290034" title="നാൻജിങ് കൂട്ടക്കൊല">
നാൻജിങ് കൂട്ടക്കൊല

രണ്ടാം ചൈനാ-ജപ്പാൻ യുദ്ധത്തിൽ നാൻജിങ് കീഴടക്കിയ ജപ്പാനീസ് സൈന്യം നടത്തിയ കൂട്ടക്കൊലകളും കൂട്ടബലാത്സംഘവുമാണ് നാൻജിങ് കൂട്ടക്കൊല അഥവാ നാൻജിങ് സംഭവം, (Rape of Nanking,).


</doc>
<doc id="290040" url="https://ml.wikipedia.org/wiki?curid=290040" title="കാറ്റുവിതച്ചവൻ">
കാറ്റുവിതച്ചവൻ

ക്രിസാ ആർട്ട്സിന്റെ ബാനറിൽ റവ സുവി നിർമിച്ച മലയാളചലച്ചിത്രമാണ് കാറ്റുവിതച്ചവൻ. ജിയോ പിക്ചേഴ്സ് വിതരണം ചെയ്ത ഈ ചിത്രം 1973 ഓഗസ്റ്റ് 17-ന് പ്രദർശിപ്പിച്ചു തുടങ്ങി.






</doc>
<doc id="290055" url="https://ml.wikipedia.org/wiki?curid=290055" title="വേണുഗോപാൽ ജി">
വേണുഗോപാൽ ജി

കേരളത്തിലെ മുതിർന്ന മാധ്യമപ്രവർത്തകരിൽ പ്രമുഖനാണ് വേണുഗോപാൽ ജി. ഇദ്ദേഹം മംഗളം ദിനപത്രത്തിൻറെ ചീഫ് ന്യൂസ്‌ എഡിറ്റർ ആയി ദീർഘകാലം പ്രവർത്തിച്ചിരുന്നു. കേരളഭൂഷണം, വീക്ഷണം എന്നിങ്ങനെയുള്ള നിരവധി മലയാള പത്രങ്ങളിൽ സേവനമനുഷ്ഠിചിരുന്ന അദ്ദേഹം 1990-ൽ ആണ് പത്രപ്രവർത്തന ജീവിതം ആരംഭിക്കുന്നത്. 2014 സെപ്റ്റംബർ 14ന് ഹൃദയാഘാധംമൂലം അന്തരിച്ചു.

സ്വാതന്ത്ര്യസമര സേനാനി എം.ആർ.ജി.പണിക്കരുടെ മകനാണ്. മിനിമോൾ ഭാര്യയാണ്. മനു ഗോവിന്ദ്, വിനു ഗോവിന്ദ് എന്നിവർ മക്കളാണ്.



</doc>
<doc id="290070" url="https://ml.wikipedia.org/wiki?curid=290070" title="പോഗ്രം">
പോഗ്രം

ഒരു പ്രത്യേക മതവിഭാഗത്തെയോ, വംശീയ വിഭാഗത്തെയോ കൊന്നൊടുക്കുകയോ, ദ്രോഹിക്കുകയോ ലക്ഷ്യമാക്കി നടത്തുന്ന ഹിംസാത്മകമായ കലാപമാണ് പോഗ്രം അല്ലെങ്കിൽ പോഗ്രെം. 19-ആം നൂറ്റാണ്ടിൽ റഷ്യൻസാമ്രാജ്യത്തിലെ ജൂതന്മാർക്ക് നേരെ നടന്ന സംഘടിതമായ കൂട്ടക്കൊലകളെ സംബന്ധിച്ചാണ് ഈ വാക്ക് പ്രചാരത്തിൽ വന്നതെങ്കിലും പിന്നീട് ജൂതന്മാർക്കെതിരെ നടന്ന സമാനമായ മറ്റ് കൂട്ടക്കുരുതികളെക്കുറിക്കാനും ഈ വാക്ക് ഉപയോഗിച്ചുതുടങ്ങി. ചിലപ്പോൾ ജൂതന്മാരല്ലാത്ത മറ്റ് ജനവിഭാഗങ്ങൾക്കെതിരായ ജനകീയ ഉന്മൂലന ശ്രമങ്ങളെയും പോഗ്രെം എന്ന് വിശേഷിപ്പിക്കാറുണ്ട്.


</doc>
<doc id="290091" url="https://ml.wikipedia.org/wiki?curid=290091" title="ഭിന്നശേഷി">
ഭിന്നശേഷി

ശാരീരികമോ, മാനസികമോ, ബുദ്ധിപരമോ, ഇന്ദ്രിയ സംബന്ധിയോ, വൈകാരികമോ, പോഷണസംബന്ധിയോ, വികസനപരമോ ആയ ഹാനികൾ, അവയുടെ കൂടിച്ചേരലുകൾ എന്നിവ കാരണം വ്യക്തികൾക്കോ സമൂഹങ്ങൾക്കോ സൃഷ്ടിക്കപ്പെടുന്ന പ്രശ്നങ്ങളുടെ പരിണതഫലം ആണ് "ഭിന്നശേഷി". 

ശേഷിക്കുറവ്(Disability) എന്ന് പൊതുവേ കണക്കാക്കപ്പെടുന്ന അവസ്ഥകളെ, ധനാത്മകമായ ഒരു കാഴ്ചപ്പാടിൽ കാണാൻ ശ്രമിക്കുമ്പോഴാണ് "ഭിന്നശേഷി"(Differently abled) എന്ന ആശയം ഉണ്ടാവുന്നത്. ഇത്തരം വ്യക്തികൾക്കും സമൂഹങ്ങൾക്കും ശേഷിക്കുറവ് അല്ല, പരമ്പരാഗത സങ്കല്പങ്ങളിൽ നിന്നും വിഭിന്നങ്ങളായ ശേഷികളാണുള്ളത് എന്നതാണ് ഈ ആശയത്തിന്റെ കാതൽ. Disability എന്ന ഇംഗ്ലീഷ് പദം അന്താരാഷ്ട്ര കൺവെൻഷനുകളിലൂടെയും, വിവിധ ആശയ ഘടനകളിലൂടെയും വിപുലമായ അർത്ഥം കൈവരിച്ചിട്ടുണ്ട്. അതിനാൽ തന്നെ, ഇംഗ്ലീഷ് ഭാഷയിൽ വൈജ്ഞാനിക രംഗത്ത് Differently abled എന്ന പദത്തേക്കാളുപരി Disability എന്ന പദം തന്നെയാണ് ഉപയോഗിക്കുന്നത്. എന്നാൽ മലയാളത്തിൽ Disability എന്ന ആശയത്തെ പൂർണ്ണമായും ഉൾക്കൊള്ളുന്ന പദങ്ങളില്ല. വൈകല്യം, ശേഷിക്കുറവ്, പരിമിത ശേഷി എന്നൊക്കെ പറയാറുണ്ടെങ്കിലും, അവ പലപ്പോഴും ഇകഴ്ത്തലുകളായാണ് കരുതപ്പെടാറ്. ഭിന്നശേഷി എന്ന പദം Disability എന്ന വാക്കിന്റെ പദാനുപദ തർജ്ജമയല്ലെങ്കിലും ലഭ്യമായതിൽ വച്ച് ഏറ്റവും അനുയോജ്യമായ പദമാണ്. 
യു എൻ സി ആർ പി ഡി (United Nations Convention for the Rights of Persons with Disability) എന്ന അന്താരാഷ്ട്ര കൺവെൻഷൻ ഭിന്നശേഷിയുള്ളവരെ നിർവ്വചിക്കുന്നത് ഇങ്ങനെയാണ്: 

ലോകാരോഗ്യസംഘടന ഭിന്നശേഷിയെ ഇങ്ങനെ നിർവചിക്കുന്നു:

മുൻകാലങ്ങളിൽ ഭിന്നശേഷി ഒരു വൈദ്യശാസ്ത്രവിഷയമായാണ് കരുതപ്പെട്ടിരുന്നത്. എന്നാൽ യു എൻ സി ആർ പി ഡി, ലോകാരോഗ്യസംഘടന എന്നിവരുടെ പുതുക്കിയ കാഴ്ചപ്പാടുകൾ അനുസരിച്ച്, വൈകല്യമുള്ളവർ എന്ന ആശയത്തെ ശാരീരികമോ, മാനസികമോ, ബുദ്ധിപരമോ, സംവേദന പരമോ ആയ ചിലയിനം ബലഹീനതകളിലേക്ക് ചുരുക്കുന്നില്ല. പകരം ഭിന്നശേഷിയെ, വൈദ്യശാസ്ത്ര പരമായ നിർവ്വചനങ്ങളിൽ നിന്ന് സാമൂഹികമായ നിർവ്വചനത്തിലേക്ക് കൊണ്ടു വരുന്നു. അതായത് വൈകല്യത്തിന്റെ പ്രധാന സ്രോതസ്സ് ഒരാളുടെ ശാരീരികമോ, മാനസികമോ, ബുദ്ധിപരമോ, സംവേദന പരമോ ആയ ബലഹീനതകളല്ല, പകരം, അത്തരം ബലഹീനതകൾ സമൂഹത്തിലെ അല്ലെങ്കിൽ മറ്റു ഘടനകളിലെ തടസ്സങ്ങളിൽ തട്ടുന്നതു കാരണം പൂർണ്ണവും ഗുണപരവുമായ സാമൂഹ്യ ഇടപടലുകൾ നടത്താൻ കഴിയാത്ത അവസ്ഥയാണ് എന്നാണ് ഈ നിർവ്വചനം വ്യക്തമാക്കുന്നത്. വൈകല്യങ്ങളെ ഒഴിവാക്കുന്നതിന് / ഉപചരിക്കുന്നതിന്, കേവലം വൈദ്യശാസ്ത്രപരമായ പ്രവർത്തനങ്ങൾ മാത്രം മതിയാവില്ല എന്നും, അതിന് മുകളിൽ സൂചിപ്പിച്ച “തടസ്സങ്ങളെ” യാണ് ശ്രദ്ധിക്കേണ്ടതെന്നും ഈ സംഘടനകൾ വാദിക്കുന്നു. സമൂഹങ്ങളുടെ ബോധപൂർവ്വമായ പ്രവർത്തനങ്ങളിലൂടെ, ഇത്തരം തടസ്സങ്ങൾ ഒഴിവാക്കപ്പെടുമ്പോൾ വൈകല്യം ഭിന്നശേഷിയായി മാറ്റപ്പെടുന്നു.

ഭിന്നശേഷിക്ക് കാരണമാവുന്ന അവസ്ഥകളെ പലതായി വർഗ്ഗീകരിക്കാം. വൈദ്യശാസ്ത്ര കാഴ്ചപ്പാടിൽ, ഭിന്നശേഷിക്ക് കാരണമാവുന്ന വൈകല്യങ്ങൾ, ഹാനികൾ എന്നിവ ജന്മസിദ്ധമോ, ജനിതകമോ, ആർജ്ജിതമോ, അജ്ഞാതകാരണങ്ങളാലുള്ളതോ ആവാം.എന്നാൽ ഭിന്നശേഷിയുടെ സാമൂഹ്യ മാതൃക അനുസരിച്ച്, ഒരു വ്യക്തിയുടെ പ്രത്യേകതകളേയും പരിമിതികളേയും ഉൾക്കൊള്ളുന്നതിനു സമൂഹത്തിന് കഴിയാതിരിക്കുന്ന ഏതവസ്ഥയും വൈകല്യങ്ങൾക്ക് കാരണങ്ങളാണ്. പ്രധാനമായും, ദാരിദ്ര്യം, സാമൂഹ്യ -രാഷ്ട്രീയ ഘടനകൾ, വിദ്യാഭ്യാസലഭ്യതയില്ലായ്മ, ആരോഗ്യമേഖലയുടെ കാര്യക്ഷമതയില്ലായ്മ, സാങ്കേതികമായ പിന്നോക്കാവസ്ഥ,സാമൂഹ്യകാഴ്ചപ്പാടുകൾ, ജീവിതസാഹചര്യങ്ങൾ, സമൂഹത്തിന്റെ സാമ്പത്തികഘടനയും നയങ്ങളും എന്നിവയാണ് സാമൂഹ്യമായി വൈകല്യങ്ങളെ സൃഷ്ടിക്കുന്നതും, അതിന്റെ വ്യാപനത്തിന് കാരണമാവുന്നതും.
കൈകാലുകൾ, എല്ലുകൾ, പ്രകടമായ ചലനക്ഷമത എന്നിവയെ ബാധിക്കുന്ന ഏതൊരു പരിമിതിയും ഒരു ശാരീരികപരിമിതിയായി കണക്കാക്കാം.എന്നാൽ ഇത് ഒരു വൈകല്യം ആവണമെന്നില്ല. ഭിന്നശേഷിയുടെ സാമൂഹ്യമാതൃക അനുസരിച്ച് ശാരീരിക വൈകല്യം എന്നത്, സാധാരണഗതിയിൽ പ്രതീക്ഷിക്കുന്ന ഒരു രൂപകല്പനയോ, പ്രവർത്തനമോ ശരീരഭാഗങ്ങൾക്ക് ഇല്ലാതെ വരുന്ന അവസ്ഥയാണ്. ഉദാ:കുത്തനെയുള്ള പടികൾ കയറാൻ കഴിയാതെ വരുന്ന ഒരാളുടെ മുട്ടുകൾക്ക് ഉയർന്ന പ്രതലത്തിലേക്ക് ബലം കൊടുത്ത് കയറാൻ കഴിയാത്ത വിധം പരിമിതിയുള്ളതായി പറയാം. എന്നാൽ ആ വ്യക്തിയുടെ ജീവിത സാഹചര്യങ്ങളിൽ ലിഫ്റ്റുകളോ, എലിവേറ്ററുകളോ നിത്യസാന്നിദ്ധ്യമാണെങ്കിൽ, ഈ പരിമിതി ഒരു വൈകല്യമായി മാറുന്നില്ല. ദൈനംദിന ജീവിതത്തിനെ ബാധിക്കുന്ന മറ്റു പരിമിതികളേയും ശാരീരികമായ വൈകല്യമായി കണക്കിലെടുക്കാം. ഉദാ: കൂർക്കം വലി(sleep apnea)

ഒന്നോ അതിലധികമോ ഇന്ദ്രിയങ്ങൾക്കുണ്ടാവുന്ന പരിമിതികൾ കാരണം ദൈനംദിന ജീവിതത്തിൽ ബുദ്ധിമുട്ടുണ്ടാവുന്നുവെങ്കിൽ, അത്തരം അവസ്ഥകളെയാണ് ഇന്ദ്രിയസംബന്ധിയായ വൈകല്യങ്ങൾ എന്നു പറയുന്നത്.

ഒരു വ്യക്തിക്ക് പുറമേ നിന്നുള്ള ഒരു സഹായം ആവശ്യമാകുന്നത്രയും അളവിൽ, ഒരാളുടെ കാഴ്ചശക്തിക്കുണ്ടാവുന്ന പരിമിതിയെയാണ് കാഴ്ചയുമായി ബന്ധപ്പെട്ടുണ്ടാവുന്ന വൈകല്യം എന്നു പറയപ്പെടുന്നത്. ഇത് രോഗം മൂലമോ, ശാരീരിക ആഘാതം മൂലമോ, ജനനാലുള്ളതോ, വൈദ്യശാസ്ത്രപരമായി തിരുത്താനാവാത്തവിധം മോശമായിക്കൊണ്ടിരിക്കുന്ന അവസ്ഥകൾ കൊണ്ടോ സൃഷ്ടിക്കപ്പെടാം. 
ഭിന്നശേഷിയെ സംബന്ധിക്കുന്ന ഒരു അന്താരാഷ്ട്ര കൺവെൻഷൻ ആണ് യു എൻ സി ആർ പി ഡി.. 2006 ഡിസംബർ 13 നാണ് ഇത് അംഗീകരിക്കപ്പെട്ടത്. 2008 മെയ് മൂന്നാം തീയതി ഉടമ്പടി പ്രാബല്യത്തിൽ വന്നു. ഉടമ്പടിയിൽ ഒപ്പിട്ടത് 158 ലോകരാഷ്ട്രങ്ങളാണ്. ഇതിൽ 150 എണ്ണം ഉടമ്പടിയുടെ നിയമാവലികൾക്ക് വിധേയരാണെന്ന് (state parties) സമ്മതിച്ചു..


</doc>
<doc id="290109" url="https://ml.wikipedia.org/wiki?curid=290109" title="വെള്ള കേ ഇഗ്വാന">
വെള്ള കേ ഇഗ്വാന

ഗുരുതരമായ വംശനാശ ഭീഷണി നേരിടുന്ന ഒരു ഉരഗമാണ് വെള്ള കേ ഇഗ്വാന(White Cay Iguana). Cyclura rileyi cristata എന്ന ശാസ്ത്ര നാമത്തിൽ അറിയപ്പെടുന്ന ഈ ഉരഗത്തെ Sandy Cay Rock Iguana എന്നും വിളിക്കാറുണ്ട് . 

ഇഗ്വാനകളുടെ കുടുംബത്തിൽ അംഗമായ ഇത് സൈക്ലൂര (Cyclura) ജനുസ്സിലാണ് ഉൾപ്പെടുന്നത്.

ബഹാമാസ് ലെ ഒരേ ഒരു മണൽ പവിഴദ്വീപിൽ ( കേ - Cay ) മാത്രമാണ് ഇതിനെ കണ്ടു വരുന്നത്. പവിഴപ്പുറ്റുകളുടെ 
മുകളിൽ ഉള്ള മണൽ നിറഞ്ഞ ചെറു ദ്വീപുകളെയാണ് കേ എന്ന് വിളിക്കുന്നത് . അതിനാൽ തന്നെ ഇവയെ Sandy Cay Rock Iguana വിളിക്കുന്നു. ഇവയുടെ ആകെ എണ്ണം 1500 മാത്രമാണ് .

നാഷണൽ ജ്യോഗ്രഫിക് മാസിക സെപ്റ്റംബർ 2014 . പേജ് 4


</doc>
<doc id="290116" url="https://ml.wikipedia.org/wiki?curid=290116" title="ഡോനട്ട്">
ഡോനട്ട്

യു.എസ്.എയിലും മറ്റ് പാശ്ചാത്യ നാടുകളിലും പ്രചാരത്തിലുള്ള ഒരു മധുരപലഹാരമാണ് ഡോനട്ട്.doughnut or donut (/ˈdoʊnət/ or /ˈdoʊnʌt/ )

മൈദ,മുട്ട,പഞ്ചസാര,വെണ്ണ,ബേക്കിങ്ങ് പൌഡർ,യീസ്റ്റ് തുടങ്ങിയവ ഉപയോഗിച്ചാണ് ഇത് ഉണ്ടാക്കുന്നത്.

മൈദ -2 കപ്പ്
മുട്ട -1
പഞ്ചസാര -1 കപ്പ് 
വെണ്ണ -2 ടേബിൾ സ്പൂൺ
ബേക്കിങ്ങ് പൌഡർ -അര ടീസ്പൂൺ 
വെള്ളം,ഉപ്പ് -പാകത്തിന് 
ബേക്കിങ്ങ് പൌഡർ,മൈദ ഇവ അരിച്ചെടുക്കുക.ബട്ടറും മുട്ട അടിച്ചതും കൂടെ യോജിപ്പിച്ച് പഞ്ചസാര
പൊടിച്ച് ചേർത്തിളക്കുക.ഉപ്പും വെള്ളവും മൈദയും കൂടി ബട്ടർ കൂട്ടും ചേർത്ത് ചപ്പാത്തി പരുവത്തിൽ കുഴച്ച്
നാലു ഭാഗമാക്കുക.ഒരു ഭാഗം എടുത്തു പരത്തി ഡോനട്ട് അച്ചുകൊണ്ട് മുറിച്ച് എണ്ണയിൽ വറുത്തു കോരുക.ഇതിന്റെ മുകളിൽ പൊടിച്ച പഞ്ചസാര തൂകി ഉപയോഗിക്കുക. 


</doc>
<doc id="290120" url="https://ml.wikipedia.org/wiki?curid=290120" title="ബിനോയ് കോനാർ">
ബിനോയ് കോനാർ

അഖിലേന്ത്യ കിസാൻസഭാ മുൻ അധ്യക്ഷനും സിപിഐ എം മുൻ കേന്ദ്രകമ്മിറ്റി അംഗവുമായിരുന്നു ബിനോയ് കോനാർ. പശ്ചിമബംഗാളിലെ ഭൂപരിഷ്കരണത്തിന്റെ ശിൽപ്പിയായ ഹരേകൃഷ്ണ കോനാറിന്റെ സഹോദരനാണ്. 
ശരത്ചന്ദ്ര കോനാറുടെയും സത്യബാലദേവിയുടെയും മകനായി 1930 ഏപ്രിൽ 24നു ബർദ്വാൻ ജില്ലയിലെ നെമാറിയിൽ ജനിച്ചു. ചെറുപ്പംമുതൽ കമ്യൂണിസ്റ്റ് പ്രസ്ഥാനത്തോടൊപ്പം പ്രവർത്തിച്ചു. 1948ൽ അവിഭക്ത കമ്യൂണിസ്റ്റ് പാർട്ടി അംഗമായി. 1981ൽ സിപിഐ എം പശ്ചിമബംഗാൾ സംസ്ഥാന സമിതി അംഗവും 1991ൽ സംസ്ഥാന സെക്രട്ടറിയറ്റ് അംഗവുമായി. കർഷക പ്രസ്ഥാനം കെട്ടിപ്പടുക്കുന്നതിൽ നിർണായക പങ്ക് വഹിച്ച കോനാർ ആറ് വർഷവും ഒമ്പത് മാസവും ജയിൽവാസം അനുഭവിച്ചു. രണ്ടര വർഷം ഒളിവിലായിരുന്നു. 2012ൽ കോഴിക്കോട്ട് നടന്ന പാർട്ടി കോൺഗ്രസിലാണ് കൺട്രോൾ കമീഷൻ ചെയർമാനായി തെരഞ്ഞെടുക്കപ്പെട്ടത്. എന്നാൽ,അനാരോഗ്യംമൂലം സ്ഥാനമൊഴിയുകയായിരുന്നു. 
സിപിഐ എം മുൻ സംസ്ഥാന കമ്മിറ്റി അംഗം മഹാറാണി കോനാറാണ് ഭാര്യ. നാലു മക്കളുണ്ട്. മക്കളായ സുകാന്ത കോനാർ സിപിഐ എം ബർദ്വാൻ ജില്ലാ സെക്രട്ടറിയറ്റ് അംഗവും അഭിജിത് കോനാർ ജില്ലാകമ്മിറ്റി അംഗവുമാണ്. 2014 സെപ്റ്റംബർ 14ന് കൊൽക്കത്തയിൽ വച്ച് അന്തരിച്ചു. 
നെമാറി മണ്ഡലത്തിൽനിന്ന് 1969, 1971, 1977 വർഷങ്ങളിൽ നിയമസഭയിലേക്ക് തെരഞ്ഞെടുക്കപ്പെട്ടു. 


</doc>
<doc id="290130" url="https://ml.wikipedia.org/wiki?curid=290130" title="കവിത (ചലച്ചിത്രം)">
കവിത (ചലച്ചിത്രം)

സംഗമം പിക്ചേഴ്സിന്റെ ബാനറിൽ ഐ.വി. ശശിയും, ആനന്ദും ചേർന്നു നിർമിച്ച മലയാളചലച്ചിത്രമാണ് കവിത. മലയാളത്തിലെ ആദ്യ സംവിധായികയായ വിജയ നിർമ്മല സംവിധാനം ചെയ്ത ആദ്യ മലയാളം ചലച്ചിത്രമാണ് കവിത. ജിയോ പിക്ചേഴ്സ് വിതരണം ചെയ്ത ഈ ചിത്രം 1973 ഏപ്രിൽ 13-ന് പ്രദർശനം തുടങ്ങി.





</doc>
<doc id="290139" url="https://ml.wikipedia.org/wiki?curid=290139" title="ഭൂമിയുടെ ചരിത്രം">
ഭൂമിയുടെ ചരിത്രം

കോടിക്കണക്കിന് വർഷങ്ങക്കു മുൻപ് ഭൂമി രൂപം കൊണ്ടത് മുതൽ ഇന്നേവരെ അതിന്ന് ബാഹ്യമായും ആന്തരികമായും ഉണ്ടായ വികാസപരിണാമങ്ങളുടെ വിവരണമാണ് ഭൂമിയുടെ ചരിത്രം എന്ന വാക്കു കൊണ്ട് ഉദ്ദേശിക്കുന്നത്. ഭൂമിയുടെ ഗതകാലസ്ഥിതികളും അതിന്റെ ചരിത്രത്തിലെ പ്രധാനസംഭവങ്ങളും മനസ്സിലാക്കാൻ ശാസ്ത്രത്തിന്റെ മിക്കവാറും എല്ലാ ശാഖകളും ഉപയോഗപ്പെടുത്തേണ്ടിവരുന്നുണ്ട്. പ്രപഞ്ചത്തിന്റെ പ്രായത്തിന്റെ ഏതാണ്ട് മൂന്നിലൊന്നാണ് ഭൂമിയുടെ പ്രായം എന്നാണ് ശാസ്ത്രലോകത്തിന്റെ നിഗമനം. അത്രയും കാലത്തിനിടയിൽ ഭൂമിയിൽ അനുസ്യൂതവും എണ്ണിയാലൊടുങ്ങാത്തതുമായ നിരവധി മാറ്റങ്ങൾ അതിന്റെ ആന്തരികഘടനയിലും അതിനെ വലയം ചെയ്തുനിൽക്കുന്ന അന്തരീക്ഷത്തിലും അതിൽ ഉരുത്തിരിഞ്ഞ ജൈവമണ്ഡലത്തിലും സംഭവിച്ചിട്ടുണ്ട്.

ഏതാണ്ട് 454 കോടിവർഷങ്ങൾക്കു മുൻപ് സൂര്യനു ചുറ്റുമുണ്ടായിരുന്ന സൗരവാതകപടലങ്ങൾ (Solar Nebula)ഉറഞ്ഞുകൂടിയാണ്(accretion) ഭൂമി ഉണ്ടായത്. അക്കാലത്ത് ഭൗമന്തരീക്ഷത്തിലുണ്ടായിരുന്നത് അഗ്നിപർവ്വതങ്ങളുടെ സ്ഫോടനം പുറത്തെത്തിച്ചിരുന്ന വാതകങ്ങളാകാനേ തരമുള്ളു. അതിൽ പ്രാണവായുവിന്റെ അളവ് തീരെ ഇല്ലായിരുന്നു. അതിലുണ്ടായിരുന്ന മറ്റു വാതകങ്ങളാകട്ടെ, ഇന്നുകാണുന്ന മട്ടിലുള്ള, മനുഷ്യനടക്കമുള്ള മിക്കവാറും എല്ലാ ജീവിവർഗങ്ങൾക്കും ഹാനികരവുമായിരുന്നു. അതിഭീമങ്ങളായ അഗ്നിപർവ്വതസ്ഫോടനങ്ങളും ശൂന്യാകാശത്തുനിന്ന് ധാരാളമായി വന്നു വീണുകൊണ്ടിരുന്ന അന്യവസ്തുക്കളും കാരണം ഭൂമിയുടെ ഭൂരിഭാഗവും ഉരുകിത്തിളച്ചു കിടന്നിരുന്നു. അക്കൂട്ടത്തിലുണ്ടായ ഒരു അത്യുഗ്രൻ ഉൽക്കാപാതമാണ് ഭൂമിയുടെ ഭ്രമണാക്ഷം ചരിച്ചതും അതിൽ നിന്ന് വലിയൊരു ഭാഗം അടർത്തിത്തെറിപ്പിച്ച് ചന്ദ്രനെ സൃഷ്ടിച്ചതും എന്ന് കരുതപ്പെടുന്നു. കാലംകൊണ്ട് ഭൂമി തണുത്തുറയുകയും അതിന്ന് ഉറച്ച ഒരു പുറംതോട് ഉണ്ടാകുകയും ചെയ്തപ്പോൾ അതിന്നുപുറമെ ജലം സംഭൃതമാകാൻ തുടങ്ങി.

ഭൂമിയിൽ ഏറ്റവും ആദ്യത്തെ ജൈവരൂപം പ്രത്യക്ഷപ്പെടുന്നത് 380 - 350 കോടി വർഷങ്ങൾക്കുമുൻപുള്ള കാലത്താണ്. അതിന്റെ അറിയപ്പെടുന്ന ആദ്യതെളിവുകൾ പടിഞ്ഞാറൻ ഗ്രീൻലാൻഡിൽനിന്നും അസ്ത്രേലിയയിൽനിന്നും ആണ് കിട്ടിയിട്ടുള്ളത്. പടിഞ്ഞാറൻ ഗ്രീൻലാൻഡിലെ 370 കോടി വർഷം പഴക്കം നിർണ്ണയിച്ച പാറകളിൽനിന്ന് ജൈവപ്രക്രിയയിൽ നിന്ന് രുപം കൊണ്ട ഗ്രാഫൈറ്റ് ശകലങ്ങൾ കണ്ടെത്തിയിട്ടുണ്ട്]] . പടിഞ്ഞാറൻ ആസ്ത്രേലിയയിലെ 348 കോടി വർഷം പഴക്കം കണ്ട മണൽപ്പാറകളിൽനിന്ന് മൈക്രോബുകളുടെ ഫോസ്സിലുകളും കണ്ടെത്തിയിട്ടുണ്ട്]]. . പ്രകാശസംശ്ലേഷണശേഷിയുള്ള ജൈവരൂപങ്ങൾ 200 കോടി വർഷങ്ങൾക്ക് മുൻപ് പ്രത്യക്ഷപ്പെട്ടതോടെ അവ ഭൗമാന്തരിക്ഷത്തിൽ പ്രാണവായു നിറക്കാൻ തുടങ്ങി. ഏതാണ്ട് 58 കോടി വർഷം മുൻപ് വരെ ജീവൻ അതിന്റെ സൂക്ഷ്മരൂപത്തിൽ, ലളിതമാതൃകകളിൽ മാത്രമാണ് നിലനിന്നിരുന്നത്. ഈ കാലത്താണ് ബഹുകോശജീവികളുടെ ഉദയം. പിന്നീട് വന്ന കാംബ്രിയൻ കാലഘട്ടത്തിൽ ജീവൻ, അതിശീഘ്രവും അതിവുപുലവുമായ തോതിൽ വൈവിദ്ധ്യം സമാർജ്ജിച്ചു.ഇക്കാലത്താണ് ഇന്നു കാണുന്ന മിക്കവാറും എല്ലാ ജീവിവർഗ്ഗങ്ങളുടേയും ഉദയം.

ഭൂമി ഉണ്ടായതുമുതൽതന്നെ ഭൗമാന്തർശാസ്ത്രപരമായ മാറ്റങ്ങളും ജീവൻ ഉടലെടുത്തതോടെതന്നെ അതിന്റെ ജീവശാസ്ത്രപരമായ മാറ്റങ്ങളും നിരന്തരമായി നമ്മുടെ ഗ്രഹത്തിൽ സംഭവിക്കുന്നുണ്ടായിരുന്നു. ജൈവമാതൃകകൾ തുടർച്ചയായി പരിണമിച്ചുകൊണ്ടിരിക്കുകയും പുതിയ രൂപങ്ങൾ കൈവരിക്കുകയും ചെയ്തു. അവയോരോന്നിലും പലപ്പോഴും പുതിയ അവാന്തരവിഭാഗങ്ങളും ഉടലെടുത്തുകൊണ്ടിരുന്നു. ചില ജീവിവർഗ്ഗങ്ങൾക്ക് പലകാരണങ്ങൾകൊണ്ടും വംശനാശം സംഭവിക്കുകയും ചെയ്തു പോന്നു. ഇപ്പോഴും നീങ്ങിക്കൊണ്ടിരിക്കുന്ന ഭൗമഫലകങ്ങൾ സമുദ്രങ്ങളുടേയും വൻകരകളുടേയും അതിരുകൾ തുടർച്ചയായി മാറ്റിമറിച്ചിരുന്നതുകൊണ്ട് അവയെ ആശ്രയിച്ചുനിൽക്കുന്ന ജീവിവർഗങ്ങളും മാറിക്കൊണ്ടിരുന്നു. തിരിച്ച് ജൈവമണ്ഡലം ഭൂമിയുടെ അജൈവമണ്ഡലത്തിലും സ്വാധീനം ചെലുത്തി; ഓസോൺ പാളിയുടെ രൂപപ്പെടുത്തൽ, അന്തരീക്ഷം പ്രാണവായുസമ്പന്നമാക്കൽ, മണ്ണിന്റെ നിർമ്മിതി എന്നിവയെല്ലാം അങ്ങനെ സംഭവിച്ചതാണ്.

ഭൂമിയടക്കമുള്ള സൗരയൂഥത്തിന്റെ രൂപീകരണത്തെപ്പറ്റി സാമാന്യേന അംഗീകരിക്കപ്പെട്ട സിദ്ധാന്തം സൗരവാതകപടലസിദ്ധാന്തമാണ്(Solar Nebula Hypothesis) . ഇതനുസരിച്ച് സൗരയൂഥത്തിന്റെ ഉറവിടം താരാപഥങ്ങൾക്കിടയിലെ ശൂന്യസ്ഥലിയിൽ ചുറ്റിക്കറങ്ങിക്കൊണ്ടിരുന്ന പൊടിപടലങ്ങളും വാതകങ്ങളുമടങ്ങിയ ഒരു വമ്പൻ സൗരവാതകമേഘത്തിൽ നിന്നാണ്. 1380 കോടി വർഷങ്ങൾക്കു മുമ്പ് നടന്ന മഹാവിസ്ഫോടനത്തിൽ നിന്നുണ്ടായ ഹൈഡ്രജനുംഹീലിയവും പിന്നെ താരവിസ്ഫോടനങ്ങളിൽ നിന്നുണ്ടാകുന്ന ഘനവസ്തുക്കളും ആണ് അതിലുണ്ടായിരുന്നത് . ഏതാണ്ട് 450 കോടി വർഷങ്ങൾക്കു മുൻപ് ഈ വാതകപടലം - സമീപത്തുണ്ടായ ഒരു താരവിസ്ഫോടനത്തിന്റെ(Super Nova) ശക്തിയാലെന്നു കരുതപ്പെടുന്നു – സങ്കോചിക്കാനും ചുറ്റിത്തിരിയാനും തുടങ്ങി. അതിന്റെ വേഗം കൂടിവന്നതോടേ വർദ്ധിച്ചുവന്ന ഗുരുത്വാകർഷണവും മറ്റു ബലങ്ങളും കാരണം ഈ വാതകപടലം അതിന്റെ ഭ്രമണാക്ഷത്തിന്ന് ലംബമായി വൃത്താകൃതിയിൽ, ഒരു തട്ടിന്റെ രൂപത്തിൽ, മണ്ഡലാകൃതി സ്വീകരിച്ചാണ് തിരിഞ്ഞിരുന്നത്. ഈ ആദിമഗ്രഹപടലത്തിനകത്ത് സൂക്ഷ്മകണികകൾ തമ്മിൽ തുടർച്ചയായുണ്ടായ കൂട്ടിമുട്ടലുകളിലൂടെ, അവയെല്ലാം ഉരുകിച്ചേർന്ന് കിലോമീറ്ററുകൾ മാത്രം വ്യാസമുള്ള ആദിമഗ്രഹങ്ങൾ ഉണ്ടാകുകയും അവ വാതകപടലത്തിന്റെ കേന്ദ്രത്തെ ചുറ്റിത്തിരിയാൻ തുടങ്ങുകയും ചെയ്തു.. ഈ ആദിമഗ്രഹപടലത്തിന്റെ കേന്ദ്രത്തിൽ ആൻഗുലർ മോമെന്റം വളരെ കുറവായിരുന്നതുകൊണ്ട് വർദ്ധമാനമായ തോതിൽ വാതകകേന്ദ്രീകരണം നടക്കുകയും തുടർന്നുണ്ടായ വർദ്ധിച്ച താപനിലയും മർദ്ദവും കാരണം ഹൈഡ്രജൻ അണുതലത്തിൽ ഉരുകിച്ചേർന്ന് ഹീലിയം ഉണ്ടാകാൻ തുടങ്ങുകയും ചെയ്തു. ഈ ഭാഗം കൂടുതൽ സങ്കോചിക്കാനിടവരികയും ടി ടൗറി ഗണത്തിൽപ്പെട്ട ഒരു നക്ഷത്രം അവിടെ രൂപം കൊള്ളുകയും ചെയ്തു. ഇതാണ് പിന്നീട് നമ്മുടെ ഇന്നത്തെ സൂര്യനായി രൂപാന്തരം പ്രാപിച്ചത്. അതിനിടെ ഗുരുത്വാകർഷണം കാരണം വാതകപടലം അതിന്റെ കേന്ദ്രത്തിന്നു പുറത്ത് അനേകം വളയങ്ങളായി മാറിയിരുന്നു. ഈ വളയങ്ങളിലെ ആദിമഗ്രഹങ്ങൾ തമ്മിൽ കൂട്ടിമുട്ടി അവ തമ്മിൽ അടിഞ്ഞുകൂടിയാണ് പിന്നീട് ഇന്നത്തെ ഗ്രഹങ്ങൾ ഉണ്ടായത് . ഇക്കൂട്ടത്തിലാണ് 454 കോടി വർഷങ്ങൾക്കു മുമ്പ് ഭൂമിയും സഞ്ചയിക്കപ്പെടുന്നത്. അതിന്റെ പൂർത്തീകരണത്തിന്ന് ഒന്നോ രണ്ടോ കോടി വർഷങ്ങൾ എടുത്തിട്ടുണ്ടാകണം. വാതകപടലത്തിന്റെ, ഘനീഭവിച്ചുരുകിച്ചേർന്ന് വലിയ വസ്തുക്കളാകാതെ നിന്ന ഭാഗങ്ങളൊക്കെ പിന്നീട് സൗരവാതത്തിന്റെ ശക്തിയിൽ സൗരയൂഥത്തിൽനിന്നുതന്നെ തൂത്തെറിയപ്പെട്ടു.പ്രപഞ്ചത്തിൽ പുതുതായുണ്ടാകുന്ന നക്ഷത്രങ്ങൾക്കു ചുറ്റും ഇതുപോലുള്ള അടിഞ്ഞുകൂടൽ പ്രക്രിയ വഴി സഞ്ചയിതമണ്ഡലങ്ങൾ(Accretion Disks) രൂപം കൊള്ളുന്നുണ്ടെന്നും അവയിൽ ഗ്രഹങ്ങൾ ജന്മമെടുക്കുന്നുണ്ടെന്നുമാണ് ശാസ്ത്രലോകം കണക്കാക്കുന്നത്

ആദിമഭൂമി ഇങ്ങനെ അടിഞ്ഞുകൂടൽ വഴി വലുതായി വന്നു. ഇരുമ്പുമായി ചേർന്ന് ഖരരൂപത്തിലോ ദ്രവരൂപത്തിലോ ഉള്ള ലായനികൾ സൃഷ്ടിക്കാൻ കഴിവുള്ള, ഉയർന്ന സാന്ദ്രതയുള്ള ലോഹങ്ങൾ (siderophile metals) ഉരുകിച്ചേരാനാവശ്യമായ താപനില സമാർജ്ജിക്കും വരെ - അവ അങ്ങനെ ലായനികളായി ഇരുമ്പിനൊപ്പം ഭൂമിയുടെ കേന്ദ്രത്തിലേക്ക് മുങ്ങിത്താണുപോകാൻ സദ്ധ്യതയുണ്ടായിരുന്നു - ഈ സഞ്ചയനം തുടർന്നു. അതോടെ, ഇരുമ്പടക്കം, അവയൊക്കെ, ഭാരം കൂടിയതുകാരണം, ഭൂമിയുടെ അടിത്തട്ടിലേക്ക് താണുപോയി. അയോദുരന്തം(Iron Catastrophe) എന്നു വിളിക്കുന്ന ഈ സംഭവം ഭൂമിക്ക് ലോഹസമ്പുഷ്ടമായ ഒരു കേന്ദ്രഭാഗവും (Core) സിലിക്കേറ്റുകൾ നിറഞ്ഞ ഒരു പുറംഭാഗവും(Proto Mantle) ഉണ്ടാകുന്നതിൽ കലാശിച്ചു. ഇതുണ്ടായത് ഭൂമി രൂപംകൊള്ളാൻ തുടങ്ങി ഒരു കോടി വർഷങ്ങൾക്കുള്ളിലാണ്. അതോടെ തട്ടുകളായുള്ള ഒരു ഘടനയും ഒരു കാന്തികമണ്ഡലവും ഭൂമിക്ക് ലഭ്യമാകുകയും ചെയ്തു ഇന്ന് ഈ കേന്ദ്രഭാഗത്തിന്റെ ഏറ്റവും ഉള്ളിലെ ഭാഗം തണുത്ത ഖരരൂപത്തിലും അതിന്നു പുറത്തെ ഭാഗം ഉരുകിയ ദ്രവരൂപത്തിലുമാണ്. തണുത്തുകൊണ്ടിരിക്കുന്ന (ഓരോ നൂറുകോടി വർഷങ്ങൾ തോറും 100 ഡിഗ്രി സെല്ഷ്യസ് എന്ന തോതിൽ ). ഈ ആന്തരികകേന്ദ്രഭാഗം ദ്രവരൂപത്തിൽ തിളച്ചുകിടക്കുന്ന ബഹിർഭാഗത്തിലേക്ക് വളർന്നുവരികയാണെന്നൊരു സിദ്ധാന്തം ജെ.എ. ജേക്കബ്സ് എന്ന ശാസ്ത്രജ്ഞൻ മുന്നോട്ട് വച്ചിട്ടുമുണ്ട്.

ഭൂമിയുടെ ചരിത്രത്തിലെ ആദ്യയുഗമായ ഹേഡിയൻ(Hadean)യുഗമായി നിർണ്ണയിക്കപ്പെട്ടിട്ടുള്ളത് ഭൂമിയുടെ രൂപീകരണം മുതൽ 380 കോടി വർഷങ്ങൾ വരെ ആണ്. ഇന്നേവരെ കണ്ടെടുക്കപ്പെട്ടിട്ടുള്ള പാറകളിൽ ഏറ്റവും കൂടുതൽ പ്രായമുള്ളതിന്ന് 400 കോടി വർഷത്തെ പഴക്കമാണുള്ളത്. അവയിൽ നിന്ന് കാലാവസ്ഥാശോഷണവും ഖാദനവും മൂലം വേർപെട്ടുകാണപ്പെടുന്ന(Detrital) സിർക്കോൺ പരലുകൾക്ക് 440 കോടി വർഷത്തെ പഴക്കവും നിർണ്ണയിക്കപ്പെട്ടിട്ടുണ്ട്. ഈ കാലമാകട്ടെ ഭൂവൽക്കത്തിന്റേയും (Crust), ഒരുപക്ഷേ ഭൂമിയുടെ തന്നേയും, രൂപീകരണം നടന്നുകഴിഞ്ഞ ഉടനെയുള്ള കാലമാണ്. ചന്ദ്രന്റെ രൂപീകരണത്തെക്കുറിച്ചുള്ള ബൃഹദാഘാതസിദ്ധാന്തം (Giant Impact Hypothesis) അനുസരിച്ച് ആദിഭൂവൽക്കത്തിന്റെ നിർമ്മിതിക്ക് തൊട്ടു പിന്നാലെ ഒരു ചെറിയ ആദിമഗ്രഹം ഭൂമിയിൽ വന്നിടിക്കുകയും ആ ആഘാതത്തിൽ ഭൂവൽക്കത്തിന്റേയും അതിന്നടിയിലെ പാളി(Mantle)യുടേയും കുറച്ചുഭാഗം ശൂന്യതയിലേക്ക് തെറിച്ചുവീണ് ചന്ദ്രൻ ഉണ്ടാകുകയും ചെയ്തു
ഗ്രഹപ്രതലങ്ങളുടെ പ്രായം കണക്കാക്കാൻ സ്വീകരിക്കാറുള്ള ഗർത്തഗണനരീതി(Crater Counts) അനുസരിച്ച് നാനൂറ്റിപ്പത്ത് കോടി വർഷങ്ങൾക്കുമുമ്പ് പിൽക്കാല ഉൽക്കാവർഷപാതം(Late Heavy Bombardment) എന്നറിയപ്പെടുന്ന ഒരു ഉൽക്കാപാതപരമ്പര ആരംഭിച്ചിരുന്നു. അത് 410 കോടിവർഷങ്ങൾക്കുമുൻപ് ആരംഭിച്ച് ഹേഡിയൻ യുഗത്തിന്റെ അവസാനഘട്ടമായ 380 കോടി വർഷം മുമ്പു വരെ നീണ്ടുനിൽക്കുകയുമുണ്ടായി കൂടാതെ ഭൂമിയുടെ അകം ഇന്നത്തേക്കാൾ വളരെയേറെ ചുട്ടുപഴുത്തും പുറം തണുത്ത് ഘനീഭവിച്ചും ഇരുന്നതുകൊണ്ട് വർദ്ധമാനമായ തോതിൽ അതിബൃഹത്തായ അഗ്നിപർവ്വതസ്ഫോടനങ്ങളും നടന്നുപോന്നു . എന്നിരുന്നാലും 440 കോടി പഴക്കം കൽപ്പിക്കുന്ന സിർക്കോൺ പരലുകൾ കിട്ടിയവക്ക് ജലസമ്പർക്കം ഉണ്ടായിരുന്നതായി കാണുന്നതിൽനിന്ന് അന്നേകാലത്തുതന്നെ സമുദ്രങ്ങൾ ഉണ്ടായിക്കഴിഞ്ഞിരുന്നു എന്നും കണക്കാക്കപ്പെടുന്നുണ്ട് .
അടുത്തയുഗമായ ആർച്ചിയൻയുഗത്തിന്റെ (Archean Eon) തുടക്കത്തോടെ ഭൂമി വളരെയേറെ തണുത്തു കഴിഞ്ഞിരുന്നു. അന്തരീക്ഷത്തിൽ പ്രാണവായുവും ഒസോൺ പാളിയും ഇല്ലാതിരുന്നതുകൊണ്ട് ഇന്നു കാണുന്ന ജീവമാതൃകകളിൽ ഏറെയെണ്ണത്തിന്നും ആർച്ചിയൻ പരിതോവസ്ഥകളിൽ നിലനിൽക്കാനാകുമായിരുന്നില്ല. എന്നിരുന്നാലും ഈ കാലത്താണ് ജീവന്റെ പ്രാഗ്രൂപങ്ങൾ പ്രത്യക്ഷപ്പെടുന്നത്. അക്കാലത്തുനിന്നുള്ള, അതായത് 350 കോടി വർഷത്തോളം പഴക്കമുള്ള പ്രാചീന അശ്മകങ്ങൾ ഇതിന്നു തെളിവായി കണ്ടുകിട്ടിയിട്ടുണ്ട് . ജീവന്റെ ഉത്പത്തിക്ക് ഹേഡിയൻ യുഗത്തിന്റെ തുടക്കത്തോളം, അതായത് 440 കോടി വർഷത്തോളം, പഴക്കമുണ്ടെന്നു വിശ്വസിക്കുന്ന ശാസ്ത്രജ്ഞരും ഉണ്ട്. അവർ പറയുന്നത് “പിൽക്കാല ഉൽക്കാവർഷപാത”(Late Heavy Bombardment) കാലത്ത് ജീവൻ ഭൂപ്രതലത്തിന്നടിയിലുണ്ടായിരുന്ന ഊഷരജലനാളികളിൽ(Hydrothermal Vents) നിലനിന്നുകൊണ്ട് കാലത്തെ അതിജീവിച്ചു എന്നാണ് .

സൗരയൂഥത്തിലെ മറ്റ് ഗ്രഹങ്ങളും അവയുടെ ഉപഗ്രഹങ്ങളും തമ്മിലുള്ള വലിപ്പത്തിന്റെ അനുപാതം കണക്കിലെടുക്കുമ്പോൾ ഭൂമിയുടെ നൈസർഗിക ഉപഗ്രഹമായ ചന്ദ്രൻ വളരെ വലുതാണെന്ന് പറയാം. അമേരിക്കയുടെ അപ്പോളോ ചാന്ദ്രയാത്രകൾക്കിടയിൽ ചന്ദ്രനിലെ പാറകളുടെ സാമ്പിളുകൾ ശേഖരിച്ച് ഭൂമിയിൽ കൊണ്ടുവന്നിരുന്നു. റേഡിയോമെട്രിക് കാലഗണന ഉപയോഗിച്ച് ഈ പാറകളുടെ പ്രായം നിർണ്ണയിച്ചപ്പോൾ അത്, 453 കോടി വർഷങ്ങൾ (ഒരു കോടി വർഷങ്ങളുടെ വ്യത്യാസത്തിൽ) ആണെന്നു കണ്ടിരുന്നു. അതായത് ചന്ദ്രന്റെ രൂപീകരണം സൗരയൂഥം ഉണ്ടായി മൂന്ന് കോടി വർഷം കഴിഞ്ഞാണെന്ന് അന്ന് കണക്കാക്കപ്പെട്ടിരുന്നു. എന്നാൽ പുതുതായി കിട്ടിയ തെളിവുകൾ അനുസരിച്ച് അത് 448 കോടി വർഷങ്ങൾകു മുമ്പാണെന്ന് നിർണ്ണയിച്ചിട്ടുണ്ട്. അങ്ങനെ വരുമ്പോൾ ഭൂമി ഉണ്ടായിക്കഴിഞ്ഞ് 7 മുതൽ 11 കോടി വർഷങ്ങൾക്കുള്ളിലാണ് ചന്ദ്രൻ ഉണ്ടായതെന്ന് വരുന്നു
ചന്ദ്രന്റെ രൂപീകരണത്തിനെക്കുറിച്ച് മുന്നോട്ടുവക്കുന്ന ഏത് സിദ്ധാന്തങ്ങളും താഴെ പറയുന്ന മൂന്ന് വസ്തുതകളെ. സാധൂകരിക്കേണ്ടതുണ്ട്. ആദ്യത്തേത്, ഭൂമിയുടെ ആപേക്ഷികസാന്ദ്രത 5.5 ആണെന്നിരിക്കെ, അതിനേക്കാൾ കുറഞ്ഞ ചന്ദ്രന്റെ ആപേക്ഷികസാന്ദ്രതയും (3.3)@ ചന്ദ്രന്നുള്ള വളരെ ചെറിയ ഒരു ലോഹീയകേന്ദ്ര(Metalic Core)വുമാണ്. രണ്ടാമത് ചന്ദ്രനിൽ ജലമൊഴികെ പെട്ടെന്ന് ബാഷ്പീകരിക്കുന്ന മറ്റൊരു ദ്രവവസ്തുക്കളുടേയും സാന്നിദ്ധ്യമില്ല എന്നതാണ്. മൂന്നാമത് ഭൂമിക്കും ചന്ദ്രനും ഒരേ ഓക്സിജ്ൻ ഐസോടോപ് സിഗ്നേചർ കാണപ്പെടുന്നു എന്നതാണ്. പലരും മുന്നോട്ടു വക്കുന്ന സിദ്ധാന്തങ്ങളിൽ മുകളിൽ പറഞ്ഞ മൂന്ന് വസ്തുതകൾക്കും സാധൂകരണം നൽകുന്നതായി പരക്കെ അംഗീകരിക്കപ്പെട്ടിട്ടുള്ളത് ബൃഹദാഘാതസിദ്ധാന്തമാണ്. അതുപ്രകാരം ചൊവ്വാഗ്രഹത്തിനോളം വലിപ്പമുള്ള (തെയിയ എന്ന് വിളിക്കുന്ന) ഒരു ഗ്രഹസമാനവസ്തു ആദിഭൂമിയിൽ വന്നിടിച്ചു കടന്നുപോയിയെന്ന് സിദ്ധാന്തിക്കപ്പെടുന്നു ആ ആഘാതത്തിൽ, പിൽക്കാലത്ത് ദിനോസറുകളുടെ വംശനാശത്തിന്നിടയക്കിയ ചിക്സുലുബ് ആഘാതത്തേക്കാൾ 10 കോടി മടങ്ങ് ഊർജ്ജം വിസർജ്ജിക്കപ്പെട്ടു എന്നാണ് കണക്കാക്കപ്പെടുന്നത്. അത് ഭൂമിയുടെ പുറമ്പാളിയിൽ ഒരുഭാഗം ബാഷ്പീകരിക്കാനും രണ്ട് ഗ്രഹങ്ങളേയും ദ്രവീകരിക്കാനും പര്യാപ്തമായിരുന്നു. ഭൂമിയുടെ പുറമ്പാളിക്കടിയിൽ നിന്ന് ഒരു ഭാഗം തെറിച്ചുപോകുകയും അത് ഭൂമിയെ പ്രദക്ഷിണം വക്കാൻ തുടങ്ങുകയും ചെയ്തു. ഈ സിദ്ധാന്തപ്രകരം ചന്ദ്രന്റെ അസാധാരണമായ ആന്തരികഘടന എന്തുകൊണ്ടാണ് താരതമ്യേന ലോഹരഹിതമായതെന്ന് വിശദീകരിക്കപ്പെടുന്നുണ്ട്. തെറിച്ചുപോയി ഭൂമിയെ ചുറ്റാനാരംഭിച്ച ഭാഗം ഏതാനും ആഴ്ചകൾക്കുള്ളിൽത്തന്നെ അടിഞ്ഞുകൂടി ഏകമാനമായി മാറിയിരിക്കണം. അതിന്റെ തന്നെ ഗുരുത്വാകർഷണം കാരണം ആ വസ്തു പിന്നീട് ഗോളാകൃതി ആർജ്ജിക്കുകയും ചെയ്തു. അതാണ് ചന്ദ്രൻ.

ഭൂമിയുടെ അന്തരാളങ്ങളിൽ നിന്ന് പുറത്തേക്കുള്ള താപപ്രവാഹത്തിന്റെ ഫലമായി ഭൗമഫലകങ്ങളുടെ ചലനങ്ങൾക്ക് കാരണമായ മാന്റിൽ കൺവെക്ഷൻ എന്ന പ്രതിഭാസം ഉടലെടുക്കുന്നുണ്ട്. സമുദ്രമദ്ധ്യമലനിരകളോടു(MidOcean ridges)ചേർന്ന് ഉറപ്പും കട്ടിയുമുള്ള ഭൗമഫലകങ്ങളുടെ രൂപികരണമാണ് ഇതിന്റെ ഒരു പരിണതി. അവപതനമേഖലകളിൽ വച്ച് ഈ ഫലകങ്ങൾ അവപതനം(Subduction) സംഭവിച്ച് മാന്റിലിലേക്ക് ഉരുകിച്ചേരുന്നു. ആർച്ചിയൻ യുഗത്തിന്റെ ആദ്യകാലത്ത് (ഏതാണ്ട് 300 കോടി ന്വർഷം മുമ്പ്)മാന്റിൽ ഇന്നത്തേക്കാൾ ചൂടുള്ളതായിരുന്നു- അന്ന് ഏതാണ്ട് 1600 ഡിഗ്രി സെന്റിഗ്രേഡ് താപനില അതിനുണ്ടായിരുന്നു. അതുകാരണം മാന്റിൽ കൺവെക്ഷന്റെ വേഗവും കൂടുതലായിരുന്നു. ഇന്നത്തേപ്പോലുള്ള ഭൗമഫലകചലനങ്ങൾ അന്നുണ്ടായിരുന്നെങ്കിൽ അവയും ഇന്നത്തേക്കാൾ വളരെ കൂടിയ വേഗതയിലായിരുന്നിരിക്കും.ഹേഡിയൻ, ആർച്ചിയൻ യുഗങ്ങളിൽ അവപതനമേഖലകൾക്ക്(Subduction Zones) ബാഹുല്യം ഏറെയായിരുന്നിരിക്കാനും അതുകൊണ്ട് ഭൗമഫലകങ്ങൾ ഇന്നത്തേക്കാൾ ചെറുതായിരിക്കാനുമാണ് സാദ്ധ്യത.
ഭൂമിയുടെ പ്രതലം ആദ്യമായി ഖരീഭവിച്ചപ്പോൾ രൂപംകൊണ്ട പുറമ്പാളി ഈ ഹേഡിയൻകാലത്തെ ദ്രുതഫലകചലനങ്ങളും “പിൽക്കാല ഉൽക്കാവർഷാപാതവും”(Late Heavy Bombardment) കാരണം മുഴുവനായും അപ്രത്യക്ഷമായി. പുറമ്പാളിയിൽ ഖരവസ്തുക്കൾ വിവിധ തട്ടുകളിലായി ഒട്ടുംതന്നെ മാറിയിരുന്നില്ലെന്നതുകൊണ്ട് ഇന്നത്തെ അന്തർസമുദ്രപുറമ്പാളികളേപ്പോലെ അവയും ബസാൾട് സമ്പുഷ്ടമായിരുന്നു. 

ഭൂമിയുടെ പുറമ്പാളിയുടെ അടിത്തട്ട് ഭാഗികമായി ദ്രവീകരിക്കപ്പെട്ടതിന്റെ ഫലമായി, അതിലെ പാറകളും മറ്റും അവയുടെ സാന്ദ്രതക്കനുസരിച്ച് വിവിധ തട്ടുകളിൽ നിരന്ന് രൂപം കൊണ്ട ഇന്നത്തെ ഭൂഖണ്ഡപാളികളുടെ ആദ്യകാല വിശാലശകലങ്ങൾ, ഹേഡിയൻ യുഗത്തിന്റെ അന്ത്യത്തിൽ, ഏതാണ്ട് 400 കോടി വർഷങ്ങൾക്കുമുമ്പാണ് പ്രത്യക്ഷപ്പെട്ടത്. ഇവയിൽ ഇന്നും ബാക്കിനിൽക്കുന്നവയെ ക്രാറ്റണുകൾ(Cratons) എന്നു വിളിക്കുന്നു. ഹേഡിയൻ ആർച്ചിയൻ യുഗങ്ങളിൽ നിന്നുള്ള ഈ ശകലങ്ങളെ കേന്ദ്രീകരിച്ചാണ് ഇന്നത്തെ വൻകരകൾ വളർന്നുവന്നത്.
കാനഡയിലുള്ള വടക്കനമേരിക്കൻ ക്രാറ്റണിലാണ് ഭൂമിയിൽ കാണപ്പെടുന്നതിൽ ഏറ്റവും പ്രായമുള്ള പാറകൾ കാണപ്പെടുന്നത്. അവക്ക് നാനൂറ് കോടി വർഷത്തെ പഴക്കമുണ്ട്. അവയിൽ ഉയർന്ന താപനിലയിൽ രൂപമാറ്റം സംഭവിച്ച്തിന്റെ ലക്ഷണങ്ങൾ കാണാനുണ്ടെങ്കിലും അവയിലും അടിഞ്ഞുകൂടി ഉണ്ടായ അംശങ്ങളുടെ അവശിഷ്ടങ്ങൾ, ജലത്തിലൂടെ ഒഴുകിപ്പോയപ്പോൾ സംഭവിച്ച ഖാദനത്തിന്റെ ഫലമായി ഉരുണ്ടുപോയ തരികൾ, കാണപ്പെടുന്നത് അക്കാലത്തും പുഴകളും കടലുകളും ഉണ്ടായിരുന്നുവെന്ന് സാക്ഷ്യപ്പെടുത്തുന്നു.

കാലാകാലങ്ങളിലായി ഭൂമിക്ക് മൂന്നുതരം അന്തരീക്ഷങ്ങൾ ഉണ്ടായിട്ടുണ്ടെന്നാണ് പറയപ്പെടുന്നത്. ആദ്യത്തേത് സൗരമേഘത്തിൽ നിന്ന് ഗുരുത്വാകർഷണം വഴി സമ്പാദിച്ചതായിരുന്നു. ഇതിൽ ഏറ്റവും കൂടുതൽ ഉണ്ടായിരുന്നത് ഹൈഡ്രജനും ഹീലിയവുമായിരുന്നു. പിൽക്കാലത്ത് സൗരവാതങ്ങളുടെയും ഭൂമി പുറപ്പെടുവിച്ച താപത്തിന്റേയും ഫലമായി അവയെല്ലാം തിരിയെ താരാപഥങ്ങൾക്കിടയിലേക്ക് തൂത്തെറിയപ്പെട്ടു. അതുകൊണ്ടാണ്` നമ്മുടെ ഇന്നത്തെ അന്തരീക്ഷത്തിൽ ഈ രണ്ട് വാതകങ്ങൾക്കും, പ്രപഞ്ചത്തിലെങ്ങും ഇവ രണ്ടും സമൃദ്ധമായി കാണപ്പെടുമ്പോഴും, ദൗർലഭ്യം വന്നത്. ചന്ദ്രനെ സൃഷ്ടിച്ച ബൃഹദാഘാതത്തിനു ശേഷം ഉരുകിക്കിടന്നിരുന്നപ്പോൾ ഭൂമിയിൽ നിന്ന് പുറത്തുവന്ന ദ്രുതബാഷ്പീകരണശീലമുള്ള വാതകങ്ങളും പിന്നീട് അഗ്നിപർവ്വതസ്ഫോടനങ്ങളിലൂടെ ഉരുണ്ടുകൂടിയ വാതകങ്ങളും ചേർന്നതായിരുന്നു രണ്ടാമത്തെ അന്തരീക്ഷം. ഇതിൽ ഹരിതഗൃഹവാതകങ്ങളായിരുന്നു കൂടുതൽ; പ്രാണവായു തുലോം കുറവുമായിരുന്നു. പിന്നീട്, ഏതാണ്ട് 280 കോടി വർഷങ്ങൾക്കു മുമ്പ് ബാക്ടീരിയകൾ പ്രാണവായു ഉത്പാദിപ്പിക്കാൻ തുടങ്ങിയതോടെ പ്രാണവായുസമ്പുഷ്ടമായ മൂന്നാമത്തെ അന്തരീക്ഷവും സംജാതമായി.
അന്തരീക്ഷവും സമുദ്രവും രൂപംകൊണ്ടതിനെപ്പറ്റി ആദ്യകാലത്ത് നടത്തിയ പഠനപദ്ധതികളനുസരിച്ച് രണ്ടാമത്തെ അന്തരീക്ഷ്ത്തിന്റെ ഉത്പത്തി ഭൂമിക്കുള്ളിൽ നിന്ന് വന്ന വാതകങ്ങൾകൊണ്ടാണെന്നായിരുന്നു നിഗമനം. എന്നാൽ ഇപ്പോൾ കണക്കാക്കപ്പെടുന്നത്, ഈ ദ്രുതബാഷ്പീകരണശീലമുള്ള മിക്ക വാതകങ്ങളും അന്തരീക്ഷത്തിൽ വന്നുപെട്ടത് ആദിഭൂമിയുടെ അടിഞ്ഞുകൂടൽ പ്രക്രിയയുടെ കാലത്തുതന്നെ, അന്ന് ഭൂമിയിൽ വന്നുപതിച്ച വസ്തുക്കൾ ആ പതനത്തിന്റെ ആഘാതത്തിൽത്തന്നെ ബാഷ്പീകരിക്കപ്പെട്ടുപോകുന്ന ഇമ്പാക്റ്റ് ഡിഗാസ്സിങ് (Impact Degassing)എന്ന പ്രതിഭാസത്തിലൂടെ നടന്ന ബാഷ്പീകരണത്തിലൂടെയാണെന്നാണ്. അങ്ങനെയാണെങ്കിൽ സമുദ്രങ്ങളും അന്തരീക്ഷവും ഭൂമി ഉണ്ടായ കാലം മുതൽ തന്നെ രൂപപ്പെടാൻ തുടങ്ങിയിട്ടുണ്ടാകണം. അന്നത്തെ അന്തരീക്ഷത്തിൽ ജലബാഷ്പവും കാർബൺ ഡയോക്സൈഡും നൈട്രജനും കൂടാതെ ചെറിയ തോതിൽ മറ്റു വാതകങ്ങളും ഉണ്ടായിരുന്നു.

നീരാവികൊണ്ട് പാറകൾ ജലീകരിക്കപ്പെടുന്നതിന്ന് ഏറെക്കാലം വേണ്ടിവരുമെന്നതിനാലും ഹിമരൂപീകരണത്തെ തടഞ്ഞുകൊണ്ട് സൗരമേഘം വളരെ ഉയർന്ന താപനിലയിൽ ചുറ്റും ഉണ്ടായിരുന്നതുകൊണ്ടും സൂര്യനിൽ നിന്ന് ഭൂമിയുടെ അത്രയും ദൂരത്തിൽ(Astronomical Unit- AU) ഭ്രമണം ചെയ്തിരുന്ന അണുഗ്രഹങ്ങൾ ഒന്നുംതന്നെ ഭൂമിയിൽ ജലം സംഭൃതമാകുന്നതിന് കാരണമാകാൻ സാദ്ധ്യതയില്ല . സൗരവാതകമണ്ഡലത്തിന്റെ അതിരുകളിൽനിന്നുള്ള ഉൽക്കകളും ഭൂമിയേക്കാൾ സൂര്യനിൽനിന്ന് രണ്ടര ഇരട്ടി ദൂരത്തിൽ(2.5 AU)നിന്നെങ്കിലുമുള്ള ഏതാനും വലിയ ശിശുഗ്രഹങ്ങളും ആയിരിക്കണം ഭൂമിക്ക് ജലം പ്രദാനം ചെയ്തത്. വാൽനക്ഷത്രങ്ങളും അക്കൂട്ടത്തിൽ ഉണ്ടായിരുന്നിരിക്കും. ഇന്ന് വാൽനക്ഷത്രങ്ങൾ കാണപ്പെടുന്നത് നെപ്റ്റ്യൂണിന്നുമപ്പുറത്താണെങ്കിലും ആ പഴയകാലത്ത് സൗരയൂഥത്തിന്റെ അകത്തളങ്ങളിൽ തന്നെ അവ ധാരാളമായുണ്ടായിരുന്നുവെന്നാണ് കമ്പ്യൂട്ടർ നിരീക്ഷണങ്ങൾ കാണിക്കുന്നത്.
ഭൂമി തണുത്തുവന്നതോടെ ഈ നീരാവിയിൽ നിന്ന് മേഘങ്ങൾ രൂപംകൊണ്ടു. പിന്നെ മഴ വരികയും സമുദ്രങ്ങൾ നിറയുകയും ചെയ്തു. അടുത്ത കാലത്ത് കിട്ടിയ തെളിവുകൾ സൂചിപ്പിക്കുന്നത് 440 കോടി വർഷങ്ങൾക്കു മുമ്പുതന്നെ സമുദ്രങ്ങൾ രൂപം കൊള്ളാൻ തുടങ്ങിയിരുന്നു എന്നാണ്. ആർച്ചിയൻ യുഗത്തിന്റെ ആരംഭത്തോടെ അവ ഭൂമിയൊട്ടാകെ പരന്നുകഴിഞ്ഞിരുന്നുവെന്ന ഈ നിഗമനം വിശദീകരിക്കാൻ ബുദ്ധിമുട്ട് ഏറെയുണ്ട്. കാരണം നമ്മുടെ സൂര്യന്, മറ്റെല്ലാ നക്ഷത്രങ്ങളേയും പോലെ, അതിന്റെ ഉത്പത്തിയിൽ ഇന്നത്തേതിന്റെ 70% പ്രകാശമേ ഉണ്ടായിരുന്നുള്ളുവെന്നും പിന്നീട് പ്രായം ചെല്ലുംതോറും അതിന് പ്രകാശവും ചൂടും കൂടിവരികയാണെന്നുമുള്ള വസ്തുതയാണ് അതിൽ പ്രധാനം. അങ്ങനെയാണെങ്കിൽ ഭൂമിയിൽ സംഭൃതമാകുന്ന ജലം (മിക്ക പഠനരീതികളും കാണിക്കുന്നതാകട്ടെ അക്കാലത്ത് ഭൂമി മുഴുവൻ ഹിമാഛാദിതമായിരുന്നു എന്നുമാണ്. .) കാലം ചെല്ലുംതോറും ബാഷ്പീകരണം മൂലം ആവിയായ് പുറത്തേക്ക് പോകേണ്ടതായിരുന്നില്ലേ എന്ന ചോദ്യം അവിടെ ഉദിക്കുന്നുണ്ട്. അങ്ങനെ സംഭവിക്കാതിരുന്നതിന്റെ ഒരു കാരണമായി കാണുന്നത് അക്കാലത്ത് ഭൂമിയുടെ അന്തരീക്ഷത്തിലുണ്ടായിരുന്ന, ഹരിതഗൃഹവാതകങ്ങളായ കാർബൺ ഡയോക്സൈഡിന്റേയും മീഥേനിന്റേയും ആധിക്യമാണ്. കാർബൺ ഡയോക്സൈഡ് എത്തിയത് അഗ്നിപർവ്വതങ്ങളിൽ നിന്നും മീഥേൻ ആദ്യകാല മൈക്രോബുകൾ ഉത്പാദിപ്പിച്ചതുമാകാം. മറ്റൊരു ഹരിതഗൃഹവാതകമായ അമോണിയയും അഗ്നിപർവ്വതങ്ങൾ ധാരാളം വിസർജ്ജിച്ചിരുന്നുവെങ്കിലും അതൊക്കെയും അൾട്രാ വയലറ്റ് റേഡിയേഷൻ കാരണം പെട്ടെന്നുതന്നെ വിഘടിക്കപ്പെട്ടിരുന്നു.

കോടിക്കണക്കിന്ന് വർഷങ്ങൾക്കിടയിൽ ഭൗമോപരിതലത്തിന്ന് തുടർച്ചയായി മാറ്റങ്ങൾ വന്നുകൊണ്ടിരുന്നു. പഴയ വൻകരകൾ പിളരുകയും പുതിയവ ഉണ്ടാകുകയും ചെയ്തു. പുതുയായുണ്ടായവ നീങ്ങിനീങ്ങിച്ചെന്ന് മറ്റുള്ളയവയിലിടിക്കുകയും പലപ്പോഴും ഒരൊറ്റ പെരുംവൻകര(Super Continet)യായിത്തീരുകയും അവ വീണ്ടും പിളരുകയും ചെയ്യുന്നുണ്ടായിരുന്നു. അറിയപ്പെടുന്നതിൽ ഏറ്റവും പഴയ പെരുംവൻകരയായിരുന്നു റോഡീനിയ(Rodinia). അത് 75 കോടി വർഷങ്ങൾക്കുമുമ്പ് പിളരാനാരംഭിച്ചു. 54-60 കോടി വർഷങ്ങൾക്കുമുമ്പ് അതിന്റെ ഖണ്ഡങ്ങളെല്ലാം വീണ്ടും ഒത്തുകൂടാൻ തുടങ്ങുകയും പന്നോട്ടിയ(Pannotia) എന്ന മറ്റൊരു പെരുംവൻകര ഉണ്ടാകുകയും ചെയ്തു. അതിനുശേഷം രൂപംകൊണ്ട പാൻജിയ(Pangea) എന്ന വൻകര 18 കോടി വർഷങ്ങൾക്കുമുമ്പ് വിഘടിച്ച് ഇന്നു കാണുന്ന വൻകരകളായിത്തീരുകയാണുണ്ടായത്.

അതുപോലെ ഭൂമിയുടെ ചരിത്രത്തിൽ പലതവണ അതിനെ മൊത്തമായി ഹിമം ആവരണം ചെയ്തിട്ടുണ്ടെന്നും കണ്ടെത്തപ്പെട്ടിട്ടുണ്ട്. 65 കോടി വർഷങ്ങൾക്കുമപ്പുറത്ത് ഒരു കാലത്ത് അങ്ങനെയൊന്ന്-ഒരു ഹിമഭൂഗോളം(Snowball Earth)- ഉണ്ടായിട്ടുള്ളതായും കണക്കാക്കപ്പെട്ടിട്ടുണ്ട്. അതുപോലെ ദീർഘകാലം നീണ്ടുനിന്ന മറ്റൊരു ഹിമഭൂഗോളം ഉണ്ടായത് പ്രാഗ്കാലവർഷങ്ങൾ 250 കോടിക്കും 210 കോടിക്കും ഇടയിലാണെന്നു കരുതപ്പെടുന്നുണ്ട്. നാലുകോടി വർഷങ്ങൾക്കുമുമ്പാണ് ഹിമയുഗങ്ങളുടെ ഇന്ന് നിലവിലുള്ള പരമ്പര തുടങ്ങുന്നത്. അതാകട്ടെ ഓരോ 4 മുതൽ 10 വരെ ദശസഹസ്രം വർഷങ്ങൾക്കിടയിലായി ആവർത്തിക്കപ്പെടുന്നുമുണ്ട്. അപ്പോഴൊക്കെ ധ്രുവപ്രദേശങ്ങളിൽ ഹിമം ഉറഞ്ഞുകൂടുകയും പിന്നീട് ഉരുകിപ്പോകുകയും ചെയ്യുന്ന പ്രതിഭാസം നടന്നിട്ടുണ്ട്. ഇപ്പോഴത്തെ ഹിമയുഗത്തിന്റെ ഏറ്റവും ഒടുവിലത്തെ ഹിമാനിവികാസം(Glaciation) അവസാനിച്ചത് ഏതാണ്ട് 10,000 വർഷങ്ങൾക്കു മുമ്പു 
മാത്രമാണ്.

ഭൂമിയുടെ ചരിത്രത്തെ, അതിലെ വിവിധ കാലഘട്ടങ്ങൾ നിർണ്ണയിച്ച്, കാലഗണനയുടെ ഒരു പട്ടികയുണ്ടാക്കി, ചിട്ടപ്പെടുത്തി പഠനസഹായകമാംവിധം ക്രമീകരിച്ചിരിക്കുന്നതിനെയാണ് ഭൗമാന്തർശാസ്ത്ര കാലഗണന (Geological Time Scale) എന്നു പറയുന്നത്. അത് ഭൂമിയുടെ ചരിത്രത്തെ പ്രധാനമായും കാംബ്രിയൻ കാലഘട്ടത്തിന്നു മുൻപും പിൻപും എന്ന മട്ടിൽ രണ്ടായി വേർതിരിക്കുന്നു. ആദ്യത്തേതിനെ പ്രി-കാംബ്രിയൻ മഹായുഗം എന്നു പറയുന്നു. ഭൂമിയുടെ ഉത്പത്തിമുതൽ ഏതാണ്ട് 58 കോടി വർഷ്ങ്ങൾക്കു മുൻപുവരെയുള്ള കാലമാണ് ഇത്. ഇതിനെത്തന്നെ വീണ്ടും പല കാലഘട്ടങ്ങളായി തിരിച്ചിട്ടുണ്ട്. കാംബ്രിയൻ കാലഘട്ടം മുതൽ ഇന്നേവരെയുള്ള കാലത്തിനെ ഫിനെറോസോയിക് യുഗം എന്നും വിളിക്കുന്നു. ഇതിനേയും വിവിധ കാലഘട്ടങ്ങളായി തിരിച്ചിട്ടുണ്ട്.

ഭൗമാന്തർശാസ്ത്രകാലഗണനയിൽ ഭൂമിയുടെ ചരിത്രകാലത്തിനെ മഹായുഗം, യുഗം, യുഗഖണ്ഡം, മഹാകാലം, കാലം, കാലഘട്ടം എന്നിങ്ങനെ ആറ് ഇടവേളകളായി തിരിച്ചിട്ടുണ്ട്. അതിൽ ഏക മഹായുഗമായ പ്രീ കാംബ്രിയൻ മഹായുഗമാണ് ഏറ്റവും ദൈർഘ്യമേറിയത്.

ഭൗമാന്തർശാസ്ത്രകാലഗണനയുടെ പട്ടികയിൽ 90% വും ഈ മഹായുഗത്തിലാണ് പെടുത്തിയിട്ടുള്ളത്. 460 കോടി വർഷങ്ങൾക്കുമുമ്പു മുതൽ തുടങ്ങുന്ന അത് 54.1 കോടി വർഷങ്ങൾക്കുമുമ്പ് അവസാനിക്കുന്നു. ഇതിനെ ഹേഡിയൻ, ആർച്ചിയൻ, പ്രോടെറോസോയിക് എന്നീ യുഗങ്ങളായി തിരിച്ചിരിക്കുന്നു.
ഹേഡിയൻ യുഗത്തിലാണ്(പ്രാഗ്കാലവർഷങ്ങൾ 460 കോടിക്കും 400 കോടിക്കും ഇടയിൽ) സൗരയൂഥം രൂപംകൊണ്ടത്. ഈ യുഗത്തിൽ നിന്നുള്ള ശിലാവശിഷ്ടങ്ങളൊന്നും തന്നെ ലഭ്യമല്ല. ഈ കാലത്തേതെന്ന് കരുതുന്നവയായി നമുക്ക് കിട്ടിയിട്ടുള്ളത് 440 കോടി വർഷം പ്രായം മതിക്കുന്ന സിർക്കോൺ പരലുകളാണ് അഗ്നിപർവ്വതസ്ഫോടനങ്ങളും പുറത്തുനിന്ന് വന്ന് വീണുകൊണ്ടിരുന്ന ഉൽക്കകളും മറ്റും കാരണം ഭൗമോപരിതലം തിളച്ചുകിടന്നിരുന്നു. അന്നത്തെ അന്തരീക്ഷം ജലബാഷ്പസമ്പുഷ്ടമാകാൻ തുടങ്ങിയപ്പോൾ ഭൂമി പതുക്കെ തണുത്തുവന്ന് അതിന്ന് ഒരു ഉറച്ച ഉപരിതലം ഉണ്ടായി. ഇക്കാലത്താണ് ബൃഹദാഘാതസിദ്ധാന്തപ്രകാരം ചന്ദ്രന്റെ ഉത്പത്തി. പിന്നീട് അന്തരീക്ഷത്തിലെ ബാഷ്പം ഘനീഭവിക്കുകയും ഉൽക്കകൾ കൊണ്ടുവന്ന ഹിമം ഉരുകുകയും ചെയ്തപ്പോൾ സമുദ്രങ്ങൾ ഉണ്ടാകാൻ തുടങ്ങി. പിൽകാല ഉൽക്കാവർഷാപാതം (Late Heavy Bombardment) സംഭവിച്ചതും ഇക്കാലത്താണ്.

പ്രാഗ്കാലവർഷങ്ങൾ 400 കോടി മുതൽ 250 കോടി വരെയുള്ള കാലയളവിനെയാണ് ആർച്ചിയൻ യുഗമെന്ന് വിളിക്കുന്നത്. ഇക്കാലത്തേക്ക് പാറകളും വൻകരാഫലകങ്ങളും(Continental Plates) ഉണ്ടാകാൻ മാത്രം ഭൂമി തണുത്തുകഴിഞ്ഞിരുന്നു. ചില ശാസ്ത്രജ്ഞർ കരുതുന്നത് ഇക്കാലത്തും താപനില ഉയർന്നുതന്നെ നിന്നിരുന്നുവെന്നും അതുകൊണ്ട് ഭൗമഫലകങ്ങളുടെ ചലനം താരതമ്യേന വേഗത്തിലായിരുന്നു എന്നുമാണ്. ആർച്ചിയൻ യുഗത്തിൽനിന്നുള്ള പാറകൾ അഗ്നിപർവ്വതങ്ങളുടെ സ്ഫോടനം കൊണ്ടും മറ്റും അടിഞ്ഞുകൂടി ആഴക്കടലുകളിൽ കാണപ്പെടുന്ന ബലം വന്ന മെറ്റാമോർഫിക്ക് പാറകളാണ്. പ്രാഗ്കാലവർഷങ്ങൾ 350 കോടി ആയപ്പോളേക്ക് ഭൂമിയുടെ കാന്തികമണ്ഡലം രൂപപ്പെട്ടുകഴിഞ്ഞിരുന്നു. ഇന്നത്തേക്കാൾ 100 മടങ്ങ് ശക്തിയിലാണ് സൗരവാതങ്ങൾ അടിച്ചിരുന്നതെങ്കിലും ആദ്യമായി രൂപംകൊണ്ട ഈ കാന്തികമണ്ഡലം ഭൂമിയുടെ അന്തരീക്ഷത്തെ സൗരവാതത്തിന്റെ ശക്തിയിൽ നിന്ന് രക്ഷിച്ചുനിർത്താൻ പര്യാപ്തമായി. ഇങ്ങനെ ഒരു കാന്തികമണ്ഡലമില്ലാതിരുന്നതുകൊണ്ടാണ് ചൊവ്വയുടെ അന്തരീക്ഷം സൗരവാതത്തിൽപ്പെട്ട് അപ്രത്യക്ഷമായത് എന്നാണ് നിഗമനം. എങ്കിലും ഭൂമിയുടെ കാന്തികശക്തി ഇന്നത്തേക്കാൾ കുറവും കാന്തികമണ്ഡലത്തിന്റെ വ്യാപ്തി ഇന്നത്തേതിന്റെ പകുതിയുമായിരുന്നു.

പ്രോടെറോസോയിക് യുഗത്തിൽ (പ്രാഗ്കാലവർഷങ്ങൾ 250 കോടിക്കും 54.1 കോടിക്കും ഇടയിൽ) ഭൗമോപരിതലത്തിന്നുണ്ടായ മാറ്റങ്ങൾ മിക്കതും ആർച്ചിയൻ യുഗത്തിലുണ്ടായതിനേക്കാൾ പൂർണ്ണവും വ്യക്തവുമാണ്. ആർച്ചിയൻ യുഗത്തിൽ ആഴക്കടലുകളിലായിരുന്നു പാറകൾ ഉണ്ടായിവന്നതെങ്കിൽ ഈ യുഗത്തിൽ വൻകരകൾക്കുചുറ്റുമുള്ള ആഴം കുറഞ്ഞ കടൽഭാഗങ്ങളിലാണ് പാറകൾ രൂപംകൊണ്ടത്. ഇവയാകട്ടെ ആർച്ചിയൻ പാറകൾക്കത്രയും രൂപാന്തരീകരണം(Metamorphosis) സംഭവിച്ചിട്ടില്ലാത്തവയുമായിരുന്നു. ഈ പാറകളെക്കുറിച്ചുള്ള പഠനങ്ങളിൽനിന്ന് വ്യക്തമായത് പ്രോടെറോസോയിക് യുഗത്തിൽ വൻകരകളുടെ രൂപീകരണം കൂടുതൽ വേഗത്തിലും വളരെ കൂടുതലും ആയിരുന്നു എന്നാണ്. പെരുംവൻകരാചക്രങ്ങളും(Super Continent Cycles) ഇക്കാലത്ത് കൂടുതലായിരുന്നു. എതാണ്ട് 75 കോടി വർഷങ്ങൾക്കുമുമ്പ്, അറിയപ്പെടുന്നതിൽ ആദ്യത്തെ പെരും വൻകരയായ റൊഡീനിയ പിളരാൻ തുടങ്ങി. അവ പിന്നീട് പ്രാഗ്കാലവർഷങ്ങൾ 60 കോടിക്കും 54 കോടിക്കുമിടയിൽ അടിഞ്ഞുചേർന്ന് പന്നോട്ടിയ എന്ന പെരുംവൻകര ആയിത്തീർന്നു. അറിയപ്പെടുന്നതിൽ ആദ്യത്തെ ഹിമാനിവൽകരണം(Glaciation) നടക്കുന്നത് പ്രൊടെറോസോയിക് യുഗത്തിലാണ്. അതിന്റെ തുടക്കത്തിൽ തന്നെ ഒരു ഹിമാനിവൽകരണം നടന്നിരുന്നു. പിന്നീട് നിയോ പ്രോടെറോസ്ഓയിക് യുഗഖണ്ഡത്തിൽ നാല് തവണ ഹിമാനിവൽക്കരണം നടക്കുകയുണ്ടായി. അതിൽ അവസാനത്തേതായ വരാംഗിയൻ ഹിമാനിവൽക്കരണത്തിന്നൊടുവിൽ ഒരു ഹിമഭൂഗോളവും(Snowball Earth)ഉണ്ടായി.

ഇത് ഇപ്പോൾ നിലവിലുള്ള യുഗമാണ്. 54.1 കോടി വർഷങ്ങൾക്കു മുമ്പു മുതൽ ഇന്നേവരെയുള്ള സമയമാണ് ഇത്. ഈ യുഗത്തിൽ പന്നോട്ടിയ എന്ന പെരുംവൻകര വിഘടിച്ചുപോകുകയും പിന്നീട് കാലമേറെച്ചെന്ന് അവയൊക്കെ അടിഞ്ഞുകൂടി പാൻജിയ എന്ന പെരും വൻകരയുണ്ടാകുകയും ചെയ്തു. പാൻജിയ പിന്നീട് പിളർന്നു നീങ്ങി ഇന്നത്തെ വൻകരകളും ഉണ്ടായി. ഈ യുഗത്തെ പാലിയോസോയിക്, മെസോസോയിക്, സെനോസോയിക് എന്നിങ്ങനെ മൂന്ന് യുഗഖണ്ഡങ്ങളാക്കി തിരിച്ചിട്ടുണ്ട്. 
പാലിയോസോയിക്(Paleozoic)യുഗഖണ്ഡമെന്ന് പറയുന്നത് പ്രാഗ്കാലവർഷങ്ങൾ 54.1 കോടിക്കും 25.2കോടിക്കും ഇടയിലുള്ള കാലമാണ്. ഇതിനെ കാംബ്രിയൻ(Cambrian), ഓർഡോവിഷ്യൻ(Ordovician), സിലൂറിയൻ(Silurian), ഡെവോണിയൻ(Devonian), (കാർബോണിഫെറസ് Carboniferous), പെർമിയൻ(Permian) എന്നിങ്ങനെ ആറ് മഹാകാലങ്ങളായി തിരിച്ചിട്ടുണ്ട്. പെരുംവൻകരയായ പന്നോട്ടിയ വിഘടിച്ചുകഴിഞ്ഞയുടനെ, അക്കാലത്തുണ്ടായ ഒരു ആഗോളഹിമയുഗത്തിന്റെ അവസാനത്തോടേയാണ് ഈ കാലം ആരംഭിക്കുന്നത്. തുടർന്ന് ഭൂമിയിലെ കരഭാഗം മുഴുവൻ താരതമ്യേന ചെറിയ അസംഖ്യം തുണ്ടുകളായി മാറി. ഈ കാലത്തിന്റെ അവസാനത്തോടെ അവയൊക്കെയും വീണ്ടും അടിഞ്ഞുകൂടുകയും ഭൂമിയിൽ അന്നുള്ള ഏതാണ്ടെല്ലാ കരഭാഗങ്ങളും ഉൾക്കൊള്ളുന്ന, പാൻജിയ(Pangaea) എന്ന പെരുംവൻകര ഉണ്ടാകുകയും ചെയ്തു.

കാംബ്രിയൻ കാലം ഭൗമാന്തർശാസ്ത്രകാലഗണനയിലെ ഒരു പ്രധാന ഭാഗമാണ്. പ്രാഗ്കാലവർഷങ്ങൾ 54.1 കോടിയാകുന്നിടത്ത് ഇതാരംഭിക്കുന്നു. പ്രോടെറോസോയിക് യുഗത്തിന്റെ അവസാനത്തിലെ നിയോ പ്രോടെറോസോയിക് യുഗഖണ്ഡത്തിലെ പെരുംവൻകരയായിരുന്ന പന്നോട്ടിയ വിഘടിച്ചാണ് കാംബ്രിയൻ വൻകരകളുണ്ടായത്. ഏറെസ്ഥലത്ത് പരന്നുകിടന്നിരുന്ന അക്കാലത്തെ സമുദ്രങ്ങൾക്ക് ആഴം തീരെ കുറവായിരുന്നു. അസാധാരണമാം വിധം വേഗത്തിലായിരുന്നു വൻകരകൾ പ്രയാണം ചെയ്തിരുന്നത്. പന്നോട്ടിയയിൽ നിന്ന് വിഘടിച്ച ശേഷം ലോറെൻഷിയ(Laurentia), ബാൾട്ടിക്ക(Baltica), സൈബീരിയ(Siberia) എന്നീ വൻകരകൾ സ്വതന്ത്രങ്ങളായിത്തന്നെ നിന്നു. ഗോണ്ഡ്വാന(Gondwana) വൻകര ദക്ഷിണധ്രുവത്തിലേക്ക് നീങ്ങിപ്പോയി. ദക്ഷിണാർദ്ധഗോളത്തെ വലയം ചെയ്തുകൊണ്ടുള്ള പന്തലാസ്സ(Panthalassa) എന്ന വമ്പൻ സമുദ്രവും പ്രോട്ടോ ടെത്തിസ്(Proto Tethis Ocean), ഇയപെറ്റസ്(Iapetus Ocean), ഖാന്റി(Khanty Ocean) തുടങ്ങിയ ചെറുസമുദ്രങ്ങളും ആണ് അക്കാലത്ത് ഉണ്ടായിരുന്നത്.

48.54 കോടി വർഷങ്ങൾക്കു മുമ്പ് ഓർഡോവിഷ്യൻ മഹാകാലം തുടങ്ങുന്നതോടെ കാംബ്രിയൻ- ഓർഡോവിഷ്യൻ വംശനാശപരമ്പര എന്നു വിളിക്കുന്ന ഒരു വൻജന്തുനാശം സംഭവിക്കുകയുണ്ടായി. ഓർഡോവിഷ്യനിൽ തെക്കൻ ഭൂഖണ്ഡങ്ങളൊക്കെ ഒത്തുചേർന്ന് ഗോണ്ഡ്വാന എന്ന ഒരു പെരുംവൻകര രൂപം കൊള്ളുകയുമുണ്ടായി. ഗോണ്ഡ്വാന ഭൂമദ്ധ്യരേഖയോട് ചേർന്നാണ് രൂപം കൊണ്ടതെങ്കിലും പിന്നീട് അത് ദക്ഷിണധ്രുവപ്രദേശത്തേക്ക് നീങ്ങിപ്പോയി നേരത്തേ പന്നോട്ടിയ എന്ന പെരുംവൻകര വിഘടിച്ചുണ്ടായ ലോറെൻഷിയ, ബാൾട്ടിക്ക, സൈബീരിയ എന്നീ വൻകരകൾ അപ്പോഴും സ്വതന്ത്രങ്ങളായിത്തന്നെ നിന്നിരുന്നു. പക്ഷേ ഇയാപെറ്റസ് കടലിന്റെ വിസ്തൃതി കുറച്ചുകൊണ്ട് ബാൾട്ടിക്ക ലോറെൻഷിയക്കടുത്തേക്ക് നീങ്ങിക്കൊണ്ടിരുന്നു. ഗോണ്ഡ്വാനയിൽ നിന്ന് വിഘടിച്ചുപോന്ന അവലോണിയ എന്ന ഭൂഖണ്ഡം വടക്കോട്ട് ലോറെൻഷിയക്കു നേറെ നീങ്ങിക്കൊണ്ട് റെയിക്ക് സമുദ്രത്തിന്ന് രൂപംകൊടുക്കുന്നുമുണ്ടായിരുന്നു. ഈ മഹാകാലത്തിന്റെ അവസാനത്തോടെ ഗോണ്ഡ്വാന ധ്രുവപ്രദേശത്തെ സമീപിച്ചുകഴിഞ്ഞിരുന്നതുകൊണ്ട് അത് ഹിമാനികൾ കൊണ്ട് മൂടപ്പെടുകയും ചെയ്തിരുന്നു. ഓർഡോവിഷ്യൻ മഹാകാലത്തിനൊപ്പം അവസാനിച്ചത്, അക്കാലത്ത് ചത്തുതീർന്ന ജീവജാലങ്ങളുടെ ശതമാനക്കണക്ക് നോക്കുമ്പോൾ, ഭൂമിയുടെ ചരിത്രത്തിൽ എക്കാലത്തുമായുണ്ടായിട്ടുള്ള, അഞ്ച് വൻവംശനാശപ്രക്രിയകളിൽ എറ്റവും വലിയ രണ്ടാമത്തെ വശനാശപ്രക്രിയയായിരുന്നു. ഇത് സംഭവിച്ഛത് പ്രാഗ്കാലവർഷം 44.7 - 44.3 കോടി കൊല്ലങ്ങൾക്കിടയിൽ, ഓർഡോവിഷ്യൻ- സിലൂറിയൻ മഹാകാലങ്ങളുടെ അതിരുകളിൽ വച്ചായിരുന്നു. അതിനേക്കാൾ വലിയ ഒരു വംശനാശം പെർമിയൻ-ട്രയാസ്സിക് വംശനാശം മാത്രമായിരുന്നു., 
ഈ വംശനാശങ്ങൾക്ക് കാരണം ഒരു ഹിമയുഗത്തിന്റെ തുടക്കത്തിൽ നിന്നായിരുന്നുവെന്നാണ് പൊതുവേ സ്വീകൃതമായ നിഗമനം. ഓർഡോവിഷ്യൻ മഹാകാലത്തിന്റെ അവസാനത്തോടെ, അതിന്റെ മുഖമുദ്രയായിരുന്ന ഹരിതവാതകഗൃഹാവസ്ഥക്ക് അന്ത്യം കുറിച്ച ഹിമാന്റിയൻ ഘട്ടത്തിലായിരുന്നു ഇത്. അഞ്ചുലക്ഷം മുതൽ പതിനഞ്ചുലക്ഷം വർഷങ്ങൾ വരെ ദൈർഘ്യം ഈ ഹിമയുഗത്തിന്നുണ്ടായിരുന്നിരിക്കണം. ഇതിനെത്തുടർന്ന് അന്തരീക്ഷത്തിലെ കാർബൺ ഡയോക്സൈഡിന്റെ അളവ് 7000 പി.പി.എമ്മിൽ നിന്ന് 4400 പി.പി.എം. ആയി കുറഞ്ഞു. അത് അക്കാലത്ത് ഏറ്റവും കൂടുതൽ ജന്തുജാലങ്ങൾ ഉണ്ടായിരുന്ന ആഴംകുറഞ്ഞ കടലുകളെ ബാധിച്ചു. ദക്ഷിണധ്രുവത്തിനു സമീപത്തെത്തിയ ഗോണ്ഡ്വാനയെ ഹിമപാളികൾ പൊതിഞ്ഞു. ഗോണ്ഡ്വാനയുടെ ഭാഗങ്ങളായിരുന്ന ഇന്നത്തെ ദക്ഷിണാഫ്രിക്കയിൽ നിന്നും തെക്കേ അമേരിക്കൻ ഭൂഖണ്ഡത്തിൽ നിന്നും ഇതിന്നുള്ള തെളിവുകൾ കിട്ടിയിട്ടുണ്ട്.

ഏതാണ്ട് 44.34 കോടി വർഷ്ങ്ങൾക്കുമുമ്പു മുതലാണ് സിലൂറിയൻ മഹാകാലത്തിന്റെ തുടക്കമായി കണക്കാക്കുന്നത്. വീണ്ടും തെക്കോട്ട് സാവകാശം നീങ്ങിക്കൊണ്ടിരുന്ന ഗോണ്ഡ്വാനയിൽ സിലൂറിയൻ മഹാകാലത്തിലെ ഹിമപ്പരപ്പ് ഓർഡോവിഷ്യന്റെ അന്ത്യത്തോടെ നടന്ന ഹിമവൽക്കരണകാലത്തേതിനേക്കാൾ, പക്ഷേ, കുറവായിരുന്നു. ഹിമപ്പുതപ്പുകളും ഹിമാനികളും ഉരുകിവന്നതുകൊണ്ട് സമുദ്രനിരപ്പ് കൂടിക്കൊണ്ടിരുന്നു. ഒറ്റപ്പെട്ടുകിടന്നിരുന്ന ക്രാറ്റണുകളും ഭൂഖണ്ഡശകലങ്ങളും അക്കാലത്ത് ഭൂമദ്ധ്യരേഖക്കരികിലേക്കെത്തുകയും യൂറമേരിക്ക എന്ന രണ്ടാമതൊരു പെരുംവൻകര രൂപപ്പെടാൻ തുടങ്ങുകയും ചെയ്തു. പന്തലാസ്സ എന്ന സമുദ്രം ഉത്തരാർദ്ധഗോളത്തിനെ ഏതാണ്ട് മുഴുവനായുംതന്നെ മൂടിനിന്നിരുന്നു. അക്കാലത്തെ ചെറുസമുദ്രങ്ങൾ പ്രോട്ടോ ടെത്തിസ്, പാലിയോ ടെത്തിസ്, റെയിക്, അവലോണിയക്കും ലോറെൻഷിയക്കുമിടയിലെ ഇയപെറ്റസ്, പുതുതായി രൂപംകൊണ്ട യുറാൾ കടൽ തുടങ്ങിയവയായിരുന്നു.

പ്രാഗ്കാലവർഷങ്ങൾ ഏതാണ്ട് 41.9 മുതൽ 35.9 വരെ കോടി കൊല്ലങ്ങൾക്കിടയിലെ സമയത്തേയാണ് ഡെവോണിയൻ മഹാകാലമെന്ന് വിളിക്കുന്നത്. ഇക്കാലത്ത് ഭൗമഫലകചലനങ്ങൾ ശ്രദ്ധേയമായ ഗതിവേഗം കൈക്കൊണ്ടിരുന്നു. ലോറേഷ്യയും ഗോണ്ഡ്വാനയും തല്ഫലമായി കൂടുതൽ അടുത്തു. ലൗറഷ്യ എന്നുകൂടി വിളിച്ചുപോരുന്ന യൂറമേരിക്ക ഇക്കാലത്തോടെ രൂപം കൊണ്ടത്, ഉത്തരായനരേഖയോട് ചേർന്ന്, ലോറെൻഷ്യയും ബാൾട്ടിക്കയും തമ്മിൽ ഒന്നിച്ചുകൂടിയതുകൊണ്ടായിരുന്നു. വരണ്ടുകിടന്നിരുന്ന, മരുഭൂസമാനമായ ഈ പ്രദേശങ്ങളിൽ, വരൾച്ചക്ക് ദൃഷ്ടാന്തമായ ഓക്സീകരിച്ച ഇരുമ്പിന്റെ അംശം ധാരാളമുള്ള ചുവന്ന മണൽപ്പാറകളുള്ള തട്ടുകൾ രൂപം കൊള്ളുകയും ചെയ്തു.അക്കാലത്തോടെതന്നെ മദ്ധ്യരേഖക്കടുത്ത് ഇന്നത്തെ വടക്കേ അമേരിക്കയേയും യൂറോപ്പിനേയും വഹിക്കുന്ന ഫലകങ്ങൾ ഒന്നിച്ചുചേർന്ന് പാൻജിയ എന്ന പെരുംവൻകര രൂപപ്പെടുന്നുണ്ടായിരുന്നു. ഈ പ്രക്രിയക്കിടയിൽ വടക്കുകിഴക്കൻ അമേരിക്കയിലെ അപ്പലാച്ചിയൻ മലനിരകളും ബ്രിട്ടനിലെ കാലിഡോണിയൻ മലനിരകളും കൂടുതൽ ഉയരമാർജ്ജിച്ചു. ഗോണ്ഡ്വാന അപ്പോഴും തകരാതെ നിന്നിരുന്നു. അധുനിക യൂറേഷ്യയുടെ മറ്റുഭാഗങ്ങൾ ഉത്തരാർദ്ധഗോളത്തിൽ തന്നെയായിരുന്നു. ലോകമെങ്ങും സമുദ്രനിരപ്പ് വളരെ ഉയർന്നുനിന്നതുകൊണ്ട് കരയുടെ നല്ലൊരു ഭാഗം അഴംകുറഞ്ഞ കടലുകളായി മാറിയിരുന്നു. ആഴം വളരെ കൂടുതലുണ്ടായിരുന്ന പന്തലാസ്സ എന്ന മഹാസമുദ്രം ബാക്കി ഭാഗം മുഴുവൻ നിറഞ്ഞു നിന്നു. ചെറുസമുദ്രങ്ങളായി പ്രോട്ടോ ടെത്തിസ്, പാലിയോ ടെത്തിസ്, റെയിക്, യുറാൾ എന്നിവയുമുണ്ടായിരുന്നു. യുറാൾ കടൽ പിന്നീട് സൈബീരിയയും ബാൾട്ടിക്കയും തമ്മിൽ ചേർന്നതോടെ അപ്രത്യക്ഷമാവുകയും ചെയ്തു.

പ്രാഗ്കാലവർഷം 35.89 കോടിക്കും 29.89 കോടിക്കും ഇടയിലുള്ള കാലയളവിനേയാണ് കാർബോണിഫെറസ് മഹാകാലമെന്ന് പറയുന്നത്.

ഡെവോണിയൻ മഹാകാലത്തിന്റെ അന്ത്യത്തോടെ ഏറെ താഴ്ന്നുപോയിരുന്ന സമുദ്രനിരപ്പ് ഇക്കാലത്ത് വീണ്ടും ഉയരുകയുണ്ടായി. അതോടെ വൻകരകളെ ചുറ്റിക്കൊണ്ട് വീണ്ടും ആഴംകുറഞ്ഞ കടലുകളുണ്ടായി. അവയിൽ കാർബോണിഫെറസ്സിന്റെ ആദ്യപാദങ്ങളിൽ വൻതോതിൽ കാർബണേറ്റുകൾ അടിഞ്ഞുകൂടുകയുമുണ്ടായി. ദക്ഷി ണധ്രുവത്തിലെ താപനില വീണ്ടും കുറേക്കൂടി താണുപോയി. ഗോണ്ഡ്വാനയുടെ ദക്ഷിണഭാഗങ്ങൾ ഇക്കാലത്തത്രയും ഹിമാനികളുടെ പിടിയിലായിരുന്നു. പക്ഷേ ആ ഹിമാനികൾ ഡെവോണിയൻ മഹാകാലത്തിന്റെ ബക്കിയായിരുന്നോ അതോ പുതുതായുണ്ടായവയായിരുന്നോ എന്ന കാര്യം തിട്ടപ്പെടുത്തപ്പെട്ടിട്ടില്ല. പക്ഷേ ഈ അവസ്ഥകൾക്കൊന്നും മദ്ധ്യരേഖക്കടുത്ത പ്രദേശങ്ങളിൽ കാര്യമായ മാറ്റങ്ങളുണ്ടാക്കാനായില്ല. അവിടങ്ങളിൽ അക്കാലത്ത് ധാരാളം കൽക്കരിച്ചതുപ്പുകൾ(Coal Swamps) ഉടലെടുത്തു. ഈ മഹാകാലത്തിന്റെ മദ്ധ്യത്തിൽ സമുദ്രനിരപ്പ് വീണ്ടും താണുപോയതുകൊണ്ട് കടൽജീവികൾക്കിടയിൽ കടുത്ത മറ്റൊരു ജന്തുനാശവും സംഭവിക്കുകയുണ്ടായി. അതിൽ ക്രിനോയ്ഡുകൾക്കും(Crinoids) അമ്മോണൈറ്റുകൾക്കുമാണ്(Ammonites) കൂടുതൽ നഷ്ടം സംഭവിച്ചത്.
ഒരു പെരുംവൻകര(പാൻജിയ) രൂപംകൊള്ളുന്ന കാലമായിരുന്നതുകൊണ്ട് കാർബോണിഫെറസ് മഹാകാലത്ത് ധാരാളം മലനിരകളും രൂപംകൊണ്ടിരുന്നു. ദക്ഷിണാർദ്ധഗോളത്തിൽ രൂപമാറ്റമില്ലാതെ നിന്നിരുന്ന ഗോണ്ഡ്വാന, ഇക്കാലത്ത് വടക്കനമേരിക്കയും യൂറോപ്പും ചേർന്നുനിന്നിരുന്ന ലൗറഷ്യയുമായി, ഇന്നത്തെ വടക്കനമേരിക്കയുടെ കിഴക്കൻ തീരത്ത് കൂട്ടിയിടിച്ചു. തല്ഫലമായാണ് യൂറോപ്പിലെ ഹെർസിനിയൻ, വടക്കനമേരിക്കയിലെ അല്ലെഘെനിയൻ എന്നീ പർവ്വതസൃഷ്ടികൾ(Orogeny) നടന്നത്. ആ കൂട്ടിയിടി അപ്പലാച്ചിയൻ മലനിരകൾക്ക് ഉയരം കൂട്ടുകയും അതിനെ കൂടുതൽ തെക്കോട്ട് വ്യാപിപ്പിക്കുകയും ചെയ്തു. അതേ കാലത്തുതന്നെയായിരുന്നു ഇന്നത്തെ കിഴക്കൻ യൂറേഷ്യൻഫലകം യുറാൾ മലകലുടെ സ്ഥാനത്തുവച്ച് യൂറോപ്പുമായി ചേർന്നത്. കാർബോണിഫെറസ് മഹാകാലത്തെ പ്രധാനസമുദ്രങ്ങൾ പന്തലാസ്സയും പാലിയോ ടെത്തിസ്സും ആയിരുന്നു. മറ്റു ചെറുസമുദ്രങ്ങളൊക്കെ ചുരുങ്ങിക്കൊണ്ടിരിക്കുകയായിരുന്നു. തെക്കൻ-വടക്കൻ അമേരിക്കകൾ കൂടിച്ചേർന്നതോടെ റെയിക് സമുദ്രം ഇല്ലാതായി. ബാൾട്ടിക്കയും സൈബീരിയയും കൂടിച്ചേർന്നപ്പോൾ യുറാൾ സമുദ്രം ഇല്ലാതാകുകയും യുറാൾ മലനിര രൂപംകൊള്ളുകയും ചെയ്തു.

പ്രാഗ്കാലവർഷം 29.89 കോടിക്കും 25.21 കോടിക്കും ഇടയിലുള്ള കാലയളവിനെയാണ് പെർമിയൻ മഹാകാലം എന്നു പറയുന്നത്.
ഈ മഹാകാലത്തിൽ കിഴക്കനേഷ്യയുടെ ചില ഭാഗങ്ങളൊഴികെ, ഭൂമിയിലെ എല്ലാ പ്രധാന കരഭാഗങ്ങളും കൂടിച്ചേർന്ന് പാൻജിയ എന്ന ഒരു പെരുംവൻകര ഉണ്ടായിത്തീർന്നു. ഭൂമദ്ധ്യരേഖയുടെ ഇരുവശത്തുമായി ധ്രുവപ്രദേശങ്ങളോളം പരന്നുകിടന്ന അത് പന്തലാസ്സ, ഏഷ്യക്കും ഗോണ്ഡ്വാനക്കുമിടയിലുണ്ടായിരുന്ന പാലിയൊ ടെത്തിസ് സമുദ്രം എന്നിവയിലെ സമുദ്രപ്രവാഹങ്ങളെ മാറ്റിമറിച്ചു. ഗോണ്ഡ്വാനയിൽ നിന്ന് വിഘടിച്ച് ലൗറേഷ്യയുടെ നേരെ നീങ്ങിക്കൊണ്ടിരുന്ന സിമ്മേറിയ എന്ന ഭൂഖണ്ഡം പാലിയോ ടെത്തിസ് കടലിന്റെ വിസ്തൃതി കുറച്ചുകൊണ്ടിരുന്നു. സിമ്മേറിയയുടെ തെക്ക് ടെത്തിസ് കടൽ എന്ന ഒരു പുതിയ കടൽ രൂപം കൊണ്ട് വളരുകയായിരുന്നു. അത് മെസോസോയിക് യുഗഖണ്ഡത്തിന്റെ ഭൂരിഭാഗം സമയത്തും നിലനിന്നിരുന്നു. വമ്പൻ വൻകരസമുച്ചയങ്ങളിലെ വിവിധഭാഗങ്ങളിൽ കാലാവസ്ഥകൾ അതീവവ്യത്യസ്തങ്ങളായിരുന്നു. പലയിടത്തും മഴക്കാറ്റുകൾ കൃത്യമായ ഇടവേളകളിൽ കനത്ത മഴ കൊണ്ടുവന്നിരുന്നു. പാൻജിയയിൽ പലേടത്തും മരുഭൂമികളുടെ ആധിക്യവുമുണ്ടായിരുന്നു.

പ്രാഗ്കാലവർഷം 25.2 കോടിക്കും 6.6 കോടിക്കും ഇടയിലുള്ള കാലയളവിനെയാണ് മെസോസോയിക് യുഗഖണ്ഡമെന്നു വിളിക്കുന്നത്.
പാലിയോസോയിക് യുഗഖണ്ഡത്തിൽ ഭൂഖണ്ഡങ്ങളും പർവ്വതങ്ങളും അതിവേഗത്തിൽ ഉണ്ടായിവന്നിരുന്നതുമായി താരതമ്യപ്പെടുത്തുമ്പോൾ മെസോസോയിക്ക് മഹാകാലത്ത് അവ വളരെ പതുക്കെയാണ് സംഭവിച്ചുകൊണ്ടിരുന്നത്.പതുക്കെയണെങ്കിലും പെരുംവൻ കരായായ പാൻ ജിയ പിളരൻ തുടങ്ങുകയും ലൗറേഷ്യ എന്ന വടക്കൻ ഭൂഖണ്ഡവും ഗോണ്ഡ്വാന എന്ന അതെക്കൻ ഭൂഖണ്ഡവുമായി അത് പിർഇയുകയും ചെയ്തു. അതോടെയാണ് വടക്കൻ അറ്റ്ലാന്റിക് കരയോരം (യു.എസ്സിന്റെ ഇന്നത്തെ കിഴക്കൻ തീരം) രൂപംകൊണ്ടത്. 

പ്രാഗ്കാലവർഷം 25.21 കോടിക്കും 20.13 കോടിക്കും ഇടയിലുള്ള സമയത്തേയാണ് ട്രയാസ്സിക് മഹാകാലമെന്ന് പറയുന്നത്. 
ഇക്കാലത്ത് ഭൂമിലുണ്ടായിരുന്ന മിക്കവാറും കരഭാഗങ്ങളൊക്കെ, പാൻജിയ(“എല്ലാ കരകളും”) എന്നുവിളിക്കുന്ന ഒരൊറ്റ പെരുംവൻകരയായി മാറിയിരുന്നു. അത് ഏറെക്കുറെ മദ്ധ്യരേഖയുടെ രണ്ട് ഭാഗത്തുമായി പരന്നുകിടന്നു. അതിന്റെ രൂപം ഒരു പോക്കാച്ചിത്തവള കിഴക്കോട്ടു നോക്കി വായ്പിളർന്നു നിൽക്കുന്നപോലെയായിരുന്നു. ആ വായ്ഭാഗത്തിനകത്തായിരുന്നു ടെത്തിസ് കടൽ. പാലിയോസോയിക് യുഗഖണ്ഡസമയത്തെ പാലിയോ ടെത്തിസ് കടൽ ഇല്ലാതായാണ് പുതിയ കടലുണ്ടായത്.ട്രയാസ്സിക് കാലത്ത്, വിശിഷ്യാ അതിന്റെ അവസാനത്തോടെ, ഈ പാൻജിയ നീങ്ങിമാറാൻ തുടങ്ങിയിരുന്നെങ്കിലും അത് വിഘടിക്കാൻ തുടങ്ങിയിരുന്നില്ല.

ബാക്കി ഭൂമി മുഴുവൻ നിറഞ്ഞുകിടന്നിരുന്നത് പാൻതലാസ്സ(“എല്ലാ സമുദ്രങ്ങളും”) എന്ന മഹാസമുദ്രമായിരുന്നു. ട്രയാസ്സിക് കാലത്ത് ആഴക്കടലുകളിൽ ഊറിക്കൂടിയ അടുക്കുപാളികളൊക്കെ പിൽക്കാലത്ത് സമുദ്രഫലകങ്ങളുടെ അവപതനം കാരണം അപ്രത്യക്ഷമായി. അതുകാരണം ട്രയാസ്സിക് കാലത്തെ സമുദ്രങ്ങളെപ്പറ്റി അധികം വിവരങ്ങളൊന്നും ശേഖരിക്കാനായിട്ടില്ല. തന്മൂലം ആ സമയത്തേക്കുറിച്ചുള്ള പഠനങ്ങളൊക്കെ നടത്തിയിട്ടുള്ളത് കായൽപ്രദേശങ്ങളിലും മറ്റ് അതിലവണപരിതോവസ്ഥകളിലും ഉണ്ടായിരുന്ന ഞണ്ടുകൾ, കൊഞ്ചുകൾ തുടങ്ങിയവയുടേയും കരയിലുണ്ടായിരുന്ന നട്ടെല്ലുള്ള ജീവികളുടേയും പഠനങ്ങളിൽ നിന്നാണ്.

പ്രാഗ്കാലവർഷം 20.13 കോടിക്കും 14.5 കോടിക്കും ഇടയിലുള്ള സ്മ്യത്തേയാണ് ജുറസ്സിക് മഹാകാലം എന്നു പറയുന്നത്.
ഇക്കാലത്ത് പെരുംവൻകരയായ പാൻജിയ പൊട്ടിപ്പിളർന്ന് രണ്ട് പെരുംവൻകരകളുണ്ടായി; വടക്കുഭാഗത്ത് ലൗറേഷ്യയും തെക്കുഭാഗത്ത് ഗോണ്ഡ്വാനയും. വടക്കനമേരിക്കക്കും ഇന്നത്തെ മെക്സിക്കോയിലെ യുക്കാറ്റൻ അർദ്ധദ്വീപിന്നും ഇടയിൽ മെക്സിക്കോ ഉൾക്കടൽ തുറന്നുവന്നു. ജുറാസ്സിക്ക് മഹാകാലത്തിൽ വടക്കൻ അറ്റ്ലാന്റിക് സമുദ്രത്തിന്ന് വീതി വളരെ കുറവായിരുന്നു. തെക്കൻ അറ്റ്ലാന്റിക്കാകട്ടെ ഉണ്ടായിരുന്നതുമില്ല. (തുടർന്നു വന്ന ക്രെട്ടേഷ്യസ് മഹാകാലത്തിലാണ്, ഗോണ്ഡ്വാന പിളരുന്നതോടെ, തെക്കൻ അറ്റ്ലാന്റിക്ക് സമുദ്രം ഉണ്ടായത്.) ടെത്തിസ് കടൽ അടഞ്ഞുപോകുകയും നിയോ ടെത്തിസ് രൂപം കൊള്ളുകയും ചെയ്തു. ഒരിടത്തുനിന്നും ഹിമാനിവൽക്കരണത്തിന്റെ തെളിവുകൾ അക്കാലത്തേതായിട്ടില്ല; എങ്ങും ഊഷ്മളമായ കാലാവസ്ഥയായിരുന്നു. ട്രയാസ്സിക് മഹാകലത്തിലേതുപോലെ ധ്രുവങ്ങൾക്കടുത്ത് കരയൊന്നുമുണ്ടയിരുന്നില്ല. വിശാലങ്ങളായ ഹിമപ്പരപ്പുകളും ഇല്ലായിരുന്നു.ജുറാസ്സിക് മഹാകാലത്തിന്റെ അടയാളങ്ങൾ പടിഞ്ഞാറൻ യൂറോപ്പിൽനിന്ന് ധാരളം കണ്ടെത്തിയിട്ടുണ്ട്. വൻകരയുടെ മിക്കഭാഗങ്ങളും ഉഷ്ണമേഖലകളിലെ ആഴം കുറഞ്ഞ കടലുകൾക്കടിയിലായിരുന്ന അക്കാലത്തെ അടായാളപ്പെടുത്തുന്ന ധാരാളം സമുദ്രതീരങ്ങൾ അവിടെയുണ്ട്. അവയിൽ പ്രധാനമായവ ബ്രിട്ടണിലെ ജുറാസ്സിക് കോസ്റ്റും(ഇതൊരു ലോകപൈതൃകസ്ഥാനം ആണ്) ജർമ്മനിയിലെ ഹോൾസ്മഡൻ(Holzmaden), സോൺഹോഫെൻ(Solnhofen) പ്രദേശങ്ങളുമാണ്. വടക്കേ അമേരിക്കയിൽ അത്തരം പ്രദേശങ്ങൾ വളരെ കുറവാണ്. ജുറസ്സിക് മഹാകലാത്തുനിന്നുള്ള അടയാളങ്ങൾ, പ്രധാനമായും കാണപ്പെടുന്ന മറ്റു സ്ഥലങ്ങൾ റഷ്യ, ഇന്ത്യ, തെക്കെ അമേരിക്ക, ജപ്പാൻ, ആസ്ത്രേലിയ എന്നിവിടങ്ങളിലാണ്. 

പ്രാഗ്കാലവർഷം 14.5 കോടിക്കും 6.6 കോടിക്കും ഇടയിലാണ് ക്രെട്ടേഷ്യസ് മഹാകാലം.
ക്രെട്ടേഷ്യസ് മഹാകാലത്തിലാണ് പെരുംവൻ കരയായ പാൻജിയ അതിന്റെ പിളർപ്പ് പൂർത്തിയക്കിയത്. ഇന്നു കാണുന്ന വൻകരകളായി അത് അക്കാലത്ത് വിഘടിച്ചുകഴിഞ്ഞിരുന്നെങ്കിലും അവയുടെ സ്ഥാനങ്ങൾ ഇന്നത്തേതിൽ നിന്ന് വളരെയേറെ വ്യത്യസ്തങ്ങളായിരുന്നു. അറ്റ്ലാന്റിക് സമുദ്രത്തിന്റെ വീതി കൂടിവന്നതോടെ വടക്കേ അമേരിക്കയിൽ പല പ്രധാനപ്പെട്ട പർവ്വതസൃഷ്ടികളും(Orogenies) സംഭവിച്ചു. ക്രെട്ടേഷ്യസ്സിന്റെ തുടക്കത്തിൽ ഒന്നായിത്തന്നെ നിന്നിരുന്ന ഗോണ്ഡ്വാന പതുക്കെപ്പതുക്കെ പിളർന്ന് തെക്കേഅമേരിക്ക, അന്റാർട്ടിക്ക, ആസ്ത്രേലിയ, ഇന്ത്യയും മഡഗാസ്കറും ചേർന്ന ഒരു വൻകര എന്നിങ്ങനെ വിഘടിച്ച് അഫ്രിക്കയിൽ നിന്ന് അകന്നുപോകാൻ തുടങ്ങി. അങ്ങനെ തെക്കൻ അറ്റ്ലാന്റിക് സ്മുദ്രം, ഇന്ത്യൻ മഹാസമുദ്രം എന്നിവ രൂപംകൊണ്ടു. ഈ മാറ്റങ്ങൾക്ക് ഹേതുവായ ഭൗമഫലകചലനങ്ങൾ കാരണം കടലുകൾക്കടിയിലും കൂറ്റൻ മലനിരകൾ രൂപംകൊണ്ടതോടെ ആഗോളവ്യാപകമാായി കടൽനിരപ്പ് ഉയർന്നു. 

ആഫ്രിക്കയുടെ വടക്ക് ടെത്തിസ് കടൽ ചുരുങ്ങിക്കൊണ്ടിരുന്നു. വീതിയേറിയ ആഴം കുറഞ്ഞ ഉൾക്കടലുകൾ വടക്കനമേരിക്കയിലും യൂറോപ്പിലും രൂപം കൊള്ളുകയും ഈ മഹാകാലത്തിന്റെ അവസാനത്തോടെ ഇല്ലാതാകുകയും ചെയ്തു. ഇക്കൂട്ടത്തിൽ വടക്കേ അമേരിക്കയിലുണ്ടായിരുന്ന, എതാണ്ട് 760 മീറ്റർ മാത്രം ആഴമുണ്ടായിരുന്ന വെസ്റ്റേൺ ഇന്റീരിയർ സീവേ (Western Interior Seaway) എന്ന ഉൾക്കടല് തെക്കുവടക്കായി ആ ഭൂഖണ്ഡത്തെ രണ്ടായി പകുത്തുകൊണ്ട് ആർട്ടിക് സമുദ്രത്തേയും മെക്സിക്കൻ ഉൾക്കടലിനേയും തമ്മിൽ ബന്ധിപ്പിച്ചിരുന്നു. ഇവ പിൻവാങ്ങിയപ്പോഴേക്കും അവിടങ്ങളിൽ ധാരാളം സമുദ്രാവശിഷ്ടങ്ങൾ ഊറിക്കൂടിയിരുന്നു. ക്രെട്ടേഷ്യസ് കാലത്ത്, സമുദ്രജലം ഇങ്ങനെ കടന്നുകയറിനിന്നതിന്റെ മൂർദ്ധന്യത്തിൽ, ഭൂമിയുടെ മൂന്നിലൊന്നു ഭാഗവും മുങ്ങിക്കിടക്കുകയായിരുന്നു. ഫെനറോസോയിക് യുഗത്തിൽ മറ്റേത് മഹാകാലത്തുമൂണ്ടായതിനേക്കൾ ഏറ്റവും കൂടുതൽ ചോക്ക്(Chalk) കരയിൽ ഊറിക്കൂടിയത് ക്രെട്ടേഷ്യസ് മഹാകാലത്തിലാണ്. ഉയർന്നുപൊങ്ങിവന്ന അസംഖ്യം കൂറ്റൻ അന്തർസമുദ്രമലനിരകൾക്കിടയിലൂടെ ചുറ്റിക്കറങ്ങാൻ തുടങ്ങിയ സമുദ്രജലത്തിൽ കാൽസ്യത്തിന്റെ അളവ് ഗണനീയമാംവിധം കൂടി. അത് പല ജീവികൾക്കും കൂടുതൽ സാദ്ധ്യതകൾ തുറന്നിട്ടു. അമേരിക്കയിൽ മൊണ്ടാനയിലും കൻസാസിലും പിന്നെ യൂറോപ്പിലും ചൈനയിലും ആണ് ക്രെട്ടേഷ്യസ് മഹാകാലത്തിന്റെ അടയാളങ്ങൾ പ്രധാനമായും കാണപ്പെടുന്നത്. ഇന്ത്യയിൽ മഹാരാഷ്ട്ര, മദ്ധ്യപ്രദേശ് എന്നീ സംസ്ഥാനങ്ങളിലായി പരന്നുകിടക്കുന്ന, കൂറ്റൻ ലാവാതടങ്ങളായ(LavaTraps), ആഗ്നേയശിലകൾ നിറഞ്ഞ മലനിരകൾ ക്രെട്ടേഷ്യസ് മഹാകാലത്തിന്റെ അന്ത്യത്തോടെയാണ് രൂപം കൊണ്ടത്.

ക്രെട്ടേഷ്യസ്- പാലിയോജീൻ മഹാകാലങ്ങളിലായി സംഭവിച്ച ഒരു വൻ ജന്തുനാശപരമ്പര മുതൽ ഇന്നേവരെയുള്ള 6.6 കോടി വർഷങ്ങളേയാണ് സെനോസോയിക് യുഗഖണ്ഡമെന്ന് പറയുന്നത്. മെസോസോയിക് യുഗഖണ്ഡത്തിന്റെ അവസാനത്തോടെ ഭൂഖണ്ഡങ്ങളൊക്കെയും ഏറെക്കുറെ അവയുടെ ഇന്നത്തെ സ്ഥിതിയിൽ എത്തിക്കഴിഞ്ഞിരുന്നു. ലൗറേഷ്യ വടക്കേ അമേരിക്കയും യൂറേഷ്യയുമായി മാറിയിരുന്നു. ഗോണ്ഡ്വാന വിഘടിച്ച് തെക്കേ അമേരിക്ക, ആഫ്രിക്ക, ആസ്ത്രേലിയ, അന്റാർട്ടിക്ക, ഇന്ത്യൻ ഉപഭൂഖണ്ഡം എന്നിവയായി മാറി. അവയിൽ ഇന്ത്യൻ ഉപഭൂഖണ്ഡം വടക്കോട്ട് കൂടുതൽ നീങ്ങിച്ചെന്ന് ഏഷ്യൻ ഫലകവുമായി കൂട്ടിയിടിച്ചു. ആ ആഘാതഫലമായി ഹിമാലയപർവ്വതനിര ഉയർന്നു വന്നു. വടക്കൻ ഭൂഖണ്ഡങ്ങളെ ആഫ്രിക്കയിൽനിന്നും ഇന്ത്യയിൽ നിന്നും വേർതിരിച്ചിരുന്ന ടെത്തിസ് കടൽ ചെറുതായിവരികയും ഇന്നത്തെ മദ്ധ്യധരണിക്കടലായിത്തീരുകയും ചെയ്തു.

പ്രാഗ്കാലവർഷം 6.6 കോടികും 2.303 കോടിക്കും ഇടയിലുള്ള സമയത്തേയാണ് പാലിയോജീൻ മഹാകാലമെന്ന് പറയുന്നത്. സെനോസോയിക് യുഗഖണ്ഡത്തിന്റെ ആദ്യഭാഗമായ ഇതിനെ പാലിയോസീൻ, ഇയോസീൻ, ഓലിഗോസീൻ എന്നിങ്ങനെ മൂന്ന് കാലങ്ങളായി ഭാഗിച്ചിട്ടുണ്ട്.

പ്രാഗ്കാലവർഷം 6.6 കോടിക്കും 5.6 കോടിക്കും ഇടയിലുള്ള സമയത്തേയാണ് പാലിയോസീൻ കാലമെന്ന് പാറയുന്നത്.
ക്രെട്ടേഷ്യസ് മഹാകാലത്തിലെ ഫലകചലനങ്ങൾ ഈ കാലത്ത് ഭൂഖണ്ഡങ്ങളുടെ ഇന്നത്തെ സ്ഥിതിയിലേക്ക് കൂടുതൽ അടുത്തുകൊണ്ടിരുന്നു. ലൗറേഷ്യ മൂന്നായി വിഘടിക്കുന്നതേ ഉണ്ടായിരുന്നുള്ളൂ. യൂറോപ്പും ഗ്രീൻലാൻഡും തമ്മിൽ അന്നും ചേർന്നുനിന്നിരുന്നു. വടക്കനമേരിക്കയും ഏഷ്യയുമായി ചെറിയതോതിൽ കരബന്ധം നിലനിന്നിരുന്നു. അമേരിക്കയിലെ റോക്കി പർവ്വതനിരകൾക്ക് ഉയരം കൂടിക്കൊണ്ടിരുന്നു. വടക്ക്-തെക്ക് അമേരിക്കകൾക്കിടയിൽ ഭൂമദ്ധ്യരേഖാപ്രദേശത്ത് ഒരു കടലുണ്ടായിരുന്നു. ഗോഡ്വാനയുടെ വിഘടനത്തോടെയുണ്ടായ ഭൂഖണ്ഡങ്ങൾ കൂടുതൽ ദൂരങ്ങളിലേക്ക് നീങ്ങിക്കൊണ്ടിരുന്നു. 

പ്രാഗ്കാലവർഷം 5.6 കോടിക്കും 3.39 കോടിക്കും ഇടയിലാണ് ഇയോസീൻ കാലം. ഇക്കാലത്തിന്റെ തുടക്കത്തിൽ ആസ്ത്രേലിയയും അന്റർട്ടിക്കയും ബന്ധപ്പെട്ടുകിടന്നിരുന്നു. ചൂടേറിയ ഉഷ്ണമേഖലാപ്രവാഹങ്ങളും തണുത്ത അന്റാർട്ടിക്ക് ജലസഞ്ചയവും തമ്മിൽ ഇടകലരാൻ അവസരമുണ്ടായിരുന്നതുകൊണ്ട് സമുദ്രങ്ങളിലൂടെ താപം ഭൂമിയൊട്ടാകെ ഒരുപോലെ എത്തിപ്പെട്ടിരുന്നതുകാരണം അന്തരീക്ഷതാപനില എല്ലായിടത്തും ഉയർന്നു നിന്നിരുന്നു. എന്നാൽ 4.5 കോടി ന്വർഷങ്ങൾക്ക് മുമ്പ് ആസ്ത്രേലിയ തെക്കൻ ഭൂഖണ്ഡത്തിൽ നിന്ന് വേർപെട്ടതോടെ ഉഷ്ണമേഖലാപ്രവാഹങ്ങളുടെ തെക്കോട്ടുള്ള ഗതി തിരിച്ചുവിടപ്പെട്ടു. തുടർന്ന് ഈ രണ്ട് വൻ കരകൾക്കുമിടയിൽ ഒറ്റപ്പെട്ട ഒരു ശീതജലസഞ്ചയം രൂപംകൊണ്ടു. അത് അന്റാർട്ടിക്ക് പ്രദേശത്തെ തണുപ്പിച്ചുകൊണ്ടിരുന്നു. അങ്ങനെ ആ പ്രദേശമൊട്ടാകെ തണുത്തുറയുകയും ഹിമപാളികളും ശീതജലവും കൂടുതൽ കൂടുതൽ വടക്കോട്ട് പരന്ന് ശീതീകരണം ശക്തമാക്കുകയും ചെയ്തു. അങ്ങനെ ഹിമയുഗങ്ങൾ ഒന്നിനുപിറകേ ഒന്നായി, തുടർച്ചയായി വരികയും പോകുകയും ചെയ്തുകൊണ്ടിരിക്കുന്ന ഇന്നത്തെ രീതിക്ക് തുടക്കമാകുന്നത് ഏതാണ്ട് 4 കോടി വർഷങ്ങൾക്കു മുമ്പാണ്.

പ്രാഗ്കാലവർഷം 3.4 കോടിക്കും 2.3 കോടിക്കും ഇടയിലുള്ള സമയത്തേയാണ് ഓളിഗോസീൻ കാലമെന്ന് പറയുന്നത്. .
ഇക്കാലത്ത് അന്റാർട്ടിക്ക കൂടുതൽ ഒറ്റപ്പെട്ടുപോകുകയും ഒരു സ്ഥിരഹിമകവചം അതിനെ പൊതിയുകയും ചെയ്തു. വടക്കേ അമേരിക്കയിൽ മലനിരകൾ ഉയർന്നുകൊണ്ടിരുന്നു. ആഫ്രിക്കൻ ഫലകം, വടക്കോട്ട്, യൂറേഷ്യൻ ഫലകത്തിലേക്ക് തള്ളിക്കയറാൻ തുടങ്ങിയതോടെ ടെത്തിസ് കടലിന്റെ ബാക്കികൾ ഒറ്റപ്പെട്ടുപോകുകയും ആല്പ്സ് പർവ്വതനിര പൊങ്ങിവരാൻ തുടങ്ങുകയും ചെയ്തു. വടക്കേ അമേരിക്കയിലേയും യൂറോപ്പിലേയും അക്കാലത്തെ ജന്തുസഞ്ചയങ്ങൾക്ക് സാമ്യം കാണുന്നതുകൊണ്ട് ഓളിഗോസീനിന്റെ ആദ്യപാദത്തിൽ ആ രണ്ട് വൻ കരകൾ തമ്മിൽ കരമാർഗ്ഗം ബന്ധിക്കപ്പെട്ടിരുന്നു എന്നാണ് അനുമാനം. തെക്കേ അമേരിക്ക, ഇക്കാലത്ത്, അന്റാർട്ടിക്കയിൽ നിന്ന് വേർപെടുകയും വടക്കോട് നീങ്ങിക്കൊണ്ടിരിക്കുകയും ചെയ്തു. അതോടെ അന്റാർട്ടിക്കിനു ചുറ്റും ധ്രുവപ്രദക്ഷിണമായി ഒരു ശീതപ്രവാഹം (Antartic Circumpolar Current) രൂപം കൊള്ളുകയും ആ ഭൂഖണ്ഡം അതിശീഘ്രം തണുത്തുറയാൻ തുടങ്ങുകയും ചെയ്തു.

പ്രാഗ്കാലവർഷം 2.3 കോടിക്കും 25.8 ദശലക്ഷത്തിനും ഇടക്കുള്ള സമയമാണ് നിയോജീൻ മഹാകാലം. ഇതിനെ മയോസീൻ, പ്ലയോസീൻ, എന്നിങ്ങനെ രണ്ട് കാലങ്ങളായി തിരിച്ചിട്ടുണ്ട്.

പ്രാഗ്കാലവർഷം 2.3 കോടിക്കും 53 ദശലക്ഷത്തിനും ഇടയിലാണ് മയോസീൻ കാലം.
ഈ സമയത്ത് വടക്കൻ-തെക്കൻ അമേരിക്കകളെ ബന്ധിപ്പിക്കുന്ന ഇന്നത്തെ പനാമാ കരയിടുക്ക് രൂപം കൊണ്ടിട്ടില്ലായിരുന്നു. അവിടെ ശാന്തസമുദ്രതിർത്തിയോടു ചേർന്നുള്ള അവപതനമേഖലയിലെ ഫലകചലനങ്ങൾകൊണ്ട് ആൻഡീസ് പർവ്വതനിരകളും ഇന്നത്തെ മദ്ധ്യഅമേരിക്കൻ പ്രദേശങ്ങളും (ഗ്വാട്ടിമാല, നിക്കരാഗ്വേ, ഹോണ്ഡുരാസ്, ബെലിസ് പ്രദേശങ്ങൾ) പൊങ്ങിവരാൻ തുടങ്ങിയത് ഈ സമയത്താണ്. ഇന്ത്യൻ ഭൂഖണ്ഡം ഏഷ്യൻ വൻകരയിലേക്ക് ഇടിച്ചുകയറിക്കൊണ്ടിരുന്നു. ഇന്നത്തെ തുർക്കി-അറേബിയൻ പ്രദേശങ്ങളോട് ചേർന്ന് ആഫ്രിക്കൻ ഭൂഖണ്ഡം, പ്രാഗ്കാലവർഷം 1.9 കോടിക്കും 1.2 കോടിക്കും ഇടയിൽ, യൂറേഷ്യൻ ഭൂഖണ്ഡത്തിൽ ചെന്നു മുട്ടിയതോടെ ടെത്തിസ് കടൽ ചുരുങ്ങി ഇല്ലാതായി. അതേത്തുടർന്ന് ഉണ്ടായ പടിഞ്ഞാറൻ മദ്ധ്യധരണിപ്രദേശങ്ങളിൽ ഭൂനിരപ്പ് ഉയർന്നതും ആഗോളതലത്തിൽ സമുദ്രനിരപ്പിലുണ്ടായ കുറവും കാരണം മദ്ധ്യധരണിക്കടൽ - ഇന്നത്തെ ജിബ്രാൾട്ടർ കടലിടുക്ക് അന്നില്ലായിരുന്നു - കുറേ കാലത്തേക്ക് വരണ്ടു കിടന്നു. അക്കാലത്ത് ആഗോള സമുദ്രനിരപ്പിൽ നിന്നും 3 മുതൽ 5 വരെ കിലോമീറ്റർ ആഴത്തിൽ അത് തുറന്നുകിടന്നിരുന്നു. അപൂർവം ചില സ്ഥലങ്ങളിൽ അതിലവണീകൃതമായ ജലം, ഇന്നത്തെ ചാവുകടലിലേതുപോലെ, കെട്ടിക്കിടന്നിരുന്നു. പിന്നീട് 53 ലക്ഷം വർഷങ്ങൾക്ക് മുമ്പ് ജിബ്രാൾട്ടർ തുറക്കപ്പെടുകയും അറ്റ്ലന്റിക് സമുദ്രത്തിൽ നിന്ന് ജലം മദ്ധ്യധരണിക്കടലിലേക്ക് ഒഴുകി നിറയുകയും ചെയ്തു. ഇന്നും മദ്ധ്യധരണിക്കടലിലെ ജലത്തിന്ന് മറ്റു സമുദ്രഭാഗങ്ങളിലുള്ളതിനേക്കാൾ ലവണത ഏറെ കൂടുതലാണ്

പ്രാഗ്കാലവർഷം 53 ലക്ഷത്തിന്നും 25.8 ലക്ഷത്തിന്നും ഇടക്കാണ് പ്ലയോസീൻ കാലം.
ഈ കാലത്താണ് ഭൂഖണ്ഡങ്ങളെല്ലാം അവയുടെ ഇന്നത്തെ സ്ഥാനത്തുനിന്നും 250 കി.മീ. അകലെനിന്ന് 70 കി.മീ അടുത്തേക്ക് നീങ്ങിയെത്തിയത്. ഇക്കാലത്തുതന്നെയാണ് പനാമ കരയിടുക്ക് പൊങ്ങിവന്ന് രണ്ട് അമേരിക്കൻ വൻകരകളേയും തമ്മിൽ ബന്ധിപ്പിച്ചതും. ഇതോടെ രണ്ട് ഭൂഖണ്ഡങ്ങളിലെയും ജന്തുജാലങ്ങൾ അങ്ങോട്ടുമിങ്ങോട്ടും പകർന്നെത്തി. പുതിയ ജന്തുക്കൾ പെട്ടെന്ന് എത്തിപ്പെട്ടപ്പോൾ ഏറ്റവും കൂടുതൽ വംശനാശം സംഭവിച്ച്ത് തെക്കേ അമേരിക്കയിൽ മാത്രമായുണ്ടായിരുന്ന വിവിധതരം സഞ്ചിമൃഗങ്ങൾക്കായിരുന്നു. അറ്റ്ലന്റിക് സമുദ്രവും ശാന്തസമുദ്രവും മദ്ധ്യരേഖക്കടുത്ത് വേർപെട്ടപ്പോൾ, രണ്ട് ധ്രുവപ്രദേശങ്ങളിൽനിന്നും ശീതജലം ഒഴുകിയെത്താൻ തുടങ്ങിയതോടെ, അറ്റ്ലാന്റിക് സമുദ്രത്തിന്റെ താപനില താഴ്ന്നു. ഇപ്പുറത്ത് മദ്ധ്യധരണിക്കടൽ രൂപം കൊണ്ടു. സമുദ്രനിരപ്പിൽ വന്ന കുറവ് അലാസ്കക്കും ഏഷ്യക്കുമിടയിൽ ഒരു കരമാർഗ്ഗം തുറന്നു. പ്ലയോസീൻ കാലത്തിന്റെ അവസാനത്തോടെ, ക്വാട്ടേർണറി മഹാകാലത്തിന്റെ തുടക്കത്തോടെ, ഇപ്പോഴത്തെ ഹിമയുഗം തുടങ്ങി. അതിനു ശേഷം ധ്രുവപ്രദേശങ്ങളിൽ ഹിമാനിവൽക്കരണത്തിന്റേയും മഞ്ഞുരുകലിന്റേയും ആവർത്തനചക്രങ്ങൾ, 40000 - 100000 കൊല്ലങ്ങൾക്കിടയിൽ, പലതവണ ഉണ്ടായിട്ടുണ്ട്.

സെനോസോയിക് യുഗഖണ്ഡത്തിലെ ഏറ്റവും ഒടുവിലത്തെ മഹാകാലമാണ് ക്വാട്ടേർണറി മഹാകാലം. 25.88 ലക്ഷം വർഷങ്ങൾക്ക് മുമ്പു മുതൽ ഇന്നേവരേയുള്ള കാലമാണ് ഇത്. ഇതിനെ പ്ലയസ്റ്റോസീൻ, ഹോളോസീൻ എന്ന രണ്ട് കാലഘട്ടങ്ങളായി വിഭജിച്ചിട്ടുണ്ട്.
ഈ ചുരുങ്ങിയ കാലയളവിൽ ഭൂഖണ്ഡങ്ങളുടെ സ്ഥാനങ്ങളിൽ കാര്യമായ വ്യാത്യാസം രേഖപ്പെടുത്തപ്പെട്ടിട്ടില്ല. ഈ കാലയളവ് തുടങ്ങുന്നതോടെയാണ് പരിണാമപരമ്പരയിൽ നരസമാനരായ മനുഷ്യപൂർവികരെല്ലാം പ്രത്യക്ഷപ്പെടുന്നത്.
ഇക്കാലത്ത് ഇടക്കിടെയുണ്ടായിരുന്ന ഹിമയുഗചക്രത്തിന്റെ ഫലമായി ബോസ്ഫറസ് കടലിടുക്ക്, ഇംഗ്ലീഷ് ചാനൽ, ബാൾടിക് മേഖലയിലെ സ്കാഗെറാക്ക് കടലിടുക്ക്, ബെറിങ് കടലിടുക്ക് തുടങ്ങിയവ ഇടക്കിടെ, കടൽനിരപ്പ് ഉയരുകയും താഴുകയും ചെയ്യുന്നതിന്നനുസരിച്ച്, മുങ്ങിപ്പോകുകയും പൊങ്ങിവരികയും ചെയ്യുന്നുണ്ടായിരുന്നു. 

പ്രാഗ്കാലവർഷം 25.88 ലക്ഷം വർഷങ്ങൾക്കും 11700 വർഷങ്ങൾക്കും ഇടക്കുള്ള കാലഘട്ടമാണ് ഇത്. ഈ സമയത്ത് ഭൂഖണ്ഡങ്ങളുടെ സ്ഥാനങ്ങൾക്ക് കാര്യമായ മാറ്റമൊന്നും ഉണ്ടായിട്ടില്ല. ഇക്കാലത്ത് അവ തമ്മിലുള്ള ദൂരം 100 കി.മീ. യിൽ കൂടുതൽ വ്യത്യാസപ്പെട്ടിട്ടില്ല. 

ഇത് പ്രാഗ്കാലവർഷം 11700 മുതൽ ഇന്നേവരെയുള്ള കാലഘട്ടമണ്. ഇക്കാലത്ത് ഭൂഖണ്ഡങ്ങളുടെ നീക്കം ഒരു കിലോമീറ്ററിൽ കുറവായാണ് കണക്കാക്കപ്പെട്ടിട്ടുള്ളത്.
ഇപ്പോഴത്തെ ഹിമയുഗത്തിന്റെ ഏറ്റവും ഒടുവിലത്തെ ഹിമാനികാലം ഏതാണ്ട് 10000 കൊല്ലങ്ങൾക്കുമുമ്പ് അവസാനിച്ചു. ഹോളോസീനിന്റെ ആദ്യകാലങ്ങളിൽ മഞ്ഞുരുകൽ കാരണം കടൽനിരപ്പ് 35 മീറ്റർ വരെ പൊങ്ങിവന്നിരുന്നു. 40 ഡിഗ്രി അക്ഷാംശത്തിന്നു വടക്കുള്ള ഭാഗങ്ങളിൽ പലയിടത്തും ഈ കാലഘട്ടത്തിലെ ഹിമാനികാലങ്ങളിൽ ഹിമപാളികളുടെ ഭാരം മൂലം ഭൂമി താഴ്ന്നുപോയിരുന്നത് പിന്നീട്, പ്ലയ്സ്റ്റോസീനിന്റെ അന്ത്യകാലത്തും ഹോളോസീൻ കാലഘട്ടത്തിലുമായി 180 മീറ്റർ വരെ ഉയർന്നുവന്നിട്ടുണ്ട്. ഈ ഉയരം വക്കൽ പ്രക്രിയ ഇപ്പോഴും തുടർന്നുകൊണ്ടിരിക്കുന്നുമുണ്ട്. ഹിമപാളികൾ ഉരുകിമാറുമ്പോൾ കടൽനിരപ്പ് ഉയർന്നുവന്നതുകാരണം, ഇങ്ങനെ ഭൂപ്രതലം താഴ്ന്നുപോയിടത്തെക്കൊക്കെ, തൽക്കാലത്തേക്ക്, ഇന്നത്തെ കടൽക്കരകളിൽ നിന്ന് വളരെ ദൂരെക്കുപോലും, കടൽ കടന്നുകയറുകയും ചെയ്തിട്ടുണ്ട്. ഈ സ്ഥലങ്ങൾ കൂടാതെ തടാകങ്ങളുടെ അടിത്തട്ടുകൾ, വെള്ളപ്പൊക്കമുണ്ടാകാറുള്ള സമതലങ്ങൾ, ഗുഹകൾ, എന്നിവിടങ്ങളിൽ നിന്നുമാണ് ഹോളോസീൻ കാലത്തെ അശ്മകങ്ങൾ കണ്ടുകിട്ടിയിട്ടുള്ളത്. ഹിമാനികാലത്തിന്നുശേഷം ഭൂമി തിരികെ പൊങ്ങിവന്നതിനേക്കാൾ വേഗത്തിൽ കടൽനിരപ്പ് ഉയർന്നിരുന്നതുകൊണ്ട് മദ്ധ്യരേഖാപ്രദേശത്തിന്നടുത്തുള്ള സമുദ്രതീരങ്ങളിൽ ഹോളോസീൺ കാലത്തുനിന്നുള്ള അവശിഷ്ടങ്ങൾ കുറവായേ കാണപ്പെടുന്നുള്ളൂ. ബാൾട്ടിക് കടലിന്റെ തീരങ്ങളിൽ ഉയർന്നുവന്നിരിക്കുന്ന സ്ഥലങ്ങൾ ഇങ്ങനെ ഹിമാനികാലത്തിന്നുശേഷം ഉയർന്നുവന്നവയാണ്. ഇവിടങ്ങൾ ഇപ്പോഴും ഉയർന്നുകൊണ്ടിരിക്കുകയാണ്. തന്മൂലം വടക്കൻ യൂറോപ്പിൽ ഇടക്കിടെ ചെറിയ ഭൂകമ്പങ്ങൾ ഉണ്ടാകുന്നുമുണ്ട്. വടക്കൻ അമേരിക്കയിൽ ഈ പ്രതിഭാസത്തിന്റെ ഫലമായി ചൂണ്ടിക്കാണിക്കാറുള്ളത്, പണ്ട് ടൈറെൽ കടൽ എന്ന പേരിലുണ്ടായിരുന്ന വലിയൊരു ജലാശയം അതിന് ചുറ്റുമുള്ള കര പൊങ്ങിപ്പൊങ്ങി വന്ന്, ചെറുതായി, ഇന്നത്തെ ഹഡ്സൺ ബേ ആയിമാറിയതാണ്.


</doc>
<doc id="290145" url="https://ml.wikipedia.org/wiki?curid=290145" title="ഗ്രീക്ക് സ്വാതന്ത്ര്യസമരം">
ഗ്രീക്ക് സ്വാതന്ത്ര്യസമരം

ഗ്രീക്ക് വിപ്ലവകാരികൾ ഓട്ടോമൻ സാമ്രാജ്യത്തിനെതിരെ 1821നും 1832നും ഇടയിൽ നടത്തിയ വിജയകരമായ സായുധ സ്വാതന്ത്ര സമരമാണ് ഗ്രീക്ക് വിപ്ലവം അഥവാ ഗ്രീക്ക് സ്വാതന്ത്ര്യസമരം.ഫ്രാൻസ്,ഇംഗ്ലണ്ട്,റഷ്യ എന്നീ രാഷ്ട്രങ്ങളും ഓട്ടൊമൻ സാമ്രാജ്യത്തെയും അതിന്റെ സാമന്ത രാഷ്ട്രങ്ങളെയും പരാജയപ്പെടുത്തുന്നതിൽ ഗ്രീക്ക് ദേശീയവാദികളുടെ സഹായത്തിനെത്തി.

1453ൽ ബൈസാൻറിയൻ സാമ്രാജ്യത്തിന്റെ പതനത്തോടെ ഭൂരിപക്ഷം ഗ്രീക്ക് പ്രദേശങ്ങളും ഓട്ടോമൻ സാമ്രാജ്യത്തിന്റെ അധീനതയിലായി.1814ൽ ഗ്രീക്ക് ദേശീയവാദികൾ ചേർന്ന് ഗ്രീസിനെ സ്വതന്ത്രമാക്കുക എന്ന ലക്ഷ്യത്തോടെ സൗഹൃദ സംഘം (Filiki Eteria) എന്ന പേരിൽ ഒരു രഹസ്യ സംഘടന രൂപീകരിച്ചു.


</doc>
<doc id="290150" url="https://ml.wikipedia.org/wiki?curid=290150" title="ബാറ്ററി (ചെസ്സ്)">
ബാറ്ററി (ചെസ്സ്)

രണ്ടോ, അതിലധികമോ കരുക്കൾ ഒരേ നിരയിലോ, വരിയിലോ, കോണാടുകോണോ സജ്ജീകരിക്കുന്ന വിന്യാസത്തെയാണ് ചെസ്സിൽ ബാറ്ററി എന്ന് പറയുന്നത്. ഏതിരാളിയുടെ രാജാവിനു സംരക്ഷണം തീർക്കുന്ന കരുക്കളെ വെട്ടിയെടുക്കാനോ, കരുക്കൾ പകരം നല്കി നേട്ടമുണ്ടാക്കാനോ ആയുള്ള തന്ത്രങ്ങൾ മെനയാൻ ബാറ്ററി രൂപീകരണത്തിലൂടെ സാധ്യമാണ്.


</doc>
<doc id="290157" url="https://ml.wikipedia.org/wiki?curid=290157" title="ഇന്ത്യൻ ഹോം റൂൾ പ്രസ്ഥാനം">
ഇന്ത്യൻ ഹോം റൂൾ പ്രസ്ഥാനം

ബ്രിട്ടീഷ് ഭരണത്തിനു കീഴിൽ നിന്നുകൊണ്ടു തന്നെ, നാട്ടുരാജ്യങ്ങൾക്ക് സ്വയം ഭരണപദവി ആവശ്യപ്പെട്ടുകൊണ്ട് 1916 ൽ രൂപം കൊണ്ട ഒരു പ്രസ്ഥാനമായിരുന്നു ഇന്ത്യൻ ഹോം റൂൾ പ്രസ്ഥാനം. ഓസ്ട്രേലിയ, കാനഡ, ദക്ഷിണാഫ്രിക്ക, ന്യൂസീലൻഡ് എന്നിവിടങ്ങളിൽ നിലനിന്നിരുന്ന സമാനമായ രീതിയാണ് ഇന്ത്യയിലും ഈ പ്രസ്ഥാനം രൂപമെടുക്കാനായി ചൂണ്ടിക്കാണിക്കപ്പെടുന്നത്.

ഒന്നാം ലോക മഹായുദ്ധത്തിൽ ബ്രിട്ടന്റെ കൂടെ നിന്ന് ഇന്ത്യക്ക് ജർമ്മനിയോട് യുദ്ധം ചെയ്യേണ്ടി വന്നിരുന്നു. ഒന്നാം ലോക മഹായുദ്ധത്തിൽ ഇന്ത്യയുടെ ഇടപെടലിനെക്കുറിച്ചുണ്ടായ തർക്കത്തിൽ ഇന്ത്യൻ നേതൃത്വം രണ്ടായി പിളർന്നിരുന്നു. തദ്ദേശഭരണം എന്ന ആശയം നിലവിലുണ്ടായിരുന്നുവെങ്കിലും, ഈ തർക്കത്തിൽ മുങ്ങി അതിന് ലക്ഷ്യത്തിലെത്താൻ കഴിഞ്ഞിരുന്നില്ല. യുദ്ധം അതിന്റെ അവസാനഘട്ടത്തിലേക്കടുക്കുന്ന സമയത്താണ്, തദ്ദേശഭരണം എന്ന ആശയത്തോട് ഇന്ത്യൻ നേതാക്കൾ കൂടുതലായി ആകൃഷ്ടരാവുന്നത്. ബ്രിട്ടനോടുള്ള വിധേയത്വത്തിനു പകരമായി ചോദിച്ചുവാങ്ങേണ്ടുന്ന ഒന്നാണ് തദ്ദേശസ്വയംഭരണം എന്നു ചിന്തിച്ചിരുന്നവരും കോൺഗ്രസ്സിലുണ്ടായിരുന്നു.

മഹാരാഷ്ട്രയിലെ പൂനെയിൽ ഒരു ലീഗ് സ്ഥാപിച്ചുകൊണ്ട് ബാലഗംഗാധര തിലകനാണ് ഇന്ത്യൻ ഹോം റൂൾ പ്രസ്ഥാനത്തിനു തുടക്കമിടുന്നത്. ഈ പ്രസ്ഥാനത്തിന്റെ കേന്ദ്രം ഡൽഹിയായിരുന്നുവെങ്കിലും, ബോംബെ കൽക്കട്ട മദ്രാസ് എന്നിവിടങ്ങളിലും പ്രസ്ഥാനം ശക്തമായിരുന്നു. മുസ്ലീം ലീഗിന്റേയും, കോൺഗ്രസ്സിന്റേയും പ്രവർത്തകരിൽ നിന്നും ആവേശം നിറഞ്ഞ പ്രതികരണമാണ് ഈ പ്രസ്ഥാനത്തിനു ലഭിച്ചത്. കോൺഗ്രസ്സിലെ ഇടതുപക്ഷത്തേയും, വലതു പക്ഷത്തേയും, ഏകോപിപ്പിച്ചു നിറുത്തി, മുസ്ലിം ലീഗും കോൺഗ്രസ്സും തമ്മിലുള്ള ബന്ധം ദൃഢമാക്കി ഹോം റൂൾ പ്രസ്ഥാനത്തിനു കരുത്തേകിയത് ബ്രിട്ടീഷുകാരിയും, തിയോസഫിക്കൽ സൊസൈറ്റി അംഗവുമായിരുന്ന ആനി ബസന്റായിരുന്നു. 1917 ൽ ബ്രിട്ടൻ ആനീ ബസന്റിനെ അറസ്റ്റു ചെയ്യുമ്പോഴേയ്ക്ക്, ഇന്ത്യയുടെ ഗ്രാമങ്ങളിൽ പോലും ഹോംറൂൾ പ്രസ്ഥാനം ആരംഭിച്ചിരുന്നു.

യുവാക്കളും, വിദ്യാർത്ഥികളുമായിരുന്നു ഹോംറൂൾ പ്രസ്ഥാനത്തിലേക്ക് കൂടുതലായി ആകർഷിക്കപ്പെട്ടത്. ഉന്നത വിദ്യാഭ്യാസം നേടിയവരും, ഈ ലക്ഷ്യത്തിൽ ആകൃഷ്ടരായി മുന്നിട്ടിറങ്ങി. സമൂഹത്തിലെ ഈ ഉന്നതവർഗ്ഗത്തിന്റെ സാന്നിദ്ധ്യം കൂടുതൽ സാധാരണക്കാരെ പ്രസ്ഥാനത്തിലേക്ക് ആകർഷിച്ചു. പുതിയ ഒരു ദേശീയപ്രസ്ഥാനം എന്ന രീതിയിൽ ബ്രിട്ടീഷ് സർക്കാരിന്റേയും ശ്രദ്ധക്ക് ഹോം റൂൾ പാത്രമായി. പൊതുജനങ്ങളെ ബോധവൽക്കരിച്ച് പ്രസ്ഥാനത്തിനെ ശക്തിപ്പെടുത്തണമോ, അതോ തദ്ദേശസ്ഥാപനങ്ങളിലേക്കു നടക്കുന്ന തിരഞ്ഞെടുപ്പുകളിൽ പങ്കെടുത്ത് അധികാരത്തിൽ പങ്കാളികളാകണോ എന്ന കാര്യത്തിൽ ഒരു ഭിന്നത പ്രസ്ഥാനത്തിൽ രൂപം കൊണ്ടിരുന്നു.

ഗാന്ധിജി ഇന്ത്യൻ ദേശീയപ്രസ്ഥാനത്തിന്റെ ഭാഗഭാക്കാവുന്നതോടെയാണ് പ്രസ്ഥാനത്തിന്റെ ശ്രദ്ധ ദേശീയ തലത്തിൽ നിന്നും നഷ്ടപ്പെടാൻ തുടങ്ങിയത്. സത്യാഗ്രഹം, അഹിംസ, നിയമലംഘനപ്രസ്ഥാനം തുടങ്ങിയ നവ സമരരീതികളിലേക്ക് ജനങ്ങൾ കൂട്ടമായി ആകർഷിക്കപ്പെടാൻ തുടങ്ങി. ചമ്പാരനിലും, മറ്റും ഗാന്ധിജിയുടെ നേതൃത്വത്തിൽ നേടിയെടുത്ത സമരം ദേശീയ പ്രസ്ഥാനത്തിൽ അദ്ദേഹത്തെ ഒരു അറിയപ്പെടുന്ന നേതാവാക്കി മാറ്റി. ബോംബെ, കൽക്കട്ട, മദ്രാസ് എന്നീ നഗരങ്ങളിൽ മാത്രമായി പ്രവർത്തനങ്ങൾ ഒതുക്കാതെ ദരിദ്രരും, അക്ഷരാഭ്യാസമില്ലാത്തവരും താമസിക്കുന്ന ഇന്ത്യയുടെ വിദൂര ഗ്രാമങ്ങളിലേക്ക് പ്രവർത്തനം വ്യാപിപ്പിച്ച് അവരേക്കൂടി ദേശീയപ്രസ്ഥാനത്തിന്റെ ഭാഗമാക്കുക എന്നതായിരുന്നു ഗാന്ധിജിയുടെ ലക്ഷ്യം.

ഭരണരംഗത്ത് ഇന്ത്യക്കാരെ കൂടുതലായി നിയമിക്കണമെന്ന എഡ്വിൻ സാമുവൽ മൊണ്ടാഗു കമ്മീഷന്റെ ശുപാർശ വന്നതോടെ, പ്രസക്തി നഷ്ടപ്പെട്ട ഹോം റൂൾ പ്രസ്ഥാനം ഇനി കൂടുതൽ പ്രവർത്തനങ്ങൾ നടത്തേണ്ടതില്ല എന്നു തീരുമാനിച്ചു. പ്രധാന നേതാക്കളെല്ലാം പ്രസ്ഥാനത്തിലെ തങ്ങളുടെ അംഗത്വം രാജിവെച്ചു. 1920 ൽ മഹാത്മാഗാന്ധിയെ ഹോംറൂൾ ലീഗ് അതിന്റെ അഖിലേന്ത്യാ പ്രസിഡന്റായി തിരഞ്ഞെടുത്തു. അടുത്ത ഒരു കൊല്ലത്തിനുള്ളിൽ ഹോംറൂൾ ഔദ്യോഗികമായി ഇന്ത്യൻ നാഷണൽ കോൺഗ്രസ്സിൽ ലയിച്ചു.


</doc>
<doc id="290168" url="https://ml.wikipedia.org/wiki?curid=290168" title="പടുവം">
പടുവം

തിരുവനന്തപുരം ജില്ലയിലെ തീരപ്രദേശങ്ങളോടു ചേർന്ന് കണ്ടുവരുന്ന നെൽവയലുകളാണ് പടുവങ്ങൾ. വെള്ളമുള്ള സമയങ്ങളിൽ കഴുത്തുവരെ താഴ്ന്നുപോകുന്ന ചെളിക്കെട്ടുകൾ നിറഞ്ഞ പടുവങ്ങളിൽ പൂട്ടുന്നത് അസാദ്ധ്യമാണ്. പൊക്കാളികൃഷിക്ക് സമാനമായി കിളച്ച വാരംകോരി വിത്തുപാകി മുളപ്പിച്ച് പറിച്ചുനടുകയാണ് സാധാരണ ചെയ്യുക. ഫെബ്രുവരി - മാർച്ച് മാസങ്ങളിലായിട്ടാണ് കൃഷിപ്പണികൾ തുടങ്ങുക. വെള്ളക്കെട്ടിനെ അതിജീവിയ്ക്കാൻ ശേഷിയുള്ള തുളുനാടൻ എന്നയിനം നെൽവിത്താണ് പടുവങ്ങളിലെ തനതായ നെല്ലിനം .


</doc>
<doc id="290175" url="https://ml.wikipedia.org/wiki?curid=290175" title="കേരള ബ്ലാസ്റ്റേഴ്സ്">
കേരള ബ്ലാസ്റ്റേഴ്സ്

ഇന്ത്യൻ സൂപ്പർ ലീഗിൽ കേരളത്തെ പ്രതിനിധികരിക്കുന്ന ഫുട്ബോൾ ക്ലബ്ബാണ് കേരള ബ്ലാസ്റ്റേഴ്സ് ഫുട്ബോൾ ക്ലബ് . 
ജവഹർലാൽ നെഹ്റു സ്റ്റേഡിയം, കൊച്ചി ആണ് ഇവരുടെ ഹോം ഗ്രൗണ്ട്.

 

 ഡേവിഡ് ജെയിംസ്

ജേമി മക്കാലിസ്റ്റർ

റഫായേൽ റോമി

ലൂയിസ് ബാരെറ്റൊ(വിക്ടർ പുള്ഗ)



</doc>
<doc id="290196" url="https://ml.wikipedia.org/wiki?curid=290196" title="ക്യൂബൻ മക്കൗ">
ക്യൂബൻ മക്കൗ

വംശനാശം സംഭവിച്ച ഒരു സപ്തവർണ്ണ തത്തയാണ് ക്യൂബൻ മക്കൗ. ക്യൂബയിലും സമീപ ദ്വീപുകളിലുമായിരുന്നു പത്തൊൻപതാം നൂറ്റാണ്ട് വരെ ഇവയെ കണ്ടിരുന്നത്. ഇന്ന് കാണപ്പെടുന്ന Scarlet macaw യുമായി ഇതിനു സാമ്യം ഉണ്ടായിരുന്നു എന്ന് വിശ്വസിക്കപ്പെടുന്നു. ഇവയുടെ അസ്ഥികൂടങ്ങൾ ഇതുവരെ കിട്ടിയിട്ടില്ലാ എങ്കിലും ഉപ ജീവാശ്മങ്ങൾ ക്യൂബയിൽ നിന്നും ലഭിച്ചിട്ടുണ്ട്.

ആദ്യകാല പര്യവേഷകർ ആയിരുന്ന ക്രിസ്റ്റഫർ കൊളംബസ്, ഡീഗോ അൽവാരെസ് തുടങ്ങിയവർ 14,15 നൂറ്റാണ്ടുകളിൽ ഇവയെ പറ്റി പരാമർശിച്ചിരുന്നു. ക്യൂബയെ കുറിച്ചുള്ള പഴയ പുസ്തകങ്ങളിലും ലേഖനങ്ങളിലും ഇവയെ സചിത്രം പ്രതിപാദിച്ചിട്ടുണ്ട്. ഇതിനു ആദ്യം നൽകിയ ശാസ്ത്രനാമം Psittacus tricolor എന്നായിരുന്നു. 


</doc>
<doc id="290200" url="https://ml.wikipedia.org/wiki?curid=290200" title="ടൊർവൊസോറസ്">
ടൊർവൊസോറസ്

തെറാപ്പോഡ വിഭാഗത്തിൽ പെട്ട ഒരു ദിനോസർ ആണ് ടൊർവൊസോറസ് . അന്ത്യ ജുറാസ്സിക് കാലഘട്ടത്തിൽ ആണ് ഇവ ജീവിച്ചിരുന്നത് . ഫോസ്സിൽ കണ്ടു കിട്ടിയിടുള്ളത് കൊളറാഡോയിൽ നിന്നും (1971) പോർച്ചുഗലിൽ നിന്നും (2014) ആണ് . കൊളറാഡോയിൽ നിന്നും കണ്ടു കിട്ടിയ ഉപവർഗത്തിന് "ടൊർവൊസോറസ് ടാനെരി" എന്നും (ഹോലോ ടൈപ്പ് :BYUVP 2020), പോർച്ചുഗലിൽ നിന്നും കണ്ടു കിട്ടിയ ഉപവർഗത്തിന് "ടൊർവൊസോറസ് ഗുർനെ" എന്നും (ഹോലോ ടൈപ്പ് :ML 1100) ആണ് പേര് .

ഇവയ്ക്ക് ഏകദേശം 10 മീറ്റർ (33 അടി) നീളവും ഏകദേശം 4-5 ടൺ വരെ ശരീരഭാരവുമുണ്ടായിരുന്നു.


</doc>
<doc id="290214" url="https://ml.wikipedia.org/wiki?curid=290214" title="ലേഡീസ് ഹോസ്റ്റൽ">
ലേഡീസ് ഹോസ്റ്റൽ

രേഖ സിനി ആർട്ടിന്റെ ബാനറിൽ ഡോ. ബാലകൃഷ്ണൻ നിർമിച്ച മലയാളചലച്ചിത്രമാണ് ലേഡീസ് ഹോസ്റ്റൽ. ഹരിഹരന്റെ പ്രഥമ സംരംഭമാണ് ലേഡീസ് ഹോസ്റ്റൽ. വിമലാ റിലീസ് വിതണം ചെയ്ത ഈ ചിത്രം 1973 ജൂൺ 29-ന് പ്രദർശനം തുടങ്ങി.






</doc>
<doc id="290218" url="https://ml.wikipedia.org/wiki?curid=290218" title="കരീബിയൻ മങ്ക് സീൽ">
കരീബിയൻ മങ്ക് സീൽ

ഇരുപതാം നൂറ്റാണ്ടിന്റെ പകുതിയോടെ വംശനാശം സംഭവിച്ച ഒരു കടൽനായയാണ് കരീബിയൻ മങ്ക് സീൽ(Caribbean Monk Seal).വെസ്റ്റ്‌ ഇന്ത്യൻ സീൽ ,സീ വുൾഫ് എന്നീ പേരുകളിലും അറിയപ്പെട്ടിരുന്ന ഇതിന്റെ ശാസ്ത്രീയ നാമം Monachus tropicalis എന്നായിരുന്നു. 

ഇവയെ ഏറ്റവും കൂടുതൽ വേട്ടയാടിയിരുന്നത് മനുഷ്യരും സ്രാവുകളും ആയിരുന്നു. അക്കാലത്ത് കരീബിയൻ പ്രദേശങ്ങളിൽ വൻതോതിൽ ഉണ്ടായിരുന്ന കരിമ്പ് 
ഫാക്ടറികളിലെ യന്ത്രങ്ങളിൽ ഉപയോഗിക്കുവാനുള്ള എണ്ണയ്ക്ക് വേണ്ടി ഇവയെ വ്യാപകമായി വേട്ടയാടി. . തുടർന്ന് ഇവയുടെ വംശനാശം ത്വരിതഗതിയിലായിരുന്നു. 


</doc>
<doc id="290225" url="https://ml.wikipedia.org/wiki?curid=290225" title="കാസ്പിയൻ കടുവ">
കാസ്പിയൻ കടുവ

ഏതാണ്ട് നാല്പത് വർഷങ്ങൾക്ക് മുൻപ് വംശനാശം സംഭവിച്ച ഒരു കടുവയാണ് കാസ്പിയൻ കടുവ. Panthera tigris virgata എന്ന ശാസ്ത്രനാമം ഉള്ള ഇത് പേർഷ്യൻ കടുവ (Persian tiger) , ട്യൂറേനിയൻ കടുവ (Turanian tiger) തുടങ്ങിയ പേരുകളിലും അറിയപ്പെട്ടിരുന്നു.

1970 വരെ സ്വാഭാവിക വാസസ്ഥാനങ്ങളിൽ കണ്ടിരുന്ന ഇവ കാസ്പിയൻ കടലിനു പടിഞ്ഞാറും തെക്കും ഉള്ള പ്രദേശങ്ങളിലും ,തുർക്കി,ഇറാൻ,ചൈന,റഷ്യ,അഫ്ഗാനിസ്താൻ തുടങ്ങിയ രാജ്യങ്ങളിലും കാണപ്പെട്ടിരുന്നു. ഇന്ന് ഇവയെ മൃഗശാലകളിൽ പോലും കാണാൻ കഴിയില്ല.

വേട്ടവിനോദവും മനുഷ്യ കുടിയേറ്റങ്ങളും സ്വാഭാവിക ആവാസവ്യവസ്ഥയുടെ നശീകരണവുമാണ് കാസ്പിയൻ കടുവകളുടെ വംശനാശത്തിന് മുഖ്യ കാരണമായത്. 1970 കളിൽ അവസാന കാസ്പിയൻ കടുവയും കൊല്ലപ്പെട്ടതായി കരുതപ്പെടുന്നതെങ്കിലും പിന്നീട് 1997ൽ അഫ്ഗാനിസ്ഥാനിലെ ബബാതാക് മലനിരകളിൽ നിന്നും ഒരു കടുവയെ കൊന്നിരുന്നു. ഇപ്പോഴും ഈ മേഖലയിലെ പല ഒറ്റപ്പെട്ട പ്രദേശങ്ങളിൽ നിന്നും കടുവയെ കണ്ടതായി സ്ഥിരീകരിക്കാത്ത റിപ്പോർട്ടുകളുണ്ട്.


</doc>
<doc id="290232" url="https://ml.wikipedia.org/wiki?curid=290232" title="മൗറീഷ്യസ് മൂങ്ങ">
മൗറീഷ്യസ് മൂങ്ങ

പത്തൊൻപതാം നൂറ്റാണ്ടോടെ വംശനാശം സംഭവിച്ച ഒരു മൂങ്ങയാണ് മൗറീഷ്യസ് മൂങ്ങ. Mascarenotus sauzieri എന്ന ശാസ്ത്ര നാമത്തിൽ അറിയപ്പെട്ടിരുന്ന ഇതിനെ ന്യൂട്ടൻറെ മൂങ്ങ (Newton's owl) എന്നും വിളിച്ചിരുന്നു. 

മൗറീഷ്യസ് ലെ മസ്കരൈൻ ദ്വീപിൽ മാത്രമായിരുന്നു ഇവയെ കണ്ടിരുന്നത്. 1770 ൽ നിർമ്മിച്ച ഒരു രേഖാചിത്രം ഒഴികെ 
ഈ പക്ഷിയെ കുറിച്ച് കൂടുതൽ വിവരങ്ങൾ ഒന്നും ലഭ്യമല്ല. 1836 ൽ വെടിവെച്ചിട്ട മൗറീഷ്യസ് മൂങ്ങയായിരുന്നു അവസാനം 
ജീവിച്ചിരുന്നത്. ഉപജീവാംശ അസ്ഥികളിൽ നിന്നുമാണ് ഇവയെ കുറിച്ച് പഠനങ്ങൾ നടന്നത്.


</doc>
<doc id="290251" url="https://ml.wikipedia.org/wiki?curid=290251" title="ഹിമാലയൻ കാട">
ഹിമാലയൻ കാട

ഉത്തരഭാരതത്തിൽ ജീവിച്ചിരുന്ന ഒരു പക്ഷിയാണ് ഹിമാലയൻ കാട (Himalayan quail). "Ophrysia superciliosa" എന്ന ശാസ്ത്രനാമത്തിൽ അറിയപ്പെട്ടിരുന്ന ഹിമാലയൻ കാടയെ അവസാനമായി രേഖപ്പെടുത്തിയത് 1876 ൽ മസ്സൂറിക്ക് സമീപം വച്ചായിരുന്നു. ഇത് കാടകളുടെ ഫാസിയാനിഡെ കുടുംബത്തിൽ ഉൾപ്പെടുന്നു.


</doc>
<doc id="290259" url="https://ml.wikipedia.org/wiki?curid=290259" title="സൂര്യ അശോക്">
സൂര്യ അശോക്

2014 ൽ ബാല സാഹിത്യത്തിനുള്ള കേന്ദ്ര സാഹിത്യ അക്കാദമി പുരസ്കാരം നേടിയ കൊങ്കണി സാഹിത്യകാരിയാണ് സൂര്യ അശോക്. 'ഭുർഗ്യംലോ സംസാർ’ എന്ന കൃതിക്കാണ് ബാലസാഹിത്യ അവാർഡ് ലഭിച്ചത്.

സോമലത ആർ. പൈയുടെയും രവീന്ദ്രനാഥ പൈയുടെയും മകളായി തൃപ്പൂണിത്തുറയിൽ ജനിച്ചു. അച്ഛൻെറ സ്ഥലംമാറ്റങ്ങൾക്കനുസരിച്ച് ബംഗാളിലും ബിഹാറിലും കേരളത്തിൽ പലയിടങ്ങളിലുമായി വിദ്യാഭ്യാസം. പി.ജി ഡിപ്ളോമ ഇൻ കൊങ്കണി ലിറ്ററേച്ചറിൽ രണ്ടാം റാങ്കു നേടി. 2004ൽ ആദ്യ കവിതാസമാഹാരം ‘കൃഷ്ണഗീത്’ പ്രസിദ്ധീകരിച്ചു. കംസവധം വരെയുള്ള കൃഷ്ണചരിതം ഉൾപ്പെടുത്തിയ സചിത്രകാവ്യമായിരുന്നു ഇത്. ഏഴ് കഥകളുടെ സമാഹാരം ‘പുനർജനി’ ആയിരുന്നു അടുത്തത്. ഈ കൃതി, മല്ലികാർജ്ജുന കോളേജ് ഓഫ് ആർട്ട്സ് ആൻഡ് സയൻസ്, ഡിഗ്രിക്ക് പാഠപുസ്തകമായി തിരഞ്ഞെടുത്തിട്ടുണ്ട്. 





</doc>
