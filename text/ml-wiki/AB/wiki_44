<doc id="207114" url="https://ml.wikipedia.org/wiki?curid=207114" title="ഗ്രൂപ്പ്">
ഗ്രൂപ്പ്

ഒരു ഗണവും ആ ഗണത്തിലെ ഏത് രണ്ട് അംഗങ്ങളെയും കൂട്ടിച്ചേർത്ത് അതേ ഗണത്തിലെ ഒരംഗത്തിനെത്തന്നെ തരുന്ന ദ്വയാങ്കസംക്രിയയും ചേർന്ന ബീജീയഘടനയെയാണ് ഗണിതത്തിൽ ഗ്രൂപ്പ് എന്ന് വിളിക്കുന്നത്. ഈ വിധത്തിൽ ഒരു ഗണവും സംക്രിയയും ചേർന്ന ജോഡി ഒരു ഗ്രൂപ്പ് ആകണമെങ്കിൽ, ഇവ "ഗ്രൂപ്പ് സ്വയംപ്രമാണങ്ങൾ" എന്ന പേരുള്ള നാല് വ്യവസ്ഥകൾ അനുസരിക്കേണ്ടതുണ്ട്. സംവൃതിനിയമം, സാഹചര്യനിയമം, തൽസമകത്തിന്റെ അസ്തിത്വം, വിപരീതത്തിന്റെ അസ്തിത്വം എന്നിവയാണ് ഈ ഗ്രൂപ്പ് സ്വയംപ്രമാണങ്ങൾ. പലതരം സംഖ്യാവ്യവസ്ഥകളുൾപ്പെടെ, ഗണിതത്തിലെ സുപരിചിതങ്ങളായ പല വ്യൂഹങ്ങളും ഈ സ്വയംപ്രമാണങ്ങൾ അനുസരിക്കുന്നു. പൂർണ്ണസംഖ്യകളുടെ ഗണവും സുപരിചിതമായ സങ്കലനം എന്ന സംക്രിയയും ചേർന്ന ബീജീയഘടന ഗ്രൂപ്പിന് ഉദാഹരണമാണ്. ഒരു പ്രത്യേക ഗണിതവ്യൂഹത്തെ മനസ്സിൽ കാണാതെ അമൂർത്തമായ രീതിയിൽ സ്വയംപ്രമാണങ്ങൾ നിർവചിച്ചിരിക്കുന്നതിനാൽ ബീജഗണിതത്തിലെയും ഗണിതത്തിലെ മറ്റ് ശാഖകളിലെയും നന്നേ വ്യത്യസ്തങ്ങളായ പലതരം ഗണിതരൂപങ്ങളെ അവയുടെ പ്രധാന ഘടനാഗുണങ്ങൾ നഷ്ടപ്പെടുത്താതെതന്നെ ഒരേപോലെ കൈകാര്യം ചെയ്യാൻ ഗ്രൂപ്പ് സിദ്ധാന്തത്തിന് സാധിക്കുന്നു. ഗണിതത്തിലും വിവിധ ശാസ്ത്രവിഷയങ്ങളിലും ഗ്രൂപ്പുകൾ പലയിടത്തും പ്രത്യക്ഷപ്പെടുന്നതിനാൽ ആധുനിക ഗണിതത്തിലെ കേന്ദ്ര ആശയങ്ങളിലൊന്നാണ് ഗ്രൂപ്പുകൾ.

സമമിതി എന്ന ആശയവുമായി ഗ്രൂപ്പുകൾക്ക് അടിസ്ഥാനപരമായ ബന്ധമുണ്ട്. ഒരു ജ്യാമിതീയവസ്തുവിന്റെ സമമിതികളെ അതിന്റെ സമമിതിഗ്രൂപ്പുപയോഗിച്ച് വിശദീകരിക്കാൻ സാധിക്കും : ഈ ഗ്രൂപ്പിലെ അംഗങ്ങൾ ജ്യാമിതീയവസ്തുവിന്റെ വ്യത്യാസമില്ലാതെ നിലനിർത്തുന്ന രൂപാന്തരണങ്ങളും സംക്രിയ രണ്ട് രൂപാന്തരണങ്ങളെ ഒന്നിനുപിന്നാലെ ഒന്നായി പ്രയോഗിക്കലുമാണ്. സമമിതിഗ്രൂപ്പുകളായ ലീ ഗ്രൂപ്പുകൾക്ക് കണികാഭൗതികത്തിലെ സ്റ്റാൻഡേർഡ് മോഡലിൽ ഉപയോഗമുണ്ട്. രസതന്ത്രത്തിൽ തന്മാത്രകളുടെ സമമിതി വിവരിക്കാൻ പോയിന്റ് ഗ്രൂപ്പുകൾ സഹായിക്കുന്നു. സാമാന്യ ആപേക്ഷികതയുടെ അടിസ്ഥാനപരമായ സമമിതി വിശദീകരിക്കുന്നത് പോങ്കാരെ ഗ്രൂപ്പുകളെ ഉപയോഗിച്ചാണ്.

ബഹുപദസമവാക്യങ്ങളെക്കുറിച്ചുള്ള പഠനങ്ങളിൽ നിന്നാണ് ഗ്രൂപ്പ് എന്ന ആശയം ഉരുത്തിരിഞ്ഞത്. 1830-കളിൽ ഇവാരിസ്റ്റെ ഗാൽവ ആണ് ഇതിന് തുടക്കം കുറിച്ചത്. ജ്യാമിതി, സംഖ്യാസിദ്ധാന്തം എന്നിവയുൾപ്പെടെയുള്ള മറ്റ് ഗണിതശാഖകളിൽ നിന്നുള്ള സംഭാവനകളോടെ വികസിച്ച ആശയം 1870 ആയപ്പോഴേക്ക് പൂർണ്ണത നേടി. ഗ്രൂപ്പുകളെ അമൂർത്തമായ രിതിയിൽ പഠിക്കുന്ന ഗ്രൂപ്പ് സിദ്ധാന്തം ഇന്ന് ഗണിതത്തിൽ കാര്യമായി ഗവേഷണം നടക്കുന്ന ശാഖയാണ്. ഗ്രൂപ്പുകളെ സമഗ്രമായി പഠിക്കുന്നതിൽ സഹായിക്കാനായി ഗണിതജ്ഞർ അവയെ ഉപഗ്രൂപ്പുകൾ, ഘടകഗ്രൂപ്പുകൾ, ലളിതഗ്രൂപ്പുകൾ എന്നിങ്ങനെ ചെറിയ കഷണങ്ങളാക്കി ഭാഗിക്കാനുള്ള രീതികളും കണ്ടെത്തിയിട്ടുണ്ട്. അമൂർത്തമായ സ്വഭാവസവിശേഷതകൾക്കുപുറമെ പ്രത്യേക ഗ്രൂപ്പുകളെ മൂർത്തമായി സൂചിപ്പിക്കുന്നതിന്റെ വിവിധ രീതികളെക്കുറിച്ച് പ്രാതിനിധ്യസിദ്ധാന്തം, കമ്പ്യൂട്ടേഷണൽ ഗ്രൂപ്പ് സിദ്ധാന്തം എന്നീ വിഷയങ്ങളിലും ഗവേഷണങ്ങൾ നടക്കുന്നു. പരിബദ്ധഗ്രൂപ്പുകളെ സംബന്ധിച്ച് പ്രത്യേകിച്ചും വളരെയധികം ഗവേഷണങ്ങൾ നടന്നിട്ടുള്ളതാണ്. ഇത് 1983-ൽ പരിബദ്ധ ലളിതഗ്രൂപ്പുകളുടെ വർഗ്ഗീകരണം കണ്ടുപിടിക്കുന്നതിലേക്ക് നയിച്ചു. ഇതിനുശേഷം 1980-കളുടെ മധ്യം മുതൽ ജ്യാമിതീയ ഗ്രൂപ്പ് സിദ്ധാന്തം ഗ്രൂപ്പ് സിദ്ധാന്തത്തിലെ വളരെ സക്രിയമായ ഒരു ശാഖയായിമാറിയിട്ടുണ്ട്.

ഏറ്റവും പരിചിതമായ ഗ്രൂപ്പുകളിലൊന്നാണ് പൂർണ്ണസംഖ്യാഗണമായ Z, ദ്വയാങ്കസംക്രിയയായ സങ്കലനം എന്നിവ ചേർന്ന ഗ്രൂപ്പ്.
പൂർണ്ണസംഖ്യകളുടെ താഴെപ്പറയുന്ന സവിശേഷതകൾ അമൂർത്തമായ ഗ്രൂപ്പ് സ്വയംപ്രമാണസിദ്ധാന്തങ്ങളുമായി ഒത്തുപോകുന്നു:


പൂർണ്ണസംഖ്യാഗണവും സങ്കലനസംക്രിയയും ചേർന്ന ബീജീയഘടന മറ്റനേകം ഗണിതവ്യൂഹങ്ങളുമായി ഘടനയിലും സ്വഭാവത്തിലും ഏറെ സാമ്യം പുലർത്തുന്നു. ഈ ഗണിതവ്യൂഹങ്ങളുടെയെല്ലാം സ്വഭാവങ്ങളെ ഒരുമിച്ച് വിശദീകരിക്കാനാണ് ഗ്രൂപ്പുകൾ എന്ന അമൂർത്തമായ ആശയം വികസിപ്പിച്ചെടുക്കുന്നത്. ഈ ആവശ്യത്തിലേക്കായി ഗ്രൂപ്പുകളെ ഇപ്രകാരം നിർവചിക്കാം:

"G" എന്ന ഗണവും ഗണത്തിലെ ഏത് രണ്ട് അംഗങ്ങളെയും കൂട്ടിച്ചേർത്ത് അതേ ഗണത്തിലെ ഒരംഗത്തിനെത്തന്നെ തരുന്ന • എന്ന ദ്വയാങ്കസംക്രിയയും (ഇതിനെ "G" യുടെ ഗ്രൂപ്പ് നിയമം എന്നും വിളിക്കുന്നു) ചേർന്ന എന്ന ക്രമജോഡിയാണ് ഗ്രൂപ്പ്. ഗണത്തിലെ "a", "b" എന്ന അംഗങ്ങളുടെമേൽ ദ്വയാങ്കസംക്രിയ പ്രയോഗിക്കുമ്പോൾ കിട്ടുന്ന ഫലത്തെ അഥവാ "ab" എന്ന് സൂചിപ്പിക്കുന്നു. എന്ന ക്രമജോഡി ഒരു ഗ്രൂപ്പാകണമെങ്കിൽ "ഗ്രൂപ്പ് സ്വയംപ്രമാണങ്ങൾ" എന്നറിയപ്പെടുന്ന നാല് വ്യവസ്ഥകളനുസരിക്കേണ്ടതുണ്ട്:


"a", "b" എന്നീ അംഗങ്ങളുടെമേൽ ദ്വയാങ്കസംക്രിയ പ്രയോഗിച്ചാൽ കിട്ടുന്ന ഫലം ക്രമത്തെ ആശ്രയിച്ചിരിക്കാം. അതായത്,
എന്ന സമവാക്യം എല്ലായ്പോഴും ശരിയായിക്കൊള്ളണമെന്നില്ല. സങ്കലനം ക്രമനിയമമനുസരിക്കുന്നതിനാൽ ഈ സമവാക്യം പൂർണ്ണസംഖ്യകളുടെ സങ്കലനഗ്രൂപ്പിന്റെ കാര്യത്തിൽ എല്ലായ്പ്പോഴും ശരിയായിരിക്കും, എന്നാൽ താഴെ കൊടുത്തിരിക്കുന്ന ഡൈഹെഡ്രൽ ഗ്രൂപ്പിന്റെ കാര്യത്തിൽ അങ്ങനെയല്ല. "a" • "b" = "b" • "a" എന്ന സമവാക്യമനുസരിക്കുന്ന ഗ്രൂപ്പുകളെ ക്രമഗ്രൂപ്പുകൾ എന്ന് വിളിക്കുന്നു. 

ഗുണനരീതിയിൽ എഴുതുന്ന (അതായത്, ദ്വയാങ്കസംക്രിയയെ • അഥവാ * കൊണ്ട് സൂചിപ്പിക്കുന്ന) ഗ്രൂപ്പുകളുടെ തൽസമകത്തെ 1 അഥവാ 1 എന്ന് സൂചിപ്പിക്കാറുണ്ട്. ഗുണനത്തിലെ തൽസമകം 1 ആയതിനാലാണിത്. ഗ്രൂപ്പുകളെ സങ്കലനരിതിയിൽ എഴുതുകയാണെങ്കിൽ (അതായത്, സംക്രിയയെ + കൊണ്ട് സൂചിപ്പിക്കുമ്പോൾ) തൽസമകത്തെ 0 എന്നും സൂചിപ്പിക്കാറുണ്ട്. "id" എന്നതും തൽസമകത്തെ പ്രതിനിധീകരിക്കാനുപയോഗിക്കുന്ന ചിഹ്നമാണ്.

ഗണവും സംക്രിയയും ചേർന്ന ക്രമജോഡിയായ ആണ് ഗ്രൂപ്പെങ്കിലും പലപ്പോഴും ഗ്രൂപ്പിലെ ഗണത്തിന്റെ ചിഹ്നമായ "G" ഗ്രൂപ്പിനെ പ്രതിനിധീകരിക്കാൻ ചുരുക്കരൂപമായി ഉപയോഗിക്കാറുണ്ട്. "G" എന്നത് ഗ്രൂപ്പിനെയാണോ അതോ ഗണത്തെയാണോ സൂചിപ്പിക്കുന്നത് എന്ന് സന്ദർഭത്തിൽ നിന്നും മനസ്സിലാക്കിയെടുക്കാൻ സാധിക്കും. ഉദാഹരണമായി, "G" യുടെ ഉപഗ്രൂപ്പാണ് "H" എന്ന് പറയുമ്പോൾ യുടെ ഉപഗ്രൂപ്പാണ് എന്നാണ് യഥാർത്ഥത്തിൽ ഉദ്ദേശിക്കുന്നത്.

പരിക്രമണം, പ്രതിഫലനം എന്നിവ വഴി ഒരു ദ്വിമാനരൂപത്തെ മറ്റൊന്നാക്കി മാറ്റാൻ സാധിക്കുമെങ്കിൽ ആ ദ്വിമാനരൂപങ്ങൾ സർവ്വസമമാണെന്ന് പറയുന്നു. ഏതൊരു ദ്വിമാനരൂപവും അതിനോടുതന്നെ സർവ്വസമമാണ്. എന്നാൽ ചില രൂപങ്ങൾ തങ്ങളോട് ഒന്നിലേറെ രീതികളിൽ സർവ്വസമമായി വരുന്നു, ഈ സർവ്വസമതകളെ ദ്വിമാനരൂപത്തിന്റെ സമമിതികൾ എന്ന് വിളിക്കുന്നു. ഒരു സമചതുരത്തിന് എട്ട് സമമിതികളാണുള്ളത്:

ഈ സമമിതികളെയെല്ലാം ഫലനങ്ങൾ കൊണ്ട് സൂചിപ്പിക്കാം. ഓരോ ഫലനവും സമചതുരത്തിലെ ഓരോ ബിന്ദുവിനെയും സമമിതിയനുസരിച്ചുള്ള പുതിയ സ്ഥാനത്തേക്ക് കൊണ്ടുപോകുന്നു. ഉദാഹരണമായി r സമമിതിയെ കുറിക്കുന്ന ഫലനം ഓരോ ബിന്ദുവിനെയും സമചതുരത്തിന്റെ കേന്ദ്രത്തിനു ചുറ്റും 90°ഘടികാരദിശയിൽ പരിക്രമണം ചെയ്യിച്ചാലുള്ള സ്ഥാനത്തേക്കാണ് കൊണ്ടുപോവുക. രണ്ട് സമമിതികളെ സൂചിപ്പിക്കുന്ന ഫലനങ്ങളെ മിശ്രണം ചെയ്താൽ ലഭിക്കുന്ന ഫലനവും ഒരു സമമിതിയെ സൂചിപ്പിക്കുന്നതായിരിക്കും. സമചതുരത്തിന്റെ സമമിതികൾ ഒരു ഗ്രൂപ്പ് സൃഷ്ടിക്കുന്നു : ഡൈഹെഡ്രൽ ഗ്രൂപ്പായ D ആണിത്. ഈ ഗ്രൂപ്പിന്റെ ഗണം മേല്പറഞ്ഞ സമമിതിഫലനങ്ങളുടെ ഗണവും ദ്വയാങ്കസംക്രിയ ഫലനമിശ്രണവുമാണ്. സമചതുരത്തിനുമേൽ "a" എന്ന സമമിതി പ്രയോഗിച്ച ശേഷം "b" എന്ന സമമിതി പ്രയോഗിക്കുന്നതിനെ ഇപ്രകാരമാണ് സൂചിപ്പിക്കുന്നത്:
സമമിതിഫലനങ്ങൾ പ്രയോഗിക്കുന്ന ക്രമത്തിൽ വലത്തുനിന്ന് ഇടത്തോട്ടായി എഴുതുന്നത് സാധാരണ ഫലനമിശ്രണങ്ങളെ സൂചിപ്പിക്കുന്ന രീതിക്ക് സമാനമായാണ്.

വലതുഭാഗത്ത് നൽകിയിരിക്കുന്ന കെയ്ലി പട്ടിക ഇത്തരത്തിലുള്ള എല്ലാ ഫലനമിശ്രണങ്ങളെയും കാണിക്കുന്നു. ഉദാഹരണമായി, സമചതുരത്തെ 270° ഘടികാരദിശയിൽ പരിക്രമണം (r) ചെയ്യിച്ച ശേഷം തിരശ്ചീനപ്രതിഫലനം (f) ചെയ്യുന്നത് സമചതുരത്തെ വികർണ്ണപ്രതിഫലനം (f) ചെയ്യുന്നതിന് തുല്യമാണ്. ഈ മിശ്രണം പട്ടികയിൽ നീലനിറത്തിൽ കാണിച്ചിരിക്കുന്നു:

സമമിതികളുടെ ഗണവും സംക്രിയയായ ഫലനമിശ്രണവുമുപയോഗിച്ച് ഈ ഗ്രൂപ്പിൽ ഗ്രൂപ്പ് സ്വയംപ്രമാണങ്ങൾ എപ്രകാരം അനുസരിക്കപ്പെടുന്നുവെന്ന് മനസ്സിലാക്കാം:
പൂർണ്ണസംഖ്യാഗണത്തിൽ സങ്കലനം ചെയ്യുമ്പോൾ കിട്ടുന്ന ഫലം സംഖ്യകളുടെ ക്രമത്തെ ആശ്രയിച്ചിരുന്നില്ലെങ്കിലും Dൽ സ്ഥിതി വ്യത്യസ്തമാണ്. f • r = f, എന്നാൽ r • f = f. അതായത് D ഒരു ക്രമഗ്രൂപ്പല്ല. ഗ്രൂപ്പിന്റെ കെയ്ലി പട്ടിക സമമിതീയമല്ലാത്തത് ഇതിനാലാണ്.

ഗ്രൂപ്പ് എന്ന അമൂർത്തമായ ആശയം ഉരുത്തിരിഞ്ഞത് ഗണിതത്തിലെ വിവിധ ശാഖകളിൽ നിന്നുള്ള ആശയങ്ങളുടെ സമ്മേളനമായാണ്. നാലിൽ കൂടുതൽ കൃതിയുള്ള ബഹുപദസമവാക്യങ്ങൾക്ക് പൊതുവായുള്ള നിർധാരണം കണ്ടെത്താനുള്ള ശ്രമങ്ങളാണ് ഗ്രൂപ്പ് സിദ്ധാന്തത്തിന്റെ ആദ്യകാലപ്രചോദനമായത്. പൗളോ റഫ്ഫിനി, ജോസഫ്-ലൂയി ലഗ്രാഞ്ജ് എന്നിവരുടെ സംഭാവനകൾ വിപുലീകരിച്ച പത്തൊമ്പതാം നൂറ്റാണ്ടിലെ ഫ്രഞ്ച് ഗണിതശാസ്ത്രജ്ഞനായ ഇവാരിസ്റ്റെ ഗാൽവ ബഹുപദസമവാക്യങ്ങളുടെ മൂലങ്ങളുടെ സമമിതിഗ്രൂപ്പ് ഉപയോഗിച്ച് ബഹുപദസമവാക്യം നിർധരിക്കുന്നത് സാധ്യമാകാനുള്ള നിബന്ധനകൾ കണ്ടുപിടിച്ചു. ഈ ഗാൽവ ഗ്രൂപ്പിലെ അംഗങ്ങൾ സമവാക്യത്തിന്റെ ചില മൂലങ്ങളുടെ ക്രമചയങ്ങളാണ്. ഗാൽവ ജീവിച്ചിരുന്ന കാലത്ത് അദ്ദേഹത്തിന്റെ ആശയങ്ങൾ മറ്റ് ഗണിതശാസ്ത്രജ്ഞർ തള്ളിക്കളഞ്ഞതിനാൽ അദ്ദേഹത്തിന്റെ മരണശേഷമാണ് അവ പ്രസിദ്ധീകരിച്ചത്. അഗസ്റ്റിൻ ലൂയി കൗച്ചി ക്രമചയഗ്രൂപ്പുകളെക്കുറിച്ച് കൂടുതൽ പഠിച്ചു. ആർതർ കെയ്ലിയുടെ 1854-ൽ പ്രസിദ്ധീകരിച്ച "On the theory of groups, as depending on the symbolic equation θ = 1" ആണ് പരിബദ്ധഗ്രൂപ്പുകളുടെ ആദ്യത്തെ അമൂർത്തനിർവചനം നൽകിയത്.

ഗ്രൂപ്പുകൾ വ്യാപകമായി ഉപയോഗിക്കപ്പെട്ട മറ്റൊരു ശാഖ ജ്യാമിതി ആയിരുന്നു. സമമിതിഗ്രൂപ്പുകൾ ജർമ്മൻ ഗണിതശാസ്ത്രജ്ഞനായ ഫെലിക്സ് ക്ലൈന്റെ എർലാങ്ങൻ പദ്ധതിയുടെ ഭാഗമായിരുന്നു. അതിവലയജ്യാമിതി, പ്രക്ഷേപജ്യാമിതി മുതലായ നവീന ജ്യാമിതികളുടെ ആവിർഭാവത്തിനുശേഷം ഗ്രൂപ്പ് സിദ്ധാന്തമുപയോഗിച്ച് വിവിധ ജ്യാമിതികളെ വർഗ്ഗീകരിക്കാനാണ് ക്ലൈൻ ശ്രമിച്ചത്. ഈ ആശയങ്ങളെ തുടർന്ന് വിപുലീകരിച്ച സോഫസ് ലീ ലീ ഗ്രൂപ്പുകളുടെ പഠനത്തിന് തുടക്കം കുറിച്ചു.

സംഖ്യാസിദ്ധാന്തവും ഗ്രൂപ്പ് ആശയങ്ങളുടെ നിർമ്മാണത്തിന് സംഭാവനകൾ നൽകി. ക്രമഗ്രൂപ്പുകളുടെ ചില സവിശേഷതകൾ കാൾ ഫ്രെഡറിക് ഗോസ്സ് 1798-ൽ പ്രസിദ്ധീകരിച്ച "Disquisitiones Arithmeticae" എന്ന സംഖ്യാസിദ്ധാന്തഗ്രന്ഥത്തിൽ അസ്പഷ്ടമായും പിന്നീട് ല്യോപോൾഡ് ക്രോണെക്കർ സ്പഷ്ടമായിത്തന്നെയും ഉപയോഗിച്ചു. 1847-ൽ ഫെർ‌മയുടെ അവസാന സിദ്ധാന്തം തെളിയിക്കാൻ ശ്രമിച്ച ഏൺസ്റ്റ് കുമ്മർ സംഖ്യകളെ അഭാജ്യസംഖ്യാഘടകങ്ങളായി ഘടകീകരിക്കുന്നത് വിശദീകരിക്കുന്ന ക്ലാസ് ഗ്രൂപ്പുകൾ ഉപയോഗിച്ചു.

വിവിധ ശാഖകളിൽ നിന്നുള്ള ഈ ആശയങ്ങളെ ഗ്രൂപ്പ് സിദ്ധാന്തം എന്ന ഗണിതശാഖയാക്കി ഒരുമിച്ചുചേർക്കുന്നത് ആരംഭിച്ചത് കാമിൽ ജോർഡാൻ 1870-ൽ എഴുതിയ "Traité des substitutions et des équations algébriques" എന്ന ഗ്രന്ധത്തോടെയാണ്. 1870-ൽ വാൽത്തെർ ഫോൺ ഡിക്ക് അമൂർത്തഗ്രൂപ്പുകൾക്ക് ആദ്യമായി ആധുനിക നിർവചനം നൽകി. പരിബദ്ധഗ്രൂപ്പുകളുടെ പ്രാതിനിധ്യസിദ്ധാന്തത്തെക്കുറിച്ചുള്ള പഠനങ്ങൾ നടത്തിയ ഫെർഡിനാൻഡ് ജോർജ് ഫ്രോബീനിയസ്, വില്യം ബേൺസൈഡ് എന്നിവരും റിച്ചാർഡ് ബ്രോവർ, ഐസക് ഷൂർ എന്നിവരുടെ പഠനങ്ങളും ഇരുപതാം നൂറ്റാണ്ടോടെ ഗ്രൂപ്പുകൾക്ക് ഗണിതശാസ്ത്രജ്ഞരുടെ ഇടയിൽ പൊതുസമ്മിതി നേടുന്നതിൽ സഹായിച്ചു. ഹെർമൻ വെയ്ൽ, ഏലീ കാർട്ടൻ ഉൾപ്പെടെയുള്ളവർ ലീ ഗ്രൂപ്പ് സിദ്ധാന്തം വിപുലീകരിച്ചു. ലീ ഗ്രൂപ്പുകളുടെ ബീജഗണിതത്തിലെ ഇരട്ടയായ ബീജീയഗ്രൂപ്പുകളുടെ പഠനം 1930-കളിൽ ക്ലോഡ് ഷെവാലെ തുടങ്ങിവെക്കുകയും അർമാൻഡ് ബോറെൽ, ഴാക് റ്റിറ്റ്സ് എന്നിവർ അത് മുന്നോട്ടുകൊണ്ടുപോവുകയും ചെയ്തു.

ഷിക്കാഗോ സർവകലാശാലയുടെ 1960-61 ലെ ഗ്രൂപ്പ് സിദ്ധാന്ത വർഷാചരണത്തിന്റെ ഭാഗമായി ഡാനിയൽ ഗോറൻസ്റ്റൈൻ, ജോൺ ജി. തൊംപ്സൺ, വാൾട്ടർ ഫെയ്റ്റ് ഉൾപ്പെടെയുള്ള ഗ്രൂപ്പ് സിദ്ധാന്തജ്ഞർ ഒരുമിച്ചു. ഇവരുടെ കൂട്ടായ്മയാണ് മറ്റനേകം ഗണിതജ്ഞരുടെ സഹായത്തോടെ 1982-ൽ എല്ലാ പരിബദ്ധ ലളിതഗ്രൂപ്പുകളുടെയും വർഗ്ഗീകരണം സാധിച്ചെടുത്തത്. വർഗ്ഗീകരണത്തിന്റെ തെളിവിന്റെ വലിപ്പത്തിന്റെ കാര്യത്തിലും ഇത് തെളിയിക്കുന്നതിൽ ഭാഗഭാക്കായ ഗവേഷകരുടെ എണ്ണത്തിന്റെ കാര്യത്തിലും ഈ പദ്ധതി അതുവരെ തെളിയിക്കപ്പെട്ടിരുന്ന എല്ലാ ഗണിതസിദ്ധാന്തങ്ങളെയും കവച്ചുവെച്ചു. ഈ വർഗ്ഗീകരണത്തിന്റെ തെളിവ് ലളിതവൽകരിക്കാനുള്ള ശ്രമങ്ങൾ ഇപ്പോഴും നടന്നുകൊണ്ടിരിക്കുകയാണ്. മറ്റനേകം ശാസ്ത്ര, ഗണിതശാസ്ത്ര ശാഖകളെ സ്വാധീനിക്കുന്ന ഗ്രൂപ്പ് സിദ്ധാന്തം ഇന്നും ഏറെ ഗവേഷണങ്ങൾ നടക്കുന്ന വിഷയമാണ്.

ഗ്രൂപ്പുകളെക്കുറിച്ച് ഗ്രൂപ്പ് സ്വയംപ്രമാണങ്ങളിൽ നിന്ന് നേരിട്ട് കണ്ടെത്താനാകുന്ന സവിശേഷതകളുടെ ശേഖരമാണ് "പ്രാഥമിക ഗ്രൂപ്പ് സിദ്ധാന്തം". ഉദാഹരണമായി, സാഹചര്യനിയമം വീണ്ടും വീണ്ടും ഉപയോഗിക്കുകവഴി മൂന്നിലേറെ അംഗങ്ങളുടെ മേൽ സംക്രിയ പ്രയോഗിച്ചാലുള്ള ഫലം കാണുന്നത് ഏത് ക്രമത്തിൽ വേണമെങ്കിലും ആകാം എന്ന് മനസ്സിലാക്കാം. അതായത്
എന്നതുപോലെ മൂന്നിൽ കൂടുതൽ അംഗങ്ങളുള്ളപ്പോഴും കോഷ്ഠകങ്ങൾ ഏത് ക്രമത്തിലും ഇടാം. അതിനാൽ കോഷ്ഠകങ്ങൾ ഒഴിവാക്കാറാണ് പതിവ്.

ഗ്രൂപ്പ് സ്വയംപ്രമാണങ്ങളെ ദുർബലപ്പെടുത്തി ഇടത് തൽസമകത്തിന്റെയും ഇടത് വിപരീതത്തിന്റെയും മാത്രം അസ്തിത്വം ആവശ്യപ്പെടാം. ഈ സ്വയംപ്രമാണങ്ങൾ ഉപയോഗിച്ചാൽ വലത് തൽസമകമുണ്ടെന്നും അത് ഇടത് തൽസമകത്തിന് തുല്യമാണെന്നും അതുപോലെ ഓരോ അംഗത്തിനും വലത് വിപരിതമുണ്ടെന്നും അത് ഇടത് വിപരീതത്തിന് ലഭ്യമാണെന്നും ലഭിക്കുന്നു. അതായത്, ഈ വിധത്തിൽ ദുർബലപ്പെടുത്തിയ ഗ്രൂപ്പ് സ്വയംപ്രമാണങ്ങൾ പൂർണ്ണമായ ഗ്രൂപ്പ് സ്വയംപ്രമാണങ്ങൾക്ക് തുല്യമാണ്.

തൽസമകവും വിപരീതങ്ങളും അദ്വിതീയമാണ് എന്നുള്ളത് ഗ്രൂപ്പ് സ്വയംപ്രമാണങ്ങളുടെ അനന്തരഫലമാണ്. അതായത്, ഗ്രൂപ്പിൽ ഒരു തൽസമക അംഗമേ ഉണ്ടാകൂ. ഒരോ അംഗത്തിനും ഒരു വിപരീതം മാത്രമേ ഉണ്ടാകൂ താനും.

("G", •) എന്ന ഗ്രൂപ്പിൽ "a" എന്ന അംഗത്തിന്റെ വിപരീതം അദ്വിതീയമാണെന്ന് ഇപ്രകാരം തെളിയിക്കാം. "a" യ്ക്ക് "b", "c" എന്ന രണ്ട് വിപരീതങ്ങളുണ്ടെന്ന് കരുതുക. എങ്കിൽ

അതായത്, "a" യുടെ വിപരീതങ്ങളായ "b" യും "c" യും തുല്യമാണെന്നു വരുന്നു - "a" യുടെ വിപരിതം അദ്വിതീയമാണ്. ഇതുപോലെത്തന്നെ ഗ്രൂപ്പിന്റെ തൽസമകവും അദ്വിതീയമാണെന്ന് തെളിയിക്കാം. "G" എന്ന ഗ്രൂപ്പിന് "e", "f" എന്നീ രണ്ട് തൽസമകങ്ങളുണ്ടെന്ന് കരുതുക. എങ്കിൽ "e" = "e" • "f" = "f" എന്ന് വരുന്നു, അതായത്, "e" യും "f" ഉം തുല്യമാണ്.

ഗ്രൂപ്പുകൾ ഗുണനരീതിയിൽ എഴുതുകയാണെങ്കിൽ അംഗങ്ങളെ ഹരിക്കാൻ സാധിക്കുന്നതാണ്. "a", "b" എന്നിവ "G" എന്ന ഗ്രൂപ്പിലെ അംഗങ്ങളാണെങ്കിൽ "x" • "a" = "b" എന്ന സമവാക്യം ശരിയാകുന്ന വിധത്തിൽ "x" എന്ന ഒറ്റ അംഗം മാത്രമേ "G" യിൽ ഉണ്ടാകൂ. സമവാക്യത്തെ വലതുഭാഗത്ത് "a" കൊണ്ട് ഗുണിച്ചാൽ ഈ അംഗം ലഭിക്കുന്നതാണ് : "x" = "x" • "a" • "a" = "b" • "a". ഇതുപോലെ "a" • "y" = "b" എന്ന സമവാക്യത്തിനും "y" = "a" • "b" എന്ന ഒറ്റ നിർദ്ധാരണം മാത്രമേ ഉണ്ടാകൂ. ഇവിടെ "x", "y" എന്നിവ തുല്യമായിക്കൊള്ളണമെന്നില്ല.

"g" എന്ന ഗ്രൂപ്പ് അംഗത്തെക്കൊണ്ട് ഗുണിക്കുന്നത് ഒരു ഉഭയക്ഷേപഫലനമാണെന്നതാണ് ഇതിന്റെ പരിണതഫലം. "G" യിലെ ഒരംഗമാണ് "g" എങ്കിൽ "h" ∈ "G" യെ "g" • "h" ലേക്ക് കൊണ്ടുപോകുന്ന, "G" യിൽ നിന്ന് അതിലേക്കുതന്നെയുള്ള ഉഭയക്ഷേപഫലനമാണ് "left translation". അതുപോലെ "h" നെ "h" • "g" ലേക്കു കൊണ്ടുപോകുന്ന ഉഭയക്ഷേപഫലനമാണ് "right translation". "G" ഒരു ക്രമഗ്രൂപ്പാണെന്നുണ്ടെങ്കിൽ ഈ രണ്ട് ഫലനങ്ങളും തുല്യമാണ്.

മേലെ കൊടുത്തിരിക്കുന്ന പ്രാഥമിക ഫലങ്ങളിൽ നിന്നും മുന്നോട്ടുപോകണമെങ്കിൽ ഗ്രൂപ്പിന്റെ ഘടനയെക്കുറിക്കുന്ന കൂടുതൽ ആശയങ്ങളുപയോഗിക്കേണ്ടതുണ്ട്. ഗ്രൂപ്പിൽ നാം ചേർക്കുന്ന ഏതൊരു ഘടനയും ഒരു തരത്തിൽ ഗ്രൂപ്പ് സംകാരകവുമായി ഒത്തുപോകുന്നതും ഗ്രൂപ്പ് സ്വയംപ്രമാണങ്ങളനുസരിക്കുന്നതുമായിരിക്കണം. ഇത് നാം സൃഷ്ടിക്കുന്ന ഘടനകളുടെമേൽ നിബന്ധനകൾ നീർക്കുന്നു. ഉദാഹരണമായി, ഗ്രൂപ്പുകളെ തമ്മിൽ ഗ്രൂപ്പ് സമാംഗരൂപതകൾ എന്ന് വിളിക്കുന്ന ഫലനങ്ങൾ വഴി ബന്ധിപ്പിക്കാവുന്നതാണ്. എന്നാൽ ഇത്തരം ഫലനങ്ങൾ കൃത്യമായ രീതിയിൽ ഗ്രൂപ്പ് ഘടനയുമായി ഒത്തുപോകേണ്ടതുണ്ട്. ഗ്രൂപ്പ് ഘടനയെക്കുറിച്ച് കൂടുതൽ മനസ്സിലാക്കാനുള്ള മറ്റൊരു വഴി ഗ്രൂപ്പുകളെ ഉപഗ്രൂപ്പുകൾ, ഘടകഗ്രൂപ്പുകൾ എന്നിങ്ങനെ ചെറിയ കഷണങ്ങളായി വിഭജിക്കുക എന്നതാണ്.

ഗ്രൂപ്പിന്റെ ഘടന നിലനിർത്തുന്ന ഫലനങ്ങളാണ് ഗ്രൂപ്പ് സമാംഗരുപതകൾ. ("G",•) എന്ന ഗ്രൂപ്പിൽ നിന്ന് ("H",*) എന്ന ഗ്രൂപ്പിലേക്കുള്ള "a": "G" → "H" എന്ന ഫലനം ഒരു സമാംഗരൂപതയാകാനുള്ള നിബന്ധന "g", "k" എന്നിവ "G" യിലെ അംഗങ്ങളാണ് എന്നുണ്ടെങ്കിൽ
എന്ന സമവാക്യം അനുസരിക്കലാണ്. അതായത്, ഗ്രൂപ്പ് സംക്രിയ ഫലനം പ്രയോഗിക്കുന്നതിന് മുമ്പ് ചെയ്താലും ശേഷം ചെയ്താലും ഫലം തുല്യമായിരിക്കണം. ഈ നിബന്ധനയുടെ ഫലമായി "a"(1) = 1 എന്നും, "g" എന്നത് "G" യിലെ ഏതൊരു അംഗമായാലും "a"("g") = "a"("g") എന്നും ലഭിക്കുന്നു. അതായത്, ഗ്രൂപ്പ് സ്വയംപ്രമാണങ്ങൾ "G" യിൽ അടിച്ചേൽപിക്കുന്ന ഘടനയോട് ഗ്രൂപ്പ് സമാംഗരൂപതയും ഒത്തുപോകുന്നു.

ഒന്നിനുപിറകെ ഒന്നായി "a": "G" → "H", "b": "H" → "G" എന്നിവ പ്രയോഗിക്കുകവഴി "G", "H" എന്നീ ഗ്രൂപ്പുകളുടെ തൽസമകഫലനം ലഭിക്കുന്ന തരത്തിൽ "a", "b" എന്ന ഗ്രൂപ്പ് സമാംഗരൂപതകൾ നിർവചിക്കാമെങ്കിൽ ഗ്രൂപ്പുകൾ സമരൂപമാണെന്ന് പറയുന്നു. അതായത്, "G" യിലെ ഏത് "g" യ്ക്കും "H" ലെ ഏത് "h" നും "a"("b"("h")) = "h", "b"("a"("g")) = "g" എന്നിങ്ങനെ ആയിരിക്കണം. ഗ്രൂപ്പ് സിദ്ധാന്തത്തിന്റെ വീക്ഷണകോണിൽ സമരൂപമായ ഗ്രൂപ്പുകൾ തുല്യമാണ്. ഉദാഹരണമായി "G" എന്ന ഏതെങ്കിലും ഗ്രൂപ്പിലെ അംഗമായ "g" യ്ക്ക് "g" • "g" = 1 എന്ന സമവാക്യം ശരിയാണ് എന്ന് തെളിയിക്കുന്നത് "a"("g") * "a"("g") = 1, എന്ന് തെളിയിക്കുന്നതിന് തുല്യമാണ്. കാരണം, ഒന്നാമത്തെ സമവാക്യത്തിൽ "a" പ്രയോഗിച്ചാൽ രണ്ടാമത്തേതും രണ്ടാമത്തെ സമവാക്യത്തിൽ "b" പ്രയോഗിച്ചാൽ ആദ്യത്തെ സമവാക്യവും ലഭിക്കുന്നു.

ഒരു ഗ്രൂപ്പിൽ ഉൾക്കൊണ്ടിരിക്കുന്ന ചെറിയ ഗ്രൂപ്പിനെയാണ് ഉപഗ്രൂപ്പ് എന്ന് വിളിക്കുന്നത്. ഒരു ഗ്രൂപ്പിന്റെ ഗണത്തിന്റെ ഉപഗണം ആ ഗ്രൂപ്പിന്റെ ദ്വയാങ്കസംക്രിയയോട് ചേർക്കുമ്പോൾ ഗ്രൂപ്പ് സ്വയംപ്രമാണങ്ങളനുസരിക്കുന്നുണ്ടെങ്കിൽ അതൊരു ഉപഗ്രൂപ്പാകുന്നു. "H" എന്നത് "G" യുടെ ഉപഗ്രൂപ്പാണെങ്കിൽ "G" യുടെ തൽസമകം "H" ൽ ഉണ്ടായിരിക്കുകയും "h", "h" എന്നിവ "H" ലെ അംഗങ്ങളാണെങ്കിൽ , "h" എന്നിവയും "H" ന്റെ അംഗങ്ങളാവുകയും ചെയ്യും.

മുകളിൽ കൊടുത്തിരിക്കുന്ന ഡൈഹെഡ്രൽ ഗ്രൂപ്പിന്റെ ഉദാഹരണത്തിൽ തൽസമകവും പരിക്രമണങ്ങളും ചേർന്ന ഉപഗണം "R" = {id, r, r, r} ഒരു ഉപഗ്രൂപ്പാണ്. ഇത് കെയ്ലി പട്ടികയിൽ ചുവപ്പുനിറത്തിൽ കാണിച്ചിരിക്കുന്നു : രണ്ട് പരിക്രമണങ്ങൾ ഒന്നിനുപിറകെ ഒന്നായി ചെയ്താലുള്ള ഫലം ഒരു പരിക്രമണമായിരിക്കും, ഓരോ പരിക്രമണത്തെയും മറ്റൊരു പരിക്രമണം കൊണ്ട് തിരസ്കരിക്കാനും സാധിക്കും. "H" എന്ന അശൂന്യ ഉപഗണം "G" എന്ന ഗ്രൂപ്പിന്റെ ഉപഗ്രൂപ്പാണോ എന്ന് പരിശോധിക്കാൻ "ഉപഗ്രൂപ്പ് പരിശോധന" ഉപയോഗിക്കാം : "g", "h" ∈ "H" ആവുന്ന അവസരങ്ങളിലെല്ലാം ആണെങ്കിലാണ് "H" ഒരു ഉപഗ്രൂപ്പാകുന്നത്. ഒരു ഗ്രൂപ്പിന്റെ ഉപഗ്രൂപ്പ് ജാലിക കണ്ടെത്തുന്നത് അതിന്റെ സവിശേഷതകൾ മനസ്സിലാക്കുന്നതിൽ വളരെയധികം സഹായിക്കുന്നു.

"S" എന്നത് "G" എന്ന ഗ്രൂപ്പിന്റെ ഉപഗണമാണെങ്കിൽ "S" ലെ അംഗങ്ങളുടെയും അവയുടെ വിപരിതങ്ങളുടെയും ഗുണിതങ്ങൾ മാത്രമടങ്ങിയ ഉപഗ്രൂപ്പിനെ "S" ജനിപ്പിക്കുന്ന ഉപഗ്രൂപ്പ് എന്നും "S" നെ ഉപഗ്രൂപ്പിന്റെ ജനകം എന്നും വിളിക്കുന്നു. "S" ലെ അംഗങ്ങളെയെല്ലാം ഉൾക്കൊള്ളുന്ന ഏറ്റവും ചെറിയ ഉപഗ്രൂപ്പാണിത്. ഡൈഹെഡ്രൽ ഗ്രൂപ്പിന്റെ ഉദാഹരണത്തിൽ r, f എന്നീ അംഗങ്ങളടങ്ങിയ ഉപഗണം ജനിപ്പിക്കുന്ന ഉപഗ്രൂപ്പ് ഈ അംഗങ്ങൾക്ക് പുറമെ തൽസമകമായ id യെയും f = f • r എന്ന അംഗത്തെയും ഉൾക്കൊള്ളുന്നു. ഈ നാല് അംഗങ്ങൾ ചേർന്ന ഉപഗണം D ന്റെ ഉപഗ്രൂപ്പാണെന്ന് കാണാൻ സാധിക്കും.

ഗ്രൂപ്പിലെ രണ്ട് അംഗങ്ങളുടെ ഹരണഫലം ഒരു പ്രത്യേക ഉപഗ്രൂപ്പിലെ അംഗമാണെങ്കിൽ ആ അംഗങ്ങളെ സമാനമായി കണക്കാക്കാവുന്ന അവസരങ്ങളുണ്ട്. ഉദാഹരണമായി, മുകളിൽ വിശദീകരിച്ച ഡൈഹെഡ്രൽ ഗ്രൂപ്പായ D ന്റെ കാര്യമെടുക്കുക. സമചതുരത്തിനുമേൽ ഒരു പ്രതിഫലനം പ്രയോഗിച്ചുകഴിഞ്ഞാൽ അതിനെ പിന്നീട് പരിക്രമണങ്ങൾ കൊണ്ട് മാത്രം r എന്ന അവസ്ഥയിലേക്ക് കൊണ്ടുവരാനാകില്ല. അതായത്, സമചതുരത്തിനുമേൽ ഒരു പ്രതിഫലനം നടന്നിട്ടുണ്ടോ എന്നത് പരിക്രമണങ്ങളെ ആശ്രയിച്ചിരിക്കുന്നില്ല. ഈ ആശയത്തിന്റെ വിപുലീകരണമാണ് സഹഗണങ്ങൾ. "H" എന്ന ഉപഗ്രൂപ്പിനെ മുഴുവനായി "g" എന്ന ഏതെങ്കിലും ഗ്രൂപ്പംഗം കൊണ്ട് translate ചെയ്തതിന്റെ ഫലമായി സഹഗണങ്ങളെ മനസ്സിലാക്കാം. "H" എന്ന ഉപഗ്രൂപ്പിന്റെ "g" എന്ന അംഗമടങ്ങിയ ഇടതുസഹഗണവും വലതു സഹഗണവും യഥാക്രമം

"H" എന്ന ഏതൊരു ഉപഗ്രൂപ്പിന്റെ സഹഗണങ്ങളും "G" യുടെ വിഭജനം തീർക്കുന്നു. അതായത്, സഹഗണങ്ങളുടെയെല്ലാം യോഗം "G" ആയിരിക്കും, തുല്യമല്ലാത്ത ഏത് രണ്ട് സഹഗണങ്ങളുടെയും സംഗമം ശൂന്യഗണവുമായിരിക്കും. "g", "g" എന്നിവ ഉൾപ്പെടുന്ന സഹഗണങ്ങളായ "g""H", "g""H" എന്നിവ തുല്യമായി വരുന്നത് ആകുമ്പോൾ മാത്രമാണ്, അതായത്, സഹഗണത്തിലെ രണ്ട് അംഗങ്ങളുടെ ഹരണഫലം ഉപഗ്രൂപ്പിലെ അംഗമായിരിക്കും. സാധാരണ ഗതിയിൽ ഒരു ഉപഗ്രൂപ്പിന്റെ ഇടതും വലതും സഹഗണങ്ങൾ തുല്യമാകണമെന്നില്ല. അങ്ങനെ വരുന്ന ഉപഗ്രൂപ്പുകളെ - അതായത്, ഗ്രൂപ്പിലെ എല്ലാ അംഗങ്ങൾക്കും ആകുന്നവയെ - അഭിലംബ ഉപഗ്രൂപ്പുകൾ എന്ന് വിളിക്കുന്നു.

ഡൈഹെഡ്രൽ ഗ്രൂപ്പായ D ന്റെ പരിക്രമണങ്ങൾ മാത്രമടങ്ങിയ ഉപഗ്രൂപ്പായ "R" ന്റെ ഇടതുസഹഗണങ്ങൾ "R" തന്നെയും "U" = f"R" = {f, f, f, f} എന്ന ഗണവുമാണ്. ഈ സഹഗണത്തെ ഗ്രൂപ്പ് പട്ടികയിൽ പച്ചനിറത്തിൽ കാണിച്ചിരിക്കുന്നു. f"R" = "U" = "R"f ആയതിനാൽ "R" ഒരു അഭിലംബ ഉപഗ്രൂപ്പാണ്.

ഒരു ഗ്രൂപ്പിന്റെ ഏതെങ്കിലും ഉപഗ്രൂപ്പ് അഭിലംബമാണെങ്കിൽ അതിന്റെ സഹഗണങ്ങളുടെ മേൽ ഒരു ഗ്രൂപ്പ് സംക്രിയ നിർവചിക്കാനാകും. ഇങ്ങനെ ലഭിക്കുന്ന ഗ്രൂപ്പിനെ ഘടകഗ്രൂപ്പ് അഥവാ ഹരണഫലഗ്രൂപ്പ് എന്ന് വിളിക്കുന്നു. "G" യുടെ അഭിലംബ ഉപഗ്രൂപ്പാണ് "N" എന്നുണ്ടെങ്കിൽ ഘടകഗ്രൂപ്പിനെ ഇപ്രകാരം നിർവചിക്കാം:
"G" ഗ്രൂപ്പിൽ നിന്ന് പകർന്നുകിട്ടുന്ന സഹഗണ ഗുണനം (അഥവാ സഹഗണ സങ്കലനം‌) ആണ് ഘടകഗ്രൂപ്പിലെ സംക്രിയ: ("gN") • ("hN") = ("gh")"N". ഈ സംക്രിയ വ്യക്തമായി നിർവചിതമായിരിക്കുന്നത് ഉപഗ്രൂപ്പ് അഭിലംബമാവുമ്പോൾ മാത്രമാണ്.

ഏതൊരംഗത്തെയും അതിന്റെ സഹഗണത്തിലേക്ക് കൊണ്ടുപോകുന്ന ഫലനമായ ഒരു ഗ്രൂപ്പ് സമാംഗരൂപതയായിരിക്കാൻ വേണ്ടിയാണ് സംക്രിയ ഇപ്രകാരം നിർവചിക്കുന്നത്. "eN " = "N" എന്ന സഹഗണമാണ് ഘടകഗ്രൂപ്പിലെ തൽസമകം, "gN" എന്ന അംഗത്തിന്റെ വിപരീതം ("gN") = ("g")"N" എന്ന അംഗവും.

ഉദാഹരണമായി, എന്ന ഘടകഗ്രൂപ്പെടുക്കുക. ഈ ഗ്രൂപ്പിലെ അംഗങ്ങൾ "R" തന്നെയും "U" = f"R" എന്ന സഹഗണവുമാണ്. ഈ ഗ്രൂപ്പിന്റെ കെയ്ലി പട്ടിക വലതുഭാഗത്ത് കൊടുത്തിരിക്കുന്നു. "R" = {id, r, r, r} എന്ന ഉപഗ്രൂപ്പും അതിന്റെ ഘടകഗ്രൂപ്പും ക്രമഗ്രൂപ്പുകളാണ്, എന്നാൽ മാതൃഗ്രൂപ്പായ "D" ക്രമഗ്രൂപ്പല്ല. "R", എന്നീ ഗ്രൂപ്പുകളിൽ നിന്ന് "D" നെ നിർമ്മിക്കുന്നതുപോലെ ചെറിയ ഗ്രൂപ്പുകളിൽ നിന്ന് വലിയ ഗ്രൂപ്പുകളെ നിർമ്മിക്കാൻ സഹായിക്കുന്ന അമൂർത്ത ആശയമാണ് അർദ്ധനേർ ഉല്പന്നം.

ഉപഗ്രൂപ്പുകളെയും ഘടകഗ്രൂപ്പുകളെയുമുപയോഗിച്ച് ഏതൊരു ഗ്രൂപ്പിനെയും അതിന്റെ പ്രെസന്റേഷൻ വഴി വർണ്ണിക്കാവുന്നതാണ്. ഏതൊരു ഗ്രൂപ്പും അതിന്റെ ജനകങ്ങളുടെ സ്വതന്ത്രഗ്രൂപ്പിനെ അതിന്റെ ബന്ധങ്ങളുടെ ഉപഗ്രൂപ്പുകൊണ്ട് ഹരിച്ചുകിട്ടുന്ന ഘടകഗ്രൂപ്പാണ്. D എന്ന ഡൈഹെഡ്രൽ ഗ്രൂപ്പിന്റെ ജനകങ്ങൾ "r" എന്ന ഒരു 90° പരിക്രമണവും "f" എന്ന ഒരു പ്രതിഫലനവുമാണ് (ഉദാഹരണമായി, "r" = r, "f" = f എന്നെടുക്കാം) - അതായത്, ഗ്രൂപ്പിലെ മറ്റേതംഗത്തെയും ഈ അംഗങ്ങളുടെയും അവയുടെ വിപരീതങ്ങളുടെയും മേൽ ഗ്രൂപ്പ് സംക്രിയ പ്രയോഗിച്ച് നിർമ്മിക്കാവുന്നതാണ്. ഈ അംഗങ്ങളോടൊപ്പം
എന്ന ബന്ധങ്ങളും കൂടി ഉപയോഗിച്ചാൽ ഗ്രൂപ്പിനെ പൂർണ്ണമായി വർണ്ണിക്കാം. ഗ്രൂപ്പിന്റെ കെയ്ലി ഗ്രാഫ് നിർമ്മിക്കാനും അതിന്റെ പ്രെസന്റേഷൻ ഉപയോഗിച്ച് സാധിക്കും.

ഗ്രൂപ്പുകൾക്ക് ഗണിതത്തിനകത്തും പുറത്തും വളരെയേറെ ഉദാഹരണങ്ങളും പ്രയോഗങ്ങളുമുണ്ട്. മുകളിൽ വിവരിച്ച പൂർണ്ണസംഖ്യകളുടെ സങ്കലനഗ്രൂപ്പ് ഗ്രൂപ്പുകളെ മനസ്സിലാക്കുന്നതിൽ ആദ്യപടിയാണ്. സങ്കലനത്തിനു പകരം ഗുണനം സംക്രിയയായുള്ള ഗ്രൂപ്പുകളാണ് ഗുണനഗ്രൂപ്പുകൾ. അമൂർത്തബീജഗണിതത്തിൽ പ്രാധാന്യമുള്ള ഘടനകളുടെ അടിസ്ഥാനമാണിവ.

ഗ്രൂപ്പുകൾക്ക് മറ്റ് ഗണിതശാഖകളിലും പ്രയോഗങ്ങളുണ്ട്. ഗണിതവ്യൂഹങ്ങളെ ഗ്രൂപ്പുകളുമായി ബന്ധപ്പെടുത്തി ആ ഗ്രൂപ്പുകളുടെ സവിശേഷതകൾ പഠിക്കുന്നത് ഗണിതവ്യൂഹങ്ങളെ കൂടുതൽ മനസ്സിലാക്കാൻ സഹായിക്കുന്നു. ഉദാഹരണമായി, ഹെൻറി പോങ്കാരെ ബീജീയ സംസ്ഥിതി എന്ന ശാഖക്ക് തുടക്കം കുറിച്ചത് അടിസ്ഥാനഗ്രൂപ്പ് എന്ന ആശയം മുന്നോട്ടുവച്ചുകൊണ്ടാണ്. ഈ ആശയമുപയോഗിച്ച് സംസ്ഥിതിയിലെ സാമീപ്യം, സന്തതി മുതലായ ആശയങ്ങളെ ഗ്രൂപ്പ് ആശയങ്ങളുമായി ബന്ധപ്പെടുത്താനാകുന്നു. ഉദാഹരണമായി, അടിസ്ഥാനഗ്രൂപ്പിലെ അംഗങ്ങൾ വളയങ്ങളാണ്. വലതുഭാഗത്തെ രണ്ടാമത്തെ ചിത്രം ഒരു പ്രതലത്തിൽ നിന്ന് ഒരു ബിന്ദു നീക്കിയാൽ കിട്ടുന്ന ജ്യാമിതിയുടെ അടിസ്ഥാനഗ്രൂപ്പിലെ അംഗങ്ങളായ വളയങ്ങളെ കാണിക്കുന്നു. നീല വളയത്തെ സന്തതമായി ചുരുക്കിക്കൊണ്ട് ഒരു ബിന്ദുവായി മാറ്റാമെന്നതിനാൽ അത് null-homotopic ആണ്, അതിനാൽ അപ്രധാനവും. എന്നാൽ ഓറഞ്ച് നിറത്തിലെ വളയത്ത് ഇങ്ങനെ ചുരുക്കുന്നതിൽ നിന്ന് കേന്ദ്രത്തിലെ ബിന്ദു തടയുന്നു. ബിന്ദു ഒഴിവാക്കിയ പ്രതലത്തിന്റെ അടിസ്ഥാനഗ്രൂപ്പ് അനന്തവും ചാക്രികവുമാണ്. ഓറഞ്ച് വളയം (അഥവാ നീക്കപ്പെട്ട ബിന്ദുവിന് ചുറ്റും ഒരു തവണ കറങ്ങുന്ന ഏതെങ്കിലും വളയം) ഈ ഗ്രൂപ്പിന്റെ ജനകമാണ്. അതായത്, അടിസ്ഥാനഗ്രൂപ്പിന് പ്രതലത്തിലെ തുള കണ്ടുപിടിക്കാൻ സാധിക്കുന്നു.

ബഹിർവലയഗ്രൂപ്പുകൾ ഉൾപ്പെടെയുള്ള ഗ്രൂപ്പുകളെ പഠിക്കാൻ ജ്യാമിതീയ ഗ്രൂപ്പ് സിദ്ധാന്തം എന്ന ശാഖ ജ്യാമിതീയ ആശയങ്ങളെ ഉപയോഗിക്കുന്നു. ബീജീയജ്യാമിതി, സംഖ്യാസിദ്ധാന്തം എന്നിവ ഗ്രൂപ്പ് ആശയങ്ങൾ വ്യാപകമായി ഉപയോഗിക്കപ്പെടുന്ന ശാഖകളാണ്.

മേല്പറഞ്ഞ ശാഖകളിലേതുപോലെ ഗ്രൂപ്പുകൾക്ക് സൈദ്ധാന്തികപ്രാധാന്യം മാത്രമല്ല ഉള്ളത്. അമൂർത്ത ഗ്രൂപ്പ് ആശയങ്ങളെയും കമ്പ്യൂട്ടേഷണൽ ഗ്രൂപ്പ് സിദ്ധാന്തത്തിലെ അൽഗൊരിതങ്ങളെയും പ്രായോഗികതലത്തിൽ ഉപയോഗിക്കുന്ന ശാഖയാണ് ഗൂഢശാസ്ത്രം. പരിബദ്ധഗ്രൂപ്പുകളാണ് ഗൂഢശാസ്ത്രത്തിൽ കൂടുതലായി കൈകാര്യം ചെയ്യപ്പെടുന്നത്.

ഗണിതത്തിനു പുറമെ ഭൗതികശാസ്ത്രം, രസതന്ത്രം, കമ്പ്യൂട്ടർ സയൻസ് എന്നീ ശാസ്ത്രശാഖകളിലും വിവിധ ആവശ്യങ്ങൾക്ക് ഗ്രൂപ്പ് ആശയങ്ങൾ ഉപയോഗിക്കപ്പെടുന്നു.

പൂർണ്ണസംഖ്യകൾ, ഭിന്നകസംഖ്യകൾ മുതലായ സംഖ്യാവ്യവസ്ഥകൾക്ക് ഗ്രൂപ്പ് ഘടനയുണ്ട്. ഭിന്നകസംഖ്യകളുൾപ്പെടെയുള്ള ചില വ്യവസ്ഥകൾ സങ്കലനത്തിനു കീഴിലും ഗുണനത്തിനു കീഴിലും ഗ്രൂപ്പ് സ്വയംപ്രമാണങ്ങളനുസരിക്കുന്നു, അവയ്ക്ക് ഗ്രൂപ്പ് ഘടനയ്ക്കു പുറമെ വലയ, ക്ഷേത്ര ഘടനകകളുമുണ്ടാകും. അമൂർത്ത ബീജഗണിതത്തിലെ മറ്റ് ആശയങ്ങളായ മോഡ്യൂളുകൾ, സദിശസമഷ്ടികൾ, ആൾജിബ്രകൾ എന്നിവയ്ക്കും ഗ്രൂപ്പ് ഘടനയുണ്ട്.

പൂർണ്ണസംഖ്യാഗണമായ Z സങ്കലനത്തിനുകീഴിൽ മുകളിൽ വിശദീകരിച്ചതുപോലെ (Z, +) എന്ന ഗ്രൂപ്പ് സൃഷ്ടിക്കുന്നു. എന്നാൽ സങ്കലനത്തിനുപകരം ഗുണനം സംക്രിയയാക്കിയാൽ (Z, ·) ഗ്രൂപ്പാവുകയില്ല. സംവൃതിനിയമം, സാഹചര്യനിയമം, തൽസമകത്തിന്റെ അസ്തിത്വം എന്ന ഗ്രൂപ്പ് സ്വയംപ്രമാണങ്ങൾ അനുസരിക്കപ്പെടുന്നുണ്ടെങ്കിലും ഗണത്തിലെ എല്ലാ അംഗങ്ങൾക്കും വിപരിത അംഗങ്ങളില്ല എന്നതാണ് കാരണം. ഉദാഹരണമായി, "a" = 2 ഒരു പൂർണ്ണസംഖ്യയാണെങ്കിലും "a · b" = 1 എന്ന സമവാക്യത്തിന്റെ ഒരേയൊരു നിർദ്ധാരണമായ "b" = 1/2 ഒരു പൂർണ്ണസംഖ്യയല്ല.

ഗുണനത്തിലും സംഖ്യകൾക്ക് വിപരീതം വേണം എന്നതിനാൽ ഭിന്നസംഖ്യകൾ ഉപയോഗിച്ചുനോക്കാം:
"b" പൂജ്യമല്ലാത്ത പൂർണ്ണസംഖ്യകളുടെ ഹരണഫലങ്ങളെ ഭിന്നകസംഖ്യകൾ എന്ന് വിളിക്കുന്നു. ഭിന്നകസംഖ്യകളുടെ ഗണത്തെ Q എന്നാണ് സൂചിപ്പിക്കുന്നത്. ഗുണനം സംക്രിയയായുള്ള ഭിന്നസംഖ്യാഗണം ഇപ്പോഴും ഒരു ഗ്രൂപ്പായിട്ടില്ല. കാരണം, ഭിന്നസംഖ്യയായ പൂജ്യത്തിന് ഗുണനവിപരിതമില്ല. അതായത്, "x" · 0 = 1 എന്ന സമവാക്യമനുസരിക്കുന്ന "x" എന്ന ഭിന്നകമില്ലാത്തതിനാൽ (Q, ·) ഒരു ഗ്രൂപ്പല്ല.

എന്നാൽ പൂജ്യമൊഴികെയുള്ള ഭിന്നകസംഖ്യകളുടെ ഗണമായ Q \ {0} = {"q" ∈ Q, "q" ≠ 0} ഗുണനത്തിനു കീഴിൽ ഒരു ക്രമഗ്രൂപ്പ് സൃഷ്ടിക്കുന്നു അഥവാ എന്നാണ് ഈ ഗ്രൂപ്പിനെ സൂചിപ്പിക്കുന്നത്. സാഹചര്യനിയമവും തൽസമക അസ്തിത്വനിയമവും ഗുണനത്തിന്റെ പ്രത്യേകതകൾ മൂലം അനുസരിക്കപ്പെടുന്നു. പൂജ്യമല്ലാത്ത രണ്ട് ഭിന്നകസംഖ്യകളുടെ ഗുണനഫലം ഒരിക്കലും പൂജ്യമാകാത്തതിനാൽ സംവൃതിനിയമവും, "a"/"b" യുടെ ഗുണനവിപരിതം "b"/"a" ആയതിനാൽ വിപരീത അസ്തിത്വനിയമവും ഗ്രൂപ്പ് അനുസരിക്കുന്നു.

പൂജ്യമുൾപ്പെടെയുള്ള ഭിന്നകങ്ങളുടെ ഗണം സങ്കലനത്തിനുകീഴിലും ഒരു ഗ്രൂപ്പാണ്. ഒരേ ഗണത്തിൽ തന്നെ ഈവിധം സങ്കലനവും ഗുണനവും ചെയ്യുന്നത് കൂടുതൽ സങ്കീർണ്ണമായ ബീജീയഘടനയായ വലയങ്ങൾ നിർമ്മിക്കുന്നു. Q ഗണത്തിലെപ്പോലെ വലയത്തിൽ ഹരണവും സാധ്യമാണെങ്കിൽ ബീജീയഘടനയെ ക്ഷേത്രം എന്ന് വിളിക്കുന്നു, ക്ഷേത്രങ്ങൾക്ക് അമൂർത്തബീജഗണിതത്തിലും കമ്പ്യൂട്ടർ സയൻസിലും സുപ്രധാന സ്ഥാനമാണുള്ളത്. ഈ ബീജീയഘടനകളുടെ സവിശേഷതകൾ വിവരിക്കുന്നതിലും ഗ്രൂപ്പ് സിദ്ധാന്തത്തിലെ നിയമങ്ങൾ സഹായിക്കുന്നു.

"p" ഒരു അഭാജ്യസംഖ്യയാണെങ്കിൽ പൂർണ്ണസംഖ്യകളെ "p" കൊണ്ട് ഹരിച്ചാൽ കിട്ടുന്ന അശൂന്യ ശിഷ്ടങ്ങൾ ഒരു ഗ്രൂപ്പ് സൃഷ്ടിക്കുന്നു. "p" കൊണ്ട് ഹരിക്കാനാവാത്ത പൂർണ്ണസംഖ്യകളാണ് ഈ ഗ്രൂപ്പിലെ അംഗങ്ങൾ, എന്നാൽ ഈ സംഖ്യകളെ മോഡ്യുലോ "p" ആയാണ് കണക്കിലെടുക്കുക. അതായത്, രണ്ട് സംഖ്യകളുടെ വ്യത്യാസം "p" യുടെ ഗുണിതമാണെങ്കിൽ അവയെ തുല്യമായി കണക്കാക്കുന്നു. ഇങ്ങനെ നോക്കുമ്പോൾ 1 മുതൽ p-1 വരെയുള്ള സംഖ്യകളാണ് ഗ്രൂപ്പിലെ അംഗങ്ങൾ എന്നും പറയാം. ഉദാഹരണമായി, "p" = 5 ആണെങ്കിൽ ഗ്രൂപ്പിലെ അംഗങ്ങൾ 1, 2, 3, 4 എന്നിവയാണ്: അഞ്ചിന്റെ ഗുണിതങ്ങൾ ഗ്രൂപ്പിലെ അംഗങ്ങളല്ല; 6, -4 മുതലായ സംഖ്യകൾ 1 ന് തുല്യമായാണ് കണക്കാക്കുക താനും. ഗുണനമാണ് ഗ്രൂപ്പ് സംക്രിയ. ഈ ഗ്രൂപ്പിൽ 4 · 4 = 1 ആണ്. സാധാരണ രീതിയിലുള്ള ഗുണിതമായ 16 ഈ ഗ്രൂപ്പിൽ 1 ന് തുല്യമാണ് (16 − 1 = 15, ഇത് അഞ്ചിന്റെ ഗുണിതമാണ്) എന്നതാണിതിന് കാരണം. ഇതിനെ 16 ≡ 1 (mod 5) എന്നിങ്ങനെ സൂചിപ്പിക്കുന്നു.

"p" ഒരു അഭാജ്യസംഖ്യയായതിനാൽ "p" യുടെ ഗുണിതമല്ലാത്ത രണ്ട് സംഖ്യഗളുടെ ഗുണനഫലവും "p" യുടെ ഗുണിതമായിരിക്കുകയില്ല. അതിനാൽ ഈ ഗ്രൂപ്പ് സംവൃതിനിയമമനുസരിക്കുന്നുവെന്ന് കാണാം. ഗ്രൂപ്പിലെ തൽസമകം സാധാരണ ഗുണനത്തിലേതുപോലെ 1 ആണ്. പൂർണ്ണസംഖ്യകളുടെ ഗുണനത്തിന്റെ സാഹചര്യനിയമം ഗ്രൂപ്പ് സംക്രിയയിലേക്കും പകർന്നുകിട്ടുന്നു. നാലാമത്തെ ഗ്രൂപ്പ് സ്വയംപ്രമാണം പാലിക്കപ്പെടണമെങ്കിൽ "p" യുടെ ഗുണിതമല്ലാത്ത ഏതൊരു "a" യ്ക്കും 
എന്ന തരത്തിൽ ഒരു "b" ഉണ്ടായിരിക്കണം. ആയതിനാൽ അത്തരമൊരു "b" ഉണ്ടെന്ന് വരുന്നു, ബെസൗ അനന്യത ഉപയോഗിച്ച് ഇത് കണ്ടുപിടിക്കുകയും ചെയ്യാം. "p" = 5 ആണെങ്കിൽ 4 ന്റെ വിപരിതം 4 ഉം, 3 ന്റെ വിപരിതം 2 ഉമാണ് (3 · 2 = 6 ≡ 1 (mod 5)). അതായത്, ഗ്രൂപ്പ് സ്വയംപ്രമാണങ്ങളെല്ലാം ഇവിടെ പാലിക്കപ്പെടുന്നു. 

മോഡ്യുലോ അഭാജ്യസംഖ്യയായുള്ള ("p") പൂർണ്ണസംഖ്യകളുടെ ഗ്രൂപ്പ് യഥാർത്ഥത്തിൽ പരിബദ്ധക്ഷേത്രമായ F യുടെ ഗുണനഗ്രൂപ്പാണ്. F എന്നാണ് ഈ ഗ്രൂപ്പിനെ സൂചിപ്പിക്കുക. മുകളിൽ വിവരിച്ച ഗ്രൂപ്പായ (Q\{0}, ·) ന് സമാനമാണ് ഈ ഗ്രൂപ്പ്. ഈ ഗ്രൂപ്പുകൾ പബ്ലിക് കീ ഗൂഢശാസ്ത്രത്തിൽ പ്രധാന പങ്കു വഹിക്കുന്നു.

ഒരു ഗ്രൂപ്പിലെ എല്ലാ അംഗങ്ങളും ഒരു പ്രത്യേക അംഗത്തിന്റെ ഘാതങ്ങളായി (ഗുണനരിതിയിൽ എഴുതുമ്പോഴാണിത്, സങ്കലനരീതിയിലെഴുതുമ്പോൾ ഗുണിതങ്ങൾ) വരുന്നുവെങ്കിൽ ആ ഗ്രൂപ്പിനെ ചാക്രികഗ്രൂപ്പ് എന്ന് വിളിക്കുന്നു. ഒരു ചാക്രികഗ്രൂപ്പിലെ അംഗങ്ങൾ
എന്നിവയായിരിക്കും. ഇവിടെ , എന്നിങ്ങനെയാണ് ഉദ്ദേശിക്കുന്നത്. "a" എന്ന അംഗത്തെ ഗ്രൂപ്പിന്റെ ജനകം അഥവാ primitive element എന്ന് വിളിക്കുന്നു.

ഒന്നിന്റെ "n"-ആം മിശ്രസംഖ്യാമൂലങ്ങളുടെ ഗ്രൂപ്പ് ചാക്രികഗ്രൂപ്പിന് ഉദാഹരണമാണ്. ഈ ഗ്രൂപ്പിലെ അംഗങ്ങൾ "z" = 1 എന്ന സമവാക്യമനുസരിക്കുന്ന മിശ്രസംഖ്യകളും സംക്രിയ ഗുണനവുമാണ്. "n" അംഗങ്ങളുള്ള ഏത് ചാക്രികഗ്രൂപ്പും ഈ ഗ്രൂപ്പിന് സമരൂപമാണ്. ക്ഷേത്രസിദ്ധാന്തമുപയോഗിച്ച് F എന്ന ഗ്രൂപ്പ് ചാക്രികമാണെന്ന് തെളിയിക്കാനാകും. ഉദാഹരണമായി, "p" = 5 ആണെങ്കിൽ 3 ഈ ഗ്രൂപ്പിന്റെ ജനകമാണ് (3 = 3, 3 = 9 ≡ 4, 3 ≡ 2, 3 ≡ 1.).

ചില ചാക്രികഗ്രൂപ്പുകളിലെ അംഗങ്ങളുടെ എണ്ണം അനന്തമാണ്. ഈ ഗ്രൂപ്പുകളിൽ തൽസമകമല്ലാത്ത ഏതൊരംഗം "a" ക്കും, "a" യുടെ ഘാതങ്ങളെല്ലാം വ്യത്യസ്തമാണ്. അതായത്, ചാക്രികഗ്രൂപ്പ് എന്ന പേരുണ്ടെങ്കിലും, ഈ ഗ്രൂപ്പിലെ അംഗങ്ങളെ വീണ്ടും വീണ്ടും ഗുണിച്ച് തുടങ്ങിയേടത്തു തന്നെ എത്തിച്ചേരാനാകില്ല. അനന്തചാക്രികഗ്രൂപ്പുകളെല്ലാം പൂർണ്ണസംഖ്യകളുടെ സങ്കലനഗ്രൂപ്പായ (Z, +) ന് സമരൂപമാണ്.

ഒരു ഗ്രൂപ്പിന്റെ സംക്രിയ ഗ്രൂപ്പിലെ അംഗങ്ങളുടെ മേൽ ക്രമനിയമം പാലിക്കുന്നുവെങ്കിൽ ആ ഗ്രൂപ്പിനെ ക്രമഗ്രൂപ്പ് അഥവാ ആബേലിയൻ ഗ്രൂപ്പ് എന്ന് വിളിക്കുന്നു. അതായത്, ഗ്രൂപ്പിലെ ഏത് രണ്ട് അംഗങ്ങളുടെമേൽ സംക്രിയ ഉപയോഗിച്ചാലും കിട്ടുന്ന ഉത്തരം അംഗങ്ങളുടെ ക്രമത്തെ ആശ്രയിക്കരുത്. (G,•) എന്ന ക്രമഗ്രൂപ്പിലെ അംഗങ്ങളാണ് "a", "b" എങ്കിൽ "a" • "b" = "b" • "a" എന്ന് വരും.

മുകളിൽ ചാക്രികഗ്രൂപ്പുകളെക്കുറിച്ചുള്ള ഭാഗത്ത് വിശദീകരിച്ച രണ്ടുതരം ഗ്രൂപ്പുകളും ക്രമഗ്രൂപ്പുകളായതിനാൽ ചാക്രികഗ്രൂപ്പുകളെല്ലാം ക്രമഗ്രൂപ്പുകളാണെന്ന് കാണാം. ക്രമഗ്രൂപ്പുകളെക്കുറിച്ചുള്ള പഠനം വളരെയധികം വികസിച്ച ഒരു ഗ്രൂപ്പ് സിദ്ധാന്തശാഖയാണ്. പരിബദ്ധ ക്രമഗ്രൂപ്പുകളുടെ വർഗ്ഗീകരണം ഈ വിഷയത്തിലെ ഒരു പ്രധാന ഗവേഷണഫലമാണ്. ഗ്രൂപ്പ് കേന്ദ്രം, ക്രമവിനിമയകം മുതലായ ആശയങ്ങൾ ഒരു ഗ്രൂപ്പ് ക്രമഗ്രൂപ്പിൽ നിന്ന് എത്രത്തോളം വ്യതിചലിക്കുന്നു എന്ന് മനസ്സിലാക്കാൻ സഹായിക്കുന്നു.

ഗണിതവ്യൂഹങ്ങളുടെ സമമിതികൾ വിശദീകരിക്കുന്ന ഗ്രൂപ്പുകളാണ് സമമിതിഗ്രൂപ്പുകൾ. സമമിതികൾ മുകളിൽ വിശദീകരിച്ച ഡൈഹെഡ്രൽ ഗ്രൂപ്പിലേതുപോലെ ജ്യാമിതീയമോ ബഹുപദസമവാക്യങ്ങളുടെ നിർദ്ധാരണങ്ങളുടേതുപോലെ ബീജീയമോ ആകാം. ഗ്രൂപ്പ് സിദ്ധാന്തത്തെ സമമിതികളുടെ പഠനമായി കാണാവുന്നതാണ്. സമമിതികൾ മനസ്സിലാക്കുന്നത് ഗണിതവ്യൂഹങ്ങളുടെ പഠനത്തിൽ വളരെയേറെ സഹായിക്കുന്നു. ഒരു ഗ്രൂപ്പിലെ എല്ലാ അംഗങ്ങളും ഏതെങ്കിലും ഗണിതവസ്തുവിനുമേൽ ഗ്രൂപ്പ് നിയമത്തിനനുസൃതമായ ഏതെങ്കിലും ക്രിയ ചെയ്യുന്നുവെങ്കിൽ ആ ഗ്രൂപ്പ് ഗണിതവസ്തുവിനുമേൽ പ്രവർത്തിക്കുന്നതായി കണക്കാക്കുന്നു. ഉദാഹരണമായി, താഴെ വലതുഭാഗത്തായി കൊടുത്തിരിക്കുന്ന ഘടനയുടെമേൽ (2,3,7) ത്രികോണഗ്രൂപ്പ് ചെയ്യുന്ന ക്രിയ പച്ചനിറത്തിലുള്ള ത്രികോണങ്ങളെ (മറ്റുള്ളവയെയും) ക്രമചയത്തിന് വിധേയമാക്കുകയാണ്. ഗ്രൂപ്പ് പ്രവർത്തനം വഴി ഗ്രൂപ്പിന്റെ ഘടന അത് പ്രവർത്തിക്കുന്ന ഗണിതവസ്തുവിന്റെ ഘടനയുമായി ബന്ധപ്പെട്ടിരിക്കുന്നു.

ക്രിസ്റ്റലോഗ്രഫി മുതലായ രസതന്ത്രശാഖകളിൽ സ്പേസ് ഗ്രൂപ്പുകളും പോയിന്റ് ഗ്രൂപ്പുകളും തന്മാത്രകളുടെയും പരലുകളുടെയും സമമിതികൾ വിശദീകരിക്കുന്നു. ഇവയുടെ രാസ, ഭൗതിക സവിശേഷതകൾ നിശ്ചയിക്കുന്നതിൽ സമമിതികൾക്ക് പ്രധാന പങ്കുണ്ട്. ഈ സവിശേഷതകളെക്കുറിച്ചുള്ള ക്വാണ്ടം ഭൗതിക പഠനം എളുപ്പമാക്കാൻ ഗ്രൂപ്പ് സിദ്ധാന്തം സഹായിക്കുന്നു. ഉദാഹരണമായി, ചില ക്വാണ്ടം നിലകൾക്കിടയിൽ പ്രകാശിക അവസ്ഥാന്തരണം സാധ്യമല്ലെന്ന് നിലകളുടെ സമമിതികളിൽ നിന്ന് മനസ്സിലാക്കാം. ചില അവസരങ്ങളിൽ തന്മാത്രകൾക്ക് സമമിതിയിൽ വ്യത്യാസം വരുന്നത് പ്രവചിക്കാനും ഗ്രൂപ്പ് സിദ്ധാന്തത്തിന് സാധിക്കുന്നു. ഉയർന്ന സമമിതിയുള്ള ചില തന്മാത്രകൾ അസ്ഥിരമായിരിക്കുമെന്നും അതിനാൽ സമമിതി കുറയ്ക്കാൻ വേണ്ടി അവ ജ്യാമിതീയഘടനയിൽ വ്യത്യാസം വരുത്തുമെന്നും ഹെർമൻ ആർതർ യാൻ, എഡ്വേഡ് ടെല്ലർ എന്നിവർ ഗ്രൂപ്പ് സിദ്ധാന്തമുപയോഗിച്ച് തെളിയിച്ചു. ഈ പ്രതിഭാസത്തെ യാൻ-ടെല്ലർ പ്രഭാവം എന്ന് വിളിക്കുന്നു.

അവസ്ഥാന്തരണത്തിന് വിധേയമാകുന്ന വസ്തുക്കളുടെ ഭൗതികസവിശേഷതകളിലെ വ്യത്യാസം പ്രവചിക്കാനും ഗ്രൂപ്പ് സിദ്ധാന്തത്തിന്റെ സഹായം തേടാം. ഉദാഹരണമായി, ക്യൂബിക് പരലാകൃതിയിൽ നിന്ന് ടെട്രാഹെഡ്രൽ പരലാകൃതിയിലേക്ക് ഒരു വസ്തൂ മാറുമ്പോൾ അതിന്റെ സമമിതിയിൽ വ്യത്യാസം വരുന്നു. പാരാഇലക്ട്രിക് അവസ്ഥയിൽ നിന്ന് ഫെറോഇലക്ട്രിക് അവസ്ഥയിലേക്ക് ക്യൂറി താപനിലയിൽ വച്ച് പദാർത്ഥങ്ങൾക്ക് അവസ്ഥാന്തരണമുണ്ടാവുമ്പോൾ അവ ഉയർന്ന സമമിതിയുള്ള അവസ്ഥയിൽ നിന്ന് താഴ്ന്ന സമമിതിയുള്ള അവസ്ഥയിലേക്കാണ് മാറുന്നത്.

കണികാഭൗതികത്തിലും സമമിതിനഷ്ടം പ്രാധാന്യമർഹിക്കുന്നുണ്ട്. ഇത് ഗോൾഡ്സ്റ്റോൺ ബോസോണുകളുടെ ആവിർഭാവവുമായി ബന്ധപ്പെട്ടിരിക്കുന്നു

മാത്യൂ ഗ്രൂപ്പുകൾ ഉൾപ്പെടെയുള്ള പരിബദ്ധ സമമിതിഗ്രൂപ്പുകൾ കോഡിങ്ങ് സിദ്ധാന്തത്തിലും ഉപയോഗിക്കപ്പെടുന്നു. സിഡി പ്ലെയറുകളിലും അയക്കുന്ന വിവരങ്ങളിലെ തെറ്റുകൾ തിരുത്തുന്നതിലും ഇത് ഉപയോഗം കാണുന്നു. ഡിഫറെൻഷ്യൽ ഗാൽവ സിദ്ധാന്തം, ജ്യാമിതീയ നിശ്ചരസിദ്ധാന്തം എന്നിവയും സമമിതിഗ്രൂപ്പുകളുടെ പ്രയോഗമേഖലകളാണ്.

മാട്രിക്സുകൾ അംഗങ്ങളും മാട്രിക്സ് ഗുണനം സംക്രിയയുമായുള്ള ഗ്രൂപ്പുകളാണ് മാട്രിക്സ് ഗ്രൂപ്പുകൾ. സാരണികം പൂജ്യമല്ലാത്തതും (അതായത്, ഗുണനവിപരീതമുള്ളവ) അംഗങ്ങൾ വാസ്തവികസംഖ്യകളുമായ "n"×"n" മാട്രിക്സുകളുടെ ഗ്രൂപ്പാണ് "GL"("n", R) എന്ന് സൂചിപ്പിക്കുന്ന സാമാന്യ രേഖീയഗ്രൂപ്പ്. ഇവയുടെ ഉപഗ്രൂപ്പുകളെയാണ് മാട്രിക്സ് ഗ്രൂപ്പുകൾ അഥവാ രേഖീയഗ്രൂപ്പുകൾ എന്ന് വിളിക്കുന്നത്. മുകളിൽ വിവരിച്ച ഡൈഹെഡ്രൽ ഗ്രൂപ്പ് ഒരു ചെറിയ മാട്രിക്സ് ഗ്രൂപ്പാണ്. "n" മാനങ്ങളിലെ എല്ലാ പരിക്രമണങ്ങളെയും സൂചിപ്പിക്കുന്ന മാട്രിക്സുകളടങ്ങിയ വിശിഷ്ട ഓർത്തോഗണൽ ഗ്രൂപ്പ് "SO"("n") ഒരു പ്രധാന മാട്രിക്സ് ഗ്രൂപ്പാണ്. ഓയ്ലർ കോണുകൾ വഴി പരിക്രമണമാട്രിക്സുകൾ കമ്പ്യൂട്ടർ ഗ്രാഫിക്സിൽ ഉപയോഗിക്കപ്പെടുന്നു.

ഗ്രൂപ്പുകളെ കൂടുതൽ ആഴത്തിൽ മനസ്സിലാക്കാൻ സഹായിക്കുന്ന ഒരു ശാഖയാണ് പ്രാതിനിധ്യസിദ്ധാന്തം. മറ്റ് സമഷ്ടികളുടെമേലുള്ള ഗ്രൂപ്പ് പ്രവർത്തനം വഴിയാണ് പ്രാതിനിധ്യസിദ്ധാന്തം ഗ്രൂപ്പുകളെ പഠിക്കുന്നത്. ഗ്രൂപ്പ് പ്രവർത്തനങ്ങൾ ത്രിമാന യൂക്ലിഡിയൻ സമഷ്ടി (R) ഉൾപ്പെടെയുള്ള സദിശസമഷ്ടികളുടെ മേലാണെങ്കിൽ ആ ഗ്രൂപ്പ് പ്രാതിനിധ്യങ്ങളെ രേഖീയ പ്രാതിനിധ്യങ്ങൾ എന്ന് വിളിക്കുന്നു. "G" എന്ന ഗ്രൂപ്പിന്റെ "n" മാനങ്ങളുള്ള വാസ്തവിക സദിശസമഷ്ടിക്കുമേലുള്ള പ്രാതിനിധ്യം ഗ്രൂപ്പിൽ നിന്ന് സാമാന്യ രേഖീയഗ്രൂപ്പിലേക്കുള്ള
എന്ന ഗ്രൂപ്പ് സമാംഗരൂപതയാണ്. അമൂർത്തമായ ഗ്രൂപ്പ് സംക്രിയയെ മാട്രിക്സ് ഗുണനമാക്കി മാറ്റുക വഴി ഗ്രൂപ്പിന്മേൽ മൂർത്തമായ കണക്കുകൂട്ടലുകൾ നടത്താൻ ഇത് സഹായിക്കുന്നു.

ഒരു ഗ്രൂപ്പിന്റെ ഗണിതവസ്തുവിനുമേലുള്ള പ്രവർത്തനം ആ ഗണിതവസ്തുവിനെക്കുറിച്ചും ഗ്രൂപ്പിനെക്കുറിച്ചും കൂടുതൽ കാര്യങ്ങൾ മനസ്സിലാക്കാൻ സഹായിക്കുന്നു. ലീ ഗ്രൂപ്പുകൾ, ബീജീയഗ്രൂപ്പുകൾ, സംസ്ഥിതീയഗ്രൂപ്പുകൾ മുതലായവയുടെ പഠനത്തിൽ പ്രാതിനിധ്യസിദ്ധാന്തം പ്രധാന പങ്കുവഹിക്കുന്നു.

ബഹുപദസമവാക്യങ്ങളുടെ സമമിതികളുപയോഗിച്ചുകൊണ്ട് അവയുടെ നിർദ്ധാരണം എളുപ്പമാക്കാൻ സഹായിക്കുന്ന ഗ്രൂപ്പുകളാണ് ഗാൽവ ഗ്രൂപ്പുകൾ. ഉദാഹരണമായി, "ax" + "bx" + "c" = 0 എന്ന ദ്വിമാനസമവാക്യത്തിന്റെ മൂലങ്ങൾ
എന്നിവയാണ്. ഈ വ്യഞ്ജകത്തിൽ "+", "−" ചിഹ്നങ്ങൾ തമ്മിൽ പരസ്പരം മാറ്റുന്നത് മൂലങ്ങളുടെ ക്രമചയത്തിന് തുല്യമാണ്, ഇതിനെ ലളിതമായ ഒരു ഗ്രൂപ്പ് സംക്രിയയായി കണക്കാക്കാം. ഇതുപോലെ കൃതി മൂന്നും നാലുമുള്ള ബഹുപദസമവാക്യങ്ങളുടെയും മൂലങ്ങൾ കണ്ടുപിടിക്കാൻ സഹായിക്കുന്ന സൂത്രവാക്യങ്ങളുണ്ട്. എന്നാൽ അഞ്ചോ അധികമോ കൃതിയുള്ള ബഹുപദസമവാക്യങ്ങൾക്കൊന്നും നിർദ്ധാരണം കണ്ടുപിടിക്കാൻ പൊതുവായ സൂത്രവാക്യങ്ങളില്ല. ബഹുപദസമവാക്യങ്ങൾക്ക് ദ്വിമാനസമവാക്യത്തിലേതുപോലെ സങ്കലനം, വ്യവകലനം, മൂലങ്ങൾ എന്നിവ മാത്രമുപയോഗിച്ചുള്ള നിർദ്ധാരണങ്ങളുണ്ടോ എന്ന് ബന്ധപ്പെട്ട ഗാൽവ ഗ്രൂപ്പുകളുടെ സവിശേഷതകളുപയോഗിച്ച് കണ്ടുപിടിക്കാം.

അംഗങ്ങളുടെ എണ്ണം പരിബദ്ധമായുള്ള ഗ്രൂപ്പുകളാണ് പരിബദ്ധഗ്രൂപ്പുകൾ. ഗ്രൂപ്പിലെ അംഗങ്ങളുടെ എണ്ണത്തെ കോടി എന്ന് വിളിക്കുന്നു. "N" വസ്തുക്കളുടെ ക്രമചയങ്ങളുടെ ഗ്രൂപ്പായ സമമിതീയഗ്രൂപ്പ് "S" പരിബദ്ധഗ്രൂപ്പുകളുടെ ഒരു പ്രധാന വർഗ്ഗമാണ്. കെയ്ലി പ്രമേയമനുസരിച്ച് ഏതൊരു പരിബദ്ധഗ്രൂപ്പിനെയും ഒരു സമമിതീയഗ്രൂപ്പിന്റെ ഉപഗ്രൂപ്പായി എഴുതാൻ സാധിക്കും.

"G" എന്ന ഗ്രൂപ്പിലെ അംഗമാണ് "a" എന്നുണ്ടെങ്കിൽ "a = e" എന്ന സമവാക്യം ശരിയായി വരുന്ന ഏറ്റവും ചെറിയ ധനസംഖ്യയായ "n" നെ "a" യുടെ കോടി എന്ന് വിളിക്കുന്നു (• ഗ്രൂപ്പ് സംക്രിയയെ സൂചിപ്പിക്കുന്നുവെങ്കിൽ ). "G" ഒരു പരിബദ്ധഗ്രൂപ്പാണെങ്കിൽ ഏതൊരംഗത്തിനും "a = e" സമവാക്യം ശരിയായിവരുന്ന ഒരു "n" ഉണ്ടായിരിക്കും, എന്നാൽ അനന്തഗ്രൂപ്പിലെ അംഗങ്ങൾക്ക് ഇങ്ങനെ ഉണ്ടായിക്കൊള്ളണമെന്നില്ല. "a" യുടെ കോടി "a" ജനകമായ ഉപഗ്രൂപ്പിന്റെ കോടിക്ക് തുല്യമാണ്.

സഹഗണങ്ങളുൾപ്പെടെയുള്ള ആശയങ്ങളുപയോഗിച്ചുള്ള കൂടുതൽ സങ്കീർണ്ണമായ എണ്ണൽ രിതികൾ പരിബദ്ധഗ്രൂപ്പുകളെക്കുറിച്ച് കൂടുതൽ മനസ്സിലാക്കാൻ സഹായിക്കുന്നു: ഏതൊരു ഗ്രൂപ്പിന്റെയും കോടി അതിന്റെ ഓരോ ഉപഗ്രൂപ്പിന്റെയും കോടിയുടെ ഗുണിതമായിരിക്കുമെന്ന് ലഗ്രാഞ്ച് പ്രമേയം പറയുന്നു. ഇതിന്റെ ഭാഗികവിപരിതമാണ് സൈലോ പ്രമേയങ്ങൾ.

മുകളിൽ വിവരിച്ച ഡൈഹെഡ്രൽ ഗ്രൂപ്പായ D ൽ 8 അംഗങ്ങളാണുള്ളത്. ഗ്രൂപ്പിലെ അംഗമായ r ന്റെയും അത് ജനകമായ "R" എന്ന ഉപഗ്രൂപ്പിന്റെയും കോടി 4 ആണ്. പ്രതിഫലന അംഗങ്ങളുടെയെല്ലാം കോടികൾ 2 ആണ്. ലഗ്രാഞ്ച് പ്രമേയം പ്രവചിക്കുന്നതുപോലെ ഈ കോടികളെല്ലാം ഗ്രൂപ്പ് കോടിയുടെ ഘടകങ്ങളാണെന്ന് കാണാം.

ഗണിതസങ്കല്പങ്ങളുടെ പൂർണ്ണമായ വർഗ്ഗീകരണം നടത്തി പട്ടികകളുണ്ടാക്കാൻ ഗണിതജ്ഞർ ശ്രമിക്കാറുണ്ട്. എന്നാൽ പരിബദ്ധഗ്രൂപ്പുകളെ ഇപ്രകാരം വർഗ്ഗീകരിക്കാൻ ശ്രമിക്കുന്നത് സങ്കീർണ്ണമായ ഗണിതത്തിലേക്ക് നയിക്കുന്നു. ലഗ്രാഞ്ച് പ്രമേയമനുസരിച്ച് കോടി "p" എന്ന അഭാജ്യസംഖ്യയായുള്ള ഗ്രൂപ്പുകളെല്ലാം ചാക്രികഗ്രൂപ്പുകളാണ് (Z). "p" കോടിയുള്ള ഗ്രൂപ്പുകളൊക്കെ ക്രമഗ്രൂപ്പുകളാണെന്ന് തെളിയിക്കാനാകും, എന്നാൽ "p" കോടിയുള്ള ഗ്രൂപ്പുകൾ ക്രമമാകണമെന്നില്ല (ഡൈഹെഡ്രൽ ഗ്രൂപ്പായ D ഉദാഹരണമാണ്). കമ്പ്യൂട്ടർ ആൾജിബ്ര സിസ്റ്റങ്ങളുപയോഗിച്ച് ചെറിയ ഗ്രൂപ്പുകളെയൊക്കെ പട്ടികപ്പെടുത്താനാകും, എന്നാൽ എല്ലാ പരിബദ്ധഗ്രൂപ്പുകളെയും ഇതുവരെ ഇങ്ങനെ വർഗ്ഗീകരിച്ച് പട്ടികപ്പെടുത്താൻ സാധിച്ചിട്ടില്ല.

എന്നിരുന്നാലും ഈ ദിശയിലേക്കുള്ള ഒരു പ്രധാന കാൽവെപ്പാണ് പരിബദ്ധ ലളിതഗ്രൂപ്പുകളുടെ വർഗ്ഗീകരണം. തുച്ഛമല്ലാത്ത ഒരു ഗ്രൂപ്പിന്റെ അഭിലംബ ഉപഗ്രൂപ്പുകൾ തുച്ഛ ഉപഗ്രൂപ്പും ആ ഗ്രൂപ്പു തന്നെയും ആണെങ്കിൽ ഗ്രൂപ്പിനെ ലളിതം എന്ന് വിളിക്കുന്നു. എല്ലാ പരിബദ്ധഗ്രൂപ്പുകളെയും നിർമ്മിച്ചിരിക്കുന്നത് പരിബദ്ധ ലളിതഗ്രൂപ്പുകൾ കൊണ്ടാണെന്ന് ജോർഡാൻ-ഹോൾഡർ പ്രമേയം പറയുന്നു. ആധുനിക ഗ്രൂപ്പ് സിദ്ധാന്തത്തിലെ ഒരു മുഖ്യമായ നേട്ടമായാണ് ഈ വർഗ്ഗീകരണത്തെ കണക്കാക്കുന്നത്. 1983-ൽ ഡാനിയൽ ഗോറൻസ്റ്റൈൻ ആണ് പരിബദ്ധ ലളിതഗ്രൂപ്പുകളെല്ലാം വർഗ്ഗീകരിക്കപ്പെട്ടതായി പ്രഖ്യാപിച്ചത്. എന്നാൽ quasithin ഗ്രൂപ്പുകളുടെ വർഗ്ഗീകരണത്തിന്റെ കാര്യം അദ്ദേഹം ശരിയായി മനസ്സിലാക്കിയിരുന്നില്ല. ഈ പ്രത്യേക ഗ്രൂപ്പിന്റെ കാര്യത്തിൽ തെളിവു കണ്ടുപിടിച്ച മൈക്കൽ ആഷ്ബാക്കർ ആണ് 2004-ൽ ലളിതഗ്രൂപ്പുകളുടെ വർഗ്ഗീകരണം പൂർത്തിയാക്കിയത്. പൂർണ്ണമായ വർഗ്ഗീകരണത്തിന്റെ തെളിവ് നൂറോളം ഗണിതജ്ഞരുടെ നൂറുകണക്കിന് ലേഖനങ്ങളിലായി പതിനായിരക്കണക്കിന് പേജൂകളെടുത്തു. 1998-ലെ ഫീൽഡ്സ് മെഡൽ ജേതാവായ റിച്ചാർഡ് ബോർച്ചെർഡ്സ് ഏറ്റവും വലിയ സ്പൊറാഡിക് ലളിതഗ്രൂപ്പായ മോൺസ്റ്റർ ഗ്രൂപ്പിന് മോഡ്യുലർ ഫലനങ്ങളുമായും ഭൗതികശാസ്ത്രത്തിലെ സ്ട്രിങ് തിയറിയുമായും ഉള്ള അടിസ്ഥാനപരമായ ബന്ധം തെളിയിച്ചു.

പല ഗ്രൂപ്പുകളും മറ്റ് ഗണിതഘടനകൾക്കും ഉദാഹരണങ്ങളാണ്. വർഗ്ഗസിദ്ധാന്തത്തിന്റെ ഭാഷയിൽ പറഞ്ഞാൽ, അവ ഒരു വർഗ്ഗത്തിലെ ഗ്രൂപ്പ് വസ്തുക്കളാണ്. അതായത്, അവ മറ്റൊരു ഗണിതഘടനയിലെ ഗ്രൂപ്പ് സ്വയംപ്രമാണങ്ങൾക്ക് സമാനമായ പരിവർത്തനങ്ങളടങ്ങിയ വസ്തുക്കളാണ്. ഉദാഹരണമായി, ഏതൊരു ഗ്രൂപ്പും ഒരു ഗണം കൂടിയായതിനാൽ ഓരോ ഗ്രൂപ്പും ഗണങ്ങളുടെ വർഗ്ഗത്തിലെ ഒരു ഗ്രൂപ്പ് വസ്തുവാണ്.

ചില സംസ്ഥിതീയസമഷ്ടികളിൽ ഗ്രൂപ്പ് സംക്രിയ നിർവചിക്കാനാവും. ഗ്രൂപ്പ് നിയമവും സംസ്ഥിതിയുടെ സവിശേഷതകളും ഒത്തുപോകണമെന്നുണ്ടെങ്കിൽ ഗ്രൂപ്പ് സംക്രിയകൾ സന്തതഫലനങ്ങളായിരിക്കണം. അതായത് "g", "h" എന്നിവ അല്പം മാത്രമേ മാറുന്നുള്ളൂ എങ്കിൽ "g" എന്നിവയും അല്പമേ മാറാൻ പാടുള്ളൂ. ഇത്തരം ഗ്രൂപ്പുകളെ സംസ്ഥിതീയഗ്രൂപ്പുകൾ എന്ന് വിളിക്കുന്നു. സംസ്ഥിതീയസമഷ്ടികളുടെ വർഗ്ഗത്തിലെ ഗ്രൂപ്പ് വസ്തുക്കളാണിവ. സങ്കലനം സംക്രിയയായ വാസ്തവികസംഖ്യകളുടെ ഗ്രൂപ്പ് , ഗുണനം സംക്രിയയായ അശൂന്യ വാസ്തവികസംഖ്യകളുടെ ഗ്രൂപ്പ് തുടങ്ങിയവ ഉദാഹരണങ്ങളാണ്. ഈ ഗ്രൂപ്പുകളെല്ലാം തദ്ദേശീയമായി സാന്ദ്രമായതിനാൽ (locally compact) അവയ്ക്ക് ഹാർ അളവുകളുണ്ട്, അവയെ ഹാർമോണിക് അനാലിസിസ് വഴി പഠിക്കാനാകും. 

ഈ ക്ഷേത്രങ്ങൾക്കു മേലുള്ള മാട്രിക്സ് ഗ്രൂപ്പുകളും സംഖ്യാസിദ്ധാന്തത്തിലെ അഡെൽ വലയങ്ങളും അഡെൽ ബീജീയഗ്രൂപ്പുകളും മറ്റ് ഉദാഹരണങ്ങളാണ്. അനന്തക്ഷേത്രങ്ങളുടെ വിപുലീകരണങ്ങളുടെ ഗാൽവ ഗ്രൂപ്പുകൾക്കുമേലും (കേവല ഗാൽവ ഗ്രൂപ്പ് ഉദാഹരണമാണ്) ക്രൾ സംസ്ഥിതി എന്ന സംസ്ഥിതി ചേർക്കാനാകും. ബീജീയജ്യാമിതിയുടെ ആവശ്യങ്ങൾക്കായി ഈ ആശയത്തിന്റെ സാമാന്യവൽക്കരണമാണ് എറ്റാലെ അടിസ്ഥാനഗ്രൂപ്പ്.

മെനിഫോൾഡ് ഘടനയുള്ള ഗ്രൂപ്പുകളാണ് ലീ ഗ്രൂപ്പുകൾ. അതായത്, തദ്ദേശീയമായി അവ ഏതെങ്കിലും മാനമുള്ള യൂക്ലിഡിയൻ സമഷ്ടിക്ക് സമാനമായിരിക്കും. നോർവീജിയൻ ഗണിതജ്ഞനായ സോഫസ് ലീയുടെ ബഹുമാനാർഥമാണ് ഈ നാമകരണം. ഇവിടെയും മെനിഫോൾഡ് ഘടന ഗ്രൂപ്പ് സ്വയംപ്രമാണങ്ങളുമായി ഒത്തുപോവണമെങ്കിൽ ഗുണനവും വിപരീതവും smooth ഫലനങ്ങളായിരിക്കണം. മേൽ വിവരിച്ച സാമാന്യ രേഖീയഗ്രൂപ്പ് "n"×"n" മാട്രിക്സുകളുടെ സമഷ്ടിയുടെ തുറന്ന ഉപഗണമായതിനാൽ ഒരു ലീ ഗ്രൂപ്പാണ്.

ലീ ഗ്രൂപ്പുകൾ ആധുനിക ഭൗതികശാസ്ത്രത്തിൽ വളരെ പ്രാധാന്യമുള്ളവയാണ്. സന്തതസമമിതികളെ നോയ്തർ സിദ്ധാന്തം ഭൗതികശാസ്ത്രത്തിലെ സംരക്ഷിതപരിമാണങ്ങളുമായി ബന്ധപ്പെടുത്തുന്നു. പരിക്രമണം, സ്ഥലത്തിലും കാലത്തിലുമുള്ള നീക്കൽ (translation) എന്നിവ ബലതന്ത്രത്തിലെ അടിസ്ഥാനപരമായ സന്തതസമമിതികളാണ്. ഇവ യഥാക്രമം കോണീയസംവേഗം, രേഖീയസംവേഗം, ഊർജ്ജം എന്നിവയുടെ സംരക്ഷണവുമായി ബന്ധപ്പെട്ടിരിക്കുന്നു. ആപേക്ഷികമായി ചലിച്ചുകൊണ്ടിരിക്കുന്ന രണ്ട് നിരീക്ഷകരുടെ സ്ഥലകാല അളവുകളെ തമ്മിൽ ബന്ധപ്പെടുത്തുന്ന ലോറെന്റ്സ് പരിവർത്തനം മറ്റൊരുദാഹരണമാണ്. മിങ്കോവ്സ്കി സമഷ്ടിയിലെ പരിക്രമണസമമിതിയായി ഇതിന്റെ കണ്ട് തികച്ചും ഗ്രൂപ്പ് സിദ്ധാന്തരിതിയിൽ ഈ പരിവർത്തനങ്ങൾ കണ്ടെത്താവുന്നതാണ്. സാമാന്യ ആപേക്ഷികതാസിദ്ധാന്തത്തിൽ സ്ഥലകാലത്തിന്റെ മാതൃകയാണിത്. നീക്കലുകലും കൂടി ഉൾപ്പെടുത്തിയാൽ മിങ്കോവ്സ്കി സമഷ്ടിയിലെ സമമിതികളുടെ ഗ്രൂപ്പ് പോങ്കാരെ ഗ്രൂപ്പ് എന്നറിയപ്പെടുന്നു. ഇതിന് സാമാന്യ ആപേക്ഷികതയിലും ക്വാണ്ടം ഫീൽഡ് സിദ്ധാന്തത്തിലും ഉപയോഗമുണ്ട്. ഗേജ് സിദ്ധാന്തത്തിന്റെ സഹായത്തോടെ ഭൗതികശാസ്ത്രത്തിലെ പ്രതിപ്രവർത്തനങ്ങളെ വിശദീകരിക്കുന്നതിൽ തദ്ദേശീയസമമിതികൾക്ക് കേന്ദ്രസ്ഥാനമുണ്ട്.




</doc>
<doc id="207115" url="https://ml.wikipedia.org/wiki?curid=207115" title="ഉന്മുക്ത് ചന്ദ്">
ഉന്മുക്ത് ചന്ദ്

ഉന്മുക്ത് ചന്ദ് (ജനനം 26 മാർച്ച് 1993, ഡൽഹി) ഒരു ഇന്ത്യൻ ക്രിക്കറ്ററാണ്. 2012ൽ ഓസ്ട്രേലിയയിൽ നടന്ന അണ്ടർ-19 ക്രിക്കറ്റ് ലോകകപ്പിൽ വിജയികളായ ഇന്ത്യൻ ടീമിന്റെ ക്യാപ്റ്റനായിരുന്നു ഉന്മുക്ത്. ഫൈനലിൽ ഓസ്ട്രേലിയൻ അണ്ടർ-19 ടീമിനെതിരെ പുറത്താകാതെ 111 റൺസ് നേടി ടീമിന്റെ വിജയത്തിൽ നിർണായക പങ്ക് വഹിച്ചു കേരളത്തിലെ ഇദ്ദേഹത്തിന്റെ കടുത്ത ഒരു ആരാധകനാണ് അഭിഷേക് സി കേരളത്തിലെ വയനാട് ജില്ലയിൽ മാനന്തവാടിക്കടുത്ത് പേരിയ വില്ലേജിലാണ് ഇദ്ദേഹത്തിന്റെ താമസം 

ഇന്ത്യ അണ്ടർ 19 ടീമിൽ ഉന്മുക്ത് ചന്ദിന്റെ റെക്കോർഡുകൾ: 

 കേരളത്തിലെ ഇദ്ദേഹത്തിന് കടുത്ത ഒരു ആരാധകനുണ്ട് ' വയനാട്ടിലെ മാനന്തവാടിക്കടുത്ത് പേര്യ വില്ലേജിലെ അഭിഷേക് .സി എന്ന് പേരുള്ള യുവാവാണ് ഇദ്ദേഹത്തെ കടുത്ത രീതിയിൽ ആരാധിക്കുന്നത്


</doc>
<doc id="207129" url="https://ml.wikipedia.org/wiki?curid=207129" title="ഇന്ത്യയിലെ സംസ്ഥാനങ്ങളുടെയും കേന്ദ്രഭരണപ്രദേശങ്ങളുടെയും തലസ്ഥാനങ്ങളുടെ പട്ടിക">
ഇന്ത്യയിലെ സംസ്ഥാനങ്ങളുടെയും കേന്ദ്രഭരണപ്രദേശങ്ങളുടെയും തലസ്ഥാനങ്ങളുടെ പട്ടിക


</doc>
<doc id="207131" url="https://ml.wikipedia.org/wiki?curid=207131" title="ക്യു പനി">
ക്യു പനി

കോക്സിയെല്ല ബർനെറ്റി എന്ന ബാക്ടീരിയം മനുഷ്യരിലും മറ്റ് മൃഗങ്ങളിലും ഉണ്ടാക്കുന്ന രോഗമാണ് ക്യു പനി. കാലികളിലും വളർത്തുമൃഗങ്ങളായ പൂച്ചകളിലും പട്ടികളിലും ഈ അസുഖം കാണപ്പെട്ടുവരുന്നുണ്ട്. ബാക്ടീരിയയുടെ ബീജകോശം ശ്വസിക്കുന്നതിലൂടെയാണ് ഈ അസുഖം പിടിപെടുന്നത്. കൂടാതെ, രോഗമുള്ള മൃഗങ്ങളുടെ മൂത്രം, മലം, ശുക്ലം എന്നിവയുമായി സമ്പർക്കം ഉണ്ടാവുന്നതിലൂടെയും അസുഖം പിടിപെടുന്നു. ശരീരത്തിൽ പ്രവേശിച്ച ശേഷം 9 മുതൽ 90 വരെ ദിവസങ്ങളിൽ ബാക്ടീരിയം നിർജ്ജീവാവസ്ഥയിലായിരിക്കും. കോക്സിയെല്ല പൂർണ്ണ അന്തർകോശ ജീവിയാണ്.

എഡ്വാർഡ് ഹോൾബ്രൂക് ഡെറിക്ക് എന്ന ഓസ്ട്രേലിയൻ ശാസ്ത്രജ്ഞനാണ് ക്യു പനിയെ ആദ്യമായി വിവരിച്ചത്. ക്യു എന്നത് ഇംഗ്ലിഷ് ഭാഷയിലെ 'ക്വറി' എന്ന വാക്കിനെ സൂചിപ്പിക്കുന്നു. ക്വറി എന്നാൽ ചോദ്യം എന്നാണർത്ഥം. രോഗത്തിനു കാരണകാരിയായ ജീവിയെ കണ്ടുപിടിക്കാനാവാതിരുന്നതുകൊണ്ടാണ് രോഗത്തിന് ഈ പേര് നൽകിയത്. ക്വീൻസ്ലാന്റ് പനി എന്ന് ഈ രോഗത്തെ നാമകരണം ചെയ്യാൻ ശ്രമമുണ്ടായെങ്കിലും, അത് ഓസ്ട്രേലിയയിലെ കാലിവിപണനത്തെ പ്രതികൂലമായി ബാധിച്ചേക്കാമെന്ന് കണ്ട് ക്വറി പനി എന്ന് നാമകരണം ചെയ്യുകയായിരുന്നു.
ഫ്രാങ്ക് ബർണെറ്റ്, മെവിസ് ഫ്രീമാൻ എന്നീ ശാസ്ത്രജ്ഞരാണ് ഡോ. ഡെറിക്കിന്റെ രോഗികളിൽ നിന്നും ഈ ബാക്ടീരിയയെ ആദ്യമായി വേർതിരിച്ചത്. ഇത് റിക്കറ്റ്സിയ ജനുസ്സിൽ പെട്ട ബാക്ടീരിയ ആണെന്നായിരുന്നു ആദ്യകാലങ്ങളിൽ കരുതിപ്പോന്നിരുന്നത്. എന്നാൽ പിന്നീട് റിക്കറ്റ്സിയ, ഫ്രാൻസിസെല്ല, ലീജിയൊണെല്ല എന്നീ ബാക്ടീരിയകളുമായി സാമ്യം പുലർത്തുന്ന മറ്റൊരു ജനുസ്സാണ് ഇവയെന്ന് കണ്ടെത്തി. മേൽപ്പറഞ്ഞ ബാക്ടീരിയകളെപ്പോലെ ഇതും ഒരു പ്രോട്ടോബാക്ടീരിയയാണ്.

ബാക്ടീരിയ ശരീരത്തിൽ പ്രവേശിച്ച് മൂന്നോ-നാലോ ആഴ്ചകൾക്കുള്ളിൽ രോഗലക്ഷണങ്ങൾ പ്രകടമാകും. പനി, ക്ഷീണം, പേശിവേദന, തലവേദന, സന്ധിവേദന, അമിത വിയർപ്പ്, വിശപ്പില്ലായ്മ, കഫമില്ലാത്ത ചുമ, നെഞ്ചുവേദന, വയറിളക്കം എന്നിവ രോഗലക്ഷണങ്ങളാണ്. പനി ഏകദേശം 14 ദിവസങ്ങളോളം നീണ്ടുനിൽക്കും. രോഗബാധിതരിൽ പകുതി പേർക്കും രോഗലക്ഷണങ്ങൾ ഉണ്ടാവുകയില്ല.അസുഖം മൂർച്ഛിച്ച് അപ്രാരൂപിക ന്യുമോണിയയായോ, അക്യൂട്ട് റെസ്പിരേറ്ററി ഡിസ്ട്രസ് സിൻഡ്രോം ആയോ മാറിയേക്കാം. അപൂർവ്വമായി കരൾവീക്കവും, എന്റോകാർഡൈറ്റിസും ക്യു പനി മൂലം ഉണ്ടാവാറുണ്ട്.
ക്യു പനി ബാധിച്ച മൃഗങ്ങളിൽ ന്യുമോണിയയും, പനിയും, വിശപ്പില്ലായ്മയും കാണപ്പെടുന്നു.

രോഗനിർണ്ണയം നടത്തുന്നത് രക്തപരിശോധനയിലൂടെയാണ്. ബാക്ടീരിയയ്ക്കെതിരായ ആന്റിബോഡികളുടെ സാന്നിധ്യമുണ്ടെങ്കിൽ രോഗം സ്ഥിതീകരിക്കാം. ബാക്ടീരിയൽ ഡി.എൻ.എ യുടെ തന്മാത്രകൾ കണ്ടുപിടിച്ചാൽ രോഗം ഉറപ്പിക്കാം. കൾച്ചർ ചെയ്യാൻ ബുദ്ധിമുട്ടായതുകൊണ്ട് സാധാരണഗതിയിൽ ചെയ്യാറില്ല.

ഡൊക്സിസൈക്ലിൻ, ടെട്രാസൈക്ലിൻ, ക്ലോറാമ്പെനിക്കോൾ, സിപ്രോഫ്ലോക്സാസിൻ, ഓഫ്ലോക്സാസിൻ എന്നീ മരുന്നുകൾ ഫലം ചെയ്യും. ഗർഭിണികളായ യുവതികളിൽ കോട്രിമോക്സസോൾ ആണ് ചികിത്സയ്ക്കായി ഉപയോഗിക്കുന്നത്.


</doc>
<doc id="207133" url="https://ml.wikipedia.org/wiki?curid=207133" title="പോണ്ടിച്ചേരി സ്രാവ്">
പോണ്ടിച്ചേരി സ്രാവ്

സ്രാവുകളിൽ ഗുരുതരമായ വംശനാശഭീഷണി നേരിടുന്ന ഇനമാണ് പോണ്ടിച്ചേരി സ്രാവ് അഥവാ പാണ്ടി സ്രാവ് . അക്കിലി വാലിയെൻസിസ് എന്ന ശാസ്ത്രജ്ഞനാണ് ഈ സ്രാവിനെ ആദ്യമായി കണ്ടെത്തിയത് . 1979-നു ശേഷം ഈ സ്രാവിനെ കണ്ടതായി വിശ്വസനീയ സ്രോതസ്സിൽ നിന്നുള്ള വിവരങ്ങൾ ലഭിച്ചിട്ടില്ല. 

തീരത്തോടടുത്തുള്ള കടലിലാണ് ഇവ സാധാരണ കാണപ്പെടുന്നത്. അപൂർവ്വമായി അഴിമുഖങ്ങളിലേക്കും കടക്കുന്നു. ഏകദേശം 1 മീറ്റർ വരെ ഇവ നീളം വയ്ക്കുന്ന സ്രാവിനു നല്ല വൃത്താകൃതിയിലുള്ള കണ്ണുകളാണുള്ളത്. നീണ്ടു കൂർത്ത മൂക്കും വരണ്ട രാസാരന്ധ്രങ്ങളും ഇവയുടെ പ്രത്യേകതയാണ്. വായിൽ 12 മുതൽ 14 വരെ പല്ലുകൾ ഉണ്ട്.


</doc>
<doc id="207152" url="https://ml.wikipedia.org/wiki?curid=207152" title="വില്ല്യം ആർച്ചിബാൾഡ് ഡണ്ണിങ്ങ്">
വില്ല്യം ആർച്ചിബാൾഡ് ഡണ്ണിങ്ങ്

വില്ല്യം ആർച്ചിബാൾഡ് ഡണ്ണിങ്ങ് അമേരിക്കൻ ചരിത്രകാരനും രാഷ്ട്രീയ തത്ത്വചിന്താ പണ്ഡിതനുമായിരുന്നു. 1857 മേയ് 12-ന് അമേരിക്കയിൽ ന്യൂജഴ്സിയിലെ പ്ലെയിൻഫീൽഡിലായിരുന്നു ഇദ്ദേഹത്തിന്റെ ജനനം. കൊളംബിയ യൂണിവേഴ്സിറ്റിയിൽ നിന്നും 1885-ൽ ഡോക്ടറേറ്റ് നേടിയ ഡണ്ണിങ് അവിടെത്തന്നെ അധ്യാപകനായി. പ്രൊഫസറായി സ്ഥാനമേറ്റതോടെ ചരിത്രകാരനെന്ന നിലയിൽ വിഖ്യാതനായി. ഇതോടൊപ്പം രാഷ്ട്രീയതത്ത്വചിന്തയുടെ പ്രൊഫസർ പദവി (1904 മുതൽ) വഹിക്കുവാനും ഡണ്ണിങ്ങിന് അവസരമുണ്ടായി.

അമേരിക്കയുടെ പുനർനിർമ്മാണ ചരിത്രത്തെപ്പറ്റി പഠനം നടത്തി പാണ്ഡിത്യം തെളിയിച്ച ചരിത്രകാരനായിരുന്നു ഇദ്ദേഹം. ഡണ്ണിങ് ഒരിക്കലും തന്റെ പഠനങ്ങളിൽ വൈകാരികമായ സമീപനം സ്വീകരിച്ചിരുന്നില്ലയെന്നതാണ് ഏറെ ശ്രദ്ധേയമായ വസ്തുത. ചരിത്രപണ്ഡിതൻ എന്ന നിലയിൽ ഇദ്ദേഹം നൽകിയ ഏററവും വലിയ സംഭാവന അമേരിക്കൻ ആഭ്യന്തര കലാപവും രാഷ്ട്രപുനർനിർമ്മാണവും സംബന്ധിച്ച പ്രബന്ധങ്ങളായിരുന്നു. എസ്സേസ് ഓൺ ദ് സിവിൽ വാർ ആൻഡ് റീ കൺസ്ട്രക്ഷൻ എന്ന 1897-ൽ പ്രസിദ്ധീകരിച്ച ഗ്രന്ഥം 1904-ൽ വീണ്ടും പ്രസിദ്ധീകരിക്കുവാൻ നിർബന്ധിതമായ സാഹചര്യം ഇദ്ദേഹത്തിന്റെ രചനാപാടവത്തിന് തെളിവായി നിൽക്കുന്നു. അമേരിക്കയുടെ പുനഃസൃഷ്ടിക്കായി നടത്തിയ ശ്രമങ്ങളായിരുന്നു ഈ ഗ്രന്ഥത്തിലെ പ്രധാന ചർച്ചാവിഷയം. മാത്രമല്ല, അതിന് കാരണങ്ങൾ മുഖ്യമായും രാഷ്ട്രീയമാണെന്നും സാമ്പത്തികമായിരുന്നില്ലെന്നും അസന്ദിഗ്ധമായി തെളിയിക്കുകയും ചെയ്തു.

റീ കൺസ്ട്രക്ഷൻ : പൊളിറ്റിക്കൽ ആൻഡ് ഇക്കണോമിക് 1865-1877 എന്ന രചന അമേരിക്കയുടെ ഉത്തര-ദക്ഷിണ മേഖലകളെപ്പറ്റി വിശകലനം ചെയ്തും അടിസ്ഥാനപരമായി താരതമ്യം നടത്തിയും തയ്യാറാക്കിയിട്ടുള്ളതാണ്. ഹിസ്റ്ററി ഒഫ് പൊളിറ്റിക്കൽ തിയറീസ്, എൻഷ്യന്റ് ആൻഡ് മിഡീവിയൽ (മൂന്നു വാല്യം;1902-1920) എന്ന രാഷ്ട്രീയ തത്ത്വശാസ്ത്രങ്ങളുടെ ചരിത്രവും ഇദ്ദേഹം പ്രസിദ്ധീകരിച്ചിട്ടുണ്ട്. ഇംഗ്ലണ്ടും അമേരിക്കയും തമ്മിലുള്ള ബന്ധത്തെക്കുറിച്ചു പ്രതിപാദിക്കുന്ന ദ് ബ്രിട്ടിഷ് എംപയർ ആൻഡ് ദി യുണൈറ്റഡ് സ്റ്റേറ്റ്സ് (1914)-ഉം ഇദ്ദേഹത്തിന്റെ ഒരു പ്രധാന കൃതിയാണ്. അമേരിക്കൻ ഹിസ്റ്റോറിക്കൽ അസ്സോസിയേഷന്റെ സ്ഥാപകരിൽ ഒരാളായിരുന്ന ഡണ്ണിങ് 1913-ൽ അതിന്റെ പ്രസിഡന്റായി. ഇദ്ദേഹം 1922 ഓഗസ്റ്റ് 25-ന് ദിവംഗതനായി.



</doc>
<doc id="207158" url="https://ml.wikipedia.org/wiki?curid=207158" title="ഫ്രിൽഡ് സ്രാവ്">
ഫ്രിൽഡ് സ്രാവ്

ഓവോവിവിപാരിറ്റി വിഭാഗത്തിൽ ഉൾപ്പെടുന്ന സ്രാവാണ് ഫ്രിൽഡ് സ്രാവ് . 

കാഴ്ചയിൽ പാമ്പുകളോടു സാമ്യം പുലർത്തുന്ന ഇവ 170 സെന്റീമീറ്റർ വരെ നീളം വയ്ക്കുന്നു. ചോക്ലേറ്റോ ചാരയോ ആണ് ഇവയുടെ നിറം. ആഴക്കടലിൽ കാണപ്പെടുന്ന ഇനം സ്രാവുകൾക്കു സമാനമായി ഇവയുടെ കണ്ണിന്റെ കൃഷ്ണമണികൾക്കു തിളങ്ങുന്ന പച്ച നിറമാണ്. തീരക്കടലിലും ആഴക്കടലിലും ലഗൂണുകളിലും ഇവ വിഹരിക്കുന്നു. ആഗോളമായി ഇവയെ കണ്ടെത്തിയിട്ടുണ്ടെങ്കിലും ഇവയുടെ എണ്ണം കുറവാണ്. വായ തുറന്നു പിടിച്ച് നീന്തി ഇരയെ അകത്താക്കുകയാണ് ഇവയുടെ രീതി. കുഞ്ഞുങ്ങളെ പ്രസവിക്കുന്ന ഫ്രിൽഡ് സ്രാവുകൾ ഒറ്റ പ്രസവത്തിൽ 6 മുതൽ 12 വരെ കുഞ്ഞുങ്ങളെ ജനിപ്പിക്കുന്നു. 


</doc>
<doc id="207162" url="https://ml.wikipedia.org/wiki?curid=207162" title="കലാമണ്ഡലം കൃഷ്ണൻ നായർ">
കലാമണ്ഡലം കൃഷ്ണൻ നായർ

കലാമണ്ഡലം കൃഷ്ണൻ നായർ (മാർച്ച്‌ 11, 1914 – ആഗസ്റ്റ്‌ 15, 1990) വളരെ പ്രസിദ്ധൻ ആയ കഥകളി നടൻ ആയിരുന്നു. ഇരുപതാം നൂറ്റാണ്ടു കണ്ട ഏറ്റവും വലിയ കഥകളി നടന്മാരിൽ ഒരാളായി ഇദ്ദേഹത്തെ കണക്കാക്കുന്നു. കണ്ണൂർ ജില്ലയിലെ ചെറുതാഴത്ത് ജനിച്ച ഇദ്ദേഹം വാരണക്കോട്ടില്ലത്തിന്റെ കീഴിലെ കഥകളിയോഗത്തിലാണ് പഠനം ആരംഭിച്ചത്. അവിടെ നിന്ന് കിട്ടിയ സഹായം കൊണ്ടാണ് തുടർപഠനങ്ങൾ സാധിച്ചത്. ഇദ്ദേഹത്തിന്റെ ഗുരുക്കന്മാർ സർവശ്രീ ഗുരു ചന്തു പണിക്കർ, ഗുരു കുഞ്ചു കുറുപ്പ്, ഗുരു പട്ടിക്കാംതൊടി രാവുണ്ണി മേനോൻ, ഗുരു കവളപ്പാറ നാരായണൻ നായർ തുടങ്ങിയ പ്രഗൽഭർ ആയിരുന്നു. ഇതിനു പുറമേ നാട്യാചാര്യൻ മാണി മാധവ ചാക്യാരിൽ നിന്നും രസാഭിനയം, നേത്രാഭിനയം എന്നിവയും പ്രത്യേകം പഠിക്കുക ഉണ്ടായി. പദ്മശ്രീ തുടങ്ങി നിരവധി പുരസ്കാരങ്ങൾ അദ്ദേഹത്തിനു ലഭിച്ചിട്ടുണ്ട്.

അഭിനയം.-പച്ച,കത്തി,കരി,താടി,മിനുക്ക് എന്നിങ്ങനെ എല്ലാ വേഷവിഭാഗങ്ങളിലും ഒരുപോലെ തിളങ്ങിയ മഹാനടൻ.


</doc>
<doc id="207166" url="https://ml.wikipedia.org/wiki?curid=207166" title="ഡേവിഡ് ലിവിങ്സ്റ്റൺ">
ഡേവിഡ് ലിവിങ്സ്റ്റൺ

ആദ്യമായി ആഫ്രിക്കയ്ക്കു കുറുകെ കടന്ന സാഹസികനാണ് ഡേവിഡ് ലിവിങ്സ്റ്റൺ. സ്കോട്ട്ലന്റിലെ ഗ്ലാസ്ഗോ നഗരത്തിലാണ് ഇദ്ദേഹം ജനിച്ചത്. 1841-ൽ ആഫ്രിക്കയിലെത്തിയ ലിവിങ്സ്റ്റൺ അന്നേവരെ ഒരു യൂറോപ്യനും കടന്നുചെല്ലാത്ത മാർഗ്ഗങ്ങളിലൂടെ സഞ്ചരിച്ച് ആഫ്രിക്കയുടെ ഉൾഭാഗങ്ങളിലെത്തിച്ചേർന്നു. 1855-ൽ അദ്ദേഹം കണ്ടെത്തിയ വെള്ളച്ചാട്ടത്തിനു വിക്ടോറിയ എന്നു നാമം നൽകി. ഉൾനാടുകളിലേക്കു അദ്ദേഹം നടത്തിയ യാത്രകളാണ് ആഫ്രിക്കയിലേക്കു യൂറോപ്യന്മാരെ ആകർഷിച്ചത്. 

1841-ൽ ആഫ്രിക്കയിലെത്തിയ ലിവിങ്സ്റ്റണെക്കുറിച്ച് വളരെക്കാലം വിവരങ്ങളൊന്നും ലഭിക്കാതിരുന്നതിനാൽ ന്യൂയോർക്ക് ഹെറാൾഡ് പത്രം 1869-ൽ ലേഖകനായ ഹെൻട്രി മോർട്ടൺ സ്റ്റാൻലിയെ അന്വേഷണത്തിനായി നിയമിച്ചു. ഏതാണ്ട് രണ്ടുവർഷത്തെ അന്വേഷണത്തിനൊടുവിൽ 1871 നവംബർ 10-ന് ടാൻസാനിയയിലെ ടാങ്കനിക്ക തടാകക്കരയിൽ നിന്നും രോഗിയായ ലിവിങ്സ്റ്റനെ കണ്ടെത്തി. "താങ്കൾ തന്നെയാണ് ഡോ. ലിവിങ്സ്റ്റൺ എന്നു കരുതട്ടെ?" ("Dr. Livingstone, I presume?") എന്ന സ്റ്റാൻലിയുടെ ചോദ്യം ചരിത്രത്തിന്റെ ഭാഗമാണ്. 

1872 മാർച്ച് വരെ സ്റ്റാൻലി ലിവിങ്സ്റ്റണൊപ്പം കഴിഞ്ഞു. 1873 മേയ് 1-ന് സാംബിയയിൽ വച്ച് മലേറിയ ബാധിച്ച് ലിവിങ്സ്റ്റൺ മരണമടഞ്ഞു.



</doc>
<doc id="207175" url="https://ml.wikipedia.org/wiki?curid=207175" title="റഫ്സ്കിൻ സ്പർഡോഗ്">
റഫ്സ്കിൻ സ്പർഡോഗ്

പരുക്കൻ കട്ടിത്തൊലിയുള്ള ഒരിനം സ്രാവാണ് റഫ്സ്കിൻ സ്പർഡോഗ് . ഭക്ഷ്യാവശ്യത്തിനായി ഇവ നിത്യേന വേട്ടയാടപ്പെടുന്നു. തടിച്ചുപരന്ന തലയും അഗ്രം വെളുത്ത ചിറകുകളും ഇവയുടെ പ്രത്യേകതയാണ്. ഇവയുടെ മുതുചിറകുകൾക്കെല്ലാം ഒരേ വലിപ്പമാണ്. ആൺസ്രാവിനു 85-90 സെന്റീമീറ്റർ നീളവും പെൺസ്രാവിനു 89-118 സെന്റീമീറ്റർ നീളവും കാണും. മത്സ്യങ്ങളാണ് ഇവയുടെ പ്രധാന ഭക്ഷണം. ഒറ്റപ്രസവത്തിൽ 18 മുതൽ 22 വരെ കുഞ്ഞുങ്ങൾ ഉണ്ടാകുന്നു. ഓവോവിവിപാരിറ്റി വിഭാഗത്തിലാണ് ഇവ ഉൾപ്പെടുന്നത്. 



</doc>
<doc id="207178" url="https://ml.wikipedia.org/wiki?curid=207178" title="കവളപ്പാറ നാരായണൻ നായർ">
കവളപ്പാറ നാരായണൻ നായർ

ഒരു കഥകളി ആചാര്യൻ ആയിരുന്നു കവളപ്പാറ നാരായണൻ നായർ (1882 - 1948). 

കഥകളിനടനായിരുന്ന പുത്തൻവീട്ടിൽ ശേഖരമേനോന്റെ മകനായി കവളപ്പാറ ചളമ്പറ്റ വീട്ടിൽ 1882 (1057 ധനു)-ൽ ജനിച്ചു. അച്ഛൻ തന്നെയായിരുന്നു മുഖ്യ ഗുരു. പതിനെട്ടാം വയസ്സിൽ മരിച്ച അച്ഛനിൽനിന്നാണ് ഇദ്ദേഹം പല ആദ്യവസാനവേഷങ്ങൾ അവതരിപ്പിക്കുന്നതിനും പ്രാവീണ്യം നേടിയത്. വൈകാതെ കാവുങ്ങൽ അച്യുതപ്പണിക്കരുടെയും മഞ്ചേരിയിലെയും നെടുമ്പള്ളി നമ്പൂതിരിയുടെയും കുളത്തൂർ വാര്യത്തെയും മറ്റും കഥകളി യോഗങ്ങളിൽ മുഖ്യനടനായി അരങ്ങത്തെത്തി. കോട്ടയ്ക്കൽ പി.എസ്.വി. നാട്യസംഘം, കേരളകലാമണ്ഡലം എന്നിവിടങ്ങളിൽ കുറേക്കാലം അധ്യാപകനായി ജോലി നോക്കിയിട്ടുണ്ട്. തിരുവനന്തപുരം വലിയകൊട്ടാരം കഥകളിയോഗത്തിലും ഇദ്ദേഹം ദീർഘകാലം ചമയമണിഞ്ഞിരുന്നു. 1948-ൽ ഇദ്ദേഹം അന്തരിച്ചു.
വെള്ളത്താടിവേഷങ്ങളിൽ പ്രശംസനീയമായ വിജയംവരിച്ച നടനാണിദ്ദേഹം. അംബരീഷചരിതത്തിലെ യവനൻ, കംസവധത്തിലെ ആനക്കാരൻ, ലവണാസുര വധത്തിലെ മണ്ണാൻ, പ്രഹ്ളാദചരിതത്തിലെ നരസിംഹം എന്നിവയൊക്കെ ഇദ്ദേഹത്തിന്റെ മുദ്രപതിഞ്ഞ വെള്ളത്താടി വേഷങ്ങളാണ്. കത്തി, പച്ച വേഷങ്ങൾ അവതരിപ്പിക്കുന്നതിലും ഇദ്ദേഹം നിപുണനായിരുന്നു. കത്തിവേഷങ്ങളിൽ ഏറ്റവും പ്രധാനം രാജസൂയത്തിലെ ശിശുപാലനാണ്. വളരെപ്രധാനപ്പെട്ട മറ്റൊരു വേഷം ലവണാസുരവധത്തിലെ ഹനുമാനായിരുന്നു. ആ കഥാപാത്രത്തെ ഇദ്ദേഹം അവതരിപ്പിക്കുന്നത് കണ്ടിട്ടാണത്രേ ഇടശ്ശേരി 'ലവണാസുരവധത്തിലെ ഹനുമാൻ' എന്ന കവിത എഴുതിയത്. ഇദ്ദേഹത്തിന്റെ അനുഗൃഹീത ശിഷ്യന്മാരിൽ ചിലരാണ് കലാമണ്ഡലം രാമൻകുട്ടിനായർ, കുടമാളൂർ കരുണാകരൻ നായർ, ഗുരുഗോപിനാഥ് തുടങ്ങിയ പ്രഗല്ഭർ.

കഥകളി രംഗത്തുനിന്ന് അനവധി പുരസ്കാരങ്ങൾ ഇദ്ദേഹത്തിന് ലഭിച്ചിട്ടുണ്ട്. വെള്ളാട്ടര രാജാവിൽ നിന്ന് ലഭിച്ച പട്ടും വളയും, പുന്നത്തൂർ രാജാവിൽനിന്ന് ലഭിച്ച മോതിരം, കോങ്ങാട്ടുമല്ലിശ്ശേരി നമ്പൂതിരിയിൽ നിന്നു കിട്ടിയ വീരശൃംഖല, കവളപ്പാറ മൂപ്പിൽനായർ നല്കിയ രുദ്രാക്ഷം കെട്ടിച്ച അഞ്ചിഴ സ്വർണമാല എന്നിവ അക്കൂട്ടത്തിൽ ചിലതാണ്.


</doc>
<doc id="207218" url="https://ml.wikipedia.org/wiki?curid=207218" title="ഉൾറിക്ക് സ്വിംഗ്ലി">
ഉൾറിക്ക് സ്വിംഗ്ലി

സ്വിറ്റ്സർലൻഡിലെ പ്രൊട്ടസ്റ്റന്റ് നവീകരണ നേതാവായിരുന്നു ഉൾറിക്ക് സ്വിംഗ്ലി (1 ജനുവരി 1484 – 11 ഒക്ടോബർ 1531). അദ്ദേഹത്തിന്റെ നവീകൃത ക്രിസ്തീയത വിശുദ്ധകുർബ്ബാനയുടെ പ്രാധാന്യം പോലുള്ള വിഷയങ്ങളിൽ പരമ്പരാഗത വിശ്വാസത്തിൽ നിന്ന് പരമാവധി വ്യത്യസ്തത പുലർത്തി. പൂർണ്ണമായും ബൈബിളിനെ ആശ്രയിച്ച നവവിശ്വാസമാണ് അദ്ദേഹം മുന്നോട്ടു വച്ചത്. വിശ്വാസത്താൽ മാത്രമുള്ള നീതീകരണത്തെ സംബന്ധിച്ച പ്രൊട്ടസ്റ്റന്റ് സിദ്ധാന്തം, ലൂഥറിനു മുൻപ് അവതരിപ്പിച്ചത് സ്വിംഗ്ലി ആണെന്നു കരുതുന്നവരുണ്ട്. നവീകരണയുഗത്തിലെ പ്രമുഖ ഹ്യൂമനിസ്റ്റ് ഇറാസ്മസിന്റെ സ്വാധീനത്തിൽ പെട്ടിരുന്ന സ്വിംഗ്ലി, പ്രൊട്ടസ്റ്റന്റ് നവീകർത്താക്കളിൽ ഏറ്റവും വലിയ മാനവികതാവാദിയായിരുന്നു.

സ്വിസ്ദേശീയതയുടെ വികാസത്തിന്റേയും, അന്യനാടുകളിൽ സ്വിറ്റ്സർലണ്ടുകാർ കൂലിപ്പാട്ടളക്കാരായി പോകുന്നതിനെതിരെയുള്ള പ്രതിക്ഷേധത്തിന്റേയും പശ്ചാത്തലത്തിലായിരുന്നു സ്വിംഗ്ലിയുടെ ബാല്യം. പ്രമുഖ മതപരിഷ്കർത്താവ് മാർട്ടിൻ ലൂഥറേക്കാൾ ഏതാനും ആഴ്ചകൾ മാത്രം പ്രായക്കുറവേ ഉണ്ടായിരുന്നുള്ളൂ അദ്ദേഹത്തിന്. വിയന്ന സർവകലാശാലയിലും, മാനവീയവാദത്തിന്റെ കേന്ദ്രമായിരുന്ന ബേസൽ സർവകലാശാലയിലും അദ്ദേഹം പഠിച്ചു. പുരോഹിതവൃത്തി തെരെഞ്ഞെടുത്ത സ്വിംഗ്ലി ഇറ്റലിയിൽ യുദ്ധത്തിനു പോയ സ്വിസ് കൂലിപ്പാട്ടാളവിഭാഗത്തെ ആത്മീയോപദേഷ്ടാവെന്ന (Chaplain) നിലയിൽ അനുഗമിച്ചു. പ്രതിഫലത്തിനു വേണ്ടി സ്വയം വിൽക്കുന്ന സ്വന്തം നാട്ടിലെ യുവാക്കളുടെ ദുരിതങ്ങൾ നേരിട്ടു കണ്ടതോടെ അദ്ദേഹം കൂലിപ്പട്ടാള വ്യവസ്ഥയുടെ (mercenary system) തീവ്രവിരോധിയായി. 1518-ൽ സൂറിച്ചിനടുത്തുള്ള ഗ്രോസ്മുൺസ്റ്റർ പള്ളിയിൽ സേവനമാരംഭിച്ച സ്വിംഗ്ലി, 1519-ൽ സൂറിച്ചിൽ പ്ലേഗു ബാധ പരന്നപ്പോൾ, നഗരം വിട്ടു പോകാതെ, രോഗബാധിതരുടെ സൗഖ്യത്തിനായി സ്വിംഗ്ലി രാപകൽ അദ്ധ്വാനിച്ചു. ഒടുവിൽ സ്വയം രോഗബാധിതനായി മരണത്തോടടുത്തെങ്കിലും അദ്ദേഹം സുഖം പ്രാപിച്ചു. ആറുമാസത്തിനുള്ളിൽ നഗരത്തിലെ ജനങ്ങളിൽ മൂന്നിലൊന്നിനെ കൊന്നൊടുക്കിയ ആ പ്രതിസന്ധിയിൽ പ്രകടിപ്പിച്ച നേതൃത്വമേന്മ, സ്വിംഗ്ലിയുടെ ജനസമ്മതി പതിന്മടങ്ങാക്കി.

എബ്രായ, ഗ്രീക്കു ഭാഷകളിൽ അവഗാഹമുണ്ടായിരുന്ന സ്വിംഗ്ലിയെ, പ്രമുഖ ഹ്യൂമനിസ്റ്റ് ഇറാസ്മസിന്റെ രചനകൾ സ്വാധീനിച്ചു. ഇറാസ്മസിന്റെ സംശോധനയിൽ പ്രസിദ്ധീകരിച്ച പുതിയനിയമത്തിന്റെ ഗ്രീക്കു മൂലം അദ്ദേഹം ഉത്സാഹപൂർവം വായിച്ചു. അഗസ്റ്റിനെപ്പോലുള്ള സഭാപിതാക്കന്മാരുടെ രചനകളും സ്വിംഗ്ലിയെ സ്വാധീനിച്ചു. വ്യവസ്ഥാപിതസഭയിലെ വിശ്വാസങ്ങളിൽ പലതും ബൈബിളിലെ പ്രബോധനങ്ങളുമായി ബന്ധമില്ലാത്തതാണെന്ന തിരിച്ചറിവ് അദ്ദേഹത്തെ നവീകരണാശയങ്ങളിലേക്കു നയിച്ചു. സൂറിച്ചിൽ സ്വിംഗ്ലി ഇതിനകം തന്റെ നവീകരണാശയങ്ങൾ പ്രസംഗിക്കാൻ തുടങ്ങിയിരുന്നു. 1522-ൽ വലിയനോയമ്പുകാലത്തെ ഉപവാസത്തിനെതിരെയുള്ള അദ്ദേഹത്തിന്റെ വിമർശനം വലിയ വിവാദമുണർത്തി. തന്റെ രചനകളിൽ സ്വിംഗ്ലി സഭാധികാരശ്രേണിയിലെ അഴിമതിയെ വിമർശിക്കുകയും, പുരോഹിതന്മാരുടെ വിവാഹത്തെ പിന്തുണക്കുകയും, പ്രതിമാവണക്കത്തേയും ശുദ്ധീകരണസ്ഥലത്തിലുള്ള വിശ്വാസത്തേയും എതിർക്കുകയും ചെയ്തു. ഏറെക്കാലമായി ജീവിതപങ്കാളിയാക്കിയിരുന്ന അന്നാ റീൻഹാർഡ് എന്ന വിധവയെ സ്വിംഗ്ലി 1524-ൽ വിവാഹം ചെയ്തു. അവരുടെ ആദ്യസന്താനത്തിന്റെ ജനനത്തിന് മൂന്നു മാസം മുൻപായിരുന്നു ആ ചടങ്ങ്. 1525-ൽ അദ്ദേഹം, കുർബ്ബാനയ്ക്കു പകരമായി മറ്റൊരു സാമൂഹികാരാധാനാ വിധി അവതരിപ്പിച്ചു. ശിശുജ്ഞാനസ്നാനത്തെ എതിർത്തിരുന്ന 'ആനബാപ്റ്റിസ്റ്റുകളോട്' സ്വിംഗ്ലി സ്വീകരിച്ച നിലപാട് ആ വിഭാഗത്തിന്റെ പീഡനത്തിനു കാരണമായി.

മാർട്ടിൻ ലൂഥറെപ്പോലുള്ള മറ്റു നവീകർത്താക്കൾ സ്വിംഗ്ലിയുടെ നവീകരണത്തെ ശ്രദ്ധിച്ചിരുന്നു. 1529 ഒക്ടോബർ മാസം ജർമ്മനിയിൽ ഹെസ്സേയിലെ ഫിലിപ്പ് ഒന്നാമൻ, വികസിച്ചുകൊണ്ടിരുന്ന പ്രൊട്ടസ്റ്റന്റ് സഭകൾക്കിടയിൽ ഐക്യം ഉറപ്പാക്കാനായി സ്വിറ്റ്സർലണ്ടിലേയും ജർമ്മനിയിലേയും ദൈവശാസ്ത്രജ്ഞന്മാരുടെ ഒരു ചർച്ച സംഘടിപ്പിച്ചു. ലൂഥറുടേയും സ്വിംഗ്ലിയുടേയും പക്ഷങ്ങൾക്കിടയിൽ നടന്ന ആ ചർച്ചയിൽ പല കാര്യങ്ങളിലും അഭിപ്രായസമന്വയും സാദ്ധ്യമായെങ്കിലും വിശുദ്ധ കുർബ്ബാനയിലെ യേശുവിന്റെ സാന്നിദ്ധ്യത്തെ സംബന്ധിച്ച് അവർ ഭിന്നനിലപാടുകളിൽ ഉറച്ചുനിന്നു.

അന്ത്യഅത്താഴവേളയിൽ യേശു ഉരുവിട്ട വചനങ്ങളുടെ പ്രസക്തിയുടെ കാര്യത്തിലായിരുന്നു തർക്കം: "ഇതെന്റെ ശരീരമാകുന്നു", "എന്റെ രക്തത്താലെയുള്ള പുതിയ ഉടമ്പടിയാകുന്നു ഇത്" (1 കൊറീന്ത്യൻ 11:23–26) എന്നീ വചനങ്ങൾ കൂദാശചെയ്യപ്പെട്ട അപ്പത്തിലും വീഞ്ഞിലും യേശുവിന്റെ യഥാർത്ഥസാന്നിദ്ധ്യം (real presence) കൗദാശികമായ, ഒത്തുചേരലിലൂടെ ഉണ്ടാകുന്നുവെന്നതിനു തെളിവായി ലൂഥർ ഉയർത്തിക്കാട്ടി. എന്നാൽ ബലിവസ്തുക്കളിൽ യേശുവിന്റെ ആത്മീയവും പ്രതീകാത്മകവുമായ സാന്നിദ്ധ്യമേയുള്ളെന്ന് സ്വിംഗ്ലി കരുതി. ആ ചർച്ച പലപ്പോഴും സംഘർഷം നിറഞ്ഞതായിരുന്നു. ഒടുവിൽ, ദിവ്യകാരുണ്യവിഷയത്തിൽ ഒത്തുതീർപ്പില്ലാതെ നവീകർത്താക്കൾ പിരിഞ്ഞു. 

യുക്തിചിന്തയും മാനവീയതാവാദവും കലർന്ന സ്വിംഗ്ലിയുടെ ധാർമ്മികതയെ ലൂഥർ അവിശ്വാസമായി കണ്ടു. വിശുദ്ധകുർബാന കേവലം അനുസ്മരണാശുശ്രൂഷ മാത്രമാണെന്ന സ്വിംഗ്ലിയുടെ വാദം അദ്ദേഹത്തിനും ലൂഥർക്കുമിടയിൽ വലിയ വിടവായി. സോക്രട്ടീസിനും പൗരാണികലോകത്തിലെ മറ്റു മഹദ്‌വ്യക്തികൾക്കും സ്വർഗ്ഗഭാഗ്യം ലഭിച്ചിരിക്കും എന്ന സ്വിംഗ്ലിയുടെ നിരീക്ഷണവും ലൂഥർക്ക് ഞെട്ടലുളവാക്കി. സ്വിംഗ്ലിയുടെ ദാരുണമായ മരണത്തിന്റെ വാർത്ത കേട്ട ലൂഥർ പ്രതികരിച്ചത് ഇങ്ങനെയായിരുന്നു: "സ്വിംഗ്ലി നിത്യരക്ഷ പ്രാപിച്ചിരുന്നെങ്കിൽ എന്നു ഞാൻ ഹൃദയപൂർവം ആശിക്കുന്നു. എന്നാൽ അതു സംഭവിച്ചിരിക്കില്ല എന്നാണ് എന്റെ ഭയം. കാരണം തന്നെ നിഷേധിക്കുന്നവർക്ക് ക്രിസ്തു വിധിച്ചത് നിത്യനാശമാണ്."

സൂറിക്കിൽ സ്വിംഗ്ലി തുടങ്ങിയ നവീകരണം സ്വിറ്റ്സർലണ്ടിലെ മറ്റു പ്രവിശ്യകളിലേക്കു വ്യാപിച്ചു. എങ്കിലും പല പ്രവിശ്യകളും കത്തോലിക്കാ വിശ്വാസത്തിൽ ഉറച്ചു നിന്നു. നവീകൃതപ്രവിശ്യകൾ സ്വിംഗ്ലിയുടെ പ്രചോദനത്തിൽ ഒരു സംഘരാഷ്ട്രമായി ഒരുമിച്ചു നിന്നപ്പോൾ, സ്വിറ്റ്സർലൻഡ് മതാടിസ്ഥാനത്തിൽ വിഭക്തമായി. സംഘർഷം രക്തരൂക്ഷിതമാകാനുള്ള സാദ്ധ്യതയും അതോടെ തെളിഞ്ഞു. 1529-ൽ ഇരുപക്ഷങ്ങളും തമ്മിലുള്ള യുദ്ധം അവസാന ഘട്ടത്തിൽ ഒഴിവായെങ്കിലും ആവിധമുണ്ടായ ശാന്തിക്ക് രണ്ടു വർഷമേ ആയുസ്സുണ്ടയുള്ളൂ. 1531-ൽ സിംഗ്ലിയുടെ നേതൃത്വത്തിലുള്ള സൂറിച്ച് പ്രവിശ്യ, കത്തോലിക്കാ പ്രവിശ്യകൾക്കെതിരെ ഭക്ഷണോപരോധം ഏർപ്പെടുത്തി. ഉപരോധം പരാജയമായിരുന്നെകിലും സൂറിച്ചിനെ അപ്രതീക്ഷിതമായി ആക്രമിക്കാൻ അത് കത്തോലിക്കാ പ്രവിശ്യകളെ പ്രകോപിപ്പിച്ചു. 47 വയസ്സു മാത്രം പ്രായമുണ്ടായിരുന്ന സ്വിംഗ്ലി ഈ യുദ്ധത്തിൽ കൊല്ലപ്പെട്ടു. 

യുദ്ധത്തിൽ പരിക്കേറ്റ് അവശനായി എതിർപക്ഷം അദ്ദേഹത്തെ കണ്ടെത്തിയെന്നും നവീകൃതവിശ്വാസം ഉപേക്ഷിക്കാനുള്ള ആവശ്യം നിരസിച്ചപ്പോൾ കൊല്ലുകയാണുണ്ടായതെന്നും പറയപ്പെടുന്നു. കത്തോലിക്കാ പക്ഷം അദ്ദേഹത്തിന്റെ ശരീരം കൊത്തിനുറുക്കി ചാണകച്ചിതയിൽ എരിച്ചു.

സ്വിംഗ്ലിയുടെ ആശയങ്ങൾ നവീകൃതസഭകളുടെ പിൽക്കാലവികാസത്തെ ഗണ്യമായി സ്വാധീനിച്ചെങ്കിലും അദ്ദേഹത്തിന്റെ അനുയായികളുടെ സമൂഹം സ്വിറ്റ്സർലൻഡിൽ കാലക്രമേണ അപ്രത്യക്ഷമാവുകയാണുണ്ടായത്. 1549-ലെ തിഗൂറിനസ് ഒത്തുതീർപ്പിൽ, 'സ്വിംഗ്ലിവാദ'-ത്തിന്റെ കേന്ദ്രമായിരുന്ന സൂറിച്ച് ജോൺ കാൽവിന്റെ പ്രബോധനങ്ങളെ ആധാരമാക്കിയുള്ള കാൽവിനിസ്റ്റ് ക്രിസ്തീയതയുടെ ഭാഗമായി. സ്വിറ്റ്സർലൻഡിലെ നവീകൃതസഭകളെല്ലാം കാലക്രമേണ കാൽവിൻ വാദം അംഗീകരിച്ചു.


</doc>
<doc id="207226" url="https://ml.wikipedia.org/wiki?curid=207226" title="നന്ദി (പുരാണകഥാപാത്രം)">
നന്ദി (പുരാണകഥാപാത്രം)

ഹിന്ദുമത വിശ്വാസപ്രകാരം പരമശിവന്റെ വാഹനമായ കാളയാണ് നന്ദി (സംസ്കൃതം: नन्दी). നന്ദികേശ്വരൻ, നന്ദികേശൻ,നന്ദിപാർശ്വൻ എന്നീ പേരുകളിലും അറിയപ്പെടുന്നു. ശിവഗണങ്ങളിൽ പ്രധാനിയാണ് നന്ദി. എല്ലാ ശിവക്ഷേത്രങ്ങളിലും ശ്രീകോവിലിനു മുന്നിലായി നന്ദീവിഗ്രഹം പ്രതിഷ്ഠിക്കാറുണ്ട്.

പരമശിവന്റെ ദക്ഷിണഭാഗത്തുനിന്നും നന്ദി ജന്മമെടുത്തു എന്നാണ് ചില പുരാണങ്ങളിൽ പറയുന്നത്. ശിലാദ ഋഷിക്ക് ശിവകൃപയാൽ ജനിച്ച പുത്രനാണ് നന്ദികേശ്വരൻ എന്നാണ് മറ്റൊരഭിപ്രായം. പുരാണപ്രകാരം ശിവന്റെ വാഹനമായ കാളയാണ് നന്ദി അഥവാ നന്ദികേശൻ. ശിവഗണങ്ങളിൽ പ്രധാനിയാണ് നന്തി. എല്ലാ ശിവക്ഷേത്രങ്ങളിലും ശ്രീകോവിലിനു മുന്നിലായി നന്ദീവിഗ്രഹം പ്രതിഷ്ഠിക്കാറുണ്ട്. തന്റെ രാജ്യം ഒരു കുരങ്ങനാൽ കത്തിനശിക്കപ്പെടും എന്ന് രാവണനെ ശപിച്ചത് നന്ദികേശനാണ്.


</doc>
<doc id="207227" url="https://ml.wikipedia.org/wiki?curid=207227" title="തിരുനാഗംകുളങ്ങര ശ്രീമഹാദേവക്ഷേത്രം">
തിരുനാഗംകുളങ്ങര ശ്രീമഹാദേവക്ഷേത്രം

നാഗാരാധനയ്ക്ക് പേരുകേട്ട ആലപ്പുഴ ജില്ലയിലെ ഒരു ക്ഷേത്രമാണ് തിരുനാഗംകുളങ്ങര ശ്രീമഹാദേവക്ഷേത്രം. ശിവനും നാഗയക്ഷിയും പ്രതിഷ്ഠയായുള്ള സുപ്രസിദ്ധമായ തിരുനാഗംകുളങ്ങര ശ്രീ മഹാദേവക്ഷേത്രം ചേർത്തലയിൽ നിന്നു 5 കിലോമീറ്റർ വടക്ക്, ദേശീയപാത - 47-ൽ വയലാർ കവലയിൽ നിന്നും 2.5 കിലോമീറ്റർ കിഴക്കാണ് സ്ഥിതി ചെയ്യുന്നത്. ശിവനാണ് പ്രധാന പ്രതിഷ്ഠ. കിഴക്കോട്ട് ദർശനമായി ശിവൻ. പടിഞ്ഞാറ് ദർശനമായി നാഗയക്ഷിയും വാഴുന്നു. ഗണപതി, ധർമ്മശാസ്താവ്, സുബ്രഹ്മണ്യൻ, ഭഗവതി എന്നീ ഉപദേവതാ പ്രതിഷ്ഠകളും ഇവിടെയുണ്ട്. 

പണ്ട് വ്യാഘ്രപാദമഹർഷി വൈക്കം മഹാദേവക്ഷേത്രത്തിലെ അഷ്ടമി മഹോത്സവത്തലേന്ന് സായംകാലത്തോടടുത്ത് വൈക്കത്തെത്തി. പതിവുള്ള സ്നാനനിഷ്ഠാനങ്ങൾക്ക് ശേഷം നടയിലെത്തിയ മഹർഷിക്ക് ഗർഭഗൃഹത്തിൽ ഭഗവത്ചൈതന്യം ദർശിക്കാനായില്ല. വിഷണ്ണനായിത്തീർന്ന അദ്ദേഹം ക്ഷേത്രമുറ്റത്ത് അല്പം മാറിയിരുന്ന് ധ്യാനത്തിലേർപ്പെട്ടു. തന്റെ ദിവ്യദൃഷ്ഠിയിലൂടെ പശ്ചിമദിക്കിലായി രണ്ട് ജലാശയങ്ങൾക്കപ്പുറം നിബിഡമായ വനത്തിൽ ഒരു കുളത്തിന്റെ കരയിലായി ശിവൻ ധ്യാനത്തിലമർന്നിരിക്കുന്നത് അദ്ദേഹം ദർശിച്ചു. ഭഗവാന്റെ സ്ഥാനം മനസ്സിലാക്കിയ മഹർഷി, ആ ദിക്കിനെ ലക്ഷ്യമാക്കി യാത്രയായി. ഭഗവത് ദർശനം ലഭിച്ച വ്യാഘ്രപാദമഹർഷിക്ക് അഷ്ടമിനാളിൽ വൈക്കത്ത് വെച്ച് ദർശനം നൽകുന്നതിനുള്ള വാഗ്ദാനം നൽകി ഭഗവാൻ മറഞ്ഞു. വ്യാഘ്രപാദമഹർഷിക്ക് ഭഗവാന്റെ അരുളപ്പാടുണ്ടായ സ്മരണയ്യിൽ ഇവിടെ ഒരു ശിവക്ഷേത്രം ഉയർന്നു വന്നുവെന്നാണ് ഐതിഹ്യം. 

പറവൂരിൽ നിന്ന് കൊങ്ങോർപ്പള്ളി മനയ്ക്കലെ ഒരു ബ്രാഹ്മണൻ കഠിനതപം ചെയ്ത് ആദിത്യനെ പ്രസാദിപ്പിച്ചെന്നും ആദിത്യൻ ബ്രാഹ്മണനിൽ സംപ്രീതനായി അദ്ദേഹത്തിന് ഒരു ശിവലിംഗം നൽകിയെന്നും ഈ ശിവലിംഗം പ്രതിഷ്ഠിച്ച് ക്ഷേത്രം പണി കഴിപ്പിച്ചെന്നും മറ്റൊരു കഥ.

മറ്റൊരു ക്ഷേത്രത്തിലും കാണാത്ത ഒന്നാണ് ഈ ക്ഷേത്രത്തിന്റെ പടിഞ്ഞാറുഭാഗത്തുള്ള ബലിക്കൽപ്പുര. കിഴക്കു ഭാഗത്തുള്ള പ്രധാന ബലിക്കൽപുരയ്ക്കു പുറമേയാണ് പടിഞ്ഞാറെ നടയ്ക്കൽ സ്ഥിതി ചെയ്യുന്ന ഇത്. വ്യാഘ്രപാദമഹർഷിക്ക് ശിവൻ ദർശനം നൽകിയത് ഈ സ്ഥാനത്ത് വെച്ചാണെന്ന് വിശ്വസിക്കപ്പെടുന്നു. 

കാവുകളാൽ ചുറ്റപ്പെട്ട ക്ഷേത്രത്തിന്റെ പടിഞ്ഞാറ് വശത്തായി വലിയ ക്ഷേത്രക്കുളമുണ്ട്. തിരുനാഗംകുളങ്ങര ദേവസ്വംബോർഡിന്റെ കീഴിലുള്ള ഈ ക്ഷേത്രത്തിൽ അനേകം ഭക്തർ നിത്യദർശനം നടത്തുന്നു.

വേരറ്റുപോകുന്ന അനുഷ്ഠാനകലകളിലൊന്നായ സർപ്പം പാട്ട് തിരുനാഗംകുളങ്ങര നാഗയക്ഷിയമ്പലത്തിനു മുമ്പിൽ പരമ്പരാഗത പുള്ളുവകുടുംബത്തിലെ അംഗം അവതരിപ്പിക്കുന്നുണ്ട്. സർപ്പദോഷങ്ങൾ അകലുവാനായി ഭക്തർ സർപ്പം പാട്ട് വഴിപാടായി നടത്തുന്നു. കുടംകൊട്ടി, വീണാനാദത്തോടെയാണ് സർപ്പം പാട്ട് അവതരിപ്പിക്കുന്നത്.
തിരുനാഗംകുളങ്ങര ക്ഷേത്രത്തിൽ നൂറും പാലും നടത്തുന്ന അവസരങ്ങലിൽ സർപ്പം പാട്ട് നടത്തിവരുന്നു. തലമുറകലായി സർപ്പം പാട്ട് നടത്തുന്ന പുള്ളുവകുടുംബങ്ങളിലൊരാൾ ദിവസവും നാഗയക്ഷിയുടെ നടയിൽ പാടുന്നു. നിലവിലെ പാട്ടുകാരിയായ കാർത്യായനി ലക്ഷ്മി ഇവിടെ പാടാൻ തുടങ്ങിയിട്ട് നാൽപ്പത് വർഷത്തിലേറെയായി. 


</doc>
<doc id="207228" url="https://ml.wikipedia.org/wiki?curid=207228" title="ദി ഫുട്ബോൾ അസോസിയേഷൻ">
ദി ഫുട്ബോൾ അസോസിയേഷൻ

ദി ഫുട്ബോൾ അസോസിയേഷൻ, ചുരുക്കരൂപത്തിൽ എഫ്.എ., എന്നത് ഇംഗ്ലണ്ടിലെ ഫുട്ബോളിന്റെ അധികാരസമിതിയാണ്. 1863 ൽ രൂപം കൊണ്ട ഈ സമിതി ലോകത്തിലെ തന്നെ ആദ്യത്തെ ദേശീയ ഫുട്ബോൾ സമിതിയാണ്. ഇംഗ്ലണ്ടിൽ നടക്കുന്ന എല്ലാ അമച്വർ മത്സരങ്ങളും പ്രൊഫഷണൽ മത്സരങ്ങളും വീക്ഷിക്കുകയെന്നത് ഈ സമിതിയുടെ ഉത്തരവാദിത്തമാണ്.


</doc>
<doc id="207257" url="https://ml.wikipedia.org/wiki?curid=207257" title="ക്യാപിബാറ">
ക്യാപിബാറ

കരളുന്നജീവി കളിലെ ഏറ്റവും വലിപ്പമേറിയ ജീവിയാണ് ക്യാപിബാറ. ഒരു മീറ്ററിലധികം നീളവും 65 കിലോഗ്രാമിലധികം ഭാരവും സാധാരണ ഇവയ്ക്കുണ്ടാകും. ഭാഗികമായി ജലത്തിൽ ജീവിയ്ക്കുന്ന ഇവ പൂർണ്ണ സസ്യഭുക്കാണ്. തെക്കേ അമേരിക്കയാണ് ഇവയുടെ ആവാസകേന്ദ്രം. 10-20 അംഗങ്ങളുള്ള കൂട്ടങ്ങളായിട്ടാണ് ഇവ സഞ്ചരിക്കുക. ചിലകൂട്ടങ്ങളിൽ 100 വരെ അംഗങ്ങുണ്ടാകും. തൊലിയ്ക്കും മാംസത്തിനും വേണ്ടി ഇവ മനുഷ്യരാൽ വളരെയധികം വേട്ടയാടപ്പെടുന്നു.



</doc>
<doc id="207261" url="https://ml.wikipedia.org/wiki?curid=207261" title="ചാപ്പ">
ചാപ്പ

കൊച്ചി തുറമുഖത്തു 1962 വരെ നിലനിന്നിരുന്ന ഒരു സമ്പ്രദായമായിരുന്നു ചാപ്പ. തൊഴിലവസരം വിഭജിക്കുന്നതിനുള്ള ഒരു നടപടിക്രമമായിരുന്നു ഇത്. തൊഴിലിനായി കടപ്പുറത്തു കാത്തുനിൽക്കുന്ന ജനക്കൂട്ടത്തിലേക്കു സ്റ്റീവ്ഡോറുമാരുടെ കങ്കാണികൾ "ചാപ്പ" എന്നറിയപ്പെടുന്ന ലോഹ ടോക്കൻ വലിച്ചെറിയുകയും ഇത് ലഭിക്കുന്നവർക്കുമാത്രം തൊഴിലെടുക്കാൻ അവസരം ലഭിക്കുകയും ചെയ്യുമായിരുന്നു. ചാപ്പ നേടുന്നതിനായി പരക്കം പായുകയും തമ്മിലടിക്കുകയും ചെയ്യുന്ന തൊഴിലാളികളെ വിനോദമെന്നവണ്ണം വീക്ഷിക്കുന്നതിന് കങ്കാണികളും മുതലാളിമാരും അവരുടെ കുടുംബവും വന്നുനിൽക്കാറുണ്ടായിരുന്നു. പ്രാകൃതമായ സമ്പ്രദായത്തിനെതിരെ നിരവധി പ്രക്ഷോഭങ്ങൾ ഉണ്ടാകുകയും ഡോക്ക് ലേബർ ബോർഡ് നിലവിൽ വന്നതോടെ 1962-ൽ ഈ സമ്പ്രദായം അവസാനിക്കുകയും ചെയ്തു. ഈ സമ്പ്രദായത്തെ ചിത്രീകരിക്കുന്ന ചാപ്പ എന്ന പേരിൽത്തന്നെയുള്ള ഒരു ചലച്ചിത്രവും മലയാളത്തിൽ പുറത്തിറങ്ങിയിട്ടുണ്ട്. പി.എ. ബക്കറാണ് ഇതിന്റെ സംവിധായകൻ.

ചാപ്പ സമ്പ്രദായത്തിനെതിരെ കൊച്ചിൻ പോർട്ട് കാർഗോ ലേബർ യൂണിയന്റെ നേതൃത്വത്തിൽ 1953 ജൂലൈയിൽ നടന്ന സമരം വെടിവയ്പിലാണു അവസാനിച്ചത്. എ.ഐ.ടി.യു.സി. യൂണിയന്റെ നേതാവ് ടി.എം. അബുവിനെ മട്ടാഞ്ചേരി ചക്കരയിടുക്കിലെ സമരമുഖത്തു നിന്ന് അറസ്റ്റ് ചെയ്തതിൽ പ്രതിഷേധിച്ചു പൊലീസ് വാഹനത്തിനു മുൻപിൽ നിലയുറപ്പിച്ച തൊഴിലാളികൾക്കു നേരെ പൊലീസും പട്ടാളവും ചേർന്നു വെടിയുതിർത്തു. വെടിവെയ്പ്പിൽ സെയ്ദ്, സെയ്ദാലി എന്നീ തൊഴിലാളികൾ മരണമടഞ്ഞു. കസ്റ്റഡിയിലായ അബുവിന്റെ വിവരം അന്വേഷിക്കാൻ പോലീസ് സ്റ്റേഷനിൽ എത്തിയ പ്രവർത്തകൻ ആന്റണിയെ പോലീസ് മർദ്ദിക്കുകയും വൈകാതെ മരിക്കുകയും ചെയ്തു. സമരം ആരംഭിച്ച് 75-ആം ദിവസം സെപ്റ്റംബർ 15-നാണു ഈ സംഭവങ്ങൾ അരങ്ങേറിയത്. ഇതേതുടർന്നു ചില വിട്ടുവീഴ്ചകൾക്കു തയ്യാറായ സ്റ്റീവ്ഡോറുമാർ ചാപ്പ എറിയുന്ന കങ്കാണിപ്പണി യൂണിയന്റെ നേതാക്കൾക്കു നൽകാൻ ഉപാധിവെച്ചു. ഇതിനാൽ ചില യൂണിയനുകൾ സമരത്തിൽനിന്നും പിന്മാറി. എന്നാൽ അബു, ജോർജ് ചടയംമുറി, പി. ഗംഗാധരൻ തുടങ്ങിയവർ ചാപ്പ സമ്പ്രദായം നിർത്തലാക്കണമെന്ന നിലപാടിൽതന്നെ ഉറച്ചു നിന്നു. ഇതേതുടർന്ന് ചാപ്പസമ്പ്രദായത്തിനു അല്പം ഇളവുവന്നു. 

ഒൻപതു വർഷങ്ങൾക്കു ശേഷമാണു കൊച്ചി തുറമുഖത്തു നിന്നു ചാപ്പ അപ്രത്യക്ഷമായത്. കേന്ദ്ര സർക്കാരിന്റെ നിയന്ത്രണത്തിൽ 1963-ൽ കൊച്ചി പോർട്ട് ലേബർ ബോർഡ് സ്ഥാപിതമായി. 12000 തൊഴിലാളികൾ ഈ ബോർഡിൽ രജിസ്റ്റർ ചെയ്തു. ആവശ്യമുള്ള തൊഴിലാളികളുടെ എണ്ണം സ്റ്റീവ്ഡോറമാർ ബോർഡിനെ അറിയിക്കുകയും ബോർഡ്, നിര വ്യവസ്ഥയിൽ തൊഴിലാളികളെ നൽകുകയും ചെയ്യുന്ന സമ്പ്രദായം ആരംഭിച്ചു. ഡോക്ക് ലേബർ ബോർഡ് പിന്നീട് കൊച്ചിൻ പോർട്ടിന്റെ ഭാഗമാക്കിയപ്പോൾ ബോർഡ് ലേബർ ഡിവിഷൻ എന്നാണ് അറിയപ്പെടുന്നത്.


</doc>
<doc id="207265" url="https://ml.wikipedia.org/wiki?curid=207265" title="ആറുചെകിള സ്രാവ്">
ആറുചെകിള സ്രാവ്

അഗാധസമുദ്രത്തിൽ വസിക്കുന്ന വമ്പൻ സ്രാവിനമാണ് ബ്ലണ്ട്നോസ് സിക്സ്ഗിൽ സ്രാവ് . 

482 സെന്റീമീറ്റർ വരെ നീളം വയ്ക്കുന്ന ഇവ വളരെ സാവധാനത്തിലാണ് സഞ്ചരിക്കുന്നത്. എങ്കിലും ഇവ വളരെ ദൂരം സഞ്ചരിക്കുന്നു. 590 കിലോഗ്രാം വരെ ഭാരം വയ്ക്കുന്നു. കറുപ്പോ ചാരമോ തവിട്ടോ ആണ് ഇവയുടെ നിറം. സമുദ്രത്തിലെ 500 മുതൽ 2000 മീറ്റർ വരെ ആഴത്തിലാണ് ഇവയെ സാധാരണ കാണുന്നത്. 1875 മീറ്റർ വരെ ആഴക്കടലിൽ ഈ സ്രാവിനു വസിക്കാൻ സാധിക്കും. അന്തർവാഹിനികൾക്കു സമീപം നാവികർ ഇതിനെ കാണാറുണ്ട്. മൽസ്യങ്ങളും ചെറുസ്രാവുകളും കടലാമകളും കടൽസസ്തനികളുമാണ് ഇവയുടെ ഭക്ഷണം. ഒറ്റപ്രസവത്തിൽ 22 മുതൽ 103 കുഞ്ഞുങ്ങൾ വരെ ജനിക്കുന്നു. അറ്റ്ലാന്റിക്, പസഫിക്, ഇന്ത്യൻ മഹാസമുദ്രം, മെഡിറ്റനേറിയൻ എന്നീ സമുദ്രങ്ങളിൽ ഇവയെ കണ്ടെത്തിയിട്ടുണ്ട്.



</doc>
<doc id="207267" url="https://ml.wikipedia.org/wiki?curid=207267" title="പുള്ളിവാൾ വാലൻ">
പുള്ളിവാൾ വാലൻ

അതിവേഗത്തിൽ പറക്കുന്ന ദേശാടനസ്വഭാവമുള്ള ഒരു പൂമ്പാറ്റയാണ് പുള്ളിവാൾ വാലൻ("Graphium nomius"). നേർരേഖയിലൂടെ പറക്കുന്ന ഈ ശലഭത്തെ തണ്ണീർത്തടങ്ങളുടെ തീരങ്ങളിൽ സാധാരണയായി കാണാം. വേനൽ കാലങ്ങളിൽ നനഞ്ഞ മണ്ണിലിരുന്ന് ലവണമുണ്ണൂന്ന ശീലമുണ്ട്. ഇലപൊഴിയും കാടുകളും സമതലങ്ങളും ഇവയുടെ ആവാസകേന്ദ്രമാണ്.


</doc>
<doc id="207277" url="https://ml.wikipedia.org/wiki?curid=207277" title="വടശ്ശേരി">
വടശ്ശേരി

മലപ്പുറം ജില്ലയിലെ ഏറനാട്‌ താലൂക്കിലെ കാവനൂർ എടവണ്ണ പഞ്ചായത്തുകളിൽ ഉൾപെട്ട, ചാലിയാർ തീരത്ത് സ്ഥിതിചെയ്യുന്ന ഒരു ഗ്രാമമാണ്‌ വടശ്ശേരി. അധികവും ചെറിയ വരുമാനക്കാരും ഇടത്തരക്കാരുമുൾപെട്ട ഈ ഗ്രാമത്തിൽ കാര്യമായ വിദ്യാഭ്യാസ സ്ഥാപനങ്ങളോ വ്യവസായങ്ങളോ ഇല്ല.

നിരവധി ചെറു സംഘട്ടനങ്ങൾക്ക് സാക്ഷിയായ ഈ ഗ്രാമം ഇരുപതാം നൂറ്റാണ്ടിലെ അവസാനത്തിൽ നടന്ന സുന്നി വിഭാഗത്തിലെ ഇ.കെ വിഭാഗവും എ.പി വിഭാഗവും തമ്മിൽ നടന്ന സംഘട്ടനങ്ങൾക്ക് പ്രസിദ്ധമാണ്.

ഇവിടെ ഗവൺമെൻറ് അപ്പർ പ്രൈമറി സ്കൂൾ ഉണ്ടായിരുന്നത് ഹയർ സെക്കണ്ടറിയിലേക്ക് അപ്ഗ്രേഡ്‌ ചെയ്യപ്പെട്ടു.


</doc>
<doc id="207287" url="https://ml.wikipedia.org/wiki?curid=207287" title="ശ്രീരംഗനാഥസ്വാമിക്ഷേത്രം, ശ്രീരംഗപട്ടണം">
ശ്രീരംഗനാഥസ്വാമിക്ഷേത്രം, ശ്രീരംഗപട്ടണം

കർണ്ണാടകയിലെ ശ്രീരംഗപട്ടണണത്തു സ്ഥിതി ചെയ്യുന്ന വൈഷ്ണവക്ഷേത്രമാണ് ശ്രീരംഗനാഥസ്വാമിക്ഷേത്രം. ഹൈദർ അലിയാണ് ക്ഷേത്രത്തിലെ രഥം പണികഴിപ്പിച്ചു നൽകിയത്. വൈഷ്ണവഭക്തിപ്രസ്ഥാനത്തിന്റെ ആചാര്യനായ രാമാനുജൻ ചോളരാജ്യത്തെ ശൈവരിൽ നിന്നും രക്ഷപെടാനായി ഈ ക്ഷേത്രത്തിലാണ് അഭയം പ്രാപിച്ചത്. 


</doc>
<doc id="207301" url="https://ml.wikipedia.org/wiki?curid=207301" title="ഡുറിയാൻ">
ഡുറിയാൻ

മാൽവേസിയ സസ്യകുടുബത്തിൽ ഉൾപ്പെടുന്ന ഒരു ഫലവർഗ്ഗസസ്യയിനമാണ് ഡുറിയാൻ തെക്കുകിഴക്കൻ ഏഷ്യൻ രാജ്യങ്ങളാണ് ഇവയുടെ നൈസർഗ്ഗികമായ പ്രദേശം. ശാഖയിൽ കുലകളായാണ് ഫലം ഉണ്ടാകുന്നത്. കേരളത്തിൽ ജൂലൈ, ഓഗസ്റ്റ് മാസങ്ങളിൽ ഇവ പുഷ്പിക്കുന്നു. ഇവയുടെ ഫലത്തിനു മുള്ളുകളുള്ളതിനാൽ ചക്കയോടു സാമ്യം പുലർത്തുന്നു. ഉള്ളിലെ മാംസളമായ ഭാഗമാണ് ഭക്ഷിക്കുന്നത്. 


</doc>
<doc id="207308" url="https://ml.wikipedia.org/wiki?curid=207308" title="ഇലാസ്തികത">
ഇലാസ്തികത

ബലം പ്രയോഗിക്കപ്പെടുന്നതിന്റെ ഫലമായി ഒരു വസ്തുവിൽ ഉണ്ടാവുന്ന ആകൃതിവ്യത്യാസം, ആ ബലം പിൻവലിക്കുമ്പോൾ ഇല്ലാതാവുന്ന സവിശേഷതയെയാണ് വസ്തുവിന്റെ ഇലാസ്തികത എന്നതുകൊണ്ട് ഉദ്ദേശിക്കുന്നത്. ഉദാഹരണത്തിന് ഒരു സ്പ്രിങ്ങിനെ വലിച്ചു നീട്ടുന്നത്, ഒരു ഇലാസ്തിക ആകൃതിവ്യത്യാസം ആണ്. വലിക്കുന്ന ബലം ഇല്ലാതെയാവുമ്പോൾ സ്പ്രിങ്ങ് പഴയ ആകൃതിയിലേക്കു തിരിച്ചു പോകുന്നു. 

ഖരവസ്തുക്കളിൽ, ഓരോ ആറ്റമോ തന്മാത്രയോ അടുത്തുള്ള ആറ്റങ്ങളോടോ തന്മാത്രകളോടോ രാസബന്ധനം വഴി ബന്ധപ്പെട്ടിരിക്കുന്നതിന്റെ ഫലമായി, അവയുടെ സ്ഥിരതയാർന്ന സന്തുലിത സ്ഥാനത്തിലാണ് (stable equilibrium position) ഉള്ളത്. ഒരു വസ്തുവിന്റെ ആകൃതി വ്യത്യാസപ്പെടുമ്പോൾ, അതിലെ തന്മാത്രകൾക്ക് ഈ സ്ഥിര സന്തുലിത സ്ഥാനത്തിൽ നിന്നും സ്ഥാനാന്തരണം സംഭവിക്കുകയും, തന്മാത്രകൾ തമ്മിലുള്ള ദൂരം വ്യത്യാസപ്പെടുകയും ചെയ്യുന്നു. ആകൃതിവ്യത്യാസത്തിനു കാരണമായ ബലം നീക്കിയാൽ, തന്മാത്രകൾ തമ്മിലുള്ള ബന്ധനത്തിന്റെ ഫലമായുണ്ടാവുന്ന റിസ്റ്റോറിങ്ങ് ബലത്തിന്റെ (restoring force) ഫലമായി, അവ വീണ്ടും സ്ഥിരതയാർന്ന സന്തുലിത സ്ഥാനത്തിലേക്ക് തിരിച്ചു പോകുന്നു. അങ്ങനെ, വസ്തു മുൻപുണ്ടായിരുന്ന ആകൃതിയിലേക്ക് തിരിച്ചു പോകുന്നു. ഇതു സംഭവിക്കുന്ന വസ്തുക്കളെ ഇലാസ്തിക വസ്തുക്കൾ (elastic materials) എന്നും, ആകൃതിവ്യത്യാസത്തിനു കാരണമായ ബലം മാറ്റപ്പെട്ടാലും പഴയ ആകൃതിയിലേക്കു തിരിച്ചു പോകാത്ത വസ്തുക്കളെ പ്ലാസ്റ്റിക് വസ്തുക്കൾ (plastic materials) എന്നും പറയുന്നു. സ്റ്റീൽ ഇലാസ്തിക വസ്തുവിനും, കളിമണ്ണ് പ്ലാസ്റ്റിക് വസ്തുവിനും ഉദാഹരണങ്ങളാണ്. 

ഒരു വസ്തുവിൽ ബലം പ്രയോഗിക്കപ്പെടുമ്പോൾ അതിന് എത്രത്തോളം ആകൃതി വ്യത്യാസം വരുന്നു എന്നത്, ബലത്തിന്റെ അളവും വസ്തുവിന്റെ സ്വഭാവവും അനുസരിച്ചിരിക്കും. ആതാനം (strain) ഉപയോഗിച്ച്, ആകൃതിവ്യത്യാസത്തിന്റെ അളവിനെക്കുറിക്കുന്നു. ഇതു പലതരത്തിലുണ്ട്. ഉദാഹരണത്തിന്, പ്രയോഗിക്കപ്പെട്ട ബലത്തിന്റെ ഫലമായി വസ്തുവിന്റെ നീളത്തിനു വ്യത്യാസം വന്നാൽ അതിനെക്കുറിക്കാൻ ലോഞ്ചിറ്റ്യൂഡിനൽ ആതാനം (longitudinal strain) ഉപയോഗിക്കാം. 
ലോഞ്ചിറ്റ്യൂഡിനൽ ആതാനം = \frac{ബലപ്രയോഗം കൊണ്ടുള്ള നീളവ്യത്യാസം}{ ബലപ്രയോഗത്തിനു മുൻപുള്ള നീളം }.
സ്പർശക ബലത്തിന്റെ (tangential force) ഫലമായി ഉണ്ടാവുന്ന ആകൃതിവ്യത്യാസത്തെക്കുറിക്കാൻ അപരൂപണ ആതാനം (shear strain) ഉപയോഗിക്കുന്നു. ബലത്തിന്റെ ഫലമായി, വസ്തുവിന്റെ വ്യാപ്തത്തിനാണു വ്യത്യാസം വരുന്നതെങ്കിൽ, അതിനെക്കുറിക്കാൻ വ്യാപ്ത ആതാനം ഉപയോഗിക്കുന്നു. 

പ്രയോഗിക്കപ്പെട്ട ബലത്തിന്റെ ഫലമായുണ്ടാവുന്ന ആകൃതിവ്യത്യാസം കാരണം വസ്തുവിൽ ഒരു റിസ്റ്റോറിങ്ങ് ബലം ഉണ്ടാവുന്നു. റിസ്റ്റോറിങ്ങ് ബലം, ആകൃതിവ്യത്യാസം വരുത്തുന്ന ബലത്തിന്റെ (deforming force) തുല്യ അളവിലും, വിപരീത ദിശയിലുമായിരിക്കും. 

പ്രതി വിസ്തീർണ്ണത്തിൽ അനുഭവപ്പെടുന്ന റിസ്റ്റോറിങ്ങ് ബലത്തിനെ (restoring force per unit area) പ്രതിബലം (stress) എന്നു വിളിക്കുന്നു. 

ചെറിയ തോതിലുള്ള ആകൃതിവ്യത്യാസങ്ങൾക്ക്, ആതാനവും പ്രതിബലവും ആനുപാതികമാണ്. 1675-ൽ റോബർട്ട് ഹൂക്ക് എന്നയാളാണ് ഈ ആശയം മുന്നോട്ടുവച്ചത് . അതിനാൽ ഈ നിയമത്തെ ഹൂക്ക് നിയമം എന്നുവിളിക്കുന്നു. 

ഈ നിയമം റിസ്റ്റോറിംഗ് ബലവും ("F") ആകൃതിവ്യത്യാസവും ("x") തമ്മിലുള്ള ബന്ധമായി കാണിക്കാവുന്നതാണ്.
മുകളിലെ സമവാക്യത്തിൽ ("k") "റേറ്റ്" എന്നും "സ്പ്രിംഗ് സ്ത്ഥിരസംഖ്യ" എന്നും "ഇലാസ്തിക സ്ഥിരസംഖ്യ" എന്നും വിളിക്കപ്പെടുന്ന ഒരു ആനുപാതികസ്ഥിരസംഖ്യയാണ് (proportionality constant).

ഈ നിയമത്തെ പ്രതിബലവും ("σ") അപരൂപണ ആതാനവും (formula_2) തമ്മിലുള്ള ബന്ധമായും കാണിക്കാൻ സാധിക്കും:
മുകളിലെ സമവാക്യത്തിൽ "E" ഇലാസ്റ്റിക് മോഡുലസ് അല്ലെങ്കിൽ യങ്ങ്സ് മോഡുലസ് എന്നറിയപ്പെടുന്നു.

ഹൂക്ക് നിയമം വളരെ ചെറിയ അളവിലുള്ള ആകൃതിവ്യത്യാസങ്ങളിലേ ശരിയാവുകയുള്ളൂ. എല്ലാ അളവിലുമുള്ള ആതാനത്തിനു അനുസൃതമായ പ്രതിബലം പരീക്ഷണങ്ങളിലൂടെ കണ്ടുപിടിക്കാം. ഒരു വസ്തുവിലുണ്ടാവുന്ന പ്രതിബലവും ആതാനവും തമ്മിലുള്ള ബന്ധം കാണിക്കുന്നതിന് പ്രതിബല-ആതാന ആരേഖം (Stress-Strain curve) ഉപയോഗിക്കുന്നു. ഈ ആരേഖം ഓരോ പദാർത്ഥത്തിനും വ്യത്യസ്തമായിരിക്കും. 

ചിത്രത്തിൽ മൂലബിന്ദുവിനും yield strength എന്നടയാളപ്പെടുത്തിയിരിക്കുന്ന ബിന്ദുവിനും ഇടയിൽ ആതാനവും പ്രതിബലവും തമ്മിൽ രേഖീയമായി ബന്ധപ്പെട്ടിരിക്കുന്നു. അതായത്, ഹൂക്ക് നിയമം പാലിക്കപ്പെടുന്നു. ഇവിടെ, വസ്തുവിൽ പ്രയോഗിക്കപ്പെടുന്ന ബലം മാറ്റുമ്പോൾ, അതിന്റെ പഴയ രൂപത്തിലേക്ക് തിരിച്ചു പോകുന്നു. yield strength എന്നടയാളപ്പെടുത്തിയിരിക്കുന്ന ബിന്ദുവിനെ യീൽ‌ഡ് ബിന്ദു അല്ലെങ്കിൽ ഇലാസ്തിക സീമ (elastic limit) എന്നു വിളിക്കുന്നു. ഇതിലും വലിയ ആതാനങ്ങൾക്ക്, ആതാനവും പ്രതിബലവും തമ്മിലുള്ള ബന്ധം അരേഖീയമാണ്. ഇവിടെ വസ്തു, പ്ലാസ്റ്റിസിറ്റി പ്രകടിപ്പിക്കുന്നു. 
ഇലാസ്തിക സീമ കഴിഞ്ഞാൽ ബലവും ആകൃതിവ്യത്യാസവും തമ്മിലുള്ള ബന്ധം ആനുപാതികമല്ലാതെയാകും. ഈ പരിധിക്കപ്പുറം ഖരവസ്തുക്കൾ ആകൃതി നഷ്ടപ്പെട്ടുപോകും. 

ഖരവസ്തുക്കളെക്കൂടാതെ വിസ്കോഇലാസ്തിക ദ്രാവകങ്ങൾക്കും ഇലാസ്തികതയുണ്ട്.


</doc>
<doc id="207310" url="https://ml.wikipedia.org/wiki?curid=207310" title="പോർച്ചുഗീസ് സ്രാവ്">
പോർച്ചുഗീസ് സ്രാവ്

സ്രാവുകളിൽ ഒരിനമാണ് പോർച്ചുഗീസ് സ്രാവ് . കറുപ്പോ സ്വർണ്ണനിരം കലർന്ന തവിട്ടോ ആണ് ഇവയുടെ നിറം. മറ്റു സ്രാവുകളെ അപേഷിച്ചു ഇവയുടെ മുൻചുണ്ട് അല്പം ചെറുതാണ്. വലിയ വായും വശങ്ങളിലെ ചെറിയ ചെകിളകളും പോർച്ചുസീഗ് സ്രാവിനെ മറ്റുള്ളവയിൽ നിന്നും വ്യത്യസ്തമാക്കുന്നു. അറബിക്കടലിലും അറ്റ്ലാന്റിക് സമുദ്രത്തിലും ഇവയെ കാണപ്പെടുന്നു. സമുദ്രനിരപ്പിൽ നിന്നും 3675 മീറ്റർ ആഴത്തിൽ നിന്നുവരെ ഇവയെ കണ്ടെത്തിയിട്ടുണ്ട്. അമിതമായ മത്സ്യബന്ധനത്താൽ കടുത്ത വംശനാശഭീഷണി നേരിടുന്ന ഇനമാണിത്.

സമുദ്രത്തിൽ അടിത്തട്ടിലോ അതിനു സമീപമോ ആണ് ഇവ ഇര തേടുന്നത്. ചിലപ്പോൾ മറ്റു വലിയ ഇരകളുടെ ശരീരത്തിൽ നിന്നും മാംസം കടിച്ചുപറിച്ചെടുത്തുകൊണ്ട് നീന്തിയകലുന്ന സ്വഭാവം ഇവയ്ക്കുണ്ട്. മത്സ്യങ്ങളെയും മറ്റു സ്രാവുകളെയും ഇവ ഭക്ഷിക്കുന്നു. വളർച്ചയെത്തിയ ആൺസ്രാവിനു 80 മുതൽ 100 സെന്റീമീറ്റർ വരെ നീളവും പെൺസ്രാവിനു 120 സെന്റീമീറ്റർ നീളവും ഉണ്ടാകും. പ്രസവിക്കുന്ന ഇനം സ്രാവാണ് പോർച്ചുസീഗ് സ്രാവ്. ഒറ്റപ്രസവത്തിൽ 13 മുതൽ 17 വരെ കുഞ്ഞുങ്ങൾ ജനിക്കുന്നു.


</doc>
<doc id="207314" url="https://ml.wikipedia.org/wiki?curid=207314" title="പള്ളം മാധവൻ">
പള്ളം മാധവൻ

കേരളത്തിലെ ഒരു കഥകളി സംഗീതജ്ഞനായിരുന്നു പള്ളം മാധവൻ (1928 -2012 സെപ്റ്റംബർ 12). 2011-ലെ കേരള സംസ്ഥാന കഥകളി പുരസ്കാരം ഇദ്ദേഹത്തിനു ലഭിച്ചിട്ടുണ്ട്. 

1928-ൽ (1104 ചിങ്ങം 29) കോട്ടയം ജില്ലയിലെ കോട്ടയം താലൂക്കിൽ പനച്ചിക്കാട് പാത്താമുട്ടം പത്മനാഭൻ കേളന്റെയും കൊച്ചുപെണ്ണുകുട്ടിയുടെയും മകനായി ജനിച്ചു. 7-ആം വയസ്സിൽ പരമു ആശാന്റെ കുടിപള്ളിക്കൂടത്തിൽ ആരംഭിച്ച വിദ്യാഭ്യാസം ചിങ്ങവനത്തെ സെന്റ് തോമസ് പ്രമറി സ്കൂളിൽ നാലാം ക്ലാസിൽ വച്ച് സാമ്പത്തിക പരാധീനത മൂലം തൽക്കാലം അവസാനിപ്പിച്ചു. 15-ആം വയസ്സിൽ കുറിച്ചി രാമൻപിള്ളയാശാന്റെ കീഴിൽ പഠനമാരംഭിച്ച മാധവൻ പതിനെട്ടാം വയസ്സിൽ മാധവൻ അരങ്ങേറ്റം നടത്തി. 

കുറിച്ചി, നിലംപേരൂർ ദേശങ്ങളിൽ കഥകളി യോഗങ്ങളിൽ ശിങ്കിടി (കൂടെ പാടുന്ന ആൾ) ആയാണ് കഥകളിയിൽ തുടക്കം കുറിച്ചത്. പിന്നീട് മാധവൻ കുടമാളൂർ കരുണാകരൻനായരുടെ കളിയോഗത്തിലെ പൊന്നാനിപ്പാട്ടുകാരനായി (ഒന്നാമത്തെ പാട്ടുകാരൻ). എം.കെ.കെ. നായർ കേരള കലാമണ്ഡലത്തിന്റെ ചെയർമാനായിരുന്ന കാലത്ത് കഥകളി സംഗീതത്തിൽ മാധവന്റെ കഴിവ് മനസ്സിലാക്കിയ നായർ 1966-ൽ കലാമണ്ഡലത്തിലെ സംഗീതവിഭാഗത്തിന്റെ ഇൻസ്ട്രക്ടറായി അദ്ദേഹത്തെ നിയമിച്ചു. അധികം വൈകാതെ പ്രൊഡക്ഷൻ വിഭാഗത്തിലെ അസിസ്റ്റന്റ് പ്രൊഫസറായി മാധവൻ. 1984-ൽ കലാമണ്ഡലത്തിന്റെ വൈസ് പ്രിൻസിപ്പിലായ പള്ളം മാധവൻ അഞ്ചുകൊല്ലം ആ പദവി വഹിച്ചു.

തിരുനക്കര കുറ്റിശ്ശേരിൽ ഗോമതിയാണ് ഭാര്യ. രമണി, വിജയലക്ഷ്മി, രഘു, അനില, ഹേമാംബിക എന്നിവർ മക്കൾ. വാർധക്യ സഹജമായ അസുഖത്താൽ കോട്ടയം പനച്ചിക്കാട്ട് അമ്പലക്കരോട്ടെ വീട്ടിൽ വച്ച് അന്തരിച്ചു. 


</doc>
<doc id="207321" url="https://ml.wikipedia.org/wiki?curid=207321" title="മാത്തൂർ ഗോവിന്ദൻകുട്ടി">
മാത്തൂർ ഗോവിന്ദൻകുട്ടി

ഒരു കഥകളി കലാകാരനാണ് ഗോവിന്ദൻകുട്ടി . 2011-ലെ കേരളസംസ്ഥാന കഥകളി പുരസ്കാരം ഇദ്ദേഹത്തിനു ലഭിച്ചിട്ടുണ്ട്. സ്ത്രീവേഷങ്ങളിലാണ് ഇദ്ദേഹം വ്യക്തിമുദ്ര പതിപ്പിച്ചത്. 

1940-ൽ കുട്ടനാട്ടിലെ മാത്തൂർ കുടുംബത്തിൽ ജനിച്ചു. കഥകളിയിലെ കുലീന നായികയായിരുന്ന കുടമാളൂർ കരുണാകരൻ നായരുടെ ശിഷ്യനാണ്‌ ഗോവിന്ദൻകുട്ടി. 
ജ്യേഷ്ഠനായ മോഹനകുഞ്ഞു പണിക്കരുടെ പ്രേരണമൂലം പതിനാലാം വയസ്സിലാണ് അദ്ദേഹം കഥകളി അഭ്യസിക്കാൻ ആരംഭിച്ചത്. നെടുമുടി കുട്ടപ്പപണിക്കർ ആയിരുന്നു ആദ്യ ഗുരു. അതിനു ശേഷം കുറിശ്ശി കുഞ്ഞൻ പണിക്കർ, അമ്പലപ്പുഴ ശേഖരൻ എന്നിവരുടെ കീഴിൽ അഭ്യസനം തുടർന്നു.

തകഴി ക്ഷേത്രത്തിൽ ഗോവിന്ദൻ കുട്ടിയുടെ കാലകേയവധം ആട്ടക്കഥയിലെ ഇന്ദ്രാണി വേഷം കലാമണ്ഡലം കൃഷ്ണൻ നായർ കാണുകയും അദ്ദേഹത്തെ ഹഠാദാകർഷിക്കുകയും ചെയ്തു. കൃഷ്ണൻ നായർ തന്റെ കീഴിൽ ഗോവിന്ദൻ കുട്ടിക്ക് കഥകളിയിലെ കല്ലുവഴി ചിട്ടയിൽ പരിശീലനം നൽകി.

കഥകളിയിലെ സ്ത്രീവേഷങ്ങളിൽ സ്വന്തമായ ഒരിടം സ്വായത്തമാക്കിയ കുടമാളൂർ കരുണാകരൻ നായരുമായി കണ്ടുമുട്ടുന്നതു വരെ ഗോവിന്ദൻ കുട്ടിക്ക് കഥകളി സ്ത്രീവേഷങ്ങളോട് പ്രത്യേക ആഭിമുഖ്യമൊന്നും ഉണ്ടായിരുന്നില്ല. കുടമാളൂരിന്റെ നളചരിതം ഒന്നാം ദിവസത്തിലെ ദമയന്തി വേഷം തന്നിൽ ആഴത്തിൽ സ്വാധീനം ചെലുത്തിയെന്നു ഗോവിന്ദൻ കുട്ടി തന്നെ പറഞ്ഞിട്ടുണ്ട്.

കഥകളിയിലെ പ്രധാന നടന്മാരായ മാങ്കുളം വിഷ്ണു നമ്പൂതിരി, കലാമണ്ഡലം കൃഷ്ണൻ നായർ, കലാമണ്ഡലം രാമൻകുട്ടി നായർ, കലാമണ്ഡലം ഗോപി എന്നിവരോടൊപ്പം കഥകളിയിലെ ഒട്ടുമിക്ക നായികാ വേഷങ്ങളും ഗോവിന്ദൻ കുട്ടി അവതരിപ്പിച്ചിട്ടുണ്ട്.

കുടമാളൂർ കരുണാകരൻ നായരുടെ മകളായ രാജേശ്വരിയാണ് ഗോവിന്ദൻ കുട്ടിയുടെ പത്നി. അദ്ദേഹത്തിന്റെ മകനായ കുടമാളൂർ മുരളീകൃഷ്ണനും കഥകളി നടനാണ്.


</doc>
<doc id="207324" url="https://ml.wikipedia.org/wiki?curid=207324" title="തൊഴുകൈയ്യൻ പ്രാണി">
തൊഴുകൈയ്യൻ പ്രാണി

മഴകഴിഞ്ഞ ഉടനെയുള്ള മാസങ്ങളിൽ സാധാരണയായി കാണപ്പെടുന്ന പ്രാണികളാണ് തൊഴുകൈയ്യൻ(praying mantis). മുൻ കൈകൾ സദാ ഉയർത്തിപ്പിടിച്ച് തൊഴുകൈയ്യോടെ പ്രാർത്ഥിക്കുന്ന രീതിയിൽ ഇരിക്കുന്നതിനാലാണ് ഈ പ്രാണികൾ ഇങ്ങനെ അറിയപ്പെടുന്നത്. ഇരകൾ അടുത്തെത്തുമ്പോൾ പെട്ടെന്ന് അവയെ കൈക്കുള്ളിൽ ഒതുക്കാനുള്ള സൂത്രപ്പണിയാണ് ഈ ഇരുപ്പ്. 
ലോകത്താകമാനം 2300 ഇനത്തിലേറെ തൊഴുകൈയ്യൻ പ്രാണികളുണ്ട്. ഇവയിൽ 162 എണ്ണം ഇന്ത്യയിൽ കണ്ടെത്തിയിട്ടുണ്ട്. ഇതിലെ കേരളത്തിൽനിന്നുള്ള 43 സ്പീഷ്യസുകളും ഉൾപ്പെടും.

നീണ്ടുമെലിഞ്ഞ ശരീരവും, നീണ്ടകഴുത്തും, നിറയെമുള്ളുകളുള്ള പരന്ന കൈകളും ത്രികോണാകൃതിയിലുള്ള തലയും ഉണ്ടകണ്ണുകളും ഈ പ്രാണിയുടെ പ്രത്യേകതകയാണ്. തല 180 ഡിഗ്രിയും തിരിയ്ക്കാൻ പറ്റുന്നതിനാൽ പിന്നിലെ കാഴ്ചയും ഇവയ്ക്ക് സാധ്യമാണ്. പച്ചയോ തവിട്ടോ നിറമുള്ളതിനാലും ചെടികൾക്കിടയിൽ പതുങ്ങിയിരിക്കുന്നതിനാലും ഇവയെ കണ്ടുകിട്ടുക വിഷമകരമാണ്.

മാംസഭോജികളായ ഇരപിടിയന്മാരാണ് തൊഴുകൈയ്യൻ പ്രാണികൾ. പൂക്കളിലും കമ്പുകളിലും ഒളിഞ്ഞിരിയ്ക്കുന്ന ഇവ, ഇര അടുത്തെത്തുമ്പോൾ മുൻകാലുകൾ ധ്രുതഗതിയിൽ ചലിപ്പിച്ച് ഇരയെ കൈയ്യിലൊതുക്കുകയും മെല്ലെ കടിച്ച് മുറിച്ച് ഭക്ഷിയ്ക്കുകയും ചെയ്യുന്നു. പൂമ്പാറ്റകളും നിശാശലഭങ്ങളും പുൽച്ചാടികളുമൊക്കെയാണ് ഇവയുടെ പ്രധാന ആഹാരം. കൃഷിയിടങ്ങളിലെ കീട-പ്രാണി നിയന്ത്രിക്കുന്നതിൽ ഇത് പ്രധാന പങ്കുവഹിയ്ക്കുന്നതിനാൽ കർഷകരുടെ മിത്രങ്ങളെന്നും ഇവ അറിയപ്പെടുന്നു.

ആൺ പ്രാണികൾ താരതമേന ചെറുതും മെലിഞ്ഞവയുമാണ്. തൊഴുകൈയ്യൻ പ്രാണികളുടെ പ്രണയചോഷ്ടകൾ, ഇണചേരൽ പ്രജനനരീതികൾ എന്നിവ ഏറെ കൗതുകമുണ്ടാക്കുന്നവയാണ്. ഫെറമോണുകളുടെ സഹായത്താലാണ് ഇവ ഇണയെ ആകർഷിക്കുന്നത്. ഇണചേരുന്ന ഒടനെ ആൺ പ്രാണികളെ, പെൺപ്രാണികൾ തന്നെ ഭക്ഷിക്കുന്നു. ചില സമയങ്ങളിൽ ഇണചേരലിനിടയിൽ ആൺപ്രാണികളുടെ തല കടിച്ച് മുറിച്ച് തിന്നാറുണ്ട്. ഇണചേർന്നതിന് ശേഷം നുരയും പതയുമുള്ള ഒരു ചെറു കൂട് ഉണ്ടാക്കി അതിൽ മുട്ടകൾ നിക്ഷേപിയ്ക്കുന്നു. പെട്ടി പോലുള്ള ഈ മുട്ടപേടകത്തെ ഊതീക്ക (ootheca) എന്നാണ് അറിയപ്പെടുന്നത്. കുറച്ച് സമയത്തിനകം ഈ പേടകം വെളുപ്പും മഞ്ഞയിൽ നിന്നും തവിട്ടുനിറമായി മാറുന്നു. ദിവസങ്ങൾക്ക് ശേഷം മുട്ടപേടകം പൊട്ടിച്ച് തൊഴുകൈയ്യൻ പ്രാണികൾ പുറത്തുവരുന്നു.

ഒരു മണിക്കൂറിൽ ഈ പ്രാണികൾ ശരാശരി 10 ഈച്ചകളെ വരെ അകത്താക്കുന്നു.ഒരു മാസം കൊണ്ട് പൂർണ്ണ വളർച്ചയെത്തുന്ന തൊഴുകൈയ്യൻ പ്രാണികൾ കീടനിയന്ത്രണത്തിൽ വളരെ പ്രധാനപ്പെട്ട പങ്കാണ് വഹിക്കുന്നത്. വിദേശരാജ്യങ്ങളിൽ ഈ പ്രാണികളെ കൃഷിയിടങ്ങളിലേയ്ക്ക് തുറന്നുവിടാനായി ഇതിന്റെ മുട്ടകൾ മാർക്കറ്റുകളിൽ വാങ്ങാനാകും.




</doc>
<doc id="207325" url="https://ml.wikipedia.org/wiki?curid=207325" title="ജോൺ ബോയ്ഡ് ഡൺലപ്">
ജോൺ ബോയ്ഡ് ഡൺലപ്

വായു നിറച്ച ടയർ ആദ്യമായി വാണിജ്യാടിസ്ഥാനത്തിൽ നിർമിച്ച സ്കോട്ടിഷ് മൃഗഡോക്ടരായിരുന്നു ജോൺ ബോയ്ഡ് ഡൺലപ്. അനവധി രാജ്യങ്ങളിൽ ശാഖകളുള്ളതും ലോകത്തെ ഏറ്റവും വലിയ ടയർ നിർമ്മാണ കമ്പനികളിൽ ഒന്നുമായ ഡൺലപ് കമ്പനി സ്ഥാപിച്ചത് ജോൺ ബോയ്ഡ് ഡൺലപ് ആണ്. 1840 ഫെബ്രുവരി 5-ന് സ്കോട്ട്ലൻഡ്സിലെ അയർഷെയറിൽ ഇദ്ദേഹം ജനിച്ചു. 1867-ൽ ബെൽഫാസ്റ്റിലെത്തി ഒരു മൃഗഡോക്ടറായി സേവനമനുഷ്ഠിച്ചുവരവേ തന്റെ പുത്രൻ കളിക്കാനുപയോഗിക്കുന്ന മുച്ചക്രചവിട്ടുവണ്ടിയുടെ കട്ടറബ്ബർ ചക്രങ്ങൾ സൃഷ്ടിക്കുന്ന കുലുക്കം പരിഹരിക്കുന്നതിനു വേണ്ടിയാണ്, ജോൺ ഡൺലപ് കാറ്റു നിറച്ച റബ്ബർ ചക്രങ്ങൾ (ടയറുകൾ) നിർമിച്ചത്.

ഇത് വ്യാവസായികാടിസ്ഥാനത്തിൽ നിർമ്മിക്കുന്നതിനുള്ള കുത്തകാവകാശം ജോൺ ബോയ്ഡ് ഡൺലപ് 1888-ൽ ബ്രിട്ടിഷ് ഗവൺമെന്റ് ഇദ്ദേഹത്തിന് നൽകി. 1890-ൽ ഇതിന്റെ നിർമ്മാണവും ആരംഭിച്ചു. 1845-ൽ വില്യം തോംസൺ എന്ന ബ്രിട്ടിഷുകാരന് കാറ്റു നിറച്ച ടയറിന്റെ നിർമ്മാണാവകാശം ലഭിച്ചിരുന്നെങ്കിലും, അത് പ്രാവർത്തികമാക്കാൻ അദ്ദേഹത്തിന് കഴിഞ്ഞില്ല. റബ്ബർ ടയർ നിർമ്മാണ രംഗത്തെ ഒട്ടേറെ കുത്തകാവകാശങ്ങൾ നേടിയെടുത്ത ഡൺലപ് മലയായിലും മറ്റും അനവധി റബ്ബർ തോട്ടങ്ങൾ ആരംഭിച്ചു. ക്രമേണ, ബ്രിട്ടിഷ് സാമ്രാജ്യത്തിലെ ഏറ്റവും വലിയ റബ്ബർ തോട്ട ഉടമയായി ഡൺലപ് വളർന്നു. എന്നാൽ പിൽക്കാലത്ത് ഈ തോട്ടങ്ങളിൽ നല്ലൊരു ഭാഗവും മലയൻ (ഇന്നത്തെ മലേഷ്യൻ ) പൗരന്മാർക്കുതന്നെ ഡൺലപ് കമ്പനി വിൽക്കുകയുണ്ടായി. 1980-കളിൽ യൂറോപ്പിലേയും അമേരിക്കയിലേയും പ്രവർത്തനങ്ങളുടെ ഗണ്യമായ ഭാഗവും സഹകമ്പനിയായ ജപ്പാനിലെ സുമിറ്റോമോ റബ്ബർ ഇൻഡസ്ട്രീസിനു ഡൺലപ് കമ്പനി കൈമാറി. 1921 ഒക്ടോബർ 23-ന് അയർലണ്ടിലെ ഡബ്ലിനിൽ ഇദ്ദേഹം നിര്യാതനായി.



</doc>
<doc id="207328" url="https://ml.wikipedia.org/wiki?curid=207328" title="ദ്രാക്ഷാദി കഷായം">
ദ്രാക്ഷാദി കഷായം

അഷ്ടാംഗഹൃദയത്തിൽ ജ്വരചികിത്സാ അധ്യായത്തിൽ വാത പിത്ത ജ്വര ചികിത്സയ്ക്കായി നിർദ്ദേശിച്ചിരിക്കുന്ന ഔഷധയോഗമാണ് ദ്രാക്ഷാദി കഷായം. മുന്തിരിങ്ങാപ്പഴം, ഇലിപ്പപ്പഴം, അതിമധുരം, പാച്ചോറ്റിത്തൊലി, കുമിഴിൻപഴം, നറുനീണ്ടിക്കിഴങ്ങ്, മുത്തങ്ങാക്കിഴങ്ങ്, നെല്ലിക്കാത്തോട്, ഇരുവേലി, താമരയല്ലി, പതിമുകം, താമരവളയം, ചന്ദനം, രാമച്ചം, കരിംകൂവളക്കിഴങ്ങ്, ചിറ്റീന്തൽ എന്നിവ ചേരുന്നതാണ് ദ്രാക്ഷാദി കഷായ യോഗം.

'ദ്രാക്ഷാ, മധൂകം മധുകംലോധ്ര കാശ്മർയ്യശാരിബാഃ

മുസ്താമലക ഹ്രീ ബേര പത്മകേസര പത്മകം

മൃണാളചന്ദനോശീരനീലോല്പല പരൂഷകം

ഫാണ്ടോ ഹിമോ വാ ദ്രാക്ഷാദിർജാതീ കുസുമ വാസിതഃ

യുക്തോ മധുസിതാലാജൈർ ജയത്യനിലപിത്തജം

ജ്വരം മദാത്യയം ഛർദ്ദീം മൂർച്ഛാം ദാഹം ശ്രമം ഭ്രമം

ഊർദ്ധ്വഗം രക്തപിത്തം ച പിപാസാം കാമലാമപി'

ഈ വിധ ദ്രവ്യങ്ങൾ ഫാണ്ട കഷായമായിട്ടോ ശീത കഷായമായിട്ടോ സംസ്കരിച്ച് പിച്ചിപ്പൂവിന്റെ വാസന പിടിപ്പിച്ച് തേനും പഞ്ചസാരയും മലർ പ്പൊടിയും ചേർത്ത് ഉപയോഗിക്കാവുന്നതാണ്. വാതപിത്തജ്വരം, മദാത്യയം, ഛർദി, മൂർച്ഛ, തളർച്ച, ഭ്രമം, ഊർധഗാമിയായ രക്തപിത്തം, തണ്ണീർദാഹം, കാമല എന്നീ രോഗാവസ്ഥകളിൽ പ്രയോജനം ചെയ്യുന്നു.

സഹസ്രയോഗം തുടങ്ങിയ മറ്റു ചികിത്സാ ഗ്രന്ഥങ്ങളിൽ ഇതിൽ നിന്നു വ്യത്യസ്തമായ ദ്രാക്ഷാദി കഷായ യോഗങ്ങളും നിർദ്ദേശിച്ചിരിക്കുന്നതായി കാണാം.

'ദ്രാക്ഷായാ ഫലിനീഭിർവാ ബലയാ നാഗരേണ വാ

ശ്വദംഷ്ടയാ ശതാവര്യാ രക്തജിത് സാധിതം പയഃ'

മുന്തിരിങ്ങാപ്പഴം, ഞാവൽപ്പൂവ്, കുറുന്തോട്ടിവേര്, ചുക്ക്, ഞെരിഞ്ഞിൽ, ശതാവരിക്കിഴങ്ങ് ഇവകൊണ്ട് ഉണ്ടാക്കുന്ന കഷായവും പാൽ കഷായവും രക്തപിത്തത്തെ ശമിപ്പിക്കും.

മുന്തിരിങ്ങാപ്പഴം, ചിറ്റമൃത്, കുമിഴിൻവേര്, ബ്രഹ്മി, നറുനീണ്ടിക്കിഴങ്ങ് ഇവ കഷായം വച്ച് ശർക്കര മേമ്പൊടി ചേർത്തു സേവിച്ചാൽ വാതജ്വരം ശമിക്കുമെന്നും മുന്തിരിങ്ങാപ്പഴം, ചിറ്റമൃത്, കരിമ്പ് എന്നിവകൊണ്ടുള്ള കഷായം കാമലയ്ക്ക് ഏറ്റവും വിശേഷപ്പെട്ട ഔഷധമാണ് എന്നും സഹസ്രയോഗം പറയുന്നു.

മുന്തിരിങ്ങാപ്പഴം, കുമിഴിൻവേര്, ചിറ്റീന്തൽവേര്, കയ്പൻ പടവലത്തണ്ട്, വേപ്പിൻപട്ട, ആടലോടകവേര്, മലര്, നെല്ലിക്കാത്തോട്, കൊടുത്തൂവവേര് എന്നിവ ചേർത്ത് കഷായം വച്ച് പഞ്ചസാര മേമ്പൊടി ചേർത്ത് കൊടുത്താൽ പിത്തകോപംകൊണ്ടും രക്ത കോപംകൊണ്ടും ഉണ്ടാകുന്ന മസൂരി ശമിക്കും.

മുന്തിരിങ്ങാപ്പഴവും അനുബന്ധ ദ്രവ്യങ്ങളും ചേർത്തുള്ള അരിഷ്ടം, ഘൃതം എന്നീ ഔഷധകല്പനകളും ലഭ്യമാണ്.

'ദ്രാക്ഷാ തുലാർദ്ധം ദ്വിദ്രോണേ ജലസ്യ വിപചേൽ സുധഃ

പാദശേഷേ കഷായേ ച പൂതേ ശീതേ വിനിക്ഷിപേൽ

ഗുഡസ്യ ദ്വിതുലാം തത്ര ത്വഗേലാപത്രകേസരം

പ്രിയംഗു മരിചം കൃഷ്ണാ വിഡംഗേതി വിചൂർണയേൽ

പൃഥക് പലോന്മീതൈർ ഭാഗൈർ ഘൃത

ഭാണ്ഡേ നിധാപയേൽ

സമന്തതോ ഘട്ടയിത്വാ പിബേജ്ജാതരസം തതഃ

ഉരക്ഷതം ക്ഷയം ഹന്തി കാസശ്വാസഗളാമയാൻ

ദ്രാക്ഷാരിഷ്ടാഹ്വയഃ പ്രോക്തോബലകൃന്മലശോധനഃ'

മുന്തിരിങ്ങാപ്പഴം പലം അമ്പത്, മുപ്പത്തിരണ്ടിടങ്ങഴി വെള്ളത്തിൽ കഷായം വച്ച് എട്ടിടങ്ങഴി ആക്കി പിഴിഞ്ഞരിച്ച് തണുത്തശേഷം രണ്ടുതുലാം ശർക്കര ചേർത്തു കലക്കണം. ഇലവർങ്ങത്തൊലി, ഏലത്തരി, പച്ചില, നാഗപ്പൂവ്, ഞാവൽപ്പൂവ്, കുരുമുളക്, ചെറുതിപ്പലി, വിളയുപ്പ് എന്നിവ ഒരു പലം വീതം പൊടിച്ചു ചേർത്ത് നെയ്യ് ചേർത്ത് മയക്കിയ കുടത്തിലാക്കി അടച്ചുകെട്ടി വച്ചിരുന്ന് ഒരു മാസം കഴിഞ്ഞ് അരിച്ച് തെളിച്ചെടുക്കുക. ഉരക്ഷതം, ക്ഷയം, ചുമ, ശ്വാസവൈഷമ്യം, കണ്ഠരോഗം എന്നിവയ്ക്ക് പ്രയോജനകരമാണ്. ശക്തി വർധിപ്പിക്കുകയും മലശോധനയെ ഉണ്ടാക്കുകയും ചെയ്യും.

'പുരാണസർപ്പിഷഃ പ്രാസ്ഥോദ്രാക്ഷാർദ്ധ പ്രസ്ഥസാധിതം

കാമിലാഗുന്മ പാണ്ഡ്വർത്തി ജ്വരമേഹോദരാപഹഃ'

എട്ടു പലം മുന്തിരിങ്ങാപ്പഴം അരച്ച് കല്ക്കമാക്കി ചേർത്ത് ഒരിടങ്ങഴി പഴയ നെയ്യ് ചേർത്ത് കാച്ചി അരിച്ചെടുക്കുക. കാമല, ഗുന്മം, പാണ്ഡ്, ജ്വരം, പ്രമേഹം, ഉദരം എന്നീ രോഗശമനാർഥം ദ്രാക്ഷാഘൃതം ഉപയോഗിക്കാറുണ്ട്.


</doc>
<doc id="207334" url="https://ml.wikipedia.org/wiki?curid=207334" title="പൂച്ചമാന്തി രോഗം">
പൂച്ചമാന്തി രോഗം

"ബാർട്ടോണെല്ല ഹെൻസ്ലെ" ("Bartonella hensle") എന്ന ബാക്ടീരിയം മനുഷ്യരിൽ ഉണ്ടാക്കുന്ന രോഗമാണ് പൂച്ചമാന്തി രോഗം അഥവാ പൂച്ചമാന്തിപ്പനി (ഇംഗ്ലീഷ്: Cat scratch disease). ഇതിനെ ടീനിയുടെ അസുഖം എന്നും ഇനോകുലേഷൻ ലിംഫോറെറ്റികുലോസിസ് എന്നും വിളിക്കാറുണ്ട്. പൂച്ചയുടെ മാന്തോ, കടിയോ കൊണ്ട് ഒന്നോ രണ്ടോ ആഴ്ചകൾക്കുള്ളിൽ കാണപ്പെടുന്ന അസുഖമാണിത്. കുട്ടികളിലാണ് കൂടുതലായും ഈ അസുഖം കാണപ്പെടുന്നത്.1889 ൽ ഹെൻറി പരിനൗഡ് എന്ന ശാസ്ത്രജ്ഞനാണ് ഈ രോഗം കണ്ടുപിടിച്ചത്.

രോഗലക്ഷണങ്ങൾ പ്രാരൂപികം, അപ്രാരൂപികം എന്നിങ്ങനെ രണ്ടായി തിരിക്കാം.
പ്രാരൂപിക പൂച്ചമാന്തിപ്പനിയിൽ കഴലകൾ വീങ്ങുകയും, വേദനയുള്ളവയായിത്തീരുകയും ചെയ്യും. ഇതിനെ "റീജ്യണൽ ലിംഫഡിനോപതി" എന്നു പറയുന്നു. മാന്തോ, കടിയോ കൊണ്ട ഭാഗത്ത് ഒരു പാപ്യൂൾ രൂപപ്പെടും. ചിലർക്ക് പനി ഉണ്ടാവാം. ഇതു കൂടാതെ തലവേദന, വയറുവേദന, കുളിര്, പുറം വേദന എന്നിവയും ഉണ്ടാവാം. അസുഖം സ്വയം ശമിക്കുമെങ്കിലും കഴലവീക്കം മാസങ്ങളോളം നിലനിൽക്കും. മഞ്ഞ് കാലത്തും ശരത് കാലത്തുമാണ് ഈ രോഗം കൂടുതലായും കണ്ടുവരുന്നത്. രോഗപ്രതിരോധശക്തി കുറഞ്ഞ, എച്ച്. ഐ.വി പോലുള്ള രോഗം ഉള്ളവരിൽ പൂച്ചമാന്തി രോഗം സ്വയം ശമിക്കാതിരിക്കുകയോ, വളരെക്കാലം നീണ്ടുനിൽക്കുകയോ ചെയ്യും.

അപ്രാരൂപിക പൂച്ചമാന്തിരോഗം ബാധിക്കുന്ന അവയവവ്യവസ്ഥയ്ക്കനുസരിച്ച് പലവിധത്തിൽ കാണപ്പെടാം. പരിനൗഡിന്റെ മിഴിരോഗം എന്നത് രോഗം ബാധിച്ച കണ്ണുകളോടൊപ്പം അതേ വശത്തെ കഴലകളും വീങ്ങിയിരിക്കുന്നതിനെയാണ്.കണ്ണിലേക്കുള്ള ഞരമ്പ് വീങ്ങി ഒപ്റ്റിക് ന്യൂറൈറ്റിസ് എന്ന അവസ്ഥ ഉണ്ടാകാം. ബാസില്ലെറി ആഞ്ചിയോസിസ്, ബാസില്ലറി പീലിയോസിസ് എന്ന അവസ്ഥകളും പൂച്ചമാന്തിരോഗത്തോടനുബന്ധിച്ച് ഉണ്ടാവാം.

ജൂഡി ഡൊളാൻ എന്ന രോഗിയിലാണ് ആദ്യമായി രോഗനിർണ്ണയം നടത്തിയത്. പൂച്ചകളാണ് സാംക്രമികരോഗകാരി എന്ന് കണ്ടുപിടിച്ചത് ഡോ. റോബർട്ട് ഡെബ്ര ആണ്. വടിയുടെ ആകൃതിയിലുള്ള ഗ്രാം നെഗറ്റീവ് ബാക്ടീരിയയായ ബാർട്ടൊണെല്ല ഹെൻസ്ലെ ആണ് രോഗകാരി. മുതിർന്ന പൂച്ചകളെക്കാൽ രോഗം സംക്രമിപ്പിക്കുന്നത് പൂച്ചക്കുട്ടികളാണ്. ചെള്ളുകൾ പൂച്ചകളിൽ നിന്ന് പൂച്ചകളിലേക്ക് ഈ രോഗം പടർത്തുന്നതായി കണ്ടെത്തിയിട്ടുണ്ട്.

ആരോഗ്യമുള്ള വ്യക്തികളിൽ ചികിത്സയൊന്നുമില്ലാതെ തന്നെ രോഗം ശമിക്കും. രോഗപ്രതിരോധശക്തി കുറഞ്ഞവർക്കു മാത്രമേ ആന്റിബയോട്ടിക്കുകൾ നിർദ്ദേശിക്കുന്നുള്ളൂ. അസിത്രോമൈസിൻ, സിപ്രൊഫ്ലൊക്സാസിൻ എന്നീ ആന്റിബയോട്ടിക്കുകൾ രോഗശമനം നൽകും.


</doc>
<doc id="207339" url="https://ml.wikipedia.org/wiki?curid=207339" title="റോക്കി മലനിരകളിലെ പുള്ളിപ്പനി">
റോക്കി മലനിരകളിലെ പുള്ളിപ്പനി

"റിക്കറ്റ്സിയ റിക്കറ്റ്സി" ("Rickettsia rickettsi") എന്ന ബാക്ടീരിയം മനുഷ്യരിൽ ഉണ്ടാക്കുന്ന രോഗമാണ് റോക്കി മലനിരകളിലെ പുള്ളിപ്പനി. അമേരിക്കൻ ഐക്യനാടുകളിലും പരിസരപ്രദേശങ്ങളിലുമാണ് ഈ രോഗം കൂടുതലായും കാണപ്പെടുന്നത്. ഇക്സോയിഡ് വിഭാഗത്തിലെ "ഡെർമാസെന്റർ ആന്റർസോണി" എന്ന ചെള്ളാണ് രോഗവാഹിയായ ജീവി. ഇതേ രോഗത്തെ പല സ്ഥലങ്ങളിലും ടോബിയ പനി, സാവോ പോളോ പനി, മാക്യുലാർ ചെള്ള് പനി എന്നിങ്ങനെ വിളിക്കാറുണ്ട്. പനിയും തലവേദനയും, ദേഹത്ത് ചുവന്ന പുള്ളികളുമാണ് രോഗലക്ഷണം. രോഗനിർണ്ണയം നടത്തി ചികിത്സിച്ചില്ലെങ്കിൽ മരണം വരെ സംഭവിക്കാം.

ഒരു ജന്തുജന്യ രോഗമാണ് റോക്കി മലനിരകളിലെ പുള്ളിപ്പനി. ചെള്ളുകളാണ് ഈ അസുഖം മനുഷ്യരിലേക്ക് പടർത്തുന്നത്. ചെള്ളിന്റെ കടിയേറ്റ വ്യക്തികളിൽ അസുഖം കാണപ്പെടുന്നു. വളരെ അപൂർവ്വമായി ചെള്ളിന്റെ ശരീരസ്രവങ്ങളോ, മലമോ സ്പർശിച്ചവരിലും രോഗമുണ്ടാവാറുണ്ട്. പെൺചെള്ളുകൾ മുട്ടകളിലേക്ക് അസുഖം പടർത്തുന്നു. ഇണ ചേരുന്ന സമയത്ത് ആൺ ചെള്ളുകൾ പെൺ ചെള്ളുകളിലേക്ക് അസുഖം പകർത്താം. ഒരിക്കൽ രോഗം ബാധിച്ച ചെള്ളുകൾ ജീവിതാവസാനം വരെ രോഗവാഹകയായിരിക്കും.
പനി, ഓക്കാനം, ഛർദ്ദി, തലവേദന, പേശിവേദന എന്നിവയാണ് തുടക്കത്തിലെ പ്രധാന രോഗലക്ഷണങ്ങൾ. പിന്നീട് മാക്യുലോ-പാപ്യുലാർ പുള്ളികളും, പെറ്റക്കിയൽ പുള്ളികളും പ്രത്യക്ഷമാകും. പെറ്റക്കിയൽ പുള്ളികൾ ഉണ്ടാവുന്നതു കൊണ്ടാണ് ഈ രോഗത്തെ പുള്ളിപ്പനി എന്ന് വിളിക്കുന്നത്. വായറുവേദനയും സന്ധിവേദനയും രോഗത്തിന്റെ അവസാനഘട്ടങ്ങളിൽ കാണപ്പെടാം. ആദ്യം കൈകാലുകളിൽ പുള്ളികൾ പ്രത്യക്ഷപ്പെടും, പിന്നീട് നെഞ്ചിലെക്കും വയറിലേക്കും വ്യാപിക്കും. പനി വന്ന് രണ്ടുമുതൽ അഞ്ചു വരെ ദിവസങ്ങൾക്കുള്ളിൽ പാടുകൾ പ്രത്യക്ഷപ്പെടാം. എന്നാൽ 30 മുതൽ 60 ശതമാനം വരെ ആളുകളിൽ പാടുകൾ കാണാറില്ല. ത്രോംബോസൈറ്റോപീനിയ, ഹൈപ്പോനെട്രീമിയ എന്നിവയും രോഗത്തിന്റെ ഭാഗമായി കാണപ്പെടാറുണ്ട്. ശ്വാസകോശം, നാഡീവ്യൂഹം, ദഹനേന്ദ്രിയ വ്യൂഹം, മൂത്രാശയവ്യൂഹം എന്നിവയെയും ഈ രോഗം ബാധിക്കുന്നു. ജി6പിഡി എന്ന രാസാഗ്നിയുടെ കുറവുള്ളവർക്ക് ഈ രോഗം വരാനുള്ള സാധ്യത കൂടുതലാണ്.

സാംക്രമികരോഗശാസ്ത്രപരമായാണ് പുള്ളിപ്പനിക്ക് രോഗനിർണ്ണയം നടത്തുന്നത്. ഒരേ സ്ഥലത്തു ജീവിക്കുന്ന പലരിലും ഒരേ സമയം പനി കാണപ്പെട്ടാൽ പുള്ളിപ്പനി സംശയിക്കേണ്ടതാണ്. എന്നാൽ ലാബുകളിൽ നിന്ന് രോഗനിർണ്ണയം നടത്തുന്നതിനു മുൻപുതന്നെ ചികിത്സ തുടങ്ങിയിരിക്കണം. ടെട്രാസൈക്ലിൻ എന്ന ആന്റിബയോട്ടിക്കിനോട് പ്രതികരിക്കുന്നില്ലെങ്കിൽ രോഗം റോക്കി പുള്ളിപ്പനിയാവാനുള്ള സാധ്യത വളരെ കുറവാണ്.

ഡോക്സിസൈക്ലിൻ എന്ന ആന്റിബയോട്ടിക്കാണ് ഏറ്റവും നല്ല പ്രതിവിധി . പനി മാറിക്കഴിഞ്ഞ് കുറഞ്ഞത് മൂന്നു ദിവസം കൂടിയെങ്കിലും മരുന്ന് കഴിച്ചിരിക്കണം. ക്ലോറംഫെനിക്കോൾ ചികിത്സയ്ക്കായി ഉപയോഗിക്കാമെങ്കിലും രക്തത്തിലെ മരുന്നിന്റെ അളവ് കൂടെക്കൂടെ നിരീക്ഷിക്കേണ്ടത് അത്യാവശ്യമാണ്. 

ചെള്ളുകൾ കടിച്ചവർക്ക് രോഗം വരാതിരിക്കാനായി ആന്റീബയോട്ടിക്കുകൾ നൽകുന്നത് നല്ലതല്ല. രോഗലക്ഷണങ്ങൾ മനസ്സിലാക്കാൻ ഇതുമൂലം താമസം നേരിട്ടേയ്ക്കാം .


</doc>
<doc id="207345" url="https://ml.wikipedia.org/wiki?curid=207345" title="എക്സ്പോഷർ നഷ്ടപരിഹാരം">
എക്സ്പോഷർ നഷ്ടപരിഹാരം

ഛായാഗ്രാഹിയുടെ എക്സ്പോഷർ മീറ്റർ കണ്ടുപിടിക്കുന്ന എക്സ്പോഷർ വിലയിൽ ഒരു പരിധിക്കുള്ളിൽ നിന്നുകൊണ്ട് മാറ്റങ്ങൾ വരുത്താനുള്ള സംവിധാനമാണ് എക്സ്പോഷർ നഷ്ടപരിഹാരം അഥവാ എക്സ്പോഷർ കോമ്പൻസേഷൻ. ഇതു കൊണ്ട് ഛായാഗ്രാഹകന് എക്സ്പോഷർ വില സ്വയം കണക്കുകൂട്ടാതെ ഛായാഗ്രാഹി കണ്ടുപിടിക്കുന്ന വിലയിൽ മാറ്റങ്ങൾ വരുത്തി ഉപയോഗിക്കാൻ കഴിയുന്നു. ഇത് കൂടുതൽ വേഗതയിൽ ഛായാഗ്രഹണം നടത്താൻ സഹായകരമാണ്.

എക്സ്പോഷർ നഷ്ടപരിഹാരം ചെയ്യേണ്ടി വരുന്നത് അസാധാരണമായ പ്രകാശവിന്യാസം, ഛായാഗ്രാഹികളിലെ വ്യത്യാസങ്ങൾ, ഫിൽറ്ററുകളുടെ ഉപയോഗം, മനഃപൂർവം കുറഞ്ഞ എക്സ്പോഷർ അല്ലെങ്കിൽ കൂടിയ എക്സ്പോഷർ ചെയ്യൽ മുതലായ സന്ദർഭങ്ങളിലാണ്. കൂടാതെ ഷട്ടർ ആംഗിൾ, ഫിലിം വേഗത മുതലായ ഘടകങ്ങളിൽ വരുത്തുന്ന മാറ്റം മൂലവും ഛായാഗ്രാഹകർക്ക് എക്സ്പോഷർ നഷ്ടപരിഹാരം ചെയ്യേണ്ടി വരുന്നു.

ചില നിശ്ചലചിത്ര ഛായാഗ്രാഹികളിൽ, അതു തനിയെ കണക്കുകൂട്ടിയ എക്സ്പോഷർ വില ഛായാഗ്രാഹകന് ഒരു പരിധി വരെ കൂട്ടാനോ കുറക്കാനോ അനുവദിക്കുന്ന സംവിധാനം ഉണ്ട്. എക്സ്പോഷർ വില പടിപടിയായാണ് മാറ്റം വരുത്തുന്നത്. ഒരു പടി എക്സ്പോഷർ ഉയർത്തുമ്പോൾ(+1 സ്റ്റെപ്) ഛായാഗ്രഹണമാധ്യമത്തിൽ പതിക്കുന്ന പ്രകാശം ഇരട്ടിയാവുന്നു. അതുപോലെ ഒരു പടി താഴ്ത്തിയാൽ(-1 സ്റ്റെപ്) പകുതി പ്രകാശമേ പതിക്കൂ. സാധാരണ 1/4 സ്റ്റെപ് അല്ലെങ്കിൽ 1/2 സ്റ്റെപ് വച്ച് കൂട്ടാനോ കുറക്കാനോ ഉള്ള സംവിധാനം ഉണ്ടാവും. അപൂർവമായി 3/4 സ്റ്റെപ്, 1 സ്റ്റെപ് വച്ച് മാറ്റാൻ സംവിധാനം ഉള്ള ഛായാഗ്രാഹികളും നിർമ്മിച്ചിട്ടുണ്ട്. സാധാരണ 2 പടി അല്ലെങ്കിൽ 3 പടി ആയിരിക്കും ഉയർത്താനോ താഴ്ത്താനോ കഴിയുന്ന പരിധി. ചില ഫിലിം ക്യാമറകളിലും പ്രൊഫഷണൽ ഡിജിറ്റൽ ക്യാമറകളിലും നാലോ അഞ്ചോ പരമാവധി ആറോ പടി വരെ എക്സ്പോഷർ നഷ്ടപരിഹാരം ചെയ്യാൻ അനുവദിക്കുന്ന സംവിധാനം കാണാറുണ്ട്.


</doc>
<doc id="207350" url="https://ml.wikipedia.org/wiki?curid=207350" title="ഏറ്റവും വിലയേറിയ ചിത്രങ്ങളുടെ പട്ടിക">
ഏറ്റവും വിലയേറിയ ചിത്രങ്ങളുടെ പട്ടിക

എറ്റവും വിലയേറിയ ചിത്രങ്ങളുടെ പട്ടികയാണ് ഇത്.




</doc>
<doc id="207353" url="https://ml.wikipedia.org/wiki?curid=207353" title="ടെർഷ്യറി">
ടെർഷ്യറി

സീനോസോയിക് മഹാകല്പത്തിലെ പ്രഥമ കല്പം. ഏകദേശം 70 ദശലക്ഷം വർഷങ്ങൾക്കുമുമ്പ് ആരംഭിച്ച് 1.5 ദശലക്ഷം വർഷങ്ങൾക്കുമുമ്പ് അവസാനിച്ച കല്പമാണിത്. മീസോയോസിക് ശിലാസഞ്ചയങ്ങൾക്കുമേൽ കാണപ്പെടുന്ന താരതമ്യേന പ്രായംകുറഞ്ഞ ശിലാസമൂഹത്തെയും 'ടെർഷ്യറി' എന്ന സംജ്ഞയിൽ വിവക്ഷിക്കാറുണ്ട്. ടെർഷ്യറി കല്പത്തെ പാലിയോസീൻ, ഇയോസീൻ, ഒലിഗോസീൻ, മയോസീൻ, പ്ലിയോസീൻ എന്നിങ്ങനെ 5 യുഗങ്ങളായും ഓരോ യുഗത്തേയും നിരവധി ഘട്ടങ്ങളായും (stages) വിഭജിച്ചിരിക്കുന്നു. പാലിയോസീൻ, ഇയോസീൻ, ഒലിഗോസീൻ യുഗങ്ങളെ പൊതുവേ പാലിയോജീൻ എന്നും മയോസീൻ, പ്ലിയോസീൻ യുഗങ്ങളെ പൊതുവേ നിയോജീൻ എന്നും വർഗീകരിക്കാറുണ്ട്.

പൊതുവേ ഉപരിതല സ്വഭാവം പ്രദർശിപ്പിക്കുന്നതാണ് ടെർഷ്യറി ശിലാസമൂഹങ്ങൾ അഥവാ നിക്ഷേപങ്ങൾ. കനംകൂടിയ ഉപരിതല സമുദ്ര-വൻകര നിക്ഷേപങ്ങൾ ടെർഷ്യറി നിക്ഷേപങ്ങൾക്ക് ഉദാഹരണമാണ്. വ. അമേരിക്കയിൽ ടെർഷ്യറി സമുദ്രനിക്ഷേപങ്ങൾ അത്ലാന്തിക്, പസിഫിക്, ഗൾഫ് തീരപ്രദേശങ്ങളിൽ ഇടുങ്ങിയ വലയംപോലെ കാണപ്പെടുന്നു. പശ്ചിമ യു.എസ്സിലും മഹാസമതലത്തിലുമാണ് ടെർഷ്യറി വൻകരനിക്ഷേപങ്ങൾ ഉപസ്ഥിതമായിട്ടുള്ളത്. വ. അമേരിക്കയുടെ പ., വ. പടിഞ്ഞാറൻ മേഖലകളിൽ 'ടെർഷ്യറി' ആഗ്നേയശിലകൾ അനാച്ഛാദനം ചെയ്യപ്പെട്ടിരിക്കുന്നു.

ഭൂമിയുടെ ചരിത്രത്തിലെ ഏറ്റവും വലിയ പർവത രൂപീകരണ പ്രക്രിയയും, ഭൂവല്ക്ക ചലനങ്ങളും അഗ്നിപർവതവിസ്ഫോടനങ്ങളും രേഖപ്പെടുത്തിയിട്ടുള്ളത് ടെർഷ്യറിയിലാണ്. വൻകരവിസ്ഥാപനം ഇന്നത്തെ നിലയിൽ ക്രമീകരിക്കപ്പെട്ടതും ടെർഷ്യറിയിൽ തന്നെ. അന്ത്യക്രിട്ടേഷ്യസിൽ അരങ്ങേറിയ 'ലറാമിഡെ' (laramide) പർവതനം ഇയോസീനിലും തുടർന്നു. ബ്രിട്ടീഷ് കൊളംബിയയിലെ 'കോസ്റ്റ്നിര'കളിലും സിയറനെവൊദയിലും ജുറാസിക്കിന്റെ അന്ത്യത്തിൽ ആരംഭിച്ച പർവതരൂപീകരണപ്രക്രിയയും ടെർഷ്യറിയിലും ആവർത്തിച്ചു. ടെർഷ്യറി പർവതന പ്രക്രിയയുടെ ഫലമായി ആൽപ്സ്, ആൻഡിസ്, ഹിമാലയം എന്നീ പർവതങ്ങൾ രൂപംകൊണ്ടു. മധ്യമയോസീനോടെ ഹിമാലയൻ പർവതനം അതിന്റെ പാരമ്യതയിലെത്തി. എന്നാൽ ഹിമാലയൻ പർവതരൂപീകരണത്തിന് നിദാനമായ ടെക്ടോണിക് പ്രവർത്തനങ്ങൾ ക്വാട്ടെർനറി കല്പത്തിലെ പ്ളിസ്റ്റോസീൻ ഹിമയുഗംവരെ സജീവമായി നിലനിന്നു.

ഭൂമി അതിന്റെ ഇന്നത്തെ ബാഹ്യരൂപം, പ്രത്യേകിച്ചും വൻകരകളുടെ ആകൃതി, സ്ഥാനം എന്നിവ ക്രമീകരിച്ചത് ടെർഷ്യറിയിലാണ്. ടെഥിസിന്റെ തിരോധാനവും ഹിമാലയത്തിന്റെ രൂപീകരണവുമായിരുന്നു ഇന്ത്യൻ ഉപഭൂഖണ്ഡത്തെ സ്വാധീനിച്ച നിർണായക ടെർഷ്യറി പ്രതിഭാസങ്ങൾ. ഇന്ത്യൻഫലകത്തിന്റെ വടക്കോട്ടുള്ള സ്ഥാനചലനവും ഏഷ്യൻഫലകവുമായുണ്ടായ കൂട്ടിമുട്ടലുമാണ് ഹിമാലയൻ പർവതരൂപീകരണത്തിനു നിദാനമായത്. മയോസീന്റെ അന്ത്യംവരെ 'ബെറിംഗ് സ്ട്രയ്റ്റ്' മേഖലവഴി ആർട്ടിക്മേഖലയെ ബന്ധിപ്പിച്ചിരുന്ന കടൽഭാഗം രൂപപ്പെട്ടിരുന്നില്ല. മയോസീനിനുശേഷം ലഘുവായിമാത്രം രൂപപ്പെട്ട കടൽ പ്ലിയോസീനിന്റെ അന്ത്യത്തോടെ അപ്രത്യക്ഷമായി. പാലിയോസീനിലെയും ഇയോസീനിലെയും മൃദുവായ കാലാവസ്ഥ ഒലിഗോസീനോടെ തണുത്ത കാലാവസ്ഥയ്ക്കു വഴിമാറി. മധ്യമയോസീനിലെ ക്ഷണികമായ മിതോഷ്ണ കാലാവസ്ഥയ്ക്കുശേഷം പ്ളിസ്റ്റോസീനിലെ ഹിമാനീകരണത്തിന്റെ പ്രാരംഭംവരെ തണുപ്പ് വർധിച്ചുകൊണ്ടേയിരുന്നു. മയോസീനിന്റെ ആരംഭത്തിനുമുമ്പുതന്നെ അന്റാർട്ടിക്കയിൽ ഹിമാനീകരണം ആരംഭിച്ചുകഴിഞ്ഞിരുന്നു.

സീനോസോയിക് മഹാകല്പത്തിലാണ് ഭൂമിശാസ്ത്രപരമായി ഇന്ത്യൻ ഉപഭൂഖണ്ഡത്തിന്റെ ബാഹ്യാകാരസവിശേഷതകൾ ക്രമീകരിക്കപ്പെട്ടത്. വ്യാപകമായ ലാവാ പ്രവാഹം, വ. പടിഞ്ഞാറൻ മേഖലയിലുണ്ടായ കടൽകയറ്റം, ഹിമാലയൻ നൗകാശയത്തിലെ അസ്ഥിരത എന്നിവ ഉപഭൂഖണ്ഡത്തിന്റെ ടെർഷ്യറി ടെക്ടോണിക ചരിത്രത്തിന്റെ സവിശേഷതകളാണ്. അറേബ്യൻകടലിനെയും ബംഗാൾ ഉൾക്കടലിനെയും പരസ്പരം ബന്ധിപ്പിക്കുന്ന പാലിയോസീൻ കടൽഭാഗം ഇയോസീനിന്റെ ആരംഭത്തോടെ പടിഞ്ഞാറോട്ടും കിഴക്കോട്ടും പിൻവാങ്ങി. ടെർഷ്യറിയുടെ അന്ത്യംവരെ ഈ കടൽ പിന്മാറ്റം സജീവമായി തുടർന്നു. ഉപഭൂഖണ്ഡത്തിന്റെ പടിഞ്ഞാറൻ, കിഴക്കൻ, തെക്കൻ മേഖലകളിൽ ഇയോസീനിലുടനീളം ഭാഗികമായി കടൽകയറ്റം തുടരുകയും പ്ലിയോസീനോടെ കടൽ പിൻവാങ്ങാനാരംഭിക്കുകയും ചെയ്തു.
ടെര്ഷ്യറി ജന്തുലോകം

ടെർഷ്യറിയിലെ പ്രധാന പർവതരൂപീകരണങ്ങളിൽ ഒന്നാണ് ഹിമാലയൻ പർവതനം. തുടർച്ചയായ അഞ്ചു ഘട്ടങ്ങളിലൂടെയാണ് ഹിമാലയപർവതനം അതിന്റെ പരിപൂർണതയിൽ എത്തിയത്. നിരവധി ഭൂവല്ക്കചലനങ്ങളും ഉത്ഥാനങ്ങളും ഉൾപ്പെടുന്നതാണ് ഹിമാലയൻ പർവതനപ്രക്രിയ, അന്ത്യക്രിട്ടേഷ്യസ്-പൂർവ ഇയോസീൻ യുഗങ്ങളിലാണ് ആദ്യഘട്ടചലനങ്ങൾ അരങ്ങേറിയത്. പ്രഥമചലനങ്ങളെ അനുഗമിച്ചുണ്ടായ അഗ്നിപർവതവിസ്ഫോടനം സൃഷ്ടിച്ച 'ഇൻഡസ് ഒഫിയോലൈറ്റ്സ്' നിക്ഷേപങ്ങൾ ഹിമാലയത്തിന്റെ വടക്കൻ അതിർത്തിയിൽ ഉപസ്ഥിതമായിരിക്കുന്നു. ആദ്യഘട്ട ഉത്ഥാനത്തിന്റെ ഫലമായി ടെഥിസ് സമുദ്രം ഇടുങ്ങിയ തിട്ടകളും നൗകാശയങ്ങളുമായി ചുരുങ്ങുകയും നൗകാശയങ്ങളിൽ അവസാദനിക്ഷേപണം ആരംഭിക്കുകയും ചെയ്തു. പാലിയോസീനിലെ അവസാദശിലാസ്തരങ്ങൾ ലഡാക്കിലും തെക്കൻ ഹിമാലയത്തിലും കാണപ്പെടുന്നു. പാലിയോസീൻ-പൂർവ ഇയോസീൻ കാലഘട്ടത്തിൽ ട്രാൻസ്ഹിമാലയൻ മേഖലയിലുണ്ടായ 'ബാതൊലിഥിക്' പ്രവേശം ട്രാൻസ്ഹിമാലയൻ നിരകളുടെ ഉത്ഥാനത്തിന് കാരണമായിത്തീർന്നു.

അന്ത്യ ഇയോസീനിലാണ് രണ്ടാംഘട്ട ഹിമാലയൻ ഉത്ഥാനപ്രക്രിയ അരങ്ങേറിയത്. ഈ ഘട്ടത്തിൽ ടെഥിയൻ ഹിമാലയൻമേഖല ഒരു ഭൂഭാഗമായി ഉയർത്തപ്പെട്ടു. കടലിന്റെ പിൻവാങ്ങൽ ലെസർ ഹിമാലയൻ മേഖലയുടെ ആഴം കുറച്ചുകൊണ്ടിരുന്നു. മധ്യമയോസീനിലാണ് ഹിമാലയൻ പർവതനത്തിലെ ഏറ്റവും പ്രകടവും ശക്തവുമായ ഉത്ഥാനം ഉണ്ടായത്. ഹിമാലയൻ പർവതനിരകൾക്കു സമാന്തരമായി ലെസർ ഹിമാലയൻ മേഖലയിലെ ശിലകൾ വലനപ്രക്രിയയ്ക്കു വിധേയമായി ഉയർത്തപ്പെട്ടു. മധ്യമയോസീനിലുണ്ടായ മൂന്നാംഘട്ട ഉത്ഥാനം, ഉയർന്നുകൊണ്ടിരുന്ന ഹിമാലയത്തിനും ഉപഭൂഖണ്ഡത്തിന്റെ വടക്കേ അഗ്രത്തിനും മധ്യേ ഒരു 'ഫോർഡീപ്' (Foredeep) സൃഷ്ടിക്കാൻ കാരണമായി. പ്ലിയോസീൻ-പ്ലിസ്റ്റോസീൻ യുഗങ്ങളിലാണ് ഹിമാലയപർവതനത്തിന്റെ നാലാംഘട്ട ഉത്ഥാനം സംജാതമായത്. പ്ലിസ്റ്റോസീൻ ഹിമയുഗത്തിൽ പുറംഹിമാലയ പ്രദേശം ഉയർത്തപ്പെട്ടു. പ്ലിസ്റ്റോസീൻ ഹിമാനികൾ ഉന്നത ഹിമാലയൻ മേഖലയിലേക്ക് പിൻവാങ്ങിയതിനുശേഷമാണ് അവസാനഘട്ട ഉത്ഥാനം അരങ്ങേറിയത്.

'പ്ളേറ്റ് ടെക്ടോണിക്' സിദ്ധാന്തത്തിന്റെ അടിസ്ഥാനത്തിൽ, ഹിമാലയപർവതനം ഇൻഡ്യൻ ഫലകത്തിന്റെ വടക്കോട്ടുള്ള വിസ്ഥാപനത്തിന്റെയും, ഏഷ്യൻഫലകവുമായുണ്ടായ സമാഘാതത്തിന്റെയും പരിണതഫലമാണ്. ഗോണ്ട്വാന വൻകരയ്ക്ക് ജുറാസിക്കിലുണ്ടായ ശിഥിലീകരണവും പ്രോട്ടോ ഇന്ത്യൻ സമുദ്രത്തിന്റെ ആവിർഭാവവുമാണ് ഇന്ത്യൻ ഫലകത്തിന്റെ വിസ്ഥാപനത്തിനു തുടക്കം കുറിച്ചത്. പാലിയോസീനിൽ ഇത് ഏറ്റവും ദ്രുതഗതിയിലായിരുന്നെന്ന് ഇന്ത്യൻ സമുദ്രാടിത്തട്ടിലെ പുരാകാന്തതാപഠനങ്ങൾ സമർഥിക്കുന്നു. ഈ ഘട്ടത്തിലാണ് അഗ്നിപർവത വിസ്ഫോടനം ഉപഭൂഖണ്ഡത്തിലുടനീളം ലാവാപ്രവാഹം സന്നിവേശിപ്പിച്ചത്. അന്ത്യ ഇയോസീനിൽ ഇന്ത്യൻ-ഏഷ്യൻ ഫലകങ്ങളുടെ കൂട്ടിമുട്ടൽ സംജാതമായി.

ഇന്ത്യൻ ഉപഭൂഖണ്ഡത്തിൽ, ഹിമാലയൻ, അറാകൻ പർവതങ്ങൾ, കച്ച്-സൗരാഷ്ട്രാഭാഗങ്ങളുടെ നൗകാശയതട്ടുകൾ, പശ്ചിമരാജസ്ഥാൻ, തിരുച്ചിറപ്പള്ളി-പോണ്ടിച്ചേരി മേഖലകൾ, കേരളത്തിന്റെ പടിഞ്ഞാറൻ തീരപ്രദേശം എന്നിവിടങ്ങളിലാണ് ടെർഷ്യറി നിക്ഷേപങ്ങൾ ഉപസ്ഥിതമായിട്ടുള്ളത്. ഹിമാലയൻ ശ്രേണി രണ്ടു സമാന്തരവലയങ്ങളായാണ് അനാച്ഛാദനം ചെയ്യപ്പെട്ടിട്ടുള്ളത്.

മീസോസോയിക് മഹാകല്പത്തിന്റെ പരിസമാപ്തിയിൽ ജീവിവർഗങ്ങൾ മറ്റൊരു പ്രധാന പരിവർത്തനഘട്ടത്തിന് വിധേയമായി. കരയിലെ ഉരഗങ്ങൾ ഉൾപ്പെടെയുള്ള ജന്തുവർഗങ്ങളിൽ ഭൂരിഭാഗവും മീസോസോയിക്-സീനോസോയിക് പരിവർത്തനഘട്ടത്തിൽ ഉണ്ടായ പാരിസ്ഥിതിക വ്യതിയാനങ്ങളെ അതിജീവിക്കാനാവാതെ വംശനാശത്തിലേക്ക് കൂപ്പുകുത്തി. മീസോസോയിക്കിലെ ഉരഗങ്ങളുടെ സ്ഥാനം സീനോസോയിക്കിൽ സസ്തനികൾ, പക്ഷികൾ, ഷഡ്പദങ്ങൾ എന്നിവ കൈയടക്കി. ടെർഷ്യറിയിൽ നിരവധി സസ്തനിവർഗങ്ങൾ പരിണമിക്കുകയും വ്യാപിക്കുകയും ചെയ്തു. ചില ജീവിവർഗങ്ങൾ പരിണാമത്തിന്റെ പാരമ്യതയിലെത്തുകയും മയോസീൻ-പ്ലിയോസീൻ യുഗാന്ത്യത്തോടെ വംശനാശം പ്രാപിക്കുകയും ചെയ്തു.

മീസോസോയിക്സമുദ്രത്തിലെ പ്രധാനപ്പെട്ട ചില അകശേരുകിവർഗങ്ങൾ പാലിയോസീനിന്റെ ആരംഭത്തിനു മുൻപുതന്നെ തിരോഭവിക്കപ്പെട്ടിരുന്നു. ചില പാലിയോസീൻ അകശേരുകികൾ വൻകരകളിലുടനീളം വ്യാപിക്കപ്പെട്ടപ്പോൾ ചിലത് പരിമിത പരിതഃസ്ഥിതികളെ മാത്രം അതിജീവിച്ചു. ഫൊറാമിനിഫെറുകളും മൊളസ്ക്കകളുമായിരുന്നു ടെർഷ്യറിയിലെ സമുദ്ര അകശേരുകികളിൽ പ്രധാനം. ഫൊറാമിനിഫെറുകൾ വിവിധ ദിശകളിലൂടെ പരിണാമത്തിന്റെ അത്യുന്നതിയിലെത്തി. ധാരാളം ജീവിവർഗങ്ങൾക്ക് വലിപ്പവർധനവുണ്ടായി. (ഉദാ: നുമ്മുലൈറ്റ്സ്, 2.5 മുൽ 5 സെ.മീ.) നുമ്മുലൈറ്റ്സും ഡിസ്കോസൈക്ലി നയുമായിരുന്ന പാലിയോസീൻ, ഇയോസീൻ യുഗങ്ങളിലെ വലിപ്പംകൂടിയ ഫെറാമിനിഫെറകൾ. ഡിസ്കോ സൈക്ലിനിയകൾ അന്ത്യ ഇയോസീനിൽ ലെപിഡോസൈക്ലിനകളാൽ പുനഃ സ്ഥാപിക്കപ്പെട്ടു. പൂർവമയോസീനിൽ സമ്പുഷ്ടമായിരുന്ന ലെപിഡോസൈക്ലിന ഇയോസീന്റെ അന്ത്യംവരെ നിലനിന്നു. ചെറിയവയിൽ ഗ്ലോബിജെറിന ഗണത്തിനായിരുന്നു പ്രാമുഖ്യം.

സമുദ്ര അകശേരുകികളായ ഗാസ്ട്രൊപോഡുകൾ, പെലിസി പോഡുകൾ എന്നിവയ്ക്കും ടെർഷ്യറിയിൽ നിർണായകമാംവിധം പരിണാമം സംഭവിച്ചു. പെലിസിപോഡുകളിൽ വമ്പൻ വെനെറികാർഡ്, ഓയിസ്റ്റർ, പെക്റ്റൺ എന്നിവ ടെർഷ്യറിയിൽ പ്രാമുഖ്യം നേടിയെടുത്തു. പാലിയോസീൻ, ഇയോസീൻ യുഗങ്ങളിൽ സമ്പുഷ്ടമായിരുന്ന നോട്ടിലോയിഡുകൾ (Nautiloids) മയോസീൻ, പ്ലിയോസീൻ യുഗങ്ങളിൽ അപ്രത്യക്ഷമായി. ക്രമ, ക്രമരഹിത എക്കനോയ്ഡുകൾ ടെർഷ്യറിയിലാണ് ആവിർഭവിക്കപ്പെട്ടത്. ബ്രയോസോവകളുടേയും പവിഴങ്ങളുടേയും ഫോസിലുകൾ ടെർഷ്യറിനിക്ഷേപങ്ങളിൽ പരിമിതമാണ്.

ആധുനിക ഗണത്തിൽപ്പെട്ട പക്ഷികൾ, ലിമറുകൾ എന്നിവ പാലിയോസീൻ കശേരുകി റിക്കാർഡിന്റെ സവിശേഷതയാണ്. പാലിയോസീനിൽ ഉരഗങ്ങൾ വിരളമായിരുന്നു. ചീങ്കണ്ണികൾ, കടലാമകൾ എന്നിവയാണ് പാലിയോസീനിൽ ഉരഗങ്ങളെ പ്രതിനിധാനം ചെയ്തത്. കുരങ്ങിന്റെ പൂർവികൻ, വളഞ്ഞ വാളാകൃതിയിലുള്ള പല്ലുകളോടുകൂടിയ പൂച്ച, സാധാരണ പൂച്ച, പട്ടി എന്നിവ ഒലിഗോസീനിൽ പ്രത്യക്ഷപ്പെട്ടു. മയോസീനിൽ സസ്യഭോജികളായ സസ്തനികൾക്ക് ദ്രുതഗതിയിലുള്ള പരിണാമം സംഭവിച്ചു. പ്ലിയോസീനിൽ എത്തിയപ്പോഴേക്കും സസ്തനികൾ പരിണാമത്തിന്റെ ഉന്നതിയിലെത്തി. പ്ലിയോസീനിലെ മനുഷ്യപൂർവികജീവി പ്ലിസ്റ്റോസീനിൽ ഹോമോ സാപിയൻസ് ആയി പരിണമിച്ചെന്നു കരുതപ്പെടുന്നു. അസ്ഥിമത്സ്യങ്ങൾ, സ്രാവ്, ആഴക്കടൽ തിമിംഗിലം എന്നിവയാണ് ടെർഷ്യറിയിലെ മുഖ്യ സമുദ്രകശേരുകികൾ.

സസ്യഗണത്തിൽ ആവൃതബീജികൾക്കും കോണിഫെറുകൾക്കുമായിരുന്നു ടെർഷ്യറിയിൽ പ്രാമുഖ്യം. കോണിഫെറുകളിൽ പൈൻ, ഫെർ, സിഡാർ, സൈപ്രസ് മുതലായവ ഉൾപ്പെടുന്നു. മീസോസോയിക്കിൽ അജ്ഞാതമായിരുന്ന പച്ചപ്പുൽ വർഗങ്ങൾ ടെർഷ്യറിയിൽ ക്രമേണ വളർന്നുവരികയും മൃഗങ്ങളുടെ ഭക്ഷണമായിത്തീരുകയും ചെയ്തു.


</doc>
<doc id="207360" url="https://ml.wikipedia.org/wiki?curid=207360" title="ജോൺ ഡൺസ് സ്കോട്ടസ്">
ജോൺ ഡൺസ് സ്കോട്ടസ്

മധ്യകാലഘട്ടത്തിലെ സ്കോട്ടിഷ് ദൈവശാസ്ത്രജ്ഞനും തത്ത്വചിന്തകനുമായിരുന്നു ജോൺ ഡൺസ് സ്കോട്ടസ് (സുമാർ 1265 – നവബർ 8, 1308). വിശ്വാസത്തിന്റെ അടിസ്ഥാനം ദൈവവെളിപാടും സഭയുടെ പ്രബോധനവുമാണെന്നും വിശ്വാസത്തെ യുക്തിയിലൂടെ സ്ഥാപിക്കാനുള്ള അക്വീനാസിനെപ്പോലുള്ളവരുടെ ശ്രമം വ്യർത്ഥവും അപകടകരവുമാണെന്നും കരുതിയ അദ്ദേഹം യുക്തിക്കും വിശ്വാസത്തിനുമിടയിൽ മദ്ധ്യകാലക്രിസ്തീയത വികസിപ്പിച്ചെടുത്തിരുന്ന സമന്വയത്തിന്റെ (Medieval Synthesis) തകർച്ചക്കു വഴിതുറന്നവരിൽ പ്രധാനിയാണ്.

അക്വീനാസിനും ഓക്കമിലെ വില്യമിനുമൊപ്പം ഉത്തുഗമദ്ധ്യയുഗത്തിലെ (high middle age) മൂന്നു പ്രധാന ചിന്തകന്മാരിൽ ഒരാളായി ഡൺസ് സ്കോട്ടസ് കരുതപ്പെടുന്നു. അതിസൂക്ഷ്മ ഗുണങ്ങളിൽ വളരെയധികം താത്പര്യം പ്രകടിപ്പിച്ചിരുന്ന ഇദ്ദേഹം "സൂക്ഷ്മദൃക്കായ വേദപാരംഗതൻ"(Doctor subtilis) എന്ന പേരിലാണ് അറിയപ്പെട്ടിരുന്നത്. അമലോത്ഭവസിദ്ധാന്തത്തിന്റെ പ്രധാന വക്താവായ ഇദ്ദേഹത്തിന് "മരിയൻ വേദപാരംഗതൻ" എന്നപേരും ഉണ്ടായിരുന്നു. 

സ്കോട്ട്ലൻഡിലെ ബെർവിക്ഷെയറിലെ ഡൺസിൽ (Duns) ജനിച്ച ഇദ്ദേഹം പതിനഞ്ചാമത്തെ വയസ്സിൽ ഫ്രാൻസിസ്കൻ സഭയിൽ അംഗമായി; 1291-ൽ വൈദികപ്പട്ടം ലഭിച്ചു. 1293 മുതൽ 1296 വരെ പാരിസിൽ പഠനം നടത്തിയ ഇദ്ദേഹം പിന്നീട് ഇംഗ്ലണ്ടിലേക്കു മടങ്ങുകയും ഓക്സ്ഫോഡിൽ പ്രഭാഷണങ്ങൾ നടത്തുകയും ചെയ്തു. ഇതിനു ശേഷം പാരിസിൽ അധ്യാപനം നടത്തിയ ഇദ്ദേഹം 1303 ജൂണിൽ അവിടെ നിന്ന് പുറത്താക്കപ്പെട്ടു. ഫ്രാൻസിലെ രാജാവായ ഫിലിപ്പ് നാലാമന് എതിരായി പോപ് ബോണിഫേസ് എട്ടാമനെ പിന്തുണച്ച കാരണത്താലാണ് ഇദ്ദേഹത്തെ നാടു കടത്തിയത്. 1304 മുതൽ ഇദ്ദേഹം വീണ്ടും പാരിസിൽ അധ്യാപനം ആരംഭിക്കുകയും 1305-ൽ റീജന്റ് മാസ്റ്റർ ആവുകയും ചെയ്തു. 1307-ൽ ഇദ്ദേഹത്തിന് കൊളോണിലേക്ക് സ്ഥലം മാറ്റം ലഭിച്ചു.

സ്കോട്ടസിന്റെ പ്രമാണങ്ങളെക്കുറിച്ച് ഇപ്പോഴും അവ്യക്തത നിലനിൽക്കുന്നു. വ്യാകരണം, തർക്കശാസ്ത്രം, ആത്മീയവാദം, ദൈവശാസ്ത്രം എന്നിവയെക്കുറിച്ചെല്ലാം ഉള്ള ഇദ്ദേഹത്തിന്റെ വീക്ഷണങ്ങൾ ശിഷ്യന്മാർ രേഖപ്പെടുത്തിയിട്ടുണ്ട്. അതിൽ അവരുടെ അഭിപ്രായങ്ങളും കലർന്നിരിക്കാൻ ഇടയുണ്ട്. സ്കോട്ടസ്സിന്റേത് എന്നു കരുതിയിരുന്ന ചില കൃതികൾ അദ്ദേഹത്തിന്റേതല്ല എന്ന് പിന്നീട് തെളിഞ്ഞിട്ടുണ്ട്. 
സ്കോട്ട്സിന്റെ പ്രധാന കൃതികൾ. അരിസ്റ്റോട്ടലിന്റെ തർക്കശാസ്ത്രത്തെ സംബന്ധിച്ചും സ്കോട്ടസ് നിരവധി കൃതികൾ രചിച്ചിട്ടുണ്ട്. 
എന്നിവ സ്കോട്ടസിന്റെ പ്രധാനകൃതികളിൽ ഉൾപ്പെടുന്നു.

യുക്തി ഉപയോഗിച്ച് ദൈവാസ്തിത്വത്തെ തെളിയിക്കാനും ദൈവസ്വഭാവത്തെ നിർവചിക്കാനുമുള്ള അക്വീനാസിനെപ്പോലുള്ള സ്കൊളാസ്റ്റിക് ചിന്തകന്മാരുടെ ശ്രമം അപകടമരമായ വൈരുദ്ധ്യങ്ങളിലെക്കു നയിക്കുമെന്നു കരുതിയ ഡൺ സ്കോട്ടസ്, ദൈവത്തെ സ്നേഹിക്കനല്ലാതെ ദൈവം എന്താണെന്നറിയാൻ മനുഷ്യനു കഴിയില്ലെന്നു വാദിച്ചു. ദൈവത്തെ അറിയുന്നതിനേക്കാൾ പ്രധാനം സ്നേഹിക്കുന്നതാണെന്നും അദ്ദേഹം കരുതി. ദൈവികപദ്ധതികളെ മനുഷ്യയുക്തിയുടെ മാനദണ്ഡങ്ങൾ ഉപയോഗിച്ചു മനസ്സിലാക്കാൻ ശ്രമിക്കുന്നതിനെ അദ്ദേഹം എതിർത്തു. ഉദാഹരണമായി, മനുഷ്യന്റെ രക്ഷയ്ക്ക്, സാദ്ധ്യമായതിൽ ഏറ്റവും നല്ല മാർഗ്ഗം ദൈവപുത്രന്റെ മനുഷ്യാവതാരവും കുരിശുമരണവും ആയിരുന്നതിനാൽ ദൈവം മനുഷ്യനായി അവതരിച്ചു എന്ന അക്വീനാസിന്റെ വാദം, ദൈവത്തിന്റെ അളവില്ലാത്ത ശക്തിക്കും ദൈവസ്വാതന്ത്ര്യത്തിനു തന്നെയും പരിമിതി കല്പിക്കുന്നതായി സ്കോട്ടസ് കരുതി. മനുഷ്യരക്ഷയ്ക്ക് ദൈവം തെരഞ്ഞെടുക്കാൻ തിരുമനസായ വഴി തന്റെ പുത്രന്റെ മനുഷ്യാവതാരം ആയിരുന്നു എന്നതിലപ്പുറം എന്തെങ്കിലും പറയാൻ മനുഷ്യനു കഴിവില്ല. അക്വിനാസിന്റെ വീക്ഷണത്തിൽ ഭൌതിക വസ്തുക്കളുടെ സത്തയാണ് ധിഷണയുടെ ആധാരം. എന്നാൽ മനുഷ്യധിഷണയുടെ വിഷയം അസ്തിത്വം തന്നെയാണ് എന്നാണ് സ്കോട്ടസിന്റെ വാദം. പദാർഥവും രൂപവും ഭൌതികവസ്തുക്കളുടെ പ്രധാന തത്ത്വങ്ങളാണ് എന്ന സിദ്ധാന്തത്തെ സ്കോട്ടസ് അംഗീകരിക്കുന്നു. രൂപത്തിൽ നിന്ന് വ്യത്യസ്തമായി പദാർഥത്തിന് അതിന്റേതായ ഒരു ധർമമുണ്ടെന്നും സ്കോട്ടസ് അഭിപ്രായപ്പെടുന്നു.

അഗസ്റ്റിനിയനിസ (Augustinianism) വും തോമിസവും (Thomism) സംയോജിപ്പിച്ച് അതിവിശിഷ്ടമായ ഒരു വീക്ഷണം രൂപീകരിക്കുവാനും ഇദ്ദേഹം പരിശ്രമിച്ചു. ഈ രണ്ടു രീതികളുടെയും കുറ്റങ്ങളും കുറവുകളും ഇല്ലാതാക്കുവാനും ഇദ്ദേഹം ശ്രമിക്കുകയുണ്ടായി. അതിനാൽ ഇദ്ദേഹത്തിന്റെ കൃതികളിൽ അഗസ്റ്റിനിയൻ സിദ്ധാന്തങ്ങളുടെയും തോമിസ്റ്റിക് സിദ്ധാന്തങ്ങളുടെയും വിമർശനങ്ങൾ ദൃശ്യമാണ്.

ഫ്രാൻസിസ്കൻ തത്ത്വചിന്തയുടെയും വേദാന്തത്തിന്റെയും പ്രധാന വക്താവ് സ്കോട്ടസ് ആണ്. സെന്റ് തോമസ് അക്വിനാസ് ഡോമിനിക്കൻ വീക്ഷണത്തെ എന്ന പോലെ സ്കോട്ടസ് ഫ്രാൻസിസ്കൻ വീക്ഷണത്തെ പ്രതിനിധീകരിക്കുന്നു. തുടർന്നു വന്ന നൂറ്റാണ്ടുകളിൽ ഫ്രാൻസിസ്കന്മാരും ഡൊമിനിക്കന്മാരും അവരുടെ ദാർശനികയുദ്ധങ്ങൾ നടത്തിയത് ഈ രണ്ടു ചിന്തകന്മാരെ മുൻനിർത്തി ആയിരുന്നു.

മനുഷ്യനിൽ രണ്ടു രൂപങ്ങൾ ഉള്ളതായി സ്കോട്ടസ് വിശ്വസിച്ചു; ശരീരവും ആത്മാവും. ആത്മാവിനെ ഉൾക്കൊള്ളുന്ന ഉപാധിയാണ് ശരീരം. ആത്മാവ് വിടവാങ്ങിയാലും ശരീരം അവശേഷിക്കും. ധിഷണയെയും ഇച്ഛാശക്തിയെയും ആത്മാവിൽ നിന്ന് വ്യത്യസ്തമായി കാണുവാൻ സ്കോട്ടസ് വിസമ്മതിക്കുന്നു. ആത്മാവും വ്യത്യസ്ത കഴിവുകളും തമ്മിലും, കഴിവുകൾ തമ്മിൽ തന്നെയും ഔപചാരികമായ വേർതിരിവ് മാത്രമേ ഉള്ളുവെന്ന് സ്കോട്ടസ് വാദിക്കുന്നു. ആത്മാവിന്റെ അനശ്വരതയെ വിശ്വാസത്തിലൂടെ മാത്രമേ അറിയാൻ കഴിയുകയുള്ളൂ എന്നും ഇത് മറ്റു രീതിയിൽ തെളിയിക്കുവാൻ സാധിക്കുകയില്ലെന്നുമാണ് ഇദ്ദേഹത്തിന്റെ അഭിപ്രായം.

പരമോന്നതമായ നന്മയും കർത്തവ്യ നിർവഹണവും ആയി ബന്ധപ്പെടുത്തുമ്പോൾ മാത്രമേ നന്മയ്ക്കും കർത്തവ്യനിർവഹണത്തിനും അർഥം കൈവരുകയുള്ളൂ എന്ന് സ്കോട്ടസ് വിശ്വസിച്ചു. സൂക്ഷ്മമായി പരിശോധിച്ചാൽ പത്ത് കല്പനകളിൽ ദൈവത്തോടുള്ള കടമകളെക്കുറിച്ച് പറയുന്നത് മാത്രമാണ് സ്വാഭാവികനിയമമെന്ന് സ്കോട്ടസ് പറഞ്ഞു.

സ്കോട്ടസിന്റെ സിദ്ധാന്തത്തിന്റെ പ്രധാന ആശയം ദൈവത്തെ സ്നേഹമായി സങ്കല്പിക്കുന്നതാണ്. സൃഷ്ടികർമം തന്നെ ദൈവത്തിന്റെ സ്നേഹത്തിന്റെ പ്രഭാവമാണ്. ജീവികൾ അവനെ സ്നേഹിക്കുവാനായി അവൻ തന്റെ നന്മ പങ്കു വയ്ക്കുന്നു. സ്കോട്ടസ് ധിഷണയെക്കാൾ പ്രാധാന്യം ഇച്ഛാശക്തിക്ക് നൽകിയിരിക്കുന്നു. ദൈവസ്നേഹത്തിലൂടെ മാത്രമേ ആനന്ദം ലഭിക്കുകയുള്ളൂ. വിശ്വത്തിന്റെ ആദിയും മധ്യവും അന്ത്യവും എല്ലാം ക്രിസ്തുവാണ്; അവൻ മനുഷ്യനായും ദൈവമായും വർത്തിക്കുന്നു എന്നാണ് ഇദ്ദേഹം അഭിപ്രായപ്പെട്ടിട്ടുള്ളത്.

കൊളോണിൽ 1308 നവംബർ. 8-ന് ഇദ്ദേഹം അന്തരിച്ചു. ഭൗതിക ശരീരം കൊളോണിലെ ഫ്രാൻസിസ്കൻ ദേവാലയത്തിൽ അടക്കം ചെയ്തു. ഫ്രാൻസിസ്കൻ സഭയിൽ സ്കോട്ടസ്സിന് വിശുദ്ധന്റെ സ്ഥാനമാണുള്ളത്. എന്നാൽ ഇത് പരക്കെ അംഗീകരിക്കപ്പെട്ടിട്ടില്ല.

വിശ്വാസത്തെ യുക്തിയിൽ നിന്നു വിഛേദിച്ച സ്കോട്ടസിന്റെ അനുയായികൾക്ക് പിൽക്കാലത്തു ലഭിച്ച കുപ്രസിദ്ധി, അദ്ദേഹത്തിന്റെ പേരിനെപ്പോലും വെറുതേ വിട്ടില്ല. പതിനാറാം നൂറ്റാണ്ടു മുതൽ 'ഡൺസ്"(dunce) എന്ന വാക്ക് ഇംഗ്ലീഷ് ഭാഷയിൽ മന്ദബുദ്ധിയായ താർക്കികൻ (dull sophist) എന്നതിന്റെ പര്യായപദം തന്നെയായി.



</doc>
<doc id="207367" url="https://ml.wikipedia.org/wiki?curid=207367" title="നാഗമണ്ഡല">
നാഗമണ്ഡല

കന്നഡ ചലച്ചിത്രം. 1997-ൽ പുറത്തിറങ്ങിയ ഈ ചിത്രം സംവിധാനം ചെയ്തത് ടി.എസ്. നാഗാഭരണയാണ്. ഗിരീഷ് കർണാഡിന്റെ ഇതേ പേരിലുള്ള നോവലിന്റെ ചലച്ചിത്രാവിഷ്കാരമാണിത്.

നാഗാരാധനയുമായി ബന്ധപ്പെട്ട നാടോടിവിശ്വാസത്തിന്റെ പശ്ചാത്തലത്തിൽ ഭാര്യാഭർത്തൃബന്ധത്തിലെ നൂതന സമസ്യകൾ ഫാന്റസിയുടെയും റിയാലിറ്റിയുടെയും ഫ്രെയിമുകൾ ഇടകലർത്തി അവതരിപ്പിച്ച ഈ ചിത്രത്തിൽ മുഖ്യകഥാപാത്രങ്ങൾക്കു ജീവൻ നല്കിയത് പ്രകാശ് റായി (അപ്പണ്ണ, നാഗം), വിജയലക്ഷ്മി (റാണി) എന്നിവരാണ്. മനുഷ്യരൂപം ആർജിക്കാൻ കഴിയുന്ന ഒരു നാഗം റാണിയെ രാത്രികാലത്ത് പതിവായി അവളുടെ ഭർത്താവിന്റെ രൂപത്തിൽ ദർശിക്കുന്നതും അവൾ ഗർഭിണിയാകുമ്പോൾ ഭർത്താവ് അപ്പണ്ണ അവളെ സംശയിക്കുന്നതും തുടർന്നുനടക്കുന്ന സംഭവ പരമ്പരകളുമാണ് കഥാവസ്തു. ശ്രീഖരി ഖോഡെ നിർമിച്ച ഈ ചിത്രത്തിന്റെ തിരക്കഥ ഗിരീഷ് കർണാഡിന്റേതുതന്നെ. ഛായാഗ്രഹണം ജി.എസ്. ദാവൂർ, സംഗീതം സി. അശ്വന്ത്.



</doc>
<doc id="207385" url="https://ml.wikipedia.org/wiki?curid=207385" title="മിലൗ പാലം">
മിലൗ പാലം

ലോകത്തിലെ ഏറ്റവും ഉയരമുള്ള പാലമാണ് ഫ്രാൻസിലെ മിലൗ. തെക്കൻ ഫ്രാൻസിൽ ടാൺ നദിയുടെ താഴ്വരയ്ക്കു കുറുകെയാണ് ഈ പാലം പണിത്തീർത്തിരിക്കുന്നത്. ബ്രിട്ടീഷുകാരനായ നോർമൻ ഫോസ്റ്റെറാണ് ഇതിന്റെ വാസ്തുശില്പി.


</doc>
<doc id="207390" url="https://ml.wikipedia.org/wiki?curid=207390" title="ഡൺസ്റ്റൻ">
ഡൺസ്റ്റൻ

കാന്റർബറിയിലെ ആർച്ച് ബിഷപ്പായിരുന്ന ബ്രിട്ടിഷ് വൈദികനായിരുന്നു ഡൺസ്റ്റൻ. ഇംഗ്ലണ്ടിലെ ഗ്ലാസ്റ്റൺബറിക്ക് സമീപം ബാൾട്ടൺസ്ബറൊയിൽ ജനിച്ചു. ഗ്ലാസ്റ്റൺബറിയിലെ ഐറിഷ് സന്ന്യാസിമാരുടെ മേൽനോട്ടത്തിൽ വിദ്യാഭ്യാസം പൂർത്തിയാക്കിയ ഡൺസ്റ്റൻ എഥൽസ്തൻ രാജാവിന്റെ പണ്ഡിത സദസ്സിൽ കുറച്ചുകാലം അംഗമായിരുന്നു. എന്നാൽ ദുർമന്ത്രവാദിയെന്നു മുദ്രകുത്തി ഇദ്ദേഹത്തെ സദസ്സിൽ നിന്നും പുറത്താക്കി. വിൽചെസ്റ്ററിലെ ബിഷപ്പായ അൽഫിജി ഇദ്ദേഹത്തിന് അഭയം നൽകുകയും സന്ന്യാസജീവിതം സ്വീകരിക്കുവാൻ പ്രേരിപ്പിക്കുകയും ചെയ്തു.

എഥൽസ്തനുശേഷം അധികാരത്തിൽ വന്ന എഡ്മൺഡ് രാജാവ് ഡൺസ്റ്റനെ തന്റെ സദസ്സിലേക്ക് ക്ഷണിച്ചു. 943-ൽ ഗ്ലാസ്റ്റൺബറിയിലെ സന്ന്യാസിമഠത്തിന്റെ അധ്യക്ഷനായി ഇദ്ദേഹം നിയമിതനായി. ഇദ്ദേഹത്തിന്റെ ഭരണകാലത്ത് ഗ്ലാസ്റ്റൺബറി സന്ന്യാസിമഠം പ്രശസ്തിലേക്കുയർന്നു. എഡ്മൺഡിനെ തുടർന്ന് അധികാരത്തിൽ വന്ന എഡ്റെഡ് രാജാവും ഡൺസ്റ്റന് വളരെയധികം അധികാരങ്ങൾ നൽകിയിരുന്നു. എന്നാൽ എഡ്വി രാജാവിന്റെ ഭരണകാലത്ത് രാജപത്നിയുടെ അപ്രീതിക്ക് പാത്രമായ ഡൺസ്റ്റൻ നാടുകടത്തപ്പെട്ടു.

957-ൽ എഡ്ഗാർ രാജാവ് അധികാരത്തിൽ വന്നപ്പോൾ അദ്ദേഹം ഡൺസ്റ്റനെ തിരിച്ചുവിളിച്ചു. വോർസസ്റ്ററിലെയും ലണ്ടനിലെയും ബിഷപ്പ് പദവികൾ അലങ്കരിച്ചതിനു ശേഷം 961-ൽ ഇദ്ദേഹം കാന്റർബറിയിലെ ആർച്ച്ബിഷപ്പ് ആയി. 957-ൽ എഡ്ഗാർ രാജാവ് അന്തരിച്ചപ്പോൾ അദ്ദേഹത്തിന്റെ പുത്രനായ എഡ്വേർഡിനെഡൺസ്റ്റൻ, രാജാവാക്കുവാൻ ഡൺസ്റ്റൻ മുൻകൈയെടുത്തു. മൂന്ന് വർഷങ്ങൾക്ക് ശേഷം എഡ്വേർഡ് രാജാവ് കൊല്ലപ്പെടുകയും ഡൺസ്റ്റൺ വിശ്രമജീവിതത്തിലേക്ക് തിരിയുകയും ചെയ്തു. സന്ന്യാസനിഷ്ഠകൾ ബനഡിക്റ്റെൻ നിയമങ്ങൾക്കനുസൃതമായി ഇദ്ദേഹം പരിഷ്കരിച്ചു. ക്രൈസ്തവ ദേവാലയങ്ങൾ പുനരുദ്ധരിക്കുന്നതിനും, വിദ്യാഭ്യാസ സൌകര്യങ്ങൾ മെച്ചപ്പെടുത്തുന്നതിനും പ്രയത്നിച്ചു.

988 മേയ് 19-ന് ഡൺസ്റ്റൻ അന്തരിച്ചു. എല്ലാവർഷവും മെയ് 19-നാണ് ഇദ്ദേഹത്തിന്റെ പെരുന്നാൾ ആചരിക്കുന്നത്. സ്വർണപ്പണിക്കാരും കൊല്ലന്മാരും മറ്റും ഇദ്ദേഹത്തെ തങ്ങളുടെ രക്ഷകപുണ്യവാളനായി കണക്കാക്കിവരുന്നു. 



</doc>
<doc id="207391" url="https://ml.wikipedia.org/wiki?curid=207391" title="ഒഴിമുറി (ചലച്ചിത്രം)">
ഒഴിമുറി (ചലച്ചിത്രം)

മധുപാൽ സംവിധാനം ചെയ്ത് 2012-ൽ പുറത്തിറങ്ങിയ മലയാളചലച്ചിത്രമാണ് ഒഴിമുറി. ലാൽ, ആസിഫ് അലി, ഭാവന, മല്ലിക, ശ്വേത മേനോൻ എന്നിവരാണ് പ്രധാനവേഷങ്ങളിൽ അഭിനയിച്ചിരിക്കുന്നത്. ബി. ജയമോഹൻ ആണ് ഈ ചിത്രത്തിന്റെ തിരക്കഥ രചിച്ചിരിക്കുന്നത്. 2012-ൽ മലയാളത്തിൽ ഇറങ്ങിയ മികച്ച ചിത്രങ്ങളിലൊന്നായി ഈ ചിത്രത്തെ പല മാദ്ധ്യമങ്ങളും വിലയിരുത്തി. മികച്ച രണ്ടാമത്തെ ചിത്രത്തിനുള്ള 2012-ലെ കേരളസംസ്ഥാന ചലച്ചിത്രപുരസ്കാരം ചിത്രത്തിനു ലഭിച്ചു.

തമിഴ് എഴുത്തുകാരൻ ജയമോഹൻ "നോട്ടങ്ങൾ" എന്ന പേരിൽ ഭാഷാപോഷിണിയിൽ എഴുതിയ ഓർമ്മക്കുറിപ്പിൽ നിന്നും വാർഷികപ്പതിപ്പിൽ പ്രസിദ്ധീകരിച്ച ലേഖനത്തിൽ നിന്നുമാണ് മധുപാൽ ചിത്രത്തിനായുള്ള കഥ കണ്ടെത്തിയത്. 30 മുതൽ 40 വരെ വർഷങ്ങളിലായി നടക്കുന്ന കഥയാണ് ചിത്രത്തിൽ ഉൾപ്പെടുത്തിയിരിക്കുന്നത്. 67 പുതുമുഖങ്ങളും ചിത്രത്തിൽ അഭിനയിച്ചിരുന്നു.




</doc>
<doc id="207396" url="https://ml.wikipedia.org/wiki?curid=207396" title="മോളി ആന്റി റോക്ക്സ്">
മോളി ആന്റി റോക്ക്സ്

രഞ്ജിത്ത് ശങ്കർ രചനയും സംവിധാനവും നിർവ്വഹിച്ച് 2012-ൽ പുറത്തിറങ്ങിയ മലയാളചലച്ചിത്രമാണ് മോളി ആന്റി റോക്ക്സ്. രേവതി, പൃഥ്വിരാജ് എന്നിവരാണ് പ്രധാനവേഷങ്ങളിൽ അഭിനയിച്ചിരിക്കുന്നത്.




</doc>
<doc id="207399" url="https://ml.wikipedia.org/wiki?curid=207399" title="സോപ് (സോഫ്റ്റ്‌വെയർ)">
സോപ് (സോഫ്റ്റ്‌വെയർ)

വിവിധ കമ്പ്യൂട്ടറുകളിലെ വ്യത്യസ്തമായ സോഫ്റ്റ്‌വെയറുകളിൽ നിന്ന് നിന്നും ഒരാൾക്കാവശ്യമുള്ള പല വിധത്തിലുള്ള വിവരങ്ങളെല്ലാം ഒരേ സമയം നെറ്റ്വർക്കിലൂടെ സമാഹരിച്ച് ആവശ്യപ്പെടുന്ന മാതൃകയിൽ ക്രോഡീകരിച്ച് നൽകുന്ന ഒരു സോഫ്റ്റ്‌വെയർ സങ്കേതമാണ് സോപ് (ആംഗലേയം: SOAP). സിംപിൾ ഒബ്ജെക്ട് ആക്സെസ് പ്രോട്ടോകോൾ എന്നതായിരുന്നു യഥാർത്ഥത്തിലുള്ള പൂർണ്ണനാമം. പക്ഷെ, സോപ്പ് 1.2 പതിപ്പിന്റെ നിർവ്വചനപ്രകാരം സോപ്പ് ചുരുക്കെഴുത്താണെന്ന നിർവ്വചനം എടുത്തു കളഞ്ഞു. 



</doc>
<doc id="207404" url="https://ml.wikipedia.org/wiki?curid=207404" title="ഡഫറിൻ പ്രഭു">
ഡഫറിൻ പ്രഭു

ബ്രിട്ടിഷ് നയതന്ത്രോദ്യോഗസ്ഥനും ഇന്ത്യയിലെ മുൻ വൈസ്രോയിയുമായിരുന്നു ഡഫറിൻ പ്രഭു. 1826 ജൂൺ 21-ന് ഇറ്റലിയിലെ ഫ്ലോറൻസിൽ ഇദ്ദേഹം ജനിച്ചു. ഈറ്റൺ, ഓക്സ്ഫോഡ് എന്നീ സർവകലാശാലകളിലായിരുന്നു വിദ്യാഭ്യാസം. ഡഫറിൻ 1841-ൽ ഐറിഷ് പ്രഭുവായി സ്ഥാനമേറ്റു. ലെറ്റേഴ്സ് ഫ്രം ഹൈ ലാറ്റിറ്റ്യൂഡ്സ് (1857) എന്ന കൃതിയുടെ കർത്താവെന്ന നിലയിലായിരുന്നു ഇദ്ദേഹം ആദ്യകാലത്ത് പ്രശസ്തി നേടിയത്. ഐസ് ലൻഡ്സിലേക്കുള്ള സാഹസിക യാത്രയെ അടിസ്ഥാനമാക്കിയാണ് ഈ സഞ്ചാര കൃതി ഇദ്ദേഹം രചിച്ചത്.

നയതന്ത്രപരമായ ഉദ്യോഗങ്ങളിൽ നിയമിതനായ ഇദ്ദേഹത്തിന്റെ ശ്രദ്ധേയമായ ആദ്യ പ്രവർത്തനം സിറിയയുമായി ബന്ധപ്പെട്ടുകൊണ്ടുള്ളതായിരുന്നു. അവിടെ 1860-ൽ ക്രിസ്ത്യാനികളെ കൂട്ടക്കൊലചെയ്തതിനെത്തുടർന്നുണ്ടായ അനുരഞ്ജനശ്രമങ്ങളിൽ ബ്രിട്ടനെ പ്രതിനിധീകരിച്ച ഡഫറിൻ രാജ്യതാത്പര്യം സൂക്ഷിക്കുന്നതിൽ തനിക്കുള്ള പ്രതിബദ്ധത തെളിയിക്കുകയുണ്ടായി. 1862-ൽ ഇദ്ദേഹം ഹാരിയറ്റിനെ ജീവിത പങ്കാളിയായി സ്വീകരിച്ചു. പിന്നീട് 1864 മുതൽ 66 വരെ ഇദ്ദേഹം ഇന്ത്യക്കുവേണ്ടിയുള്ള അണ്ടർ സെക്രട്ടറിയായും 1866-ൽ യുദ്ധകാര്യങ്ങൾക്കായുള്ള അണ്ടർസെക്രട്ടറിയായും നിയമിതനായി.

ഭരണരംഗത്തും നയതന്ത്രരംഗത്തും ഇദ്ദേഹം പ്രകടമാക്കിയ മികവ് മനസ്സിലാക്കിയ ബ്രിട്ടിഷ് ഭരണകൂടം തുടർന്ന് പല ഭാരിച്ച ചുമതലകളും ഇദ്ദേഹത്തെ ഏല്പിച്ചു. അതിലെല്ലാം ഇദ്ദേഹത്തിന് വിജയം കൈവരിക്കാനുമായി. മാത്രമല്ല, 1871-ൽ "ഏൾ" എന്ന ഉന്നതമായ പ്രഭു പദവിയിൽ അവരോധിതനാവുകയും ചെയ്തു. തുടർന്ന് 1872-ൽ കാനഡയിലെ ഗവർണർ ജനറലായി നിയമിക്കപ്പെട്ടതോടെ കൊളോണിയൽ ഭരണ രംഗത്ത് പ്രവേശിക്കുവാൻ ഇദ്ദേഹത്തിന് അവസരം ലഭിച്ചു. ഈ സ്ഥാനലബ്ധിയും ഡഫറിനു ലഭിച്ച മറ്റൊരു അംഗീകാരമായി കണക്കാക്കിപ്പോരുന്നു. റഷ്യയിലെ അംബാസഡറായി 1879 മുതൽ 81 വരെയും, തുർക്കിയിലെ അംബാസഡറായി 1881 മുതൽ 82 വരെയും, ഈജിപ്ത്തിലെ കമ്മിഷണറായി 1882 മുതൽ 83 വരെയും ഇദ്ദേഹം നിയമിതനായി. ഇതിനെത്തുടർന്നായിരുന്നു 1884-ൽ റിപ്പൺ പ്രഭുവിന്റെ പിൻഗാമിയായി ഇന്ത്യയിൽ വൈസ്രോയി പദവിയിലെത്തിയത്. ഇന്ത്യൻ നാഷണൽ കോൺഗ്രസ് സ്ഥാപിതമായത് ഡഫറിൻ പ്രഭു വൈസ്രോയിയായിരുന്ന കാലത്താണ്. അഫ്ഗാനിസ്ഥാനുമായുള്ള ബന്ധം മെച്ചപ്പെടുത്തിയതും ബർമ (മ്യാൻമർ) കീഴടക്കിയതും ഇദ്ദേഹത്തിന്റെ വൈസ്രോയ് ഭരണകാലത്ത് ബ്രിട്ടിഷ് ഗവൺമെന്റിനുണ്ടായ മികച്ച നേട്ടങ്ങളാണ്. 1888-ൽ വൈസ്രോയി സ്ഥാനത്തു നിന്നും വിരമിച്ചു. ഏല്പിച്ച ചുമതലകളിലെല്ലാം വിജയം കൈവരിച്ചതിനുള്ള അംഗീകാരമായി 1888-ൽ "മാർക്വസ് ഒഫ് ഡഫറിൻ" (Marquess of Dufferin) എന്ന ബഹുമതി നൽകി ബ്രിട്ടിഷ് ഗവൺമെന്റ് ഇദ്ദേഹത്തെ ആദരിച്ചു. അതിനുശേഷം 1888 മുതൽ 91 വരെ റോമിലെ അംബാസഡറായും 1892 മുതൽ 96 വരെ പാരിസിലെ അംബാസഡറായും സേവനമനുഷ്ഠിച്ചു. 1896-ൽ പൊതുജീവിതത്തിൽ നിന്നും വിരമിച്ച് അയർലണ്ടിൽ സ്ഥിരതാമസമാക്കി. 1902 ഫെബ്രുവരി12- ന് അയർലണ്ടിലെ ക്ലാൻഡിബോയിൽ നിര്യാതനായി.



</doc>
<doc id="207425" url="https://ml.wikipedia.org/wiki?curid=207425" title="റെയ്ക്യവിക്">
റെയ്ക്യവിക്

ലോകത്തിന്റെ ഏറ്റവും വടക്കുള്ള തലസ്ഥാനനഗരമാണ് ഐസ്‌ലാന്റിന്റെ തലസ്ഥാനമായ റെയ്ക്യവിക്. ജനസംഖ്യ 1.19 ലക്ഷം. രാജ്യത്തെ മൂന്നിലൊന്നിലധികം ജനങ്ങൾ തലസ്ഥാനത്ത് പാർക്കുന്നു. ലോകത്തിലെ ഏറ്റവും ചെറിയ തലസ്ഥാനനഗരങ്ങളിൽ ഒന്നുകൂടിയാണിത്.

ആദ്യകാല കുടിയേറ്റ നേതാവ് ഇൻഗോൽഫർ ആർനസൻ 874-ൽ ഇവിടെയെത്തി താവളമുറപ്പിച്ചു. ഉഷ്ണജല ഉറവകളിൽ നിന്ന് സദാ വമിച്ചുകൊണ്ടിരിക്കുന്ന നീരാവി കണ്ട് അദ്ദേഹം നോർഡ് ഭാഷയിൽ "പുകയുടെ തീരം" എന്നർത്ഥമുള്ള റെയ്ക്യവിക് എന്ന് ഈ ദേശത്തിന് പേരിട്ടു.

കുപ്രസിദ്ധമായ കാബറെ ബാറുകളുടേയും സംഗീതനിശകളുടേയും നഗരമാണിത്. ഭക്ഷണകാര്യത്തിലും മറ്റു നഗരങ്ങളിൽ നിന്നും തികച്ചും വ്യത്യസ്തം. ചെമ്മരിയാടിന്റെ തല കൊണ്ടുണ്ടാക്കിയ സാൻഡ്‌വിച്ച്, ചീഞ്ഞ സ്രാവിൻ കറി മുതൽ വൃഷ്ണ അച്ചാർ വരെ റെസ്റ്റോറന്റുകളിൽ സാധാരണം. ഇവ രുചിച്ചുനോക്കാനെത്തുന്ന സഞ്ചാരികൾ ധാരാളം. പക്ഷേ വെല്ലുവിളികൾ ഏറ്റെടുക്കാൻ കഴിയാത്തവർക്ക് ഇവിടുത്തെ ഭക്ഷണം പേടിസ്വപ്നം തന്നെ.

ഹാൾഗ്രിംസ്‌കിർകിയ എന്ന പള്ളിയുടെ 75 മീറ്റർ ഉയരമുള്ള ഗോപുരമാണ് റെയിക്യാവികിന്റെ ടൂറിസം മുദ്രകളിലൊന്ന്. തിമിംഗില നിരീക്ഷണം, ഉഷ്ണജലതടാകത്തിലെ കുളി, ബ്ലൂ ലഗൂൺ എന്ന ദ്വീപിലേക്കുള്ള സഞ്ചാരം എന്നിവയാണ് പ്രധാന വിനോദ സഞ്ചാര പ്രവർത്തനങ്ങൾ. സുവർണവൃത്തം എന്നറിയപ്പെടുന്ന ടൂറിസ്റ്റ്മേഖല പ്രസിദ്ധമാണ്.

ഹവിറ്റ നദി മഴവില്ലിന്റെ ആകൃതിയിൽ ഒരുക്കുന്ന ഇരട്ടവെള്ളച്ചാട്ടം കാണാൻ കഴിയുന്ന ഗുൽഫോസ്, ലോകത്തിലെ ആദ്യ പാർലമെന്റ് (അൽതിങ്) സമ്മേളനം കൂടിയ തിങ്മെല്ലിർ ദേശീയ ഉദ്യാനപരിസരം, ഗ്രേറ്റ് ഗീസർ എന്ന ഉഷ്ണജല പ്രവാഹം (ഇതിൽ നിന്നാണ് വെള്ളം ചൂടാക്കുന്ന ഉപകരണങ്ങൾക്ക് ഗീസർ എന്നു പേര് വന്നത്) എന്നിവയടങ്ങിയ ടൂറിസം മേഖലയാണ് സുവർണവൃത്തം.

റെയിക്യാവികിനെ 10 ജില്ലകളായി തിരിച്ചിരിക്കുന്നു.



</doc>
<doc id="207434" url="https://ml.wikipedia.org/wiki?curid=207434" title="കേംബ്രിഡ്ജ് സർവകലാശാല">
കേംബ്രിഡ്ജ് സർവകലാശാല

ഓക്സ്ഫഡിലെ വിദ്യാർത്ഥികളും നാട്ടുകാരും തമ്മിലുണ്ടായ വൻലഹളയെത്തുടർന്ന് ഒരു സംഘം വിദ്യാർത്ഥികളും അദ്ധ്യാപകരും ഗവേഷകരും കേംബ്രിഡ്ജ് എന്ന സ്ഥലത്തെത്തി സ്ഥാപിച്ച് പഠനകേന്ദ്രമാണ് ഈ യൂണീവേഴ്സിറ്റി. 1209-ൽ ആണ് കേംബ്രിഡ്ജിലെ ആദ്യ കോളേജ് സ്ഥാപിക്കപ്പെടുന്നത്. അക്കാദമിക് മികവ് പുലർത്തുന്ന കാര്യത്തിൽ ഇരു സർവ്വകലാശാലകളും പ്രകടിപ്പിക്കുന്ന കടുത്ത മത്സരം ബ്രിട്ടണെ ലോകത്തെ പ്രധാന വിജ്ഞാനകേന്ദ്രമാക്കി മാറ്റുന്നു. ഇരു സർവ്വകലാശാലകളേയും പൊതുവായി ഓക്സ്ബ്രിഡ്ജ് (Oxbridge) എന്ന് വിളിക്കുന്നു.

ഓക്സ്ഫഡിന്റെ ഘടന തന്നെയാണ് കേംബ്രിഡ്ജിനും. പ്രവേശനം, പഠനം, ഗവേഷണം എന്നിവയെല്ലാം ഓക്സ്ഫഡ് മാതൃക തന്നെ തുടരുന്നു. ശാസ്ത്രവിഷയങ്ങളോട് കേംബ്രിഡ്ജ് കൂടുതൽ ആഭിമുഖ്യം കാണിക്കുന്നു. അതുകൊണ്ടുതന്നെ വൻവ്യവസായ, ഗവേഷണ, കോർപ്പറേറ്റ് സ്ഥാപനങ്ങളോടും സംഘടനകളോടും കേംബ്രിഡ്ജിന് ഒരുപാട് നീക്കുപോക്കുകളുണ്ട്. കൊളീജിയറ്റ് സർവകലാശാലയായ കേംബ്രിഡ്ജിലെ 31 കോളേജുകൾക്ക് ഏതാണ്ട് നൂറൂശതമാനം സ്വാതന്ത്രമുണ്ട്.

കേംബ്രിഡ്ജിലെ ഗണിതവിഭാഗം വിശ്വപ്രസിദ്ധമാണ്. ഐസക് ന്യൂട്ടന്റെ കാലം മുതൽ ഗണിതശാസ്ത്രത്തിന് സർവകലാശാല പ്രത്യേക ഊന്നൽ നൽകുന്നു. ബിരുദതലത്തിൽ ഗണിതശാസ്ത്രം നിർബന്ധവിഷയമാണ്. കേംബ്രിഡ്ജിലെ ബിരുദപ്പരീക്ഷ വിജയിക്കുന്നവരെ ട്രൈപ്പോസ് (Tripos) എന്ന് വിളിക്കുന്നു. വിശ്രുത ശാസ്ത്രജ്ഞരായ ജയിംസ് ക്ലാർക്ക് മാക്സ്‌വെൽ, ലോർഡ് കെൽവിൻ, ലോർഡ് റയ്‌ലി എന്നിവർ ട്രൈപ്പോസ്‌മാരാണ്. കേംബ്രിഡ്ജിലെ ഐസക് ന്യൂട്ടൺ ഇൻസ്റ്റിറ്റ്യൂട്ട്, ഗണിത-സൈദ്ധാന്തിക ഭൗതിക രംഗത്തെ ലോകത്തിലെ തന്നെ പ്രധാന സ്ഥാപനമാണ്.



</doc>
<doc id="207447" url="https://ml.wikipedia.org/wiki?curid=207447" title="മരച്ചൊറിയൻ">
മരച്ചൊറിയൻ

പശ്ചിമഘട്ടതദ്ദേശവാസിയായ ഒരു തവളയാണ് മരച്ചൊറിയൻ അഥവാ Malabar Tree Toad (Warty Asian Tree Toad). . ഐ യു സി എൻ പട്ടികപ്രകാരമുള്ള പരിപാലന സ്ഥിതി വംശനാശ ഭീഷണി നേരിടുന്ന ജീവികൾ എന്നാണ്. മഹാരാഷ്ട്രയ്ക്ക് തെക്കുഭാഗത്തുള്ള പശ്ചിമഘട്ടമേഖലയിലെ നിത്യഹരിതവനങ്ങളിലും അർദ്ധനിത്യഹരിതവനങ്ങളിലും ആർദ്രഇലപൊഴിയും കാടുകളിലുമാണ് ഇതിനെ കണ്ടുവരുന്നത്. ഇന്ത്യയിൽ മാത്രം കാണപ്പെടുന്ന ചിലയിനം തവളകളിൽ ഒന്നാണിത്. കടുത്ത വംശനാശഭീഷണി നേരിടുന്ന ഈ തവളയെ 2007ലെ ചുവന്ന പുസ്തകത്തിൽ ഉൽക്കൊള്ളിച്ചിരിയ്ക്കുന്നു.


</doc>
<doc id="207451" url="https://ml.wikipedia.org/wiki?curid=207451" title="നീലസ്രാവ്">
നീലസ്രാവ്

ഓവോവിവിപാരിറ്റി വിഭാഗത്തിൽ ഉൾപ്പെടുന്ന ഒരിനം സ്രാവാണ് നീലസ്രാവ് . മിക്ക സമുദ്രങ്ങളിലും ഇവയെ കാണപ്പെടുന്നുണ്ട്. എന്നാൽ വ്യാപകമായ വേട്ടമൂലം ഇവ വംശനാശഭീക്ഷണി നേരിടുന്നു. ത്രികോണാകൃതിയുള്ള നീണ്ട മേൽചുണ്ടും വലിയ കണ്ണുകളുമുള്ള മെലിഞ്ഞ സ്രാവുകളാണിവ. ശരീരത്തിന്റെ മുകൾഭാഗം നീലയും അടിഭാഗം വെള്ളയുമാണ് നിറം. ദേശാടനവിഭാഗത്തിൽ ഉൾപ്പെടുന്ന ഇവ വളരെദൂരം സഞ്ചരിക്കുന്നു. സമുദ്രോപരിതലത്തിൽ ഇവയുടെ മുതുകിലെ ചിറകു ദൃശ്യമാകുന്നവിധത്തിലും സാവധാനത്തിലുമാണ് ഇവ സഞ്ചരിക്കുന്നത്. ചിലപ്പോൾ ഒന്നിലധികം സ്രാവുകളെ ഒരേ സ്ഥലത്തുതന്നെ കാണാറുണ്ട്. കൂട്ടത്തോടെ സഞ്ചരിക്കുന്ന ഇരമത്സ്യങ്ങളെയും ശവശരീരങ്ങളുമാണ് ഇവ ഭക്ഷിക്കുന്നത്. 

ആൺസ്രാവുകൾ 181 സെന്റീമീറ്റർ മുതൽ 281 സെന്റീമീറ്റർ വരെ നീളവും പെൺസ്രാവുകൾ പരമാവധി 281 സെന്റീമീറ്റർ വരെ നീളവും വയ്ക്കുന്നു. 



</doc>
<doc id="207462" url="https://ml.wikipedia.org/wiki?curid=207462" title="ചാൾസ് ഗവാൻ ഡഫി">
ചാൾസ് ഗവാൻ ഡഫി

അയർലണ്ടിലേയും ആസ്ട്രേലിയയിലേയും മുൻ രാഷ്ട്രീയ നേതാവായിരുന്നു ചാൾസ് ഗവാൻ ഡഫി. ഇദ്ദേഹം 1816 ഏപ്രിൽ 12-ന് അയർലണ്ടിലെ മൊനഗനിൽ ജനിച്ചു. അയർലണ്ടും ഇംഗ്ലണ്ടുമായി 1801-ൽ നടന്ന സംയോജനം ഇല്ലാതാക്കി അയർലണ്ടിനെ വീണ്ടും ഒരു പ്രത്യേക രാജ്യമാക്കുവാനുള്ള പ്രവർത്തനങ്ങളിൽ ഇദ്ദേഹം ഏർപ്പെട്ടിരുന്നു. ഈ രംഗത്ത് നേതൃത്വം വഹിച്ചിരുന്ന ഡാനിയൽ ഓ കോണലിന്റെ (1775-1847) സഹപ്രവർത്തകനുമായിരുന്നു ഇദ്ദേഹം.

1842-ൽ ഡബ്ലിനിൽ നിന്നും നേഷൻ എന്ന രാഷ്ട്രീയ വാരിക ഇദ്ദേഹം പ്രസിദ്ധീകരിച്ചു തുടങ്ങി. അയർലണ്ടിൽ സമൂല പരിവർത്തനത്തിനുവേണ്ടി വാദിച്ചിരുന്ന "യങ് അയർലണ്ട്" എന്ന സംഘടനയിൽ ചേർന്ന് തീവ്രപ്രവർത്തനം നടത്തി. തന്മൂലം രാജ്യദ്രോഹക്കുറ്റം ചുമത്തി ഇദ്ദേഹത്തെ അറസ്റ്റു ചെയ്തുവെങ്കിലും പിന്നീട് സോപാധികം വിട്ടയച്ചു. 1852-ൽ ഡഫി പാർലമെന്റംഗമായി തെരഞ്ഞടുക്കപ്പെട്ടു. "ഇൻഡിപ്പെൻഡന്റ് ഐറിഷ് പാർട്ടി" സ്ഥാപിക്കുന്നതിന് ഒരു മുന്നണിപ്പോരാളിയായി പ്രവർത്തിച്ചു. ഭൂപരിഷ്കരണത്തിനു വേണ്ടിയും പ്രയത്നിച്ചു. ഭൂപരിഷ്കരണരംഗത്ത് കത്തോലിക്കരേയും പ്രൊട്ടസ്റ്റന്റുകാരേയും ഒരുമിപ്പിക്കുവാൻ നടത്തിയ ശ്രമം പരാജയപ്പെട്ടതിൽ ദു:ഖിതനായി ഇദ്ദേഹം 1855-ൽ അയർലണ്ട് വിട്ടു ആസ്ട്രേലിയയിലേക്കു പോയി. 

അവിടെ വിക്ടോറിയ കോളനിയുടെ അസംബ്ലിയിലേക്ക് 1856-ൽ അംഗമായി തെരഞ്ഞെടുക്കപ്പെട്ടു. ഭൂസ്വത്ത്, പൊതുമരാമത്ത് എന്നീ വകുപ്പുകളുടെ മന്ത്രിയായി 1857 മുതൽ 59 വരെയും, 1862 മുതൽ 65 വരെയും ഡഫി സേവനമനുഷ്ഠിച്ചു. ഈ പദവിയിലിരുന്നുകൊണ്ട് കുടിയേറ്റകർഷകരെ സഹായിക്കുന്നതിനു വേണ്ടിയുള്ള പുതിയ ഭൂനിയമം കൊണ്ടുവന്നു. 1871-72-ൽ വിക്ടോറിയയിലെ പ്രധാനമന്ത്രിയായി ഉയർന്നു. 1873-ൽ "നൈറ്റ്" പദവി ലഭിച്ചു. 1877-ൽ നിയമസഭാസ്പീക്കർ ആയും ഇദ്ദേഹം പ്രവർത്തിക്കുകയുണ്ടായി. 1880-ൽ യൂറോപ്പിലെത്തിയ ഡഫി ഫ്രാൻസിന്റെ തെക്കുഭാഗത്ത് താമസിച്ചുകൊണ്ട് ഗ്രന്ഥരചനയിൽ വ്യാപൃതനായി. 

എന്നിവയാണ് മുഖ്യ കൃതികൾ. 1891-ൽ ഐറിഷ് ലിറ്റററി സൊസൈറ്റിയുടെ ആദ്യപ്രസിഡന്റായി തെരഞ്ഞെടുക്കപ്പെട്ടതും ഡഫിയുടെ മറ്റൊരു വിജയ ചരിത്രമാണ്. 1903 ഫെബ്രുവരി 9-ന് നിര്യാതനായി.



</doc>
<doc id="207466" url="https://ml.wikipedia.org/wiki?curid=207466" title="സിൽക്കി സ്രാവ്">
സിൽക്കി സ്രാവ്

ഉഷ്ണമേഖലാസമുദ്രങ്ങളിൽ സാധാരണയായി കാണപ്പെടുന്ന വലിയ സ്രാവുകളിൽ ഒരിനമാണ് സിൽക്കി സ്രാവ് . തവിട്ട്, ചാര, കറുപ്പ് നിറങ്ങളിൽ സിൽക്കി സ്രാവുകൾ കാണപ്പെടുന്നു. ഇവയുടെ മുൻചുണ്ടുകൾ നീളമുള്ളതും പരന്നതുമാണ്. ചെറിയ കീഴ്ത്താടിയും വലിയ കണ്ണുകളുമാണ് ഇവയുടെ പ്രത്യേകത. ആൺസ്രാവിനു 187 മുതൽ 217 സെന്റീമീറ്റർ വരെ നീളവും പെൺസ്രാവിനു 330 സെന്റീമീറ്റർ നീളവും ഉണ്ടാകും. ചിറകിനും മാസത്തിനും കൊഴിപ്പിനുമായി ഇവ വൻതോതിൽ വേട്ടയാടപ്പെടുന്നു. ഓവോവിവിപാരിറ്റി വിഭഗത്തിൽ ഉൾപ്പെടുന്ന ഇവയ്ക്ക് ഒറ്റപ്രസവത്തിൽ 2 മുതൽ 12 വരെ കുഞ്ഞുങ്ങൾ ജനിക്കുന്നു. 



</doc>
<doc id="207469" url="https://ml.wikipedia.org/wiki?curid=207469" title="ഫിലിം ഘടന">
ഫിലിം ഘടന

ഫിലിം ഉപയോഗിച്ചുള്ള ഛായാഗ്രഹണത്തിൽ, പകർത്തപ്പെടുന്ന ചിത്രത്തിന്റെ മാതൃകാ സ്വഭാവഗുണഗണത്തെ സാങ്കേതികമായി ഫിലിം ഘടന എന്നു പറയുന്നു. വലിപ്പവും രൂപവുമാണ് ഫിലിം ഘടനയിലെ പ്രാഥമിക സ്വഭാവഗുണങ്ങൾ.

ചലച്ചിത്ര ഫിലിമിന്റെ ഘടനയിൽ ശബ്ദലേഖനത്തിന്റെ സ്വഭാവഗുണവും പ്രാഥമികമായി കടന്നു വരുന്നു. ഫിലിം ഗേജ്, പുൾഡൗൺ മെത്തേഡ്, ലെൻസ് അനാമോർഫോസിസ്, ഫിലിം ഗേറ്റ് എന്നിവയാണ് മറ്റു സ്വഭാവഗുണങ്ങൾ


</doc>
<doc id="207476" url="https://ml.wikipedia.org/wiki?curid=207476" title="വെള്ളവാലൻ സ്രാവ്">
വെള്ളവാലൻ സ്രാവ്

ഭക്ഷ്യാവശ്യത്തിനായി അമിതമായി വേട്ടയാടപ്പെടുന്ന ഒരിനം സ്രാവാണ് ഓഷ്യാനിക് വൈറ്റ്ടിപ്പ് സ്രാവ് . ചാരയോ കടും ചാരയോ ആണ് ഇവയുടെ നിറം. മുകൾചിറകിൽ ആദ്യത്തേതിനു വൃത്താകൃതിയിൽ കൂടുതൽ വലിപ്പമുണ്ട്. വലിയ തലയും ചെറിയ കണ്ണുകളും ഇവയുടെ പ്രത്യേകതയാണ്. പേര് അന്വർഥമാക്കുവിധം ഇവയുടെ വാല് വെള്ളനിറമാണ്. മിക്ക കടൽജീവികളേയും ശവശരീരങ്ങളും ഇവ ഭക്ഷണമാക്കുന്നു. ഒറ്റപ്രസവത്തിൽ ഒന്നു മുതൽ 15 വരെ കുഞ്ഞുങ്ങൾ വരെ ജനിക്കുന്നു.



</doc>
<doc id="207479" url="https://ml.wikipedia.org/wiki?curid=207479" title="ഡമോക്ലീസ്">
ഡമോക്ലീസ്

സിറാക്യൂസിലെ (ഗ്രീസ്) ഡയണീഷസ് രാജാവിന്റെ കൊട്ടാര സദസ്സിലെ അംഗമാണ് ഡമോക്ലീസ്. രാജാവ് സർവദാ ഐശ്വര്യത്തിലും സമ്പത്തിലും അധികാരത്തിലും മുഴുകി സുഖ ജീവിതം നയിക്കുകയാണെന്ന് ഡമോക്ലീസ് ഒരിക്കൽ വിമർശന രൂപത്തിൽ അഭിപ്രായപ്പെട്ടു. തന്നെ അനുമോദിക്കുകയും വിമർശിക്കുകയും ചെയ്ത ഡമോക്ലീസിനെ, ഒരു രാജാവിന്റെ യഥാർഥ അവസ്ഥ എന്താണെന്ന് ബോധ്യപ്പെടുത്തി കൊടുക്കണമെന്ന് ഡയണീഷസ് തീരുമാനിച്ചു. ഒരിക്കൽ വിഭവ സമൃദ്ധമായ രാജകീയ വിരുന്നിന് രാജാവ് ഡമോക്ലീസിനെ ക്ഷണിച്ചു. വിരുന്ന് കഴിഞ്ഞ് സന്തുഷ്ടനായിത്തീർന്ന ഡമോക്ലീസിനെ തന്റെ രാജസിംഹാസനത്തിൽ കുറച്ചു സമയം ഉപവിഷ്ടനാകുവാൻ രാജാവ് നിർദ്ദേശിച്ചു. ഇതനുസരിച്ച് ഡമോക്ലീസ് രാജാവിന്റെ സിംഹാസനത്തിൽ കയറി ഇരുന്നു. ഇരുന്നതിനു ശേഷം മുകളിലേക്കു നോക്കിയപ്പോൾ ഒരു തലനാരിഴയിൽ തൂക്കിയിട്ടിരിക്കുന്ന വാൾ ഇദ്ദേഹത്തിന്റെ കണ്ണിൽ പെട്ടു. ഏതു നിമിഷവും തലനാരിഴ പൊട്ടി ആ വാൾ തന്റെ ശിരസ്സിൽ പതിക്കാമെന്ന സാഹചര്യമോർത്ത് ഡമോക്ലീസ് അത്യധികം അസ്വസ്ഥനായിത്തീർന്നു.

നേർത്ത ഒരു മുടിയിൽ കെട്ടി തൂക്കിയിട്ടിരിക്കുന്ന വാളിന്റെ ചുവട്ടിലിരിക്കുന്നതു പോലെ ഭീതി ജനകമാണ് ഒരു മഹാരാജാവിന്റെ ഓരോ നിമിഷവും കടന്നു പോകുന്നതെന്ന് തന്റെ സദസ്യനെ ബോധ്യപ്പെടുത്തുവാൻ ഈ തന്ത്രം സഹായകമായി. അതിനു ശേഷം രാജാവ് ഡമോക്ലീസിനെ പോകാൻ അനുവദിച്ചു. ഉന്നത സ്ഥാനങ്ങളും സൗഭാഗ്യങ്ങളും ക്ഷണ ഭംഗുരമാണെന്നും എക്കാലവും അവ ദുഃഖദായകമാണെന്നും ഈ സംഭവം വ്യക്തമാക്കുന്നു. തികച്ചും ആകസ്മികമായി കടന്നു വരാവുന്ന വിപത്തിനെ സൂചിപ്പിക്കുന്ന പ്രതീകമായും ഈ സംഭവം വ്യാഖ്യാനിക്കപ്പെടുന്നുണ്ട്. ഈ ആശയങ്ങൾ ഉൾക്കൊള്ളുന്ന ഒരു ശൈലി തന്നെ "ഡമോക്ലീസിന്റെ ഖഡ്ഗം" എന്ന പേരിൽ വിശ്വ സാഹിത്യത്തിൽ പ്രചാരം നേടിയിട്ടുണ്ട്. സിസറൊയുടെ തസ്ക്കുലാനി ദിസ്പുത്താത്തി യോനെസ് (Tusculanae disputations-"Discussions at Tusculum") എന്ന ലത്തീൻ കൃതിയിൽ ഈ ഐതിഹ്യത്തിന്റെ പൂർണ രൂപം കാണാവുന്നതാണ്.



</doc>
<doc id="207482" url="https://ml.wikipedia.org/wiki?curid=207482" title="പാവട്ട മാനിയൻഗ്വെൻസിസ്">
പാവട്ട മാനിയൻഗ്വെൻസിസ്

റുബിയേസീ കുടുംബത്തിലെ ഒരു ജനുസ്സായ പാവട്ടയിലെ ഒരു സ്പീഷിസാണ് പാവട്ട മാനിയൻഗ്വെൻസിസ് - Pavetta manyanguensis. ടാൻസാനിയായിലാണ് സഹജമായി ഇവ കാണപ്പെടുന്നത്. 



</doc>
<doc id="207483" url="https://ml.wikipedia.org/wiki?curid=207483" title="ഡമ്മർ യുദ്ധം">
ഡമ്മർ യുദ്ധം

മെയ്ൻ-കാനഡ അതിർത്തിയിൽ 1724-ലും 25-ലും നടന്ന യുദ്ധമാണ് ഡമ്മർ യുദ്ധം.ഇതിന് അമേരിന്ത്യൻ യുദ്ധമെന്നും പേരുപറയാറുണ്ട്. മസാച്ചുസെറ്റ്സിലെ ആക്റ്റിങ് ഗവർണറായിരുന്ന വില്യം ഡമ്മറിന്റെ പേരുമായി ബന്ധപ്പെട്ടതുമൂലമാണ് ഇത് ഡമ്മർ യുദ്ധം എന്നറിയപ്പെടുന്നത്. ഇംഗ്ലീഷുകാരും ഫ്രഞ്ചുകാരും തമ്മിൽ പതിനെട്ടാം നൂറ്റാണ്ടിൽ നിലനിന്ന കിടമത്സരമായിരുന്നു യുദ്ധത്തിന് പ്രധാനകാരണമായത്. ഇവർ ഇരുകൂട്ടരും തങ്ങളുടെ സ്വാധീനത്തിലുള്ള പ്രദേശങ്ങൾ സ്വന്തമാക്കാൻ യത്നിച്ചുകൊണ്ടിരുന്ന അവസരമായിരുന്നു ഇത്. അന്ന് കാനഡയിലെ കനബക് നദിയുടെ തീരപ്രദേശം ഇംഗ്ലീഷുകാരുടെ പക്കലായിരുന്നു. ഇതിന്റെ പരിധി മെയ്ൻ എന്ന തന്ത്രപ്രധാനമായ പ്രദേശം മുതൽ തുടങ്ങുന്നു. തന്മൂലം അസൂയാലുക്കളായ ഫ്രഞ്ചുകാർ തങ്ങളുടെ അമേരിന്ത്യൻ സുഹൃത്തുക്കളുമായി യോജിച്ച് കാനഡയിലേക്കുള്ള ഇംഗ്ലീഷുകാരുടെ കടന്നുകയറ്റത്തെ തടയുവാൻ ശ്രമിച്ചു. ഇതിനായി അമേരിന്ത്യർക്ക് ഫ്രഞ്ചുകാർ ആയുധവും പണവും നൽകി. അമേരിന്ത്യർ ബ്രിട്ടിഷുകാരുടെ തന്ത്രപ്രധാനമായ ചില കേന്ദ്രങ്ങൾ കൈവശപ്പെടുത്തിയെങ്കിലും ബ്രിട്ടിഷ് സൈന്യത്തിന്റെ തിരിച്ചടി വളരെ ശക്തമായിരുന്നു. കനബക് തീരത്തെ നോരിഡ്ജ് വക്ക് ഗ്രാമം പൂർണമായി നശിപ്പിക്കപ്പെട്ടു. ഒടുവിൽ 1725-ൽ അമേരിന്ത്യർ സമാധാനം നിലനിർത്താനും ഭരണകർത്താവായ ജോർജ് ഒന്നാമനെ തങ്ങളുടെ കൂടി രാജാവായി അംഗീകരിക്കാനും തയ്യാറായി. ഈ വിട്ടുവീഴ്ചകൾക്കു പ്രതിഫലമായി ഇംഗ്ലീഷുകാർ തങ്ങളുടെ കച്ചവടകേന്ദ്രങ്ങൾ പലതും അമേരിന്ത്യരുടെ പാർപ്പിടങ്ങൾക്കു സമീപത്തായി സ്ഥാപിക്കാമെന്ന് വാഗ്ദാനം ചെയ്യുകയും തദ്വാരാ സമാധാനവും സൗഹൃദവും നിലവിൽ വരുകയും ചെയ്തു. 



</doc>
<doc id="207487" url="https://ml.wikipedia.org/wiki?curid=207487" title="ലക്ഷ്മിപതി ബാലാജി">
ലക്ഷ്മിപതി ബാലാജി

ലക്ഷ്മിപതി ബാലാജി (ജനനം:27 സെപ്റ്റംബർ 1981, ചെന്നൈ തമിഴ്നാട്) ഒരു ഇന്ത്യൻ അന്താരാഷ്ട്ര ക്രിക്കറ്ററാണ്. 2002ലാണ് ബാലാജി തന്റെ അന്താരാഷ്ട്ര അരങ്ങേറ്റം കുറിച്ചത്. ഒരു ഫാസ്റ്റ് ബോളർ എന്ന നിലയിലാണ് ബാലാജി ടീമിൽ ഇടം നേടിയത്. എന്നാൽ സ്ഥിരതയില്ലാത്ത പ്രകടനങ്ങൾ മൂലം ബാലാജിക്കു ടീമിൽ സ്ഥാനം നിലനിർത്താനായില്ല. 8 ടെസ്റ്റുകൾക്കും 30 ഏകദിനങ്ങൾക്കും പുറമേ 1 ട്വന്റി-20 മത്സരത്തിലും ബാലാജി ഇന്ത്യയ്ക്കുവേണ്ടി കളിച്ചിട്ടുണ്ട്.


</doc>
<doc id="207488" url="https://ml.wikipedia.org/wiki?curid=207488" title="തിരുനെല്ലി ശാസനങ്ങൾ">
തിരുനെല്ലി ശാസനങ്ങൾ

തിരുനെല്ലിപ്പെരുമാൾക്കു നല്കിയ വിവിധ ഇനം ദേവദാനങ്ങൾ വിവരിക്കുന്ന രണ്ട് ചെപ്പേടുകളാണ് തിരുനെല്ലി ശാസനങ്ങൾ എന്നറിയപ്പെടുന്നത്. ഒന്ന് പെരുമാൾ ഭാസ്കര രവിവർമന്റെ നാല്പത്തിമൂന്നാം ഭരണവർഷത്തിലും മറ്റേത് നാൽപ്പത്തേഴാം ഭരണവർഷത്തിലുമുള്ളതാണ്. ഭാസ്കര രവിയുടെ ഭരണം 987-ൽ ആണ് ആരംഭിച്ചത്.

ശാസനങ്ങളിൽ ആദ്യത്തേത് പുറകിഴാനാട്ട് മൂത്തകൂറ് വാണ കുഞ്ഞിക്കുട്ടവർമൻ എന്ന വീരക്കുറുമ്പുറൈയാർ ആണു നല്കിയത്. എഴുനൂറ്റവർ എന്ന മാടമ്പിമാരും പടനായരും പൌര പ്രമുഖരും നാട്ടിലെ കർഷക (വെള്ളാള) പ്രമാണികളും മറ്റും സാക്ഷിയായാണ് ദേവദാനം നിർവഹിച്ചിരിക്കുന്നത്. ഉദ്യോഗസ്ഥന്മാരുടെ പേരുകളും പറയുന്നുണ്ട്. പുറകിഴാനാട്ടു കുറുമ്പുറയൂർ താവഴിക്കാരനായിരുന്നു കുഞ്ഞിക്കുട്ടവർമൻ. 

പുറകിഴാനാട്ടു മൂത്തവരായ ശങ്കരൻ കോതവർമൻ അടികൾ ആണ് രണ്ടാമത്തെ പട്ടയം നല്കിയത്. രാജപ്രതിനിധി (നിഴൽ)യും പണി(പടനായർ)യും യോഗാംഗങ്ങളും പൌരപ്രമുഖരും (ഊരാളർ) അഞ്ഞൂറ്റുവരും അയ്യായിരത്തവരും സാക്ഷികൾ. മൂഴിക്കളം കച്ചമനുസരിച്ച് കുറ്റക്കാരെ ശിക്ഷിക്കും. ദേവദാനങ്ങളിൽ മുടക്കം വരുത്തുന്നവർക്കു നല്കേണ്ട ശിക്ഷാവിധികളും രണ്ട് പട്ടയങ്ങളിലുമുണ്ട്. ഇപ്പോഴത്തെ കോട്ടയം, കുറുമ്പ്രനാട്, തിരുനെല്ലി എന്നീ പ്രദേശങ്ങൾ ഉൾപ്പെട്ടതായിരുന്നു പഴയ പുറകിഴാനാട്. പുറകിഴാനാടിന്റെ താവഴി ആയിരുന്നു കുറുംപുറയൂർ നാട് (കുറുമ്പ്രനാട്) ഭരിച്ചിരുന്നത്. രണ്ട് താവഴികളിലും വച്ച് മൂത്തയാളെ പുറകിഴാർ എന്നു വിളിക്കുന്നു.


</doc>
<doc id="207490" url="https://ml.wikipedia.org/wiki?curid=207490" title="തിരുനന്തിക്കര ശാസനങ്ങൾ">
തിരുനന്തിക്കര ശാസനങ്ങൾ

തിരുനന്തിക്കരയെ സംബന്ധിക്കുന്ന ചെമ്പു പട്ടയവും ശിലാശാസനങ്ങളുമാണ് തിരുനന്തിക്കര ശാസനങ്ങൾ എന്നറിയപ്പെടുന്നത്. 

ഇവയിൽ ആദ്യത്തേത് വിക്രമാദിത്യ വരഗുണൻ എന്ന ആയ് രാജാവ് തന്റെ എട്ടാം ഭരണ വർഷത്തിൽ (992) തെങ്ങനാട്ടു കിഴവൻ ചാത്തൻ മുരുകന്റെ മകൾ മുരുകൻ ചേന്തിയെ 'തിരുവടിച്ചാർത്തിയ' ശേഷം അവളുടെ ചെലവിനായി ഒട്ടേറെ കൃഷിഭൂമി ദാനമായി നല്കുന്ന ചെപ്പേടാണ്. തിരുവടിച്ചാർത്തുക എന്നത് ഭാര്യയായി സ്വീകരിച്ചുവെന്നോ തിരുനന്തിക്കര ദേവന്റെ ദാസിയായി നിയമിച്ചുവെന്നോ അർഥമാകാം. തെങ്ങനാട് നെയ്യാറിനും കരമനയാറിനും ഇടയ്ക്കുള്ള ഭൂവിഭാഗമാണ്. കിഴവൻ എന്നത് ഭരണാധികാരിയാണ്. 

ക്ഷേത്ര ശിലാശാസനമാണ് രണ്ടാമത്തേത്. കുലശേഖരദേവന്റെ മകളും വിജയരാഗദേവന്റെ ഭാര്യയുമായ കിഴാനടികൾ തിരുനന്തിക്കര ഭട്ടാരകന് കെടാവിളക്കിനുവേണ്ടി മുപ്പതു കഴഞ്ച് നല്ല സ്വർണം നല്കിയതായി രേഖപ്പെടുത്തുന്നതാണ് ലിഖിതം. പൗരജനങ്ങളും തളിയാഴ്വാനും ക്ഷേത്ര ഭരണാധികാരികളും ക്ഷേത്രത്തിന്റെ മാടക്കോവിലിൽ കൂടിയിരുന്നതായി പ്രസ്താവമുണ്ട്. കൊടുങ്ങല്ലൂരെ ചേര രാജാവാണ് കുലശേഖരൻ. താണുരവിപ്പെരുമാളുടെ കാലത്ത് വിജയരാഗദേവൻ കോയിലധികാരികളായിരുന്നുവെന്ന് കൊല്ലം തരിസ്സാപ്പള്ളി ശാസനത്തിൽ പറയുന്നുണ്ട്. വിജയരാഗദേവന്റെ മകൾ ഇരവിനീലി 936-ൽ മദ്രാസിനു സമീപത്തുള്ള തിരുവൊറ്റിയൂർ ശിവക്ഷേത്രത്തിന് വാടാവിളക്കിന് മുപ്പതു കഴഞ്ചു സ്വർണം നല്കിയതായി ആ ക്ഷേത്രത്തിൽ ലിഖിതമുണ്ട്. കിഴാനടികളുടെ തിരുനന്തിക്കര ശാസനം പത്താം ശതകത്തിന്റെ ആദ്യ ദശകത്തിലേതായിരിക്കാമെന്നു കരുതപ്പെടുന്നു. 

രാജരാജ ചോളന്റെ പതിനെട്ടാം ഭരണ വർഷത്തിലുള്ളതാണ് (1003) തിരുനന്തിക്കര ക്ഷേത്രത്തിലെ മറ്റൊരു ശിലാശാസനം. ആണ്ടുതോറും അല്പശി മാസത്തിലെ ചതയ നക്ഷത്രത്തിൽ ആറാട്ടോടുകൂടി അവസാനിക്കുന്ന ഉത്സവം നടത്തുവാനും രാജരാജന്റെ പേരിൽ ഒരു വാടാവിളക്ക് കത്തിക്കുവാനും ആവശ്യമായ ചെലവിനുവേണ്ടി കന്യാകുമാരിക്കു സമീപമുള്ള മുട്ടം എന്ന ഗ്രാമം ദേവദാനമായി നൽകുന്നതുമാണ് ശാസനവിഷയം. അല്പശി മാസത്തിലെ ചതയമാണ് രാജരാജന്റെ ജന്മനക്ഷത്രം. ദേവദാനമായി നല്കിയ മുട്ടം ഗ്രാമത്തിന് മമ്മുടി ചോളനല്ലൂർ എന്ന പേരു നല്കി. രാജരാജന്റെ അപദാനങ്ങൾ ശാസനത്തിൽ വിവരിച്ചിട്ടുണ്ട്. രാജരാജന്റെ അതിവിശാലമായ സാമ്രാജ്യത്തിൽ ധാരാളം ക്ഷേത്രങ്ങളുള്ളപ്പോൾ അദ്ദേഹത്തിന്റെ ജന്മദിനം ആഘോഷിക്കുവാൻ കുഗ്രാമത്തിലുള്ള തിരുനന്തിക്കര ക്ഷേത്രം എന്തിനു തിരഞ്ഞെടുത്തു എന്ന് ചോദ്യം ചെയ്യപ്പെടുന്നുണ്ട്. രാജരാജന്റെ മാതാവ് ചേരവംശജയാണ്. ചേരവംശത്തിലെ കിഴാനടികൾ തിരുനന്തിക്കര ക്ഷേത്രത്തിനു വാടാവിളക്കു കത്തിക്കുവാൻ സ്വർണം ദാനം ചെയ്തു എന്നതിൽ നിന്നും തെക്കൻ തിരുവിതാംകൂറിൽ ഒരു ചേര ശാഖ ഉണ്ടായിരുന്നു എന്ന വസ്തുത തെളിയുന്നു.

തിരുനന്തിക്കരയിലെ പൗരമുഖ്യന്മാരും തളിയാഴ്വാനും ചേർന്ന് തിരുനന്തിക്കര ഗണപതിക്ക് ഭൂദാനം ചെയ്യുന്നതാണ് മറ്റൊരു ശാസനം. ഭൂമിയുടെ അതിരുകൾ പറയുന്നുണ്ട്. ഭൂമിക്ക് ശ്രീ നന്ദിമംഗലം എന്ന് പേരും നല്കുന്നു. നാഞ്ചിനാട്ടുവേക്കോട്ടുമലയിൽ ശിത്തുക്കുട്ടി അമ്പി എന്ന അഞ്ഞൂറ്റുവ മുത്തരയൻ വാടാവിളക്കിനായി ഒരു വിളക്കും അതു ദിവസവും നെയ്യിൽ കത്തിക്കുവാൻ ഒമ്പതു വലിയ എരുമകളേയും നല്കുന്നതാണ് മറ്റൊരു ശാസനം. ഈ രണ്ടു ശാസനങ്ങളുടേയും കാലം പറഞ്ഞിട്ടുള്ളത് പ്രത്യേക രീതിയിലാണ്. ആദ്യത്തേത് 'തലക്കുളത്തുകലമറ്റയാണ്ട്' എന്നും രണ്ടാമത്തേത് 'കരകണ്ഠീശ്വരത്തു കലമറ്റയാണ്ട്' എന്നുമാണ് പറഞ്ഞിട്ടുള്ളത്. തലക്കുളത്തിലേയും കരകണ്ഠീശ്വരത്തേയും ചാലകൾക്ക് (വിദ്യാപീഠങ്ങൾക്ക്) നല്കിയിരുന്ന ധനസഹായം നിറുത്തിവച്ച വർഷം എന്നാണ് വിവക്ഷ. 'കല'ത്തിന് 'ശാല' (വിദ്യാപീഠം) എന്നു മാത്രമല്ല, കപ്പൽ എന്നുകൂടി അർഥമുണ്ട്. രാജരാജ ചോളൻ കാന്തളൂർശാല കലമറുത്തതായി 992-ലെ ദർശനംകോപ്പു ശാസനത്തിലുണ്ട്. കരകണ്ഠീശ്വരത്തേയും തലക്കുളത്തേയും ചാലകളുടെ കലമറുത്തതും ഒരു പക്ഷേ ഇതോടൊപ്പം ആയിരിക്കാം. ആ ചാലകൾക്കു നല്കിയിരുന്ന ഭൂമിയായിരിക്കാം തിരുനന്തിക്കര ക്ഷേത്രത്തിനു നല്കിയത്. 

തിരുനന്തിക്കര ക്ഷേത്രത്തിനു സമീപത്തുള്ള ഗുഹാക്ഷേത്രത്തിലാണ് മറ്റൊരു ശിലാശാസനമുള്ളത്. ശാസനകാലം 800-ന് അടുപ്പിച്ചാണെന്നു ഭാഷാരൂപത്തിൽ നിന്നു മനസ്സിലാക്കാം. മംഗലച്ചേരി നാരായണൻ ശിവാകരൻ എന്നയാൾ തിരുവല്ലാ ഭട്ടാരകനും തിരുനന്തിക്കര ഭട്ടാരകനും ദാനമായി നല്കുന്ന ഭൂമിയുടെ പട്ടികയാണ് ശാസനത്തിൽ. ക്ഷേത്ര ജീവനക്കാരുടെ ശമ്പളം, ബലി, കെടാവിളക്ക് തുടങ്ങിയ കാര്യങ്ങൾക്കുവേണ്ടിയാണ് ധാരാളം ഭൂമി നല്കിയിരിക്കുന്നത് എന്ന് അനുമാനിക്കാം.


</doc>
<doc id="207496" url="https://ml.wikipedia.org/wiki?curid=207496" title="തിരുവാലങ്ങാട്ട് ശാസനം">
തിരുവാലങ്ങാട്ട് ശാസനം

1012 മുതൽ 1044 വരെ ചോളരാജ്യം ഭരിച്ച രാജേന്ദ്ര ചോളന്റെ ഒരു ശാസനമാണ് തിരുവാലങ്ങാട് ശാസനം എന്നരിയപ്പെടുന്നത്. 

ഈ ശാസനത്തിൽ രാജേന്ദ്ര ചോളനെ വളരെയേറെ പ്രകീർത്തിക്കുന്നുണ്ടെങ്കിലും വിഴിഞ്ഞത്തെ ആക്രമണത്തെക്കുറിച്ചാണ് പ്രധാനമായും പരാമർശിക്കുന്നത്. കേരള ചരിത്രത്തിലേക്ക് വെളിച്ചം വീശുന്ന ചോള ശാസനങ്ങളിൽ പ്രാധാന്യമർഹിക്കുന്നതാണ് തിരുവാലങ്ങാടു ശാസനം. 'കാന്തളൂർശാലൈക്കലമറുത്തരുളി'എന്ന് ഈ ശാസനത്തിൽ കാണുന്നു. കുലശേഖര സാമ്രാജ്യത്തിന്റെ തെക്കേഅറ്റത്തുണ്ടായിരുന്ന പ്രശസ്തമായ വിദ്യാകേന്ദ്രവും സൈനിക പരിശീലന കേന്ദ്രവുമായിരുന്നു കാന്തളൂർശാല. ചേരന്മാരും ചോളന്മാരും തമ്മിലുണ്ടായിരുന്ന ദീർഘകാല യുദ്ധത്തിൽ രാജരാജൻ മുതൽ കുലോത്തുംഗൻ വരെയുള്ള ചോളരാജാക്കന്മാരിൽ പലരും കാന്തളൂർ കലമറുത്തതായി രേഖകളുണ്ട്. ചോളരാജാക്കന്മാരുടെ വലിയ നേട്ടമായിട്ടാണ് ഇതിനെ ചിത്രീകരിച്ചിരിക്കുന്നത്. 

കലം എന്ന വാക്കിന് കപ്പൽ, ഉണ്ണാനുള്ള പാത്രം, പ്രത്യേക അളവ് എന്നിങ്ങനെ പല അർഥങ്ങളുണ്ട്. കപ്പൽ എന്ന അർഥം സ്വീകരിക്കുകയാണെങ്കിൽ കാന്തളൂരിൽ സജ്ജീകരിച്ചിരുന്ന കുലശേഖരന്മാരുടെ നാവിക സേനയെ നശിപ്പിച്ചുവെന്നോ സൈനിക പരിശീലന കേന്ദ്രത്തെ തകർത്തുവെന്നോ മനസ്സിലാക്കാം. കലം എന്നാൽ ഊട്ട് എന്നർഥം കല്പിച്ച് വിദ്യാർഥികൾക്കും ബ്രാഹ്മണർക്കും നല്കിയിരുന്ന സൗജന്യ ഭക്ഷണം നിറുത്തലാക്കിയെന്നാണ് ഇതിന്റെ താത്പര്യമെന്ന് ചിലർ വ്യാഖ്യാനിച്ചിട്ടുണ്ട്. കാന്തളൂർശാലയിലെ നിയമങ്ങൾ പുതുക്കി നിശ്ചയിച്ചുവെന്നാണ് 'കാന്തളൂർശാലൈക്കലമറുത്തരുളി' എന്നതിന്റെ അർഥമെന്ന് വേറെ ചിലർ അഭിപ്രായപ്പെട്ടിട്ടുണ്ട്. ദേവദാസികളെ ക്ഷേത്രത്തിലേക്ക് വാങ്ങിയിരുന്നതായി ഈ ശാസനത്തിൽ നിന്ന് മനസ്സിലാക്കാം.


</doc>
<doc id="207503" url="https://ml.wikipedia.org/wiki?curid=207503" title="ഓക്സ്ഫഡ് സർവകലാശാല">
ഓക്സ്ഫഡ് സർവകലാശാല

ഇംഗ്ലീഷ് ലോകത്തെ ഏറ്റവും പുരാതനമായ ഈ പഠനകേന്ദ്രം ലോകത്തിലെ ഏറ്റവും പെരുമയുള്ള സർവകലാശാലയാണ്. ഇതൊരു കേന്ദ്രീകൃത സർവകലാശാലയല്ല. മധ്യ ഇംഗ്ലണ്ടിലെ ഓക്സ്ഫഡ് പട്ടണത്തിലെ 39 കോളേജുകളുടേയും ഗ്രന്ഥാലയങ്ങളുടേയും ഗവേഷണസ്ഥാപനങ്ങളുടേയും സമാഹൃത സംവിധാനമാണ് ഇത്. എല്ലാ കോളേജുകളും 17 പൊതുവിഷയങ്ങൾ പഠിപ്പിക്കുന്നുവെങ്കിലും ഓരോന്നും അതിന്റേതായ വ്യതിരിക്തത പുലർത്തുന്നു.

1096 മുതൽ തന്നെ ഓക്സ്ഫഡ്, ഇംഗ്ലണ്ടിലെ പഠനകേന്ദ്രങ്ങളിൽ ഒന്നായിരുന്നു. ഇംഗ്ലീഷുകാർ പാരീസ് സർവ്വകലാശാലയിൽ ഉപരിപഠനം നടത്തുന്നത് 1167-ൽ ഹെൻറി രണ്ടാമൻ രാജാവ് തടഞ്ഞതോടെ ഓക്സ്ഫഡ് ഉപരിപഠന രംഗത്ത് അതിവേഗം വളർന്നു. 1214-ൽ ചാൻസലർ നിയമിതനായി. 1603 മുതൽ 1949 വരെ ഈ സർവകലാശാലയ്ക്ക് രണ്ട് പാർലമെന്റ് അംഗങ്ങളെ തിരഞ്ഞെടുക്കുവാനുള്ള അവകാശമുണ്ടായിരുന്നു.

ചില ഓക്സ്ഫഡ് കോളേജുകളിൽ ബിരുദാനന്തരബിരുദം മാത്രമെ നൽകുന്നുള്ളു. സെന്റ്. ഹിൽഡാസ് കോളേജിൽ പെൺകുട്ടികൾക്ക് മാത്രമാണ് പ്രവേശനം. മൂന്നു ടേമുകളിലായാണ് അക്കാദമിക് വർഷം. ഓരോ ടേമിനും എട്ട് ആഴ്ചകൾ. ഒക്ടോബർ-ഡിസംബർ ടേം മൈക്കലാംസ് എന്നും ജനുവരി-മാർച്ച് ടേം ഹിലാരി എന്നും ഏപ്രിൽ-ജൂൺ ടേം ട്രിനിറ്റി എന്നും അറിയപ്പെടുന്നു.

അക്കാദമിക് മികവിന്റേയും കഴിവിന്റേയും അടിസ്ഥാനത്തിലാണ് പ്രവേശനം. അണ്ടർ ഗ്രാജ്വേറ്റ് തലത്തിൽ അതത് കോളേജുകളാണ് പ്രവേശനം നടത്തുന്നത്. എങ്കിലു കോളേജുകളുടെ സംയുക്തഫോറമാണ് കുട്ടികളെ തിരഞ്ഞെടുക്കുന്നത്. അപേക്ഷ നൽകുന്ന കോളേജിൽ തന്നെയാവണമെന്നില്ല പ്രവേശനം ലഭിക്കുന്നത്. ഗ്രാജ്വേറ്റ് തലത്തിൽ അതത് വിഷയങ്ങൾ കൈകാര്യം ചെയ്യുന്ന വകുപ്പിലേക്കാണ് അപേക്ഷ നൽകേണ്ടത്. എല്ലാ തലത്തിലേക്കുമുള്ള തിരഞ്ഞെടുപ്പിന് അക്കാദമിക് മാർക്കിനു പുറമേ ഇന്റർവ്യൂ, മുൻ സ്ഥാപനങ്ങളിൽ നിന്നുള്ള റഫറൻസ് തുടങ്ങിയവ പരിഗണിക്കും. ചില വിഷയങ്ങളിൽ സർവകലാശാലാതലത്തിൽ പ്രവേശനപരീക്ഷയുമുണ്ടാകും. (ഒരേ അക്കാദമിക് വർഷത്തിൽ ഓക്സ്ഫഡ്, കേംബ്രിഡ്ജ് സർവകലാശാലകളിൽ രണ്ടിലും ഒരേസമയം അപേക്ഷ നൽകാൻ പാടില്ല). നൂറ്റാണ്ടുകളായി തുടരുന്ന മികവ് കോട്ടം തെറ്റാതെ പാലിക്കുവാൻ ഈ സർവകലാശാലക്ക് കഴിയുന്നു.


</doc>
<doc id="207554" url="https://ml.wikipedia.org/wiki?curid=207554" title="ഡയഡോട്ടസ് I">
ഡയഡോട്ടസ് I

ഡയഡോട്ടസ് എന്ന പേരിൽ ഗ്രീക്ക് ബാക്ട്രിയ രാജ്യത്ത് രണ്ടു ഭരണാധിപൻമാരുണ്ടായിരുന്നു; ഡയഡോട്ടസ് ഒന്നാമനും ഇദ്ദേഹത്തിന്റെ മകനായ ഡയഡോട്ടസ് രണ്ടാമനും. 

ഡയഡോട്ടസ് I ബി.സി. 3-ആം നൂറ്റാണ്ടിൽ ഗ്രീക്ക് ബാക്ട്രിയയിലെ ഭരണാധികാരിയായിരുന്നു. ഒരു സെല്യൂസിദ് പ്രവിശ്യ യായിരുന്ന ബാക്ട്രിയയിലെ ഗവർണറായിരുന്ന ഇദ്ദേഹം ആന്റിയോക്കസ് II എന്ന സെല്യൂസിദ് രാജാവിനെതിരായി വിപ്ലവം സംഘടിപ്പിച്ച് ബാക്ട്രിയയിൽ സ്വതന്ത്രഭരണാധിപനായി (ബി.സി. സു. 256-55). ബാക്ട്രിയ എന്ന സ്വതന്ത്രരാജ്യം സ്ഥാപിക്കുന്ന ഉദ്യമത്തിൽ ഇദ്ദേഹത്തിന്റെ മകനായ ഡയഡോട്ടസ് രണ്ടാമനും പങ്കുചേർന്നിരുന്നു. രാജ്യത്തിന്റെ സമീപ പ്രദേശങ്ങളിലേക്കും ഇദ്ദേഹം അധികാരം വ്യാപിപ്പിച്ചിരുന്നതായി കരുതപ്പെടുന്നു. ഇദ്ദേഹത്തിന്റെ ഭരണകാലത്തെപ്പറ്റി പരിമിതമായ അറിവു മാത്രമേ ലഭ്യമായിട്ടുള്ളൂ. സെല്യൂസിദ് രാജ്യം ആഭ്യന്തര പ്രശ്നങ്ങളെ നേരിട്ടുകൊണ്ടിരുന്നപ്പോൾ (ബി. സി. 246-ഓടെ) അവിടത്തെ രാജാവായിരുന്ന സെല്യൂക്കസ് രണ്ടാമൻ ഡയഡോട്ടസിന്റെ സൗഹൃദം സമ്പാദിക്കുന്നതിന് തന്റെ ഒരു സഹോദരിയെ ഡയഡോട്ടസിനു വിവാഹം ചെയ്തുകൊടുത്തിരുന്നതായി ചില പണ്ഡിതന്മാർ അഭിപ്രായപ്പെടുന്നുണ്ട്. സെല്യൂക്കസ് രണ്ടാമനോടൊപ്പം ബി. സി. 239-ൽ ഡയഡോട്ടസ് പാർഥിയയിൽ ആക്രമണം നടത്തിയിരുന്നു. താമസിയാതെ ഇദ്ദേഹം മരണമടഞ്ഞു. ഇതോടെ പുത്രനായ ഡയഡോട്ടസ് രണ്ടാമൻ രാജാവായി. 



</doc>
<doc id="207559" url="https://ml.wikipedia.org/wiki?curid=207559" title="ഡയഡോട്ടസ് II">
ഡയഡോട്ടസ് II

ഡയഡോട്ടസ് ഒന്നാമന്റെ മകനായിരുന്നു ഡയഡോട്ടസ് II. പിതാവിന്റെ മരണശേഷം ഇദ്ദേഹം ബാക്ട്രിയയിലെ ഭരണാധിപനായി. സെല്യൂക്കസ് രണ്ടാമന് എതിരായി ഇദ്ദേഹം പാർഥിയൻമാരുമായി സഖ്യമുണ്ടാക്കിയിരുന്നു. തന്റെ പിതാവ്, സെല്യൂസിദ് രാജ്യവുമായി നിലനിർത്തിയിരുന്ന സൗഹൃദത്തിന് വിരുദ്ധമായിരുന്നു ഈ സമീപനം. അപ്രകാരം പിതാവിന്റെ നയങ്ങളിൽ നിന്നും തികച്ചും സ്വതന്ത്രനായ രാജാവായാണ് ഇദ്ദേഹം ഭരണം നടത്തിയത്. ഇദ്ദേഹം സ്വന്തമായി നാണയം ഇറക്കിയിരുന്നു. അധികാര മോഹിയായ യൂത്തിഡിമസ് (Euthydemus) ഒടുവിൽ ഡയഡോട്ടസ് I-ആമനെ പുറത്താക്കി. ഇത് ബി. സി. 235-ഓടെ ആയിരുന്നിരിക്കാമെന്നാണ് ചരിത്രകാരന്മാർ കരുതുന്നത്.




</doc>
<doc id="207564" url="https://ml.wikipedia.org/wiki?curid=207564" title="ഡയഡോട്ടസ് (വിവക്ഷകൾ)">
ഡയഡോട്ടസ് (വിവക്ഷകൾ)

ഡയഡോട്ടസ് എന്ന പേരിൽ ഗ്രീക്ക് ബാക്ട്രിയ രാജ്യത്ത് രണ്ടു ഭരണാധിപൻമാരുണ്ടായിരുന്നു.


</doc>
<doc id="207571" url="https://ml.wikipedia.org/wiki?curid=207571" title="മന:ശാസ്ത്ര ശാഖകൾ">
മന:ശാസ്ത്ര ശാഖകൾ

മന:ശാസ്ത്രം അതിവേഗം വികസിച്ചുകൊണ്ടിരിക്കുന്ന ഒരു ശാഖയാണ്. ഇതിന്റെ പ്രധാന ശാഖകളെ കുറിച്ച് താഴെ ചേർക്കുന്നു.
കുട്ടികളുടെ പഠനവുമായി ബന്ധപ്പെട്ട സമായോജനം, പഠനപ്രശ്നങ്ങൾ, പഠനതന്ത്രങ്ങൾ തുടങ്ങിയ മേഖലകളിൽ മന:ശാസ്ത്രപരമായ തിരിച്ചറിവുകൾ പ്രയോഗിക്കൽ

മാനസികപ്രശ്നങ്ങൾ തിരിച്ചറിയൽ, അവയുടെ കാരണങ്ങൾ കണ്ടെത്തൽ, അതു പരിഹരിക്കാൻ രോഗികളെ സഹായിക്കൽ എന്നിവ തികച്ചും മന:ശാസ്ത്രപരമായ സമീപനത്തിലൂടെ നിർവഹിക്കുന്ന ശാസ്ത്രശാഖ
കറ്റവാളികളുടെയും സാമൂഹ്യവിരുദ്ധരുടെയും സാഹചര്യങ്ങൾ പഠിക്കൽ, അവരുടെ പ്രശ്നങ്ങൾ തിരിച്ചറിയൽ, അവരെ മാറാൻ സഹായിക്കൽ എന്നിവ ഇതിന്റെ പരിധിയിൽ വരുന്നു.
വ്യാവസായിക പുരോഗതി കൈവരിക്കുന്നതിന് മന:ശാസ്ത്രപരമായ ഉൾക്കാഴ്ചകൾ പ്രയോഗിക്കുന്ന ശാസ്ത്രശാഖ. ശാസ്ത്രീയമായ ടെസ്റ്റുകൾ നടത്തി മെച്ചപ്പെട്ട ഉദ്യോഗസ്ഥരെയും തൊഴിലാളികളെയും തെരഞ്ഞെടുക്കൽ, അവരുടെ പ്രവർത്തനത്തെ ഫലപ്രദമായി സൂപ്പർവൈസ് ചെയ്യൽ, എന്നിവ ഇതിന്റെ ഭാഗമാണ്. പ്രോത്സാഹനം നൽകിയും മെച്ചപ്പെട്ട വ്യക്ത്യാന്തര ബന്ധങ്ങൾ സൂക്ഷിച്ചും ഉത്പാദനം വർധിപ്പിക്കാൻ ഇതിലുള്ള അറിവ് സഹായിക്കുന്നു. അതുപോലെ പരസ്യങ്ങളിലൂടെ ഉപഭോക്താക്കളുടെ മനസ്സിനെ കീഴ്പെടുത്താൻ നടത്തുന്ന പ്രവർത്തനവും ഇതിന്റെ ഭാഗമാണ്. 
ജനനം മുതൽ മരണം വരെ വിവിധ മേഖലകളിൽ ഉണ്ടാവുന്ന വികാസത്തിന്റെ വിവിധ വശങ്ങൾ ഇതിൽ പഠനവിധേയമാക്കുന്നു. വികസനത്തിൽ പാരമ്പര്യം, പക്വത, കുടുംബസാഹചര്യം, സാമൂഹ്യ സാമ്പത്തിക ചുറ്റുപാടുകൾ എന്നിവ വഹിക്കുന്ന പങ്ക് ഇതിൽ ഉൾപ്പെടുന്നു.
സമൂഹത്തിലെ അംഗമെന്ന നിലയിലുള്ള വ്യക്തിയുടെ പ്രവർത്തനങ്ങളാണ് ഇവിടെ പഠനവിധേയമാകുന്നത്. സാമൂഹ്യകാഴ്ചപ്പാടുകൾ, സാമൂഹ്യബന്ധങ്ങൾ, സാമൂഹ്യ ഇടപെടലുകൾ എന്നിവ ഇവിടുത്തെ പരിഗണനാവിഷയങ്ങളാണ്.
മനുഷ്യവ്യവഹാരങ്ങൾക്കു പിന്നിലെ നാഡീസംബന്ധമായ മാറ്റങ്ങൾ സ്കാനിങ്ങ് തുടങ്ങിയ രീതികളുപയോഗിച്ച് പഠിക്കുന്നു.
പരിസരത്തിലെ വിവിധ ഘടകങ്ങൾ മനുഷ്യവ്യവഹാരത്തിൽ ചെലുത്തുന്ന സ്വാധീനമാണ് ഈ ശാഖയിൽ പഠനവിധേയമാക്കുന്നത്. 
കായികതാരങ്ങളെ മെച്ചപ്പെട്ട പ്രകടനത്തിന് പ്രാപ്തമാക്കുന്ന സാഹചര്യങ്ങൾ തിരിച്ചറിയലും പ്രയോജനപ്പെടുത്തലുമാണ് ഇതിന്റെ ഉള്ളടക്കം


</doc>
<doc id="207590" url="https://ml.wikipedia.org/wiki?curid=207590" title="അലക്സാൻഡ്രിയയിലെ വിശുദ്ധ ഡയണിസിയസ്">
അലക്സാൻഡ്രിയയിലെ വിശുദ്ധ ഡയണിസിയസ്

അലക്സാൻഡ്രിയയിലെ ബിഷപ്പായിരുന്ന ക്രൈസ്തവ പണ്ഡിതനായിരുന്നു വിശുദ്ധ ഡയണിസിയസ്. "മഹാനായ ഡയണിസിയസ്" എന്ന് ഇദ്ദേഹത്തെ വിശേഷിപ്പിക്കാറുണ്ട്. ഇദ്ദേഹത്തിന്റെ ജനനത്തെക്കുറിച്ചുള്ള രേഖകൾ ലഭ്യമല്ല. വിഗ്രഹാരാധകരുടെ (പേഗൻ) മതങ്ങളിൽ നിന്ന് ക്രിസ്തുമതത്തിലേക്ക് പരിവർത്തനം ചെയ്ത ഡയണിസിയസ് ഈജിപ്ഷ്യൻ മതപണ്ഡിതനായ ഒരിഗന്റെ ശിഷ്യനാണ്. 231-32-ൽ അലക്സാൻഡ്രിയയിൽ ക്രിസ്തുമത തത്ത്വങ്ങൾ അഭ്യസിപ്പിച്ചിരുന്ന പാഠശാലയുടെ മേധാവിയായി സേവനം അനുഷ്ഠിച്ചു. 247-48-ൽ ബിഷപ്പായി തിരഞ്ഞെടുക്കപ്പെട്ടു. ഡീസിയൻ (Decian) ചക്രവർത്തിയുടെ മതപീഡനത്തെത്തുടർന്ന് 250-ൽ ഇദ്ദേഹം അലക്സാൻഡ്രിയ വിട്ടു പോകുകയും 251-ൽ മടങ്ങിയെത്തുകയും ചെയ്തു. വലേറിയൻ (Valerian ) ചക്രവർത്തിയുടെ മതപീഡനകാലഘട്ടത്തിൽ (257-260) ഇദ്ദേഹം ലിബിയയിലേക്കു നാടുകടത്തപ്പെട്ടു. പിന്നീട് പല വർഷങ്ങൾ കഴിഞ്ഞാണ് മടങ്ങിയെത്തിയത്.

ത്രിത്വത്തെക്കുറിച്ചുള്ള വിവാദങ്ങളിൽ ഇദ്ദേഹം സജീവമായി പങ്കെടുത്തു. പിതാവ്, പുത്രൻ പരിശുദ്ധാത്മാവ് എന്നിവ ചേർന്നുള്ള ദൈവത്തിന്റെ ത്രിത്വഭാവങ്ങളിലെ പുത്രനെക്കുറിച്ചുള്ള ഇദ്ദേഹത്തിന്റെ വീക്ഷണം വിശുദ്ധ ഡയണിഷ്യസ് മാർപ്പാപ്പയുടെ വിമർശനത്തിനു പാത്രമായി. ത്രിത്വത്തെ വിശദീകരിക്കാൻ ഇദ്ദേഹം രചിച്ച കൃതിയാണ് റിഫ്യൂട്ടേഷൻ ആന്റ് അപ്പോളജി. 265-ൽ അലക്സാൻഡ്രിയയിൽ വച്ച് ഇദ്ദേഹം കാലം ചെയ്തതായി കരുതപ്പെടുന്നു. 



</doc>
<doc id="207604" url="https://ml.wikipedia.org/wiki?curid=207604" title="ഡയണിസിയസ്">
ഡയണിസിയസ്

രണ്ടാം നൂറ്റാണ്ടിൽ കൊരിന്തിലെ ബിഷപ്പായിരുന്ന വിശുദ്ധനായിരുന്നു ഡയണിസിയസ്. വിവിധ ക്രൈസ്തവ സഭകൾക്ക് എഴുതിയ കത്തുകളിലൂടെയാണ് ഇദ്ദേഹം ശ്രദ്ധേയനായിത്തീർന്നത്. ഇദ്ദേഹത്തിന്റെ ജീവിത കാലഘട്ടത്തിൽ ഈ കത്തുകൾ സംരക്ഷിക്കപ്പെട്ടിരുന്നെങ്കിലും പിന്നീട് അവ നഷ്ടപ്പെട്ടുപോകുകയാണുണ്ടായത്. ക്രൈസ്തവ തത്ത്വസംഹിതകളെയും മറ്റു ക്രൈസ്തവ വിഷയങ്ങളെയും പരാമർശിച്ചുകൊണ്ടുള്ള ഏഴ് കത്തുകൾ ഇദ്ദേഹം എഴുതിയിരുന്നു. ഇവ കൂടാതെ ആത്മീയ ജീവിതത്തെക്കുറിച്ച് വ്യക്തിപരമായ ഒരു കത്തും ഇദ്ദേഹത്തിന്റേതായുണ്ട്. റോമൻ സഭയ്ക്ക് എഴുതിയ കത്തിൽ സഭ നടത്തിവന്നിരുന്ന കാരുണ്യപ്രവർത്തനങ്ങളെ ഇദ്ദേഹം ഉള്ളുതുറന്നു പ്രകീർത്തിച്ചു. പോപ്പ് ക്ലമന്റ് (Clement), പോപ്പ് സോട്ടർ (Soter) എന്നിവരുടെ കത്തുകളെ കൊരിന്ത്യർ അങ്ങേയറ്റം ബഹുമാനത്തോടെയാണ് പരിഗണിക്കുന്നതെന്നും ഈ കത്തിൽ ഇദ്ദേഹം സൂചിപ്പിച്ചു. പാശ്ചാത്യ ദേശങ്ങളിൽ ഏപ്രിൽ 8-നും പൗരസ്ത്യ രാജ്യങ്ങളിൽ നവംബർ 29-നും ഇദ്ദേഹത്തിന്റെ പെരുന്നാൾ ആഘോഷിച്ചുവരുന്നു.



</doc>
<doc id="207608" url="https://ml.wikipedia.org/wiki?curid=207608" title="അൽതമാസ് കബീർ">
അൽതമാസ് കബീർ

ഇന്ത്യയുടെ മുപ്പത്തിയൊൻപതാമത് ചീഫ് ജസ്റ്റിസാണ് അൽതമാസ് കബീർ . 2012 സെപ്റ്റംബർ 29 മുതൽ 2013 ജൂലൈ 18 വരെ ചീഫ് ജസ്റ്റിസായി പ്രവേർത്തിച്ചു.
. മുസ്‌ലിം സമുദായത്തിൽനിന്ന് സുപ്രീംകോടതി ചീഫ് ജസ്റ്റിസാകുന്ന നാലാമത്തെ വ്യക്തിയുമാണ് അൽതമാസ് കബീർ.

ഇപ്പോഴത്തെ ബംഗ്ലാദേശിലെ ഫരീദ്പുരിൽ 1948 ജൂലൈ 19നാണ് അദ്ദേഹം ജനിച്ചത്.ബംഗാളിൽ അജോയ് മുഖർജിയുടെ നേതൃത്വത്തിലുള്ള ഐക്യമുന്നണി മന്ത്രിസഭയിൽ അംഗമായിരുന്ന ജഹാംഗീർ കബീറാണ് പിതാവ്. മുൻ കേന്ദ്രമന്ത്രി ഹുമയൂൺ കബീർ പിതൃ സഹോദരനാണ്. ഡാർജിലിങ്ങിലെ മൗണ്ട് ഹെർമോൺ സ്‌കൂൾ, കൊൽക്കത്ത ബോയ്‌സ് സ്‌കൂൾ, പ്രസിഡൻസി കോളേജ് എന്നിവിടങ്ങളിലായിരുന്നു അൽതമാസ് കബീറിന്റെ വിദ്യാഭ്യാസം.

കൊൽക്കത്ത യൂണിവേഴ്സിറ്റിയിൽനിന്ന് എൽഎൽബിയും എംഎയും നേടി. 1973ൽ അഭിഭാഷകനായി എൻറോൾ ചെയ്തു. 1990 ഓഗസ്റ്റ് ആറിന് കൊൽക്കത്ത ഹൈക്കോടതിയിൽ സ്ഥിരം ജഡ്ജിയായി. 2005 ജനുവരി 11ന് കൊൽക്കത്ത ഹൈക്കോടതിയുടെ ആക്ടിങ് ചീഫ് ജസ്റ്റിസ് ആയ കബീർ, 2005 മാർച്ച് ഒന്നിന് ജാർഖണ്ഡ് ചീഫ് ജസ്റ്റിസായി. 2005 സെപ്തംബർ ഒൻപതിനാണ് സുപ്രീംകോടതി ജഡ്ജിയായത്. കൊൽക്കത്ത ഹൈക്കോടതിയുടെയും കൊൽക്കത്തയിലെ മറ്റു കോടതികളുടെയും കംപ്യൂട്ടർവൽക്കരണത്തിന് നേതൃത്വം നൽകി.

കരുതൽ തടങ്കലുമായി ബന്ധപ്പെട്ട് നിർണായകവിധിയാണ് ജസ്റ്റിസ് കബീർ പുറപ്പെടുവിച്ചത്. സാധാരണനിയമത്തിന് പകരമാവില്ല കരുതൽ തടങ്കലെന്ന് അദ്ദേഹം ചൂണ്ടിക്കാട്ടി. മാത്രമല്ല, വിചാരണ കൂടാതെ ഒരു വ്യക്തിയെ തടവിൽ വെക്കാൻ സംസ്ഥാന സർക്കാറിന് അധികാരമില്ലെന്നും വിധിച്ചു. സ്വന്തം പാർട്ടി പുറത്താക്കുന്ന എം.എൽ.എ.യ്ക്ക് നിയമസഭാംഗത്വം നഷ്ടമാകുന്നില്ലെന്ന തീർപ്പും പാർട്ടിയിൽനിന്ന് പുറത്താക്കപ്പെടുന്നത് പാർലമെന്റ് അംഗമായി തുടരുന്നതിന് തടസ്സമല്ലെന്ന ഉത്തരവും ജസ്റ്റിസ് കബീർ നേതൃത്വം നൽകിയ ബെഞ്ചിന്റേതാണ്. കള്ളപ്പണം തിരികെക്കൊണ്ടുവരാൻ കോടതി പ്രത്യേക അന്വേഷണസംഘത്തെ നിയമിച്ച വിധി പുനപ്പരിശോധിക്കണമെന്ന് ആവശ്യപ്പെടുന്ന സർക്കാറിന്റെ ഹർജിയിൽ അനുകൂല നിലപാടാണ് അദ്ദേഹം സ്വീകരിച്ചത്. ഭിന്നവിധിയെത്തുടർന്ന് വിപുലമായ ബെഞ്ചിനു മുന്നിലാണ് ഇപ്പോൾ സർക്കാറിന്റെ ഹർജി.

ഭീകരസംഘടനയിൽ അംഗമായതുകൊണ്ടുമാത്രം ഒരാളെ കുറ്റക്കാരനായി കാണാനാവില്ലെന്ന ജസ്റ്റിസ് മാർക്കണ്ഡേയ കട്ജുവിന്റെ വിധി പുനപ്പരിശോധിക്കണമെന്ന സർക്കാറിന്റെ ഹർജിയും അദ്ദേഹം പരിഗണിക്കും. കേരളത്തിന്റെ തീരത്ത് രണ്ട് മത്സ്യത്തൊഴിലാളികളെ വെടിവെച്ചുകൊന്ന കേസിൽ കേരളാപോലീസിന് അധികാരപരിധിയില്ലെന്നു കാണിച്ച് ഇറ്റലി നൽകിയ ഹർജി അൽതമാസ് കബീറിന്റെ നേതൃത്വത്തിലുള്ള ബെഞ്ചാണ് കേൾക്കുന്നത്. ജുഡീഷ്യറിയിലെ അഴിമതിയെക്കുറിച്ച് സംസാരിച്ച അഭിഭാഷകനായ പ്രശാന്ത് ഭൂഷണെതിരായ കോടതിയലക്ഷ്യകേസ് പരിഗണിക്കുന്നതും കബീർ അധ്യക്ഷനായ ബെഞ്ചാണ്. വരവിൽ കവിഞ്ഞ സ്വത്ത് സമ്പാദിച്ച കേസിൽ സി.ബി.ഐ. അന്വേഷണ ഉത്തരവ് പുനഃപരിശോധിക്കണമെന്ന സമാജ്‌വാദി പാർട്ടി നേതാവ് മുലായംസിങ് യാദവിന്റെയും മകനും ഉത്തർപ്രദേശ് മുഖ്യമന്ത്രിയുമായ അഖിലേഷ് യാദവിന്റേയും ഹർജി പരിഗണിക്കുന്നത് ജസ്റ്റിസ് കബീറിന്റെ ബെഞ്ചാണ്. 2007-ൽ ജസ്റ്റിസ് ലക്ഷ്മണിന്റെ ബെഞ്ചാണ് കേസ് പരിഗണിച്ചത്. കേസുമായി ബന്ധപ്പെട്ട് തന്നെ ടെലിഫോണിലൂടെ സ്വധീനിക്കാനും ഭീഷണിപ്പെടുത്താനും ശ്രമിച്ചെന്ന ജസ്റ്റിസ് എ. ആർ. ലക്ഷ്മണന്റെ വെളിപ്പെടുത്തൽ ഏറെ ഒച്ചപ്പാടുണ്ടാക്കിയിരുന്നു.


</doc>
<doc id="207611" url="https://ml.wikipedia.org/wiki?curid=207611" title="അസീം ത്രിവേദി">
അസീം ത്രിവേദി

ഉത്തർപ്രദേശിലെ കാൺപുർ സ്വദേശിയായ , ഫ്രീലാൻസ് കാർട്ടൂണിസ്റ്റും അഴിമതിവിരുദ്ധ, ഇന്റർനെറ്റ്‌സ്വതന്ത്രപ്രവർത്തകനുമാണ് അസീം ത്രിവേദി(ജനനം : 17 ഫെബ്രുവരി 1987). അണ്ണ ഹസാരെയുടെ അഴിമതിവിരുദ്ധ പ്രസ്ഥാനത്തിൽ അദ്ദേഹം പങ്കാളിയായിരുന്നു. ഈ സമരപരിപാടിക്കിടെ ത്രിവേദി പ്രദർശിപ്പിച്ച കാർട്ടൂണുകൾ, ഭരണഘടനയെയും ദേശീയ ചിഹ്നത്തെയും അവഹേളിച്ചെന്ന പരാതിയുടെ അടിസ്ഥാനത്തിൽ മുംബൈ പോലീസ് ഇദ്ദേഹത്തെ അറസ്റ്റ് ചെയ്തു. ഈ കാർട്ടൂണുകൾ അദ്ദേഹം ഇന്റർനെറ്റിലും പ്രസിദ്ധപ്പെടുത്തിയിരുന്നു.


</doc>
<doc id="207622" url="https://ml.wikipedia.org/wiki?curid=207622" title="ഐ.എൻ.എസ്. സുദർശിനി">
ഐ.എൻ.എസ്. സുദർശിനി

ആസിയാൻ രാജ്യങ്ങളുമായുള്ള 20 വർഷത്തെ നയതന്ത്രബന്ധവും 10 വർഷത്തെ ഉച്ചകോടിതല കൂട്ടുകെട്ടുകളും മെച്ചപ്പെടുത്തുക എന്ന ലക്ഷ്യത്തോടെ 2012 സെപ്റ്റംബർ 15 ന് യാത്ര തിരിച്ച ഇന്ത്യൻ നേവിയുടെ പരിശീലന പായ്ക്കപ്പലാണ് ഐ.എൻ.എസ്. സുദർശിനി. ദക്ഷിണനാവിക കമാൻഡിന്റെ ആദ്യ ട്രെയ്നിങ് സ്ക്വാഡ്രന്റെ ഭാഗമാണ് ഐ.എൻ.എസ് സുദർശിനി. അഞ്ച് ഓഫിസർമാരും 31 നേവി കേഡറ്റുകളും 31 സെയ്ലർമാരുമാണ് കപ്പലിലുള്ളത്.
12,000 മൈൽ യാത്രയിൽ 'സുദർശിനി' ഒൻപത് തെക്കു-കിഴക്കനേഷ്യൻ രാജ്യങ്ങളിലെ 13 തുറമുഖങ്ങൾ സന്ദർശിക്കും. ഇൻഡോനേഷ്യയിലെ, പഡാംഗ്, ബാലി, മനാഡോ, ബ്രൂണെയിലെ പോർട്ട് മുവാറ, ഫിലിപ്പൈൻസിലെ സെബു, മനില, വിയറ്റ്നാമിലെ ഡാനാംഗ്, കംബോഡിയയിലെ സിഹാനോവ്ക്വില്ലെ, തായ്ലൻഡിലെ ബാങ്കോക്ക്, മലേഷ്യയിലെ സിംഗപ്പൂർ, പോർട്ട് കലാങ്, തായ്ലൻഡിലെ ഫുക്കറ്റ്, മ്യാൻമറിലെ സിറ്റ്വെ എന്നീ തുറമുഖങ്ങളിലടുക്കുന്ന സുദർശിനിയിലെ നേവി സെയ്ലർമാർ വിവിധ സാംസ്കാരിക, വാണിജ്യ പരിപാടികളിലും പങ്കെടുക്കും. അതത് രാജ്യത്തെ ജനങ്ങളുമായി ആശയവിനിമയം നടത്തുന്നതിനൊപ്പം വിവിധ രാജ്യങ്ങളിലെ നാവികർ തുറമുഖങ്ങളിൽ നിന്ന് തുറമുഖങ്ങളിലേക്ക് സുദർശിനിയിൽ ഇന്ത്യൻ സംഘത്തോടൊപ്പം ചേരും. ഇതിന്റെ ഭാഗമായി ഈ വർഷം ഒരു ആസിയാൻ കാർ റാലിയും ആസൂത്രണം ചെയ്യുന്നുണ്ട്. 

2013 മാർച്ച് 29ന് 'സുദർശിനി' കൊച്ചിയിൽ തിരിച്ചെത്തും. 'സുദർശിനി'യുടെ മേധാവി കമാൻഡർ എൻ. ശ്യാംസുന്ദറാണ് .


</doc>
<doc id="207626" url="https://ml.wikipedia.org/wiki?curid=207626" title="മൊണ്ടേക് സിങ് അലുവാലിയ">
മൊണ്ടേക് സിങ് അലുവാലിയ

ഭാരതത്തിന്റെ കേന്ദ്ര ആസൂത്രണ കമ്മീഷൻ ഉപാധ്യക്ഷനാണ് മൊണ്ടേക് സിങ് അലുവാലിയ(ജനനം 24 നവംബർ 1943). 1980-കളിൽ ഇന്ത്യയിലെ സാമ്പത്തിക പരിഷ്‌ക്കരണങ്ങൾക്ക് നേതൃത്വം കൊടുത്തിരുന്നത് മൊണ്ടേക് സിങ് അലുവാലിയ ആയിരുന്നു. ഐ.എം.എഫിന്റെ ഇൻഡിപെന്റന്റ് ഇവാല്യുവേഷൻ ഓഫീസിലെ ആദ്യ ഡയറക്ടർ ആയും അലുവാലിയ സേവനമനുഷ്ടിച്ചിട്ടുണ്ട്.
ഓക്സ്ഫോർഡ് യൂണിവേഴ്സിറ്റിയിൽ നിന്ന് ബിരുദാനന്തര ബിരുദം നേടിയ അലുവാലിയ, ലോക ബാങ്കിൽ ഉദ്യോഗസ്ഥനായി ചേർന്നു. ഇരുപത്തിയെട്ടാം വയസ്സിൽ ലോകബാങ്കിലെ പ്രായം കുറഞ്ഞ ഡിവിഷൻ ചീഫായി. പിന്നീട് ഐ.എം.എഫിൽ ചേർന്നു.

ഇന്ത്യൻ സിവിൽ സർവ്വീസ് അംഗമല്ലാത്ത ഇദ്ദേഹം കേന്ദ്ര ഗവൺമെന്റിലെ നിരവധി ഉന്നത ഉദ്യോഗ പദവികൾ വഹിച്ചു

മാധ്യമങ്ങളും പ്രധാന രാഷ്ടീയ പാർട്ടികളും അലുവാലിയയുടെ വികസന കാഴ്ചപ്പാടുകളോടും നിലപാടുകളോടും രൂക്ഷമായ വിമർശനങ്ങളുന്നയിച്ചിട്ടുണ്ട്.



</doc>
<doc id="207629" url="https://ml.wikipedia.org/wiki?curid=207629" title="കക്ഷ്യാവിഭജനം">
കക്ഷ്യാവിഭജനം

ശൈശവം, കൗമാരം, യൗവനം, വാർദ്ധക്യം എന്നിങ്ങനെ മനുഷ്യന് നാലവസ്ഥകൾ ഉളളതുപോലെ സംസാരഭാഷയ്ക്കും അവസ്ഥകൾ ഉണ്ട്. മനുഷ്യൻ ജീവിച്ചിരിക്കുന്ന പക്ഷം ക്രമേണ ഈ അവസ്ഥകൾ അനുഭവിച്ചേതീരൂ. എന്നാൽ ഭാഷയ്ക്ക് ഈ നിർബന്ധമില്ലെന്നു മാത്രമല്ല, അവസ്ഥകൾക്ക് ഒരു കാലവ്യവസ്ഥയും ഇല്ല. ഒരു ഭാഷ എന്നെന്നേക്കും ബാല്യാവസ്ഥയിൽ തന്നെ ഇരുന്നുവെന്നു വരുന്നതും മറ്റൊരു ഭാഷ യൗവനദശയിൽ തന്നെ ജനിച്ചുവെന്നു വരുന്നതും ഒട്ടും അസാധാരണമല്ല.

ഇതിൽ ശബ്ദങ്ങൾ സമപ്രധാനങ്ങളായും അന്യോന്യസംബന്ധം കാണിക്കുന്നതിന് ഒരു വഴിയില്ലാത്തതായും ഇരിക്കുന്നു.
ഉദാഹരണം ചൈനീസ് ഭാഷ

ഇതിൽ സംബന്ധത്തെക്കുറിക്കുവാനായി ചില ശബ്ദങ്ങൾ ഉണ്ടെങ്കിലും അവയ്ക്കു മറ്റു പദങ്ങളെപ്പോലെതന്നെ സ്വതന്ത്രമായി നിൽക്കുന്നതിന് വിരോധമില്ല.
ഉദാഹരണം തമിഴ്, മലയാളം

ഇതിൽ സംബന്ധം കുറിക്കുന്ന ശബ്ദങ്ങൾ തേഞ്ഞുതേഞ്ഞു പ്രത്യങ്ങളായിത്തീരുന്നു. അവയ്ക്കു പ്രകൃതിയിൽ നിന്നും വേർപെട്ടാൽ പിന്നെ ഒരർത്ഥവുമില്ല
ഉദാഹരണം സംസ്കൃതം

വാർദ്ധക്യം രണ്ടാംബാല്യമാണെന്നു പറയുന്നതിന് അനുരൂപകമായി ഈ കക്ഷ്യയിൽ സംബന്ധവാചകങ്ങൾ തിരികെ പ്രകൃതികളിൽ നിന്നും വേർപെട്ടു നിൽക്കുന്നു
ഉദാഹരണം ഇംഗ്ലീഷ്

ഈ കക്ഷ്യകളുടെ സ്വഭാവം സ്ഫുടമാകുന്നതിന് ഭിത്തികെട്ടുന്നതിനെ ഒരു ഉദാഹരണമായി എടുക്കാം.
പ്രാകൃതകക്ഷ്യക്ക് വാക്യം, ഇഷ്ടികകൾ മീതേക്കുമീതേ പെറുക്കിവച്ചുണ്ടാക്കിയ ഭിത്തിക്കു തുല്യമായിരിക്കും
സംശ്ലിഷ്ടകക്ഷ്യയിൽ ചില ഇഷ്ടികകളെ ചെരിച്ചും മറ്റും വെച്ച് വിടവുകൾ അടച്ചു കാണുന്നു. വൈകൃതകക്ഷ്യയിൽ ഇഷ്ടികകളെത്തന്നെ പൊടിച്ചുതേച്ചും എല്ലാ ഇഷ്ടികകളേയും തമ്മിൽ യോജിപ്പിക്കുന്നു.
അപഗ്രഥിതകക്ഷ്യയിൽ പിരിയാണിയും ചേർപ്പുകൾക്ക് പരിഷ്‌ക്കാരം ചെയ്യുന്നും

ധനംനിമിത്തം, ധനംകൊണ്ട്, ധനത്താൽ, ധനമതിനാൽ എന്ന് ഒരേ അർത്ഥത്തിൽ പ്രയോഗിക്കുന്നത് ഏകദേശം നാലുകക്ഷ്യകൾക്കും മുറയ്ക്ക് ഉദാഹരണമായിപ്പറയാം. 

മലയാളത്തിന്റെ ഇപ്പോഴത്തെ നില സംശ്ലിഷ്ടകക്ഷ്യയിൽ നിന്ന്ം വൈകൃതകക്ഷ്യയിലേക്കു കയറാനുള്ള പടിവാതിലിലാകുന്നു. മലയാളത്തെ ഇങ്ങനെ കൈകൊടുത്തു വൈകൃതകക്ഷ്യയിലേക്ക് പിടിച്ചു കയറ്റുന്നത് സംസ്കൃതമാണ്. അതിനാൽ മലയാളഭാഷയിൽ ഇപ്പോൾ സംബന്ധങ്ങളെ കാണിക്കുന്നതിന് മുമ്പുണ്ടായിരുന്ന നിപാതം, അനുപ്രയോഗം മുതാലായ ശബ്ദങ്ങൾ തേഞ്ഞു തേഞ്ഞു പ്രത്യയത്തിന്റെ സ്വഭാവത്തെ അടഞ്ഞിരിക്കുന്നു
'ഉടയതമ്പുരാൻ', 'നിറമുടയ' ഇത്യാദികളിൽ പ്രയോഗിച്ചിരിക്കുന്ന 'ഉടയ' എന്ന ശബ്ദമായിരുന്നു ഷഷ്ഠിവിഭക്തിയെ കുറിച്ചിരുന്നത് ഇപ്പോൾ അത് സങ്കോചിച്ച് 'ഉടെ', 'ടെ', 'റെ' എന്ന ഷഷ്ഠി പ്രത്യമായിത്തീർന്നു എന്ന് കേരളപാണിനി പറയുന്നു

കേരളപാണിനീയം-ഏ ആർ രാജരാജവർമ്മ


</doc>
<doc id="207631" url="https://ml.wikipedia.org/wiki?curid=207631" title="ഓക്കമിലെ വില്യം">
ഓക്കമിലെ വില്യം

പതിനാലാം നൂറ്റാണ്ടിലെ (ജനനം: 1288-നടുത്ത്; മരണം 1348-നടുത്ത്) ഒരു ഇംഗ്ലീഷ് ഫ്രാൻസിസ്കൻ സന്യാസിയും സ്കൊളാസ്റ്റിക് ചിന്തകനും ആയിരുന്നു ഓക്കമിലെ വില്യം. ഇംഗ്ലണ്ടിലെ സറി പ്രവിശ്യയിലെ ഓക്കം ഗ്രാമമാണ് അദ്ദേഹത്തിന്റെ ജനനസ്ഥലമായി കരുതപ്പെടുന്നത്. ഓക്കമിന്റെ കത്തി എന്ന 'ചിന്താസാമഗ്രി'യുടെ പേരിലാണ് വില്യം ഇന്നു പ്രധാനമായും സ്മരിക്കപ്പെടുന്നതെങ്കിലും തർക്കശാസ്ത്രം, ഭൗതികശാസ്ത്രം, ദൈവശാസ്ത്രം എന്നീ വിഷയങ്ങളിൽ ശ്രദ്ധേയമായ മറ്റു സംഭാവനകളും അദ്ദേഹത്തിന്റേതായുണ്ട്. മദ്ധ്യകാല യൂറോപ്യൻ ചിന്തയിലെ അതികായന്മാരിൽ ഒരാളായി കരുതപ്പെടുന്ന അദ്ദേഹം പതിനാലാം നൂറ്റാണ്ടിലെ രാഷ്ട്രീയ-ദാർശനിക സംവാദങ്ങളിൽ നിർണ്ണായകമായ പങ്കു വഹിച്ചു. ദൈവികരഹസ്യങ്ങളുടെ അന്വേഷണത്തിൽ മനുഷ്യബുദ്ധിയ്ക്ക് ഭാഗികവിജയമെങ്കിലും കൈവരിക്കാനാകുമെന്ന വിശ്വാസത്തെ അദ്ദേഹം നിഷേധിച്ചു. രാഷ്ട്രമീമാസാസംബന്ധിയായ രചനകളിൽ വില്യം, പൗരോഹിത്യത്തിന്റെ രാഷ്ട്രീയാധികാരത്തേയും സഭയിൽ മാർപ്പാപ്പായുടെ പരമാധികാരത്തേയും വിമർശിച്ചു. 

തത്ത്വചിന്തയിലും ദൈവശാസ്ത്രത്തിലും കാട്ടിയ മികവിന്റെ പേരിൽ വില്യം "അജയ്യനായ ഗുരു" (ഡോക്ടർ ഇൻവിൻസിബിലിസ്) എന്നു ബഹുമാനപൂർവം വിളിക്കപ്പെടുന്നു. 1309 മുതൽ 1321 വരെ ഓക്സ്ഫോർഡിൽ ദൈവശാസ്ത്രം പഠിച്ചെങ്കിലും അവിടെ മാസ്റ്റേഴ്സ് ബിരുദപഠനം പൂർത്തിയാക്കാതിരുന്ന വില്യമിനെ "സമ്പൂജ്യനായ പ്രാരംഭകൻ" (venerable inceptor) എന്നും വിളിക്കുക പതിവാണ്. തോമസ് അക്വീനാസിനും ജോൺ ഡൺസ് സ്കോട്ടസിനുമൊപ്പം വില്യം ഉത്തുംഗമദ്ധ്യയുഗത്തിലെ മൂന്നു പ്രമുഖ ചിന്തകന്മാരിൽ ഒരാളായി കണക്കാക്കപ്പെടുന്നു.

ബാലപ്രായത്തിൽ തന്നെ ഫ്രാൻസിസ്കൻ സഭയിൽ ചേർന്ന വില്യം ഓക്സ്ഫോർഡിൽ ദൈവശാസ്ത്രം പഠിക്കാൻ തുടങ്ങി. അവിടത്തെ പഠനം അവസാനിപ്പിച്ച് അധികം താമസിയാതെ അദ്ദേഹം വിവാദപുരുഷനായി. മദ്ധ്യയുഗങ്ങളിൽ പീറ്റർ ലോംബാർഡിന്റെ 'സെന്റൻസുകൾ' എന്ന കൃതി ദൈവശാസ്ത്രത്തിലെ മാനകപാഠം ആയിരുന്നു. മഹത്ത്വാകാംക്ഷികളായ യുവദൈവശാസ്ത്രജ്ഞന്മാർ അതിനു വ്യാഖ്യാനം എഴുതുക പതിവായിരുന്നു. ഓക്സ്ഫോർഡിലെ പഠനം നിർത്തി അധികം താമസിയാതെ അത്തരമൊരു വ്യാഖ്യാനം വില്യമും എഴുതി. അദ്ദേഹത്തിന്റെ സഹപ്രവർത്തകരും സഭാധികാരികളും അതിനെ വിമർശിച്ചു. പ്രാദേശിക മെത്രാന്മാരുടെ ഒരു സഭാസമ്മേളം വില്യമിന്റെ ഭാഷ്യത്തെ വേദവിരുദ്ധമായി പ്രഖ്യാപിച്ചു. 

തുടർന്ന് വേദവ്യതിചലനാരോപണത്തിനു മറുപടി പറയാനായി നൽകാനായി വില്യമിന്, ഫ്രാൻസിൽ അക്കാലത്തു മാർപ്പാപ്പയുടെ ആസ്ഥാനമായിരുന്ന അവിഞ്ഞോണിലേക്ക് പോകേണ്ടിവന്നു. ഏതാണ്ട് അതേകാലത്തു തന്നെ ഫ്രാൻസിസ്കൻ സന്യാസസഭയുടെ തലവനായിരുന്നു സെസേനയിലെ മൈക്കലും വേദവ്യതിചലനാരോപണം നേരിടാനായി അവിഞ്ഞോണിൽ എത്തിയിരുന്നു. യേശുവിനും അപ്പസ്തോലന്മാർക്കും സ്വകാര്യസ്വത്തൊന്നും ഇല്ലായിരുന്നെന്നും ഭിക്ഷാടനത്തിലൂടെ ആവശ്യങ്ങൾ സാധിച്ചാണ് അവർ ജീവിച്ചിരുന്നതെന്നും ആ മാതൃക സഭയും സഭാസ്ഥാപനങ്ങളും പിന്തുടരണമെന്നും ഫ്രാൻസിസ്കന്മാർക്കിടയിലെ തീവ്രപക്ഷം വാദിച്ചിരുന്നു. യേശുസംഘത്തിന്റെ 'ദാരിദ്യത്തെ' സംബന്ധിച്ച ഈ നിലപാടിൽ, 'ആത്മീയന്മാർ' (spirituals) എന്നറിയപ്പെട്ട ഫ്രാൻസിസ്കൻ തീവ്രപക്ഷത്തെ പിന്തുണച്ചതിന്റെ പേരിലാണ് സെസേനയിലെ മൈക്കളിനെതിരെ 22-ആം യോഹന്നാൻ മാർപ്പാപ്പ വേദവ്യതിചലനക്കുറ്റം ചുമത്തിയത്.

ദാരിദ്യവിഷയത്തിൽ മാർപ്പാപ്പായുമായുള്ള തർക്കത്തിൽ വില്യം, സെസേനയെ പിന്തുണച്ചു. ഒടുവിൽ തടവും വധശിക്ഷയും ഭയന്ന വില്യമും സെസേനയും അവർക്കൊപ്പമുണ്ടായിരുന്ന മറ്റു ഫ്രാൻസിസ്കന്മാരും 1328 മേയ് മാസം 26-ആം തിയതി അവിഞ്ഞോണിൽ നിന്ന് ഓളിച്ചോടി. അവർ വിശുദ്ധറോമാസാമ്രാട്ട്, ബവേറിയയിലെ ലൂയി നാലാമന്റെ സംരക്ഷണം തേടി. മാർപ്പാപ്പയുമായി ശത്രുതയിൽ കഴിഞ്ഞിരുന്ന ചക്രവർത്തി അതോടെ വില്യമിന്റെ രക്ഷാധികാരിയായി. "അങ്ങ് എന്നെ വാൾ കൊണ്ടു സരക്ഷിക്കുക; ഞാൻ അങ്ങയെ തൂലിക കൊണ്ടു പിന്തുണയ്ക്കാം" എന്നു വില്യം ചക്രവർത്തിയോടു പറഞ്ഞതായി പറയപ്പെടുന്നു. ലൂയി നാലമന്റെ ആശ്രിയതനായി ബവേറിയയിലെ മ്യൂനിക്കിൽ കഴിഞ്ഞ ഇക്കാലത്ത് മത-രാഷ്ട്രീയാധികാരങ്ങളുടെ പരിധികളെ സംബന്ധിച്ച് വില്യം പല രചനകളും നിർവഹിച്ചു. റോമാസാമ്രാജ്യത്തിൽ ധാർമ്മിക-രാഷ്ട്രീയകാര്യങ്ങളിൽ ചക്രവർത്തിക്ക് പരമാധികാരമുണ്ടെന്ന് ഈ രചനകളിൽ അദ്ദേഹം വാദിച്ചു. അതോടെ 22-ആം യോഹന്നാൻ മാർപ്പാപ്പ അദ്ദേഹത്തെ സഭാഭ്രഷ്ടനാക്കി. എന്നാൽ യേശുവിന്റേയും അപ്പസ്തോലന്മാരുടേയും ദാരിദ്ര്യാവസ്ഥയെ നിഷേധിക്കുക വഴി മാർപ്പാപ്പയാണ് വേദവ്യതിചലനം നടത്തിയതെന്നു വില്യം ആരോപിച്ചു. വില്യമിലെ സഭാഭ്രഷ്ടനാക്കിയ സഭ അദ്ദേഹത്തിന്റെ ദർശനത്തെ ഒരിക്കലും ഔപചാരികമായി വിലക്കിയില്ല.

1338-ൽ ലൂയി നാലാമൻ ചക്രവർത്തി മരിച്ചു. അതിനുശേഷമുള്ള വില്യമിന്റെ ജീവിതകഥയിൽ അവ്യക്തതയുണ്ട്. 1342-ൽ സെസേനയിലെ മൈക്കിളും മരിച്ചിരുന്നു. തുടർന്നും അദ്ദേഹം മ്യൂനിക്കിൽ പ്രവാസജീവിതം നയിച്ചിരുന്ന ഒരു ചെറിയസംഘം ഫ്രാൻസിസ്കന്മാരുടെ നേതാവായി കഴിഞ്ഞു എന്നു പറയപ്പെടുന്നു. മ്യൂനിക്കിലെ ഫ്രാൻസിസ്കൻ സന്യാസഭവനത്തിൽ 1347-ലോ 1348-ലോ ഏപ്രിൽ 9-ന് അദ്ദേഹം മരിച്ചു. 1359-ൽ ഇന്നസെന്റെ ആറാമൻ മാർപ്പാപ്പ അദ്ദേഹത്തിനു സഭയിൽ മരണാനന്തരം 'പുനരധിവാസം' നൽകി. ആംഗ്ലിക്കൻ സഭയിൽ ഏപ്രിൽ 10 അദ്ദേഹത്തിന്റെ സ്മരണദിനമാണ്. 

സ്കൊളാസ്റ്റിക് ചിന്തയിൽ ലളിത്യം കൊണ്ടുവരാൻ, അതിന്റെ ഉള്ളടക്കത്തിലും രീതികളിലും വില്യം പരിഷ്കാരങ്ങൾ നിർദ്ദേശിച്ചു. ജോൺ ഡൺസ് സ്കോട്ടസിനെപ്പോലുള്ള പൂർവഗാമികളുടെ ആശയങ്ങളിൽ ഏറെ അദ്ദേഹം സ്വന്തമാക്കി. ദൈവത്തിന്റെ അപരിമിതമായ ശക്തി, ദൈവകൃപ, മനുഷ്യന്റെ നീതീകരണം, വിജ്ഞാനശാസ്ത്രം, സാന്മാർഗ്ഗികത എന്നീ വിഷയങ്ങളിൽ ഡൺസ് സ്കോട്ടസിനെ അദ്ദേഹം പിന്തുടർന്നു.

ദൈവത്തിന്റെ വഴികൾ യുക്തിക്കു ഗ്രഹിക്കാനാവുന്നവയല്ലാത്തതിനാൽ ദൈവികരഹസ്യങ്ങളുടെ ശരിയായ അറിവിനുള്ള ഏകമാർഗ്ഗം വിശ്വാസമാണെന്ന് വില്യം കരുതി. മനുഷ്യന്റെ തർക്കനൈപുണ്യത്തിനും യുക്തിക്കും പിന്തുടരാവുന്ന നിയമങ്ങളുടെ ബന്ധനമില്ലാതെ ദൈവം പ്രപഞ്ചത്തെ സ്വതന്ത്രമായി സൃഷ്ടിക്കുകയും അതിൽ രക്ഷക്കുള്ള മാർഗ്ഗം സ്ഥാപിക്കുകയുമാണു ചെയ്തത്. വില്യമിന്റെ ദൈവസങ്കല്പം പൂർണ്ണമായും വെളിപാടിനേയും വിശ്വാസത്തേയും ആശ്രയിച്ചുള്ളതായിരുന്നു. ശാസ്ത്രം, കണ്ടെത്തലുകൾ മാത്രമാണെന്നും അനിവാര്യതസത്തയായി ദൈവം മാത്രമേയുള്ളു എന്നും അദ്ദേഹം വിശ്വസിച്ചു. ഓക്കമിലെ വില്യമിന്റെ ചിന്ത, യുക്തിയും വിശ്വാസവും തമ്മിൽ തോമസ് അക്വീനാസ് സാധിച്ചെടുത്ത 'മംഗല്യ'-ത്തിന്റെ വേർപിരിയലിനെ സൂചിപ്പിച്ചു. കാര്യത്തിൽ തുടങ്ങി കാരണത്തിലെത്തുന്ന യുക്തിചിന്ത പിഴച്ചതാണെന്നു വില്യം കരുതി. യുക്തിയുടെ ശരിയായ വഴി കാരണത്തിൽ നിന്ന് കാര്യത്തിലേക്കാണ്. ലോകം ഉള്ളതിനാൽ അതിനു സ്രഷ്ടാവായി ഒരു ദൈവം ഉണ്ടായിരിക്കും എന്ന വാദം അബദ്ധമാണ്. പ്രകൃതിയിലുള്ളവയ്ക്കൊന്നിനും നമ്മെ ദൈവത്തിലേക്കോ ദൈവികസത്യങ്ങളിലേക്കോ നയിക്കാൻ കഴിവില്ല. ക്രിസ്തുമതത്തിലെ വിശ്വാസസത്യങ്ങളെ അംഗീകരിക്കാൻ നമുക്കു ബാദ്ധ്യതയുള്ളത്, വിശ്വാസരഹസ്യങ്ങൾ യുക്തിസഹമായതിനാലല്ല, ബൈബിളിലെ ദൈവവെളിപാടിനനുസരിച്ച് നാം വിശ്വസിക്കണമെന്ന ദൈവകല്പന അനുസരിക്കാനാണ്.

സത്താമീമാംസയിൽ നാമവാദം എന്നറിയപ്പെടുന്ന നിലപാടിന്റേയും ആധുനിക വിജ്ഞാനശാസ്ത്രത്തിന്റെ (epistemology) തന്നെയും പിതാവായി വില്യം വിശേഷിപ്പിക്കപ്പെടാറുണ്ട്. വ്യക്തിസത്തകൾക്കു (individuals) മാത്രമേ നിലനില്പുള്ളെന്നും വ്യക്ത്യതീതമായ സാർവത്രികസത്തകൾ (universals) വ്യക്തിസത്തകളുടെ അമൂർത്തീകരണം വഴി മനുഷ്യമനസ്സിൽ രൂപപ്പെടുന്നവയായതിനാൽ അവയ്ക്ക് മനഃബാഹ്യമായി നിലനില്പില്ലെന്നും അദ്ദേഹം കരുതി. അതിഭൗതികമായ സാർവത്രികസത്തകളുടെ അസ്തിത്വത്തെ അദ്ദേഹം നിഷേധിച്ചു. അതേസമയം, സാർവത്രികസത്തകളെ 'പേരുകൾ' മാത്രമായി കരുതിയ നാമവാദികൾക്കൊപ്പം വില്യമിനെ എണ്ണുന്നതു ശരിയല്ലെന്നും വ്യക്ത്യതീതസത്തകൾക്കു മനുഷ്യന്റെ സങ്കല്പലോകത്തിലുള്ള സ്ഥാനം അംഗീകരിച്ച അദ്ദേഹത്തെ 'സങ്കല്പവാദി' (conceptualist) ആയി വേണം പരിഗണിക്കാനെന്നും വാദമുണ്ട്.

ആധുനികശാസ്ത്രത്തിനും ബൗദ്ധികസംസ്കാരത്തിനു തന്നെയും വില്യം നൽകിയ ഒരു പ്രധാന സംഭാവന, പ്രതിഭാസങ്ങളുടെ വിശദീകരണത്തിനും സിദ്ധാന്തനിമ്മിതിക്കും വഴികാട്ടിയായി അദ്ദേഹം മുന്നോട്ടുവച്ച സത്താമീമാസയിലെ മിതവ്യയനിയമമാണ്. ഓക്കമിന്റെ കത്തി എന്ന പേരിൽ ഇന്ന് ഇതറിയപ്പെടുന്നു. ഈ തത്ത്വത്തിന്റെ സാധാരണ നടപ്പുള്ള ഒരു വ്യാഖ്യാനം, "സാഹചര്യങ്ങൾ തുല്യമായിരിക്കുമ്പോൾ, ഏതുപ്രശ്നത്തിന്റേയും ഏറ്റവും ലളിതമായ ഉത്തരമായിരിക്കും കൂടുതൽ ശരി" എന്നാണ്. മറ്റൊരുവിധത്തിൽ പറഞ്ഞാൽ, "പരസ്പരം മത്സരിക്കുന്ന ഒന്നിലേറെ സിദ്ധാന്തങ്ങളുള്ളപ്പോൾ, മറ്റു കാര്യങ്ങൾ ഒരുപോലെയാണെങ്കിൽ, ഏറ്റവും കുറച്ച് സങ്കല്പങ്ങൾ ഉൾക്കൊള്ളുന്നതും ഏറ്റവും കുറച്ച് ഘടകങ്ങളെ അവതരിപ്പിക്കുന്നതുമായ സിദ്ധാന്തമാണ് സ്വീകരിക്കേണ്ടത്. ഇതനുസരിച്ച്, മിതത്വം, ഒതുക്കം, ലാളിത്യം എന്നിവ ഉപദേശിക്കുന്നതും മുഖ്യമായും ശാസ്ത്രസിദ്ധാന്തങ്ങൾക്കു ബാധകവുമായ സാമാന്യബുദ്ധിയുടെ നിയമങ്ങളിലൊന്നാണ്(Heuristic maxim) ഓക്കമിന്റെ കത്തി. 

ഈ വ്യാഖ്യാനത്തെ പിന്തുടർന്നാണ് ഇത് ഇന്ന് സാധാരണ മനസ്സിലാക്കപ്പെട്ടുപോരുന്നതെങ്കിലും ലാളിത്യത്തെ പ്രസക്തിക്ക് പകരമായി കണക്കാക്കുന്നെങ്കിൽ ഈ വ്യാഖ്യാനം തെറ്റായിരിക്കും. ഏതെങ്കിലും പ്രതിഭാസത്തിനുള്ള വിശദീകരണത്തിന്റെ ലാളിത്യത്തേയോ സങ്കീർണ്ണതയേയോ കുറിച്ചല്ല ഓക്കമിന്റെ കത്തിയുടെ വ്യഗ്രത. ബാഹ്യദർശനത്തിൽ ലളിതമെന്നു തോന്നിക്കുന്ന ഒരു പ്രതിഭാസത്തിനുപിന്നിലുള്ള പ്രക്രിയ സങ്കീർണ്ണത നിറഞ്ഞതായിരിക്കാം. പ്രതിഭാസത്തിന്റെ അവശ്യവും പ്രസക്തവുമായ എല്ലാ വശങ്ങളേയും പ്രതിഫലിപ്പിക്കാത്ത ലളിത വിശദീകരണം ശുദ്ധഗതി മാത്രമായിരിക്കും. വിശദീകരണത്തെ പ്രതിഭാസവുമായി ബന്ധമില്ലാത്ത ഘടകങ്ങളിൽ നിന്ന് മുക്തമാക്കുകയെന്നതാണ് ഓക്കമിന്റെ കത്തിയുടെ ധർമ്മം. ബർട്രാൻഡ് റസ്സലിന്റെ അഭിപ്രായത്തിൽ, ഒരു പ്രതിഭാസത്തിന്റെ ശാസ്ത്രീയവിശദീകരണം സാങ്കല്പികമായ ഏതെങ്കിലുമൊരു ഘടകത്തെ ആശ്രയിച്ചല്ലാതെ സാധ്യമാണെങ്കിൽ ആ ഘടകത്തെ പരിഗണനയിലെടുക്കുന്നതിന് ഒരു ന്യായീകരണവുമില്ല എന്നാണ് ഓക്കമിന്റെ കത്തിയുടെ അർത്ഥം. യുക്തിചിന്താസംബന്ധിയായ വിശകലനങ്ങളിൽ ഓക്കമിന്റെ കത്തി അങ്ങേയറ്റം ഉപകാരപ്രദമായ ഒരു തത്ത്വമായി തനിക്കനുഭവപ്പെട്ടിട്ടുണ്ടെന്നും റസ്സൽ പറയുന്നു.

രാഷ്ട്രമീമാസാസംബന്ധിയായ രചനകളിൽ വില്യം, സമകാലീനനായ പാദുവയിലെ മാർസിലിയസിനെപ്പോലെ, പൗരോഹിത്യത്തിന്റെ രാഷ്ട്രീയാധികാരത്തേയും സഭയിൽ മാർപ്പാപ്പായുടെ പരമാധികാരത്തേയും വിമർശിച്ചു. സഭയെന്നത് പൗരോഹിത്യമല്ല വിശ്വാസികളുടെ കൂട്ടായ്മയാണെന്നും മുഴുവൻ സഭയുടേയും അധികാരം അതിന്റെ ഏതെങ്കിലും ഒരു ഘടകത്തിന്റെ അധികാരത്തേക്കൾ കവിഞ്ഞതാണെന്നും അതിന്റെ അധികാരം ഒരു പ്രതിനിധിസംഘത്തിനു കൈമാറാൻ സഭാസമൂഹത്തിനു കഴിയുമെന്നും മാർപ്പാപ്പ ഉൾപ്പെടെ ഏത് പദവിയിൽ ഉള്ളവരേയും നിയന്ത്രിക്കാനും ശിക്ഷിക്കാനും നീക്കം ചെയ്യാനും അത്തരമൊരു പ്രതിനിധിസംഘത്തിനു കഴിയുമെന്നും അദ്ദേഹം വാദിച്ചു.

ക്രിസ്തീയവിശ്വാസത്തെ യുക്തിയുമായി സമന്വയിപ്പിക്കാൻ ശ്രമിച്ച സ്കൊളാസ്റ്റിക് പാരമ്പര്യത്തിൽ പെട്ട ചിന്തകനായിരുന്നെങ്കിലും വിശ്വാസസത്യങ്ങളുടെ സ്ഥാപനത്തിൽ യുക്തിക്കുള്ള പരിമിതി വില്യം എടുത്തുപറഞ്ഞു. സമകാലീനനായ ജോൺ ഡൺസ് സ്കോട്ടസിന്റെയെന്നപോലെ വില്യമിന്റെ ദർശനവും സ്കൊളാസ്റ്റിക് പാരമ്പര്യത്തിന്റെ ദൗർബല്യത്തേയും ക്രിസ്തീയചിന്ത ചെന്നുപെട്ടിരുന്ന പ്രതിസന്ധിയേയും സൂചിപ്പിച്ചു.


</doc>
<doc id="207632" url="https://ml.wikipedia.org/wiki?curid=207632" title="നോമോഫോബിയ">
നോമോഫോബിയ

മൊബൈൽ ഫോ​ണിന് അടിമപ്പെട്ട വ്യക്തികളിൽ കണ്ടുവരുന്ന മാനസിക വിഭ്രാന്തിയാണ് നോമോഫോബിയ. നോ മൊബൈൽ ഫോൺ ഫോബിയ എന്നാണ് ഇതിന്റെ മുഴുവൻ പേര്. യു.കെ.യിലെ റിസേർച്ച് ഓർഗനൈസേഷനായ യുഗവിലെ ഗവേഷകരാണ് ഈ അവസ്ഥയെ നോമോഫോബിയ എന്ന് ആദ്യമായി വിളിച്ചത്. ഈ അവസ്ഥ കാണപ്പെടുന്നവർക്ക് ഏറെ നേരം തന്റെ മൊബൈൽ ഫോണിനെ വിട്ടിരിക്കാൻ കഴിയില്ല. ചാർജ് തീരുകയും നെറ്റ്വർക്ക് കവറേജ് കിട്ടാതിരിക്കുമ്പോളുമൊക്കെ ഈ വ്യക്തി സമചിത്തത കൈവിട്ട് പെരുമാറാനും സാധ്യതയുണ്ട്.

2008ലാണ് നോമോഫോബിയ ആദ്യമായി തിരിച്ചറിയുന്നത്. 1000 ഉപയോക്താക്കളെ ഉൾപ്പെടുത്തി നടത്തിയ സർവേയിൽ, മൂന്നിൽ രണ്ട് ഭാഗം ഉപയോക്താക്കളും തങ്ങളുടെ ഫോൺ നഷ്ടപ്പെടുന്നതിനെക്കുറിച്ചോർത്ത് അകാരണമായി ഭയപ്പെടുന്നവരായിരുന്നു. നോമോഫോബിയ ഉള്ളവരിൽ 41% പേരും രണ്ട് ഫോൺ ഉപയോഗിക്കുന്നവരാണെന്നും ഈ സർവേയിൽ തെളിഞ്ഞു. മാത്രമല്ല പുരുഷന്മാരെക്കാൾ സ്ത്രീകളിലാണ് ഈ അവസ്ഥ കൂടൂതലായി കാണപ്പെടുന്നത്. നോമോഫോബിയ കൂടൂതലായി കാണപ്പെടുന്നത് 18നും 24നും ഇടയിൽ പ്രയമുള്ളവർക്കാണ്. 25നും 34നും ഇടയിൽ പ്രായമുള്ളവർ രണ്ടാമതും 55 ഉം അതിനു മുകളിൽ പ്രായമുള്ളവർ മൂന്നാമതുമാണ് ഈ പട്ടികയിലുള്ളത്, 

ഫോണിനെ പിരിഞ്ഞിരിക്കാൻ വയ്യാത്തത് തന്നെയാണ് പ്രധാന ലക്ഷണം. ഫോൺ സ്വിച്ച് ഓഫ് ചെയ്യാൻ ഇയാൾക്ക് കഴിയില്ല. കൂടെ കൂടെ ഇൻബോക്സും കാൾലിസ്റ്റുമൊക്കെ പരിശോധിച്ചു കൊണ്ടിരിക്കും. ഫോൺ നഷ്ടപ്പെടുമോ എന്ന ആശങ്കയിൽ മാനസിക പിരിമുറുക്കം അനുഭവിക്കും. ഇങ്ങനെയൊരവസ്ഥയിൽ രണ്ടാമതൊരു ഫോൺ വാങ്ങി ഉപയോഗിക്കാൻ ശ്രമിക്കും. എന്തു ജോലി ചെയ്താലും വെറുതെ ഇരുന്നലും ഉറങ്ങാൻ തുടങ്ങുമ്പോഴുമെല്ലാം ഫോൺ കയ്യിൽ കരുതും. തന്റെ ഫോൺ മറ്റാരെങ്കിലും അനുവാദമില്ലാതെ ഉപയോഗിക്കുന്നത് കണ്ടാൽ അതിനെതിരെ രൂക്ഷമായി പ്രതികരിക്കും.

രണ്ട് ഫോണുകൾ തീർക്കുന്ന മാനസിക പിരിമുറുക്കം കൂടൂതൽ പ്രശ്നങ്ങൾ സൃഷ്ടിക്കും. രൂക്ഷമായ പ്രതികരണങ്ങൾ സംഘർഷഭരിതമായ കുടുംബാന്തരൂക്ഷം തീർക്കും. ഏത് സമയവും ഫോണിനെ പറ്റി ചിന്തിക്കുന്നതിനാൽ മറ്റ് ജോലികളിലൊന്നും ശ്രദ്ധയുണ്ടാവില്ല. ഇത് സ്വകാര്യ ജീവിതത്തിലും സാമൂഹ്യ ജീവിതത്തിലും നിരവധി പ്രശ്നങ്ങൽ സൃഷ്ടിക്കും.

സ്വയം തിരിച്ചറിയുകയെന്നതാണ് പ്രധാനം. ഫോണിൽ നിന്ന് അകന്ന് നിൽക്കാൻ സ്വയം ശ്രമിക്കണം. ഫോണില്ലാതെ ജീവിക്കാൻ കഴിയുമെന്ന് ഉറച്ചു വിശ്വസിക്കുക. ഇവയൊന്നും ചെയ്യാൻ കഴിയാതെ വന്നാൽ ഒരു മനോരോഗ വിദഗ്ദ്ധനെ സമീപിക്കന്നതാവും നല്ലത്.



</doc>
<doc id="207634" url="https://ml.wikipedia.org/wiki?curid=207634" title="ഡയണിസിയസ് എക്സിഗ്യൂസ്">
ഡയണിസിയസ് എക്സിഗ്യൂസ്

അഞ്ചാം നൂറ്റാണ്ടിന്റെ അവസാനഘട്ടത്തിലും ആറാം നൂറ്റാണ്ടിന്റെ ആദ്യഘട്ടത്തിലുമായി റോമിൽ ജീവിച്ചിരുന്ന ക്രൈസ്തവ പണ്ഡിതനും സന്ന്യാസിയുമായിരുന്നു ഡയണിസിയസ് എക്സിഗ്യൂസ്. പൂർവദിക്കിൽ നിന്നാണ് ഇദ്ദേഹം റോമിൽ എത്തിച്ചേർന്നത്; സൈത്തിയ (Scythia)യിൽ നിന്നാകാനാണ് കൂടുതൽ സാധ്യത. പല ആദ്യകാല പൌരസ്ത്യ എക്യൂമെനിക്കൽ കൌൺസിലുകളുടെയും ശാസനകൾ ഗ്രീക്കിൽ നിന്ന് ലാറ്റിനിലേക്ക് ഇദ്ദേഹം തർജമ ചെയ്തിട്ടുണ്ട്. അപ്പോസ്തലന്മാരുടെ 50 ധർമസംഹിതകളോടൊപ്പം പൌരസ്ത്യ കൌൺസിലുകളുടെ പൗരോഹിത്യ ധർമശാസ്ത്രവും ആഫ്രിക്കൻ സഭയുടെ നിയമാവലിയും ക്രോഡീകരിച്ചുകൊണ്ടുള്ള ഇദ്ദേഹത്തിന്റെ കൃതിയാണ് ലൈബർ കാനോനം (Liber Canonum). ക്രൈസ്തവ സഭയുടെ ആദ്യത്തെ യഥാർഥ പൗരോഹിത്യ ധർമശാസ്ത്ര സംഹിതയായി കരുതപ്പെടുന്ന ലൈബർ ഡിക്രീറ്റാലിയം (Liber Decretalium) ആണ് ഇദ്ദേഹത്തിന്റെ മറ്റൊരു പ്രധാന കൃതി. 384 -399 കാലത്ത് മാർപ്പാപ്പയായിരുന്ന സിറിസിയൂസ് (Siricius)മുതൽ 496-498 കാലത്ത് മാർപ്പാപ്പയായിരുന്ന അനസ്റ്റസിയൂസ് രണ്ടാമൻ (Anastasius II) വരെയുള്ള മാർപ്പാപ്പമാരുടെ 41 ശാസനകളും ഇന്നസന്റ് ഒന്നാമന്റെ കത്തുകളുമാണ് ഇതിലെ പ്രധാന ഉള്ളടക്കം.

774-ൽ ഷാർലമേൻ (Charlemagne) റോമൻ സഭയുടെ നിയമ സംഹിത ആവശ്യപ്പെട്ടപ്പോൾ ലൈബർ കാനോനയും, ലൈബർ ഡിക്രീറ്റാലിയവും കൂട്ടിച്ചേർത്ത പരിഷ്കരിച്ച പതിപ്പാണ് ഹാഡ്രിയാൻ ഒന്നാമൻ മാർപ്പാപ്പ തയ്യാറാക്കി നൽകിയത്.

ക്രിസ്തുവിന്റെ ജനനത്തെ ആസ്പദമാക്കി ആദ്യമായി ക്രിസ്ത്വബ്ദം (Christian era) ഗണിച്ചത് ഇദ്ദേഹമാണ്. പക്ഷേ ഇദ്ദേഹത്തിന്റെ ഗണനത്തിൽ പിശക് പറ്റി എന്നാണ് പണ്ഡിതമതം. 526-ൽ ഇദ്ദേഹം അന്തരിച്ചതായി കരുതപ്പെടുന്നു. 



</doc>
<doc id="207636" url="https://ml.wikipedia.org/wiki?curid=207636" title="ഹാലികാർണസസിലെ ഡയണീഷ്യസ്">
ഹാലികാർണസസിലെ ഡയണീഷ്യസ്

ബി.സി. ഒന്നാം -നൂറ്റാണ്ടിൽ ജീവിച്ചിരുന്ന യവന ചരിത്രകാരനായിരുന്നു ഹാലികാർണസസിലെ ഡയണീഷ്യസ്. വാഗ്മി എന്ന നിലയ്ക്കും ഇദ്ദേഹം പ്രശസ്തനായിരുന്നു. ഏഷ്യാമൈനറിലെ ഹാലികാർണസസിൽ ജനിച്ചു. ഏകദേശം ബി.സി. 30-ൽ ഇദ്ദേഹം റോമിൽ കുടിയേറി. റോമൻ ചരിത്രത്തെപ്പറ്റിയുള്ള ഇദ്ദേഹത്തിന്റെ കൃതി ഒന്നാം പ്യൂണിക് യുദ്ധം വരെയുള്ള (ബി.സി.264) കാലഘട്ടത്തിന്റേതാണ്. പ്രാചീന റോമാചരിത്രത്തെ സംബന്ധിച്ച ആധികാരിക ഗ്രന്ഥമായി ഇത് കണക്കാക്കപ്പെടുന്നു. ഏറെ ഗവേഷണം നടത്തിയാണ് ഇദ്ദേഹം ആധികാരികവും വിശ്വസനീയവുമായ ചരിത്ര രചന നിർവഹിച്ചതെന്നു കരുതുന്നു. ഇദ്ദേഹത്തിന്റെ ചരിത്ര രചനകളിൽ റോമിനോടുള്ള പക്ഷപാതം പ്രകടമാണെന്ന് അഭിപ്രായമുള്ളവരുമുണ്ട്.

എന്നിവയാണ് ഇദ്ദേഹത്തിന്റെ ഇതര കൃതികൾ.



</doc>
<doc id="207640" url="https://ml.wikipedia.org/wiki?curid=207640" title="ഡയണീഷ്യസ് ഒന്നാമൻ">
ഡയണീഷ്യസ് ഒന്നാമൻ

സിസിലിയിലെ ഒരു ഗ്രീക്കു നഗരമായിരുന്ന സിറാക്യൂസിലെ സ്വേച്ഛാധിപതിയായിരുന്നു ഡയ്ണീഷ്യസ് ഒന്നാമൻ. ഒരു എളിയ കുടുംബത്തിലായിരുന്നു ജനനം. ഗവൺമെന്റ് സർവീസിൽ കേവലമൊരു ക്ലാർക്കായി ജീവനമാരംഭിച്ച ഡയണീഷ്യസ് വ്യക്തിപ്രഭാവം കൊണ്ടും കർമകുശലത കൊണ്ടും ജനറൽ എന്ന ഉന്നത പദവിവരെയെത്തിച്ചേർന്നു. അക്കാലത്ത് ശക്തിപ്രാപിച്ചിരുന്ന കാർത്തജീനിയന്മാരുടെ ആക്രമണം തടയുന്നതിൽ സിറാക്യൂസിലെ ഭരണാധികാരികൾ പരാജയപ്പെട്ടതോടെയാണ് ഡയനീഷ്യസിന് ഭരണ നേത്യത്വത്തിൽ എത്താൻ അവസരമുണ്ടായത്. ബി.സി. 405-ൽ ഇദ്ദേഹം ഭരണ നിർവഹണത്തിനുള്ള ജനറൽ സ്ഥാനത്തേക്ക് തെരഞ്ഞെടുക്കപ്പെട്ടു.

രാജ്യത്തു നിലനിന്നിരുന്ന കാർത്തജീനിയന്മാരുടെ ഭീഷണി മുതലെടുത്തുകൊണ്ട് ഇദ്ദേഹം പ്രജകളുടെ വിധേയത്വം നേടിയെടുത്തു. കാർത്തേജുമായുള്ള യുദ്ധത്തിലും തെക്കൻ ഇറ്റലിയിലും സിസിലിയിലും സിറാക്യൂസിന്റെ സ്വാധീനം വർധിപ്പിക്കാനുള്ള ശ്രമങ്ങളിലുമായിരുന്നു ഭരണകാലത്ത് ഇദ്ദേഹം ഏറെ ശ്രദ്ധ ചെലുത്തിയിരുന്നത്. ഇതിനായി സൈനികശേഷി വർധിപ്പിച്ചു. സുമാർ 397-ലും 392-ലും പിൽക്കാലങ്ങളിലും ഇദ്ദേഹം കാർത്തേജുമായി യുദ്ധം ചെയ്തു. ഏങ്കിലും ഇദ്ദേഹത്തിന് പൂർണ വിജയം നേടാൻ കഴിഞ്ഞില്ല. തെക്കൻ ഇറ്റലിയിൽ ചില നഗരങ്ങൾ ഇദ്ദേഹം പിടിച്ചടക്കിയിരുന്നു. റെജിയം (Rhegium) കീഴടക്കിയതോടെ (386) ഒരു പ്രമുഖശക്തിയെന്ന അംഗീകാരം നേടിയെടുക്കുവാൻ സാധിച്ചു. ഇദ്ദേഹം ഏഥൻസുമായും സ്പാർട്ടയുമായും സൗഹൃദം സ്ഥാപിക്കുകയും ചെയ്തിരുന്നു. കഠിനമായ സാമ്പത്തിക ഭാരം അടിച്ചേല്പിച്ചതു മൂലം പ്രജകളെ തന്റെ കീഴിൽ ഒരുമിച്ചു നിർത്താൻ ഇദ്ദേഹത്തിന് പ്രയാസം നേരിട്ടു. എങ്കിലും ഇദ്ദേഹത്തിന്റെ ഭരണകാലത്ത് സിറാക്യൂസ് പുരോഗതി പ്രാപിച്ചിരുന്നു. ശക്തമായ ഒരു നാവികസേനയ്ക്കും ഇദ്ദേഹം രൂപം നൽകിയിരുന്നു. കലകളുടെ ഉപാസകനായിരുന്ന ഡയണീഷ്യസ് നാടകങ്ങൾ എഴുതിയിരുന്നതായും, ഏഥൻസിൽവച്ചു നടന്ന ഒരുത്സവത്തിൽ ഇതിലൊന്നിന് ഒന്നാം സമ്മാനം ലഭിച്ചിരുന്നതായും രേഖപ്പെടുത്തിക്കാണുന്നു. ബി. സി. സു 367-ൽ മരണമടയുന്നതുവരെ ഇദ്ദേഹം അധികാരത്തിൽത്തുടർന്നു. പിന്നീട് പുത്രൻ ഡയണീഷ്യസ് രണ്ടാമൻ ഭരണാധിപത്യം സ്വീകരിച്ചു.



</doc>
<doc id="207641" url="https://ml.wikipedia.org/wiki?curid=207641" title="എയർ കേരള">
എയർ കേരള

കേരള സർക്കാർ ആരംഭിക്കാനിരിക്കുന്ന വിമാനസർവ്വീസ് കമ്പനിയാണ് എയർ കേരള. ഇന്ത്യയിലാദ്യമായാണ് ഒരു സംസ്ഥാനം വിമാനസർവ്വീസ് ആരംഭിക്കുന്നത്. 200 കോടിയാണ് പദ്ധതിയുടെ ആദ്യഘട്ടത്തിലെ മുതൽ മുടക്ക്. ഇതിന്റെ 26 ശതമാനമാണ് സർക്കാർ വഹിക്കുന്നത്. ബാക്കി തുക ഓഹരി വില്പനയിലൂടെയാണ് സ്വരൂപിക്കുന്നത്. ആദ്യം രണ്ടുലക്ഷമായി നിജപ്പെടുത്തിയ ഓഹരിത്തുക പിന്നീട് പതിനായിരമായി ഇളവുചെയ്തു. 2013 ഏപ്രിൽ 14 ന് ആണ് എയർ കേരളയുടെ ആദ്യ വിമാനം ടേക് ഓഫ് ചെയ്യാൻ ഉദ്ദേശിക്കുന്നതായി മുഖ്യമന്ത്രി അറിയിച്ചതു .എന്നാൽ ചുവപ്പ് നാടയിൽ കുടുങ്ങി ആണോ എന്നറിയില പദ്ധതി നീണ്ടു പോകുന്നു. .


</doc>
<doc id="207643" url="https://ml.wikipedia.org/wiki?curid=207643" title="പഞ്ചാരമണ്ട">
പഞ്ചാരമണ്ട

പുരാതന ക്രിസ്ത്യൻ ദേവാലയങ്ങളിൽ സ്ലീബാപെരുന്നാളിനു വിളമ്പുന്ന നേർച്ച വിഭവമാണ് പഞ്ചാരമണ്ട. പേരിൽ പഞ്ചസാര എന്നാണെങ്കിലും ഏറിയ പങ്കും ശർക്കരയാണ് ഇതിലെ പ്രധാന മധുരചേരുവ. അരി, ശർക്കര, പഞ്ചസാര, നാളികേരം, സുഗന്ധവ്യഞ്ജനങ്ങൾ എന്നിവയാണ് ഇതിലെ പ്രധാന ചേരുവകൾ. ചപ്പാത്തിയുടെ വലിപ്പത്തിലും പപ്പടത്തിന്റെ കനത്തിലുമാണ് ഇതുണ്ടാക്കിയെടുക്കുന്നത്. അകപ്പറമ്പ് മാർ ശബോർ അഫ്രോത്ത് കത്തീഡ്രൽ വലിയ പള്ളി, അങ്കമാലി സെന്റ് മേരീസ് സുനോറ കത്തീഡ്രൽ എന്നിവിടങ്ങളിൽ ഇതു നേർച്ച നൽകുന്നുണ്ട്.

അധികം പശയില്ലാത്ത അരി കുതിർത്തു വറത്തു പൊടിച്ചെടുക്കുന്നു. പിന്നീട് നന്നായി തിളച്ച വെള്ളം ഒഴിച്ച് (ചൂടാറാതെ) കുഴച്ചെടുക്കണം. ഇങ്ങനെ കുഴച്ചെടുക്കുന്ന മാവ് ചെറിയ ഉരുളകളാക്കിയെടുത്ത ശേഷം പലകയിൽ വച്ച് പരത്തിയെടുക്കുന്നു. അടുപ്പിൽ ചട്ടി കമിഴ്ത്തി വെച്ച് (സാധരണ ചട്ടി ഉപയോഗിക്കുന്നതിനു വിപരീതമായി) അതിന്റെ അടിയിൽ തീ കത്തിച്ച് ചട്ടിയുടെ മുകളിൽ അപ്പം മറിച്ചും തിരിച്ചുമിട്ടാണ് വേവിക്കുന്നത്. ഇത്തരത്തിൽ വേവിച്ചെടുക്കുന്ന അപ്പം തണുക്കാതെ ഭദ്രമായി സൂക്ഷിച്ചുവെക്കുന്നു.

നേർച്ച നൽകുന്നതിന്റെ തലേദിവസം ഈ മണ്ടയെല്ലാം വലിയ പാത്രങ്ങളിലിട്ട് പൊടിച്ചെടുക്കും. ചുരണ്ടിയ തേങ്ങ കാറ്റത്തു വച്ച് വെള്ളം വലിയിച്ച ശേഷം മണ്ടയിൽ ചേർത്തിളക്കി കുതിരാനായി വെക്കുന്നു. പിന്നീട് ഇതിലേക്കു ഉരുക്കിയ ശർക്കര നൂൽപാകത്തിൽ ചേർത്ത് കുറച്ചു പഞ്ചസാരയും ഏലക്കാ പൊടിച്ചതും ചേർത്തിളക്കി മണ്ട തയ്യാറാക്കുന്നു. 


</doc>
<doc id="207644" url="https://ml.wikipedia.org/wiki?curid=207644" title="പി.വി. വർഗീസ് വൈദ്യർ">
പി.വി. വർഗീസ് വൈദ്യർ

വയനാട് ജില്ലയിലെ സിപി.ഐ. (എം) നേതാക്കളിലൊരാളായിരുന്നു പി.വി വർഗീസ് വൈദ്യർ (ഒക്ടോബർ 1922 - 16 സെപ്റ്റംബർ 2012). 1996-ൽ ഇദ്ദേഹം സുൽത്താൻ ബത്തേരിയിൽ നിന്നും എം.എൽ.എ.ആയി തെരഞ്ഞെടുക്കപ്പെട്ടിട്ടുണ്ട്.

പനക്കൽ വർക്കി-അന്ന ദമ്പതിമാരുടെ മകനായി മൂവാറ്റുപുഴയ്ക്കടുത്ത കുന്നയ്ക്കാൽ കരയിൽ ജനിച്ച വൈദ്യരുടെ കുടുംബം 1952-ലാണ് വയനാട്ടിൽ കുടിയേറുന്നത്. വയനാട് താലൂക്ക് റവന്യൂ ലാൻഡ് ഹോൾഡേഴ്‌സ് അസോസിയേഷൻ രൂപവത്കരിച്ച കാലം മുതൽ പൊതുപ്രവർത്തന രംഗത്ത് സജീവമായി. പിന്നീട് എ.കെ.ജി.യുടെ നിർദ്ദേശാനുസരണം കമ്യൂണിസ്റ്റ് പാർട്ടിയിലും കർഷക സംഘത്തിലും പ്രവർത്തകനായി.

വയനാട് ജില്ല രൂപവത്കരിക്കുന്നതിനു മുമ്പ് കർഷക സംഘത്തിന്റെ കോഴിക്കോട് ജില്ലാ കമ്മിറ്റി അംഗം, തെക്കേ വയനാട് താലൂക്ക് സെക്രട്ടറി എന്നീ സ്ഥാനങ്ങൾ വഹിച്ചു. കമ്യൂണിസ്റ്റ് പാർട്ടി പിളർന്നപ്പോൾ സി.പി.എമ്മിന്റെ കോഴിക്കോട് ജില്ലാ കമ്മിറ്റി അംഗമായി. വയനാട് ജില്ല രൂപവത്കരിച്ചത് മുതൽ ജില്ലാ കമ്മിറ്റി അംഗമാണ്. 1982-83 കാലത്ത് ആക്ടിങ് ജില്ലാ സെക്രട്ടറിയായും പ്രവർത്തിച്ചു.

മീനങ്ങാടി പഞ്ചായത്ത് പ്രസിഡന്റ്, സഹകരണ ബാങ്ക് പ്രസിഡന്റ്, ജില്ലാ ബാങ്ക് ഡയറക്ടർ, സംസ്ഥാന ഭവന നിർമ്മാണ ബോർഡ് അംഗം, തെക്കേ വയനാട് ലാൻഡ്‌ബോർഡ് അംഗം എന്നീ നിലകളിൽ സേവനം കാഴ്ചവെച്ചു.

പരേതയായ സാറാക്കുട്ടിയാണ് ഭാര്യ. മക്കൾ: ജോർജ്, വൽസല,രാജൻ.


</doc>
<doc id="207656" url="https://ml.wikipedia.org/wiki?curid=207656" title="പുതിയറ">
പുതിയറ

കോഴിക്കോട് നഗരസഭയിലെ ഒരു വാർഡ് ആണ് പുതിയറ. കോഴിക്കോടെ ജില്ലാ ജയിൽ സ്ഥിതി ചെയ്യുന്നത് പുതിയറയിലാണ്.

ജ്ഞാനപീഠം ജേതാവായ എസ്.കെ. പൊറ്റക്കാടിന്റെ വീട് സ്ഥിതിചെയ്യുന്നത് പുതിയറയിലാണ്.


</doc>
<doc id="207657" url="https://ml.wikipedia.org/wiki?curid=207657" title="രണ്ടാലുംമൂട്">
രണ്ടാലുംമൂട്

കൊല്ലം ജില്ലയിൽ പത്തനാപുരം താലൂക്കിൽ തലവൂർ ഗ്രാമപ‌ഞ്ചായത്തിൽ ഉൾക്കൊള്ളുന്ന ഒരു പ്രദേശമാണ് രണ്ടാലുംമൂട്. തലവൂർ പഞ്ചായത്തിന്റെ ഭരണകേന്ദ്രം ഇവിടെയാണ്. പത്തനാപുരം - കൊട്ടാരക്കര (പറങ്കിമാമ്മുകൾ വഴി) പാതയും കുന്നിക്കോട് - പട്ടാഴി പാതയും ഇതുവഴി കടന്ന് പോകുന്നു. രണ്ടാലമ്മൂട് നാഗരാജാക്ഷേത്രവും, തലവൂറ് സെന്റ് മേരീസ് വലിയപള്ളിയുമാണ് പ്രധാന ആരാധനാലങ്ങൾ. 


</doc>
<doc id="207661" url="https://ml.wikipedia.org/wiki?curid=207661" title="ഡയണീഷ്യസ് രണ്ടാമൻ">
ഡയണീഷ്യസ് രണ്ടാമൻ

സിസിലിയിലെ ഒരു ഗ്രീക്കു നഗരമായിരുന്ന സിറാക്യൂസിലെ സ്വേച്ഛാധിപതിയായിരുന്നു ഡയണീഷ്യസ് രണ്ടാമൻ. ഡയണീഷ്യസ് ഒന്നാമൻ എന്ന സ്വേച്ഛാധിപതിയുടെ പുത്രനായിരുന്ന ഇദ്ദേഹം പിതാവിനെ പിന്തുടർന്ന് ബി. സി. 367-ൽ അധികാരത്തിലെത്തി. ദാർശനികനായിരുന്ന മാതുലൻ ഡയോൺ ഇദ്ദേഹത്തെ ഭരണകാര്യങ്ങളിൽ സഹായിച്ചിരുന്നു. ഇദ്ദേഹത്തിന്റെ പിതാവിന് കാർത്തജീനിയന്മാരുമായി യുദ്ധം ചെയ്യേണ്ടിവന്നിരുന്നു. എന്നാൽ ഇദ്ദേഹമാകട്ടെ കാർത്തജീനിയന്മാരുമായി സമാധാനം സ്ഥാപിക്കാനാണു യത്നിച്ചത്. തെക്കൻ ഇറ്റലിയിൽ ഇദ്ദേഹത്തിന് രണ്ടു കോളനികൾ സ്ഥാപിക്കാൻ കഴിഞ്ഞു. എങ്കിലും ഭരണാധിപൻ എന്ന നിലയിൽ ഇദ്ദേഹം ദുർബലനായിരുന്നു. ഡയോണിന്റെ അപേക്ഷയനുസരിച്ച് ദാർശനികനായ പ്ലേറ്റോ സിറാക്യൂസിലെത്തി ഇദ്ദേഹത്തെ ഭരണകാര്യങ്ങളിൽ ബോധവത്കരിക്കുവാനും സേച്ഛാധിപത്യ ഭരണമാർഗങ്ങളിൽ നിന്നും പിന്തിരിപ്പിക്കുവാനും ശ്രമിച്ചതായി ഗ്രീക്ക് ചരിത്രകാരന്മാർ രേഖപ്പെടുത്തിട്ടുണ്ട്. പക്ഷേ ഇതു വിജയപ്രദമായില്ല. ഡയോണിനെ ഇദ്ദേഹം രാജ്യത്തുനിന്നും പുറത്താക്കി. ഡയോൺ സൈന്യത്തെ സംഘടിപ്പിച്ച് 357-ൽ സിറാക്യൂസ് നഗരം പിടിച്ചെടുത്തു. ഇതോടെ ഡയണീഷ്യസ് ഇറ്റലിയിലെ ലോക്രി (Locri) യിലേക്കു പിൻവാങ്ങി. ഡയോണിന്റെ മരണ (സു. 354) ശേഷം ഇദ്ദേഹം 347-ൽ സിറാക്യൂസ് തിരിച്ചു പിടിച്ചു. തുടർന്നുള്ള ഇദ്ദേഹത്തിന്റെ ഭരണം ജനരോഷമിളക്കിവിടുന്ന തരത്തിലുള്ളതായിരുന്നു. 345-344-ഓടെ കോറിന്തിലെ ടിമോളിയോൺ (Timoleon) ഇദ്ദേഹത്തെ അധികാരഭ്രഷ്ടനാക്കി. ഇതിന് ജനങ്ങളുടെ അംഗീകാരം ലഭിച്ചു. തുടർന്ന് ഗ്രീസിൽ വിശ്രമജീവിതം നയിച്ചുവന്ന ഡയണീഷ്യസ് ബി. സി. 343-ൽ മരണമടഞ്ഞു.



</doc>
<doc id="207675" url="https://ml.wikipedia.org/wiki?curid=207675" title="വിരാട് കോഹ്‌ലി">
വിരാട് കോഹ്‌ലി

വിരാട് കോലി; born 5 November 1988) ഇന്ത്യൻ അന്താരാഷ്ട്ര ക്രിക്കറ്റ് താരവും ഇന്ത്യൻ ക്രിക്കറ്റ് ടീം ക്യാപ്റ്റനുമാണ്.

പ്രേമിന്റെയും, സരോജ് കോലിയുടേയും പുത്രനായി 1988 നവംബർ 5 ന് ഡൽഹിയിലാണ് വിരാട് കോലി ജനിച്ചത്. വിശാഖ് അദ്ദേഹത്തിന്റെ മൂത്തസഹോദരനും ഭാവന അദ്ദേഹത്തിന്റെ മൂത്തസഹോദരിയുമാണ്. വിശാൽ ഭാരതി സ്കൂളിലും സേവ്യർ കോൺവെന്റ് സ്കൂളിലുമായിരുന്നു പഠനം. ഒരു വക്കീലായിരുന്ന വിരാടിന്റെ പിതാവ് പ്രേം, 2006 ൽ മരണമടഞ്ഞു.

1998-ൽ ഡൽഹി ക്രിക്കറ്റ് അക്കാദമി ആരംഭിച്ചപ്പോൾ കോലിയും അതിലൊരംഗമായിരുന്നു. തന്റെ പിതാവിന്റെ മരണദിവസം രഞ്ജി ട്രോഫി ടൂർണമെന്റിൽ ഡൽഹിക്കുവേണ്ടി കർണാടകയ്ക്കെതിരായി ബാറ്റേന്തിയ മാച്ചായിരുന്നു കോലിയുടെ ക്രിക്കറ്റ് ജീവിത ചരിത്രത്തിലെ നിർണ്ണായക മത്സരം. അന്ന് 90 റൺസ് നേടിക്കൊണ്ട് സ്വന്തം പിതാവിന് അദ്ദേഹം സ്മരണാഞ്ജലികൾ നേർന്നു. പത്രങ്ങൾ ആ വാർത്ത വളരെ പ്രാധാന്യത്തോടെയാണ് പ്രസിദ്ധീകരിച്ചത്. അതോടെ അദ്ദേഹം ക്രിക്കറ്റ് പ്രേമികളുടെ ഹൃദയങ്ങളിൽ ഇടം നേടി.

മലേഷ്യയിൽ വെച്ചു നടന്ന അണ്ടർ-19 ലോകകപ്പിലെ ഇന്ത്യയുടെ തിളക്കമാർന്ന വിജയത്തിനു പിന്നിൽ ടീം ക്യാപ്റ്റനായിരുന്ന കോലിയുടെ പങ്ക് വലുതായിരുന്നു. വെസ്റ്റിൻഡീസിനെതിരായ അണ്ടർ-19 മത്സരങ്ങളിൽ 6 മാച്ചുകളിൽ നിന്നായി ഒരു സെഞ്ചുറിയടക്കം 235 റൺസ്, നാലാമനായിറങ്ങിയ കോലി അടിച്ചെടുത്തു. ടൂർണ്ണമെന്റിൽ എതിർടീമുകൾ അടിപതറുന്ന ചൂടൻതന്ത്രങ്ങൾ ബോളിങ്ങിലും കോലി കൊണ്ടുവന്നു. അദ്ദേഹത്തിന്റെ അമ്മയുടെ വാക്കുകളിൽ " ആ ദിവസത്തിനു ശേഷം അവൻ വളരെ മാറി. ഒറ്റ രാത്രി കൊണ്ട് കൂടുതൽ വിവേകമുള്ള പുരുഷനായവൻ. ഓരോ മാച്ചും അവൻ കൂടുതൽ കൂടുതൽ ശ്രദ്ധയോടെ കളിക്കാൻ തുടങ്ങി. പുറത്ത് ബെഞ്ചിലിരിക്കുന്നത് അവൻ വെറുത്തു. ആ ദിവസത്തിനു ശേഷം തന്റെ ജീവിതം തന്നെ ക്രിക്കറ്റിനു വേണ്ടിയാണെന്ന പോലെയായിരുന്നു പിന്നീടുള്ള ദിനങ്ങൾ."

ഓസ്ട്രേലിയയിൽ നടന്ന എമെർജിങ്ങ് പ്ലേയേഴ്സ് ടൂർണ്ണമെന്റിൽ ഇന്ത്യയുടെ നിർണ്ണായക വിജയത്തിനു പിന്നിൽ കോലിയായിരുന്നു. ഫൈനലിൽ ദക്ഷിണാഫ്രിക്കയായിരുന്നു എതിരാളികൾ. കോലിയുടെ സെഞ്ച്വറിയുടെ തിളക്കത്തോടെ ഇന്ത്യ 17 റൺസിനു വിജയിച്ചു. ഏഴ് കളികളിൽ നിന്നായി രണ്ട് ശതകങ്ങളും രണ്ട് അർദ്ധശതകങ്ങളുമുൾപ്പെടെ 398 റൺസ് സ്കോർ ചെയ്ത് കോലി ടൂർണ്ണമെന്റിലെ മികച്ച താരമായി.


</doc>
<doc id="207683" url="https://ml.wikipedia.org/wiki?curid=207683" title="സിദ്ധാർഥ ദേബ്">
സിദ്ധാർഥ ദേബ്

ഒരു ഇന്ത്യൻ എഴുത്തുകാരനാണ് സിഥാർഥ ദേബ് (ജനനം:1970). "ദ ബ്യൂട്ടിഫുൾ ആൻഡ് ദി ഡാംഡ്: എ പോർട്രെയ്റ്റ് ഓഫ് ന്യൂ ഇന്ത്യ" എന്ന പ്രബന്ധ സമാഹാരത്തെ മുൻനിർത്തി 2012-ലെ അന്താരാഷ്ട്ര പെൻ പുരസ്കാരത്തിനു ഇദ്ദേഹം അർഹനായി. ഇന്ത്യയിലും കൊളംബിയ സർവ്വകലാശാലയിലുമായാണ് ഇദ്ദേഹം വിദ്യാഭ്യാസം നടത്തിയത്.



</doc>
<doc id="207696" url="https://ml.wikipedia.org/wiki?curid=207696" title="വിശുദ്ധ ഡയണീഷ്യസ്">
വിശുദ്ധ ഡയണീഷ്യസ്

എ.ഡി. 260 മുതൽ 268 വരെ മാർപ്പാപ്പയായി സേവനം അനുഷ്ഠിച്ച വിശുദ്ധനായിരുന്നു വിശുദ്ധ ഡയണീഷ്യസ്. ഇദ്ദേഹത്തിന്റെ ജനനത്തീയതിയെക്കുറിച്ചുള്ള വ്യക്തമായ രേഖകൾ ലഭ്യമല്ല. 260 ജൂലൈ 22-ന് ഇദ്ദേഹം മാർപ്പാപ്പയായി അവരോധിക്കപ്പെട്ടു എന്ന് സൂചിപ്പിക്കുന്ന രേഖകളുണ്ട്. വലേറിയൻ ചക്രവർത്തിയുടെ മതപീഡനകാലഘട്ടത്തിനു ശേഷം ക്രൈസ്തവ സഭയുടെ പുനരുദ്ധാരണത്തിനു നേതൃത്വംനൽകിയത് ഇദ്ദേഹമാണ്. ത്രിത്വ (the Trinity)ത്തിനെക്കുറിച്ച് അലക്സാൻഡ്രിയയിലെ വൈദികർക്കിടയിൽ നിലനിന്നിരുന്ന സംശയങ്ങൾ ദൂരീകരിച്ച് വ്യക്തമായ വ്യാഖ്യാനം നൽകാൻ ഇദ്ദേഹത്തിന് കഴിഞ്ഞു. ത്രിത്വത്തിനെക്കുറിച്ച് അലക്സാൻഡ്രിയയിലെ ബിഷപ്പായ "മഹാനായ ഡയണിസിയസ്" നൽകിയ വ്യാഖ്യാനത്തോട് ഇദ്ദേഹം യോജിച്ചിരുന്നില്ല. 268 ഡിസംബർ 26-ന് വിശുദ്ധ ഡയണീഷ്യസ് കാലം ചെയ്തു. ഡിസംബർ 30-ന് ഇദ്ദേഹത്തിന്റെ തിരുനാൾ ആഘോഷിച്ചുവരുന്നു. 



</doc>
<doc id="207698" url="https://ml.wikipedia.org/wiki?curid=207698" title="ഡയണീഷ്യസ് (വിവക്ഷ)">
ഡയണീഷ്യസ് (വിവക്ഷ)


</doc>
<doc id="207702" url="https://ml.wikipedia.org/wiki?curid=207702" title="എർവിങ് (ടെക്സസ്)">
എർവിങ് (ടെക്സസ്)

അമേരിക്കൻ ഐക്യനാടുകളിലെ ടെക്സസ് സംസ്ഥാനത്തെ ഡാളസ് കൗണ്ടിയിൽപ്പെടുന്ന ഒരു നഗരമാണ് എർവിങ്. ടെക്സസിലെ പതിമൂന്നാമത്തെ ഏറ്റവും വലിയ നഗരമായ എർവിങിൽ 2010ലെ ജനസംഖ്യാക്കണക്കനുസരിച്ച് 216,290 പേർ വസിക്കുന്നു. അമേരിക്കൻ സെൻസസ് ബ്യൂറോയുടെ വിഭാഗീകരണമനുസിച്ച് ഡാളസ്–ഫോർട്ട് വർത്ത്–ആർളിങ്ടൺ മെട്രോപ്പൊളിറ്റൻ പ്രദേശത്തെ ഡാളസ–പ്ലാനോ–എർവിങ് മെട്രോപ്പൊളിറ്റൻ ഉപപ്രദേശത്തിന്റെ ഭാഗമാണ് എർവിങ്. 

പന്തീരായിരത്തോളം ഏക്കർ വ്യാപിച്ചുകിടക്കുന്ന ലാസ് കൊളീനാസ് പ്രദേശം എർവിങിന്റെ ഭാഗമാണ്. അമേരിക്കയിലെതന്നെ ഏറ്റവും ആദ്യത്തെ പ്ലാൻഡ് കമ്മ്യൂണിറ്റികളിലൊന്നാണ് ലാസ് കൊളിനാസ്. ഇവിടെയുള്ള മസ്താങ്സ് അറ്റ് ലാസ് കൊളിനാസ് ലോകത്തിലെ കുതിരകളെ സംബന്ധിക്കുന്ന ശില്പങ്ങളിൽവച്ച് ഏറ്റവും വലുതാണ്. 



</doc>
<doc id="207710" url="https://ml.wikipedia.org/wiki?curid=207710" title="ഐ.സി.സി. പുരസ്കാരങ്ങൾ 2012">
ഐ.സി.സി. പുരസ്കാരങ്ങൾ 2012

2012 സെപ്റ്റംബർ 15ന് ശ്രീലങ്കയിലെ കൊളംബോയിലാണ് 2012ലെ എൽജി ഐ.സി.സി. പുരസ്കാരനിശ നടന്നത്. അന്താരാഷ്ട്ര ക്രിക്കറ്റ് കൗൺസിലിന്റെ നേതൃത്വത്തിൽ നടക്കുന്ന ഇത് 2004ലാണ് തുടങ്ങിയത്. ഇത് എട്ടാമത്തെ അവാർഡ് ദാന ചടങ്ങാണ്. ലണ്ടൻ(2004), സിഡ്നി(2005), മുബൈ(2006), ജോഹന്നാസ്ബർഗ്(2007), ദുബായി(2008), ബാംഗ്ലൂർ(2010), ലണ്ടൻ(2011) എന്നിവടങ്ങളിലാണ് അവാർഡ് ദാന ചടങ്ങ് മുൻപ് നടന്നത്. 
ഇതിൽ ഏറ്റവും മികച്ച കളിക്കാരനു നൽകുന്ന ഗാരി സോബേഴ്സ് ട്രോഫിയാണ് അന്താഷ്ട്ര ക്രിക്കറ്റിലെ ഏറ്റവും വിലമതിച്ച പുരസ്കാരം. 
 മൈക്കൾ ക്ലർക്കാണ് ലോക ടെസ്റ്റ് ടീമിന്റെ ക്യാപ്റ്റനായി തിരഞ്ഞെടുത്തിരിക്കുന്നത്. മറ്റ് കളിക്കാർ: 


എംഎസ് ധോണിയാണ് ലോക ഏകദിന ടീമിന്റെ ക്യാപ്റ്റനായി തിരഞ്ഞെടുത്തിരിക്കുന്നത്. തുടർച്ചയായ അഞ്ചാം തവണയാണ് ധോണി ലോക ഇലവനിൽ സ്ഥാനം പിടിക്കുന്നത്.

തിരഞ്ഞെടുപ്പ് സമിതിയിലെ അംഗങ്ങൾ: 

2012ലെ എൽജി ഐ.സി.സി. പുരസ്കാര ജേതക്കളെയും അവസാന റൗണ്ടിൽ എത്തിയവരേയും ചുവടെ ചേർക്കുന്നു: 

"* കുമാർ സംഗക്കാര"

"* കുമാർ സംഗക്കാര"

"* കുമാർ സംഗക്കാര"

"* വിരാട് കോഹ്ലി"

"* സ്റ്റഫാനി ടെയ്ലർ"

"* സാറ ടെയ്ലർ"

"* സുനിൽ നരൈൻ"

"* ജോർജ് ഡോക്ക്റെൽ"

"* റിച്ചാർഡ് ലെവി : 117നോട്ട്ഔട്ട് (51ബോൾ, 5x4. 13x6) v ന്യൂസിലാൻഡ്, ഓക്ക്ലാൻഡ്, 22 ഫെബ്രുവരി 2012"

"* കുമാർ ധർമസേന"

"* ഡാനിയൽ വെട്ടോറി"


</doc>
<doc id="207724" url="https://ml.wikipedia.org/wiki?curid=207724" title="വലിയ മണൽക്കോഴി">
വലിയ മണൽക്കോഴി

വലിയ മണൽക്കോഴി ("Charadrius leschenaultii") , ഒരു ചെറിയ വേഡർ പക്ഷിയാണ്. പ്ലോവർ കുടുംബത്തിലാണ് ഇവ പെടുന്നത്. "Greater Sand Plover" എന്നാണ് ഇംഗ്ലീഷ് നാമം.

ടർക്കിയിലെ മരുപ്രദേശങ്ങളിലും മദ്ധ്യ ഏഷ്യയിലുമാണ് ഇവ കൂടു കൂട്ടുന്നത്. വെറും തറയിലാണ് ഇവ കൂടുണ്ടാക്കുന്നത്. ഇവ ദേശാടനസ്വഭാവമുള്ള പക്ഷികളാണ്. തണുപ്പുകാലത്ത് കിഴക്കൻ ആഫ്രിക്ക, ദക്ഷിണേഷ്യ, ഓസ്ട്രലേഷ്യ എന്നീ പ്രദേശങ്ങളിലാണ് ഇവ വസിക്കുക. ചിലപ്പോൾ ഇവ പടിഞ്ഞാറൻ യൂറോപ്പിലേയ്ക്ക് യാത്ര ചെയ്യും. ബ്രിട്ടൻ, ഫ്രാൻസ്, ഐസ്‌ലാന്റ് എന്നിവിടങ്ങളിലും ഇവയെ കാണപ്പെട്ടതായി രേഖപ്പെടുത്തിയിട്ടുണ്ട്. പടിഞ്ഞാറൻ അർത്ഥഗോളത്തിൽ ഇവയെ രണ്ട് പ്രാവശ്യം കണ്ടിട്ടുണ്ടത്രേ. അവസാനമായി 2009 മേയ് 14-ന് ഫ്ലോറിഡയിൽ ഇവ കാണപ്പെട്ടുവത്രേ.

ഈ പക്ഷിക്ക് മൂന്ന് ഉപസ്പീഷീസുകളുണ്ട്: നോമിനോടിപ്പിക്കൽ സബ് സ്പീഷീസുകളാണ് "സി. എൽ. കൊളംബിനസ്", "സി.എൽ. സ്കൈത്തികസ്" എന്നിവ.

നീളമുള്ള കാലും വണ്ണമുള്ള ശരീരവും കട്ടിയുള്ള കൊക്കുമാണ് ഈ പക്ഷിക്കുള്ളത്. ഇണചേരുന്ന സമയത്ത് ആൺ പക്ഷികൾക്ക് പുറത്ത് ചാരനിറവും അടിവശത്ത് വെളുത്തനിറവുമായിരിക്കും. നെഞ്ചും നെറ്റിയും കഴുത്തും ചെസ്റ്റ്നട്ട് (ബ്രൗൺ കലർന്ന ചുവപ്പ്) നിറത്തിലായിരിക്കും. കണ്ണിനു ചുറ്റും കറുത്ത നിറമുണ്ട്. പെൺ പക്ഷിക്ക് ആണിനോളം ആകർഷകമായ നിറമില്ല. തണുപ്പുകാലത്തും പൂർണ്ണവളർച്ചയെത്താത്ത പക്ഷികൾക്കും ചെസ്റ്റ്നട്ട് നിറം ഉണ്ടായിരിക്കില്ല. കാലുകൾക്ക് പച്ച ഛവിയുണ്ടാവും. കൊക്കിന് കറുത്ത നിറമാണ്. 

തൂവലുകളുടെ നിറം നോക്കിയാൽ ഇത് ചെറിയ മണൽക്കോഴിയോട് ("Charadrius mongolus") വളരെ സാമ്യമുള്ളതാണ്. തണുപ്പുകാലത്ത് ഇന്ത്യയിലെത്തുന്ന പക്ഷികളെത്തമ്മിൽ വേർതിരിക്കാൻ വളരെയെളുപ്പമാണ്. വലിപ്പവും ഘടനയും തമ്മിലുള്ള വ്യത്യാസം ഇവിടെ വ്യക്തമായി കാണാൻ സാധിക്കും. പക്ഷേ പടിഞ്ഞാറൻ യൂറോപ്പിലെത്തുന്ന ഒറ്റയാനായ പക്ഷിയെ തിരിച്ചറിയുക ബുദ്ധിമുട്ടായിരിക്കുമത്രേ. മദ്ധ്യപൂർവ്വേഷ്യയിലെ ഇനം പക്ഷി ചെറിയ മണൽക്കോഴിയോട് വളരെ സാമ്യമുള്ളതാണ് എന്നത് തിരിച്ചറിയാനുള്ള ബുദ്ധിമുട്ട് കൂട്ടുന്ന കാര്യമാണ്. 

പ്രാണികളും ക്രസ്റ്റേഷ്യനുകളും അന്നെലിഡ് വിരകളുമാണ് ഭക്ഷണം. കുറച്ചുദൂരം ഓടുകയും അനങ്ങാതെ നിൽക്കുകയും ചെയ്യുക എന്ന സ്വഭാവസവിശേഷത കാണിക്കുന്നയിനം പക്ഷികളാണിവ. 

രക്ഷപെടാനുള്ള ക്ഷണം "കലകല" ശബ്ദമാണ്. 

ഫ്രഞ്ച് സസ്യശാസ്ത്രജ്ഞനായിരുന്ന ജീൻ ബാപ്റ്റിസ്റ്റ് ലെഷെനൗൾട്ട് ഡെ ലാ ടൂർ എന്നയാളുടെ സ്മരണാർത്ഥമാണ് സ്പീഷീസ് നാമം നൽകപ്പെട്ടിരിക്കുന്നത്.
<br style="clear:both">
"ഷോർ ബേഡ്സ്" ബൈ ഹേമാൻ, മർച്ചന്റ് ആൻഡ് പ്രാറ്റർ ISBN 0-7099-2034-2



</doc>
<doc id="207749" url="https://ml.wikipedia.org/wiki?curid=207749" title="ടി.പി. കേളു നമ്പ്യാർ">
ടി.പി. കേളു നമ്പ്യാർ

കേരള ഹൈക്കോടതിയിലെ മുതിർന്ന അഭിഭാഷകനും ഭരണഘടനാ വിദഗ്ദ്ധനുമായിരുന്നു ടി പി കേളുനമ്പ്യാർ. നിയമ അധ്യാപകനെന്ന നിലയിലും ഇദ്ദേഹം ശ്രദ്ധേയനായിരുന്നു. കണ്ണൂർ പുഴാതി അളവറ പുതിയവീട്ടിൽ കേളുനമ്പ്യാരുടെയും തവറൂൽ പുതിയിടത്ത് പാർവതിയമ്മയുടെയും മകനാണ

മംഗളൂരു സെന്റ് അലോഷ്യസ് കോളേജിൽനിന്ന്് ബിഎ ബിരുദം നേടിയ ഇദ്ദേഹം മദ്രാസ് ലോ കോളേജിൽനിന്ന് 1953ലാണ് ബിഎൽ ബിരുദം സമ്പാദിച്ചത്. എ കെ ജിയുടെ അടുത്ത ബന്ധുകൂടിയായ പ്രഗല്ഭ അഭിഭാഷകൻ എ അച്യുതൻനമ്പ്യാരുടെ ജൂനിയറായി അഭിഭാഷകജീവിതം ആരംഭിച്ചു. ഐക്യകേരളപ്പിറവിക്കുശേഷം ഹൈക്കോടതി എറണാകുളത്തേക്കു മാറ്റിയപ്പോൾ കൊച്ചിയിലേക്ക് താമസംമാറ്റി. കാൽനൂറ്റാണ്ടോളം അഭിഭാഷകരുടെ അച്ചടക്കസമിതി അധ്യക്ഷനായി പ്രവർത്തിച്ചു.
ദീർഘകാലം കേരള പബ്ലിക് സർവീസ് കമീഷന്റെ ഹൈക്കോടതി സ്റ്റാന്റഡിങ് കോൺസൽ സ്ഥാനം വഹിച്ചു. കേരള യൂണിവേഴ്സിറ്റി, റിസർവ് ബാങ്ക് ഓഫ് ഇന്ത്യ, കെൽട്രോൺ തുടങ്ങി നിരവധി സ്ഥാപനങ്ങളുടെ നിയമോപദേശകനായി പ്രവർത്തിച്ചു. കേരള ഹൈക്കോടതി അഡ്വക്കറ്റ് അസോസിയേഷൻ മുൻ പ്രസിഡന്റാണ്. "നമ്പ്യാർ മിസ്ലനി" എന്ന പേരിൽ മൂന്ന് ഭാഗങ്ങളുള്ള കൃതി പ്രസിദ്ധീകരിച്ചിട്ടുണ്ട്.

തന്റെ സീനിയറായിരുന്ന അച്യുതൻനമ്പ്യാരുടെ മകൾ ഡോ. ഹേമലതയാണ് ഭാര്യ. 


</doc>
<doc id="207751" url="https://ml.wikipedia.org/wiki?curid=207751" title="കോറൽ പൂച്ചസ്രാവ്">
കോറൽ പൂച്ചസ്രാവ്

വംശനാശഭീക്ഷണി നേരിടുന്ന ഒരിനം സ്രാവാണ് പൂച്ചസ്രാവ് . മുട്ടയിടുന്ന ഇനമാണ് പൂച്ചസ്രാവുകൾ. മെലിഞ്ഞതും ഇരുണ്ട തവിട്ടുനിറത്തിൽ വെള്ള പൊട്ടുകളുമുള്ളതാണ് ഇവയുടെ ശരീരം. പവിഴപ്പുറ്റുകൾക്കും പാറക്കെട്ടുകൾക്കിടയിലുമാണ് ഇവ സാധാരണ കാണപ്പെടുന്നത്. ഇവയ്ക്ക് രണ്ടു മുട്ടസഞ്ചികൾ ഉണ്ടാകും. ഇന്ത്യൻ മഹാസമുദ്രത്തിലും അറബിക്കടലിലും തെക്കൻ ചൈനാക്കടലിലും കാണപ്പെടുന്നു. ആവാസവ്യവസ്ഥയുടെ ശിഥിലീകരണം മൂലം ഇവ വംശനാശം നേരിടുന്നു.


</doc>
<doc id="207756" url="https://ml.wikipedia.org/wiki?curid=207756" title="റെജിനാൾഡ് ഡയർ">
റെജിനാൾഡ് ഡയർ

ജാലിയൻവാലാബാഗ് കൂട്ടക്കൊലയ്ക്ക് നേതൃത്വം നൽകിയ ബ്രിട്ടിഷ് സൈനികോദ്യോഗസ്ഥനായിരുന്നു റെജിനാൾഡ് ഡയർ. പാകിസ്താനിലെ പഞ്ചാബിലുള്ള മുറെയിൽ ഒരു മദ്യ നിർമാതാവിന്റെ മകനായി 1864 ഒക്ടോബർ 9-ന് ഇദ്ദേഹം ജനിച്ചു. ഇംഗ്ലണ്ടിൽ കോർക്ക് കൗണ്ടിയിലുള്ള മിഡിൽട്ടൻ കോളജിൽ വിദ്യാഭ്യാസം പൂർത്തിയാക്കിയശേഷം 1885-ൽ ബ്രിട്ടിഷ് സൈന്യത്തിൽ ചേർന്ന ഇദ്ദേഹത്തെ ഇന്ത്യയിലെ സൈനിക സേവനത്തിനായി നിയോഗിച്ചു. 1886-87-ലെ ബർമാ യുദ്ധത്തിൽ ഡയർ പങ്കെടുത്തിട്ടുണ്ട്. 1901-02-ലെ വാസിറിസ്ഥാൻ യുദ്ധത്തിലും 1908-ലെ സക്കാ ഖെൽ മുന്നേറ്റത്തിലും പങ്കെടുക്കുകയുണ്ടായി. ഒന്നാം ലോകയുദ്ധകാലത്ത് പൂർവ പേർഷ്യാ അതിർത്തിയിൽ 45-ആം കാലാൾപ്പടയെ ഡയർ നയിച്ചിരുന്നു.

ഇദ്ദേഹം പഞ്ചാബിലെ ജലന്ധറിൽ ബ്രിഗേഡ് കമാൻഡറായിരിക്കുമ്പോഴാണ് 1919 ഏപ്രിലിൽ ജാലിയൻവാലാബാഗ് സംഭവമുണ്ടാകുന്നത്. അമൃതസറിലെ ക്രമസമാധാന പാലനത്തിനായി ഇദ്ദേഹത്തെ വൈസ്രോയി നിയമിച്ചിരുന്നു. ഒരു പൊതുയോഗം നടക്കുകയായിരുന്ന ജാലിയൻവാലാബാഗിലേക്ക് ഡയർ സൈന്യവുമായെത്തി ആൾക്കൂട്ടത്തിനു നേരേ വെടിവയ്ക്കുകയാണുണ്ടായത്. പലരും മരണമടയുകയും ധാരാളം പേർക്ക് പരുക്കേൽക്കുകയുമുണ്ടായി. ഇന്ത്യാക്കാരെ കാൽമുട്ടിലിഴയിക്കുന്നതുൾപ്പടെയുള്ള പല അടിച്ചമർത്തൽ നയങ്ങളും ഇദ്ദേഹം തുടർന്നിരുന്നു. കിരാതമായ ഈ കൊലപാതകത്തെപ്പറ്റി അന്വേഷിക്കാൻ ഹർ പ്രഭുവിന്റെ നേതൃത്വത്തിൽ ഒരു കമ്മിറ്റിയെ 1919-ൽ നിയോഗിക്കുകയുണ്ടായി. കുറ്റക്കാരനായി കണ്ടെത്തിയ ഡയറിനെ ഇംഗ്ലണ്ടിലേക്ക് തിരിച്ചു വിളിച്ചു. ഇംഗ്ലണ്ടിൽ ഒരു വിഭാഗം ഇദ്ദേഹത്തോടു സഹാനുഭൂതി പ്രകടിപ്പിച്ചിരുന്നു. ഇത് ഇന്ത്യയിൽ പ്രതിഷേധമുളവാക്കുകയുമുണ്ടായി. 1927 ജൂലൈ 23-ന് ഇദ്ദേഹം ബ്രിസ്റ്റോളിൽ മരണമടഞ്ഞു.




</doc>
<doc id="207761" url="https://ml.wikipedia.org/wiki?curid=207761" title="ഫെലിക്സ് ഡയർഷിൻസ്കി">
ഫെലിക്സ് ഡയർഷിൻസ്കി

റഷ്യയിലെ ബോൾഷെവിക് വിപ്ലവകാരിയും സോവിയറ്റ് രാഷ്ട്രത്തിന്റെ സ്ഥാപകരിലൊരാളുമായിരുന്നു ഫെലിക്സ് എഡ്മഡോവിച്ച് ദ്സിർഷീൻസ്കി (ജ: 11 സെപ്റ്റംബർ 1877 – 20 ജൂലൈ 1926) . ലിത്വാനിയയിലെ വിൽന (Vilna) പ്രവിശ്യയിൽ ഒരു കുലീന പോളിഷ് കുടുംബത്തിലാണ് ഇദ്ദേഹം ജനിച്ചത്.

1895-ൽ സോഷ്യൽ ഡെമോക്രാറ്റിക് പാർട്ടിയിൽ ചേർന്നു പ്രവർത്തിച്ച ദ്സിർഷീൻസ്കിയെ സാർ ഭരണകൂടത്തിന്റെ പോലീസ് പല തവണ അറസ്റ്റു ചെയ്യുകയും നാടുകടത്തുകയും ചെയ്തിട്ടുണ്ട്. ഇതിൽപ്പെടുന്ന ഒടുവിലത്തെ അറസ്റ്റ് 1912-ലായിരുന്നു. ഇതോടെ ഇദ്ദേഹം 9 വർഷത്തെ കഠിന തടവിനു ശിക്ഷിക്കപ്പെട്ട് ജയിലിലായി. 1917-ലെ ഫെബ്രുവരി വിപ്ലവത്തോടെ ജയിൽ മോചിതനായ ഡയർഷീൻസ്കി ബോൾഷെവിക് വിപ്ലവത്തിൽ സജീവമായി പങ്കെടുത്തു. റഷ്യയിൽ ഭരണം പിടിച്ചടക്കാൻ മുൻകൈ എടുത്തവരിൽ ഒരാളായിരുന്നു ഇദ്ദേഹം.

കമ്യൂണിസ്റ്റു പാർട്ടിയുടെ ആദ്യത്തെ രഹസ്യപ്പൊലിസ് സംഘടനയായിരുന്ന "ചെകാ" (Cheka) യുടെ അധ്യക്ഷനായി 1917 ഡിസംബറിൽ ഇദ്ദേഹം അവരോധിതനായി. "ചെകാ" പിന്നീട് 1922 മുതൽ "ഒ. ജി. പി. യു." എന്ന പേരിൽ പ്രവർത്തിക്കാൻ തുടങ്ങിയപ്പോഴും അധ്യക്ഷപദവിയിൽ തുടർന്ന ഇദ്ദേഹം മരണം വരെ ഈ സ്ഥാനം വഹിച്ചിരുന്നു. ഡയർഷിൻസ്കി 1919-ൽ ആഭ്യന്തര മന്ത്രിയും 1921-ൽ ഗതാഗത മന്ത്രിയുമായി നിയമിതനായി. 1921-നു ശേഷം സോവിയറ്റ് യൂണിയന്റെ സാമ്പത്തിക കാര്യങ്ങളിൽ ഇദ്ദേഹം ശ്രദ്ധ ചെലുത്തിപ്പോന്നു. 1924-ൽ സുപ്രീം ഇക്കണോമിക് കൗൺസിലിന്റെ അധ്യക്ഷനാവുകയുമുണ്ടായി. ലെനിന്റെ മരണശേഷം ഇദ്ദേഹം സ്റ്റാലിനെ പിന്തുണച്ചിരുന്നു. 1926 ജൂലൈ 20-ന് ഇദ്ദേഹം മോസ്കോയിൽ നിര്യാതനായി. 



</doc>
<doc id="207762" url="https://ml.wikipedia.org/wiki?curid=207762" title="എളവൂർ">
എളവൂർ

എറണാകുളം ജില്ലയിലെ ആലുവ താലൂക്കിൽപ്പെടുന്ന ഒരു ഗ്രാമപ്രദേശമാണ് എളവൂർ. പാറക്കടവ് ഗ്രാമപഞ്ചായത്തിലാണ് ഈ പ്രദേശം ഉൾപ്പെടുന്നത്.



</doc>
<doc id="207765" url="https://ml.wikipedia.org/wiki?curid=207765" title="ഗരുഡൻ തൂക്കം">
ഗരുഡൻ തൂക്കം

കേരളത്തിലും തമിഴ്‌നാട്ടിലെ കന്യാകുമാരി ജില്ലയിലുമുള്ള ചില പഴക്കംചെന്ന ക്ഷേത്രങ്ങളിൽ പരമ്പരാഗതമായി നടന്നുവരുന്ന ഒരു അനുഷ്ഠാനമാണ് ഗരുഡൻ തൂക്കം അഥവാ തൂക്കം.

അതിപുരാതന കാലം മുതൽ ഇന്ത്യയുടെ മിക്ക ഭാഗങ്ങളിലും നിലനിന്നുപോരുന്ന ഒരു ആരാധനാ സമ്പ്രദായത്തിന്റെ പ്രതീകങ്ങളാണ് ദേവീക്ഷേത്രങ്ങൾ. ക്ഷേത്രങ്ങളിൽ ആരാധിക്കപ്പെടുന്ന ദേവിയെക്കുറിച്ച് പരസ്പരം ബന്ധപ്പെട്ട രണ്ട് സങ്കല്പങ്ങൾ നിലവിലുണ്ട്. പ്രപഞ്ചമാതാവും മനുഷ്യരേയും ജീവജാലങ്ങളേയും പരിരക്ഷിക്കുന്ന വാത്സല്യനിധിയുമായ ദേവത എന്ന നിലയിലുള്ള സങ്കല്പമാണ് അവയിലൊന്ന്. ഇപ്രകാരം പ്രപഞ്ചനിയാമകചൈതന്യത്തിൽ മാതൃത്വം ആരോപിച്ചുകൊണ്ട് ആരാധന നടത്തുന്ന സമ്പ്രദായം ലോകത്തിലെ പുരാതന സാംസ്കാരികകേന്ദ്രങ്ങളിലെല്ലാം നിലവിലിരുന്നിട്ടുണ്ട്. 

അമ്മ ദൈവം, അതായത് മാതൃദേവതയെന്ന് ഈ ദേവതാസങ്കല്പത്തെ വിശേഷിപ്പിക്കുക സാധാരണമാണ്. ഇതോടൊപ്പംതന്നെ പ്രപഞ്ചത്തേയും ജീവജാലങ്ങളേയും സംഹരിക്കാൻ ശ്രമിച്ചിട്ടുള്ള ഭീകരശക്തികളെ നശിപ്പിച്ച് എല്ലാ ജീവജാലങ്ങളേയും പരിരക്ഷിക്കുന്ന ശക്തി സ്വരൂപിണിയായും മാതൃദേവത സങ്കല്പിക്കപ്പെടുന്നു. ആ സങ്കല്പത്തിന്റെ കേരളീയ പ്രതീകം ദാരികനെന്ന അസുരനെ വധിച്ച ഭദ്രകാളിയുടെ രൂപത്തിൽ ആരാധിക്കപ്പെടുന്നു. ഈ രണ്ട് സങ്കല്പങ്ങളിലും അധിഷ്ഠിതങ്ങളായ അനുഷ്ഠാനങ്ങൾ പലതും പ്രചാരത്തിലുണ്ട്. ഭദ്രകാളിയുടെ ദാരികസംഹാരത്തെ അനുസ്മരിച്ചുകൊണ്ടുള്ള അനുഷ്ഠാനങ്ങളാണ് മിക്ക ദേവീക്ഷേത്രങ്ങളിലും നടത്തപ്പെടുന്നത്. ഇതിൽനിന്നു വ്യത്യസ്തമായി ദേവിയെ വാത്സല്യനിധിയായ മാതാവായി സങ്കല്പിച്ച് ആരാധിക്കുന്ന സമ്പ്രദായത്തോട് ബന്ധപ്പെട്ട ഒരനുഷ്ഠാനമാണ് തൂക്കം. പിഞ്ചുകുഞ്ഞുങ്ങൾക്ക് ദേവിയുടെ സംരക്ഷണം സിദ്ധിക്കുന്നതിനും മാതാപിതാക്കൾക്ക് പുത്രലാഭം ഉണ്ടാകുന്നതിനും വേണ്ടിയാണ് ഇത് നടത്തപ്പെടുന്നത് എന്ന് പഴമക്കാർ പറയുന്നു.

വളരെ ചെറിയ ശ്രീകോവിലും അതിനുചുറ്റും വിശാലമായ മുറ്റവുമുള്ള ക്ഷേത്രങ്ങൾക്ക് അനുയോജ്യമായ അനുഷ്ഠാനമാണ് തൂക്കം. ശ്രീകോവിലിന്റെ പാർശ്വത്തിൽ നിന്ന് പുറത്തേയ്ക്ക് നീണ്ടു നിൽക്കുന്ന ഒരു തടിയുടെ അഗ്രത്തോട് രണ്ടോ അതിലധികമോ പുരുഷന്മാരെ ബന്ധിച്ചതിനുശേഷം ആ തടിയുടെ അഗ്രഭാഗം ഉത്തോലകതത്വം അനുസരിച്ച് ഉയർത്തി ക്ഷേത്രത്തിനെ പ്രദക്ഷിണം വയ്പിക്കുന്ന ചടങ്ങാണ് തൂക്കത്തിൽ അന്തർഭവിച്ചിരിക്കുന്നത്. അതിനു തക്ക ക്ഷേത്രഘടനയും പരിസരവുമുള്ള ഗ്രാമീണ ക്ഷേത്രങ്ങളിലേ തൂക്കം നടത്താറുള്ളൂ. 

കൊല്ലങ്കോട്, ശാർക്കര എന്നിവിടങ്ങളിലെ ക്ഷേത്രങ്ങളിൽ തൂക്കക്കാരനെ തൂക്കിയിടാൻ സജ്ജീകരിക്കുന്ന തടികൊണ്ടുള്ള സംവിധാനത്തെ വില്ല് എന്നാണ് പറയാറുള്ളത്. ഈ ക്ഷേത്രങ്ങളുടെ തൂക്കത്തിൽ വില്ലിലെ കൊളുത്ത് തൂക്കക്കാരന്റെ ചർമത്തിനുള്ളിലേക്ക് കുത്തിക്കയറ്റുന്നില്ല. അതിനാൽ അക്ഷരാർഥത്തിൽ ഇവിടെ രക്തബലി നടക്കുന്നില്ല. എങ്കിലും തൂക്കക്കാരനെ വില്ലിൽ നിന്ന് തൂക്കിയിടുന്ന അവസരത്തിൽ അയാളുടെ മുതുകിൽ സൂചികൊണ്ടോ മറ്റോ കുത്തി അല്പം രക്തം പുറത്തു കൊണ്ടുവരാറുണ്ട്. രക്തബലിക്കു പകരമുള്ള ഏർപ്പാടായി ഇതിനെ കണക്കാക്കാം. അതിനാൽ ശരീരത്തിൽ കൊളുത്ത് കുത്തിക്കയറ്റി രക്തബലി നടത്തിയിരുന്ന പ്രാചീന സമ്പ്രദായം ഉപേക്ഷിക്കപ്പെട്ടപ്പോൾ നിലവിൽ വന്ന പുതിയ സമ്പ്രദായമായിരിക്കാം കൊല്ലങ്കോട്ടും ശാർക്കരയിലും നിലനിൽക്കുന്നത്. തൂക്കക്കാരന്റെ ശരീരത്തിന്റെ മധ്യഭാഗത്ത് കച്ച ചുറ്റിക്കെട്ടി അത് വില്ലിലെ കൊളുത്തിൽ കടത്തിയാണ് തൂക്കക്കാരനെ ഇവിടെ തൂക്കിയിടാറുള്ളത്. 

തൂക്കക്കാരെ തിരഞ്ഞെടുക്കുന്നത് ക്ഷേത്രത്തിന്റെ നടത്തിപ്പുകാരാണ്. തൂക്കക്കാരിൽ ഓരോ ആളും ഓരോ ശിശുവിനെ കൈകളിൽ ഭദ്രമായി വഹിച്ചു കൊണ്ടായിരിക്കും തൂങ്ങിക്കിടക്കുക. ആ ശിശുക്കളുടെ മാതാപിതാക്കൾ നടത്തുന്ന നേർച്ചയുടെ അടിസ്ഥാനത്തിലാണ് തൂക്കം തീരുമാനിക്കപ്പെടുന്നത്. എത്ര ശിശുക്കളുടെ വഴിപാടായി മാതാപിതാക്കൾ തൂക്കം നേരുന്നുവോ അത്രയും തൂക്കക്കാർ തിരഞ്ഞെടുക്കപ്പെടും. ആ തൂക്കക്കാർ തൂക്കം നടത്തുന്നതിന് 7 ദിവസം മുമ്പു മുതൽ ക്ഷേത്രത്തിൽ നിന്നു നൽകുന്ന ആഹാരം മാത്രം കഴിച്ച് ക്ഷേത്രത്തിൽ തന്നെ കഴിഞ്ഞുകൂടണമെന്ന് നിർബന്ധമുണ്ട്. ഇപ്രകാരം വ്രതം അനുഷ്ഠിച്ചു കഴിഞ്ഞാൽ തൂക്കക്കാർ തൂക്കദിവസം രാവിലെ കുളികഴിഞ്ഞ് ശുദ്ധമായ ശരീരത്തോടു കൂടിയാണ് തൂക്കത്തിന് എത്തിച്ചേരുന്നത്. 

കൊല്ലങ്കോട്ടും ശാർക്കരയിലും തൂക്കം നടത്തുന്നത് മീനമാസത്തിലെ ഭരണി നക്ഷത്രദിവസമാണ്. തൂക്കക്കാരെ കച്ചകൊണ്ട് ബന്ധിച്ച് തൂക്കക്കാവിലെ കൊളുത്തിൽ തൂക്കിയിട്ടുകഴിഞ്ഞാൽ ഓരോ തൂക്കക്കാരന്റെ കൈയിലും ഓരോ ശിശുവിനെ ഏല്പിക്കും. ആ തൂക്കക്കാരനേയും ശിശുവിനേയും വഹിക്കുന്ന തൂക്കവില്ല് ഏകദേശം 30-ൽപരം അടിയോളം ഉയർത്തപ്പെടും. തൂക്കവില്ലിന്റെ മറ്റേ അറ്റം രഥം എന്നു വിശേഷിപ്പിക്കപ്പെടുന്ന ഒരു ഉപകരണത്തിൽ ഘടിപ്പിച്ചിരിക്കും. ഭക്തന്മാർ ചേർന്ന് ആ രഥത്തെ മുന്നോട്ടു തള്ളി ക്ഷേത്രത്തിന് ചുറ്റും നയിക്കുന്നു. അങ്ങനെ തൂക്കവില്ല് ഒരു പ്രദക്ഷിണം വച്ചു കഴിഞ്ഞാൽ അതിന്റെ അഗ്രം താഴ്ത്തുകയും ശിശുവിനേയും തൂക്കക്കാരനേയും ബന്ധനത്തിൽ നിന്ന് മാറ്റുകയും ചെയ്യും. ഇതിനേത്തുടർന്ന് മറ്റൊരു തൂക്കക്കാരനേയും ശിശുവിനേയും വഹിച്ചുകൊണ്ട് തൂക്കവില്ല് വീണ്ടും ഉയരും. ഇപ്രകാരം ഒരു തൂക്കത്തിന് എത്ര നേർച്ചക്കാർ ശിശുക്കളെ കൊണ്ടുവരുന്നു എന്നതിനെ അനുസരിച്ച് അത്രയും തവണ തൂക്കം നടക്കുന്നു.
ഗരുഡൻ തൂക്കം

കൊല്ലങ്കോട്ടെ ക്ഷേത്രത്തിലെ തൂക്കത്തിന് സമാന്തരങ്ങളായ രണ്ട് വില്ലുകൾ ഉപയോഗിക്കുന്നു. ഓരോ വില്ലിന്റെയും അഗ്രഭാഗത്ത് കുറുകെ ഓരോ തടിക്കഷണങ്ങൾ ഘടിപ്പിച്ചിട്ടുണ്ടായിരിക്കും. ആ തടിക്കഷണത്തിന്റെ ഇരുഭാഗത്തുനിന്നുമായി ഓരോ വില്ലിനോടും രണ്ട് തൂക്കക്കാരെ ബന്ധിക്കുന്നു. അവരുടെ കൈയിൽ 4 ശിശുക്കളേയും ഏല്പിക്കുന്നു. അങ്ങനെ ഒരു തവണ വില്ല് പ്രദക്ഷിണം വയ്ക്കുമ്പോൾ 4 തൂക്കക്കാരും 4 ശിശുക്കളുമായിരിക്കും തൂക്കത്തിൽ പങ്കെടുക്കുന്നത്. ഈ രൂപത്തിലുള്ള തൂക്കത്തെ പിള്ളത്തൂക്കം എന്നാണ് പറയുന്നത്. പിള്ള എന്ന പദത്തിന് ശിശു എന്നർഥം. മൂന്ന് മാസം മുതൽ ഒരു വയസ്സുവരെ പ്രായമുള്ള ശിശുക്കളെയാണ് തൂക്കത്തിന് സമർപ്പിക്കാറുള്ളത്. ആ ശിശുക്കൾ, അഥവാ അവരുടെ മാതാപിതാക്കൾ ആണ് നേർച്ചക്കാർ.

ശാർക്കര ക്ഷേത്രത്തിലെ തൂക്കത്തിന് ഒരു വില്ല് മാത്രമേ ഉപ യോഗിക്കുന്നുള്ളൂ. അതിനാൽ ഒരേ സമയത്ത് രണ്ട് തൂക്കക്കാരും രണ്ട് ശിശുക്കളുമാണ് തൂക്കത്തിൽ പങ്കാളികളാകുന്നത്.

ഇപ്രകാരം തൂക്കം നടത്തിവരുന്ന രണ്ട് ക്ഷേത്രങ്ങളാണ് പഴയ തിരുവിതാംകൂർ സംസ്ഥാനത്തിൽ ഉണ്ടായിരുന്നത്: ഇന്ന് കന്യാകുമാരി ജില്ലയുടെ ഭാഗമായിത്തീർന്നിട്ടുള്ള വിളവൻകോട് താലൂക്കിലെ കൊല്ലങ്കോട് എന്ന ഗ്രാമത്തിലുള്ള ക്ഷേത്രവും ചിറയിൻകീഴ് താലൂക്കിലെ ശാർക്കരക്ഷേത്രവും. തെക്കൻ തിരുവിതാംകൂറിലെ ഇത്തരം ക്ഷേത്രങ്ങൾ ഇപ്പോൾ ദേവീക്ഷേത്രങ്ങൾ എന്ന പേരിൽത്തന്നെയാണ് അറിയപ്പെടുന്നത്. മിക്ക ദേവീക്ഷേത്രങ്ങളുടേയും ശ്രീകോവിലിനുള്ളിൽ ഒരു പീഠം വച്ച് അതിനു മുകളിൽ കിരീടത്തിന്റെ ആകൃതിയിലുള്ള ഒരു ആരാധനാവസ്തു പ്രതിഷ്ഠിച്ചിരിക്കും. ഈ ആരാധനാ വസ്തുവിന് 'മുടി' എന്നാണ് പേരു പറഞ്ഞുവരുന്നത്. അതിനാൽ ഇത്തരം ക്ഷേത്രങ്ങളെ മുൻകാലത്ത് മുടിപ്പുര എന്നാണ് വിശേഷിപ്പിച്ചുവന്നത്.

കേരളത്തിൽ തൂക്കം നടത്തിവന്നിരുന്ന മറ്റൊരു പ്രസിദ്ധ ക്ഷേത്രം എറണാകുളം ജില്ലയിലെ പാറക്കടവ് പഞ്ചായത്തിലുള്ള എളവൂർ പുത്തൻകാവാണ്. ഉത്തരകേരളത്തിലെ ദേവീക്ഷേത്രങ്ങൾ പൊതുവേ 'കാവ്' എന്ന പേരിൽ അറിയപ്പെടുന്നു. വൃക്ഷങ്ങൾ തിങ്ങി നില്ക്കുന്ന ഒരു സ്ഥലം എന്നാണ് കാവ് എന്ന പദത്തിന്റെ അർഥം. അത്തരം കാവുകളുടെ തൊട്ടടുത്തായിരുന്നു പഴയകാലത്തെ ദേവീക്ഷേത്രങ്ങളെല്ലാം. അതിനാലായിരിക്കണം കാവ് എന്ന് ദേവീക്ഷേത്രത്തിനു പേരുവന്നത്.

എളവൂർ പുത്തൻകാവിൽ കുറേക്കാലം മുമ്പുവരെ പതിവായി തൂക്കം നടന്നിരുന്നു. എളവൂർ കാവിലെ തൂക്കത്തിലും തൂക്കക്കാരന്റെ ചർമത്തിനുള്ളിലേക്ക് കൊളുത്ത് കുത്തിക്കയറ്റി വന്നിരുന്നതുകൊണ്ട് അത് ക്രൂരമായ ഒരു പീഡനം ആണെന്ന അഭിപ്രായം കുറേക്കാലം മുമ്പ് ഉയർന്നു. ഇങ്ങനെ രക്തബലി നടത്തുന്നതിനെതിരായി സംഘടിതമായ പ്രതിഷേധം ഉയർന്നു വരികയും അതിന്റെ ഫലമായി ഇളവൂർ കാവിലെ തൂക്കം ഉപേക്ഷിക്കപ്പെടുകയും ചെയ്തു. മൂന്നുതരം തൂക്കങ്ങൾ പണ്ട് അവിടെ നിലവിലിരുന്നു എന്നും തൂക്കക്കാരൻ ശരീരത്തിന്മേൽ നടത്തുന്ന ചമയത്തെ ആസ്പദമാക്കി ഈ മൂന്നു തരം തൂക്കങ്ങളെ മനുഷ്യത്തൂക്കം, ഗരുഡത്തൂക്കം, ദാരികത്തൂക്കം എന്നീ പേരുകളിൽ വിശേഷിപ്പിച്ചിരുന്നു എന്നും പഴമക്കാർ പറയുന്നു.

അടൂരിൽ നിന്നും ആറു കി.മീ അകലെ പത്തനംതിട്ടയ്ക്കുള്ള വഴിയിലാണ് ഏഴംകുളം ദേവിക്ഷേത്രം. സന്താന ലബ്ദിക്കാണ് തൂക്കം വഴിപാട് നടത്തുന്നത്. കുംഭത്തിലെ ഭരണിയ്ക്ക് കെട്ടുകാഴ്ച കഴിഞ്ഞ് അടുത്ത ദിവസമാണ് തൂക്കം വഴിപാട്.

തൂക്കത്തിന് ഉപയോഗിക്കുന്ന വില്ല് വലിക്കുന്നതിന് ഭക്തരുടെ തിരക്ക് ഉള്ളതുകൊണ്ട് അപകടങ്ങൾ ഉണ്ടാകാറുണ്ട്. 2014 ഏപ്രിൽ 2 ന് ശാർക്കര തൂക്കത്തിൽ വില്ല് മറിഞ്ഞ് ഒരാൾ മരിക്കുകയുണ്ടായി2015 ഫെബ്രുവരി 24ൽ ഏഴംകുളത്ത് നിയന്ത്രണം വിട്ട പോലീസ് വാൻ ആൾക്കൂട്ടത്തിലേക്ക് പാഞ്ഞ് കയറി മൂന്ന് പേർ മരിച്ചു. നിരവധി പേർക്ക് പരിക്കേറ്റു.



</doc>
<doc id="207769" url="https://ml.wikipedia.org/wiki?curid=207769" title="എളവൂർ തൂക്കം">
എളവൂർ തൂക്കം

കേരളത്തിലെ എറണാകുളം ജില്ലയിലെ എളവൂർ പുത്തൻകാവ് ശ്രീഭഗവതീ ക്ഷേത്രത്തിൽ നടന്നിരുന്ന തൂക്കമാണ് എളവൂർ തൂക്കം. എളവൂർ പുത്തൻകാവിൽ കുറേക്കാലം മുമ്പുവരെ പതിവായി തൂക്കം നടന്നിരുന്നു. വിവിധ സംഘടനകളുടെ എതിർപ്പിനെ തുടർന്ന് 1987-ൽ തൂക്കം നിരോധിച്ചു.

നീണ്ട തടികൊണ്ടു നിർമിച്ച ചാടിന്റെ അഗ്രഭാഗത്ത് കീഴിലുള്ള കൊളുത്ത് തൂക്കക്കാരനായ ആളിന്റെ മുതുകിലെ തൊലിയിൽ കോർത്ത് അയാളെ ചാടിൽ നിന്ന് തൂക്കിയിടുകയും ചാട് 30 അടിയോളം ആകാശത്തിലേക്ക് ഉയർത്തിയിട്ട് ക്ഷേത്രത്തിനു ചുറ്റും മൂന്ന് തവണ ചുറ്റിക്കൊണ്ടു പോവുകയും ചെയ്യുന്ന ചടങ്ങായിരുന്നു ഇവിടത്തെ തൂക്കം. ദേവിയുടെ ആരാധകർ നേരുന്ന വഴിപാടായിട്ടാണ് ഇവിടെ തൂക്കം നടത്തിപ്പോന്നത്. 

നേർച്ചക്കാർ തൂക്കക്കാരായ ആളുകളേയും നിർദ്ദേശിച്ചുവന്നു. അങ്ങനെ നിർദ്ദേശിക്കപ്പെടുന്ന ആളുകൾ മീനമാസം 1-ാം തീയതി മുതൽ മേടം 10-ാം തീയതി വരെ 41 ദിവസം വ്രതം അനുഷ്ഠിക്കണം. ആ വ്രതകാലത്തിന്റെ അവസാനത്തെ 10 ദിവസങ്ങളിൽ പ്രത്യേകതരം ഔഷധച്ചെടികളുടെ സത്ത് ചേർത്ത് തയ്യാറാക്കിയ എണ്ണകൊണ്ട് അവരുടെ ശരീരം തിരുമ്മുക പതിവായിരുന്നു. ഈ തിരുമ്മലിന്റെ ഫലമായി അവരുടെ ചർമം മാംസത്തിൽ നിന്ന് വേർതിരിയും എന്നാണ് കരുതിപ്പോന്നത്. തൂക്കം കഴിഞ്ഞ് 7 ദിവസം തൂക്കക്കാർ ക്ഷേത്രത്തിനു പുറത്ത് വരാറുണ്ടായിരുന്നില്ല. ഈ സമയത്ത് അവരുടെ ശരീരത്തിൽ ക്ഷേത്രത്തിലെ മഞ്ഞൾപ്പൊടി തേച്ച് കച്ചകൊണ്ട് ബന്ധിക്കുമായിരുന്നു. 

തൂക്കക്കാരന്റെ ശരീരത്തിൽ ചാടിലെ കൊളുത്ത് കുത്തിക്കയറ്റുമ്പോൾ പുറത്തുവരുന്ന രക്തത്തിന്റെ രൂപത്തിൽ ദേവിക്ക് രക്തം കൊണ്ട് ബലി നടത്തുക എന്നതായിരുന്നു തൂക്കത്തിന്റെ പിന്നിലുള്ള സങ്കല്പം. ഈ രീതിയിൽ ഭക്തന്മാരുടെ ശരീരത്തിൽ കൊളുത്ത് കുത്തികയറ്റി രക്തം ദേവിയുടെ മുമ്പിൽ അർപ്പിച്ച് തൂക്കം നടത്തുക എന്ന പതിവ് കുറേക്കാലം മുമ്പ് കേരളത്തിനു പുറത്തുള്ള പല ക്ഷേത്രങ്ങളോടനുബന്ധിച്ചും നടന്നിരുന്നതായി ചരിത്ര ഗവേഷകർ ചൂണ്ടിക്കാണിച്ചിട്ടുണ്ട്. എന്നാൽ ഇപ്പോൾ ആ പ്രദേശങ്ങളിൽ ബലികർമരൂപത്തിലുള്ള ഇത്തരം തൂക്കം നടക്കുന്നതായി അറിവില്ല. എളവൂർ കാവിലെ തൂക്കത്തിലും തൂക്കക്കാരന്റെ ചർമത്തിനുള്ളിലേക്ക് കൊളുത്ത് കുത്തിക്കയറ്റി വന്നിരുന്നതുകൊണ്ട് അത് ക്രൂരമായ ഒരു പീഡനം ആണെന്ന അഭിപ്രായം കുറേക്കാലം മുമ്പ് ഉയർന്നു. ഇങ്ങനെ രക്തബലി നടത്തുന്നതിനെതിരായി സംഘടിതമായ പ്രതിഷേധം ഉയർന്നു വരികയും അതിന്റെ ഫലമായി ഇളവൂർ കാവിലെ തൂക്കം ഉപേക്ഷിക്കപ്പെടുകയും ചെയ്തു. മൂന്നുതരം തൂക്കങ്ങൾ പണ്ട് അവിടെ നിലവിലിരുന്നു എന്നും തൂക്കക്കാരൻ ശരീരത്തിന്മേൽ നടത്തുന്ന ചമയത്തെ ആസ്പദമാക്കി ഈ മൂന്നു തരം തൂക്കങ്ങളെ മനുഷ്യത്തൂക്കം, ഗരുഡത്തൂക്കം, ദാരികത്തൂക്കം എന്നീ പേരുകളിൽ വിശേഷിപ്പിച്ചിരുന്നു എന്നും പഴമക്കാർ പറയുന്നു.

ക്ഷേത്രത്തിൽ 2004-ൽ തൂക്കം നടത്തുവാനുള്ള ശ്രമങ്ങൾ നടത്തിയിരുന്നുവെങ്കിലും എറണാകുളം ജില്ലാ കളക്ടർ പുറപ്പെടുവിച്ച നിരോധന ഉത്തരവ് പ്രകാരം പോലിസ് ക്ഷേത്രത്തിൽ പ്രവേശിക്കുകയും തൂക്കത്തിനായി തയ്യാറാക്കിയ ഉപകരണങ്ങൾ എടുത്ത് മാറ്റുകയും ചെയ്തു. 


</doc>
<doc id="207771" url="https://ml.wikipedia.org/wiki?curid=207771" title="ടോമോഗ്രാഫി">
ടോമോഗ്രാഫി

തുളച്ചു കയറാൻ കഴിവുള്ള തരംഗങ്ങൾ ഉപയോഗിച്ച് പാളികൾ അല്ലെകിൽ ഖണ്ഡം തിരിച്ചു പ്രതിച്ഛായ ഉണ്ടാകുന്ന രീതി ആണ് ടോമോഗ്രാഫി. ഇങ്ങനെ പ്രതിച്ഛായ ഉണ്ടാകാൻ സഹായിക്കുന്ന ഉപകരണത്തെ ടോമോഗ്രാഫ് എന്നും, ആ പ്രതിച്ഛായയെ ടോമോഗ്രാം എന്നും വിളിക്കുന്നു.



</doc>
<doc id="207772" url="https://ml.wikipedia.org/wiki?curid=207772" title="ഡ്യൂൾ">
ഡ്യൂൾ

2011ലെ ദേശീയ ചലച്ചിത്രപുരസ്കാരത്തിൽ മികച്ച ചലച്ചിത്രത്തിനുള്ള പുരസ്കാരം നേടിയ ചിത്രമാണ് ഡ്യൂൾ(മറാത്തി: देऊळ). ഉമേഷ് വിനായക് കുൽക്കർണിയുടെ സംവിധാനത്തിൽ പ്രദർശനത്തിനെത്തിയ ഡ്യൂൾ മറാത്തി ചലച്ചിത്രമാണ് . അഭിജീത് ഘോലാപ് നിർമ്മിച്ച ഈ ചിത്രത്തിൽ ഗിരീഷ് കുൽക്കർണി, നാന പടേക്കർ, ദിലീപ് പ്രഭവാൾക്കർ, സൊണാലി കുൽക്കർണി എന്നിവർ പ്രധാനവേഷങ്ങൾ കൈകാര്യം ചെയ്തിരിക്കുന്നു. ഇന്ത്യയുടെ കൊച്ചു ഗ്രാമങ്ങളിൽ ആഗോളവത്കരണം മൂലം ഉണ്ടാവുന്ന മാറ്റങ്ങളും ഗ്രാമങ്ങളുടെ ദയനീയ സ്ഥിതിയും ഈ ചലച്ചിത്രം വരച്ചുകാട്ടുന്നു.

മികച്ച ചിത്രത്തിനുള്ള പുരസ്കാരത്തിനു പുറമെ മികച്ച നടൻ, മികച്ച സംഭാഷണം എന്നിവയ്‌ക്കുള്ള പുരസ്കാരങ്ങൾ ഈ ചിത്രത്തിലൂടെ ഗിരീഷ് കുൽക്കർണി നേടി.

മറാത്തി ചലച്ചിത്രരംഗത്ത് നസീറുദ്ദീൻ ഷാ അരങ്ങേറ്റം കുറിച്ച ചിത്രവും ഡ്യൂൾ ആണ്.


<references>


</doc>
<doc id="207784" url="https://ml.wikipedia.org/wiki?curid=207784" title="വാസ്കോ ഡ ഗാമാ പാലം">
വാസ്കോ ഡ ഗാമാ പാലം

യൂറോപ്പിലെ ഏറ്റവും നീളം കൂടിയ പാലമാണ് വാസ്കോ ഡ ഗാമാ പാലം. പോർച്ചുഗലിന്റെ തലസ്ഥാനമായ ലിസ്ബണിൽ ടാഗസ് നദിക്കു കുറുകെയാണ് പാലം നിർമ്മിച്ചിരിക്കുന്നത്. 420 മീറ്റർ ഉയരമുള്ള പാലത്തിനു 17.2 കിലോമീറ്റർ നീളമുണ്ട്. 1995-ൽ ആരംഭിച്ച നിർമ്മാണം 1998-ലാണ് പൂർത്തിയായത്. 1998 മാർച്ച് 29-ന് പാലം തുറന്നുകൊടുത്തു. വാസ്കോ ഡ ഗാമയുടെ ഇന്ത്യാ സന്ദർശനത്തിന്റെ 500 ആം വാർഷികത്തോടനുബന്ധിച്ചാണ് പാലം ഉദ്ഘാടനം ചെയ്തത്.

ആറു വരി പാത , വേഗത പരിതി ൧൨൦ കിമി / മണിക്കൂർ 



</doc>
<doc id="207788" url="https://ml.wikipedia.org/wiki?curid=207788" title="ഹമ്മിങ് ബേഡ്">
ഹമ്മിങ് ബേഡ്

ലോകത്തിലെ ഏറ്റവും ചെറിയ പക്ഷികളുടെ കുടുംബമാണ് ഹമ്മിങ് ബേഡ്. പക്ഷികളിൽ പിന്നോട്ടു പറക്കാൻ കഴിവുള്ള ഏക ഇനവും ഹമ്മിങ് ബേഡാണ്. 



</doc>
<doc id="207791" url="https://ml.wikipedia.org/wiki?curid=207791" title="ഗ്രസന സ്രാവ്">
ഗ്രസന സ്രാവ്

ചെറിയ ഒരിനം സ്രാവാണ് ഗൾപ്പർ സ്രാവ് . ചാരയോ തവിട്ടു കലർന്ന ചാരനിറത്തിലോ ഇവ കാണപ്പെടുന്നു. ആഴക്കടൽ മത്സ്യബന്ധനവും കുറഞ്ഞ പ്രജനനനിരക്കും മൂലം ഇവ വംശനാശഭീഷണി നേരിടുന്നുണ്ട്. ആൺസ്രാവിനു 60 - 80 സെന്റീമീറ്റർ നീളവും പെൺസ്രാവിനു 90 - 105 സെന്റീമീറ്റർ വരെ നീളവും വയ്ക്കുന്നു. ഒറ്റപ്രസവത്തിൽ ഒന്നോ രണ്ടോ കുഞ്ഞുങ്ങൾ മാത്രമാണ് ജനിക്കുന്നത്. 



</doc>
<doc id="207794" url="https://ml.wikipedia.org/wiki?curid=207794" title="റീഡ് സ്റ്റേൺബർഗ് കോശം">
റീഡ് സ്റ്റേൺബർഗ് കോശം

ഹോജ്കിൻ ലിംഫോമ ഉള്ളവരിൽ നിന്നെടുക്കുന്ന ബയോപ്സിയിൽ കാണപ്പെടുന്ന പ്രത്യേകതരം വലിയ കോശങ്ങളാണ് റീഡ് സ്റ്റേൺബെർഗ് കോശങ്ങൾ (Reed–Sternberg cells). ബി-ലിംഫോസൈറ്റുകളാണ് രൂപാന്തരം പ്രാപിച്ച് റീഡ് സ്റ്റേൺബർഗ് കോശങ്ങളായി മാറുന്നത്. എബ്സ്റ്റീൻ ബാർ വൈറസ് മൂലമുണ്ടാവുന്ന ലിംഫോമകളിലാണ് റീഡ് സ്റ്റേൺബർഗ് കോശങ്ങൾ പ്രധാനമായും കണ്ടുവരുന്നത്. ഡൊറോത്തി റീഡ് മെൻഡൻഹാൾ (1874–1964), കാൾ സ്റ്റേൺബർഗ് (1872–1935) എന്നീ ശാസ്ത്രജ്ഞരാണ് ഈ കോശത്തെ കണ്ടുപിടിച്ചത്. ഇവർ രണ്ടുപേരുടെയും പേരിലാണ് (റീഡ് & സ്റ്റേൺബർഗ്) കോശം അറിയപ്പെടുന്നതും.

റീഡ് സ്റ്റേൺബർഗ് കോശങ്ങൾക്ക് രണ്ടോ അതിലധികമോ ലോബുകളുള്ള കോശമർമ്മമാണുള്ളത്. സി.ഡി 30, സി.ഡി. 15 എന്നീ കോശ മാർക്കറുകൾ കാണപ്പെടും. സി.ഡി 20 ഉം, സി.ഡി 40 ഉം കാണപ്പെടുകയില്ല. ഹോജ്കിൻ ലിംഫോമ സ്ഥിതീകരിക്കാൻ ബയോപ്സിയിൽ ഈ കോശങ്ങൾ കാണപ്പെടേണ്ടത് അനിവാര്യമാണ്. റിയാക്ടീവ് കഴലവീക്കം ഉണ്ടാക്കുന്ന രോഗങ്ങളിലും റീഡ് സ്റ്റേൺബർഗ് കോശങ്ങൾ കാണപ്പെടാം. അതുകൊണ്ട് ഈ കോശങ്ങളുടെ സാന്നിധ്യം കൊണ്ടുമാത്രം ലിംഫോമ സ്ഥിതീകരിക്കാൻ കഴിയുന്നതല്ല.

ലാക്യുനാർ ഹിസ്റ്റിയോസൈറ്റുകൾ എന്ന തരം റീഡ് സ്റ്റേൺബർഗ് കോശങ്ങൾ നൊഡുലാർ സ്ക്ലീറോസിസ് എന്ന തരം ഹോജ്കിൻ ലിംഫോമയിൽ മാത്രം കാണപ്പെടുന്ന കോശങ്ങളാണ്.


</doc>
<doc id="207798" url="https://ml.wikipedia.org/wiki?curid=207798" title="കറുത്ത ചിറകൻ സ്രാവ്">
കറുത്ത ചിറകൻ സ്രാവ്

ചിറകുകളുടെ അഗ്രഭാഗം കറുപ്പുനിറത്തിലുള്ള ഒരിനം സ്രാവാണ് കറുത്ത ചിറകൻ സ്രാവ് . ഇടത്തരം വലിപ്പമുള്ള ഇവ ചാരയോ തവിട്ടോ നിറത്തിലാണ് കാണപ്പെടുന്നത്. തടിച്ച ചെറിയ തലയും ദീർഘവൃത്താകൃതിയുള്ള കണ്ണുകളുമാണ് ഇവയുടെ പ്രത്യേകത. 

മുതിർന്ന ആൺസ്രാവുകൾക്ക് 90 - 100 സെന്റീമീറ്റർ നീളവും പെൺസ്രാവിനു 200 സെന്റീമീറ്റർ വരെ നീളവും കാണുന്നു. പവിഴപ്പുറ്റുകൾക്കിടയിലും ആഴം കുറഞ്ഞ സമുദ്രഭാഗങ്ങളിലുമാണ് ഇവയെ സാധാരണ കാണപ്പെടുന്നത്. വേലിയേറ്റം, വേലിയിറക്കം എന്നിവ അനുസരിച്ച് ഇവ ദേശാടനം നടത്താറുണ്ട്. ചെറു മത്സ്യങ്ങളും കടൽജീവികളുമാണ് ഇവയുടെ ആഹാരം. ഒറ്റപ്രസവത്തിൽ രണ്ടു മുതൽ നാലു കുഞ്ഞുങ്ങൾ വരെ ജനിക്കുന്നു. 



</doc>
<doc id="207801" url="https://ml.wikipedia.org/wiki?curid=207801" title="സമ്മോമ വസ്തു">
സമ്മോമ വസ്തു

ശരീരകലകളിലെ കാൽസ്യത്തിന്റെ ഉരുണ്ട രൂപത്തിലുള്ള അടിഞ്ഞുകൂടലിനെയാണ് സമ്മോമ വസ്തുക്കൾ (ഇംഗ്ലീഷ്: Psammoma bodies) എന്ന് പറയുന്നത്. ഇവ മൈക്രോസ്കോപ്പിലൂടെയേ ദൃശ്യമാവൂ. ഗ്രീക്ക് ഭാഷയിലെ 'മണൽ' എന്നർഥം വരുന്ന 'സമ്മോസ്' എന്ന വാക്കിൽ നിന്നാണ് ഈ പേരിന്റെ ഉദ്ഭവം. സമ്മോമ വസ്തുക്കൾ മുലഞെട്ടിന്റെ ആകാരത്തിലുള്ളവയാണ്. കോശങ്ങൾക്ക് കേടുപാടുകൾ സംഭവിക്കുമ്പോഴോ, അർബുദം ബാധിക്കുമ്പോഴോ ആണ് സാധാരണഗതിയിൽ സമ്മോമ വസ്തുക്കൾ ബയോപ്സിയിൽ ദൃശ്യമാവുക.

താഴെപ്പറയുന്ന രോഗങ്ങളിൽ സമ്മോമ വസ്തുക്കൾ സൂക്ഷ്മദർശിനിയിലൂടെ ദൃശ്യമാകും :



</doc>
<doc id="207805" url="https://ml.wikipedia.org/wiki?curid=207805" title="മൈക്രോസോഫ്റ്റ് എക്സെൽ">
മൈക്രോസോഫ്റ്റ് എക്സെൽ

മൈക്രോസോഫ്റ്റ് പുറത്തിറക്കിയ ഒരു സ്പ്രെഡ്ഷീറ്റ് ആപ്ലിക്കേഷനാണ് മൈക്രോസോഫ്റ്റ് എക്സെൽ. മൈക്രോസോഫ്റ്റ് ഓഫീസ് ശ്രേണിയിലാണ് ഇത് ഉൾപ്പെടുന്നത്. ഈ സോഫ്റ്റ്വെയറിന്റെ ഏറ്റവും പുതിയ പതിപ്പായ "2013 ബീറ്റ"യുടെ പ്രിവ്യൂ വേർഷൻ 2012 ജൂലൈയിൽ അവർ പുറത്തിറക്കി. വിൻഡോസ് ഓപ്പറേറ്റിങ് സിസ്റ്റത്തിലും, ആപ്പിളിന്റെ മാക് ഒ.എസിലും പ്രവർത്തിക്കുന്ന സോഫ്റ്റ്‌വേർ പതിപ്പുകൾ മൈക്രോസോഫ്റ്റ് പുറത്തിറക്കിയിട്ടുണ്ട്. ഓപ്പൺ സോഴ്സ് സ്പ്രെഡ്ഷീറ്റ് സോഫ്റ്റ്‌വെയറായ ഓപ്പൺ ഓഫീസ് കാൽക് ആണ് എക്സെലിന്റെ പ്രമുഖ എതിരാളി.


</doc>
<doc id="207810" url="https://ml.wikipedia.org/wiki?curid=207810" title="ഡയറക്ടർ ബോർഡ്">
ഡയറക്ടർ ബോർഡ്

ഒരു ജോയിന്റ് സ്റ്റോക്ക് കമ്പനിയുടെ നിയന്ത്രണവും ദൈനംദിന ഭരണവും ഫലപ്രദമായി നിർവഹിക്കുന്നതിനു വേണ്ടി, ഓഹരി ഉടമകൾ തെരഞ്ഞെടുക്കുന്ന ഭരണസമിതിയാണ് ഡയറക്ടർ ബോർഡ്.

ജോയിന്റ് സ്റ്റോക്ക് കമ്പനിയുടെ യഥാർഥ അവകാശികൾ ഓഹരി ഉടമകളാണ്. ഒരു കമ്പനിയിൽ നാടിന്റെ വിവിധ ഭാഗങ്ങളിലുള്ള അസംഖ്യം ഓഹരി ഉടമകളുണ്ടാവും. ഇവർ മറ്റു തൊഴിലുകളിൽ ഏർപ്പെട്ടിരിക്കുന്നവരുമായിരിക്കും. അതുകൊണ്ടുതന്നെ അവർക്ക് കമ്പനിയുടെ ഭരണം നേരിട്ട് വിർവഹിക്കുവാൻ സാധ്യമല്ല. കമ്പനിയുടെ ഉടമാവകാശവും ഭരണ നിർവഹണവും വിഭജിക്കുക എന്നതാണ് ഇതിനുള്ള പരിഹാരം. ആധുനിക മുതലാളിത്തത്തിന്റെ ഏറ്റവും വലിയ സവിശേഷതയാണ് ഉടമസ്ഥാവകാശവും മാനേജ്മെന്റും തമ്മിലുള്ള വിഭജനം. ഓഹരി ഉടമകൾ ചേർന്ന് തെരഞ്ഞെടുക്കുന്ന ഡയറക്ടർ ബോർഡിന് അവർ കമ്പനിയുടെ ഭരണവും നിയന്ത്രണവും സംബന്ധിച്ച അധികാരങ്ങൾ നിയമപ്രകാരം കൈമാറുകയാണ് ചെയ്യുന്നത്. കമ്പനിയുടെ കൂട്ടുയാദാസ്ത്, കൂട്ടു നിബന്ധനങ്ങൾ, ഓഹരി ഉടമകളുടെ പൊതുയോഗ തീരുമാനങ്ങൾ എന്നിവയ്ക്ക് വിധേയമായിട്ടാണ് ഡയറക്ടർ ബോർഡ് പ്രവർത്തിക്കുന്നത്.

ഡയറക്ടർ, ഓഹരി ഉടമകളുടെ പ്രതിനിധിയാണ്. ഡയറക്ടർ എന്ന സംജ്ഞയ്ക്ക് കമ്പനി നിയമം വ്യക്തമായ ഒരു നിർവചനം നൽകുന്നില്ല. ഡയറക്ടരുടെ പദവി വഹിക്കുന്ന ഒരാളെ, അയാൾ ഏതു പേരിലറിയപ്പെട്ടാലും ശരി ഡയറക്ടർ എന്നു കമ്പനി നിയമം വിശേഷിപ്പിക്കുന്നു. കമ്പനിയുടെ പ്രവർത്തനങ്ങളെ സംവിധാനം ചെയ്യുന്ന അഥവാ കമ്പനിയുടെ ലക്ഷ്യങ്ങൾ സാക്ഷാത്കരിക്കാൻ വേണ്ട പ്രവർത്തനങ്ങൾക്കു നേതൃത്വം നൽകുന്ന വ്യക്തി എന്നതാണ് ഡയറക്ടർ എന്ന പദം കൊണ്ടർഥമാക്കുന്നത്. വ്യക്തികൾക്കു മാത്രമേ ഡയറക്ടർ ആകാൻ അവകാശമുള്ളൂ. കമ്പനി നിയമമനുസരിച്ച് പൊതു കമ്പനികൾക്ക് ഏറ്റവും കുറഞ്ഞത് മൂന്നും മറ്റുള്ളവയ്ക്ക് രണ്ടും ഡയറക്ടറന്മാർ ഉണ്ടായിരിക്കേണ്ടതാണ്. ഡയറക്ടർമാരുടെ സമിതി "ഡയറക്ടർ ബോർഡ്" എന്നോ "ബോർഡ്" എന്നു മാത്രമോ അറിയപ്പെടുന്നു. കമ്പനിയുടെ ദൈനംദിന ഭരണത്തിനു മേൽനോട്ടം വഹിക്കുന്നതിനുവേണ്ടി ഡയറക്ടർബോർഡ് സ്വന്തം നിർവഹണാധികാരങ്ങളിൽ ചിലത് നൽകി മുഖ്യനിർവാഹകൻ (Chief Executive) എന്ന ഉദ്യോഗസ്ഥനെ നിയമിക്കുന്നു. കമ്പനിയിലെ ഉദ്യോഗസ്ഥൻമാരുടെ ശ്രേണി, ഈ ഉദ്യോഗസ്ഥന്റെ കീഴിലാണ് പ്രവർത്തിക്കുന്നത്. ഇന്ത്യൻ കമ്പനി നിയമമനുസരിച്ച്, ചീഫ് എക്സിക്യൂട്ടീവ് അറിയപ്പെടുന്നത് മാനേജിങ് ഡയറക്ടർ, മാനേജർ, സെക്രട്ടറി ആൻഡ് ട്രഷറർ തുടങ്ങിയ ഏതെങ്കിലുമൊരു സ്ഥാനപ്പേരിലായിരിക്കും.

ഡയറക്ടർമാർ കമ്പനിയുടെ പ്രതിനിധികൾ എന്നതിനു പുറമേ, കമ്പനിയുടെ സമ്പത്ത് നിയമാനുസൃതം സൂക്ഷിക്കാൻ ഉത്തരവാദപ്പെട്ട ട്രസ്റ്റികളും കൂടിയാണ്. എന്നാൽ ഡയറക്ടർക്ക് കമ്പനിയുടെ സ്വത്തിൽ നിയമപരമായ ഉടമവസ്ഥാവകാശം ഉണ്ടായിരിക്കുന്നതല്ല. കമ്പനിയുടെ സ്വത്ത് ദുർവിനിയോഗം ചെയ്താൽ ട്രസ്റ്റിയെ ശിക്ഷിക്കാവുന്നതാണ്.

കമ്പനിയുടെ ആദ്യഡയറക്ടർമാരുടെ പേരുകൾ കൂട്ടുനിബന്ധനകളിൽ തന്നെ എഴുതിച്ചേർക്കുകയാണ് പതിവ്. അല്ലാത്ത പക്ഷം കമ്പനി പൊതുയോഗത്തിൽ വച്ച് ഡയറക്ടർമാരെ തെരഞ്ഞെടുക്കുന്നതു വരെ മെമ്മോറാണ്ടത്തിൽ ഒപ്പുവച്ച അംഗങ്ങളെ ഡയറക്ടർമാരായി കണക്കാക്കാവുന്നതാണ്. ഡയറക്ടറായി നിയമിക്കപ്പെടുന്നയാൾ ഓഹരി ഉടമയായിരിക്കണമെന്ന് നിയമം അനുശാസിക്കുന്നില്ല. എന്നാൽ കമ്പനിയുടെ നിയമാവലിയിൽ അത്തരമൊരു വ്യവസ്ഥയുണ്ടാകുന്നതിനെ നിയമം തടയുന്നില്ല. ഡയറക്ടറായി നിയമിക്കപ്പെടുന്നയാളിന് കുറഞ്ഞത് ഇത്ര ഓഹരികൾ ഉണ്ടായിരിക്കണമെന്ന് വ്യവസ്ഥ ഉണ്ടാക്കാവുന്നതാണ്. എന്തെല്ലാം കാര്യങ്ങളാണ്, ഒരാളെ ഡയറക്ടർ സ്ഥാനത്തിന് അയോഗ്യനാക്കുന്നതെന്ന് പറയുകയാണ് കമ്പനി നിയമം ചെയ്തിരിക്കുന്നത്. ഈ അയോഗ്യതകൾ താഴെപ്പറയുന്നു.

അതുപോലെതന്നെ ഡയറക്ടർ പദവിക്ക് ഒട്ടേറെ നിയന്ത്രണങ്ങളുമുണ്ട്. ഡയറക്ടർ സ്ഥാനം നഷ്ടപ്പെടാനിടയാക്കുന്ന സാഹചര്യങ്ങൾ ഇവയാണ്.
ഡയറക്ടർമാർക്കുള്ള പ്രതിഫലം നിശ്ചയിക്കുന്നത് പ്രധാനമായും രണ്ടു രീതികളിലൂടെയാണ്. 
ഒരു സാമ്പത്തിക വർഷത്തിൽ കമ്പനിയുടെ അറ്റാദായത്തിൽ 11. ശ.മാ.ത്തിൽ കൂടുതൽ പ്രതിഫലമായി ഡയറക്ടർക്കോ, മാനേജിംഗ് ഡയറക്ടർക്കോ മാനേജർക്കോ സെക്രട്ടറി ആൻഡ് ട്രഷറർക്കോ നൽകുവാൻ പാടില്ലെന്ന് കമ്പനി നിയമം അനുശാസിക്കുന്നുണ്ട്. പ്രതിഫലത്തെ സംബന്ധിച്ച ഈ വ്യവസ്ഥകൾ സ്വകാര്യകമ്പനികൾക്ക് ബാധകമല്ല.

ഡയറക്ടർമാരിൽ നിന്നും തെരഞ്ഞെടുക്കപ്പെട്ട, കമ്പനി ഭരണത്തിനായി മുഴുവൻ സമയവും പ്രവർത്തിക്കുന്ന ഡയറക്ടറെയാണ് മാനേജിങ് ഡയറക്ടർ എന്നു പറയുന്നത്. പുതിയൊരു കമ്പനി രൂപീകരിച്ച് മൂന്നു മാസങ്ങൾക്കുശേഷം കേന്ദ്രഗവൺമെന്റിന്റെ അനുമതിയോടെ മാനേജിങ് ഡയറക്ടറെ നിയമിക്കാവുന്നതാണ്. മാനേജിങ് ഡയറക്ടർ, മുഴുവൻ സമയ ഡയറക്ടർ തുടങ്ങിയവരുടെ നിയമനം-പുനർനിയമനം എന്നിവയ്ക്ക് കേന്ദ്രഗവൺമെന്റിന്റെ അനുമതി ആവശ്യമാണ്. ഒരു മാനേജിങ് ഡയറക്ടറുടെ കാലാവധി തുടർച്ചയായി അഞ്ചുകൊല്ലത്തിൽ കവിയാൻ പാടില്ല. അഞ്ചുകൊല്ലം കഴിഞ്ഞാൽ, അതേ കാലയളവിലേക്ക് വീണ്ടും നിയമിക്കാവുന്നതാണ്. ഒരേ സമയം രണ്ടിൽ കൂടുതൽ കമ്പനികളിൽ ഒരാൾ മാനേജിങ് ഡയറക്ടറായിരിക്കുവാൻ പാടില്ല.

കമ്പനി ഭരണത്തിനുള്ള ഏറെക്കുറെ പൂർണമായ അധികാരം ബോർഡിൽ നിക്ഷിപ്തമാണ്. കമ്പനി നിയമമോ ഓഹരി ഉടമകളുടെ പൊതുയോഗത്തിൽ തീരുമാനിക്കേണ്ടവയെന്ന് പ്രത്യേകം അനുശാസിക്കുന്ന കാര്യങ്ങളോ ഒഴിച്ച് മറ്റെല്ലാ പ്രവൃത്തികളും ഡയറക്ടർ ബോർഡിന്റെ അധികാരപരിധിയിൽപ്പെടുന്നു. ഡയറക്ടർ ബോർഡിന്റെ നിയമാനുസൃതമായ അധികാരവിനിയോഗത്തിൽ ഇടപെടാനോ ബോർഡിന്റെ തീരുമാനങ്ങൾ ഭേദഗതി ചെയ്യാനോ റദ്ദാക്കാനോ ഉടമകൾക്കവകാശമില്ല. കമ്പനി നിയമവും കൂട്ടുനിബന്ധനകളും ഡയറക്ടർ ബോർഡിനു നൽകുന്ന അധികാരങ്ങളെ മറികടക്കണമെങ്കിൽ കൂട്ടു നിബന്ധനകൾ ഭേദഗതി ചെയ്യേണ്ടതാവശ്യമാണ്. സാധാരണ അവസരങ്ങളിൽ ഡയറക്ടർമാരുടെ അധികാര വിനിയോഗം ചോദ്യം ചെയ്യപ്പെടാവുന്നതല്ല.

കമ്പനിയുടെ മിക്ക സാമ്പത്തികാധികാരങ്ങളും ഡയറക്ടർ ബോർഡിൽ നിക്ഷിപ്തമാണ്. ഓഹരികൾ പുറപ്പെടുവിക്കാനും മുഴുവൻ ഓഹരിത്തുകയും അടച്ചുതീർത്തിട്ടില്ലാത്ത ഓഹരിക്കാരോട് ദ്രവ്യാപേക്ഷ നടത്തുവാനുമുള്ള അധികാരം ഡയറക്ടർ ബോർഡിനുണ്ട്. ഓഹരി ഉടമകളുടെ സമ്മതത്തോടെ കമ്പനിക്കുവേണ്ടി കടപ്പത്രങ്ങൾ പുറപ്പെടുവിക്കാൻ ഡയറക്ടർ ബോർഡിന് അധികാരമുണ്ട്. ബാങ്കുകളിൽ നിന്നും മറ്റു ധനകാര്യസ്ഥാപനങ്ങളിൽ നിന്നും വായ്പ വാങ്ങുന്നതിന് ബോർഡിന് അധികാരമുണ്ട്. എന്നാൽ കമ്പനിയുടെ ഭൂരിഭാഗം ആസ്തികളെ ബാദ്ധ്യതപ്പെടുത്തികൊണ്ടുള്ള ദീർഘകാല വായ്പകൾ വാങ്ങുമ്പോൾ, ഓഹരി ഉടമകളുടെ അനുവാദം വാങ്ങേണ്ടതാണ്. കടപ്പത്രങ്ങളിൽ കൂടിയല്ലാതെ വായ്പകൾ വാങ്ങാനുള്ള അധികാരം ഡയറക്ടർ ബോർഡിന്റെ ഒരു പ്രമേയത്തിലൂടെ ബോർഡ് നിയമിക്കുന്ന ഒരു സമിതിക്കോ മാനേജിങ് ഡയറക്ടർക്കോ മറ്റു പ്രധാന ഉദ്യോഗസ്ഥന്മാർക്കോ നൽകാവുന്നതാണ്. വാങ്ങാവുന്ന പരമാവധി വായ്പ എത്രയെന്നു തീരുമാനിക്കേണ്ടതും ബോർഡ് തന്നെയാണ്.

കമ്പനിയുടെ ധനം എങ്ങനെ വിനിയോഗിക്കണമെന്നും മിച്ചധനം എവിടെ നിക്ഷേപിക്കണമെന്നും തീരുമാനിക്കാനുള്ള അധികാരം ബോർഡിൽ നിക്ഷിപ്തമാണ്. വായ്പകൾ നൽകുക കമ്പനിയുടെ കരാറുകൾ നൽകുക, അനുയോജ്യനെന്ന് തോന്നുന്ന ഒരാളെ മാനേജിങ് ഡയറക്ടർ അഥവാ മറ്റു പ്രധാന പദവികളിൽ നിയമിക്കുക, കമ്പനിയുടെ വരവുചെലവു കണക്കുകൾ പരിശോധിക്കാൻ ഓഡിറ്റർമാരെ നിയമിക്കുക തുടങ്ങിയവയൊക്കെ ഡയറക്ടർ ബോർഡിൽ നിക്ഷിപ്തമായ അധികാരങ്ങളാണ്. എന്നാൽ ഓഹരിമൂലധനം വർധിപ്പിക്കുക, നിയമാവലിയിലെ വ്യവസ്ഥകൾ ഭേദഗതി ചെയ്യുക, ഒരു ഡയറക്ടറെ മാറ്റുകയും മറ്റൊരാളെ തൽസ്ഥാനത്ത് നിയമിക്കുകയും ചെയ്യുക തുടങ്ങിയ കാര്യങ്ങൾ നിർവഹിക്കുന്നതിന് ഓഹരി ഉടമകളുടെ മുൻകൂട്ടിയുള്ള അനുവാദം ആവശ്യമാണ്. 

കമ്പനിയുടെ ഭരണം നിയമവ്യവസ്ഥൾക്കനുസൃതമായി നിർവഹിക്കുക എന്നതാണ് ഡയറക്ടർ ബോർഡിന്റെ പ്രാഥമികധർമം. കമ്പനി പ്രവർത്തനങ്ങൾക്ക് മേൽനോട്ടം വഹിക്കുക, ഉദ്യോഗസ്ഥരുടെ പ്രവർത്തനങ്ങളെ നിയന്ത്രിക്കുകയും ആവശ്യമായ മാർഗനിർദ്ദേശങ്ങൾ നൽകുകയും ചെയ്യുക തുടങ്ങിയവയാണ് ബോർഡിന്റെ മുഖ്യധർമങ്ങൾ. ഡയറക്ടർ ബോർഡ് സംയുക്തമായി നിർവഹിക്കേണ്ട ധർമങ്ങൾ താഴെ പറയുന്നവയാണ്.

ഡയറക്ടർ ബോർഡും കമ്പനിയും തമ്മിലുള്ള ബന്ധം വളരെയധികം വിവാദങ്ങൾക്കു കാരണമായിട്ടുണ്ട്. ഓഹരിഉടമകൾ തെരഞ്ഞെടുക്കുന്ന ആളുകളായതിനാൽ, ഡയറക്ടർമാർ അംഗങ്ങളുടെ പ്രതിനിധികളാണെന്ന് വാദിക്കുന്നവരുണ്ട്. ഇതനുസരിച്ച് ഓഹരി ഉടമകൾക്കു വേണ്ടി അവരുടെ താത്പര്യങ്ങൾക്കു കോട്ടം സംഭവിക്കാത്ത തരത്തിൽ പ്രവർത്തിക്കാൻ ഡയറക്ടർമാർക്ക് ബാദ്ധ്യതയുണ്ട്. ഡയറക്ടർ ബോർഡിൽ നിക്ഷിപ്തമായ അധികാരങ്ങൾ വിശ്വസ്തതയോടെയും ആത്മാർഥതയോടെയും വിനിയോഗിച്ചില്ലെങ്കിൽ, കമ്പനിയുടെ പുരോഗതിയെത്തന്നെയായിരിക്കും അത് ബാധിക്കുക. അതുകൊണ്ടാണ് അധികാരങ്ങൾ വിശ്വസ്തതയോടും കമ്പനിയുടെ പുരോഗതിക്കു വേണ്ടിയും മാത്രം പ്രയോഗിക്കേണ്ടതാണെന്ന് കമ്പനി നിയമം അനുശാസിക്കുന്നത്. ഈ നിയമങ്ങൾ ലംഘിക്കുകയും കമ്പനിയുടെ വളർച്ചയ്ക്ക് കോട്ടം വരുത്തുകയും ചെയ്യുന്ന ഡയറക്ടർമാരെ കർശനമായി ശിക്ഷിക്കാനുള്ള വ്യവസ്ഥകൾ കമ്പനി നിയമത്തിൽ ആവിഷ്ക്കരിച്ചിട്ടുണ്ട്.

സ്വകാര്യമേഖലയിലും പൊതുമേഖലയിലുമുള്ള കമ്പനികൾക്കു പുറമേ സഹകരണ സംഘങ്ങൾ, സഹകരണ ബാങ്കുകൾ, മറ്റു ബാങ്കുകൾ, പൊതുമേഖലാസ്ഥാപനങ്ങൾ, സ്റ്റാറ്റ്യൂട്ടറി കോർപ്പറേഷനുകൾ എന്നിവയുടെ ഭരണച്ചുമതല നിർവഹിക്കുന്ന സമിതിയേയും ഡയറക്ടർ ബോർഡ് എന്നാണ് പറയുന്നത്. സഹകരണ സ്ഥാപനങ്ങളിൽ ഓഹരിയുടമകളുടെ പൊതുയോഗങ്ങളാണ് ഡയറക്ടർമാരെ തെരഞ്ഞെടുക്കുന്നത്. ബാങ്കുകളുടെ ഡയറക്ടർമാരുടെ നിയമനത്തിൽ ഓഹരിയുടമകൾക്കു പുറമേ റിസർവ് ബാങ്കിനും അധികാരമുണ്ട് .പൊതുമേഖലാ സ്ഥാപനങ്ങളുടേയും കോർപ്പറേഷനുകളുടേയും ഡയറക്ടർമാരെ നിയമിക്കുന്നത് കേന്ദ്ര-സംസ്ഥാന സർക്കാരുകളാണ്. ജോയിന്റ് സ്റ്റോക്ക് കമ്പനികളുടെ കാര്യത്തിലെന്നപോലെ, ഡയക്ടർ ബോർഡിൽ നിയമാനുസൃതം നിക്ഷിപ്തമായ അധികാരങ്ങളും ചുമതലകളും വിനിയോഗിക്കുകയെന്നതാണ് ഇത്തരം സ്ഥാപനങ്ങളുടെ ഡയറക്ടർമാരുടെയും ജോലി. 



</doc>
<doc id="207823" url="https://ml.wikipedia.org/wiki?curid=207823" title="ലെ മെറിഡിയൻ">
ലെ മെറിഡിയൻ

ഒരു അന്താരാഷ്ട്ര ഹോട്ടൽ ശൃംഖലയാണ് ലെ മെറിഡിയൻ. സ്റ്റാർവുഡ് ഹോട്ടൽസ് ആൻഡ് റിസോർട്ട്സ് വേൾഡ്‌വൈഡ് ആണ് ഈ ഹോട്ടൽ ശൃംഖലയുടെ ഉടമസ്ഥർ. അൻപതിലേറെ രാജ്യങ്ങളിലായി 120 ലധികം ഹോട്ടലുകൾ ശൃംഖലയിലുണ്ട്. കേരളത്തിൽ ലെ മെറിഡിയന്റെ ഒരു ഹോട്ടലുള്ളത് കൊച്ചിയിലാണ്.

2012 മദ്ധ്യത്തിൽ കേരളത്തിലെമ്പാടും ഭക്ഷ്യസുരക്ഷാ വകുപ്പ് നടത്തിയ തിരച്ചിലുകൾക്കിടയിൽ കൊച്ചി ലെ മെറിഡിയനിൽ നിന്നും പഴകിയ ഭക്ഷണം കണ്ടെടുത്തിരുന്നു.



</doc>
<doc id="207831" url="https://ml.wikipedia.org/wiki?curid=207831" title="സയ്യിദ് എം. പി. മുത്തുകോയ തങ്ങൾ പൊന്നാനി">
സയ്യിദ് എം. പി. മുത്തുകോയ തങ്ങൾ പൊന്നാനി

ഇപ്പോള് പൊന്നാനിയുടെ ഖാസിയും മഖ്ദൂമും വലിയ ജുമാഅത്തു പള്ളി പ്രസിഡന്റ്..

1954 നവംബര് 12 പൊന്നാനി വലിയ ജുമാഅത്തു പള്ളിക്ക് സമീപം മഖ്ദൂം പുതിയകം തറവാട്ടില് ജനനം. പിതാവ് പൊന്നാനിയുടെ MLA യും പഞ്ചായത്ത് പ്രസിഡന്റ്മായിരുന്ന വി. പി. സി. തങ്ങൾ... മാതാവ് കുഞ്ഞിബീവി ഷെരിഫ. പൊന്നാനി എം. ഐ. യു. പി. സ്കൂള്, എം. ഐ. ഹൈസ്കൂള്, പൊന്നാനി വലിയ പള്ളി ദറസ് തുടങ്ങിയവയില് പഠനം. സ്പെഷ്യല് വില്ലേജ് ഓഫീസര് ആയി സര്കാര് നിന്ന് 2010 ല് മാര്ച്ചില് സര്വീസില് വിരമിച്ചു. 2007 റംസാന് 20 മുതൽ പൊന്നാനിയുടെ നല്ല്പതാമത്തെ മഖ്ദൂമായി സേവനം അനുഷ്ടിക്കുന്നു.മഊനത്തുൽ ഇസ്ലാം സഭ ഖജൻജി, തോട്ടുങ്ങള് ജുമാ മസ്ജിദ്, അവറാന് ജുമാ മസ്ജിദ് തുടങ്ങിയ മഹല്ലുകളുടെ പ്രസിഡന്റ് പദവിയും നിരവധി മഹല്ല് ഖാളി സ്ഥാനം വഹിക്കുന്നു.
ഫോൺ:9847766900 
ഭാര്യ:സയ്യിദത്ത് ഖമറുന്നിസാബി
സയ്യിദ് മുഹമ്മദ്‌ യാസിർ തങ്ങൾ,
സയ്യിദ് മുനവ്വർ തങ്ങൾ,
സയ്യിദ് ജാബിർ തങ്ങൾ,
സയ്യിദ് ജൗഹർ തങ്ങൾ,
സയ്യിദ് ബിഷിർ തങ്ങൾ,
സയ്യിദ് അനീർ തങ്ങൾ,

</doc>
<doc id="207841" url="https://ml.wikipedia.org/wiki?curid=207841" title="ഹൊവെൽ ജോളി വസ്തു">
ഹൊവെൽ ജോളി വസ്തു

രക്തചംക്രമണവ്യൂഹത്തിലുള്ള അരുണരക്താണുക്കളിലെ ക്ഷാരാഭിമുഖ്യമുള്ള കോശമർമ്മങ്ങളുടെ അവശിഷ്ടങ്ങളാണ് ഹൊവെൽ ജോളി വസ്തുക്കൾ (ഇംഗ്ലീഷ്: Howell-Jolly bodies). വളർച്ച പൂർത്തിയായ അരുണരക്താണുക്കൾ മജ്ജ വിടുമ്പോൾ കോശമർമ്മങ്ങളുടെ അവശിഷ്ടങ്ങൾ അവയിൽ നിന്ന് മാറ്റപ്പെടുന്നു. എന്നാൽ ചുരുക്കം ചില കോശങ്ങളിൽ ഈ പ്രക്രിയ നടക്കാതിരിക്കുകയും, കോശമർമ്മത്തിന്റെ അവശിഷ്ടങ്ങൾ നിലനിൽക്കുകയും ചെയ്യും. ഇവയാണ് രക്തചംക്രമണവ്യൂഹത്തിലെത്തിയ ശേഷം ഹൊവെൽ ജോളി വസ്തുക്കളായി മാറുന്നത്. 

വില്യം ഹെൻറി ഹൊവെൽ, ജെസ്റ്റിൻ മേരി ജോളി (ഹൊവെൽ & ജോളി) എന്നീ രണ്ട് ശാസ്ത്രജ്ഞരുടെ പേരിലാണ് ഈ വസ്തു അറിയപ്പെടുന്നത്.

ഹെമറ്റോക്സിലിൻ-ഇയോസിൻ വർണ്ണങ്ങളിൽ സൂക്ഷ്മദർശിനിയിലൂടെ ഇവ വയലറ്റ് നിറത്തിൽ കാണപ്പെടും. സാധാരണ ഗതിയിൽ ഇവ പ്ലീഹയിൽ വച്ച് നശിക്കേണ്ടതാണെകിലും അസ്പീനിയ, ഹൈപ്പോസ്പീനിയ എന്നീ അവസ്ഥകൾ ഉള്ളവരിൽ ഇവ ചംക്രമണവ്യൂഹത്തിൽ കാണപ്പെടും. കൂടാതെ, അരിവാൾ കോശ വിളർച്ച പോലുള്ള അസുഖം ബാധിച്ചവരിൽ പ്ലീഹ താനെ നശിക്കപ്പെടും. ഇത്തരക്കാരുടെ രക്തകോശങ്ങളിലും ഹൊവെൽ ജോളി വസ്തുക്കൾ കാണപ്പെടും. ഹോജ്കിൻ ലിംഫോമയ്ക്ക് റേഡിയേഷൻ ചികിത്സ എടുത്തവരിലും, പലതരം വിളർച്ച ഉള്ളവരിലും (ഹീമോലിറ്റിക് വിളർച്ച, മെഗലോബ്ലാസ്റ്റിക് വിളർച്ച) ഈ വസ്തുക്കൾ അരുണകോശങ്ങളിൽ കാണപ്പെടാറുണ്ട്.

ബ്രൗൺ, ശരീരകലാശാസ്ത്രം


</doc>
<doc id="207846" url="https://ml.wikipedia.org/wiki?curid=207846" title="കൊക്കപ്പുഴു">
കൊക്കപ്പുഴു

സാധാരണ മൃഗങ്ങളുടെ വയറ്റിലുണ്ടാകുന്ന ഒരുതരം കൃമിയാണ് കൊക്കപ്പുഴു (Hookworm). സാധാരണ ഇവ പട്ടി, പൂച്ച.. തുടങ്ങി മനുഷ്യനിൽ വരെ കാണാവുന്ന ഒരു പരാന്ന ഭോജിയാണിത്. കൊക്കപ്പുഴുവിന്റെ മുട്ടകൾ സാധാരണ വിസർജ്യത്തിലൂടെയാണു മണ്ണിലെത്തുന്നത്. ചെരിപ്പിടാതെ മണ്ണിലൂടെ നടക്കുന്ന കുട്ടികളിൽ ഇവയുടെ ലാർവകൾ കാലിലൂടെ കയറുന്നു.രക്ത പ്രവാഹത്തിലൂടെ ശ്വാസകോശത്തിലെത്തുന്ന കൊക്കപ്പുഴു ചുമ, ശ്വാസതടസം, ചെറിയതോതിലുള്ള പനി ഇവയ്ക്കു കാരണമാകുന്നു. ഇവ ചെറുകുടലിൽ പറ്റിപ്പിടിച്ചാണു പൂർണ വളർച്ച പ്രാപിക്കുന്നത്. കൊക്കപ്പുഴു വിശപ്പില്ലായ്മ, അതിസാരം എന്നിവയ്ക്കു കാരണമാകുന്നു, വിളർച്ച, മലത്തിൽകൂടി രക്തം നഷ്ടപ്പെടൽ എന്നീ പ്രശ്നങ്ങൾക്കും കരണമാകാറുണ്ട്.


</doc>
<doc id="207854" url="https://ml.wikipedia.org/wiki?curid=207854" title="എൻ.എസ്. രാമസ്വാമി">
എൻ.എസ്. രാമസ്വാമി

പ്രമുഖ മാനേജ്മെന്റ് വിദഗ്ദ്ധനും എൻജിനീയറിങ്, ആയുർവേദം, പരിസ്ഥിതി, വിദ്യാഭ്യാസം, ടൂറിസം, ആരോഗ്യം തുടങ്ങി വ്യത്യസ്തമേഖലകളിൽ വ്യക്തിമുദ്ര പതിപ്പിച്ചയാളുമാണ് എൻ.എസ്. രാമസ്വാമി (2 മാർച്ച് 1926 - 17 സെപ്റ്റംബർ 2012). പത്മഭൂഷൺ പുരസ്കാരം നേടിയിട്ടുണ്ട്. മൃഗങ്ങളെയും മനുഷ്യനെയും സമഭാവനയോടെ സ്‌നേഹിക്കണമെന്ന സിദ്ധാന്തത്തിലൂന്നി പ്രവർത്തിക്കുന്ന 'കാർട്മാൻ' എന്ന സന്നദ്ധസംഘടനയുടെ സ്ഥാപകനും ഡയറക്ടറുമാണ് രാമസ്വാമി. 'സെന്റർ ഫോർ ആക്ഷൻ റിസർച്ച് ആൻഡ് ടെക്‌നോളജി ഫോർ മാൻ ആനിമൽ ആൻഡ് നേച്ചർ എന്നതിന്റെ ചുരുക്കപ്പേരാണ് 'കാർട്മാൻ'.

കേരള പോലീസിൽ ഐ.ജി.യായിരുന്ന എൻ. ആർ. ശ്രീനിവാസ അയ്യരുടെയും ലക്ഷ്മിയുടെയും മകനായി 1926 മാർച്ച് രണ്ടിന് തൃശ്ശൂരിലായിരുന്നു ജനനം. ആറാം ക്ലാസ് വരെ രാമസ്വാമിയുടെ പഠനം തൃശ്ശൂരിലെ വിവിധ സ്‌കൂളുകളിലായിരുന്നു. തൃശ്ശൂരിലെ ഹൈസ്‌കൂൾ വിദ്യാഭ്യാസത്തിനു ശേഷം എറണാകുളത്ത് ഇന്റർമീഡിയറ്റും മഹാരാജാസ് കോളേജിൽ നിന്ന് ബി.എസ്‌സി ബിരുദവും നേടി. 1946-ൽ ചെന്നൈ ഗിണ്ടി എൻജിനീയറിങ് കോളേജിൽ നിന്ന് എൻജിനീയറിങ് ബിരുദം കരസ്ഥമാക്കി. തുടർന്ന് യു.കെ., യു.എസ്.എ. തുടങ്ങിയ വിദേശരാജ്യങ്ങളിൽ ഉപരി പഠനം നടത്തി.
മുംബൈയിൽ ടാറ്റാ, വോൾട്ടാസ്, എ.സി.സി. തുടങ്ങിയ സ്ഥാപനങ്ങളിൽ കൺസൾട്ടന്റായി ഔദ്യോഗിക ജീവിതം ആരംഭിച്ചു. 1972-ൽ ബാംഗ്ലൂരിൽ ഇന്ത്യൻ ഇൻസ്റ്റിറ്റിയൂട്ട് ഓഫ് മാനേജ്‌മെന്റ് സ്ഥാപക ഡയറക്ടറായി. പതിന്നാലു വർഷം ആ സ്ഥാനത്ത് തുടർന്നു. മുംബൈ നാഷണൽ ഇൻസ്റ്റിറ്റിയൂട്ട് ഓഫ് എൻജിനീയറിങ് (എൻ.ഐ.ടി.ഐ.ഇ.) ഡയറക്ടർ, മുംബൈ ജെ.ബി. ഇൻസ്റ്റിറ്റിയൂട്ട് ഓഫ് മാനേജ്‌മെന്റ് പ്രൊഫസർ, കേന്ദ്ര സർക്കാറിന്റെ കമ്മിറ്റി ഓൺ മീറ്റ് ഇൻഡസ്ട്രീസ് ചെയർമാൻ, ഇന്ത്യൻ ഇൻസ്റ്റിറ്റിയൂട്ട് ഓഫ് ഇൻഡസ്ട്രിയിൽ എൻജിനീയറിങ് പ്രസിഡന്റ്, തിരുവനന്തപുരം ഇൻസ്റ്റിറ്റിയൂട്ട് ഓഫ് മാനേജ്‌മെന്റ് ഉപദേഷ്ടാവ്, യുനസ്‌കോ ഓൺ ബ്രോഡ്കാസ്റ്റിങ് ആൻഡ് യൂണിഡോ ഓൺ കമ്പ്യൂട്ടേഴ്‌സ് കൺസൾട്ടന്റ്, കേന്ദ്ര പാരമ്പര്യേതര ഊർജ മന്ത്രാലയത്തിന്റെ കൺസൾട്ടന്റ്, എയർപോർട്ട് അതോറിറ്റി ഇന്ത്യ കൺസൾട്ടന്റ്, കേന്ദ്ര ആനിമൽ വെൽഫയർ ബോർഡ് ചെയർമാൻ, ലോക പ്രൊഡക്ടിവിറ്റി കോൺഗ്രസ് കമ്മിറ്റി ചെയർമാൻ, കമ്മിറ്റീസ് ഓഫ് ഐ.സി.എ.ആർ. ആൻഡ് പ്ലാനിങ് കമ്മീഷൻ ഓഫ് ആനിമൽ എനർജി ചെയർമാൻ, കമ്പ്യൂട്ടർ സൊസൈറ്റി ഓഫ് ഇന്ത്യ ചെയർമാൻ, കേരള കാർഷിക സർവകലാശാല ഉപദേഷ്ടാവ് തുടങ്ങിയ പദവികൾ വഹിച്ചിട്ടുണ്ട്. മാനേജ്‌മെന്റ് പഠനരംഗത്തെ നിരവധി ഗ്രന്ഥങ്ങളും രചിച്ചു.


</doc>
<doc id="207857" url="https://ml.wikipedia.org/wiki?curid=207857" title="കൊയ്ലോസൈറ്റ്">
കൊയ്ലോസൈറ്റ്

ഹ്യൂമൻ പാപ്പില്ലോമ വൈറസ് ബാധ മൂലം പലതരം ഘടനാവ്യത്യാസങ്ങൾ സംഭവിച്ച സ്ക്വാമസ് എപ്പിത്തിലിയൽ കോശങ്ങളാണ് കൊയ്ലോസൈറ്റുകൾ.കൊയ്ലോസൈറ്റുകൾ സ്പെസിമെനിലുണ്ടാവുന്ന അവസ്ഥയെ കൊയ്ലോസൈറ്റോസിസ് അഥവാ കൊയ്ലോസൈറ്റിക് അടിപ്പിയ എന്ന് പറയുന്നു. സാധാരണ കോശങ്ങളിൽ നിന്ന് കോയ്ലോസൈറ്റുകൾക്കുള്ള വ്യത്യാസങ്ങൾ ഇവയാണ് :

കൊയ്ലോസൈറ്റുകൾക്കുണ്ടാവുന്ന ഇത്തരം മാറ്റങ്ങളെ സൈറ്റോപ്പതിക് മാറ്റങ്ങൾ എന്നു വിളിക്കുന്നു. കൊയ്ലോസൈറ്റുകൾ പ്രധാനമായും ഗർഭാശയമുഖം, വായ, ഗുദദ്വാരം എന്നിവിടങ്ങളിലെ കോശങ്ങൾക്കിടയിലാണ് കാണപ്പെടാറ്. കൊയ്ലോസൈറ്റുകൾ ഉള്ള അവയവങ്ങളിൽ പിൽക്കാലത്ത് അർബുദം ബാധിക്കാനുള്ള സാധ്യത കൂടുതലാണ്.


</doc>
<doc id="207860" url="https://ml.wikipedia.org/wiki?curid=207860" title="ജി. ഓമന">
ജി. ഓമന

പ്രമുഖയായ മലയാള നാടക അഭിനേത്രിയായിരുന്നു ജി. ഓമന(18 മേയ് 1931 -18 സെപ്റ്റംബർ 2012). എൻ എൻ പിള്ളയുടെ മാതൃസഹോദരീ പുത്രിയായ ഇവർക്ക് സമഗ്ര സംഭാവനയ്ക്കുള്ള കേരള സംഗീതനാടക അക്കാദമി അവാർഡ് ലഭിച്ചിട്ടുണ്ട്.
1931 മെയ് 18ന് വൈക്കം തത്തത്തിൽ വേലായുധൻ പിള്ളയുടെയും ഗൗരിയമ്മയുടെയും ഏകമകളായാണ് ജനം. ഒളശ്ശ വിശ്വകേരള കലാസമിതിയിലെ "പുതിയ വെളിച്ചം" നാടകത്തിലൂടെയാണ് നാടകരംഗത്തേക്ക് വന്നത്. എന്നാൽ, 1954ൽ എൻ എൻ പിള്ള രൂപപ്പെടുത്തിയ "അസലാമു അലൈക്കും" നാടകമാണ് ഓമനയെ അറിയപ്പെടുന്ന നടിയാക്കിയത്. വിശ്വകേരളയുടെ നാടകങ്ങളിൽ മാത്രം അഭിനയിച്ചാണ് ഓമന മികവുറ്റ നടിയായി വളർന്നത്. ക്രോസ്‌ബെൽറ്റിലെ പട്ടാളം ഭവാനി, കാപാലികയിലെ കടയ്ക്കാവൂർ അത്ത, പ്രേതലോകത്തിലെ അർത്തുങ്കൽ കാർത്ത്യായനി എന്നിവ ശ്രദ്ധേയങ്ങളായ കഥാപാത്രങ്ങളാണ്. രണ്ടു സിനിമയിലും അഭിനയിച്ചു. കാപാലിക എന്ന നാടകം 1974ൽ സിനിമയാക്കിയപ്പോൾ നാടകത്തിൽ ചെയ്തിരുന്ന വേഷം സിനിമയിൽ ഓമന തന്നെയാണ് അവതരിപ്പിച്ചത്. 2007ൽ ജയരാജ് സംവിധാനം ചെയ്ത "ആനന്ദഭൈരവി" സിനിമയിലാണ് അവസാനമായി അഭിനയിച്ചത്. "കാപാലിക"യിലെ കടയ്ക്കാവൂർ അത്തയാണ് ഓമനയെ കൂടുതൽ പ്രശസ്തയാക്കിയ വേഷം. 

എൻ എൻ പിള്ളയുടെ സ്വന്തം ട്രൂപ്പായിരുന്ന ഒളശ വിശ്വകേരള കലാസമിതിയിലെ അംഗമായി ഒട്ടേറെ നാടകങ്ങളിൽ മികവുറ്റ കഥാപാത്രങ്ങൾക്ക് ഓമന ജീവൻ പകർന്നു. മുപ്പത്തഞ്ചുവർഷത്തെ അഭിനയജീവിതത്തിൽ നാൽപതിലേറെ നാടകങ്ങളിലൂടെ അരങ്ങിലെത്തി. പതിനായിരത്തിലേറെ വേദികളിലാണ് ജീവസുറ്റ കഥാപാത്രങ്ങളുമായി പ്രേക്ഷകർക്ക് മുന്നിലെത്തിയത്.


1977ൽ മികച്ച നടിക്കുള്ള സംസ്ഥാന അവാർഡും 2002ൽ സമഗ്ര സംഭാവനയ്ക്കുള്ള കേരള സംഗീതനാടക അക്കാദമി അവാർഡും ലഭിച്ചിട്ടുണ്ട്.


</doc>
<doc id="207867" url="https://ml.wikipedia.org/wiki?curid=207867" title="ലോക മുള ദിനം">
ലോക മുള ദിനം

മുളയുടെ പാരിസ്ഥിതികമായ പ്രസക്തിയും ഉപയോഗയോഗ്യതയും പ്രചരിപ്പിക്കുക എന്ന ലക്ഷ്യത്തിൽ വേൾഡ് ബാംബൂ ഓർഗനൈസേഷൻ ആരംഭിച്ച ദിനാചരണമാണ് ലോക മുള ദിനം. എല്ലാ വർഷവും സെപ്റ്റംബർ 18-നാണ് ലോക മുള ദിനം ആചരിക്കുന്നത്. നാഗാലാന്റാണ് ആദ്യ ലോക മുള ദിനത്തിനു ആതിഥ്യമരുളിയത്. 2009- ൽ ബാങ്കോക്കിൽ വച്ചു ചേർന്ന ലോക മുള സമ്മേളനത്തിലാന് ഈ ദിനാചരണത്തിനു തുടക്കമിട്ടത്.


</doc>
<doc id="207871" url="https://ml.wikipedia.org/wiki?curid=207871" title="ജയൻ കെ. ചെറിയാൻ">
ജയൻ കെ. ചെറിയാൻ

ഒരു ഡോക്യുമെന്ററി സംവിധായകനും ചലച്ചിത്രസംവിധായകനും കവിയുമാണ് കെ.സി. ജയൻ എന്ന ജയൻ കെ. ചെറിയാൻ. ഇദ്ദേഹം ആദ്യമായി സംവിധാനം ചെയ്ത മലയാളചലച്ചിത്രം പപ്പിലിയോ ബുദ്ധ എന്ന ചിത്രം ഗാന്ധിജിയെ അവഹേളിക്കുന്നു എന്ന കാരണത്താൽ വിവാദം സൃഷ്ടിച്ചിരുന്നു. 2010-ൽ പുറത്തിറക്കിയ ഷെയ്പ് ഓഫ് ദി ഷെയ്പ്‌ലെസ് എന്ന ഡോക്യുമെന്ററി നിരവധി അന്താരാഷ്ട്ര പുരസ്കാരങ്ങൾ നേടി. മലയാളത്തിൽ കവിതാ സമാഹാരങ്ങൾ പ്രസിദ്ധീകരിച്ചിട്ടുണ്ട്. "അയനം വചന രേഖയിൽ" എന്ന കവിതാസമാഹാരത്തിനു 2003-ലെ കേരള സാഹിത്യ അക്കാദമിയുടെ കനകശ്രീ എൻഡോവ്മെന്റ് അവാർഡും "ആയോധനത്തിന്റെ അച്ചുതണ്ട്" മാത്തൻ തരകൻ അവാർഡും നേടി.

എറണാകുളം ജില്ലയിലെ മൂവാറ്റുപുഴയിൽ ജനിച്ച ജയൻ മൂവാറ്റുപുഴ നിർമ്മലാകോളജിൽ ബിഎ ഇക്കണോമിക്സ് മൂന്നാം വർഷം പഠിക്കുന്ന വേളയിൽ 1988-ൽ കുടുംബസമേതം അമേരിക്കയിലേക്കു മാറി. അവിടെ ഹണ്ടർ കോളജിൽനിന്ന് ഫിലിം ആൻഡ് ക്രിയേറ്റീവ് റൈറ്റിങ്ങിൽ ബിരുദവും സിറ്റി കോളജ് ഓഫ് ന്യുയോർക്കിൽനിന്ന് റൈറ്റിങ് ഡയറക്ടിങ് ആൻഡ് സിനിമാട്ടോഗ്രഫി എംഎഫ്എയും വിജയിച്ചു. പഠനഭാഗമായി നിരവധി പരീക്ഷണ ചിത്രങ്ങൾ നിർമ്മിച്ചിരുന്നു. എങ്കിലും കവിതയിലാണ് ആദ്യം താല്പര്യം കാണിച്ചിരുന്നത്. 1996-ലാണ് ആദ്യ സമാഹാരമായ ആയോധനത്തിന്റെ അച്ചുതണ്ട് പ്രസിദ്ധീകരിച്ചത്. പിന്നീട് 2006-ൽ ആദ്യ ഡോക്യുമെന്ററിയായ "താണ്ഡവ ദ ഡാൻസ് ഓഫ് ഡിസ്സൊലൂഷൻ" തയ്യാറാക്കി. സാമൂഹിക വിഷയങ്ങളാണ് എല്ലാത്തിലും കൈകാര്യം ചെയ്തിരുന്നത്.






</doc>
<doc id="207874" url="https://ml.wikipedia.org/wiki?curid=207874" title="ഇന്ത്യയിലെ ഇപ്പോഴത്തെ സംസ്ഥാന ഗവർണ്ണർമാരുടെ പട്ടിക">
ഇന്ത്യയിലെ ഇപ്പോഴത്തെ സംസ്ഥാന ഗവർണ്ണർമാരുടെ പട്ടിക

ഇന്ത്യയിലെ എല്ലാ സംസ്ഥാനങ്ങളിലെയും ഇപ്പോഴത്തെ ഗവർണ്ണർമാരുടെ സമ്പൂർണ്ണ പട്ടികയാണിത്.


</doc>
<doc id="207875" url="https://ml.wikipedia.org/wiki?curid=207875" title="കാലാവസ്ഥാവ്യതിയാനം">
കാലാവസ്ഥാവ്യതിയാനം

കാലാവസ്ഥയിൽ ഉണ്ടാകുന്ന കാര്യമായതും പതിറ്റാണ്ടുകളോ ദശലക്ഷക്കണക്കിനോ വർഷങ്ങൾ നീണ്ടുനിൽക്കുന്നതുമായ മാറ്റത്തെയാണ് കാലാവസ്ഥാവ്യതിയാനം എന്ന് പറയുന്നത്. ശരാശരി കാലാവസ്ഥാ മാനകങ്ങളിലെ വ്യതിയാനമോ രൂക്ഷമായ സംഭവങ്ങൾ ഉണ്ടാകുന്ന തോതിലെ മാറ്റമോ ഇക്കൂട്ടത്തിൽ പെടുന്നു (കാലാവസ്ഥാ ക്ഷോഭങ്ങൾ കൂടുതലായോ കുറവായോ ഉണ്ടാകുക). സമുദ്രത്തിലെ പ്രതിഭാസങ്ങളിലെ മാറ്റങ്ങൾ (സമുദ്രത്തിലെ ഒഴുക്കിലുണ്ടാകുന്ന മാറ്റം), ജൈവ ജന്യമായ പ്രക്രീയകൾ, സൂര്യ പ്രകാശത്തിലെ മാറ്റങ്ങൾ, പ്ലേറ്റ് ടെക്റ്റോണിക്സ് അഗ്നിപർവ്വത സ്ഫോടനം, പ്രകൃതിയിലെ മനുഷ്യജന്യമായ മാറ്റങ്ങൾ എന്നിവ ഇതിന് കാരണമായേക്കാം. നിലവിൽ ആഗോള താപനത്തിനും, "കാലാവസ്ഥാ വ്യതിയാനത്തിനുമുള്ള" പ്രധാന കാരണങ്ങൾ മനുഷ്യരുടെ ഇടപെടലുകളാണ്.

പല മാർഗ്ഗങ്ങളിലൂടെ ഭൂമിയിലെ ഭൂതകാല കാലാവസ്ഥാ വ്യതിയാനങ്ങളെപ്പറ്റി മനുഷ്യർ കൂടുതൽ വിവരങ്ങൾ നേടിക്കൊണ്ടിരിക്കുകയാണ്.




</doc>
<doc id="207879" url="https://ml.wikipedia.org/wiki?curid=207879" title="ദെറെൻബൂർഗ്, ഷൊസെഫ്">
ദെറെൻബൂർഗ്, ഷൊസെഫ്

ഫ്രഞ്ച് ഓറിയന്റലിസ്റ്റ് (പൗരസ്ത്യഭാഷാവിദഗ്ദ്ധൻ). 1811 ഒ. 21-ന് മെയ് ൽസിൽ ജനിച്ചു. 1839-ൽ പാരിസിൽ സ്ഥിരതാമസമാക്കി. പാരിസിലെ എകോൽ ദെ സോത് എത്യൂദിൽ ഹീബ്രു പ്രൊഫസറായി സേവനമനുഷ്ഠിച്ചു. ഫ്രാൻസിലെ യഹൂദ വിദ്യാഭ്യാസത്തിന്റെ പുനരുദ്ധാരകൻ എന്ന നിലയിലാണ് ദെറെൻബൂർഗ് പ്രസിദ്ധനായത്. പ്രസിദ്ധ ഹീബ്രു സാഹിത്യകാരനായ സാദിയ ബെൻ ജോസഫിനെക്കുറിച്ചുള്ള പഠനത്തിനും ഗവേഷണത്തിനും ഇദ്ദേഹം നല്കിയിട്ടുള്ള സംഭാവന നിസ്തുലമാണ്. സാദിയായുടെ കൃതികൾ മുഴുവൻ സംശോധനം ചെയ്തു പ്രസിദ്ധീകരിക്കുന്ന ഒരു പദ്ധതിക്കും ഇദ്ദേഹം രൂപംനല്കി. 1867-ൽ പ്രസിദ്ധീകരിച്ച എസ്സായ് സുർ ലിസ്ത്വാർ എ ലാ ജ്യോഗ്രഫി ദ് ലാ പലസ്തീന് ആണ് ഏറ്റവും പ്രസിദ്ധമായ കൃതി. യേശുക്രിസ്തുവിന്റെ കാലത്തെ യഹൂദരുടെ ചരിത്രത്തിലേക്കു വെളിച്ചം വീശുന്ന കൃതികളിൽ അഗ്രിമസ്ഥാനം അർഹിക്കുന്നു ഈ കൃതി. ഷൂറെർ തുടങ്ങിയ പില്ക്കാല പണ്ഡിതന്മാർ ഈ കൃതിയെയാണ് മാതൃകയായി സ്വീകരിച്ചത്.
1895 ജൂല. 29-ന് ദെറെൻബൂർഗ് അന്തരിച്ചു.

</doc>
<doc id="207880" url="https://ml.wikipedia.org/wiki?curid=207880" title="അരത്തം">
അരത്തം

മഞ്ഞളും ചുണ്ണാമ്പും കലക്കിയ വെള്ളം. ഇതിനു രക്തത്തിന്റെ നിറമാണ്. അരത്തം എന്ന വാക്കുതന്നെ രക്തത്തിന്റെ തദ്ഭവമാണ്. 'കുരുതിവെള്ളം' എന്നും പേരുണ്ട്. മന്ത്രവാദത്തിനും ദേവാരാധനയ്ക്കും ഇത് ഉപയോഗിക്കുന്നു. അരത്തവെള്ളം ഒഴിച്ച പാത്രത്തോടൊപ്പം തിരികത്തിച്ച് ശിശുക്കളുടെ തലയ്ക്കുചുറ്റും ഉഴിയുന്നത് ഒരു മംഗളകർമമായി ഹിന്ദുക്കൾ കണക്കാക്കുന്നു. അരത്തം ഉഴിയുക എന്നാണ് ഈ ചടങ്ങിന്റെ പേര്. സർപ്പാരാധനയ്ക്കും അരത്തം കലക്കി ഉഴിയാറുണ്ട്. മണ്ണാർശാല നാഗക്ഷേത്രത്തിലെ ആയില്യത്തിന് പൂജാരിണികൾ ഉരുളികളിൽ അരത്തം കലക്കിവയ്ക്കാറുണ്ട്.

</doc>
<doc id="207881" url="https://ml.wikipedia.org/wiki?curid=207881" title="താപനിലയുടെ മാപനം">
താപനിലയുടെ മാപനം

താപനിലയെ പരിമാണാത്മകമായി തിട്ടപ്പെടുത്തുന്ന പ്രക്രിയയ്ക്കാണ് താപനിലയുടെ മാപനം എന്നു പറയുന്നത്. ഇതിനായി, നിഷ്പ്രയാസം പുനരാവിഷ്കരിക്കാൻ കഴിയുന്ന രണ്ട് സ്ഥിര താപനിലകൾക്കിടയ്ക്കുള്ള ഒരു മാനക ഇടവേള (standard intervel) തിരഞ്ഞെടുക്കുകയാണ് ആദ്യം ചെയ്യേണ്ടത്. താപത്തെ ആശ്രയിച്ചുള്ള ഏതെങ്കിലും ഗുണധർമത്തെ (property) അടിസ്ഥാനമാക്കി ഇതിനെ സൗകര്യപൂർവം ചെറിയ അംശങ്ങളായി ഭാഗിക്കുകയും ഓരോ അംശത്തേയും ഒരു ഡിഗ്രി (1º) ആയി സങ്കല്പിക്കുകയുമാണ് അടുത്ത പടി. താപനില അളക്കാനുപയുക്തമായ ഉപാധിയെ തെർമോമീറ്റർ (thermometer) എന്നു പറയുന്നു.
പ്രധാനമായി അഞ്ചിനം തെർമോമീറ്ററുകളാണ് നിലവിലുള്ളത്. ഇവ താഴെപ്പറയുന്ന താപമിതീയ ഗുണധർമങ്ങളെ (thermometric properties) ആധാരമാക്കി നിർമിച്ചിട്ടുള്ളവയാണ്.
ഈ ഗുണധർമങ്ങളിൽ ഏതെങ്കിലും ഒന്നിനെ X കൊണ്ട് സൂചിപ്പിച്ചാൽ, തെർമോമീറ്ററിന്റേയും അതുമായി സംതുലനത്തിൽ വർത്തിക്കുന്ന വസ്തുക്കളുടേയും താപനില (θ), അതിന്റെ ഒരു രേഖീയ ഫലനം (linear function) ആയിരിക്കും.
θ α X
നിഷ്പ്രയാസം പുനരാവിഷ്കരിക്കാൻ കഴിയുന്ന സ്ഥിരതാപ നിലകൾ θ1, θ2 എന്നിവയും, അവയ്ക്കു സമാനമായ X-ന്റെ മൂല്യങ്ങൾ യഥാക്രമം X1, X2 എന്നിവയും ആണെങ്കിൽ

θ1- θ2 എന്ന താപനിലയുടെ അന്തരാളത്തെ യഥേഷ്ടം എത്ര യെങ്കിലും ഡിഗ്രികളായി വിഭജിക്കാവുന്നതാണ്. θ1- θ2 അറിയാമെങ്കിൽ X,X1, X2 എന്നീ നിരീക്ഷണ ഫലങ്ങളിൽ നിന്ന് നിർദിഷ്ട താപനില θ കണ്ടുപിടിക്കാം.


</doc>
<doc id="207890" url="https://ml.wikipedia.org/wiki?curid=207890" title="പെരുന്ന തോമസ്">
പെരുന്ന തോമസ്

കേരളത്തിലെ ഒരു പത്രപ്രവർത്തകനും കഥാകൃത്തും തൊഴിലാളി സംഘടനാനേതാവുമായിരുന്നു പെരുന്ന തോമസ്എന്നറിയപ്പെടുന്ന കെ.വി. തോമസ്. 

പ്രാഥമിക വിദ്യാഭ്യാസത്തിനു ശേഷം ഒട്ടേറെക്കാലം ഇന്ത്യ മുഴുവൻ അലഞ്ഞു നടന്നശേഷം എറണാകുളത്ത് സ്ഥിരതാമസമാക്കി. കെ. ബാലകൃഷ്ണന്റെ കൗമുദി വാരികയിലൂടെ കേരള കൗമുദിയിലെത്തിയ അദ്ദേഹം ദീർഘകാലം ആ ദിനപ്പത്രത്തിന്റെ എറണാകുളം ബ്യൂറോ ചീഫായിരുന്നു. 1950കളിൽ വൈക്കം മുഹമ്മദ് ബഷീറിന്റെ സന്തത സഹചാരികളിലൊരാളായി കഥകൾ എഴുതിത്തുടങ്ങി. വേശ്യകളുടേയും പാവപ്പെട്ടവരുടേയും ആരും പറയാത്ത കഥകൾ അവരുടെ ഭാഷയിൽ പറഞ്ഞുകൊണ്ട് രംഗത്ത് വന്ന അദ്ദേഹത്തെ കഥാസാഹിത്യത്തിൽ തന്റെ പിൻഗാമിയായി ബഷീർ പ്രഖ്യാപിച്ചിരുന്നു. ഏകമകൾ അജിതയുടെ അപ്രതീക്ഷിത മരണത്തെ തുടർന്ന് എഴുപതുകളുടെ ആദ്യം എഴുത്ത് നിർത്തി."എന്റെ ചീത്തക്കഥകൾ"(1954) ഉൾപ്പെടെ പത്തിലധികം കഥാസമാഹാരങ്ങൾ പ്രസിദ്ധീകരിച്ചിട്ടുണ്ട്.മറ്റ് കൃതികൾ:“അവൾ”(1945),”എനിക്ക് ദാഹിക്കുന്നു”(1958),“ഭ്രാന്ത് മോഷണം”(1968),“കർത്താവിന്റെ അളിയൻ”(1955),“ദാഹിക്കുന്ന റോസാപ്പൂ”(1957),“പട്ടേലും ചിരുതയും”(1953),“പഴമയുടെ പ്രേതങ്ങൾ”(1967),“മിശിഹാ തമ്പുരാന്റെ വളർത്തപ്പൻ”(1955). എറണാകുളത്തെ അസംഘടിതരായ ടാക്സി ഡ്രൈവർമാരെ അണിനിരത്തി രൂപവത്ക്കരിച്ച ടാക്സി ഡ്രൈവേഴ്സ് യൂണിയന്റെ ആജീവനാന്ത പ്രസിഡന്റായിരുന്നു. കേരള കൗമുദിയിൽ പി.കെ. ബാലകൃഷ്ണനോടൊപ്പം തൊഴിൽ സംഘടന ഉണ്ടാക്കിയതുമായി ബന്ധപ്പെട്ട് പ്രശ്നങ്ങളെ തുടർന്ന് ജോലിയിൽനിന്ന് പുറത്താക്കപ്പെട്ടു. കെ.പി.സി.സി എക്സിക്യൂട്ടീവ് കമ്മറ്റി അംഗമായിരുന്നു.എറണാകുളം പ്രസ് ക്ലബ്ബിന്റെ സ്ഥാപകരിൽ ഒരാളായിരുന്നു. 1980 ആഗസ്റ്റ് 30നു 53-ആം വയസിൽ അന്തരിച്ചു. എറണാകുളം പി.ടി ഉഷ റോഡിൽ ഇദ്ദേഹത്തിന്റെ പേരിൽ സ്മാരകമന്ദിരമുണ്ട്. ചങ്ങനാശ്ശേരി പുഴവാത് തച്ചപ്പള്ളിൽ ടി.വി.കമലാക്ഷിയായിരുന്നു ഭാര്യ.


</doc>
<doc id="207891" url="https://ml.wikipedia.org/wiki?curid=207891" title="പാർത്ഥിവ് പട്ടേൽ">
പാർത്ഥിവ് പട്ടേൽ

ഒരു ഇന്ത്യൻ അന്താരാഷ്ട്ര ക്രിക്കറ്ററാണ് പാർത്ഥിവ് അജയ് പട്ടേൽ (ജനനം: 9 മാർച്ച് 1985. അഹമ്മദാബാദ്, ഗുജറാത്ത്). 2003ൽ, തന്റെ 17-ആം വയസ്സിലാണ് പാർത്ഥിവ് ടെസ്റ്റിൽ അരങ്ങേറ്റം കുറിച്ചത്. വിക്കറ്റ് കീപ്പർ ബാറ്റ്സ്മാൻ എന്ന നിലയിലാണ് പാർത്ഥിവ് ടീമിൽ ഇടം നേടിയത്. എന്നാൽ സ്ഥിരതയില്ലാത്ത ബാറ്റിങ് മൂലം പാർത്ഥിവ് ടീമിൽ നിന്ന് പുറത്തായി. എന്നാൽ പല പരമ്പരകളിലും റിസർവ് വിക്കറ്റ് കീപ്പറായി അദ്ദേഹത്തെ ഉൾപ്പെടുത്താറുണ്ട്.


</doc>
<doc id="207892" url="https://ml.wikipedia.org/wiki?curid=207892" title="കൂക്കികട്ടർ സ്രാവ്">
കൂക്കികട്ടർ സ്രാവ്

വളരെ ചെറിയ ഇനം സ്രാവാണ് കൂക്കികട്ടർ സ്രാവ് . ഒരു ബാഹ്യപരാദം കൂടിയായ ഈ സ്രാവ് മറ്റു വലിയ സ്രാവുകളുടെയും തിമിംഗിലത്തിന്റെയും ശരീരത്തിൽ കടിച്ചുതൂങ്ങുന്നു. 

വൃത്താകൃതിയിലുള്ള വായും അതിൽ നിറയെ പല്ലുകളും ഇവയുടെ പ്രത്യേകതയാണ്. തവിട്ട്, ചാര നിറത്തിലോ ആ നിറങ്ങളുടെ കലർപ്പിലോ ആണ് ഇവ കാണപ്പെടുന്നത്. ഇരുണ്ട വരയുള്ള കഴുത്തും നേർത്ത അരികുകളുള്ള ചിറകുകളുമാണ് ഇവയുടേത്. താഴത്തെ പല്ലുകൾ വലുതും ത്രികോണാകൃതിയിലുള്ളവയുമാണ്. തന്മൂലം ഇരയുടെ ശരീരത്തിൽ ഉണ്ടാകുന്ന മുറിവുകൾ കുഴിഞ്ഞതും വൃത്താകൃതിയിലുമാണ്. അതിനാലാണ് ഇവയ്ക്ക് ഈ പേരു ലഭിച്ചത്. 

ആൺസ്രാവുകൾ 44 സെന്റീമീറ്ററും പെൺസ്രാവുകൾ 50 സെന്റീമീറ്ററും വരെ വലിപ്പം വയ്ക്കുന്നു. കുഞ്ഞുങ്ങളെ പ്രസവിക്കുന്ന ഇനമായ കൂക്കികട്ടർ സ്രാവ് ഒറ്റപ്രസവത്തിൽ ആറോ ഏഴോ കുഞ്ഞുങ്ങൾക്കു ജന്മം നൽകുന്നു.


</doc>
<doc id="207895" url="https://ml.wikipedia.org/wiki?curid=207895" title="കാൽവിൻവാദം">
കാൽവിൻവാദം

പ്രൊട്ടസ്റ്റന്റ് ക്രിസ്തീയതയിലെ ദൈവശാസ്ത്രവ്യവസ്ഥകളിലൊന്നും ക്രിസ്തീയജീവിതത്തോടുള്ള ഒരു വ്യതിരിക്ത സമീപനവുമാണ് കാൽവിൻവാദം. "നവീകൃതവിശ്വാസം, നവീകൃതദൈവശാസ്ത്രം" എന്നീ പേരുകളിലും ഇതറിയപ്പെടുന്നു. മാർട്ടിൻ ബ്യൂസർ, ഹീൻറിച്ച് ബുള്ളിഞ്ഞർ, പീറ്റർ വെർമിഗ്ലി, ഉൾറിക്ക് സ്വിംഗ്ലി എന്നിവരുടെ കൂടി സംഭാവനകൾ ചേർന്നു രൂപപ്പെട്ട ഈ വിശ്വാസവ്യവസ്ഥ അതിന്റെ പ്രാരംഭകരിൽ മുഖ്യനായ ഫ്രഞ്ച് നവീകർത്താവ്, ജോൺ കാൽവിന്റെ പേരിലാണ് അറിയപ്പെടുന്നത്. കാൽവിന്റെ നേതൃത്വത്തിൽ രൂപപ്പെട്ട നവീകൃതസഭകളുടെ വിശ്വാസാചാരങ്ങളുടേയും, കാൽവിന്റെ തനതായ വേദപുസ്തകവ്യാഖ്യാനങ്ങളുടേയും സൂചകശബ്ദമായും ഇത് പ്രയോഗിക്കപ്പെടാറുണ്ട്. മനുഷ്യന്റെ രക്ഷാവിനാശങ്ങൾ ദൈവത്താൽ പൂർവനിശ്ചിതമാണെന്നും, നിത്യരക്ഷയ്ക്ക് ദൈവത്തിന്റെ പരമാധികാരമല്ലാതെ മറ്റൊന്നും ആശ്രയിക്കാനില്ലാത്ത മനുഷ്യാവസ്ഥ അധമവും അനിശ്ചിതവും ആണെന്നും ഉള്ള വിശ്വാസം ഈ ദൈവശാസ്ത്രവ്യവസ്ഥയുടെ മുഖമുദ്രയായിരിക്കുന്നു.

ക്രിസ്തീയചിന്തയിൽ ഹിപ്പോയിലെ അഗസ്റ്റിന്റെ പാരമ്പര്യം പിന്തുടർന്ന കാൽവിൻ, രക്ഷാ-ശിക്ഷകളുടെ വഴിയിൽ മനുഷ്യാത്മാക്കളുടെ ഗതി, തന്റെ നിരുപാധികമായ പരമാധികാരം അനുസരിച്ചുള്ള ദൈവത്തിന്റെ 'മുൻനിശ്ചയത്തെ' (predestination) ആശ്രയിച്ചിരിക്കുന്നുവെന്നു വാദിച്ചു. കാൽവിനിസ്റ്റ് ദൈവശാസ്ത്രത്തിന്റെ കാതൽ കാൽവിന്റെ രചനകളിലും പ്രഭാഷണങ്ങളിലും അടങ്ങിയിരുന്ന ഈ നിലപാടാണ്.

നിസ്സാരനും ഹീനപാപിയുമായ മനുഷ്യന്റെ സത്പ്രവൃത്തികളൊന്നും സ്വർഗ്ഗസമ്മാനം നേടാൻ പര്യാപ്തമല്ലെന്നു കാൽവിൻ കരുതി. ദൈവത്തിന്റെ നീതി പാപത്താൽ കളങ്കപ്പെട്ട മുഴുവൻ മനുഷ്യവർഗ്ഗത്തിന്റേയും നാശമാണ് ആവശ്യപ്പെടുന്നത്. എങ്കിലും അവന്റെ കരുണ, ചുരുക്കം ചിലരെ രക്ഷയ്ക്കും നിത്യസമ്മാനത്തിനുമായി തെരഞ്ഞെടുത്തിരിക്കുന്നു. അപ്രകാരം തെരഞ്ഞെടുക്കപ്പെട്ടവർക്ക് അവൻ, ക്രിസ്തുവിലൂടെയുള്ള രക്ഷയിൽ വിശ്വാസം നൽകുന്നു. അർഹതയുടെ അടിസ്ഥാനത്തിലല്ലാതെ ദൈവം, ചുരുക്കം ചിലരെ നിത്യസമ്മാനത്തിനും അവശേഷിക്കുന്നവരെ നിത്യശിക്ഷയ്ക്കുമായി അനാദിയിലേ തെരഞ്ഞെടുത്തിരിക്കുന്നു. തെരഞ്ഞെടുക്കപ്പെട്ടവരുടെ രക്ഷ ദൈവത്തിന്റെ കരുണയേയും, അഭിശപ്തരുടെ ശിക്ഷ അവന്റെ നീതിയേയും പ്രഘോഷിക്കുന്നു. ആദിമാതാപിതാക്കളുടെ പതനം പോലും ദൈവികജ്ഞാനത്താൽ പൂർവനിശ്ചിതമായിരുന്നു എന്നു കാൽവിൻ കരുതി.

അനാദിയിലേ ദൈവനിശ്ചിതമായ അവരുടെ അന്തിമവിധി മാറ്റൻ എന്തെങ്കിലും ചെയ്യാൻ മനുഷ്യവ്യക്തികൾക്കു കഴിയില്ലെന്നു കാൽവിൻ കരുതി. ഇക്കാര്യത്തിൽ മനുഷ്യപ്രയത്നവും സൽപ്രവർത്തികളും നിഷ്‌പ്രയോജനമാണ്. രക്ഷിക്കപ്പെടാനായി ജനിച്ചയാൾ ക്രിസ്തുവിലൂടെയുള്ള രക്ഷയുടെ വിളി കേൾക്കുന്നു; വിനാശത്തിനു വിധിക്കപ്പെട്ടവർക്ക് അതു കേൾക്കാനാവില്ല.

മനുഷ്യന്റെ അധമാവസ്ഥയിലുള്ള വിശ്വാസം ലൗകികജീവിതത്തെ തന്നെ അസ്വാഭാവികമായി കരുതാൻ കാൽവിനെ പ്രേരിപ്പിച്ചു. "സ്വർഗ്ഗമാണു നമ്മുടെ രാജ്യമെങ്കിൽ, ഭൂമി നമുക്കു പ്രവാസസ്ഥാനമല്ലാതെ മറ്റെന്താണ്? ഈ ലോകത്തിൽ നിന്നുള്ള വിടവാങ്ങൽ ജീവിനിലേക്കുള്ള പ്രവേശനമാണെന്നിരിക്കെ, ലോകം നമുക്ക് ശവകുടീരമല്ലാതെ മറ്റെന്താണ്? ലോകത്തിലെ തുടർച്ച മരണത്തിലുള്ള അലിഞ്ഞുചേരലല്ലാതെ മറ്റെന്താണ്? പാപത്തിന്റെ തടവുകാരാകാതിരിക്കാനായി, നാം ലൗകികജീവിതത്തെ വെറുക്കാൻ പഠിക്കണം" എന്നു കാൽവിൻ വാദിച്ചു.

പൂർവനിശ്ചിതമായ രക്ഷാ-ശിക്ഷകളെക്കുറിച്ചുള്ള വാദം യുക്തിയ്ക്ക് അറപ്പുളവാക്കുന്നതാണെന്നു സമ്മതിച്ച കാൽവിൻ, ദൈവികരഹസ്യങ്ങൾ ചുഴിഞ്ഞറിയാമെന്ന മനുഷ്യന്റെ മോഹവും യുക്തിസഹമല്ലെന്നു ചൂണ്ടിക്കാട്ടുന്നു. മനുഷ്യരുടെ തെറ്റുകളും അനീതികളും ദൈവത്താൽ പൂർവനിശ്ചിതമാണെങ്കിലും, ദൈവം അവയിൽ കുറ്റക്കാരനല്ല. കുറ്റം മനുഷ്യന്റേതു മാത്രമാണ്. ഈ വാദത്തിന്റെ വൈരുദ്ധ്യം പരിഹരിക്കാൻ കാൽവിൻ തുനിഞ്ഞില്ല. ഇതു ബൈബിളിലെ ദൈവവെളിപാടിനനുസൃതമാണെന്നു കരുതിയ അദ്ദേഹം, മനുഷ്യർ അതിനെ വിനയപൂർവം അംഗീകരിക്കുകയാണു വേണ്ടതെന്നു വാദിച്ചു. ദൈവത്തിന്റെ നിസ്സീമമായ മഹിമയെ എടുത്തുകാട്ടുന്ന കാൽവിൻവാദം ദൈവപ്രതാപത്തിനു മുൻപിൽ മനുഷ്യന്റെ അതിനിസ്സരതയിലേക്കും പാപപങ്കിലവും ഹീനവുമായ മനുഷ്യാവസ്ഥയിലേക്കും വിരൽചൂണ്ടുന്നു. നീചകൃമിയായ മനുഷ്യന്, എണ്ണിയാലൊടുങ്ങാത്ത താരാപഥങ്ങളെ നിയന്ത്രിക്കുന്ന ദൈവജ്ഞാനത്തെ മനസ്സിലാക്കാനാവില്ല. രക്ഷാ-ശിക്ഷകളുടെ ഈ വിധിതീർപ്പ് ഭയാനകമാണെങ്കിലും അതു ദൈവമഹത്ത്വത്തിനായി സംഭവിക്കുന്നുവെന്ന് കാൽവിൻ കരുതി.

ദൈവത്തിന്റെ പരമാധികാരത്തെക്കുറിച്ചുള്ള കാൽവിനിസത്തിന്റെ വാദം മനുഷ്യസ്വാതന്ത്ര്യത്തിന്റെ സമ്പൂർണ്ണനിഷേധത്തോളം എത്തുന്നു.മുൻനിശ്ചിതമായ നിത്യവിധിയുടെ പരതന്ത്രാവസ്ഥയിൽ മനുഷ്യരെ സൃഷ്ടിച്ച്, ചിലരെ സ്വർഗ്ഗസമ്മാനത്തിലും അവശിഷ്ടരെ നിത്യനാശത്തിലും എത്തിക്കുന്ന ദൈവത്തെക്കുറിച്ചുള്ള കാൽവിന്റെ സങ്കല്പത്തെ "അസംബന്ധങ്ങളുടെ ദീർഘസമാദൃതമായ ചരിത്രത്തിൽ മുൻപെങ്ങും കേട്ടിട്ടില്ലാത്തത്ര അബദ്ധജടിലവും ദൈവനിന്ദാപൂർണവുമായ ആസ്തികസങ്കല്പം" എന്നു വിൽ ഡുറാന്റ് വിശേഷിപ്പിച്ചിട്ടുണ്ട്.

തുടക്കത്തിൽ ഭൂമിയെ പ്രവാസസ്ഥാനമായും, ലൗകികജീവിതത്തെ ശവകുടീരമായും കണ്ടിരുന്ന കാൽവിൻവാദം വൈകാതെ ലൗകികവ്യവഹാരങ്ങളും സമ്പദ്സമാഹരണവുമായി പൊരുത്തപ്പെട്ടു. അതോടെ, ആത്മാവിനു ഹാനികരമായി കരുതപ്പെട്ടിരുന്ന ഭൗതികസമ്പത്തിനോടുള്ള മനോഭാവം മാറി. "അലസത വെടിഞ്ഞുള്ള കഠിനാദ്ധ്വാനത്തിൽ, ഉത്സാഹത്തോടെ കർത്താവിനെ സേവിക്കുക" എന്ന പൗലോസിന്റെ ആഹ്വാനം, വ്യാപാരകുശലതയുടെ പുകഴ്ചയായി വ്യാഖ്യാനിക്കപ്പെട്ടപ്പോൾ ദുര, അലസതയേക്കാൾ കുറഞ്ഞ തിന്മയായി. കച്ചവടത്തിന്റേയും സാമ്രാജ്യത്തിന്റേയും ലക്ഷ്യങ്ങൾക്കു വേണ്ടിയുള്ള ബലപ്രയോഗത്തിന് മതത്തിന്റെ പിന്തുണ കിട്ടി. കാൽവിന്റെ അനുയായികളുടെ ക്രിസ്തീയത, മുതലാളിത്തഭരണകൂടങ്ങളെ പിന്തുണച്ചു. യൂറോപ്പിലും വടക്കേ അമേരിക്കയിലും കാൽവിൻവാദം പ്രചരിച്ചതോടെയാണ് പ്രൊട്ടസ്റ്റന്റ് ക്രിസ്തീയത ഒരു ആഗോളമതമായിത്തീർന്നത്. ഒരു ഘട്ടത്തിൽ ഇംഗ്ലണ്ടിൽ ഏറെ പ്രാബല്യം നേടിയ അത് സ്കോട്ട്ലണ്ടിൽ വ്യവസ്ഥാപിതമതമായിത്തീർന്നു.

 "...the most absurd and blasphemous conception of God in all the long and honored history of nonsense."


</doc>
<doc id="207902" url="https://ml.wikipedia.org/wiki?curid=207902" title="അഴുത അണക്കെട്ട്">
അഴുത അണക്കെട്ട്

കേരളത്തിലെ ഇടുക്കി ജില്ലയിലെ പീരുമേട് ഗ്രാമപഞ്ചായത്തിലെ അഴുതയിൽ  അഴുതയാറിൽ നിർമിച്ച ചെറിയ ഡൈവേർഷൻ ഡാം ആണ് അഴുത അണക്കെട്ട്. 72 മീറ്റർ നീളവും 14 മീറ്റർ ഉയരവും മാത്രമുള്ള ഒരു ചെറിയ അണക്കെട്ടാണ് ഇത് . പ്രധാനമായും ഇടുക്കി അണക്കെട്ടിലേക്കു ജലം എത്തിക്കാനുള്ള ഡൈവേർഷൻ ഡാമായി ഇതു പ്രവർത്തിക്കുന്നു, . 


</doc>
<doc id="207906" url="https://ml.wikipedia.org/wiki?curid=207906" title="മലിഞ്ഞീൽ">
മലിഞ്ഞീൽ

ശരീരം പാമ്പിനോടു സമാനമായ ഒരിനം മത്സ്യമാണ് മനിഞ്ഞിൽ .

കേരളത്തിന്റെ തെക്ക് ഭാഗത്ത് നെടുമീൻ എന്ന പേരിൽ അറിയപ്പെടുന്നു.

ആരൽ വിഭാഗത്തിൽ പെട്ട മൽസ്യമാണ് ഇവ. മലയാളത്തിൽ ഈ വിഭാഗത്തിലെ എല്ലാ മത്സ്യങ്ങളേയും പൊതുവെ മനിഞ്ഞിൽ എന്നാണ് വിളിക്കുന്നത് .



</doc>
<doc id="207909" url="https://ml.wikipedia.org/wiki?curid=207909" title="നൂഡിൽസ്">
നൂഡിൽസ്

ഗോതമ്പ്, ബജ്റാ തുടങ്ങിയ ധാന്യപ്പൊടികൾകൊണ്ട് ഉണ്ടാക്കുന്ന നൂൽ രൂപത്തിലുള്ള ഒരു ഭക്ഷ്യവസ്തുവാണ് നൂഡിൽസ് (ഇംഗ്ലീഷ്: noodle). പാകംചെയ്ത നൂഡിൽസിന് കാഴ്ചയിൽ നൂലപ്പത്തോട് സാമ്യമുണ്ട്. സാധാരണയായി തിളപ്പിച്ച വെള്ളത്തിൽ പാകംചെയ്താണ് നൂഡിൽസ് കഴിക്കുന്നത്. കൂടാതെ എണ്ണയിലും നൂഡിൽസ് പാകംചെയ്യാറുണ്ട്. പൊതുവെ കട്ടിയായിരിക്കുന്ന നൂഡിൽസ് പുഴുങ്ങുമ്പോൽ മാർദ്ദവമാകുന്നു.

"നൂഡിൽ" ("nudel") എന്നത് ഒരു ജെർമൻ പദമാണ്.


</doc>
<doc id="207913" url="https://ml.wikipedia.org/wiki?curid=207913" title="ഫിലിം വേഗം">
ഫിലിം വേഗം

ഛായാഗ്രഹണ മാധ്യമത്തിന്റെ/ഫിലിമിന്റെ പ്രകാശത്തിനോടുള്ള സംവേദനദക്ഷത(sensitivity) വിവക്ഷിക്കാൻ ഉപയോഗിക്കുന്ന സാങ്കേതിക പദമാണ് ഫിലിം വേഗം. സെൻസിറ്റോമെട്രി വഴി അളക്കുന്ന ഫിലിം വേഗതയെ പല ഏകകങ്ങൾ കൊണ്ടും പ്രധിനിധാനം ചെയ്യുന്നു. ഐഎസ്ഒ( ISO ) ആണ് ഇപ്പോൾ പൊതുവെ ഉപയോഗത്തിലിരിക്കുന്ന ഏകകം.

ഒരു നിശ്ചിത ദൃശ്യം ചിത്രീകരിക്കാൻ സചേതനത കുറവുള്ള ഫിലിമിനു ആവശ്യമുള്ള എക്സ്പോഷർ സചേതനത കൂടുതലുള്ള ഫിലിമിനേക്കാൾ കൂടുതലായിരിക്കും. സചേതനത കൂടുന്നതനുസരിച്ച് ഫിലിം വേഗം കൂടുന്നു എന്നു പറയുന്നു.

ഫിലിം ഛായാഗ്രഹണത്തിലും ഡിജിറ്റൽ ഛായഗ്രഹണത്തിലും കൂടിയ ഫിലിം വേഗം ഉപയോഗിച്ച് കുറഞ്ഞ സമയം കൊണ്ട് കൂടുതൽ എക്സ്പോഷർ നേടുമ്പോൾ ചിത്രത്തിന്റെ 
ഗുണനിലവാരം കുറയുന്നു. "ഫിലിം ഗ്രെയ്ൻ", "ഇമേജ് നോയ്സ്" എന്നിവ മൂലമാണ് ഗുണനിലവാരം കുറയുന്നത്. ഫിലിം വേഗം കൂടും തോറും ഇവയും കൂടുന്നു.

ഛായാഗ്രഹണ മാധ്യമങ്ങളുടെ വേഗം അളക്കുന്നതിനുള്ള അറിയപ്പെടുന്നതിൽ ആദ്യത്തെ സെൻസിറ്റോമീറ്റർ കണ്ടുപിടിച്ചത് 1880ൽ പോളിഷ് എഞ്ചിനീയറായ ലിയോൺ വാർണർക്കെയാണ്. അദ്ദേഹത്തിനു അതിന്റെ പേരിൽ 1882ൽ ഫോട്ടോഗ്രഫിക് സൊസൈറ്റി ഓഫ് ഗ്രേറ്റ് ബ്രിട്ടന്റെ പ്രോഗ്രസ്സ് മെഡൽ ലഭിച്ചു. 1881ൽ തന്നെ ഈ കണ്ടുപിടിത്തം വാണിജ്യവൽക്കരിക്കപ്പെട്ടു.

വാർണർക്കെ സങ്കേതത്തിലുള്ള സെൻസിറ്റോമീറ്ററിൽ നമ്പറിട്ട, പടിപടിയായി പിഗ്മന്റ് ചെയ്തിട്ടുള്ള 25 സമചതുരങ്ങൾ അടങ്ങിയ ഒരു അതാര്യതിരസ്കരണി ഉപയോഗിക്കുന്നു. ആദ്യം ഒരു ഫോസ്ഫോറസെന്റ് ഫലകം മഗ്നീഷ്യം റിബൺ ജ്വലിക്കുമ്പോൾ പുറപ്പെടുന്ന പ്രകാശത്തിൽ വെച്ച് ഉത്തേജിപ്പിക്കുന്നു. ഈ ഫലകം ഉപയോഗിച്ച് അതാര്യതിരസ്കരണിയിൽ വെച്ച് ഛായാഗ്രഹണ ഫലകം എക്സ്പോസ് ചെയ്യുന്നു. ഈ സങ്കേതത്തിൽ വേഗം "ഡിഗ്രി വാർണർക്കെ"യിലാണ് അളക്കുന്നത്. ഫിലിം ഡെവലപ്പ് ചെയ്തതിനു ശേഷം അതാര്യ തിരസ്കരണിയിലെ ദൃശ്യമായ അവസാന സംഖ്യയാണ് ഇത്. ഓരോ സംഖ്യയും 1/3 വേഗം കൂടുന്നതിനെ പ്രധിനിധാനം ചെയ്യുന്നു. സാധാരണ ഫിലിം വേഗം 10 ഡിഗ്രി വാർണർക്കെക്കും 25 ഡിഗ്രി വാർണർക്കെക്കും ഇടയിലാണ് അന്നത്തെ കാലത്തുണ്ടായിരുന്നത്.

ഈ സങ്കേതം കുറച്ചു വിജയം കൈവരിച്ചെങ്കിലും വൈകാതെ അതിന്റെ വർണ്ണരാജി പ്രകാശത്തോട് സചേതനമെന്നു തിരിച്ചറിയപ്പെടുകയും ഈ സങ്കേതം വിശ്വസനീയമല്ലെന്നു തെളിയിക്കപ്പെടുകയും ചെയ്തു.

1890ൽ സ്വിസ്സ് വംശജനായ ഫെർഡിനാന്റ് ഹർട്ടറും ബ്രിട്ടീഷ് വംശജനായ വെറോ ചാൾസ് ഡ്രിഫീൽഡും വികസിപ്പിച്ച ഫിലിം വേഗം അളക്കുന്ന സങ്കേതമാണ് ഹർട്ടർ & ഡ്രിഫീൽഡ് സങ്കേതം എന്നറിയപ്പെടുന്നത്.

ഈ സങ്കേതത്തിൽ ആവശ്യമുള്ള എക്സ്പോഷറിനു വിപരീതാനുപാതത്തിലാണ് വേഗതാ സംഖ്യകൾ സ്ഥിരീകരിച്ചിട്ടുള്ളത്. ഉദാഹരണമായി 250 എച്ച്&ഡി വേഗതയുള്ള ഒരു ഛായാഗ്രഹണമാധ്യമത്തിന് 2500 എച്ച്&ഡി വേഗതയുള്ള മാധ്യമത്തേക്കാൾ പത്തുമടങ്ങ എക്സ്പോഷർ വേണ്ടിവരും.

ജർമ്മൻ ജ്യോതിശാസ്ത്രജ്ഞനായ ജൂലിയസ് ഷെയ്നർ 1894ൽ വികസിപ്പിച്ചെടുത്ത സങ്കേതമാണ് ഷെയ്നർ. ജ്യോതിശാസ്ത്രഛായാഗ്രഹണത്തിൽ ഉപയോഗിക്കുന്ന ഛായാഗ്രഹണ ഫലകങ്ങളുടെ വേഗതകൾ താരതമ്യപ്പെടുത്താനാണ് അദ്ദേഹം ഇതു വികസിപ്പിച്ചത്.

ഷെയ്നർ സങ്കേതം ഛായാഗ്രഹണ ഫലകങ്ങളുടെ വേഗം നിജപ്പെടുത്തുന്നത് ആ ഫലകത്തിൽ ദൃശ്യമായ മാറ്റമുണ്ടാക്കാൻ വേണ്ട ഏറ്റവും കുറഞ്ഞ എക്സ്പോഷർ നോക്കിയാണ്. ഡിഗ്രി ഷെയ്നർ ആണ് വേഗതയ്ക്ക് ഈ സങ്കേതത്തിൽ ഉപയോഗിക്കുന്ന ഏകകം. 1° ഷെയ്നർ മുതൽ 20° ഷെയ്നർ വരെയാണ് ആദ്യ ഷെയ്നർ സങ്കേതത്തിലുണ്ടായിരുന്നത്. 1 മുതൽ 20 വരെയുള്ള 19° ഷെയ്നർ വർധന 100 ഇരട്ടി സെൻസിറ്റിവിറ്റി വർധനയെ കാണിക്കുന്നു. അതായത് 3° ഷെയ്നർ വർധന ഇരട്ടി സെൻസിറ്റിവിറ്റി വർധനയെ കാണിക്കുന്നു.

ഈ സങ്കേതം പിന്നീട് മെച്ചപ്പെടുത്തി കൂടുതൽ പരിധി ഉൾപ്പെടുത്തി. കൂടാതെ ഇതിന്റെ ചില പ്രായോഗിക കുറ്റങ്ങളും കുറവുകളും ഓസ്ട്രിയക്കാരനായ ജോസഫ് മരിയ ഈഡറും വാൾട്ടർ ഹെക്റ്റും പരിഹരിച്ചു. എന്നിട്ടും ഈ സങ്കേതം ഉപയോഗിച്ച് ഫിലിം വേഗം നിർണ്ണയിക്കുന്നത് ഫിലിം നിർമ്മാതാക്കൾക്ക് എളുപ്പമായിരുന്നില്ല. അതുമൂലം ഷെയ്നർ സങ്കേതത്തിൽ മാറ്റങ്ങൾ വരുത്തിയുള്ള പതിപ്പുകൾ പലതും വന്നുതുടങ്ങി. ഇവ ഷെയ്നറുടെ മൗലിക പ്രവർത്തനങ്ങൾ പിന്തുടരുന്നവയായിരുന്നില്ല. അതു കൊണ്ടു തന്നെ അവയെ ഷെയ്നറുമായി താരതമ്യം ചെയ്യാനും സാധ്യമല്ലാതായി. 

ഡിഐഎൻ സങ്കേതം 1934ൽ അടിസ്ഥാന മാതൃകയായതോടെ ഷെയ്നർ സിസ്റ്റ്ം ജർമ്മനിയിൽ ഉപയോഗിക്കാതായി. പല രൂപങ്ങളിൽ ഈ സങ്കേതം കുറച്ചു വർഷങ്ങൾ കൂടി പല രാജ്യങ്ങളിലും നില നിന്നിരുന്നു.

ഡിഐഎൻ അഥവാ ഡിൻ സങ്കേതം ഔദ്യോഗികമായി ഡിഐഎൻ സ്റ്റാൻഡേർഡ് 4512 എന്നറിയപ്പെടുന്നു. 1934ൽ ഡോയിച്ച് ഇൻസ്റ്റിറ്റ്യൂട്ട് ഫർ നോർമങ്ങ്(Deutsches Institut für Normung) പ്രസിദ്ധീകരിച്ച ഫിലിം വേഗംനിർണയ സങ്കേതം ആണ്. 

സെൻസിറ്റോമെട്രിക്കു ഒരു മാനദണ്ഡം ഉണ്ടാക്കാൻ വേണ്ടി Deutsche Gesellschaft für photographische Forschung-ന്റെ സെൻസിറ്റോമെട്രി സമിതി നിർദ്ദേശിക്കുകയും. Deutscher Normenausschuß für Phototechnik ഇതിനു വേണ്ടി കരടു രേഖ തയ്യാറാക്കുകയും ചെയ്തു. റോബർട്ട് ലൂതറും ഇമ്മാനുവൽ ഗോൾഡ്‌ബർഗും സംയുക്തമായി ജർമ്മനിയിലെ ഡ്രെസ്ഡനിൽ 1931 ഓഗസ്റ്റ് 3 മുതൽ 8 വരെ നടന്ന അന്തർദേശീയ ഫോട്ടോഗ്രഫി കോൺഗ്രസ്സിൽ ഇതു പ്രബന്ധമായി അവതരിപ്പിക്കുകയും ചെയ്തു. ഈ കരടു രേഖയിൽ നിന്നാണ് ഡിൻ സങ്കേതം വികസിതമായത്.

ഷെയ്നർ സങ്കേതത്തിൽനിന്ന് പ്രചോദനം ഉൾക്കൊണ്ടാണ് ഡിൻ സങ്കേതം വികസിതമായിരിക്കുന്നത്. പക്ഷെ സചേതനതയെ പ്രതിനിധാനം ചെയ്യുന്നത് സചേതനതയെ 10 കൊണ്ട് ഗുണിച്ച സംഖ്യയുടെ ലോഗരിതം സംഖ്യ ഉപയോഗിച്ചാണ്(ഡെസിബൽ പോലെ). അതുകൊണ്ട് ഏകകത്തിലെ 20° വർധനവാണ്(ഷെയ്നർ 19°) നൂറുമടങ്ങ് വേഗതാവർധനവിനെ കാണിക്കുന്നത്. 3°യുടെ വ്യത്യാസം 2ന്റെ ലോഗരിതമിക് വിലയോട്(0.30103…) കൂടുതൽ അടുത്തു നിൽക്കുന്നു.:

ഷെയ്നർ സിസ്റ്റത്തിലേതു പോലെ ഡിൻ സിസ്റ്റത്തിലും ഡിഗ്രികളിലായിരുന്നു ഫിലിം വേഗം അടയാളപ്പെടുത്തുന്നത്. ആദ്യകാലത്ത് സചേതനത പത്തിന്റെ ഘടകമായാണ് എഴുതിയിരുന്നത് (ഉദാ: "18/10° ഡിഐഎൻ" ), ഇതിൽ നിന്നു കിട്ടുന്ന 1.8 എന്ന വില ഫിലിം വേഗതയുടെ പത്തിന്റെ അടിസ്ഥാനത്തിലുള്ള ലോഗരിത വിലയെ പ്രതിനിധാനം ചെയ്യുന്നു. ഡിഐഎൻ 4512:1957-11 മാനദണ്ഡം പ്രകാരം പത്തിന്റെ ഘടകത്തെ നീക്കം ചെയ്തു.ഇതു പ്രകാരം മുകളിലത്തെ ഉദാഹരണം "18° ഡിഐഎൻ" എന്നു മാത്രമായി എഴുതാം. 

ഈ മാനദണ്ഡം സംശോധനത്തിനു വിധേയമായി ഡിഐഎൻ 4512:1961-10 മാനദണ്ഡം പ്രസിദ്ധീകൃതമായി. ഡിഐഎൻ 4512:1961-10 മാനദണ്ഡം പ്രകാരം ഡിഗ്രി അടയാളവും നീക്കപ്പെട്ടു. ഈ പുനഃസംശോധനം പ്രകാരം ഫിലിം വേഗതയുടെ നിർവചനവും വലിയ മാറ്റങ്ങൾക്കു വിധേയമായി. അമേരിക്കൻ എഎസ്എ പിഎച്ച്2.5-1960 മാനദണ്ഡത്തെ ഉൾപ്പെടുത്താനാണ് ഇതു ചെയ്തത്. അതു മൂലം ബ്ലാക്ക് & വൈറ്റ് നെഗറ്റീവ് ഫിലിമിന്റെ വേഗം ഏകദേശം ഇരട്ടിയായി. അതായത് മുൻപ് 18° ഡിഐഎൻ ആയി നിജപ്പെടുത്തിയ ഒരു ഛായഗ്രഹണമാധ്യമം പുതുക്കിയ മാനദണ്ഡപ്രകാരം 21 ഡിഐഎൻ ആയി മാറി.

ഡിഐഎൻ ബ്ലാക്ക് & വൈറ്റ് ഫിലിമിനെ മാത്രം മുന്നിൽ കണ്ട് വികസിപ്പിച്ച സങ്കേതമാണെന്നാലും പിന്നീട് ഈ സിസ്റ്റം വിപുലീകരിക്കുകയും ഒൻപത് ഭാഗങ്ങളായി ക്രമീകരിക്കുകയും ചെയ്തു. ഇതിൽ ബ്ലാക്ക് & വൈറ്റ് നെഗറ്റീവ് ഫിലിമിനായി ഡിഐഎൻ 4512-1:1971-04, കളർ റിവേഴ്സൽ ഫിലിമിനായി ഡിഐഎൻ 4512-4:1977-06, കളർ നെഗറ്റീവ് ഫിലിമിനായി ഡിഐഎൻ 4512-5:1977-10 എന്നീ മാനദണ്ഡങ്ങൾ ഉൾക്കൊള്ളുന്നു.

അന്തർദേശീയ തലത്തിൽ നോക്കുകയാണെങ്കിൽ 1980കളിൽ ഡിഐഎൻ സങ്കേതത്തെ ഐഎസ്ഒ 6:1974, ഐഎസ്ഒ 2240:1982, ഐഎസ്ഒ 5800:1979 സങ്കേതങ്ങൾ മാറ്റി സ്ഥാപിച്ചു. ഇവയിൽ ഒരേ സചേതനത വരിവരിയായും ലോഗരിതമായും എഴുതുന്നു.(ഉദാ:ഐഎസ്ഒ 100/21°). അവസാനമായി പുറത്തുവന്ന ഡിഐഎൻ 4512 മാനദണ്ഡങ്ങളെ സമാനമായ ഐഎസ്ഒ മാനദണ്ഡങ്ങൾ പുനഃസ്ഥാപിച്ചു. ഡിഐഎൻ 4512-1:1993-05നെ ഡിഐഎൻ ഐഎസ്ഒ 6:1996-02 (സെപ്റ്റംബർ 2000), ഡിഐഎൻ 4512-4:1985-08നെ ഡിഐഎൻ ഐഎസ്ഒ 2240:1998-06,ഡിഐഎൻ 4512-5:1990-11നെ ഡിഐഎൻ ഐഎസ്ഒ 5800:1998-06 (രണ്ടും ജൂലൈ 2002).

ബ്രിട്ടീഷ് സ്റ്റാൻഡേഡ്സ് ഇൻസ്റ്റിറ്റ്യൂഷൻ പുറപ്പെടുവിച്ച ഫിലിം വേഗതാ മാനദണ്ഡമാണ് ബിഎസ്ഐ. ഇത് ഡിഐഎൻ സങ്കേതത്തോട് ഏകദേശം തുല്യമാണ്. ഇവ തമ്മിലുള്ള വ്യത്യാസം ഫിലിം വേഗം രേഖപ്പെടുത്തുന്ന ബിഎസ് സംഖ്യ തുല്യമായ ഡിഐഎൻ സംഖ്യയേക്കാൾ 10 ഡിഗ്രി കൂടുതലാണ് എന്നതാണ്.

എഎസ്എ സങ്കേതം വികസിതമാകുന്നതിനു മുൻപ് വെസ്റ്റൺ ഫിലിം വേഗതാ നിർണ്ണയം ബ്രിട്ടീഷുകാരനായ ഡോ. എഡ്വേർഡ് വെസ്റ്റണും അദ്ദേഹത്തിന്റെ മകനായ എഡ്വേർഡ് ഫാരഡെ വെസ്റ്റണും ലോകത്തിനു പരിചയപ്പെടുത്തി. എഡ്വേർഡ് വെസ്റ്റൺ ഇലക്ട്രിക്കൽ എഞ്ചിനീയറും അമേരിക്ക ആസ്ഥാനമായ വെസ്റ്റൺ ഇലക്ട്രിക്കൽ കോർപ്പറേഷന്റെ സ്ഥാപകനും ആയിരുന്നു. 1932 ഓഗസ്റ്റിൽ അവർ പുറത്തിറക്കിയ വെസ്റ്റൺ മോഡൽ 617 ഫോട്ടോ-ഇലക്ട്രിക്ക് എക്സ്പോഷർ മീറ്ററാണ് ആദ്യമായി ഈ സങ്കേതം ഉപയോഗിച്ചത്. ഈ മീറ്ററും വേഗതാ നിർണ്ണയ സങ്കേതവും വികസിപ്പിച്ചത് വെസ്റ്റണുവേണ്ടി ജോലി ചെയ്തിരുന്ന വില്യം നെൽസൺ ഗുഡ്‌വിൻ ജൂനിയർ ആണ്. ഈ കണ്ടുപിടിത്തത്തിന് വില്യമിന് പിന്നീട് ഹോവാർഡ് എൻ. പോട്ട്സ് മെഡൽ ലഭിച്ചു.

വെസ്റ്റൺ കമ്പനി അന്നത്തെകാലത്ത് നിലവിലിരുന്ന ഒട്ടുമിക്ക ഫിലിമുകളും പരീക്ഷിക്കുകയും അവയുടെ വേഗതാ നിലവാരം പ്രസിദ്ധീകരിക്കുകയും ചെയ്തിരുന്നു. അതിനു ശേഷം പുറത്തിറങ്ങിയ വെസ്റ്റൺ എക്സ്പോഷർ മീറ്ററുകളിൽ ഈ നിലവാരം കണ്ടെത്താൻ കഴിയും. പല ഫിലിം നിർമ്മാതാക്കളും വെസ്റ്റൺ നിലവാര സൂചിക അവരുടെ എക്സ്പോഷർ ഗൈഡുകളിൽ ഉപയോഗിച്ചു. പല നിർമ്മാതാക്കളും അവരുടെ ഫിലിം വേഗതയെ ആവശ്യത്തിനനുസരിച്ച് മാറ്റി പറഞ്ഞിരുന്നതിനാൽ വെസ്റ്റൺ കമ്പനിയ്ക്ക് അവരുടെ ഫിലിം വേഗതാ നിലവാരങ്ങൾ പലരും ദുരുപയോഗം ചെയ്യുന്നുണ്ടെന്ന് ഉപയോക്താക്കളെ അറിയിക്കാൻ പരസ്യം ചെയ്യേണ്ടിയും വന്നു.

വെസ്റ്റൺ കേഡറ്റ്(മോഡൽ 852, വർഷം 1949), ഡയറക്റ്റ് റീഡിങ്(മോഡൽ 853, വർഷം 1954, മാസ്റ്റർ III (മോഡൽ 737 , മോഡൽ S141.3 വർഷം 1956) എന്നിവയായിരുന്നു വെസ്റ്റൺ നിരയിൽ ആദ്യമായി വെസ്റ്റൺ സങ്കേതം ഉപേക്ഷിച്ച് എഎസ്എ സങ്കേതം സ്വീകരിച്ചത്. മറ്റുള്ള മോഡലുകൾ 1955 വരെ വെസ്റ്റൺ സങ്കേതം ഉപയോഗിച്ചു. 1955 നു ശേഷവും വെസ്റ്റൺ ഫിലിം വേഗതകൾ പ്രസിദ്ധീകരിച്ചിരുന്നെങ്കിലും തനതായ വെസ്റ്റൺ സങ്കേതം ഉപയോഗിക്കാതെ എഎസ്എ വേഗതാ വിലകളിൽ ചെറിയ മാറ്റങ്ങൾ വരുത്തിയാണ് ഇവ കണ്ടുപിടിച്ചിരുന്നത്. അതു കൊണ്ടുതന്നെ പഴയ വെസ്റ്റൺ ഉപകരണങ്ങളിൽ ഈ വിലകൾ ഉപയോഗിക്കണമെങ്കിൽ ഇവയിൽ നിന്നും 1/3 കുറയ്ക്കണമായിരുന്നു.

എഎസ്എ സങ്കേതം വരുന്നതിനു മുമ്പേ വെസ്റ്റണിനെ പോലെ തന്നെ മറ്റൊരു ഇലക്ട്രിക് കമ്പനിയായ ജനറൽ ഇലക്ട്രിക്കും 1937ൽ സ്വന്തമായി ഫിലിം വേഗമളക്കുവാൻ സങ്കേതം വികസിപ്പിച്ചു. അതിലുപയോഗിച്ചിരിക്കുന്ന വിലകളെ ജനറൽ ഇലക്ട്രിക് ഫിലിം വിലകൾ എന്നു പറയുന്നു. 

ജനറൽ ഇലക്ട്രിക്കിന്റെ എക്സ്പോഷർ മീറ്ററുകളിൽ ഉപയോഗിക്കാവുന്ന ഈ വിലകൾ ചെറു പുസ്തകങ്ങളായി ജനറൽ ഇലക്ട്രിക് പ്രസിദ്ധീകരിച്ചു. ഈ പുസ്തകം കാലത്തിനനുസരിച്ച് പുതുക്കുകയും ചെയ്തിരുന്നു. ജനറൽ ഇലക്ട്രിക് പ്രസിദ്ധീകരിച്ചിരുന്ന ഫോട്ടോ ഡാറ്റാ ബുക്കിലും ഈ വിലകൾ ഉൾപ്പെടുത്തിയിരുന്നു.

ജി.ഇ. 1946ൽ എഎസ്എ സങ്കേതത്തിലേക്കുമാറി. ഫെബ്രുവരി 1946 മുതൽ പുറത്തിറക്കിയ മീറ്ററുകളിലെല്ലാം എഎസ്എ ആണ് ഉപയോഗിച്ചത്.

കൊഡാക്കിലെ ഗവേഷകനായ ലോയ്ഡ് ആൻസിൽ ജോൺസിന്റെ ഗവേഷണങ്ങളെ അടിസ്ഥാനമാക്കിയും വെസ്റ്റൺ, ജനറൽ ഇലക്ട്രിക് ഫിലിം വേഗ നിർണ്ണയ സങ്കേതങ്ങളിൽ നിന്ന് പ്രചോദനം ഉൾക്കൊണ്ടും അമേരിക്കൻ സ്റ്റാൻഡേഡ്സ് അസോസിയേഷൻ(ഇപ്പോൾ ആൻസി(ANSI)) പുറത്തിറക്കിയ ഫിലിം വെഗ നിർണ്ണയ സങ്കേതമാണ് എഎസ്എ. 1943ലാൺ ബ്ലാക്ക് & വൈറ്റ് നെഗറ്റീവ് ഫിലിമുകളുടെ വേഗ നിർണ്ണയത്തിനും സ്ഥിരീകരണത്തിനുമുള്ള എഎസ്എ സങ്കേതം പ്രസിദ്ധീകൃതമായത്.

സാംഖിക ഏകകമാണ് എഎസ്എ സങ്കേതം ഉപയോഗിച്ചിരുന്നത്. അതായത് 200 എഎസ്എ സചേതനതയുള്ള ഒരു ഫിലിം 100 എഎസ്എ സചേതനതയുള്ള ഫിലിമിനേക്കാൾ ഇരട്ടി വേഗതയുള്ളതായിരിക്കും.

എഎസ്എ ഇസെഡ്38.2.1-1943 1946ലും 1947ലും നവീകരണത്തിനു വിധേയമാവുകയും അവസാനം എഎസ്എ പിഎച്ച്2.5-1954 മാനദണ്ഡമായി വളരുകയും ചെയ്തു. ആദ്യകാലത്ത് എഎസ്എ വിലകളെ അമേരിക്കൻ സ്റ്റാൻഡേഡ് വേഗ സംഖ്യകളെന്നും എഎസ്എ എക്സ്പോഷർ സൂചികാ സംഖ്യകളെന്നും വിളിച്ചിരുന്നു.

1960ൽ എഎസ്എ ഒരു സമൂല പുനഃസംശോധനത്തിനു വിധേയമായി എഎസ്എ പിഎച്ച്2.5-1960 പുറത്തു വന്നു. ഇതിൽ കൂടുതൽ നവീകരിക്കപ്പെട്ട വേഗതാനിർണ്ണയ സംവിധാനങ്ങൾ അടങ്ങിയിരുന്നു. കൂടാതെ ആദ്യ എഎസ്എയിൽ ഉപയോഗിച്ചിരുന്ന കുറഞ്ഞ എക്സ്പോഷർ പ്രശ്നത്തെ പ്രതിരോധിക്കാൻ വേണ്ട ഘടകങ്ങൾ നീക്കം ചെയ്യുകയും ചെയ്തു. അതുമൂലം പുതിയ സങ്കേതം പ്രകാരം പല ബ്ലാക്ക് & വൈറ്റ് ഫിലിമുകളുടെയും വേഗം ഇരട്ടിയായി.

സാംഖിക വേഗ ഏകകം കൂടാതെ എഎസ്എ പിഎച്ച്2.5-1960 ലോഗരിതം എഎസ്എ ക്രമവും പുറത്തിറക്കി(100 എഎസ്എ = 5° എഎസ്എ). 1° എഎസ്എ വ്യത്യാസം ഒരു പടി എക്സ്പോഷർ വ്യത്യാസത്തെ പ്രതിനിധീകരിക്കുന്നു, അതായത് വേഗതയെ ഇരട്ടിപ്പിക്കുന്നു. കുറച്ചു കാലം ലോഗരിതം വിലകളും എഎസ്എ സാംഖിക വിലകൾക്കൊപ്പം ഉപകരണങ്ങളിൽ അച്ചടിച്ചിരുന്നു.

എഎസ്എ പിഎച്ച്2.5-1960 ആൻസി നവീകരിക്കുകയും ആൻസി പിഎച്ച്2.5-1979 മാനദണ്ഡമായി പ്രസിദ്ധീകരിക്കുകയും ചെയ്തു. ഇതിൽ നിന്നും ലോഗരിതം വേഗതാ ഏകകം നീക്കം ചെയ്തിരുന്നു. ഈ മാനദണ്ഡം നാഷ്ണൽ അസോസിയേഷൻ ഓഫ് ഫോട്ടോഗ്രഫിക് മാനുഫാക്ചറേഴസ് പുറത്തിറക്കിയ എൻഎ‌പിഎം ഐ‌ടി2.5-1986 എന്ന മാനദണ്ഡത്താൽ പുനഃസ്ഥാപിക്കപ്പെട്ടു. അന്തർദേശീയ മാനദണ്ഡമായ ഐഎസ്ഒ 6 അമേരിക്കയിൽ ഉപയോഗിക്കാനാണ് ഇതു ചെയ്തത്. 1993ലാണ് ആൻസി/എൻഎ‌പിഎം ഐ‌ടി2.5 അവസാനമായി നവീകരിച്ച് പ്രസിദ്ധീകൃതമായത്.

വർണ്ണ നെഗറ്റീവ് ഫിലിമുകൾക്കായി എഎസ്എ പിഎച്ച്2..27-1965 മാനദണ്ഡമാണ് ഉള്ളത്. ഇത് 1971,1979,1981 വർഷങ്ങളിൽ നവീകരണത്തിനു വിധേയമാവുകയും അവസാനം ആൻസി ഐ‌ടി2.27-1988 ആയി മാറുകയും ചെയ്തു. പിൻവലിക്കപ്പെടുന്നതു വരെ ഇതായിരുന്നു ഉപയോഗത്തിലിരുന്നത്.

കളർ റിവേഴ്സൽ ഫിലിം വേഗങ്ങൾ ആൻസി പിഎച്ച്2.21-1983 മാനദണ്ഡത്തിലാണ് വിവരിച്ചിരിക്കുന്നത്. ഇത് 1989ൽ നവീകരിക്കപ്പെടുകയും അവസാനം 1994ൽ ആൻസി/എൻഎ‌പിഎം ഐ‌ടി2.21 മാനദണ്ഡമായി മാറുകയും ചെയ്തു.

അന്താരാഷ്ട്രതലത്തിൽ എഎസ്എ സങ്കേതം ഐഎസ്ഒ സങ്കേതത്താൽ 1982 മുതൽ 1987 വരെ പുനഃസ്ഥാപിക്കപ്പെട്ടുകൊണ്ടിരുന്നു. എന്നാലും സാംഖിക എഎസ്എ വേഗ ഏകകം ഐഎസ്ഒ സങ്കേതത്തിലെ ലീനിയർ വേഗ വിലകളായി ഇപ്പോളും നിലനിൽക്കുന്നു.

ജിഒഎസ്‌ടി അഥവാ ഗോസ്റ്റ് ഒരു സാംഖിക ഫിലിം വേഗ നിർണയ സങ്കേതമാണ്. ഗോസ്റ്റ് 2817-45,ഗോസ്റ്റ് 2817-50 മാനദണ്ഡങ്ങൾ പ്രകാരം നിർവചിക്കപ്പെട്ടിരിക്കുന്ന ഈ സങ്കേതം സോവിയറ്റ് യൂണിയനിലാണ് ഉപയോഗിച്ചിരുന്നത്. ഹർട്ടർ & ഡ്രിഫ്ഫീൽഡ് സങ്കേതത്തെയാണ് ഗോസ്റ്റ് പുനഃപ്രതിഷ്ഠിച്ചത്.

എഎസ്എ സങ്കേതവും ഡിഐഎൻ സങ്കേതവും സംയോജിപ്പിച്ചാണ് നിലവിലുള്ള ഫിലിം വേഗതാസങ്കേതമായ ഐഎസ്ഒ വികസിപ്പിച്ചത്. 1970ലായിരുന്നു ഇത്.

കളർ നെഗറ്റീവ് ഫിലിമിന്റെ നിലവിലുള്ള ഫിലിം വേഗതയുടെ അന്താരാഷ്ട്ര മാനദണ്ഡം ഇന്റർനാഷ്ണൽ ഓർഗനൈസേഷൻ ഫോർ സ്റ്റാൻഡേഡൈസേഷൻ രൂപം നൽകിയ ഐഎസ്ഒ 5800:2001 ആണ്.


</doc>
<doc id="207917" url="https://ml.wikipedia.org/wiki?curid=207917" title="മന:ശാസ്ത്ര പഠനരീതികൾ">
മന:ശാസ്ത്ര പഠനരീതികൾ

ഒരാൾ തന്റെ മനസ്സിലുള്ള കാര്യങ്ങൾ സ്വയം വിവരിക്കുന്ന രീതി. ഇതിലൂടെ അയാളുടെ മനസ്സിൽ നടക്കുന്നത് എന്തെന്ന് അറിയാനാവും എന്ന് കരുതപ്പെടുന്നു.
വില്യം വുണ്ടും വില്യം ജെയിംസും ഈ രീതി ഉപയോഗിക്കുകയുണ്ടായി.
എന്നാൽ ഈ രീതി ഒട്ടും വിശ്വസനീയമല്ലെന്ന് മറ്റു പലരും കരുതി. കുട്ടികൾ, അബ് നോർമലായ മുതിർന്നവർ, വൈകാരികമായ അവസ്ഥയിൽ അകപ്പെട്ടവർ എന്നിവർക്ക് വസ്തുനിഷ്ഠമായ ഒരു വിവരണം നൽകാൻ കഴിയണമെന്നില്ല. അതുകൊണ്ടുതന്നെ അവർ നൽകുന്ന വിവരങ്ങൾ വിശ്വസനീയമല്ല.
പഞ്ചേന്ദ്രിയങ്ങളിലൂടെയുള്ള നേരിട്ടുള്ള വിവരശേഖരണം. 
വിവരശേഖരണത്തിന് പല രീതികൾ അനുവർത്തിക്കാം. നേരിട്ടുള്ളത് / അല്ലാത്തത്, നിയന്ത്രിതം / അനിയന്ത്രിതം, പങ്കാളിത്തപരം / അല്ലാത്തത് എന്നിവ ഉദാഹരണം.
സ്വാഭാവികമായ വിവരശേഖരണം എന്ന മികവ് ഈ രീതിക്കുണ്ട്.
മുഖാമുഖത്തിലൂടെ വിവരശേഖരണം നടത്തുന്ന രീതിയാണിത്. നേരിട്ടും ടെലഫോണിലൂടെയും ഇന്റർനെറ്റ് വഴിയുമൊക്കെ അഭിമുഖം നടത്താം.
ഇന്റർവ്യൂവും പല തരത്തിലാവാം. ക്രമീകൃതമായത് / അർധക്രമീകൃതമായത് / ക്രമീകൃതമല്ലാത്തത് എന്നത് ഒരു തരംതിരിവാണ്
ഒരാൾ ചില പ്രത്യേകസന്ദർഭങ്ങളിൽ എങ്ങനെ പെരുമാറുന്നു എന്ന് പഠിക്കുന്നത് ഉപാഖ്യാനരീതിക്ക് ഉദാഹരണമാണ്. ഇതിലൂടെ അയാളുടെ വ്യക്തിത്വത്തെ സംബന്ധിച്ച പല വിലപ്പെട്ട സൂചനകളും ലഭിക്കുന്നു.
ഇങ്ങനെ ലഭിക്കുന്ന വിവരങ്ങൾ നിരീക്ഷകൻ അപ്പപ്പോൾ രേഖപ്പെടുത്തുന്നു. ഇത് രണ്ട് കോളത്തിൽ ചെയ്യാം. ഒന്നാം കോളത്തിൽ സംഭവവിവരണവും രണ്ടാം കോളത്തിൽ അതിന്റെ വ്യാഖ്യാനവും.
സ്കൂൾ അധ്യാപകരെ സംബന്ധിച്ച് കുട്ടികളെ മനസ്സിലാക്കാൻ വളരെ ഉപകാരപ്പെടുന്ന രീതിയാണിത്.
ഒരു വ്യക്തിയെ സംബന്ധിച്ച വിവിധ വിവരങ്ങൾ തുടർച്ചയായി രേഖപ്പെടുത്തുന്ന രീതിയാണിത്. ഉദാഹരണമായി ശാരീരികസ്ഥിതികൾ, ആരോഗ്യനില, പഠനനേട്ടങ്ങൾ, വ്യക്തിത്വസവിശേഷതകൾ എന്നിവ. വിദ്യാഭ്യാസരംഗത്ത് കുട്ടികളുടെ സമഗ്രമായ വിലയിരുത്തലിന് ഇത് സഹായിക്കും. അതുവഴി കുട്ടി ഏത് മേഖലയിൽ പഠനം തുടരുന്നതാണ് ഗുണകരം എന്നൊക്കെയുള്ള കാര്യങ്ങളിൽ തീരുമാനമെടുക്കുന്നതിൽ കുട്ടിയെയും രക്ഷിതാവിനെയും സഹായിക്കാനാവും. 
ഇതിൽ മനുഷ്യന്റെ ഒരു വ്യവഹാരത്തിൽ വരുന്ന മാറ്റം മറ്റൊന്നിൽ എന്ത് മാറ്റമുണ്ടാക്കുന്നു എന്നു പഠിക്കുന്നു. ഇതിൽ ആദ്യത്തെ ഘടകത്തെ സ്വതന്ത്രവ്യതിരേകം (independent variable) എന്നും രണ്ടാമത്തെ ഘടകത്തെ പരതന്ത്രവ്യതിരേകം (dependent variable) എന്നും പറയുന്നു. രണ്ടാമത്തെ ഘടകത്തിൽ വരുന്ന മാറ്റത്തെ അതിനെ നേരിട്ട് വ്യക്തമാക്കുന്ന ഏതെങ്കിലും വ്യവഹാരത്തിൽ വരുന്ന മാറ്റത്തിലൂടെ അളന്നെടുക്കുന്നു.
പരീക്ഷണം നടത്തുന്നതിനായി വ്യക്തികളെ രണ്ടു ഗ്രൂപ്പുകളാക്കുന്നു. ആദ്യഗ്രൂപ്പിനെ പരീക്ഷണഗ്രൂപ്പായും രണ്ടാമത്തെ ഗ്രൂപ്പിനെ നിയന്ത്രിതഗ്രൂപ്പായും കണക്കാക്കുന്നു. പരീക്ഷണഗ്രൂപ്പിൽ വരുന്ന മാറ്റത്തെ നിയന്ത്രിതഗ്രൂപ്പിന്റെ മാറ്റവുമായി താരതമ്യം ചെയ്യുന്നു. അതിലൂടെ പരീക്ഷണഫലം നിർണയിക്കുന്നു.
ഒരു വ്യക്തിയെ സംബന്ധിച്ച ആഴത്തിലുള്ള പഠനമാണിത്. ഇതിനായി പല തന്ത്രങ്ങളും ഉപയോഗിക്കേണ്ടതായി വരും. പലതരം വിവരങ്ങൾ ശേഖരിക്കേണ്ടതായി വരും. ചില പ്രത്യേകതകളുള്ള കുട്ടികളെ സംബന്ധിച്ച് പഠിക്കാൻ ഇത് സഹായിക്കും. ഉദാഹരണമായി അന്തർമുഖനായ ഒരു കുട്ടി.
ഒരുവിഭാഗം ആൾക്കാർക്കിടയിൽ ഒരു പ്രത്യേക കാര്യത്തോടുള്ള സമീപനം എന്തെന്നു മനസ്സിലാക്കാൻ സർവെ ഉപകരിക്കുന്നു. രക്ഷിതാക്കൾക്ക് / ഉപഭോക്താക്കൾക്ക് ഇടയിലൊക്കെ സർവെ നടത്താറുണ്ട്. സർവെയിലൂടെ ലഭിക്കുന്ന വിവരങ്ങളെ അടിസ്ഥാനമാക്കി നിഗമനങ്ങളിൽ എത്തിച്ചേരുന്നു.
ഏതെങ്കിലും പ്രത്യേകമേഖലയിൽ പ്രവർത്തിക്കുന്നവർ അവർ നേരിടുന്ന പ്രശ്നങ്ങൾ പരിഹരിക്കാൻ നടത്തുന്ന ഗവേഷണപ്രവർത്തനമാണ് ഇത്.


</doc>
<doc id="207924" url="https://ml.wikipedia.org/wiki?curid=207924" title="ഭദ്ര എൻ. മേനോൻ">
ഭദ്ര എൻ. മേനോൻ

ഒരു മലയാള നോവലിസ്റ്റും കഥാകൃത്തുമായിരുന്നു ഭദ്ര എൻ. മേനോൻ (1931 - 2012 സെപ്റ്റംബർ 7). മലയാളത്തിലെ ആദ്യത്തെ വനിതാ ഡിറ്റക്‌ടീവ്‌ നോവലിസ്‌റ്റ്‌ എന്ന നിലയിൽ ഇവർ ശ്രദ്ധേയയാണ്. 2004-ൽ പുറത്തിറങ്ങിയ "സിൽവർ ജയിംസ്" ആണ് ഇവർ രചിച്ച കുറ്റാന്വേഷണ നോവൽ. 
വളരെ ചെറുപ്പം മുതൽ തന്നെ എഴുത്തിനോട് താത്പര്യം പ്രകടിപ്പിരുന്ന ഭദ്ര കൊല്ലം തേവള്ളി മലയാളിസഭാമന്ദിരം സ്ക്കൂളിലെ വിദ്യാഭ്യാസ കാലത്ത് "ഘോരവനം" എന്ന പേരിൽ ഒരു ഡിറ്റക്ടീവ് നോവൽ എഴുതിയിരുന്നു. നോട്ട് ബുക്കിൽ എഴുതി തുടങ്ങിയ ഈ നോവൽ വീട്ടുകാരുടെ കണ്ണിൽപെട്ടതോടെ എഴുത്തിനു വിരാമമിടേണ്ടി വന്നു. ഇന്റർമീഡിയറ്റ് പഠനത്തിനുശേഷം വിവാഹിതയായി ഭർത്താവിന്റെ വടക്കൻ പറവൂരിലെ വീട്ടിലെത്തിയതോടെ വീണ്ടും ശ്രദ്ധ എഴുത്തിലേക്ക് തിരിഞ്ഞു. ഇക്കാലയളവിൽ എഴുതിയ "പെണ്ണുകാണലിനുശേഷം" എന്ന ചെറുകഥ ദേശബന്ധുവിന്റെ വാരാന്തപതിപ്പിൽ 'ലേഖ' എന്ന തൂലികാനാമത്തിൽ പ്രസിദ്ധീകരിച്ചു.

"സിൽവർ ജയിംസ്" എഴുതാൻ ഭദ്രാ മേനോന് പ്രചോദനമായത് ഷെർലക് ഹോംസ് കഥകളായിരുന്നു. 2002-ലെ ലണ്ടൻ യാത്രക്കിടെ ബേക്കർ സ്ട്രീറ്റിലെ ഷെർലക്‌ ഹോംസിന്റെ പേരിലുള്ള മ്യൂസിയം സന്ദർശിക്കുവാൻ സാധിച്ചത് ഇവരിൽ വലിയ ആവേശം ജനിപ്പിച്ചു. ലണ്ടനിൽനിന്ന് മടങ്ങിയെത്തിയ ഉടൻ വർഷങ്ങൾക്കുമുമ്പ് പാതിവഴിയിൽ രചന ഉപേക്ഷിച്ച സിൽവർ ജെയിംസിന്റെ കൈയെഴുത്തുപ്രതി പൊടിതട്ടിയെടുത്ത് വീണ്ടും എഴുതിത്തുടങ്ങി. 'മലയാളത്തിൽ ആദ്യമായി ഒരു വനിത എഴുതിയ അപസർപ്പക നോവൽ' എന്ന വിശേഷണത്തോടെയാണ് 2004 മാർച്ചിൽ "സിൽവർ ജെയിംസ്"' പുറത്തിറങ്ങിയത്. സൈന്ധവ ബുക്‌സ് ആയിരുന്നു പ്രസാധകർ. "അർച്ചനാപുഷ്പങ്ങൾ", "കഥാകുസുമങ്ങൾ" എന്നീ കഥാസമാഹാരങ്ങളാണ് ഇവരുടെ പ്രസിദ്ധീകരിക്കപ്പെട്ട മറ്റ് പുസ്തകങ്ങൾ.

സിൽവർ ജെയിംസിന്റെ രണ്ടാംഭാഗം എഴുതി തുടങ്ങിയ ഭദ്ര മേനോൻ ആറ് അധ്യായങ്ങൾ പൂർത്തിയാക്കിയിരുന്നു. മെനിഞ്ചൈറ്റിസ് ബാധയെത്തുടർന്ന് കുറച്ചുനാളായി ചികിത്സയിലായിരുന്ന ഇവർ 2012 സെപ്റ്റംബർ 9-ന് അന്തരിച്ചു. പരേതനായ കെ. നാരായണമേനോനാണ്‌ ഭർത്താവ്‌. മക്കൾ: ശ്രീലതാമേനോൻ, പ്രൊഫ. വിനോദ്‌ചന്ദ്ര മേനോൻ, ഡോ. വിനീതാമേനോൻ, അഡ്വ. എൻ. ശരത്‌ചന്ദ്ര മേനോൻ, ഡോ. എൻ. ജയചന്ദ്രമേനോൻ.


</doc>
<doc id="207939" url="https://ml.wikipedia.org/wiki?curid=207939" title="പാലമുക്ക്">
പാലമുക്ക്

കൊല്ലം ജില്ലയിലെ ഇടമുളയ്ക്കൽ ഗ്രാമ പഞ്ചായത്തിൽ സ്ഥിതി ചെയ്യുന്ന ഒരു ഗ്രാമമാണ് പാലമുക്ക്. ഇടമുളയ്ക്കൽ വില്ലേജ് ഒഫീസ് ഇവിടെ സ്ഥിതി ചെയ്യുന്നു.


</doc>
<doc id="207945" url="https://ml.wikipedia.org/wiki?curid=207945" title="ട്രിവാൻഡ്രം ലോഡ്ജ്">
ട്രിവാൻഡ്രം ലോഡ്ജ്

വി.കെ. പ്രകാശ് സംവിധാനം ചെയ്ത് 2012-ൽ പുറത്തിറങ്ങിയ മലയാളചലച്ചിത്രമാണ് ട്രിവാൻഡ്രം ലോഡ്ജ്. ജയസൂര്യ, ഹണി റോസ്, അനൂപ് മേനോൻ എന്നിവരാണ് പ്രധാനവേഷങ്ങളിൽ അഭിനയിച്ചിരിക്കുന്നത്. അനൂപ് മേനോൻ തന്നെയാണ് ഈ ചിത്രത്തിന്റെ രചനയും നിർവ്വഹിച്ചിരിക്കുന്നത്. ടൈം ആഡ്സ് എന്റർടെയിൻമെന്റിന്റെ ബാനറിൽ പി.എ. സെബാസ്റ്റ്യൻ നിർമ്മിച്ചിരിക്കുന്ന ഈ ചിത്രത്തിലെ ഗാനങ്ങൾക്ക് സംഗീതം പകർന്നിരിക്കുന്നത് എം. ജയചന്ദ്രൻ ആണ്. ഛായാഗ്രഹണം പ്രദീപ് നായരും ചിത്രസംയോജനം മഹേഷ് നാരായണനും നിർവ്വഹിച്ചിരിക്കുന്നു.




</doc>
<doc id="207960" url="https://ml.wikipedia.org/wiki?curid=207960" title="ഡയറി പ്ലാന്റ്">
ഡയറി പ്ലാന്റ്

പാൽ സംഭരിച്ച് ശുദ്ധമാക്കി ശീതീകരിച്ച് വിപണനത്തിനു തയ്യാറാക്കുന്ന സ്ഥലമാണ് ഡയറി പ്ലാന്റ്. സംഭരണ കേന്ദ്രങ്ങളിൽ നിന്നും കർഷകരിൽ നിന്നും നേരിട്ട് പാൽ സ്വീകരിക്കുന്നതിന് സൗകര്യമുള്ള സ്ഥലമാണിത്. പാൽ സ്വീകരിച്ചശേഷം പാസ്റ്റരീകരണ (Pasteurization) പ്രക്രിയക്ക് വിധേയമാക്കി, കവറിലാക്കി, ശുചിയായ പാൽ ഉപഭോക്താക്കൾക്കു ലഭ്യമാക്കുന്നു. പാൽ കേടുവരാതെ കൂടുതൽ സമയം ശീതീകരിച്ചു സൂക്ഷിക്കാനും പാലിലെ രോഗാണുക്കളെ നശിപ്പിക്കാനും വേണ്ടിയാണ് പാസ്ററരീകരണം നടത്തുന്നത്. പാൽ കുറഞ്ഞത് 63c യിൽ 30 മിനിട്ടോ, 72c യിൽ 15 സെക്കന്റോ സമയത്തേക്ക് ചൂടാക്കുന്ന പ്രക്രിയയാണ് പാസ്റ്റരീകരണം. ചൂടാക്കിയ പാൽ പെട്ടെന്ന് 5c വരെ തണുപ്പിക്കുന്നു. പാൽ ഉത്പാദനം അധികമുള്ള കാലങ്ങളിൽ, പാൽപ്പൊടിയും വെണ്ണയും നെയ്യും മറ്റു പാൽ ഉത്പന്നങ്ങളുമായി മാറ്റി ഉത്പാദനം കുറവുള്ള സമയത്ത് ഉപയോഗിക്കത്തക്ക വിധം ഡയറി പ്ലാന്റിൽ തയ്യാറാക്കുന്നു. ഐസ്ക്രീം, പാൽ പേഡ തുടങ്ങിയ മറ്റ് പാൽ ഉത്പന്നങ്ങളും നിർമ്മിക്കാനുള്ള സൗകര്യവും ഡയറി പ്ലാന്റിൽ ഉണ്ടായിരിക്കും.

ഒരു ഡയറി പ്ലാന്റ് ആരംഭിക്കുമ്പോൾ ചില പ്രത്യേക കാര്യങ്ങൾ ശ്രദ്ധിക്കേതുണ്ട്.

കേരളത്തിൽ കേരള കോ-ഓപ്പറേറ്റീവ് മിൽക്ക് മാർക്കറ്റിംഗ് ഫെഡറേഷൻ (Kerala Co-operative Milk Federation-KCMMF)ന്റെ കീഴിൽ മിക്കവാറും എല്ലാ ജില്ലാ ആസ്ഥാനങ്ങളിലും സഹകരണാടിസ്ഥാനത്തിൽ മിൽക്ക് പ്രൊഡ്യൂസേഴ്സ് യൂണിയനുകളുടെ പങ്കാളിത്തത്തോടുകൂടി ഡയറി പ്ലാന്റുകൾ പ്രവർത്തിച്ചുവരുന്നു. 



</doc>
<doc id="207963" url="https://ml.wikipedia.org/wiki?curid=207963" title="തമിഴ്നാട് ഗവർണ്ണർമാരുടെ പട്ടിക">
തമിഴ്നാട് ഗവർണ്ണർമാരുടെ പട്ടിക

തമിഴ്നാട് ഗവർണ്ണർമാരായി ചുമതലയേറ്റവരുടെ സമ്പൂർണ്ണ പട്ടികയാണിത്.
<onlyinclude></onlyinclude>


</doc>
<doc id="207968" url="https://ml.wikipedia.org/wiki?curid=207968" title="പാപ്പിലിയോ ബുദ്ധ (ചലച്ചിത്രം)">
പാപ്പിലിയോ ബുദ്ധ (ചലച്ചിത്രം)

ജയൻ കെ. ചെറിയാൻ സംവിധാനം ചെയ്ത് 2012-ൽ പുറത്തിറങ്ങിയ മലയാളചലച്ചിത്രമാണ് പാപ്പിലിയോ ബുദ്ധ. ഇദ്ദേഹത്തിന്റെ ആദ്യ മലയാളചലച്ചിത്രമാണ് പാപ്പിലിയോ ബുദ്ധ. മലയാളി പരിസ്ഥിതി പ്രവർത്തകനായ കല്ലേൽ പൊക്കുടൻ, തമ്പി ആന്റണി, പത്മപ്രിയ എന്നിവർ പ്രധാന കഥാപാത്രങ്ങളെ അവതരിപ്പിക്കുന്നു. അതോടൊപ്പം 150-ഓളം ആദിവാസികളും ചിത്രത്തിൽ അഭിനയിച്ചിരിക്കുന്നു. സിലിക്കോൺ മീഡിയ, തമ്പി ആന്റണിയുടെ കായൽ ഫിലിംസ്, ജയൻ ചെറിയാൻ എന്നിവർ സംയുക്തമായി ചിത്രം നിർമ്മിച്ചിരിക്കുന്നു. ജയനും നോവലിസ്റ്റ് പി. സുരേന്ദ്രനുമാണ് തിരക്കഥ തയ്യാറാക്കിയിരിക്കുന്നത്. വയനാട്ടിലെ മുത്തങ്ങ, മേപ്പാടി, കണ്ണൂർ, ചെങ്ങറ, തുടങ്ങിയ മേഖലകളിലാണ് ചിത്രം പ്രധാനമായും ചിത്രീകരിച്ചിരിക്കുന്നത്. 19 ദിവസം കൊണ്ടാണ് ചിത്രീകരണം പൂർത്തിയായത്.

ഗാന്ധിജിയെ അപമാനിക്കുന്നുവെന്ന കാരണത്താൽ ഇന്ത്യൻ സെൻസർ ബോർഡ് ചിത്രത്തിന്റെ പ്രദർശനാനുമതി നിഷേധിച്ചു.

വയനാട്ടിലെ ആദിവാസി ഭൂമിപ്രശ്‌നവും അതിനെ തുടർന്ന് ദളിതർ ബുദ്ധമതത്തിലേക്ക് പരിവർത്തനം ചെയ്യുന്നതുമാണ് ചിത്രത്തിന്റെ ഇതിവൃത്തം. പാപ്പീലിയോ ബുദ്ധ എന്ന ചിത്ര ശലഭത്തെക്കുറിച്ച് പഠിക്കാൻ കേരളത്തിലെത്തുന്ന അമേരിക്കൻ സംഘം ആദിവാസികളും ദളിതരും അനുഭവിക്കുന്ന പീഡനങ്ങളെക്കുറിച്ച് നേരിട്ടു മനസ്സിലാക്കുന്നു. പശ്ചിമഘട്ടത്തിലെ ദളിത് പീഡനങ്ങളും മുന്നേറ്റങ്ങളുമാണ് ചിത്രത്തിന്റെ കഥ. കേരളത്തിൽ സമീപകാലത്തുണ്ടായ ആദിവാസി പ്രശ്നങ്ങളും ചിത്രത്തിൽ പ്രതിപാദിക്കുന്നു. ചെങ്ങറ ഭൂസമരം, ഡി.എച്ച്.ആർ.എം പ്രവർത്തകർക്കുനേരെയുണ്ടായ പോലീസ് അതിക്രമം കണ്ണൂരിലെ ദളിത് ഓട്ടോ ഡ്രൈവർക്കുണ്ടായ അനുഭവം എന്നിവയും പാപ്പിലിയോ ബുദ്ധ ചിത്രീകരിച്ചിരിക്കുന്നു.

പാപ്പിലിയോ ബുദ്ധ ഗാന്ധിജിയെയും ബുദ്ധനെയും അപമാനിക്കുന്നുവെന്ന കാരണത്താൽ ഇന്ത്യൻ സെൻസർ ബോർഡ് ചിത്രത്തിന്റെ ഇന്ത്യയിലെ പ്രദർശനാനുമതി നിഷേധിച്ചു. സ്ത്രീക്കെതിരെയുള്ള അക്രമം ചിത്രീകരിച്ചു, അസഭ്യഭാഷ ഉപയോഗിച്ചു എന്നിവയും കാരണമായി ചൂണ്ടിക്കാണിച്ചിരിക്കുന്നു. പോലീസിന്റെ ദളിതർക്കും സ്ത്രീകൾക്കുമെതിരെയുള്ള അതിക്രമങ്ങളുടെയും ദളിതരെ ജാതിപ്പേർ വിളിച്ച് അവഹേളിക്കുന്നതിന്റെയും ദൃശ്യങ്ങൾ ചിത്രത്തിലുണ്ടെന്ന കാരണത്താലാണ് അനുമതി നിഷേധിച്ചത്. ചിത്രത്തിന്റെ ക്ലൈമാക്‌സ് രംഗത്തിൽ ഗാന്ധിജിയുടെ കോലം കത്തിക്കുന്നതുൾപ്പടെയുള്ള രംഗങ്ങൾ ഉൾക്കൊള്ളിച്ചിരിക്കുന്നു. സെൻസർബോർഡുമായി ഏഴുമാസത്തോളം ഇതുമായി ബന്ധപ്പെട്ട് ചർച്ചകൾ നടന്നു. തുടർന്ന് 26 കട്ടുകളോടെ അനുമതി നൽകപ്പെട്ടു.

2013 ഓഗസ്റ്റ് 22 മുതൽ സെപ്റ്റംബർ 2 വരെ നടക്കുന്ന 37-ആമത് മോൺട്രിയോൾ മേളയിൽ ചിത്രം പ്രദർശിപ്പിക്കും. ആതൻസ് ഇന്റർനാഷണൽ ഫിലിം ആന്റ് വിഡിയോ ഫെസ്റ്റിവലിൽ പ്രദർശിപ്പിക്കുകയും മികച്ച രണ്ടാമത്തെ ചിത്രത്തിനുള്ള പുരസ്കാരം ലഭിക്കുകയും ചെയ്തു. ബ്രിട്ടീഷ് ഫിലിം ഇൻസ്റ്റിറ്റ്യൂട്ടിന്റെ എൽ.എൽ.ജി.എഫ്.എഫ്. 2013, ഒക്സാക ഇന്റർനാഷണൽ ഫിലിം ഫെസ്റ്റിവൽ 2013, മെക്സിക്കോ ഫിലിം ഫെസ്റ്റിവൽ, ട്രിനിഡാഡ് ആന്റ് ടൊബാഗോ ഇന്റർനാഷണൽ ഫിലിം ഫെസ്റ്റിവൽ 2013, പോർട്ട് ഓഫ് സ്പെയിൻ തുടങ്ങി നിരവധി മേളകളിലേക്ക് ചിത്രം തിരഞ്ഞെടുക്കപ്പെട്ടു.

2012-ലെ സംവിധാനത്തിനുള്ള കേരളസർക്കാറിന്റെ പ്രത്യേക ജൂറി പുരസ്‌കാരം നേടി. അതോടൊപ്പം മികച്ച നടിക്കുള്ള പ്രത്യേക പരാമർശം, മികച്ച നവാഗത സംവിധായകനുള്ള കേരള ഫിലിം ക്രിട്ടിക്സ് അസോസിയേഷൻ അവാർഡ് എന്നിവയും ലഭിച്ചു. ആതൻസ് ഇന്റർനാഷണൽ ഫിലിം ആന്റ് വിഡിയോ ഫെസ്റ്റിവലിൽ രണ്ടാമത്തെ ചിത്രത്തിനുള്ള പുരസ്കാരം നേടി.


</doc>
<doc id="207975" url="https://ml.wikipedia.org/wiki?curid=207975" title="ജോസഫ് ആന്റൺ:എ മെമ്മയർ">
ജോസഫ് ആന്റൺ:എ മെമ്മയർ

ഇംഗ്ലീഷ് നോവലിസ്റ്റായ സൽമാൻ റുഷ്ദിയുടെ സാത്താന്റെ വചനങ്ങൾ എന്ന കൃതിയുടെ പ്രസിദ്ധീകരണത്തെത്തുടർന്ന് മതമൗലികവാദികളുടെ വധഭീഷണിനേരിട്ട നാളുകളിലെ അനുഭവങ്ങളടങ്ങിയ കൃതിയാണ് ജോസഫ് ആന്റൺ:എ മെമ്മയർ. അക്കാലത്ത് റുഷ്ദി സ്വീകരിച്ചിരുന്ന അപരനാമമാണ് "ജോസഫ് ആന്റൺ". സാഹിത്യകാരന്മാരായ ജോസഫ്‌ കോൺറാഡ്‌, ആന്റൺ ചെക്കോവ് എന്നിവരുടെ പേരുകളുടെ ആദ്യഭാഗങ്ങൾ ചേർത്താണ് ജോസഫ് ആന്റൺ എന്ന പേരുണ്ടാക്കിയത്.

സാത്താന്റെ വചനങ്ങൾ എന്ന കൃതിയിലെ പരാമർശങ്ങളുടെ പേരിൽ റുഷ്ദിക്കെതിരെ ആയത്തുല്ല ഖൊമൈനി ഫത്വ പുറപ്പെടുവിച്ചു. 1989 ഫെബ്രുവരി 14നായിരുന്നു അത്. ഇസ്ലാമിനും പ്രവാചകനും ഖുർആനും എതിരായി എഴുതി എന്നാരോപിച്ചായിരുന്നു ഫത്വ. ഫത്‌വയിൽനിന്ന് രക്ഷതേടി ബ്രിട്ടനിലെ 20 സുരക്ഷാതാവളങ്ങളിൽ മാറിമാറിക്കഴിഞ്ഞതും സുഹൃത്തുക്കളായ സാഹിത്യകാരന്മാരെ രഹസ്യമായി സന്ദർശിച്ചതുമെല്ലാം 'ജോസഫ് ആന്റണി'ൽ വിവരിക്കുന്നുണ്ട്. സ്വന്തം അനുഭവങ്ങൾക്കൊപ്പം അക്കാലത്ത് ഇതുസംബന്ധിച്ചുവന്ന പത്രവാർത്തകളും ലേഖനങ്ങളുമെല്ലാം ചേർത്താണ് പുസ്തകം തയ്യാറാക്കിയിരിക്കുന്നത്.



</doc>
<doc id="207981" url="https://ml.wikipedia.org/wiki?curid=207981" title="യമുന അതിവേഗപാത">
യമുന അതിവേഗപാത

ഉത്തർ പ്രദേശ് സംസ്ഥാനത്തിലെ ഗ്രേറ്റർ നോയിഡയേയും ആഗ്രയെയും തമ്മിൽ ബന്ധിപ്പിക്കുന്ന പാതയാണ് യമുന അതിവേഗപാത അഥവാ യമുന എക്സ്പ്രസ്സ് വേ. 6 വരികളുള്ള ഈ പാത ഇന്ത്യയിലെ തന്നെ ഏറ്റവും ദൈർഘ്യമേറിയ അതിവേഗപാതകളിൽ ഒന്നാണ്. ഈ പാതയുടെ ആകെ നീളം 165 കി.മീ ആണ്. താജ് അതിവേഗപാത എന്നായിരുന്നു യമുന അതിവേഗപാതയുടെ ആദ്യനാമം. 2014ഓടെ നിർമ്മാണം പൂർത്തിയാകും എന്നു പ്രതീക്ഷിച്ചിരുന്ന ഈ പാത 2012ഓഗസ്റ്റ് 9 ന് ഉത്തർ പ്രദേശ് മുഖ്യമന്ത്രി അഖിലേഷ് യാദവ് ഉദ്ഘാടനം ചെയ്യ്തു.. ഇതിന്റെ ആകെ നിർമ്മാണചെലവ് ആണ്.

2001ൽ മായാവതി സർക്കാരാണ് "താജ് അതിവേഗപാത" എന്ന പദ്ധതി മുന്നോട്ടുവെച്ചത്. ഡൽഹിയും ആഗ്രയും തമ്മില്ലുള്ള യാത്രാദൂരം കുറയ്ക്കുക എന്ന ഉദ്ദേശം മുൻനിർത്തിയാണ് ഈ പദ്ധതിക്ക് രൂപം നൽകിയത്. പക്ഷേ 2003ൽ ഉത്തർപ്രദേശിലുണ്ടായ ഭരണമാറ്റം മൂലം പദ്ധതി ആരംഭിച്ചില്ല. 2007ൽ മായാവതി സർക്കാർ വീണ്ടും ഭരണത്തിൽ വരികയും താജ് അതിവേഗപാതയെ യമുന അതിവേഗപാത എന്നപേരിൽ മുന്നോട്ട് കൊണ്ടുവരികയും ചെയ്തു.[3]

ജേപി ഗ്രൂപ്പായിരുന്നു യമുന അതിവേഗപാത എന്ന പദ്ധതിയുടെ നിർമ്മാണചുമതല ഏറ്റെടുത്തത്.[4] 2012ൽ അവർ പദ്ധതി പൂർത്തിയാക്കി. [5] ഇതേവർഷം നടന്ന പൊതുതിരഞ്ഞെടുപ്പിൽ മായാവതിയെ പരാജയപ്പെടുത്തി ഉത്തർ പ്രദേശ് മുഖ്യമന്ത്രിയായ അഖിലേഷ് യാദവാണ് യമുന അതിവേഗപാതയുടെ ഉദ്ഘാടനം നിർവഹിച്ചത്.[6] കണക്കുകൂട്ടിയതിലും രണ്ടുവർഷം മുമ്പേ ജേപി ഗ്രൂപ്പ് പാതയുടെ നിർമ്മാണം പൂർത്തിയാക്കുകയായിരുന്നു.[7]

ഈ അതിവേഗപാതയുടെ നിർമ്മാണത്തിനുപിന്നിലുള്ള ലക്ഷ്യങ്ങൾ താഴെ കൊടുക്കുന്നു.

യമുന അതിവേഗപാതയെ സംബന്ധിച്ചുള്ള ചില വിവരങ്ങൾ: 


സുരക്ഷയും അപകടങ്ങളിൽ സഹായവും മുൻനിർത്തി പാതയിലുടനീളം 5 കി.മീ ഇടവിട്ട് സി.സി.റ്റിവി ക്യാമറകൾ സ്ഥാപിച്ചിട്ടുണ്ട്. വാഹനങ്ങളുടെ വേഗത കണക്കാക്കുന്നതിനായി മൊബൈൽ റഡാറുകളും പാതയിൽ സജ്ജീകരിച്ചിട്ടുണ്ട്. ദിനം പ്രതി ഒരുലക്ഷത്തോളം വാഹനങ്ങൾ ഈ പാതയിലൂടെ കടന്ന് പോകുന്നു എന്നാണ് കരുതുന്നത്. ബൃഹത് നോയിഡയിൽ നിന്നും ആഗ്രയിലേക്കുള്ള യാത്രാ സമയം 4മണിക്കൂറിൽ നിന്നും 100മിനിറ്റായ് കുറയ്ക്കാൻ യമുന അതിവേഗപാതയ്ക്ക് സാധിച്ചിട്ടുണ്ട്. 

യമുന അതിവേഗപാത മൂന്നു ഘട്ടങ്ങളായാണ് പണിതീർത്തത്:

യമുന അതിവേഗപാതയിൽ കാറുകൾക്ക് അനുവദിച്ചിട്ടുള്ള വേഗത 100കി.മീ പ്രതി മണിക്കൂറും, ചരക്കുവാഹനങ്ങൾക്ക് 60കി.മീ പ്രതി മണിക്കൂറുമാണ്.

നോയിഡയിൽനിന്ന് 38, 95, 150 കി.മീ ഇടവിട്ട് മൂന്ന് ചുങ്കപ്പുരകൾ(toll plaza) ഉണ്ട്. കാർ ജീപ്പ് മുതലായ വാഹനങ്ങൾക്ക് കിലോമീറ്ററിന് 2രൂപ 10 പൈസ എന്നനിരക്കിലാണ് ചുങ്കം ഈടാക്കുന്നത്. ഇതനുസരിച്ച് നോയിഡയിൽനിന്നും ആഗ്രവരെ സഞ്ചരിക്കാൻ 150രൂപ ചുങ്കം നൽകണം (2012 ആഗസ്തിലെ കണക്കനുസരിച്ച്). ഒരുമാസത്തിൽ 19 തവണയിൽക്കൂടുതൽ അതിവേഗപാത ഉപയോഗ്ഗിക്കുന്ന വാഹനങ്ങൾക്ക് ചുങ്കം നിരക്കിൽ ഇളവുകൾ അനുവദിച്ചിട്ടുണ്ട്.


</doc>
<doc id="207986" url="https://ml.wikipedia.org/wiki?curid=207986" title="മലബാർ പ്രിൻസസ്സ്">
മലബാർ പ്രിൻസസ്സ്

2004-ൽ ഇറങ്ങിയ ഒരു ഫ്രഞ്ച് ചലചിത്രം ആണ് . ഇത് സംവിധാനം ചെയ്തിരികുന്നത് ഗില്ലെസ് ലെഗ്രന്ദ് ആണ്. 


</doc>
<doc id="207989" url="https://ml.wikipedia.org/wiki?curid=207989" title="കൊച്ചിൻ സാഗ">
കൊച്ചിൻ സാഗ

റോബർട്ട്‌ ബ്രിസ്റ്റോ എഴുതിയ കൃതിയാണ് കൊച്ചിൻ സാഗ. കൊച്ചി തുറമുഖത്തിന്റെ നിർമ്മാണ ഘട്ടങ്ങൾ, അതിൽ നേരിടേണ്ടി വരുന്ന ബുദ്ധിമുട്ടുകൾ ഇന്ത്യാ രാജ്യത്തെ അനുഭവങ്ങൾ, കൊച്ചിയിലെ ജനങ്ങൾ ഇവയെല്ലാം ഈ ആത്മകഥ അംശമുള്ള രചനയിൽ വരുന്നുണ്ട്. കൊച്ചിയിലെ ലോട്ടസ് ക്ലബ്‌ നിർമ്മിക്കാനും ബ്രിസ്ടോ ആണ് മുൻകൈ എടുത്തത്‌. ബ്രിസ്റ്റോയുടെ പത്നി രൂപീകരിച്ച പെൺകുട്ടികളുടെ സംഘം അതിന്റെ പ്രവർത്തനങ്ങൾ എന്നിവയും ഇതിൽ വിവരിക്കുന്നു. കൊച്ചിയുടെ ചരിത്രത്തെ, ഭരണാധികാരികളെ , ബ്രിട്ടീഷ്‌ അധികാരികളെ ഒപ്പം മാപ്പിള ലഹള വരെ ഈ കൃതിയിൽ പ്രതിപാദിക്കപ്പെടുന്നു.


</doc>
<doc id="207993" url="https://ml.wikipedia.org/wiki?curid=207993" title="ബോയിൻക്">
ബോയിൻക്

ബെർക്ലി ഒപെൻ ഇൻഫ്രസ്റ്റ്രൿറ്റർ ഫൊർ നെറ്റ്വർക് കംപ്യൂട്ടിങ്ങ് (ബോയിൻക്) എന്നത് സന്നദ്ധ ഗ്രിഡ് കംപ്യൂട്ടിങ്ങിനുള്ള ഒരു ഓപ്പൺ സോഴ്സ് മിഡിൽവെയർ ആണ്. സെറ്റി@ഹോം എന്ന പദ്ധതിയെ പിന്താങ്ങുന്നതിനു വേണ്ടിയാണ് ഇത് ആദ്യം വികസിപ്പിച്ചതെങ്കിലും, പിന്നീട് ഇത് ഗണിതശാസ്ത്രപരവും വൈദ്യശാസ്ത്രപരവും കണിക ജീവശാസ്ത്രപരവും കാലാവസ്ഥാവിജ്ഞാനീയപരവും ജ്യോതിശാസ്ത്രപരവുമായ മറ്റു പല ഡിസ്ട്രിബ്യൂട്ടട് ആപ്പ്ളിക്കേഷനുകൾക്കും വേദിയായി. ബെർക്ലിയിലെ കാലിഫോർണിയ സർവകലാശാല ആസ്ഥമാക്കി ഡേവിഡ്‌ ആന്റേർസൺ നയിച്ച ഒരു സംഘം ആണ് ബോയിൻക് വികസിപ്പിച്ചെടുത്തത്. സെറ്റി@ഹോം നയിക്കുന്നതും ഡേവിഡ്‌ ആന്റേർസൺ ആണ്.

ലോകവ്യാപകമായ പെഴ്സണൽ കമ്പ്യൂട്ടറുകളുടെ അതിബൃഹത്തായ പ്രവർത്തനശേഷി ഗവേഷകർക്ക്‌ ലഭ്യമാക്കുക എന്നതാണ് ബോയിൻകിന്റെ ഉദ്ദേശ്യം. സന്നദ്ധരായ കമ്പ്യുട്ടർ ഉടമകളുടെ കമ്പ്യൂട്ടറിന്റെ ഉപയോഗരഹിതമായ സമയം ഉപയോഗപ്പെടുത്തിയാണ് ഈ ഗവേഷണങ്ങൾ ചെയ്യുന്നത്. പങ്കെടുക്കുന്ന കമ്പ്യുട്ടർ ഉടമകൾക്ക് അവരുടെ കമ്പ്യൂട്ടറിന്റെ സംഭാവനയ്ക്ക്‌ ആനുപാതികമായി ബോയിൻക് ക്രെഡിറ്റ്‌ (കീർത്തി) നൽകപ്പെടുന്നു.



</doc>
<doc id="207995" url="https://ml.wikipedia.org/wiki?curid=207995" title="ഡയറി">
ഡയറി

ദൈനംദിനാനുഭവങ്ങൾ, സംഭവങ്ങൾ, ചിന്തകൾ ഇവ അന്നന്നു രേഖപ്പെടുത്തി സൂക്ഷിക്കുന്ന രേഖയെ ഡയറികുറിപ്പുകൾ എന്നു പറയുന്നു. ദിനസരിക്കുറിപ്പുകൾ എന്നും അറിയപ്പെടുന്നു. ഇവ സ്വന്തമായോ മറ്റുള്ളവർ വഴിയോ പ്രസിദ്ധീകരിക്കുമ്പോൾ ആത്മകഥാംശമുൾക്കൊള്ളുന്ന സാഹിത്യരൂപമായിത്തീരുന്നു.

ദിവസം എന്ന് അർഥമുള്ള ഡീയസ് (dies) എന്ന ലത്തീൻ പദത്തിൽ നിന്നു വന്ന ഡയാറിയം (diarium) എന്ന പദമാണ് ഡയറി എന്ന പദത്തിന്റെ പൂർവരൂപം. "ഓരോ ദിവസവും രേഖപ്പെടുത്തുന്ന കണക്ക്" എന്നാണ് ഡയാറിയം എന്ന പദത്തിനർഥം. അന്നന്നു കുറിച്ചിട്ടിരുന്ന വരവു ചെലവു കണക്കുകൾ, കൂലി തുടങ്ങിയവയാകണം ദിനസരിക്കുറിപ്പുകളുടെ ആദ്യ രൂപം. വിശേഷപ്പെട്ട സംഭവങ്ങൾ, സംഭവങ്ങളെപ്പറ്റിയോ ചുറ്റുപാടിനെപ്പറ്റിയോ ഉള്ള വിശകലനം, വിശേഷ വ്യക്തിത്വം പ്രതിഫലിക്കുന്ന ചിന്തകൾ തുടങ്ങിയവ രേഖപ്പെടുത്തിയിട്ടുള്ള ദിനസരിക്കുറിപ്പുകളാണ് സാഹിത്യം, കല, തത്ത്വചിന്ത തുടങ്ങിയ മേഖലകൾക്കു മുതൽക്കൂട്ടാകുന്ന നിലയിൽ പ്രസിദ്ധീകൃതമായിട്ടുള്ളത്.

സംഭവങ്ങളും സ്വാനുഭവവും ചിന്താപരവും വിമർശാത്മകവുമായ നിറക്കൂട്ടുകളോടെ ഓർമക്കുറിപ്പുകളിലും ആത്മകഥയിലും രേഖപ്പെടുത്താറുണ്ടെങ്കിലും ദിനസരിക്കുറിപ്പുകളിലെ ഇത്തരം രേഖകൾക്കുള്ള ഭാവതലമല്ല അവയ്ക്കുള്ളത്. ഒരു സംഭവത്തിന്റെ ദൃക്സാക്ഷി വിവരണത്തിൽ, അഥവാ ദൃശ്യമാധ്യമത്തിലൂടെയുള്ള തത്സമയ സംപ്രേഷണത്തിൽ നിന്നു ലഭിക്കുന്ന അനുഭൂതി അതിന്റെ പിന്നീടുള്ള പുനരാവിഷ്കരണത്തിൽ നിന്നു ലഭിക്കുന്നില്ല എന്നത് ഇതിനു സമാനമാണ്. ബ്രിട്ടിഷ് രാജാവായിരുന്ന ചാൾസ് ഒന്നാമന്റെ വധത്തിനു ദൃക്സാക്ഷിയായ സർ വില്യം ഡഗ്ഡെയിൽ ഈ രംഗം വിശദമായി തന്റെ ഡയറിയിൽ കുറിച്ചിട്ടതു വായിക്കുമ്പോഴുള്ള അനുഭവത്തിൽ നിന്ന് വ്യത്യസ്തമായിരിക്കും ഈ സംഭവം ഒരു ചരിത്രകാരൻ വിശദീകരിച്ചിരിക്കുന്നതു വായിക്കുമ്പോഴുണ്ടാകുക. ഒരു സംഭവം അന്നു തന്നെ ഡയറിയിൽ രേഖപ്പെടുത്തുമ്പോൾ അതിന്റെ തുടർച്ചയായി വരാവുന്ന കാര്യങ്ങളെപ്പറ്റിയുള്ള പ്രതീക്ഷയും ആകാംക്ഷയും കൂടി പ്രതിഫലിക്കാറുണ്ട്. ഈ ഘടകം ഓർമക്കുറിപ്പിലും ആത്മകഥയിലും കാണില്ല. ഫലപ്രാപ്തിയിലെത്തിയ അഥവാ ഫലപ്രാപ്തിയിലെത്താത്ത സംഭവങ്ങളെക്കുറിച്ചുള്ള വിവരണവും വിശകലനവുമാണ് ഇവയിൽ കാണുക.

പ്രാചീന കാലത്തു തന്നെ ഗ്രീക്കുകാരും റോമാക്കാരും ഡയറിക്കുറിപ്പുകൾ തയ്യാറാക്കിയിരുന്നു. ഗ്രീക്കുകാരുടെ എഫെമെരിഡെസ് എന്നറിയപ്പെടുന്ന രേഖകൾ ഇതിന്റെ ആദ്യമാതൃകയായി പരിഗണിക്കാം. എഫെമെറോസ് (ephemeros) എന്ന വാക്കിന് "ഒരു ദിവസം നീണ്ടു നിൽക്കുന്നത്" എന്നാണർഥം. ഗ്രഹങ്ങളുടെയും മറ്റും സ്ഥാനം ജ്യോതിശ്ശാസ്ത്രപരമായി നിർണയിച്ചു കുറിച്ചിട്ടിരുന്ന എഫെമെരിഡെസിന് ഭാരതത്തിലെ പഞ്ചാംഗ ഗ്രന്ഥങ്ങളുടെ സ്ഥാനമാണുള്ളത്. മതപരമായും കാർഷിക വിളവെടുപ്പു സംബന്ധമായും ഉത്സവാഘോഷപരമായും മറ്റും പ്രാധാന്യമുള്ള രേഖയാണ് ഇത്. എന്നാൽ വ്യക്തിപരമല്ലാത്തതിനാൽ ആധുനിക സങ്കല്പത്തിലുള്ള ഡയറിക്കുറിപ്പായി ഇത് പരിഗണിക്കപ്പെടുന്നില്ല.

ഗ്രീക്കുകാരുടെ ദിനസരിക്കുറിപ്പുകളുടെ മാതൃകയ്ക്ക് കൂടുതൽ പ്രായോഗികവും ചരിത്രപരവുമായ രേഖ എന്ന നിലയിൽ പരിണാമം നൽകിയത് റോമാക്കാരാണ്. "വാർഷിക വിവരണ രേഖ" എന്നർഥമുള്ള "അനൽസ്" എന്ന പേരാണ് ഇത്തരം കുറിപ്പുകൾക്ക് അവർ നൽകിയത്. ദൈനംദിന ജീവിതത്തിലെ സംഭവങ്ങളും ഭരണസംബന്ധമായ വിവരണങ്ങളും നീതിനിർവാഹകരുടെ പ്രവർത്തനങ്ങളും അനൽസിൽ ഉൾപ്പെട്ടിരുന്നു. ആദ്യകാല റോമൻ ചരിത്ര ഗ്രന്ഥങ്ങളും കാവ്യങ്ങളും ഇങ്ങനെയുള്ള ഡയറിക്കുറിപ്പുകളെ ഉപജീവിച്ചു രചിച്ചവയാണ്. റോമൻ സാഹിത്യത്തിലെ ആദികവിയായറിയപ്പെടുന്ന ക്വിന്റസ് എന്നിയുസ് (Quintus Ennius - ക്രി. മു. 239-169) അനൽസ് എന്ന പേരിൽത്തന്നെ രചിച്ച പതിനെട്ടു ഭാഗങ്ങളുള്ള ഇതിഹാസ കാവ്യമാണ് ഇതിലാദ്യത്തേത്. കറ്റൊ ദ് സെൻസർ എന്നും കറ്റൊ ദ് എൽഡർ എന്നും അറിയപ്പെട്ടിരുന്ന മാർകസ് പോർസിയുസ് കറ്റൊ രചിച്ച ഒറിജിൻസ് എന്ന പേരിലുള്ള ചരിത്രഗ്രന്ഥവും ഗ്രീക്ക് എഫെമെരിഡെസിന്റെ മാതൃകയിലുള്ളതാണ്. അനൽസ് എന്ന പേരിൽത്തന്നെ റ്റൈറ്റസ് ലിയൂസ്, കോർണേലിയൂസ് റ്റാസിറ്റസ് എന്നിവർ രചിച്ച ഗ്രന്ഥങ്ങളുമുണ്ട്.

വ്യക്തിനിഷ്ഠമായ ചിന്തകളും വിശകലനവും കൂടി ഉൾപ്പെട്ട, അങ്ങനെ ചൈതന്യമുറ്റ ഡയറിക്കുറിപ്പുകളുടെ ആദ്യകാല മാതൃകയാണ് ജൂലിയസ് സീസറിന്റെ (ക്രി. മു. 100-44) കമന്ററീസ്. ഗാലിക് യുദ്ധത്തെക്കുറിച്ചുള്ള വിവരണവും വിശകലനവുമാണ് ഇതിൽ. എന്നാൽ ഈ രീതിയിലുള്ള മാതൃകാപരമായ ഡയറിക്കുറിപ്പുകൾ പിന്നീട് നവോത്ഥാനകാലഘട്ടത്തിന്റെ പ്രാരംഭത്തോടെ മാത്രമാണ് കണ്ടെത്തുന്നത്.

നവോത്ഥാന കാലഘട്ടത്തിന്റെ തുടക്കത്തിൽ ഇതിന്റെ പ്രണേതാക്കളിൽ പ്രമുഖരായ ദാന്തെയും (1265-1321) പെട്രാർക്കും (1304-74) എഴുതിയ ഡയറിക്കുറിപ്പുകൾ ഈ സാഹിത്യശാഖയുടെ വളർച്ചയ്ക്കും പുതിയ പ്രവണതകളുടെ ആവിർഭാവത്തിനും കാരണമായി. ദാന്തെയുടെ വിറ്റ നുഒവ (Vita nuova)യിലും പെട്രാർക്കിന്റെ കൻസൊനീറെ (Canzoneiere) യിലും ഇവർക്ക് തങ്ങളുടെ പ്രേമഭാജനങ്ങളോടുള്ള പ്രണയത്തിന്റെ അനുക്രമമായ വളർച്ച രേഖപ്പെടുത്തിയിട്ടുള്ളത് പ്രത്യേകം ശ്രദ്ധേയമായി.

സാമുവൽ പെപിസ് (1633-1703), ജോൺ എവലിൻ (1620-1706) എന്നിവരുടെ ഡയറിക്കുറിപ്പുകൾ വ്യത്യസ്ത ശൈലിയിലുള്ളതാണ് ഇവ. മാതൃകാപരമായ ഡയറിക്കുറിപ്പുകളായി പരിഗണിക്കപ്പെടുന്നു. നേവിയിൽ സെക്രട്ടറിയായിരുന്ന സാമുവൽ പെപിസ് അന്ധത തന്നെ കീഴ്പെടുത്തുന്നതായി മനസ്സിലാക്കിയ 1660-ലാണ് ഡയറിക്കുറിപ്പുകൾ എഴുതാനാരംഭിച്ചത്. എന്നാൽ മറ്റാരും പെട്ടെന്ന് വായിക്കാതിരിക്കാൻ വേണ്ടി കൃത്രിമമായ ഒരു ഭാഷാരീതി ഇദ്ദേഹം സ്വീകരിച്ചു. അതിനാൽ ഇതിന്റെ ആദ്യഭാഗം തന്നെ വളരെക്കാലത്തിനുശേഷമേ - 1825-ൽ - പ്രസിദ്ധീകൃതമായുള്ളൂ. 20-ആം നൂറ്റാണ്ടിൽ മാത്രമാണ് ഡയറിയുടെ പൂർണമായ പ്രസിദ്ധീകരണം നടന്നത്. 1665-ൽ യൂറോപ്പിലാകെ പടർന്നു പിടിച്ച പ്ലേഗ്ബാധയെക്കുറിച്ചും 1666-ൽ ലണ്ടനിലുണ്ടായ അഗ്നിബാധയെക്കുറിച്ചും ഉള്ള പരാമർശങ്ങൾ ഇതിന്റെ പ്രത്യേകതയാണ്. പെപിസിന്റെ സമകാലികനായ ജോൺ എവലിന്റെ ഡയറി കൂടുതൽ സാഹിത്യാംശം ഉൾക്കൊള്ളുന്നതാണ്. പല ആവർത്തി വായിച്ച് പരിഷ്കരിച്ചതാണ് എവലിന്റെ ഡയറി.

തുടങ്ങിയ പ്രശസ്ത എഴുത്തുകാർ പലരും ഡയറിക്കുറിപ്പുകൾ രേഖപ്പെടുത്തി സൂക്ഷിച്ചവരാണ്. ജയിംസ് ബോസ്വൽ തന്റെ ഡയറിക്കുറിപ്പുകളെ ആധാരമാക്കിയായിരുന്നു ഡോ. സാമുവൽ ജോൺസന്റെ ജീവചരിത്രം രചിച്ചത്.

ജോൺ വെസ്ലി, കോട്ടൺ മാത്തർ, പോപ് ജോൺ ഇരുപത്തിമൂന്നാമൻ എന്നിവർ മതാധ്യക്ഷന്മാരെന്ന നിലയിലും വിക്ടോറിയാ രാജ്ഞി, ജോർജ് അഞ്ചാമൻ, ജോർജ് വാഷിങ്ടൺ, ജോൺ ക്വിൻസി ആദംസ്, ഹാരോൾഡ് നിക്കോൾസൺ, ബാൻസ്ലെ, വൈറ്റ് ലോക്കോ എന്നിവർ മികച്ച ഭരണാധികാരികളെന്ന നിലയിലും വില്യംപാരി, ക്യാപ്റ്റൻ ജയിംസ് കുക്ക് എന്നിവർ വിഖ്യാതരായ സാഹസികരെന്ന നിലയിലും ബ്രൂസ് ഫ്രെഡറിക് കമ്മിങ്സ് ശാസ്ത്രജ്ഞൻ എന്ന നിലയിലും ലിയനാർഡൊ ഡാവിഞ്ചി വിശ്രുതനായ കലാകാരനെന്ന നിലയിലും അറിയപ്പെടുമ്പോൾത്തന്നെ മികച്ച ഡയറിക്കുറിപ്പുകളുടെ ഉടമകൾ എന്ന നിലയിലും പ്രശസ്തി നേടിയിരുന്നു.

ബ്രിട്ടനിലെ വിക്ടോറിയാ രാജ്ഞി (1819-1901) 68 വർഷം തുടർച്ചയായി ഡയറിക്കുറിപ്പെഴുതി. 19-ആം വയസ്സിൽ സ്ഥാനാരോഹണ ദിവസം ഇങ്ങനെ രേഖപ്പെടുത്തുന്നു. "ഞാൻ വളരെ ചെറുപ്പമാണ്. എങ്കിലും എന്റെ രാജ്യത്തോടുള്ള കടമ നിർവഹിക്കാൻ ഞാൻ പരമാവധി ശ്രമിക്കും". ജോർജ് അഞ്ചാമൻ (1865-1936) 56 വർഷം ദിവസവും അന്നന്നത്തെ കാലാവസ്ഥ ഉൾപ്പെടെയുള്ള കാര്യങ്ങൾ വിശദമായി രേഖപ്പെടുത്തിയിരുന്നു. 24 വാല്യങ്ങളുള്ള ഈ ഡയറി ഓരോന്നും പ്രത്യേകം അറകളിൽ സ്വർണത്താക്കോലിട്ടു പൂട്ടി വച്ചിരുന്നു. നോബൽ സമ്മാന ജേതാവായ ആന്ദ്രേഴീദ് 1889 മുതൽ 1939 വരെയെഴുതിയ ഡയറിക്കുറിപ്പുകൾ ജേണൽ എന്ന പേരിൽ പ്രസിദ്ധീകരിച്ചു. ആധുനിക കാലത്തെ ഏറ്റവും പ്രശസ്തമായ ഡയറിക്കുറിപ്പായി ഈ ഗ്രന്ഥം പരിഗണിക്കപ്പെടുന്നു.

സാമൂഹിക വിശകലനത്തോടൊപ്പം അപവാദ പ്രചാരണവും ഡയറിക്കുറിപ്പുകളുടെ പ്രമേയമാകാമെന്നതിന് ഉദാഹരണമാണ് മാർക്വിസ് ഡെ ഡാങ് ഗൗസിന്റെ ഡയറി. ലൂയിസ് പതിനാലാമന്റെ ഭരണത്തെപ്പറ്റിയുള്ള അപവാദശരങ്ങളാണ് ഈ ഡയറിയുടെ സിംഹഭാഗവും.

രഹസ്യസ്വഭാവമുള്ളതും സ്തോഭജനകവുമായ സംഭവങ്ങളുടെ വെളിപ്പെടുത്തലുകളായും ഡയറിക്കുറിപ്പുകൾ പ്രാധാന്യം നേടാറുള്ളതിന് ഉദാഹരണമാണ് അലസ്തായർ മോറെയുടെ ഡയറി ഒഫ് എ റം റണ്ണർ, ഡേവിഡ് ലോറൻസിന്റെ ഡയറി ഒഫ് എ വാഷിങ്ടൺ കറസ്പോൺഡന്റ് എന്നിവ.

കുട്ടികളുടെ ഡയറിക്കുറിപ്പുകളാണ് മറ്റൊരു വിഭാഗം. ഇതിനുദാഹരണമാണ് എട്ടാമത്തെ വയസ്സിൽ നിര്യാതയായ മാർജോറി പ്ലെമിങ് എന്ന പെൺകുട്ടി (1803-11) എഴുതിയ ഡയറിക്കുറിപ്പുകൾ. ഇത് 1914-ൽ പ്രസിദ്ധീകരിച്ചു.

രണ്ടാം ലോകമഹായുദ്ധത്തിന്റെ പശ്ചാത്തലത്തിൽ ആൻഫ്രാങ്ക് എന്ന പെൺകുട്ടി എഴുതിയ ഡയറിക്കുറിപ്പുകൾ ലോകത്തിന്റെ മുഴുവൻ ശ്രദ്ധ പിടിച്ചുപറ്റി. 1942-44 കാലത്ത് ജൂതവംശജരായ കുടുംബവും സുഹൃത്തുക്കളും അടങ്ങുന്ന എട്ടുപേർ നാസികളെ ഭയന്ന് ആംസ്റ്റർഡാമിൽ ഒരു കെട്ടിടത്തിൽ ഒളിച്ചു കഴിയുമ്പോൾ ആൻ ഫ്രാങ്ക് ജീവിക്കാനുള്ള അഭിലാഷവും ശുഭാപ്തി വിശ്വാസവും ഡയറിക്കുറിപ്പുകളായി രേഖപ്പെടുത്തി വന്നു. എന്നാൽ നാസികൾ ഇവരെ കണ്ടെത്തുകയും ഉൻമൂല നാശം വരുത്തുകയും ചെയ്തു. പതിനഞ്ചു വയസ്സു മാത്രം പ്രായമുണ്ടായിരുന്ന ആൻ 1945-ൽ അന്തരിച്ചു. ആൻ ഫ്രാങ്കിന്റെ ഡയറി 1947-ൽ ഡച്ച് ഭാഷയിലും 1952-ൽ ദ് ഡയറി ഒഫ് എ യങ് ഗേൾ എന്ന പേരിൽ ഇംഗ്ലീഷിലും പ്രസിദ്ധീകരിച്ചു. ഈ ഡയറിക്ക് 1956-ൽ നാടകാവിഷ്കരണവും 1959-ൽ ചലച്ചിത്രാവിഷ്കരണവുമുണ്ടായി. ആൻ ഫ്രാങ്കിന്റെ ഡയറിക്കുറിപ്പുകൾ എന്ന പേരിൽ പ്രമീളാദേവി ഇത് മലയാളത്തിലേക്കു വിവർത്തനം ചെയ്തിട്ടുണ്ട്.

ലോകസഞ്ചാരികളായ ചിലർ പാശ്ചാത്യ രാജ്യങ്ങളിൽ നിന്നും ചൈനയിൽ നിന്നും ക്രിസ്ത്വബ്ദാരംഭത്തോടെ ഭാരതത്തിലൂമെത്തിയിരുന്നു. ഭാരതീയ സാമൂഹിക-സാംസ്കാരിക കാര്യങ്ങളുടെ ചിത്രീകരണവും വിശകലനവും നടത്തിയ ആദ്യത്തെ ഡയറിക്കുറിപ്പുകൾ ഇവരുടേതാണ്. ഒന്നാം നൂറ്റാണ്ടിൽ എഴുതിയ പെരിപ്ലസ് എന്ന കൃതി ഇത്തരത്തിലുള്ള ഒരു ഡയറിക്കുറിപ്പായി കണക്കാക്കാം. ഗ്രീസിലെ ഒരു ഇടത്തരം കുടുംബത്തിലാണ് ഇതിന്റെ രചയിതാവ് ജനിച്ചത്.

ബുദ്ധമതത്തെക്കുറിച്ചും ഭാരതത്തെക്കുറിച്ചും കൂടുതൽ അറിയുന്നതിന് ചൈനയിൽ നിന്ന് ഭാരതത്തിലെത്തിയ ഫാഹിയാന്റെയും (374-434 ) ഇതേ ഉദ്ദേശ്യത്തോടെ വന്ന ഹുയാൻ സാങിന്റെയും (603-665) ഡയറിക്കുറിപ്പുകൾ ഈ കാലഘട്ടങ്ങളിലെ ഭാരതീയ സാമൂഹിക-സാംസ്കാരിക-രാഷ്ട്രീയ കാര്യങ്ങൾ പ്രതിഫലിപ്പിക്കുന്നു.

ശാസ്ത്രജ്ഞനും ചരിത്രകാരനുമായ അൽബിറൂനി (970-1039) ഭാരതം സന്ദർശിക്കുകയും തന്റെ ഡയറിക്കുറിപ്പുകളിലൂടെ അക്കാലത്തെ ഭാരതീയ രാഷ്ട്രീയ സമൂഹിക പരിസ്ഥിതിയിലേക്കു വെളിച്ചം വിതറുകയും ചെയ്തു. 1254-ൽ വെനീസിൽ ജനിച്ച മാർക്കോപോളോ ചൈനീസ് ഭരണാധികാരിയായ കുബ്ലാഖാന്റെ ആഗ്രഹപ്രകാരം ഭാരതം സന്ദർശിച്ചപ്പോൾ കേരളത്തിലും എത്തുകയുണ്ടായി. ചോളമണ്ഡലം, സെന്റ് തോമസ് മൗണ്ട്, കന്യാകുമാരി, കൊല്ലം, മലബാർ തുടങ്ങിയ തെന്നിന്ത്യൻ സ്ഥലങ്ങൾ സന്ദർശിച്ച മാർക്കോപോളോയുടെ ഡയറിക്കുറിപ്പുകൾ കേരളത്തെ സംബന്ധിച്ച് കൂടുതൽ ചരിത്ര പ്രാധാന്യമുള്ളതാണ്.

14-ആം നൂറ്റണ്ടിലെ ഭാരതീയ സാമൂഹിക-സാംസ്കാരിക പരിസ്ഥിതി വെളിപ്പെടുത്തുന്നതാണ് ലോകസഞ്ചാരിയായ ഇബ്നു ബത്തൂത്ത (1304-79) യുടെ ഡയറിക്കുറിപ്പുകൾ. ഇന്ത്യയിൽ അന്നു നിലനിന്ന "സതി"യുടെ ദുരന്തമുഖവും ഭരണാധികാരിയായ മുഹമ്മദ് ബിൻ തുഗ്ളക്കിന്റെ ഭ്രാന്തൻ ഭരണവും തന്റെ കുറിപ്പുകളിലൂടെ ഇദ്ദേഹം വ്യക്തമാക്കിയിട്ടുണ്ട്.

15-നൂറ്റാണ്ടിൽ ഭാരതം സന്ദർശിച്ച റഷ്യക്കാരനായ നികീതിൻ ഒരു വ്യാപാരി എന്നതിനപ്പുറം ഇന്ത്യയുടെ ആത്മാവ് കണ്ടെത്താനാഗ്രഹിച്ച ഒരു ജിജ്ഞാസു കൂടിയാണെന്ന് അദ്ദേഹത്തിന്റെ ഡയറിക്കുറിപ്പുകൾ തെളിയിക്കുന്നു.

പോർട്ടുഗീസുകാരായ കോവിൻഹോയും വാസ്കോ ദെ ഗാമയും കേരളത്തിലെത്തിയത് ഭാരതവുമായുള്ള വ്യാപാരകാര്യങ്ങൾക്കു പ്രാമുഖ്യം നൽകിയാണെങ്കിലും ഇവരുടെ ഡയറിക്കുറിപ്പുകൾ കേരളീയരെ സംബന്ധിച്ച് അമൂല്യങ്ങളാണ്. 

പാശ്ചാത്യ സാഹിത്യത്തിലെ ഡയറിക്കുറിപ്പുകളുടെ സ്വാധീനത്തിൽ മിക്ക ഭാരതീയ ഭാഷകളിലും 19-ആം നൂറ്റണ്ടിന്റെ മധ്യത്തോടെ ഡയറിക്കുറിപ്പുകൾ എഴുതുക എന്ന സമ്പ്രദായം പ്രചാരത്തിൽവന്നു. എന്നാൽ തമിഴ് ഭാഷയിൽ 18-ആം നൂറ്റാണ്ടിൽ തന്നെ വളരെ പ്രശസ്തമായ ഡയറിക്കുറിപ്പ് എഴുതപ്പെട്ടിരുന്നു. ആനന്ദരംഗംപിള്ള എഴുതിയ ഡയറിക്കുറിപ്പാണ് ഇത്. വ്യവസായ പ്രമുഖനും "ഫ്രഞ്ച് ഇന്ത്യ"യുടെ ഗവർണറും ഫ്രഞ്ച് ഗവൺമെന്റിന്റെ ഇന്ത്യയിലെ പ്രതിനിധിയും ആയിരുന്ന ഇദ്ദേഹത്തിന്റെ ഡയറിക്കുറിപ്പുകൾ 1948 മുതൽ 81 വരെയുള്ള കാലയളവിൽ എട്ടു വാല്യമായി പ്രസിദ്ധീകൃതമായി. പ്രസിദ്ധീകരണത്തിനു മുൻപു തന്നെ ഇതിന് ഇംഗ്ലീഷിലും ഫ്രെഞ്ചു ഭാഷയിലും വിവർത്തനങ്ങൾ ഉണ്ടായി.

19-ആം നൂറ്റാണ്ടിൽ തമിഴിൽ ഉണ്ടായ ഡയറിക്കുറിപ്പുകളിൽ പ്രമുഖമാണ് സവരിറോയപിള്ളൈയുടേത്. 1836 മുതൽ 63 വരെ എഴുതിയ ഡയറിക്കുറിപ്പുകൾ ഒന്നാം ഭാഗമായും, ശേഷിച്ചത് രണ്ടാം ഭാഗമായി 1899-ലും പ്രസിദ്ധീകരിച്ചു.

സി. രാജഗോപാലാചാരി 1921-ലും 1922-ലും സ്വാതന്ത്ര്യ സമരത്തിന്റെ ഭാഗമായി ജയിൽവാസമനുഭവിച്ച കാലത്ത് ജയിലിലെ ദുരിതവും ആസ്മാരോഗം അലട്ടുന്ന തനിക്ക് അനുഭവിക്കേണ്ടിവന്ന അപാരമായ കഷ്ടപ്പാടും ദിവസവും രേഖപ്പെടുത്തി. ഈ ഡയറിക്കുറിപ്പുകൾ 1922-ൽ തന്നെ പ്രസിദ്ധീകരിച്ചു. രാജാജിയുടെ സഹപ്രവർത്തകനായ വേദരത്നംപിള്ളയും ദിനസരിക്കുറിപ്പുകൾ എഴുതിയിരുന്നു. ഇത് ഇദ്ദേഹത്തിന്റെ ജീവചരിത്രത്തിൽ (1981) ഉൾപ്പെടുത്തിയിട്ടുണ്ട്.

19-ആം നൂറ്റാണ്ടിന്റെ മധ്യത്തോടെ മിക്ക ഭാരതീയ ഭാഷകളിലും ഡയറിക്കുറിപ്പുകൾ എഴുതുന്നത് പ്രചാരത്തിൽ വന്നെങ്കിലും ഗുജറാത്തി ഭാഷയിലും ഹിന്ദിയിലുമാണ് ഇത് ഒരു സാഹിത്യരൂപമെന്ന നിലയിൽ ആദ്യം അംഗീകാരം നേടിയത്. മുഗൾ ദർബാറുകളിലും മഹാരാജാ രഞ്ജിത് സിംഹിന്റെ രാജസദസ്സിലും ഡയറി എഴുതി സൂക്ഷിക്കുന്ന പതിവുണ്ടായിരുന്നു. ഇവ പേർഷ്യൻ ഭാഷയിലാണ് എഴുതിയിരുന്നത്. സാമൂഹിക പരിഷ്കർത്താവും ഗുജറാത്തിലെ മാനവ ധർമ സഭയുടെ സ്ഥാപകനുമായ ദുർഗാറാം മേത്താജി ദീർഘകാലം ഡയറിക്കുറിപ്പ് എഴുതിയിരുന്നെങ്കിലും 1843 ജനുവരി മുതൽ 45 ജനുവരി വരെ എഴുതിയ ഡയറിക്കുറിപ്പു മാത്രമേ ലഭ്യമായിട്ടുള്ളൂ. ഇദ്ദേഹം സേവനമനുഷ്ഠിച്ച വിദ്യാലയം അഗ്നിക്കിരയായപ്പോൾ അവിടെ സൂക്ഷിച്ചിരുന്ന അന്നുവരെയുള്ള ഡയറിക്കുറിപ്പുകളും നഷ്ടപ്പെടുകയുണ്ടായി.

പ്രാർഥനാസമാജത്തിന്റെ സ്ഥാപകരിലൊരാളായ ഭോലാനാഥ സാരാഭായി 27-ആം വയസ്സു മുതൽ ഡയറിക്കുറിപ്പുകൾ എഴുതി വന്നു. ആദ്യം കുറച്ചുകാലം പേർഷ്യൻ ഭാഷയിലും പിന്നീട് ഇംഗ്ലീഷിലും അതിനുശേഷം ഗുജറാത്തിയിലും ആണ് ഡയറി എഴുതിയത്. ഇദ്ദേഹത്തിന്റെ പുത്രനും, കവി, നിരൂപകൻ, ഭാഷാശാസ്ത്രജ്ഞൻ, തത്ത്വചിന്തകൻ, സാമൂഹിക പരിഷ്കർത്താവ് തുടങ്ങിയ നിലകളിൽ ബഹുമുഖപ്രതിഭനുമായ നരസിംഹറാവുവും ഡയറി എഴുതുന്ന ശീലം തുടർന്നു. ഇദ്ദേഹത്തിന്റെ ഡയറിക്കുറിപ്പുകൾ റോജ്നിശി എന്ന പേരിൽ പ്രസിദ്ധീകൃതമായി.

സരസ്വതിചന്ദ്ര എന്ന പ്രശസ്ത കൃതിയുടെ രചതിയാവായ ഗോവർധൻ റാം ത്രിപാഠി (1855-1907) 1885 മുതൽ ഡയറിക്കുറിപ്പുകൾ എഴുതിയിരുന്നു. ഇത് പിൽക്കാലത്ത് 1959-60-ൽ മൂന്നുവാല്യമായി പ്രസീദ്ധീകരിച്ചു. വി. കെ. ഠാകൂർ ഇംഗ്ലീഷും ഗുജറാത്തിയും ഇടകലർത്തി എഴുതിയിരുന്ന ഡയറിക്കുറിപ്പുകൾ പിൽക്കാലത്ത് എച്ച്. എം. ത്രിവേദി പ്രസാധനം ചെയ്ത് 1969-ലും 1976-ലും രണ്ടു ഭാഗമായി പ്രസീദ്ധീകരിച്ചു. ഗാന്ധിജിയുടെ സന്തത സഹചാരിയായ മഹാദേവ ദേശായി 1917 മുതൽ 42 വരെ ഗാന്ധിജിയുടെ ദൈനംദിന കാര്യങ്ങളും പ്രവർത്തനവും ആശയഗതിയും ഡയറിക്കുറിപ്പായി എഴുതിയത് ഈ മേഖലയിലെ പ്രത്യേകതയുള്ള രേഖയാണ്. മഹാദേവഭായിനി ഡയറി എന്ന പേരിലിതു പ്രസിദ്ധീകരിച്ചു. ഇത് മഹാദേവഭായി കി ഡയറി എന്ന പേരിൽ ജമ്നാലാൽ ബജാജ് ഹിന്ദിയിൽ വിവർത്തനം ചെയ്തത്, മൂന്നു ഭാഗമായി 1966-ൽ പ്രസിദ്ധീകൃതമായി.

രാധാചരൺ ഗോസ്വാമി 1872 മുതൽ 76 വരെ എഴുതിയ കുറിപ്പുകളാണ് ഹിന്ദിയിലെ ആദ്യത്തെ പ്രധാന ഡയറിക്കുറിപ്പായി അറിയപ്പെടുന്നത്. ഇതിനുശേഷം ശ്രദ്ധേയമായ ഡയറി ധീരേന്ദ്രവർമയുടേതാണ്. വിദ്യാർഥിയായിരിക്കുമ്പോൾത്തന്നെ ഡയറിക്കുറിപ്പെഴുതിത്തുടങ്ങി ധീരേന്ദ്രവർമ. 1917 മുതൽ 23 വരെ എഴുതിയ കുറിപ്പുകൾ 4 ഭാഗങ്ങളായി മേരി കോളജ് ഡയറി എന്ന പേരിൽ പിൽക്കാലത്ത് പ്രസിദ്ധീകൃതമായി. നരദേവശാസ്ത്രിയുടെ വേദതീർഥ് കി ജയിൽ ഡയറി (1930)യിൽ വ്യക്തിഗതമായ അനുഭവങ്ങൾക്കല്ല, ആനുകാലിക സാഹിത്യ പ്രവർത്തനങ്ങൾക്കാണ് പ്രാധാന്യം നൽകിയിരിക്കുന്നത്. വാല്മീകി ചൗധരി എഴുതിയ രാഷ്ട്രപതി ഭവൻ കീ ഡയറി 1950-52 കാലഘട്ടത്തിൽ ഡോ. രാജേന്ദ്രപ്രസാദ് രാഷ്ട്രപതിയായിരുന്ന കാലത്ത് രാഷ്ട്രപതിഭവനിലെ സംഭവങ്ങളെ രേഖപ്പെടുത്തുന്ന ദിനസരിക്കുറിപ്പുകളാണ്. മൈഥിലീ ശരൺ ഗുപ്ത 1935 മുതൽ 50 വരെ എഴുതിയ ഡയറിക്കുറിപ്പുകൾ പിൽക്കാലത്ത് പ്രസീദ്ധീകൃതമായി. രാജേന്ദ്രപ്രസാദ്, ഘനശ്യാമ്ദാസ ബിർല (ഡയറി കെ കുഛ് പന്നെ) മണിബഹൻ (ഏകലാ ചലോ രെ - 1946-47) നിർമ്മല ദേശ്പാണ്ഡെ (സർവോദയ പദയാത്ര), ദാമോദർദാസ (വിനോബാ കെ സാഥ്) തുടങ്ങിയവരുടെ ഡയറിക്കുറിപ്പുകളിൽ സാമൂഹിക-രാഷ്ട്രീയ സംഭവവികാസങ്ങളുടെ വിശകലനത്തിനാണ്, വ്യക്തിപരമായ ഇഷ്ടാനിഷ്ടങ്ങളുടെ രേഖപ്പെടുത്തലിനേക്കാൾ പ്രാധാന്യം നൽകിയിരിക്കുന്നത്.

1949-58 കാലത്ത് മുക്തിബോധ് എഴുതിയ ഏക് സാഹിത്യക് കീ ഡയറിയാണ് ഈ കാലത്തെ മാതൃകാപരമായ ഡയറി. ഇതിൽ, എല്ലാ ദിവസവും തുടർച്ചയായി എഴുതുന്ന രീതിയല്ല പിന്തുടർന്നിരിക്കുന്നത്. മലയജ്, ശ്രീകാന്ത് വർമ, ശിവദാൻസിംഹ് ചൗഹാൻ, മോഹൻ രാകേശ്, നരേശ് മേഹ്ത്ത തുടങ്ങിയവരുടെ ഡയറികളും ഉപേന്ദ്രനാഥ് അശ്കിന്റെ സ്യാദാ അപനി കമ് പരായി, പ്രഭാകർ മാച്വെയുടെ പശ്ചിമ് മെം ബൈഠ് കർ പൂർവ് കീ ഡയറി, ധർമ്വീർ ഭാരതിയുടെ തേലെ പർ ഹിമാലയ്, വിശ്വനാഥ് പ്രസാദ് തിവാരിയുടെ ഡയറി കെ പാംച് പൃഷ്ഠ്, സീതാറാം സെക്സേരിയുടെ ഏക് കാര്യകർതാ കീ ഡയറി, രാംധാരി സിൻഹ് ദിൻകറിന്റെ ദിൻകർ കീ ഡയറി, ചന്ദ്രശേഖറിന്റെ മേരി ജയിൽ ഡയറി എന്നിവയും ആധുനിക കാലത്തെ ഡയറിക്കുറിപ്പുകളിൽ പ്രധാനപ്പെട്ടവയാണ്. 1975-77-ലെ അടിയന്തരാവസ്ഥക്കാലത്ത് ജയിൽ വാസമനുഭവിച്ചപ്പോൾ എഴുതിയതാണ് മേരി ജയിൽ ഡയറി.

പഞ്ചാബി ഭാഷയിൽ പ്രസിദ്ധീകരിച്ച എസ്. എസ്. അമോലിന്റെ യത്രു ദെ ഡയറി (1965), ബൽരാജ് സാഹ്നിയുടെ മേരി ഘൈർ ജസ്ബാതി ഡയറി (1970) എന്നിവ ഡയറിക്കുറിപ്പുകൾ എന്നതിനെക്കാൾ യാത്രാവിവരണം, ഓർമക്കുറിപ്പുകൾ എന്നീവിഭാഗങ്ങളിലുൾപ്പെടുത്താവുന്നവയാണ്.

ലക്ഷമീ നാഥ് ബസ്ബറുവയുടെ ഡയറിക്കുറിപ്പുകളാണ് അസമിയ ഭാഷയിൽ ഈ വിഭാഗത്തിൽപ്പെടുന്ന പ്രധാന ഗ്രന്ഥം. ഇദ്ദേഹം 1895 മുതൽ 1903 വരെ എഴുതിയ ഡയറിക്കുറിപ്പുകൾ മഹേശ്വര നിയോഗ് പ്രസാധനം ചെയ്ത് ദിനലേഖ എന്ന പേരിൽ 1969-ൽ പ്രസിദ്ധീകരിച്ചു.

മലയാളത്തിൽ ആധുനിക കാലത്താണ് ഡയറിക്കുറിപ്പുകൾ സാഹിത്യരൂപമായി ഗണിക്കപ്പെട്ടത്. കേരളവർമ വലിയകോയിത്തമ്പുരാൻ, ഏ. ആർ. രാജരാജവർമ, കെ. സി. കേശവപിള്ള, കുമാരനാശാൻ, വള്ളത്തോൾ, മൂലൂർ എസ്. പത്മനാഭപ്പണിക്കർ തുടങ്ങിയ പ്രശസ്തരായ കവികളുടെ ഡയറിക്കുറിപ്പുകൾ മലയാളത്തിനു ലഭിച്ചിട്ടുണ്ട്. സമകാലിക സാഹിത്യത്തിന്റെ ഗതിവിഗതികളുടെ രേഖ എന്നതിനൊപ്പം പ്രശസ്ത സാഹിത്യകാരന്മാരിൽത്തന്നെ ഉന്നതമായ വ്യക്തിത്വത്തിനുടമകളും അല്ലാത്തവരുമുണ്ടെന്നു വെളിപ്പെടുത്തുന്നവകൂടിയാണ് പല ഡയറിക്കുറിപ്പുകളും. ഏ. ആർ. രാജരാജവർമയും സി. എസ്. സുബ്രഹ്മണ്യൻ പോറ്റിയും മറ്റേതൊരു സാഹിത്യ കാരനും നൽകിയതിലധികം ആദരം തനിക്കു നൽകിയിരുന്നു എന്ന് കുമാരനാശാൻ തന്റെ ഡയറിക്കുറിപ്പുകളിൽ രേഖപ്പെടുത്തിയിട്ടുള്ളത് ഡയറിക്കുറിപ്പുകളുടെ അപൂർവതയ്ക്കും സാഹിത്യ-ചരിത്ര പ്രാധാന്യങ്ങൾക്കും ദൃഷ്ടാന്തമാണ്.

ചെങ്ങാരപ്പള്ളി നാരായണൻ പോറ്റിയുടേയും സി. അച്യുതമേനോന്റേയും ഡയറിക്കുറിപ്പുകൾ യഥാക്രമം 2000-ലും 2002-ലും ഗ്രന്ഥരൂപത്തിൽ പ്രസിദ്ധീകൃതമായി. രാഷ്ട്രീയ, സാംസ്കാരിക മണ്ഡലങ്ങളിൽ നിറഞ്ഞുനിന്നിരുന്ന വ്യക്തികളായിരുന്നു രണ്ടുപേരും. കേരള മുഖ്യമന്ത്രിയും ചിന്തകനുമായിരുന്ന സി. അച്യുതമേനോന്റെ ഡയറിക്കുറിപ്പുകൾ മുൻപുതന്നെ കലാകൗമുദി വാരികയിൽ ഖണ്ഡശഃ പ്രസിദ്ധീകരിച്ചിരുന്നു. എസ്. കെ. പൊറ്റക്കാടിന്റെ സംസാരിക്കുന്ന ഡയറിക്കുറിപ്പുകൾ (1981) അദ്ദേഹത്തിന്റെ "അനുഭവങ്ങളും അറിവുകളും ദർശനങ്ങളും ഈ കുറിപ്പുകളുടെ പശ്ചാത്തലത്തിൽ പ്രകാശിപ്പിക്കുവാൻ ശ്രമിക്കുന്നു." ഡയറിക്കുറിപ്പിന്റെ മാതൃകയിൽ സ്വന്തം ജീവിതഗ്രന്ഥത്തിലെ പഴയ താളുകൾ മറിച്ചു നോക്കുകയും സവിശേഷ സംഭവങ്ങളേയും വ്യക്തികളേയും തനതായ ശൈലിയിൽ അവതരിപ്പിക്കുകയും ചെയ്യുന്നു.

ചെങ്ങാരപ്പള്ളി നാരായണൻ പോറ്റി സ്കൂൾ ഫൈനൽ പരീക്ഷ ജയിച്ച് കോളജിൽ ചേർന്ന നാൾതൊട്ട് മരിക്കുന്നതിനു തലേനാൾ വരെ-55 ലേറെ വർഷം-കൃത്യമായി, ഒറ്റ ദിവസം മുടങ്ങാതെ ഡയറി എഴുതിയിരുന്നതായി ഇതിന്റെ പ്രസാധകൻ രേഖപ്പെടുത്തിയിട്ടുണ്ട്. എന്നാൽ 1940 മുതൽ 56 വരെയുള്ള 17 വർഷത്തെ ഡയറിക്കുറിപ്പുകളിൽ നിന്ന് തിരഞ്ഞെടുത്തവ മാത്രമാണ് ഗ്രന്ഥരൂപത്തിൽ പ്രസിദ്ധീകരിച്ചിട്ടുള്ളത്. 1940 ഓഗസ്റ്റ് 16 (1116 ചിങ്ങം 1)-നു രേഖപ്പെടുത്തിയ "പുതുവത്സരമേ നിനക്കു സ്വാഗതം. ചടുലമായ കാലടികളോടെ, എന്നാൽ നിരാശയുടെയും ദുരന്തത്തിന്റെയും നിഴലോടു കൂടിയാണ് പുതുവത്സരം വരുന്നത്. എന്നാൽ എന്റെ അദമ്യമായ ശുഭാപ്തി വിശ്വാസം മനസ്സിൽ പ്രതീക്ഷ ജനിപ്പിക്കുന്നു" എന്ന വരികളോടെ ചെങ്ങാരപ്പള്ളിയുടെ ഡയറിക്കുറിപ്പുകൾ ആരംഭിക്കുന്നു.

1993-94 വർഷങ്ങളിൽ കലാകൗമുദിയിൽ പ്രസിദ്ധീകരിച്ച സി. അച്യുതമേനോന്റെ ഡയറിക്കുറിപ്പുകളെ അവലംബമാക്കിയാണ് കെ. വി. സുരേന്ദ്രനാഥ് സി. അച്യുതമേനോന്റെ ഡയറിക്കുറിപ്പുകൾ പ്രസാധനം ചെയ്തത്. 1976 മുതൽ 89 തുടക്കം വരെയുള്ള കാലയളവിലെ ദിനസരിക്കുറിപ്പുകൾ ഇതിലുൾപ്പെടുത്തിയിരിക്കുന്നു. ഇതിൽ ആദ്യ വർഷങ്ങളിൽ ഒട്ടുമിക്കദിവസങ്ങളിലും ഗ്രന്ഥകാരൻ ഡയറി എഴുതിയതായി കാണാം. 1985 മുതൽ പല ദിവസവും ഡയറി എഴുതാതെയും സംഭവങ്ങൾ രണ്ടോമൂന്നോ വാക്കിൽ മാത്രം ഒതുക്കി എഴുതുകയും ചെയ്തതായി കാണുന്നു. 1977 വരെ, ഏഴു വർഷം, ഗ്രന്ഥകാരൻ മുഖ്യമന്ത്രിയായിരുന്ന കാലത്തെ അവസാനത്തെ ഒരു വർഷം മാത്രമേ ഗ്രന്ഥരൂപത്തിൽ പ്രസിദ്ധീകരിച്ച ഡയറിയിൽ ഉൾപ്പെടുത്തിയിട്ടുള്ളൂ. താൻ വായിച്ച, പ്രശസ്തരും അപ്രശസ്തരുമായ സാഹിത്യകാരന്മാരുടെ ഗ്രന്ഥങ്ങളെക്കുറിച്ചും രാഷ്ട്രീയ- കലാ-സാഹിത്യരംഗങ്ങളിൽ തനിക്കിടപെടെണ്ടിവന്ന വ്യക്തികളെക്കുറിച്ചും തികഞ്ഞ ഉൾക്കാഴ്ചയോടെ സി. അച്യുതമേനോൻ നടത്തിയിട്ടുള്ള നിരീക്ഷണങ്ങൾ ഈ ഡയറിക്കുറിപ്പുകൾക്ക് ഏറെ പ്രധാന്യം നൽകുന്നുണ്ട്. ഗ്രന്ഥകാരന്റെ മാനുഷികഭാവവും കൃത്യനിഷ്ഠയും സ്പഷ്ടമാക്കുന്നുണ്ട് ഈ ഡയറിക്കുറിപ്പുകൾ. ‌ ഗദ്യസാഹിത്യത്തിന്റെ വികാസത്തിൽ ഡയറിക്കുറിപ്പുകൾക്ക് പ്രമുഖസ്ഥാനമാണുള്ളത്. നോവൽ, ജീവചരിത്രം, ആത്മകഥ തുടങ്ങിയ സാഹിത്യ ശാഖകളിലെ പല പ്രമുഖകൃതികൾക്കും ഇത് അടിസ്ഥാന കാരണമായിട്ടുണ്ട്. ഡയറിക്കുറിപ്പുകളുടെ മാതൃകയിലുള്ള നോവലുകളും അപസർപ്പകകഥകളും ആത്മകഥയും മറ്റും വേറെയുമുണ്ട്. സംഭവങ്ങളുടെ യഥാതഥമായ ചിത്രീകരണവും അവ പ്രദാനം ചെയ്യുന്ന പ്രഥമ വിചാര വികാരങ്ങളുടെ രേഖയുമെന്ന നിലയിൽ ചരിത്രത്തിനെന്ന പോലെ സാഹിത്യത്തിനും ഡയറിക്കുറിപ്പുകൾ അക്ഷയഖനികളാണ്.




</doc>
<doc id="208005" url="https://ml.wikipedia.org/wiki?curid=208005" title="ജോസഫ്‌ കോൺറാഡ്‌">
ജോസഫ്‌ കോൺറാഡ്‌

1857ൽ പോളണ്ടിൽ ജനിച്ചു. വളരെ ചെറുപ്പത്തിൽത്തന്നെ അനാഥനായ കോൺറാഡ്‌ ഏകാകിയും അന്തർമുഖനുമായിരുന്നു. പതിനേഴാം വയസിൽ കപ്പലുകളിൽ ജോലി നോക്കാനാരംഭിച്ചു. സാഹസികമായ ഒരു ദീർഘകാല സമുദ്രജീവിതത്തിൽ നിന്ന്‌ അഗാധമായ അനുഭവങ്ങൾ ലഭിച്ചു. മനുഷ്യന്റെ ആന്തരജീവിതത്തിലെ അനുഭവങ്ങളെ തീക്ഷ്ണമായി ആവിഷ്‌കരിക്കുന്ന സാഹിത്യകൃതികൾ രചിച്ചു. ഇംഗ്ലീഷുകാരനല്ലാത്ത കോൺറാഡ്‌ ഇംഗ്ലീഷുകാരെപ്പോലും അതിശയിപ്പിക്കുന്ന വിധത്തിൽ ആംഗലസാഹിത്യത്തിൽ ചിരപ്രതിഷ്‌ഠ nedi. 1924ൽ അന്തരിച്ചു.





Sources

Portals and biographies

Literary criticism


</doc>
<doc id="208008" url="https://ml.wikipedia.org/wiki?curid=208008" title="വെള്ളച്ചിറകൻ സ്രാവ്">
വെള്ളച്ചിറകൻ സ്രാവ്

ഒരിനം ചെറിയ സ്രാവാണ് വെള്ളച്ചിറകൻ സ്രാവ് . കറുത്ത ചിറകൻ സ്രാവിനെ കാണുന്ന സമുദ്രങ്ങളിലെല്ലാം വെള്ളച്ചിറകനെയും കാണുന്നു. ചാരയോ തവിട്ടോ ആണ് ഇവയുടെ നിറം, അതോടൊപ്പം ചിലപ്പോൾ വശങ്ങളിൽ പുള്ളികളും കാണപ്പെടുന്നു. ചിറകിലെ പുള്ളികൾക്ക് തിളക്കമുള്ള വെള്ളനിറമാണ്. ആൺസ്രാവിനു 100 സെന്റീമീറ്റർ വരെയും പെൺസ്രാവിനു 200 സെന്റീമീറ്റർ വരെയും നീളം വയ്ക്കുന്നു.



</doc>
<doc id="208012" url="https://ml.wikipedia.org/wiki?curid=208012" title="കല്ലൻമുള">
കല്ലൻമുള

മുളയിലെ ഒരിനമാണ് കല്ലൻമുള . 40 മീറ്റർ വരെ ഉയരത്തിൽ ഇവ വളരുന്നു. കേരളത്തിൽ അട്ടപ്പാടി, ചിന്നാർ, നിലമ്പൂർ വനമേഖലകളിൽ ഇവ കണ്ടുവരുന്നു. മുട്ടിടകളിലെ പൊള്ളയുടെ വലിപ്പക്കുറവ് മൂലമാണ് ഇവയ്ക്ക് കല്ലൻമുള എന്ന പേരു ലഭിച്ചത്. 



</doc>
<doc id="208017" url="https://ml.wikipedia.org/wiki?curid=208017" title="ഡി.ആർ.എം.">
ഡി.ആർ.എം.

റേഡിയോ പ്രക്ഷേപണരംഗത്തെ ഏറ്റവും പുതിയ ഡിജിറ്റൽ സാങ്കേതിക വിദ്യ പ്രചരിപ്പിക്കുന്നതിനു വേണ്ടി രൂപം കൊണ്ട സാങ്കേതികവിദദ്ധരുടേയും പ്രക്ഷേപകരുടേയും ഒരു കൺസോർഷ്യമാണു ഡിജിറ്റൽ റേഡിയോ മോന്ടിൽ (Digital Radio Mondiale) അഥവാ ഡി.ആർ.എം. "മോന്ടിൽ" എന്നത് "ലോകവ്യാപകം" എന്നർത്ഥം വരുന്ന ഫ്രഞ്ച് പദമാണ്. ഇന്ന് ഈ ചുരുക്കപ്പേര്, ഡിജിറ്റൽ റേഡിയോ പ്രക്ഷേപണം എന്ന അർത്ഥത്തിലാണ് ഉപയോഗിക്കുന്നത്. എഫ്.എം. ഗുണനിലവാരത്തിൽ ദീർഘദൂരം സുവ്യക്തമായി റേഡിയോ പ്രക്ഷേപണം ലഭിക്കും. ഒപ്പം ചിത്രങ്ങളും ഗ്രാഫിക്കുകളും ഡാറ്റയും ഈ ഡിജിറ്റൽ പ്രക്ഷേപണം സ്വീകരിക്കാൻ കഴിവുള്ള റേഡിയോ സെറ്റുകളിൽ ലഭിക്കും. പ്രക്ഷേപണരംഗത്ത് ഭൂമിശാസ്ത്രാതിർത്തികളെ നിഷ്പ്രഭമാക്കുന്ന ഡി.ആർ.എം., ഭാവിയിൽ എം.ഡബ്ലിയു പ്രക്ഷേപണത്തെ (മീഡിയം വേവ്) ആദേശം ചെയ്യുമെന്ന് കരുതപ്പെടുന്നു.

2009 ജനുവരി 16 നു ഡെൽഹിക്ക് വടക്കുള്ള ഖാംപൂറിലെ ആകാശവാണി കോംപ്ലക്സിലെ 250 കിലോവാട്ട് ഷോർട്ട്‌വേവ് ട്രാൻസ്മിറ്റർ പരിഷ്കരിച്ച് ഇന്ത്യയിൽ നിന്നും ആദ്യത്തെ ഡി.ആർ.എം. പ്രക്ഷേപണം ആരംഭിച്ചു. വിദൂരസ്ഥമായ പടിഞ്ഞാറൻ യൂറോപ്പ്, യു.കെ, വടക്ക്-കിഴക്കൻ ഏഷ്യ, റഷ്യ, ശ്രിലങ്ക, നേപ്പാൾ തുടങ്ങിയ പ്രദേശങ്ങളിൽ ഈ പ്രക്ഷേപണം ലഭിക്കുന്നുണ്ട്. ദിവസവും 15 മണിക്കൂർ പരിപാടികളാണു പ്രക്ഷേപണം ചെയ്യുന്നത്. 

ഗുജറാത്തിലെ ജാംനഗറിൽ 2012 സെപ്തംബർ 9 നു 1000 കിലോവാട്ട് പ്രസരണ ശേഷിയുള്ള ഒരു സൂപ്പർപവർ ഡി.ആർ.എം ട്രാൻസ്മിറ്റർ ആകാശവാണി കമ്മീഷൻ ചെയ്തു. 42 കോടി രൂപയാണ് ഇതിന്റെ മുതൽമുടക്ക്. 2017-ഓടെ ഇന്ത്യയിലെ റേഡിയോ-ടി.വി പ്രക്ഷേപണം മുഴുവൻ ഡിജിറ്റലൈസ് ചെയ്യുകയാണു ലക്ഷ്യമെന്ന് പ്രസാർ ഭാരതി പ്രഖ്യാപിച്ചിട്ടുണ്ട്. ഇതിന്റെ ആദ്യപടിയായി ആകാശവാണിയുടെ 9 ഷോർട്ട് വേവ് ട്രാൻസ്മിറ്ററുകളും 72 മീഡിയം വേവ് ട്രാൻസ്മിറ്ററുകളും ഡി.ആർ.എമ്മിലേക്ക് മാറ്റുന്ന പ്രവർത്തനം നടന്നുവരുകയാണ്.

ഡിജിറ്റൽ റേഡിയോ റിസീവറുകൾക്ക് ഇപ്പോൾ ഒൻപതിനായിരത്തോളം രൂപയാണ് വില. ഇന്ത്യയിൽ നിർമ്മാണം ആരംഭിച്ചാൽ ഇത് മുവായിരമായി കുറയുമെന്ന് പ്രതീക്ഷിക്കപ്പെടുന്നു.


</doc>
<doc id="208018" url="https://ml.wikipedia.org/wiki?curid=208018" title="ഉണ്മ ലിറ്റിൽ മാഗസിൻ">
ഉണ്മ ലിറ്റിൽ മാഗസിൻ

കഴിഞ്ഞ 26 വർഷമായി ആലപ്പുഴ ജില്ലയിലെ നൂറനാട്ട് നിന്ന് പ്രസിദ്ധീകരിക്കുന്ന ലിറ്റിൽ മാഗസിനാണു ഉണ്മ.നൂറനാട് മോഹനാണു പത്രാധിപർ. 1986 ജനുവരിയിൽ ഇൻലന്റ് മാസികയായി പ്രസിദ്ധീകരണം തുടങ്ങി.അഞ്ചു വർഷങ്ങൾക്ക് ശേഷം ലിറ്റിൽ മാഗസിനായി.ഇപ്പോൾ 321 ലക്കങ്ങൾ ഇറക്കി 27ആം വയസ്സിലേക്ക് കടക്കുന്ന ഉണ്മ,മലപ്പുറത്ത് നിന്ന് പ്രസിദ്ധീകരിക്കുന്ന ഇന്ന് മാസികയെപ്പോലെ ആയുസുറ്റ കുഞ്ഞുമാസികയാണ്. 

കമല സുരയ്യയുടെ കഥകളും ഇംഗ്ലീഷിലും മലയാളത്തിലുമുള്ള കവിതകളുമടക്കം 35-ഓളം രചനകൾ ഉണ്മ മാഗസിനിൽ പ്രസിദ്ധീകരിച്ചിട്ടുണ്ട്. ഈ മാഗസിന്റെ വാർഷികാഘോഷത്തിൽ പങ്കെടുക്കാൻ കമല സുരയ്യ നൂറനാടും വന്നിരുന്നു . ലിറ്റിൽ മാഗസിനുകളുടെ പ്രചാരണാർത്ഥം പ്രദർശനങ്ങൾ പോലുള്ള പരിപാടികളും ഉണ്മ മാഗസിൻ നടത്തിയിട്ടുണ്ട് 


</doc>
<doc id="208026" url="https://ml.wikipedia.org/wiki?curid=208026" title="ആലപ്പുഴ കടൽപ്പാലം">
ആലപ്പുഴ കടൽപ്പാലം

ആലപ്പുഴ ബീച്ചിൽ വളരെ പഴകിയതും നാശോന്മുഖമായതുമായ ഒരു ഇരുമ്പ് കടൽപ്പാലം (pier) ഉണ്ട്. ആലപ്പുഴ തുറമുഖത്ത് കപ്പലടുത്തുകൊണ്ടിരുന്നകാലത്ത് ചരക്കുകൾ കയറ്റിറക്ക് നടത്തിക്കൊണ്ടിരുന്നത് ഇതുവഴിയായിരുന്നു. കടൽപ്പാലത്തിൽ നിന്ന് ബീച്ചിനടുത്തുവരെ എത്തുന്ന കനാലിലേയ്ക്ക് റെയിലിലൂടെ ചരക്കുകൾ കടത്താൻ സംവിധാനമുണ്ടായിരുന്നു. 

പൂവിനു പുതിയ പൂന്തെന്നൽ പോലെ പല ചലച്ചിത്രങ്ങളിലും ഈ കടൽപ്പാലം പ്രത്യക്ഷപ്പെടുന്നുണ്ട് . 

തലശ്ശേരി കടൽപ്പാലം


</doc>
<doc id="208038" url="https://ml.wikipedia.org/wiki?curid=208038" title="ഫ്രീമേസണ്മാർ">
ഫ്രീമേസണ്മാർ

മനുഷ്യസാഹോദര്യത്തിനും സാന്മാർഗ്ഗിക മൂല്യങ്ങൾക്കും വേണ്ടി പ്രവർത്തിക്കുന്ന പുരാതനമായ ഒരു ആഗോളസാഹോദര്യമാണ് ഫ്രീമേസണ്മാർ. ആധുനികരൂപത്തിൽ ഈ സമൂഹത്തിന്റെ ഉല്പത്തി 16-17 നൂറ്റാണ്ടുകളിലാണെന്നു കരുതപ്പെടുന്നെങ്കിലും അതിന്റെ സാഹചര്യങ്ങൾ വ്യക്തമല്ല. ഒരു മതപ്രസ്ഥാനമല്ലെങ്കിലും, മനുഷ്യസാഹോദര്യത്തെക്കുറിച്ചുള്ള ഇവരുടെ ബോദ്ധ്യം, എല്ലാവരേയും പരിപാലിക്കുന്ന ഒരു പരമശക്തിയിലുള്ള വിശ്വാസത്തെ ആധാരമാക്കിയുള്ളതാണ്. മദ്ധ്യയുഗങ്ങളിൽ ഭദ്രാസനപ്പള്ളികളുടേയും മറ്റും നിർമ്മാണത്തിൽ ഏർപ്പെട്ടിരുന്ന കല്പണിക്കാരുടെ സംഘങ്ങളിലാണ് ഈ പ്രസ്ഥാനത്തിന്റെ തുടക്കം എന്ന ഊഹിക്കപ്പെടുന്നു. ഫ്രീമേസൺ സമൂഹത്തിലെ പ്രവേശനച്ചടങ്ങ് (initiation) കല്പണിവിദ്യയിലെ മുറകളും ഉപകരണങ്ങളും പ്രതീകരൂപത്തിൽ ഉപയോഗിക്കുന്ന ഒരു അനുഷ്ഠാനനാടകത്തിന്റെ (ritual drama) രൂപത്തിലാണ്. 

ഇപ്പോൾ ലോകമെമ്പാടുമായി 60 ലക്ഷത്തോളം അംഗസംഖ്യയുള്ളതായി കണക്കാക്കപ്പെടുന്ന ഈ പ്രസ്ഥാനത്തിന്, വ്യവസ്ഥാപിത ധാർമ്മികതകളേയും ലോകവ്യവസ്ഥയെ തന്നെയും തകിടം മറിക്കാൻ ഒരു നിഗൂഢപദ്ധതിയനുസരിച്ചു പ്രവർത്തിക്കുന്ന കൂട്ടായ്മ എന്ന ദുഷ്കീർത്തിയുണ്ട്. എന്നാൽ ഇമ്മാതിരി ആരോപണങ്ങളെ നിഷേധിക്കുന്ന ഫ്രീമേസന്മാർ, തങ്ങൾ 'മേസണികരഹസ്യങ്ങൾ' പരിപാലിക്കുന്നതായി സമ്മതിക്കുന്നെങ്കിലും ഫ്രീമേസണ്മാർക്കു രഹസ്യപദ്ധതികളൊന്നുമില്ലെന്നു വാദിക്കുന്നു. 

ഫ്രീമേസൺ സാഹോദര്യത്തിന്റെ ഭരണപരമായ ഘടന "മഹാ-ലോഡ്ജുകൾ" (Grand Lodges) അല്ലെങ്കിൽ 'ഓറിയന്റുകൾ' എന്നറിയപ്പെടുന്ന പ്രാദേശികഘടകങ്ങൾ ചേർന്നതാണ്. ഇവയോരോന്നും, കീഴേയുള്ള ഉപഘടകങ്ങളെ നിയന്ത്രിക്കുകയും സ്വന്തം പ്രദേശസീമയിൽ അധികാരം ചെലുത്തുകയും ചെയ്യുന്നു. മഹാലോഡ്ജുകൾ പരസ്പരം അംഗീകരിക്കുന്നവയോ അംഗീകരിക്കാത്തവയോ ആകാം. ഫ്രീമേസൺ സാഹോദര്യത്തിലെ വിശ്വാസപ്രമാണങ്ങൾ 'നാഴികക്കല്ലുകൾ' (landmarks) എന്നറിയപ്പെടുന്നു. നാഴികക്കല്ലുകളുടെ കാര്യത്തിൽ പൊരുത്തമുള്ള ലോഡ്ജുകൾ പരസ്പരം അംഗീകരിക്കുമ്പോൾ പൊരുത്തക്കേടുള്ളവ ഒന്നൊന്നിനെ 'വഴിപിഴച്ചവയോ' (irregular) 'നിഗൂഢങ്ങളോ" (clandestine) ആയി കണക്കാക്കുന്നു. ഫ്രീമേസൺ സാഹോദര്യത്തിന്റെ മുഖ്യധാരയുമായി ബന്ധപ്പെട്ട അനുബന്ധസംഘടനകളുമുണ്ട്. അവയ്ക്കു സ്വതന്ത്രമായ ഭരണസംവിധാനമാണുള്ളത്.

പതിനെട്ടാം നൂറ്റാണ്ടിൽ സ്കോട്ട്ലണ്ടുകാരൻ ജെയിംസ് ആൻഡേഴ്സൺ എഴുതിയ മേസണികതയുടെ 'ഭരണഘടന'-യിലെ അവകാശവാദം പിന്തുടർന്നാൽ, മേസണികസാഹോദര്യത്തിന്റെ ആദിമചരിത്രം ലോകചരിത്രത്തോളം പഴക്കമുള്ളതാണ്. ഇതനുസരിച്ച്, ആദിശില്പിയായ സ്രഷ്ടാവു തന്നെയാണ് ഫ്രീമേസൺ സമൂഹത്തിന്റെ സ്ഥാപകൻ; നോഹയുടെ പേടകവും, ബാബേലിലെ ഗോപുരവും, ഈജിപ്തിലെ പിരമിഡുകളും, യെരുശലേമിൽ സോളമന്റെ ദേവാലയവും നിർമ്മിച്ച ആദിമമേസണ്മാരുടെ പൈതൃകം ആധുനികകാലത്തെ മേസൺസാഹോദര്യത്തിന് അവകാശപ്പെട്ടതുമാണ്.

ആദിമചരിത്രത്തെക്കുറിച്ചുള്ള ഈ അവകാശവാദങ്ങൾ മാറ്റിനിർത്തിയാൽ, മേസണികതയുടെ അറിയപ്പെടുന്ന ചരിത്രം മൂന്നു ഘട്ടങ്ങൾ ചേരുന്നതാണ്. മദ്ധ്യയുഗങ്ങളിൽ കല്പണിക്കാർ സംഘടിച്ചുണ്ടാക്കിയ തൊഴിൽസാഹോദര്യങ്ങളായ ലോഡ്ജുകളുടെ വികാസത്തിന്റേതാണ് ആദ്യഘട്ടം. മേസൺസാഹിത്യത്തിലെ ഏറ്റവും പുരാതനപാഠമായി കരുതപ്പെടുന്ന 1390-ലെ "റീജിയസ് കവിത" (Regius Poem) എന്ന കയ്യെഴുത്തുപ്രതി ഈ പ്രാരംഭഘട്ടത്തെ സൂചിപ്പിക്കുന്നു. കല്പണിക്കലയുടെ ചരിത്രവിവരണത്തോടെ തുടങ്ങുന്ന കവിത, ക്ഷേത്രഗണിതജ്ഞനായ യൂക്ലിഡിൽ ആരംഭിച്ച കല്പണിവിദ്യ വിവിധനാടുകളിൽ പ്രചരിച്ച് ഒടുവിൽ ഇംഗ്ലണ്ടിൽ എത്തിയതായി പറയുന്നു. തുടർന്ന് കവിതയിൽ, മുഖ്യമേസണ്മാരുടെ (Master Masons) തൊഴിൽപരവും ധാർമ്മികവുമായി പെരുമാറ്റം ചിട്ടപ്പെടുത്തുന്ന 15 അനുശാസനങ്ങളാണ്: കള്ളന്മാർക്ക് അഭയം കൊടുക്കരുത്, കൈക്കൂലി വാങ്ങരുത്, പതിവായി പള്ളിയിൽ പോകണം, കീഴ്പ്പണിക്കാരെ രാത്രിയിൽ ജോലിചെയ്യിക്കരുത്, പരിശീലിപ്പിക്കുന്നവരെ നന്നായി പഠിപ്പിക്കണം, തീർക്കാനാകാത്ത പണികൾ ഏറ്റെടുക്കരുത് തുടങ്ങിയവ ആ അനുശാസനങ്ങളിൽ പെടുന്നു.

ചരിത്രത്തിന്റെ രണ്ടാം ഘട്ടത്തിൽ പണിക്കാരല്ലാതെ കേവലം ചിന്താശീലന്മാരായ 'ധ്യാനി'-മേസന്മാർ (speculative masons) മേസൺലോഡ്ജുകളിൽ അംഗത്ത്വം നേടി. അവസാനഘട്ടത്തിൽ ധ്യാനികൾക്കു മാത്രമായുള്ള മേസൺ ലോഡ്ജുകളും അവയെ നിയന്ത്രിക്കുന്ന മഹാലോഡ്ജുകളും രൂപം കൊണ്ടു. ആദ്യത്തെ മഹാലോഡ്ജ് ലണ്ടണിൽ രൂപപ്പെട്ടത് ഈ പ്രക്രിയയിലെ നിർണ്ണായകസംഭവമായി പൊതുവേ പരിഗണിക്കപ്പെടുന്നു. 1717 ജൂൺ 24-നാണ് അതു സംഭവിച്ചത്. നഗരത്തിൽ മുന്നേയുണ്ടായിരുന്ന നാലു ലോഡ്ജുകൾ അന്ന് അത്താഴവിരുന്നിന് "ഗൂസ് ആൻഡ് ഗ്രിദിരോൺ" എന്ന മദ്യവില്പനശാലയിൽ ഒത്തുകൂടി ചരിത്രത്തിലെ ആദ്യത്തെ മാഹാലോഡിജിനു രൂപം കൊടുത്തു.

1734-ൽ ഇംഗ്ലണ്ടിൽ നിന്നു ഫ്രാൻസിലെത്തിയ ജാക്കോബിയ അഭയാർത്ഥികൾ പാരിസിൽ ആരംഭിച്ച ആദ്യലോഡ്ജിൽ വിഖ്യാതചിന്തകൻ മൊണ്ടെസ്ക്യൂ അംഗമായി. ഫ്രെഞ്ചു ചിന്തയിലെ ഇംഗ്ലീഷ് സ്വാധീനത്തിന്റെ വഴികളിലൊന്നായിത്തീർന്ന ഈ പ്രസ്ഥാനം ഫ്രെഞ്ചുവിപ്ലവത്തിനു വഴിതെളിച്ച സ്വതന്ത്രചിന്തയെ പ്രോത്സാഹിപ്പിച്ചു. 1738-ൽ ക്ലെമന്റ് പന്ത്രണ്ടാമൻ മാർപ്പാപ്പ ഫ്രീമേസൺ കൂട്ടായ്മയുമായുള്ള ബന്ധം നിരോധിച്ചു കല്പന പുറപ്പെടുവിച്ചെങ്കിലും അതിനു നിയമസാധുത നൽകാൻ ഫ്രെഞ്ചു പാർലമെന്റ് വിസമ്മതിച്ചു. 1789-ൽ ഫ്രഞ്ച് വിപ്ലവം തുടങ്ങുമ്പോൾ പാരിസിൽ മാത്രം 50 മുതൽ നൂറുവരെ അംഗങ്ങൾ വീതമുള്ള 629 ഫ്രീമേസൺ ലോഡ്ജുകൾ ഉണ്ടായിരുന്നു. ഒട്ടേറെ പ്രഭുക്കന്മാരും പുരോഹിതന്മാരും, ഫ്രെഞ്ചു ജ്ഞാനോദയത്തിന്റെ നേതാക്കളിൽ മിക്കവരും അവയിൽ അംഗങ്ങളായിരുന്നു. അതിനിടെ ഫ്രീമേസൺ ലോഡ്ജുകൾ യൂറോപ്പിലെ മിക്കവാറും രാജ്യങ്ങളിലും പ്രത്യക്ഷപ്പെട്ടിരുന്നു.
വടക്കേ അമേരിക്കയിലെ ബ്രിട്ടീഷ് കോളണികളിലേക്കുള്ള മേസണികതയുടെ 'കയറ്റുമതി' നടന്നത് 1730-കളിൽ ആയിരുന്നു. ഇംഗ്ലണ്ടിലേയും സ്കോട്ട്‌ലണ്ടിലേയും ലോഡ്ജുകൾ അമേരിക്കയിൽ പുത്രീലോഡ്ജുകൾ ആരംഭിച്ചു. അവയിൽ ആദ്യത്തേത് പെൻസിൽവാനിയ പ്രദേശത്ത് ആയിരുന്നു. അവിടെ ഏതാനും ലോഡ്ജുകൾ പ്രവർത്തിച്ചിരുന്ന കാര്യം സ്വയം ഫ്രീമേസൺ ആയിരുന്ന ബെഞ്ചമിൻ ഫ്രാങ്ക്ലിൻ സാക്ഷ്യപ്പെടുത്തിയിട്ടുണ്ട്. അമേരിക്കൻ വിപ്ലവത്തിനു ശേഷം, പുതുതായി രൂപപ്പെട്ട ഐക്യനാടുകളിൽ ഓരോ സംസ്ഥാനത്തും സ്വതന്ത്രലോഡ്ജുകൾ രൂപം കൊണ്ടു. സംസ്ഥാനങ്ങളിലെ ഗ്രാൻഡ് ലോഡ്ജുകൾക്കുപരിയായി ദേശവ്യാപകമായ ഒരു മഹാലോഡ്ജ് രൂപീകരിക്കാനും ഈ ഘട്ടത്തിൽ നിർദ്ദേശമുണ്ടായി. വിർജീനിയ സംസ്ഥാനത്തെ ലോഡ്ജിന്റെ അദ്ധ്യക്ഷനായിരുന്ന ജോർജ്ജ് വാഷിങ്ടണെ അതിന്റെ തലവനാക്കാനായിരുന്നു പദ്ധതി. എന്നാൽ സംസ്ഥാനങ്ങളിലെ ലോഡ്ജുകൾ അവയുടെ സ്വാതന്ത്ര്യം കുറയുന്നത് ഇഷ്ടപ്പെടായ്കയാൻ ഈ പദ്ധതി നടപ്പായില്ല.

ലോകമൊട്ടാകെയായി ഫ്രീമേസൺ സാഹോദര്യത്തിൽ ഇപ്പോൾ അറുപതു ലക്ഷത്തോളം അംഗങ്ങൾ ഉള്ളതായി പറയപ്പെടുന്നു. ഒന്നര ലക്ഷത്തോളം പേർ സ്കോട്ട്‌ലൻഡ്, അയർലണ്ട് എന്നിവിടങ്ങളിലും, രണ്ടര ലക്ഷത്തോളം പേർ ഇംഗ്ലണ്ടിലും ഇരുപതു ലക്ഷത്തോളം പേർ അമേരിക്കൻ ഐക്യനാടുകളിലും ഫ്രീമേസൺ സാഹോദര്യത്തിലെ അംഗങ്ങളായുണ്ട്. ഈ പ്രസ്ഥാനം അതിന്റെ ചരിത്രത്തിലുടനീളം പ്രമുഖവ്യക്തികളേയും പ്രതിഭാശാലികളേയും ആകർഷിച്ചിട്ടുണ്ട്. അമേരിക്കൻ ഐക്യനാടുകളുടെ പ്രഥമരാഷ്ട്രപതി ജോർജ് വാഷിംഗ്ടൺ, പ്രസിദ്ധ അമേരിക്കൻ ചിന്തകൻ ബെഞ്ചമിൻ ഫ്രാങ്ക്ലിൻ, ഫ്രെഞ്ചു ദാർശനികൻ വോൾട്ടയർ ഉൾപ്പെടെയുള്ളവർ ഈ സാഹോദര്യത്തിൽ അംഗങ്ങളായിരുന്നു.

തുടക്കം മുതൽ ഈ സാഹോദര്യം പൊതുവേ പുരുഷന്മാർക്കു മാത്രം പ്രവേശനമുള്ളതാണ്. സ്ത്രീകളുടെ അംഗത്വം, ഫ്രീമേസൺ വിശ്വാസസംഹിതയിലെ പുരാതനമായ "നാഴികക്കല്ലുകളുടെ' ലംഘനമായി കരുതപ്പെടുന്നതിനാൽ, മിക്കവാറും പ്രാദേശികഘടകങ്ങൾ, അംഗത്വം പുരുഷന്മാർക്കു മാത്രമായി പരിമിതപ്പെടുത്തിയിരിക്കുന്നു. സ്ത്രീകൾക്ക് പതിവുലോഡ്ജുകളിൽ അംഗത്വം നിഷേധിക്കപ്പെട്ടിരിക്കുന്നെങ്കിലും അമേരിക്കയിലും മറ്റും, ഫ്രീമേസൺ കൂട്ടായ്മയുടെ അനുബന്ധസംഘടനകളിൽ പലതിലും സ്ത്രീകൾ സജീവമാണ്. 18-19 നൂറ്റാണ്ടുകളിലെ ഫ്രാൻസിൽ, സ്ത്രീകൾക്ക് അംഗത്വവും അനുഷ്ഠാനപരമായ പങ്കാളിത്തവുമുള്ള 'ദത്തു-ലോഡ്ജുകൾ' (adoption lodges) നടപ്പുണ്ടായിരുന്നു. എന്നാൽ ഈ വിധമുള്ള ദത്തു-ലോഡ്ജുകൾക്ക് പുരുഷന്മാർക്കു മാത്രമായുള്ള സാധാരണ ലോഡ്ജുകളുടെ നില കല്പിക്കപ്പെട്ടിരുന്നില്ല. പത്തൊൻപതാം നൂറ്റാണ്ടിന്റെ അവസാനഘട്ടം മുതൽ മിശ്രമായ സാധാരണ ലോഡ്ജുകളും ഫ്രാൻസിൽ നിലവിലുണ്ട്.

"ദൈവനിഷേധികളായ താന്തോന്നികളേയും മൂഢനിരീശ്വരന്മാരേയും" (Godless libertines and stupid atheists) അകറ്റിനിർത്തുകയും പ്രപഞ്ചവിധാതാവായ മഹാശില്പിയിലുള്ള വിശ്വാസം നിർബ്ബന്ധമാക്കുകയും ചെയ്തെങ്കിലും ഫ്രീമേസണ്മാരുടെ ദൈവശാസ്ത്രം, മതേതരമായ കേവലം ദൈവവാദത്തിൽ (deism) ഒതുങ്ങി നിൽക്കുന്നു. സാമൂഹികവും, അനുഷ്ഠാനപരവുമായ ഒത്തൊരുമയിൽ, പരസ്പരസഹായ പ്രതിജ്ഞയോടെ സംഘടിച്ച് വിശ്വാസസഹിഷ്ണുതയ്ക്കും, രജനീതിയിലെ നവീകരത്തിനും വേണ്ടി ആഗോളതലത്തിൽ പ്രവർത്തിക്കുന്ന രഹസ്യസാഹോദര്യം എന്ന നിലയാണ് ഈ പ്രസ്ഥാനത്തിനുള്ളത്. 

ദൈവവിശ്വാസത്തോടും വ്യവസ്ഥാപിതമതങ്ങളോടുമുള്ള തങ്ങളുടെ സമീപനത്തെ, വടക്കേ അമേരിക്കയിലെ മേസണിക സേവാസംഘടന (Masonic Service Association of North America) ഈ വിധം വിവരിക്കുന്നു: ഒരു മതമോ മതങ്ങൾക്കു പകരമായുള്ള ധാർമ്മികതയോ ആണ് തങ്ങളുടേതെന്നു ഫ്രീമേസണ്മാർ അവകാശപ്പെടുന്നില്ല. എന്നാൽ മേസൺ സാഹോദര്യത്തിലെ അംഗത്വത്തിനുള്ള വ്യവസ്ഥകളിലൊന്ന് പ്രപഞ്ചസ്രഷ്ടാവായ ഏകദൈവത്തിലുള്ള വിശ്വാസമാണ്. അതേസമയം വിവിധങ്ങളായ വ്യവസ്ഥാപിതവിശ്വാസവ്യവസ്ഥകളിൽ ഏതെങ്കിലുമൊന്നിനെ മേസണികത പിന്തുണക്കുന്നില്ല. മനുഷ്യർ പല മാർഗ്ഗങ്ങളിൽ അന്വേഷിക്കുകയും പലവിധത്തിൽ വിവരിക്കുകയും ചെയ്യുന്ന ഒരു ദൈവമുണ്ടെന്ന് ഫ്രീമേസണ്മാർ കരുതുന്നു. "പ്രപഞ്ചത്തിന്റെ മഹാശില്പി" എന്നും മറ്റുമുള്ള മതേതരമായ പദസമുച്ചയങ്ങളാണ് ദൈവത്തെ വിവരിക്കാൻ മേസൺ സാഹോദര്യം ഉപയോഗിക്കുന്നത്. വിവിധ വിശ്വാസധാരകളിൽ പെട്ട മേസണ്മാരെ, മതഭേദങ്ങൾ മറന്ന് ഒത്തൊരുമയോടെ ദൈവത്തിൽ ശ്രദ്ധ കേന്ദ്രീകരിക്കാൻ ഈ സമീപനം സഹായിക്കുന്നു. മതസ്വാതന്ത്ര്യത്തിനു വേണ്ടി നിലകൊള്ളുന്ന മേസണ്മാർ, വ്യക്തികളും ദൈവവുമായുള്ള ബന്ധത്തെ സ്വകാര്യവും വിശുദ്ധവുമായി കരുതുന്നു. ദൈവത്തിലുള്ള ആശ്രയം ഏറ്റുപറയാനും ദൈവികമാർഗ്ഗനിദ്ദേശം തേടാനുമായുള്ള പ്രാർത്ഥനകൾ മേസണികാനുഷ്ടാനങ്ങളുടെ ഭാഗമാണ്. ഏതു വിശ്വാസധാര പിന്തുടരുന്നവർക്കും ഫ്രീമേസൺ കൂട്ടായ്മയിൽ അംഗമാകാമെങ്കിലും വിശ്വാസഭേദങ്ങളെക്കുറിച്ചുള്ള ചർച്ച സമ്മേളനങ്ങളിൽ അനുവദിക്കപ്പെട്ടിട്ടില്ല."

ചിട്ടപ്പെടുത്തപ്പെട്ട അനുഷ്ഠാനങ്ങളുടെ അകമ്പടിയോടെയാണ് ഫ്രീമേസൺ സമ്മേളനങ്ങൾ ചേരുന്നത്. എങ്കിലും, എല്ലായിടത്തും നടപ്പുള്ള ഏകീകൃതമായ അനുഷ്ഠാനവിധി എന്നൊന്നില്ല. ഒരോ അധികാരസീമക്കും അതിന്റേതായ അനുഷ്ഠാനങ്ങൾ നിശ്ചയിക്കാൻ അധികാരമുണ്ട്. അധികാരസീമകൾക്കുള്ളിൽ അനുഷ്ഠനപരമായ സമാനത നിലവിലുണ്ടാകും. എല്ലാത്തരം അനുഷ്ഠാനങ്ങളിലും മദ്ധ്യകാലത്തെ കല്പണിവിദ്യയിൽ നടപ്പുണ്ടായിരുന്ന ഉപകരണങ്ങളുടെ പ്രതീകാത്മകമായ ഉപയോഗം കാണാം. മദ്ധ്യകാലത്തെ പണിമേസന്മാരുടെ ഈ ഉപകരണങ്ങളുടെ സഹായത്തോടെ ആധുനികരായ ധ്യാനിമേസണ്മാർ, സാഹോദരസ്നേഹം, നിർവൃതി, സത്യം എന്നിവയെ സംബന്ധിച്ച സന്മാർഗ്ഗപാഠങ്ങൾ അഭ്യസിക്കുന്നു. ഫ്രാൻസിന്റെ പശ്ചാത്തലത്തിൽ ഈ സന്മാർഗ്ഗപാഠങ്ങളുടെ പേരുകൾ സ്വാതന്ത്ര്യം, സമത്വം, സാഹോദര്യം (Liberty, Equality, Fraternity‌) എന്നിങ്ങനെയാവുന്നു.

ഫ്രീമേസൺ അനുഷ്ഠാനങ്ങളിൽ ഒഴിച്ചുകൂടാനാകാത്ത രണ്ടുപകരണങ്ങൾ മട്ടവും കോമ്പസ്സുമാണ്. ഈ ഉപകരണങ്ങളെ അഭികാമ്യമായ ജീവിതനിഷ്ടകളുടെ മാതൃകകളായി അവതരിപ്പിക്കുക പതിവാണ്: ഉദാഹരണമായി നന്മയുടെ ചത്വരം ഉപയോഗിച്ച് മേസണ്മാർ അവരുടെ കർമ്മങ്ങളെ സമീകരിക്കണമെന്ന പാഠം, കല്പണിയുപകരണമായ മട്ടത്തിൽ നിന്നു പഠിക്കാം എന്നു നിർദ്ദേശിക്കപ്പെടുന്നു. കാമനകളെ സീമിതമാക്കുകയും വികാരങ്ങൾ അതിരുവിടാതെ നോക്കുകയും ചെയ്യേണ്ടതിന്റെ ആവശ്യകതയുടെ സൂചകമായി കോമ്പസ്സിനേയും അവതരിപ്പിക്കാം. അതേസമയം, ഫ്രീമേസണ്മാരുടെത് ഒരു സൈദ്ധാന്തിക സാഹോദര്യം അല്ലാത്തതിനാൽ, ഫ്രീമേസൺ പ്രതീകങ്ങളുടെ സന്ദേശത്തിന്റെ കാര്യത്തിൽ, മുഴുവൻ ഫ്രീമേസണ്മാർക്കും പിന്തുടരാൻ ബാദ്ധ്യതയുള്ള പ്രമാണങ്ങളൊന്നുമില്ല.

മേസൺ സന്മാർഗ്ഗപാഠങ്ങളുടെ പ്രബോധനം പ്രതീകാത്മകമായ ക്രിയാവിധികളെ ആശ്രയിച്ചാണ്. പ്രബോധനങ്ങളുടെ രൂപകപശ്ചാത്തലം, സോളമന്റെ യെരുശലേമിലെ ദേവാലയത്തിന്റെ നിർമ്മിതിയാണ്. അവയിൽ ഒരു സന്മാർഗ്ഗവ്യവസ്ഥ അന്യാപദേശങ്ങളുടെ മൂടുപടം അണിഞ്ഞ്, പണിമേസണ്മാരുടെ ആയുധങ്ങളുടേയും ഉപകരണങ്ങളുടേയും പ്രതീകരൂപത്തിലുള്ള അകമ്പടിയോടെ പ്രത്യക്ഷപ്പെടുന്നു. പ്രബോധത്തിന്റെ ഘട്ടങ്ങൾ ഓരോന്നിലും മേസണ്മാർ പുരോഗതിയുടെ പടികളിലൂടെ ആത്മജ്ഞാനത്തിലും ആത്മബോധത്തിലും ദൈവാനുഭവത്തിലും മുന്നേറുന്നു. മേസൺ സാഹോദര്യത്തിന്റെ ദാർശനികതലങ്ങൾ ലോഡ്ജുകളിലെ പ്രബോധനങ്ങളിലും അന്വേഷണങ്ങളിലും ചർച്ച ചെയ്യപ്പെടുന്നു. ഫ്രീമേസൺ പ്രസ്ഥാനത്തിന്റെ പ്രതീകങ്ങളേയും ലക്ഷ്യങ്ങളേയും കുറിച്ച് അന്വേഷിക്കാൻ എല്ലാ മേസണ്മാർക്കും സ്വാതന്ത്ര്യമുണ്ട്. മേസണികജ്ഞാനത്തിന്റെ പടികളിലൂടെയുള്ള മുന്നേറ്റത്തിനായി അത്തരം അന്വേഷങ്ങൾ നടത്താൻ മേസണ്മാർക്ക് ചുമതല തന്നെയുണ്ട്. അതേസമയം, ഏതെങ്കിലും ഒരു വ്യാഖ്യാനം നിർണ്ണായകമല്ല. ആരുടെയെങ്കിലും വ്യാഖ്യാനം മുഴുവൻ സാഹോദര്യത്തിന്റേയും നിശ്ചിതവ്യാഖ്യാനം ആകുന്നുമില്ല.

വ്യവസ്ഥാപിത സംവിധാനങ്ങളെ തകിടം മറിച്ച്, വ്യതിരിക്തമായൊരു ലോകവ്യവസ്ഥയും ധാർമ്മികതയും സ്ഥാപിക്കാനായി രഹസ്യപദ്ധതിയനുസരിച്ചു പ്രവർത്തിക്കുന്ന അപകടകാരികളായ മനുഷ്യരുടെ നിഗൂഢസംഘം എന്ന പേരുദോഷം ഈ പ്രസ്ഥാനത്തെ ചുറ്റിയുണ്ട്. മിക്കവാറും വ്യവസ്ഥാപിതമതങ്ങൾ മേസൺ സാഹോദര്യത്തെ തീവ്രമായ ആശങ്കകളോടെ കാണുന്നു. ചില ക്രിസ്തീയസഭാവിഭാഗങ്ങൾ ഫ്രീമേസൺ സാഹോദര്യത്തോടുള്ള തീവ്രമായ എതിർപ്പ് വ്യക്തമാക്കിയിട്ടുണ്ട്. 
ഏറ്റവും ശക്തവും നിരന്തരവുമായ മേസൺവിരോധം പ്രകടിപ്പിച്ചിട്ടുള്ള ക്രിസ്തുമതവിഭാഗം കത്തോലിക്കാസഭയാണ്. ഫ്രീമേസണ്മാരുടെ ദൈവവിശ്വാസം അക്രൈസ്തവമായ കേവലം ദൈവവാദം (deism) മാത്രമാണെന്നതാണ് കത്തോലിക്കാസഭയുടെ വിമർശനത്തിന്റെ കാതൽ. കത്തോലിക്കാ സഭയുടെ പരമാദ്ധ്യക്ഷന്മാരായ മാർപ്പാപ്പാമാരിൽ ക്ലെമന്റ് പന്ത്രണ്ടാമൻ മുതൽ ലിയോ പതിമൂന്നാമൻ വരെയുള്ളവർ ഈ പ്രസ്ഥാനത്തെ കാലാകാലങ്ങളിൽ നിശിതമായി വിമർശിക്കുകയും അതിൽ അംഗങ്ങളാകുന്നതിൽ നിന്ന് വിശ്വാസികളെ വിലക്കുകയും ചെയ്തിട്ടുണ്ട്. 1917-ലെ കത്തോലിക്കാ കാനൻ നിയമസംഹിത ഫ്രീമേസൺബന്ധത്തെ മതഭ്രഷ്ട് അർഹിക്കുന്ന കുറ്റമാക്കി. മേസൺ സാഹോദര്യത്തെ പിന്തുണയ്ക്കുന്ന പുസ്തകങ്ങൾക്കും കാനൻ നിയമം വിലക്കു കല്പിച്ചു. 1983-ലെ പരിഷ്കരിച്ച കാനൻ നിയമസംഹിതയോടെ ഈ നയം മയപ്പെട്ടതായി ആദ്യം ഊഹം പരന്നിരുന്നു. എന്നാൽ മേസൺ ആശയങ്ങൾ കത്തോലിക്കാ വിശ്വാസവുമായി ചേർന്നുപോകാത്തതിനാൽ ആ സാഹോദര്യത്തിലെ അംഗത്വത്തിനുള്ള വിലക്കു തുടരുന്നെന്നും അംഗങ്ങളാകുന്ന കത്തോലിക്കർ മാരകമായ പാപാവസ്ഥയിൽ ആയതിനാൽ വിശുദ്ധകൂദാശകൾ സ്വീകരിച്ചുകൂടാത്തതാണെന്നും പിന്നീടു വിശദീകരിക്കപ്പെട്ടു. അന്ന് വിശ്വാസസിദ്ധാന്തസംഘത്തിന്റെ അദ്ധ്യക്ഷനായിരുന്ന ശേഷം പിന്നീടു ബെനഡിക്ട് 16-ആമൻ എന്ന പേരിൽ മാർപ്പയായിത്തീർന്ന കർദ്ദിനാൾ റാറ്റ്സിഞ്ഞറുടേതായിരുന്നു ആ വിശദീകരണം. വിശ്വാസനിഷേധവുമായി സഖ്യം ചേർന്ന ഫ്രീമേസൺ പ്രസ്ഥാനമാണ്, ഫ്രെഞ്ചു വിപ്ലവത്തിനു വഴിയൊരുക്കിയതെന്നും 1908-ൽ തുർക്കിയിൽ നടന്ന യുവതുർക്കിവിപ്ലവത്തിൽ ഫ്രീമേസണ്മാർ നിർണ്ണായകമായ പങ്കുവഹിച്ചെന്നും കത്തോലിക്കാ വിജ്ഞാനകോശം ചൂണ്ടിക്കാട്ടുന്നു. 

പ്രൊട്ടസ്റ്റന്റ് ക്രിസ്തീയതയുടെ ഫ്രീമേസൺവിമർശനം, ആ പ്രസ്ഥാനം നിഗൂഢതാവാദത്തേയും(mysticism), ഗുപ്തവിദ്യകളേയും, സാത്താൻഭക്തിയേയും പ്രോത്സാഹിപ്പിക്കുന്നു എന്ന ആശങ്കയെ അടിസ്ഥാനമാക്കിയാണ്. 19-ആം നൂറ്റാണ്ടിൽ സ്വതന്ത്ര മെഥഡിസ്റ്റ് സഭയുടെ സ്ഥാപകനായിരുന്ന ബി.ടി. റോബർട്ട്സ് മേസണികതയുടെ തീവ്രവിമർശകനായിരുന്നു. "ലോഡ്ജിലെ ദൈവം ബൈബിളിലെ ദൈവമല്ല" എന്നായിരുന്നു റോബർട്ട്സിന്റെ നിലപാട്. 

ഫ്രീമേസൺ സാഹോദര്യത്തിന്റെ തുടക്കം മുതൽ, ജെഫ്രി ഫിഷൻ മെത്രാപോലീത്തയെപ്പോലെ, ആംഗ്ലിക്കൻ സഭയിലെ മെത്രാന്മാരിൽ പലരും അതിൽ അംഗങ്ങളായിട്ടുണ്ട്. മുൻകാലങ്ങളിൽ ആഗ്ലിക്കൻ സഭാംഗത്വവും ഫ്രീമേസൺ സാഹോദര്യവും തമ്മിൽ ചേരായ്കയൊന്നും ഉള്ളതായി സഭാംഗങ്ങൾ കരുതിയിരുന്നില്ല. എന്നാൽ അംഗ്ലിക്കൻ സഭയിൽ ഇവാഞ്ചെലിക്കൽ പക്ഷം ശക്തി പ്രാപിച്ചതോടെ ഈ സഹിഷ്ണുത മാറിയിട്ടുണ്ട്. ഇപ്പോഴത്തെ ആംഗ്ലിക്കൻ സഭാദ്ധ്യക്ഷൻ റൊവാൻ വില്യംസ് തന്നെ ഫ്രീമേസൺ ആചാരങ്ങളിൽ ചിലതിനെപ്പറ്റി ആശങ്ക പ്രകടിപ്പിച്ചിട്ടുണ്ട്. എങ്കിലും 2003-ൽ, ഫ്രീമേസൺ സാഹോദര്യം ക്രിസ്തീയവിശ്വാസത്തിനു നിരക്കാത്തതാണെന്നു പ്രസ്താവിച്ച അദ്ദേഹം പിന്നീട് അതിന്റെ പേരിൽ ബ്രിട്ടണിലെ ഫ്രീമേസണ്മാരോട് മാപ്പു ചോദിച്ചു.

ഫ്രീമേസൺ വിശ്വാസങ്ങൾ ക്രിസ്തുമതവിരുദ്ധമാണെന്നും അതിലെ പങ്കുപറ്റൽ മതത്യാഗവും കൂദാശകൾ സ്വീകരിക്കുന്നതിനു തടസ്സമാകുന്ന പാപവും ആണെന്നും ഓർത്തഡോക്സ് സഭകളും പഠിപ്പിക്കുന്നു.

ഇസ്ലാമിക നിലപാടിൽ നിന്നുള്ള മേസൺവിമർശനം ജൂതവിരോധവും സയണിസവിരോധവുമായി ബന്ധപ്പെട്ടിരിക്കുന്നു. ചില ഇസ്ലാമികവിമർശനങ്ങൾ ഫ്രീമേസൺ സാഹോദ്യത്തെ ഇസ്ലാമികസങ്കല്പത്തിലെ അന്ത്യകാലദുഷ്ടമൂർത്തി, ദജ്ജാലുമായി ബന്ധപ്പെടുത്തുന്നു. ലോമകൊട്ടാകെ ജൂതതാപര്യങ്ങളുടെ പ്രോത്സാഹനമാണ് ഫ്രീമേസണ്മാരുടെ ലക്ഷ്യമെന്നും യെരുശലേമിലെ അൽ-അക്സാ പള്ളി നശിപ്പിച്ച് സോളമന്റെ ദേവാലയം പുന‌ർനിർമ്മിക്കാൻ അവർക്കു പദ്ധതിയുണ്ടെന്നും ഇസ്ലാമിലെ മേസൺ-വിമർശകരിൽ ചിലർ കരുതുന്നു. ഇസ്ലാമിക സംഘടനയായ ഹാമാസിന്റെ വിശ്വാസംഹിതയിലെ 28--ആം വകുപ്പ്, ഫ്രീമേസൺ സാഹോദര്യത്തേയും, റോട്ടറി പ്രസ്ഥാനത്തേയും, ജൂതതാത്പര്യങ്ങൾക്കു വേണ്ടി സയണിസ്റ്റുകളുടെ മാർഗ്ഗനിർദ്ദേശമനുസരിച്ചു പ്രവർത്തിക്കുന്ന സംഘടനകളെന്നു വിശേഷിപ്പിക്കുന്നു. പല മുസ്ലിം രാഷ്ട്രങ്ങളിലും ഫ്രീമേസൺ പ്രവർത്തനം നിരോധിക്കപ്പെട്ടിട്ടുണ്ട്. എങ്കിലും തുർക്കി, മൊറോക്കോ എന്നിവിടങ്ങളിൽ മഹാലോഡ്ജുകൾ പ്രവർത്തിക്കുന്നുണ്ട്.

തങ്ങളുടെ പ്രസ്ഥാനത്തെക്കുറിച്ചുള്ള ആശങ്കകൾ അടിസ്ഥാനമില്ലാത്തതാണെന്നു ഫ്രീമേസണ്മാർ വാദിക്കുന്നു. ഫ്രീമേസൺ സാഹോദര്യത്തിലെ അംഗങ്ങൾ, അപക്വമതികൾക്കു പകർന്നു കൊടുത്തുകൂടാത്ത മസോണികതയുടെ വിശുദ്ധരഹസ്യങ്ങൾ സൂക്ഷിക്കുന്നെങ്കിലും അവർക്ക് രഹസ്യപദ്ധതികളൊന്നുമില്ലെന്നാണ് അവരുടെ വിശദീകരണം. രഹസ്യസംഘം (secret society) എന്നതല്ല, പ്രവർത്തനത്തിന്റെ ചില ഘടകങ്ങൾ സ്വകാര്യമായി സൂക്ഷിക്കുന്ന 'ഉത്കൃഷ്ടസംഘം' (esoteric society) എന്ന വിശേഷണമാണു തങ്ങളുടെ പ്രസ്ഥാനത്തിനു ചേരുകയെന്നു ഫ്രീമേസണ്മാർ വാദിക്കുന്നു. കൂടുതൽ തുറവിയോടു കൂടി പ്രവർത്തിക്കാനുള്ള ഇരുപതാം നൂറ്റാണ്ടിലെ ശ്രമം ഫ്രീമേസൺ കൂട്ടായ്മയെ 'രഹസ്യസംഘം' അല്ലാതാക്കിയെങ്കിലും അത് "രഹസ്യങ്ങളുടെ സംഘം" (society of secrets) ആയി തുടരുന്നു എന്ന നിരീക്ഷണം ഈ പ്രസ്ഥാനത്തോടുള്ള ഇന്നത്തെ സാമാന്യസമീപനത്തെ പ്രതിഫലിപ്പിക്കുന്നു.ഫ്രീമേസണ്മാർ പരപ്സരം തിരിച്ചറിയാൻ ഉപയോഗിക്കുന്ന വഴികളും അവരുടെ അനുഷ്ഠാനമുറയിലെ ചില ഘടകങ്ങളും ഇന്നും ഗോപ്യമായി തുടരുന്നു.

ആധുനികകാലത്ത് ഇംഗ്ലണ്ടിൽ വികസിച്ച മേസൺ സാഹോദര്യം, ബ്രിട്ടീഷ് സാമ്രാജ്യത്തിന്റെ ഭാഗമായിരുന്ന ഇന്ത്യയിൽ താമസിയാതെ എത്തി. ബ്രിട്ടീഷ് ഇന്ത്യയിലെ പ്രധാന നഗരങ്ങളിലെല്ലാം ഫ്രീമേസൺ ലോഡ്ജുകൾ പതിനെട്ടാം നൂറ്റാണ്ടിൽ തന്നെ തുടങ്ങി. ഇന്ത്യയിലെ ആദ്യ ഫ്രീമേസൺ ലോഡ്ജ് 1730-ൽ കൽക്കത്തയിൽ തുടങ്ങി. 1752-ൽ മദ്രാസിലും, 1758-ൽ ബോംബെയിലും, 1786-ൽ പഞ്ചാബിലും ലോഡ്ജുകൾ തുടങ്ങി. തിരുച്ചിറപ്പള്ളിയിലെ ലോഡ്ജ് 1765-ൽ തുടങ്ങി.

1806 ൽ കേരളത്തിലെ ആദ്യ ഫ്രീ മേസൺ ലോഡ്ജ് ട്രാവൻകൂർ യൂണിയൻ എന്ന പേരിൽ കൊല്ലത്തു സ്ഥാപിക്കപ്പെട്ടു. 1822 ൽ ഹൈബേർണിയ ആൻഡ് യൂണിയൻ എന്ന പേരിൽ കൊല്ലത്തു തന്നെ മറ്റൊരു ലോഡ്ജും തുടങ്ങി. ഇക്കാലത്തെ പ്രവർത്തനങ്ങളെ സംബന്ധിച്ച് അധിക വിവരങ്ങൾ ലഭ്യമല്ല. 1837--ൽ പ്രവർത്തന രഹിതമായതായി കരുതപ്പെടുന്നു. പിന്നീട് കണ്ണൂരും 1886 ൽ കോഴിക്കോടും കൊച്ചിയിലും പ്രവർത്തിച്ചു വരുന്നു. 1941 മുതൽ കൊല്ലത്ത് സംഘം സജീവമാണ്. ഇപ്പോഴും ക്രൗതർ മസോണിക് ഹാളിൽ സംഘടന പ്രവർത്തിക്കുന്നുണ്ട്.

ഇന്ത്യയിലെ ഫ്രീ മേസൺമാരുടെ വെബ്സൈറ്റ്


</doc>
<doc id="208044" url="https://ml.wikipedia.org/wiki?curid=208044" title="ഹസ്ബന്റ്സ് ഇൻ ഗോവ">
ഹസ്ബന്റ്സ് ഇൻ ഗോവ

സജി സുരേന്ദ്രൻ സംവിധാനം ചെയ്ത് 2012-ൽ പുറത്തിറങ്ങിയ മലയാളചലച്ചിത്രമാണ് ഹസ്ബന്റ്സ് ഇൻ ഗോവ. ജയസൂര്യ, ഇന്ദ്രജിത്ത്, ലാൽ, ആസിഫ് അലി, ഭാമ, റിമ കല്ലിങ്കൽ, രമ്യ നമ്പീശൻ എന്നിവരാണ് പ്രധാനവേഷങ്ങളിൽ അഭിനയിച്ചിരിക്കുന്നത്. കൃഷ്ണ പൂജപ്പുര ആണ് ഈ ചിത്രത്തിന്റെ രചന നിർവ്വഹിച്ചിരിക്കുന്നത്.




</doc>
<doc id="208054" url="https://ml.wikipedia.org/wiki?curid=208054" title="യുണൈറ്റഡ് സ്റ്റേറ്റ്സ് ഏജൻസി ഫോർ ഇന്റർനാഷണൽ ഡെവലപ്പ്മെന്റ്">
യുണൈറ്റഡ് സ്റ്റേറ്റ്സ് ഏജൻസി ഫോർ ഇന്റർനാഷണൽ ഡെവലപ്പ്മെന്റ്

മറ്റു രാജ്യങ്ങളുടെ വികസന പ്രവർത്തനങ്ങൾക്കു ധനസഹായം നൽകുന്ന പ്രധാന അമേരിക്കൻ ഏജൻസിയാണ് യൂനൈറ്റഡ് സ്റ്റേറ്റ്‌സ് ഏജൻസി ഫോർ ഇന്റർനാഷണൽ ഡെവലപ്‌മെന്റ് എന്ന യു.എസ്. എയ്ഡ്. ജോൺ എഫ്. കെന്നഡി പ്രസിഡന്റായരിക്കേ 1961ൽ നിലവിൽ വന്ന യു.എസ്. എയ്ഡിന് രാഷ്ട്രീയ താത്പര്യങ്ങളോടയാണ് ധനസഹായം അനുവദിക്കുന്നതെന്ന ആരോപണം ഉണ്ട്. ഇന്ത്യൻ വംശജനായ രാജീവ് ജെ. ഷായാണ് യു.എസ്.എയ്ഡിന്റെ മേധാവി.
യു.എസ് എയ്ഡ് പ്രോഗ്രാമിന്റെ ഭാഗമായി നിരവധി വർഷങ്ങളായി മോൺസാന്റോയും അവരുടെ ഇന്ത്യയിലെ പ്രതിനിധികളായ മഹികോയും ഇന്ത്യയിൽ ജനിതക വഴുതനയുടെ പരീക്ഷണകൃഷി നടത്തിവരുന്നതായി റിപ്പോർട്ട് ചെയ്യപ്പെട്ടിട്ടുണ്ട്. ഈ പദ്ധതിയിൽ രാജ്യത്തെ മൂന്ന് പൊതുമേഖലാ സ്ഥാപനങ്ങളും പങ്കുചേർന്നിരുന്നു. വാരണാസിയിലെ ഇന്ത്യൻ ഇൻസ്റ്റിറ്റിയൂട്ട് ഓഫ് വെജിറ്റബിൾ റിസേർച്ച്, ധാർവാറിലെ കാർഷിക സർവകലാശാല, കോയമ്പത്തൂരിലെ തമിഴ്‌നാട് കാർഷിക സർവകലാശാല എന്നിവയാണവ. 
രണ്ടു പതിറ്റാണ്ടു കാലമായി ഇവർ റഷ്യയിൽ പ്രവർത്തിക്കുന്നുണ്ട്. 300കോടിയോളം ഡോളർ അവർ റഷ്യയിൽ ചെലവിട്ടിട്ടുമുണ്ട്. രാഷ്ട്രീയത്തിൽ ഇടപെടുന്നുവെന്നു കുറ്റപ്പെടുത്തി ഇവരോട് നാടുവിടാൻ റഷ്യൻ അധികൃതർ ആവശ്യപ്പെട്ടു. വികസനത്തിനു സഹായമെത്തിക്കുന്നതിലും ജീവകാരുണ്യ പ്രവർത്തനങ്ങൾ നടത്തുന്നതിനുമപ്പുറം മറ്റു പല പ്രവർത്തനങ്ങളിലും ഇടപെടുന്നു എന്നു വ്യക്തമായതിനെത്തുടർന്നാണ് യു.എസ്. എയ്ഡിനോട് ദൗത്യം അവസാനിപ്പിക്കാൻ ആവശ്യപ്പെട്ടത്. രാഷ്ട്രീയ പ്രക്രിയയിൽ ഇടപെടുന്ന രീതിയിലാണിവർ ധനസഹായം അനുവദിക്കുന്നതെന്ന് റഷ്യ ആരോപിച്ചിട്ടുണ്ട്.
പാകിസ്താനിൽ തീവ്രവാദസംഘടന നടത്തുന്ന ദുരിതാശ്വാസ ക്യാമ്പിൽ ഇന്ത്യൻ വംശജനായ യു.എസ്.എയ്ഡ് മേധാവി രാജീവ് ഷാസന്ദർശനം നടത്തിയത് വിവാദമായിരുന്നു. മുംബൈ ഭീകരാക്രമണത്തിൽ പങ്കുണ്ടെന്ന് കരുതുന്ന ജമാഅത്തുദ്ദവയുടെ നിഴൽ സംഘടനയായ ഫലാ-ഇ-ഇൻസാനിയത്ത് നടത്തുന്ന ക്യാമ്പാണ് ഷാ സന്ദർശിച്ചത്.എന്നാൽ അമേരിക്ക ഇക്കാര്യം നിഷേധിച്ചിട്ടുണ്ട്. 
ഇടതു ഭരണമുള്ള നാടുകളിൽ വലതുപക്ഷത്തെ സഹായിക്കുന്ന രീതിയിലാണ് ഇവർ പ്രവർത്തിക്കുന്നതെന്ന് പല ലാറ്റിനമേരിക്കൻ രാജ്യങ്ങളും കുറ്റപ്പെടുത്തിയിരുന്നു. സ്വതന്ത്ര ഏജൻസിയെന്നാണ് പറയുന്നതെങ്കിലും സി.ഐ.എയുമായി അടുത്ത ബന്ധം പുലർത്തുന്നു എന്നത് വിമർശനത്തിന്റെ മൂർച്ച കൂടാൻ വഴിയൊരുക്കി. എന്നാൽ റഷ്യൻ ഭരണകൂടം ജനാധിപത്യ പ്രസ്ഥാനങ്ങളെ അടിച്ചമർത്തുന്നതിന്റെ ഭാഗമായാണ് യു.എസ്. എയ്ഡിനെ പുറത്താക്കിയതെന്നാണ് പാശ്ചാത്യ സംഘടനകൾ പറയുന്നത്. അമേരിക്കയെ മുഖ്യശത്രുവായാണ് സോവിയറ്റ് യൂണിയൻ കണ്ടിരുന്നത്. 



</doc>
<doc id="208059" url="https://ml.wikipedia.org/wiki?curid=208059" title="ആറ്റുണ്ട">
ആറ്റുണ്ട

പശ്ചിമഘട്ടത്തിൽ കാണപ്പെടുന്ന ഒരിനം ചെറു മത്സ്യമാണ് ആറ്റുണ്ട . കേരളത്തിൽ പമ്പാനദി, ചാലക്കുടിയാർ, മൂവാറ്റുപുഴയാർ, അപൂർവ്വമായി ഭാരതപ്പുഴയിലും കാണപ്പെടുന്നു. കേരളത്തിലെ പതിനാല് നദികളിലും കർണാടകത്തിലെ ചിലയിടങ്ങളിലും ഇവ ഉള്ളതായി കണ്ടെത്തിയിട്ടുണ്ട്. വിദേശ രാജ്യങ്ങളിൽ അലങ്കാരമത്സ്യമായി ധാരാളമായി ഇവയെ ഉപയോഗിക്കുന്നുണ്ട്. ഇംഗ്ലീഷിൽ പീ പഫർ, മലബാർ പഫർ ഫിഷ്, ഡ്വാർഫ് പഫർ ഫിഷ് എന്നീ പേരുകളിൽ അറിയപ്പെടുന്ന ആറ്റുണ്ട ഏറ്റവും ചെറിയ പഫർ ഫിഷായാണ് അറിയപ്പെടുന്നത്. ഇത്തിരിക്കുഞ്ഞനാണെങ്കിലും ജീവനുള്ള വസ്തുക്കളെ ആക്രമിച്ച് ഭക്ഷണമാക്കുന്നതാണ് ഇവരുടെ രീതി. അക്വേറിയങ്ങളിൽ വളർത്തുന്ന ആറ്റുണ്ടകൾക്ക് ചെറു ഒച്ചുകളെയും പുഴുക്കളെയുമെല്ലാണ് ആഹാരമായി കൊടുക്കുക. ലൈവ് ഫുഡ് നൽകേണ്ടിവരുമെന്നതിനാൽ ഇവയെ വളർത്തുന്നത് ചെലവേറിയ നടപടിയാണ്. വെള്ളത്തിൽ നിശ്ചലമായി നിൽക്കുമെങ്കിലും അപകടം തിരിച്ചറിഞ്ഞാൽ അതിവേഗത്തിൽ നീങ്ങാൻ കഴിവുള്ള മത്സ്യമാണ് ആറ്റുണ്ട.

അണ്ഡാകൃതിയിലാണ് ശരീരം. മുതുകുചിറകിന്റെ വാലിനോട് അടുത്താണ് ഗുദച്ചിറകിന്റെ സ്ഥാനം. വായ മുകളിലേയ്ക്കാണ്. വാൽച്ചിറക് വർത്തുളാകൃതിയിലാണ്. നിറം സ്വർണ്ണവർണ്ണമാണ്. ഉദരഭാഗത്ത് മഞ്ഞ നിറം കൂടുതലായിട്ടുണ്ട്.

1941ൽ സുന്ദർലാൽ ഹൊറയും കെ.കെ നായരും ചേർന്ന് പമ്പയിൽ നിന്നാണ് ഈ മത്സ്യത്തെ കണ്ടെത്തുന്നത്. (Hora and Nair, 1941) കേരളത്തിലെ ശുദ്ധജല-ഉപ്പുജലതടാങ്ങളിൽനിന്നും കോൾപ്പാടങ്ങളിലും ഇവയെ ധാരാളമായി കാണാനാകും.

ഭക്ഷ്യയോഗ്യമല്ല. വിഷമുള്ള മത്സ്യങ്ങളുടെ കൂട്ടത്തിൽപ്പെട്ടവയാണ്. അലങ്കാരമത്സ്യമായി ഉപയോഗിക്കാവുന്ന മത്സ്യമാണ് ആറ്റുണ്ട. വിദേശ വിപണിയിലേക്ക് കയറ്റുമതി ലക്ഷ്യമിട്ട് ധാരാളമായി പിടിക്കുന്നതിനാൽ ഇവ കേരളത്തിൽ വംശനാശ ഭീഷണി നേരിട്ടുകൊണ്ടിരിക്കുകയാണ്. 



</doc>
<doc id="208062" url="https://ml.wikipedia.org/wiki?curid=208062" title="അരുൾ നൂൽ">
അരുൾ നൂൽ

സാമൂഹിക പരിഷ്കർത്താവും ആധ്യാത്മികാചാര്യനുമായ വൈകുണ്ഠ സ്വാമികൾ (1809-51) രചിച്ച രണ്ടു കൃതികളിൽ ഒന്നാണ് അരുൾ നൂൽ (അകിലത്തിരട്ട് ആണ് മറ്റേ കൃതി). ഇദ്ദേഹത്തിന്റെ അഞ്ചു ശിഷ്യന്മാരിൽ പ്രമുഖനായിരുന്ന സഹദേവനാണ് ഈ കൃതി താളിയോലയിലാക്കിയത്. ചരിത്ര സംഭവങ്ങൾ, സ്വാമികളുടെ ജീവിതത്തിലെ പ്രധാന സംഭവങ്ങൾ, തത്ത്വദർശനം എന്നിവ ഈ കൃതിയിൽ ഉടനീളം കാണാം. അരുൾനൂലിൽ 'യുഗപ്പഠിപ്പ്' (ലോകപഠനം), 'വാഴപ്പഠിപ്പ്' (ജീവിത പഠനം), 'ഉച്ചിപ്പഠിപ്പ്' (ഉയർന്ന പഠനം), 'ചാട്ടു നീട്ടോലൈ' (നശിക്കുന്ന ശ്വാസം), 'ശിവകാണ്ഡ അധികാരപത്രം' (ശിവതത്ത്വം), 'നടുതീർവൈ ഉലാ' (ന്യായവിധി), 'തിങ്കൾ പദം' (ചന്ദ്രലയം), 'ഭദ്രം' (സുരക്ഷിതത്വം), 'പഞ്ചദേവർ ഉത്പത്തി', 'തിരുമണവാഴ്ത്ത്' (വിവാഹസ്തുതി) തുടങ്ങിയ വിഭാഗങ്ങൾ ഉൾക്കൊള്ളിച്ചിരിക്കുന്നു.

മനുഷ്യരുടെ ദുഃഖം ഇല്ലായ്മ ചെയ്യാനുള്ള മാർഗ്ഗമാണ് 'യുഗപ്പഠിപ്പി'ൽ വിവരിക്കുന്നത്. ജീവിതത്തിൽ വിജയം കൈവരിക്കാൻ ഒരു വ്യക്തിയെ പ്രാപ്തനാക്കുന്ന ഗുണഗണങ്ങൾ 'വാഴപ്പഠിപ്പി'ൽ പ്രതിപാദിക്കുന്നു. ആത്മീയതയുടെ ഉത്തുംഗശൃംഗമായ ശിവജ്യോതിയിലേക്ക് ഉയർത്തിക്കൊണ്ടു പോകുന്നതാണ് 'ഉച്ചിപ്പഠിപ്പ്'. ഭൗതികത്തെക്കാൾ ആത്മീയ തത്ത്വത്തിനുള്ള പ്രാധാന്യമാണ് 'ചാട്ടുനീട്ടോലൈയി'ലെ വിഷയം. "ശിവനേ അയ്യാ! എന്നവസാനിക്കുന്ന 215 ഈരടികളും മറ്റ് ഒൻപതു ഈരടികളും ഈ അധ്യായത്തിൽ ഉൾക്കൊള്ളിച്ചിരിക്കുന്നു. ഈ ഭാഗത്താണ് ആത്മകഥാപരമായ കാര്യങ്ങൾ ഏറ്റവും കൂടുതൽ ഉൾക്കൊള്ളിച്ചിട്ടുള്ളത്.

അരുൾനൂലിലെ ഏറ്റവും ശ്രദ്ധേയമായ ഭാഗം 'നടുതീർവൈ ഉലാ' ആണെന്നു പറയാം. കലിയുഗത്തിന്റെ ഓരോ കാലഘട്ടത്തിലും ഓരോ മനുഷ്യന്റെയും ദേഹവിയോഗകാലത്തും ന്യായവിധി നടക്കുന്നതെങ്ങനെ എന്ന ശിഷ്യന്മാരുടെ ചോദ്യത്തിനുള്ള ഉത്തരമാണ് ഈ ഭാഗം. വഴിയാംവണ്ണമുള്ള അഭ്യാസത്തിലൂടെ പ്രാണൻ ഉദ്ധരിച്ച് ചന്ദ്രമണ്ഡലത്തിൽ ലയം പ്രാപിക്കുന്നതിനെയാണ് വൈകുണ്ഠസ്വാമികൾ 'തിങ്കൾ പദ'ത്തിൽ വെളിപ്പെടുത്തുന്നത്. മനുഷ്യരാശിക്ക് മംഗളം ഭവിക്കാനുള്ള സന്ദേശമാണ് 'ഭദ്ര'ത്തിലുള്ളത്. പഞ്ചഭൂതങ്ങളിൽ ഓരോന്നിനെയും ഓരോ ദേവനായി കല്പിച്ച് അവയുടെ പ്രവർത്തനത്തെ ശരീരവുമായി ബന്ധിപ്പിച്ചു വിവരിക്കുന്നു 'പഞ്ചദേവർ ഉത്പത്തി'യിൽ. പുരുഷനെയും സ്ത്രീയെയും യോജിപ്പിക്കുന്ന കർമമായ 'തിരുമണ'ത്തെ ഭൗതിക തലത്തിൽ നിന്ന് ആത്മീയ തലത്തിലേക്ക് ഉയർത്തുകയാണ് 'തിരുമണവാഴ്ത്ത്' എന്ന അധ്യായത്തിൽ കവി ചെയ്തിരിക്കുന്നത്. 


</doc>
<doc id="208072" url="https://ml.wikipedia.org/wiki?curid=208072" title="മികച്ച കഥയ്ക്കുള്ള കേരളസംസ്ഥാന ചലച്ചിത്രപുരസ്കാരം നേടിയവരുടെ പട്ടിക">
മികച്ച കഥയ്ക്കുള്ള കേരളസംസ്ഥാന ചലച്ചിത്രപുരസ്കാരം നേടിയവരുടെ പട്ടിക

മികച്ച കഥക്കുള്ള കേരളസംസ്ഥാന ചലച്ചിത്രപുരസ്കാരം നേടിയവരുടെ സമ്പൂർണ്ണ പട്ടികയാണിത്


</doc>
<doc id="208077" url="https://ml.wikipedia.org/wiki?curid=208077" title="നസിം സൈദി">
നസിം സൈദി

ഇന്ത്യയുടെ 20-ാം. മുഖ്യ തെരഞ്ഞെടുപ്പു കമ്മിഷണറാണ് ഡോ. സൈദ് നസീം അഹമ്മദ് സൈദി. മുൻ സിവിൽ ഏവിയേഷൻ സെക്രട്ടറിയായ ഇദ്ദേഹം 2012 ആഗസ്ത് 07-ന് ചാർജെടുത്തു.

1976 ഐ.എ.എസ്. ബാച്ചുകാരനായ ഡോ. സൈദിയുടെ ജന്മദേശം ഉത്തർപ്രദേശ് ആണ്. 2005-08 കാലഘട്ടത്തിൽ ഇന്റെർനാഷണൽ സിവിൽ ഏവിയേഷൻ ഓർഗനിസേഷനിൽ ഇന്ത്യയുടെ പ്രതിനിധിയായിരുന്നത് അന്നത്തെ സിവിൽ ഏവിയേഷൻ ഡയറക്ടർ ജനറലായിരുന്ന ഡോ. സൈദിയായിരുന്നു.

മുൻ മുഖ്യ തിരഞ്ഞെടുപ്പ് കമ്മീഷണറായിരുന്ന എസ്.വൈ.ഖുറേഷി വിരമിക്കുകയും വി.എസ്. സമ്പത്ത് മുഖ്യ തിരഞ്ഞെടുപ്പ് കമ്മീഷണറാകുകയും ചെയ്ത സാഹചര്യത്തിൽ നിലവിൽ വന്ന ഒഴിവിലേയ്ക്കാണ് ഡോ. സൈദി നിയമിതനായത്. ഹരിശങ്കർ ബ്രഹ്മയാണ് മൂന്നാമത്തെ കമ്മീഷണർ.

ഹാർവാർഡ് സർവ്വകലാശാലയിലെ കെന്നഡി സ്കൂൾ ഓഫ് ഗവണ്മെന്റിൽ നിന്നും പൊതുഭരണത്തിൽ മാസ്റ്റർ ബിരുദം സമ്പാദിച്ച ഡോ. സൈദി, ബിസിനസ്സ് ഫിനാൻസിൽ പോസ്റ്റ് ഗ്രാജുവേറ്റ് ഡിപ്ലോമയും ബയോ-കെമിസ്ട്രിയിൽ ഡോക്ടറേറ്റും ഉള്ള വ്യക്തിയാണ്


</doc>
<doc id="208094" url="https://ml.wikipedia.org/wiki?curid=208094" title="ആറ്റുവാള">
ആറ്റുവാള

ഇന്ത്യൻ ഉപഭൂഖണ്‌ഡത്തിൽ കാണപ്പെടുന്ന ഒരിനം മത്സ്യമാണ് ആറ്റുവാള അഥവാ പുഴവാള . 75 മുതൽ 240 സെന്റീമീറ്റർ വരെ ഇവ വലിപ്പം വയ്ക്കുന്നു.



</doc>
<doc id="208097" url="https://ml.wikipedia.org/wiki?curid=208097" title="കെ.ജി. നീലകണ്ഠൻ നമ്പൂതിരിപ്പാട്">
കെ.ജി. നീലകണ്ഠൻ നമ്പൂതിരിപ്പാട്

മൂന്നാം കേരളനിയമസഭയിൽ ചങ്ങനാശ്ശേരി നിയോജകമണ്ഡലത്തെ പ്രതിനിധീകരിച്ച ഒരു രാഷ്ട്രീയ നേതാവായിരുന്നു കെ.ജി. നീലകണ്ഠൻ നമ്പൂതിരിപ്പാട് (27 മേയ് 1924 - 20 സെപ്റ്റംബർ 2012). സി.പി.ഐ പ്രതിനിധിയായാണ് ഇദ്ദേഹം കേരള നിയമസഭയിലേക്കെത്തിയത്.


</doc>
<doc id="208101" url="https://ml.wikipedia.org/wiki?curid=208101" title="പുഴനങ്ക്">
പുഴനങ്ക്

അപൂർവ്വമായി മാത്രം ശുദ്ധജലത്തിൽ കാണപ്പെടുന്ന ഒരിനം മത്സ്യമാണ് പുഴനങ്ക് . പരന്നതാണ് ഇവയുടെ ശരീരം.


</doc>
<doc id="208108" url="https://ml.wikipedia.org/wiki?curid=208108" title="വി. ആനന്ദക്കുട്ടൻ">
വി. ആനന്ദക്കുട്ടൻ

കേരളസാഹിത്യ അക്കാദമിയുടെ വിശിഷ്ടാംഗത്വം നേടിയ പ്രമുഖ മലയാള ഹാസ്യ സാഹിത്യകാരനാണ് വി. ആനന്ദക്കുട്ടൻ(1920 - 1 ഫെബ്രുവരി 2000). 
കോട്ടയത്ത് തിരുനക്കര വട്ടപ്പറമ്പിൽ അച്യുതൻപിള്ളയുടെയും നാണിക്കുട്ടിയമ്മയുടെയും മകനായി 1920-ൽ ജനിച്ചു. 1949-ൽ ഓണേഴ്സ് ബിരുദം നേടി യൂണിവേഴ്സിറ്റി കോളജിൽ മലയാളം അധ്യാപകനായി. 1953-ൽ ചെന്നൈയിൽ ചമ്പുസാഹിത്യത്തെപ്പറ്റി ഗവേഷണം ആരംഭിച്ചു; ഒന്നര വർഷത്തിനുശേഷം പ്രസ്കമ്മീഷനിൽ റിസർച്ച് അസിസ്റ്റന്റായി ജോലി കിട്ടിയതിനാൽ ഗവേഷണം മുഴുമിപ്പിച്ചില്ല. കുറേനാൾ ഡൽഹിയിലും ചെന്നൈയിലുമായി ജോലി നോക്കിയതിനുശേഷം വീണ്ടും യൂണിവേഴ്സിറ്റി കോളജിൽത്തന്നെ തിരിച്ചെത്തി. യൂണിവേഴ്സിറ്റി കോളജ് വിദ്യാർഥിയായിരിക്കെ ഇദ്ദേഹം പൌരപ്രഭ, പൌരധ്വനി എന്നീ പത്രങ്ങളുടെ നടത്തിപ്പിൽ പങ്കുവഹിച്ചു. പിന്നീട് പ്രബോധത്തിന്റെ (ആലപ്പുഴ) പത്രാധിപരാവുകയും കുട്ടനാടൻ വാരിക പ്രസാധനം ചെയ്യുകയുമുണ്ടായി. ചിത എന്ന കാവ്യനാടകത്തിലൂടെയാണ് ആനന്ദക്കുട്ടൻ ശ്രദ്ധേയനായത്. 

2000 ഫെ. 1-ന് അന്തരിച്ചു. 
എന്നിവയ്ക്കു പുറമേ ജ്ഞാനപ്പാന, ശ്രീനാരായണഗുരു, ശ്രീബുദ്ധൻ തുടങ്ങി പതിനഞ്ചോളം ബാലസാഹിത്യകൃതികളും ഇദ്ദേഹം രചിച്ചിട്ടുണ്ട്. 


</doc>
<doc id="208118" url="https://ml.wikipedia.org/wiki?curid=208118" title="അബ്ദുൾ റസാഖ്">
അബ്ദുൾ റസാഖ്

അബ്ദുൾ റസാഖ് (ഉർദു: عبد الرزاق, ജനനം 2 ഡിസംബർ 1979) ഒരു പാകിസ്താൻ ക്രിക്കറ്ററാണ്. ഒരു മികച്ച ഓൾ റൗണ്ടറാണ് അദ്ദേഹം. 1996ൽ തന്റെ 17-ആം വയസ്സിലാണ് റസാഖ് തന്റെ ഏകദിന അരങ്ങേറ്റം കുറിച്ചത്. 250ലധികം ഏകദിന മത്സരങ്ങളിലും 50ഓളം ടെസ്റ്റുകളിലും അദ്ദേഹം പാകിസ്താനെ പ്രതിനിധീകരിച്ചിട്ടുണ്ട്.


</doc>
<doc id="208120" url="https://ml.wikipedia.org/wiki?curid=208120" title="ക്രിക്കറ്റ് 07">
ക്രിക്കറ്റ് 07

ഇ.എ സ്പോർട്ട്സ് 2006ൽ പുറത്തിറക്കിയ ഒരു ക്രിക്കറ്റ് വീഡിയോ ഗെയിമാണ് ക്രിക്കറ്റ് 07. വിൻഡോസ്, പ്ലേസ്റ്റേഷൻ പ്ലാറ്റ്ഫോമുകളിൽ ഇത് ലഭ്യമാണ്. 

ഈ ഗെയിമിൽ ലിമിറ്റഡ് ഓവർ, ഫസ്റ്റ് ക്ലാസ്, ടെസ്റ്റ് തുടങ്ങിയ വിവിധ മത്സര രൂപങ്ങൾ കളിക്കാൻ കഴിയും.

താഴെപ്പറയുന്ന അന്താരാഷ്ട്ര ക്രിക്കറ്റ് ടീമുകൾ ഈ ഗെയിമിൽ ലഭ്യമാണ്.


ഓസ്ട്രേലിയ, ഇംഗ്ലണ്ട്, ന്യൂസിലാന്റ്, ദക്ഷിണാഫ്രിക്ക എന്നീ ടീമുകളുടെ ലൈസൻസ് മാത്രമേ ഈ ഗെയിമിനുള്ളൂ. അതിനാൽ ഈ ടീമുകളുടെ മാത്രമേ യഥാർത്ഥ കളിക്കാരുടെ പേരുകളും, കിറ്റുകളും ഗെയിമിൽ ലഭ്യമാകൂ. എന്നിരുന്നാലും "ടീം മാനേജ്മെന്റ്" എന്ന ഓപ്ഷനുപയോഗിച്ച് കളിക്കാരുടെ പേരുകളും, ജേഴ്സി നമ്പരുകളും തിരുത്താൻ കഴിയും.



</doc>
<doc id="208126" url="https://ml.wikipedia.org/wiki?curid=208126" title="ഉമേഷ് യാദവ്">
ഉമേഷ് യാദവ്

ഉമേഷ്കുമാർ തിലക് യാദവ് (ജനനം: 25 ഒക്ടോബർ 1987. നാഗ്പൂർ, മഹാരാഷ്ട്ര) ഒരു ഇന്ത്യൻ അന്താരാഷ്ട്ര ക്രിക്കറ്റ് കളിക്കാരനാണ്. 2010 മെയ് 28ന് സിംബാബ്‌വെയ്ക്കെതിരെയായിരുന്നു അദ്ദേഹത്തിന്റെ അരങ്ങേറ്റം. തുടർച്ചയായി എറിയുന്ന അതിവേഗ പന്തുകൾ അദ്ദേഹത്തിന്റെ പ്രത്യേകതയാണ്. ഇതുവരെ 17 ഏകദിന മത്സരങ്ങളിലും, 8 ടെസ്റ്റ് മത്സരങ്ങളിലും അദ്ദേഹം ഇന്ത്യൻ ജേഴ്സി അണിഞ്ഞിട്ടുണ്ട്.


</doc>
<doc id="208128" url="https://ml.wikipedia.org/wiki?curid=208128" title="ആഷ്കോഫ് വസ്തു">
ആഷ്കോഫ് വസ്തു

റുമാറ്റിക് ജ്വരം ബാധിച്ചവരുടെ ഹൃദയത്തിൽ കാണപ്പെടുന്ന ചെറിയ മുഴകളാണ് (nodule) ആഷ്കോഫ് വസ്തുക്കൾ. റുമാറ്റിക് ജ്വരം മൂലമുണ്ടാകുന്ന ഹൃദയപേശികളിലെ വീക്കം കാരണമാണ് മുഴകൾ രൂപപ്പെടുന്നത്. ലുഡ്വിഗ് ആഷ്കോഫ്, പോൾ റുഡോൾഫ് ഗിപ്പൽ എന്നീ ശാസ്ത്രജ്ഞരാണ് ഹൃദയപേശികളിലെ ഈ മാറ്റം കണ്ടെത്തിയത് എന്നതിനാൽ ഇവയെ ആഷ്കോഫ്-ഗിപ്പൽ വസ്തുക്കൾ എന്നും വിളിക്കുന്നു.

1 മുതൽ 2 മില്ലിമീറ്റർ വരെ വലിപ്പമുള്ള ഗോളാകൃതിയിലോ, നീണ്ടതോ ആയ വസ്തുക്കളാണിവ. നഗ്നനേത്രങ്ങൾ കൊണ്ട് ഇവ ദൃശ്യമാവും. മയോകാർഡിയത്തിന്റെയും എന്റോകാർഡിയത്തിന്റെയും ഇടയ്ക്കുള്ള ചെറിയ ധമനികൾക്കിടയിലാണ് ഇവ കൂടുതലായും സ്ഥിതിചെയ്യുന്നത്. ചിലപ്പോൾ പെരികാർഡിയത്തിലും ഇവ കാണപ്പെടാം. അപൂർവ്വമായി ഹൃദയത്തിനു പുറത്തുള്ള കലകളിലും ആഷ്കോഫ് വസ്തുക്കൾ കാണപ്പെടാറുണ്ട്.

സൂക്ഷ്മദർശനിയിലൂടെ ആഷ്കോഫ് വസ്തുക്കൾ വീക്കമുള്ള ഹൃദയകലകളായി ദൃശ്യമാകും. ഫൈബ്രിനോയ്ഡ് മാറ്റങ്ങൾ വന്ന ഗ്രാനുലോമകളായാണ് വികസിച്ച ആഷ്കോഫ് മുഴകൾ കാണപ്പെടുക. വീക്കത്തിനു ചുറ്റും ജീർണ്ണിച്ച കലകളും, ലിംഫോസൈറ്റുകളും, മാക്രോഫേജുകളും കാണപ്പെടും. ചില മാക്രോഫേജുകൾ തമ്മിൽ ലയിക്കുകയും ഭീമൻ കോശങ്ങളായി മാറുകയും ചെയ്യും. ചില മാക്രോഫേജുകൾക്ക് രൂപാന്തരം സംഭവിക്കുകയും, അവ അനിഷ്കോഫ് കോശങ്ങളായി മാറുകയും ചെയ്യും. അനിഷ്കോഫ് കോശങ്ങളിലെ ക്രൊമാറ്റിൻ പുഴുവിനെ അനുസ്മരിപ്പിക്കുന്നതുകൊണ്ട് ഇവയെ 'ക്യാറ്റർപില്ലർ കോശങ്ങൾ' എന്നും വിളിക്കുന്നു.



</doc>
<doc id="208132" url="https://ml.wikipedia.org/wiki?curid=208132" title="നെഗ്രി വസ്തു">
നെഗ്രി വസ്തു

റാബീസ് വൈറസ് ബാധിച്ച ഞരമ്പുകോശങ്ങളിലെ കോശദ്രവ്യത്തിൽ കാണപ്പെടുന്ന അമ്ലാനുഭാവമുള്ള വസ്തുക്കളാണ് നെഗ്രി വസ്തുക്കൾ.ഇവ കൂടുതലായും കേന്ദ്രനാഡീവ്യൂഹത്തിലെ ഹിപ്പോക്യാമ്പസിലെ 'അമ്മോണിന്റെ കൊമ്പ്' എന്നറിയപ്പെടുന്ന ഭാഗത്താണ് കാണപ്പെട്ടുവരുന്നത്. വൈറസ് ഉണ്ടാക്കുന്ന പ്രത്യേകതരം റൈബോന്യൂക്ലിയാർ മാംസ്യങ്ങളാണ് കോശദ്രവ്യത്തിൽ അടിഞ്ഞുകൂടി നെഗ്രി വസ്തുക്കളായി മാറുന്നത്. റാബീസ് മൂലം മരണപ്പെട്ട വ്യക്തികളുടെ തലച്ചോറിന്റെ പോസ്റ്റ്മോർട്ടം കണ്ടെത്തലുകളിൽ നെഗ്രി വസ്തുവിന്റെ സാന്നിധ്യം റിപ്പോർട്ട് ചെയ്യപ്പെട്ടിട്ടുണ്ട്. അഡൾഷി നെഗ്രി എന്ന ശാസ്ത്രജ്ഞന്റെ പേരിലാണ് നെഗ്രി വസ്തുക്കൾ അറിയപ്പെടുന്നത്.



</doc>
<doc id="208135" url="https://ml.wikipedia.org/wiki?curid=208135" title="ഭീമൻ കോശം">
ഭീമൻ കോശം

നൂറിലധികം മാക്രോഫേജുകൾ ലയിച്ച് ഉണ്ടാകുന്ന വലിപ്പം കൂടിയ കോശങ്ങളാണ് ഭീമൻ കോശങ്ങൾ (Giant cells). ഇവ സാധാരണയായി രോഗങ്ങളുണ്ടാകുമ്പോഴാണ് രൂപപ്പെടുന്നത്. എച്ച്.ഐ.വി., ക്ഷയം മുതലായ രോഗങ്ങളിലും, അന്യവസ്തുക്കൾ ശരീരത്തിൽ പ്രവേശിക്കുമ്പോഴും ശരീരം അവയോട് പ്രതികരിക്കുന്നത് ഭീമൻ കോശങ്ങളിലൂടെയാണ്. ഇവയിൽ ഒന്നിൽക്കൂടുതൽ കോശമർമ്മങ്ങളുണ്ടാകും. ഇവ മൂന്ന് തരത്തിലുണ്ട്:

റുമാറ്റിക് ജ്വരം മൂലമൂണ്ടാകുന്ന ആഷ്കോഫ് വസ്തുക്കളെയും ഭീമൻ കോശങ്ങളായി പരിഗണിക്കാറുണ്ട്. എന്നാൽ ഇവ കോശങ്ങളല്ല.


</doc>
<doc id="208154" url="https://ml.wikipedia.org/wiki?curid=208154" title="അമിത് മിശ്ര">
അമിത് മിശ്ര

ഒരു ഇന്ത്യൻ അന്താരാഷ്ട്ര ക്രിക്കറ്ററാണ് അമിത് മിശ്ര (ജനനം: 24 നവംബർ 1982. ഡൽഹി, ഇന്ത്യ) . ഒരു വലങ്കയ്യൻ ലെഗ് സ്പിന്നറും വലങ്കയ്യൻ ലോവർ ഓർഡർ ബാറ്റ്സ്മാനുമാണ് അദ്ദേഹം. ദക്ഷിണാഫ്രിക്കക്കെതിരേ 2003ലായിരുന്നു അദ്ദേഹത്തിന്റെ ഏകദിന അരങ്ങേറ്റം.


</doc>
<doc id="208163" url="https://ml.wikipedia.org/wiki?curid=208163" title="മെമ്മു">
മെമ്മു

ലോകത്തിലെ ആദ്യത്തെ ചെലവുകുറഞ്ഞ സ്വതന്ത്ര വാർത്താവിനിമയ ശ്രംഖലയാണ് മെമ്മൂ നെറ്റ്‌വർക്ക്.

ഇപ്പോൾ ഉപയോഗിച്ചുകൊണ്ടിരിക്കുന്ന ജി.എസ്.എം. ഉപകരണങ്ങൾ ഉപയോഗിച്ചുകൊണ്ട് ജി.എസ്.എം. പ്രസരണികൾ ഉപയോഗിക്കാത്ത ചെലവുകുറഞ്ഞ ഒരു വയർലെസ്സ് ശൃംഗലയാണ് മെമ്മു ശൃംഗല. എമെർജിങ്ങ് കേരള സംരംഭകരുടെ കൂട്ടായ്മയിൽ കൊച്ചിയിൽ വച്ചു തീരുമാനിച്ചതാണിത്. കേരളത്തില് വേരുകളുള്ള ബ്രിട്ടീഷുകാരായ രണ്ടു സഹോദരന്മാരാണ് ഇതു നടപ്പാക്കുന്നത്.

സ്വതന്ത്ര വയർലെസ്സ് മൊബൈൽ ശൃംഗല എന്ന ആശയം, ബ്രീട്ടനിലെ ഗ്രീൻവിച്ച് യൂണീവേഴ്സിറ്റിയിലെ ആസ്ത്രേലിയൻ പ്രൊഫസരായ ശ്രീ പി.രപഗിക്കി (P. Rapagic,) ന്റേതാൺ. ഇതിൽ 2010ൽ ഗവേഷണം തുടങ്ങി.



</doc>
<doc id="208164" url="https://ml.wikipedia.org/wiki?curid=208164" title="അന്യവസ്തു ഭീമൻ കോശം">
അന്യവസ്തു ഭീമൻ കോശം

വലിപ്പമേറിയ അന്യവസ്തുക്കൾക്കും പ്രതിജനകങ്ങൾക്കും എതിരായി ശരീരം പ്രതികരിക്കുമ്പോൾ ഉണ്ടാവുന്ന വലിയ കോശമാണ് അന്യവസ്തു ഭീമൻ കോശം (Foreign body giant cell). ഇവ മാക്രോഫേജുകൾ തമ്മിൽ ലയിച്ചാണ് ഉണ്ടാകുന്നത്. ദീർഘകാലമായി നിലനിൽക്കുന്ന വീക്കത്തിലാണ് ഇവ സാധാരണയായി പ്രത്യക്ഷപ്പെടാറ്. ശരീരത്തിലുള്ള അന്യവസ്തുക്കളായ ഇംപ്ലാന്റുകൾക്ക് ചുറ്റും മാക്രോഫേജുകൾ വന്നു ചേരുന്നു. അല്പദിവസങ്ങൾക്കുള്ളിൽ ഇവ തമ്മിൽ ലയിക്കുകയും ഭീമൻ കോശങ്ങളായി മാറുകയും ചെയ്യും. ഇവയിൽ നൂറിലധികം കോശമർമ്മങ്ങൾ ഉണ്ടാകും. കോശമർമ്മങ്ങൾ ക്രമരഹിതമായാണ് ക്രമീകരിക്കപ്പെട്ടിട്ടുണ്ടാവുക. അന്യവസ്തു ഭീമൻ കോശത്തെ പോലെയുള്ള ലാങ്ഹാൻസ് ഭീമൻ കോശത്തിൽ ക്രമമായാണ് കോശമർമ്മങ്ങൾ സ്ഥിതിചെയ്യുന്നത്. ഈ വ്യത്യാസമാണ് ഇവ രണ്ടിനെയും സൂക്ഷ്മദർശിനിയിലൂടെ വേർതിരിക്കാനായി ഉപയോഗിക്കുന്നത്.



</doc>
<doc id="208171" url="https://ml.wikipedia.org/wiki?curid=208171" title="ലാങ്ഹാൻസ് ഭീമൻ കോശം">
ലാങ്ഹാൻസ് ഭീമൻ കോശം

ഗ്രാനുലോമകളിലെ മാക്രോഫേജുകൾ തമ്മിൽ ലയിച്ച് ഉണ്ടാവുന്ന, കുതിരലാടത്തിന്റെ ആകൃതിയിൽ കോശമർമ്മങ്ങളുള്ള ഭീമൻ കോശമാണ് ലാങ്ഹാന്റെ ഭീമൻ കോശം (Langhan's giant cell). ഇവയെ പിറൊഗോവ്-ലാങ്ഹാൻ കോശങ്ങൾ എന്നും വിളിക്കാറുണ്ട്. ഇവ ഏറ്റവും കൂടുതൽ പഠനവിധേയമായിട്ടുള്ളത് ക്ഷയരോഗം ബാധിച്ച വ്യക്തികളിലാണ് എന്നതിനാൽ ഇവയെ ക്ഷയരോഗ ഭീമൻ കോശം എന്നും വിളിക്കാറുണ്ട്. എന്നാൽ ക്ഷയം പോലുള്ള മറ്റേത് ദീർഘകാല വീക്കങ്ങളിലും ഇവ കാണപ്പെടാം. സാർക്കോയ്ഡോസിസ് ബാധിച്ചവരിലെ കഴലകളുടെ ബയോപ്സിയിലും, ശ്വാസകോശ ബയോപ്സിയിലും ഇവ കാണപ്പെടാറുണ്ട്.
തിയൊഡോർ ലാങ്ഹാൻ എന്ന ശാസ്ത്രജ്ഞന്റെ സ്മരണയ്ക്കായാണ് കോശത്തിന് ഈ പേരു നൽകിയിരിക്കുന്നത്.



</doc>
<doc id="208174" url="https://ml.wikipedia.org/wiki?curid=208174" title="ജി.പി. പിള്ള">
ജി.പി. പിള്ള

പ്രമുഖനായ പത്രാധിപരും തിരുവിതാംകൂറിലെ ആദ്യത്തെ കോൺഗ്രസ് നേതാവും "മലയാളി മെമ്മോറിയൽ" സമർപ്പണത്തിന്റെ മുന്നണിപ്പോരാളിയുമായിരുന്നു ബാരിസ്റ്റർ ജി.പി. പിള്ള എന്ന ജി. പരമേശ്വരൻ പിള്ള (26 ഫെബ്രുവരി 1864 - 1903). തിരുവിതാംകൂറിലെ ആദ്യത്തെ ബാരിസ്റ്റർ, തിരുവിതാംകൂറിൽനിന്നും ആദ്യമായി ഇംഗ്ലണ്ടിൽ പോയി രാഷ്ട്രീയ പ്രവർത്തനം നടത്തിയ കോൺഗ്രസ് നേതാവ്, ഇന്ത്യൻ നാഷണൽ കോൺഗ്രസ്സിന്റെ സെക്രട്ടറിസ്ഥാനം വഹിച്ച ആദ്യത്തെ തിരുവിതാംകൂറുകാരൻ, ഇംഗ്ലണ്ടിലും ഇന്ത്യയിലും ശ്രദ്ധയാകർഷിച്ച വാഗ്മി, എഴുത്തുകാരൻ, 'എഡിറ്റർമാരുടെ എഡിറ്റർ' എന്നു പത്രങ്ങൾ വിശേഷിപ്പിച്ച 'മദ്രാസ് സ്റ്റാൻഡേർഡ്' എന്ന ഇംഗ്ലീഷ് പത്രത്തിന്റെ പത്രാധിപർ, തിരുവിതാംകൂറിലെ ആദ്യത്തെ ജനകീയ വിപ്ലവമായ മലയാളി മെമ്മോറിയലിന്റെ ഉപജ്ഞാതാവ്, ഈഴവരും മറ്റു പിന്നാക്ക സമുദായങ്ങളും അനുഭവിക്കുന്ന കഷ്ടപ്പാടുകൾ ബ്രിട്ടീഷ് പാർലമെന്റിൽ ഉന്നയിക്കാൻ ഡോ. പൽപ്പുവിന്റെ അഭ്യർഥനപ്രകാരം സ്വാമി വിവേകാനന്ദന്റെ കത്തുമായി ഇംഗ്ലണ്ടിലേക്ക് പോയ സാമൂഹിക പരിഷ്‌കർത്താവ് തുടങ്ങി നിരവധി രംഗങ്ങളിലെ ശ്രദ്ധേയമായ വ്യക്തിത്വമായിരുന്നു അദ്ദേഹം.

പരമേശ്വരൻ പിളള എന്ന ജി.പി. പിളള തിരുവനന്തപുരത്ത് 1864 ഫെബ്രുവരി 26 ന് ജനിച്ചു. തിരുവിതാംകൂർ ദിവാനായിരുന്ന രാമയ്യങ്കാരുടെ ഭരണത്തെ വിമർശിച്ച് ധാരാളം ലേഖനങ്ങൾ ‘വെസ്റേൺ സ്റാറിൽ’ പ്രസിദ്ധീകരിച്ചതിനാൽ തിരുവനന്തപുരം മഹാരാജാസ് കോളേജിൽ നിന്നും പുറത്താക്കി. ധാരാളം രാഷ്ട്രീയ ലേഖനങ്ങൾ എഴുതിയിരുന്നു. 1884 ൽ സ്വരാജ്യ സ്നേഹി എന്ന പേരിൽ ലേഖനങ്ങളെഴുതി പ്രസിദ്ധപ്പെടുത്തി.1894 ൽ ഇന്ത്യൻ നാഷണൽ കോൺഗ്രസ്സിന്റെ സെക്രട്ടറിസ്ഥാനം വഹിച്ച ജി.പി.യാണ് ദക്ഷിണാഫ്രിക്കയിൽ ഗാന്ധിജി നടത്തുന്ന സമരത്തെപ്പറ്റി ഇന്ത്യയിൽ വ്യാപകമായ പ്രചാരണം സംഘടിപ്പിച്ചത്. 1896 ൽ ഗാന്ധിജി, ഇന്ത്യ സന്ദർശനത്തിനെത്തിയപ്പോൾ മദ്രാസിൽ വെച്ച് ജി.പി.യെ കണ്ടു. ദക്ഷിണാഫ്രിക്കൻ പ്രശ്‌നത്തിൽ ജി.പി. കാണിക്കുന്ന താത്പര്യം ഗാന്ധിജിയെ അത്ഭുതപ്പെടുത്തി. സമരത്തെപ്പറ്റി ഉപദേശങ്ങൾ നല്കാൻ, തന്നെ അദ്ദേഹത്തിന്റെ ഓഫീസിലേക്ക് ക്ഷണിച്ചുവെന്നും 'മദ്രാസ് സ്റ്റാൻഡേർഡ് എന്ന പത്രം തന്നെ തനിക്ക് വിട്ടുതന്നുവെന്നും ഗാന്ധിജിതന്നെ ആത്മകഥയിൽ രേഖപ്പെടുത്തിയിട്ടുണ്ട്. 1887-ൽ കണ്ണിമേറാ പ്രഭുവിന്റെ തിരുവിതാംകൂർ സന്ദർശനത്തോടനുബന്ധിച്ച് എഴുതിയ “മദിരാശി ഗവർണ്ണർ കണ്ണിമേറാ പ്രഭുവിന് ഒരു തുറന്ന കത്ത്”, “തിരുവിതാംകൂർ തിരുവിതാംകൂറുകാർക്ക്” എന്നിവ പ്രശസ്തം. മലയാളി മെമ്മോറിയലിന്റെ പിന്നിലുള്ള ആവേശവും രാഷ്ട്രീയ പ്രബുദ്ധതയും ഇദ്ദേഹമായിരുന്നു. 1892 മുതൽ ‘മദ്രാസ് സ്റാൻഡേർഡ്’ എഡിറ്റ് ചെയ്യുകയും അതൊരു ദേശീയ ദിനപത്രമായി മാറുകയും ചെയ്തു. ബാലഗംഗാധര തിലകൻ, ഗോഖലെ, ദാദാഭായി നവറോജി, സുരേന്ദ്രനാഥ ബാനർജി, ഫിറോസ്ഷാ മേത്ത, ഡബ്ല്യു.സി. ബാനർജി തുടങ്ങിയ ആദ്യകാല ദേശീയ നേതാക്കളുടെ സഹപ്രവർത്തകനായിരുന്നു പിള്ള. 
എന്റെ സത്യാന്വേഷണ പരീക്ഷണങ്ങൾ എന്ന ഗാന്ധിജിയുടെ ആത്മകഥയിൽ സ്നേഹപൂർവ്വം പരാമർശിയ്ക്കപ്പെട്ട അപൂർവ്വം മലയാളികളിൽ ഒരാളുമാണ് ജി.പി. പിള്ള.
ദക്ഷിണാഫ്രിക്കൻ പ്രശ്‌നത്തിൽ ഗാന്ധിജിയുടെ ഉപദേശകനും ഗാന്ധിജി തന്റെ ആത്മകഥയിൽ പറയുന്ന ഏക മലയാളിയുമാണ് ജി.പി. പിള്ള. .
1902ൽ ബാരിസ്റ്റർ പഠനം പൂർത്തിയാക്കി ലണ്ടനിൽനിന്നും എത്തിയ ജി.പി. തിരുവനന്തപുരത്തായിരുന്നു പ്രാക്ടീസ് ആരംഭിച്ചത്. എന്നാൽ, ക്ഷയരോഗം ഗുരുതരമായി ബാധിച്ച് ചികിത്സക്കായി കൊല്ലത്തേക്കു പോയി. ഡോക്ടർ പീറ്റർ ലക്ഷ്മണനായിരുന്നു അദ്ദേഹത്തെ ചികിത്സിച്ചത്. 1903 മെയ് 21ന് മുപ്പത്തൊമ്പതാം വയസ്സിൽ ജി.പി. അന്തരിച്ചു.

ശ്രീമൂലം തിരുനാൾ മഹാരാജാവിന്റെ കാലത്ത് തിരുവിതാം‌കൂറിൽ ഉയർന്ന ഔദ്യോഗിക സ്ഥാനങ്ങളിൽ മലയാളികൾക്ക് പ്രാധാന്യം വേണമെന്ന ആവശ്യവുമായി 1891 ജനുവരിമാസം അന്നത്തെ മഹാരാജാവിന്‌ നൽകിയ നിവേദനമാണ്‌ മലയാളി മെമ്മോറിയൽ എന്നപേരിൽ അറിയപ്പെടുന്നത്. ആ കാലഘട്ടത്തിൽ തിരുവിതാം‌കൂറിലെ ഉയർന്ന ഔദ്യോഗിക പദവികൾ വഹിച്ചിരുന്നത് തമിഴ് ബ്രാഹ്മണർ ആയിരുന്നു. ഇതിനെതിരെ തിരുവിതാം‌കൂർ തിരുവിതാംകൂർകാർക്ക് എന്ന ആശയത്തിന്റെ ഉപജ്ഞാതാവായ ബാരിസ്റ്റർ ജി.പി.പിള്ള, കെ.പി. ശങ്കരമേനോൻ, സി.വി. രാമൻപിള്ള തുടങ്ങിയവരുടെ നേതൃത്വത്തിൽ 10028ൻ പേരുടെ ഒപ്പ് ശേഖരിച്ച് മഹാരാജാവിനു നൽകുകയും ചെയ്തു. കൂടാതെ ഉദ്യോഗങ്ങളിൽ നാട്ടുകാർക്ക് ജാതി-മത പരിഗണനയില്ലാതെ മുൻഗണന നൽകുകയും നിയമനങ്ങളിൽ ആനുപാതിക പ്രാധിനിത്യം വേണമെന്നും ഈ നിവേദനത്തിലെ മുഖ്യ ആവശ്യങ്ങളിൽ പെടുന്നു.



</doc>
<doc id="208178" url="https://ml.wikipedia.org/wiki?curid=208178" title="ബ്രണ്ടൻ മക്കല്ലം">
ബ്രണ്ടൻ മക്കല്ലം

ന്യൂസിലാൻഡിലെ ഒരു ക്രിക്കറ്റ് താരമാണ് ബ്രണ്ടൻ മക്കല്ലം. ഒരു വിക്കറ്റ് കീപ്പർ - ബാറ്റ്സ്മാനാണ്. ട്വന്റി 20യിൽ ഏറ്റവുമധികം റൺസ് ഇദ്ദേഹത്തിന്റെ പേരിലാണ്. ട്വന്റി 20യിൽ 2 സെഞ്ച്വറികൾ നേടിയ ഒരേയൊരു കളിക്കാരനുമാണ്.
ഇന്ത്യൻ പ്രീമിയർ ലീഗിൽ നിലവിൽ കൊൽക്കത്ത നൈറ്റ് റൈഡേർസ് താരമാണ്. കൊച്ചി ടസ്കേഴ്സ് കേരളയ്ക്ക് വേണ്ടിയും കളിച്ചിട്ടുണ്ട്.
ബ്രണ്ടൻ മക്കല്ലത്തിന്റെ സഹോദരൻ നഥാൻ മക്കല്ലവും ന്യൂസിലാൻഡിലെ അന്താരാഷ്ട്ര ക്രിക്കറ്റ് താരമാണ്. 2016 ഫെബ്രുവരി 24ന് അന്താരാഷ്ട്ര ക്രിക്കറ്റിന്റെ എല്ലാ ഫോർമാറ്റിൽ നിന്നും മക്കല്ലം വിരമിച്ചു . നിലവിൽ ആഭ്യന്തര ക്രിക്കറ്റ് ലീഗുകളായ ബിഗ് ബാഷിലും ഐ.പി.എല്ലിലുമാണ് മക്കല്ലം കളിക്കുന്നുണ്ട്. യഥാക്രമം ബ്രിസ്ബെൻ ഹീറ്റ് ,ഗുജറാത്ത് ലയൺസ് എന്നീ ടീമുകൾക്കു വേണ്ടിയാണ് മക്കല്ലം കളിക്കുന്നത്.

ടെസ്റ്റ് ക്രിക്കറ്റിൽ ആദ്യമായി ട്രിപ്പിൾ സെഞ്ചുറി നേടുന്ന ന്യൂസിലൻഡ് താരം എന്ന ബഹുമതി ബ്രണ്ടൻ മക്കല്ലത്തിന് സ്വന്തമാണ്. 2014 ഫെബ്രുവരിയിൽ ഇന്ത്യക്കെതിരെ വെല്ലിങ്ടണിൽ വെച്ചായിരുന്നു മക്കല്ലത്തിന്റെ ഈ നേട്ടം .2016ൽ തന്റെ അവസാന അന്താരാഷ്ട്ര ടെസ്റ്റ് മൽസരത്തിൽ ഏറ്റവും വേഗമേറിയ ടെസ്റ്റ് ശതകം മക്കല്ലം തന്റെ പേരിലാക്കി. ഓസ്ട്രേലിയക്കെതിരെ ഹാഗ്ലീ ഓവലിൽ നടന്ന മൽസരത്തിൽ 54 പന്തിലാണ് മക്കല്ലം സെഞ്ച്വറി തികച്ചത്.

മക്കല്ലത്തിന്റെ നേതൃത്വത്തിൽ 2015 ക്രിക്കറ്റ് ലോക കപ്പിൽ ന്യൂസിലൻഡ് ആദ്യമായി ലോകകപ്പ് ക്രിക്കറ്റിന്റെ ഫൈനലിൽ എത്തി.നേരത്തെ ആറു തവണ സെമി ഫൈനലിൽ എത്തിയിട്ടുണ്ടെങ്കിലും അതിനപ്പുറത്തേക്കു കുതിക്കാൻ ന്യൂസിലന്റിനു കഴിഞ്ഞിരുന്നില്ല. ഫൈനലിൽ ഓസ്ട്രേലിയയോട് 7 വിക്കറ്റിനു പരാജയപ്പെട്ടെങ്കിലും ടൂർണമെന്റിലുടനീളം ആക്രമണോത്സുകതയോടെ ടീമിനെ നയിച്ച മക്കല്ലത്തിന്റെ നായകത്വം ക്രിക്കറ്റ് ലോകത്ത് ഏറെ പ്രശംസിക്കപ്പെട്ടു
ട്വന്റി 20 യിൽ ഏറ്റവും അധികം റൺസ് നേടിയ കളിക്കാരനാണ് മക്കല്ലം. ശ്രീലങ്കയിൽ നടന്ന ട്വന്റി 20 ലോക കപ്പിൽ ബംഗ്ലാദേശിനെതിരെ നടന്ന ഗ്രൂപ്പ് ഘട്ട മത്സരത്തിൽ സെഞ്ച്വറി നേടി 3 റെക്കോഡുകളാണ് അദ്ദേഹം സ്ഥാപിച്ചത്. 58 പന്തിൽ 123 റൺസ് നേടി അന്താരാഷ്ട്ര ട്വന്റി 20യിലെയും ട്വന്റി 20 ലോക കപ്പിലെയും ഏറ്റവും ഉയർന്ന വ്യക്തിഗത സ്കോർ എന്ന നേട്ടം കൈവരിച്ചു. അന്താരാഷ്ട്ര ട്വന്റി 20യിൽ 2 സ്വെഞ്ചുറികൾ നേടുന്ന ഏക കളിക്കാരനാണ് മക്കല്ലം. ഈ സ്വെഞ്ചുറിയിലൂടെ അന്താരാഷ്ട്ര ട്വന്റി 20യിൽ 1500 റൺസ് നേടുന്ന ആദ്യ കളിക്കാരനുമായി.

ട്വന്റി 20-യിൽ നൂറോ അതിലധികമോ സ്‌കോർ ഏറ്റവും കൂടുതൽ തവണ നേടിയിട്ടുള്ള താരം (11), ഏറ്റവും കൂടുതൽ അർധ സെഞ്ച്വറി (9) ഏറ്റവും കൂടുതൽ സിക്‌സർ (64), ഏറ്റവും കൂടുതൽ ബൗണ്ടറി (150) എന്നിവയും മക്കല്ലത്തിന്റെ പേരിലാണ്.



</doc>
<doc id="208192" url="https://ml.wikipedia.org/wiki?curid=208192" title="ടിയാനൻമെൻ ചത്വരം">
ടിയാനൻമെൻ ചത്വരം

ചൈനയുടെ തലസ്ഥാനമായ ബെയ്ജിങിൽ സ്ഥിതിചെയ്യുന്ന ഒരു വലിയ നഗര ചത്വരമാണ് ടിയാനൻമെൻ ചത്വരം. ഈ നഗരചത്വരത്തിലേക്കുള്ള പ്രവേശനകവാടമായ "ടിയാനൻമെൻ കവാടത്തിൽ" നിന്നാണ് ചത്വരത്തിന് ആ പേര് ലഭിച്ചത്. ടിയാനൻമെൻ എന്നാൽ സ്വർഗത്തിലേക്കുള്ള കവാടം എന്നാണർത്ഥം. 

ചൈനയിലെ പല ചരിത്രമുഹൂർത്തങ്ങളുടെയും വേദിയായിരുന്നു ഈ ചത്വരം. 1989ലെ ടിയാനെന്മെൻ സ്ക്വയർ പ്രക്ഷോഭമാണ് അവയിൽ ഏറ്റവും പ്രശസ്തം. ലോകത്തിലേത്തന്നെ ഏറ്റവും വലിയ മൂന്നാമത്തെ നഗരചത്വരമാണ് ടിയാനൻമെൻ.880മീ നീളവും 550മീ വീതിയുമുള്ള ഈ ചത്വരത്തിന്റെ വിസ്തീർണ്ണം 440,000 ച.മീ (109ഏക്കർ) ആണ്.


</doc>
<doc id="208193" url="https://ml.wikipedia.org/wiki?curid=208193" title="പനമറ്റം">
പനമറ്റം

കോട്ടയം ജില്ലയിലെ എലിക്കുളം ഗ്രാമപഞ്ചായത്തിൽ സ്ഥിതി ചെയ്യുന്ന ഒരു ഗ്രാമമാണ് പനമറ്റം. കൂരാലി, ഇളങ്ങുളം, തമ്പലക്കാട് എന്നിവയാണ് സമീപഗ്രാമങ്ങൾ. കാഞ്ഞിരപ്പള്ളി, പൊൻകുന്നം എന്നിവയാണ് സമീപത്തുള്ള പട്ടണങ്ങൾ. ദേശീയ വായനശാല പനമറ്റം എന്ന പേരിൽ 1951-ൽ ആരംഭിച്ച ഒരു വായനശാല ഇവിടെയുണ്ട്. കൂടാതെ വെളിയന്നൂർ ദേശാഭിമാനി വായനശാലയും ഇവിടെ സ്ഥിതി ചെയ്യുന്നു. ബാലഗണപതി, മൂലഗണപതി എന്നിങ്ങനെ രണ്ട് ഗണപതിമാർ പ്രതിഷ്ഠിക്കപ്പെട്ടിരിക്കുന്ന വളരെ പഴക്കമുള്ള പനമറ്റം ശ്രീ ഭഗവതിക്ഷേത്രം ഇവിടുത്തെ പ്രധാന ഹൈന്ദവ ആരാധനാലയമാണ്. 96 വർ‍ഷത്തോളം പഴക്കമുള്ള പനമറ്റം ഗവ. സ്ക്കൂളാണ് പ്രധാന വിദ്യാഭ്യാസ സ്ഥാപനം. പനമറ്റത്തിന്റെ പടിഞ്ഞാറ് ഭാഗത്തായി സ്ഥിതി ചെയ്യുന്ന വഞ്ചിമല (220m above MSL) ഈ സ്ഥലത്ത ഏറ്റവും വലിയ മലയാണ്.ഈ ഗ്രാമത്തിനെ 'ദൈവത്തിൻറെ സ്വന്തം നാട്' എന്നും പറയാറുണ്ട്.




</doc>
<doc id="208197" url="https://ml.wikipedia.org/wiki?curid=208197" title="ജി.പി.എസ്. നായർ">
ജി.പി.എസ്. നായർ

ഇന്ത്യയിലെ റേഡിയോ പ്രക്ഷേപണത്തിലെ കുലപതികളിലൊരാളാണു ജി.പി.എസ് നായർ എന്നറിയപ്പെടുന്ന ജി.പി.ശക്തിധരൻ നായർ.
1939ലെ ഓണത്തിനു മദിരാശി നിലയത്തിൽ നിന്ന് ചരിത്രത്തിൽ ആദ്യമായി മലയാളത്തിൽ റേഡിയോ സംസാരിച്ചു.കൊല്ലംകോട് രാജാവ് സർ വാസുദേവരാജ കേരളീയർക്ക് നൽകിയ ഓണസന്ദേശമായിരുന്നു അത്.ആദ്യത്തെ മലയാളപ്രക്ഷേപണത്തിനു അരങ്ങൊരുക്കിയത് ഓണററി പ്രൊഡ്യൂസറായ ജി.പി.എസ് നായരായിരുന്നു.തുടർന്ന് പ്രോഗ്രാം അസിസ്റ്റന്റായി സർവീസിൽ പ്രവേശിച്ച അദ്ദേഹം പ്രക്ഷേപണചരിത്രത്തോടൊപ്പം നടന്നു നീങ്ങി. 
1943ൽ തിരുവിതാംകൂർ മഹാരാജാവ് സ്ഥാപിച്ച ട്രാവങ്കൂർ റേഡിയോ നിലയം 1950ൽ ആകാശവാണി ഏറ്റെടുക്കുന്നതിനു സർക്കാർ നിയോഗിച്ച സ്പെഷ്യൽ ഓഫീസർ അദ്ദേഹമായിരുന്നു.ഇപ്പോഴത്തെ എം.എൽ.എ ഹോസ്റ്റൽ നിൽക്കുന്ന സ്ഥലത്ത് നിന്ന് സർ സി.പി രാമസ്വാമി അയ്യരുടെ ഔദ്യോഗികവസതിയായിരുന്ന “ഭക്തിവിലാസം”കൊട്ടാരത്തിലേക്ക് ആകാശവാണി മാറ്റിസ്ഥാപിച്ച്ത് അദ്ദേഹമായിരുന്നു.‘"ആത്മവിദ്യാലയമേ"’അടക്കമുള്ള,മലയാളസിനിമയിലെ ആദ്യകാല അനശ്വരഗാനങ്ങളുടെ രചയിതാവായ തിരുനൈനാർ കുറിച്ചി മാധവൻ നായരെ അദ്ദേഹം അവിടെ സ്റ്റാഫ് ആർട്ടിസ്റ്റായി നിയമിച്ചു.പ്രമുഖ പ്രക്ഷേപകരായിതീർന്ന എസ്.രാമങ്കുട്ടി നായർ,കെ.ജി.ദേവകിയമ്മ,ടി.പി.രാധാമണി,സി.എസ്.രാധാദേവി,ജഗതി എൻ.കെ.ആചാരി,മാലി തുടങ്ങിയ ഒട്ടേറെ കലാകാരരെ ജി.പി.എസ്.നായർ ആകാശവാണിയിലേക്ക് കൊണ്ടുവന്നു. കേരളത്തിലെ രണ്ടാമത്തെ ആകാശവാണി നിലയം കോഴിക്കോട്ട് സ്ഥാപിക്കുന്നതിനു നിയോഗിക്കപ്പെട്ടതും ജി.പി.എസ് നായരായിരുന്നു. പി.ഭാസ്കരൻ,ബി.എ.ചിദംബരനാഥ്,പി.സി.കുട്ടികൃഷ്ണൻ,കെ.പത്മനാഭൻ നായർ തുടങ്ങിയ പ്രതിഭാധനന്മാരെ ആകാശവാണിയിൽ അദ്ദേഹം നിയമിച്ചു.കെ.രാഘവനെ മദിരാശിയിൽ നിന്ന് കോഴിക്കോട്ടേക്ക് കൊണ്ടുവന്നു.
പിന്നീട് ഔരംഗബാദ്,മൈസൂർ,വിജയവാഡ തുടങ്ങി ഒട്ടേറെ നിലയങ്ങളുടെ നവീകരണത്തിനും സ്ഥാപനത്തിനുമെല്ലാം അദ്ദേഹം നിയോഗിക്കപ്പെട്ടു.1967ൽ മുംബൈയിൽ നിന്ന് ആകാശവാണിയുടെ വാണിജ്യ പ്രക്ഷേപണം(“വിവിധ് ഭാരതി“) ആരംഭിക്കുന്നതിനു നിയോഗിക്കപ്പെട്ടതും അദ്ദേഹമായിരുന്നു.32 വർഷത്തെ സേവനത്തിനു ശേഷം 1971ൽ വിവിധ് ഭാരതിയുടെ ഡയറക്റ്ററായി സേവനത്തിൽ നിന്ന് വിരമിച്ചു.2002ൽ അന്തരിച്ചു.
"റേഡിയോ സ്മരണകൾ",ജി.പി.എസ്.നായർ,എൻ.ബി.എസ്,1974 നവംബർ.

</doc>
<doc id="208198" url="https://ml.wikipedia.org/wiki?curid=208198" title="സി.വി. കുഞ്ഞുരാമൻ">
സി.വി. കുഞ്ഞുരാമൻ

പ്രമുഖനായ മലയാള പത്രാധിപരും സാമൂഹ്യ നവോത്ഥാന നായകനുമായിരുന്നു സി.വി. കുഞ്ഞുരാമൻ(1871 - 1949).
കവി, വിമർശകൻ, കേരള കൗമുദി സ്ഥാപകൻ എന്നീ നിലകളിൽ പ്രശസ്തനായ സി.വി കൊല്ലം ജില്ലയിലെ മയ്യനാട്ടിൽ ജനിച്ചു. എൽ.എം.എസ് സ്കൂളിലും കൊല്ലം ഗവൺമെന്റ് ഹൈസ്കൂളിലും പഠിച്ചു. അദ്ധ്യാപകനായി ഔദ്യോഗിക ജീവിതം ആരംഭിച്ച സി.വി. പിന്നീട് വക്കീൽ വൃത്തിയിലേക്കു മാറി. മലയാള വർഷം 1103 ൽ എസ്.എൻ.ഡി.പി. യോഗം സെക്രട്ടറിയായി തെരഞ്ഞെടുക്കപ്പെട്ടു. സാമൂഹ്യ അനാചാരങ്ങൾക്കെതിരെ തൂലിക പടവാളാക്കി പൊരുതി. കേരള കൗമുദി ആദ്യം മയ്യനാടു നിന്നും പിന്നീട് തിരുവനന്തപുരത്തു നിന്നും ആരംഭിച്ചു. സുജാനന്ദിനിയിലെഴുതിയ കവിതകളും ഗദ്യവും നിരവധി പേരെ ആകർഷിച്ചു. 1949 ൽ അദ്ദേഹം അന്തരിച്ചു.
തിരണ്ടുകുളി, പുളികുടി, താലികെട്ട് തുടങ്ങിയ ജാതീയ സമ്പ്രദായങ്ങൾക്കെതിരെ കവിതകളും കഥകളുമെഴുതി. മലയാളരാജ്യം പത്രത്തിന്റെ പത്രാധിപരായും പ്രവർത്തിച്ചു.

ഭാഷാഭിമാനി, സിംഹളൻ, പി.കെ. തിയ്യൻ എനന്നീ തൂലികാ നാമങ്ങളിലാണ് അദ്ദേഹമെഴുതിയിരുന്നത്. അധഃകൃതർക്ക് പ്രത്യേക സ്കൂളുകൾ അനുവദിക്കുന്നതിനു വേണ്ടി പ്രയത്നിച്ച അദ്ദേഹം ഈഴവർക്കു വേണ്ടി മയ്യനാട് ഗ്രാമത്തിൽ വെള്ളമണൽ എന്ന പേരിൽ വിദ്യാലയം സ്ഥാപിച്ചു. 1928 ലും 1931 ലും എസ്.എൻ.ഡി.പി. ജനറൽ സെക്രട്ടറിയായി. യുക്തിവാദി പ്രസ്ഥാനത്തിലും സജീവമായി പ്രവർത്തിച്ചു.


വെബ്സൈറ്റ്


</doc>
<doc id="208203" url="https://ml.wikipedia.org/wiki?curid=208203" title="നഗരചത്വരം">
നഗരചത്വരം

ഒരു നഗരമധ്യത്തിൽ സ്ഥിതിചെയ്യുന്ന ചതുരാകൃതിയിലുള്ളതോ ചതുരസദൃശമായ മറ്റേതെങ്കിലും ആകൃതിയിലുള്ളതോ ആയ തുറസ്സായ പൊതുസ്ഥലങ്ങളെയാണ് നഗര ചത്വരങ്ങൾ(ഇംഗ്ലീഷ്: Town squares) എന്നുവിളിക്കുന്നത്. ചത്വരങ്ങൾ പൊതുവേ സമൂഹസമ്മേളനങ്ങൾക്കുള്ള വേദിയായിരിക്കും. ഇംഗ്ലീഷിൽ പ്യാറ്റ്സ, പ്ലാസ എന്നീ നാമങ്ങളിലും ചത്വരങ്ങൾ അറിയപ്പെടാറുണ്ട്. 

തെരുവുകച്ചവടങ്ങൾ, സംഗീത കച്ചേരികൾ, പൊതുസദസ്സ്‌, രാഷ്ട്രീയ ജാഥകൾ തുടങ്ങിയവയ്ക്ക് അഌയോജ്യമായവയാണ് നഗര ചത്വരങ്ങൾ. നഗരമധ്യത്തിൽ സ്ഥിതിചെയ്യുന്നതിനാൽ ചത്വരങ്ങൾ കടകൾ, കച്ചവടസ്ഥാപനങ്ങൾ, ഭോജനശാലകൾ തുടങ്ങിയവയാൽ ചുറ്റപ്പെട്ടതായിരിക്കും. ചത്വരങ്ങളുടെ മധ്യത്തിൽ സാധാരണയായി ജലധാരകളോ, സ്മാരകങ്ങളോ, ശില്പങ്ങളോ കാണാറുണ്ട്.

നഗരാസൂത്രണത്തിൽ ചത്വരങ്ങൾക്ക് വളരെ പ്രാധാന്യമുണ്ട്. നഗരവാസികൾക്ക് നഗരത്തിരക്കിൽനിന്ന് ചത്വരങ്ങൾ ഒരുപരിതിവരെ ആശ്വാസമേകുന്നു. 

ഏകദേശം 6000 വർഷങ്ങൾക്കുനുമ്പാണ് ലോകത്തിലെ ആദ്യത്തെ നാഗരികത രൂപംകൊള്ളുന്നത്. എല്ലായിപ്പോളും നഗരങ്ങളിൽ പൊതുസ്ഥലങ്ങൾ നിലനിന്നിരുന്നു. പല സുപ്രധാന ധർമങ്ങളും അവ നിർവഹിച്ചിരുന്നു. മനുഷ്യസമൂഹവും നഗരങ്ങളും വികസിച്ചതോടെ ചത്വരങ്ങൾക്ക് കൂടുതൽ ധർമങ്ങൾ നിറവേറ്റണ്ടതായും വന്നു. നാലു പാതകൾ സംഗമിക്കുന്ന കവലകളിലാണ് ചത്വരങ്ങൾ ആദ്യമായി രൂപംകൊണ്ടത്. വ്യാപാരചരക്കുകളുടെ കൈമാറ്റത്തിന് ഇവ വേദിയായി. 


</doc>
<doc id="208209" url="https://ml.wikipedia.org/wiki?curid=208209" title="കൊല്ലം ജി.കെ. പിള്ള">
കൊല്ലം ജി.കെ. പിള്ള

മലയാളത്തിലെ ഒരു സിനിമ, സീരിയൽ, നാടക നടനാണ് കൊല്ലം ജി.കെ. പിള്ള (1934-2016). നാലായിരത്തിലേറെ നാടക വേദികളിലും എൺപതോളം സിനിമകളിലും ഇദ്ദേഹം അഭിനയിച്ചിട്ടുണ്ട്. സിനിമകളിൽ കൂടുതലും ഹാസ്യവേഷങ്ങളായിരുന്നു കൈകാര്യം ചെയ്തത്.
കൊല്ലം അമ്മച്ചിവീട് രാധാഭവനത്തിൽ കെ.പി. ഗോപാലപിള്ളയുടെയും കുഞ്ഞിയമ്മയുടെയും മകനായി 1934 ഓഗസ്റ്റ് 29-ന് ജനനം. കൊല്ലം ഗവ. ഹൈസ്‌കൂൾ വിദ്യാർഥിയായിരിക്കെ 1950-ൽ "അരിവാൾ" എന്ന ഏകാംഗ നാടകത്തിൽ അഭിനയിച്ചായിരുന്നു കലാരംഗത്തേക്കുള്ള അരങ്ങേ​റ്റം.
1962-ൽ കൊല്ലം യൂണിവേഴ്സൽ തിയ്റ്റേഴ്‌സിന്റെ "ദാഹജലം" എന്ന നാടകത്തിലൂടെ അഭിനയരംഗത്ത് സജീവമായി. "നീതിപീഠം", "രാജദൂത്", "സർപ്പസത്രം", "കുഞ്ഞാലിമരയ്ക്കാർ", "മഹാലക്ഷ്മി", "അശോകചക്രം", "റെഡ്‌സിഗ്‌നൽ", "ദേവാലയം", "ഭാരതയുദ്ധം ഒമ്പതാംദിവസം", "പത്തരമാ​റ്റുള്ള പൊന്ന്", "ദി ആക്‌സിഡന്റ്", "ആയിരം അരക്കില്ലങ്ങൾ", "ഏഴരപ്പൊന്നാന", "മന്നാടിയർപെണ്ണും മാടമ്പിയും" തുടങ്ങിയ നാടകങ്ങളിൽ പ്രധാനവേഷം ചെയ്തു. പത്തോളം നാടക പുരസ്കാരങ്ങൾ നേടിയിട്ടുണ്ട്. കെ.എസ്.ആർ.ടി.സി-യിൽ കണ്ടക്ടറായി ജോലി ലഭിച്ചതിനാൽ അഭിനയം കൊല്ലത്തെ വിവിധ തീയറ്ററുകളിലായിരുന്നു. എ.എൻ. തമ്പി സംവിധാനം ചെയ്ത "മാസപ്പടി മാതുപിള്ള" എന്ന സിനിമയിലൂടെയാണ് ഇദ്ദേഹം ചലച്ചിത്രലോകത്തെത്തുന്നത്. തുടർന്ന് "മുച്ചീട്ടുകളിക്കാരന്റെ മകൾ", "പുഷ്പശരം", "മുക്കുവനെ സ്നേഹിച്ച ഭൂതം", "മൈ ഡിയർ കുട്ടിച്ചാത്തൻ", "ഇത്തിക്കരപക്കി" തുടങ്ങി എൺപതോളം സിനിമകളിൽ അഭിനയിച്ചു. മിക്കവയിലും ഹാസ്യവേഷങ്ങളായിരുന്നു കൈകാര്യം ചെയ്തിരുന്നത്. "ദാഹജലം", "നീതിപീഠം", "രാജദൂത്", "ആയിരം അരക്കില്ലം", "ആക്‌സിഡന്റ്" എന്നിങ്ങനെ വിവിധ നാടകങ്ങളിലായി നാലായിരത്തിലേറെ വേദികളിൽ അഭിനയം കാഴ്ചവെച്ചിട്ടുള്ള ഇദ്ദേഹം നിരവധി ടെലിവിഷൻ പരമ്പരകളിലും വേഷമിട്ടിട്ടുണ്ട്. കാഴ്ചക്കുറവ് മൂലം അഭിനയരംഗത്ത് വിട്ടു നിൽക്കേണ്ടതായി വന്നു. 2016 ജനുവരി 30-ന് അന്തരിച്ചു.


</doc>
<doc id="208210" url="https://ml.wikipedia.org/wiki?curid=208210" title="ജി.കെ. പിള്ള">
ജി.കെ. പിള്ള

മലയാളത്തിലെ ഒരു സിനിമ, സീരിയൽ, നടനാണ് ഗോവിന്ദപിള്ള കേശവപിള്ള എന്ന ജി.കെ. പിള്ള. 
തിരുവനന്തപുരം ജില്ലയിലെ വർക്കലയിലെ ഇടവയ്ക്കടുത്ത് മാന്തറവീട്ടിൽ പെരുംപാട്ടത്തിൽ ഗോവിന്ദപിള്ളയുടെയും ജാനകിയുടെയും മകനായി ജനനം. ചിറയിൻകീഴ് ശ്രീചിത്തിരവിലാസം സ്‌കൂളിൽ വിദ്യാഭ്യാസം. പല ക്ലാസുകളിലായി ഇക്കാലയളവിൽ ഇദ്ദേഹത്തോടൊപ്പം പ്രേംനസീർ, ഭരത്‌ഗോപി, ശോഭന പരമേശ്വരൻ നായർ തുടങ്ങിയവർ ഈ സ്കൂളിൽ പഠിച്ചിരുന്നു. നാട്ടിലെ സ്വാതന്ത്ര്യസമര സേനാനികൾക്കൊപ്പം ജി കെ പിള്ളയെന്ന പതിന്നാലുകാരൻ ജാഥയിലും മറ്റും പങ്കെടുത്തിരുന്നത് മാതാപിതാക്കളെ ഏറെ വിഷമിപ്പിച്ചിരുന്നു. അങ്ങനെയിരിക്കെ പിള്ള ഒരു രാത്രിയിൽ നാടുവിട്ടു. ചുറ്റിത്തിരിഞ്ഞു ചാക്കയിലെ സൈനിക റിക്രൂട്ട്‌മെന്റ് ക്യാമ്പിൽ എത്തിയ ഇദ്ദേഹത്തിന് യോഗ്യതാ പരിശോധന കടന്നു കൂടാനായി. മദ്രാസ് റെജിമെന്റിലെ പാളയംകോട്ടയിൽ ആയിരുന്നു ആദ്യനിയമനം. പിന്നീട് അവിടെ നിന്നും കോയമ്പത്തൂരിലെ മധുക്കരയിലേക്ക്. രണ്ടാം ലോകമഹായുദ്ധത്തെ തുടർന്ന് സിംഗപ്പൂർ, ബർമ്മ, സുമാത്ര എന്നീ രാജ്യങ്ങളിൽ സേവനം അനുഷ്ഠിക്കേണ്ടി വന്നു. ഇന്ത്യയിൽ തിരികെയെത്തിയ ശേഷവും രാജ്യത്തിന്റെ വിവിധഭാഗങ്ങളിലായി സേവനം തുടർന്ന്. ഇന്തോ-പാക് യുദ്ധത്തിലും പങ്കെടുത്തു. ഒടുവിൽ മദ്രാസ് റെജിമെന്റിന്റെ ഊട്ടി വില്ലിംഗ്ടണിലെ ഹെഡ്‌ക്വാർട്ടേഴ്‌സിലേക്ക് പോസ്റ്റുചെയ്തു. ഇവിടുത്തെ സൈനിക ക്യാമ്പിൽ നടന്ന നാടകം കളിയിൽ ജി കെയുടെ അഭിനയം ഏറെ പ്രശംസ പിടിച്ചു പറ്റി. സഹപ്രവർത്തകരുടെ പ്രശംസകളും പ്രോത്സാഹനങ്ങളും ജി.കെ. പിള്ളയുടെ അഭിനയഭ്രമം വർദ്ധിപ്പിച്ചു. 15 വർഷം പട്ടാളത്തിൽ സേവനം നടത്തിയാൽ മാത്രം ലഭ്യമാകുന്ന ആനുകൂല്യങ്ങളെയെല്ലാം അവഗണിച്ചു കൊണ്ട് തന്റെ സൈനികജീവിതത്തിന്റെ 13-ആം വർഷം അഭിനയമോഹവുമായി നാട്ടിലേക്ക് മടങ്ങി.

നാട്ടിലും കോടാമ്പക്കത്തുമായുള്ള ഏറെ അലച്ചിലുകൾക്കും അന്വേഷണങ്ങൾക്കും ഒടുവിൽ "സ്‌നേഹസീമ" എന്ന ചിത്രത്തിൽ പൂപ്പള്ളി തോമസ് എന്ന കഥാപാത്രത്തെ അവതരിപ്പിക്കുവാൻ അവസരം ലഭിച്ചു. തുടർന്ന് "ഹരിശ്ചന്ദ്ര", "മന്ത്രവാദി", "സ്‌നാപക യോഹന്നാൻ", "പട്ടാഭിഷേകം", "നായരു പിടിച്ച പുലിവാല്", "കൂടപ്പിറപ്പ്" എന്നിവയിൽ വേഷമിട്ടു. കണ്ണൂർ ഡീലക്‌സ്, സ്ഥാനാർഥി സാറാമ്മ, ലോട്ടറി ടിക്കറ്റ്, കോട്ടയം കൊലക്കേസ്, കൊച്ചിൻ എക്‌സ്പ്രസ് എന്നിവയിൽ പ്രധാന വില്ലൻ ജി.കെ. പിള്ളയായിരുന്നു. ജി.കെ. പിള്ളയുടെ ഉയരമേറിയ ശരീരപ്രകൃതവും ശബ്ദഗാഭീര്യവും വില്ലൻ വേഷങ്ങൾക്ക് കൂടുതൽ തന്മയത്വം നൽകി. 327-ലേറെ ചലച്ചിത്രങ്ങളിൽ അഭിനയിച്ചു കഴിഞ്ഞ ഇദ്ദേഹം ടെലിവിഷൻ രംഗത്തെയും സജീവ സാന്നിധ്യമാണ്.
ഭാര്യ ഉല്പലാക്ഷിയമ്മ ഒരുവർഷം മുമ്പ് മരിച്ചു. കെ. പ്രതാപചന്ദ്രൻ, ശ്രീകല ആർ. നായർ, ശ്രീലേഖ മോഹൻ, ശ്രീകുമാരി ബി. പിള്ള, ചന്ദ്രമോഹനൻ, പ്രിയദർശൻ എന്നിവരാണ് മക്കൾ. പ്രിയദർശൻ ചില സിനിമകളിൽ അഭിനയിച്ചിരുന്നുവെങ്കിലും ചലച്ചിത്രമേഖലയിൽ സജീവമായില്ല.


</doc>
<doc id="208214" url="https://ml.wikipedia.org/wiki?curid=208214" title="ബ്ലൂബെറി മഫിൻ ശിശു">
ബ്ലൂബെറി മഫിൻ ശിശു

അസ്ഥിമജ്ജയ്ക്ക് പുറമേ ഉള്ള അവയവങ്ങളിൽ രക്തകോശങ്ങളുടെ ഉത്പാദനം നടക്കുമ്പോൾ ശിശുക്കളുടെ ശരീരത്തിൽ നീല നിറത്തിലുള്ള പാടുകൾ ഉണ്ടാവും. ഈ അവസ്ഥയെയാണ് ബ്ലൂബെറി മഫിൻ ശിശു (Blueberry muffin baby) എന്ന് വിളിക്കുന്നത്. ചർമ്മത്തിനടിയിൽ രക്തം കട്ടപിടിച്ച് ഉണ്ടാവുന്ന പാടുകളാണ് നീല നിറത്തിൽ പുറത്തേക്ക് കാണപ്പെടുന്നത്. പാടുകൾക്ക് നീല ബെറികൾ കൊണ്ടുണ്ടാക്കുന്ന മഫിൻ എന്ന പലഹാരത്തോട് സാമ്യമുള്ളതുകൊണ്ടാണ് ഈ അവസ്ഥയെ ബ്ലൂബെറി മഫിൻ ശിശു എന്ന് വിളിക്കുന്നത്. തലയിലും, കഴുത്തിലും, നെഞ്ചിലും, വയർ ഭാഗത്തുമാണ് കൂടുതലായും നീല പാടുകൾ കാണപ്പെടുക. 
ആദ്യകാലങ്ങളിൽ ഇവ റുബെല്ല മൂലം മാത്രം ഉണ്ടാവുന്ന പാടുകൾ ആണെന്ന് വിശ്വസിച്ചു പോന്നിരുന്നു. എന്നാൽ ഇപ്പോൾ ഇവ ന്യൂറോബ്ലാസ്റ്റോമ പോലുള്ള മറ്റു പല ശിശുരോഗങ്ങളിലും കാണപ്പെടാം എന്ന് കണ്ടെത്തിയിട്ടുണ്ട്. സൈറ്റോമെഗലോ വൈറസ് ബാധ മൂലവും ബ്ലൂബെറി മഫിൻ പാടുകൾ കാണപ്പെടാം.


</doc>
<doc id="208217" url="https://ml.wikipedia.org/wiki?curid=208217" title="എം.എൽ. വസന്തകുമാരി">
എം.എൽ. വസന്തകുമാരി

ഒരു കർണാടക സംഗീതജ്ഞയും പിന്നണിഗായകയുമായിരുന്നു എം.എൽ. വസന്തകുമാരി (ജൂലൈ 3, 1928 - ഒക്ടോബർ 31, 1990). "എം.എൽ.വി" എന്ന ചുരുക്കപ്പേരിലറിയപ്പെടുന്ന വസന്തകുമാരിയെയും സമകാലികരായ ഡി.കെ. പട്ടമ്മാൾ, എം.എസ്. സുബ്ബലക്ഷ്മി എന്നിവരെയും ചേർത്ത് സംഗീതാസ്വാദകർ 'കർണ്ണാടകസംഗീതത്തിലെ ഗായികാത്രയം' എന്ന് പരാമർശിച്ചിരുന്നു. പ്രശസ്ത ചലച്ചിത്രനടി ശ്രീവിദ്യ ഇവരുടെ മകളാണ്.
തമിഴ്‌നാട്ടിലെ മൈലാപ്പൂരിലെ ഒരു സംഗീതകുടുംബത്തിലായിരുന്നു എം.എൽ. വസന്തകുമാരിയുടെ ജനനം. പിതാവ് സംഗീതജ്ഞനായിരുന്ന കുത്തന്നൂർ അയ്യാസ്വാമി അയ്യർ. മാതാവ് മദ്രാസ് ലളിതാംഗി. സ്കൂൾ വിദ്യാഭ്യാസകാലത്ത് തന്നെ വസന്തകുമാരി സംഗീതത്തിൽ കഴിവ് പ്രകടിപ്പിച്ചിരുന്നു. വസന്തകുമാരിയുടെ ആലാപനം കേൾക്കാനിടയായ ജി.എൻ. ബാലസുബ്രഹ്മണ്യം (ജി.എൻ.ബി.) തന്റെ ശിഷ്യയായി തെരഞ്ഞെടുത്തത് ഇവരുടെ സംഗീതജീവിതത്തിലെ ഒരു വഴിത്തിരിവായി. ജി.എൻ.ബി.-യുടെ സംഗീതശൈലി ഇവർ ഏറെ സ്വാംശീകരിച്ചിരുന്നെങ്കിലും അന്ധമായി അനുകരിക്കാതിരിക്കാതെ തന്റേതായ ഒരു പാതയിലൂടെ മുന്നേറുവാൻ ശ്രദ്ധിച്ചിരുന്നു. ഗുരുവിനെപ്പോലെ തന്നെ ചടുലവും മനോഹരവുമായി 'മനോധർമ്മം' ഉപയോഗിക്കുവാൻ വസന്തകുമാരി സമർത്ഥയായിരുന്നു. ചുരുങ്ങിയ കാലത്തിനുള്ളിൽ ഒരു മുൻനിര കർണ്ണാടകസംഗീതജ്ഞയാകുവാൻ ഇവർക്ക് കഴിഞ്ഞു.

1946 മുതൽ വസന്തകുമാരി ചലച്ചിത്രസംഗീതലോകത്തും സജീവമായി തുടങ്ങി. 1956-ൽ പുറത്തിറങ്ങിയ "മണമകൾ" എന്ന തമിഴ് ചലച്ചിത്രത്തിലെ 'എല്ലാം ഇമ്പമയം', 'ചിന്നൻചിറ കിളിയേ' എന്നീ ഗാനങ്ങൾ ഹിറ്റുകളായി. 1960-ലെ "രാജ ദേശിംഗ"-യിൽ വസന്തകുമാരി ആലപിച്ച 'പാർക്കടൽ അലൈമേലെ' ഏറെ പ്രശസ്തമാവുകയും പിൽക്കാലത്ത് ഭരതനാട്യത്തിലെ ഒരു വായ്‌പാട്ടാവുകയും ചെയ്തു. 'അതിസയം വാനത്തു അറിവുമയം', 'ശെന്താമരൈ കണ്ണനേ', 'വണ്ണ തമിഴ്' തുടങ്ങി നിരവധി ഗാനങ്ങളിലൂടെ വസന്തകുമാരി പിന്നണി ഗാനരംഗത്ത് തന്റേതായ മുദ്ര ചാർത്തിയിട്ടുണ്ട്.

1951-ൽ വസന്തകുമാരി "കലൈമാമണി വികടം" ആർ.കൃഷ്ണമൂർത്തിയെ വിവാഹം ചെയ്തു. കെ.ശങ്കരരാമനും കെ.ശ്രീവിദ്യയുമാണ് മക്കൾ.

വസന്തകുമാരി തന്നെയായിരുന്നു ശ്രീവിദ്യയുടെ സംഗീതഗുരു. ചെറിയപ്രായത്തിൽ തന്നെ അമ്മയെപ്പോലെ സംഗീതാലാപനം നടത്തുവാൻ ശ്രീവിദ്യ അഭ്യസിച്ചിരുന്നുവെങ്കിലും പിന്നീട് അവർ അഭിനയരംഗത്താണ് ശ്രദ്ധ കേന്ദ്രീകരിച്ചത്. പിൽക്കാലത്ത് മുൻനിര ഗായകരായി മാറിയ മറ്റനേകം പേരും വസന്തകുമാരിയിൽ നിന്നും സംഗീതം അഭ്യസിച്ചിട്ടുണ്ട്. സുധ രഘുനാഥൻ, എ. കന്യാകുമാരി, ട്രിച്ചൂർ വി. രാമചന്ദ്രൻ, യോഗം സന്താനം, ചാരുമതി രാമചന്ദ്രൻ തുടങ്ങിയവർ വസന്തകുമാരിയുടെ ശിഷ്യരാണ്.



</doc>
<doc id="208225" url="https://ml.wikipedia.org/wiki?curid=208225" title="സ്വാതന്ത്ര്യ ചത്വരം">
സ്വാതന്ത്ര്യ ചത്വരം

അമേരിക്കയുടെ തലസ്ഥാനമായ വാഷിങ്റ്റണിൽ സ്ഥിതിചെയ്യുന്ന ഒരു ചത്വരമാണ്(Plaza) സ്വാതന്ത്ര്യ ചത്വരം (ഇംഗ്ലീഷ്:Freedom Plaza ). ഈ ചത്വരത്തിന്റെ ആദ്യനാമം പടിഞ്ഞാറൻ ചത്വരം(Western Plaza) എന്നായിരുന്നു. അമേരിക്കയിലെ പ്രശസ്തമായ പെൻ‌സിൽ‌വാനിയ വീഥിയുടെയും 14thസ്ട്രീറ്റിന്റെയും സംഗമസ്ഥാനത്തിനരികിലായാണ് സ്വാതന്ത്ര്യ ചത്വരത്തിന്റെ സ്ഥാനം. 1980ലാണ് ഈ ചത്വരം പണിത്തീർത്തത്. മാർബിൾ മുതലായ കല്ലുകളായിരുന്നു പ്രധാന നിർമ്മാണവസ്തുക്കൾ. 

മാർട്ടിൻ ലൂഥർ കിംഗ് ജൂനിയറോടുള്ള ബഹുമാനാർഥം, ഈ ചത്വരത്തിന്റെ നാമം പടിഞ്ഞാറൻ ചത്വരം എന്നതിൽനിന്ന് സ്വാതന്ത്ര്യ ചത്വരം എന്നാക്കി മാറ്റിയത്.


</doc>
<doc id="208227" url="https://ml.wikipedia.org/wiki?curid=208227" title="ജി.എൻ. ബാലസുബ്രഹ്മണ്യം">
ജി.എൻ. ബാലസുബ്രഹ്മണ്യം

കർണാടകസംഗീത ലോകത്തെ തിളക്കമാർന്ന വ്യക്തിത്വങ്ങളിലൊന്നാണ് ജി.എൻ.ബി എന്ന ചുരുക്കപ്പേരിലറിയപ്പെടുന്ന ജി.എൻ. ബാലസുബ്രഹ്മണ്യം (G. N. Balasubramaniam) (6 ജനുവരി 1910 - 1 മേയ് 1965).
തഞ്ചാവൂർ ജില്ലയിലുൾപ്പെട്ട മയിലാടുതുറൈ താലൂക്കിലെ ഒരു ചെറുഗ്രാമമായ ഗുഡലൂരിൽ ജി.വി. നാരായണസ്വാമി അയ്യരുടെയും വിശാലാക്ഷി അമ്മാളുടെയും മകനായി ജനനം. ഹൈസ്കൂൾ അധ്യാപകനായിരുന്ന പിതാവ് നാരായണസ്വാമി അയ്യർ സംഗീത തത്പരനുമായിരുന്നു. പിതാവ് തന്നെയായിരുന്നു ആദ്യഗുരു. തുടർന്നുള്ള സംഗീതപഠനം മധുരൈ സുബ്രഹ്മണ്യ അയ്യരുടെ ശിക്ഷണത്തിലായിരുന്നു. ചെറിയ പ്രായത്തിൽ തന്നെ ബാലസുബ്രഹ്മണ്യം അക്കാലത്തെ പ്രമുഖ സംഗീതജ്ഞരുടെയെല്ലാം ആലാപനശൈലികൾ സസൂക്ഷ്മം വീക്ഷിച്ചിരുന്നുവെങ്കിലും അദ്ദേഹത്തിന് ഏറ്റവും അധികം ആരാധന തോന്നിയിരുന്നത് അരിയക്കുടി രാമാനുജ അയ്യങ്കാരോട് ആയിരുന്നു. അങ്ങനെയിരിക്കെ മൈലാപ്പൂരിലെ കപാലീശ്വര ക്ഷേത്രത്തിലെ ഉത്സവത്തോടനുബന്ധിച്ചുള്ള സംഗീതകച്ചേരി നടത്താമെന്നേറ്റിരുന്ന പ്രമുഖനായ സംഗീതജ്ഞൻ എത്തിച്ചേരാത്തതിനെ തുടർന്ന് പ്രസ്തുത ദിവസത്തെ കച്ചേരി നടത്തുവാനുള്ള അവസരം അപ്രതീക്ഷിതമായി ബാലസുബ്രഹ്മണ്യത്തിന് ലഭിച്ചു. ബാലസുബ്രഹ്മണ്യത്തിന്റെ കീർത്തി ഏറെ വർദ്ധിപ്പിച്ച ഒരു സംഭവമായിരുന്നു അത്.

അനേകം കീർത്തനങ്ങളും ജി.എൻ.ബി. രചിച്ചിട്ടുണ്ട്. സംസ്കൃതം, തെലുഗു, തമിഴ് ഭാഷകളിലായി 250-ലേറെ രചനകൾ പരമ്പരാഗത രാഗങ്ങളിലും തന്റേതായ രാഗങ്ങളിലും ഇദ്ദേഹം നടത്തിയിട്ടുണ്ട്. ഇവയിൽ 75 എണ്ണം പ്രസിദ്ധീകരിക്കപ്പെട്ടിട്ടുണ്ട്.

ഒരു അഭിനേതാവ് കൂടിയായിരുന്നു ജി.എൻ.ബി. സ്കൂളിലെ കലാമത്സരങ്ങളിൽ സംഗീതത്തോടൊപ്പം നാടകങ്ങളിലും സജീവമായി പങ്കെടുത്തിരുന്നു. പിൽക്കാലത്ത് "ശകുന്തള" എന്ന ചലച്ചിത്രത്തിൽ ദുഷ്യന്തന്റെ വേഷം ഇദ്ദേഹം അവതരിപ്പിച്ചു. ഈ ചിത്രത്തിൽ നായികാവേഷം അവതരിപ്പിച്ചത് എം.എസ്. സുബ്ബലക്ഷ്മി ആയിരുന്നു. "ഭാമവിജയം", "സതി അനസൂയ" തുടങ്ങി ഏതാനും ചിത്രങ്ങളിൽ കൂടി ഇദ്ദേഹം അഭിനയിച്ചു. തുടർന്ന് സംഗീതരംഗത്ത് തന്നെ ശ്രദ്ധ കേന്ദ്രീകരിച്ചു.

ഓൾ ഇന്ത്യാ റേഡിയോയുടെ മദ്രാസ് നിലയത്തിൽ കർണാടക സംഗീത വിഭാഗത്തിൽ ഏറെ വർഷങ്ങൾ പ്രൊഡ്യൂസറായി പ്രവർത്തിച്ചു. 1964 മാർച്ചിൽ തിരുവനന്തപുരം സ്വാതി തിരുനാൾ സംഗീത അക്കാദമിയുടെ പ്രിൻസിപ്പാളായി ചുമതലയേറ്റു.

സംഗീതകലാനിധി പട്ടം, രാഷ്ട്രപതിയുടെ സംഗീത പുരസ്കാരം തുടങ്ങി നിരവധി പുരസ്കാരങ്ങൾ ഇദ്ദേഹത്തിന് ലഭിച്ചിട്ടുണ്ട്.


</doc>
<doc id="208232" url="https://ml.wikipedia.org/wiki?curid=208232" title="ഡയറ്റ്">
ഡയറ്റ്

രാഷ്ട്രീയമോ ഭരണപരമോ ആയ കാര്യങ്ങളിൽ തീരുമാനമെടുക്കാൻ നടത്തുന്ന, പ്രതിനിധികളുടേയോ, അവരുൾപ്പെടുന്ന വിഭാഗങ്ങളുടേയോ (estates) സമ്മേളനമാണ് ഡയറ്റ്. ചില രാജ്യങ്ങളുടെ നിയമസഭകൾക്കും ഡയറ്റ് എന്നു പേരുണ്ട്. ദിവസം എന്നർഥം വരുന്ന ഡയസ് (dies) എന്ന ലാറ്റിൻ പദത്തിൽ നിന്നാണ് ഡയറ്റ് എന്ന വാക്ക് നിഷ്പന്നമായിട്ടുള്ളത്. 

വിശുദ്ധ റോമാ സാമ്രാജ്യത്തിലെ അസംബ്ലിയാണ് ഡയറ്റ് എന്ന പേരുകൊണ്ട് പൊതുവായ അർഥത്തിൽ ഉദ്ദേശിക്കപ്പെടുന്നത്. മധ്യകാലഘട്ടത്തിന്റെ അന്ത്യത്തിലും ആധുനിക കാലഘട്ടത്തിന്റെ ആരംഭത്തിലും ഇതിന് ശ്രദ്ധേയമായ പ്രാധാന്യം സിദ്ധിച്ചിരുന്നു. 1521-ൽ വേംസിലും (Worms) 1529-ൽ സ്പിയറിലും (Speyer) 1530-ൽ ആഗ്സ്ബർഗിലും (Augsburg) ഡയറ്റിന്റെ പ്രധാന സമ്മേളനങ്ങൾ നടന്നിട്ടുണ്ട്.

മുപ്പതാണ്ടു യുദ്ധത്തിന് (Thirty Years war) അന്ത്യം കുറിച്ച 1648-ലെ വെസ്റ്റ്ഫാലിയ (Westphalia) ഉടമ്പടിക്കു ശേഷം ചക്രവർത്തിയുടെ ശക്തി കുറയുകയും സ്വതന്ത്രരാജാക്കന്മാരുടെ പരമാധികാരം ശക്തിപ്പെടുകയുമുണ്ടായി. ഇതോടെ ഡയറ്റിനു പ്രധാന്യം കുറയുകയും വിശുദ്ധ റോമാ സാമ്രാജ്യത്തിലെ നിയമസഭ എന്ന പദവിയിൽ നിന്നും ഈ രാജ്യങ്ങളുടെ അംബാസഡർമാരുടെ സമിതിമാത്രമെന്ന അവസ്ഥയിലേക്ക് ഡയറ്റ് ചുരുങ്ങിപ്പോവുകയും ചെയ്തു. 1806-ൽ വിശുദ്ധ റോമാസാമ്രാജ്യം ഇല്ലാതായതോടെ തുടർന്നുണ്ടായ മറ്റു പല നിയമസഭകൾക്കുമായി ഡയറ്റ് വഴിമാറുകയുണ്ടായി. ഇവയിൽ ചിലത് പിന്നെയും ഡയറ്റ് എന്ന പേരിൽ അറിയപ്പെട്ടിരുന്നു. ജപ്പാനിൽ 1889-ൽ സ്ഥാപിതമായ ദേശീയ അസംബ്ലിയുടെ പേര് ഡയറ്റ് എന്നാണ്.



</doc>
<doc id="208236" url="https://ml.wikipedia.org/wiki?curid=208236" title="രവീന്ദ്ര ജഡേജ">
രവീന്ദ്ര ജഡേജ

രവീന്ദ്ര ജഡേജ (ജനനം:6 ഡിസംബർ 1988) ഒരു ഇന്ത്യൻ അന്താരാഷ്ട്ര ക്രിക്കറ്ററാണ്. ഒരു ഇടം കൈയ്യൻ മദ്ധ്യനിര ബാറ്റ്സ്മാനും. ഇടംകൈയ്യൻ സ്ലോ ബോളറുമാണ് അദ്ദേഹം. 2008 അണ്ടർ 19 ക്രിക്കറ്റ് ലോകകപ്പ് വിജയികളായ ഇന്ത്യൻ ടീമിൽ അംഗമായിരുന്നു ജഡേജ. ഒരു ഓൾറൗണ്ടർ എന്ന നിലയിലാണ് അദ്ദേഹം ടീമിൽ പരിഗണിക്കപ്പെടുന്നത്. ഫസ്റ്റ് ക്ലാസ് ക്രിക്കറ്റിൽ മൂന്ന് ട്രിപ്പിൾ ശതകങ്ങൾ നേടിയ ഏക ഇന്ത്യൻ കളിക്കാരൻ ജഡേജയാണ്. 2013 ഓഗസ്റ്റ് 4ന് ജഡേജ ഐ.സി.സി.യുടെ ബൗളർമാരുടെ റാങ്കിങ്ങിൽ ഒന്നാം സ്ഥാനത്തെത്തി. 1996ൽ അനിൽ കുംബ്ലെ നേടിയതിനുശേഷം ഈ സ്ഥാനത്തെത്തുന്ന ആദ്യ ഇന്ത്യൻ ബൗളറാണ് ജഡേജ. 2013 ചാമ്പ്യൻസ് ട്രോഫിയിലെയും, സിംബാബ്വെ പര്യടനത്തിലെയും മികച്ച പ്രകടനങ്ങളുടെ അടിസ്ഥാനത്തിലാണ് അദ്ദേഹം ഈ നേട്ടത്തിന് അർഹനായത്.


</doc>
<doc id="208238" url="https://ml.wikipedia.org/wiki?curid=208238" title="വാദി ഹനീഫ">
വാദി ഹനീഫ

സൗദി അറേബ്യയുടെ തലസ്ഥാനമായ റിയാദിൽ സ്ഥിതി ചെയ്യുന്ന ഒരു താഴ്വരയാണ് വാദി ഹനീഫ. ബനു ഹനീഫ എന്ന പേരിലറിയപ്പെടുന്ന ജനവംശമായിരുന്നു പുരാതനകാലത്ത് ഈ പ്രദേശത്ത് വസിച്ചിരുന്നത്. അറബി ഭാഷയിൽ വാദി എന്ന വാക്കിനർത്ഥം താഴ്വര എന്നുമാണ്. ഇവയിൽ നിന്നാണ് വാദി ഹനീഫ എന്ന പേർ ഈ പ്രദേശത്തിനു വന്നത്. 

സൗദി തലസ്ഥാനമായ റിയാദ്, നജ്ദ് എന്ന പേരിലറിയപ്പെട്ടിരുന്ന കേന്ദ്രപ്രവിശ്യയിലാണ് സ്ഥിതിചെയ്യുന്നത്. റിയാദിനടുത്ത് വടക്ക് നിന്ന് തെക്കോട്ടേക്ക് പരന്നു കിടക്കുന്ന വാദി ഹനീഫ താഴ്വരകൾക്ക് ഏകദേശം 120 കിലോമീറ്ററോളം നീളമുണ്ട്. ചരിത്രാതീതകാലത്ത് ഇപ്രദേശങ്ങളിൽ ധാരാളം മഴ കിട്ടിയിരുന്നു. ഇപ്പോൾ വർഷത്തിൽ ചുരുക്കം ചില ദിവസങ്ങളിൽ കുറച്ച് സമയത്തേക്ക് മാത്രമായി തീവ്രമായ മഴയുണ്ടാകാറുണ്ട്. ഇത് മൂലം അപ്രതീക്ഷിതമായ വെള്ളപ്പൊക്കവും ശക്തമായ വെള്ളമൊഴുക്കും ഉണ്ടാകാറുണ്ട്. ഈ ദിവസങ്ങളൊഴിച്ചാൽ റിയാദിന്റെ മറ്റ് പ്രദേശങ്ങളിൽ കാണുന്ന കാലാവസ്ഥ തന്നെ ആണ് ഈ പ്രദേശത്തുമുള്ളത്.

റിയാദ് നഗരത്തിന്റെ അഴുക്ക്ചാൽ വെള്ള/ഓടവെള്ളശുദ്ധീകരണ പ്ലാന്റിൽ നിന്ന് വരുന്ന വെള്ളവും ഈ പ്രദേശത്ത് കൂടെ ഒഴുകുന്നുണ്ട്. ഇതുമൂലം പുതുതായി ചില സ്ഥലങ്ങളിൽ പച്ചപ്പ് കൂടിയിട്ടുണ്ട്.
സൌദി ഗവണ്മെന്റും അർ‌റിയാദ് ഡെവലപ്മെന്റ് അതോറിറ്റിയും ‘ബുറോ ഹപ്പോൾഡ്’ എന്ന സ്ഥാപനത്തിനേയും മോറിയാമ & ടെഷിമ ആർക്കിടെക്റ്റിക്റ്റ്സിനേയും ഈ പ്രദേശത്തെ നനവ് സംരക്ഷിക്കുന്നതിന് ഏർപ്പാടാക്കി. ഈ പ്രദേശത്ത് അനവധി ദേശാടന പക്ഷികളും ജീവികളും എത്താറുണ്ട്. റിയാദിലെ, ഇർക്ക എന്ന പ്രദേശത്ത് നിന്ന് തുടങ്ങി അൽഹെയർ എന്ന പ്രദേശം വരെ വ്യാപിച്ച് കിടക്കുന്ന വാദി ഹനീഫ പ്രൊജക്റ്റ് 2010ലെ ആഗാ ഖാർ അവാർഡ് ഫോർ ആർക്കിറ്റെക്ചർ നേടിയിട്ടുണ്ട്.


</doc>
<doc id="208243" url="https://ml.wikipedia.org/wiki?curid=208243" title="സെന്റ് മേരീസ് പള്ളി, ചെന്നൈ">
സെന്റ് മേരീസ് പള്ളി, ചെന്നൈ

ചെന്നൈ സെന്റ്. ജോർജ് കോട്ടയിലുള്ള സെന്റ് മേരീസ് പള്ളി (Tamil: புனித மேரி தேவாலயம்), സൂയസിന്റെ കിഴക്കുള്ളതിൽ വെച്ച് ഏറ്റവും പഴക്കം ചെന്ന ആംഗ്ലിക്കൻ പള്ളിയും, ഇൻഡ്യയിലെ ഏറ്റവും പഴക്കം ചെന്ന ഇംഗ്ലീഷ് കെട്ടിടങ്ങളിൽ ഒന്നുമാണ്. 'കിഴക്കിന്റെ വെസ്റ്റ്മിനിസ്റ്റർ ആബീ' എന്നും അറിയപ്പെടുന്നു.


</doc>
<doc id="208245" url="https://ml.wikipedia.org/wiki?curid=208245" title="ഓറോവിൽ">
ഓറോവിൽ

തമിഴ്നാട്ടിലെ വില്ലുപുരം ജില്ലയിൽ സ്ഥിതിച്ചെയ്യുന്ന ഒരു ആഗോള നഗരമാണ് ഓറോവിൽ (ഇംഗ്ലീഷ്, ഫ്രഞ്ച് ഭാഷ: Auroville ;തമിഴ്:ஆரோவில்). നിരവധി രാജ്യങ്ങളിൽ നിന്നുള്ളവർ ഇവിടെ ഒത്തൊരുമിച്ച് കഴിയുന്നു. ജാതി, മത, വർണ്ണ ഭേദമില്ലാത്ത ഇടമാണ് ഓറോവിൽ.പോണ്ടിച്ചേരിയിൽനിന്ന് കേവലം 12 കിലോമീറ്റർ വടക്കാണ് ഓറോവില്ലിന്റെ സ്ഥാനം.1968ൽ മിറാ അൽഫാസ്സയാണ് ഈ നഗരം സ്ഥാപിച്ചത്. റോജർ ഏങ്കറാണ് ഈ നഗരത്തിന്റെ വാസ്തുശില്പി. ലോകത്തിന് മാനവ ഐക്യത്തെ കാട്ടിക്കൊടുക്കുക എന്നത്താണ് ഓറോവിൽ എന്ന സംരംഭത്തിന്റെ ഉദ്ദേശം.

അരൊബിന്ദോ സൊസൈറ്റിയുടെ ഭാഗമായി 1968 ഫെബ്രുവരി 28, ബുധനാഴ്ച മിറാ അല്ഫാസയാണ് ഓറോവിൽ സ്ഥാപിച്ചത്. അരൊബിന്ദോയുടെ സഹകാരിയായിരുന്നു "അമ്മ" എന്നറിയപ്പെടുന്ന മിറാ അല്ഫാസ. ഓറോവിൽ നഗരത്തിന്റെ ഉദ്ഘാടന വേളയിൽ 124 രാജ്യങ്ങളിൽനിന്നുള്ള പ്രതിനിധികൾ പങ്കെടുത്തിരുന്നു. അന്നേ ദിവസം അമ്മ(മിറാ അല്ഫാസ) ഓറോവില്ലിനെ സംബന്ധിക്കുന്ന നാലുകാര്യങ്ങൾ പറയുകയുണ്ടായി. 


ഓറോവില്ലിലെ വാസ്തുവിസ്മയമാണ് മാത്രിമന്ദിർ. യോഗ, ആത്മീയധ്യാനം എന്നിവയ്ക്കായുള്ള ക്ഷേത്രമാണ് ഇത്. മിറ അൽഫാസ്സിന്റെ സങ്കല്പത്തിൽ "പരിപൂർണ്ണതയ്ക്കുവേണ്ടിയുള്ള മാനവരുടെ പ്രേരണക്ക് നൽകാവുന്ന ദൈവികമായ ഉത്തരമാണ് മാത്രിമന്ദിർ". 

പുറംകാഴ്ചയിൽ സുവർണ്ണനിറത്തിലുള്ള ഒരു ഗോളാമാണ് ഈ നിർമ്മിതി.സന്ദർശകർക്ക് മനഃശാന്തി കൈവരിക്കുന്നതിനായി മാത്രിമന്ദിറിനകം എപ്പോഴും നിശ്ശബ്ദമായിരിക്കത്തക്ക വിധം സംരക്ഷിച്ചിരിക്കുന്നു.


</doc>
<doc id="208251" url="https://ml.wikipedia.org/wiki?curid=208251" title="മെഡിക്കൽ ടെർമിനോളജി">
മെഡിക്കൽ ടെർമിനോളജി

മനുഷ്യ ശരീരത്തിന്റെ ഭാഗങ്ങളെയും അവസ്ഥകളെയും ,പ്രക്രിയകളെയും ശാസ്ത്രിയമായി കൃത്യതെയോടെ വിശദീകരിക്കാൻ ഉപയോഗിക്കുന്ന ഭാഷ ആണ് മെഡിക്കൽ ടെർമിനോളജി. ഇതിന് ഉപയോഗിക്കുന്ന പദങ്ങളെ മെഡിക്കൽ ടെർമ്സ് എന്ന് വിളിക്കുന്നു.

മെഡിക്കൽ ടെർമിനോളജിയിൽ ഓരോ മെഡിക്കൽ ടെർമിനും മുന്ന് ഖണ്ഡം ഉണ്ട്.

൧. വേർഡ്‌ റൂട്ട്
൨. പ്രീഫിക്സ്സ്സ്
൩. സഫിക്സ്സ്സ്

ഒരു മെഡിക്കൽ വാക്കിലെ മൂല പദം ആണ് വേർഡ്‌ റൂട്ട് ഇത് വാക്കിന്റെ നടുക്കുള്ള പദം ആണ് . പ്രീഫിക്സ്സ്സ് ആകട്ടെ റൂട്ടിന് മുൻപേ എഴുതുന്ന പദം ആണ് ഇത് അവയവത്തിന്റെ സ്ഥാനം ഭാഗങ്ങളുടെ എണ്ണം ബന്ധപെട്ട സമയം/കാലം എന്നിവ കാണിക്കാൻ ഉപയോഗിക്കുന്നു. സഫിക്സ്സ്സ് ആകട്ടെ വാക്കിന്റെ അവസാനം ഉള്ള പദം ആണ് ഇത് അവസ്ഥ, രോഗത്തിന്റെ പ്രക്രിയ, അല്ലെകിൽ ചെയ്ത പ്രക്രിയ ഏതു എന്ന് കാണിക്കാൻ ഉപയോഗിക്കുന്നു.



</doc>
<doc id="208260" url="https://ml.wikipedia.org/wiki?curid=208260" title="പെഡാനിയസ് ഡയസ്ക്കോറിഡ്സ്">
പെഡാനിയസ് ഡയസ്ക്കോറിഡ്സ്

പെഡാനിയസ് ഡയസ്ക്കോറിഡ്സ് ഗ്രീക്കു ഭിഷഗ്വരനും ഔഷധവിജ്ഞാനിയുമായിരുന്നു. ഇദ്ദേഹത്തിന്റെ "ദെ മെറ്റീരിയ മെഡിക്ക" ആണ് ഇന്നും ഔഷധവിജ്ഞാന ശാസ്ത്രത്തിന്റെ ആധികാരിക ഗ്രന്ഥമായി കണക്കാക്കപ്പെടുന്നത്. ഔഷധങ്ങളെപ്പറ്റി പ്രതിപാദിച്ചിട്ടുള്ള ഏറ്റവും പഴക്കം ചെന്ന ഗ്രന്ഥവും ഇതു തന്നെയാണെന്ന് കരുതപ്പെടുന്നു.

60 എ.ഡി.-യിൽ സിലിസില (Cilicila)യിലെ ടാർസസിനടുത്തുള്ള അനാസാർബോസ് (Anarzarbos) എന്ന സ്ഥലത്ത് ഇദ്ദേഹം ജനിച്ചു. ടാർസസിലെയും അലക്സാണ്ഡ്രിയയിലെയും വിദ്യാഭ്യാസത്തിനു ശേഷം സൈനിക ഡോക്ടറായി റോമൻ പട്ടാളത്തിൽ ചേർന്നു. അതിനാൽ ഇദ്ദേഹത്തിന് എന്നും ഒരു പട്ടാളക്കാരന്റെ ജീവിതശൈലിയായിരുന്നു ഉണ്ടായിരുന്നത്. 

ഇദ്ദേഹത്തിന്റെ ഗ്രീക്കു ഭാഷയിലെ പുസ്തകങ്ങളെല്ലാം തന്നെ മറ്റനേകം ഭാഷകളിലേക്ക് വിവർത്തനം ചെയ്യപ്പെട്ടിട്ടുണ്ട്. സസ്യങ്ങൾ, ജന്തുക്കൾ, ഖനിജങ്ങൾ - എന്നീ മൂന്നു സ്രോതസ്സുകളിൽ നിന്നും ഔഷധങ്ങളുണ്ടാക്കാമെന്നു തിരിച്ചറിഞ്ഞത് ഇദ്ദേഹമാണ്. വിവിധ കാലാവസ്ഥകളിലും ഭൂപ്രദേശങ്ങളിലും വളരുന്ന സസ്യങ്ങൾ ഔഷധഗുണത്തിലും വൈരുദ്ധ്യം പ്രകടമാക്കുന്നുണ്ടെന്ന് ഇദ്ദേഹം ചൂണ്ടിക്കാട്ടി. സസ്യങ്ങളുടെ മൂപ്പെത്തിയ ഇലകളും, ഇലകൾ ഉണങ്ങിപ്പോയശേഷം ശേഖരിച്ച വേരുകളുമാണ് ഔഷധ നിർമ്മാണത്തിന് അനുയോജ്യമായിട്ടുള്ളത് എന്നിദ്ദേഹം അഭിപ്രായപ്പെട്ടു. ഔഷധങ്ങൾ സൂക്ഷിക്കേണ്ട പ്രത്യേക രീതിയും വളരെ പ്രധാന്യമർഹിക്കുന്നതാണെന്ന് ഇദ്ദേഹം സൂചിപ്പിച്ചു. ഇന്നത്തെ രീതിയിലുള്ള സസ്യനാമകരണത്തിനു തുടക്കമിട്ടതും ഇദ്ദേഹമാണ്. ഇദ്ദേഹം അഞ്ചു ഗ്രന്ഥങ്ങളിലായി 600 സസ്യങ്ങൾ, 35 ജന്തുജന്യ പദാർഥങ്ങൾ, 90 ഖനിജങ്ങൾ എന്നിവയെപ്പറ്റി വിശദമായി പ്രതിപാദിച്ചിട്ടുണ്ട്. ഓരോ സസ്യത്തിന്റെയും പേരും വിവരണവും ഇതിൽ രേഖപ്പെടുത്തിയിട്ടുണ്ട്.



</doc>
<doc id="208263" url="https://ml.wikipedia.org/wiki?curid=208263" title="നക്ഷത്ര വസ്തു (ശരീരകലാശാസ്ത്രം)">
നക്ഷത്ര വസ്തു (ശരീരകലാശാസ്ത്രം)

ഗ്രാനുലോമകൾ ഉണ്ടാവുന്ന രോഗങ്ങളിൽ, കാണപ്പെടുന്ന വസ്തുക്കളാണ് നക്ഷത്ര വസ്തുക്കൾ (Asteroid bodies).സാർകോയ്ഡൊസിസ്, അന്യവസ്തു ഭീമൻ കോശ പ്രതിപ്രവർത്തനം എന്നിങ്ങനെയുള്ള ദീർഘകാല ഗ്രാനുലോമ പ്രതിപ്രവർത്തനങ്ങൾ ഉണ്ടാവുന്ന അവസ്ഥകളിലാണ് ഇവ കൂടുതലായും കാണപ്പെടുന്നത്. വിമെന്റിൻ എന്ന കോശാസ്ഥി വസ്തുക്കൾ കൊണ്ടാണ് ഇവ നിർമ്മിക്കപ്പെട്ടിട്ടുള്ളതെന്നായിരുന്നു ആദ്യകാലങ്ങളിലെ അനുമാനം. എന്നാൽ ഇവ സങ്കീർണ്ണമായ കൊഴുപ്പ് തന്മാത്രകൾ കൊണ്ടാണ് നിർമ്മിക്കപ്പെട്ടിട്ടുള്ളതെന്നാണ് ഇലക്ട്രോൺ സൂക്ഷ്മദർശിനി പഠനങ്ങൾ സൂചിപ്പിക്കുന്നത്. ഇവ യൂക്കാരിയോട്ടുകളിൽ കോശവിഭജനത്തിനു സഹായിക്കുന്ന വസ്തുക്കളാണെന്നും കരുതിപ്പോന്നിരുന്നു. 



</doc>
<doc id="208277" url="https://ml.wikipedia.org/wiki?curid=208277" title="കോപ്ലികിന്റെ പുള്ളികൾ">
കോപ്ലികിന്റെ പുള്ളികൾ

അഞ്ചാംപനി ബാധിച്ചവരുടെ വായിലെ സ്ലേഷ്മസ്ഥരത്തിൽ കാണപ്പെടുന്ന വെളുത്ത പുള്ളികളാണ് കോപ്ലികിന്റെ പുള്ളികൾ (Koplik's spots) എന്നറിയപ്പെടുന്നത്. പനി വരുന്നതിനു രണ്ട് ദിവസങ്ങൾക്കു മുൻപു തന്നെ കോപ്ലികിന്റെ പുള്ളികൾ ദൃശ്യമാകും.സാധാരണയായി മുകൾവശത്തെ രണ്ടാം അണപ്പല്ലിന് എതിരായി, പരോട്ടിഡ് ഉമിനീർഗ്രന്ധിയുടെ നാളിയായ സ്റ്റെൻസൻ നാളിക്ക് തൊട്ടടുത്തായാണ് ഇവ കാണപ്പെടുന്നത്. ചിലപ്പോൾ സൂര്യപ്രകാശത്തിൽ കാണാൻ സാധിച്ചില്ലെങ്കിൽ കൃത്രിമ വെളിച്ചം അടിച്ചു നോക്കേണ്ടതായി വരും. ജീർണ്ണിച്ച കലകളും, ന്യൂട്രോഫിലുകളുടെ സ്രവ്യവും, പുതിയ രക്തക്കുഴലുകളും ചേർന്നതാണ് കോപ്ലിക് വസ്തുക്കൾ. 'ഉപ്പുകല്ലുകൾ നനഞ്ഞ പിന്നണിയിൽ' (Grains of salt on a wet background) എന്നാണ് ഇവയുടെ ആകാരത്തെ വിശേഷിപ്പിക്കാറ്. 
ഹെൻറി കോപ്ലിക് എന്ന അമേരിക്കൻ ശിശുരോഗവിദഗ്ദ്ധനാണ് 1896-ൽ ഇവയെ കണ്ടെത്തിയത്. എന്നാൽ കോപ്ലികിനു മുൻപേ തന്നെ ഇത്തരം പുള്ളികൾ വുട്സ്ബെർഗ്, ജൊവാൻ മുറെ, നീൽ ഫിലാറ്റോവ് എന്നിവർ സ്വതന്ത്രമായി നടത്തിയ ഗവേഷണങ്ങളിൽ കണ്ടെത്തിയിരുന്നു.



</doc>
<doc id="208284" url="https://ml.wikipedia.org/wiki?curid=208284" title="ലിങ്കൺ തുരങ്കം">
ലിങ്കൺ തുരങ്കം

അമേരിക്കയിലെ പ്രസിദ്ധമായ തുരങ്കങ്ങളിലൊന്നാണ് ലിങ്കൺ തുരങ്കം. ന്യൂയോർക്ക് നഗരത്തെയും ന്യൂ ജെഴ്സിയേയും ഈ തുരങ്കം ബന്ധിപ്പിക്കുന്നു.1937ലാണ് ഈ തുരങ്കം ഗതാഗതത്തിന് തുറന്നു കൊടുത്തത്.


</doc>
<doc id="208295" url="https://ml.wikipedia.org/wiki?curid=208295" title="ഭാരതീയ ജ്യോതിശാസ്ത്രം">
ഭാരതീയ ജ്യോതിശാസ്ത്രം

ഇന്ത്യയിൽ നിന്നും ലഭിച്ചിട്ടുള്ള ഏറ്റവും പഴയ ജ്യോതിശാസ്ത്രഗ്രന്ഥം ലഗധമുനി രചിച്ച വേദാംഗജ്യോതിഷം ആണ്. ലഗധമുനി ജീവിച്ചിരുന്നത് ക്രി.മു. 8-9 നൂറ്റാണ്ടുകളിലായിരിക്കാമെന്നാണ് ചരിത്രകാരന്മാർ കണക്കാക്കുന്നത്. എന്നാൽ ഇതിനും മുമ്പുതന്നെ ഇന്ത്യയിൽ ജ്യോതിശാസ്ത്ര പഠനം തുടങ്ങിയിരിക്കാം. വേദങ്ങൾ, ബ്രാഹ്മണങ്ങൾ, ഉപനിഷത്തുകൾ എന്നിവയിൽ ആകാശത്തെയും നക്ഷത്രങ്ങളെയും കുറിച്ചുള്ള ചില വിവരങ്ങൾ ഉണ്ട്. അഥർവ്വവേദത്തിൽ 27 നക്ഷത്രങ്ങളെ കുറിച്ചും അവയുടെ ഉദയാസ്തമയത്തെ കുറിച്ചും പറയുന്നുണ്ട്. തൈത്തിരീയ സംഹിതയിൽ 12 ചന്ദ്രമാസങ്ങളെ കുറിച്ചും അധികം വരുന്ന 11 ദിവസങ്ങളെ കുറിച്ചും പറയുന്നുണ്ട്.

ആര്യഭടൻ, ബ്രഹ്മഗുപ്തൻ, വരാഹമിഹിരൻ എന്നിവർ ജീവിച്ചിരുന്ന 5,6 നൂറ്റാണ്ടുകളാണ് ഭാരതീയ ജ്യോതിശാസ്ത്രത്തിന്റെ പുഷ്കലകാലമെന്നു പറയാം. ഇവർക്കു ശേഷം 16-17 നൂറ്റാണ്ടുകളിൽ കേരളത്തിലാണ് ശ്രദ്ധേയമായ അന്വേഷണങ്ങൾ നടന്നിട്ടുള്ളത്.

ജ്യോതിശാസ്ത്രത്തെ കുറിച്ചുള്ള ഏറ്റവും പഴയ വിവരണങ്ങൾ ലഭ്യമായിരിക്കുന്നത് വേദങ്ങളിൽ നിന്നു തന്നെയാണ്. കാർത്തിക, പുണർതം തുടങ്ങിയ നക്ഷത്രങ്ങളെ കുറിച്ചുള്ള പരാമർശങ്ങളും സൂര്യ ചന്ദ്രന്മാരെ കുറിച്ചുള്ള സ്തോത്രങ്ങളും ഋഗ്വേദത്തിൽ കാണാം. അഥർവ വേദത്തിൽ 27 നക്ഷത്രങ്ങളെ കുറിച്ചും പ്രദിപാദിക്കുന്നുണ്ട്.. ഹോമകുണ്ഡം നിർമ്മിക്കുക മുതലായ മതപരമായ ചടങ്ങുകൾക്കു വേണ്ടിയാണ് ആദ്യകാല ജ്യോതിശാസ്ത്രം വികസിച്ചത്. ഭാരതത്തിൽ കണ്ടെത്താൻ കഴിഞ്ഞിട്ടുള്ള ഏറ്റവും പുരാതനമായ ജ്യോതിഷ ഗ്രന്ഥം ലഗധമുനി രചിച്ച വേദാംഗജ്യോതിഷം ആണ്. മൈത്രായന ഉപനിഷത്തിൽ ഗ്രഹങ്ങളെ കുറിച്ച് വ്യക്തമായ സൂചനയുണ്ട്.
ജൈനരും ജ്യോതിശാസ്ത്രത്തിൽ താൽപര്യം പ്രകടിപ്പിച്ചിരുന്നു. മതപരമായ ചടങ്ങുകൾക്ക് സ്ഥലവും മറ്റും നിർണ്ണയിക്കുന്നതിനു വേണ്ടിയയിരുന്നു ഇത്. സൂര്യപ്രജ്ഞപ്തി എന്ന പ്രാകൃതഭാഷയിലെഴുതിയ ഒരു കൃതിയണ് ഇതുമായി ബന്ധപ്പെട്ടു കിട്ടിയിട്ടുള്ളത്.

പിന്നീട് ഭാരതീയ ജ്യോതിശാസ്ത്രം സജ്ജീവമാകുന്നത് ഗ്രീക്ക്-റോമൻ ജ്യോതിശാസ്ത്രം സ്വാധീനം ചെലുത്തുന്നതോടെയാണ്. നക്ഷത്രങ്ങളെ ആധാരമാക്കിയുള്ള ഭാരതീയ ജ്യോതിശാസ്ത്രത്തെ സൗരരാശികളെ ആധാരമാക്കിയുള്ള പാശ്ചാത്യ രീതിയുമായി സംയോജിപ്പിക്കുന്നതിന്റെ തുടക്കം ഇവിടെ നിന്നായിരുന്നു. ഇതോടെ ഭാരതത്തിൽ സിദ്ധാന്തജ്യോതിശാസ്ത്രത്തിന് ആരംഭം കുറിച്ചു. പുതിയ സാങ്കേതികപദങ്ങളും മറ്റുമുൾക്കൊള്ളുന്ന ഒരു ശാസ്ത്രസാഹിത്യശാഖയായി ഇത് വളർന്നു. ആര്യഭടൻ, വരാഹമിഹിരൻ, ഭാസ്കരൻ, തുടങ്ങിയ പ്രസിദ്ധർ ഇതിലേക്ക് നിരവധി സംഭാവനകളർപ്പിച്ചു. സൂര്യസിദ്ധാന്തം, ബ്രഹ്മസ്ഫുടസിദ്ധാന്തം, സിദ്ധാന്ത ശിരോമണി എന്നിവയാണ് പ്രമുഖസിദ്ധാന്തങ്ങൾ.

മതപരമായ ചടങ്ങുകളുടെ ആവശ്യത്തിനായും ഋതുഭേദങ്ങളെ അടിസ്ഥാനമാക്കിയുമാണ് ഭാരതീയ കലണ്ടറുകൾ ഉണ്ടാക്കിയത്. മാർച്ച് മദ്ധ്യം മുതൽ മെയ് മദ്ധ്യം വരെ വസന്തം. മെയ് മദ്ധ്യം മുതൽ ജൂലൈ മദ്ധ്യം വരെ ഗ്രീഷ്മം. ജൂലൈ മദ്ധ്യം മുതൽ സപ്റ്റംബർ മദ്ധ്യം വരെ വർഷം. സപ്റ്റംബർ മദ്ധ്യം മുതൽ നവംബർ മദ്ധ്യം വരെ ശരത്. നവംബർ മദ്ധ്യം മുതൽ ജനുവരി മദ്ധ്യം വരെ ഹേമന്തം. ജനുവരി മദ്ധ്യം മുതൽ മാരച്ച് മദ്ധ്യം വരെ ശിശിരം. ഇന്നനെയാണ് ആറു ഋതുക്കളായി ഒരു വർഷത്തെ ഭാഗിച്ചത്.

ബി.സി. 3102ൽ തുടങ്ങിയതെന്നു വിശ്വസിക്കുന്ന കലിവർഷത്തെ അടിസ്ഥാനമാക്കിയുള്ള ഹിന്ദുകലണ്ടർ, പന്ത്രണ്ടാം നൂറ്റാണ്ടിൽ തുടങ്ങിയ വിക്രമസംവത് കലണ്ടർ, ഇന്ത്യയുടെ ദേശീയ കലണ്ടർ ആയ ശകവർഷ കലണ്ടർ, ബി.സി 3076ൽ തുടങ്ങിയതെന്നു വിശ്വസിക്കുന്ന സപ്തർഷി കലണ്ടർ എന്നിവയാണ് ഇന്ത്യയിലെ പ്രധാന കലണ്ടറുകൾ.

വേദാംഗജ്യോതിഷത്തിൽ വർഷം ആരംഭിക്കുന്നത് ദക്ഷിണായനന്ത ദിനം മുതലാണ്.

തറയിൽ നിന്ന് ലംബമായി നിർത്തിയിരുന്ന ഒരു കുറ്റിയായിരുന്നു ഏറ്റവും ലളിതമായ ജ്യോതിശാസ്ത്ര ഉപകരണം. ശങ്കു എന്നറിയപ്പെടുന്ന ഈ ഉപകരണം ഉപയോഗിച്ച് ദിശയും അക്ഷാംശവും സമയവും നിർണ്ണയിച്ചു പോന്നു. സൂര്യന്റെ ദിനഗതിയും അയനഗതിയും അനുസരിച്ച് ശങ്കു എന്ന കുറ്റിയുടെ നിഴൽ (ശങ്കുച്ഛായ) അതിനുകീഴിലുള്ള, ദിവസവും സമയവും അടയാളപ്പെടുത്തിയ പലകയിൽ (ശങ്കുതലം) പതിയ്ക്കുന്നു. വെയിലുള്ള സമയങ്ങളിൽ കൃത്യമായി സമയം അറിയാൻ ഈ സംവിധാനം ഉപകരിക്കുന്നു. വരാഹമിഹിരൻ, ആര്യഭട്ടൻ, ഭാസ്കരൻ, ഭ്രഹ്മഗുപ്തൻ തുടങ്ങിയവരുടെ കൃതികളിൽ ഇതിനെ കുറിച്ചുള്ള വിവരണങ്ങൾ കാണാം. ഭാസ്കരൻ രണ്ടാമന്റെ (എ.ഡി.1114–1185) കാലത്ത് യാസ്തിയന്ത്രം എന്ന ഒരു ഉപകരണം ഉപയോഗത്തിലുണ്ടായിരുന്നു. V ആകൃതിയിൽ രണ്ടു വടികൾ പ്രത്യേക കോണളവിൽ വച്ചുകെട്ടിയുണ്ടാക്കുന്ന ഒരുപകരണമായിരുന്നു ഇത്. ഗഡിയന്ത്രം എന്ന ജലം ഉപയോഗിച്ചു പ്രവർത്തിക്കുന്ന ഒരുപകരണവും ഇന്ത്യൻ ജ്യോതിശാസ്ത്രജ്ഞർ ഉപയോഗിച്ചിരുന്നു.

ഗോളാകൃതിയിലുള്ള ഒരിനം ആസ്ട്രോലാബും (ഗോളയന്ത്രം) ആദ്യകാല ഇന്ത്യൻ ജ്യോതിശാസ്ത്രജ്ഞർ ഉപയോഗിച്ചിരുന്നു. ആര്യഭട്ടന്റെ കൃതികളിൽ ഇതിനെ കുറിച്ചുള്ള സൂചനകളുണ്ട്. ഏ.ഡി.1380നും 1460നും ഇടയിൽ പരമേശ്വരൻ ഗോളയന്ത്രങ്ങളും ഗ്ലോബുകളും ഉപയോഗിച്ചുകൊണ്ടുള്ള ഗോളദീപിക എന്ന ഒരു നിരീക്ഷണ ഉപകരണം നിർമ്മിച്ചിരുന്നു. ഗണിതജ്ഞനും ജ്യോതിശാസ്ത്രജ്ഞനുമായിരുന്ന ഭാസ്കരൻ രണ്ടാമൻ കണ്ടുപിടിച്ച ഉപകരണമാണ് ഫലകയന്ത്രം. ഒരു ദീർഘചതുരാകൃതിയിലുള്ള പലകയും അതിലൊരു ദണ്ഡും ചേർന്നതായിരുന്നു ഫലകയന്ത്രം. ഇത് സൂര്യന്റെ സ്ഥാനം കണക്കാക്കി സമയം നിർണ്ണയിക്കുന്നതിനു വേണ്ടി ഉപയോഗിച്ചു. സൂര്യന്റെ ദിഗംശകോടി (azimuth)കണ്ടുപിടിക്കുന്നതിനു വേണ്ടി കപാലയന്ത്രം എന്ന ഒരുപകരണവും ഉപയോഗിച്ചിരുന്നു. കർത്താരിയന്ത്രം, ആസ്ട്രോലാബ് എന്നിവയും ഇന്ത്യയിൽ ഉപയോഗിച്ചിരുന്ന ജ്യോതിശാസ്ത്ര ഉപകരണങ്ങളായിരുന്നു.
ജയ്‌പൂർ രാജാവായിരുന്ന ജയ്സിങ് രണ്ടാമൻ(എ.ഡി.1688–1743) അഞ്ച് നിരീക്ഷണ നിലയങ്ങൾ സ്ഥാപിച്ചു. ഇതിൽ മഥുര നിലയം കാലത്തെ അതിജീവിച്ചില്ല. മറ്റുള്ളവ ഡൽഹി, ജയ്പൂർ, ഉജ്ജയിനി, ബനാറസ് എന്നിവിടങ്ങളിലാണ് സ്ഥിതി ചെയ്യുന്നത്. ഹിന്ദു, ഇസ്ലാമിക ജ്യോതിശാസ്ത്രകൃതികളെ അവലംബിച്ചുള്ള വൻനിർമ്മിതികളാണ് ഇവിടങ്ങളിലുള്ളത്. സമ്രാട്‌യന്ത്രം എന്നറിയപ്പെടുന്ന ഭീമൻ സൂര്യഘടികാരം ഇവയിലൊന്നാണ്. ഇതുപയോഗിച്ച് പ്രാദേശിക സമയം, ഖഗോളവസ്തുക്കളുടെ ഡെക്ലിനേഷൻ എന്നിവ നിർണ്ണയിച്ചിരുന്നു.

ലോഹീയവിദ്യ, എൻജിനീയറിങ് എന്നിവ വളർച്ച പ്രാപിച്ചതിനെ തുടർന്ന് മുഗൾഭരണ കാലത്ത് സെലസ്റ്റിയൽ ഗ്ലോബ് പോലുള്ള ഉപകരണങ്ങൾ നിർമ്മിച്ചു തുടങ്ങി. ഇവ ആധുനിക സാങ്കേതിക കിടപിടിക്കുന്ന തരത്തിൽ, ഏച്ചുകൂട്ടലുകളോ തുന്നലുകളോ ഇല്ലാത്തവയായിരുന്നു. 1980കളിൽ ലാഹോറിൽ നിന്നും കാശ്മീരിൽ നിന്നും ഇത്തരത്തിലുള്ള ഗ്ലോബുകൾ കണ്ടെടുത്തു. ഇവയിൽ ഏറ്റവും പഴക്കമുള്ളത് കാശ്മീരിൽ നിന്നും കണ്ടെടുത്തതിനാണ്. അലി കാശ്മീരി ഇബ്‌ൻ ലുക്മാൻ ഉണ്ടാക്കിയയ ഇതിന്റെ നിർമ്മാണം ഏ.ഡി 1590ലാണ് എന്നു കരുതുന്നു. മുഹമ്മദ് സാലിഹ് താഹ്താവി 1660ൽ നിർമ്മിച്ചതെന്നു കണക്കാക്കിയിട്ടുള്ള മറ്റൊരു ഗ്ലോബ് കണ്ടെത്തിയത് ലാഹോറിൽ നിന്നാണ്. അറബിയിലും സംസ്കൃതത്തിലും ഉള്ള എഴുത്തുകൾ ഇതിൽ കാണാം. ആകെ കണ്ടെത്തിയ 21 ഗ്ലോബുകളിൽ ഏറ്റവും അവസാനം നിർമ്മിച്ചതെന്നു കരുതുന്നത് കണ്ടെത്തിയത് ലാഹോറിൽ നിന്നാണ്. ഇത് നിർമ്മിച്ചത് 1842ൽ ലാലാ ബാൽഹുമൽ ലാഹുരി എന്ന ലോഹവിദ്യാ വിദഗ്ദ്ധനാണ്.


</doc>
<doc id="208296" url="https://ml.wikipedia.org/wiki?curid=208296" title="വർണ്ണവിപഥനം">
വർണ്ണവിപഥനം

ഒരു ലെൻസിന് അതിലൂടെ കടന്നു പോകുന്ന പ്രകാശത്തിലെ എല്ലാ വർണ്ണങ്ങളെയും ഒരേ ദൂരത്തിൽ ഫോക്കസ് ചെയ്യാൻ കഴിയാതെ വരുന്ന അവസ്ഥയെ ആണ് വർണ്ണവിപഥനം എന്നു വിളിക്കുന്നത്. തരംഗദൈർഘ്യത്തിനനുസരിച്ച് ലെൻസിന്റെ അപവർത്തനാങ്കത്തിൽ മാറ്റം വരുന്നത് കാരണമാണ് ഇത് സംഭവിക്കുന്നത്. ഫോക്കസ് ദൂരം അപവർത്തനസ്ഥിരാങ്കവുമായി ബന്ധപ്പെട്ടിരിക്കുന്നു.

വർണ്ണവിപഥനം അളക്കുന്നത് രണ്ട് വിധത്തിലാണ്

വർണ്ണവിപഥനം പല നിറങ്ങൾക്ക് പല ദൂരത്തിൽ പ്രതിബിംബങ്ങൾ ഉണ്ടാകുന്നതിനു കാരണമാകുന്നു. വിവിധ തരംഗദൈർഘ്യങ്ങളുടെ അക്ഷീയ പ്രതിബിംബങ്ങൾക്കിടയിലുള്ള തിരശ്ചീന ദൂരത്തെയാണ് അക്ഷീയ വർണ്ണവിപഥനം എന്നു പറയുന്നത്. പ്രതിബിംബത്തിലാകമാനം അക്ഷീയ വർണ്ണവിപഥനത്തിന്റെ ഫലം കാണപ്പെടുന്നു. എന്നാൽ പ്രതിബിംബങ്ങൾക്കിടയിലുള്ള ഊർധ്വതനദൂരമായ അനുദൈർഘ്യ വർണ്ണവിപഥനം മദ്ധ്യത്തിൽ ഇല്ലാതിരിക്കുകയും അറ്റങ്ങളിൽ കൂടുതലായി കാണുകയും ചെയ്യുന്നു.
കൂടുതൽ തരംഗദൈർഘ്യമുള്ള പ്രകാശ രശ്മികൾ കുറഞ്ഞ തരംഗദൈർഘ്യമുള്ള രശ്മികളുടെ വലത്ത് ഫോകസ് ചെയ്യപ്പെടുന്നതിനെ ഋണ വിപഥനമായി കണക്കാക്കുന്നു.

അവർണ്ണ ലെൻസുകൾ ഉപയോഗിച്ച് വർണ്ണവിപഥനം കുറക്കാവുന്നതാണ്. രണ്ടോ അതിലധികമോ വ്യത്യസ്ത ലെൻസുകൾ പ്രത്യേകവിധത്തിൽ കൂട്ടിയുപയോഗിച്ച് അവർണ്ണ ലെൻസുകൾ നിർമ്മിക്കാം. ഇതിൽ ഉപയോഗിക്കുന്ന ലെൻസുകളുടെ അപവർത്തനസ്ഥിരാങ്കവും മറ്റു സ്വഭാവങ്ങളൂം വ്യത്യസ്തമായിരിക്കും. ഒരു ഉത്തല ലെൻസ് വയലെറ്റ് നിറത്തെ ഫോകൽ ദൂരത്തിൽ നിന്നും ഇടത്തേക്ക് ഫോകുസ് ചെയ്യുമ്പൊൾ അവതല ലെൻസ് അതിനെ വലത്തേക്ക് ഫോകസ് ചെയ്യുന്നു. ഇവ ഒരുമിച്ച് ഉപയോഗിക്കുമ്പോൾ ആദ്യത്തെ ലെൻസിന്റെ വിപഥനത്തിന്റെ ഫലം രണ്ടാമത്തെ ലെൻസ് ഇല്ലാതാക്കുന്നു. ഇത്തരം ധന, ഋണ വിപഥനം ഉള്ള ലെൻസുകൾ യോജിപ്പിച്ചാണു അവർണ്ണ ലെൻസുകൾ നിർമ്മിക്കുന്നത്.
പ്രായോഗിക തലത്തിൽ രണ്ട് നിറങ്ങളടെ വർണ്ണവിപഥനം മാത്രമെ ഒരു സമയം ലഘൂകരിക്കാൻ സാധിക്കയുള്ളൂ. 

പരസ്പരം സ്പർശിച്ചിരിക്കുന്ന ലെൻസുകൾ ഉള്ള ദ്വന്ദത്തിന്റെ ലെൻസുകളുടെ ആബെ സംഖ്യകൾ ഉപയോഗിച്ചാണ് അവർണ്ണ വിപഥന തിരുത്തൽ നടത്താൻ വേണ്ട ശരിയായ ഫോകൽ ദൂരങ്ങൾ തിട്ടപ്പെടുത്തുന്നത്. ഫ്രാൻഹൊഫെർ മഞ്ഞ ഡി രേഖ തരംഗദൈർഘ്യമുള്ള പ്രകാശത്തിന് (589.2 nm), രണ്ട് ലെൻസുകളുടെ ഫോകൽ ദൂരങ്ങൾ "f" , "f" എന്നിവ ആണെങ്കിൽ എറ്റവും മികച്ച തിരുത്തൽ ഇപ്രകാരമുള്ള വ്യവസ്ഥ അനുസരിക്കുമ്പോൾ ലഭിക്കുന്നു.
ഇവിടെ, "V" , "V" എന്നിവ ആദ്യത്തെ ലെൻസിന്റെയും രണ്ടാമത്തെ ലെൻസിന്റെയും ആബെ സംഖ്യകളാകുന്നു.


</doc>
<doc id="208300" url="https://ml.wikipedia.org/wiki?curid=208300" title="ലൂയിസ് സള്ളിവെൻ">
ലൂയിസ് സള്ളിവെൻ

"അംബരചുംബികളുടെ പിതാവ്", "നവീന വാസ്തുവിദ്യയുടെ പിതാവ്" എന്നീ വിശേഷണങ്ങളുള്ള അമേരിക്കൻ വാസ്തുശില്പിയാണ് ലൂയിസ് ഹെന്രി സള്ളിവെൻ (ഇംഗ്ലീഷ്: Louis Henry Sullivan). അമേരിക്കയുടെ വാസ്തുശില്പീത്രയത്തിലെ ഒരാളാണ് ഇദ്ദേഹം.അമേരിക്കയിലെ ആദ്യകാല അംബരചുംബികളുടെ സ്രഷ്ടാവും ഇദ്ദേഹമാണ്. 

അയർലണ്ടുകാരനായ പാട്രിക് സള്ളിവന്റെയും സ്വിറ്റ്സർലൻഡുകാരിയായ ആൻഡ്രീനയുടെയും മകനായാണ് ലൂയിസ് സള്ളിവൻ ജനിച്ചത്. സള്ളിവന്റെ മാതാപിതാക്കൾ 1840ൽ അമേരിക്കയിൽ കുടിയേറിയവരായിരുന്നു. പ്രാധമിക വിദ്യാഭ്യാസത്തിനുശേഷം മസ്സാച്ചുസെറ്റ്സ് ഇൻസ്റ്റിറ്റ്യൂട് ഓഫ് ടെക്നോളജിയിൽ നിന്ന് വാസ്തുവിദ്യ ബിരുദം പൂർത്തിയാക്കി. പ്രുഡെൻഷ്യൽ മന്ദിരം, ഷിക്കാഗോയിലെ ആഡിറ്റോറിയം, നാഷണൽ മെറ്ച്ചൻട്സ് ബാങ്ക് എന്നിവ ഇദ്ദേഹത്തിന്റെ പ്രധാന സൃഷ്ടികളാണ്.

1856 സെപ്റ്റംബർ 3നായിരുന്നു സളിവന്റെ ജനനം. ബാല്യകാലം കൂടുതലും ചിലവഴിച്ചത് മസാച്യുസെറ്റ്സിലുള്ള തന്റെ മുത്തശിയുടെ കൂടെയായിരുന്നു. തന്റെ മുത്തശ്ശനോടൊപ്പം കൂടെ കൃഷിസ്ഥലങ്ങളിൽ ചിലവഴിച്ച സമയം പ്രകൃതിയെക്കുറിച്ച് പഠിക്കുന്നതിന് പ്രയോജനപ്പെട്ടു. പിന്നീടുള്ളത് പ്രാധമിക വിദ്യാഭ്യാസത്തിന്റെ വർഷങ്ങളായിരുന്നു. ഈകാലയളവിൽ സളിവൻ ബോസ്ടൺ നഗരത്തിലും പ്രാന്തപ്രദേശങ്ങളിലും ചുറ്റിനടന്ന് നിർമ്മിതികളെയും തെരുവുകളേയും സസൂക്ഷമം വീക്ഷിച്ചു പഠിച്ചു. ഇത് സള്ളിവന്റെ മനസ്സിൽ കെട്ടിടങ്ങളോടും നിറ്മ്മിതികളോടുമുള്ള സമ്മോഹനം സൃഷ്ടിച്ചു. വലുതാകുമ്പോൾ ഒരു വാസ്തുശില്പിയാകണമെന്ന ആഗ്രഹം സള്ളിവനുണ്ടായി. ഹൈസ്കൂൾ വിദ്യാഭ്യാസത്തിനു ശേഷം മസാച്യുസെറ്റ്സിലെ സ്കൂൾ ഓഫ് ആർക്കിടെക്ചർ ആന്റ് പ്ലാനിങിൽ ചേർന്ന് വാസ്തുവിദ്യ പഠനം ആരംഭിച്ചു. തന്റെ പതിനാറാം വയസ്സിലായിരുന്നു ഇത്. 

ഒരുവർഷത്തെ പഠനത്തിനു ശേഷം അദ്ദേഹം ഫിലഡെൽഫിയയിലേക്ക് പോയി, അവിടെ വാസ്തുശില്പിയായിരുന്ന ഫ്രാങ്ക് ഫർണസ്സുമൊത്ത്(Frank Furness) പ്രവർത്തിക്കാൻ ആരംഭിച്ചു. 1873ലെ സാമ്പത്തിക മാന്ദ്യം ഈ കൂട്ടുകെട്ട് തകർക്കുകയുണ്ടായി. ഫിലഡെല്ഫിയ വിട്ട സള്ളിവൻ ഷിക്കാഗോയിൽ തിരിച്ചെത്തി. 1971ലെ ഷിക്കാഗോ മഹാ അഗ്നിബാധയെതുടർന്നുണ്ടായ നാശനഷ്ടങ്ങളിൽ നിന്നു അഭിവൃദ്ധിപ്പെടാനുള്ള പ്രവർത്തനങ്ങളിൽ അദ്ദേഹം പങ്കാളിയായി. തുടർന്നുള്ള കാലയളവിൽ വില്യം ലെ ബാരോൺ ജെന്നി, ഡൻക്‌മാർ അദ്‌ലർ, ഫ്രാങ്ക് ലോയ്ഡ് റൈറ്റ് തുടങ്ങിയവരുമൊത്ത് അദ്ദേഹം പ്രവൃത്തിച്ചു. ഇതിനിടക്കുണ്ടായ പാരിസ് സന്ദർശനം വാസ്തുവിദ്യാ സംബന്ധമായ കൂടുതൽ കാര്യങ്ങൾ പഠിക്കുന്നതിന് സഹായകമായി. 1924ൽ 67മത്തെ വയസിൽ അദ്ദേഹം അന്തരിച്ചു

അടിസ്ഥാന ജ്യാമിതീയ രൂപങ്ങളാണ് സള്ളിവൻ തന്റെ കെട്ടിടങ്ങളുടെ രൂപകല്പനക്ക് നിദാനമാക്കിയത്. കെട്ടിടത്തെ മോടിപിടിപ്പിക്കാനായി ഭിത്തികളിലും മറ്റും വാസ്തുവിഭൂഷണങ്ങൾ(architectural Ornaments) ഉപയോഗിച്ചിരുന്നു. ഇവ ആരേയും അതിശയിപ്പിക്കുന്ന ഒന്നാണ്.

ചിത്രകലയിലുള്ള നൈപുണ്യം കെട്ടിടങ്ങളുടെ രൂപകല്പനയ്ക്ക് അദ്ദേഹത്തെ ഒട്ടേറെ സഹായിച്ചിരുന്നു.നിർമ്മിതികളിൽ ചുട്ടകളിമണ്ണിന്റെ ഉപയോഗം ഇദ്ദേഹത്തിന്റെ മുഖമുദ്രയായിരുന്നു. ഒരേമാതൃകയിൽ സൃഷ്ടിച്ച ബാങ്ക് കെട്ടിടങ്ങളുടെ ശൃംഖലയും ലോകപ്രശസ്തമാണ്. ഇന്ന് ഇവയിൽ പലതും അമേരിക്കയിലെ സ്മാരക മന്ദിരങ്ങളായ് ഭരണകൂടം പ്രഖ്യാപിച്ചിരിക്കുന്നു.



</doc>
<doc id="208304" url="https://ml.wikipedia.org/wiki?curid=208304" title="കായംകുളം (വിവക്ഷകൾ)">
കായംകുളം (വിവക്ഷകൾ)



</doc>
<doc id="208324" url="https://ml.wikipedia.org/wiki?curid=208324" title="ഹീൻസ് വസ്തു">
ഹീൻസ് വസ്തു

ഹീമോഗ്ലോബിൻ നിർവീര്യമാക്കപ്പെട്ട അരുണരക്താണുക്കളിൽ കാണപ്പെടുന്ന വസ്തുവാണ് ഹീൻസ് വസ്തു (Heinz body). അരുണരക്താണു വിഘടന വിളർച്ചയിൽ ആണ് ഇവ കൂടുതലായും കാണപ്പെടുന്നത്. റോബർട്ട് ഹീൻസ് എന്ന ജർമ്മൻ ശാസ്ത്രജ്ഞനാണ് ഹീൻസ് വസ്തുക്കളെ കണ്ടെത്തിയത്.
അരുണരക്താണുക്കളുടെ ഉള്ളിൽ ചെറിയ, ഉരുണ്ട വസ്തുക്കളായാണ് ഇവ കാണപ്പെടുന്നത്. റൊമനോവ്സ്കി വർണ്ണങ്ങളിൽ ഇവ പുറത്തേക്ക് തള്ളി നിൽക്കുന്ന വസ്തുക്കൾ പോലെ കാണപ്പെടും. സുപ്രാവൈറ്റൽ നിറങ്ങളായ മെത്തിലീൻ നീല, ബ്രോമോക്രെസോൾ പച്ച എന്നീ വർണ്ണങ്ങളിലാണ് ഇവ സൂക്ഷ്മദർശിനിയിലൂടെ ഏറ്റവും വിശദമായി ദൃശ്യമാകുക.
ഹീമോഗ്ലോബിന് ഓക്സീകരണ നാശമോ, അവയിലടങ്ങിയിരിക്കുന്ന അമിനോ അമ്ലങ്ങളുടെ നാശമോ സംഭവിക്കുമ്പോഴാണ് അവ നിർവീര്യമാകപ്പെടുന്നത്. ഇത്തരം ഹീമോഗ്ലോബിൻ ഉപയോഗശൂന്യമാണ്. ഹീമോഗ്ലോബിനിൽ നിന്നുള്ള ഒരു ഇലക്ട്രോൺ ഒരു ഓക്സിജൻ തന്മാത്രയിലേക്ക് കൈമാറ്റം ചെയ്യപ്പെടുമ്പോൾ പ്രതിപ്രവർത്തക ഓക്സിജൻ സ്പീഷീസ് രൂപപ്പെടും. ഇവയാണ് കോശത്തിന്റെ ഓക്സീകരണ നാശത്തിന് കാരണമാകുന്നത്. ഇങ്ങനെ നശിച്ച കോശങ്ങൾ പ്ലീഹയിലെത്തുമ്പോൾ അവയിൽ നിന്ന് നശിച്ച സ്തരങ്ങൾ അർദ്ധവൃത്താകൃതിയിൽ മുറിച്ചുമാറ്റപ്പെടും. ഇങ്ങനെ മുറിച്ച് മാറ്റപ്പെട്ട ഭാഗങ്ങൾ ഉള്ള അരുണരക്താണുക്കളെ 'കടിച്ച കോശങ്ങൾ' (bite cells) അഥവാ 'ഡെഗ്മാസൈറ്റുകൾ' എന്ന് വിളിക്കുന്നു. 
ഹീമോഗ്ലോബിൻ നാശത്തിനും ഹീൻസ് വസ്തുവിന്റെ ഉല്പാദനത്തിനുമുള്ള തന്മാത്രാശാസ്ത്രപരമായ കാരണം താഴെപ്പറയുന്നവയാണ് :
ആൽഫ-തലസ്സിമിയ, ദീർഘകാല കരൾ രോഗം എന്നിവ ഉള്ളവരുടെ രക്തത്തിലും ഹീൻസ് വസ്തുക്കൾ കാണപ്പെടാറുണ്ട്.


</doc>
<doc id="208327" url="https://ml.wikipedia.org/wiki?curid=208327" title="കാഷ്യസ് ഡയോ">
കാഷ്യസ് ഡയോ

റോമൻ ഭരണാധികാരിയും ചരിത്രകാരനുമായിരുന്നു കാഷ്യസ് ഡയോ. ഇദ്ദേഹത്തിന്റെ പൂർണമായ പേര് "കാഷ്യസ് ഡയോ കോഷിയാനസ്" (Cassius Dio Cocceianus) എന്നായിരുന്നു. ഡാൽമേഷ്യ, സിലിഷ്യ എന്നീ പ്രദേശങ്ങളുടെ ഗവർണറായിരുന്ന കാഷ്യസ് അപ്രോണിയാനസിന്റെ പുത്രനായി സുമാർ 150-ൽ ബിഥിനിയ (Bithynia) പ്രവിശ്യയിലുള്ള (ഇപ്പോൾ തുർക്കിയുടെ ഭാഗം) നിസിയയിൽ (Nicaea) ഇദ്ദേഹം ജനിച്ചു. പിതാവിന്റെ മരണശേഷം ഇദ്ദേഹം റോമിലേക്ക് പോവുകയുണ്ടായി (180). അവിടെ റോമൻ സെനറ്റിൽ അംഗമാകുവാനും ഇദ്ദേഹത്തിനു കഴിഞ്ഞു. പ്രെയ്റ്റർ എന്ന ഉദ്യോഗസ്ഥപദവിയിലേക്ക് ഇദ്ദേഹം നിയമിക്കപ്പെട്ടിരുന്നു. പെർഗാനം, സ്മിർണ തുടങ്ങിയ പ്രദേശങ്ങളിലെ ഭരണച്ചുമതലയും കോൺസൽ പദവിയും വഹിച്ചിട്ടുണ്ട്. അലക്സാണ്ടർ സെവറസിന്റെ ഭരണകാലത്ത് 229-ൽ കോൺസൽ പദവിയിൽ നിന്നും വിരമിച്ച് നിസിയയിലേക്കു പോയി. പിന്നീട് അവിടെ വച്ചാണ് 235-ൽ ഇദ്ദേഹം നിര്യാതനായത്.

ഇദ്ദേഹത്തിന്റെ പ്രസിദ്ധമായ റോമൻ ചരിത്രഗ്രന്ഥമാണ് റൊമെയ്ക (Romaika). ഗ്രീക്കു ഭാഷയിലെഴുതപ്പെട്ട ഈ ഗ്രന്ഥം ഏനിയാസ് ഇറ്റലിയിൽ എത്തിയതു മുതൽ അലക്സാണ്ടർ സെവറസിന്റെ ഭരണകാലം (222-235) വരെയുള്ള റോമിന്റെ ചരിത്രം വിവരിക്കുന്നതാണ്. റോമൻ റിപ്പബ്ലിക്കിന്റെ അവസാനകാലങ്ങളെക്കുറിച്ചും റോമാ സാമ്രാജ്യത്തിന്റെ ആദ്യനാളുകളെക്കുറിച്ചും ഈ ഗ്രന്ഥം ആധികാരിക വിവരം നൽകുന്നു. ഇത് 80 ചെറു ഗ്രന്ഥങ്ങളായി വിഭജിക്കപ്പെട്ടിരിക്കുന്നു. ഇവയിൽ 36 മുതൽ 60 വരെയുള്ള ഗ്രന്ഥഭാഗങ്ങൾ ലഭ്യമാണ്. കോൺസ്റ്റന്റൈൻ VII പോർഫിറോജനിറ്റസ് (Constantine VII Porphyrogenitus), ജോൺ സിഫിലിനസ് (John Xiphilinus), ജോൺ സൊനാറസ് (John Zonaras) എന്നിവർ പിൽക്കാലത്ത് ഡയോ കാഷ്യസിന്റെ ഗ്രന്ഥഭാഗങ്ങളെ ചരിത്രരചനയ്ക്കായി ഉപയോഗിച്ചിട്ടുണ്ട്. ഒരു മഹത്തായ സംരംഭമായി ഡയോ കാഷ്യസിന്റെ ചരിത്ര ഗ്രന്ഥത്തെ വിശേഷിപ്പിക്കാറുണ്ട്. പരിചയസമ്പന്നനായ ഒരു സൈനികനും രാഷ്ട്രീയക്കാരനും മാത്രം അവതരിപ്പിക്കാനാവുന്ന വിവരണങ്ങളാണ് ഇദ്ദേഹം ഈ ഗ്രന്ഥത്തിൽ നൽകിയിരിക്കുന്നത്.



</doc>
<doc id="208328" url="https://ml.wikipedia.org/wiki?curid=208328" title="ഡയോൺ">
ഡയോൺ

സിറാക്യൂസ് പ്രദേശത്തെ രാഷ്ട്രീയ നേതാവായിരുന്നു ഡയോൺ. ബി. സി. 357 മുതൽ 354 വരെ ഇദ്ദേഹം സിറാക്യൂസ് ഭരിച്ചു. ഹിപ്പാരിനസ് ആയിരുന്നു പിതാവ്. സിറാക്യൂസിലെ ഏകാധിപതിയായ ഡയണീഷ്യസ് ദ് യങ്ങറിന്റെ (രണ്ടാമൻ) മാർഗദർശിയായും ഇദ്ദേഹം പ്രവർത്തിച്ചിരുന്നു. കുബേരനും വിദ്യാസമ്പന്നനുമായ ഇദ്ദേഹം പ്ലേറ്റോയെ ആരാധിക്കുകയും പ്ലേറ്റോ സ്ഥാപിച്ച അക്കാദമിയിൽ അംഗമാവുകയും ചെയ്തു. സൈനിക, ഭരണ രംഗങ്ങളിലും കാര്യശേഷി തെളിയിച്ചു. ഡയണീഷ്യസ് ദ് യങ്ങർ ഭരണാധികാരിയായപ്പോൾ അദ്ദേഹത്തെ പ്ലേറ്റോയുടെ ശിഷ്യനാക്കി നല്ല ഭരണാധികാരിയാക്കി മാറ്റുവാൻ ഡയോൺ ശ്രമിച്ചു. പക്ഷേ, ഡയോണിനെ ഉപദേശകസ്ഥാനത്തു നിന്ന് നീക്കി നാടുകടത്തുകയാണ് ഡയൊണീഷ്യസ് ചെയ്തത് (സു. 366). ഹ്രസ്വകാലം ഏഥൻസിൽ കഴിച്ചുകൂട്ടിയ ശേഷം ഇദ്ദേഹം സൈനികശക്തി സംഭരിച്ച് ഡയൊണീഷ്യസിനെ പരാജയപ്പെടുത്തി (357). കുറേക്കാലം രാജ്യം ഭരിക്കുകയും ചെയ്തു. ഏകാധിപത്യത്തിലേക്കു നീങ്ങുന്നുവെന്ന സംശയം ഉണ്ടായതോടെ ഇദ്ദേഹം 354-ൽ വധിക്കപ്പെട്ടു.



</doc>
<doc id="208372" url="https://ml.wikipedia.org/wiki?curid=208372" title="റോബർട്ട് വെഞ്ചുറി">
റോബർട്ട് വെഞ്ചുറി

ലോകപ്രശസ്തനായ അമേരിക്കൻ വാസ്തുശില്പിയാണ് വെഞ്ചുറി എന്ന ചുരുക്കപ്പേരിൽ അറിയപ്പെടുന്ന റോബർട്ട് വെഞ്ചുറി ജൂനിയർ ( ഇംഗ്ലീഷ്:Robert Charles Venturi, Jr ). 1925 ജൂൺ 25ന് ഫിലഡെൽഫിയയിലാണ് വെഞ്ചുറി ജനിച്ചത്. ഇരുപതാം നൂറ്റാണ്ടിലെ അമേരിക്കൻ വാസ്തുശില്പികളിൽ അദ്വിതീയനായിരുന്ന ഇദ്ദേഹം വെഞ്ചുറി സ്കോട്ട് ബ്രൗൺ സംഘത്തിന്റെ സ്ഥാപകരിൽ പ്രധാനിയായിരുന്നു.

തന്റെ പത്നിയും ആർക്കിടെൿറ്റുമായ ഡെനിസ് സ്കോട്ട് ബ്രൗണുമായ് ചേർന്ന് ഇദ്ദേഹം നിരവധി മന്ദിരങ്ങൾ രൂപകല്പന ചെയ്ത്തിട്ടുണ്ട്. അമേരിക്കൻ വാസ്തുവിദ്യയ്ക്ക് ഇദ്ദേഹം നൽകിയ സംഭാവനകൾ അനവധിയാണ്. 1991ൽ പ്രിറ്റ്സ്കർ പുരസ്കാരം ഇദ്ദേഹത്തെ തേടിയെത്തി.

""കുറവ് വിരസമാണ്"" (Less is Bore) എന്ന അദ്ദേഹത്തിന്റെ തത്ത്വം ആധുനികാനതര വാസ്തുവിദ്യയുടെ (Postmodern architecture) അടിസ്ഥാന പ്രമാണങ്ങളിൽ ഒന്നാണ്. ലുഡ്വിഗ് വാന് ഡെ റോയുടെ "കുറവേ അധികം" എന്ന ആശയത്തിനെതിരായിരുന്നു അത്.

1960കളിൽ അമേരിക്കൻ മന്ദിരങ്ങളിൽ വ്യാപകമായ് പ്രയോഗിച്ചുകൊണ്ടിരുന്നതും, പലപ്പോഴും വിരസമായതുമായ ആധുനിക വാസ്തു ശൈലിയിൽ നിന്ന് രാഷ്ട്രത്തെ പുനഃപ്രഷണം ചെയ്യുന്നതിന് വെഞ്ചുറി അധ്വാനിച്ചിരുന്നു എന്ന് നിസ്സംശയം പറയാം.


</doc>
<doc id="208378" url="https://ml.wikipedia.org/wiki?curid=208378" title="ചാൾസ് കോറിയ">
ചാൾസ് കോറിയ

ലോകപ്രശസ്ത ഇന്ത്യൻ വാസ്തുശില്പിയും ആസൂത്രകനും ആണ് ചാൾസ് കോറിയ 

ആന്ധ്രാപ്രദേശ് സംസ്ഥാനത്തിലെ സെക്കന്ദ്രാബാദിലാണ് ചാൾസ് കോറിയ ജനിച്ചത്. അമേരിക്കയിലെ മിഷിഗൻ സർവകലാശാലയിൽനിന്ന് വാസ്തുവിദ്യയിൽ ബിരുദം നേടി. തുടർന്ന് മസാച്യുസെറ്റ്സ് ഇൻസ്റ്റിറ്റ്യൂട്ട് ഓഫ് ടെക്നോളജിയിൽ ചേർന്നു പടിച്ചു. 1958ൽ ബോംബയിലെത്തി തന്റെ ഔദ്യോഗിക ജീവിതം ആരംഭിച്ചു. 

സമകാലീന വാസ്തുവിദ്യ (Contemporary Architecture) യുമായ് ചേർന്നുകേൾക്കുന്ന ഒരു പേരാണ് ചാൾസ് കോറിയ. സ്വാതന്ത്ര്യാനന്തര ഇന്ത്യൻ വാസ്തുശൈലീക്ക് രൂപം നൽകുന്നതിന് ഇദ്ദേഹം വഹിച്ച പങ്ക് വലുതാണ്. ഇന്ത്യയിൽ അനവധി മന്ദിരങ്ങൾ ഇദ്ദേഹം രൂപകല്പന ചെയ്തിട്ടുണ്ട്. ഗുജറാത്തിലെ സബർമതിയിലുള്ള മഹാത്മാഗാന്ധി സ്മാരക മ്യൂസിയം, ജയ്പൂരിലെ ജവഹർ കലാകേന്ദ്ര, മുംബൈയിലെ കാഞ്ചൻജംഗ അപ്പാർട്മെന്റ്, കേരളത്തിലെ പരുമല പള്ളി തുടങ്ങിയവ അതിൽ ചിലതാണ്. 

1984ൽ മുംബൈയിൽ ഇദ്ദേഹം അർബൺ ഡിസൈൻ റിസർച് ഇൻസ്റ്റിറ്റ്യൂറ്റ് സ്ഥാപിച്ചു. 2005മുതൽ 2008 വരെ ഡൽഹി 
അർബൺ ആർട്സ് കമ്മീഷന്റെ ചെയർമാൻ സ്ഥാനം ഇദ്ദേഹമാണ് വഹിച്ചിരുന്നത്.



</doc>
<doc id="208384" url="https://ml.wikipedia.org/wiki?curid=208384" title="ബർഫി!">
ബർഫി!

2012 ൽ പുറത്തിറങ്ങിയ ഒരു റൊമാന്റിക് കോമഡി ഹിന്ദി ചിത്രമാണ് ബർഫി. അനുരാഗ് ബസു സംവിധാനം ചെയ്ത 'ബർഫി'ക്ക് ഓസ്‌കർ അവാർഡ് പരിഗണനക്കുള്ള ഇന്ത്യയുടെ ഔദ്യോഗിക നാമനിർദ്ദേശം ലഭിച്ചിരുന്നു. മികച്ച വിദേശചിത്ര വിഭാഗത്തിലാണ് ചിത്രം പരിഗണിക്കുക. ബധിരനും മൂകനുമായ യുവാവും ഓട്ടിസം ബാധിച്ച പെൺകുട്ടിയുമായുള്ള പ്രണയം ചിത്രീകരിക്കുന്ന ഈ ചിത്രം പ്രേക്ഷകശ്രദ്ധ നേടിയതാണ്. 30കോടി രൂപയുടെ ബഡ്ജറ്റിൽ സപ്തംബർ 14-ന് പ്രദർശനത്തിനെത്തിയ ചിത്രം ആദ്യ ആഴ്ച തന്നെ 58.6 കോടി രൂപയാണ് നേടിയത്. രൺബീർ കപൂർ, പ്രിയങ്ക ചോപ്ര, ഇല്ല്യാന ഡിക്രൂസ് എന്നിവരാണ് പ്രധാനവേഷങ്ങളിൽ അഭിനയിക്കുന്നത്. ഷജിത്ത് കൊയേരിയാണ് ചിത്രത്തിന്റെ ശബ്ദലേഖനം.

മർഫി എന്ന റേഡിയോ കമ്പനിയുടെ ട്രേഡ് മാർക്കും മറ്റു പകർപ്പവകാശമോ, എതിർപ്പില്ലാ രേഖ (എൻ.ഒ.സി.)യോ കൂടാതെ ചിത്രത്തിലുപയോഗിച്ചെന്ന് ചൂണ്ടിക്കാട്ടി, 50 കോടി നഷ്ടപരിഹാരമാവശ്യപ്പെട്ട് ചിത്രത്തിന്റെ നിർമാതാക്കളായ യു.ടി.വി. മോഷൻ പിക്‌ചേഴ്‌സിനും ഇഷാന മൂവീസിനും എതിരെ വക്കീൽ നോട്ടീസയച്ചു. ചിത്രത്തിന്റെ പല ഘട്ടങ്ങളിലും പാട്ടുകളിലും'മർഫിമുന്ന', 'മർഫി', 'മർഫി റേഡിയോ' എന്നൊക്കെ പരാമർശിച്ചു എന്നാണ് അവർ പറയുന്നത്. എന്നാൽ പകർപ്പവകാശ നിയമം ലംഘിച്ചിട്ടില്ലെന്നാണ് അണിയറ പ്രവർത്തകർ അവകാശപ്പെടുന്നത്. മർഫിയുടെ ലോഗോയും അനുവാദം വാങ്ങാതെ ചിത്രത്തിൽ ഉപയോഗിച്ചതായി ആരോപണമുണ്ട്.

നിരവധി ചിത്രങ്ങളിലെ രംഗങ്ങൾ അതേപടി അനുകരിച്ച ചിത്രം ഓസ്കാറിനു നാമനിർദ്ദേശം ചെയ്തത് ശരിയല്ല എന്നാണ് നിരൂപകരുടെ അഭിപ്രായം. കൊറിയൻ ചിത്രമായ ഒയാസീസ്, ചാർലി ചാപ്ലിൻ ചിത്രങ്ങളായ ദ അഡ്വൈഞ്ചർ, സിറ്റി ലൈറ്റ്, അമേരിക്കൻ ചിത്രമായ ദ നോട്ട്ബുക്ക്, സിങിഗ് ഇൻ ദ റെയ്ൻ, ബസ്റ്റർ കീറ്റണിന്റെ കോപ്‌സ്, ഹിന്ദി ചിത്രമായ കോഷിഷ്, ദ പിയാനോ, കികജിറോ, ബാക് ടു സ്‌കൂൾ, വൈറ്റ് ക്യാറ്റ്, മിസ്റ്റർ നോബഡി, മിസ്റ്റർ ബീൻസ് ഹോളിഡേ, ദ ഗൂണിസ്, ഫ്രൈഡ് ഗ്രീൻ ടൊമാറ്റോസ് എന്നീ ചിത്രങ്ങളിലെ വിവിധ രംഗങ്ങളും അമേലി എന്ന ഫ്രഞ്ച് ചിത്രത്തിലെ സംഗീതവുമാണ് പകർത്തിയിരിക്കുന്നത്.


</doc>
<doc id="208406" url="https://ml.wikipedia.org/wiki?curid=208406" title="കടൽവിശറി">
കടൽവിശറി

ഒരു പ്രത്യേക തരം ആഴക്കടൽ ജീവികളാണ് കടൽവിശറികൾ. ഇവ സീ ഫാൻസ്, കടൽച്ചാട്ടകൾ, ഗൊർഗോണിയൻസ് എന്നൊക്കെ അറിയപ്പെടുന്നു. നിഡേറിയ എന്ന ഫൈലത്തിൽ ഉൾപ്പെടുന്നവയാണ് കടൽവിശറികൾ. വെസ്റ്റ് ഇൻഡീസ്, ഫ്ളോറിഡ, ബെർമുഡ തുടങ്ങിയ പ്രദേശങ്ങളിലെ ആഴക്കടലിൽ ഇവ ധാരാളമായി വളരുന്നു. ആന്തോസോവ ക്ലാസ്സിൽ ഉൾപ്പെടുന്ന വിശറികൾ ഏകദേശം അഞ്ഞൂറോളം വർഗ്ഗങ്ങൾ ഉണ്ട്. 

ജന്തുകുലത്തിൽ ഉൾപ്പെടുന്ന ഇവ രൂപത്തിൽ സസ്യങ്ങളോടു സാമ്യം പുലർത്തുന്നു. സസ്യങ്ങളെപ്പോലെ ഇവ ഒരിടത്തുതന്നെ നിലയുറപ്പിച്ച് സാവധാനം ശിഖരങ്ങൾ പോലെ വേർതിരിഞ്ഞ് കോളനിയായി രൂപം കൊള്ളുന്നു. ഈ ശിഖരങ്ങളെല്ലാം ഒന്നുചേർന്ന് വിശറിയുടെ ആകൃതിയിൽ കാണപ്പെടുന്നതിനാൽ ഇവ കടൽവിശറികൾ എന്നറിയപ്പെടുന്നു. മറ്റുചിലപ്പോൾ ശാഖകൾ കട്ടിയായി ചാട്ടപോലെ കാണുന്നു. അതിനാൽ കടൽച്ചാട്ടകൾ എന്നും അറിയപ്പെടുന്നു. ചുവപ്പ്, മഞ്ഞ തുടങ്ങിയ നിറങ്ങളിൽ കാണുന്ന ശിഖരങ്ങൾക്ക് ഏതാനും ഇഞ്ച് കനമുണ്ടാകും. ചിലയിനങ്ങൾ പവിഴപ്പുറ്റുകളോട് സാദൃശ്യം പുലർത്തുന്നു. 

ഒരു സസ്യത്തിനു എട്ടു കൈകൾ പോലുള്ള ഭാഗം (ടെന്റക്കിളുകൾ) ഉണ്ട്. ഈ കൈ ഉപയോഗിച്ച് ഇവ കടൽ സസ്യങ്ങളെയും ചെറുജീവികളെയും ഭക്ഷണമാക്കുന്നു. ഈ രീതി "ഫിൽട്ടർ ഫീഡിങ്" എന്നറിയപ്പെടുന്നു. ഈ പ്രവർത്തിക്കുചിതമായാണ് ഇവയുടെ കൈകൾ വിന്യസിച്ചിരിക്കുന്നത്. ജലത്തിലൂടെ ഒഴുകിവരുന്ന ജീവികളെയും സസ്യങ്ങളെയും ഇവ വിദഗ്ദമായി പിടികൂടുന്നു. ചിലയിനം വിശറികൾ സൂസാന്തെല്ലെ (Zooxanthallae) എന്ന ആൽഗകളെ കൂട്ടാളികളാക്കുന്നു. ഇവ തമ്മിൽ സിംബയോട്ടിക് ബന്ധം ജനിക്കുന്നു. ഒപ്പം പ്രകാശസംശ്ലേഷണം വഴി കടൽവിശറികൾക്ക് ഭക്ഷണം ലഭ്യമാക്കുന്നു. ഇത്തരം കടൽവിശറികൾക്ക് ബ്രൗൺ നിറമാണുള്ളത്. അല്ലാത്തവയ്ക്ക് മറ്റു നിറങ്ങളാണുള്ളത്. ഇവയ്ക്ക് "ഫിൽട്ടർ ഫീഡിങ്" വഴി മാത്രമേ ഭക്ഷിക്കാൻ സാധിക്കൂ. മറ്റു ചില കടൽജന്തുക്കൾ കടൽവിശറികളുടെ കൂട്ടത്തിൽ പറ്റിപ്പിടിച്ചു വളരാറുണ്ട്. ഇവയിൽ പ്രധാനികൾ പിഗ്മി കടൽക്കുതിരകളാണ്. ഈ പ്രവൃത്തിയിലൂടെ കടൽക്കുതിരകൾ ശത്രുക്കളിൽ നിന്നും രക്ഷനേടുന്നു. 



</doc>
<doc id="208421" url="https://ml.wikipedia.org/wiki?curid=208421" title="കൊറ്റമം">
കൊറ്റമം

എറണാകുളം ജില്ലയിലെ മലയാറ്റൂർ-നീലീശ്വരം ഗ്രാമപഞ്ചായത്തിൽപ്പെടുന്ന ഒരു പ്രദേശമാണ് കൊറ്റമം. പെരിയാറിന്റെ തീരത്താണ് കൊറ്റമം സ്ഥിതിചെയ്യുന്നത്. അങ്കമാലിയിൽ നിന്ന് 9ഉം കാലടിയിൽ നിന്ന് 2.9ഉം കിലോമീറ്റർ ആണ് കൊറ്റമത്തേക്കുള്ള ദൂരം. മലയാറ്റൂർ കുരിശുമുടിയിലേക്ക് പോകുന്നത് ഇത് വഴിയാണ്.

കിഴക്ക് കമ്പനിപടിയും, പടിഞ്ഞാറ് കൊറ്റമം തോടും, വടക്ക് കളംബാട്ടുപുരവും ആണ് കൊറ്റമത്തിന്റെ അതിരുകൾ. തെക്ക് വശത്ത് കൂടെ ആണ് പെരിയാർ ഒഴുകുന്നത്‌ .
കൊറ്റമത്തെ പ്രസിദ്ധമാക്കുന്നത് വിശുദ്ധ റോക്കി പുണ്യവാന്റെ നാമത്തിലുള്ള കപ്പേളയാണ്. കൊറ്റമം ജംഗ്ഷനിൽ തന്നെയാണ് കപ്പേള സ്ഥിതി ചെയ്യുന്നത്. രോഗ ശാന്തിക്കായി അനേകം പേർ ഇവിടെ വന്നു പ്രാർഥിക്കാറുണ്ട്. 

സെൻറ് ജോസഫ്‌ എൽ.പി. സ്കൂൾ, എസ്.എൻഡി.പി. ഹൈസ്കൂൾ, നീലീശ്വരം എന്നിവയാണ് പ്രധാന വിദ്യാഭ്യാസസ്ഥാപനങ്ങൾ.




</doc>
<doc id="208423" url="https://ml.wikipedia.org/wiki?curid=208423" title="മൈസൂർ ജില്ല">
മൈസൂർ ജില്ല

ഇന്ത്യൻ സംസ്ഥാനമായ കർണാടകത്തിലെ ഒരു ജില്ലയാണ് മൈസൂർ ജില്ല. മൈസൂരു ആണ് ഇതിന്റെ ആസ്ഥാനം. 7 താലൂക്കുകൾ ഉള്ള മൈസൂർ ജില്ല രൂപീകരിച്ചത് 1956 നവംബർ ഒന്നിനാണ്. 1998 വരെ ഇപ്പോഴത്തെ ചാമരാജനഗർ ജില്ല മൈസൂർ ജില്ലയുടെ ഭാഗമായിരുന്നു. ജനസംഖ്യ -2,641,027.വിസ്തീർണ്ണം 6,827 ച.കി.മീ. (2,636 sq mi).



</doc>
<doc id="208429" url="https://ml.wikipedia.org/wiki?curid=208429" title="ഡയോഫാന്റസ്">
ഡയോഫാന്റസ്

ഗ്രീക്ക് ഗണിതശാസ്ത്രജ്ഞനായ ഡയോഫാന്റസ് എ.ഡി. 250-നോടടുത്ത് അലക്സാൺഡ്രിയയിൽ ജീവിച്ചിരുന്നു എന്നു കരുതപ്പെടുന്നു. ഇദ്ദേഹത്തിന്റെ വ്യക്തിജീവിതത്തെക്കുറിച്ച് വ്യക്തമായ വിവരങ്ങൾ ലഭ്യമല്ല.

ബീജഗണിത(algebra)ത്തിലെ ആദ്യകാല കൃതികളിലൊന്നായ അറിത്തമെറ്റിക്കയുടെ രചയിതാവ് എന്ന നിലയിലാണ് ഡയോഫാന്റസ് ഗണിതശാസ്ത്രരംഗത്ത് പ്രസിദ്ധനായത്. 13 വാല്യങ്ങളടങ്ങിയ ഈ ഗ്രന്ഥം ബീജഗണിതീയ പ്രശ്നനിർധാരണങ്ങളുടെ ഒരു സമഗ്ര ശേഖരമാണ്. ഇവയിൽ 
എന്നിവയുൾപ്പെടെ ആറു വാല്യങ്ങൾ മാത്രമേ ഇപ്പോൾ നിലവിലുള്ളൂ. നിർധാരണത്തിലൂടെ ഏകമാത്ര മൂല്യം (unique value) നൽകുന്ന നിയത സമവാക്യങ്ങളും (determination equation) ഒന്നിലേറെ മൂല്യങ്ങൾ നൽകുന്ന അനിയത സമവാക്യങ്ങളും അറിത്തമെറ്റിക്കയിൽ പ്രതിപാദിച്ചു കാണുന്നു. നിയത സമവാക്യങ്ങളുടെ നിർധാരണവുമായി ബന്ധപ്പെട്ട പരാമർശങ്ങൾ ബാബിലോണിയക്കാർ മുമ്പുതന്നെ നടത്തിയിട്ടുണ്ടെങ്കിലും അനിയത വിഭാഗത്തിലെ വിശദീകരണങ്ങൾ ഡയോഫാന്റസിന്റെ മൗലിക സംഭാവനയായിട്ടാണ് കണക്കാക്കപ്പെടുന്നത്. ക്രമനിബദ്ധമായ പഠനങ്ങളിലൂടെ ഇത്തരം സമവാക്യങ്ങൾക്ക് സംഖ്യാത്മക (numerical) നിർധാരണ മൂല്യങ്ങൾ കണ്ടുപിടിക്കാൻ കഴിഞ്ഞു എന്നതാണ് ഇദ്ദേഹത്തിന്റെ സംഭാവനയായി കരുതാവുന്നത്.

നിർധാരണ മൂല്യങ്ങൾ പൂർണ സംഖ്യകൾ (whole numbers) ആയി കണ്ടെത്താൻ ഉദ്ദേശിച്ചുള്ള, ഒന്നിലേറെ അജ്ഞാതരാശികളോടുകൂടിയ ബഹുപദ(polynomial) സമവാക്യങ്ങൾ "ഡയോഫാന്റൈൻ സമവാക്യങ്ങൾ" എന്നും പ്രസ്തുത മേഖലയിലെ നിർധാരണ രീതി "ഡയോഫാന്റൈൻ വിശ്ലേഷണം (analysis)" എന്നും പിൽക്കാലത്ത് അറിയപ്പെട്ടു. 17-ആം നൂറ്റാണ്ടിൽ രൂപം കൊണ്ട സംഖ്യാസിദ്ധാന്തത്തിന്റെ(number theory) മുഖ്യമേഖലകളിലൊന്നാണ് ഡയോഫാന്റൈൻ സമവാക്യങ്ങളെക്കുറിച്ചുള്ള പഠനം. അജ്ഞാത രാശിക്ക് സംക്ഷേപ രൂപം അവലംബിച്ചു കൊണ്ടുള്ള സിംബോളിക് ബീജഗണിതത്തിനും സിങ്കൊപേറ്റഡ് (syncopated) ബീജഗണിതത്തിനും തുടക്കമിട്ടത് ഡയോഫാന്റസാണ്.

അറബികളുടെ ഗണിതീയ ചിന്തകളേയും, പരോക്ഷമായി യൂറോപ്യൻ ഗണിതശാസ്ത്രത്തിന്റെ വികാസത്തേയും വളരെ സ്വാധീനിച്ചിട്ടുള്ള കൃതിയാണ് അറിത്തമെറ്റിക്ക. ഫെർമ, ഓയലർ, ഗൗസ് എന്നീ പ്രമുഖ ഗണിതശാസ്ത്രജ്ഞരുടെ ഗവേഷണങ്ങളുടെ തുടക്കം ഡയോഫാന്റസിന്റെ പഠനങ്ങളെ അടിസ്ഥാനപ്പെടുത്തിയായിരുന്നു.



</doc>
<doc id="208431" url="https://ml.wikipedia.org/wiki?curid=208431" title="ഷിമോഗ">
ഷിമോഗ

ഇന്ത്യൻ സംസ്ഥാനമായ കർണാടകത്തിലെ ഒരു പട്ടണമാണ്‌ ഷിമോഗ (ശിവമൊഗ്ഗ (ಶಿವಮೊಗ್ಗ) എന്ന് കന്നഡയിൽ) . ഷിമോഗ ജില്ലയുടെയും ഷിമോഗ ലോക്സഭാ മണ്ഡലം,ഷിമോഗ റൂറൽ, ഷിമോഗ എന്നീ നിയമസഭാ മണ്ഡലങ്ങളുടേയും ആസ്ഥാനമായ ഈ നഗരം കർണാടക സംസ്ഥാനത്തെ അഞ്ചാമത്തെ വലിയ പട്ടണമാണ്‌ .


</doc>
<doc id="208439" url="https://ml.wikipedia.org/wiki?curid=208439" title="മടിക്കേരി">
മടിക്കേരി

ഇന്ത്യൻ സംസ്ഥാനമായ കർണാടകത്തിലെ കൊടക് ജില്ലയുടെ ആസ്ഥാനമാണ് മടിക്കേരി. ഒരു പ്രമുഖ വിനോദസഞ്ചാര- സുഖവാസ കേന്ദ്രം കൂടിയാണിത്. മനോഹരമായ ഭൂപ്രകൃതിയോടുകൂടിയ സ്ഥലമാണ് മടിക്കേരി. സമുദ്രനിരപ്പിൽ നിന്ന് 1170 മീറ്റർ ഉയരത്തിൽ സ്ഥിതി ചെയ്യുന്ന ഇവിടുത്തെ താപനില 8 സെൽഷ്യസിനും 27 സെൽഷ്യസിനും ഇടയിലാണ്. ഇന്ത്യയിലെ സ്‌കോട്ട്‌ലാന്റ് എന്നാണ് ഈ സ്ഥലം അറിയപ്പെടുന്നത്.


</doc>
<doc id="208448" url="https://ml.wikipedia.org/wiki?curid=208448" title="വാട്ട്ഫോർ">
വാട്ട്ഫോർ

കാനഡയിലെ വാട്ടർലൂ സർവകലാശാലയിൽ വികസിപ്പിച്ച ഫോർട്രാൻ പ്രോഗ്രാമിങ്ഭാഷയുടെ കമ്പൈലറാണ് വാട്ട്ഫോർ (WATFOR - WATerloo FORTRAN). വാട്ട്ഫോറിന്റെ ഇടക്കാലത്തുള്ള പതിപ്പുകൾ വാട്ട്ഫൈവ് (WATFIV - WATerloo FORTRAN IV എന്ന തിന്റെ ചുരുക്കം) എന്ന പേരിൽ അറിയപ്പെട്ടിരുന്നു. 1960-കളുടെ അവസാനം മുതൽ 90-കൾ വരെ വാട്ട്ഫോർ ഉപയോഗത്തിലിരുന്നു. 

മുൻകാല ഫോർട്രാൻ കമ്പൈലറുകൾ അനുവർത്തിച്ചിരുന്ന മൂന്നു ഘട്ടങ്ങളായുള്ള (കമ്പൈലിങ്, ലിങ്കിങ്, പ്രവർത്തിപ്പിക്കൽ) പ്രോഗ്രാം പ്രവർത്തിപ്പിക്കൽ രീതിയെ, ഒറ്റഘട്ടത്തിലേക്കൊതുക്കി എന്നതാണ് ഈ കമ്പൈലറിന്റെ പ്രധാനപ്രത്യേകത. അതുകൊണ്ട്, വിദ്യർത്ഥികൾക്ക് കമ്പ്യൂട്ടർ പ്രോഗ്രാമിങ് പഠിപ്പിക്കുന്നതിനായി ഇത് വ്യാപകമായി ഉപയോഗിക്കപ്പെട്ടു.

വാട്ടർലൂ സർവകലാശാലയുമായി ബന്ധപ്പെട്ട വാട്കോം എന്ന കമ്പനിയാണ് വാട്ട്ഫോറിന്റെ വികസനം 1990-കളുടെ തുടക്കം വരെ നടത്തിയിരുന്നത്. 1994-ൽ വാട്ട്കോമിനെ പവർസോഫ്റ്റ് ഏറ്റെടുക്കുകയും 95-ൽ പവർസോഫ്റ്റ്, സൈബേസുമായി ലയിക്കുകയും ചെയ്തു. 2003-ൽ വാട്ട്കോം സി/സി++, ഫോർട്രാൻ കമ്പൈലറുകളെ സൈബേസ് സ്വതന്ത്രാനുമതിയിൽ പ്രസിദ്ധീകരിച്ചു. നിലവിൽ ഓപ്പൺവാട്ട്കോം എന്ന സ്വതന്ത്രസമൂഹമാണ് ഈ കമ്പൈലറുകൾ പരിപാലിക്കുന്നത്.

1960-കളുടെ തുടക്കത്തിൽ സർവകലാശാലകളിൽ കമ്പ്യൂട്ടർ ശാസ്ത്രവിദ്യാഭ്യാസം ആരംഭിക്കുകയും പ്രോഗ്രാമിങ് ഭാഷകൾ പഠിപ്പിക്കാനാരംഭിക്കുകയും ചെയ്തു. ഐ.ബി.എം. രൂപകൽപന ചെയ്ത പ്രോഗ്രാമിങ് ഭാഷയായ ഫോർട്രാന്റെ കമ്പൈലറുകൾക്ക് അക്കാലത്ത് ചില ന്യൂനതകളുണ്ടായിരുന്നു. വേഗതയില്ലാത്തതും പ്രശ്നസാധ്യതയുള്ളതുമായ മൂന്നു ഘട്ടങ്ങൾ ബാച്ച് പ്രോസസിങ് രീതിയിൽ നടത്തിയാണ് പ്രോഗ്രാമുകൾ പ്രവർത്തിപ്പിക്കേണ്ടിയിരുന്നത്. ആദ്യഘട്ടത്തിൽ കമ്പൈലർ, ഫോർട്രാൻ ഭാഷയിലെഴുതിയ സോഴ്സ് കോഡിനെ സ്വീകരിച്ച് ഓബ്ജക്റ്റ് കോഡ് ആക്കി മാറ്റുന്നു. രണ്ടാം ഘട്ടത്തിൽ ഈ ഓബ്ജക്റ്റ് കോഡിനെ ഒരു ലിങ്കർ ഉപയോഗിച്ച് പൊതുഫങ്ഷനുകളടങ്ങിയ ലൈബ്രറികളുമായി ബന്ധിപ്പിച്ച് സമ്പൂർണ്ണപ്രോഗ്രാം ആക്കി മാറ്റുകയും ചെയ്യുന്നു. അവസാനം ഈ പ്രോഗ്രാമിനെ ആവശ്യാനുസരണം പ്രവർത്തിപ്പിച്ച് ഫലം നേടുന്നു. ഇത്തരത്തിലുള്ള ഓരോ ഘട്ടത്തിലും മിക്കവാറും ഒരു പുതിയ കൂട്ടം പഞ്ച്ഡ് കാർഡുകളോ ടേപ്പോ ഉപയോഗിക്കണമായിരുന്നു. വാണിജ്യാവശ്യങ്ങൾക്കായി നിർമ്മിക്കുന്ന പ്രോഗ്രാമുകൾക്ക് ഡാറ്റാ ഇൻപുട്ടുകൾ മാറ്റിമാറ്റി നൽകി ഇതിലെ മൂന്നാംഘട്ടം മാത്രം ആവർത്തിച്ച് ഫലം നേടാമായിരുന്നു. എന്നാൽ പ്രോഗ്രാമിങ് വിദ്യാർത്ഥികളുടെ ആവശ്യങ്ങൾ തികച്ചും വ്യത്യസ്തമായിരുന്നു. അവരുടെ പ്രോഗ്രാമുകൾ സാധാരണയായി വളരെ ചെറുതും, മിക്കവാറും തെറ്റുണ്ടാവാൻ സാധ്യതയുള്ളതുമായിരുന്നു. തെറ്റുകൾ പരിഹരിച്ച് ഒരിക്കൽ പ്രവർത്തിപ്പിച്ചുകഴിഞ്ഞാൽ പിന്നീടത് ഉപയോഗിക്കുകയേയില്ല.
തെറ്റുകൾ പരിഹരിക്കുന്നതിനായി മെല്ലെയുള്ള ഈ ഘട്ടങ്ങൾ ആവർത്തിക്കേണ്ടിവന്നിരുന്നു എന്നത് വളരെ സമയനഷ്ടത്തിനിടയാക്കുമായിരുന്നു.

1961-ൽ മേൽപ്പറഞ്ഞ ഘട്ടങ്ങളിൽ ചിലത് സംയോജിപ്പിച്ചുകൊണ്ട്, ഐ.ബി.എം. 1620 കമ്പ്യൂട്ടറിനുവേണ്ടിയുള്ള ഫോർഗോ (FORGO) എന്ന ഒരു സങ്കേതം വിസ്കോൺസിൻ യൂനിവേഴ്സിറ്റി വികസിപ്പിച്ചിരുന്നു. സമാനമായ ഒരു പരീക്ഷണം ഐ.ബി.എം. 7090 കമ്പ്യൂട്ടറിനുവേണ്ടി പർഡ്യൂ സർവകലാശാലയും നടത്തിയിരുന്നു. ഈ സങ്കേതം പഫ്റ്റ് (PUFFT) എന്നാണ് അറിയപ്പെട്ടിരുന്നത്.
1965-ലെ വേനൽക്കാലത്ത് വാട്ടർലൂ സർവകലാശാലയിലെ ഗസ് ജെർമൻ, ജെയിംസ് ജി. മിച്ചൽ, റിച്ചാഡ് ഷേർലി, റോബർട്ട് സാങ്കേ എന്നീ നാലു ബിരുദവിദ്യാർത്ഥികൾ പീറ്റർ ഷാന്റ്സിന്റെ നേതൃത്വത്തിൽ ഐ.ബി.എം. 7040 കമ്പ്യൂട്ടറിനുവേണ്ടി ഒരു ഫോർട്രാൻ കമ്പൈലർ വികസിപ്പിച്ചു. ഇതാണ് വാട്ട്ഫോർ. അതിവേഗത്തിലുള്ള കമ്പൈലിങ്ങും, കമ്പൈൽ ചെയ്യുന്ന സമയത്തും പ്രവർത്തിപ്പിക്കുന്ന സമയത്തുമുള്ള പ്രോഗ്രാമിലെ തെറ്റുകൾ കണ്ടെത്താനുള്ള ഫലപ്രദമായ സൗകര്യങ്ങളുമായിരുന്നു ഈ കമ്പൈലർ സൃഷ്ടിക്കുപിന്നിലെ പ്രധാന ലക്ഷ്യങ്ങൾ. ഈ കമ്പൈലറിലിൽ ലിങ്കിങിന് പ്രത്യേകഘട്ടം ഉണ്ടായിരുന്നില്ല. അതുകൊണ്ട് സിന്റാക്സ് കുഴപ്പങ്ങളൊന്നുമില്ലാത്ത ഫോർട്രാൻ പ്രോഗ്രാമുകൾ നേരിട്ട് പ്രവർത്തിക്കുമായിരുന്നു. പ്രൊഫസർ ജെ. വെസ്ലി ഗ്രാഹാം ആയിരുന്നു ഈ പദ്ധതിക്ക് മേൽനോട്ടം വഹിച്ചിരുന്നത്.

ലളിതമായ ഒറ്റഘട്ടമുള്ള ഈ പ്രക്രിയ പുതിയ പ്രോഗ്രാമർമാർക്ക് കാര്യമായ സമയവും കമ്പ്യൂട്ടർ വിഭശേഷിയും ചെലവാക്കാതെ പ്രോഗ്രാമിങ് പഠിക്കുന്നതിന് ഏറെ സഹായിച്ചു. പ്രോഗ്രാമിൽ ചരങ്ങൾ നിർവചിക്കാതെ ഉപയോഗിക്കുക എന്നത് തുടക്കക്കാരായ പ്രോഗ്രാമർമാർക്ക് സാധാരണ സംഭവിക്കുന്ന തെറ്റാണ്. നിർവചിക്കാത്ത ചരങ്ങളെ കണ്ടെത്തുന്നതിന് നൂതനമായ ഒരു രീതിയാണ് വാട്ട്ഫോറിൽ ഉപയോഗിച്ചിരുന്നത്. ചരങ്ങൾ ശേഖരിക്കുന്ന മെമ്മറി സ്ഥാനത്തെ പാരിറ്റി ബിറ്റിനെ തെറ്റായി രേഖപ്പെടുത്തുകയും ചരങ്ങളിൽ നിന്നും വിവരങ്ങൾ വായിക്കുമ്പോളുണ്ടാകുന്ന പാരിറ്റി എറർ ഇന്ററപ്റ്റിനെ കൈകാര്യം ചെയ്തുകൊണ്ട് നിർവചിക്കാത്ത ചരങ്ങളെ കണ്ടെത്തി ഉപയോക്താവിന് സന്ദേശം രീതിയായിരുന്നു ഇത്. സി.പി.യുവിന് കാര്യമായ പ്രവർത്തനഭാരം ഏൽപ്പിച്ചിരുന്നില്ലെന്നത് ഈ രീതിയുടെ മേന്മയായിരുന്നു.

വാട്ട്ഫോർ വളരെപ്പെട്ടെന്ന് പ്രശസ്തിയാർജ്ജിക്കുകയും 75-ഓളം സ്ഥാപനങ്ങളിലെ ഐ.ബി.എം. 7040 സിസ്റ്റങ്ങളിൽ അത് ഉപയോഗിക്കാനാരംഭിക്കുകയും ചെയ്തു.

1966-ൽ വാട്ടർലൂ സർവകലാശാല, നിലവിലെ ഐ.ബി.എം. 7040 കമ്പ്യൂട്ടറിനു പകരം വേഗതയേറിയ ഐ.ബി.എം. സിസ്റ്റം/360 സ്ഥാപിക്കാൻ തീരുമാനിച്ചു. എന്നാൽ പഴയ കമ്പ്യൂട്ടറിലെ സോഫ്റ്റ്‌വേർ ഇതിനനുരൂപമല്ലായിരുന്നു. അതുകൊണ്ട് ഐ.ബി.എം. 360-നുവേണ്ടി ഫോർട്രാൻ കമ്പൈലർ എഴുതാനായി സർവകലാശാലയിലെ പൂർണ്ണസമയജോലിക്കാരും ബിരുദവിദ്യാർത്ഥികളുമടങ്ങുന്ന ഒരു സംഘം രൂപീകരിക്കപ്പെട്ടു. ബെറ്റി ഷ്മിഡ്, പോൾ ഡെർക്സെൻ, പോൾ ക്രെസ്സ്, ലോതർ കെ. നെദ് കെസൽഹട്ട്, ബിൽ കൈൻഡ്ട്രീ, ഡെറെക് മീക്ക്, മൈക്ക് ഡോയൽ, റോഡ് മിൽനി, റോൺ ഹർഡാൽ, ലിൻ വില്യംസ് എന്നിവരായിരുന്നു ഈ സംഘത്തിലെ അംഗങ്ങൾ. 1967-ന്റെ തുടക്കത്തിൽ ഇവർ ഐ.ബി.എം. 360-നുവേണ്ടിയുള്ള വാട്ട്ഫോർ തയാറാക്കി. സർവകലാശാലകൾ, കോളേജുകൾ, വാണിജ്യസ്ഥാപനങ്ങൾ, സർക്കാർ സ്ഥാപനങ്ങൾ എന്നിങ്ങനെ ഐ.ബി.എം. 360-ലേക്ക് കൂടുമാറിയ പലസ്ഥാപനങ്ങളും വാട്ട്ഫോർ 360 ഉപയോഗിക്കാനും ആരംഭിച്ചു.

ഷെയർ യൂസർ ഗ്രൂപ്പ് ഫോർട്രാൻ കമ്മിറ്റിയടക്കമുള്ള ഉപയോക്താക്കളുടെ നിർദ്ദേശമനുസരിച്ച് 1968-ൽ വികസിപ്പിച്ച പുതിയ പതിപ്പാണ് വാട്ട്ഫൈവ്. ക്യാരക്റ്റർ ചരങ്ങൾ, ഡയറക്റ്റ് ആക്സസ് ഇൻപുട്ട് ഔട്ട്പുട്ട് തുടങ്ങിയ പുതിയ സവിശേഷതകൾ വാട്ട്ഫൈവിൽ ഉൾക്കൊള്ളിച്ചിട്ടുണ്ടായിരുന്നു. ഡേറ്റാപ്രോയുടെ ബഹുമതിപ്പട്ടികയിൽ 1975, 76 വർഷങ്ങളിൽ വാട്ട്ഫൈവ് സ്ഥാനം പിടിച്ചിരുന്നു. ബെർണി മർഫി, മാർട്ടിൻ വൈസ്മാൻ, യ്വോൻ ജോൺസൻ തുടങ്ങിയവരും വാട്ട്ഫൈവിന്റെ വികസനത്തിലും നവീകരണത്തിലും പങ്കെടുത്തിരുന്നു.

WATFIV എന്നത് വാട്ട്ഫൈവ് എന്നാണ് ഉച്ചരിക്കുന്നതെങ്കിലും വാട്ടർലൂ ഫോർട്രാൻ IV എന്നതിന്റെ ചുരുക്കമായതിനാൽ വാട്ട്ഫോർ എന്നും ഉച്ചരിക്കാറുണ്ട്.

സർവകലാശാലകളും മറ്റു സ്ഥാപനങ്ങളും ഈ കമ്പൈലറുകൾ വ്യാപകമായി ഉപയോഗിക്കാനാരംഭിക്കുകയും വാട്ട്ഫോർ ശൈലിയിൽ മറ്റനേകം ഉൽപ്പന്നങ്ങൾ വികസിപ്പിക്കുകയും ചെയ്തു. ഉദാഹരണത്തിന് കൊബോളിന്റെ ഒരു പതിപ്പ് വാട്ട്ബോൾ എന്ന പേരിലാണ് പുറത്തിറക്കപ്പെട്ടത്. "വിദ്യാഭ്യാസരംഗത്തെ കമ്പ്യൂട്ടർ ഉപയോഗത്തെ വിപ്ലവാത്മകമായി മാറ്റിമറിച്ച ഒന്നായിരുന്നു വാട്ട്ഫോർ എന്നുപറഞ്ഞാൽ ഒട്ടുംതന്നെ അതിശയോക്തിയില്ല" എന്നാണ് പ്രശസ്ത വിവരസാങ്കേതികഗ്രന്ഥകർത്താവായ 
ഡാനിയെൽ മെക്‌ക്രാക്കൻ അഭിപ്രായപ്പെട്ടത്. ഒരുകാലത്ത് മൂവ്വായിരത്തിലധികം മിനി-മെയിൻഫ്രെയിം കമ്പ്യൂട്ടറുകളിലും ഒരു ലക്ഷത്തിലധികം മൈക്രോകമ്പ്യൂട്ടറുകളിലും അനുമതിപ്രകാരമുള്ള വാട്ട്ഫോർ സോഫ്റ്റവെയർ ഉൽപ്പങ്ങൾ പ്രവർത്തിച്ചിരുന്നു.

1974-ൽ, ഐ.ബി.എം. കമ്പ്യൂട്ടറുകൾക്കുവേണ്ടിയുള്ള കമ്പൈലറിന് സമാനമായ ഗുണഗണങ്ങളോടുകൂടിയ ഒരു കമ്പൈലർ ഡി.ഇ.സിയുടെ പി.ഡി.പി.-11 കമ്പ്യൂട്ടറിനുവേണ്ടി തയാറാക്കി. ഇതാണ് വാട്ട്ഫോർ-11. 

ഘടനാപരമായ പ്രോഗ്രാമിങ് പിന്തുണക്കുന്നതിനുള്ള codice_1 , codice_2, codice_3 തുടങ്ങിയ പ്രോഗ്രാം ഖണ്ഡങ്ങൾ വാട്ട്ഫൈവ് കമ്പൈലറിൽ കൂട്ടിച്ചേർത്ത് തയാറാക്കിയ പതിപ്പാണ് വാട്ട്ഫൈവ്-എസ്. ഇതും 1974-ൽത്തന്നെ പുറത്തിറങ്ങി. വാട്ട്ഫോർ-11-നോടൊപ്പം ഈ സവിശേഷതകൾ കൂട്ടിച്ചേർത്ത വാട്ട്ഫോർ-11എസ്. കുറച്ചുമാസങ്ങൾക്കുശേഷംതന്നെ പുറത്തിറങ്ങി. തുടക്കത്തിലുണ്ടായിരുന്ന ഘടനാപരമായ പ്രോഗ്രാമിങ് സവിശേഷതകൾ, പിൽക്കാലത്ത് കൂടുതൽ നിർദ്ദേശങ്ങൾ ചേർത്ത് പരിഷ്കരിക്കപ്പെട്ടു. വാട്ട്ഫൈവിനെ 1980-ൽ ബ്രൂസ് ഹേയും, വാട്ട്ഫോർ-11എസിനെ 1981-ൽ ജാക്ക് ഷ്യൂലറുമാണ് ഇത്തരത്തിൽ പരിഷ്കരിച്ചത്.

1970-കളിൽ ആൻസി എക്സ്.3ജെ.3 ഉപസമിതി (ഫോർട്രാൻ ഭാഷാമാനകവിഭാഗം) ഫോർട്രാൻ ഭാഷക്ക് ഒരു പുതിയ മാനകരൂപം (ഫോർട്രാൻ 77) വികസിപ്പിച്ചു. 1978-ലാണ് ഇത് ഔദ്യോഗികമായി അംഗീകരിക്കപ്പെട്ടത്. ഈ മാനകമനുസരിച്ച് ഫോർട്രാൻ ഭാഷയിൽ നിരവധി പുതിയ നിർദ്ദേശങ്ങൾ ഉൾക്കൊള്ളിച്ചു. ഇതിനു മുമ്പത്തെ മാനകമായ ഫോർട്രാൻ 66 വളരെച്ചെറിയ ഒരു പ്രമാണമായിരുന്നു. അക്കാലത്ത് നിലവിലിരുന്ന കമ്പൈലറുകളിൽ വളരെക്കുറച്ചെണ്ണം മാത്രമേ ആ മാനകപ്രകാരമുണ്ടായിരുന്നുള്ളൂ. ഉദാഹരണമായി വാട്ട്ഫൈവും വാട്ട്ഫോർ-11-മൊക്കെ ഐ.ബി.എമ്മിന്റെ ഫോർട്രാൻ-IV അടിസ്ഥാനമാക്കിയുള്ളതായിരുന്നു.

ഫോർട്രാൻ 77 മാനകപ്രകാരം പ്രോഗ്രാമുകൾ എഴുതപ്പെടാനാരംഭിച്ചതോടെ പുതിയ മാനകത്തിലെ സവിശേഷതകൾ ഉൾക്കൊള്ളിച്ചുകൊണ്ടുള്ള ഒരു വാട്ട്ഫോർ കമ്പൈലറിന് ആവശ്യമേറി. ഫോർട്രാൻ 77 മാനകപ്രകാരമുള്ള കമ്പൈലർ നിർമ്മിക്കുന്നതിനുള്ള ഒരു പദ്ധതി 1983-ൽ വാട്ട്കോം സിസ്റ്റംസിൽ ആരംഭിച്ചു. ജാക്ക് ഷ്യൂലറുടെ നേതൃത്വത്തിൽ വാട്ട്കോം ജോലിക്കാരും വാട്ടർലൂ സർവകലാശാലയുടെ കോ-ഓപ്പറേറ്റിവ് കമ്പ്യൂട്ടർ സയൻസ് പരിപാടിയിലെ ബിരുദവിദ്യാർത്ഥികളും വാട്ട്ഫോർ-77 എന്ന ഈ കമ്പൈലറിന്റെ വികസനപ്രക്രിയയിൽ പങ്കുചേർന്നു. ഗെനോ ചോഷ്ചി, ഫ്രെഡ് ക്രിഗ്ഗർ, ജോൺ ദാംസ്, ജിം ഗ്രഹാം, ജാക്ക് ഷ്യൂലർ, അന്തോണി സിയാൻ, പോൾ വാൻ ഊർഷോട്ട് എന്നിവരാണ് ഇതിനുപിന്നിൽ പ്രവർത്തിച്ചവരിലെ പ്രധാനികൾ.

ആദ്യകാല വാട്ട്ഫോർ കമ്പൈലറുകൾ പൂർണ്ണമായും യന്ത്രബന്ധിതമായ അസെംബ്ലിഭാഷയിലായിരുന്നു തയാറാക്കപ്പെട്ടിരുന്നത്. ഇതിൽ നിന്നും വ്യത്യസ്തമായി വാട്ട്ഫോർ-77-ന്റെ കുറേ ഭാഗവും ഒരു വഹനീയമായ ഭാഷയിലാണ് (portable systems language) എഴുതിയത്. അതുകൊണ്ട് വിവിധ കമ്പ്യൂട്ടർ വ്യൂഹങ്ങൾക്കുവേണ്ടി ഈ കമ്പൈലർ ഒരുക്കുന്നത് വളരെ എളുപ്പമായിരുന്നു. വാട്ട്ഫോർ-77-ന്റെ ആദ്യപതിപ്പ് ഐ.ബി.എം. 370 കമ്പ്യൂട്ടറുകൾക്കായായിരുന്നു തയാറാക്കപ്പെട്ടത്. വേഗത കണക്കിലെടുത്ത്, പ്രോഗ്രാം പ്രവർത്തനസമയത്തെ പല ധർമ്മങ്ങളും (നിർവചിക്കാത്ത ചരങ്ങൾ കണ്ടെത്തുക, സബ്സ്ക്രിപ്റ്റ് ഇവാല്യുവേഷൻ, ആന്തരിക ഫങ്ഷനുകൾ തുടങ്ങിയവ) അസെംബ്ലി ഭാഷയിൽത്തന്നെയാണ് എഴുതിയിരുന്നത്.

1984 സെപ്റ്റംബറിൽ വാട്ട്ഫോർ-77-ന്റെ ആദ്യപതിപ്പ് വാട്ടർലൂ സർവകലാശാലയിലെ കമ്പ്യൂട്ടിങ് സെർവീസെസ് വിഭാഗത്തിൽ ഇൻസ്റ്റോൾ ചെയ്തു. വി.എം./എസ്.പി. സി.എം.എസ്. ഓപ്പറേറ്റിങ് സിസ്റ്റത്തിലോടുന്ന ഐ.ബി.എം. 370 കമ്പ്യൂട്ടറിനുവേണ്ടിയുള്ള പതിപ്പായിരുന്നു ഇത്.

ഐ.ബി.എം. പി.സിക്കു വേണ്ടിയുള്ള വാട്ട്ഫോർ-77 കമ്പൈലർ ഒരുക്കുന്നതിനുവേണ്ടിയുള്ള ഒരു പദ്ധതി 1984 മേയ് മാസത്തിൽ ആരംഭിച്ചിരുന്നു. ഗെനോ കോസ്ഷി, ഫ്രെഡ് ക്രിഗർ, ടിം ഗാൽവിൻ, ഏതോസ് കസാപി, ജാക്ക് ഷ്യൂലർ, ടെറി സ്കോമോറോവ്സ്കി, ബ്രയാൻ സ്റ്റെച്ചർ എന്നിവരായിരുന്നു ഈ പദ്ധതിയിൽ പങ്കാളികളായിരുന്നത്. വാട്ട്ഫോറിന്റെ ഈ പതിപ്പ്, 1985 ഏപ്രിലിൽ വാട്ടർലൂ സർവകലാശാലയിൽ ഇൻസ്റ്റോൾ ചെയ്തു. ഈ പതിപ്പ്, ഐ.ബി.എം. പി.സി. ഡോസ് 2.0 ഓപ്പറേറ്റിങ് സിസ്റ്റത്തിലോടുന്ന 256കെ ഐ.ബി.എം. പി.സികളിൽ ഓടുമായിരുന്നു. ഇതിനായി പ്രത്യേകം ഫ്ലോട്ടിങ് പോയിന്റ് ഹാർഡ്വെയറിന്റെ ആവശ്യവുമുണ്ടായിരുന്നില്ല.
1985 ശരത്കാലത്ത് ഐ.ബി.എം. ജപ്പാനുവേണ്ടി, വാട്ട്ഫോർ-77-ന്റെ ജാപ്പനീസ് പതിപ്പും തയാറാക്കി. ഐ.ബി.എം. ജെ.എക്സ്. കമ്പ്യൂട്ടറിലുപയോഗിക്കുന്ന ഈ പതിപ്പ്, പിഴസന്ദേശങ്ങൾ ജാപ്പനീസ് ഭാഷയിൽ നൽകിയിരുന്നു. ഇതിനുപുറമേ കഞ്ചി, ഹിരാഗന, കതാകന എന്നീ ലിപികൾ ചരനാമങ്ങൾക്കും ക്യാരക്റ്റർ സ്ട്രിങ്ങുകൾക്കും ഉപയോഗിക്കാനും സാധിച്ചിരുന്നു. ജെ.എക്സിനുവേണ്ടി, ഫോർട്രാൻ ഭാഷയുടെ റെഫറൻസ് മാനുവലും കമ്പൈലർ യൂസർ ഗൈഡും ജാപ്പനീസ് ഭാഷയിലേക്ക് പരിഭാഷ ചെയ്യുകയും ചെയ്തിരുന്നു. ഇതേ ഗുണങ്ങളോടുകൂടിയുള്ള മറ്റൊരു വാട്ട്ഫോർ-77 പതിപ്പ് 1988-ൽ ജാപ്പനീസ് ഐ.ബി.എം. പി.എസ്./55 കുടുംബത്തിലുള്ള പെഴ്സണൽ കമ്പ്യൂട്ടറുകൾക്കായും വികസിപ്പിക്കപ്പെട്ടിരുന്നു.

1986 വേനലിൽ വാട്ട്ഫോർ-77-ന്റെ ഐ.ബി.എം. പി.സി. പതിപ്പ്, ക്യു.എൻ.എക്സ്. ഓപ്പറേറ്റിങ് സിസ്റ്റത്തിലോടുന്ന യൂനിസിസ് ഐക്കൺ കമ്പ്യൂട്ടറുകൾക്കുവേണ്ടി പരുവപ്പെടുത്തിയെടുത്തു. ക്യ.എൻ.എക്സ്., പി.സി. ഡോസിൽ നിന്നും തികച്ചും വ്യത്യസ്തമായിരുന്നതിനാൽ വാട്ട്ഫോർ റൺടൈമിന്റെ ചിലഭാഗങ്ങൾ മാറ്റിയെഴുതേണ്ടിയിരുന്നു. ക്യു.എൻ.എക്സിനുവേണ്ടിയുള്ള വാട്ട്ഫോർ-77 ഇതേവർഷം സെപ്റ്റംബറിൽ ലഭ്യമായി.

വി.എം.എസ്. ഓപ്പറേറ്റിങ് സിസ്റ്റത്തിൽ പ്രവർത്തിക്കുന്ന ഡിജിറ്റൽ എക്വിപ്മെന്റ് കോർപ്പറേഷന്റെ വാക്സ് ശ്രേണിയിലുള്ള കമ്പ്യൂട്ടറുകൾക്കായി വാട്ട്ഫോർ-77 തയാറാക്കുന്നതിനായുള്ള പദ്ധതി 1985 വേനലിൽ ആരംഭിക്കുകയും കമ്പൈലർ 1987 മാർച്ചിൽ ലഭ്യമാകുകയും ചെയ്തു.

1992-ൽ വാട്ട്ഫോർ 77 ന്റെ ഒരു പതിപ്പ് എൻ.ഇ.സി. പി.സി.-9801 കുടുംബത്തിലുള്ള പെഴ്സണൽ കമ്പ്യൂട്ടറുകൾക്കുവേണ്ടി വികസിപ്പിച്ചിരുന്നു. ഐ.ബി.എം. പി.എസ്./55-നു വേണ്ടിയുള്ള പതിപ്പിന് സമാനമായ ഒരു പതിപ്പായിരുന്നു ഇത്. ഇന്റൽ 80386, 486 കമ്പ്യൂട്ടറുകൾക്കായി 1992 ജനുവരിയിൽ വാട്ട്ഫോർ-77-ന്റെ ഒരു 32 ബിറ്റ് പതിപ്പും വികസിപ്പിക്കപ്പെട്ടു.
1988-ൽ ഒരു ഓപ്റ്റിമൈസിങ് ഫോർട്രാൻ 77 കമ്പൈലർ വികസിപ്പിക്കാനാരംഭിക്കുകയും വാട്ട്കോം സി കമ്പൈലറിനോട് ചേർന്നുപ്രവർത്തിക്കുന്ന ഓപ്റ്റിമൈസിങ് ഫോർട്രാൻ കമ്പൈലർ 1990-കളുടെ പകുതിയോടെ വികസിപ്പിക്കപ്പെടുകയും ചെയ്തു.

1990 ഒക്ടോബറിൽ വാട്ട്ഫോറിന്റെ 25-ആം വാർഷികം വാട്ടർലൂ സർവകലാശാലയിൽ ആഘോഷിക്കപ്പെട്ടിരുന്നു. വാട്ട്ഫോർ കമ്പൈലറുകളുടെ വികസനത്തിൽ പങ്കുകൊണ്ട നിരവധി പേരുടെ സംഗമവും ഇതിനോടൊപ്പം സർവകലാശാലയിൽ നടന്നു.



</doc>
<doc id="208457" url="https://ml.wikipedia.org/wiki?curid=208457" title="നടുവട്ടം (എറണാകുളം)">
നടുവട്ടം (എറണാകുളം)

എറണാകുളം ജില്ലയിലെ ആലുവ ബ്ലോക്ക് പഞ്ചായത്തിന്റെയും മലയാറ്റൂർ-നീലീശ്വരം പഞ്ചായത്തിന്റെയും കീഴിൽ വരുന്ന ഒരു പ്രദേശമാണ് നടുവട്ടം.

നടുവട്ടം എൽപി സ്ക്കൂൾ ഇവിടെ സ്ഥിതിചെയ്യുന്നു. നടുവട്ടം പള്ളിയാണ് ഇവിടത്തെ പ്രധാന ക്രിസ്ത്യൻ ആരാധനാലയം. മുണ്ടങ്ങാമറ്റം, കുന്നിലങ്ങാടി, നീലീശ്വരം എന്നിവയാണ് നടുവട്ടത്തിന്റെ അയൽഗ്രാമങ്ങൾ.

മലയാറ്റൂർതീർഥാടത്തിനുള്ള വഴിയിൽ വൺവേ തുടങ്ങുന്നത് നടുവട്ടത്തുനിന്നാണ്. നടുവട്ടം നീലീശ്വരം വഴി മലയാറ്റൂർ പള്ളിയിലേക്കും മലയാറ്റൂർ ചീത്തപ്പാറ നടുവട്ടം വഴി തിരിച്ചുമാണ് തിരക്കുള്ള സമയങ്ങളിലെ വാഹന നിയന്ത്രണം ക്രമീകരിച്ചിരിക്കുന്നത്. മഞ്ഞപ്ര നീലീശ്വരം റോഡ്, മഞ്ഞപ്ര മലയാറ്റൂർ റോഡ് എന്നിവയാണ് നടുവട്ടം വഴി കടന്നുപോകുന്ന പ്രധാന റോഡുകൾ.


</doc>
<doc id="208460" url="https://ml.wikipedia.org/wiki?curid=208460" title="തൃക്കടവൂർ മഹാദേവർ ക്ഷേത്രം">
തൃക്കടവൂർ മഹാദേവർ ക്ഷേത്രം

കൊല്ലം ജില്ലയിലെ തൃക്കടവൂർ പഞ്ചായത്തിലെ കടവൂരിലാണ് പുരാതനമായ തൃക്കടവൂർ മഹാദേവക്ഷേത്രം സ്ഥിതിചെയ്യുന്നത്. 

മഹാദേവന്റെ ചൈതന്യംകൊണ്ട്‌ പരിപാവനമായ ക്ഷേത്രത്തിൽ പരമശിൻ സ്വയംഭൂവായി പടിഞ്ഞാറോട്ട്‌ ദർശനമേകുന്നു. ബലിക്കൽപുരയും മുഖമണ്ഡപവും വാസ്തുവിദ്യയുട പൗരാണികത വേളിപ്പെടുത്തുന്നു. നാലമ്പലത്തിനകത്ത്‌ ഗണപതിയും പുറത്ത്‌ വടക്കുവശത്തായി യക്ഷിയമ്മയും തെക്കുഭാഗത്ത്‌ ശ്രീ അയ്യപ്പനും കിഴക്ക്‌ തെക്കേ മൂലയിൽ നാഗരാജാവും നാഗയക്ഷിയും ബ്രഹ്മരക്ഷസുമുണ്ട്‌. അതിന്റെ പശ്ചാത്തലത്തിൽ പച്ചക്കുടയായി ഒരു കാവ്‌. തൊട്ടടുത്ത്‌ കൽപടവുകളോടുകൂടിയ കുളം. മുന്നിലെ പാടത്തിന്റെ വടക്കേ അറ്റത്ത്‌ ആറാട്ടുകുളം. ക്ഷേത്രത്തിന്റെ വടക്കുഭാഗത്ത്‌ പ്രത്യേക ശ്രീകോവിലിൽ ശ്രീകൃഷ്ണൻ. ആഡിറ്റോറിയവും സ്റ്റേജുമെല്ലാം ക്ഷേത്രസമുച്ചയത്തിൽ സ്ഥിതിചെയ്യുന്നു..

മാർക്കണ്ഡേയ ചരിതത്തിന്‌ അടിസ്ഥാനമായ ഐതിഹ്യം നിദ്രകൊള്ളുന്ന തൃക്കടവൂർ മഹാദേവക്ഷേത്രം. ദുഃഖിതരായ മാതാപിതാക്കൾ. അവരുടെ മകൻ മാർക്കണ്ഡേയൻ പതിനാറു വർഷമേ ജീവിച്ചിരിക്കൂ എന്നറിഞ്ഞതുമുതൽ തുടങ്ങിയതാണ്‌ ഈ ദുഃഖം. അച്ഛനമ്മമാരുടെ വേദനയകറ്റാൻ മകൻ തപസുചെയ്തു. യമകിങ്കരന്മാരെ കണ്ട്‌ ഭയന്ന്‌ ശിവലിംഗത്തെ ആലംഗനം ചെയ്ത്‌ പ്രാർത്ഥിച്ചു. അപ്പോൾ കാലദൂതന്മാർ പൻവാങ്ങി. ഇതെല്ലാം യമരാജനെ കോപാകുലനാക്കി. വൈകാതെ യമൻ അവിടെ എത്തി. ശിവലിംഗവുമായി ചേർന്നിരുന്ന ബാലനെ കാലപാശം കൊണ്ട്‌ ബന്ധിച്ചു. കാലന്റെ ഈ പ്രവൃത്തി മഹാദേവനെ കോപിഷ്ടനാക്കി. ഭഗവാൻ തൃശൂലുമായി പ്രത്യക്ഷപ്പെട്ട്‌ കാലനെ നിഗ്രഹിച്ചു. മാർക്കണ്ഡേയനെ അനുഗ്രഹിക്കുകയും ചെയ്തു. മഹാദേവന്റെ പ്രസാദത്താൽ മാർക്കണ്ഡേയൻ മാതാപിതാക്കളെ ശുശ്രൂഷിച്ച്‌ കാലം കഴിച്ചു. കാലാന്തരത്തിൽ മാർക്കണ്ഡേയന്റെ പൂജാവിഗ്രഹം മൺമറഞ്ഞ്‌ ചുറ്റും തേക്കുമരങ്ങൾ തിങ്ങിനിറഞ്ഞ ആരണ്യമായിത്തീർന്നു. കാലം ഏറെ കഴിഞ്ഞപ്പോൾ പൂജാവിഗ്രഹം മറഞ്ഞുകിടന്ന സ്ഥലത്തുകൂടി ഒരു ഊടുവഴി രൂപാന്തരപ്പെട്ടു. അവിടെ ആൾ സഞ്ചാരവും തുടങ്ങി. ഒരു ബാലിക പാലുമായി അതുവഴി പോവുകപതിവായിരുന്നു. വഴിമദ്ധ്യത്തിലുള്ള ഒരു വേരിൽ തട്ടി കൈയിലുള്ള പാല്‌ വേരിൽ വീണു. ഇത്‌ ആവർത്തിച്ചുകൊണ്ടിരുന്നപ്പോൾ കോപിഷ്ഠനായ വീട്ടുകാരൻ വട്ടുകാരൻ വേര്‌ വേട്ടിമാറ്റാനൊരുങ്ങി. വെട്ടുകൊണ്ടത്‌ വേരിനടിയിൽ മറഞ്ഞുകിടന്നിരുന്ന വിഗ്രഹത്തിലായിരുന്നു. വെട്ടേറ്റഭാഗത്ത്‌ നിന്നും രക്തമൊഴുകാൻ തുടങ്ങി. ബോധമറ്റ്‌ അയാൾ നിലംപതിച്ചു. വീട്ടുകാർ പ്രശ്നവിധി തേടി. അതിൻപ്രകാരം വിഗ്രഹം വീണ്ടെടുക്കുകയും ക്ഷേത്രം നിർമ്മിക്കുകയും ചെയ്തു. ദക്ഷയാഗവുമായി ബന്ധപ്പെട്ട ഐതിഹ്യവും പറഞ്ഞുകേൾക്കുന്നു. തൃക്കടവൂരെ ആണിക്കുളത്ത്‌ ചിറ ഈ വിശ്വാസം ദൃഢപ്പെടുത്തുന്നു. ദാക്ഷായമിക്കുളമെന്ന്‌ അറിയപ്പെട്ടിരുന്ന ചിറയാണ്‌ പിന്നീട്‌ ആമിക്കുളത്തചിറയായി മാറിയതെന്ന്‌ പഴമ. തൃക്കരുവാ ഭദ്രകാളീക്ഷേത്രവും അഷ്ടമുടി വീരഭദ്രക്ഷേത്രവും തൃക്കടവൂർ ക്ഷേത്രോൽപ്പത്തിയുമായുള്ള ബന്ധത്തെ ദൃഢപ്പെടുത്തുന്നു. വില്വമംഗലത്ത്‌ സ്വാമിയാർ ക്ഷേത്രദർശനവും ശയനപ്രദക്ഷിണവും നടത്തുകയുണ്ടായി. ഉപദേവനായ ശ്രീകൃഷ്ണനെ വില്വമംഗലം പ്രതിഷ്ഠിച്ചുവെന്ന്‌ ഐതിഹ്യം. വില്വമംഗലത്തിന്റെ പേരിൽ ഒരു ഭവനവും കടവൂർ ഒരു സ്മാരകസമിതിയും ഉണ്ട്‌. സ്വാമിയാർ തുടങ്ങിവച്ച ശയനപ്രദക്ഷിണം ഉരുൾവഴിപാടായി ഇന്നും നടക്കുന്നുണ്ട്‌.

തൃക്കടവൂർ ക്ഷേത്രോത്സവം കേരളത്തിലെ പ്രസിദ്ധ ഉത്സവങ്ങളിൽ ഒന്നാണ്‌. ‘കടവൂർ പത്തെന്ന്‌’ പണ്ടേ പറഞ്ഞു കേൾക്കാറുള്ള, ഇത്‌ കുംഭത്തിലെ തിരുവാതിര ആറാട്ട്‌ വരത്തക്കവിധം കൊടിയേറി പത്തുദിവസമാണ്‌. ഉത്സവത്തിന്‌ മുൻപുള്ള വിളക്കറിയിപ്പിനുമുണ്ട്‌ പ്രത്യേകത. കെട്ടുകായും ആറന്മുളയിലേയും ഉത്സവങ്ങൾക്ക്‌ വള്ളംകളികൾ വർണപകിട്ടേകുമെങ്കിൽ ഇവിടെ തേവള്ളികരക്കാരുടെ കുതിര അഷ്ടമുടിക്കായലിലൂടെ ചാഞ്ചാടിവരുന്നത്‌ നയനാനന്ദകരമായ കാഴ്ചയാണ്‌. ഇത്‌ ഉത്സവം കണ്ട്‌ മതിവരാത്ത മലയാളികളെ മാത്രമല്ല സന്ദർശകരായി എത്തുന്ന വിദേശികളിൽപ്പോലും ഉത്സാഹം പടർത്തും.

കേരളത്തിലെ തലയെടുപ്പുള്ള ആനകളീൽ മുന്നിലാണ് ഈ ക്ഷേത്രത്തിലെ ആനയായ തൃക്കടവൂർ ശിവരാജു


</doc>
<doc id="208461" url="https://ml.wikipedia.org/wiki?curid=208461" title="കുന്നിലങ്ങാടി">
കുന്നിലങ്ങാടി

എറണാകുളം ജില്ലയിലെ ആലുവ ബ്ലോക്ക് പഞ്ചായത്തിന്റെയും മലയാറ്റൂർ-നീലേശ്വരം ഗ്രാമപഞ്ചായത്തിന്റെയും കീഴിൽ വരുന്ന ഒരു പ്രദേശമാണ് കുന്നിലങ്ങാടി.


</doc>
<doc id="208463" url="https://ml.wikipedia.org/wiki?curid=208463" title="വൂരി ബാങ്ക്‌">
വൂരി ബാങ്ക്‌

1899-ൽ സ്ഥാപിതമായ വൂരി ബാങ്ക്‌ (Woori Bank). ദക്ഷിണ കൊറിയുടെ തലസ്ഥാനമായ സോൾനഗരം ആസ്ഥാനമായുള്ള ബാങ്ക്. കമ്മേർഷ്യൽ ബാങ്ക് ഓഫ് കൊറിയ, ഹനിൽ ബാങ്ക്, പീസ് ബാങ്ക് എന്നങ്ങനെ വിവിധ കാലങ്ങളിലായി വ്യത്യസ്ത പേരുകളിൽ അറിയപ്പെട്ട ബാങ്ക് 2002 -ലാണ് വൂരി ബാങ്ക് എന്ന പേര് സ്വീകരിച്ചത്. വൂരി ബാങ്ക്, വൂരി ഫൈനാൻഷ്യൽ ഗ്രൂപ്പിന്റെ ഒരു ഭാഗമാണ്. 

2002-ൽ ഉത്തര കൊറിയയിലെ ഗീസിയോങ്ങ് നഗരത്തിൽ വൂരി ബാങ്കിന്റെ ശാഖ പ്രവർത്തനം തുടങ്ങി. 2009-ൽ ചൈനയിൽ യൂണിയൻ പേ ഡെബിറ്റ് കാർഡുകൾ നൽകിത്തുടങ്ങിയ ആദ്യ ദക്ഷിണ കൊറിയൻ ബാങ്കാണ് വൂരി ബാങ്ക്. 2010 മാർച്ച് മാസം ചൈനയിലെ ഷാങ്ഹായിൽ
ടൂറിസം കാർഡുകൾ നൽകിത്തുടങ്ങിയ ആദ്യ വിദേശ ബാങ്കും വൂരി ബാങ്ക് ആണ്. 

ഓൺ ലൈൻ ബാങ്കിംഗിന് ഇന്റർനെറ്റ് എക്‌സ്‌പ്ലോറർ അല്ലാത്ത മറ്റു വെബ് ബ്രൗസറുകൾ ഉപയോഗിക്കാൻ ആദ്യമായി സൗകര്യമൊരുക്കിയ വൂരി ബാങ്കിന്റെ പ്രവർത്തന മേഖല ബംഗ്ലാദേശിലേക്കും വ്യാപിപ്പിച്ചിട്ടുണ്ട്.

കൊറിയയിലെ വിവിധ ബാങ്കുകൾ ഇന്ത്യയിലേക്ക് തങ്ങളുടെ പ്രവർത്തന മേഖല വ്യാപിപ്പക്കാനിരിക്കുന്നതായി 2011 ഏപ്രിൽ മാസം കൊറിയൻ ടൈംസ് റിപ്പോർട്ട് ചെയ്തിരുന്നു.
2012 ഏപ്രിൽ മാസം ഇന്ത്യയിലെ ആദ്യ ശാഖ തുടങ്ങുവാനായി വൂരി ബാങ്ക് തിരഞ്ഞെടുത്തത് ചെന്നൈ നഗരമാണ്. ഹൂണ്ടായ് മോട്ടോർസ്, ലോട്ടെ, സാംസങ്ങ് ഉൾ്‌പ്പെടെ 170-ലധികം ദക്ഷിണ കൊറിയൻ സ്ഥാപനങ്ങൾ ഉള്ളതിനാലാണ് ഇന്ത്യയിലെ ആദ്യ ശാഖ തുറക്കാനായി ചെന്നൈ നഗരം തന്നെ തിരഞ്ഞെടുക്കാൻ പ്രചോദനം നൽകിയത്. ഇന്ത്യയിൽ 35 മില്ല്യൺ ഡോളർ മൂലധന നിക്ഷേപം ചെയ്യാനിരിക്കുന്നതായി വൂരി ബാങ്ക് മേധാവി ലീ സൂൻ വൂ ശാഖയുടെ ഉദ്ഘാടനവേളയിൽ അറിയിച്ചിരുന്നു.


</doc>
<doc id="208464" url="https://ml.wikipedia.org/wiki?curid=208464" title="ദീപാരാധന">
ദീപാരാധന

സാധാരണയായി ഒട്ടുമിക്ക ഹൈന്ദവ ക്ഷേത്രങ്ങളിലെല്ലാം നടത്തി വരാറുള്ള ഒരു പൂജാസമ്പ്രദായമാണ്. ദീപാരാധന (ദീപം+ആരാധന : English: "Deeparadhana/ Worship with Lamps" ). ഉഷഃപൂജ, മധ്യാഹ്നപൂജ എന്നീ വേളകളിലും ദീപാരാധന നടത്താറുണ്ട്. സാധാരണയായി സായംസന്ധ്യയിലാണ്(സന്ധ്യാദീപാരാധന) നടത്തുന്നത്. അതിനാണ് ഏറെ പ്രാധാന്യം. ദീപാരാധനയിലൂടെ താന്ത്രികമായും മാന്ത്രികമായും വൈദികകർമ്മങ്ങളിലൂടെ സകല ചൈതന്യവും ഭഗവൽപാദത്തിലേയ്ക്ക് അർപ്പിക്കുന്നു. ഇന്ത്യയിലെ എല്ലാ ഭാഗങ്ങളിലും ദീപാരാധന ഉണ്ടെങ്കില്ലും നേരിയ വ്യത്യാസങ്ങൾ ഉണ്ട്.

ദീപാരാധന തന്നെ പലവിധത്തിലുണ്ട്. ഓരോന്നിനും ഓരോ പ്രാധാന്യവും ഫലങ്ങളും ഉണ്ട്.
കേരളത്തിലെ സാധാരണ ക്ഷേത്രങ്ങളിൽ കാണാവുന്ന ദീപാരാധനയുടെ നടപടി ക്രമങ്ങൾ.

<br>
പ്രതിഷ്ഠാമൂർത്തിയെ ഇങ്ങനെ കൊണ്ടുഴിയുമ്പോൾ ശാന്തിക്കാരൻ മറ്റേ കൈകൊണ്ട് മണി മുഴക്കിക്കൊണ്ടേയിരിക്കും. അതേസമയം തന്നെ ശ്രീകോവിലിനു വെളിയിൽ ഭക്തജനങ്ങൾ പുറത്തുള്ള മണികൾ മുഴക്കുകയും ചെയ്യുന്നു.
ചിലയിടങ്ങളിൽ ശംഖുവിളി, നാഗസ്വര വായന, കുരവയിടൽ എന്നിവയും പതിവുണ്ട്.


</doc>
<doc id="208465" url="https://ml.wikipedia.org/wiki?curid=208465" title="സാൾട്ടോപുസ്">
സാൾട്ടോപുസ്

വളരെ ചെറിയ ഇനത്തിൽ പെട്ട ഒരു ഇരുകാലിയായ ദിനോസൌറിഫോം ആണ് സാൾട്ടോപുസ്. ഇവയുടെ ഫോസ്സിൽ കണ്ടു കിട്ടിയിട്ടുള്ളത് സ്കോട്ലണ്ടിൽ നിന്നും ആണ് . അന്ത്യ ട്രയാസ്സിക് കാലത്ത് ആണ് ഇവ ജീവിചിരുന്നത്. ഇവയ്ക്കു ഏകദേശം 80 മുതൽ 100 സെ മീ മാത്രം ആയിരുന്നു നീളം.

ഇവയുടെ ഫോസ്സിൽ കണ്ടു കിട്ടുന്നത് 1910-ൽ ആണ്, അതിൽ മുഖ്യമായും ഉണ്ടായിരുന്നത് ഭാഗികമായ അസ്ഥികൂടവും (തലയോട്ടി ഇല്ല) നട്ടെല്ല് , മുൻ കാലുകൾ , ഇടുപ്പ്, പിൻ കാല് എന്നിവയായിരുന്നു. ഇവ തന്നെയാകട്ടെ മണൽകല്ലിൽ പതിഞ്ഞ അവസ്ഥയിൽ ആയിരുന്നു, അസ്ഥികൾ വളരെ കുറച്ചു മാത്രമേ ഉണ്ടായിരുന്നുള്ളു.


</doc>
<doc id="208466" url="https://ml.wikipedia.org/wiki?curid=208466" title="തോട്ടുവ">
തോട്ടുവ

എറണാകുളം ജില്ലയിലെ കുന്നത്തുനാട് ബ്ലോക്ക് പഞ്ചായത്തിന്റെയും കൂവപ്പടി ഗ്രാമപഞ്ചായത്തിന്റെയും കീഴിൽ വരുന്ന ഒരു പ്രദേശമാണ് തോട്ടുവ. കൂവപ്പടിക്കും കോടനാടിനും ഇടയിൽ സ്ഥിതിചെയ്യുന്ന തോട്ടുവയുടെ ഏറ്റവുമടുത്തുള്ള പട്ടണം, പെരുമ്പാവൂരാണ്. രോഗശാന്തിക്കായി ഭക്തന്മാർ ധാരാളം സന്ദർശിക്കുന്ന ഇവിടത്തെ ധന്വന്തരീ ക്ഷേത്രം പ്രസിദ്ധമാണ്.


1.http://www.naturemagics.com/kerala-temples/thottuva-dhanwanthiri-temple.shtm


</doc>
<doc id="208472" url="https://ml.wikipedia.org/wiki?curid=208472" title="ലോറൻസ് ജോർജ് ഡ്യൂറൽ">
ലോറൻസ് ജോർജ് ഡ്യൂറൽ

ലോറൻസ് ജോർജ് ഡ്യൂറൽ എന്ന ബ്രിട്ടിഷ് (ഇംഗ്ലീഷ്) നോവലിസ്റ്റ് 1912 ഫെബ്രുവരി 27-ന് ഇന്ത്യയിലെ ജലന്ധറിൽ ജനിച്ചു. ഡാർജിലിംഗിലെ കോളജ് ഒഫ് സെന്റ് ജോസഫിലും, കാന്റർബറിയിലെ സെന്റ് എഡ്മൺഡ്സ് കോളജിലുമായിരുന്നു വിദ്യാഭ്യാസം.

ആദ്യകാലത്ത് ജാസ് പിയാനിസ്റ്റ്, ഓട്ടോമൊബൈൽ റെയ്സർ, റിയൽ എസ്റ്റേറ്റ് ഏജന്റ് തുടങ്ങി വിവിധ നിലകളിൽ ജോലി ചെയ്തു. 1937-39 കാലഘട്ടത്തിൽ പാരിസിലെ ദ് ബൂസ്റ്റർ എന്ന ആനുകാലികത്തിൽ സേവനമനുഷ്ഠിച്ചു. 1941 മുതൽ 44 വരെ കെയ്റോയിലെ ബ്രിട്ടിഷ് ഇൻഫർമേഷൻ ഓഫീസിൽ ഫോറിൻ പ്രെസ് സർവീസ് ഓഫീസർ, 1944-45 കാലത്ത് അലക്സാണ്ട്രിയയിലെ ബ്രിട്ടിഷ് ഇൻഫർമേഷൻ ഓഫീസിൽ പ്രസ് അറ്റാഷേ, 1946 മുതൽ 2 വർഷം ഗ്രീസിലെ ഡോഡെക്കാനീസ് ദ്വീപിലെ പബ്ലിക് റിലേഷൻസ് ഡയറക്ടർ, 1947-48 കാലത്ത് അർജന്റിനയിലെ കൊർദോബയിൽ ബ്രിട്ടിഷ് കൗൺസിൽ ഇൻസ്റ്റിറ്റ്യൂട്ടിന്റെ ഡയറക്റ്റർ, 1954 മുതൽ 2 വർഷം സൈപ്രസിൽ ബ്രിട്ടിഷ് ഗവൺമെന്റിന്റെ പബ്ലിക് റിലേഷൻസ് ഡയറക്ടർ എന്നിങ്ങനെ വൈവിധ്യമാർന്ന ഒരു ഔദ്യോഗിക ജീവിതത്തിന്റെ ഉടമയാണിദ്ദേഹം. 1945-ൽ റോയൽ സൊസെറ്റിയിൽ ഫെലോ ആയ ഇദ്ദേഹം 1957-ൽ ഫ്രാൻസിൽ സ്ഥിരതാമസമാക്കി.

തുടങ്ങി നിരവധി നോവലുകളുടെ കർത്താവാണ് ലോറൻസ് ഡറൽ. സുദീർഘവും വൈവിധ്യമാർന്നതുമായ തന്റെ ഓദ്യോഗിക ജീവിതകാലത്തെ അനുഭവങ്ങൾ കലാസുഭഗമായി ആവിഷ്കരിക്കുന്നതിൽ ഇദ്ദേഹം ഒരളവുവരെ വിജയിച്ചിട്ടുണ്ടെന്നുകാണാം. ഫലിതം ഈ കൃതികളുടെ അന്തർധാരയായി വർത്തിക്കുന്നു. പാരിസിൽ രഹസ്യമായി പ്രസിദ്ധീകരിച്ച ദ് ബ്ളാക്ക് ബുക്കാണ് ആത്മകഥാംശം ഏറ്റവും കുടുതലുള്ള കൃതി. 
എന്നീ നാലു നോവലുകൾ ദി അലക്സാൺഡ്രിയ ക്വാർട്ടറ്റ് എന്ന പേരിൽ 1962-ൽ പ്രസിദ്ധീകരിച്ചു. അളവറ്റ സമ്പത്തും പ്രശസ്തിയും ഇത് ഇദ്ദേഹത്തിന് നേടികൊടുത്തു.

തുടങ്ങിയ ചില കഥാസമാഹാരങ്ങൾ കൂടി ഡറലിന്റേതായുണ്ട്. നോവലുകളോളം വിജയമായിരുന്നില്ല ഇദ്ദേഹത്തിന്റെ കഥകൾ. കവിയെന്ന നിലയിൽ ഡറലിന്റെ മുഖമുദ്ര പദങ്ങളുടെ താളത്തെപ്പറ്റിയുള്ള സഹജമായ അവബോധമാണെന്നു പറയാം. ജീവിതത്തിന്റെ സിംഹഭാഗവും താൻ കഴിച്ചുകൂട്ടിയ പൗരസ്ത്യ മെഡിറ്ററേനിയൻ പ്രദേശത്തിന്റെ പ്രകൃതി ഭംഗിയും ജനജീവിതത്തിന്റെ വൈചിത്ര്യവും ഹൃദയാവർജകമായ ഭാഷയിൽ ആവാഹിക്കുന്നതിന് ഈ കവിതകളിൽ ഡറൽ പ്രത്യേകം ശ്രദ്ധിച്ചിട്ടുണ്ട്. 
തുടങ്ങിയ പല കവിതാ സമാഹരങ്ങളുടേയും ശീർഷകങ്ങൾ ഇക്കാര്യം സൂചിപ്പിക്കുന്നുണ്ട്.

സഞ്ചാര സാഹിത്യരംഗത്തും ഡറൽ സ്വന്തം മുദ്ര പതിപ്പിച്ചിട്ടുണ്ട്. രണ്ടാം ലോകമഹായുദ്ധത്തിനു മുമ്പുള്ള കോർഫുവിനെക്കുറിച്ചുള്ള പ്രോസ്പറോസ് സെൽ (1945), യുദ്ധാനന്തരമുള്ള റോഡ്സ് ദ്വീപിനെക്കുറിച്ചെഴുതിയ റിഫ്ലെക്ഷൻസ് ഓൺ എ മറൈൻ വീനസ് (1953), ആഭ്യന്തരയുദ്ധം കൊണ്ടു കലുഷിതമായ സൈപ്രസിനെ വിഷയീകരിച്ചുള്ള ബിറ്റർ ലെമൺസ് (1957) എന്നിവ ഇക്കൂട്ടത്തിൽ മികച്ചുനിൽക്കുന്നു.
1990 നവംബർ7 ആംതിയതി 78 ആമത്തെ വയസിൽ ഇദ്ദേഹം ഫ്രാൻസിൽ അന്തരിച്ചു.



</doc>
<doc id="208474" url="https://ml.wikipedia.org/wiki?curid=208474" title="മുളംകുഴി">
മുളംകുഴി

എറണാകുളം ജില്ലയിലെ ആലുവ ബ്ലോക്ക് പഞ്ചായത്തിന്റെയും മലയാറ്റൂർ-നീലേശ്വരം ഗ്രാമപഞ്ചായത്തിന്റെയും കീഴിൽ വരുന്ന വിനോദസഞ്ചാര കേന്ദ്രവുമായ ഒരു പ്രദേശമാണ് മുളംകുഴി. കേരളത്തിലെ പ്രധാനപ്പെട്ട ഒരു വെള്ളച്ചാട്ടമായ വേനൻബ്രാവടി‌ വെള്ളച്ചാട്ടം (മുളംകുഴി വെള്ളച്ചാട്ടം എന്നുമറിയപ്പെടുന്നു) ഇവിടെയാണ് സ്ഥിതിചെയ്യുന്നത്. മുളംകുഴിയിലെ മഹാഗണിത്തോട്ടവും വിനോദസഞ്ചാരത്തിന് പേരുകേട്ടതാണ്.


</doc>
<doc id="208478" url="https://ml.wikipedia.org/wiki?curid=208478" title="ചാമരാജനഗർ ജില്ല">
ചാമരാജനഗർ ജില്ല

ഇന്ത്യൻ സംസ്ഥാനമായ കർണാടകത്തിലെ ഒരു ജില്ലയാണ് ചാമരാജനഗർ. ചാമരാജനഗർ ടൗൺ ആണ് ഇതിന്റെ ആസ്ഥാനം. 5 താലൂക്കുകൾ ഉള്ള ചാമരാജനഗർ ജില്ല രൂപീകരിച്ചത് 1998ലാണ്. അതു വരെ മൈസൂർ ജില്ലയുടെ ഭാഗമായിരുന്നു ഈ ജില്ല.
കർണ്ണാടകത്തിന്റെ തെക്കേ അറ്റത്ത് സ്ഥിതി ചെയ്യുന്ന ചാമരാജനഗർ ജില്ല കേരളവും തമിഴ്നാടുമായും അതിർത്തി പങ്കിടുന്നു. തെക്കു-പടിഞ്ഞാറു ഭാഗത്ത് കേരളത്തിലെ വയനാട് ജില്ലയുമായും, തെക്കുഭാഗത്ത് തമിഴ്നാട്ടിലെ നീലഗിരി ജില്ലയുമായും, തെക്കു-കിഴക്ക് ഭാഗത്ത് തമിഴ്നാട്ടിലെ സേലം, ഈറോഡ് ജില്ലകളുമായും, കിഴക്കു ഭാഗത്ത് തമിഴ്നാട്ടിലെ ധർമ്മപുരി ജില്ലയുമായും,വടക്കും, പടിഞ്ഞാറും ഭാഗങ്ങളിൽ കർണ്ണാടകത്തിലെ മൈസൂർ ജില്ലയുമായും വടക്കു-കിഴക്ക് ഭാഗത്ത് കർണ്ണാടകത്തിലെ ബാംഗളൂർ മാണ്ഡ്യ എന്നീ ജില്ലകളുമായും അതിർത്തി പങ്കിടുന്നു.

കൃഷിയാണ് ഇവിടുത്തെ ജനങ്ങളുടെ പ്രധാന വരുമാനമാർഗ്ഗം.പ്രധാന കാർഷിക വിളകൾ‌ കടല‍,റാഗി,കരിമ്പ്,മഞ്ഞൾ,വാഴ, ഉള്ളി എന്നിവയാണ്.ഇതിനു പുറമെ പൂകൃഷിയും ഇവിടെ വ്യാപകമാണ്. വരണ്ട കാലാവസ്ഥയാണ്‌ ഇവിടെ.കേരളത്തിലേക്കുള്ള പച്ചക്കറി വരവിന്റെ ഒരു പ്രധാന ഭാഗം ഈ ജില്ലയിലെ ഗുണ്ടൽപേട്ടിൽ നിന്നാണ്.മലയാളികൾ ധാരാളമായി കുടിയേറി ഇവിടെ ഇഞ്ചികൃഷി നടത്തുന്നുണ്ട്.


</doc>
<doc id="208480" url="https://ml.wikipedia.org/wiki?curid=208480" title="പൂച്ചമീശ">
പൂച്ചമീശ

ഒരു ഔഷധച്ചെടി. . തെക്കുകിഴക്കൻ ഏഷ്യയിലും ആസ്ത്രേലിയൻ മധ്യരേഖാപ്രദേശത്തും കാണപ്പെടുന്നു. ഉദ്യാനത്തിൽ ശലഭങ്ങളേയും തേനീച്ചയേയും പക്ഷികളേയും ആകർഷിക്കാനായി വച്ചുപിടിപ്പിക്കുന്നു. 


</doc>
<doc id="208484" url="https://ml.wikipedia.org/wiki?curid=208484" title="എ. രാമചന്ദ്രൻ">
എ. രാമചന്ദ്രൻ

പ്രമുഖ ഭാരതീയ ചിത്രകാരനാണ് എ. രാമചന്ദ്രൻ(ജനനം :1935).

തിരുവനന്തപുരം ജില്ലയിലെ ആറ്റിങ്ങലിൽ 1935-ൽ ജനിച്ചു. അച്ഛൻ അച്യുതൻ നായരും അമ്മ ഭാർഗവിയമ്മയും.

1957-ൽ കേരളസർവകലാശാലയിൽനിന്നും മലയാളത്തിൽ എം എ ബിരുദമെടുത്തു. പിന്നീട്‌ 1961 പശ്ചിമ ബംഗാളിലെ വിശ്വഭാരതിയിൽ (ശാന്തിനികേതൻ) നിന്നും ഫൈൻ ആർട്ട്സിൽ ഡിപ്ലോമയെടുത്തു. 1961 മുതൽ 64 വരെ കേരളത്തിലെ ചുമർചിത്രങ്ങളെ കുറിച്ചുഗവേഷണം നടത്തി. പിന്നീട്‌ 1965ൽ ഡൽഹിയിലെ ജാമിയ മില്ലിയാ ഇസ്ലാമിയയിൽ ചിത്രകലാധ്യാപകനായി ചേർന്നു. ശേഷം അവിടെ തന്നെ ചിത്രകലാവിഭാഗം മേധാവിയായി 1992ൽ സ്വമേധയാപിരിയുന്നതുവരെ കഴിഞ്ഞു.

ഭാര്യ ചീനക്കാരിയായ ബംഗാളി ചമേലി. കുട്ടികൾ രാഹുലും സുജാതയും.


രാമചന്ദ്രനെക്കുറിച്ച്‌ ഇംഗ്ലീഷിൽ അഞ്ചുപുസ്തകങ്ങൾ ഇറങ്ങിയിട്ടുണ്ട്‌. മലയാളത്തിൽ ശ്രീ പി.സുരേന്ദ്രൻ രചിച്ച "രാമചന്ദ്രന്റെ കല" രാമചന്ദ്രന്റെ "ദൃശ്യസാരം" എന്നീ രണ്ടുപുസ്തകങ്ങൾ പുറത്തുവന്നിട്ടുണ്ട്‌. കെ. ബിക്രം സിംഗ്‌ ഒരു ഡൊക്യുമെന്ററിയും അദ്ദേഹത്തെ കുറിച്ച്‌ തയ്യാറാക്കിയിട്ടുണ്ട്‌. ഇതുകൂടാതെ കേരളത്തിലെ ചുവർച്ചിത്രങ്ങളെക്കുറിച്ച്‌ ശ്രീ രമചന്ദ്രൻ ഒരു പുസ്തകവും ഇംഗ്ലീഷിൽ എഴുതിയിട്ടുണ്ട്‌.

യയാതി, ഉർവശി, ന്യുക്ലിയർ രാഗിണി തുടങ്ങിയവയാണ്‌. നിരവധി മ്യുറൽ പെയിന്റിങ്ങുകളും അദ്ദേഹത്തിന്റെ വകയായിട്ടുണ്ട്‌. തലയില്ലാതെ, മനുഷ്യരുടെ അവയവങ്ങൾ മാത്രമായിരുന്നു ഒരു കാലത്ത്‌ രാമച്ന്ദ്രൻ ചിത്രീകരിച്ചിരുന്നത്‌.

ഡെൽഹിയിലെ മൌര്യാ ഷരാട്ടൺ, അശോകാ ഹോട്ടൽ, ഗാന്ധിസ്മൃതി, എന്നിവടങ്ങളിൽ രാമചന്ദ്രൻ ചുവർച്ചിത്രങ്ങൾ ചെയ്തു. തമിഴ്നാട്ടിലെ ശ്രീപെരമ്പുത്തൂരിലെ രാജീവ്ഗാന്ധി സ്മാരകത്തിനായി അതിബൃഹത്തായ ഒരു കരിങ്കൽ ശിൽപ്പാഖ്യാനം ചെയ്തത്‌ 2003-ൽ പൂർത്തിയാക്കി.

രാമചന്ദ്രൻ സമകാലീന ഭരതീയ ചിത്രകലയുമായി ബന്ധപ്പെട്ട്‌ ഭാരതത്തിലും വിദേശത്തും സംഘടിപ്പിച്ച ഒരുപാട്‌ പ്രദർശനങ്ങളിൽ പങ്കെടുത്തിട്ടുണ്ട്‌. സംഗീതജ്ഞൻ, ശിൽപി, ബാലസാഹിത്യകാരൻ തുടങ്ങിയ അനവധിമേഖലകളിൽ നിപുണനാണ്‌. സംഗീതമായിരുന്നു ആദ്യകാലങ്ങളിൽ ജീവിതോപാധി. വരക്കാൻ വേണ്ടി പാടും എന്നാണ്‌ അദ്ദേഹം പറയുന്നതുതന്നെ. ബാലസാഹിത്യത്തെ കുറിച്ചുള്ള അനവധി അന്താരഷ്ട്ര ചർച്ചകളിലും പങ്കെടുത്തിട്ടുണ്ട്‌. സാക്ഷരതാപ്രവർതനങ്ങൾക്കുള്ള പുസ്തകങ്ങൾ രൂപകൽപ്പന ചെയ്യുന്ന യുനെസ്കോ സംഘത്തിൽ അംഗമായിരുന്നു. കൂടാതെ ഭാരതീയ തപാൽ വകുപ്പിനു വേണ്ടി അനേകം സ്റ്റാമ്പുകൾ രൂപകൽപ്പന ചെയ്തിട്ടുണ്ട്‌.

ശാന്തിനികേതന്റെ ഒരു തനി സംഭാവനയാണ്‌ ഞാൻ എന്ന് രാമചന്ദ്രൻ തന്നെ പറയുന്നുണ്ട്‌. രാമചന്ദ്രന്റെ രചനകൾ നിറങ്ങളുടെ ഉത്സവമാണ്‌. ഭരതീയ മിത്തുകളുടെ സ്വാധീനം പലതിലും കാണാം. രാമചന്ദ്രൻ സ്ഥിരമായി ഉപയോഗിക്കുന്നത്‌ ഓയിൽ മീഡിയമാണ്‌. കേരളത്തിലെ ചുമർചിത്രങ്ങളോടു സമനാനതയുള്ള്‌ പ്രതലത്തിലാണ്‌ രാമചന്ദ്രൻ വരക്കുന്നത്‌. രാജസ്ഥാനിലെ ബാനേശ്വറിലെ ആദിവാസികളുടെ സ്വാധീനം രാമചന്ദ്രന്റെ ഒരുകാലത്തെ ചിത്രങ്ങളിൽ തെളിഞ്ഞുകാണാം.

ചിത്രകാരന്റെ വെബ്‌സൈറ്റ്


</doc>
<doc id="208485" url="https://ml.wikipedia.org/wiki?curid=208485" title="ഗുസ്താഫ് ഡാലൻ">
ഗുസ്താഫ് ഡാലൻ

ഒരു സ്വീഡിഷ് എൻജീനീയറും 1912-ലെ ഭൗതികശാസ്ത്രത്തിനുള്ള നോബൽ സമ്മാനജേതാവുമായിരുന്നു ഗുസ്താഫ് ഡാലൻ. 1869 നവംബർ 30-ന് സ്റ്റെൻസ്റ്റോർപ് ഗ്രാമത്തിലെ ഒരു കർഷകകുടുംബത്തിൽ ഡലൻ ജനിച്ചു. കർഷകവൃത്തിയിലേർപ്പെട്ടിരുന്ന ആദ്യകാലത്തുപോലും എൻജിനീയറിങ് മേഖലയോടുള്ള ആഭിമുഖ്യം ഇദ്ദേഹത്തിൽ പ്രകടമായിരുന്നു. സ്വന്തമായി ഒരു ഡയറി നടത്തിയിരുന്നകാലത്ത് പാലിലെ കൊഴുപ്പിന്റെ അളവു നിർണയിക്കുന്നതിനുള്ള ഒരുപകരണവും അനായാസേന പാൽ കറക്കുന്നതിനുള്ള ഒരു യന്ത്രവും ഇദ്ദേഹം രൂപകല്പന ചെയ്തു.

സൂറിച്ചിൽ നിന്ന് എൻജിനീയറിങ് പഠനം പൂർത്തിയായതോടെ ഡലൻ ഗ്യാസ് അക്യുമുലേറ്റർ കമ്പനിയിൽ ചീഫ് എൻജിനീയറായി നിയമിതനായി. ഇവിടെ വച്ച് അസിറ്റിലിൻ വാതക നിർമ്മാണത്തിനുള്ള യന്ത്രോപകരണങ്ങളുടെ സാങ്കേതിക വിദ്യ ഒട്ടേറെ പരിഷ്കരിക്കാൻ ഇദ്ദേഹത്തിനു കഴിഞ്ഞു. നാവികോപയോഗത്തിനായി ലൈറ്റ് ഹൌസുകളിൽ അക്കാലത്തു നിലവിലുണ്ടായിരുന്ന ജ്വലനരീതിക്ക് പല പരിമിതികളുമുണ്ടായിരുന്നു. സ്ഥിരജ്വാല നിലനിർത്താൻ വേണ്ടിവരുന്ന ഉയർന്ന തോതിലുള്ള അസിറ്റിലിൻ വാതക ഉപഭോഗനിരക്കും ഉന്നതമർദത്തിലെ അസിറ്റിലിന്റെ ഗതാഗതത്തിനിടയ്ക്ക് ഉണ്ടാകാനിടയുള്ള സ്ഫോടന സാദ്ധ്യതയും വളരെയേറെയായിരുന്നു. കൂടാതെ ബീക്കണുകൾ കൂടെക്കൂടെ റീചാർജ് ചെയ്യേണ്ടിയുമിരുന്നു. എന്നാൽ പരിമിത പരിമാണത്തിലുള്ള അസിറ്റിലിൻ വാതകംകൊണ്ട് ലൈറ്റ് ഹൗസുകളിൽ 3/10 സെക്കൻഡുമാത്രം നീണ്ടുനിൽക്കുന്ന, പ്രകാശതീവ്രതയേറിയ അനേകം ക്ഷണദീപ്തി (flash) പുറപ്പെടുവിക്കുന്ന ഒരിനം ഫ്ലാഷ് ലൈറ്റ് ഉപകരണം ഡലൻ രൂപകല്പന ചെയ്തു. ഇദ്ദേഹത്തിന്റെ നേതൃത്വത്തിൽ ആഗാ മിശ്രിതം (Aga mixture or Agamassan) ഉപയോഗിച്ചു തുടങ്ങിയതോടെ സ്ഫോടനസാധ്യത ഒഴിവാക്കി അസിറ്റിലിൻ സുരക്ഷിതമായി കൊണ്ടുപോകാവുന്ന അവസ്ഥയിലായി. കൂടാതെ സോൾവെന്റിൽ എന്നു പേരുള്ള ഒരിനം സൗരവാൽവ് ഘടിപ്പിച്ചതോടെ, സൂര്യപ്രകാശം മങ്ങുന്ന അസ്തമയത്തോടെ സ്വമേധയാ പ്രവർത്തനനിരതമാകുകയും സൂര്യോദയത്തോടെ അണയുകയും ചെയ്യുന്ന ദീപസ്തംഭങ്ങൾ നിലവിൽവന്നു. ലൈറ്റ് ഹൗസുകളിലെ അസിറ്റിലിൻ ഉപഭോഗം വളരെയേറെ മിതപ്പെടുത്താൻ കഴിഞ്ഞ ഈ സൗരവാൽവിന്റെ കണ്ടുപിടിത്തത്തിനാണ് ഡലന് 1912-ൽ നോബൽ സമ്മാനം ലഭിച്ചത്. 

സാങ്കേതിക നേട്ടങ്ങൾക്കു പുറമേ, ഡലന്റെ രീതി അവലംബിച്ചതിലൂടെ ഈ രംഗത്തുണ്ടായ സാമ്പത്തികനേട്ടം വളരെ വലുതായിരുന്നു. ചെന്നുപറ്റാൻ ദുഷ്കരമായ വിദൂരസ്ഥാനങ്ങളിൽപ്പോലും ഇത്തരം ലൈറ്റ് ഹൗസുകൾ സ്ഥാപിക്കാനും കടലിൽവച്ചു സംഭവിച്ചിരുന്ന അപകടങ്ങൾ വളരെ കുറച്ചുകൊണ്ട് നാവികയാത്ര സുഗമമാക്കാനും കഴിഞ്ഞു.

1909-ൽ ഡലൻ ഗ്യാസ് അക്യുമുലേറ്റർ കമ്പനിയുടെ മാനേജിങ് ഡയറക്ടറായി. റോയൽ സ്വീഡിഷ് അക്കാദമി ഉൾപ്പെടെ പല പ്രൊഫഷണൽ സൊസൈറ്റികളിലും ഇദ്ദേഹം പ്രവർത്തിച്ചു. ലുണ്ട്(Lund) സർവ്വകലാശാല 1918-ൽ ഇദ്ദേഹത്തെ ഓണററി ഡോക്ടറേറ്റു ബിരുദം നൽകി ആദരിച്ചു. അഞ്ചു വർഷത്തെ പരീക്ഷണങ്ങൾക്കുശേഷം 1929-ൽ ഡലൻ വികസിപ്പിച്ചെടുത്ത ഗാർഹികാവശ്യത്തിനായുള്ള "ആഗ കുക്കർ" ഇംഗ്ലണ്ടിലും സ്വീഡനിലും വൻ പ്രചാരം നേടി. ടർബൈനുകളുടെ രൂപകല്പനയിലും ഇദ്ദേഹം മാറ്റങ്ങൾ വരുത്തി.

1913-ൽ ഒരു പരീക്ഷണത്തിനിടയ്ക്കുണ്ടായ സ്ഫോടനത്തിൽ ഇദ്ദേഹത്തിന് കാഴ്ചശക്തി നഷ്ടപ്പെട്ടു. 1937 ഡിസംബർ 9-ന് സ്റ്റോക്ഹോമിൽ ഇദ്ദേഹം ദിവംഗതനായി.



</doc>
<doc id="208493" url="https://ml.wikipedia.org/wiki?curid=208493" title="ശോവന നാരായൺ">
ശോവന നാരായൺ

പ്രമുഖയായ കഥക് നർത്തകിയാണ് ശോവന നാരായൺ.1992 ൽപത്മശ്രീ പുരസ്‌കാരം ലഭിച്ചിട്ടുണ്ട്. ബിർജു മഹാരാജിന്റെ ശിഷ്യയാണ്. ഇന്ത്യൻ ആഡിറ്റ്സ് ആൻഡ് ആക്കൗണ്ട്സ് സർവ്വീസ് ഉദ്യോഗസ്ഥയാണ്. ഇന്ത്യയിലെ ആസ്ട്രിയൻ അംബാസഡർ ഡോ. ഹെർബർട്ട് ട്രാക്സലിന്റെ ഭാര്യയാണ്.


</doc>
<doc id="208516" url="https://ml.wikipedia.org/wiki?curid=208516" title="കായംകുളം ഫിലിപ്പോസ് റമ്പാൻ">
കായംകുളം ഫിലിപ്പോസ് റമ്പാൻ

1811-ലെ ബൈബിൾ വിവർത്തനയത്നത്തിൽ പ്രമുഖസ്ഥാനം വഹിച്ച സഹകാരിയാണ് കായംകുളം ഫിലിപ്പോസ് റമ്പാൻ. റമ്പാൻ ബൈബിൾ എന്ന പേരിൽ അറിയപ്പെട്ട ഈ ഗ്രന്ഥം മലയാളത്തിലെ ആദ്യത്തെ ഗദ്യപുസ്തകങ്ങളിലൊന്ന് എന്ന നിലയിലും പ്രസക്തമാണ്.
കായംകുളം മണങ്ങനഴികത്ത് കുടുംബത്തിൽ ഫിലിപ്പോസിന്റെയും ആച്ചിയമ്മയുടെയും മകനായിട്ടാണ് ജനനം. ഫിലിപ്പോസ് റമ്പാന്റെ കഴിവും പാണ്ഡിത്യവും കണ്ടറിഞ്ഞ ആറാം മാർത്തോമ്മാ വലിയ മാർ ദീവന്നാസിയോസ് തന്റെ സെക്രട്ടറിയായി ഫിലിപ്പോസ് കത്തനാരെ നിയമിച്ചു. 1794 ഏപ്രിൽ 18-ന് ആറാം മാർത്തോമാ, വിദേശ മെത്രാൻ മാർ ഈവാനിയോസ് തിരുമേനിയുടെ സഹകാർമ്മികത്വത്തിൽ മാവേലിക്കരയിൽ വെച്ച് ഇദ്ദേഹത്തിന് റമ്പാൻ സ്ഥാനം നൽകി.

സുറിയാനി ഭാഷയിൽ പ്രാവീണ്യം നേടിയതിനൊപ്പം വിജ്ഞാന ദാഹിയായ ഇദ്ദേഹം പ്രാചീനവും പ്രശസ്തവുമായ വിവിധ മല്പാൻ പാഠശാഖകൾ സന്ദർശിക്കുകയും താളിയോലകളും ചുരുളുകളും ശേഖരിച്ച് പഠനവിധേയമാക്കി വിശുദ്ധ വേദപുസ്തകം പകർത്തി എഴുതി. സഭയിൽ സന്ദർശനത്തിനെത്തുന്ന വിദേശീയർക്കും സ്വദേശീയർക്കും കാര്യങ്ങൾ പറഞ്ഞു കൊടുക്കാനുള്ള ചുമതലയും ഇദ്ദേഹത്തിനായിരുന്നു. മെക്കാളെ, ബുക്കാനൻ, മാർ ഈവാനിയോസ് തുടങ്ങി നിരവധി ആളുകളുമായി ഫിലിപ്പോസ് റമ്പാന് ബന്ധം ഉണ്ടായിരുന്നുവെന്നും തെളിവുകൾ സാക്ഷ്യപ്പെടുത്തുന്നു.

ഏഴാം മാർത്തോമ്മായുടെ കാലത്തും റമ്പാൻ സെക്രട്ടറിയായി തുടർന്നു. എട്ടാം മാർത്തോമ്മയുടെ സെക്രട്ടറിയായി നിയമതിനായെങ്കിലും ആ പദവിയിൽ തുടർന്നില്ല. വിവിധ ദേവാലയങ്ങൾ സന്ദർശിച്ച് തീർത്ഥാടകനായി ശിഷ്ടകാലം ചെലവഴിച്ചു. അവസാന കാലത്ത് ഇദ്ദേഹം അടൂർ കണ്ണങ്കോട് സെന്റ് തോമസ് പള്ളിയിലായിരുന്നു താമസിച്ചിരുന്നത്. 1812-ൽ അന്തരിച്ച ഇദ്ദേഹത്തെ കണ്ണങ്കോട് പള്ളിയോട് ചേർന്നുള്ള പ്രത്യേക കബറിടത്തിൽ അടക്കം ചെയ്തു .


</doc>
<doc id="208522" url="https://ml.wikipedia.org/wiki?curid=208522" title="കെ. പദ്മനാഭൻ നായർ">
കെ. പദ്മനാഭൻ നായർ

റേഡിയോ കലാകാരൻ, ചലച്ചിത്ര സംവിധായകൻ, തിരക്കഥാകൃത്ത് എന്നീ നിലകളിൽ പ്രശസ്തനാണ് കെ. പദ്മനാഭൻ നായർ.
ആകാശവാണിയിൽ മലയാളപ്രക്ഷേപണത്തെ ജനകീയമാക്കിയ വ്യക്തികളിൽ പ്രമുഖനായിരുന്നു ഇദ്ദേഹം. തിരുവനന്തപുരം ആകാശവാണി നിലയത്തിന്റെ രജതജൂബിലി ആഘോഷവേളയിൽ അന്നത്തെ സ്റ്റേഷൻ ഡയറക്ടർ ഇ.എം.ജെ. വെണ്ണിയൂർ, "മലയാള പ്രക്ഷേപണത്തിന്റെ പിതാവ്" എന്നാണ് പദ്മനാഭൻ നായരെ വിശേഷിപ്പിച്ചത്.
കണ്ണൂർ ജില്ലയിലെ പയ്യന്നൂരിൽ ജനിച്ചു.

ഇടതുപക്ഷ ആശയങ്ങളുടെ പ്രചരണം ലക്ഷ്യം വച്ച് കൊണ്ട് മദിരാശിയിൽ നിന്നു പ്രസിദ്ധീകരണം ആരംഭിച്ച ജയകേരളം മാസികയ്ക്ക് നേതൃത്വം നല്കിയത് കെ. പദ്മനാഭൻ നായരാണ്. പി. രാമൻ നായർ, പി. ഭാസ്കരൻ, പി.വി. നാരായണൻ നായർ, പവനൻ തുടങ്ങിയവരായിരുന്നു ജയകേരളം മാസികയുടെ മറ്റ് പ്രവർത്തകർ. സുദർശൻ എന്ന തൂലികാനാമത്തിൽ എഴുതിയ ‘വഞ്ചിക്കപ്പെട്ട വഞ്ചിനാട്’ എന്ന കെ. പദ്മനാഭൻ നായരുടെ ലേഖനത്തെത്തുടർന്ന് സർ സി.പി തിരുവിതാംകൂറിൽ ജയകേരളം നിരോധിച്ചു.
മദിരാശിയിലെ കേരളസമാജം സെക്രട്ടറിയായിരിക്കെ സമാജത്തിലെ ഒരു പറ്റം യുവതിയുവാക്കളെ സംഘടിപ്പിച്ചു അദ്ദേഹം ആദ്യത്തെ മലയാളറേഡിയോ നാടകം അവതരിപ്പിച്ചു. ആദ്യമായി ഒരു കവിയെ റേഡിയോയിലൂടെ ശ്രോതാക്കളിലെത്തിച്ചതും ഇദ്ദേഹമാണ്. പി. കുഞ്ഞിരാമൻ നായരായിരുന്നു ആ കവി. ആകാശവാണിയിൽ ആദ്യമായി ഒരു കവിസമ്മേളനം പ്രക്ഷേപണം ചെയ്യുന്നതും ഇദ്ദേഹത്തിന്റെ പ്രയത്ന ഫലമാണ്
ചലച്ചിത്ര സംവിധാനം, തിരക്കഥാ രചന എന്നീ മേഖലകളിലൂടെ മലയാള സിനിമാ ലോകത്തും ഇദ്ദേഹം തന്റെ വ്യക്തിമുദ്ര പതിപ്പിച്ചിട്ടുണ്ട്. കൊച്ചുമോൻ, ദേവത എന്നീ ചിത്രങ്ങൾ സംവിധാനം ചെയ്തു.

മൂടുപടം(1963), കൊച്ചുമോൻ(1965), കടത്തുകാരൻ (1965), എൻ.ജി.ഒ. (1967), സന്ധ്യ (1969), തച്ചോളി ഒതേനൻ (1964), ദേവത (1965), കുഞ്ഞാലിമരയ്ക്കാർ (1967), വിധി (1968), പഴശ്ശിരാജ (1964) തുടങ്ങിയ ചിത്രങ്ങളുടെ തിരക്കഥകൾ രചിച്ചത് പദ്മനാഭൻ നായരാണ്.
പ്രശസ്ത ചലച്ചിത്ര പിന്നണി ഗായിക ശാന്ത പി. നായരാണ് ഭാര്യ. ചലച്ചിത്ര പിന്നണി ഗായിക ലതാ രാജു ഏക മകൾ. പിന്നണിഗായകനും സംഗീതസംവിധായകനുമായ ജെ.എം. രാജുവാണു മരുമകൻ.


</doc>
<doc id="208530" url="https://ml.wikipedia.org/wiki?curid=208530" title="ല്യൂഗി ഡല്ലാപിക്കോല">
ല്യൂഗി ഡല്ലാപിക്കോല

ല്യൂഗി ഡല്ലാപിക്കോല ഇറ്റാലിയൻ സംഗീതജ്ഞനായിരുന്നു. 1904 ഫെബ്രുവരി 3-ന് യുഗോസ്ലാവിയയിൽ ജനിച്ചു.

അവാന്ത്ഗാർഡ് സംഗീത പാരമ്പര്യത്തിലെ ആചാര്യന്മാരിലൊരാളായ ഇദ്ദേഹത്തിന്റെ ആദ്യകാല ജീവിതം തിക്താനുഭവങ്ങൾ നിറഞ്ഞതായിരുന്നു. ഡല്ലാപിക്കോല കത്തോലിക്കാമതവിശ്വാസിയും ഭാര്യ ജൂതമതവിശ്വാസിയുമായിരുന്നു. ജൂതരെന്ന മുദ്രകുത്തി രണ്ടാം ലോകമഹായുദ്ധകാലത്ത് ഇറ്റലിയിലെ ഭരണകൂടം ഇദ്ദേഹത്തെയും കുടംബത്തെയും തടവിലടച്ചു. തടവറയിലെ പീഡനങ്ങളും മനുഷ്യത്വമില്ലായ്മയും ഇദ്ദേഹത്തിന്റെ സംഗീതസങ്കല്പത്തെ ഇളക്കിമറിച്ചു. സ്വാതന്ത്ര്യം, മാനവികത എന്നിവയ്ക്ക് ഊന്നൽ നൽകിക്കൊണ്ടുള്ള ഒരു സംഗീതം ചിട്ടപ്പെടുത്തുകയായിരുന്നു ജീവിതലക്ഷ്യം. 1939-ൽ ട്വെൽവ് ടോൺ സിസ്ററത്തെ തന്റേതായ രീതിയിൽ അവലംബിച്ചു കൊണ്ടു ഇദ്ദേഹം അത് യാഥാർഥ്യമാക്കിത്തുടങ്ങി. സോംഗ്സ് ഒഫ് ക്യാപ്റ്റിവിറ്റി (1938-41) സോംഗ്സ് ഒഫ് ലിബറേഷൻ (1955) എന്നിവ സ്വാതന്ത്ര്യത്തിന്റേയും പീഡനങ്ങളുടേയും സംയുക്തഭാവങ്ങളൊത്തുചേർന്ന സംഗീതശില്പങ്ങളാണ്. ദ് പ്രിസണർ എന്ന ഓപ്പറ(1944-48) യും ഇതേ സ്വഭാവങ്ങൾ തന്നെയാണ് പുലർത്തുന്നത്.

ഇറ്റാലിയൻ ഭാവഗാന പാരമ്പര്യത്തെയും അഗാധമായ ആശയവിനിയോഗാത്മകതയെയും സമന്വയിപ്പിക്കുന്ന ഒന്നായിരുന്നു ഡല്ലാപിക്കോലയുടെ രചനാശൈലി. അതിൽ ഓരോ ഭാവവും അങ്ങേയറ്റം സുതാര്യമായിരുന്നു, രൂപഘടന എല്ലായ്പ്പോഴും അയവുള്ളതുമായിരുന്നു. മസ്സാച്ചുസെറ്റ്സിലെ ബെർക് ഷെയ് ർ മ്യൂസിക് സെന്ററിൽ 1951 മുതൽ 52 വരെ ഇദ്ദേഹം സംഗീതപഠനം നടത്തി. ന്യൂയോർക്കിലെ ക്യൂൻസ് കോളജിലും (1956-57, 1959-60) കാലിഫോർണിയ യൂണിവേഴ്സിറ്റിയിലും (1962-63) സംഗീതാധ്യാപകനായും സേവനമനുഷ്ഠിച്ചിട്ടുണണ്ട്.

ഇദ്ദേഹത്തിന്റെ വിഖ്യാത രചനകളാണ്:
എന്നിവയാണ്. ജീവിതത്തിന്റെ കൂടുതൽ കാലവും ഫ്ളോറൻസിൽ ചെലവഴിച്ച ഡല്ലാപിക്കോല ഇവിടെ വച്ച് 1975 ഫെബ്രുവരി 19-ന് നിര്യാതനായി.



</doc>
<doc id="208554" url="https://ml.wikipedia.org/wiki?curid=208554" title="ജോൺസ് വർണ്ണം">
ജോൺസ് വർണ്ണം

ശരീരകലകൾ സൂക്ഷ്മദർശിനിയിലൂടെ വ്യക്തമായി ദൃശ്യമാവുന്നതിനുവേണ്ടി ഉപയോഗിക്കുന്ന വർണ്ണമാണ് ജോൺസ് വർണ്ണം (Jones stain). ഇതിനെ മെത്തമീൻ പെർ അയോഡിക് ആസിഡ് ഷിഫ് നിറം (MPAS) എന്നും വിളിക്കാറുണ്ട്. ഇത് കീഴ് സ്തരത്തിനു നിറം നൽകുന്നതിനാൽ പല രോഗങ്ങളും സ്ഥിതീകരിക്കാനായി ഈ വർണ്ണം ഉപയോഗിച്ചു വരുന്നു. വൃക്കരോഗനിർണ്ണയത്തിന് ജോൺസ് വർണ്ണമാണ് ഏറ്റവും സാധാരണയായി ഉപയോഗിക്കുന്നത്. ഉദാഹരണത്തിന്, സ്തര നെഫ്രോപതി പോലുള്ള രോഗങ്ങളിൽ പുറത്തേക്ക് തള്ളി നിൽക്കുന്ന ഗ്ലോമെറൂലസിന്റെ കീഴ് സ്തരത്തിന് വ്യക്തമായ നിറം ജോൺസ് വർണ്ണം നൽകുന്നു.


</doc>
<doc id="208557" url="https://ml.wikipedia.org/wiki?curid=208557" title="അലക്സാണ്ടർ ഡൽഗാർനൊ">
അലക്സാണ്ടർ ഡൽഗാർനൊ

ബ്രിട്ടിഷ് ഭൗതികശാസ്ത്രജ്ഞനായ അലക്സാണ്ടർ ഡൽഗാർനൊ 1928 ജനുവരി 5-ന് ലണ്ടനിൽ ജനിച്ചു. അറ്റോമികവും തന്മാത്രീയവുമായ പ്രക്രിയകളെക്കുറിച്ചുള്ള സൈദ്ധാന്തിക പഠനങ്ങളിലാണ് ഏർപ്പെട്ടിരിക്കുന്നത്.

സൈദ്ധാന്തിക ഭൗതികത്തിൽ പിഎച്ച്. ഡി. ബിരുദം നേടിയശേഷം ക്വീൻസ്, ഹാർവാഡ് എന്നീ സർവകലാശാലകളിലും സ്മിത്സോണിയൻ അസ്ട്രോഫിസിക്കൽ ഒബ്സർവേറ്ററിയിലും ജോലിചെയ്തു. പിന്നീട് ഹാർവാഡ് ഒബ്സർവേറ്ററിയുടെ ഡയറക്ടറായും ജ്യോതിശ്ശാസ്ത്രവകുപ്പിൽ അധ്യക്ഷനായും സേവനമനുഷ്ഠിച്ചു.

ഡൽഗാർനൊ ക്വാണ്ടം മെക്കാനിക സമീകരണങ്ങളുടെ നിർധാരണത്തിനുള്ള ഗണിതീയരീതികൾ വികസിപ്പിച്ചെടുത്തുകൊണ്ട് പെർറ്റർബേഷൻ മേഖലയിൽ "ഇന്റർചെയ്ഞ്ച് തിയറം" അവതരിപ്പിച്ചു. ഇദ്ദേഹത്തിന്റെ ഗവേഷണ വിഷയങ്ങളിൽ ആറ്റങ്ങളിലേയും, തന്മാത്രകളിലേയും പ്രകീർണനം, തന്മാത്രീയ സെപ്ക്ട്രോസ്കോപ്പി, അയണോസ്ഫിയറിന്റെ താപ സന്തുലനം, ഭൗമാന്തരീക്ഷ പഠനങ്ങൾ, നക്ഷത്രാന്തരീയ പദാർഥങ്ങളെക്കുറിച്ചും വാതക നെബുലകളെക്കുറിച്ചുമുള്ള പഠനങ്ങൾ എന്നിവ ഉൾപ്പെടുന്നു.

1972-ൽ റോയൽ സൊസൈറ്റിയിലേക്കു തിരഞ്ഞെടുക്കപ്പെട്ട ഡൽഗാർനൊ '86-ൽ സൊസൈറ്റിയുടെ സ്വർണമെഡലിന് അർഹനായി. 
എന്നിവയും ഇദ്ദേഹത്തിനു ലഭിച്ചിട്ടുണ്ട്.



</doc>
