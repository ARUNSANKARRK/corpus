<doc id="327542" url="https://ml.wikipedia.org/wiki?curid=327542" title="സമസ്ത കേരള സുന്നി ജംഇയ്യത്തുൽ ഉലമ">
സമസ്ത കേരള സുന്നി ജംഇയ്യത്തുൽ ഉലമ

സയ്യിദ് അബ്ദുറഹ്മാൻ ബാഅലവി മുല്ലക്കോയ തങ്ങൾ, പതി അബ്ദുൾഖാദർ മുസ്ലിയാർ, പാനായിക്കുളം പുതിയാപ്പിള അബ്ദുർറഹ്മാൻ മുസ്‌ലിയാർ, ശിഹാബുദ്ദീൻ അഹ്മദ് കോയ ശാലിയാത്തി, അബ്ദുൽ ഖാദിർ ഫള്ഫരി എന്നിവർ 1926 ജൂൺ 26ന് കോഴിക്കോട് ടൗൺഹാളിൽ കോഴിക്കോട് ആസ്ഥാനമായി രൂപികരിച്ച കേരള ഇസ്ലാം മത പണ്ഡിത സംഘടനയാണ് സമസ്ത കേരള ജംഇയ്യത്തുൽ ഉലമ 1926ൽ വരക്കൽ മുല്ലക്കോയ തങ്ങൾ ആണ്‌ സമസ്ത കേരള ജംഇയ്യത്തുൽ ഉലമ രൂപീകരിച്ചത്‌[6]. കേരള ജംഇയ്യത്തുൽ ഉലമയുടെ പുരോഗമനപരമായ ആശയങ്ങളിൽ യാഥാസ്ഥിതികരായ ഒരു വിഭാഗം അസഹിഷ്ണുതരായതാണ് ഇതിൻറെ സ്ഥാപനത്തിനു കാരണമായത്‌. കേരളത്തിലെ യാഥാസ്ഥിതിക സുന്നി പണ്ഡിതർ എന്നറിയപ്പെടുന്നവരുടെ കൂട്ടായ്മയാണ് ഈ സംഘടന. ചുരുക്കത്തിൽ സമസ്ത എന്നറിയപ്പെടുന്ന ഈ പണ്ഡിതസഭയുടെ കമ്മിറ്റി 'മുശാവറ' (കൂടിയാലോചനാ സമിതി) എന്നപേരിൽ അറിയപ്പെടുന്നു[7]. സമസ്തയുടെ കേന്ദ്ര മുശാവറയുടെ ഉന്നത സമിതിയാണ് 'സമസ്ത ഫത്‌വ കമ്മിറ്റി' എന്നപേരിൽ അറിയപ്പെടുന്നത്. 1989 ൽ, വൈസ് പ്രസിഡന്റായിരുന്ന ഉള്ളാൾ സയ്യിദ് അബ്ദുറഹ്മാൻ കുഞ്ഞിക്കോയ തങ്ങൾ, ജോയിന്റ് സെക്രട്ടരി ആയിരുന്ന എ.പി. അബൂബക്കർ മുസ്‌ലിയാർ, സമസ്ത കേര സുന്നി യുവജന സംഘം പ്രസിഡന്റ്, മുശാവറ മെമ്പർ എന്നീ സ്ഥാനങ്ങൾ വഹിച്ചിരുന്ന എം.എ. അബ്ദുൽ ഖാദർ മുസ്‌ലിയാർ, മുശാവറ മെമ്പർമാരായിരുന്ന പി.കെ മുഹ്യുദ്ദീൻ മുസ്‌ലിയാർ, കെ.പി. ഹംസ മുസ്‌ലിയാർ എന്നീ ആറു പേരുടെ നേതൃത്ത്വത്തിൽ സമസ്ത കേരള ജംഇയ്യത്തുൽ ഉലമ പുന:സംഘടിിപ്പിച്ചു.

പ്രവാചകൻ മുഹമ്മദ്‌നബി (സ) യുടെ കാലം മുതൽ കേരളത്തിൽ ഇസ്ലാംമതം പ്രചരിച്ചിരുന്നതായി ചരിത്രകാരന്മാർ രേഖപ്പെടുത്തീട്ടുണ്ട്. മുഹമ്മദ്‌ നബിയും അനുചരരായ സ്വഹാബത്തും അവർക്ക് ശേഷമുള്ള പിന്തുടർച്ചക്കാരായ ത്വാബീങ്ങൾ, ത്വാബീത്വാബീങ്ങൾ നടപ്പിലാക്കിയതും അനുവർത്തിച്ചതുംമായ വിശ്വാസങ്ങൾ ആചാരങ്ങൾ ആയിരുന്നു കേരളത്തിലെ മുസ്ലീങ്ങൾ തുടർന്ന് വന്നിരുന്നത്. വിശ്വാസ വഴിയിൽ അശ്അരിയും കർമ്മശാസ്ത്രത്തിൽ ശാഫീ മദ്ഹബ്മാണ് അവർ അവലംബമാക്കുന്നത്.
സയ്യിദ് അബ്ദുറഹ്മാൻ ബാഅലവി മുല്ലക്കോയ തങ്ങൾ, പതി അബ്ദുൾഖാദർ മുസ്ലിയാർ, പാനായിക്കുളം പുതിയാപ്പിള അബ്ദുർറഹ്മാൻ മുസ്‌ലിയാർ, ശിഹാബുദ്ദീൻ അഹ്മദ് കോയ ശാലിയാത്തി, അബ്ദുൽ ഖാദിർ ഫള്ഫരി എന്നിവർ 1926 ജൂൺ 26ന് കോഴിക്കോട് ടൗൺഹാളിൽ കോഴിക്കോട് ആസ്ഥാനമായി രൂപികരിച്ച കേരള ഇസ്ലാം മത പണ്ഡിത സംഘടനയാണ് സമസ്ത കേരള ജംഇയ്യത്തുൽ ഉലമ വരക്കൽ മുല്ലക്കോയ തങ്ങൾ (1840-1932) പ്രസിഡണ്ടും പാങ്ങിൽ അഹ്മദ് കുട്ടി മുസ്‌ലിയാർ (ഹി. 1305-1365), വാളക്കുളം അബ്ദുൽ ബാരി മുസ്‌ലിയാർ (1298-1385), പള്ളിപ്പുറം അബ്ദുൽ ഖാദിർ മുസ്‌ലിയാർ (1313-1363), കെ.പി. മീറാൻ മുസ്‌ലിയാർ, എന്നിവർ വൈസ് പ്രസിഡണ്ടുമാരും ആയി തിരഞ്ഞെടുക്കപ്പെട്ടു. പള്ളിവീട്ടിൽ മുഹമ്മദ് മുസ്‌ലിയാർ (1881-1950) ജനറൽ സെക്രട്ടറിയും വലിയ കൂനേങ്ങൽ മുഹമ്മദ് മൗലവി സെക്രട്ടറിയുമായിരുന്നു. ഇവർ ഉൾപ്പെടെ 40 മുശാവറ അംഗങ്ങളും തിരഞ്ഞെടുക്കപ്പെട്ടു.
1934 നവംബർ 12ന് സമസ്ത കേരള ജംഇയ്യത്തുൽ ഉലമ സൊസൈറ്റീസ് രജിസ്‌ത്രേഷൻ ആക്ട്പ്രകാരം കോഴിക്കോട് ജില്ലാരജിസ്തർ ഓഫീസിൽ രജിസ്റ്റർ ചെയ്തപ്പോൾ (രജി. നമ്പർ എസ്.1. 1934-35) ഉണ്ടായിരുന്ന മുശാവറ അംഗങ്ങൾ
1) ഖാൻ സാഹിബ് വി. ആറ്റക്കോയ തങ്ങൾ പൊന്നാനി
2) മലപ്പുറം ഖാസി ഖാൻ ബഹദൂർ ഒ.പി.എം. മുത്തുകോയതങ്ങൾ

അറബി, ഇംഗ്ലീഷ്, ഉർദു, കന്നഡ, അറബി-മലയാളം, അറബിത്തമിഴ് തുടങ്ങിയ ഭാഷകളിൽ സുന്നി വിദ്യാഭ്യാസ ബോർഡ്‌ പുസ്തകങ്ങൾ പ്രസിദ്ധീകരിക്കുന്നു. വിശ്വാസ ശാസ്ത്രം, കർമ്മ ശാസ്ത്രം ,ചരിത്രം, ആത്മശുദ്ധീകരണം ,ഖുർആൻ പഠനം, അറബി വ്യാകരണം തുടങ്ങിയ വിഷയങ്ങളിൽ വിവിധ ക്ലാസ്സുകളിലേക്ക് ആവശ്യമായ പുസ്തകങ്ങൾ ആണ് സുന്നി വിദ്യാഭ്യാസ ബോർഡ് പ്രസിദ്ധീകരിക്കുന്നത്. ഇതിനു കീഴിലെ മദ്രസകളുടെ എണ്ണം 

ഇന്ത്യയിലെയും കേരളത്തിലെയും ഇസ്ലാമിക ഉന്നത വിദ്യാഭ്യാസസ്ഥാപനങ്ങളുടെ കൂട്ടയ്മയാണ് ജാമിയത്തുൽ ഹിന്ദ്‌.

1954 ഏപ്രിൽ 25ന് സമസ്തയുടെ താനൂർ സമ്മേളനത്തിൽ അധ്യക്ഷനായിരുന്ന ശൈഖ് ആദംഹസ്രത്ത്(ന.മ) സമസ്തയുടെ ബഹുജനാടിത്തറ ശക്തിപ്പെടുത്തുന്നതിനെക്കുറിച്ച് സംസാരിക്കുകയുണ്ടായി. പറവണ്ണ മുഹ്‌യിദ്ദീൻ മുസ്‌ലിയാരും പതി അബ്ദുൽഖാദിർ മുസ്‌ലിയാരും അതിനെ ശക്തിയായി പിന്താങ്ങി ചർച്ച സജീവമാക്കി. ഒരു ബഹുജനസംഘം എന്ന ആശയം പൊതുവെ അംഗീകരിക്കപ്പെട്ടു. ഇതേതുടർന്ന് അതേവർഷംതന്നെ റമളാൻ പതിനേഴിന് (1954 മെയ്) കോഴിക്കോട്ടെ അൻസാറുൽ മുസ്‌ലിമീൻ സംഘം ഹാളിൽ ഒരു ബഹുജന കൺവെൻഷൻ നടന്നു. അതിൽവെച്ച് സമസ്ത കേരള സുന്നി യുവജനസംഘം രൂപീകൃതമായി. ബി. കുട്ടിഹസൻ ഹാജി പ്രസിഡന്റും കെഎം മുഹമ്മദ്‌കോയ മാത്തോട്ടം ജനറൽസെക്രട്ടറിയുമായിരുന്നു.1959ലാണ് ആദ്യ പുനഃസംഘടന നടന്നത്. സുപ്രസിദ്ധ വാഗ്മി പൂന്താനം അബ്ദുല്ല മുസ്‌ലിയാർ പ്രസിഡന്റും ബി കുട്ടിഹസൻ ഹാജി ജനറൽ സെക്രട്ടറിയുമായി നിലവിൽവന്ന കമ്മിറ്റിയുടെ കാലത്താണ് സംഘടനയുടെ ഭരണഘടന തയ്യാറായത്. പൊതുസമ്മേളനത്തിൽ ആയിരങ്ങളെ സാക്ഷിനിർത്തി പ്രഖ്യാപിക്കുകയും സഹകരിച്ച് വിജയിപ്പിക്കാൻ ആഹ്വാനം ചെയ്യുകയും ചെയ്തു. വ്യത്യസ്ത കാലങ്ങളിൽ നടന്ന പുനഃസംഘടനകളിൽ പ്രഗല്ഭമതികളായ ഉലമാ-ഉമറാ നേതൃത്വം സംഘടനയെ മുന്നോട്ടുനയിച്ചു.

കേരളത്തിലെ ഇസ്ലാമിക പണ്ഡിത സഭയായ സമസ്ത കേരള സുന്നി ജംഇയ്യത്തുൽ ഉലമയുടെ നേതൃത്വത്തിലുള്ള മുസ്‌ലിം വിദ്യാർത്ഥി സംഘടനയാണ്‌ കേരള സ്റ്റേറ്റ്‌ സുന്നി സ്റ്റുഡന്റ്‌സ്‌ ഫെഡറേഷൻ (എസ്‌. എസ്‌. എഫ്‌). ധാർമിക വിപ്ലവം എന്നതാണ്‌ സംഘടനയുടെ മുദ്രാവാക്യം. 1973 ഏപ്രിൽ 29-ന് പട്ടിക്കാട് ജാമിഅ നൂരിയ അറബിക് കോളേജിൽ വെച്ച് രൂപം കൊണ്ട സംഘടനക്ക്‌ ഇന്ന്‌ കേരളത്തിൽ 600 ഇൽ അതികം ശാഖകളുണ്ട്. പാണക്കാട് സയ്യിദ് ഹൈദരലി ശിഹാബ് തങ്ങളാണ് പ്രഥമ പ്രസിഡൻറ്. പിന്നീട് രാജിവെക്കുകയായിരുന്നു. കോഴിക്കോട്‌ മാവൂർ റോഡിൽ പ്രവർത്തിക്കുന്ന സ്റ്റുഡന്റ്‌സ്‌ സെന്ററാണ്‌ സംസ്ഥാന കമ്മിറ്റിയുടെ ആസ്ഥാനം. 14 ജില്ലാ കമ്മിറ്റികൾക്കു പുറമേ, കേരളത്തിനു പുറത്ത്‌ നീലഗിരി, കോയമ്പത്തൂർ, ബാംഗ്ലൂർ, മുംബൈ, ലക്ഷദ്വീപ്‌ എന്നിവിടങ്ങളിലും സംഘടനക്ക്‌ കമ്മിറ്റികളുണ്ട്‌. ആകെ ഇരുപതിലധികം സംസ്ഥാനങ്ങളിൽ സംഘടന പ്രവർത്തിക്കുന്നു. ദേശീയ തലത്തിൽ സന്കടനയുടെ രൂപം MSO അഥവാ മുസ്ലിം സ്റ്റുഡന്റ്‌സ്‌ ഓർഗനൈസേഷൻ എന്ന പേരിൽ അറിയപ്പെടുന്നു . പ്രവാസ ലോകത്ത്‌ സംഘടനയുടെ ഘടകം, രിസാല സ്‌റ്റഡി സർക്കിൾ (ആർ.എസ്‌.സി RSC). എന്ന പേരിൽ പ്രവർത്തിക്കുന്നു. രിസാല വാരിക സംഘടനയുടെ മുഖപത്രവും ഇസ്‌ലാമിക്‌ പബ്ലിഷിംഗ്‌ ബ്യൂറോ (ഐ. പി. ബി) സംഘടനയുടെ പ്രസാധനായവുമാണ്‌.

ബഹുജന പ്രസ്ഥാനം

കേരളത്തിലെ സുന്നി വിദ്യാഭ്യാസ ബോർഡ് മദ്രസാ അധ്യപകരുടെ കൂട്ടയ്മ.

സംഘടനയുടെ കൂടിയാലോചനാ സമിതായാണ് മുശാവറ.നാല്പത് അംഗങ്ങളുള്ള ഈ സമിതി സംഘടനയുടെ നയനിലപാടുകൾക്ക് രൂപം നൽകിവരുന്നു.


</doc>
<doc id="327546" url="https://ml.wikipedia.org/wiki?curid=327546" title="തുർക്‌മാൻ ഗേറ്റ് ഒഴിപ്പിക്കൽ">
തുർക്‌മാൻ ഗേറ്റ് ഒഴിപ്പിക്കൽ

1976ൽ അടിയന്തരാവസ്ഥകാലത്ത് സഞ്ജയ് ഗാന്ധിയുടെ നേതൃത്വത്തിൽ ചേരി ഒഴിപ്പിച്ചു നഗരത്തെ വൃത്തിയാക്കാൻ നടപടികളെടുത്തിരുന്നു. ഇതിന്റെ ഭാഗമായി ഒഴിഞ്ഞുപോകാൻ തയ്യാറാകാതിരുന്ന ഡൽഹിയിലെ തുർക്‌മാൻ ഗേറ്റ് നിവാസികളെ ഒഴിപ്പിക്കാൻ വേണ്ടി ഏപ്രിൽ 18നു വെടിവയ്പ്പ് ആണു തുർക്‌മാൻ ഗേറ്റ് ഒഴിപ്പിക്കൽ എന്ന പേരിൽ കുപ്രസിദ്ധിയാർജ്ജിച്ചത്. തൊട്ടടുത്ത ഹോട്ടലിലിരുന്ന് സഞ്ജയ് ഗാന്ധി ബൈനോക്കുലറിലൂടെ സ്ഥിതിഗതികൾ വിലയിരുത്തുന്നുണ്ടായിരുന്നുവെന്ന് കഥകളുണ്ട്.


</doc>
<doc id="327557" url="https://ml.wikipedia.org/wiki?curid=327557" title="ടി. സുധാകരൻ">
ടി. സുധാകരൻ

മലയാളത്തിലെ ചലച്ചിത്ര-നാടക നടനാണ് ടി. സുധാകരൻ. തട്ടാലത്ത് സുധാകരൻ എന്നാണ് മുഴുവൻ പേര്.

1943-ലാണ് ജനണം. പ്രഭാതസവാരിക്കിടെ ബൈക്കിടിച്ച് പരിക്കേറ്റ് ചികിത്സയിലായിരുന്ന സുധാകരൻ
2016 ജനുവരി 04-ന് മരിച്ചു. 

1957-ൽ സ്കൂൾ സാഹിത്യസമാജത്തിലൂടെയാണ് ആദ്യമായി അരങ്ങിലെത്തിയത്. 1998–ൽ വയനാട് ഡെപ്യൂട്ടി കലക്ടറായി ഔദ്യോഗിക ജീവിതത്തിൽ നിന്ന് വിരമിച്ചശേഷം കലാപ്രവർത്തനത്തിൽ സജീവമായി.

കോഴിക്കോടൻ നാടകവേദികളിൽ അരനൂറ്റാണ്ടോളം നിറസാന്നിധ്യമായിരുന്നു ടി. സുധാകരൻ അമ്പതോളം സിനിമകളിലും അമച്വർ–പ്രൊഫഷണൽ ഉൾപ്പെടെ അഞ്ഞൂറോളം നാടകങ്ങളിലും അഭിനയിച്ചു. 





ഭാര്യ: സൂര്യപ്രഭ, മകൻ - സുധീഷ് സിനിമ നടനാണ്.


</doc>
<doc id="327565" url="https://ml.wikipedia.org/wiki?curid=327565" title="ജുങ്കോ താബെയ്">
ജുങ്കോ താബെയ്

എവറസ്റ്റ്‌ കൊടുമുടി കീഴടക്കിയ ആദ്യത്തെ വനിതയാണ് ജുങ്കോ താബെയ് (ജനനം 22 സെപ്റ്റംബർ 1939). ജാപ്പനീസ് വംശജയായ ജുങ്കോ, 16 മെയ് 1975 നാണ് എവറസ്റ്റ് പർവ്വതത്തിന്റെ നിറുകയിൽ കാൽകുത്തിയത്.

തന്റെ പത്താമത്തെ വയസ്സിൽ ജുങ്കോ ആദ്യത്തെ പർവതാരോഹണം നടത്തി. ഏതാണ്ട് 6289 അടി ഉയരമുള്ള നാസു പർവ്വതമാണ് തന്റെ സ്കൂൾ കാലഘട്ടത്തിൽ അധ്യാപികയുടെ സഹായത്തോടെ ജുങ്കോ കീഴടക്കിയത്. ഷോവ വിമൻസ് സർവ്വകലാശാലയിൽ ബിരുദപഠന കാലത്തു തന്നെ, അവിടെയുള്ള പർവതാരോഹക ക്ലബ്ബിൽ ജുങ്കോ അംഗമായിരുന്നു. 1969 ൽ അവർ ലേഡീസ് ക്ലൈംബിങ് ക്ലബ് സ്ഥാപിച്ചു. ആൽപ്സ് പർവ്വതനിരകളിലെ, ഫ്യൂജി ഉൾപ്പെടെയുള്ള രണ്ടു പർവ്വതങ്ങൾ ജുങ്കോ വൈകാതെ കീഴടക്കി. 1972 ഓടുകൂടി ജുങ്കോ, ജപ്പാനിലെ അറിയപ്പെടുന്ന ഒരു പർവ്വതാരോഹകയായി മാറി.

1970 മേയ് 19 ന് അന്നപൂർണ്ണ പർവ്വതം കീഴടക്കിയ ശേഷം, താബേയ് അടങ്ങിയ പതിനഞ്ചംഗ സംഘം എവറസ്റ്റ് പര്യവേഷണത്തിനായി തയ്യാറെടുത്തു. പര്യവേഷണ സംഘത്തിൽ ഭൂരിഭാഗവും, വനിതകളായിരുന്നു. അധ്യാപകരും, കംപ്യൂട്ടർ പ്രോഗ്രാമേഴ്സും ഒക്കെ അടങ്ങിയതായിരുന്നു പര്യവേഷണ സംഘം. താബെയ് ഉൾപ്പെടെ രണ്ടു പേൾ അമ്മമാരുമായിരുന്നു. പർവ്വതാരോഹണത്തിനായി സംഘത്തിന് സാമ്പത്തിക സഹായം ലഭിച്ചിരുന്നുവെങ്കിലും, പര്യവേഷണത്തിനുള്ള ഫീസ് നൽകാൻ ആ തുക മതിയാകുമായിരുന്നില്ല. പുനരുപയോഗം ചെയ്യാവുന്ന കാർ ഷീറ്റുകളും, സ്വയം നിർമ്മിച്ച ഗ്ലൗസുകളുമാണ് പര്യവേഷണത്തിനായി സംഘത്തിനുണ്ടായിരുന്നത്.

1975 മേയ് നാലാം തീയതിയാണ് ജുങ്കോ നേതൃത്വം നൽകിയ സംഘം എവറസ്റ്റ് പര്യവേഷണം ആരംഭിച്ചത്. 6,500 അടി മുകളിലാണ് പര്യവേഷണ സംഘം തങ്ങളുടെ ആദ്യത്തെ ക്യാംമ്പ് പടുത്തുയർത്തിയത്. പെട്ടെന്നുണ്ടായ കനത്ത ഹിമപാതം, അവരുടെ ടെന്റുകളെ ആകെ തകർത്തുകളഞ്ഞു. എന്നിരുന്നാലും, പര്യവേഷണ സംഘത്തിലെ ആർക്കും ആളപായമുണ്ടായില്ല. 1975 മേയ് പതിനാറാം തീയതി ജുങ്കോ എവറസ്റ്റ് കൊടുമുടിയുടെ നിറുകയിലെത്തി.


</doc>
<doc id="327572" url="https://ml.wikipedia.org/wiki?curid=327572" title="ചോലക്കറുമ്പി">
ചോലക്കറുമ്പി

പശ്ചിമഘട്ടതദ്ദേശവാസിയായ അത്യപൂർവ്വമായ ഒരിനം തവളയാണ് ചോലക്കറുമ്പി അഥവാ Black Microhylid Frog (Malabar Black narrow-mouthed frog, Orange Black Tubercled Indian Microhylid). . ഐ യു സി എൻ പട്ടികപ്രകാരമുള്ള പരിപാലന സ്ഥിതി വംശനാശ ഭീഷണി നേരിടുന്ന ജീവികൾ എന്നാണ്. ഇന്ത്യയിലെ പശ്ചിമഘട്ടത്തിൽ മാത്രമാണ് ഇവ കാണപ്പെടുന്നത്. കേരളത്തിലെ പെരിയാർ കടുവാ സങ്കേതത്തിലും തമിഴ്നാട്ടിലെ ആനമലയിലും അഗസ്ത്യമലയിലെ ഇന്ദിരാഗാന്ധി ദേശിയോദ്യാനത്തിലുമാണ് ഇവയെ കണ്ടെത്തിയിട്ടുള്ളത്. വംശനാശത്തിന്റെ വക്കിലുള്ള ചോലക്കറുമ്പിയെ 1996-ലാണ് അവസാനമായി കണ്ടെത്തിയിട്ടുള്ളത്.

1878-ൽ കേണൽ ബെടോം ആണ് ചോലക്കറുമ്പിയെ ആദ്യമായി കണ്ടെത്തിയത്. സമുദ്രനിരപ്പിൽ നിന്നും നാലായിരത്തോളം അടി ഉയരത്തിലുള്ള ആനമലയിലെ നിത്യഹരിത വനങ്ങളിലെ നിലത്തു വീണുകിടക്കുന്നതോ ജീർണിച്ചതോ ആയ മരങ്ങളുടെ അടിയിലാണ് ഇവയെ കണ്ടെത്തിയത്.

ശാസ്ത്രലോകം ആകെ ആറു തവണ മാത്രമാണ് ഈ തവളയെ കണ്ടെത്തിയിട്ടുള്ളത്. ടാൻസാനിയയിൽ കാണുന്ന അമാനി, ബനാന എന്നീ ഇനം തവളകളുമായി ഇവയ്ക്ക് ബന്ധമുള്ളതായി പഠനങ്ങൾ പറയുന്നു.

ശരീരം കറുപ്പിൽ നീല നിറത്തിലുള്ള പുള്ളികളോട് കൂടിയതാണ്. ശരീരത്തിന്റെ അടിയിൽ ഓറഞ്ചു നിറത്തിലുള്ള അടയാളങ്ങൾ ഉണ്ട്. മുകളിലായി ചൊറിത്തവളയ്ക്ക് സമാനമായി മുഴകൾ കാണപ്പെടുന്നു. ഇവയുടെ ശരീരത്തിൽ സ്പർശിക്കുമ്പോൾ ചെറിയ പന്ത് പോലെ ഉരുണ്ടു കൂടുന്നു. ഒപ്പം അടിയിലെ ഓറഞ്ചു നിറം ദൃശ്യമാകും വിധം നിശ്ചലമായി കിടക്കും. ചെവിക്കല്ല് ഇല്ലെന്നുള്ളത് ഇവയുടെ പ്രത്യേകതയാണ്.


</doc>
<doc id="327580" url="https://ml.wikipedia.org/wiki?curid=327580" title="കെ.വി. മഹാദേവൻ">
കെ.വി. മഹാദേവൻ

മാമ എന്നും അറിയപ്പെട്ട, കൃഷ്ണൻകോവിൽ വെങ്കടാചലം മഹാദേവൻ (K. V. Mahadevan) (; 14 മാർച്ച് 191821 ജൂൺ 2001), ഒരു ദക്ഷിണേന്ത്യക്കാരനായ സംഗീതസംവിധായകനായിരുന്നു. ഇന്നും ശങ്കരാഭരണം മുതലായ സിനിമകൾക്കു നൽകിയ സംഗീതത്താൽ അദ്ദേഹം ഓർമ്മിക്കപ്പെടുന്നു.

1918 -ൽ നാഗർകോവിലിൽ ജനിച്ച കെ. വി. മഹാദേവൻ എം എസ് വിശ്വനാഥന്റെയും ടി കെ രാമമൂർത്തിയുടെയും സമകാലികനായിരുന്നു. 1942 -ൽ മനോന്മണി എന്ന സിനിമയിൽ തുടങ്ങി നാലു പതിറ്റാണ്ടോളം നീണ്ടുനിന്ന സംഗീതജീവിതത്തിൽ അദ്ദേഹം ഏതാണ്ട് 600 -ഓളം സിനിമകൾക്ക് സംഗീതസംവിധാനം നിർവ്വഹിച്ചു. 1990 മധ്യത്തോടെ ആരോഗ്യം മോശമായത് അദ്ദേഹത്തിന്റെ സംഗീതജീവിതത്തിന് വിരാമമിട്ടു. 1992 -ലെ "സ്വാതി കിരണം" ആണ് അദ്ദേഹത്തിന്റെ അവസാന സിനിമ.



2001 ജൂൺ 21 -ൽ ചെന്നൈയിൽ വച്ചാണ് അദ്ദേഹം മരണമടഞ്ഞത്.


</doc>
<doc id="327593" url="https://ml.wikipedia.org/wiki?curid=327593" title="കേരളത്തിലെ തവളകളുടെ പട്ടിക">
കേരളത്തിലെ തവളകളുടെ പട്ടിക

! ക്ര.സം !! പേര് !! ഇംഗ്ലീഷ് പേര് !! ശാസ്ത്രീയനാമം !! ചിത്രം



</doc>
<doc id="327594" url="https://ml.wikipedia.org/wiki?curid=327594" title="2016 പഠാൻകോട്ട് ആക്രമണം">
2016 പഠാൻകോട്ട് ആക്രമണം

2016 ജനുവരി രണ്ടിന് പശ്ചിമ എയർ കമ്മാൻഡിന് കീഴിലുള്ള പഠാൻകോട്ട് എയർ ഫോഴ്സ് സ്റ്റേഷൻ ഒരു കൂട്ടം തീവ്രവാദികൾ ആക്രമിച്ചു. ആദ്യ ഘട്ട സംഘടനത്തിൽ 2 തീവ്രവാദികളും 3 സുരക്ഷാസൈനകരും കൊല്ലപ്പെട്ടു. ഏകദേശം 17 മണിക്കൂർ പോരാട്ടം നീണ്ടു നിന്നു. ഇന്ത്യൻ കരസേനയുടെ യൂണിഫോം അണിഞ്ഞാണ് തീവ്രവാദികൾ എത്തിയത്. ജയ്‌ഷെ-ഇ-മുഹമ്മദ് എന്ന തീവ്രവാദിസംഘടനയാണ് ആക്രമണത്തിന് പിന്നിലെന്ന് സംശയിക്കുന്നു. 

പിന്നീടുള്ള പോരാട്ടത്തിൽ 3 സൈനികർക്ക് പരിക്കേൽക്കുകയും ആശുപത്രിയിൽ വെച്ച് മരണമടയുകയും ചെയ്തു. അതോടെ മരണ സംഖ്യ ആറായി. ജനുവരി 3 ന് വെടിയൊച്ചകൾ കേൾക്കുകയും ഒരു സുരക്ഷാസൈനികൻ,മലയാളിയായ പാലക്കാടു സ്വദേശി എലുമ്പുലാശേരി കളരിക്കൽ ലെഫ് . കേണൽ നിരഞ്ജൻ കുമാർ, IED സ്പോടനത്തിൽ വീരമൃത്യു വരിക്കുകയും ചെയ്തു.ജനുവരി 4 ന് അഞ്ചാമത്തെ ഭീകരനും വധിക്കപ്പെട്ടു. ജനുവരി 4ന് യുണൈറ്റഡ് ജിഹാദ് കൌൺസിൽ അക്രമത്തിന്റെ ഉത്തരവാദിത്തം എറ്റടുത്തു.

ആക്രമണത്തിന്റെ തലേന്ന് പഞ്ചാബ്‌ പോലീസിലെ ഗുർദാസ്പൂർ എസ്പി സൽവീന്ദർ സിങ്ങിനെ തട്ടിക്കൊണ്ടു പോയെന്നു പറയുന്ന സംഭവത്തിന് ഇതുമായി ബന്ധമുണ്ടെന്നാണ് കരുതുന്നത്. സഞ്ചാരത്തിന് വേണ്ടിയാണ് തീവ്രവാദികൾ എസ്പിയുടെ വാഹനം തട്ടിയെടുത്തത്. ആ സമയം ബീക്കൺ ലൈറ്റുകളും മറ്റും പ്രവർത്തിപ്പിക്കാഞ്ഞതിനാൽ തീവ്രവാദികൾക്ക് അത് പോലീസ് വാഹനമായിരുന്നു എന്ന് മനസ്സിലായിരുന്നില്ല.


</doc>
<doc id="327596" url="https://ml.wikipedia.org/wiki?curid=327596" title="മൈസൂർ വാസുദേവാചാര്യർ">
മൈസൂർ വാസുദേവാചാര്യർ

ത്യാഗരാജസ്വാമികളുടെ നേരിട്ടുള്ള ശിക്ഷ്യപരമ്പരയിൽ വരുന്ന ഒരു കർണ്ണാടക സംഗീതജ്ഞൻ ആയിരുന്നു മൈസൂർ വാസുദേവാചാര്യർ (Mysore Vasudevachar') () (മെയ് 28, 1865 – മെയ്17, 1961) 200 -ഓളമുള്ള അദ്ദേഹത്തിന്റെ മിക്ക കൃതികളും തെലുങ്കിലും സംസ്കൃതത്തിലും ആയിരുന്നു. അദ്ദേഹത്തിന്റെ ചില കൃതികൾ വളരെ പ്രശസ്തമാണ്. കമാസ് രാഗത്തിലുള്ള "ബ്രോചേവാരെവരുരാ", സുനാദവിനോദിനിയിലുള്ള "ദേവാദിദേവ", ഹിന്ദോളരാഗത്തിലുള്ള "മാമവതു ശ്രീ സരസ്വതി", ആഭേരി രാഗത്തിലുള്ള "ഭജരേ രേ മാനസ" മോഹനരാഗത്തിലുള്ള "രാ രാ രാജീവലോചന" എന്നിവ വളരെ പ്രസിദ്ധങ്ങളാണ്. പദ്മഭൂഷൻ അവാർഡ് ജേതാവാണ് മൈസൂർ വാസുദേവാചാര്യർ.

കന്നഡയിൽ രണ്ടു പുസ്തകങ്ങൾ അദ്ദേഹം രചിച്ചിട്ടുണ്ട്. ആത്മകഥയായ "നിനപ്പുകളും (Nenapugalu) ഞാൻ കണ്ട കലാവീടരും (Na Kanda Kalavidaru)", ഇവയിൽ അദ്ദേഹം പല പ്രസിദ്ധരായ സംഗീതജ്ഞന്മാരുടെയും ജീവിതകഥകൾ എഴുതിയിട്ടുണ്ട്. രുക്മിണി ദേവിയുടെ 1936 -ൽ രൂപീകരിച്ച കലാക്ഷേത്രത്തിലും അദ്ദേഹം പഠിപ്പിച്ചിട്ടുണ്ട്. അപ്പോഴേക്കും നന്നേ പ്രായമായ അദ്ദേഹം രുഗ്മിണീദേവിയുടെ നിർബ്ബന്ധം ഒന്നുകൊണ്ടുമാത്രമാണ് കലാക്ഷേത്രത്തിലേക്ക് താമസം മാറ്റുവാനും അവിടെ പഠിപ്പിക്കുവാനും ഇടയായത്. കലാക്ഷേത്രത്തിലെ മുഖ്യസംഗീതജ്ഞനായിത്തീർന്ന വാസുദേവാചാര്യർ രാമായണത്തിന് സംഗീതം കൊടുക്കുന്നതിൽ സഹായിച്ചിട്ടുണ്ട്. സംഗീതത്തിനും സംസ്കൃതത്തിനും വേണ്ടി മാത്രം ജീവിച്ച അദ്ദേഹം വളരെ ലളിതമായ ഒരു ജീവിതമാണ് നയിച്ചിരുന്നത്. 1961 -ൽ തന്റെ 96 -ആമത്തെ വൗഅസ്സിൽ വാസുദേവാചാര്യർ മരണമടഞ്ഞു.

മൈസൂർ കൊട്ടാരസദസ്സിലെ മുഖ്യ സംഗീതജ്ഞനായിരുന്ന വീണ പദ്മനാഭൈയ്യയിൽ നിന്നുമാണ് വാസുദേവാചാര്യർ സംഗീതം പഠിച്ചുതുടങ്ങിയത്. സ്വകാര്യമായി സംഗീതം പതിക്കുന്നതോടൊപ്പം അദ്ദേഹം സംസ്കൃതത്തിലും കാവ്യം, നാടകം, അലങ്കാരം, തർക്കം, ഇതിഹാസം എന്നിവയെല്ലാം മൈസൂരിലെ മഹാരാജാ സംസ്കൃതകോളേജിൽ നിന്നും പഠിച്ചു. മൈസൂർ മഹാരാജാവിന്റെ അകമഴിഞ്ഞ സാമ്പത്തിക പിന്തുണയുള്ളതിനാൽ പ്രസിദ്ധനായ പട്ടണം സുബ്രഹ്മണ്യ അയ്യരുടെ അടുത്തുനിന്നും തഞ്ചാവൂർ-കാവേരീതടത്തിലെ മിക്കവരുടെയും അടുത്തുനിന്നും അദ്ദേഹത്തിനു സംഗീതം അഭ്യസിക്കാൻ കഴിഞ്ഞു. ഒടുവിൽ അദ്ദേഹം മൈസൂർ രാജസദസ്സിലെ ആസ്ഥാനവിദ്വാൻ ആയി മാറി. തന്റെ ഗുരുവായ പട്ടണം സുബ്രഹ്മണ്യയ്യരുടെ അടുത്തുനിന്നും പഠിച്ച മധ്യമകാലത്തിൽ താനം പാടുന്നതിൽ അദ്ദേഹം പ്രസിദ്ധനായി. സസ്കൃതത്തിൽ വിദ്വാൻ ആയതിനാൽ ഗുരുവിന്റെ സാഹിത്യത്തിലെ വരികൾ ശരിപ്പെടുത്തുന്നതിന് അദ്ദേഹം സഹായിച്ചിട്ടുമുണ്ട്. ഇത്തരം അഭ്യാസം അദ്ദേഹത്തിന് സ്വന്തം കൃതികൾ രചിക്കുന്നതിനും ഗുണം ചെയ്തിട്ടുണ്ട്. രാഗാലാപനത്തിലും താനം പല്ലവി പാടുന്നതിലും നിരവലിലും കൽപ്പനാസ്വരം പാടുന്നതിലുമെല്ലാം അദ്ദേഹം വിദഗ്ദ്ധനായിരുന്നു. "വാസുദേവ" എന്നതായിരുന്നു അദ്ദേഹത്ത്ന്റെ മുദ്ര. ത്യാഗരാജസ്വാമികളുടെ അനുഗ്രഹത്താലാണ് തനിക്ക് തെലുങ്കിൽ എഴുതാൻ കഴിഞ്ഞതെന്ന് അദ്ദേഹം വിശ്വസിച്ചു. 


</doc>
<doc id="327598" url="https://ml.wikipedia.org/wiki?curid=327598" title="ബ്രോചേവാരവരുരാ">
ബ്രോചേവാരവരുരാ

മൈസൂർ വാസുദേവാചാര്യർ രചിച്ച ആദിതാളത്തിലുള്ള ഒരു കീർത്തനമാണ് ബ്രോചേവാരവരുരാ (Broche Varevaru Ra). കമാസ് രാഗത്തിലുള്ള ഇത് ശങ്കരാഭരണം ചിത്രത്തിൽ എസ്.പി. ബാലസുബ്രഹ്മണ്യവും വാണി ജയറാമും ചേർന്ന് ആലപിക്കുന്നുണ്ട്. 

വാസുദേവാചര്യർക്ക് 90 വയസ്സിനോട് അടുപ്പിച്ചുള്ളപ്പോൾ കലാക്ഷേത്രത്തിൽ എം.എസ്. സുബ്ബലക്ഷ്മി ഈ കൃതി പാടുന്നതുകേട്ട് ഇങ്ങനെ പറയുകയുണ്ടായിയത്രേ.

"സമ്പത്തില്ലാത്തതിനാൽ തന്റെ മകളെ കല്ലുമാലയും കുപ്പിവളകളുമിട്ട് വിവാഹം ചെയ്തയച്ച പിതാവിനെപ്പോലെ എനിക്കു തോന്നുന്നു." <br>
"പട്ടും രത്നങ്ങളും അണിഞ്ഞാണല്ലോ ഇന്നവൾ തിരിച്ചു വന്നിരിക്കുന്നത്". 

<poem>
പല്ലവി
ബ്രോചേവാ രെവരുരാ
നിനു വിന രഘുവരാ
അനുപല്ലവി
നീ ചരണാംബുജമുലു നേ 
വിഡജാല കരുണാലവാല
ഓ ചതുരാനനാദി വന്ദിത നീകു പരാകേല നയ്യ
നീ ചരിതമു പോഗഡലേനി നാ ചിന്ത തീർച്ചി വരമുലിച്ചി വേഗമേ
ചരണം
സീതാപതേ നാപൈ നീകഭിമാനമു ലേദാ
വാതാത്മജാർച്ചിത പാദ നാ മൊരലനു വിനരാദാ
ഭാസുരമുഗ കരിരാജുനു ബ്രോചിന വാസുദേവുഡവു നീവു കദാ
നാ പാതകമെല്ലാ പോഗോട്ടി ഗട്ടിഗ നാ ചേയി പട്ടി വിഡുവക
</poem>

സ - സ നി ധ പ ധ നി സ നി നി ധ ധ പ മ <br>
പ - ധ മ - - ഗ - - മ - പ - ധ - നി <br>
സ നി ധ പ മ നി ധ പ മ ഗ മ പ ധ മ <br>
ഗ രി സ - സ മ - ഗ മ പ ധ മ - പ ധ നി <br>
സ സ രി നി - നി നി സ ധ - ധ ധ നി പ ധ <br>
മ പ ധ നി സ നി ധ പ മ ഗ മ നി ധ നി പ ധ <br>
മ- പ ധ നിസ മ - ഗ രി സ രി - സ - നി <br>
ധ പ സ - നി - ധ പ മ ഗ - മ - പ ധ നി <br>



</doc>
<doc id="327623" url="https://ml.wikipedia.org/wiki?curid=327623" title="നിമ്ർ അൽ നിമ്ർ">
നിമ്ർ അൽ നിമ്ർ

സൗദി അറേബ്യയിലെ ഷിയാ വിഭാഗത്തിലെ പ്രമുഖ പണ്ഡിതനായിരുന്നു നിമ്ർ അൽ നിമ്ർ(1959 – 2 ജനു: 2016).സൗദി അറേബ്യൻ പ്രവിശ്യയായിരുന്ന അൽ- അവാമിയായിരുന്നു അദ്ദേഹത്തിന്റെ പ്രവർത്തന കേന്ദ്രം. സൗദി ഭരണകൂടത്തിന്റെ കടുത്ത വിമർശകനായിരുന്ന നിമർ സൗദി ഭരണകൂടത്തിന്റെ ഷിയാ വിരുദ്ധപ്രവൃത്തികളെ നിശിതമായി വിമർശിച്ചുപോന്നു, കിഴക്കൻ പ്രവിശ്യയുടെ സ്വാതന്ത്ര്യത്തിനു വേണ്ടി അചഞ്ചലമായ നിലപാടു സ്വീകരിച്ചിരുന്ന അദ്ദേഹം സ്വാതന്ത്ര്യത്തിനു വേണ്ടിപോരാടാൻ യുവജനങ്ങളെ ആഹ്വാനം ചെയ്തിരുന്നു.
2014 ഒക്ടോബർ 15 നു പ്രത്യേക കോടതി കലാപങ്ങൾക്ക് പ്രേരിപ്പിച്ചു എന്ന ആരോപണത്താൽ നിമറിനു വധശിക്ഷ വിധിക്കുകയും 2015 ഒക്ടോബർ 25 നു അപ്പീൽ കോടതി ശിക്ഷ ശരിവയ്ക്കുകയും ചെയ്തു.തുടർന്ന് 2016 ജനുവരി 2 നു നിമ്ർ അടക്കം 47 പേരുടെ വധശിക്ഷ നടപ്പാക്കിയതായി സൗദി ആഭ്യന്തര മന്ത്രാലയം പ്രഖ്യാപിച്ചു.


</doc>
<doc id="327628" url="https://ml.wikipedia.org/wiki?curid=327628" title="പുള്ളുവൻപാട്ട്">
പുള്ളുവൻപാട്ട്

കേരളത്തിന്റെ തനതുപാരമ്പര്യത്തിന്റെ ഭാഗവും പ്രാചീനവുമായ നാടൻപാട്ടുസംസ്കാരത്തിൽ വേറിട്ടുനിൽക്കുന്ന ഒരു സംഗീതശാഖയാണു് പുള്ളുവൻ പാട്ട്. കേരളത്തിലെ ഹൈന്ദവജനതയുടെ അനുഷ്ഠാനങ്ങളുടെ ഭാഗമായ കാവുകളുമായി അഭേദ്യമായ ബന്ധമാണു് പുള്ളുവൻ പാട്ടിനുണ്ടായിരുന്നതു്.

പുള്ളുവൻപാട്ടിന്റെ ഉൽപ്പത്തി കേരളത്തിന്റെ അജ്ഞേയഭൂതകാലചരിത്രത്തിൽ ആണ്ടുകിടക്കുന്നു. കർണ്ണാടകസംഗീതം, സോപാനസംഗീതം എന്നിവയിൽനിന്നെല്ലാം വിഭിന്നമായ ഒരു ആലാപനരീതിയും താളവുമാണു് പുള്ളുവൻ പാട്ടുകൾക്കുള്ളതു്. അതോടൊപ്പം സവർണ്ണതറവാടുകളിലെ സർപ്പക്കാവുകളും സർപ്പപ്രതിഷ്ഠകളും ഉൾപ്പെടുന്ന ഒരനുഷ്ഠാനകലയും കൂടിയാണതു്. കളമെഴുത്തുപാട്ടിൽ ഭഗവതിയാണെങ്കിൽ പുള്ളുവൻ പാട്ടിൽ നാഗത്താന്മാരാണു് ആരാധനാമൂർത്തികൾ.

മഹാഭാരതത്തിലെ ഖാണ്ഡവദഹനം എന്ന കഥയിൽ ഖാണ്ഡവവനത്തിൽ പാർത്തിരുന്ന ജരിത, മന്ദപാലൻ എന്നീ പക്ഷികളുടെ വംശത്തിലെ പിന്മുറക്കാരാണു് തങ്ങൾ എന്നു പുള്ളുവർ അവകാശപ്പെടാറുണ്ടു്. ഇക്കഥ സൂചിപ്പിക്കുന്ന പുള്ളുവൻ പാട്ടുകളും അവരുടെ വായ്മൊഴിശേഖരങ്ങളിൽ കാണാം. എഡ്ഗാർ തെഴ്സ്റ്റൺ രചിച്ച ദക്ഷിണേന്ത്യയിലെ ജാതിസമൂഹങ്ങൾ എന്ന ഗ്രന്ഥപരമ്പരയിൽ പുള്ളുവസമുദായത്തെക്കുറിച്ച് വിശദമായി വിവരിച്ചിട്ടുണ്ടു്. 

നാഗങ്ങളുമായി ബന്ധപ്പെട്ട് മഹാഭാരതത്തിലും ഭാഗവതത്തിലും മറ്റു പുരാണങ്ങളിലുമുള്ള കഥകളാണു് മിക്ക പാട്ടുകളിലുമുള്ളതു്. ഗരുഡോൽപ്പത്തി, കാളിയദമനം, വിഷപരീക്ഷ, നാഗോൽസവം, പാലാഴി മഥനം തുടങ്ങിയ ഇത്തരം കഥകളാണു് ഇപ്പോൾ അവശേഷിക്കുന്ന പ്രചാരത്തിലുള്ള പാട്ടുകളിലെ പ്രമേയം. ഇത്തരം പാട്ടുകൾക്കു പുറമേ, ചെറിയ കുട്ടികളുടെ നാവൂറു പാടുക എന്ന ഒരു ചടങ്ങും പുള്ളുവന്മാരുടെ അവകാശമായി കണക്കാക്കപ്പെട്ടിരുന്നു.

കുട്ടികൾക്കു് മറ്റുള്ളവരിൽ നിന്നും ദൃഷ്ടിദോഷം സംഭവിക്കാതിരിക്കാൻ നാവൂറു പാടിക്കണമെന്നായിരുന്നു അക്കാലത്തെ വിശ്വാസം.

പുള്ളുവർ


</doc>
<doc id="327633" url="https://ml.wikipedia.org/wiki?curid=327633" title="സതീഷ് കെ.">
സതീഷ് കെ.

കെ.സതീഷ് അഥവ ആർട്ടിസ്റ്റ് സതീഷ്കേരളത്തിലെ പ്രശസ്തനായ ചിത്രകാരനും,ഇല്ലസ്റ്റ്രേറ്ററും, പൈന്ററും ആണ്.1965ൽ ചേമഞ്ചേരിയിൽ കെ.ഗോവിന്ദൻ നായരുടേയും എം.വി,രാധയുടേയും മകനായി പിറന്നു.തിരുവനന്തപുരം ഫൈൻ ആർട്ട്സ് കോളേജിൽ നിന്നും ചിത്രകലയിൽ ഒന്നാം റാങ്കോടെ ബിരുദം.കേരള ശാസ്ത്ര സാഹിത്യ പരിഷത്ത് പ്രസിദ്ധീകരണങ്ങളായ യുറീക്ക, ശാസ്ത്രകേരളം. ശാസ്ത്രഗതി എന്നിവയിൽ കഴിഞ്ഞ 20 വർഷമായി ചിത്രങ്ങൾ തീമാറ്റിക്ക് ഇല്ലസ്റ്റ്രേഷൻ,കാർട്ടൂണുകൾ,പൈന്റിങ്ങുകൾ എന്നിവ വരയ്ക്കുന്നു.ഇതുകൂടാതെ നിരവധി ആനുകാലികങ്ങളിൽ ഇല്ലസ്റ്റൃഷൻ നിർവഹിച്ചിട്ടുണ്ട്.നിരവധി പുസ്തകങ്ങളുടെ കവർ ഡിസൈൻ ചെയ്തിട്ടുൺറ്റ്. ഇപ്പോൾ ഗുരുവായൂരിൽ സ്കൂളിൽ അദ്ധ്യാപകൻ 


</doc>
<doc id="327641" url="https://ml.wikipedia.org/wiki?curid=327641" title="ഓർമ്മയിലെ ഒ ഖാലിദ്">
ഓർമ്മയിലെ ഒ ഖാലിദ്

കേരളത്തിലെ സുന്നി വിദ്യർത്ഥിപ്രസ്ഥാനമായ കേരള സ്റ്റേറ്റ്‌ സുന്നി സ്റ്റുഡന്റ്‌സ്‌ ഫെഡറേഷൻ (എസ്‌. എസ്‌. എഫ്‌) ൻറെ സമുന്നതനായ നേതാവായിരുന്നു ഒ ഖാലിദ് സാഹിബ്, ധാർമികവിപ്ലവം അടയാള വാക്യമായി സ്വീകരിച്ചു പടർന്നുപന്തലിച്ച പ്രസ്ഥാനമാണ് "എസ് എസ് എഫ്" ആ പ്രസ്ഥാനത്തെ സ്വ ജീവിതം കൊണ്ട് വ്യഖ്യാനിച്ച അപൂർവ്വം പ്രതിഭാശാലികളിൽ ഒരാളാണ് "ഒ ഖാലിദ്" ഒരാദർശ പുരുഷൻറെ ജീവിതവും പ്രവർത്തനവും വിവരിക്കുകയാണീ പുസ്തകം. ഈ ഓർമ്മ പുസ്തകം ലക്ഷകണക്കിന് സുന്നീ പ്രവർത്തകർ നെഞ്ചോടു ചേർത്തുവെക്കാൻ കാരണം "ഓർമ്മയിലെ ഒ ഖാലിദ്" ൻറെ ജൈവികതയാണ് !!

ഇസ്ലാമിക പുസ്തകം

</doc>
<doc id="327657" url="https://ml.wikipedia.org/wiki?curid=327657" title="കാട്ടിൽ മേക്കതിൽ ക്ഷേത്രം">
കാട്ടിൽ മേക്കതിൽ ക്ഷേത്രം

കൊല്ലം ജില്ലയിലെ ചവറയ്ക്കു സമീപം പന്മനയിൽ സ്ഥിതിചെയ്യുന്ന ഒരു ക്ഷേത്രമാണ് കാട്ടിൽ മേക്കതിൽ ക്ഷേത്രം. ജില്ലാ ആസ്ഥാനത്തു നിന്ന് 18 കിലോമീറ്റർ വടക്കു-പടിഞ്ഞാറു ഭാഗത്താണ് ക്ഷേത്രം സ്ഥിതിചെയ്യുന്നത്. ഭദ്രകാളിയാണ് ഇവിടുത്തെ പ്രധാന പ്രതിഷ്ഠ. കായലിനും കടലിനും മധ്യേ സ്ഥിതിചെയ്യുന്ന അപൂർവ്വം ദേവീക്ഷേത്രങ്ങളിലൊന്നാണ് കാട്ടിൽ മേക്കതിൽ ക്ഷേത്രം. ക്ഷേത്രത്തിന്റെ ഒരു വശത്ത് അറബിക്കടലും മറുവശത്ത് ടി.എസ്. കനാലും സ്ഥിതിചെയ്യുന്നു. ക്ഷേത്രഭരണസമിതി ഏർപ്പെടുത്തിയ പ്രത്യേക ജങ്കാറിലൂടെ ഇവിടെ എത്തിച്ചേരാവുന്നതാണ്. ക്ഷേത്രത്തിനു സമീപമുള്ള ആൽമരത്തിൽ, പ്രത്യേകം പൂജിച്ചുനൽകുന്ന മണി കെട്ടുന്നത് ഇവിടുത്തെ പ്രസിദ്ധമായ ഒരു ആചാരമാണ്‌. മനസ്സിൽ എന്താഗ്രഹിച്ചുകൊണ്ട് മണി കെട്ടുന്നുവോ അതു നടക്കുമെന്നാണ് വിശ്വാസം.

കൊല്ലം ജില്ലയുടെ പടിഞ്ഞാറു ഭാഗത്ത് അറബിക്കടലിനും ടി.എസ്. കനാലിനും മധ്യേ കേരവൃക്ഷങ്ങൾ ധാരാളമുള്ള ഒരു തുരുത്തിലാണ് ക്ഷേത്രം സ്ഥിതിചെയ്യുന്നത്. വിശാലമായ മണൽപ്പരപ്പിനു നടുവിൽ ക്ഷേത്രം നിൽക്കുന്നത് മനോഹരമായ കാഴ്ച ഒരുക്കുന്നു. 2004-ൽ സുനാമി ദുരന്തമുണ്ടായപ്പോൾ പരിസരപ്രദേശം മുഴുവൻ കടൽക്ഷോഭത്തിനിരയായിട്ടും ക്ഷേത്രത്തിനു കേടുപാടുകൾ സംഭവിച്ചിരുന്നില്ല.

'കാട്ടിൽ മേക്കതിൽ അമ്മ' എന്ന പേരിൽ അറിയപ്പെടുന്ന ഭദ്രകാളിയാണ് ക്ഷേത്രത്തിലെ പ്രധാന പ്രതിഷ്ഠ.

ക്ഷേത്രത്തിലെ ഒരു പ്രധാന ആചാരമാണ് 'മണികെട്ടൽ'. ക്ഷേത്രത്തിൽ നിന്നു പ്രത്യേകം പൂജിച്ചു തരുന്ന മണി ഇവിടെയുള്ള പേരാലിൽ കെട്ടി പ്രാർത്ഥിച്ചാൽ ആഗ്രഹസാഫല്യമുണ്ടാകുമെന്നാണ് വിശ്വാസം. മരത്തിനു ചുറ്റും ഏഴുതവണ പ്രദക്ഷിണം ചെയ്തതിനു ശേഷമാണ് മണികെട്ടുക. ഇങ്ങനെ മൂന്നു തവണ വന്ന് മണികെട്ടണമെന്നാണ് വയ്പ്. ആയിരകണക്കിന് ഭക്തർ വ്രത ശുദ്ധി യോടെ ഇവിടെ എത്തി ആഗ്രഹം പൂർത്തിയാക്കുന്നു 

എല്ലാവർഷവും വൃശ്ചിക മാസത്തിൽ (നവംബർ) ഇവിടെ ഉത്സവം നടക്കാറുണ്ട്. പന്ത്രണ്ടു ദിവസം നീണ്ടുനിൽക്കുന്ന വൃശ്ചികോത്സവത്തിൽ പങ്കെടുക്കുവാൻ തമിഴ്നാട്, കന്യാകുമാരി എന്നിവിടങ്ങളിൽ നിന്നുപോലും ധാരാളം ഭക്തർ ഇവിടെയെത്തുന്നു. ഉത്സവസമയത്ത് ഭക്തർക്കു വസിക്കുവാനായി ആയിരക്കണക്കിനു കുടിലുകളാണ് ക്ഷേത്രപരിസരത്തു നിർമ്മിക്കുന്നത്. ഉത്സവത്തോടനുബന്ധിച്ച് തോറ്റംപാട്ട്, വിശേഷാൽ പൂജകൾ, അന്നദാനം, തങ്കയങ്കി ഘോഷയാത്ര, വൃശ്ചികപ്പൊങ്കൽ, തിരുമുടി ആറാട്ട് എന്നിവ നടത്താറുണ്ട്.

ചവറയ്ക്കു സമീപമുള്ള ശങ്കരമംഗലത്ത് 

ആറ്റിങ്ങൽ ഭാഗത്തു കുടി വരുന്നവർ ആലപ്പുഴ /എറണാകുളം എന്നി ബസിൽ കയറി ശങ്കരമംഗലം /ചവറ പോലീസ് സ്റ്റേഷൻ സ്റ്റോപ്പിൽ ഇറങ്ങി യാൽ ഓട്ടോയിൽ പടിഞ്ഞാറു ഭാഗത്തു കൂടി കടന്നുപോകുന്ന കോവിൽത്തോട്ടം റോഡു വഴി മൂന്നു കിലോമീറ്റർ സഞ്ചരിച്ചാൽ കൊട്ടാരത്തിൻ കടവിൽ എത്തിച്ചേരാം. അവിടെ നിന്ന് ജങ്കാർ മാർഗ്ഗം ക്ഷേത്രത്തിൽ എത്തിച്ചേരാം.

കാട്ടിൽ മേക്കതിൽ ശ്രീ ഭദ്രകാളി ക്ഷേത്രം, പൊന്മന, ചവറ, കൊല്ലം - 691583




</doc>
<doc id="327662" url="https://ml.wikipedia.org/wiki?curid=327662" title="മുക്കുവന്റെ ഉൾക്കടൽ">
മുക്കുവന്റെ ഉൾക്കടൽ

ഇന്ത്യയിലെ ചെന്നൈയിൽ ബേ ഓഫ് ബംഗാൾ തീരത്തിനു സമീപം സ്ഥിതിചെയ്യുന്ന ആഡംബര ബീച്ച് റിസോർട്ടാണ് മുക്കുവന്റെ ഉൾക്കടൽ എന്ന പേരിൽ പ്രസിദ്ധമായ വിവാന്ത ബൈ താജ് – മുക്കുവന്റെ ഉൾക്കടൽ റിസോർട്ട്. താജ് ഹോട്ടൽസ്‌, റിസോർട്ട്സ് ആൻഡ്‌ പാലസസ് ഗ്രൂപ്പിൻറെ ഭാഗമായ ഈ റിസോർട്ടിനെ വിനോദ / റിസോർട്ട് ഹോട്ടൽ വിഭാഗത്തിലാണ് പെടുത്തിയിട്ടുള്ളത്‌. ഇന്ത്യൻ സർക്കാരിൻറെ ടൂറിസം മന്ത്രാലയം ഫൈവ് സ്റ്റാർ ഡീലക്സ് റിസോർട്ട് എന്ന വിഭാഗത്തിലാണ് ഫിഷർമാൻസ് കോവിനെ ഉൾപ്പെടുത്തിയിരിക്കുന്നത്. പതിനെട്ടാം നൂറ്റാണ്ടിൽ നിർമിതമായ ഡച്ച് കൊട്ടാരത്തിൻറെ അവശിഷ്ട്ടങ്ങളിൽ നിന്നും പുതുക്കിപണിതതാണ് താജ് ഗ്രൂപ്പിൻറെ സഹോദര സ്ഥാപനമായ കോവ്ലോങ്ങ്‌ ബീച്ച് ഹോട്ടൽസ്‌ ലിമിറ്റഡിൻറെ ഉടമസ്ഥതയിലുള്ള മുക്കുവന്റെ ഉൾക്കടൽ ബീച്ച് റിസോർട്ട്. 

പതിനെട്ടാം നൂറ്റാണ്ടിൽ ബേ ഓഫ് ബംഗാൾ തീരത്തെത്തിയ ഡച്ചുകാർ തീരത്ത് ഗംഭീരമായ ഒരു കോട്ട പണിതു. എന്നാൽ ആർക്കോട്ട് നവാബ് ഡച്ചുകാരെ ആക്രമിക്കുകയും അവരെ അവിടെനിന്നു ഓടിക്കുകയും ചെയ്തു. ഫ്രഞ്ചുകാർ നവാബിനെ കീഴ്പ്പെടുത്തി. ഇന്ത്യയ്ക്ക് സാന്ത്വന്ത്ര്യം ലഭിക്കുന്നത് വരെ ഫ്രഞ്ചുകാരെ പരാജയപ്പെടുത്തിയ ബ്രിട്ടീഷുകാരുടെ കൈവശമായിരുന്നു ഈ കോട്ട. ഈ കോട്ടയുടെ അവശിഷ്ട്ടങ്ങളിൽനിന്നാണ് മുക്കുവന്റെ ഉൾക്കടൽ ഹോട്ടൽ നിർമിച്ചിരിക്കുന്നത്. 1974-ലാണ് ഹോട്ടൽ പ്രവർത്തനം ആരംഭിച്ചത്. 1996-ൽ ഇന്ത്യൻ ഹോട്ടൽസ് കമ്പനിയായ താജ് ഹോട്ടൽസ് കോവ്ലോങ്ങ്‌ ബീച്ച് ഹോട്ടൽ (ഇന്ത്യ) ലിമിറ്റഡുമായി ടെക്നിക്കൽ അസിസ്റ്റൺസ് ധാരണയായി. 

സെപ്റ്റംബർ 2010-ൽ ഹോട്ടലിൻറെ പേര് വിവാന്ത ബൈ താജ് – മുക്കുവന്റെ ഉൾക്കടൽ, ചെന്നൈ എന്നാക്കിമാറ്റി. 

ചെന്നൈ നഗരത്തിൽനിന്നും 32 കിലോമീറ്റർ അകലെ കാഞ്ചീപുരം ജില്ലയിലാണ് വിവാന്ത ബൈ താജ് – മുക്കുവന്റെ ഉൾക്കടൽ സ്ഥിതിചെയ്യുന്നത്. കോവ്ലോങ്ങ്‌ (കോവളം) ബീച്ചിനും അമ്പലങ്ങളുടെ നഗരമായയ മഹാബലിപുരത്തിനു സമീപമാണ് മുക്കുവന്റെ ഉൾക്കടൽ സ്ഥിതിചെയ്യുന്നത്. and the temple towns of Mahabalipuram and Kanchipuram.

പൈതൃക ഗ്രാമമായ ദക്ഷിണ ചിത്ര (ഏകദേശം 3 കിലോമീറ്റർ), എംജിഎം ഡിസീ വേൾഡ്, മായജാൽ സ്പോർട്സ് കോമ്പ്ലെക്സ്, ദി മദ്രാസ്‌ ക്രോകോഡൈൽ ബാങ്ക് ട്രസ്റ്റ് എന്നിവ ഹോട്ടലിനു സമീപമാണ്.

ചെന്നൈ എയർപോർട്ടിൽനിന്നും വിവാന്ത ബൈ താജ് – ഫിഷർമാൻസ് കോവിലേക്കുള്ള ദൂരം: ഏകദേശം 16 കിലോമീറ്റർ

ചെന്നൈ റെയിൽവേ സ്റ്റേഷനിൽനിന്നും വിവാന്ത ബൈ താജ് – ഫിഷർമാൻസ് കോവിലേക്കുള്ള ദൂരം: ഏകദേശം 7 കിലോമീറ്റർ

വളരെ മികച്ച സൗകര്യങ്ങൾ മുക്കുവന്റെ ഉൾക്കടൽ ബീച്ച് റിസോർട്ടിൽ ലഭ്യമാണ്. 







</doc>
<doc id="327664" url="https://ml.wikipedia.org/wiki?curid=327664" title="പാർക്ക്‌ ഹയാത്ത് ചെന്നൈ">
പാർക്ക്‌ ഹയാത്ത് ചെന്നൈ

ദക്ഷിണേന്ത്യൻ സംസ്ഥാനമായ തമിഴ്നാടിൻറെ തലസ്ഥാനമായ ചെന്നൈയിലെ ഗിണ്ടിയിൽ സ്ഥിതിചെയ്യുന്ന ഫൈവ് സ്റ്റാർ ആഡംബര ഹോട്ടലാണ് പാർക്ക്‌ ഹയാത്ത് ചെന്നൈ. 2012-ലാണ് ഹോട്ടൽ പ്രവർത്തനം ആരംഭിച്ചത്. പാർക്ക്‌ ഹയാത്തിൻറെ മുപ്പതാമത്തെ ഹോട്ടലാണിത്. 

അമ്പത്തൂർ ക്ലോതിംഗ് ടെക്സ്റ്റൈൽ ബിസിനസിൻറെ ഉടമസ്ഥനായ വ്യവസായി വിജയ്‌ മഹ്താനിയാണ് പാർക്ക്‌ ഹയാത്ത് ഹോട്ടൽ നിർമിച്ചത്. അമ്പത്തൂർ ബിൽഡേർസ് എന്ന പേരിൽ ഹോട്ടൽ, ഐടി പാർക്ക്‌, ഭവന നിർമ്മാണം എന്നിവയിലേക്കു ബിസിനസ്‌ വ്യാപിക്കുക എന്ന ഉദ്ദേശത്തെ തുടർന്നാണിത്. മഹ്താനിയുടെ ഉടമസ്ഥതയിൽ ഹയാത്ത് നടത്തുന്ന ഹോട്ടൽ ഉദ്ഘാടനം ചെയ്തത് 2012 ഒക്ടോബർ 1-നാണ്.

11 നിലകളുള്ള ഹോട്ടലിൽ ഏഴ് നിലകളിലായി പരന്നുകിടക്കുന്ന 20 സ്യൂട്ട് മുറികളടക്കം 201 (43 ചതുരശ്ര അടി മുതൽ 180 ചതുരശ്ര അടി വരെ വിസ്തീർണമുള്ള) മുറികളാണ് ഉള്ളത്. 8072 ചതുരശ്ര അടി വിസ്തീർണമുള്ള വിരുന്നു സ്ഥലം 6 മുറികളായി വേർതിരിക്കാവുന്നതാണ്. നീന്തൽക്കുളത്തിൽനിന്നും ഗിണ്ടി ദേശീയ പാർക്ക്‌ കാണാൻ സാധിക്കും. ജോർജ് വോങ്ങ് ഡിസൈൻസ് എന്ന ന്യൂ യോർക്ക്‌ ആർക്കിടെക്റ്റുകളാണ് ഹോട്ടൽ രൂപകൽപന ചെയ്തത്. ഗോവയിൽനിന്നുള്ള വേണു ജുനേജ ഡിസൈൻ ചെയ്ത ഇന്ത്യൻ ടെക്സ്റ്റൈൽസ് ഉപയോഗിച്ചു ഹോട്ടൽ അലങ്കരിച്ചിട്ടുണ്ട്. 

ഗവർണറുടെ വസതിക്കു സമീപമായി ഗിണ്ടി ഫോറസ്റ്റ് റിസർവിനു അരികെ സ്ഥിതിചെയ്യുന്ന പാർക്ക്‌ ഹയാത്ത് ചെന്നൈ ഹോട്ടലിൽനിന്നും അനവധി ടൂറിസ്റ്റ് സ്ഥലങ്ങളിലേക്കു അനായാസം എത്തിച്ചേരാം. പാർത്ഥസാരഥി ടെമ്പിൾ (ഏകദേശം 11 കിലോമീറ്റർ), അഷ്ടലക്ഷ്മി ടെമ്പിൾ (ഏകദേശം 9 കിലോമീറ്റർ), കപലീശ്വരർ ടെമ്പിൾ (ഏകദേശം 10 കിലോമീറ്റർ), സാന്തോം കത്തീദ്രല് ബസിലിക്ക (ഏകദേശം 11 കിലോമീറ്റർ), ഏലിയറ്റ്സ് ബീച്ച് (ഏകദേശം 9 കിലോമീറ്റർ), മറീന ബീച്ച് (ഏകദേശം 13 കിലോമീറ്റർ), എഗ്മോർ മ്യൂസിയം (ഏകദേശം 10 കിലോമീറ്റർ), ഫോർട്ട്‌ സെന്റ് ജോർജ് (ഏകദേശം 14 കിലോമീറ്റർ), വള്ളുവർ കൊട്ടം (ഏകദേശം 8 കിലോമീറ്റർ), ദക്ഷിണ ചിത്ര (ഏകദേശം 7 കിലോമീറ്റർ) എന്നീ സ്ഥലങ്ങൾ ഹോട്ടലിൽ എത്തുന്നവർക്ക് സന്ദർശിക്കാൻ സാധിക്കും.

അണ്ണാ ഇന്റർനാഷണൽ ആൻഡ്‌ ഡൊമസ്റ്റിക്ക് എയർപോർട്ടിൽനിന്നും പാർക്ക്‌ ഹയാത്ത് ചെന്നൈ ഹോട്ടലിലേക്കുള്ള ദൂരം: ഏകദേശം 9 കിലോമീറ്റർ

ചെന്നൈ സെൻട്രൽ റെയിൽവേ സ്റ്റേഷനിൽനിന്നും പാർക്ക്‌ ഹയാത്ത് ചെന്നൈ ഹോട്ടലിലേക്കുള്ള ദൂരം: ഏകദേശം 15 കിലോമീറ്റർ

കോയമ്പേട് ബസ് സ്റ്റാൻഡിൽനിന്നും പാർക്ക്‌ ഹയാത്ത് ചെന്നൈ ഹോട്ടലിലേക്കുള്ള ദൂരം: ഏകദേശം 14 കിലോമീറ്റർ
Park Hyatt Chennai


</doc>
<doc id="327669" url="https://ml.wikipedia.org/wiki?curid=327669" title="ഉസ്താദ് ഈസ">
ഉസ്താദ് ഈസ

ഉസ്താദ് ഈസ. മുഴുവൻ നാമം: ഉസ്താദ് ഈസാ ശീറാസി.(Ustad Isa Shirazi, Persian: استاد عيسى شیرازی)‎‎ താജ് മഹലിന്റെ ശില്പികളിലൊരാൾ. പേർഷ്യയിലെ ഷീറാസ് എന്ന സ്ഥലത്തു നിന്ന് താജ് മഹലിന്റെ നിർമ്മാണത്തിന്നയി ഷാജഹാൻ ചക്രവർത്തി വരുത്തിച്ച എൻജിനീയർ ആണ് ഇദ്ദേഹം. എന്നാൽ ഇദ്ദേഹത്തിന്റെ യഥാർത്ഥ നാമവും ജന്മ സ്ഥലവും തെളിയിക്കുന്നതിനുള്ള വ്യക്തമായ രേഖകൾ ലഭ്യമല്ല. താജിന്റെ ചരിത്രം അന്വേഷിച്ച പാശ്ചാത്യ ചരിത്രകാരന്മാർ ഇദ്ദേഹം ഒരു ഫ്രഞ്ച് എൻജിനീയർ ആയിരുന്നു എന്ന് അവകാശപ്പെട്ടിട്ടുണ്ട്. "ആസ്റ്റിൻ ദെ ബോർദോ" എന്ന ഫ്രഞ്ച് എൻജിനീയർ ആയിരുന്നു ഇദ്ദേഹം എന്നും പണ്ഡിതൻ എന്ന അർത്ഥത്തിൽ "ഉസ്താദ്" എന്നും ക്രിസ്ത്യൻ എന്ന അർത്ഥത്തിൽ "ഈസാ" എന്നും വിളിക്കപ്പെട്ടു എന്ന് വില്ല്യം സ്ലീമൻ "റാംബിൾസ് ആൻഡ് റീകളക്ഷൻസ് ഒഫ് അൻ ഇന്ത്യൻ ഒഫീഷ്യൽ" എന്ന തന്റെ ഗ്രന്ഥത്തിൽ പറയുന്നുണ്ട്. "മുഹമ്മദ് ഈസ എഫൻഡി" എന്ന പേരിലും ഉസ്താദ് ഈസ അറിയപ്പെടുന്നു. ഉസ്താദ് ഈസ തുർക്കിയിലെ "റം" എന്ന സ്ഥലത്തു നിന്നും വന്ന ആളാണെന്നും ചില ചരിത്രകാരന്മാർ പറയുന്നുണ്ട്. ഈ ചരിത്രകാരന്മാർ അതിനായി ഉദ്ദരിക്കുന്ന തെളിവ് എഫൻഡി എന്നത് ഓട്ടൊമൻ സാമ്രാജ്യത്തിലെ ഒരു ബിരുദ സംജ്ഞയാണെന്നാണ് എന്നതാണ്. യൂറോപിന്റേയും ഏഷ്യയുടെയും വാസ്തു വിദ്യയുടെ സമ്മേളനമായ താജ് മഹൽ നിർമ്മിച്ചത് രണ്ട് വൻകരകളുടേയും വാസ്തു വിദ്യ അറിയുന്ന ഒരാളോ അതിൽ കൂടുതൽ ആളുകളോ ആകാമെന്നു ചിലർ കരുതുന്നു. "മുഹമ്മദ് ഈസ എഫൻഡി" എന്നയാളാണ് താജിന്റെ മുഖ്യ ശില്പി എന്നും ആ ഇനത്തിൽ അദ്ദേഹം ആയിരം രൂപ പ്രതിമാസം കൈപറ്റിയിരുന്നു എന്നും ഡോക്ടർ ബർഗസ് തന്റെ ചരിത്ര നിരീക്ഷണങ്ങളിൽ പറയുന്നുണ്ട്.

താജ്മഹലിൻറെ മുഖ്യശിൽപി ഉസ്താദ് ഈസ എന്നതായിരുന്നു പൊതുവെ പ്രചാരം ലഭിച്ചിരുന്നത്. എന്നാൽ പ്രധാന ശില്പി ഉസ്താദ് അഹ്മദ് ലാഹോരിയാണ്. 
ഉസ്താദ് അഹ്മദ് ലാഹോരി
താജ് മഹൽ
ഷാജഹാൻ


</doc>
<doc id="327674" url="https://ml.wikipedia.org/wiki?curid=327674" title="യാസുകോ നമ്പ">
യാസുകോ നമ്പ

ജപ്പാനിൽ നിന്നുള്ള ഒരു പർവ്വതാരോഹകയായിരുന്നു യാസുകോ നമ്പ (ജനനം: 1949 ഫെബ്രുവരി 2, – മരണം: 1996 മേയ് 11, ). ജുങ്കോ താബെയ്ക്കു ശേഷം എവറസ്റ്റ് കൊടുമുടി കീഴടക്കിയ ജാപ്പനീസ് വനിത കൂടിയാണ് യാസുകോ നമ്പ. ഫെഡറൽ എക്സപ്രസ്സിലെ ഒരു ഉദ്യോഗസ്ഥയായിരുന്നു യാസുകോ എങ്കിലും, പർവ്വതാരോഹണത്തോടുള്ള അവരുടെ അഭിരുചി അവരെ ലോകമെങ്ങും എത്തിച്ചു. 1982 ജനുവരിയിലെ പുതുവത്സരദിനത്തിലാണ് ഏഴു കൊടുമുടികളിൽ ഒന്നായ കിളിമഞ്ജാരോ യാസുക കീഴടക്കിയത്. 1996 ൽ എവറസ്റ്റു കൊടുമുടിയിലെത്തിയ ശേഷം തിരിച്ചിറങ്ങവെ സംഭവിച്ച ദുരന്തത്തിൽ യാസുകോ മരണമടയുകയായിരുന്നു.

ജപ്പാനിലെ ടോക്കിയോവിലുള്ള ഒട്ടാ നഗരത്തിലാണ് 1949 ഫെബ്രുവരി രണ്ടിന് യാസുകോ ജനിച്ചത്. ജപ്പാനിലെ വസേദ സർവ്വകലാശാലയിൽ നിന്നും യാസുക ബിരുദം കരസ്ഥമാക്കി. ഫെഡറൽ എക്സപ്രസ്സ് എന്ന കമ്പനിയിൽ ഉദ്യോഗസ്ഥയായി നിയമനം ലഭിച്ചു.

1996 മേയ് പത്താം തീയതി, യാസുകോ എവറസ്റ്റ് കൊടുമുടിയുടെ നിറുകയിലെത്തി. തന്റെ 47 ആമത്തെ വയസ്സിലാണ് യാസുകോ ഈ നേട്ടം കൈവരിച്ചത്. എവറസ്റ്റു കീഴടക്കിയശേഷം തിരിച്ചിറങ്ങവേയാണ് അപ്രതീക്ഷിതമായുണ്ടായ ഹിമപാതം പർവ്വതാരോഹകരുടെ പദ്ധതികളെ തകർത്തത്. നമ്പയും സംഘത്തിലെ മറ്റു മൂന്നുപേരും, എവറസ്റ്റിന്റെ സൗത്ത് കോൾ എന്ന സ്ഥലത്ത് അകപ്പെട്ടുപോവുകയായിരുന്നു. കനത്ത ഹിമപാതം കാരണം അവരുടെ ക്യാംപ് എവിടെയാണെന്ന് കണ്ടെത്താൻ സംഘാംഗങ്ങൾക്കു സാധിച്ചില്ല. യാസുകോയുടെ കയ്യിലുള്ള ഓക്സിജന്റെ അളവ് വളരെ കുറവുമായിരുന്നു. എത്രയും പെട്ടെന്ന് ക്യാംപിലെത്താൻ അവർ ശ്രമിച്ചെങ്കിലും, കനത്ത കാറ്റ് അവർക്കു വിലങ്ങു തടിയായി.
തിരികെ ക്യാംപ് ഫോറിലെത്തിയ മറ്റു സംഘാംഗങ്ങൾ കാണാതായവർക്കു വേണ്ടി പിറ്റേ ദിവസം തിരച്ചിൽ നടത്തി. തീരെ അവശയായ നിലയിലാണ് യാസുകോവിനെ സംഘാംഗങ്ങൾ കണ്ടെത്തിയത്. അവരുടെ കയ്യിലുള്ള ഓക്സിജൻ കൊണ്ട് യാസുകയേ തിരികെ ക്യാംപിലെത്തിക്കാനാവുമായിരുന്നില്ല. യാസുകോയെ അവിടെ തന്നെ ഉപേക്ഷിക്കാനല്ലാതെ മറ്റു മാർഗ്ഗങ്ങളൊന്നും തന്നെ ഉണ്ടായിരുന്നില്ല. 1996 മേയ് പതിനൊന്നാം തീയതി, പർവ്വതത്തിലനുഭവപ്പെട്ട മോശം കാലാവസ്ഥകൊണ്ടുണ്ടായ അസുഖത്താൽ യാസുകോ നമ്പ മരണമടഞ്ഞു.




</doc>
<doc id="327688" url="https://ml.wikipedia.org/wiki?curid=327688" title="ത്രില്ലർ (ആൽബം)">
ത്രില്ലർ (ആൽബം)

അമേരിക്കൻ സംഗീതജ്ഞനായ മൈക്കൽ ജാക്സന്റെ ആറാമത്തെ സ്റ്റുഡിയോ ആൽബമാണ് ത്രില്ലർ. 1982-ൽ എപ്പിക് റെക്കോർട്സ് വഴിയാണ് ഇത് പുറത്തിറങ്ങിയത്. വലിയ വിജയമായിരുന്ന 1979 ലെ ഓഫ് ദ വാൾ എന്ന ആൽബത്തിന്റെ തുടർച്ചയായിരുന്നു ഈ ആൽബം.

ഈ ആൽബത്തിൽ ഒമ്പത് ട്രാക്കുകൾ ആണുള്ളത്.ഇതിൽ ഏഴെണ്ണം സിംഗിളുകളായി പുറത്തിറങ്ങി. ഇതിൽ നാലെണ്ണത്തിന്റെ രചന നിർവഹിച്ചത് ജാക്സൺ ആയിരുന്നു. ഏഴു സിംഗിളുകളും ബിൽബോട് ഹോട് 100 ലെ ആദ്യ പത്തിൽ ഇടം പിടിക്കുകയും രണ് ണ്ടെണ്ണം ബില്ലി ജീൻ , ബീറ്റ് ഇറ്റ് ഇവ ഒന്നാം സ്ഥാനത്ത് എത്തുകയുo ചെയ്തു.
ത്രില്ലർ ഇപ്പോൾ ഏകദേശo 10 കോടിയോളം കോപ്പികൾ വിറ്റഴിക്കപെട്ടിട്ടുണ്ട്. ഇത് ലോകത്തിലെ ഏറ്റവും കൂടുതൽ വിറ്റഴിക്കപ്പെട്ട ആൽബം എന്ന നിലയിൽ ഗിന്നസ് ബുക്കിൽ എത്തിയിട്ടുണ്ട്അമേരിക്കയിൽ ഈ ആൽബം 3.3 കോടി കോപ്പികൾ വിറ്റഴിച്ചിട്ടുണ്ട്. ത്രില്ലർ ജാക്സണെ ആൽബം ഓഫ് ദി ഇയർ അടക്കം 8 ഗ്രാമി നേടികൊടുത്തു.ഇത് അദ്ദേഹത്തെ ഒരു വർഷം ഏറ്റവും കൂടുതൽ ഗ്രാമി പുരസ്കാരം നേടുന്ന വ്യക തി എന്ന പേരിൽ ഗിന്നസിൽ ബുക്കിൽ എത്തിച്ചു.

ത്രില്ലർ ആൽബം ജാക്സെനെ എംടിവിയിൽ പ്രത്യക്ഷപെടാൻ അവരമൊരുക്കി.ത്രില്ലറിലെ ബില്ലി ജീൻ എന്ന ഗാനമാണ് എംടിവി യിൽ പ്രക്ഷേണം ചെയ്ത ആദ്യ കറുത്ത വർഗ്ഗക്കാരുടെ ഗാനം. ഇത് പോപ് സംഗീത ലോകത്തെ വർണ്ണവിവേചനം ഇല്ലാതാക്കാനും ആരംഭ ദത്തിലായിരുന്ന എംടിവി യുടെ ഇന്നത്തെ വളർച്ചയെയും വളരെയധികം സഹായിച്ചു.കൂടാതെ ഇത് പ്രിൻസിനെ പോലുള്ള കറുത്തവർഗ്ഗക്കാരായി സംഗീതജ്ഞരുടെ വളർച്ചയെ വളരെ സഹായിച്ചിട്ടുണ്ട് .ഇതിന്റെ തുടർച്ചയായി അന്നത്തെ അമേരിക്കൻ പ്രസിഡണ്ടായിരുന്ന റൊണാൾഡ് റീഗൻ ജാക്സണെ വൈറ്റ് ഹൗസിലേക്ക് ക്ഷണിക്കുകയും അനുമോദിക്കുകയുമുണ്ടയി.


</doc>
<doc id="327693" url="https://ml.wikipedia.org/wiki?curid=327693" title="ഉസ്താദ് അഹ്മദ് ലാഹോരി">
ഉസ്താദ് അഹ്മദ് ലാഹോരി

ചക്രവർത്തി ഷാജഹാൻറെ കൊട്ടാരത്തിലെ വാസ്തു ശില്പിയായിരുന്നു ഉസ്താദ് അഹ്മദ് ലാഹോരി.  Ustad Ahmad Lahauri (Persian: استاد احمد لاهوری‎‎) . 1632 നും 1648 നും ഇടയിൽ നിർമ്മിക്കപ്പെട്ട ലോകാത്ഭുതങ്ങളിലൊന്നായ ആഗ്രയിലെ താജ് മഹലിൻറെ പ്രധാന വാസ്തുശില്പി ഉസ്താദ് അഹ്മദ് ലാഹോരിയായിരുന്നു. 

ഉസ്താദ് അഹ്മദ് ലാഹോരിയുടെ പുത്രനായ ലുത്ഫുല്ല മുഹൻദിസ് രണ്ട് ശില്പികളെ അദ്ദേഹത്തിൻറെ കൃതിയിൽ പരാമർശിക്കുന്നുണ്ട്. അതിലൊന്ന് ഉസ്താദ് അഹ്മദ് ലാഹോരിയും മറ്റൊന്നു് മീർ അബ്ദുൽ കരീമുമാണ്. ഉസ്താദ് അഹ്മദ് ലാഹോരിയായിരുന്നു ചെങ്കോട്ടക്ക് തറക്കല്ലിട്ടത്. (നിർമ്മിച്ചത് 1638 നും 1648 നുമിടയിൽ).മീർ അബ്ദുൽ കരീം മുൻ ചക്രവർത്തിയായ ജഹാംഗീറിൻറെ 'സ്വന്തം' ശില്പിയായിരുന്നു. ഇവർ രണ്ട് പേരും കൂടാതെ മക്റമത് ഖാൻ എന്ന വ്യക്തിയും ചേർന്നായിരുന്നു താജ്മഹൽ നിർമ്മിച്ചത്.



</doc>
<doc id="327701" url="https://ml.wikipedia.org/wiki?curid=327701" title="കമാൽ പാഷ">
കമാൽ പാഷ

കമാൽ പാഷ. മുഴുവൻ നാമം ഡോ.എൻ.കെ. മുസ്തഫാ കമാൽ പാഷ. ചരിത്ര ഗവേഷകൻ, ഇസ്ലാമിക പണ്ഡിതൻ, ഗ്രന്ഥകർത്താവ്, അധ്യാപകൻ, വിദ്യാഭ്യാസ പ്രവർത്തകൻ. 2002 മുതൽ 2005 വരെ കാലിക്കറ്റ് യൂണിവേഴ്സിറ്റിയിൽ ചെയർ ഫോർ ഇസ്ലാമിക് സ്റ്റഡീസ് ആൻറ് റിസർച്ച് പ്രൊഫസർ ആയി സേവനമനുഷ്ടിച്ചു.കേരള ഇസ്ലാമിക് മിഷൻറെ സ്ഥാപകാംഗമാണ്. 1968 മുതൽ 2001 വരെ തിരൂരങ്ങാടി പോക്കർ സാഹിബ് മെമ്മോറിയൽ ഓർഫനേജ് (പി.എസ്.എം.ഒ) കോളേജിൽ ചരിത്രവിഭാഗം തലവനായിരുന്നു.വിവിധ വിഷയങ്ങളിലായി എഴുപതോളം കൃതികൾ രചിച്ചു.
1946 ജൂൺ25 ന് ചെർപ്പുളശ്ശേരിയിൽ ജനിച്ചു. പിതാവ് നെല്ലിക്കുറുശ്ശി മുഹമ്മദ്. മാതാവ് മഠത്തിൽ തിത്തിക്കുട്ടി ആലിപ്പറമ്പ്. ചെർപ്പുളശ്ശേരി ഗവ. ഹൈസ്കൂളിൽ നിന്നും 1962 ൽ എസ്.എസ്.എൽ.സി പാസായി. തുർന്ന് 1966 ൽ കോഴിക്കോട് ഫാറൂഖ് കോളേജിൽ നിന്ന് സാമ്പത്തികശാസ്ത്രത്തിൽ ബിരുദം നേടി. 1968 ൽ അലീഗഢ് മുസ്ലിം യൂണിവേഴ്സിറ്റിയിൽ നിന്ന് ചരിത്രത്തിൽ ബിരുദാനന്തരബിരുദം കരസ്ഥമാക്കി. കാലിക്കറ്റ് യൂണിവേഴ്സിറ്റിയിൽ നിന്നും മുൻ വൈസ് ചാൻസ്ലർ ടി.കെ. രവീന്ദ്രൻറെ കീഴിൽ പി.എച്ച്.ഡി ബിരുദം നേടി. 
ഇൻസ്റ്റിറ്റ്യൂട്ട് ഓഫ് ഫണ്ടമെൻറൽ റിസർച്ചിൻറെ ആഭിമുഖ്യത്തിൽ കണ്ണൂർ, തലശ്ശേരി, കോഴിക്കോട്, പാലക്കാട്, തിരൂർ, തൃശൂർ, എറണാകുളം, കോട്ടയം, ഈരാട്ടുപേട്ട,തിരുവനന്തപുരം തുടങ്ങിയ സ്ഥലങ്ങളിൽ ഖുർആൻ സയൻസ് സെമിനാറുകൾ സംഘടിപ്പിച്ചു.
ഡോ. അബ്ദുറസാഖ് സുല്ലമിയോടൊപ്പം ഖുർആനിൽ പരാമർശിച്ച ചരിത്ര ഭൂമികളിലൂടെ സഞ്ചരിച്ച് "ഖുർആൻ ചരിത്രഭൂമികളിലൂടെ" എന്ന വീഡിയോ ഡോക്യുമെൻററി 1997 ൽ പുറത്തിറക്കി. 9 ലോകഭാഷകളിലേക്ക് ഈ ഡോക്യമെൻററി മൊഴിമാറ്റം ചെയ്യപ്പെട്ടിട്ടുണ്ട്.ഈ ഗവേഷണത്തിൻറെ ഭാഗമായി സഊദി അറേബ്യ, ഈജിപ്ത്, ഇറാഖ്, യമൻ, ഇറാൻ, അർമേനിയ, റഷ്യൻ ജോർജിയ, തുർക്കി, ഒമാൻ, ജോർഡാൻ, യു.എ.ഇ തുടങ്ങിയ രാജ്യങ്ങളിലെ ചരിത്ര സ്ഥലങ്ങളിൽ സന്ദർശിച്ചിട്ടുണ്ട്. ആൾ ഇന്ത്യാ റേഡിയോവിൽ ബഹദൂർ ഷാ സഫർ, മംഗൾ പാണ്ടെ, മലബാറിൻറെ വാണിജ്യ ചരിത്രം തുടങ്ങിയ പരിപാടികൾ അവതരിപ്പിച്ചു. ചരിത്രസെമിനാറുകളിൽ പ്രബന്ധങ്ങൾ അവതരിപ്പിക്കാറുണ്ട്. സംവിധായകനും ഫാസിലിനൊപ്പം ചേർന്ന് "നമസ്കാരം" എന്ന സിഡിയും പറത്തിറക്കിയിട്ടുണ്ട്. മുസ്ലിം റിലീജ്യസ് എഡ്യുക്കേഷൻ ഇൻ കേരള, ലോട്ടറി - നോ എ ന്യൂ ഇൻവെൻഷൻ, ഹിസ്റ്റോറിക്കൽ ഗ്ലീനിങ് ഇൻ മാപ്പിള സോങ്സ്, മാണിറ്റോറിയൽ സിസ്റ്റം - എ കോൺടിബ്യൂഷൻ ഓഫ് സൌത്ത് ഇന്ത്യ ടു യൂറോപ്പ്, മാപ്പിള റിബല്ലിയൻ-എ റിപ്രൈസൽ, പ്ലസൻറ് റിവോൾട്ട് ഇൻ മലബാർ ഇൻ 19 സെഞ്ച്വറി, റിഫോംസ് ഓഫ് ടിപ്പു സുൽത്താൻ ഇൻ മലബാർ, ഖുർആൻ ആൻറ് വേദാസ്, ബേസൽ മിഷൻ ഇൻഡസ്ട്രീസ് ഇൻ മലബാർ, ഇൻഫ്ലുവൻസ് ഓഫ് വെസ്റ്റ് ഏഷ്യ ഇൻ ആയുർവേദ തുടങ്ങിയ അദ്ദേഹത്തിൻറെ ഗവേഷണ പ്രബന്ധങ്ങളാണ്.

പി.എസ്.എം.ഒ കോളേജിലെ അ‍ഡൽട്ട് എജ്യുക്കേഷൻ ഡയറക്ടർ,കോഴിക്കോട്ടെ ഇൻസ്റ്റിറ്റ്യൂട്ട് ഓഫ് ഫണ്ടമെൻറർ റിസർച്ച് ഡയറക്ടർ, കേരള ഇസ്ലാമിക് മിഷൻറെ സ്ഥാപക പ്രസിഡൻറ്, തിരൂരങ്ങാടിയിയിലെ മലബാർ സെൻട്രൽ സ്കൂൾ ട്രസ്റ്റിൻറെ സ്ഥാപക ചെയർമാൻ,വളാഞ്ചാരേ എടയൂരിലെ ജംഇയ്യത്തുൽ മുസ്തർശിദീൻ ചെയർമാൻ, കാലിക്കറ്റ് യൂണിവേഴ്സിറ്റി ഫാക്കൽട്ടി ഓഫ് ഹ്യൂമാനിറ്റീസ് മെമ്പർ, ബോർഡ് ഓഫ് സ്റ്റഡീസ് ഇൻ ഹിസ്റ്ററി മെമ്പർ, സൌത്ത് ഇന്ത്യൻ ഹിസ്റ്ററി കോൺഗ്രസ് എക്സിക്യുട്ടീവ് അംഗം, മഹാത്മാഗാന്ധി യൂണിവേഴ്സിറ്റിയുടെ ബോർഡ് ഓഫ് സ്റ്റഡീസ് ഇൻ ഇസ്ലാമിക് ഹിസ്റ്ററി മെമ്പർ തുടങ്ങിയ ഉത്തരവാദിത്തങ്ങൾ വഹിച്ചിട്ടുണ്ട്. ശാസ്ത്രവിചാരം മാസികയുടെ ആദ്യകാല ചെയർമാനായിരുന്നു.
വ്യത്യസ്ത വിഷയങ്ങളിലായി 60 ഗ്രന്ഥങ്ങൾ പ്രസിദ്ധീകരിച്ചിട്ടുണ്ട്. മക്തി തങ്ങളുടെ സമ്പൂർണ്ണ കൃതികൾ തയ്യാറാക്കിയത് ഇതിൽ പ്രധാനപ്പെട്ട ഒരു ഉദ്യമമായിരുന്നു. ലോകചരിത്രം, ഇന്ത്യാചരിത്രം, ഇസ്ലാമിക ചരിത്രം എന്നീ പേരുകളിൽ യൂണിവേഴ്സിറ്റി ടെക്സ്റ്റ് പുസ്തകങ്ങൾ തയ്യാറാക്കിയിട്ടുണ്ട്. പ്രമുഖ ഹദീസ് സമാഹാരങ്ങളായ സിഹാഹുസ്സിത്ത വിഷയാധിഷ്ടിതമായി 4 വാള്യങ്ങളിലായി ഹദീസ് വിജ്ഞാനകോശം പ്രസിദ്ധീകരിച്ചിട്ടുണ്ട്.


</doc>
<doc id="327709" url="https://ml.wikipedia.org/wiki?curid=327709" title="കോഹ">
കോഹ

ലോകവ്യാപകമായി ഉപയോഗിക്കുന്ന ഒരു ഓപ്പൺ സോഴ്സ് ഇന്റഗ്രേറ്റഡ് ലൈബ്രറി മാനേജ്മെന്റ് സിസ്റ്റമാണ് (Integrated Library Management System) കോഹ. കോഹ എന്ന പദം "ഉപഹാരം" എന്ന അർത്ഥം വരുന്ന ന്യൂസിലൻഡിലെ മവോറി ഭാഷയിൽ നിന്നും കൈകൊണ്ടതാണ്. 

ന്യൂസിലൻഡിലെ ഹാരോവെന്വ ജില്ലയിലെ പബ്ലിക് ലൈബ്രറി സംവിധാനത്തിന് (Horowhenua Library Trust) വേണ്ടിയാണ് കോഹ സോഫ്റ്റ്‌വെയർ ആദ്യമായി വികസിപ്പിച്ചത്. നിലവിൽ ഉപജിയോഗിച്ചു കൊണ്ടിരുന്ന ലൈബ്രറി സോഫ്റ്റ്‌വെയറിൽ Y2K പ്രശ്‌നം ബാധിച്ചതിനാൽ ആണ് പുതിയ ഒരു സോഫ്റ്റ്‌വെയർ വികസിപ്പിക്കാൻ ലൈബ്രറി ഭരണ നേതൃത്വം തീരുമാനിച്ചത്. 1999ൽ സോഫ്റ്റ്‌വെയർ വികസിപ്പിക്കാൻ കാറ്റിപ്പോ കമ്മ്യൂണിക്കേഷൻസ് എന്ന സോഫ്റ്റ്‌വെയർ കമ്പനിയെ ചുമതലപ്പെടുത്തി. ജൂലൈ 2000ൽ കോഹ സോഫ്റ്റ്‌വെയർ ലൈബ്രറിയിൽ പ്രവർത്തിപ്പിച്ചു തുടങ്ങി. അതേ വർഷം തന്നെ കോഹ സോഫ്റ്റ്‌വെയർ മൂലരൂപം (Source code) ഇൻറർനെറ്റിൽ ലഭ്യമാക്കി. സ്വതന്ത്ര സോഫ്റ്റ്‌വെയർ ആയതിനാൽ വിവിധ രാജ്യങ്ങളിലെ ലൈബ്രറികളിൽ കോഹ പരീക്ഷിച്ചു നോക്കാനും, ഉപയോഗിക്കാനും തുടങ്ങി. കൂടുതൽ ആളുകൾ കോഹ പ്രൊജക്ടിൽ സഹകരിക്കാനും തുടങ്ങി.


കോഹ സോഫ്റ്റ്‌വെയർ ഡെബിയൻ, ഉബുണ്ടു ലിനക്സിൽ ഇൻസ്റ്റാൾ ചെയ്യാൻ അനുയോജ്യമാണ്. മൈ എസ്. ക്യു.എൽ (MySQL) അല്ലെങ്കിൽ മരിയ ഡിബി (Maria DB) ഡാറ്റാബേസ് അപ്ലിക്കേഷൻ ആണ് ഉപയോഗിക്കേണ്ടത്. സീബ്ര എന്ന സെർച്ച് എൻജിൻ ആണ് പുസ്‌തക വിവരങ്ങൾ തിരയാൻ കോഹ ഉപയോഗിക്കുന്നത്. കോഹ വിവിധ രീതിയിൽ ഇൻസ്റ്റാൾ ചെയ്യുന്നതിനുള്ള വിശദമായ നിർദേശങ്ങൾ കോഹ വിക്കിയിൽ ലഭ്യമാണ്.




</doc>
<doc id="327713" url="https://ml.wikipedia.org/wiki?curid=327713" title="ആദി ശങ്കരാചാര്യ (ചലച്ചിത്രം)">
ആദി ശങ്കരാചാര്യ (ചലച്ചിത്രം)

ജി.വി. അയ്യർ സംവിധാനം ചെയ്ത് 1983-ൽ പുറത്തിറങ്ങിയ സംസ്കൃതചലച്ചിത്രമാണ് ആദി ശങ്കരാചാര്യ (സംസ്കൃതത്തിൽ : आदिशङ्कराचार्यः). എട്ടാം നൂറ്റാണ്ടിൽ ജീവിച്ചിരുന്ന ഹൈന്ദവ തത്ത്വചിന്തകനും അദ്വൈത സിദ്ധാന്തത്തിന്റെ ഉപജ്ഞാതാവുമായ ശങ്കരാചാര്യരുടെ ജീവിതകഥയെ ആസ്പദമാക്കിയാണ് ചിത്രം നിർമ്മിച്ചിരിക്കുന്നത്. ഇന്ത്യയിലെ ആദ്യത്തെ സംസ്കൃതചലച്ചിത്രവും ഇതു തന്നെയാണ്. 1983-ലെ ദേശീയ ചലച്ചിത്രപുരസ്കാരത്തിൽ മികച്ച ചലച്ചിത്രം, തിരക്കഥ, ഛായാഗ്രഹണം, ശബ്ദലേഖനം എന്നിങ്ങനെ നാല് പുരസ്കാരങ്ങൾ ഈ ചിത്രം നേടിയിരുന്നു.





</doc>
<doc id="327725" url="https://ml.wikipedia.org/wiki?curid=327725" title="ആലപ്പി ഷെരീഫ്">
ആലപ്പി ഷെരീഫ്

ആലപ്പി ഷെരീഫ്.സംവിധാകൻ,തിരക്കഥാകൃത്ത്.(ജനനം-1940 -മരണം-2015 ഡിസംബർ 2) മലയാള സിനിമ ചരിത്രത്തിലെ ശ്രദ്ധേയനായ തിരക്കഥാകൃത്തുക്കളിലൊരാൾ. അവളുടെ രാവുകൾ, ഈറ്റ, ഉൽസവം, അലാവുദ്ദീനും അത്ഭുതവിളക്കും തുടങ്ങി എഴുപതോളം ചിത്രങ്ങളുടെ ഭാഗമായി.അമ്പതോളം ചിത്രങ്ങൾക്ക് സംഭാഷണമൊരുക്കിയ ആലപ്പി ഷെരീഫ് മുപ്പതോളം ചിത്രങ്ങൾക്ക് തിരക്കഥയെഴുതി. 
ആലപ്പുഴ കൊപ്രാക്കട തറവാട്ടിൽ ഹമീദ് ബാബയുടെയും രഹ്മ ബീവിയുടെയും മകനായി 1940ലായിരുന്നു ജനനം. ആലപ്പുഴ മുഹമ്മദീൻ സ്കൂളിൽ നിന്നായിരുന്നു വിദ്യാഭ്യാസം. ചെറുകഥാകൃത്തായാണ് തുടക്കം.മുക്കുമാലയായിരുന്നു പ്രസിദ്ധീകരിച്ച ആദ്യ കഥ. ഐ വി ശശിയുടെ മോഹൻലാൽ ചിത്രമായ അനുരാഗിയാണ് കഥയും സംഭാഷണവുമെഴുതിയ അവസാന ചിത്രം. തിരക്കഥ ഒരുക്കിയ അവസാന ചിത്രം സ്വന്തം മാളവികയും. മുപ്പതിലേറെ ചിത്രങ്ങൾക്ക് തിരക്കഥ ഒരുക്കിയിട്ടുണ്ട്. 1971 മുതൽ 2003 വരെയുള്ള കാലയളവിൽ നിരവധി സിനിമകൾക്ക് കഥയും തിരക്കഥയും സംഭാഷണവും ഒരുക്കിയിട്ടുണ്ട്. മൂന്നു സിനിമകളും സംവിധാനം ചെയ്തു. 1971ൽ പുറത്തിറങ്ങിയ പ്രതിധ്വനിയെന്ന ചിത്രത്തിന് കഥയും തിരക്കഥയുമൊരുക്കിയാണ് തുടക്കം. 72ൽ എ.ബി. രാജ് സംവിധാനം ചെയ്ത കളിപ്പാവയ്ക്ക് തിരക്കഥ എഴുതി. ഐ വി ശശിക്കുവേണ്ടിയാണ് ഏറ്റവും കൂടുതൽ തിരക്കഥകൾ ഒരുക്കിയത്. ഐ വി ശശിയുടെ ആദ്യചിത്രമായ ഉൽസവത്തിന്റെ തിരക്കഥ രചിച്ചതും ശരീഫായിരുന്നു. ഐ വി ശശിയുടെ മോഹൻലാൽ ചിത്രമായ അനുരാഗിയാണ് കഥയും സംഭാഷണവുമെഴുതിയ അവസാന ചിത്രം. തിരക്കഥ ഒരുക്കിയ അവസാന ചിത്രം സ്വന്തം മാളവികയും.

ഭാര്യ: നസീമ. മക്കൾ: ഷഫീസ്, ഷിഹാസ്, ഷർന. മരുമക്കൾ: ഷബ്‌നം, ഷാമില, ഷഹ്നാസ് (ദുബൈ). സഹോദരങ്ങൾ: ഷംസുബീവി, ബഷീർ, ഖമറുന്നിസ, നസീമ, കലാം, തങ്കമ്മ. 

സംവിധായകന്റെയോ നിർമാതാവിന്റെയോ താൽപര്യങ്ങൾക്കനുസരിച്ച് കഥാപാത്രങ്ങളെ സൃഷ്ടിക്കാൻ കൂട്ടാക്കാത്ത കഥാകാരനായിരുന്നു ഇദ്ദേഹം. തന്റെ വിചാര വികാരങ്ങൾക്ക് അനുസരിച്ച് മാത്രം കഥയെഴുതുമ്പോൾ കഥാപാത്രങ്ങൾ ആ കഥയ്ക്കൊപ്പം സഞ്ചരിക്കുകയായിരുന്നു ആലപ്പി ഷെറീഫിന്റെ സിനിമകളിൽ. കാലഘട്ടങ്ങൾക്കിടയിലൂടെയുള്ള മറ്റൊരു കാലഘട്ട നിർമിതിയുടെ ഉപജ്ഞാതാവ് എന്ന നിലയിൽ ഷെരീഫിെൻറ സാന്നിദ്ധ്യം ശ്രദ്ധേയമായിരുന്നുവെന്നും അക്കാലത്തെ 'ന്യൂ ജനറേഷൻ' സിനിമയുടെ പിന്നണിയിൽ ഷെരീഫ് ആയിരുന്നുവെന്നും സംവിധാകൻ ഫാസിൽ പറയുന്നു.
പൂർണ്ണമായ പട്ടിക ലഭ്യമാണ്.

ചിത്രങ്ങളെ സംബന്ധിച്ച അപൂർണ്ണമായ പട്ടിക താഴെ കൊടുക്കുന്നു.


</doc>
<doc id="327727" url="https://ml.wikipedia.org/wiki?curid=327727" title="ഭഗവദ് ഗീത (ചലച്ചിത്രം)">
ഭഗവദ് ഗീത (ചലച്ചിത്രം)

ജി.വി. അയ്യർ സംവിധാനം ചെയ്ത് 1993-ൽ പുറത്തിറങ്ങിയ സംസ്കൃതചലച്ചിത്രമാണ് ഭഗവദ് ഗീത അഥവാ ഭഗവദ് ഗീത: സോങ് ഓഫ് ദെ ലോഡ്. മഹാഭാരതത്തിലെ ഒരു പ്രധാന ഭാഗമായ ഭഗവദ് ഗീതയെ ആസ്പദമാക്കി ടി. സുബ്ബരാമി റെഡ്ഡി നിർമ്മിച്ച ചിത്രമാണിത്. മലയാളിയായ മധു അമ്പാട്ടാണ് ചിത്രത്തിന്റെ ഛായാഗ്രഹണം നിർവ്വഹിച്ചിരിക്കുന്നത്. ഇന്ത്യയിലെ ആദ്യത്തെ സംസ്കൃതചലച്ചിത്രമായ ആദി ശങ്കരാചാര്യ (1983)ക്കു ശേഷം പുറത്തിറങ്ങിയ സംസ്കൃതചലച്ചിത്രമാണിത്. 1993-ലെ മികച്ച ചലച്ചിത്രത്തിനുള്ള ദേശീയപുരസ്കാരം നേടിയിരുന്നു. ഹൈദരാബാദിലെ ആന്ധ്രാപ്രദേശ് ഫിലിം ചേംബർ ഓഫ് കൊമേഴ്സിലും ഇന്റർനാഷണൽ ഫിലിം ഫെസ്റ്റിവൽ ഓഫ് ഇന്ത്യയിലും ഈ ചിത്രം പ്രദർശിപ്പിച്ചിരുന്നു.





</doc>
<doc id="327743" url="https://ml.wikipedia.org/wiki?curid=327743" title="കണ്ടർ മേനോൻ">
കണ്ടർ മേനോൻ

പന്ത്രണ്ടു വർഷത്തിലൊരിക്കൽ നടന്നിരുന്ന മാമാങ്കവുമായി ബന്ധപ്പെട്ട ചാവേറുകളിൽ പ്രാധാനിയായിരുന്നു കണ്ടർ മേനോൻ. 1683 ലെ മാമാങ്കത്തിൽ ചാവേറായി വന്നു കൊല്ലപ്പെട്ട കണ്ടർമേനോൻ വള്ളുവനാട്ടിലെ പ്രമാണിമാരായിരുന്ന ചെറുകര പിഷാരടിയുടെ കണക്കെഴുത്തുകാരുടെ കുടുംബമായ വട്ടമണ്ണയിലാണ് ജനിച്ചത്.ചാവേർപ്പടയാളികളിൽ പ്രമുഖസ്ഥാനം കണ്ടർമേനോനു നൽകപ്പെട്ടിട്ടുണ്ട്.ലഭ്യമായ ചാവേർപ്പാട്ടുകളായ ചങ്ങഴി നമ്പ്യാർപാട്ടും,കണ്ടർമേനോൻപാട്ടും മാമാങ്കത്തിലെ ചാവേറുകളുടെ ഒരുക്കങ്ങളെക്കുറിച്ചും ചടങ്ങുകളെക്കുറിച്ചും പ്രതിപാദിയ്ക്കുന്നു.


</doc>
<doc id="327746" url="https://ml.wikipedia.org/wiki?curid=327746" title="ഇഫിഗേനിയ">
ഇഫിഗേനിയ

ഗ്രീക്ക് ഇതിഹാസത്തിലെ ഒരു കഥാപാത്രമാണ് ഇഫിഗേനിയ(/ɪfɨdʒɨˈnaɪ.ə/; Ancient Greek: Ἰφιγένεια, Iphigeneia). മൈസീനിയയിലെ രാജാവായ അഗമെ‌മ്‌നണിന്റേയും ക്ലൈറ്റമ്നെസ്റ്റ്രയുടേയും പുത്രി. ഹോമറിന്റെ ഇതിഹാസത്തിൽ ഇഫിഗേനിയയെക്കുറിച്ച് കൂടുതലായി പ്രതിപാദിക്കുന്നില്ലങ്കിലും ഈസ്ഖിലസിന്റെ ആഗമെമ്നോൺ, സോഫോക്ലീസിന്റെ ഇലക്ട്ര, യൂറിപ്പിഡീസിന്റെ ഇഫിഗേനിയ അറ്റ് ഔലിസ് തുടങ്ങിയ കൃതികളിൽ ധാരാളമായി കടന്നു വരുന്നുണ്ട്.

ട്രോയ് ആക്രമണത്തിനായി പുറപ്പെട്ട ആഗമെമ്നോണിന്റെ കപ്പൽപടക്ക് ഔലിസ്സിൽ വെച്ച് തടസ്സം നേരിട്ടു. അവർക്ക് നേരിടേണ്ടി വന്ന പ്രതികൂലാവസ്ഥക്ക് പരിഹാരമായി ആർത്തമിസ് ദേവിയെ പ്രീതിപ്പെടുത്താൻ ഇഫിഗേനിയയെ ബലി അർപ്പിക്കാനായി നിർദ്ദേശം വന്നു. കാൽക്കസ് എന്ന പ്രവാചനാണ് ഇതിനു നിർദ്ദേശം നൽകിയത്. എന്നാൽ ആഗമെമ്നോൺ ആദ്യം ഇത് നിരസിച്ചെങ്കിലും പടയാളികളുടെ നിർബന്ധത്തിനു വഴങ്ങി അദ്ദേഹം അതിനു തയ്യാറായി. ഈ സമയം മൈസീനിയയിൽ ആയിരുന്ന ഇഫിഗേനിയയെ ക്ലൈറ്റമ്നെസ്ട്രയോടൊത്ത് ഔലിസ്സിൽ എത്തിച്ചു. അക്കിലിസുമായി ഇഫിഗേനിയയുടെ വിവാഹം നിശ്ചയിച്ചിരിക്കുന്നു, അതിനായാണ് ഔലിസ്സിലേക്ക് കൊണ്ട് പോകുന്നത് എന്ന വ്യാജേനയാണ് അവരെ ഔലിസ്സിൽ എത്തിക്കുന്നത്. ക്ലൈറ്റമ്നെസ്ട്ര ആദ്യം ഇതിനു വിസമ്മതിച്ചെങ്കിലും അവരും പിന്നീട് നിർബന്ധത്തിനു വഴങ്ങി. ഔലിസ്സിൽ വെച്ച് കല്യാണപ്പെണ്ണിന്റെ വേഷഭൂഷകളോടുകൂടിയാണ് ഇഫ്ഫിഗേനിയയെ ബലിത്തറയിലേക്ക് ആനയിച്ചത്. കൊല്ലപ്പെടുന്നത് വരേയും ഇഫിഗേനിയയും ക്ലൈറ്റമ്നെസ്ട്രയും അറിഞ്ഞിരുന്നില്ല തന്നെ ബലിനൽകാനാണ് ഔലിസ്സിൽ കൊണ്ട് വന്നത് എന്ന്. ഔലിസ്സിൽ വെച്ച് തന്റെ സഹോദരനായ ഒറേസ്റ്റസിന്റെ കൂടെ റ്റൗരിസ്സിലേക്ക് ഇഫിഗേനിയ രക്ഷപ്പെട്ടു എന്ന് കഥയുടെ മറ്റ് ഭാഷ്യങ്ങളിൽ കാണാം. യൂറിപ്പഡീസിന്റെ നാടകമായ ഇഫിഗേനിയ അറ്റ് ഔലിസ്സിൽ ഇഫിഗേനിയ ആർത്തമിസിന്റെ ദേവാലയത്തിലെ പൂജാരിണി ആയിരുന്നു എന്നാണ് പറയുന്നത്.


</doc>
<doc id="327766" url="https://ml.wikipedia.org/wiki?curid=327766" title="ബ്രയിൻ മാപ്പിങ്">
ബ്രയിൻ മാപ്പിങ്

മനുഷ്യന്റെയോ, മറ്റേതെങ്കിലും ജീവികളുടെയോ മസ്തിഷ്കത്തിന്റെ ജൈവ സവിശേഷതകളും സ്വഭാവങ്ങളും അളവുകളും സ്ഥലീയമായി അടയാളപ്പെടുത്തി മാപ്പുകളാക്കി മാറ്റുന്നതിനുള്ള ഒരു കൂട്ടം ന്യൂറോസയൻസ് സങ്കേതിക വിദ്യകളെയാണ് ബ്രെയിൻ മാപ്പിംഗ് എന്നു വിളിക്കുന്നത്.


</doc>
<doc id="327775" url="https://ml.wikipedia.org/wiki?curid=327775" title="സ‌അദു ബ്ൻ അബീ വഖാസ്">
സ‌അദു ബ്ൻ അബീ വഖാസ്

മക്കയിൽ ഖുറൈശ് ഗോത്രത്തിൽ(ബനൂസഹ്റ) ജനിച്ച സഅദ് ബിൻ അബീ വഖാസിന്റെ()‎ വിളിപ്പേർ അബൂ ഇസ്ഹാഖ് എന്നായിരുന്നു. പിതാവ്: മാലിക് ഇബ്നു ഉഹൈബ്. ഖലീഫാ ഉമറിന്റെ ഭരണകാലത്ത് സൈന്യാധിപനായിരുന്നു. മുഹമ്മദ് നബിയുടെ അമ്മാവനായിരുന്ന ഇദ്ദേഹം 17-ആം വയസ്സിലാണു ഇസ്ലാം സ്വീകരിച്ചത്. നബി(സ) സ്വർഗ്ഗം വാഗ്ദാനം ചെയ്ത 10 സഹാബികളിൽ ഒരാൾ സഅദ് ബിൻ അബീവഖാസ് ആണു.


</doc>
<doc id="327776" url="https://ml.wikipedia.org/wiki?curid=327776" title="ഫാ. ജോബ് മൈലാടിയിൽ">
ഫാ. ജോബ് മൈലാടിയിൽ

കത്തോലിക്കസഭയിലെ കാർമലൈറ്റ്‌സ് ഓഫ് മേരി ഇമാക്കുലേറ്റ് (സി.എം.ഐ) മിഷണറി വിഭാഗത്തിലെ വൈദികനും സാമൂഹിക പ്രവർത്തകനുമായിരുന്നു ഫാദർ ജോബ് മൈലാടിയിൽ (ആഗസ്റ്റ് 17, 1933 - ജനുവരി 6, 2016). കോഴിക്കോട് അമലാപുരിയിൽ ചാവറ കൾച്ചറൽ സെന്ററും ചാവറ പബ്ലിക് ലൈബ്രറിയും സ്ഥാപിച്ചത് ഫാ.മൈലാടിയിലാണ്. ചാവറ കൾച്ചറൽ സെന്ററിന്റെ ആദ്യ ഡയറക്ടറുമായിരുന്നു. കോഴിക്കോട് സിൽവർ ഹിൽസ് സ്‌കൂളുകളുടെ വളർച്ചയ്ക്ക് നിർണായക പങ്ക് വഹിച്ച വ്യക്തിയാണ്. സീറോ മലബാർ സഭയുടെ കോഴിക്കോട് നഗരത്തിലെ ആദ്യ ദേവാലയമായ അമലാപുരി പള്ളി പണികഴിപ്പിച്ചത് അദ്ദേഹമാണ്. സഭയുടെ കേരളത്തിന് പുറത്തുള്ള ആദ്യ ഇടവക വികാരിയായും പ്രവർത്തിച്ചിട്ടുണ്ട്.

കോട്ടയത്ത് പാലാ മൂഴൂരിലെ പ്രസിദ്ധമായ മൈലാടിയിൽ കുടുംബത്തിൽ ജോസഫിന്റെയും ത്രേസ്യായുടെയും മകനായി 1933 ആഗസ്ത് 17 നാണ് ജനിച്ചത്. 1957 ൽ ആദ്യവ്രതം അനുഷ്ഠിച്ച അദ്ദേഹം, 1960 മെയ് 17 ന് നിത്യവ്രതം എടുത്തു. 1963 മെയ് 17 ന് വൈദികപട്ടം സ്വീകരിച്ചു.

വൈദികപട്ടം സ്വീകരിച്ച ശേഷം ഫാ. മൈലാടിയിൽ ഊട്ടി രൂപതയിലെ ഗൂഡല്ലൂർ സെന്റ് മേരീസ് ചർച്ച് വികാരിയായി നിയമിക്കപ്പെട്ടു. അദ്ദേഹത്തിന്റെ ശ്രമഫലമായി ഗൂഡല്ലൂർ അരുൾ നിലയം, ബെക്കി എന്നീ സ്ഥാപനങ്ങൾ രൂപംകൊണ്ടു. 1972-1979 കാലത്ത് കോഴിക്കോട് അമലാപുരി സെന്റ് തോമസ് ഇടവക വികാരിയായി സേവനമനുഷ്ഠിക്കുമ്പോഴാണ്, സീറോ മലബാർ സഭയുടെ കോഴിക്കോട് നഗരത്തിലെ ആദ്യ ദേവാലയമായ അമലാപുരി പള്ളി പണികഴിപ്പിക്കുന്നത്. 2002-2005 കാലത്തും അദ്ദേഹം അമലാപുരി ഇടവക വികാരിയായി പ്രവർത്തിച്ചു.

1984-1993 കാലത്ത് സീറോ മലബാർ സഭയുടെ കേരളത്തിന് പുറത്തെ ആദ്യ ഇടവക വികാരിയായി ബെംഗളൂരിലെ ധർമാരാം കേന്ദ്രമായി സേവനമനുഷ്ഠിച്ചു. ബെംഗളൂരിലെ മലയാളികളായ സീറോ മലബാർ വിശ്വാസികളെ സംഘടിപ്പിച്ച് 24 സെന്ററുകളിലായി അതിന്റെ പ്രവർത്തനം വ്യാപിപ്പിച്ചു. റോമിലെ സീറോ മലബാർ അംഗങ്ങളെ സംഘടിപ്പിച്ച് ഒരു ഇടവക അവിടെ സ്ഥാപിക്കാനും ഫാ.മൈലാടിയിൽ ഏതാനും വർഷക്കാലം പ്രവർത്തിച്ചു. സി.എം.ഐ.കോഴിക്കോട് പ്രൊവിൻസിന്റെ അജപാലനത്തിന്റെ കൗൺസിലറായും സേവനമനുഷ്ഠിച്ചിട്ടുണ്ട്.

എറണാകുളം ചാവറ കൾച്ചറൽ സെന്ററിന്റെ ഡയറക്ടറായി മൂന്നുവർഷം പ്രവർത്തിച്ച ഫാ.മൈലാടിയിൽ, 1997 ൽ കോഴിക്കോട് അമലാപുരിയിൽ ചാവറ കൾച്ചറൽ സെന്റർ സ്ഥാപിച്ചു. 2000 വരെ അതിന്റെ ഡയറക്ടറായും പ്രവർത്തിച്ചു. ചാവറ പബ്ലിക് ലൈബ്രറിയുടെ സ്ഥാപകനും അദ്ദേഹം തന്നെ. കോഴിക്കോട് സി.എം.ഐ.സഭയ്ക്ക് കീഴിൽ സ്ഥാപിതമായ സിൽവർഹിൽസ് സ്‌കൂളുകളുടെ വളർച്ചയ്ക്കും കാര്യമായ സംഭാവന നൽകി.

ഫാ.മൈലാടിയിൽ ആദ്യ ഡയറക്ടറായി 1997 ജനുവരി മൂന്നിനാണ് കോഴിക്കോട് അമലാപുരി ചാവറ കൾച്ചറൽ സെന്റർ പ്രവർത്തനം തുടങ്ങിയത്. അൽഫോൺസ് കണ്ണന്താനം ഐ.എ.എസ്.ആണ് സെന്ററിന്റെ ഉദ്ഘാടനം നിർവഹിച്ചത്. കോഴിക്കോട്ട് അരങ്ങേറുന്ന പ്രമുഖ സാംസ്‌കാരിക പരിപാടികളുടെ വേദിയായി താമസിയാതെ ആ കൾച്ചറൽ സെന്ററിനെ മാറ്റിയെടുക്കാൻ ഫാ.മാലാടിയിലിന്റെ നേതൃത്വത്തിൽ കഴിഞ്ഞു. പുസ്തകചർച്ചകൾ, കഥകളി, ചിത്രകലാക്യാമ്പുകൾ, പ്രഭാഷണങ്ങൾ, പ്രമുഖരുടെ അനുസ്മരണങ്ങൾ എന്നിങ്ങനെ വ്യത്യസ്തമായ സാംസ്‌ക്കാരിക പരിപാടികളുടെ കേന്ദ്രമായി അത് മാറി.

അവസാനകാലം തളിപ്പറമ്പ് ദർശന ഭവനത്തിലാണ് ചെലവിട്ടത്. 2016 ജനുവരി ആറിന് വയനാട് കൽപ്പറ്റ ഫാത്തിമ ആസ്പത്രിയിലായിരുന്നു അന്ത്യം.


</doc>
<doc id="327792" url="https://ml.wikipedia.org/wiki?curid=327792" title="കരുണ">
കരുണ

ആധുനിക കവിത്രയത്തിലൊരാളായ കുമാരനാശാന്റെ പ്രസിദ്ധ കൃതികളിലൊന്നാണ് കരുണ. വാസവദത്ത എന്ന വേശ്യാസ്ത്രീയ്ക്ക് ഉപഗുപ്തൻ എന്ന ബുദ്ധശിഷ്യനോട് തോന്നുന്ന അനുരാഗത്തിന്റെ കഥ പറയുന്ന കരുണ വഞ്ചിപ്പാട്ട് വൃത്ത(നതോന്നത)ത്തിലെഴുതപ്പെട്ടിട്ടുള്ള ഒരു ഖണ്ഡകാവ്യമാണ്. ഉപഗുപ്തനെ പലവട്ടം ആളയച്ചു ക്ഷണിക്കുമ്പോഴൊക്കെ “സമയമായില്ല” എന്ന മറുപടിയാണ് വാസവദത്തയ്ക്ക് ലഭിച്ചിരുന്നത്. ഒടുവിൽ ഒരു ക്രൂരകൃത്യത്തിന് ശിക്ഷിക്കപ്പെട്ട് കൈയ്യും കാലും ഛേദിച്ചനിലയിൽ ശ്മശാനത്തിൽ തള്ളപ്പെടുന്ന വാസവദത്തയെ ഉപഗുപ്തൻ സന്ദർശിച്ച് അവൾക്ക് ബുദ്ധമത തത്ത്വങ്ങൾ ഉപദേശിച്ചുകൊടുക്കുന്നു. അത് കേട്ട് മനം മാറി ആത്മശാന്തിയോടെ വാസവദത്ത മരിക്കുന്ന കഥ ആരുടെ ഹൃദയത്തിലും തങ്ങി നിൽക്കും.


</doc>
<doc id="327796" url="https://ml.wikipedia.org/wiki?curid=327796" title="ന്യായവ്യാപാരം">
ന്യായവ്യാപാരം

ഉത്പാദകർക്ക് തങ്ങളുടെ ഉത്പന്നങ്ങൾക്ക് ന്യായവിലയും വ്യാപാര - വിപണന രംഗത്തെ തൊഴിലാളികൾക്കു് മെച്ചപ്പെട്ടതും സുരക്ഷിതവുമായ ജോലി സാഹചര്യങ്ങളും സുതാര്യതയിലും പരസ്പര ബഹുമാനത്തിലും പങ്കാളിത്തത്തിലും അധിഷ്ഠിതമായ വ്യാപാര ബന്ധവും സൃഷ്ടിക്കുക എന്നീ ലക്ഷ്യങ്ങളോടെയുള്ള സാമൂഹ്യ പ്രസ്ഥാനമാണ് ന്യായവ്യാപാരം. കർഷകരുടെ വിളകൾക്ക് ന്യായവ്യാപരത്തിലൂടെ ലഭിക്കുന്ന താരതമ്യേന ഉയർന്നവില കർഷകസമൂഹത്തിനു തങ്ങളുടെ ഭാവിക്കുവേണ്ടി കരുതിവെക്കാനും അതോടൊപ്പം പ്രകൃതിസംരക്ഷത്തിലേർപ്പെടാനും സഹായമാകുന്നു. സാധാരണ വിപണിയിൽ നിന്ന് വ്യത്യസ്തമായി, ഫെയർ ട്രേഡ് വിപണി കർഷനും ഉപഭോക്താവും തമ്മിൽ പരസ്പരം ബന്ധപ്പെടാനും ഐക്യപെടാനും അതുവഴി, കർഷകന്റെ അദ്ധ്വാനത്തെ തിരിച്ചറിയാനും ഉപഭോക്താവിനെ സഹായിക്കുന്നു.

മെറിയം വെബ്സ്റ്ററിന്റെ നിർവചനപ്രകാരം ന്യായവ്യാപാരം എന്നത് "കർഷകർക്ക് തങ്ങളുടെ ഉത്പനങ്ങൾക്ക് ന്യായവില ലഭിക്കുന്നതിന് സഹായിക്കുന്നതിന് ലക്ഷ്യമിട്ടു പ്രവർത്തിക്കുന്ന പ്രസ്ഥാനമാണ്; അതിലൂടെ ദാരിദ്ര്യ നിരക്കു കുറച്ചുകൊണ്ടുവരാനും, കർഷകരോടും തൊഴിലാളികളോടുമുള്ള നീതിയിലടിസ്ഥാനമാക്കിയുള്ള ഇടപെടൽ നൽകാനും, പാരിസ്ഥിതികമായി സുസ്ഥിരമായ പ്രവർത്തനങ്ങളെ പ്രോത്സാഹിപ്പിക്കാനും ശ്രമിക്കുന്നു." 

1998ൽ ഫെയർ ട്രേഡ് ഇന്റർനാഷണൽ, വേൾഡ് ഫെയർ ട്രേഡ് ഒാർഗനൈസേഷൻ, നെറ്റ് വർക്ക് ഒാഫ് യൂറോപ്യൻ വർക്ക്ഷോപ്പ്സ്, യൂറോപ്യൻ ഫെയർ ട്രേഡ് അസോസിയേഷൻ എന്നീ നാല് സംഘടനകൾ ചേർന്ന് ന്യായവ്യാപരത്തിന് പൊതുവെ സ്വീകാര്യമായ നിർവച്ചനം തയ്യാറാക്കി. അതുപ്രകാരം ന്യായവ്യാപരം "അന്താരാഷ്ട്ര വ്യാപാരത്തിൽ കൂടുതൽ പങ്കാളിത്തം തേടുന്ന, സംവാദത്തിലും, സുതാര്യതയിലും പരസ്പര ബഹുമാനത്തിലും അധിഷ്ഠിതിതമായ വ്യാപാരബന്ധമാണ്. കൂടുതൽ മെച്ചപ്പെട്ട വ്യാപാര വ്യവസ്ഥ മുന്നോട്ട് വക്കുന്നതിലൂടെ സുസ്ഥിരമായ വികസനത്തിനും, പ്രതികൂലസാഹചര്യം നേരിടുന്ന ഉത്പാദകരുടെയും തൊഴിലാളികളുടെയും അവകാശങ്ങൾ സംരക്ഷിക്കുന്നതിനും ന്യായവ്യാപരം സഹായിക്കുന്നു, പ്രത്യേകിച്ചും ദക്ഷിണരാജ്യങ്ങളിൽ." 

രണ്ടാം ലോകമാഹയുദ്ധത്തിനുശേഷം,1946ൽ ദരിദ്രരരായ പോർട്ടോറിക്കൻ വനിതകളിൽ നിന്നും അഭയാർത്ഥികളായ യൂറോപ്യൻ വനിതകളിൽ നിന്നും കൈത്തറികൾ വാങ്ങി എഡ്നാ റൂത്ത് ബൈയ്ലർ എന്ന വനിതയാണ് വടക്കൻ അമേരിക്കയിലെ ആദ്യത്തെ ന്യായവ്യാപരസംഘടനയായ ടെൻ തൗസന്റ് വിലേജിന് അടത്തറയിട്ടത്. 

ഇന്ന് പ്രവർത്തിക്കുന്ന മിക്ക ന്യായവ്യാപാരസംഘടനകളും മിഷിനറി പ്രവർത്തനങ്ങൾക്കും, സേവനപ്രവർത്തനങ്ങൾക്കും രാഷ്ട്രീയ/സാമ്പത്തിക ഇടപെടലുകൾക്കും മറ്റുമായാണ് ഇരുപതാം നൂറ്റാണ്ടിന്റെ രണ്ടാം പകുതിയിൽ പ്രവർത്തനമാരംഭിച്ചത്. മൂന്നാം ലോകരാജ്യങ്ങളിൽ ദരിദ്രരെ സഹായിക്കുന്നതിനായി എൻ ജി ഒ സംഘങ്ങളും ഫെയർ ട്രേഡ് സംഘടനകളുടെ വിപണനവൈദഗ്ദ്യം ഉപയോഗിച്ച് ന്യായവ്യാപര രംഗത്ത് വളരെ മുന്നേറിയീട്ടുണ്ട്. 

1960കളിലും 1970കളിലും ഏഷ്യയിലെയും, ആഫ്രിക്കയിലെയും ലാറ്റിനമേരിക്കയിലെയും എൻ ജി ഒ കളും ചില സാമൂഹ്യപ്രവർത്തകരും പ്രതികൂലസാഹചര്യങ്ങളെ നേരിടുന്ന ഉത്പാദകർക്ക് ഉപദേശവും സഹായവും നൽക്കുന്നതിനായി ന്യായവ്യാപാരത്തിന്റെ ആവശ്യം തിരിച്ചറിഞ്ഞു സംഘടനകൾ ആരംഭിച്ചു. ദക്ഷിണ രാഷ്ട്രങ്ങളിൽ ആരംഭിച്ച ഈ സംഘടനകൾ യൂറോപ്യൻ, അമേരിക്കൻ രാജ്യങ്ങളിലെ സംഘടനകളുമായി ബന്ധം സ്ഥാപിക്കുകയും ചെയ്തു. ന്യായവ്യാപരത്തിന്റെ ആഗോളതലത്തിലെ വ്യാപനത്തിന് ഇത് വഴിവെച്ചു. 

ഈ പൗരമുന്നേറ്റങ്ങൾക്കു സമാന്തരമായി, "ധനസഹായമല്ല, വ്യാപരമാണ് വേണ്ടത്" എന്ന ആശയം മുന്നോട്ട് വച്ചുകൊണ്ട് വികസ്വര രാജ്യങ്ങൾ വ്യാപാരത്തിനും വികസനത്തിനുമായുള്ള ഐക്യരാഷ്ട്രസഭയുടെ രണ്ടാം കോൺഫ്രൻസിൽ വാദിച്ചു. അറുപതുകളുടെ അവസാനത്തോടുക്കൂടി ന്യായവ്യാപരത്തിന്റെ വളർച്ച പ്രധാനമായും വികസനവ്യാപാരത്തിലൂടെയായി. ദാരിദ്രത്തിനും, ചിലപ്പോഴെല്ലാം ദക്ഷിണ രാജ്യങ്ങളിലെ മനുഷ്യനിർമ്മിതവും അല്ലാത്തതുമായ ദുരന്തങ്ങളോടുള്ള പ്രതികരണം എന്ന നിലക്കാണ് ന്യായവ്യാപാരം വളർന്നത്. യൂറോപ്യൻ രാജ്യങ്ങളിലുള്ള വലിയ വികസന ഏജൻസികൾ, പലപ്പോഴും മതാടിസ്ഥാനത്തിലുള്ള ഏജൻസികൾ ദക്ഷിണ രാജ്യങ്ങളിലെ തങ്ങളുടെ സഖ്യസംഘടനകളുടെ സഹായത്താലാണ് ദക്ഷിണ രാജ്യങ്ങളിലെ ന്യായവ്യാപരസംഘടനകൾ രൂപപെടുത്തിയത്. ഉത്പാദകരെയും ഉത്പാദനത്തെയും ക്രമീകരിക്കാനും, ഉത്പാദകരെ സഹായിക്കാനും വികസിത രാജ്യങ്ങളിലേക്ക് ഇത്പന്നങ്ങൾ കയറ്റിആയക്കാനും ഈ ന്യായവ്യാപരസംഘടനകളുടെ സഹായം തേടി. 

ഫെയർട്രേഡ് ഇന്റർനാഷണൽ വെബ്സൈറ്റ്


</doc>
<doc id="327810" url="https://ml.wikipedia.org/wiki?curid=327810" title="ലെഫ് . കേണൽ നിരഞ്ജൻ കുമാർ">
ലെഫ് . കേണൽ നിരഞ്ജൻ കുമാർ

2016 ജനുവരി രണ്ടിന് പശ്ചിമ എയർ കമ്മാൻഡിന് കീഴിലുള്ള പഠാൻകോട്ട് എയർ ഫോഴ്സ് സ്റ്റേഷനിൽ നടന്ന തീവ്രവാദി ആക്രമണത്തെ ത്തുടർന്ന് മരണമടഞ്ഞ മലയാളി സൈനികനാണ് ലഫ്. കേണൽ നിരഞ്ജൻ കുമാർ. 

പട്ടാളക്കാരടക്കം ആറ് ഇന്ത്യക്കാർ ഈ ആക്രമണത്തിനിടെ മരണമടഞ്ഞിരുന്നു.. ജനുവരി 3 ന് തീവ്രവാദികളുടെ മൃതദേഹത്തിൽ നിന്ന് സ്പ്ഃഓടകവസ്തുക്കൾ നീക്കംചെയ്യുന്നതിനിടേയുണ്ടായ സ്ഫോടനത്തിലാണ് ശ്രീ. നിരഞ്ജൻ കുമാർ മരണമടഞ്ഞത്. പാലക്കാടു എലുമ്പുലാശേരി സ്വദേശി ആയിരുന്നു. .
എലുമ്പുലാശേരി കളരിക്കൽ ശിവരാജന്റെയും പരേതയായ രാജേശ്വരിയമ്മയുടെയും മകനായിരുന്നു. . പുലാമന്തോൾ പാലൂർ കളരിക്കൽ ഡോ. രാധികയാണ് ഭാര്യ. രണ്ടു വയസുള്ള വിസ്മയ മകളാണ്. കുടുംബ സമേതം ബംഗലൂരിൽ ആയിരുന്നു താമസം.
മൃതദേഹം പൂർണ സൈനിക ബഹുമതികളോടെ പാലക്കാട് മണ്ണാർക്കാട്ടുള്ള എലുമ്പുലാശേരി തറവാട്ട് വളപ്പിലാണ് സംസ്‌കരിച്ചത്.
2016ൽ മരണാനന്തര ബഹുമതിയായി ശൗര്യചക്ര പുരസ്‌കാരം ലഭിച്ചു.


</doc>
<doc id="327811" url="https://ml.wikipedia.org/wiki?curid=327811" title="ജി.വി. അയ്യർ">
ജി.വി. അയ്യർ

പ്രശസ്ത ഇന്ത്യൻ ചലച്ചിത്ര നടനും സംവിധായകനുമാണ് ജി.വി. അയ്യർ എന്ന പേരിൽ പ്രസിദ്ധനായ ഗണപതി വെങ്കട്ടരാമ അയ്യർ (കന്നട : ಕನ್ನಡ - ಗಣಪತಿ ವೆಂಕಟರಮಣ ಅಯ್ಯರ್ ; 1917 സെപ്റ്റംബർ 3 - 2003 ഡിസംബർ 21). ഇദ്ദേഹത്തിന്റെ മാതൃഭാഷ തമിഴ് ആയിരുന്നിട്ടും "കന്നട ഭീഷ്മർ" എന്ന അപരനാമത്തിലാണ് അറിയപ്പെട്ടിരുന്നത്. സംസ്കൃത ചലച്ചിത്രങ്ങൾ സംവിധാനം ചെയ്തതിലൂടെ പ്രശസ്തനായി. ഇദ്ദേഹം സംവിധാനം ചെയ്ത ആദി ശങ്കരാചാര്യ (സംസ്കൃതം) എന്ന ചലച്ചിത്രത്തിന് 1983-ലെ മികച്ച ചലച്ചിത്രം, തിരക്കഥ, ഛായാഗ്രഹണം, ഓഡിയോഗ്രഫി എന്നീ ഇനങ്ങളിൽ നാല് ദേശീയപുരസ്കാരങ്ങൾ ലഭിച്ചിരുന്നു. രണ്ടാമത്തെ സംസ്കൃതചലച്ചിത്രമായ ഭഗവദ് ഗീത (1993) ഏറെ ശ്രദ്ധിക്കപ്പെടുകയും ആ വർഷത്തെ മികച്ച ചലച്ചിത്രത്തിനുള്ള ദേശീയപുരസ്കാരം നേടുകയും ചെയ്തിരുന്നു.

1917-ൽ കർണാടകയിലെ മൈസൂരു ജില്ലയിലെ നഞ്ചനാഗുഡിലാണ് ജി.വി. അയ്യരുടെ ജനനം.

എട്ടാമത്തെ വയസ്സിൽ തന്നെ ചലച്ചിത്രരംഗത്ത് എത്തിച്ചേർന്നു. "രാധാ രാമന" എന്ന ചിത്രത്തിലാണ് ആദ്യമായി അഭിനയിച്ചത്. പിന്നീട് "മഹാകവി കാളിദാസ", "സൗധാരി", "ഹേമവതി", "ഹരി ഭക്ത", "ബേദാര കണ്ണപ്പ" എന്നീ ചിത്രങ്ങളിലും അഭിനയിച്ചു. വൈകാതെ തന്നെ സംവിധാനരംഗത്തേക്കും എത്തിച്ചേർന്നു. മംഗലംപള്ളി ബാലമുരളികൃഷ്ണ, ബി.വി. കാരന്ത്, ടി.ജി.ലിംഗപ്പ എന്നിവർ സംഗീതസംവിധാനം നിർവ്വഹിച്ച "ഹംസഗീതേ" എന്ന ചിത്രം സംവിധാനം ചെയ്തതിലൂടെ അയ്യർ പ്രശസ്തനായി. കന്നട ഭാഷയിലുള്ള നിരവധി ചലച്ചിത്രങ്ങൾക്കു തിരക്കഥയെഴുതി സംവിധാനം ചെയ്തു.

കന്നട, സംസ്കൃതം എന്നീ ഭാഷകളിൽ പ്രാവീണ്യം നേടിയിരുന്ന അയ്യർ തന്റെ ആദ്യത്തെ സംസ്കൃത ചിത്രമായ ആദി ശങ്കരാചാര്യ 1983-ൽ പൂർത്തിയാക്കി. എട്ടാം നൂറ്റാണ്ടിൽ ജീവിച്ചിരുന്ന പ്രശസ്ത തത്ത്വചിന്തകൻ ശങ്കരാചാര്യരുടെ കഥ പറഞ്ഞ ചിത്രം നാലു ദേശീയപുരസ്കാരങ്ങൾ സ്വന്തമാക്കിയിരുന്നു. അതിനുശേഷം 1993-ൽ നിർമ്മിച്ച ഭഗവദ് ഗീത എന്ന സംസ്കൃതചലച്ചിത്രവും ദേശീയപുരസ്കാരം നേടിയിരുന്നു. ബൊഗോട്ട ഫിലിം ഫെസ്റ്റിവെല്ലിൽ മികച്ച ചലച്ചിത്രത്തിനുള്ള നാമനിർദ്ദേശപ്പട്ടികയിൽ ഈ ചിത്രവും ഉണ്ടായിരുന്നു.

1998-ൽ ഇദ്ദേഹം സംവിധാനം ചെയ്ത് പുറത്തിറങ്ങിയ "സ്വാമി വിവേകാനന്ദ" എന്ന ചലച്ചിത്രത്തിൽ മിഥുൻ ചക്രവർത്തി, ഹേമാ മാലിനി, സർവദമൻ ബാനർജി എന്നീ പ്രശസ്ത ചലച്ചിത്രതാരങ്ങൾ അഭിനയിച്ചിരുന്നു. ലോക പ്രശസ്ത തത്ത്വചിന്തകനായ സ്വാമി വിവേകാനന്ദന്റെ ജീവിതം വരച്ചുകാട്ടിയ ചിത്രം സാമ്പത്തിക വിജയം നേടിയിരുന്നില്ല.

ഹൈന്ദവ ഇതിഹാസമായ രാമായണത്തെ ആസ്പദമാക്കി ഒരു ചിത്രം നിർമ്മിക്കുവാൻ അദ്ദേഹം തീരുമാനിച്ചിരുന്നെങ്കിലും 2003 ഡിസംബർ 21-ന് സംഭവിച്ച അപ്രതീക്ഷിത മരണത്തോടെ പദ്ധതി പൂർത്തിയാക്കുവാൻ കഴിഞ്ഞില്ല. 87-ആം വയസ്സിൽ ബെംഗളൂരുവിൽ വച്ചായിരുന്നു അന്ത്യം.




</doc>
<doc id="327826" url="https://ml.wikipedia.org/wiki?curid=327826" title="നായർപട">
നായർപട

കേരളത്തിലെ രാജാക്കന്മാരുടെ സൈന്യത്തെ നായർ പട എന്നു പറഞ്ഞിരുന്നു. ഹൈന്ദവ വിഭാഗം|ഹൈന്ദവ വിഭാഗത്തിലെ നായന്മാരായിരുന്നു ഈ പടയുടെ അംഗങ്ങൾ. തിരുവിതാംകൂർ, കൊച്ചി, സാമൂതിരി തുടങ്ങിയ രാജവംശങ്ങൾക്ക് അവരുടേതായ നായർ പടകൾ ഉണ്ടായിരുന്നു. ടിപ്പുവിനെതിരിൽ മലബാറിലെ രജാക്കന്മാർ ശക്തമായ എതിർപ്പുകൾ നടത്തിയത് അവരുടെ നായർ പടയെ ഉപയോഗിച്ചുകൊണ്ടായിരുന്നു..


</doc>
<doc id="327831" url="https://ml.wikipedia.org/wiki?curid=327831" title="രമണ ആത്രേയ">
രമണ ആത്രേയ

രമണ ആത്രേയ ഇന്ത്യയിലെ പ്രധാനപ്പെട്ട പക്ഷിനിരീക്ഷകനും ഇന്ത്യൻ ഇൻസ്റ്റിറ്റ്യൂട്ട് ഓഫ് സയൻസ് എജ്യൂക്കേഷൻ ആന്റ് റിസർച്ച് എന്ന സ്ഥാപനത്തിൽ പ്രവർത്തിക്കുന്ന ജ്യോതിശാസ്ത്രജ്ഞനും ആകുന്നു. അരുണാചൽ പ്രദേശിലെ ഈഗിൾനെസ്റ്റ് വന്യമൃഗസങ്കേതത്തിലുള്ള പക്ഷിസ്പീഷീസായ ബുഗുൺ ലിയോകിക്ല യെ 2006ൽ അദ്ദേഹം തിരിച്ചറിഞ്ഞു. കഴിഞ്ഞ അര നൂറ്റാണ്ടിനിടയ്ക്കുള്ള ഏറ്റവും പ്രധാന കണ്ടുപിടിത്തമായി "ബേഡ് ലൈഫ്" ഇതിനെ കണക്കാക്കിയിരിക്കുന്നു. 2009ലെ രാജസ്ഥാൻ സർക്കാറിന്റെ പക്ഷിശ്രീ അവാർഡ് അദ്ദേഹത്തിനു ലഭിച്ചിട്ടുണ്ട്. 2011 മെയ് മാസത്തിൽ അദ്ദേഹത്തിനു പ്രശസ്തമായ വിറ്റ്ലി അവാർഡും ലഭിച്ചു.


</doc>
<doc id="327834" url="https://ml.wikipedia.org/wiki?curid=327834" title="ബംഗ്ലാദേശിലെ മഹാനഗരങ്ങളുടെയും പട്ടണങ്ങളുടെയും പട്ടിക">
ബംഗ്ലാദേശിലെ മഹാനഗരങ്ങളുടെയും പട്ടണങ്ങളുടെയും പട്ടിക

ബംഗ്ലാദേശിലെ പ്രധാന നഗരങ്ങളുടെയും പട്ടണങ്ങളുടെയും പട്ടിക താഴെക്കൊടുക്കുന്നു: 


</doc>
<doc id="327850" url="https://ml.wikipedia.org/wiki?curid=327850" title="സവേര ഹോട്ടൽ">
സവേര ഹോട്ടൽ

ദക്ഷിണേന്ത്യൻ സംസ്ഥാനമായ തമിഴ്നാടിൻറെ തലസ്ഥാനമായ ചെന്നൈയിലെ മൈലാപൂരിൽ സ്ഥിതിചെയ്യുന്ന 11 നിലകളിലായിട്ടുള്ള ഫോർ സ്റ്റാർ ആഡംബര ഹോട്ടലാണ് സവേര ഹോട്ടൽ.വാൾനട്ട് ഹോട്ടൽ എന്ന പേരിൽ ഹൈദരാബാദിലും ലോട്ടസ് പാർക്ക്‌ എന്ന പേരിൽ ബാംഗ്ലൂരിലും ഈ ഹോട്ടലിനു രണ്ട് യൂണിറ്റുകൾ ഉണ്ട്.

റിയൽ എസ്റ്റേറ്റ്‌ രംഗത്തും ഹോട്ടൽ വ്യവസായ രംഗത്തും നല്ല പ്രാവീണ്യവും പരിജ്ഞാനവുമുള്ള എ വെങ്കടകൃഷ്ണ റെഡ്‌ഡി, എം രാമരാഘവ റെഡ്‌ഡി, എ ശ്യാമ സുന്ദര റെഡ്‌ഡി എന്നിവർ പങ്കാളികളായി 1965 ആരംഭിച്ച ഹോട്ടൽ ഗ്രൂപ്പ് നഗരത്തിലെ പ്രധാനപ്പെട്ട സ്ഥലങ്ങളിൽ ഒന്നായ മൈലാപുരത്തു 5000 ചതുരശ്ര മീറ്റർ സ്ഥലം വാങ്ങി. 20 മുറികളും ഒരു ഭക്ഷണശാലയും നിർമ്മിക്കാനാണ് സ്ഥലം വാങ്ങിയത്. 1969-ൽ മൂന്ന് പേരുംകൂടി വർധിച്ചുവരുന്ന ബിസിനസ്‌ ആവശ്യങ്ങൾ നിറവേറ്റാൻ ‘സവേര ഹോട്ടൽസ്‌ പ്രൈവറ്റ് ലിമിറ്റഡ്’ എന്ന പേരിൽ കമ്പനി രൂപീകരിച്ചു. സവേര ഹോട്ടൽസ്‌ പ്രൈവറ്റ് ലിമിറ്റഡ് ഹോട്ടലിനു ചുറ്റുമുള്ള 4684 ചതുരശ്ര മീറ്റർ സ്ഥലം കൂടി വാങ്ങി. 1972-ൽ കമ്പനി പ്രവർത്തനങ്ങൾ ആരംഭിച്ചു. ഹോട്ടലിൽ 125 മുറികൾ ചേർക്കപ്പെട്ടു, ആദ്യം ഉണ്ടായിരുന്ന 20 മുറികൾ ഹോട്ടൽ ഓഫിസും കോൺഫറൻസ് മുറികളുമായി മാറ്റി. അന്നു കാലത്ത് നഗരത്തിലെ ഹോട്ടലുകളിൽ കാണാത്ത നീന്തൽക്കുളവും സവേര ഹോട്ടലിൽ നിർമ്മിക്കപ്പെട്ടു. 1975-ൽ മൊഘ്ലായ് ഭക്ഷണത്തിനു മാത്രമായുള്ള മിനാർ ഭക്ഷണശാല പ്രവർത്തനം ആരംഭിച്ചു.

1978-ൽ ഓഡിയോ – വിഷ്വൽ സാമഗ്രികളും 35 – എംഎം പ്രൊജക്ടറുമുള്ള പല്ലവി തിയേറ്റർ എന്ന പേരുള്ള ഓഡിറ്റോറിയം ആരംഭിച്ചു. 1982-ൽ ഹോട്ടലിലെ 125 മുറികളിലും ക്ലോസ്ഡ് സർക്യൂട്ട് ക്യാമറകൾ സ്ഥാപിക്കപ്പെട്ടു. ഓഡിറ്റോറിയങ്ങളിൽനിന്നും ചെറിയ കോൺഫറൻസ് മുറികളിലേക്ക് മീറ്റിംഗുകൾ മാറിയപ്പോൾ, പല്ലവി തിയേറ്റർ പൂർണമായി നവീകരിച്ചു 1991-ൽ കോൺഫറൻസ് ഹാൾ ആക്കി മാറ്റപ്പെട്ടു. 1992-ൽ സ്വീറ്റ് ടച്ച് എന്ന പേരിൽ ഒരു പേസ്ട്രി ഷോപ്പ് സവേര ഹോട്ടലിൽ ആരംഭിച്ചു.

2007-ൽ കമ്പനിയുടെ പേര് സവേര ഹോട്ടൽസ്‌ ലിമിറ്റഡ് എന്നത് സവേര ഇന്ഡസ്ട്രീസ്‌ ലിമിറ്റഡ് എന്നാക്കിമാറ്റി. 

ദി പിയാനോ, ദക്ഷിണേന്ത്യൻ ഭക്ഷണശാല മാൽഗുഡി, കറി ടൌൺ, ബേ 146, ബാംബൂ ബാർ, ബ്ര്യൂ റൂം, കേക്ക് ഷോപ്പ് ബേക്കർസ് ബാസ്കറ്റ് എന്നിങ്ങനെ ഏഴ് ഭക്ഷണ പാനീയ ശാലകൾ സവേര ഹോട്ടലിൽ ഉണ്ട്. ഹോട്ടലിൽ പത്ത് മീറ്റിംഗ് വേദികളും ഉണ്ട്.

സവേര ഹോട്ടൽ അക്കാദമി എന്ന പേരിൽ ഹോട്ടലിൽ വിദ്യാർത്ഥികളെ ഹോസ്പിറ്റാലിറ്റി മേഖലയിൽ വിദ്യാഭാസം നൽകുന്ന സ്ഥാപനവുമുണ്ട്. 

2007 ഡിസംബർ 31-നു ന്യൂ ഇയർ പരിപാടിക്കു വേണ്ടി നീന്തൽക്കുളത്തിനു മുകളിൽ താൽകാലികമായി നിർമിച്ച ഡാൻസ് വേദി തകർന്നു വീണു മൂന്ന് പേരുടെ മരണത്തിനു കാരണമായി, രണ്ടു പേർക്കു പരിക്കേൽക്കുകയും ചെയ്തു. 

ചെന്നൈയിൽ മൈലാപുരത്ത് ഡോക്ടർ രാധാകൃഷ്ണൻ റോഡിലാണ് സവേര ഹോട്ടൽ സ്ഥിതിചെയ്യുന്നത്.

ചെന്നൈ അന്താരാഷ്‌ട്ര എയർപോർട്ടിൽനിന്നും സവേര ഹോട്ടലിലേക്കുള്ള ദൂരം: ഏകദേശം 19 കിലോമീറ്റർ

ചെന്നൈ സെൻട്രൽ റെയിൽവേ സ്റ്റേഷനിൽനിന്നും സവേര ഹോട്ടലിലേക്കുള്ള ദൂരം: ഏകദേശം 8 കിലോമീറ്റർ

വളരെ മികച്ച സൗകര്യങ്ങൾ സവേര ഹോട്ടലിൽ ലഭ്യമാണ്.







































</doc>
<doc id="327851" url="https://ml.wikipedia.org/wiki?curid=327851" title="ക്രൗൺ പ്ലാസ ചെന്നൈ അഡയാർ പാർക്ക്">
ക്രൗൺ പ്ലാസ ചെന്നൈ അഡയാർ പാർക്ക്

തമിഴ്നാടിൻറെ തലസ്ഥാനമായ ചെന്നൈയിലെ ടിടികെ റോഡിൽ സ്ഥിതിചെയ്യുന്ന ഫൈവ് സ്റ്റാർ ഹോട്ടലാണ്, മുൻപ് ഷെരാടോൺ പാർക്ക്‌ ഹോട്ടൽ ആൻഡ്‌ ടവർസ് എന്ന പേരിൽ അറിയപ്പെട്ടിരുന്ന ക്രൗൺ പ്ലാസ ചെന്നൈ അഡയാർ പാർക്ക്‌ ഹോട്ടൽ.

ക്രൗൺ പ്ലാസ ചെന്നൈ അഡയാർ ഹോട്ടൽ (മുൻപ് ഷെരാടോൺ പാർക്ക്‌ ഹോട്ടൽ) പണിതത് അഡയാർ ഗേറ്റ് ഹോട്ടൽസ്‌ ലിമിറ്റഡ് (എജിഎച്എൽ) ആണ്. അഡയാർ ഗേറ്റ് ഹോട്ടൽസ്‌ ലിമിറ്റഡിനു ഇന്ത്യയിൽ മൂന്ന് ഹോട്ടലുകലാണ് ഉള്ളത്. വിശാഖപട്ടണത്തു 104 മുറികളുള്ള വെൽക്കം ഹോട്ടൽ ഗ്രാൻഡ്‌ ബേ, ഊട്ടിയിൽ 67 മുറികളുള്ള ഫോർച്ച്യൂൺ ഹോട്ടൽ സുള്ളിവാൻ കോർട്ട് എന്നിവയാണ് മറ്റു രണ്ടെണ്ണം.

അഡയാർ പാർക്ക്‌ ഹോട്ടൽ എന്ന പേരിൽ എജിഎച്എൽ പണിത 250 മുറികളുള്ള ഹോട്ടൽ 1985 ഫെബ്രുവരിയിൽ വെൽക്കംഗ്രൂപ്പ് ഹോട്ടൽസ്‌ ഏറ്റടുത്തു. ഇപ്പോഴത്തെ പ്രൊമോട്ടർമാരായ ഗോയൽ കുടുംബം 30 മില്യൺ ഇന്ത്യൻ രൂപയ്ക്കാണ് ഹോട്ടൽ ഏറ്റെടുത്തത്. അതിനു ശേഷം ഹോട്ടലിൻറെ പേര് ഷെരാടോൺ പാർക്ക്‌ ഹോട്ടൽ ആൻഡ്‌ ടവർസ് എന്നാക്കിമാറ്റി. എജിഎച്എലിൻറെ എല്ലാ ഹോട്ടലുകളും കൈകാര്യം ചെയ്യുന്നത് ഐടിസി ഹോട്ടൽസ്‌ ആണു. 

മെയ്‌ 1, 2015-ൽ ഇൻറർകോണ്ടിനെൻറൽ ഹോട്ടൽ ഗ്രൂപ്പ് ഹോട്ടൽ സ്വന്തമാക്കിയ ശേഷം ക്രൗൺ പ്ലാസ ചെന്നൈ അഡയാർ പാർക്ക്‌ എന്ന് പുനർനാമം ചെയ്തു. 

ക്രൗൺ പ്ലാസ ചെന്നൈ അഡയാർ ഹോട്ടലിൽ 38 സ്യൂട്ട് മുറികളടക്കം 283 മുറികളുണ്ട്, 5 ഭക്ഷണശാലകളും. 283 മുറികളിൽ 140 മുറികളും ഉള്ളത് ഹോട്ടലിലെ ടവർ വിംഗിലാണ്. 
ഹോട്ടലിൽ 8 മീറ്റിംഗ് വേദികളുണ്ട്. വിരുന്നുകൾ നടത്താനായി 9000 ചതുരശ്ര അടി വിസ്തീർണത്തിൽ 3 ഹാളുകൾ ഉണ്ട്. 20 മുതൽ 30 അതിഥികളെ സ്വീകരിക്കാനുള്ള ചെറിയ ഹാൾ, 20 മുതൽ 50 ആളുകളെ ഉൾക്കൊള്ളുന്ന 3 ബോർഡ്‌ റൂമുകൾ എന്നിവ ഹോട്ടലിൽ ഉണ്ട്.

ചെന്നൈയിലെ ടിടികെ റോഡിലാണ് ക്രൗൺ പ്ലാസ ചെന്നൈ അഡയാർ പാർക്ക്‌ ഹോട്ടൽ സ്ഥിതിചെയ്യുന്നത്.

ചെന്നൈ അന്താരാഷ്‌ട്ര എയർപോർട്ടിൽനിന്നും ക്രൗൺ പ്ലാസ ചെന്നൈ അഡയാർ പാർക്ക്‌ ഹോട്ടലിലേക്കുള്ള ദൂരം: ഏകദേശം 12 കിലോമീറ്റർ

ചെന്നൈ സെൻട്രൽ റെയിൽവേ സ്റ്റേഷനിൽനിന്നും ക്രൗൺ പ്ലാസ ചെന്നൈ അഡയാർ പാർക്ക്‌ ഹോട്ടലിലേക്കുള്ള ദൂരം: ഏകദേശം 10 കിലോമീറ്റർ

വളരെ മികച്ച സൗകര്യങ്ങൾ ക്രൗൺ പ്ലാസ ചെന്നൈ അഡയാർ പാർക്ക്‌ ഹോട്ടലിൽ ലഭ്യമാണ്. 











































</doc>
<doc id="327853" url="https://ml.wikipedia.org/wiki?curid=327853" title="നരബലി">
നരബലി

മിക്കവാറും മതചടങ്ങിന്റെ ഭാഗമായി ഒന്നോ അതിലധികമോ മനുഷ്യറെ കൊലപ്പെടുത്തുന്ന പ്രവൃത്തിയാണ് നരബലി. ദേവതാപ്രീതി, ഭൂമിയുടെ ഫലപുഷ്ടി വർധിപ്പിക്കുക, അമാനുഷിക ശക്തികൾ സ്വായത്തമാക്കുക, സ്വർഗലാഭം, രോഗമുക്തി തുടങ്ങി വ്യത്യസ്ത നേട്ടങ്ങൾക്കായാണ് നരബലി നടത്തിയിരുന്നത്. ചരിത്രത്തിലുടനീളം ഒട്ടുമിക്ക സംസ്കാരങ്ങളിലും നരബലി നടപ്പുണ്ടായിരുന്നു എന്നു കാണാവുന്നതാണ്.


</doc>
<doc id="327879" url="https://ml.wikipedia.org/wiki?curid=327879" title="ഗ്രിഗറി പോസെൽ">
ഗ്രിഗറി പോസെൽ

സൈന്ധവ നാഗരിഗതയുമായി ബന്ധപ്പെട്ട ഉത്ഖനനങ്ങളിൽ പങ്കാളിയായിരുന്ന നരവംശശാസ്ത്രവിഭാഗം അദ്ധ്യാപകനായിരുന്നു ഗ്രിഗറി പോസെൽ (ജ: ജൂലൈ 21, 1941 –മ: ഒക്ടോബർr 8, 2011). പെൻസിൽവാനിയ സർവ്വകലാശാലയിലെ പുരാവസ്തുക്കളെ സംബന്ധിച്ച മ്യൂസിയത്തിന്റെ മുഖ്യ ചുമതലക്കാരനുമായിരുന്നു അദ്ദേഹം.
റോജ്ഡി, ബാബർ കോട്ട്, ഓറിയോ- തിമ്പോ (ഗുജറാത്ത്) ഗിലുന്ദ്(രാജസ്ഥാൻ) ബത്ത് (ഒമാൻ- യു. എൻ. പൈതൃകനിർമ്മിതി)


</doc>
<doc id="327891" url="https://ml.wikipedia.org/wiki?curid=327891" title="ബാലരാമപുരം">
ബാലരാമപുരം

തിരുവനന്തപുരം ജില്ലയിലെ നെയ്യാറ്റിൻകര താലൂക്കിലെ ഒരു ഗ്രാമപഞ്ചായത്താണ് ബാലരാമപുരം. നേമം ബ്ലോക്ക് പഞ്ചായത്തിന്റെ ഭാഗമാണിത്.തിരുവനന്തപുരം ജില്ലയിൽ ചാല കമ്പോളം കഴിഞ്ഞാൽ ഏറ്റവും പ്രധാനപ്പെട്ട കമ്പോളമായി പരിഗണിക്കപ്പെടുന്നത് ബാലരാമപുരത്തെയാണ്. അതിപുരാതന വസ്ത്രനിർമ്മാണചാതുരിയുടെ പാരമ്പര്യം കൊണ്ട് പ്രശസ്തമായ ബാലരാമപുരം സാംസ്കാരിക മികവിന്റെയും,മതസൗഹാർദ്ദത്തിന്റെയും പര്യായമാണ്.തിരുവിതാംകൂർ മഹാരാജാവ് ബാലരാമവർമ്മയുടെ നാമധേയത്തിൽ സ്ഥാപിതമായ ബാലരാമപുരത്തിൻറെ വിസ്തൃതി ഏകദേശം പത്ത് കിലോമീറ്റർ ചുറ്റളവ് ആണ്. വടക്ക് എരുത്താവൂർ മലയും,തെക്ക് കുന്നിൻപ്രദേശങ്ങൾ ചേർന്ന പീഠഭൂമിയും,കിഴക്ക് നെയ്യാറ്റിൻകര നഗരാതിർത്തിയും പടിഞ്ഞാറ് പള്ളിച്ചൽ പഞ്ചായത്തും ആണ് അതിരുകൾ.നൂറ്റാണ്ടുകൾ പഴമയുള്ള ഈ മണ്ണ് ഇന്ന് വികസിക്കാൻ വീർപ്പ്മുട്ടി നിൽക്കുന്ന ഒരു കൊച്ചു നഗരം ആണ്. ഉടയാടകൾ നെയ്യുന്ന നെയ്ത്തുകാരും,മണ്ണിൽ ജീവിതം തളിർപ്പിക്കുന്ന കർഷകരും,കടലിനെ ആശ്രയിക്കുന്ന മത്സ്യത്തൊഴിലാളികളും,പടർന്നുപന്തലിച്ച കച്ചവടക്കാരും,കച്ചവടസൂത്രങ്ങളുമായി മറ്റുനാടുകൾ തേടിപ്പോയ ഇൻസ്റ്റോൾമെന്റ് ക്യാമ്പുകളും,ക്രമേണ വർദ്ധിച്ചുവരുന്ന ഉദ്യോഗസ്ഥരും ആണ് ഈ നാടിൻറെ സാമ്പത്തികഘടനയെ നിയന്ത്രിക്കുന്നത്. അരി,പച്ചക്കറി എന്നിവയുടെ വിലയെ നിയന്ത്രിക്കുന്ന പ്രധാന വിപണിയാണ് ബാലരാമപുരം.ഗൃഹോപകരണങ്ങളുടെ വൈവിധ്യമാർന്ന ശേഖരവും,വിലക്കുറവും ആധുനിക ബാലരമാപുരത്തിന്റെ മാർക്കറ്റിനെ കൂടുതൽ ജനശ്രദ്ധയുള്ളതാക്കുന്നു.
ഗതാഗത സൗകര്യം ഏറെയുള്ള പ്രദേശമാണ് ബാലരാമപുരം .ദേശീയപാത ഇതുവഴി കടന്നുപോകുന്നു .തിരുവനന്തപുരം ,നാഗർകോവിൽ ,വിഴിഞ്ഞം ,കാട്ടാക്കട തുടങ്ങിയ സ്ഥലങ്ങളുമായി നിലവാരമുള്ള പാതകളാൽ ഗതാഗത സൗകര്യമുണ്ട് .ബാലരാമപുരം റെയിൽവേ സ്റ്റേഷൻ ദേശീയ പാതയിൽ നിന്നും ഒരു കിലോമീറ്റര് അകലെയാണ് 


</doc>
<doc id="327894" url="https://ml.wikipedia.org/wiki?curid=327894" title="മുഫ്തി മുഹമ്മദ് സയീദ്">
മുഫ്തി മുഹമ്മദ് സയീദ്

ജമ്മു കാശ്മീരിലെ ആറാമത്തെ മുഖ്യമന്ത്രിയും പീപ്പിൾസ് ഡെമോക്രാറ്റിക് പാർട്ടി (ജമ്മു കാശ്മീർ പി.ഡി.പി.) യുടെ സ്ഥാപകനുമാണ് മുഫ്തി മുഹമ്മദ് സയീദ് (1936 ജനുവരി 12 - 2016 ജനുവരി 7). 1986-ൽ രാജീവ് ഗാന്ധിയുടെ മന്ത്രിസഭയിൽ കേന്ദ്ര ടൂറിസം മന്ത്രിയായും 1989-ൽ വി.പി. സിങ്ങിന്റെ മന്ത്രിസഭയിൽ ആഭ്യന്തരമന്ത്രിയായും സേവനമനുഷ്ഠിച്ചിട്ടുണ്ട്. 2002 മുതൽ 2005 വരെ ജമ്മു കാശ്മീരിലെ മുഖ്യമന്ത്രിയായിരുന്നു. ഇദ്ദേഹത്തിന്റെ കാലത്താണ് ശ്രീനഗറിൽ നിന്നും പാക് അധിനിവേശ കാശ്മീരിന്റെ തലസ്ഥാനമായ മുസാഫറാബാദിലേക്ക് ബസ് സർവീസ് ആരംഭിച്ചത്. 2015 മാർച്ചിൽ കാശ്മീരിൽ ബി.ജെ.പി.-പി.ഡി.പി. സഖ്യം അധികാരത്തിലെത്തിയതോടെ രണ്ടാം തവണയും മുഖ്യമന്ത്രിയായി. ശ്വാസകോശ സംബന്ധമായ രോഗങ്ങൾക്കു ചികിത്സയിൽ കഴിയവേ 2016 ജനുവരി 7-ന് ന്യൂഡെൽഹിയിലെ ആൾ ഇന്ത്യാ മെഡിക്കൽ സർവീസസിൽ വച്ച് അന്തരിച്ചു. ഇദ്ദേഹത്തിന്റെ മരണശേഷം മകൾ മെഹ്ബൂബ മുഫ്തി കാശ്മീരിന്റെ ആദ്യ വനിതാമുഖ്യമന്ത്രിയായി അധികാരത്തിലെത്തി. കാശ്മീരിന്റെ മുഖ്യമന്ത്രി പദവിയിലിരിക്കെ അന്തരിച്ച രണ്ടാമത്തെയാളാണ് മുഫ്തി മുഹമ്മദ് സയീദ്. 1982-ൽ ഷെയ്ക്ക് മുഹമ്മദ് അബ്ദുല്ലയാണ് പദവിയിലിരിക്കെ അന്തരിച്ച ആദ്യത്തെ കാശ്മീർ മുഖ്യമന്ത്രി.

1936 ജനുവരി 12-നു തെക്കൻ കാശ്മീരിലെ ബിജ്ബെഹറ എന്ന ഗ്രാമത്തിൽ ജനനം.

ഗുൽഷൻ നാസിറിനെയാണ് സയീദ് വിവാഹം കഴിച്ചത്. പി.ഡി.പി. നേതാവ് മെഹബൂബ മുഫ്തി, മസൂദ സയീദ്, റൂബിയ സയീദ്, തസാദക് മുഫ്തി എന്നിവർ മക്കളാണ്.

അറുപതുകളുടെ തുടക്കത്തിൽ കോൺഗ്രസ് പാർട്ടിയിൽ ചേർന്നുകൊണ്ടാണ് മുഫ്തി മുഹമ്മദ് സെയ്ദ് രാഷ്ട്രീയജീവിതം ആരംഭിച്ചത്. എഴുപതുകളിൽ കാശ്മീരിലെ എം.എൽ.എ.യും കോൺഗ്രസ് അധ്യക്ഷനുമായിരുന്നു. 1986-ൽ രാജീവ് ഗാന്ധിയുടെ മന്ത്രിസഭയിൽ കേന്ദ്ര ടൂറിസം മന്ത്രിയായി. 1987-ലെ രാജീവ്-ഫാറൂഖ് കരാറിനെത്തുടർന്ന് കോൺഗ്രസ് ഉപേക്ഷിച്ചുകൊണ്ട് വി.പി.സിങ്ങിന്റെ ജനമോർച്ചപാർട്ടിയിൽ അംഗമായി. 1989-ൽ വി.പി. സിങ്ങിന്റെ നേതൃത്വത്തിലുള്ള ദേശീയ ജനമുന്നണി സർക്കാർ അധികാരത്തിലെത്തിയപ്പോൾ സയീദ് ആഭ്യന്തരമന്ത്രിയായി. ഈ പദവി അലങ്കരിക്കുന്ന ആദ്യത്തെ മുസ്ലീം വിഭാഗക്കാരനാണ് ഇദ്ദേഹം.. 

കുറച്ചു നാളുകൾക്കു ശേഷം കോൺഗ്രസിലേക്കു മടങ്ങിയെത്തിയെങ്കിലും 1999-ൽ വീണ്ടും പാർട്ടി ഉപേക്ഷിച്ചു. അതിനുശേഷം മകൾ മെഹ്ബൂബ മുഫ്തിയുമായി ചേർന്ന് ജമ്മു കാശ്മീർ പീപ്പിൾസ് ഡെമോക്രാറ്റിക് പാർട്ടി (പി.ഡി.പി.) രൂപീകരിച്ചു. കശ്മീർ പ്രശ്നം പരിഹരിക്കുന്നതിനായി കേന്ദ്രസർക്കാർ ഉപാധികളില്ലാതെ കാശ്മീരികളുമായി ചർച്ച ആരംഭിക്കണമെന്ന ആവശ്യത്തോടെയായിരുന്നു പാർട്ടിയുടെ രൂപീകരണം.

2002-ൽ കാശ്മീരിൽ നടന്ന തിരഞ്ഞെടുപ്പിൽ കോൺഗ്രസുമായി സഖ്യമുണ്ടാക്കി പി.ഡി.പി. അധികാരത്തിലെത്തുകയും മുഫ്തി മുഹമ്മദ് സയീദ് മുഖ്യമന്ത്രിയാവുകയും ചെയ്തു. 2005 വരെ കാശ്മീരിന്റെ മുഖ്യമന്ത്രിയായി തുടർന്നു. 2015-ൽ കാശ്മീരിൽ ബി.ജെ.പി.യുമായി സഖ്യം ചേർന്ന് പി.ഡി.പി. വീണ്ടും അധികാരത്തിലെത്തിയപ്പോഴും സയീദ് തന്നെയാണ് മുഖ്യമന്ത്രിയായത്. 2015 മാർച്ചിൽ മുഖ്യമന്ത്രിയായി സത്യപ്രതിജ്ഞ ചെയ്ത് അധികാരത്തിലെത്തി. 2015 ഡിസംബറിൽ ശ്വാസകോശ സംബന്ധമായ അസുഖങ്ങളെത്തുടർന്ന് ഡെൽഹിയിലെ ഓൾ ഇന്ത്യാ മെഡിക്കൽ സർവീസസിൽ പ്രവേശിപ്പിച്ചു. ആദ്യം നേരിയ പുരോഗതിയുണ്ടായെങ്കിലും പിന്നീട് ഹൃദയാഘാതം ഉണ്ടായതോടെ സ്ഥിതി മോശമായി. തുടർന്ന് 2016 ജനുവരി 7-ന് 80ആം വയസ്സിൽ അദ്ദേഹം അന്തരിച്ചു. ജന്മഗ്രാമമായ ബിജ്ബെഹറയിലെ ദാരാ ഷികോഹ് ശ്മശാനത്തിലായിരുന്നു കബറടക്കം.



</doc>
<doc id="327899" url="https://ml.wikipedia.org/wiki?curid=327899" title="ഫ്രാൻസ്വ ഒലാദ്">
ഫ്രാൻസ്വ ഒലാദ്

ഫ്രാൻസിന്റെ പ്രസിഡണ്ടായിരുന്ന രാഷ്ട്രീയപ്രവർത്തകനാണ് ഫ്രാൻസ്വ ഒലാദ്(ഫ്രഞ്ച്: ​[fʁɑ̃swa ɔlɑ̃d]; born 12 August 1954).


</doc>
<doc id="327907" url="https://ml.wikipedia.org/wiki?curid=327907" title="ഹബീബ് അലി അൽ ജിഫ്രി">
ഹബീബ് അലി അൽ ജിഫ്രി

പ്രമുഖ ഇസ്ലാമിക പണ്ഡിതനും, വാഗ്മിയും, ആത്മീയ ആചാര്യനും, പ്രബോധകനുമാണ് ഹബീബ് അലി സൈനുൽ ആബിദീൻ അൽ ജിഫ്‌രി. 1971 ഏപ്രിൽ 16 -ന് സൗദിയിലെ ജിദ്ദയിൽ ഒരു യെമനീ കുടുംബത്തിൽ ജനനം.
യമനിലെ ഹളറമൗത്താണ് കുടുബത്തിന്റെ ജന്മദശം. നബിപരമ്പരയിലെ കഴിവുറ്റ പണ്ഡിതരെയാണ് യമനികൾ പൊതുവിൽ "ഹബീബ്" എന്ന് വിളിക്കുന്നത്.

സൂഫീവര്യനായ ഹബീബ് അബ്ദുൽ ഖാദിർ അസ്സഖാഫിന്റെ ശിക്ഷണത്തിൽ നീണ്ട പത്തു വർഷങ്ങൾ വിദ്യാഭ്യാസ-വൈജ്ഞാനിക പ്രവർത്തനങ്ങളിൽ മുഴുകി. തുടർന്നുള്ള പത്ത് വർഷങ്ങൾ വിഖ്യാത പണ്ഡിതൻ ഹബീബ് ഉമർ ബിൻ ഹഫീസിന് കീഴിൽ പ്രബോധന പ്രവർത്തനങ്ങൾക്കായി ജീവിതം മാറ്റിവെച്ചു. ബൈദ നഗരത്തിലെ ഹബീബ് മുഹമ്മദ് അൾ ഹദാറിനു കീഴിൽ വൈജ്ഞാനിക - പ്രബോധന പരിശീലനം നേടി. തൊണ്ണൂറുകളുടെ മധ്യത്തിൽ യമനിലെ പൗരാണിക നഗരമായ തരീമിൽ ദാറുൽ മുസ്തഫ ഇസ്‌ലാമിക് യൂണിവേഴ്‌സിറ്റി സ്ഥാപിക്കുന്നതിൽ ഹബീബ് ഉമർ ബിൻ ഹഫീളിനൊപ്പം സജീവമായി പ്രവർത്തിച്ചു.

നിലവിൽ യമനിലെ ദാറുൽ മുസ്തഫ യൂണിവേഴ്‌സിറ്റി, ജോർദാനിലെ റോയൽ ആൽ-ബയ്ത് ഇൻസ്റ്റിറ്റിറ്റ്യൂട്ട് ഫോർ ഇസ്‌ലാമിക് തോട്ട് എന്നിവയുടെ അഡൈ്വസറി ബോർഡ് അംഗമാണ്. സയ്യിദ് ഹബീബ് അലി ജിഫ്‌രി. യു.എസ്സിലെ യാൽ സർവ്വകലാശാലയിലെ സെന്റർ ഫോർ ഫെയ്ത്ത് ആന്റ് കൾച്ചർ അടക്കം വിവിധ രാഷ്ട്രങ്ങളിലെ അക്കാദമിക സ്ഥാപനങ്ങളുമായും വിദ്യാഭ്യാസ സംഘടനകളുമായും അടുത്ത ബന്ധമുള്ള ഹബീബ് ജിഫ്‌രിയുടെ പ്രഭാഷണങ്ങൾ ഏറെ ശ്രദ്ധേയമാണ്. അമേരിക്ക, യൂറോപ്പ്, ഏഷ്യ, ആഫ്രിക്ക, മിഡിൽ ഈസ്റ്റ് എന്നിവിടങ്ങളിലായി 34 രാഷ്ട്രങ്ങളിൽ അദ്ദേഹം പ്രബോധന പ്രഭാഷണങ്ങൾ നടത്തിയിട്ടുണ്ട്. അന്താരാഷ്ട്ര മതതാരതമ്യ സമ്മേളനങ്ങൾ, സാംസ്‌കാരിക, വിദ്യാഭ്യാസ, കർമശാസ്ത്ര സെമിനാറുകൾ, അധ്യാത്മിക സമ്മേളനങ്ങൾ തുടങ്ങിയവയിൽ പതിവായി സംബന്ധിക്കുന്ന പണ്ഡിതപ്രതിഭ കൂടിയാണ് യുവപ്രബോധകരുടെ ആവേശമായ ഹബീബ് അലി ജിഫ്‌രി. ജർമനിയിലെ ഈഗൻ ബൈസർ ഫൗണ്ടേഷൻ പുരസ്‌കാരം അടക്കം നിരവധി അവാർഡുകൾ അദ്ദേഹത്തിന് ലഭിച്ചു.

ആധുനിക പ്രസ്ഥാനങ്ങളും ഇസ്‌ലാമും തമ്മിലുള്ള സംവാദങ്ങളിലും സ്ഥിരം ക്ഷണിതാവാണ് ജിഫ്‌രി. ആധുനിക ലോകത്തെ ഇസ്‌ലാമിനെക്കുറിച്ചും മുസ്‌ലിംകളെക്കുറിച്ചും നിരവധി ഗ്രന്ഥങ്ങൾ രചിച്ചു.


</doc>
<doc id="327914" url="https://ml.wikipedia.org/wiki?curid=327914" title="സി.എഫ്. തോമസ്">
സി.എഫ്. തോമസ്

കേരള സംസ്ഥാനത്തിലെ മുൻ മന്ത്രിയും ചങ്ങനാശ്ശേരി നിയോജക മണ്ഡലത്തിലെ എം.എൽ.എ. യുമാണ് സി.എഫ്. തോമസ്. കേരളാ കോൺഗ്രസ്സ് (എം) മുതിർന്ന നേതാവായ ഇദ്ദേഹം ഒമ്പത് തവണ (1980, 1982, 1987, 1991, 1996, 2001 , 2006, 2011, 2016) തുടർച്ചയായി ചങ്ങനാശ്ശേരി നിയോജകമണ്ഡലത്തിൽ നിന്നും തിരഞ്ഞെടുക്കപ്പെട്ടിട്ടുണ്ട് . മുഴുവൻ പേര്‌ ചെന്നിക്കര ഫ്രാൻസിസ് തോമസ്. ജനനം: 30 ജൂലൈ 1939; പിതാവ്: സി.ടി. ഫ്രാൻസിസ്, മാതാവ്: അന്നമ്മ ഫ്രാൻസിസ്. ജനനം: ചങ്ങനാശ്ശേരി.


</doc>
<doc id="327924" url="https://ml.wikipedia.org/wiki?curid=327924" title="റോബ് ഹാൾ">
റോബ് ഹാൾ

ന്യൂസീലൻഡിൽ നിന്നുള്ള ഒരു പർവ്വതാരോഹകനായിരുന്നു റോബർട്ട് എഡ്വിൻ ഹാൾ എന്ന റോബ് ഹാൾ(ജനനം: 14 ജനുവരി 1961 – മരണം:11 മേയ് 1996). അഞ്ചു തവണ എവറസ്റ്റ് കൊടുമുടി കീഴടക്കിയ റോബ്, 1996 ൽ പര്യവേഷണത്തിനിടയിൽ ഉണ്ടായ എവറസ്റ്റ് ദുരന്തത്തിൽപെട്ട് മരണമടഞ്ഞു.
1961 ജനുവരി 14നാണ് റോബ് ഹാൾ ജനിച്ചത്. പഠനത്തിലുപരി പർവ്വതാരോഹണത്തിലായിരുന്നു റോബിനു താൽപര്യം. സ്കൂൾ പഠനകാലത്തു തന്നെ റോബ്, ആൽപ്സ് പർവതനിരകളിൽ പര്യവേഷണം നടത്തുമായിരുന്നു.

ആൽപ്സ് പർവ്വതനിരകളിലായിരുന്നു റോബ്, തന്റെ പർവ്വതാരോഹണ ജീവിതത്തിനു തുടക്കം കുറിച്ചത്. തന്റെ ലക്ഷ്യത്തിലേക്കെത്തുന്നതിന് റോബിന് പ്രായം ഒരു തടസ്സമായിരുന്നില്ല. പർവ്വതാരോഹകർക്കുള്ള വസ്ത്രങ്ങൾ നിർമ്മിക്കുന്ന ഒരു കമ്പനിയിൽ പഠനമുപേക്ഷിച്ച് റോബ് ജോലിക്കായി പ്രവേശിച്ചു. പതിനാറാമത്തെ വയസ്സിൽ ആ കമ്പനിയിൽ പ്രൊഡക്ഷൻ മാനേജറായി മാറി.

ന്യൂസിലന്റിലെ പർവ്വതനിരകളായിരുന്നു റോബിന്റെ വിദ്യാലയം. തന്റെ ഇരുപത്തൊന്നാമത്തെ വയസ്സിൽ അമാ ദബ്ലാമിന്റെ ഉത്തര ശിഖരം റോബ് കീഴടക്കി. 1988 ൽ റോബ്, ഗാരി ബോളുമായി കണ്ടുമുട്ടി. പർവ്വതാരോഹണത്തിൽ ഇവർ പിന്നീട് പങ്കാളികളായി മാറി. ഏഴു സമ്മിറ്റുകൾ ഒന്നൊന്നായി കീഴടക്കാൻ ഇവർ തീരുമാനിച്ചു. 1990 ഡിസംബർ 12 ന്, നിശ്ചിത സമയത്തിനു മുമ്പായി ഇരുവരും ഏഴു പർവ്വതങ്ങളും കീഴടക്കി. എവറസ്റ്റിൽ നിന്നും തുടങ്ങി, വിൻസൺ മാസിഫിൽ അവസാനിച്ചതായിരുന്നു ആ പര്യവേഷണം.

1992 ൽ ഇരുവരും ചേർന്ന് അഡ്വഞ്ചർ കൺസൾട്ടന്റ്സ് എന്ന സ്ഥാപനം ആരംഭിച്ചു. പർവ്വതാരോഹകർക്ക് ആവശ്യമായ സഹായം നൽകുക എന്നതായിരുന്നു ഈ കമ്പനിയുടെ ഉദ്ദേശ്യലക്ഷ്യം. കമ്പനി തുടങ്ങിയ വർഷം തന്നെ, ആറു പർവ്വതാരോഹകരെ അവർ വിജയകരമായി എവറസ്റ്റ് കൊടുമുടിയുടെ നിറുകയിലെത്തിച്ചു. 1993 ൽ ബോൾ മരണമടഞ്ഞതോടെ, കമ്പനിയുടെ പൂർണ്ണമായ ഉടമസ്ഥത റോബിൽ വന്നു ചേർന്നു. 65000 അമേരിക്കൻ ഡോളറാണ്, എവറസ്റ്റ് ആരോഹണത്തിനായി കമ്പനി ഉപഭോക്താക്കളിൽ നിന്നും ഈടാക്കിയിരുന്നത്. വിശ്വാസ്യതയും, സുരക്ഷയും, റോബിനെ പർവ്വതാരോഹകരിൽ വ്യത്യസ്തനാക്കി.
1996 മേയ് പത്തിനാണ് സംഘത്തിന്റെ എവറസ്റ്റ് പര്യവേഷണം ആരംഭിച്ചത്. ഡോക്ടർമാരും, ഷെർപകളും ഒക്കെ അടങ്ങിയ ഒരു ഇരുപത്തഞ്ച സംഘമായിരുന്നു അഡ്വഞ്ചർ കൺസൾട്ടന്റ്സിന്റേത്. തുടക്കത്തിൽ പ്രശ്നങ്ങളില്ലാതെ പോയ പര്യവേഷണം എന്നാൽ ഹിലാരി സ്റ്റെപിൽവച്ച് തടസ്സം നേരിടുകയായിരുന്നു. പര്യവേഷകർക്കു മുന്നോട്ടുള്ള യാത്രയിൽ സഹായം നൽകേണ്ടിയിരുന്ന കയറുകൾ അവിടെ സ്ഥാപിച്ചിട്ടില്ലായിരുന്നു. പര്യവേഷണത്തിൽ സഹായികളായിരുന്ന ഷെർപ്പകൾ ഈ കയറുകൾ സ്ഥാപിക്കുന്നതുവരെയുള്ള ഒരു മണിക്കൂർ സംഘത്തിന് ഹിലാരി സ്റ്റെപിൽ കാത്തു നിൽക്കേണ്ടി വന്നു. കൊടുമുടിയിൽ നിന്നും തിരിച്ചിറങ്ങേണ്ട സമയമായ രണ്ടു മണിക്ക്, എല്ലാ പര്യവേഷകരും ലക്ഷ്യസ്ഥാനത്തെത്തിയിട്ടുണ്ടായിരുന്നില്ല. 

മൂന്നു മണിക്ക് പര്യവേഷക സംഘം, തിരിച്ചിറങ്ങാൻ തുടങ്ങി. ഡഗ് ഹാൻസൻ എന്ന സംഘാംഗം ലക്ഷ്യത്തിലേക്കെത്തുന്നതേയുണ്ടായിരുന്നുള്ളു. വഴികാട്ടികളായ ഷെർപ്പകൾ അദ്ദേഹത്തോട് തിരിച്ചിറങ്ങാൻ പറഞ്ഞുവെങ്കിലും, ലക്ഷ്യത്തിലെത്താനുള്ള ആഗ്രഹംകൊണ്ട് ആ നിർദ്ദേശങ്ങളെല്ലാം ഹാൻസൻ നിരസിച്ചു. അവിടെയെത്തിയ റോബ്, ഷെർപ്പകളെ തിരിച്ചയച്ചുകൊണ്ട് ഹാൻസനേയും കൊണ്ട് തിരികെ കൊടുമുടിയിലേക്കു കയറാൻ തുടങ്ങി. വളെര മോശം തീരുമാനമായിരുന്നു അത്. അഞ്ചു മണിക്ക്, ശക്തമായ ഹിമപാതം അവരുടെ പദ്ധതികളെ ആകെ തകിടം മറിച്ചു. ഹിമപാതം, മൂലം ഹാൻസനും, റോബിനും ക്യാംപ് ഫോറിലേക്കെത്താൻ കഴിഞ്ഞില്ല. ഇവരുടെ സഹായത്തിന്, ഓക്സിജനും വെള്ളവുമായി ആന്റി ഹാരിസ്, മല കയറാൻ തുടങ്ങി.

11 മേയ് വെളുപ്പിന് നാലുമണിക്ക്, റോബ് ക്യാംപിലേക്കയച്ച റേഡിയോ സന്ദേശം പ്രകാരം ഹാരിസ് അവരുടെ അടുത്തെത്തി എന്നും, ശക്തമായ തണുപ്പുകാരണം, ഹാൻസൺ മരണമടഞ്ഞു എന്നും അറിയിക്കുകയുണ്ടായി. രാത്രിക്കിടയിൽ എപ്പഴോ ഹാരിസിനേയും കാണാതായതായി റോബ് ക്യാംപിൽ അറിയിച്ചു. ഓക്സിജൻ സിലിണ്ടറിന്റെ റെഗുലേറ്റർ തണുത്തുറഞ്ഞുപോയതിനാൽ ഹാരിസ് കൊണ്ടുവന്ന ഓക്സിജൻ റോബിനുപയോഗിക്കാൻ കഴിഞ്ഞില്ല. അതേ ദിവസം, ഉച്ചക്കുശേഷം, റോബ്, ക്യാംപിലെ റേഡിയോ മുഖാന്തരം തന്റെ ഭാര്യ ജാനുമായി സംസാരിച്ചു. ഏറെ വൈകാതെ റോബ് മരണമടഞ്ഞു. മേയ് ഇരുപത്തിമൂന്നിന് മറ്റൊരു പര്യവേഷണ സംഘം റോബിന്റെ മൃതദേഹം കൊടുമുടിയിൽ കണ്ടെത്തി. റോബിന്റെ മൃതശരീരം ഇപ്പോഴും അദ്ദേഹം മരിച്ചയിടത്തുതന്നെ അവശേഷിക്കുന്നു.


</doc>
<doc id="327939" url="https://ml.wikipedia.org/wiki?curid=327939" title="ബോനിൻ ദ്വീപസമൂഹം">
ബോനിൻ ദ്വീപസമൂഹം

മുപ്പതിലധികം ദ്വീപുകൾ ഉൾപ്പെടുന്ന ജപ്പാനിലെ ഒരു ദ്വീപസമൂഹമാണ് ബോനിൻ ദ്വീപുകൾ അഥവാ ഒഗസവാരാ ദ്വീപുകൾ എന്ന് അറിയപ്പെടുന്നത്. ജപ്പാനിന്റെ തലസ്ഥാനമായ ടോക്യോയിൽ നിന്നും 1000 കിലൊമീറ്റർ തെക്കായാണ് ഈ ദ്വീപുകൾ സ്ഥിതിച്ചെയ്യുന്നത്. ആൾത്താമസമില്ലാത്തത് എന്ന് അർഥം വരുന്ന ജാപ്പനീസ് വാകായ ബുനിൻ -ഇൽ നിന്നുമാണ് ബോനിൻ എന്ന വാക്ക് ഉണ്ടായത്. എങ്കിലും ഈ സമൂഹത്തിലെ ദ്വീപുകൾ എല്ലാംത്തന്നെ വിജനമല്ല. ചിചി-ജിമ, ഹഹ-ജിമ എന്നീ രണ്ട് ദ്വീപുകളിൽ ജനവാസം ഉണ്ട്.

ഈ ദ്വീപുകളുടെ പാരിസ്ഥിതിക പ്രാധാന്യം കണക്കിലെടുത്ത് 2011-ൽ യുനെസ്കോ ഒഗസവാരാ ദ്വീപുകളെ ലോകപൈതൃകപട്ടികയിൽ ഉൾപ്പെടുത്തിയിരുന്നു.


</doc>
<doc id="327951" url="https://ml.wikipedia.org/wiki?curid=327951" title="മാലിന്യ സംസ്ക്കരണം">
മാലിന്യ സംസ്ക്കരണം

മനുഷ്യനും പരിസ്ഥിതിക്കും പരമാവധി ഉപദ്രവരഹിതമായി, മാലിന്യങ്ങൾ അഥവാ പാഴ്‌വസ്തുക്കളുടെ ശേഖരണം, വിനിമയം, സംസ്കരണം, മേൽനോട്ടം നടത്തൽ, നീക്കം ചെയ്യൽ പുനഃരുപയോഗം അല്ലെങ്കിൽ നശിപ്പിക്കൽ എന്നിവയും, അവയെ യഥാവിധി കൈകാര്യം ചെയ്യുന്നതും ആണ് പാഴ്വസ്തു കൈകാര്യം അഥവാ മാലിന്യസംസ്ക്കരണം (Waste management) എന്നതുകൊണ്ട് അർഥമാക്കുന്നത്. മനുഷ്യന്റെ പ്രവർത്തനഫലമായി ഉല്പാദിപ്പിക്കപ്പെടുന്ന വസ്തുക്കളുമായി ബന്ധപ്പെട്ടാണ് പാഴ്വസ്തു കൈകാര്യം അല്ലെങ്കിൽ വേയ്സ്റ്റ് മാനേജ്മെന്റ് എന്ന വാക്ക് ഉപയോഗിക്കാറ്. മനുഷ്യന്റെ ആരോഗ്യത്തേയും അവന്റെ പരിസ്ഥിതിയേയും ഇതിന്റെ ആഘാതത്തിൽ നിന്ന് കുറയ്ക്കുക എന്നതും പാഴ്വസ്തു കൈകാര്യത്തിന്റെ ഭാഗമാണ്. കൂടാതെ പാഴ്വസ്തുക്കളിൽ നിന്ന് ഉപയോഗപ്രദമായത് വീണ്ടെടുക്കുക്ക എന്നതും പാഴ്വസ്തു കൈകാര്യം എന്നതിന്റെ കീഴിൽ വരുന്നു. ഖരം, ദ്രാവകം, വാതകം, റേഡിയോ ആക്ടീവ് സംയുകതങ്ങൾ എന്നീ പാഴ്വസ്തുക്കളുടെ വിവിധരീതിയിലുള്ള കൈകാര്യങ്ങൽ ഈ വിഷയത്തിനു കീഴിൽ വരുന്നുണ്ട്.


</doc>
<doc id="327959" url="https://ml.wikipedia.org/wiki?curid=327959" title="ഹാനോയ്">
ഹാനോയ്

ഹാനോയ് ( or ; Vietnamese: Hà Nội ) വിയറ്റ്നാമിന്റെ തലസ്ഥാനവും രാജ്യത്തെ രണ്ടാമത്തെ വലിയ നഗരവുമാണ്. 2009-ലെ കണക്കുകൾ പ്രകാരം ഹാനോയ് നഗരപ്രദേശത്തെ ജനസംഖ്യ 26 ലക്ഷവും മെട്രോ പ്രദേശത്തെ ജനസംഖ്യ എഴുപത് ലക്ഷവുമാണ്.

1010 മുതൽ 1802 വരെ വിയറ്റ്നാമിലെ ഏറ്റവും പ്രധാനപ്പെട്ട രാഷ്ട്രീയ കേന്ദ്രമായിരുന്നു ഈ നഗരം. ൻഗുയെൻ (Nguyễn) രാജവംശത്തിന്റെ ഭരണകാലത്ത് (1802-1945) ഹ്യൂയേ നഗരം ആയിരുന്നു വിയറ്റ്നാമിന്റെ തലസ്ഥാനം, 1902 മുതൽ 1954 വരെ ഫ്രഞ്ച് ഇന്തോചൈനയുടെ തലസ്ഥാനമായ ഹാനോയ് പിന്നീട് വടക്കൻ വിയറ്റ്നാമിന്റെ തലസ്ഥാനമായിരുന്നു, വിയറ്റ്നാം യുദ്ധത്തിനുശേഷം 1976-ൽ ഏകീകൃതവിയറ്റ്നാം തലസ്ഥാനമായി ഹാനോയ് മാറി.

വിയറ്റ്നാമിലെ ഏറ്റവും വലിയ നഗരമായ ഹോ ചി മിൻ നഗരത്തിന് 1760 കിലോമീറ്റർ വടക്കായും ഹൈ ഫോംഗ് നഗരത്തിന് 120 കിലോമീറ്റർ പടിഞ്ഞാറായും സോങ് ഹോങ് നദീതീരത്താണ് ഹാനോയ് സ്ഥിതിചെയ്യുന്നത്. 

ഈ നഗരം പല പേരുകളിൽ അറിയപ്പെട്ടിരുന്നു. ഹാനോയ് നഗരത്തിന് ചൈനീസ് ആധിപത്യകാലത്ത് ലോങ് ബിയെൻ, ലോങ് ഡോ, 866-ൽ ദൈ ലാ, ലെ രാജവംശത്തിന്റെ ഭരണകാലത്ത് ഡോങ് കിൻഹ് എന്നീ പേരുകളുണ്ടായിരിന്നു.

3000 ബി.സി മുതൽ ഇവിടെ ജനവാസം ഉണ്ടായിരുന്നതായി കരുതപ്പെടുന്നു. 

ചൈനയിലെ യുനാൻ പ്രവിശ്യയിലെ മലനിരകളിൽ നിന്നാരംഭിച്ച് തെക്കു കിഴക്കായി വിയറ്റ്നാമിലൂടെ ടോൺകിൻ ഉൾക്കടലിലേക്ക് ഒഴുകിയെത്തുന്ന സോങ് ഹോങ് നദിയുടെ (റെഡ് റിവർ) തീരത്ത്, ഉൾക്കടലിൽ നിന്നും 90 കിലോമീറ്റർ ഉള്ളോട്ടായിട്ടാണ് ഹാനോയ് നഗരം സ്ഥിതിചെയ്യുന്നത്. സമുദ്രനിരപ്പിൽനിന്നും ശാരാശരി അഞ്ചു മുതൽ ഇരുപത് മീറ്റർ വരെ ഉയരത്തിലായി കിടക്കുന്ന ഹാനോയിയുടെ വടക്കും പടിഞ്ഞാറും മലകളും കുന്നുകളുമാണ്. അതുകൊണ്ടുതന്നെ ഭൂപ്രദേശത്തിന്റെ ചെരിവ് വടക്കുനിന്ന് തെക്കോട്ടും പടിഞ്ഞാറുനിന്ന് കിഴക്കോട്ടുമാണ്. 
ഇവിടത്തെ കാലാവസ്ഥയെ ഈർപ്പമുള്ള ഉപോഷ്ണമേഖലാ കാലാവസ്ഥ എന്നു തരംതിരിച്ചിരിക്കുന്നു. (കോപ്പൻ കാലാവസ്ഥാ വിഭാഗീകരണ രീതിയനുസരിച്ച് Cwa). 4 ഋതുക്കളുമുള്ള വടക്കൻ വിയറ്റ്നാമീസ് കാലാവസ്ഥയാണ് ഇവിടെ അനുഭവപ്പെടുന്നത്.ചൂടും ഉയർന്ന ആർദ്രതയുമുള്ളതും ധാരാളം മഴ ലഭിക്കുന്നതുമായ വേനൽക്കാലം മേയ് മുതൽ ആഗസ്റ്റ് വരെയും ശരദ്കാലം സെപ്തംബർ മുതൽ ഒക്ടോബർ വരെയും മഞ്ഞുകാലം - നവംബർ മുതൽ ജനുവരി വരെയും അനുഭവപ്പെടുന്നു 

ശാരാശരി മഴ ലഭിക്കുന്നതിൽ ഭൂരിഭാഗവും മേയ് മുതൽ സെപ്തംബർ വരെയാണ്

നഗരമധ്യത്തിലായിട്ടാണ് ഹോ ചിമിൻ മ്യൂസിയം, ഹോചിമിൻ മൗസോളിയം, പ്രസിഡൻഷിയൽ പാലസ്, ഹോചിമിന്നിന്റെ ഭവനം, ഒറ്റത്തൂൺ പഗോഡ എന്നിവയടങ്ങുന്ന വിസ്തൃതമായ വളപ്പ്. ഇന്തോചൈനയുടെ ഫ്രഞ്ചു ഗവർണർക്കു വേണ്ടി 1906 -ൽ പണികഴിപ്പിക്കപ്പെട്ടതാണ്, പ്രസിഡൻഷിയൽ പാലസ്. എന്നാൽ മുപ്പതു മുറികളുള്ള ഈ വിശാലമായ കൊട്ടാരം ദരിദ്രജനതയുടെ നേതാവായ തനിക്ക് ചേർന്നതല്ലെന്ന് ഹോചി മിൻ പ്രഖ്യാപിച്ചു. അദ്ദേഹത്തിനായി പിന്നീട് തൂണുകളിൽ കെട്ടി ഉയർത്തിയ ലളിതമായ ഭവനം (ഹൗസ് ഓൺ സ്റ്റിൽറ്റ്സ്) പണിയപ്പെട്ടു. 

ഹോ ചി മിനിന്റെ ഭൗതികശരീരം അടക്കം ചെയ്തിരിക്കുന്നത് ഇവിടേയാണ്. മരണാനന്തര ചടങ്ങുകളിലും സ്മാരകങ്ങളിലും ഹോ ചിമിന്നിന് ഒട്ടും താത്പര്യമില്ലായിരുന്നെങ്കിലും മോസ്കോയിലെ ലെനിൻ മൗസോളിയം പോലെ ഒരു സ്മാരകം ആണ് അനുയായികൾ വിഭാവനം ചെയ്തതും നിർമിച്ചതും. 

റഷ്യയുടെ (അന്നത്തെ യു.എസ്.എസ്.ആർ) ശാസ്ത്രസാങ്കേതിക സഹായത്തോടെയാണ് ഹോചിമിന്നിന്റെ ഭൗതികശരീരം ലേപനങ്ങൾ പുരട്ടി താപനില ക്രമീകരിച്ചതും അർധതാര്യവുമായ ഗ്ലാസ് പേടകത്തിൽ അടക്കം ചെയ്തത്. പേടകത്തിനകത്ത് അരണ്ട വെളിച്ചം മാത്രമേയുള്ളു. ഫോട്ടോഗ്രഫി നിരോധിക്കപ്പെട്ടിരിക്കുന്നു. സന്ദശകരുടെ വസ്തധാരണത്തിനും നിബന്ധനകളുണ്ട്. ഇറക്കം കുറഞ്ഞ വസ്ത്രങ്ങൾ ധരിച്ചവർക്ക് പ്രവേശനമില്ല. 

1985-ൽ നിർമാണം തുടങ്ങി ഈ മ്യൂസിയം 1990, മേയ് 19-ന് ഹോ ചി മിന്നിന്റെ ജന്മശതാബ്ദി ആഘോഷത്തിന്റെ ഭാഗമായാണ് ഉദ്ഘാടനം ചെയ്യപ്പെട്ടത്. മ്യൂസിയം നാലു പ്രധാന വിഭാഗങ്ങളുള്ള മ്യൂസിയത്തിന്റെ പ്രവേശനഹാളിൽ ഹോചിമിന്നിന്റെ വലിയ കായികപ്രതിമ സ്ഥാപിച്ചിരിക്കുന്നു. രണ്ടാം വിഭാഗത്തിൽ ഹോ ചിമിനിന്റെ ജിവിതവും വിപ്ലവപ്രവർത്തനങ്ങളും സംബന്ധിച്ച പടങ്ങളും വസ്തുക്കളുമാണ് പ്രദർശിപ്പിച്ചിരിക്കുന്നത്. മൂന്നാമത്തെ വിഭാഗത്തിൽ വിയറ്റ്നാമിസ് ജനതയുടെ സംഘർഷങ്ങളും ജയപരാജയങ്ങളുമാണ് വിഷയം. നാലാമത്തെ വിഭാഗത്തിൽ വിയറ്റ്നാമീസ് വിപ്ലവത്തിന്റെ ആഗോളസാംഗത്യമാണ് ചർച്ചാവിഷയം. അസംഖ്യം സുപ്രധാന രേഖകൾ, ലഘുലേഖകൾ, ഡോക്യുമെന്ററി ഫിലിമുകൾ എന്നിവ ഇവിടെ സൂക്ഷിച്ചിരിക്കുന്നു. 

രേഖകൾ, ആയുധങ്ങൾ, യുദ്ധോപകരണങ്ങൾ, സൈനികവേഷങ്ങൾ തുടങ്ങി ഒരു ലക്ഷത്തിലേറെ പ്രദർശനവസ്തുക്കൾ ഈ മ്യൂസിയത്തിലുണ്ട്. പത്താം നൂറ്റാണ്ടു മുതൽ ഇരുപതാം നൂറ്റാണ്ടുവരെ വിവിധ രാജ്യങ്ങൾക്കെതിരായി വിയറ്റ്നാം പൊരുതിയ ഒട്ടേറെ യുദ്ധങ്ങളുടെ ചരിത്രസ്മാരകങ്ങളാണിവ. 

അമേരിക്കൻ സൈന്യത്തിനെതിരെ ഹോചിമിന്നിന്റെ നേതൃത്വത്തിൽ ഗറില്ലാസൈന്യം പടിപ്പടിയായി നേടിയെടുത്ത വിജയത്തിന്റെ ദൃശ്യ-ശ്രവ്യാവിഷ്കാരവും കാണാം. 

നഗരമധ്യത്തിലെ താങ് ലോങ് പ്രദർശനശാല ലോകത്തെ ഏറ്റവും പഴക്കമേറിയ ജലപ്പാവക്കൂത്തിനുള്ളതാണ്. നെൽകൃഷിയുമായി ബന്ധപ്പെട്ടാണ് ജലപ്പാവക്കൂത്ത് വളർന്നു വികസിച്ചതെന്ന് നാട്ടു ചരിത്രം. 

വിയറ്റ്നാം ജനതയുടെ വംശചരിത്രത്തെ ക്രോഡീകരിച്ചിരിക്കുന്നു. അമ്പതിൽപരം വ്യത്യസ്ത വംശജർ വിയറ്റ്നാമിലുണ്ട്. 

ഹാനോയ് ഹിൽട്ടൺ ഹോട്ടൽ എന്ന പരിഹാസപ്പേരിലറിയപ്പെട്ടിരുന്ന ഈ കാരാഗ്രഹം വിയറ്റ്നാം യുദ്ധസമയത്ത് രാഷ്ട്രീയത്തടവുകാരെ പാർപ്പിച്ചിരുന്ന സ്ഥലമായിരുന്നു.

ഇടുങ്ങിയ തെരുവുകളും തിരക്കുപിടിച്ച മാർക്കറ്റുകളും പഴയ ഹോനോയുടെ സവിശേഷതകളാണ്. ഓരോ തെരുവും ഒരു പ്രത്യേക വിപണിയെന്ന പോലാണ്. ഉദാഹരണത്തിന് സിൽക് തെരുവ്, സ്വർണത്തെരുവ്, പച്ചക്കറിത്തെരുവ്, എന്നിങ്ങനെ. 

ഭക്ഷണശാലകൾ ഇരുവശത്തുമായുള്ള ചില തെരുവുകൾ രാത്രിയിലും തുറന്നിരിക്കാറുണ്ട്, വിനോദസഞ്ചാരികളെ ഏറെ ആകർഷിക്കുന്ന തെരുവുകളാണിവ 

വിയറ്റ്നാമിലെ ഏറ്റവും വലിയ വിമാനത്താവളം ഹനോയ് നഗരത്തിന് 15 കിലോമീറ്റർ വടക്കായി സ്ഥിതിചെയ്യുന്ന നോയ് ബായ് അന്താരാഷ്ട്ര വിമാനത്താവളം (Nội Bài International Airport IATA: HAN) ആണ്. സർക്കാർ ഉടമസ്ഥതയിലുള്ള വിയറ്റ്നാം റെയിൽവേസിന്റെ പ്രധാന റൂട്ട് ഹാനോയിയെ ഹോ ചി മീൻ നഗരവുമായി ബന്ധിപ്പിക്കുന്ന നോർത്ത് സൗത്ത് ലൈൻ ആണ്. നഗരത്തിനകത്തെ ഗതാഗതം മുഖ്യമായും ബൈക്കുകൾ, ബസ്സുകൾ, ടാക്സികൾ, കാറുകൾ എന്നിവയിലൂടെയാണ്, സമീപകാലത്തായി സൈക്കിളുകളെ മറികടന്ന് ബൈക്കുകൾ മുഖ്യഗതാഗതമാർഗ്ഗമായിരിക്കുകയാണ്.



</doc>
<doc id="327963" url="https://ml.wikipedia.org/wiki?curid=327963" title="ആഗൊറ">
ആഗൊറ

ഈജിപ്റ്റിലെ അലക്സാണ്ട്രിയയിൽ ക്രി.വ.350 നും 415 നും ഇടയിൽ ജീവിച്ചിരുന്ന പണ്ഡിതയായ സ്ത്രീയായിരുന്നു. ഹൈപ്പേഷിയ. അവരുടെ ജീവിതം പ്രതിപാദിക്കുന്ന സിനിമയാണ് ആഗൊറ എന്നത്. അലെഹാന്ദ്രൊ അമനാബർ എന്ന സ്പാനിഷ് സംവിധായകനാണ് ഈ സിനിമ സംവിധാനം ചെയ്തിരിക്കുന്നത്. റയ്ചൽ വൈസ്, മാക്സ് മിങ്കെല്ല തുടങ്ങിയവർ പ്രധാന കഥാപാത്രങ്ങളെ അവതരിപ്പിച ഈ പടം 2009 ഒൿടോബർ 9 നാണ് പുറത്തിറങ്ങിയത്.


</doc>
<doc id="327972" url="https://ml.wikipedia.org/wiki?curid=327972" title="അടയാളങ്ങൾ (നോവൽ )">
അടയാളങ്ങൾ (നോവൽ )

ഡി.സി ബുക്ക്സ് കോട്ടയം പ്രസിദ്ധികരിച്ച സേതുവിൻറെ നോവലാണ് അടയാളങ്ങൾ. സേതു 1942 ൽ എറണാകുളം ജില്ലയിൽ ചേന്ദമംഗലത്തു ജനിച്ചു .സൗത്ത് ഇന്ത്യൻ ബാങ്കിന്റെ ചെയർമാനായിരുന്നു അദ്ദേഹം .നോവൽ കഥ എന്നീ വിഭാഗങ്ങളിൽ 32- ഓളം കൃതികൾ രചിച്ചിട്ടുണ്ട് .കഥയ്ക്കും നോവലിനും ഉള്ള കേരള സാഹിത്യ അക്കാദമി പുരസ്കാരം ലഭിച്ചു.
അനുദിനം നഗരവൽക്കരണത്തിനു വിധേയമായി കൊണ്ടിരിക്കുന്ന ജീവിത മേഖലയിൽ മനുഷ്യ മനസ്സുകളുടെ ഉത്കണ്ഠയും ആകുലതയും സ്നേഹധമനികൾ അനുഭവിക്കുന്ന വേദനയും ഈ നോവലിൽ വരച്ചു കാട്ടിയിരിക്കുന്നു .ഭൗതിക ലോകത്തിന്റെ ആത്മസംഘർഷങ്ങൾക്ക് നടുവിൽ വ്യക്തിമനസ്സുകൾ സൃഷ്ടികുന്ന വിചിത്രമായ അനുഭവങ്ങൾ അനുവാചക മാസങ്ങളിൽ നവീനമായി അഭിരുചി വിശേഷം സൃഷ്ടിച്ചിരിക്കുന്നു.

സബർവാൾ കുടുംബം'വക കമ്പനിയിലെ സമർത്ഥയായ എച്ച് .ആർ തലവനാണ് പ്രിയംവദ മേനോൻ ,പകരം വെയ്ക്കാൻ ആളില്ലാത്ത ജോലി ചെയ്തും സ്നേഹത്തോടും സന്തോഷത്തോടും കൂടി മകൾ എം.ബി.എ വിദ്യാർത്ഥിയുമായ നീടുവിനോടൊത്ത്കൂടി കുടുംബജീവിതം നയിക്കുകയായിരുന്നു .ജോലിയുടെ ഭാഗമായി ഗോവയിലൊരു പ്രബന്ധം അവതരിപ്പിക്കുകയും ശേഷം താൻ ഗുരുനാഥന് തുല്യമാദരിക്കുന്ന ഡോ റോയ് ചൗധരിയുമായി മാനസികമായി അടുക്കുന്നു. ഈ അടുപ്പം തൻറെ ഒറ്റ മകളായ നീതുവിന് തീരെ രസിക്കുന്നില്ല.നീതുവിന്റെ ധികാരപരവും നിഷേധാത്മകമായും ഉള്ള സമീപനം പ്രിയംവദയുടെ ഓഫീസ് ജീവിതത്തിനും കുടുംബജീവിതത്തിനും ഭംഗം വരുത്തുന്നു .തന്റെ വീട്ടിലെ നിത്യസന്ദർശകരായ തന്റെ മകളെപ്പോലെ സ്നേഹിക്കുന്ന നീതുവിന്റെ കൂട്ടുകാർ വഴി നീതുവിനെ തിരിച്ച് കൊണ്ടുവരാൻ ആ അമ്മ ശ്രമിക്കുന്നു .നീതു ഹരിനാരായണൻ എന്ന കോളേജിലെ ബുദ്ധി ജീവിയുമായി അടുക്കുന്നു .നീതുവിന്റെ കൂടുകാർ ഉപദേശിച്ചെങ്കിലും ഫലമുണ്ടായില്ല .കൂടാതെ തന്റെ അമ്മയെ അവഗണിച്ച് വിദേശത്ത് താമസമുള്ള അച്ഛൻ രഞ്ജിതുമായി നീതു അടുക്കാൻ ശ്രമിക്കുന്നു .ആത്മസംഘർഷത്തിൽപെട്ട പ്രിയംവദ താൻ കാണുന്ന സ്വപ്നങ്ങളിൽ ഗോവയിലെ സെമിനാറിൽ അവതരിപ്പിച്ച കഥാപാത്രങ്ങൾ കടന്നുവരുന്നു .അവർക്ക് നീതി കിട്ടാൻവേണ്ടി പ്രവർത്തിച്ച നിവേദിത എന്ന പേഴ്സണൽ മാനേജറെ പ്രിയംവദ അന്വേഷിച് കണ്ടെത്തുന്നു. രേവതി എന്ന് യഥാർത്ഥ നാമധേയമുള്ള ആ പെൺകുട്ടിയെ കമ്പനിയിൽ തന്റെ ജൂനിയറായി കൊണ്ടുവരുന്നു .രേവതിയും പ്രിയംവദയും ചേർന്ന് കമ്പനിയിൽ വലിയ മാറ്റങ്ങൾ സൃഷ്ടിക്കുന്നു .കമ്പനിയിൽ നിന്ന് ദീർഘകാല അവധിക്കായി പ്രിയംവടാമേനോൻ അപേക്ഷിക്കുന്നു.ഇതിടെയിൽ നീതുവിന് മനം മാറ്റം വരികയും അവരിരുവരും ജന്മനാട്ടിൽ താമസികാനോരുങ്ങുന്നു .ബാക്കി വായനക്കാരുടെ സങ്കല്പത്തിന് വിട്ടുകൊണ്ട് നോവൽ ഇവിടെ അവസാനിക്കുന്നു .നോവലിൽ പല ഭാഗങ്ങളിലും അവതരിപ്പിച്ചിട്ടുള്ള മഴയ്ക്ക് അതീവ ഭംഗിയും വശ്യതയുമുണ്ട് 









ജീവിതത്തിന്റെ സങ്കീർണ്ണ സമസ്യകൾ ,മനുഷ്യ ബന്ധങ്ങളുടെ പൊരുൾ ,വിള്ളലുകൾ സ്വപ്ന സദൃശ്യമായ ആഖയത്തിലൂടെ അമ്മയുടെയും മക്കളുടെയും ജീവിതത്തിൽ ചിത്രീകരിച്ചിരിക്കുന്നു .അജെയവും സങ്കീർണ്ണവുമായ മനുഷ്യമാനസ്സിനുഭാവിക്കുന്ന പീഡനങ്ങൾക്ക് ലളിതമായ ഉത്തരങ്ങളിലെനുള്ള തിരിച്ചറിവ് വായനക്കാരെ സേതു മനസ്സിലാക്കുന്നു .ഒരു ജന്മാട്ടിലെ മുഴുവൻ സുഖദുഖങ്ങളും കറുപ്പും വെളുപ്പുമായി ശരീരത്തിൽ അടയാളപ്പെടുത്തിയ ഹിമധ്രുവങ്ങലിൽ ഏകാന്ത തപസ്സിനു വിധിക്കപെട്ട പെൻഗ്വിനുകൾ പൂർവ്വജന്മത്തിൽ വിധവകളായിരുന്നുവെന്നും അവരുടെ കുലത്തിൽ പിറന്ന പ്രിയംവദയുടെയും മകൾ നീതുവിന്റെയും കഥ പ്രകൃതിയുമായി ചേർത്ത് അതിമനോഹരമായി അവതരിപ്പിച്ചിരിക്കുന്നു .


</doc>
<doc id="327984" url="https://ml.wikipedia.org/wiki?curid=327984" title="കെ സതീഷ്">
കെ സതീഷ്

കെ.സതീഷ് അഥവ ആർട്ടിസ്റ്റ് സതീഷ്കേരളത്തിലെ പ്രശസ്തനായ ചിത്രകാരനും,ഇല്ലസ്റ്റ്രേറ്ററും, പൈന്ററും ആണ്.1965ൽ ചേമഞ്ചേരിയിൽ കെ.ഗോവിന്ദൻ നായരുടേയും എം.വി,രാധയുടേയും മകനായി പിറന്നു.തിരുവനന്തപുരം ഫൈൻ ആർട്ട്സ് കോളേജിൽ നിന്നും ചിത്രകലയിൽ ഒന്നാം റാങ്കോടെ ബിരുദം.കേരള ശാസ്ത്ര സാഹിത്യ പരിഷത്ത് പ്രസിദ്ധീകരണങ്ങളായ യുറീക്ക, ശാസ്ത്രകേരളം. ശാസ്ത്രഗതി എന്നിവയിൽ കഴിഞ്ഞ 20 വർഷമായി ചിത്രങ്ങൾ തീമാറ്റിക്ക് ഇല്ലസ്റ്റ്രേഷൻ,കാർട്ടൂണുകൾ,പൈന്റിങ്ങുകൾ എന്നിവ വരയ്ക്കുന്നു.ഇതുകൂടാതെ നിരവധി ആനുകാലികങ്ങളിൽ ഇല്ലസ്റ്റൃഷൻ നിർവഹിച്ചിട്ടുണ്ട്.നിരവധി പുസ്തകങ്ങളുടെ കവർ ഡിസൈൻ ചെയ്തിട്ടുൺറ്റ്. ഇപ്പോൾ ഗുരുവായൂരിൽ സ്കൂളിൽ അദ്ധ്യാപകൻ 


</doc>
<doc id="327989" url="https://ml.wikipedia.org/wiki?curid=327989" title="എം.ഒ. ജോസഫ്">
എം.ഒ. ജോസഫ്

ഒരു മലയാളചലച്ചിത്രനിർമ്മാതാവാണ് മഞ്ഞിലാസ് ജോസഫ് എന്ന എം.ഒ. ജോസഫ്. (1929 ജനുവരി 15 - 2016 ജനുവരി 8).
1967-ൽ രണ്ട് സുഹൃത്തുക്കളുടെ സഹായത്തോടെ നവയുഗ പിക്‌ചേഴ്‌സ് എന്ന ചലച്ചിത്രനിർമ്മാണക്കമ്പനി ആരംഭിച്ചു. പ്രേംനസീർ നായകനായ നാടൻ പെണ്ണാണ് ആദ്യമായി നിർമ്മിച്ചത്. പിന്നീട് ഇതേ ബാനറിൽ 1968-ൽ തോക്കുകൾ കഥ പറയുന്നു എന്ന ചിത്രവും നിർമ്മിച്ചു. പിന്നീട് മഞ്ഞിലാസ് ഫിലിംസ് എന്ന സ്ഥാപനം സ്വന്തമായി ആരംഭിച്ചു. യക്ഷിയാണ് മഞ്ഞിലാസിൻറെ ആദ്യ ചിത്രം. 1985-ൽ പുറത്തിറങ്ങിയ പാറ എന്ന ചലച്ചിത്രമാണ് മഞ്ഞിലാസ് അവസാനമായി നിർമ്മിച്ചത്.


</doc>
<doc id="328008" url="https://ml.wikipedia.org/wiki?curid=328008" title="ജലമലിനീകരണം">
ജലമലിനീകരണം

കുളം, തടാകം, നദി, കായൽ, കടൽ, ഭൂഗർഭ ജലസ്രോതസ്സ് പോലുള്ള ജലാശയങ്ങൾ മലിനമാകുന്നതിലൂടെ ഉണ്ടാകുന്ന പരിസ്ഥിതി മലിനീകരണമാണ് ജലമലിനീകരണം. മതിയായ സംസ്കരണം നടത്തി അപകടകരമായ ഘടകങ്ങൾ നീക്കം ചെയ്യാതെ മാലിന്യങ്ങൾ നേരിട്ടോ അല്ലാതെയോ ജലാശയങ്ങളിലേക്ക് കലർത്തുമ്പോഴാണ് പൊതുവെ ജലമലിനീകരണം ഉണ്ടാകുന്നത്.

ജലമലിനീകരണത്തിന് കാർബണികമോ അകാർബണികമോ ആയ പദാർത്ഥങ്ങൾ കാരണമാകുന്നു. ജലം മികച്ച ഒരു ലായകമായതിനാൽ ചെറിയ അളവിലും പദാർത്ഥങ്ങളെ ലയിപ്പിക്കുന്നു. ഇത് ജലമലിനീകരണസാദ്ധ്യത വർദ്ധിപ്പിക്കുന്നു. ജൈവവിഘടനത്തിന് വിധേയമാകുന്ന കാർബണികവസ്തുക്കൾ ശുദ്ധീകരണപ്രക്രിയയിൽ സങ്കീർണ്ണങ്ങളായ കാർബണികതന്മാത്രകളെ സൂക്ഷ്മാണുക്കൾ വിഘടിച്ച് ഹാനികരമല്ലാത്ത പദാർത്ഥങ്ങളാക്കി മാറ്റുന്നു. ജലത്തിലെ ഓക്സിജനെ ഉപയോഗിക്കുന്നതിനാൽ ലയിച്ചുചേർന്ന പദാർത്ഥങ്ങളുടെ അളവ് കൂടുന്നതിനനുസരിച്ച് ഓക്സിജന്റെ അളവ് ഗണ്യമായി കുറയുന്നു.

ഭക്ഷ്യവസ്തുക്കൾ, തുകൽ എന്നിവ സംസ്കരിക്കുന്ന ഫാക്റ്ററികൾ, ചായം, തുണിത്തരങ്ങൾ തുടങ്ങിയവ നിർമ്മിക്കുന്ന ഫാക്റ്ററികൾ ഇവയെല്ലാം കാർബണികമാലിന്യങ്ങൾ ഉണ്ടാക്കുന്നവയാണ്. പാറകളിൽ അടങ്ങിയിരിക്കുന്ന കാരീയ ലവണങ്ങൾ പ്രകൃതിദത്തമായ ജലമലിനീകരണത്തിന് കാരണമാകുന്നു. കീടനാശിനികളും രാസവളങ്ങളും ജലസ്രോതസ്സുകളെ മലിനമാക്കുന്നു. ആധുനികകൃഷിരീതിയിൽ ശാസ്ത്രീയത അവലംബിക്കാത്തതിനാൽ യൂട്രോഫിക്കേഷൻ എന്ന പ്രതിഭാസവും ഉണ്ടാകുന്നു.

ജലത്തിൽ അടങ്ങിയ മാലിന്യത്തിന്റെ തോത് അളക്കാൻ ജലത്തിന്റെ ലായകസ്വഭാവം ആണ് ഉപയോഗപ്പെടുത്തുന്നത്. നിശ്ചിത അളവ് ജലം ശേഖരിച്ച് 20ഡിഗ്രി സെൽഷ്യസ്സിൽ കുറഞ്ഞത് 5 ദിവസം സൂക്ഷിക്കുന്നു. ആരംഭത്തിലും അവസാനത്തിലും ഓക്സിജന്റെ അളവ് അളക്കുന്നു. ഓക്സിജന്റെ അളവ് ഇപ്രകാരം കണ്ടെത്താം. ഇതിനെ BOD (Biological Oxygen Demand) എന്ന് പറയുന്നു. ppm(Per part per million) യൂണിറ്റിലാണ് ഇത് സൂചിപ്പിക്കുന്നത്. കുടിക്കാനുള്ള ജലത്തിന്റെ BOD, 0.75-1.5ppm ആയിരിക്കുന്നതാണ് ഉത്തമം.
ജലത്തില് ധാരാളം ലവണങ്ങളും മറ്റ് രാസവസ്തുക്കളും ലയിച്ചു ചേരുന്നു. ജലമാലിന്യങ്ങളെ രാസമാലിന്യങ്ങള് എന്നും ജൈവമാലിന്യങ്ങള് എന്നും രണ്ടായി തരംതിരിക്കാം. ഇതിനു പുറമേ ജലത്തിന്റെ ഭൌതികഗുണനിലവാരവും പ്രധാനമാണ്. ജലത്തിന്റെ പി.എച്ച് മൂല്യം, അതില് അലിഞ്ഞു ചേര്ന്നിട്ടുള്ള ലവണങ്ങളുടെയും രാസപദാര്ത്ഥങ്ങളുടെയും അളവ് എന്നിവയാണ് രാസഗുണനിലവാരം നിര്ണ്ണയിക്കുന്നതിനുള്ള മാനകങ്ങള്. ജലത്തിന്റെ പി.എച്ച് 6.5നും 8.2നും ഇടയിലായിരിക്കണം. ക്ലോറൈഡ്, ഇരുമ്പ്, മഗ്നീഷ്യം, ഫ്ലൂറൈഡ്, സൾഫേറ്റ്, നൈട്രേറ്റ് തുടങ്ങിയ ലവണങ്ങള് ജലത്തില് പൊതുവേ കാണപ്പെടുന്നു.


</doc>
<doc id="328015" url="https://ml.wikipedia.org/wiki?curid=328015" title="പാർവ്വതി ടി.കെ.">
പാർവ്വതി ടി.കെ.

ഒരു സൗത്ത് ഇന്ത്യൻ ചലച്ചിത്രനടിയാണ് പാർവ്വതി. 2006-ൽ ഔട്ട് ഓഫ് എന്ന ചലച്ചിത്രത്തിലൂടെയാണു പാർവ്വതി അഭിനയരംഗത്തെത്തുന്നത്. നോട്ട്ബുക്ക് (2006), സിറ്റി ഓഫ് ഗോഡ് (2011), മരിയാൻ (2013), ബാംഗ്ലൂർ ഡെയ്സ് ( 2014), എന്ന് നിന്റെ മൊയ്തീൻ (2015), ചാർലി ( 2015) എന്നീ ചലച്ചിത്രങ്ങളിൽ പാർവ്വതി അഭിനയിച്ച കഥാപാത്രങ്ങൾ ശ്രദ്ധിക്കപ്പെട്ടിരുന്നു. 2015-ലെ കേരളസംസ്ഥാന ചലച്ചിത്രപുരസ്കാരത്തിൽ എന്ന് നിന്റെ മൊയ്തീൻ , ചാർലി എന്നീ ചിത്രങ്ങളിലെ അഭിനയത്തിനു മികച്ച നടിക്കള്ള പുരസ്കാരം ലഭിച്ചു. മികച്ച നടിയ്ക്കുള്ള 2017 ലെ കേരളസംസ്ഥാന ചലച്ചിത്രപുരസ്കാരവും പാർവതിയ്ക്ക് ലഭിച്ചു.

കേരളത്തിലെ കോഴിക്കോട് ജില്ലയിൽ 1988ൽ ജനിച്ചു. പി വിനോദ്കുമാറും, ടി.കെ. ഉഷകുമാരിയും ആണ് പാർ‌വ്വതിയുടെ മാതാപിതാക്കൾ. കരുണാകരൻ ഒരു സഹോദരനും ഉണ്ട്. പാർവതിയുടെ സ്കൂൾ കാലത്ത് കുടുബം തിരുവനന്തപുരത്തേക്ക് താമസം മാറ്റി. പാങ്ങോട് കേന്ദ്രീയവിദ്യാലയത്തിൽ നിന്ന് പ്രാഥമിക വിദ്യാഭ്യാസം പൂർത്തിയാക്കി. കേരളത്തിലെ തിരുവനന്തപുരം സർവ്വകലാശാലയിൽ നിന്ന് ഇംഗ്ലീഷ് സാഹിത്യത്തിൽ ബി.എ നേടി.

2006 ൽ പുറത്തിറങ്ങിയ 'ഔട്ട് ഓഫ് സിലബസ്' എന്ന ചിത്രത്തിൽ സഹതാരമായി പാർവ്വതി അഭിനയരംഗത്ത് അരങ്ങേറ്റം കുറിച്ചത്. പന്ത്രണ്ടാംക്ലാസിൽ പഠിക്കുമ്പോൾ കിരൺ ടിവിയിൽ അവതാരകയായിരിക്കെയാണ് ഔട്ട് ഓഫ് സിലബസ്. മലയാളത്തിന് പുറമേ തമിഴിലും, ബോളിവുഡിലും സാന്നിദ്ധ്യമറിയിച്ചിട്ടുണ്ട്.


</doc>
<doc id="328018" url="https://ml.wikipedia.org/wiki?curid=328018" title="നീറ്റുകക്ക">
നീറ്റുകക്ക

നീറ്റുകക്ക (quicklime or burnt lime) രാസപരമായി കാൽസ്യം ഓക്സൈഡ് (CaO) ആകുന്നു. ഇത് വ്യാപകമായി ഉപയോഗിക്കുന്ന രാസസംയുക്തമാണ്. ഇത് വെളുത്തനിറമുള്ളതും കോസ്റ്റിക് സ്വഭാവമുള്ളതും ആൽകലി സ്വഭാവമുള്ളതും മുറിയിലെ താപനിലയിൽ ക്രിസ്റ്റൽ സ്വഭാവം കാണിക്കുന്ന ഖരവസ്തുവുമാണ്. സിമന്റിൽ കാണപ്പെടുന്ന കാൽസ്യം ഓക്സൈഡിനെ സ്വതന്ത്ര ലൈം എന്നാണു പറയുന്നത്. 

താരതമ്യേന വിലകുറഞ്ഞതാണ് ഈ രാസവസ്തു. ഇതും ഇതിന്റെ മറ്റൊരു രൂപമായ കാൽസ്യം ഹൈഡ്രോക്സൈഡും വാണിജ്യപ്രധാനമായ രണ്ടു രാസവസ്തുക്കളാണ്.
കാൽസ്യം കാർബണേറ്റ് അടങ്ങിയ ((CaCO കാൽസൈറ്റ് എന്ന ധാതു)ചുണ്ണാമ്പുകല്ല്, കക്കകൾ എന്നിവ ഒരു ചൂളയിൽ ചൂടാക്കി വിഘടിപ്പിച്ചാണ് കാൽസ്യം ഓക്സൈഡ് നിർമ്മിക്കുന്നത്. 825 ഡിഗ്രിയ്ക്ക് വേണം ചൂടാക്കാൻ. അതോടെ കാർബൺ ഡൈ ഓക്സൈഡിന്റെ ഒരു തന്മാത്ര സ്വതന്ത്രമാകുന്നു. ബാക്കി ലഭിക്കുന്നത്, നീറ്റുകക്കയാണ്. (CO); leaving quicklime. 
ഇങ്ങനെ ലഭിക്കുന്ന നീറ്റുകക്ക സ്ഥിരതയുള്ളതല്ല. ജലവുമായി ചേർത്ത് ചുണ്ണാമ്പോ കുമ്മായമോ ആക്കാതെയിരുന്നാൽ തണുപ്പിക്കുമ്പോൾ ഇതു പെട്ടെന്നുതന്നെ, അന്തരീക്ഷത്തിലെ കാർബൺ ഡയോക്സൈഡുമായി COപ്രവർത്തിക്കുകയും തിരികെ കാൽസ്യം കാർബണേറ്റായി മാറുകയും ചെയ്യുന്നു. 

വാർഷികമായി ഈ രാസവസ്തു ലോകത്ത് ഏതാണ്ട്, 28,30,00,00,00 ടൺ ഉല്പാദിപ്പിച്ചുവരുന്നുണ്ട്. ചൈനയാണ് നീറ്റുകക്ക ഏറ്റവും കൂടുതൽ ഉല്പാദിപ്പിക്കുന്ന രാജ്യം. രണ്ടാം സ്ഥാനം യു. എസിനാണ്. 
രാസവ്യവസായത്തിലും ഊർജ്ജവ്യവസായത്തിലും കാൽസ്യം ഓക്സൈഡ് അനിവാര്യമായ രാസവസ്തുവാണ്. 
പഴയകാലത്ത് ശത്രുക്കളെ അന്ധരാക്കാനായി ഇത് കലക്കി ഒഴിച്ചു. ഗ്രീക്ക് തീ ഉണ്ടാക്കാൻ ഇത് ഉപയോഗിച്ചു. ജലവുമായി പ്രവർത്തിച്ചാൽ 150 ഡിഗ്രി ചൂട് ഇതിനുണ്ടാക്കാൻ കഴിയും.
ജലവുമായി ശക്തമായി പ്രവർത്തിക്കുന്നതിനാൽ ഇത് ശ്വസിച്ചാലും തൊലിയിലോ കണ്ണിലോ വീണാലും അസ്വസ്ഥതയുണ്ടാക്കും. അകത്തേയ്ക്കു ശ്വസിക്കുന്നത്, ചുമയ്ക്കും തുമ്മലിനും ശ്വാസമ്മുട്ടലിനും കാരണമാകാം. ഇത്, വയറുവേദനയ്ക്കും ഛർദ്ദിക്കും കാരണമാകാം. ജലവുമായുള്ള ഇതി ശക്തമായ പ്രവർത്തനം ഉല്പാദിപ്പിക്കുന്ന ചൂട് ഇന്ധനങ്ങൾ കത്തുന്നതിനും അങ്ങനെ തീപ്പിടുത്തത്തിനും കാരണമാകാം. 


</doc>
<doc id="328019" url="https://ml.wikipedia.org/wiki?curid=328019" title="ഡൈബൊറേൻ">
ഡൈബൊറേൻ

ഡൈബൊറേൻ ബോറോണും ഹൈഡ്രജനും ചേർന്ന രാസസംയുക്തമാണ്. ഇതിന്റെ രാസസൂത്രം BH എന്നതാണ്. ഇത് നിറമില്ലാത്തതും മുറിയിലെ താപനിലയിൽ സ്ഥിരതയില്ലാത്തതുമായതും നല്ല മണമുള്ളതുമായ ഒരു വാതകമാകുന്നു. ഇതു വായുവുമായി നന്നായി ചേരുന്നു. പൊട്ടിത്തെറിക്കുന്ന സംയുക്തമാകുന്നു. സാധാരണ താപനിലയിൽ ഇത് ഈർപ്പമുള്ള വായുവുമായിച്ചേർന്ന് പെട്ടെന്ന് തീപിടിക്കുന്നു. ഇതിന്റെ മറ്റു പേരുകളാണ് : ബോറോഈതേൻ, ബോറോൺ ഹൈഡ്രൈഡ്, ഡൈബോറോൺ ഹെക്സാഹൈഡ്രൈഡ് എന്നിവ.

ഡൈബൊറേൻ വളരെയധികം ഉപയോഗക്ഷമമായ വാതകമാണ്.

ഡൈബൊറേൻ D ഘടന കാണിക്കുന്നു.
പലതരം ഉല്പാദനരീതികളുണ്ട്. വാണിജ്യപരമായി ഇതു നിർമ്മിക്കുന്നത്, BF സോഡിയം ഹൈഡ്രൈഡോ ലിഥിയം ഹൈഡ്രൈഡോ ലിഥിയം അലൂമിനിയം ഹൈഡ്രൈഡോ കൊണ്ട് നിരോക്സീകരണം നടത്തിയാണ്.

ഇതൊരു റോക്കറ്റു ഇന്ധനമായി ഉപയോഗിക്കാൻ ശ്രമിച്ചിരുന്നു. അർദ്ധചാലകങ്ങളുടെ ഉല്പാദനത്തിൽ ഇത് ഉപയോഗിച്ചുവരുന്നു.


</doc>
<doc id="328020" url="https://ml.wikipedia.org/wiki?curid=328020" title="2 കൺട്രീസ്">
2 കൺട്രീസ്

റാഫിയുടെ തിരക്കഥയിൽ ഷാഫി സംവിധാനം ചെയ്ത് 2015ൽ പുറത്തിറങ്ങിയ മലയാളചലച്ചിത്രമാണ് 2 കൺട്രീസ്.ദിലീപ്, മംത മോഹൻദാസ് തുടങ്ങിയവരാണ് ഈ ചിത്രത്തിലെ കേന്ദ്ര കഥാപാത്രങ്ങളെ അവതരിപ്പിച്ചിരിക്കുന്നത്. മുകേഷ്, അജു വർഗ്ഗീസ്, സുരാജ് വെഞ്ഞാറമൂട് , ജഗദീഷ്, ഇഷ തൽവാർ തുടങ്ങിയവരാണ് മറ്റ് പ്രധാനവേഷങ്ങൾ ചെയ്തിരിക്കുന്നത്.കൊച്ചിയിലും കാനഡയിലുമായിട്ടാണ് ഈ ചിത്രത്തിന്റെ ചിത്രീകരണം പൂർത്തിയായത്.2015ലെ ക്രിസ്തുമസ് ദിനത്തിൽ പുറത്തിറങ്ങിയ 2 കൺട്രീസ് മികച്ച പ്രദർശനവിജയം നേടി.


ഗോപി സുന്ദർ സംഗീതസംവിധാനം നിർവഹിച്ചിരിക്കുന്ന 2 കൺട്രീസിലെ ഗാനങ്ങൾ രചിച്ചത് ഹരിനാരായണൻ, നാദിർഷ എന്നിവരാണ്. ഗാനങ്ങൾ എല്ലാം തന്നെ ചിത്രീകരിച്ചത് കാനഡയിൽവെച്ചായിരുന്നു.


</doc>
<doc id="328033" url="https://ml.wikipedia.org/wiki?curid=328033" title="ഹിജാമ">
ഹിജാമ

ശരീരത്തിലെ പ്രത്യേക ഭാഗങ്ങളിൽനിന്ന് അശുദ്ധ രക്തം വലിച്ചെടുത്ത് പുറത്ത് കളയുന്ന ചികിത്സയാണ് ഹിജാമ അഥവ കപ്പിംഗ് എന്ന പേരിലറിയപ്പെടുന്നത്. മൃഗങ്ങളുടെ കൊമ്പ് കൊണ്ട് ചികിൽസ നടത്തിയിരുന്നതുകൊണ്ട് കൊമ്പ് ചികിത്സ എന്നും വിളിക്കുന്നു. ഹോർണിംഗ്, സക്കിംഗ് മെത്തേഡ്, ബ്ലഡ് സ്റ്റാറ്റിസ് ട്രീറ്റ്‌മെന്റ്, സുസിറ്റൻ ട്യൂബ് ട്രീറ്റ്‌മെന്റ് തുടങ്ങിയ പേരുകളിലും ഹിജാമ അറിയപ്പെടുന്നുണ്ട്. പുരാതന കാലഘട്ടത്തിൽ തന്നെ പല സംസ്‌കാരങ്ങളുടെയും ചികിത്സാ പാരമ്പര്യത്തിൽ ഈ ചികിൽസ രീതിക്ക് പ്രധാന സ്ഥാനമുണ്ടായിരുന്നു. 

വലിച്ചെടുക്കുക എന്ന അർത്ഥം വരുന്ന ഹജ്‌മ എന്ന അറബി വാക്കിൽ നിന്നാണ് ഹിജാമ എന്ന പദം ഉണ്ടായത്. നൈൽ നദി തീരത്തെ നിവാസികളാണ് കപ്പിംഗ് ചികിത്സാരീതി വ്യവസ്ഥാപിതമായി തുടങ്ങിയതെന്ന് കാണാം. പുരാതന ഈജിപ്‌ഷ്യൻ ലിഖിതങ്ങളിലും ഹിപ്പോക്രാറ്റസിന്റെ രചനകളിലും ഇതിന്റെ പ്രാധാന്യത്തെക്കുറിച്ച് പരാമർശങ്ങളുണ്ട്. ഈജിപ്തുകാർക്ക് ശേഷം ഗ്രീക്കുകാരും റോമക്കരും പിൻതുടരുകയും പിന്നീട് മധ്യകാലഘട്ടത്തിലാകെ വൻ പ്രചാരം നേടുകയും ചെയ്തു. കപ്പിംഗ് ചികിത്സ അതിന്റെ പാരമ്യത്തിലെത്തിയത് 19-ാം നൂറ്റാണ്ടിന്റെ ആദ്യ പകുതിയിലാണ്. ഈ ചികിത്സാ രീതി യൂറോപ്പിലാകെ ഗ്രാമീണ വൈദ്യന്മാർ പിന്തുടരുകയും ചെലവ് കുറവായതിനാൽ സാധാരണ ജനങ്ങൾക്ക് എളുപ്പത്തിൽ ചികിത്സ ലഭിക്കാൻ ഇടവരുകയും ചെയ്തു. 18,19 നൂറ്റാണ്ടുകളിൽ യൂറോപ്പിലും അമേരിക്കയിലും വളരെയധികം പ്രചരിച്ചിരുന്നു. 1860 വരെ വിവിധ തരത്തിലുള്ള രോഗങ്ങൾക്ക് അമേരിക്കയിലേയും യൂറോപ്പിലെയും വൈദ്യശാസ്ത്രജ്ഞന്മാർ വെറ്റ്കപ്പിംഗ് നടത്തിയിരുന്നു. 

കൊമ്പ് വെക്കുന്ന ഭാഗങ്ങൾ രോഗത്തിനനുസരിച്ച് വ്യത്യാസപ്പെട്ടിരിക്കും. എന്നിരുന്നാലും ശരീരത്തിന്റെ പുറം ഭാഗം, കഴുത്ത്, ചെവികൾക്ക് പിറകിൽ, നട്ടെല്ലിന്റെ താഴ്ഭാഗം എന്നിവ പ്രധാന സ്ഥലങ്ങളാണ്. ശരീര ഭാഗങ്ങളിൽ കൊമ്പ് വെക്കുന്നത് ചില പ്രത്യേക ബിന്ദുക്കളിലാണ്. ഇത് രണ്ട് രീതിയിലാണ്. രോഗ ബാധിതമായ അവയവങ്ങൾക്ക് മുകളിൽ, 
അവയവത്തിന് വിദൂരമായ മറ്റു ബിന്ദുക്കളിൽ. ആവശ്യമെങ്കിൽ ഇവ രണ്ടും ഒരുമിച്ച് ചെയ്യാവുന്നതാണ്. കൊമ്പ് വെക്കൽ ശരീരത്തിലെ വിഷാംശങ്ങളെ പുറംതള്ളുക, രക്തചംക്രമണം വർധിപ്പിക്കുക, കോശങ്ങളിലെ അസിഡിറ്റി കുറക്കുക, രോഗ പ്രതിരോധ ശേഷി വർധിപ്പിക്കുക, തലച്ചോറിലേക്കുള്ള രക്തസഞ്ചാരം വർധിപ്പിക്കുക തുടങ്ങിയ ഗുണങ്ങൾ പ്രദാനം ചെയ്യുന്നു. വ്രണങ്ങളിൽ നിന്ന് രക്തവും പഴുപ്പും വലിച്ചെടുക്കുന്നതിനും പാമ്പുകടിയേറ്റ ഭാഗത്ത് നിന്ന് രക്തവും വിഷാംശവും വലിച്ചെടുക്കുന്നതിനും ഹിജാമ ഉപയോഗിച്ചിരുന്നു. കത്തി ഉപയോഗിച്ച് ചെറിയ മുറിവുണ്ടാക്കി മൃഗങ്ങളുടെ പൊള്ളയായ കൊമ്പ് വെച്ച് രക്തം വലിച്ചെടുത്തായിരുന്നു ആദ്യ കാലത്ത് ഹിജാമ ചെയ്തിരുന്നത്. ഇന്ന് കൊമ്പിന് പകരം വാക്വം കപ്പുകളാണ് ഉപയോഗിക്കുന്നത്. രക്തം വലിച്ചെടുക്കാതെ കപ്പുകളിലെ മർദം ഉപയോഗിച്ച് ചികിത്സിക്കുന്ന രീതിയും നിലവിലുണ്ട്. രക്തസഞ്ചാരം സുഖകരമാക്കുകയും രക്തത്തെ ശുദ്ധീകരിക്കുകയും ചെയ്യുന്ന ചികിത്സാ രീതിയാണ് ഹിജാമ തെറാപ്പി. 

ചെറിയ കപ്പുകൾ ഉപയോഗിച്ച് അകത്തുള്ള വായു ഒഴിവാക്കി ശൂന്യത സൃഷ്ടിച്ചിട്ടാണ് ആധുനിക രീതിയിൽ രക്തം ശരീരത്തിൽ നിന്ന് വലിച്ചെടുക്കുന്നത്. ശരീരത്തിലെ നിശ്ചിത ഭാഗത്ത് ഒരു ചെറിയ വാക്വം മെഷിൻ ഉപയോഗിച്ച് രക്തത്തെ ഒരു പോയിന്റിൽ കേന്ദ്രീകരിക്കുന്നു. ഈ പ്രക്രിയ ശരീരത്തിന് വല്ലാത്ത സുഖാനുഭൂതി നൽകുന്നു. അതിന് ശേഷം ആ ഭാഗത്ത് ഒലിവ് എണ്ണ പുരട്ടി അവിടെ മസാജ് ചെയ്യുന്നു. അതിന് ശേഷം ബ്‌ളേഡ് ഉപയോഗിച്ച് ശരീരത്തിന്റെ നിശ്ചിത ഭാഗത്ത് ചെറിയ മുറിവുകളുണ്ടാക്കി, വാക്കം ഉപയോഗിച്ച് രക്തം ചെറിയ കപ്പുകളിൽ വലിച്ചെടുക്കുകയാണ് ചെയ്യുന്നത്. അതുകൊണ്ടാണ് ഇപ്പോൾ ഇതിനെ കപ്പിംഗ് ചികിത്സ എന്ന് പറയുന്നത്.

കപ്പിംഗിന്റെ വളർച്ചയിൽ ഇസ്‌ലാമിക സമൂഹം ധാരാളം സംഭാവനകൾ നൽകിയിട്ടുണ്ട്. മധ്യകാല വൈദ്യശാസ്ത്ര വിജ്ഞാന കോശങ്ങളിൽ ഇതേക്കുറിച്ചും ഫിലബോട്ടമി, കോട്ടറൈസേഷൻ എന്നിവയെക്കിറിച്ചും വിശദീകരിക്കുന്നുണ്ട്. ഇബ്‌നു സീന, അൽസഹ്‌റാവി, അൽ റാസി, ഇബ്‌നു ഖൗഫ്, ഇബ്‌നു ഖയ്യിം എന്നിവർ ഈ മേഖലയിൽ വലിയ സംഭാവന നൽകിയ പണ്ഡിതരാണ്. കൊമ്പുവെക്കൽ ചികിത്സാ രീതി നബി(സ)യുടെ കാലത്തിന് മുമ്പ് തന്നെ അറബികൾക്കിടയിൽ നിലവിലുണ്ടായിരുന്നു. നബി(സ) സ്വയം അത് ചെയ്യുകയും പ്രോത്സാഹിപ്പിക്കുകയും ചെയ്തിരുന്നെന്ന് ചരിത്രത്തിൽ കാണാം. പ്രവാചകൻ മുഹമ്മദ് നബി ഹിജാമ തെറാപ്പി ചെയ്യാൻ അനുയായികളെ ഉപദേശിച്ചിരുന്നു. അവിടുന്ന് അരുളി: "നിങ്ങൾക്ക് ലഭിച്ച ഏറ്റവും നല്ല ചികിത്സയാണ് ഹിജാമ ചികിത്സ"(ബുഖാരി 5371). അതുകൊണ്ട് തന്നെ ഹിജാമയെ പ്രവാചക വൈദ്യം എന്ന നിലയിൽ ഇസ്ലാമിക സമൂഹത്തിൽ ചിലരെങ്കിലും കാണുന്നുണ്ട്.

ആഴ്ചയിലെ എല്ലാ സമയങ്ങളിലും എല്ലാ ദിവസങ്ങളിലും ഹിജാമ ചെയ്യാവുന്നതാണ്. എന്നാൽ ചന്ദ്രമാസത്തിലെ 17,19,21 എന്നീ ഒറ്റയായ ദിവസങ്ങളിൽ ആര് ഹിജാമ ചികിത്സ ചെയ്തുവോ അത് അയാൾക്ക് എല്ലാ രോഗത്തിനുമുള്ള ചികിത്സയാണെന്ന് നബി(സ) വ്യക്തമാക്കിയിട്ടുണ്ട് (സുനനു അബൂദാവൂദ് 3861). 


</doc>
<doc id="328054" url="https://ml.wikipedia.org/wiki?curid=328054" title="എ.കെ.ജി. പഠന ഗവേഷണ കേന്ദ്രം">
എ.കെ.ജി. പഠന ഗവേഷണ കേന്ദ്രം

ഇന്ത്യയുടെ ദേശീയ നേതാവും കമ്യൂണിസ്റ്റ് പാർട്ടിയുടെ നേതാവുമായിരുന്ന എ.കെ. ഗോപാലനോടുള്ള (എ.കെ.ജി.) ബഹുമാനാർത്ഥം തിരുവനന്തപുരം ആസ്ഥാനമായി സി.പി.ഐ.എം. ന്റേ നേതൃത്വത്തിൽ സ്ഥാപിക്കപ്പെട്ടതാണ് എ.കെ.ജി. പഠന ഗവേഷണ കേന്ദ്രം. സ്വയം ഒരു അക്കാദമീയ പണ്ഡിതനായിരുന്നില്ലെങ്കിലും ജീവിതത്തിൻറെ നാനാതുറകളിലുംപെട്ട ബഹുജനപ്രവർത്തകർക്ക് വേണ്ടി ഒരു സ്കൂൾ ആരംഭിക്കണമെന്ന് തൻറെ ജീവിതത്തിൻറെ അന്ത്യനാളുകളിൽ അദ്ദേഹം ആഗ്രഹിച്ചിരുന്നു. അദ്ദേഹം അന്തരിച്ചപ്പോൾ അദ്ദേഹത്തിൻറെ സ്മരണയ്ക്കായി ഒരു അനൗപചാരിക സർവ്വകലാശാല, പണ്ഡിതൻമാർക്കും, സാമൂഹിക രാഷ്ട്രീയരംഗത്ത് പ്രവർത്തിക്കുന്നവർക്കും പരസ്പരം അറിവും അനുഭവവും കൈമാറാനുള്ള ഒരു സ്ഥാപനം എന്ന നിലയ്ക്കാണ് എ.കെ.ജി. പഠന ഗവേഷണ കേന്ദ്രം ആരംഭിച്ചത്. 


ഗവേഷണ കേന്ദ്രത്തിൻറെ ഭാഗമായി വിശാലമായ ഒരു റഫറൻസ്‌ ലൈബ്രറി പ്രവർത്തിക്കുന്നുണ്ട്‌. വലിയൊരു ഗ്രന്ഥശേഖരത്തിനു പുറമേ പഴയകാലത്തെ പത്ര മാസികകളും റഫറൻസിനായി ഇവിടെ ലഭിക്കും. ഗവേഷണ വിദ്യാർത്ഥികൾക്ക്‌ പ്രയോജനപ്പെടുത്താവുന്ന തരത്തിലാണ്‌ ലൈബ്രറി പ്രവർത്തിക്കുന്നത്‌. 

പഠന ഗവേഷണ കേന്ദ്രത്തിൻറെ നേതൃത്വത്തിൽ കേരള വികസനത്തെ സംബന്ധിച്ച്‌ വിവിധ കാലഘട്ടങ്ങളിൽ പഠന കോൺഗ്രസ്സുകൾ സംഘടിപ്പിക്കുന്നുണ്ട്. അതോടൊപ്പം ആനുകാലിക വിഷയങ്ങളെ സംബന്ധിച്ചുള്ള നിരവധി സെമിനാറുകളും പഠന ഗവേഷണ കേന്ദ്രത്തിൻറ ഭാഗമായി സംഘടിപ്പിക്കുന്നുണ്ട്.

എ.കെ.ജി. പഠന ഗവേഷണ കേന്ദ്രം പ്രസിദ്ധീകരിക്കുന്ന ത്രൈമാസികയാണ്‌ മാർക്‌സിസ്റ്റ്‌ സംവാദം. വിവിധ വിഷയങ്ങളെ ആസ്‌പദമാക്കിയുള്ള ലക്കങ്ങളായിട്ടാണ് ഇപ്പോൾ മാർക്‌സിസ്റ്റ്‌ സംവാദം പ്രസിദ്ധീകരിക്കുന്നത്‌.

http://akgcentre.in/


</doc>
<doc id="328056" url="https://ml.wikipedia.org/wiki?curid=328056" title="എം.ഇ.എസ്. മമ്പാട് കോളേജ്‌">
എം.ഇ.എസ്. മമ്പാട് കോളേജ്‌

മലപ്പുറം ജില്ലയിലെ നിലമ്പൂരിനടുത്തുള്ള മമ്പാട് സ്ഥിതിചെയ്യുന്ന ഒരു വിദ്യാഭ്യാസ സ്ഥാപനമാണ് എം.ഇ.എസ്. മമ്പാട് കോളേജ്‌.കോഴിക്കോട് സർ‌വകലാശാലക്ക് കീഴിലുള്ള ഈ കലാലയത്തിന് സ്വയംഭരണ പദവിയും ലഭിച്ചിട്ടുണ്ട്. 1965 ലാണ് ഈ കോളേജ് മമ്പാട് സ്ഥാപിതമായത്. 

ഏറനാട് എഡ്യൂക്കേഷൻ അസോസിയേഷൻ എന്ന പ്രാദേശിക സംഘടനയാണ് മമ്പാട് കോളേജ് എന്ന പേരിൽ കോളേജ് സ്ഥാപിക്കുന്നത്. മതപണ്ഡിതനും പുരോഗമനവാദിയുമായിരുന്ന സി.എൻ. അഹ്‌മദ് മൗലവിയുടെ നേതൃത്വത്തിലാണ് കോളേജിന്റെ പ്രാരംഭപ്രവർത്തനങ്ങൾ നടന്നത്. 1965 ജൂൺ 21 ന് മമ്പാട് പരതമ്മൽ യു പി സ്‌കൂളിലാണ് പ്രീഡിഗ്രി ക്ലാസ്സുകൾ ആരംഭിച്ചത്. ഒരുവർഷക്കാലം അവിടെ പ്രവർത്തിച്ചതിനുശേഷമാണ് അത്തൻമോയി അധികാരി നൽകിയ 25 ഏക്കർ കാമ്പസിലേക്ക് കോളേജ് മാറ്റി സ്ഥാപിച്ചത്.സാമ്പത്തിക പ്രതിസന്ധിയിലായിരുന്ന ഏറനാട് എഡ്യൂക്കേഷൻ സൊസൈറ്റിക്ക് കോളേജ് നടത്തികൊണ്ടുപോകാൻ പ്രയാസമനുഭവപ്പെട്ടപ്പോൾ മുസ്ലീം എഡ്യൂക്കേഷൻ സൊസൈറ്റിയെ സമീപിക്കുകയായിരുന്നു. തുടർന്ന് ഡോ അബ്ദുൾ ഗഫൂറിന്റെ നേതൃത്വത്തിൽ 1969 ഫെബ്രുവരി ഒന്നിന് എം ഇ എസ് മമ്പാട് കോളേജായി മാറി.

താഴെപറയുന്ന ബിരുദ-ബിരുദാനന്തര കോഴ്‌സുകൾ ഈ കലാലയത്തിൽ പഠിപ്പിക്കുന്നു.






</doc>
<doc id="328066" url="https://ml.wikipedia.org/wiki?curid=328066" title="മുസ്ലിം എജ്യുക്കേഷണൽ സൊസൈറ്റി">
മുസ്ലിം എജ്യുക്കേഷണൽ സൊസൈറ്റി

സാമൂഹികവും വിദ്യാഭ്യാസപരവുമായി പിന്നാക്കം നിന്ന മുസ്ലീം സമൂഹത്തെ വിദ്യയിലൂടെ പ്രബുദ്ധരാക്കുക എന്ന ലക്ഷ്യത്തോടെ ഡോ.പി.കെ. അബ്ദുൾ ഗഫൂറിന്റെ നേതൃത്വത്തിൽ 1964 -ൽ തുടങ്ങിയ ഒരു സ്ഥാപനമാണ് മുസ്ലീം എജ്യൂക്കേഷണൽ സൊസൈറ്റി (Muslim educational society (MES) കോഴിക്കോടാണ് ഇതിന്റെ ആസ്ഥാനം.

മുസ്ലീം സമൂഹത്തിന് പ്രാധാന്യം നൽകുമ്പോഴും മതേതരമൂല്യങ്ങളിൽ ഉറച്ചു നിൽക്കുകയും മറ്റു സമൂദായങ്ങൾക്ക് വിദ്യാഭ്യാസത്തിലും തൊഴിലിലും പ്രാധാന്യം നൽകി വരുന്നു. 
ഭാരതത്തിലെ ഏറ്റവും വലിയ വിദ്യാഭ്യാസ സ്ഥാപനമായ മുസ്ലീം എജ്യൂക്കേഷണൽ സൊസൈറ്റിക്ക് 20000 ലേറെ സജീവ അംഗങ്ങളുണ്ട്. 85000 ലധികം വിദ്യാർത്ഥികളും 15000 ത്തോളം ജീവനക്കാരുമുണ്ട്. 






</doc>
<doc id="328068" url="https://ml.wikipedia.org/wiki?curid=328068" title="ബൾസാമിനേസീ">
ബൾസാമിനേസീ

ബാൾസം കുടുംബം എന്ന് പരക്കെ അറിയപ്പെടുന്ന ഒരു സസ്യകുടുംബമാണ് ബൾസാമിനേസീ (Balsaminaceae). രണ്ടു ജനുസുകൾ മാത്രമേ ഈ കുടുംബത്തിൽ ഉള്ളൂ. ആയിരത്തിൽ കൂടുതൽ സ്പീഷിസുകളുള്ള ഇംപേഷ്യൻസും ഒരൊറ്റ സ്പീഷിസ് മാത്രമുള്ള ഹൈഡ്രോസെറയും. ഇതിലെ അംഗങ്ങൾ ഏകവർഷിയോ ബഹുവർഷിയോ ആകാം. മധ്യരേഖാപ്രദേശങ്ങളിൽ എങ്ങും കാണപ്പെടുന്നു.



</doc>
<doc id="328072" url="https://ml.wikipedia.org/wiki?curid=328072" title="ഇംപേഷ്യൻസ്">
ഇംപേഷ്യൻസ്

ബൾസാമിനേസീ സസ്യകുടുംബത്തിൽ ആകെയുള്ള രണ്ടു ജനുസുകളിൽ ഒന്നാണ് ഇംപേഷ്യൻസ് (Impatiens).




</doc>
<doc id="328078" url="https://ml.wikipedia.org/wiki?curid=328078" title="അവെസ്താൻ ഭാഷ">
അവെസ്താൻ ഭാഷ

അവെസ്താൻ ഭാഷ ,മുൻപ് സെന്ദ് എന്നറിയപ്പെട്ടു. കിഴക്കൻ ഇറാനിയൻ ഭാഗങ്ങളിൽ ഉപയോഗിച്ചുവന്നിരുന്ന ഇറാനിലെ ഒരു ഭാഷയാണ് ഇത്. സൊരാഷ്ട്രിയ മതത്തിന്റെ എഴുത്തുകൾ ഈ ഭാഷയിലാണ്. ആ മതത്തിന്റെ ഗ്രന്ഥങ്ങൾ "സെന്ദ് അവെസ്ത" - ഈ ഭാഷയിലാണ് എഴുതപ്പെട്ടത്. ഇതിൽനിന്നാണ് ഈ പേരുണ്ടായത്. ഇത് വളരെ പഴക്കമുള്ളതും വിശുദ്ധമായതുമായ ഭാഷയായാണിതിനെ കണക്കാക്കിയിരുന്നത്. ഇത് ഇന്ന് ഒരു നിർജ്ജീവമായ ഭാഷയായി ഗണിച്ചു വരുന്നു. മതപരമായ കാര്യങ്ങൾക്കു മാത്രമേ ഇത് സാധാരണ ഉപയോഗിച്ചുവരുന്നുള്ളൂ. ഇന്തോ - ആര്യൻ ഭാഷകളിൽ ഇന്നും പ്രചാരത്തിലുള്ള വേദത്തിലെ സംസ്കൃതവുമായി അടുത്ത ബന്ധമുള്ള ഭാഷയാണിത്. 

അവെസ്താൻ ഭാഷയ്ക്ക് പൊതുവായി നേർത്ത രണ്ടു രൂപങ്ങളുണ്ട് - പഴയ അവെസ്താൻ (ഗാഥിക് അവെസ്താൻ) എന്നും യുവ അവസ്താൻ എന്നും. ഇവയിൽ പഴയ അവെസ്താനിൽ നിന്നല്ല പുതിയ അവസ്താൻ ഭാഷ ഉൽഭവിച്ചത്. അവസ്താൻ ഭാഷ കാലത്തിന്റെ മാറ്റത്തിന് വളരെയധികം വിധേയമായിട്ടുണ്ട്. 
Vowels:
Consonants:
According to Beekes, and are allophones of and respectively (in Old Avestan).


</doc>
<doc id="328094" url="https://ml.wikipedia.org/wiki?curid=328094" title="വെള്ളുവ കമ്മാരൻ">
വെള്ളുവ കമ്മാരൻ

വെള്ളുവ കമ്മാരൻ എന്നും മുഹമ്മദ് അയാസ് ഖാൻ എന്നും അറിയപ്പെട്ടിരുന്ന ഇദ്ദേഹം ഹ്യാത് സാഹിബ് എന്ന പെരിലും അറിയപ്പെട്ടിരുന്നു. 1766 ൽ ഹൈദർ അലി മലബാർ ആക്രമിച്ചപ്പോൾ ധീരമായി പൊരുതിനിന്ന നായർ പടയാളിയായിരുന്നു.വെള്ളുവ കമ്മാരൻ.ഇന്നത്തെ കണ്ണൂർ ജില്ലയിലെ കല്ല്യാട് താഴത്ത് വീട്ടിലെ ബന്ധുവായിരുന്ന ഇ9ദ്ദേഹത്തെ ഹൈദർ അലി മൈസൂരിലേക്ക് നാട് കടത്തിയെങ്കിലും.ആ യുവാവിന്റെ യുദ്ധപ്രാവിണ്യവും ബുദ്ധിശക്തിയും ഹൈദറിനെ ആകർഷിച്ചു. വെള്ളുവകമ്മാരൻ പിന്നീട് മതം മാറി ആയാസ് ഖാൻ ആയി .പിന്നീട് ഇദ്ദേഹം തിരിച്ച് വന്ന് തനെ ഭാര്യയെ ഇരിക്കൂറ് ൽ വെച്ച് മതം മാറ്റി മൈസൂരിലേക്ക് കൊണ്ടുപോയി. ഹൈദർ അലിയുടെ കീഴിൽ സ്ഥനമാനങ്ങൾ ലഭിച്ച് ഉയർന്നുയർന്ന് അയാൾ ബെഡ്-നൂറിൽ നവാബ് ആയി. 1179 -ൽ ചിത്രദുർഗ കീഴടക്കിയ ശേഷം ഹൈദർ അവിടം മുഹമ്മദ് അയാസ് ഖാന്റെ സേനയ്ക്ക് കീഴിലാണ് നിലനിർത്തിയത്ചരിത്രകാരനായ മാർക് വിൽക്‌സിന്റെ അഭിപ്രായപ്രകാരം തന്നേക്കാൾ ബുദ്ധികൂർമ്മത മുഹമ്മദ് അയാസ് ഖാന് ഉണ്ട് എന്ന് ആദ്യം മുതൽ തന്നെ ഹൈദർ കരുതിയിരുന്നതുകൊണ്ട് ടിപ്പുവിന് അയാസ് ഖാനോട് അസൂയയും എതിർപ്പും ആയിരുന്നു. 1782 -ൽ ടിപ്പു അധികാരമേറ്റശേഷം അയാസ് ഖാൻ ബ്രിട്ടിഷ് പക്ഷത്തേക്ക് കൂടുമാറുകയും ശേഷജീവിതകാലം ബോംബെയിൽ ചെലവഴിക്കുകയും ചെയ്തു.


</doc>
<doc id="328101" url="https://ml.wikipedia.org/wiki?curid=328101" title="മുസ്‌ലിം യൂത്ത് ലീഗ്">
മുസ്‌ലിം യൂത്ത് ലീഗ്

ഇന്തൃയിലെ ഒരു രാഷ്ട്രീയ യുവജന സംഘടനയാണ് ഇന്തൃൻ യൂനിയൻമുസ്ലിം യൂത്ത് ലീഗ്. മുസ്ലിം ലീഗിന്റെ യുവജന വിഭാഗമായി പ്രവർത്തിക്കുന്ന ഈ സംഘടന കോഴിക്കോട് ആസ്ഥാനമായി പ്രവർത്തിക്കുന്നു.


സംഘടനാ ഭരണഘടനയുടെ "ആർട്ടിക്കിൾ-6", സംഘടനാ അംഗത്വവുമായി ബന്ധപ്പെട്ടിരിക്കുന്നു. ഇതനുസരിച്ച്, താഴെ പറയുന്ന വിധത്തിലാണ് സംഘടനാ അംഗത്വം വിതരണം ചെയ്യുന്നത്.





അൻവർ സാദത്ത്
 ആഷിഖ് ചെലവൂർ
PG മുഹമ്മദ്



</doc>
<doc id="328108" url="https://ml.wikipedia.org/wiki?curid=328108" title="ചാൾസ് പെറാൾട്ട്">
ചാൾസ് പെറാൾട്ട്

ചാൾസ് പെറാൾട്ട് (12 ജനുവരി 1628 – 16 മേയ് 1703) ഒരു ഫ്രഞ്ച് എഴുത്തുകാരനും ഫ്രഞ്ച് അക്കാദമി പ്രതിനിധിയും ആയിരുന്നു. യക്ഷിക്കഥകൾ (fairy tales) എന്ന ഒരു പുതിയ രചനാ സങ്കേതം കൊണ്ടുവന്നത് അദ്ദേഹമാണ്. നാടോടി കഥകളിൽ നിന്നും ഉരുത്തിരിഞ്ഞു വന്നതാണ് കെട്ടുകഥകൾ എന്നും അറിയപ്പെടുന്ന ഈ രചനാ ശാഖ. അദ്ദേഹത്തിൻറെ മികച്ച കൃതികളിൽ ലിറ്റിൽ റെഡ് റൈഡിംഗ് ഹുഡ് ("Little Red Riding Hood"), "സിൻഡറെല്ല" ("സിന്ദ്രല്ല"), "പസ് ഇൻ ബൂട്ട്സ്" ("പസ് ഇൻ ബൂട്ട്സ്"), "ഉറങ്ങുന്ന സുന്ദരി" ("ഉറങ്ങുന്ന സുന്ദരി") എന്നിവ ഉൾപ്പെടും..

ഫ്രാൻസിലെ ഒരു ഇടത്തരം സമ്പന്ന കുടുംബത്തിലായിരുന്നു പെറാൾട്ടിൻറെ ജനനം. പിയറി പെറാൾട്ടിൻറെയും പാക്വേറ്റ് ലെ ക്ലാർക്കിൻറെയും ഏഴാമത്തെ മകനായിരുന്നു പെറാൾട്ട്. നല്ല സ്കൂൾ വിദ്യാഭ്യാസം നേടി നിയമം കൂടി പഠിച്ചതിനു ശേഷം തൻറെ അച്ഛൻറെയും മൂത്ത ജ്യേഷ്ഠൻറെയും പാത പിന്തുടർന്ന് സർക്കാർ ഉദ്യോഗം കരസ്ഥമാക്കി.


</doc>
<doc id="328114" url="https://ml.wikipedia.org/wiki?curid=328114" title="ലഫ്റ്റനന്റ് ജനറൽ">
ലഫ്റ്റനന്റ് ജനറൽ

യുദ്ധക്കളത്തിൽ ജനറലിനു താഴെയും മേജർ ജനറലിനു മുകളിലും റാങ്കുള്ള ഉപസൈന്യാധിപനാണു ലഫ്റ്റനന്റ് ജനറൽ (Lieutenant general).


</doc>
<doc id="328131" url="https://ml.wikipedia.org/wiki?curid=328131" title="ഖാദിരിയ്യ">
ഖാദിരിയ്യ

ഇസ്ലാമിലെ സൂഫിസത്തിൻറെ ഒരു ഭാഗങ്ങളായ ത്വരീഖത്തുകളിലൊന്നാണ് ഖാദിരിയ്യ.(Arabic: القادريه, Persian:قادریه, )ഖദ് രി, ക്വാദിരിയ, എൽകാദിരി എന്നിങ്ങനെ വിവിധ പേരുകളിലും ഇത് അറിപ്പെടുന്നു. ശൈഖ് അബ്ദുൽ ഖാദിർ ജീലാനിയുടെ പേരിൽ നിന്നാണ് ഈ പേര് ഉരുത്തിരിഞ്ഞുവന്നിട്ടുള്ളത്.(1077–1166 CE, ജീലാനി എന്ന വിളിപ്പേരിലും അറിയപ്പെടുന്നു) ഇറാനിലെ ഗീലാനി എന്ന സ്ഥലത്തായിരുന്നു അദ്ദേഹത്തിൻറെ ജനനം.

അറേബ്യൻ രാജ്യങ്ങളിലും മറ്റുമായി ഇതിൻറെ വിവിധ ശാഖകൾ കാണപ്പെടുന്നുണ്ട്.കൂടാതെ തുർക്കി, ഇന്തോനേഷ്യ,അഫ്ഗാനിസ്ഥാൻ,ഇന്ത്യ,ബംഗ്ലാദേശ്,പാകിസ്താൻ, ബാൽക്കൻ,റഷ്യ,ഫലസ്തീൻ,ഇസ്റായേൽ,ചൈന തുടങ്ങിയ രാജ്യങ്ങളിലും ഖാദിരിയ ത്വരീഖത്തിൻറെ ശാഖകളുണ്ട്. [2] കൂടാതെ കിഴക്കേ ആഫ്രിക്ക ,പടിഞ്ഞാറെ ആഫ്രിക്ക എന്നിവിടങ്ങളിലും ഈ ശാഖ പ്രവർത്തിക്കുന്നുണ്ട്.
പ്രശസ്ത പേർഷ്യൻ സൂഫി പണ്ഡിതനും ഇസ്ലാമത പ്രബോധകനുമായിരുന്നു ശൈഖ് അബ്ദുൽ ഖാദിർ ഗീലാനി അഥവാ അബ്ദുൽ ഖാദർ അൽ ജിലാനിയാണ് ഈ പ്രസ്ഥാനത്തിൻറെ സ്ഥാപകൻ. 1119 CE യിൽ ഇദ്ദേഹം മരണപ്പെട്ടതോടെ ഈ വിഭാഗത്തിലെ അണിയായിരുന്ന അബു സഈദ് അൽ മുബാറക് ആണ് പിന്നീട് നേതാവായത്.1166 ൽ അദ്ദേഹം മരണപ്പെടുന്നത് വരെ ശൈഖ് അബു സഈദ് അൽ മുബാറകുും കുടുംബവും അവിടത്തെ മദ്രസയിലാണ് ജീവിച്ചത്.അദ്ദേഹത്തിൻറെ മരണശേഷം അബ്ദുൽ ഖാദിർ ഗീലാനിയുടെ മകൻ അബ്ദുറസാഖ് ജീലാനി ശൈഖ് സ്ഥാനത്തെത്തി തൻറെ പൂർവികരായ പുണ്യാത്മാക്കളുടെ ചരിത്രരചന അഥവാ ഹാഗിയോഗ്രഫി തയ്യാറാക്കി.

1258ൽ മംഗോളിയക്കാർ ബാഗ്ദാദ് ആക്രമിച്ചപ്പോൾ ചുരുക്കം ഖാദിരിയ്യ സൂഫി സന്യാസികൾ മാത്രമാണ് പ്രതിരോധിക്കാനുണ്ടായത്. മംഗോളിയൻ കൂട്ടക്കൊലയ്ക്ക് ശേഷവും ഖാദിരിയ്യ ത്വരീഖത്ത് അവിടം സജീവമായി തന്നെ നിലകൊണ്ടു.

15ാം നൂറ്റാണ്ടിൻറെ അന്ത്യത്തോടെ ഖാദിരിയ്യ ത്വരീഖത്ത് പലവിഭാഗങ്ങളുണ്ടാകുകയും മൊറോക്കോ,സ്പെയിൻ,തുർക്കി,ഇന്ത്യ, എത്യോപ്യ, സൊമാലിയ,മാലി ദ്വീപ് എന്നിവിടങ്ങളിലേക്ക് വ്യാപിക്കുകയും ചെയ്തു.1508 മുതല് 1534 വരെ ബാഗ്ദാദ് സഫവിദിൻറെ ഭരണമായിരുന്നപ്പോൾ ഖാദിരിയ്യ ശൈഖിനെ ബാഗ്ദാദിൻറെ ഉന്നത സൂഫിയായി നിയമിച്ചു. . 1674 മുതൽ 1689 വരെ ചൈനയിലൂടെ യാത്ര ചെയ്ത് ശൈഖ് ഖാജ അബ്ദുള്ള ( മുഹമ്മദിൻറെ പിൻഗാമിയായിരുന്നു ഇദ്ദേഹം) മതപ്രബോധനം നടത്തി.
ഇദ്ദേഹത്തിൻറെ ശിഷ്യനായ ക്വി ജിൻഗ്യി അൽ-ദിൻ (Qi Jingyi Hilal al-Din) ആണ് ചൈനയിൽ ഖാദിയ ത്വരീഖത്തിൻറെ പ്രചാരണം ഏറ്റെടുത്തത്.ലിൻസിയ(Linxia City)നഗരത്തിലാണ് അദ്ദേഹത്തെ കബറടക്കിയത്. ഖാദിരിയ്യ ത്വരീഖത്തിൻറെ പ്രധാന കേന്ദ്രമാണ് ഈ മഖ്ബറ. 17ാം നൂറ്റാണ്ടോടെ ഖാദിരിയ്യ ത്വരീഖത്ത് ഓട്ടോമൻ സാമ്രാജ്യത്തിലൂടെ കിഴക്കൻ യൂറോപ്പിലുമെത്തി.

കേരളത്തിലും നിരവധി ഖാദിരിയ്യ ശൈഖുമാരുണ്ട്.മൗല അൽ ബുഖാരി(കണ്ണൂർ)സയ്യിദ് അബ്ഗുർറഹ്മാൻ ഹൈദ്രൂസി (പൊന്നാനി)), ശൈഖ് സൈനുദ്ദീൻ മഖ്ദൂം പൊന്നാനി , സയ്യിദ് ഖുത്ബ് അലവി മൻപുറമി, ഉമർ ഖാളി , ഖാദി മുഹമ്മദ് , ആലി മുസ്‌ലിയാർ , ശൈഖ് അബൂബക്കർ മടവൂരി, ശൈഖ് അബൂബക്കർ ആലുവ,തുടങ്ങിയവർ കേരളീയ സമൂഹത്തിനു ചിര പരിചിതനായ ചിലരാണ്.ഇന്ത്യൻ ചരിത്രത്തിലെ ആദ്യ നാവിക പട കമാന്റർമാരായിരുന്ന കുഞ്ഞാലി മരയ്ക്കാർമാർ ഖാദിരിയ്യ ത്വരീഖത്തിലെ മുരീദന്മാരായിരുന്നു. 
പടിഞ്ഞാറെ ഇന്ത്യയിൽ സുൽത്താൻ ബാഹു (Sultan Bahoo )ആണ് ഖാദിരിയ്യ ത്വരീഖത്ത് വ്യാപിപ്പിച്ചത്.



</doc>
<doc id="328144" url="https://ml.wikipedia.org/wiki?curid=328144" title="ചിശ്തിയ്യ">
ചിശ്തിയ്യ

ചിശ്തിയ്യ . ഇസ്ലാമിക സൂഫിസത്തിലെ ഒരു ധാരയാണ് ചിശ്തിയ്യ ത്വരീഖത്ത്. (English:Chishtī Order  "chishtī"; "shishtī"). ചിശ്തി എന്ന വാക്ക് രൂപം കൊണ്ടത് അഫ്ഗാനിസ്ഥാനിലെ ഹീററ്റി( Herat)നടുത്തുള്ള ചിശ്ത് എന്ന എന്ന കൊച്ചു പട്ടണത്തിൽ നിന്നും രൂപം കൊണ്ടതിൻറെ പേരിലാണ്. എ.ഡി 930 ലാണ് ഈ ധാര രൂപം കൊള്ളുന്നത്. സ്നേഹം, സഹിഷ്ണുത, ആർജ്ജവം എന്നീ കാര്യങ്ങൾക്ക് വേണ്ടിയാണ് നിലകൊള്ളുന്നത്.

ചിശ്ചി ത്വരീഖത്തി പ്രാരംഭ അനുയായികൾ അഫ്ഗാനിസ്ഥാനിലും തെക്കനേഷ്യയിലുമായിരുന്നു. ചിശ്തിയ്യ പ്രധാനപ്പെട്ട നാല് സൂഫിത്വരീഖത്തുക്കളിൽ ഒന്നാമത്തേതാണ്. ചിശ്തിയ്യ, ഖാദിരിയ്യ, സുഹ്റവർദിയ്യ, നഖ്ശബന്തിയ്യ എന്നിവയാണ് ആ നാല് ധാരകൾ. ഇവയെല്ലാം ഈ പ്രദേശത്ത് തന്നെയാണ് സ്ഥാപിക്കപ്പെട്ടത്.ഖാജാ Moinuddin Chishti യാണ് Lahore (Punjab), Ajmer (Rajasthan) പന്ത്രണ്ടാം നൂറ്റാണ്ടിൻറെ മധ്യത്തോടെ എന്നിവിടങ്ങളിൽ ഈ ത്വരീഖത്തിന് ബീജാവാപം നൽകിയത്. ഇന്ന് ഈ ത്വരീഖത്തിന് തന്നെ പല ശാഖകളും കാണാവുന്നതാണ്.12 ാം നൂറ്റാണ്ട് മുതൽ ദക്ഷിണേഷ്യയിലെ പ്രധാന സൂഫി ത്വരീഖത്തിലൊന്നാണ് ഇത്.


</doc>
<doc id="328145" url="https://ml.wikipedia.org/wiki?curid=328145" title="നഖ്ശബന്ദിയ്യ">
നഖ്ശബന്ദിയ്യ

നഖ്ശബന്ദിയ്യ.   (English: Naqshbandiyyah, , "naqshbandī";). മുസ്ലിം സുന്നി വിഭാഗത്തിൽ ഉൾപ്പെടുന്ന പ്രമുഖ സൂഫീ ധാരയാണ് നഖ്ശബന്ദിയ്യ. . ഉസ്ബൈക്കിൽ ജീവിച്ചിരുന്ന സൂഫി സന്യാസി ബഹാഉദ്ദീൻ നക്ഷബന്ദ് ബുഖാരി യാണ് ഈ ധാരയുടെ സ്ഥാപകൻ . സാധാരണ സൂഫി ധാരകൾ അലി വഴിയാണ് ഉത്ഭവിച്ചതെങ്കിൽ നഖ്ശബന്ദി ധാര അബൂബക്കർ, സൽമാൻ അൽ ഫാരിസി എന്നിവരിലൂടെ മിശ്രിതമായാണ് കടന്നു വന്നതെന്ന് വിശ്വസിക്കപ്പെടുന്നു. അഹ്റാരിയ്യ ,മുജ്ജ്ധദിയ്യ ,ഖാലിദിയ്യ , മസ്ഹരിയ്യ ,ജഹ്റിയ്യ ,ഹഖാനി തുടങ്ങി പതിനഞ്ചോളം ഉപ വിഭാഗങ്ങൾ ഈ സൂഫി ധാരയിലുണ്ട് 

സാധാരണ സൂഫികളെ പോലെ പ്രബോധന പ്രവർത്തനങ്ങൾ തന്നെയാണ് നഖ്ശബന്ദി സൂഫികളുടെയും മുഖ്യ മേഖല. ശവ കുടീരങ്ങൾ, ദർഗ്ഗകൾ , ഖാൻഖാഹ് എന്നിവ കേന്ദ്രീകരിച്ചാണ് ഇവരുടെ പ്രവർത്തനങ്ങൾ. തുർക്കുമെൻസ്ഥാനിലെ യൂസുഫ് ഹമദാനി , സ്പാനിഷ് വംശജനായ അബ്ദുൽ ഖാലിഖ് ജിദ്വാനി തുടങ്ങിയ സൂഫി സന്യാസികളാണ് നഖ്ശബന്ദി ധാരയ്ക്ക് തുടക്കം കുറിച്ചതെങ്കിലും. ബഹാഉദ്ദീൻ നക്ഷബന്ദ് ബുഖാരിയാണ് ഈ ധാരയെ സംഘടിത രൂപത്തിലേക്ക് കൊണ്ടുവന്നത്. സൂഫികൾക്കിടയിലെ കാർക്കശ്യവാദികളായാണ് നഖ്ശബന്ദിയ്യ സൂഫികൾ അറിയപ്പെടുന്നത് . സൂഫി ശവകുടീരങ്ങളിലെ പുഷ്പ്പാർച്ചന, എണ്ണ നൈവേദ്യങ്ങൾ , കല്ലറകളിൽ തിരി കത്തിക്കുക, ഖവ്വാലി പോലുള്ള സംഗീത സദസ്സുകൾ എന്നിവയെല്ലാം നക്ഷബന്ദി സൂഫികൾ എതിർക്കുന്നു. സൂഫി ശവ കുടീരങ്ങൾ സന്ദർശിക്കുന്ന സ്ത്രീകൾ ഇസ്ലാമിക വസ്ത്രം ധരിക്കണമെന്നും, സ്ത്രീകളെ ശവ കുടീരങ്ങൾ സന്ദർശിക്കാൻ അനുവദിക്കരുത് എന്നിങ്ങനെയുള്ള വ്യത്യസ്ത അഭിപ്രായങ്ങൾ ഇവരിലെ യോഗികൾക്കുണ്ട്. 

നഖ്ശബന്ദിയ്യ സൂഫികൾ രാഷ്ട്രീയത്തിലും ഭരണ കാര്യത്തിലും സജീവമായി ഇടപ്പെടുന്നവരാണ് അത് കൊണ്ട് തന്നെ ഭരണ കൂട സ്ഥാപകരായും വിമർശകരായും , സേനാധിപതികളായും ഈ ധാരയിലെ സൂഫി സന്യാസികൾ ചരിത്രത്തിൽ പ്രത്യക്ഷപ്പെടുന്നത് കാണാം. സുൽത്താൻ മുറാദ് , സുൽത്താൻ മുഹമ്മദ് അടക്കമുള്ള ഉസ്മാനിയ ഖിലാഫത്തു സാമ്രാജ്യ സുൽത്താന്മാർ നഖ്ശബന്ദി സൂഫികളായിരുന്നു . നക്ഷബന്ദി സൂഫികളുടെ ഭരണകൂടം എന്നപേരിലാണ് ഓട്ടോമൻ രാജവംശം അറിയപ്പെട്ടത് തന്നെ . 
ഇസ്ളാമിക ഖിലാഫത്തിൽ വിശ്വസിക്കുന്ന സൂഫി ധാരയാണ്നഖ്ശബന്ദിയ്യ. അത് കൊണ്ട് തന്നെ ഇസ്ളാമിക ഭരണത്തിനായി പോരാട്ടങ്ങൾ നയിക്കാനും ഇവർ തയ്യാറായി. റഷ്യ , ഈജിപ്ത്, സൈപ്രസ്,ഗ്രീസ്,ഹംഗറി, അർമേനിയ, പാലസ്തീൻ, സിറിയ, സൗദി അറേബ്യ തുടങ്ങിയ രാജ്യങ്ങളിളെ യുദ്ധമുഖങ്ങളിൽ നഖ്ശബന്ദി സൂഫികൾ നിറഞ്ഞു നിന്നിരുന്നു. ഓട്ടോമൻ രാജവംശത്തിനു വേണ്ടിയായിരുന്നു ഇവരുടെ പോരാട്ടങ്ങളധികവും . 

ചൈനയിലെ ബായ് ലാങ് വിപ്ലവത്തിന് പിറകിലും മാ ഹ്യൂലോങ് എന്ന നഖ്ശബന്ദി- ജഹ്റിയ്യ സൂഫിസന്യാസിയുടെ കീഴിലുള്ള ജഹ്റിയ്യ സൂഫികളായിരുന്നു. റഷ്യയിലെ ചെച്നിയൻ വിപ്ലവത്തിനു പിന്നിൽ ഖാദിരിയ്യ സൂഫികളോടൊപ്പം നഖ്ശബന്ദിയ്യ സൂഫികളുമുണ്ടായിരുന്നു . ചെച്നിയൻ ഇസ്ലാമിക വാദിയായ സൂഫി യോദ്ധാവ് ഇമാം ശാമിൽ നഖ്ശബന്ദി ധാരയിൽ പെട്ട ആളാണ്. അഫ്‌ഗാനിൽ സോവിയറ്റ് കടന്നു കയറ്റത്തിനെതിരെ യുള്ള പോരാട്ടത്തിന് നേതൃത്വം നൽകിയ അഹ്മദ് ഖൈലാനി, സിബികത്തുള്ളഹ് മുജദ്ദദി എന്നിവരും പ്രശസ്തരായ നക്ഷബന്ദി സൂഫികളായിരുന്നു.

തുർക്കി യിൽ ഇസ്ളാമിക വ്യവസ്ഥ സ്ഥാപിക്കുവാനും മേഖലയിൽ ഓട്ടോമൻ ശൃഖല വികസിപ്പിക്കുവാനും സിറിയ, ഈജിപ്ത്, ടുണീഷ്യ എന്നിവിടങ്ങളിൽ ഉയർന്നു വരുന്ന സൂഫികളുടെ കീഴിലുള്ള രാഷ്ട്രീയ പ്രവർത്തനങ്ങൾക്ക് കടിഞ്ഞാണേന്തുന്നതും നഖ്ശബന്ദി സൂഫികളാണെന്ന് ആരോപിക്കപ്പെടുന്നു . ലോകത്തിന്റെ വിവിധഭാഗങ്ങളിൽ ടർക്കിയുടെ ലേബളിൽ തങ്ങളുടെ ആശയ ആചാരങ്ങൾ വ്യാപിപ്പിക്കുവാനുള്ള ശ്രമത്തിലാണിവർ.
ഇതര മുസ്ലിം വിഭാഗങ്ങളോട് സഹിഷ്ണുതാപരമായി പെരുമാറുന്നതിനാൽ ഇഖ്വാൻ, ഇസ്ളാമിസ്റുകൾ, വിവിധ ശിയാ കൂട്ടായ്മകൾ എന്നിവരുടെ പിന്തുണ നഖ്ശബന്ദി സൂഫികൾക്കു ലഭിക്കാറുണ്ട്. എന്നാൽ സലഫികളുമായി ഇവരുടെ ബന്ധം അത്ര സുഖകരമല്ല .അഫ്ഗാൻ ,ഇറാക്ക് , ലിബിയ , സിറിയ എന്നിവിടങ്ങളിൽ അമേരിക്കൻ സഖ്യത്തിനെതിരായ പോരാട്ടത്തിൽ ഏർപ്പെട്ട നഖ്ശബന്ദി സൂഫികൾ സലഫികളുടെ കടന്നു വരവോടെ ഭയന്ന് പാലായനം ചെയ്യുകയാണുണ്ടായത്. 

ബാഖി ബില്ലാഹ് ബെറാങ്‌ എന്ന സൂഫി സന്യാസിയിലൂടെയാണ് നഖ്ശബന്ദി ധാര ഇന്ത്യയിലേക്ക് എത്തുന്നത് .ശൈഖ് അഹമ്മദ് സർഹിന്ദി, മുഗൾ ചക്രവർത്തി ഔറംഗസേബ് , ഷാ വലീയുള്ള ,അഹ്മദ് അൽ ഫാറൂഖി സർ ഹിന്ദി, : ഷാ ഖുലാം അലി ദഹ്‌ലവി, ക്വജാ മഹ്മൂദ് നക്ഷബന്ദി, മൗലാനാ മഹമൂദ് ഹസൻ അശൈഖ് ഉണ്ണിമുഹിയുദ്ദിൻ അൽ ബക്റി എന്നിവർ നഖ്ശബന്ദി ധാരയിലെ പ്രമുഖ ഇന്ത്യൻ സൂഫികളാണ് 

അബൂബക്കർ മടവൂർ, മൗലാനാ മഹമൂദ് ഹസൻ, നൂഞ്ഞേരി ശൈഖ്, താനൂർ അബ്ദുറഹ്മാൻ ശൈഖ്, ദുന്നഅ്ല് നഖ്ശബന്ദി വലി, ചാപ്പനങ്ങാടി ബാപ്പു മുസ്ലിയാർ, സയ്യിദ് ദാലിൽ അഫ്ഗാനി അൽ അവിയൂരി , ഗുലാം മുഹമ്മദ് അഹ്മദ് നഖ്ഷബന്ദി, സയ്യിദ് അഹ്മദ് ജലാലുദ്ദീൻ ബുഖാരി, സയ്യിദ് ഇസ്മാഈൽ ബുഖാരി എന്നിവർ കേരളീയ പാശ്ചാത്തലത്തിൽ പ്രസിദ്ധരായ നക്ഷബന്ദി സൂഫി വര്യന്മാരാണ്.


</doc>
<doc id="328152" url="https://ml.wikipedia.org/wiki?curid=328152" title="ഒ.സി.എൽ.സി.">
ഒ.സി.എൽ.സി.

ഒ.സി.എൽ.സി. (ഓൺലൈൻ കമ്പ്യൂട്ടർ ലൈബ്രറി സെന്റർ, Inc.) ലോകമെമ്പാടുമുള്ള ഗ്രന്ഥശാലകൾക്കും ഗ്രന്ഥ‍ശാലാസമൂഹത്തിനും സാങ്കേതിക സേവനങ്ങളും സഹായങ്ങളും ലഭ്യമാക്കുവാൻ പ്രവർത്തിക്കുകയും അതിനനുസൃതമായ ഗവേഷണങ്ങളും പഠനങ്ങളും നടത്തിവരീകയും ചെയ്യുന്ന സ്ഥാപനമാണ്. ഇത് ഒരു ലാഭേച്ഛയില്ലാതെ പ്രവർത്തിക്കുന്ന സ്ഥാപനമാണ്. . 1967 ൽ ഒഹിയോ കോളേജ് ലൈബ്രറി സെന്റർ എന്ന പേരിലാണ് സ്ഥാപിതമായത്. ഒ.സി.എൽ.സി. യും അതിൽ അംഗത്വമെടുത്തിട്ടുള്ള ഗ്രന്ഥശാലകളും ചേർന്നാണ് ലോകത്തിലെ ഏറ്റവും വലിയ online public access catalog (OPAC) ആയ വേൾഡ്കാറ്റ് (വിശ്വഗ്രന്ഥസൂചി) നിർമിച്ചതും നിലനിർത്തുന്നതും. <br>
<br>
1967 ൽ സ്ഥാപിതമായ ഒ.സി.എൽ.സി. യുടെ ആദ്യകാല പേര് ഒഹിയോ കോളേജ് ലൈബ്രറി സെന്റർ എന്നായിരുന്നു. ഒഹിയോയിലെ ലൈബ്രറികൾ തമ്മിൽ സഹകരിച്ച് പ്രവർത്തിക്കാനും അതിനായി അവയ്ക്കിടയിൽ ഒരു കമ്പ്യൂട്ടർ ശൃഖല സ്ഥാപിക്കുകയും ചെയ്യുക എന്ന ഉദ്ദേശത്തോടുകൂടിയാണ് ഒ.സി.എൽ.സി. സ്ഥാപിതമായത്. ഇതിനായി 1967 ജുലൈ 5 ന് ഒഹിയോ സ്റ്റേറ്റ് സർവ്വകലാശാലയിൽ ഇവർ ഒത്തുചേരുകയും ലാഭേച്ഛയില്ലാതെ പ്രവർത്തിക്കുന്ന സഹകരണ ഉടമ്പടിയിൽ ഒപ്പുവെക്കുകയും ചെയ്തു. Frederick G. Kilgour ആയിരുന്നു ഒ.സി.എൽ.സി. യുടെ ആദ്യ അദ്ധ്യക്ഷൻ ഇദ്ദേഹം Yale University യിലെ മെ‍ഡിക്കൽ സ്കൂൾ ലൈബ്രേറിയനായിരുന്നു. 
1971 ആഗസ്ത് 26 ന് ഒഹിയോ സർവ്വകലാശാലയിലെ Alden Library ൽ ആണ് ഒ.സി.എൽ.സി. വഴി ഓൺലൈൻ കാറ്റലോഗിങ് തുടങ്ങിയത്.  ഇതാണ് ലോകത്തിലാദ്യത്തെ online cataloging സംരംഭം. 


</doc>
<doc id="328172" url="https://ml.wikipedia.org/wiki?curid=328172" title="ലിൻസിയ">
ലിൻസിയ

ചൈനയിലെ ഗാൻസു പ്രവിശ്യയിലെ ഒരു നഗരമാണ് ലിൻസിയ.(Chinese: 河州; pinyin: Hézhōu; Wade–Giles: Ho-chou), ഹെസൗ എന്ന പേരിലും ഇതറിയപ്പെടുന്നു. ഡാക്സിയ പുഴയുടെ തീരത്ത് സ്ഥിതിചെയ്യുന്നു.


</doc>
<doc id="328178" url="https://ml.wikipedia.org/wiki?curid=328178" title="ഫിഫ ബാലൺ ഡി ഓർ">
ഫിഫ ബാലൺ ഡി ഓർ

ലോക ഫുട്ബോളിനെ നിയന്ത്രിക്കുന്ന ആഗോള സംഘടനയായ ഫിഫ, ഓരോ വർഷത്തെയും മികച്ച ഫുട്ബോൾ താരത്തിനു നൽകുന്ന പുരസ്കാരമാണ് ഫിഫ ബാലൺ ഡി ഓർ (FIFA Ballon d'Or) അഥവാ സ്വർണ്ണപ്പന്ത്. ദേശീയ ടീം ക്യാപ്റ്റൻമാർ, പരിശീലകർ, മാധ്യമപ്രവർത്തകർ, എന്നിവർ നൽകുന്ന വോട്ടിന്റെ അടിസ്ഥാനത്തിലാണ് ജേതാവിനെ തെരഞ്ഞെടുക്കുന്നത്. സ്വിറ്റ്സർലന്റിലെ സൂറിച്ചിലുള്ള ഫിഫ ആസ്ഥാനത്തെ കോൺഗ്രസ് ഹാളിൽ വച്ച് പുരസ്കാര പ്രഖ്യാപനം നടത്തുന്നു.

2010-ൽ അർജന്റീനയുടെ ലയണൽ മെസ്സിക്കാണ് ആദ്യമായി പുരസ്കാരം ലഭിച്ചത്. പിന്നീടുള്ള രണ്ടു വർഷങ്ങളിലും (2011-ലും 2012-ലും) പുരസ്കാരം നിലനിർത്തിക്കൊണ്ട് ആദ്യത്തെ ഹാട്രിക് നേട്ടവും മെസ്സി സ്വന്തമാക്കിയിരുന്നു. ഏറ്റവുമൊടുവിൽ 2015-ലെ പുരസ്കാരവും മെസ്സിക്കായിരുന്നു. ഇതോടെ നാലു ഫിഫ ബാലൺ ഡി ഓർ പുരസ്കാരങ്ങളും 2009-ലെ വേൾഡ് പ്ലെയർ ഓഫ് ദി ഇയർ പുരസ്കാരവും ഉൾപ്പെടെ അഞ്ചു ലോക ഫുട്ബോളർ പുരസ്കാരങ്ങൾ ഇദ്ദേഹം നേടിയിട്ടുണ്ട്. 2013-ലെയും 2014-ലെയും ഫിഫ ബാലൺ ഡി ഓർ പുരസ്കാരം പോർച്ചുഗലിന്റെ ക്രിസ്റ്റ്യാനോ റൊണാൾഡോയ്ക്കാണ് ലഭിച്ചത്.

1956 മുതൽ 2009 വരെ മികച്ച ലോക ഫുട്ബോളറിനു ഫിഫ വേൾഡ് പ്ലെയർ ഓഫ് ദി ഇയർ പുരസ്കാരമാണ് നൽകിയിരുന്നത്. ഈ പുരസ്കാരത്തെയും ഫ്രഞ്ച് ഫുട്ബോളിലെ ബാലൺ ഡി ഓർ പുരസ്കാരത്തെയും ചേർത്തുകൊണ്ട് ഫിഫ ബാലൺ ഡി ഓർ എന്ന പേരിൽ പുരസ്കാരം നൽകിത്തുടങ്ങിയത് 2010 മുതൽക്കാണ്. ഫിഫ ബാലൺ ഡി ഓർ പുരസ്കാരത്തോടൊപ്പം മികച്ച വനിതാ ഫുട്ബോൾ താരത്തിനുള്ള വിമെൻസ് വേൾഡ് പ്ലെയർ ഓഫ് ദി ഇയർ, മികച്ച പരിശീലകനുള്ള വേൾഡ് കോച്ച് ഓഫ് ദി ഇയർ, മികച്ച ഗോളിനുള്ള പുസ്കാസ് സമ്മാനം, ഫിഫ വേൾഡ് XI സമ്മാനം, എന്നിവയും പ്രഖ്യാപിക്കാറുണ്ട്.

2009 വരെ മികച്ച ലോക ഫുട്ബോളർക്കു ഫിഫ നൽകിയിരുന്നത് വേൾഡ് പ്ലെയർ ഓഫ് ദി ഇയർ പുരസ്കാരമാണ്. 2010 മുതലാണ് ഫിഫ ബാലൺ ഡി ഓർ പുരസ്കാരം നൽകിത്തുടങ്ങിയത്. 2010 മുതലുള്ള ജേതാക്കളുടെ പട്ടിക താഴെ ചേർക്കുന്നു. 1956 മുതൽ 2009 വരെയുള്ള ജേതാക്കളുടെ പട്ടികയ്ക്കായി യൂറോപ്യൻ ഫുട്ബോളർ ഓഫ് ദ ഇയർ എന്ന താൾ കാണുക.



</doc>
<doc id="328195" url="https://ml.wikipedia.org/wiki?curid=328195" title="ജലതരംഗം (സംഗീതോപകരണം)">
ജലതരംഗം (സംഗീതോപകരണം)

ഒരു ഇന്ത്യൻ സംഗീത ഉപകരണമാണ് ജലതരംഗം (Jalatharamgam). കോപ്പ കൊണ്ടോ ലോഹം കൊണ്ടോ ഉള്ള കുറച്ചുപാത്രങ്ങളും അവയിൽ പല അളവിൽ വെള്ളം നിറച്ച് രണ്ട് ചെറിയ കമ്പുകൾ കൊണ്ട് കൊട്ടിയാണ് ഇതിൽ നിന്നും നാദം ഉണ്ടാക്കുന്നത്. വാൽസ്യായനന്റെ കാമസൂത്രത്തിൽ ഇതെപ്പറ്റി പരാമർശമുണ്ട്.


</doc>
<doc id="328198" url="https://ml.wikipedia.org/wiki?curid=328198" title="ശോശാമ്മ ഐപ്പ്">
ശോശാമ്മ ഐപ്പ്

ഡോ. ശോശാമ്മ ഐപ്പ് 1942ൽ പത്തനംതിട്ടയിലെ നിരണത്തു ജനിച്ചു. വെച്ചൂർ പശുക്കളുടെ സംരക്ഷണത്തിനും അവയെപ്പറ്റി കേരളത്തിനകത്തും പുറത്തും ശാസ്ത്രീയമായ അവബോധം വളർത്താനും നേതൃത്വം വഹിച്ച ശാസ്ത്രജ്ഞ. 

കേരള കാർഷിക സർവ്വകലാശാലയിൽ വിദ്യാർത്ഥി ആയിരിക്കുമ്പോൾ ആയിരുന്നു ഈ വഴിയിൽ അവർ പ്രവർത്തനം ആരംഭിച്ചത്. 1950കളിൽ അവരുടെ വീട്ടിലും വെച്ചൂർ പശുക്കളെ വളർത്തിയിരുന്നു. 1989ലാണ് അന്യം നിന്നുപോകുമായിരുന്ന കേരളത്തിലെ തനതു കന്നുകാലികളെ സംരക്ഷിക്കാനുള്ള പ്രവർത്തനം ആരംഭിച്ചത്. കോട്ടയം ജില്ലയിലെ വൈക്കത്തിനടുത്ത വെച്ചൂരിലാണ് ഈ പശുക്കൾ ഉരുത്തിരിഞ്ഞത്. ഇവയുടെ സംരക്ഷണത്തിനായുള്ള വെച്ചൂർ പശു സംരക്ഷണ ട്രസ്റ്റിന്റെ മാനേജിങ്ങ് ട്രസ്റ്റിയാണവർ. വെച്ചുർ പശുവിന്റെ സംരക്ഷണത്തിൽ മാത്രം ഒതുങ്ങിയില്ല അവരുടെ പ്രവർത്തനങ്ങൾ. കാസർകോഡിന്റെ തനതു ജനുസായ കാസർകോഡ് പശുവിനെയും കോട്ടയത്തെ ചെറുവള്ളി പ്രദേശത്തുള്ള ചെറുവള്ളിപ്പശുവിനെയും സംരക്ഷിക്കാൻ അവർ മുൻകയ്യെടുത്തു. കുട്ടനാടൻ ചാര-ചെമ്പല്ലി താറാവുകളുടെയും അങ്കമാലി പന്നിയുടെയും സംരക്ഷണത്തിനായും അവർ പ്രവർത്തിച്ചു.

ലോക ഭക്ഷ്യ കാർഷിക സംഘടനയുടെയും ഐക്യരാഷ്ട്ര സംഘടനയുടെ വികസന പ്രൊജക്ടിന്റെയും (യു. എൻ. ഇ. പി)അംഗീകാരം ലഭിച്ചു. ഇപ്പോൾ മണ്ണുത്തിയിൽ ഇന്ദിരാനഗറിൽ താമസം. കാർഷിക സർവ്വകലാശാലയിലെ റിട്ട. പ്രൊഫസ്സർ ഡോ. എബ്രഹാം വർക്കിയാണ് ഭർത്താവ്. രണ്ടു മക്കൾ. 


</doc>
<doc id="328206" url="https://ml.wikipedia.org/wiki?curid=328206" title="യോകോഹാമ">
യോകോഹാമ

ജപ്പാനിൽ ഏറ്റവും ജനസംഖ്യയുള്ള രണ്ടാമത്തെ നഗരവും(ടോക്കിയോ കഴിഞ്ഞാൽ), ജപ്പാനിലെ ഏറ്റവും ജനസംഖ്യയുള്ള മുനിസിപ്പാലിറ്റിയും ആണ് യോകോഹാമ (), . ഇത് കനഗവ പ്രിഫെക്ചരിന്റെ തലസ്ഥാന നഗരവുമാണ്. റ്റോക്യോ ഉൾക്കടലിനു വടക്കുപടിഞ്ഞാറായായി ഹോൺഷു ദ്വീപിൽ കാൻറ്റോ മേഖലയിൽ ടോക്കിയോ നഗരത്തിൻ തെക്കായി ഈ നഗരം സ്ഥിതിചെയ്യുന്നു,
ടോക്യോ, കൊബെ (Kobe) എന്നിവയോടൊപ്പം ജപ്പാനിലെ പ്രമുഖ തുറമുഖങ്ങളിൽ ഒന്നാണ് യോക്കോഹാമ, ഇവിടത്തെ ജനസംഖ്യ 37 ലക്ഷം ആണ്


</doc>
<doc id="328211" url="https://ml.wikipedia.org/wiki?curid=328211" title="ജെ.ആർ.എഫ്. ജേക്കബ്">
ജെ.ആർ.എഫ്. ജേക്കബ്

ജേക്കബ് ഫർജ് റാഫേൽ എന്ന ജെ ആർ എഫ് ജേക്കബ് (J. F. R. Jacob) (1923 – 13 ജനുവരി 2016) ഇന്ത്യൽ കരസേനയിലെ ഒരു ലെഫ്റ്റനന്റ് ജനറൽ ആയിരുന്നു. 1971 -ലെ ഇന്ത്യ-പാകിസ്താൻ യുദ്ധത്തിൽ വഹിച്ച പങ്കിൽ ആണ് അദ്ദേഹം അറിയപ്പെടുന്നത്. ബംഗ്ലാദേശിനെ സ്വതന്ത്രമാക്കിയ ആ യുദ്ധത്തിൽ അന്നു മേജർ ജനറൽ ആയിരുന്ന അദ്ദേഹം ഇന്ത്യൻ സേനയുടെ കിഴക്കൻ കമാണ്ടിനെ വിജയത്തിലേക്കു നയിച്ചു. 36 വർഷം നീണ്ടുനിന്ന തന്റെ സൈനികസേവനത്തിൽ അദ്ദേഹം രണ്ടാം ലോകമഹായുദ്ധത്തിലും 1965 -ലെ ഇന്ത്യ-പാകിസ്താൻ യുദ്ധത്തിലും പങ്കെടുക്കുകയുണ്ടായി. പിന്നീട് ഗോവയുടെയും പഞ്ചാബിന്റെയും ഗവർണ്ണർ ആയിരുന്നു. 2016 ജനുവരി 13 -ന് ഡൽഹിയിൽ വച്ച് മരണമടഞ്ഞു.

1923 -ൽ അന്നത്തെ ബ്രിട്ടീഷ് ഇന്ത്യയിൽ കൊൽക്കൊത്തയിൽ ആണ് ജേക്കബ് ജനിച്ചത്. 18 -ആം നൂറ്റാണ്ടിന്റെ മധ്യത്തിൽ ബാഗ്ദാദിൽ നിന്നും വന്ന് കൊൽക്കൊത്തയിൽ താമസമാക്കിയ ജൂതന്മാരായിരുന്നു അദ്ദേഹത്തിന്റെ മുൻഗാമികൾ. കുടുംബം ആഴത്തിൽ ജൂതചര്യകൾ വച്ചുപുലർത്തിയവർ ആയിരുന്നു. വിജയം വരിച്ച ഒരു കച്ചവടക്കാരനായിരുന്നു ജേക്കബിന്റെ പിതാവായ ഏലിയാസ് ഇമ്മാനുവേൽ. പിതാവിനു സുഖമില്ല്ലാതെ വന്നപ്പോൾ ഏഴാം വയസ്സിൽ ജേക്കബിനെ ഡാർജീലിങ്ങിനടുത്തുള്ള കർസിയാങ്ങിലെ ഒരു ബോർഡിങ്ങ് സ്കൂളിൽ ചേർത്തു. പിന്നീട് അവധിദിനങ്ങളിലെ ജേക്കബ് വീട്ടിൽ വന്നിരുന്നുള്ളൂ. യൂറൊപ്പിലെ ജൂതന്മാരുടെ കൂട്ടക്കുരുതിയെപ്പറ്റി അറിഞ്ഞ് അതിൽ നിന്നും ആവേശം കൊണ്ട ജേക്കബ് പിതാവിന്റെ എതിർപ്പിനെ മറികടന്ന് 1942 -ൽ ബ്രിട്ടീഷ് കരസേനയിൽ ചേർന്നു. 2012 -ൽ അദ്ദേഹം പറയുകയുണ്ടായി: "ഒരു ജൂതനായതിൽ ഞാൻ അഭിമാനിക്കുന്നുണ്ടെങ്കിലും പൂർണ്ണമായും ഞാനൊരു ഇന്ത്യക്കാരനാണ്."

1942 -ൽ ഹൗവിലെ ഉദ്യോഗസ്ഥരുടെ ട്രൈനിംഗ് സ്കൂളിൽ നിന്നും ബിരുദമെടുത്തശേഷം ജേക്കബ് കിർക്കുക്കിലെ എണ്ണപ്പാടങ്ങൾ പിടിച്ചെടുക്കാൻ ജർമനി ശ്രമിക്കുമെന്ന ഭീതിയുള്ളതിനാൽ അവിടെ നിയോഗിക്കപ്പെട്ടു. ഗ്ലബ്ബ് പാഷയുടെ അറബ് ലീജിയണിൽ അദ്ദേഹത്തിന് പരിശീലനം ലഭിച്ചു. 1943 -ൽ ഫീൽഡ് മാർഷൽ ഇർവിൻ റോമലിന്റെ ആഫ്രിക്ക കോർപ്സിനെതിരെയുള്ള ബ്രിട്ടീഷ് പടയൊരുക്കത്തെ ശക്തിപ്പെടുത്തുന്നത്ന്റെ ഭാഗമായി അദ്ദേഹത്തെ ആഫ്രിക്കയിലേക്ക് അയച്ചു. യുദ്ധം തീർന്നതിനുശേഷമാണ് അവർ അവിടെ എത്തിയത്. 1943 മുതൽ ജപ്പാൻ സാമ്രാജ്യത്തിനെതിരെ യുദ്ധം തീരുന്നതുവരെ ജേക്കബിന്റെ യൂണിറ്റ് ബർമ്മയിൽ പടപൊരുതി. ജപ്പാന്റെ തോൽവിക്കുശേഷം അദ്ദേഹം സുമാത്രയിലേക്ക് നിയോഗിക്കപ്പെട്ടു.

രണ്ടാം ലോകമഹായുദ്ധാനന്തരം ജേക്കബ് ഇംഗ്ലണ്ടിലെയും അമേരിക്കയിലെയും സൈനികവിദ്യാലയങ്ങളിൽ നിന്നും ആയുധങ്ങളെപ്പറ്റിയും മിസൈലുകളെപ്പറ്റിയുമെല്ലാം പഠിച്ച് ബിരുദമെടുത്തു. ഇന്ത്യാ വിഭജനത്തിനു ശേഷം ഇന്ത്യയിൽ തിരിച്ചെത്തിയ ജേക്കബ് ഇന്ത്യൻ കരസേനയിൽ ചേർന്നു. 1963 -ൽ ബ്രിഗേഡിയർ ആയി സ്ഥാനക്കയറ്റം ലഭിച്ചു. പിന്നീട് പന്ത്രണ്ടാം കാലാൾ ഡിവിഷനായി മാറിയ സേനാവിഭാഗത്തെ രാജസ്ഥാനിൽ അദ്ദേഹം 1965 -ലെ ഇന്ത്യ പാകിസ്താൻ യുദ്ധത്തിൽ നയിച്ചു. ഇക്കാലത്ത് ജേക്കബ് മരുഭൂമിലെ യുദ്ധമുറകളെപ്പറ്റി ഒരു ലഘുലേഖ പുറത്തിറക്കിയിട്ടുണ്ട്.

1967 -ൽ മേജർ ജനറലായി സ്ഥാനക്കയറ്റം ലഭിച്ചു. 1969 -ൽ ഫീൽഡ് മാർഷൽ സാം മനേക്ഷാ.ഇന്ത്യയുടെ പൂർവ്വമേഖലയുടെ ചുമതല ജേക്കബിനു നൽകി. നാഗാലാന്റ്, മണിപ്പൂർ, മിസോറാം എന്നിവിടങ്ങളിലെ പ്രശ്മ്നങ്ങൾ നേരിടാൻ അദ്ദേഹത്തെ നിയോഗിച്ചു.

എൻ ഡി ടി വിയോട് അദ്ദേഹം പറഞ്ഞ പ്രകാരം ഇന്ദിര മാവോയിസ്റ്റുകളെ ഇല്ലായ്മ ചെയ്യാൻ സൈന്യത്തെ ഉപയോഗിച്ചിരുന്നുവത്രേ. 



</doc>
<doc id="328218" url="https://ml.wikipedia.org/wiki?curid=328218" title="ഏ പി മോയിൻ സാഹിബ്.">
ഏ പി മോയിൻ സാഹിബ്.

ജീവിതത്തിൽ സദാകര്മ്മോുദ്യുക്തനായിരുന്ന ഏ പി മോയിൻ സാഹിബ് സ്മൃതിഭ്രംശം സംഭവിച്ച പ്രസ്തുത ശൃംഖലയിലെ ഒരു ഈടുറ്റ കണ്ണിയാണ്. സ്നേഹമസൃണമായ പെരുമാറ്റംകൊണ്ടും അകളങ്കമായ പ്രവർത്തനശൈലികൊണ്ടും ഒരു ജനതയുടെ സ്നേഹഭാജനമയിതീർന്ന മഹാൻ. നേശം വിനയം സേവനം എന്നിവയായിരുന്നു അദ്ദേഹത്തിന്റെ മികവിന്റെ മുദ്ര. മത-രാഷ്ട്രീയ-സാമുദായിക രംഗത്തെ ഒളിമങ്ങാ‍ത്ത താരകം. ഏറനാട്ടിലെ മത-ഭൗതിക വിദ്യഭ്യാസ പു‌രോഗതിക്കയി അക്ഷീണം പ്രയത്നിച്ച നായകൻ മദ്രാസ് സംസ്ഥാനത്തിന്റെ ഭാഗമായിരുന്ന മലബാർ ഡിസ്ട്രിക്ട് ബോർഡ് അംഗങ്ങളിൽ മുസ്ലിംലീഗിന്റെ പ്രതിനിധി തുടങ്ങി എണ്ണിയാലൊടുങ്ങാത്ത വിശേഷണത്തിനർഹൻ. 
1914ൽ അമ്പലപ്പറമ്പിൽ ഉണ്ണീൻ - ഉമ്മയ്യ ദമ്പതികളുടെ ഏക ആൺകണ്മണിയായി ഇരുമ്പുഴിയിൽ ജനനം. പ്രദേശത്തെ പ്രസിദ്ധ പാലേൻപടിയൻ കുടുംബവുമായി ബന്ധമുണ്ടത്രെ അമ്പലപറമ്പിൽ തറവാടിനു എന്നതാണു നാട്ടുസംസാരം. അദ്ദേഹത്തിന്റെ കുട്ടിക്കാലത്ത് സാമ്പത്തികമയി നാട്ടിലെ ഒരു ശരാശരി കുടുംബമായിരുന്നെങ്കിലും സ്വപ്രയത്നത്തിലൂടെയും മറ്റും നാട്ടുക്കാർ ഇന്നും കേട്ടാൽ അത്ഭുതംകൂറുന്ന വിധത്തിൽ അക്കാലത്ത് സ്വന്തമായി കാറുള്ള കുടുംബമായി മാറികഴിഞ്ഞിരുന്നു അദ്ദേഹത്തിന്റെ കാലത്ത്. ഇത് അനുകരണീയമായൊരു കഠിനാധ്വാന ശീലത്തിന്റെ കഥപരയുന്നുണ്ട്. ഇരുമ്പുഴി ആലിക്കാപറമ്പ് അങ്ങാടിക്ക് സമീപത്തായിരുന്നു അദ്ദേഹത്തിന്റെ വസതി. ഒരു കാലത്ത് ഏറനാടൻ മാപിള രാഷ്ട്രീയത്തിന്റെ ബാലപാഠം അഭ്യസിച്ച വസതി കാലിക ഗൽഫ് സമ്പന്നതയുടെ മാനഭംഗത്തിനു ഇരയാവതെ ഇന്നും തനിമയോടെ നിലനിൽക്കുന്നുണ്ട്. 

ഇരുമ്പുഴി പ്രദേശത്തെ മത-ഭൗതിക വിദ്യഭ്യാസ മുന്നേറ്റത്തിന് അദ്ദേഹം നൽകിയ സംഭാവനകൾ അതിരുകളില്ലാത്തതാണ്. ഒരു സ്ഥാപനം തുടങ്ങിവെക്കുകയെന്നത് അത്രയെളുപ്പമല്ലാത്തരു കാലത്ത് അവിശ്രമ പരിശ്രമത്തിലൂടെ നാട്ടുനിവാസികളുടെ സ്വപ്നം സാക്ഷാത്കാരിച്ചത് നിമിത്തം അദ്ദേഹം ഏവരുടേയും പ്രശംസ പിടിച്ചുപറ്റി. സമസ്ത കേരള ഇസ്ലാമത വിദ്യഭ്യാസ ബോർഡിന്റെ കീഴിലുള്ള മദ്രസകളിൽ പലപ്പോഴും പൊതുപരീക്ഷകളിൽ റാങ്ക് ജേതാക്കളുടെ നിര്മ്മി തിമൂലം കീർത്തിനേടിയ സ്ഥാപനമാണ് ഇന്ന് ഇരുമ്പുഴി ജലാലിയ്യ: മദ്രസ. അരനൂറ്റാണ്ടിലേറെ കാലത്തെ അവിസ്മരണീയ ചരിത്രംപേറുന്ന ഈ മദ്രസയുടെ നാന്ദികുറിച്ചപ്പോൾ നിർമ്മാണ സമിതിയുടേയും തുടർന്ന് സ്ഥാപനകമ്മറ്റിയുടേയും അദ്ധ്യക്ഷസ്ഥാനം അലങ്കരിച്ചത് അദ്ദേഹമായിരുന്നു. തന്റെ നാട്ടുകാർ പ്രാഥമിക വിദ്യാഭ്യാസത്തിന്റെ ആദ്യപാഠങ്ങൾ അഭ്യസിച്ച എൽ പി സ്കൂളിനും പിന്നീട് അത് ഗവ: മാപ്പിള അപ്പർ പ്രൈമറിയാക്കി ഉയർത്തിയതിനും പിന്നിൽ അദ്ദേഹത്തിന്റെ സേവനങ്ങൾ നിസീമമാണ്. സ്കൂൾ മലബാർ ഡിസ്ട്രിക്ട് ബോർഡ് പിരിച്ചുവിടുന്നതിന്റെ തൊട്ടുമുമ്പാണ് യു പിയാക്കി ഉയർത്തിയത് എന്നത് വളരെ ശ്രദ്ധേയമാണ്.

ഏറനാട്ടിൽ മുസ്ലിം ലീഗ് കെട്ടിപടുക്കുന്നതിൽ ഭഗീരതപ്രയത്നം തന്നെ കാഴ്ച്ചവെച്ച മഹാവിക്തിത്വത്തിന്റെ ഉടയായിരുന്നു മോയിൻ സാഹിബ്. മലബാറിൽ അന്നത്തെ സർക്കാറിലെ ഉദ്യോഗപ്രാധിനിത്യംകൊണ്ടും സാമ്പത്തിക സമ്പന്നതകൊണ്ടും മുന്നിട്ടുനിന്ന പലതറവാടികളും കോൺഗ്രസിന്റേയും അബുൽ കലാം ആസാദിന്റെ നേത്രത്തിലുള്ള മുസ്ലിം മജ്ലിസിന്റേയും സ്വാധീനവലയത്തിൽ ഉള്ളംകൈയിലെ നെല്ലിക്കപോലെ പരുവപ്പെട്ട ഒരു കാലത്തായിരുന്നു ഇതെന്നത് പ്രത്യേകം ഓർക്കേണ്ടതുണ്ട്. ഇരുപതാംനൂറ്റാണ്ട് ദർശിച്ച ലോകപ്രസിദ്ധ പണ്ഡിതൻ ജമാലുദ്ധീൻ അഫ്ഗാനിയുടെ ഗവേഷണചിന്തകളെ ആധാരമാക്കി രൂപംകൊണ്ട ദേശീയമുസ്ലിം വാദികളുടെ താവളമായിരുന്നു മുസ്ലിം മജ്ലിസ്. മാപ്പിളയുടെ ദീർഘകാലത്തെ വൈദേശികാധിപത്യ വിരുദ്ധ സമരാനുഭവങ്ങൾ സമ്മേളിച്ച 1921ലെ ഖിലാഫത്ത് പ്രസ്ഥാനത്തിന് തുടക്കത്തിൽ പിന്താങ്ങ് നൽകിയ കോൺഗ്രസ് ഒടുക്കം തള്ളിപറഞ്ഞതാണ് മാപ്പിള മാറിചിന്തിക്കാൻ തുടക്കംകുറിച്ചത്. തിരൂരങ്ങാടി കേന്ദ്രമായി ഇരുന്നൂറീൽപരം അംശങ്ങൽ കൂടിചേർന്ന് വാരിയങ്കുന്നത്ത് കുഞ്ഞഹമദാജിയുടേയും മറ്റും നേത്രത്വത്തിൽ നിലവിൽ‌വന്ന ഖിലാഫത്ത് ഭരണം പിരിച്ചുവിടാൻപോലും ആഞ്ജാപിച്ച കോൺഗ്രസിന്റെ ഇംഗിതത്തിനൊത്ത് കുഞ്ഞിരാമൻ കളിക്കാന്മാത്രം വിധിക്കപ്പെട്ട പ്രസ്തുത മുസ്ലിം മജിലിസിന് സമുദായത്തിനുവേണ്ടി ഒന്നും ചെയ്യാനില്ലന്ന തിരിച്ചറിവാണ് മോയിൻ സാഹിബിനെ പോലുള്ളവർക്ക് ലീഗ് നട്ടുപിടിപ്പിക്കാൻ ചാലകശക്തിയായി വർത്തിച്ചത്. മറ്റൊരു ലീഗ് നേതാവായിരുന്ന മഞ്ചേരി ഹസ്സൻ‌കുട്ടി കുരിക്കളുമായുള്ള കരുത്തുറ്റ സൗഹൃദം അദ്ദേഹത്തിന് തന്റെ പ്രവർത്തന വീഥിയിൽ ഒരിക്കലും കെടാത്ത കരുത്തിന്റെ ദീപനാളമായി തീരുകയുണ്ടായി. കുരിക്കൾ കുടുംബവുമായുള്ള തന്റെ ചങ്ങാത്തം ജീവിതാവസാനം വരെ മങ്ങലേൽക്കാതെ അദ്ദേഹം കാത്തുപോന്നിരുന്നു. സ്ഥാനമാനങ്ങളുടെ പിറകെ ഒരിക്കലും കുതിക്കാത്ത അദ്ദേഹത്തെ തേടി ചെറുതുംവലുതുമായ പല അംഗീകാരങ്ങളും വന്നിട്ടുണ്ട്. ബ്രിട്ടീഷ് ഭരണകാലത്തെ ഗ്രാമപഞ്ചായത്തിൽ പോലും പതിറ്റാണ്ടിലേറെകാലം അം‌ഗമായിരുന്നിട്ടുണ്ടെന്ന് പറയപ്പെടുന്നു. (It had then for its Province self rule certain Unions The history of the local self-government of ------- commences with the formation of the --------- union in 1918 under the Malabar District Board. In 1927, a new administrative machinery formed the Panchayat Board was introduced. In those day only the big landlords, who paid regular taxes had the right to candidature in the elections and the right to vote as well. The elections were not conducted on the basis of secret ballots then). ഇപ്രകാരമായിരുന്നു ആ ഗ്രാമസഭകളുടെ ഘടന.

മുസ്ലിം ലീഗ് രാഷ്ട്രീയത്തിലെ തന്റെ സമർപ്പിത ജീവിതത്തിനു പാർട്ടി നൽകിയ അംഗീകാരമായിരുന്നു സ്വതന്ത്ര ഭാരതത്തിലെ കേരളപ്പിറവിക്ക് മുമ്പ് നടന്ന മലബാർ ഡിസ്ട്രിക്ട് ബോർഡ് തിരഞ്ഞെടുപ്പിലെ സ്ഥാനാർഥിത്വം. 1954ലാണ് പ്രസ്തുത തിരഞ്ഞെടുപ്പ് നടന്നത്. ഭാഷാടിസ്ഥാനത്തിൽ നമ്മുടെ കേരളം രൂപപ്പെടുന്നതിന്റെ ഏതാണ്ട് രണ്ട് കൊല്ലം മുമ്പായിരുന്നിത്. തന്റെ പ്രവർത്തന വൃത്തത്തില്പെട്ട മഞ്ചേരി നിയോജക മണ്ഡലത്തിൽ തന്നെയായിരുന്നു അവസരം ലഭിച്ചത്. വിസ്തൃതികൊണ്ട് ഏതാണ്ട് ഇന്നത്തെ ഒരി നിയമസഭാമണ്ഡലത്തിനോട് കടപിടിക്കുന്നതായിരുന്നു അന്നത്തെ ഒരു മലബാർ ജില്ല ബോർഡ് നിയോജകമണ്ഡലം. എതിർ സ്ഥാനാര്ഥിറ മഞ്ചേരിയിലെ സമ്പന്ന കുടുംബാംഗവും അക്കാലത്ത് കോൺഗ്രസ്സുകാരനുമായിരുന്ന കൊരമ്പയിൽ അഹമദ് ഹാജിയായിരുന്നു. വളരെ വാശിയേറിയ തിരഞ്ഞെടുപ്പിൽ എതിർ സ്ഥാനാര്ഥിയയെ നാലായിരത്തില്പരം വോട്ടുകൾക്ക് പാരാജയപ്പെടുത്തി മലബാർ ഡിസ്ട്രിക്ട് ബോർഡിലെ എട്ട് മുസ്ലിം ലീഗ് പ്രധിനിതികളിൽ ഒരു കണ്ണിയാവൻ നാഥൻ അദ്ദേഹത്തെ തുണച്ചു. 1- വി ഇമ്പിച്ചികോയ തങ്ങൾ (കൊടുവള്ളി) 2- കെ മുഹമ്മദ്കുട്ടി ഹാജി (കൊണ്ടോട്ടി) 3- കെ ചേക്കുട്ടി (കോട്ടക്കൽ) 4- ഏ പി മോയിൻ സാഹിബ് (മഞ്ചേരി) 5- കെ അവിക്കാദർകുട്ടി നഹ (തിരൂരങ്ങാടി) 6- പി ടി സെയ്ത് (പെരിന്തൽമണ്ണ) 7- പി എം പൂക്കോയ തങ്ങൾ (മങ്കട) 8- കെ മൊയ്തീൻ‌കുട്ടി എന്ന ബാവഹാജി (തിരൂര്) ഇവരായിരുന്നു അന്നത്തെ ബോർഡിലെ മുസ്ലിം ലീഗ് അംഗങ്ങൾ.


</doc>
<doc id="328231" url="https://ml.wikipedia.org/wiki?curid=328231" title="ശൈഹ്">
ശൈഹ്

അറബി ഭാഷയിൽ ബഹുമാനപുരസരം വിളിക്കുന്ന ഒരു പദമാണ് ശൈഹ്അല്ലെങ്കിൽ ശൈഖ്. (ഉച്ചാരണം or ; ' , , plural ' )transliterated ശൈഖ്, ശയ്ക്, ശൈക്വ്, സാധാരണയായി പിതാവിൽ നിന്നും പദവികൾ പിന്തുടർന്ന് പോരുന്ന ഗ്രോത്രതലവന്മാരെയാണ് അറബിയിൽ ഇങ്ങനെ അഭിസംബോധനം ചെയ്യാറുള്ളത്.രാജകുടുംബ പദവിയുടെ ബഹുമാനമായും ഈ പദം ഉപയോഗിച്ചുവരുന്നു. പ്രഗല്ഭ ഇസ്ലാമിക പണ്ഡിതന്മാരെ ബഹുമാന പുരസ്കാരമായും ശൈഹ് എന്ന് വിളിക്കാറുണ്ട്.

സൂഫിസത്തിൽ പ്രത്യേക ത്വരീഖത്തിനെ നയിക്കുന്ന നേതാവ് വാലിയെ സൂചിപ്പിക്കാനാണ് ഈ പദം ഉപയോഗിക്കുന്നത്.ഉദാഹരണമായി ഖാദിരിയ്യ ത്വരീഖത്തിൻറെ നേതാവായ ശൈഖ് അബ്ദുൽ ഖാദിർ ജീലാനിയുടെ പേരിൽ ഇത് കാണാവുന്നതാണ്.


</doc>
<doc id="328238" url="https://ml.wikipedia.org/wiki?curid=328238" title="ഖുറാസാൻ">
ഖുറാസാൻ

വടക്കുകിഴക്കൻ പേർഷ്യയിൽ സ്ഥിതിചെയ്യുന്ന ചരിത്രപരമായ ഭൂപ്രദേശമാണ് ഖുറാസാൻ.(, "Xorāsān/Xorâsân" ), പേർഷ്യയുടെ വടക്ക് കിഴക്കായും തുർക്ക്മെനിസ്ഥാൻറെ തെക്കായും അഫ്ഗാനിസ്ഥാൻറെ വടക്കുഭാഗത്തായിട്ടുമാണ് ഈ പ്രദേശം നിലകൊള്ളുന്നത്. 
നേരത്തെ ഇസ്ലാമിക ചരിത്രത്തിൽ ഈ പ്രദേശം പരാമർശിക്കപ്പെട്ടിട്ടുണ്ട്.

ഇസ്ലാമിക ഗ്രന്ഥങ്ങളിൽ പരാമർശിക്കപ്പടുന്ന ഇമാം മഹ്ദി (റ) ഈ പ്രദേശത്ത് നിന്നാണ് പുറപ്പെടുന്നതെന്ന് ചരിത്രമുണ്ട്.


</doc>
<doc id="328241" url="https://ml.wikipedia.org/wiki?curid=328241" title="അസുൻസിയോൺ">
അസുൻസിയോൺ

പരാഗ്വേയുടെ തലസ്ഥാനവും ഏറ്റവും വലിയ നഗരവുമാണ് അസുൻസിയോൺNuestra Señora Santa María de la Asunción (, ). പരാഗ്വേ നദിയുടെ ഇടത്തേ കരയിൽ സ്ഥിതിചെയ്യുന്നു. ഇവിടത്തെ ജനസംഖ്യ 540,000 ആണ്. 

അസുൻഷ്യോൺ ദക്ഷിണ അക്ഷാംശം 25° 15' , 25° 20' എന്നിവയ്ക്കിടയിലും പശ്ചിമ രേഖാംശം 57° 40' ,57° 30' എന്നിവയ്ക്കിടയിലും പരാഗ്വേ നദിയുടെ പിൽകൊമായൊ നദിയുടെ സംഗമസ്ഥാനത്തിനു സമീപമായി
പരാഗ്വേ നദിയുടെ ഇടത്തേ കരയിൽ സ്ഥിതിചെയ്യുന്നു.


</doc>
<doc id="328269" url="https://ml.wikipedia.org/wiki?curid=328269" title="റോക്ക്ഫോർട്ട്‌ എക്സ്പ്രസ്സ്‌">
റോക്ക്ഫോർട്ട്‌ എക്സ്പ്രസ്സ്‌

ദക്ഷിണേന്ത്യൻ സംസ്ഥാനമായ തമിഴ്നാടിലെ നഗരങ്ങളായ ട്രിച്ചിക്കും (തിരുച്ചിറപ്പള്ളി) ചെന്നൈ എഗ്മോറിനും ഇടയിൽ സർവീസ് നടത്തുന്ന ഇന്ത്യൻ റെയിൽവേയുടെ ട്രെയിനാണ് റോക്ക്ഫോർട്ട്‌ എക്സ്പ്രസ്സ്‌. ട്രെയിൻ നമ്പർ 16177 റോക്ക്ഫോർട്ട്‌ എക്സ്പ്രസ്സ്‌ ചെന്നൈ എഗ്മോർ മുതൽ തിരുച്ചിറപ്പള്ളി വരെ സർവീസ് നടത്തുന്നു. ട്രെയിൻ നമ്പർ 16178 റോക്ക്ഫോർട്ട്‌ എക്സ്പ്രസ്സ്‌ തിരുച്ചിറപ്പള്ളി മുതൽ ചെന്നൈ എഗ്മോർ വരെ സർവീസ് നടത്തുന്നു.

തിരുച്ചിറപ്പള്ളിയുടെ ഹൃദയഭാഗത്തായി പന്ത്രണ്ടാം നൂറ്റാണ്ടിൽ നിർമിതമായ റോക്ക്ഫോർട്ട്‌ അമ്പലത്തിൻറെ പേരാണ് ട്രെയിനിനു നൽകിയിരിക്കുന്നത്. മഹാമഹം ഉത്സവസമയത്ത് റോക്ക്ഫോർട്ട്‌ എക്സ്പ്രസ്സ്‌ ട്രെയിൻ കുംഭകോണം വരെ സർവീസ് നീട്ടാറുണ്ട്.

ഭാരത സർക്കാരിൻറെ ഉടമസ്ഥതയിലുള്ള പൊതുമേഖല സ്ഥാപനമാണ് ഇന്ത്യൻ റെയിൽവേ. ലോകത്തിലെ തന്നെ ഏറ്റവും തിരക്കേറിയതും വലുതുമായ തീവണ്ടിപ്പാതാശൃംഖലകളിലൊന്നാണ് ഇന്ത്യൻ റെയിൽവേയുടേത്, ഏകദേശം 5000 കോടി‍ യാത്രക്കാരും, 650 ദശലക്ഷം ടൺ ചരക്കും ഓരോ വർഷവും ഇന്ത്യൻ റെയിൽപ്പാതകളിലൂടെ നീങ്ങുന്നുണ്ട്. അതുമാത്രമല്ല 16 ലക്ഷത്തിൽ കൂടുതൽ പേർക്ക് തൊഴിൽ നൽകുന്ന ഒരു സ്ഥാപനവും കൂടിയാണ് ഇന്ത്യൻ റെയിൽവേ. ഇന്ത്യയിലെ തീവണ്ടി ഗതാഗത മേഖല ഇന്ത്യൻ റെയിൽവേയുടെ കുത്തകയാ‍ണെന്നു പറയാം. ഇന്ത്യൻ റെയിൽവേയിലെ മൊത്തം തീവണ്ടിപ്പാതയുടെ നീളം 63,940 കിലോമീറ്ററോളം വരും.

ഇന്ത്യയിൽ ആദ്യമായി തീവണ്ടി ഗതാഗതം ആരംഭിച്ചത് 1853-ലാണ് .

1844-ൽ ഇന്ത്യയുടെ ഗവർണർ ജനറൽ ആയിരുന്ന ലോർഡ് ഹാർഡിങ്ങ് ഇന്ത്യയിൽ തീവണ്ടി ഗതാഗതം ആരംഭിക്കാൻ സ്വകാര്യ സംരംഭകരെ അനുവദിച്ചു. ഈ തീരുമാനത്തിൻറെ ഫലമായി ഇംഗ്ലണ്ടിലുള്ള നിരവധി നിക്ഷേപകർ പണം മുടക്കാൻ തയ്യാറായി മുന്നോട്ടു വന്നു. ഇതേത്തുടർന്നാണ് ഇന്ത്യയിൽ തീവണ്ടി ഗതാഗതം എന്ന അക്കാലത്തെ ഏറ്റവും പുതുമയുള്ള ഗതാഗത സംവിധാനത്തിന് തുടക്കമിടുന്നത്. 1851 ഡിസംബർ 12-ആം തീയതിയാണ് ഇന്ത്യയിൽ ആദ്യമായി തീവണ്ടി ഓടിയത്. റൂർക്കിയിലേക്കുള്ള നിർമ്മാണ വസ്തുക്കൾ കൊണ്ടുപോകാൻ വേണ്ടിയായിരുന്നു ഇത്. ഒന്നര വർഷത്തിനു ശേഷം 1853 ഏപ്രിൽ 16-ആം തീയതി ഇന്ത്യയിലെ ആദ്യത്തെ യാത്രാ തീവണ്ടി ഓടിത്തുടങ്ങി. അങ്ങനെ ഇംഗ്ലണ്ടിൽ തീവണ്ടി ആദ്യമായി ഓടിയതിനു ശേഷം വെറും 28 വർഷം കൊണ്ടുതന്നെ അത് ഇന്ത്യയിലെത്തി. ലോർഡ് ഫാക്ൿലാന്റ് എന്ന 2-4-0 എഞ്ചിനാണ് ഈ തീവണ്ടിയിൽ ഘടിപ്പിച്ചിരുന്നത്. ബോറിബന്ദർ, ബോംബെ, താനെ എന്നീ സ്ഥലങ്ങളിലൂടെയാണ് ഈ തീവണ്ടി ഓടിയത്. ഏകദേശം 34 കിലോമീറ്റർ ദൂരം ആയിരുന്നു യാത്രാദൂരം. സാഹിബ്, സിന്ധ്, സുൽത്താൻ എന്നിങ്ങനെയായിരുന്നു അന്ന് ഉപയോഗിച്ച തീവണ്ടി എഞ്ചിനുകളുടെ പേരുകൾ. ഏതാണ്ട് ഒരു വർഷത്തിനു ശേഷം കൽക്കത്തയിലും തീവണ്ടി ഗതാഗതം ആരംഭിച്ചു. 1854 ഓഗസ്റ്റ് 15-ന് ഹൗറയിൽ നിന്ന് ഹൂഗ്ലിയിലേക്ക് യാത്രാവണ്ടി ഓടാൻ തുടങ്ങി. 1856-ൽ മദ്രാസ് റെയിൽ‌വേ കമ്പനി മദ്രാസിലും ആദ്യത്തെ തീവണ്ടിപ്പാത തുറന്നു. ഇത് റോയപുരം മുതൽ ചിന്നാമപ്പേട്ട വരെ ആയിരുന്നു. റോയപുരത്തുനിന്നാണ് മദിരാശിയിൽ നിന്നുള്ള എല്ലാ വണ്ടികളും ആദ്യകാലത്ത് പുറപ്പെട്ടിരുന്നത്. 1873-ലാണ് മദിരാശിയിലെ സെൻട്രൽ സ്റ്റേഷൻ നിർമ്മിക്കുന്നത്. ആർക്കോട്ട് നവാബ് സ്വർണ്ണക്കൈക്കോട്ടു കൊണ്ട് മണ്ണ് കോരിയിട്ടുകൊണ്ടാണ് റോയപ്പേട്ട സ്റ്റേഷൻറെ നിർമ്മാണോദ്ഘാടനം നടത്തിയത് എന്നാണ് കഥ. 

ട്രെയിൻ നമ്പർ 16177 റോക്ക്ഫോർട്ട്‌ എക്സ്പ്രസ്സ്‌ ദിവസേന ഇന്ത്യൻ സമയം 22:30-നു ചെന്നൈ എഗ്മോറിൽനിന്നും പുറപ്പെട്ടു അടുത്ത ദിവസം ഇന്ത്യൻ സമയം 05:30-നു തിരുച്ചിറപ്പള്ളിയിൽ എത്തിച്ചേരുന്നു.

ട്രെയിൻ നമ്പർ 16177 റോക്ക്ഫോർട്ട്‌ എക്സ്പ്രസ്സിനു ചെന്നൈ എഗ്മോർ കഴിഞ്ഞാൽ മാമ്പലം (2 മിനിറ്റ്), താംബരം (2 മിനിറ്റ്), ചെങ്കൽപ്പെട്ട് (2 മിനിറ്റ്), തിണ്ടിവനം (1 മിനിറ്റ്), വിഴുപ്പുരം ജങ്ഷൻ (5 മിനിറ്റ്), വൃദ്ദാചലം ജങ്ഷൻ (2 മിനിറ്റ്), അരിയലൂർ (1 മിനിറ്റ്), കള്ളക്കുടി പിഎൽജിഎച് (1 മിനിറ്റ്), ലാൽഗുഡി (1 മിനിറ്റ്), ശ്രീരംഗം (2 മിനിറ്റ്), തിരുച്ചിറപ്പള്ളി ടൌൺ (1 മിനിറ്റ്), പൊൻമലയ് ജിഎൽഡി ആർസികെ (1 മിനിറ്റ്), തിരുച്ചിറപ്പള്ളി എന്നീ സ്റ്റോപ്പുകളാണ് ഉള്ളത്.

ട്രെയിൻ നമ്പർ 16178 റോക്ക്ഫോർട്ട്‌ എക്സ്പ്രസ്സ്‌ ദിവസേന ഇന്ത്യൻ സമയം 22:25-നു തിരുച്ചിറപ്പള്ളിയിൽനിന്നും പുറപ്പെട്ടു അടുത്ത ദിവസം 05:15-നു ചെന്നൈ എഗ്മോറിൽ എത്തിച്ചേരുന്നു.

ട്രെയിൻ നമ്പർ 16178 റോക്ക്ഫോർട്ട്‌ എക്സ്പ്രസ്സിനു തിരുച്ചിറപ്പള്ളി കഴിഞ്ഞാൽ പൊൻമലയ് ജിഎൽഡി ആർസികെ (1 മിനിറ്റ്), തിരുച്ചിറപ്പള്ളി ടൌൺ (1 മിനിറ്റ്), ശ്രീരംഗം (1 മിനിറ്റ്), ലാൽഗുഡി (1 മിനിറ്റ്), കള്ളക്കുടി പിഎൽജിഎച് (1 മിനിറ്റ്), അരിയലൂർ (1 മിനിറ്റ്), പെന്നാടം (1 മിനിറ്റ്), വൃദ്ദാചലം ജങ്ഷൻ (2 മിനിറ്റ്), വിഴുപ്പുരം ജങ്ഷൻ (2 മിനിറ്റ്), തിണ്ടിവനം (2 മിനിറ്റ്), ചെങ്കൽപ്പെട്ട് (2 മിനിറ്റ്), താമ്പരം (2 മിനിറ്റ്), മാമ്പലം (2 മിനിറ്റ്), ചെന്നൈ എഗ്മോർ എന്നീ സ്റ്റോപ്പുകളാണ് ഉള്ളത്.


</doc>
<doc id="328271" url="https://ml.wikipedia.org/wiki?curid=328271" title="ഡേവിഡ് ബോയി">
ഡേവിഡ് ബോയി

ഗായകൻ, ഗാനരചയിതാവ്, സംഗീതജ്ഞൻ, സംഗീതനിർമാതാവ്, ചിത്രകാരൻ, നടൻ എന്നീ നിലകളിൽ പ്രശസ്തനാണ് ഡേവിഡ് റോബർട്ട് ജോൺസ് (David Robert Jones) എന്ന ഡേവിഡ് ബോയി (David Bowie). (8 ജനുവരി 1947 - 10 ജനുവരി 2016)എന്ന ഡേവിഡ് ബോയി. 5 ദശവർഷക്കാലത്തോളം ജനപ്രിയ സംഗീതകാരനായി നിലകൊണ്ടു. സംഗീത വിമർശകരുടെയും സംഗീതജ്ഞരുടെയും കാഴ്ചപ്പാടിൽ അദ്ദേഹം ഒരു നവീന രീതികൾ രൂപീകരിക്കുന്നതിൽ തത്പരനായ വ്യക്തിയായിരുന്നു. 

ലണ്ടനിലെ ബ്രിക്സ്ടണിലാണ് ബോയി ജനിച്ചത്. 


</doc>
<doc id="328275" url="https://ml.wikipedia.org/wiki?curid=328275" title="ഈജിപ്ത്എയർ">
ഈജിപ്ത്എയർ

ഈജിപ്ത്തിൻറെ പതാക വാഹക എയർലൈനാണ് ഈജിപ്ത്എയർ. എയർലൈനിൻറെ പ്രധാന ഹബ് കയ്റോ അന്താരാഷ്‌ട്ര വിമാനത്താവളമാണ്. ഈജിപ്ത്എയർ മിഡിൽ ഈസ്റ്റ്, യൂറോപ്പ്, ആഫ്രിക്ക, ഏഷ്യ, അമേരിക്കാസ് എന്നിവിടങ്ങളിലുള്ള 75-ൽ അധികം ലക്ഷ്യസ്ഥാനങ്ങളിലേക്ക് യാത്രാ വിമാനങ്ങളും ചരക്കു വിമാനങ്ങളും സർവീസ് നടത്തുന്നു. ഈജിപ്തിൻറെ തലസ്ഥാനമായ കയ്റോ കേന്ദ്രീകരിച്ചു വിപുലമായ നെറ്റ്‌വർക്കിൽ ആഭ്യന്തര സർവീസുകൾ നടത്തി 2011-ലെ വിപ്ലവാത്മകമായ മാറ്റങ്ങൾക്കു ശേഷം ലാഭത്തിലുള്ള പ്രവർത്തനങ്ങളിലേക്ക് കടക്കാൻ ശ്രമിക്കുകയാണ് ഈജിപ്ത്എയർ.
ഈജിപ്ത്എയർ സ്റ്റാർ അലയൻസിൽ അംഗമാണ്. 2008 ജൂലൈ 11-നാണ് ഈജിപ്ത്എയർ സ്റ്റാർ അലയൻസിൽ അംഗമായത്.ഈജിപ്ത്എയറിൻറെ ഫ്രീക്വന്റ് ഫ്ലയർ പരിപാടിയുടെ പേര് ഈജിപ്ത്എയർ പ്ലസ് എന്നാണ്.

എയർവർക്ക്‌ കമ്പനിയുടെ ചെയർമാനായ അലൻ മുൻറ്സ് 1931-ൽ ഈജിപ്ത് സന്ദർശിച്ചു. ആ സമയത്ത് ഈജിപ്തിൽ ഒരു എയർലൈൻ തുടങ്ങാനുള്ള ആഗ്രഹം അദ്ദേഹം പ്രകടിപ്പിച്ചു. പുതിയ സംരംഭത്തിനു മിസ്ർ എയർവർക്ക്‌ എന്നു പേരു നൽകുകയും ചെയ്തു. ഈജിപ്ത് ഭാഷയിൽ ഈജിപ്തിനു പറയുന്ന പേരാണ് മിസ്ർ. ഡിസംബർ 31, 1931-ൽ പുതിയ കമ്പനിക്ക് ഈജിപ്ത്തിൽ വ്യോമയാന പ്രവർത്തനങ്ങൾ തുടങ്ങാനുള്ള പരമാധികാരം നൽകി. ഈജിപ്ഷ്യൻ യുവാക്കളിൽ വ്യോമയാനത്തിൻറെ ഉത്സാഹം വർദ്ധിപ്പിക്കാൻ മിസ്ർ എയർവർക്കിൻറെ മിസ്ർ എയർലൈൻസ് എന്ന പേരുള്ള ഒരു വിഭാഗം ജൂൺ 7, 1932-ൽ സ്ഥാപിക്കപ്പെട്ടു.മിസ്ർ എയർവർക്കിൻറെ ആസ്ഥാനം കയ്റോയിലെ ഹെലിയോപൊലിസിലെ അൽമാസ എയറോഡ്രോമിലാണ്.

1949 മുതൽ 1957 വരെ മിസ്ർ എയർ എന്ന പേരിൽ എയർലൈൻസ് സർവീസ് നടത്തി. 1958 ഫെബ്രുവരി 1-നു ഈജിപ്തും സിറിയയും ചേർന്നു യുനൈറ്റഡ് അറബ് റിപബ്ലിക് രൂപീകരിച്ച ശേഷം എയർലൈനിൻറെ പേര് യുനൈറ്റഡ് അറബ് എയർലൈൻസ് എന്നാക്കി മാറ്റി. 1957 മുതൽ 1971 വരെ യുനൈറ്റഡ് അറബ് എയർലൈൻസ് എന്ന പേരിലാണ് എയർലൈൻസ് സർവീസ് നടത്തിയത്. 1971 മുതൽ എയർലൈൻ ഈജ്പിത്എയർ എന്ന പേരിലാണ് എയർലൈൻസ് സർവീസ് നടത്തുന്നത്.

2013 ജൂണിലെ സ്ഥിതി അനുസരിച്ചു ഈജിപ്ത്എയർ 81 ലക്ഷ്യസ്ഥാനങ്ങളിലേക്ക് സർവീസ് നടത്തുന്നു. ഈജിപ്ത്തിൽ 12, ആഫ്രിക്കയിൽ 19, മിഡിൽ ഈസ്റ്റിൽ 20, ഏഷ്യയിൽ 7, യൂറോപ്പിൽ 21, അമേരിക്കാസിൽ 2.

2007 ഒക്ടോബറിൽ സ്റ്റാർ അലയൻസ് ചീഫ് എക്സിക്യൂട്ടീവ് ബോർഡ് ഭാവിയിൽ ഈജിപ്ത്എയറിനെ അംഗമാക്കുന്നതിനു അനുമതി നൽകി. അങ്ങനെ ഈജിത്എയർ സ്റ്റാർ അലയൻസിൽ അംഗമാകുന്ന ആദ്യ അറബ് രാജ്യവും, സൗത്ത് ആഫ്രിക്കൻ എയർവേസിനു ശേഷം രണ്ടാമത്തെ ആഫ്രിക്കൻ എയർലൈനുമായി. ഒൻപത്‌ മാസാങ്ങൾക്കു ശേഷം ജൂലൈ 11, 2008-ൽ കയ്റോ അന്താരാഷ്‌ട്ര വിമാനത്താവളത്തിൽ നടന്ന ചടങ്ങിൽ ഈജിപ്ത്എയർ സ്റ്റാർ അലയൻസിൻറെ 21-മത്തെ അംഗമായി. 

2015 ഏപ്രിലിലെ സ്ഥിതി അനുസരിച്ചു ഈജിപ്ത്എയറുമായി കോഡ്ഷെയർ ധാരണകളുള്ള എയർലൈനുകൾ ഇവയാണ്: ഐഗീൻ എയർലൈൻസ്, എയർ കാനഡ, എയർ ചൈന, എയർ ഇന്ത്യ, ഓസ്ട്രിയൻ എയർലൈൻസ്, ബ്രസൽസ് എയർലൈൻസ്, എതിയോപിയൻ എയർലൈൻസ്, ഗൾഫ്‌ എയർ, ലുഫ്താൻസ, മലയ്ഷ്യ എയർലൈൻസ്, സ്കാണ്ടിനെവിയൻ എയർലൈൻസ്, സിങ്കപ്പൂർ എയർലൈൻസ്, സൗത്ത് ആഫ്രിക്കൻ എയർവേസ്, സ്വിസ്സ് ഇന്റർനാഷണൽ എയർലൈൻസ്, ടാപ്പ്‌ പോർച്ചുഗൽ, തായ്‌ എയർവേസ് ഇന്റർനാഷണൽ, ടുനിസ്എയർ, ടാർകിഷ് എയർലൈൻസ്, യുനൈറ്റഡ് എയർലൈൻസ്. 


</doc>
<doc id="328308" url="https://ml.wikipedia.org/wiki?curid=328308" title="ഷാന്ദോർ മാറായി">
ഷാന്ദോർ മാറായി

ഹംഗേറിയൻ എഴുത്തുകാരനും പത്രപ്രവർത്തകനുമായിരുന്നു ഷാന്ദോർ മാറായി(ജ: 11 ഏപ്രിൽ 1900,ആസ്ട്രിയൻ ഹംഗറി – മ:21 ഫെബ്: 1989) ഹംഗറിയിൽ നിന്നും ഭ്രഷ്ടനായി യൂറോപ്പിൽ ഉടനീളം സഞ്ചരിച്ചിരുന്ന മാറായി ജർമ്മനിയിൽ ഏറെക്കാലം താമസിയ്ക്കുകയുണ്ടായി. നാസികളാലും കമ്മ്യൂണിസ്റ്റ് ഭരണകൂടങ്ങളാലും ഏറെക്കാലം പീഢിപ്പിയ്കപ്പെട്ടിരുന്ന മാറായി പിൽക്കാലത്ത് അമേരിക്കയിൽ സ്ഥിരതാമസമാക്കുകയായിരുന്നു. സ്വതന്ത്ര ഹംഗറിയെക്കുറിച്ചുള്ള പ്രതീക്ഷകളാണ് അദ്ദേഹത്തിന്റെ കൃതികളിലെ ഒരു പ്രമേയം.സംസ്ക്കാരത്തിന്റെ തകർച്ചയെക്കുറിച്ചുള്ള ആശങ്കകളും അദ്ദേഹത്തിന്റെ കൃതിയിലൂടെ അദ്ദേഹം പങ്കുവെച്ചു. 1956 ഹംഗേറിയൻ വിപ്ലവത്തിനു പാശ്ചാത്യ ശക്തികൾ പിന്തുണ നൽകാതിരുന്നതിൽ മാറായിയുടെ അതൃപ്തി ശ്രദ്ധിക്കപ്പെട്ടിരുന്നു.
തന്റെ മാതൃഭാഷയിലാണ് അദ്ദേഹം മിക്ക കൃതികളും എഴുതിയിട്ടുള്ളത്.


</doc>
<doc id="328312" url="https://ml.wikipedia.org/wiki?curid=328312" title="തകാഷി ഷിമുറ">
തകാഷി ഷിമുറ

ജാപ്പനീസ് നടനും അകിരാ കുറസോവ സംവിധാനം ചെയ്ത ചിത്രങ്ങളിലെ സ്ഥിരം അഭിനേതാവുമായിരുന്നു തകാഷി ഷിമുറാ( മാർച്ച് 12, 1905 – ഫെബ്: 11, 1982). കുറൊസാവ സംവിധാനം ചെയ്ത 30 ചിത്രങ്ങളിൽ 21 ചിത്രങ്ങളിലും അദ്ദേഹം അഭിനയിച്ചിരുന്നു.1934 മുതൽ 1982 വരെ ആണ് ഷിമുറയുടെ അഭിനയജീവിതം.
സമുറായി പോരാളികളുടെ പരമ്പരയിൽപ്പെട്ട കുടുംബത്തിലായിരുന്നു ഷിമുറയുടെ ജനനം. പിതാവ് ജോലിയിൽ നിന്നു വിരമിച്ചതിനെത്തുടർന്നു ഷിമുറായ്ക്ക് പഠനച്ചെലവ് താങ്ങാൻ കഴിയാതിരുന്നതിനാൽ ഒഴിവുവേളകളിൽ ജോലിചെയ്തും പഠിച്ചുമാണ് ആദ്യകാലം നീക്കിയത്.ഇംഗ്ലീഷ് സാഹിത്യത്തിൽ തൽപ്പരനായിരുന്ന അദ്ദേഹം നാടക സംഘങ്ങളുമായും ചേർന്നു പ്രവർത്തിച്ചു.സർവ്വകലാശാലയിലൊരു നാടകവേദിയ്ക്കും 1928 ൽ ഷിമുറാ രൂപം നൽകി.



</doc>
<doc id="328314" url="https://ml.wikipedia.org/wiki?curid=328314" title="ആർതർ റൂബിൻസ്റ്റീൻ">
ആർതർ റൂബിൻസ്റ്റീൻ

പോളിഷ്-അമേരിക്കൻ പിയാനോ വാദകനാണ് ആർതർ റൂബിൻസ്റ്റീൻ (ജ: ജനു: 28, 1887 – ഡിസം: 20, 1982) ഇരുപതാം നൂറ്റാണ്ടിലെ ഏറ്റവും പ്ഗത്ഭ പിയനോ വാദകനെന്ന് ന്യൂയോർക്ക് ടൈംസ് റൂബിൻസ്റ്റീനെ വിശേഷിപ്പിക്കുകയുണ്ടായി.


</doc>
<doc id="328315" url="https://ml.wikipedia.org/wiki?curid=328315" title="ഖസ്വീദതുല് വിത് രിയ്യഃ">
ഖസ്വീദതുല് വിത് രിയ്യഃ

പ്രവാചകൻ മുഹമ്മദിനോടുള്ള പ്രേമം പ്രമേയമാക്കിയ ഒരു ലോക പ്രശസ്ത കവിതയാണ് ഖസ്വീദതുല് വിത് രിയ്യഃ. മുഹമ്മദ് അബൂബക്കര് റഷീദുല് ബഗ്ദാദി യാണ് രചയിതാവ്. അറബി അക്ഷരമാലയിലെ ഇരുപത്തിയെട്ട് അക്ഷരങ്ങളും കൂടാതെ "ലാം അലിഫും" ഉള്പ്പെടെ ഇരുപത്തി ഒന്പത് കാണ്ഡങ്ങളായിട്ടാണ് കവിതയുടെ ക്രമീകരണം. "മീം" അധ്യായത്തിലൊഴികെ ഓരോ കാണ്ഡത്തിലും ഇരുപത്തിഒന്ന് വരികളാണുള്ളത്. "മീം" മില് ഇരുപത്തിരണ്ട് വരികളുണ്ട്. ഓരോ അദ്ധ്യായത്തിലും അതാതു അക്ഷരം കൊണ്ട് ആരംഭിക്കുകയും അവസാനിപ്പിക്കുകയും ചെയ്യുന്ന ആദ്യക്ഷര-അന്ത്യാക്ഷര പ്രാസരീതി ഏറെ ഹൃദ്യമാണ്.
ഖസ്വീദതുല് വിത് രിയ്യഃക്ക് നിരവധി മഹാന്മാര് തഖ്മീസുകള് (പഞ്ചവല്കരണം) നടത്തിയിട്ടുണ്ട്.
ഖസ്വീദതുല് വിത് രിയ്യഃക്ക് മലയാളത്തില് ഒരു വ്യാഖ്യാനമുണ്ട്. ഖസ്വീദതുല് വിത് രിയ്യഃ അനുരാഗത്തിന്റെ പുസ്തകം എന്ന പേരില് ഇഹ്സാന് പബ്ലിക്കേഷന്സ് പ്രസിദ്ധീകരിച്ചിട്ടുണ്ട്. മുഹമ്മദ് ബുഖാരി ചെറിയമുണ്ടമാണ് രചയിതാവ്.


</doc>
<doc id="328318" url="https://ml.wikipedia.org/wiki?curid=328318" title="മുഹമ്മദ് അബൂബക്കര് റഷീദുല് ബഗ്ദാദി">
മുഹമ്മദ് അബൂബക്കര് റഷീദുല് ബഗ്ദാദി

മുഹമ്മദ് എന്നാണ് യഥാര്ത്ഥ പേര്. മജ്ദുദ്ദീന് അബൂഅബ്ദില്ല മുഹമ്മദ് ബിന് അബീബക്കര് ബിന് റഷീദ് എന്നാണ് മുഴുവന് പേര്. ബഗ്ദാദുകാരനായത്കൊണ്ട് അല് ബഗ്ദാദി എന്നും വിത് രിയ്യഃ എന്ന ഖസ്വീദയുടെ രചയിതാവായ കാരണം "അല് വിത് രിയ്യ്" എന്നും "അല് വാഇള് "എന്നും അറിയപ്പെടുന്നു. ശാഫിഈ മദ്ഹബുകാരനായ മികച്ച പ്രഭാഷകനും ബഗ്ദാദിലെ പ്രസിദ്ധരായ കവികളില് പ്രധാനിയുമാണ് മഹാന്. ഹിജ്റ 662, ക്രിസ്താബ്തം- 1264 ല് ബഗ്ദാദിലാണ് മരണപ്പെട്ടത്.

</doc>
<doc id="328334" url="https://ml.wikipedia.org/wiki?curid=328334" title="ജാക്സൺ കുടുംബം">
ജാക്സൺ കുടുംബം

അമേരിക്കയിലെ ഗാരി, ഇന്ത്യാനയിൽ നിന്നുള്ള ഒരു സംഗീത കുടുംബം ആണ് ജാക്സൺ കുടുംബം. ജാക്സൺ 5 എന്ന സംഗീത സംഘത്തിലെ അംഗങ്ങൾ എന്ന നിലയിലും ഏകാംഗ കലാകാരന്മാരായും ഇവർ വളരെ പ്രശസ്തരാണ്. ജോസഫ് വാൾട്ടർ ജാക്സന്റെയും കാതറീൻ എസ്തർ ജാക്സന്റെയും മക്കൾ ആയ ഇവർ 1960 മുതൽ സംഗീതലോകത്ത് വളരെ പ്രശസ്തരും വിജയം കൈവരിച്ചവരുമാണ്. സംഗീതത്തിലെ പ്രഥമകുടുംബമായിട്ടാണ് മാധ്യമങ്ങളിൽ ഇവർ അറിയപെടുന്നത്.

ഏകാംഗ കലാകാരന്മാരുടെ നിലയിൽ മൈക്കലിന്റെയും ജാനറ്റിന്റെയും തുടർച്ചയായ വിജയങ്ങൾ ജാക്സൺ കുടുംബത്തിന് "പോപ്പ് രാജകുടുംബം" എന്ന ഖ്യാതി നേടിക്കൊടുത്തു. ജാക്സൺ സഹോദരങ്ങളിൽ ഒമ്പത് പേർക്കും സ്വന്തമായി ഗോൾഡ് (Certified) ആൽബങ്ങളുണ്ട്.

ജാക്സൺ കുടുംബം അംഗങ്ങൾ പലപ്പോഴായി പല വിവാദങ്ങളിലും ഉൾപെട്ടിട്ടുണ്ട്. 1993 -ലും 2005 -ലും മൈക്കലിനു നേരെ ഉയർന്ന ബാലപീഡനം, 2004 ലെ ജാനറ്റ് നടത്തിയ വിവാദ സൂപ്പർ ബൗൾ ഹാഫ് ടൈം പ്രകടനം എന്നി ഇതിൽപ്പെട്ടതാണ്. അതു പോലെ കുടുംബത്തിലെ പലരും തങ്ങളുടെ പിതാവ് തങ്ങളെ ദുരുപയോഗം ചെയതിട്ടുണ്ടെന്ന് പരസ്യമായി വിമർശിച്ചിട്ടുണ്ട്.

സമീപ വർഷങ്ങളിൽ കുടുംബത്തിലെ ചില അംഗങ്ങൾ തങ്ങളുടെ സംഭാവനയ്ക്ക് പല തരത്തിലുള്ള അംഗീകാരത്തിനും അർഹരായിട്ടുണ്ട്. 1997 -ൽ ജാക്സൺ 5 ഉം 2001-ൽ മൈക്കലും റോക്ക് ആൻഡ് റോൾ ഹോൾ ഓഫ് ഫെയിംൽ ചേർക്കപ്പെട്ടു. ജാക്സൺ 5, മൈക്കൽ, ജാനറ്റ് എന്നിവർക്കെല്ലാo തന്നെ യഥാക്രമം 1980, 1984 , 1990 എന്നീ വർഷങ്ങളിൽ ദ ഹോളിവുഡ് വാക്ക് ഓഫ് ഫെയ്മ്ൽ നക്ഷത്രങ്ങൾ ലഭിച്ചിട്ടുണ്ട്.


</doc>
<doc id="328336" url="https://ml.wikipedia.org/wiki?curid=328336" title="ദ ജാക്സൺ 5">
ദ ജാക്സൺ 5

ദ ജാക്സൺ 5 അല്ലെങ്കിൽ ദ ജാക്സൺസ് അമേരിക്ക യിയിലെ ഗാരി, ഇന്ത്യാന യിൽ നിന്നുള്ള ഒരു പ്രശസ്തമായ സംഗീത കുടുംബം ഗ്രൂപ്പ് ആണ്. ജാക്സൺ ബ്രദേഴ്സ് എന്ന പേരിൽ 1964 ൽ രൂപം കൊണ്ടു, സ്ഥാപക അംഗങ്ങൾ ജാക്കി, ടിറ്റൊ, ജെർമെയ്ൻ, എന്നിവരായിരുന്നു.മർലോൺ, മൈക്കൽ എന്നിവർ പിന്നീട് ഇവരുടെ കൂടെ ചേരുകയും, ഒപ്പം ബാൻഡിന്റെ പേര് ജാക്സൺ 5 എന്നാക്കി മാറ്റുകയും ചെയ്തു.

ആദ്യമായി ജനശ്രദ്ധയും അംഗീകാരവും കിട്ടുന്ന കറുത്ത അമേരിക്കൻ സംഗീത ബാൻഡുകളിൽ ഒന്നായ ജാക്സൺ 5 സോൾ സംഗീതത്തിലെ ആദ്യ കുടുബം (First Family of Soul) എന്നാണ് അറിയപെടുന്നത്.

1997-ൽ റോക്ക് ആൻഡ് റോൾ ഹോൾ ഓഫ് ഫെയിം ലും,1999 -ൽ വോക്കൽ ഗ്രൂപ്പ് ഹാൾ ഓഫ് ഫെയ്മ് ലു " ഉൾപ്പെടുത്തിയിട്ടുണ്ട്. 2009 ലെ മൈക്കൽ ജാക്സൺ ന്റെ മരണത്തെ തുടർന്ന് 2012 മുതൽ മൂത്ത നാലു സഹോദരങ്ങൾ യൂണിറ്റി എന്നേ പേരിൽ ഒരു സംഗീത പര്യടനം നടത്തുന്നുണ്ട്


</doc>
<doc id="328351" url="https://ml.wikipedia.org/wiki?curid=328351" title="ബ്രേക്കിങ് ബാഡ്">
ബ്രേക്കിങ് ബാഡ്

ബ്രേക്കിങ് ബാഡ് ടിവി ചരിത്രത്തിലെ ഏറ്റവും മികച്ച റേറ്റിങ് നേടിയിട്ടുള്ള പരമ്പരയാണ്. അമേരിക്കയിൽ പുറത്തിറങ്ങിയ ഈ ഷോ വിൻസ് ഗില്ലിഗന്റെ സൃഷ്ടിയാണ്. അഞ്ച് സീസൺ നീണ്ട പരമ്പര അമേരിക്കൻ ടെലിവിഷൻ ചാനലായ എഎംസി 
ജനുവരി 20, 2008 മുതൽ സെപ്റ്റംബർ 29, 2013 വരെ സംപ്രേഷണം ചെയ്തു. വാൾട്ടർ വൈറ്റ് എന്ന പൂർവ രസതന്ത്രം അധ്യാപകനെ ചുറ്റിപ്പറ്റിയുള്ളതാണ് ഈ അഞ്ച് സീസൺ നീളമുള്ള പരമ്പര. ശ്വാസകോശാർബുദം ബാധിച്ച വാൾട്ടർ തന്റെ കുടുംബത്തിന്റെ നില ഭദ്രമാക്കാൻ ജെസ്സി പിങ്ക്മെൻ എന്ന വിദ്യാർത്ഥിയുടെ കൂടെ തന്റെ രസതന്ത്ര അറിവ് ഉപയോഗിച്ച് മെതഫെറ്റമൈൻ എന്ന ഡ്രഗ്ഗ് ഉണ്ടാക്കാൻ തുടങ്ങുന്നു. എന്നാൽ മുന്നോട്ട് പോകുംതോറും കൂടുതൽ ഡീലർമാരുമായി ഇടപഴകുകയും കാര്യങ്ങൾ കൂടുതൽ കുഴപ്പത്തിലാകുകയും ചെയ്യുന്നു. മിക്ക നിരൂപകരും ടെലിവിഷൻ ചരിത്രത്തിലെ തന്നെ ഏറ്റവും നല്ല പരമ്പരകളിലൊന്നായാണു ബ്രേക്കിങ് ബാഡിനെ കാണുന്നത്. 2013ൽ എറ്റവും മികച്ച റേറ്റിങ്ങുള്ള ഷോ എന്ന ഗിന്നസ് പുരസ്കാരവുംനേടി. ന്യൂ മെക്സിക്കോയിലെ ആൽബുക്കേർകിലാണ് ബ്രേക്കിങ് ബാഡ് ചിത്രീകരിച്ചത്.


ആദ്യ സീസൺ യഥാർഥത്തിൽ ഒമ്പത് എപ്പിസോഡുകളാണ് തീരുമാനിച്ചിരുന്നത്. എന്നാൽ 2007-2008 ലെ എഴുത്തുകാരുടെ സമരം കാരണം ഏഴ് എപിസോഡുകളെ ഷൂട്ട് ചെയ്തുള്ളൂ. അത് 2008 ജനുവരി 20 മുതൽ മാർച്ച് 9 വരെ പ്രസിദ്ധീകരിച്ചു.
ശ്വാസകോശ ക്യാൻസർ പിടിപെട്ട് ബുദ്ധിമുട്ടുന്ന സ്കൂൾ കെമിസ്ട്രി അധ്യാപകനാണ് വാൾട്ടർ വൈറ്റ്. 




</doc>
<doc id="328359" url="https://ml.wikipedia.org/wiki?curid=328359" title="സിൽസില">
സിൽസില

അറബിയിൽ വംശപരമ്പരയെ സൂചിപ്പിക്കുന്ന പദമാണ് സിൽസില () .മതപരമായ മുൻഗാമികളുടെ വംശപരമ്പരയെ സൂചിപ്പിക്കാനാണ് ഈ പദം ഉപയോഗിക്കാറുള്ളത്. പ്രത്യേകിച്ച് സൂഫി ഗുരുക്കളുടെ പരമ്പരകളെയാണ് ഇത്കൊണ്ട് വിവക്ഷിക്കുന്നത് 

എല്ലാ ത്വരീഖത്തുകൾക്കും സിൽസിലയുണ്ട്. പ്രവാചകൻ മുഹമ്മദ് നബിയുടെ കാലശേഷമാണ് സൂഫി ക്രമാനുഗതം ആരംഭിച്ചത്. മുഹമ്മദ് നബിയുടെ മരുമകനും ഇസ്ലാമിലെ നാലാമത്തെ ഖലീഫയുമായ അലിയുടെ ശ്രേണിയിലേക്കാണ് ഖാദിരിയ്യ, ചിശ്തിയ്യ, സുഹർവദിയ്യ ത്വരീഖത്തുകളുടെ ശ്രേണിയെത്തിച്ചേരുന്നത്. അതെസമയം നഖ്ശബന്തിയ ത്വരീഖത്തിൻറെ ശ്രേണി ഇസ്ലാമിലെ ഒന്നാം ഖലീഫയായിരുന്ന അബൂബക്കർ സിദ്ധീഖിലേക്കാണ് എത്തിച്ചേരുന്നത്.

</doc>
<doc id="328360" url="https://ml.wikipedia.org/wiki?curid=328360" title="ജസ്ടീഷ്യ ശിവദാസാനി">
ജസ്ടീഷ്യ ശിവദാസാനി

കേരളത്തിലെ ഭൂതത്താൻകെട്ടിൽ നിന്നും കണ്ടെത്തിയ പുതിയ ഒരിനം സസ്യമാണ് ജസ്ടീഷ്യ ശിവദാസാനി . മാല്യങ്കര എസ്.എൻ.എം. കോളജിലെ സസ്യശാസ്ത്ര വിഭാഗം അസോസിയേറ്റ് പ്രഫസർ ഡോ. സി.എസ്. സുനിലിന്റെ നേതൃത്വത്തിലുള്ള സംഘമാണ് ഈ കുറ്റിച്ചെടി ഇനത്തെ കണ്ടെത്തിയത്. കാലിക്കറ്റ് സർവകലാശാല സസ്യശാസ്ത്ര വിഭാഗം മുൻ അധ്യാപകനും സൗദി അറേബ്യയിലെ കിങ് സൗദി സർവ്വകലാശാലയിലെ പ്രഫസറുമായ ഡോ. എം. ശിവദാസിനോടുള്ള ആദരസൂചകമായാണ് ഈ സസ്യത്തിന് ജസ്ടീഷ്യ ശിവദാസാനി എന്ന പേരു നൽകിയത്.

അക്കാന്തേസീ സസ്യകുടുംബത്തിലെ മറ്റു സസ്യങ്ങളിൽ നിന്നും വ്യത്യസ്തമായി ഇവയിൽ നേരിയ പൂങ്കുലയാണുള്ളത്. ഒരു കുലയിൽ 10 മുതൽ 15 വരെ പൂക്കൾ കാണപ്പെടുന്നു. കേസരങ്ങൾ പർപ്പിൾ നിറത്തിലുള്ള ഇവയുടെ ദളങ്ങൾക്കു പർപ്പിൾ നിറത്തിൽ പുള്ളികളുണ്ട്.


</doc>
<doc id="328364" url="https://ml.wikipedia.org/wiki?curid=328364" title="ഷഹരിയാർ">
ഷഹരിയാർ

ലോകപ്രശസ്ത അറേബ്യൻ കഥയായ ആയിരത്തൊന്നു രാവുകളിലെ കേന്ദ്രകഥാപാത്രം. ഷഹരിയാറോട് ഭാര്യയായ ഷഹറസാദ പറയുന്ന കഥകളായാണ് ആയിരത്തൊന്ന് രാവുകളുടെ ചട്ടക്കൂട് ഒരുക്കിയിരിക്കുന്നത്. ആയിരത്തൊന്ന് രാവുകളുടെ സംഹാരം ഇങ്ങനെയാണ്: " ഷഹരിയാറുടെ നിർദ്ദേശാനുസാരം നാടിന്റെ നാനാഭാഗത്ത് നിന്നും എഴുത്തുകാർ വന്ന് ഈ കഥ 30 വാല്യങ്ങളിലായി എഴുതി.മൂലകൃതി സുവർണ പേടകത്തിലാക്കി ഖജനാവിൽ സൂക്ഷിക്കാനും എണ്ണമറ്റ പതിപ്പുകൾ ഉണ്ടാക്കി പ്രജകളുടേയും സന്തതിപരമ്പരകളുടേയും വിജ്ഞാന പോഷണത്തിനായി നാടൊട്ടുക്കും വിതരണം ചെയ്യാനും കൽപനയായി". 

കഥകളിൽ വിവരിച്ചിരിക്കുന്ന രാജകൊട്ടാരവും അന്തഃപുരവും ദർബാറുകളുമൊക്കെ അബ്ബാസിദ് ദരണാധികാരിയായ ഹാരൂൺ അൽ റഷീദിലേക്കാണ് സൂചന നൽകുന്നത്. പല കഥകളിലും ഹാറൂൺ റഷീദ് തന്നെ പ്രത്യക്ഷപ്പെടുന്നു. അദ്ദേഹത്തിന്റെ മന്ത്രിയായ ജാഫർ, ആരാച്ചാർ മസ്റൂർ, ആസ്ഥാനകവി അബൂനുവാസ് എന്നിവരൊക്കെയും പല ഘട്ടങ്ങളിൽ പലകഥകളിൽ വരുന്നു. ഈ സൂചനകളിൽ നിന്നൊക്കെ മനസ്സിലാകുന്നത് ഷഹരിയാർ ഹാറൂൻ അൽ റഷീദ് തന്നെയാണ് എന്നാണ്.

വിധി വശാൽ സ്ത്രീ വിരോധിയായ ഷഹരിയാർ രാജാവ് ഓരോ ദിവസം ഓരോ സ്ത്രീയെ പരിണയിക്കുകയും അടുത്ത ദിവസം അവരെ കൊന്നുകളയുകയും ചെയ്യുന്ന പതിവ് തെറ്റിക്കുന്ന ഷഹറസാദ എന്ന മിടുക്കിയായ മന്ത്രി പുത്രിയിലൂടെയാണ് ആയിരത്തൊന്ന് രാവുകളുടെ കഥ മുന്നേറുന്നത്. 1000 രാത്രികൾ തീരുമ്പോൾ ഷഹറസാദ ഷഹരിയാറിന്റെ മൂന്ന് കുട്ടികളുടെ അമ്മയായിക്കഴിഞ്ഞിരുന്നു. കഥ അവസാനിക്കുമ്പോഴേക്കും രാജാവിന്റെ സ്ത്രീകളോടുള്ള മനോഗതിയല്ല, മറിച്ച് ലോകവീക്ഷണം തന്നെ മാറുന്നു.


</doc>
<doc id="328365" url="https://ml.wikipedia.org/wiki?curid=328365" title="പത്താൻകോട്ട്">
പത്താൻകോട്ട്

ഇന്ത്യയിൽ പഞ്ചാബ് സംസ്ഥാനത്തിലെ ഒരു ജില്ലയാണ് പത്താൻകോട്ട് (Pathankot). പഠാൻകോട്ട് എന്നും വിളിക്കാറുണ്ട്. 2011 -ൽ ഗുരുദാസ്പൂർ ജില്ലയിൽ നിന്ന് വേർപ്പെടുത്തി പത്താൻകോട്ട് ആസ്ഥാനമാക്കി ജില്ല രൂപവത്ക്കരിച്ചു. നൂർപൂരിലെ രാജാക്കന്മാരായിരുന്ന പാത്താനിയ രജ്പുത്ത് എന്ന പേരിൽ നിന്നാണ് ഈ പേര് ഉരുത്തിരിയുന്നത്.1849 -ൽ നൂർപൂരിന്റെ തലസ്ഥാനമായിരുന്നു പാത്താൻകോട്ട്. ഉത്തരേന്ത്യയെ മൂന്ന് ഇന്ത്യൻ സംസ്ഥാനങ്ങൾ സന്ധിക്കുന്ന പ്രദേശം കൂടിയാണ് പത്താൻകോട്ട്. പഞ്ചാബ്, ഹിമാചൽപ്രദേശ്, ജമ്മുകാശ്മീർ എന്നിവയാണവ. കൂടാതെ പാകിസ്താൻ അതിർത്തിയോട് വളരെയധികം ചേർന്ന് കിടക്കുന്ന പ്രദേശമാണിത്. പഞ്ചാബിൽ പ്രശസ്തമായ സ്ഥലങ്ങളിൽ ഒന്പതാം സ്ഥാനമാണ് പാത്താൻകോട്ടിനുള്ളത്. ചക്കി നദി ഈ നഗരത്തോട് ചേർന്ന് ഒഴുകുന്നു. ഭീകരാക്രമണം നടന്നതിനെ തുടർന്ന് മാധ്യമശ്രദ്ധ പ്രദേശം കൂടിയാണ് പത്താൻകോട്ട്. 
2011 ലെ കാനേശുമാരി അനുസരിച്ച് പത്താൻകോട്ട് നഗരത്തിലെ ജനസംഖ്യ 159,909 ആണ്ത.ഇതിൽ 84,145 പുരുഷന്മാരും 75,764 പേർ സ്ത്രീകളുമാണ്.88.71 ശതമാനമാണ് സാക്ഷരത നിരക്ക്.


</doc>
<doc id="328375" url="https://ml.wikipedia.org/wiki?curid=328375" title="പി.കെ. വാരിയർ">
പി.കെ. വാരിയർ

പി. കെ. വാരിയർ (P. K. Warrier) എന്ന് അറിയപ്പെടുന്ന പന്ന്യംപിള്ളി കൃഷ്ണൻകുട്ടി വാരിയർ (ജനനം 1921 ജൂൺ 5) പ്രസിദ്ധനായ ഒരു ആയുർവേദ വൈദ്യനാണ്. കോട്ടക്കലിൽ ആണ് ജനനം. ആര്യ വൈദ്യശാലയിലെ പ്രധാന വൈദ്യനും ആ സ്ഥാപനത്തിന്റെ മാനേജിങ്ങ് ട്രസ്റ്റിയുമാണ് അദ്ദേഹം.

കാലിക്കറ്റ് സർവ്വകലാശാല 1999 -ൽ അദ്ദേഹത്തിനു ബഹുമാനസൂചകമായി ഡി. ലിറ്റ് നൽകുകയുണ്ടായി. മഹാരാഷ്ട്ര ഗവർണ്ണറായിരുന്ന പി.സി. അലക്സാണ്ടറിൽ നിന്നും 30 -മത് ധന്വന്തരി അവാർഡ് പി കെ വാരിയർക്കാണ് ലഭിച്ചത്. 1999 -ൽ പദ്മശ്രീയും 2010 -ൽ പദ്മഭൂഷനും ലഭിച്ചു.



</doc>
<doc id="328378" url="https://ml.wikipedia.org/wiki?curid=328378" title="മുഞ്ഞിനാട് പത്മകുമാർ">
മുഞ്ഞിനാട് പത്മകുമാർ

ഒരു മലയാളകവിയും വിവർത്തകനുമാണ് ഡോ. മുഞ്ഞിനാട് പത്മകുമാർ. 

മലയാള സാഹിത്യത്തിൽ ബിരുദാനന്തര ബിരുദം നേടിയ ഇദ്ദേഹം "ആത്മീയ ഉണർവ് രമണ മഹർഷിയുടെ സ്വാധീനത്തിൽ" എന്ന വിഷയത്തിലാണ് ഡോക്ടറേറ്റ് നേടിയത്. കവിത, സംഗീതം, ചരിത്രം, ബാലസാഹിത്യം, വിമർശനം, തത്ത്വചിന്ത, വിവർത്തനം തുടങ്ങിയ മേഖലകളിലായി മുപ്പത്തിലഞ്ചിലേറെ കൃതികൾ പ്രസിദ്ധീകരിച്ചിട്ടുണ്ട്.




</doc>
<doc id="328380" url="https://ml.wikipedia.org/wiki?curid=328380" title="ഡി ലിറ്റ് ബിരുദം">
ഡി ലിറ്റ് ബിരുദം

പലരാജ്യങ്ങളിലും ഏതെങ്കിലും മേഖലകളിൽ വലിയ സംഭാവനകൾ നൽകിയിടുള്ള ആൾക്കാർക്ക് നൽകുന്ന ഒരു ബഹുമതിയാണ് ഡി ലിറ്റ് ബിരുദം (Doctor of Letters) . D.Litt.; Litt.D.; D. Lit.; or Lit. D. എന്നെല്ലാം ഇത് അറിയപ്പെടുന്നുണ്ട്.


</doc>
<doc id="328383" url="https://ml.wikipedia.org/wiki?curid=328383" title="കെ. ബാബു ജോസഫ്">
കെ. ബാബു ജോസഫ്

മലയാളത്തിലെ ഒരു ശാസ്ത്രലേഖകനാണ് കെ. ബാബു ജോസഫ്. വിവിധ കലാലയങ്ങളിൽ അധ്യാപകനായിരുന്ന ഇദ്ദേഹം കൊച്ചി ശാസ്ത്ര സാങ്കേതിക സർവ്വകലാശാലയുടെ വൈസ് ചാൻസലറായും സേവനം അനുഷ്ടിച്ചിട്ടുണ്ട്. തിയറട്ടിക്കൽ ഫിസിക്‌സിന്റെ വിവിധ ശാഖകളിലായി നൂറിൽപരം ഗവേഷണപ്രബന്ധങ്ങൾ, മലയാളത്തിൽ നിരവധി പോപ്പുലർ സയൻസ്‌ ലേഖനങ്ങൾ എന്നിവ പ്രസിദ്ധീകരിച്ചിട്ടുണ്ട്. 
1940-ൽ ജനനം. കുറവിലങ്ങാട്‌, കരിങ്കുന്നം എന്നിവിടങ്ങളിൽ സ്‌കൂൾ വിദ്യാഭ്യാസം. 1969-ൽ കേരള സർവകലാശാലയിൽ നിന്ന്‌ ഭൗതികശാസ്ത്രത്തിൽ പി.എച്ച്‌.ഡി. ബിരുദം.

ചങ്ങനാശേരി എസ്.ബി കോളജ്‌, ആലുവ യു.സി.കോളജ്‌, കൊച്ചി ശാസ്‌ത്ര സാങ്കേതിക സർവകലാശാല എന്നീ സ്‌ഥാപനങ്ങളിൽ അധ്യാപകനായി ജോലി നോക്കിയിട്ടുണ്ട്‌. 1997 മുതൽ 2001 വരെ കൊച്ചി ശാസ്‌ത്ര സാങ്കേതിക സർവകലാശാലയുടെ വൈസ് ചാൻസലർ സ്ഥാനം വഹിച്ചിരുന്നു.



</doc>
<doc id="328390" url="https://ml.wikipedia.org/wiki?curid=328390" title="പി.എ. വാരിയർ">
പി.എ. വാരിയർ

മലയാളത്തിലെ ഒരു പത്രാധിപരും സാഹിത്യകാരനുമായിരുന്നു പി.എ. വാരിയർ (1920-1985). നോവൽ, കഥ, നാടകം, വിവർത്തനം, നിരൂപണം എന്നീ സാഹിത്യശാഖകളിലായി നാൽപതില്പ്പരം കൃതികൾ രചിച്ചിട്ടുണ്ട്.

1920 ഒക്ടോബർ 3-ന് ജനിച്ചു. ബി.എ, ബി.ഒ.എൽ ബിരുദങ്ങൾ നേടിയതിനു ശേഷം അധ്യാപകൻ, പത്രപ്രവർത്തകൻ, കേരള ഭാഷാ ഇൻസ്റ്റിറ്റ്യൂട്ടിൽ സീനിയർ റിസർച്ച് ഓഫീസർ തുടങ്ങിയ ജോലികൾ നോക്കിയിട്ടുണ്ട്.
1964 മുതൽ "പൂമ്പാറ്റ"യുടെ പത്രാധിപരായിരുന്നു. കൈരളി ചിൽഡ്രൻസ് ബുക്ട്രസ്റ്റ് പ്രസിദ്ധീകരിച്ച "മഹച്ചരിതമാല" പുസ്തകപരമ്പരയുടെ (144 പുസ്തകങ്ങൾ) മുഖ്യപത്രാധിപരായും സേവനം അനുഷ്ഠിച്ചു. ഇതിനു പുറമേ കൈരളി ചിൽഡ്രൻസ് ബുക്ട്രസ്റ്റ് 1985-ൽ തുടക്കമിട്ട "സ്വാതന്ത്യത്തിന്റെ കഥ" എന്ന 12 വാല്യങ്ങളിൽ പുറത്തിറങ്ങിയ പുസ്തകപരമ്പരയുടെ തുടക്കത്തിലെ രചയിതാവാണ്. ഇദ്ദേഹത്തിന്റെ നിര്യാണത്തെ തുടർന്ന് ഡോ. കെ. വേലായുധൻ നായരാണ് പിൽക്കാല വാല്യങ്ങൾ രചിച്ചത്. പിന്നീട് ഈ പുസ്തകപരമ്പര "ഇന്ത്യ ബ്രിട്ടീഷ് ആധിപത്യത്തിന് മുമ്പ്", "ഇന്ത്യൻ സ്വാതന്ത്യസമരവും കേരളവും", "ഇന്ത്യൻ സ്വാതന്ത്യസമരം നാഷണൽ കോൺഗ്രസ്സിന്റെ നേതൃത്വത്തിൽ", "ബ്രിട്ടീഷ് ഇന്ത്യയും സായുധസമരങ്ങളും", "ഇന്ത്യ ബ്രിട്ടീഷ് ആധിപത്യത്തിന് ശേഷം" എന്നീ പേരുകളിൽ അഞ്ച് പുസ്തകങ്ങളായി ഡി.സി. ബുക്സ് പുറത്തിറക്കി. ഇതിൽ ആദ്യത്തെ രണ്ടു പുസ്തകങ്ങളിൽ ഉൾപ്പെടുത്തപ്പെട്ട ഭാഗങ്ങൾ പി.എ. വാരിയർ എഴുതിയവയും പിന്നത്തെ രണ്ടെണ്ണത്തിലുള്ളത് വാരിയരുടെയും വേലായുധൻ നായരുടെയും രചനകളും അഞ്ചാമത്തേത് വേലായുധൻ നായരുടെ മാത്രം രചനകളുമാണ്.


</doc>
<doc id="328392" url="https://ml.wikipedia.org/wiki?curid=328392" title="തലൈവാസൽ വിജയ്">
തലൈവാസൽ വിജയ്

ഒരു പ്രമുഖ തമിഴ് ചലച്ചിത്രനടനാണ് തലൈവാസൽ വിജയ്. തമിഴിനു പുറമേ മലയാളമടക്കം മറ്റ് ദക്ഷിണേന്ത്യൻ ചലച്ചിത്രങ്ങളിലും ഇദ്ദേഹം അഭിനയിച്ചിട്ടുണ്ട്.

ചെന്നെയിലെ സ്കൂൾ വിദ്യാഭ്യാസത്തിനു ശേഷം കേറ്ററിംഗ് കോഴ്സിലും മാർക്കറ്റിങ്ങ് മാനേജ്മെന്റിലും. പഠനം നടത്തി. പിന്നീട് ഡാൻസർ, കോറിയോഗ്രാഫർ ജോലികൾ നോക്കിയിട്ടുണ്ട്. ഇതിനു ശേഷം ഫിലിം ഇൻസ്റ്റിറ്റ്യൂട്ടിൽ ചേർന്ന വിജയ് സ്വർണ്ണമെഡലോടെ അഭിനയം പൂർത്തിയാക്കി.

1992-ൽ "തലൈവാസൽ" എന്ന ചിത്രത്തിലൂടെ അഭിനയരംഗത്തെത്തിയ ഇദ്ദേഹം തമിഴിൽ തന്നെ 120-ലേറെ ചിത്രങ്ങളിലും ഇരുപത്തഞ്ചോളം മലയാളചലച്ചിത്രങ്ങളിലും ഏതാനം തെലുഗു, കന്നഡ ചിത്രങ്ങളിലും അഭിനയിച്ചിട്ടുണ്ട്. ശ്രീനാരാണയഗുരുവിന്റെ ജീവിതത്തെ ആസ്പദമാക്കി ആർ. സുകുമാരൻ സംവിധാനം ചെയ്ത "യുഗപുരുഷൻ" എന്ന സിനിമയിൽ ഗുരുവിന്റെ വേഷം അവതരിപ്പിച്ചത് തലൈവാസൽ വിജയ് ആയിരുന്നു.


</doc>
<doc id="328395" url="https://ml.wikipedia.org/wiki?curid=328395" title="ഓൾഗ">
ഓൾഗ

ഒരു ജർമൻ-ബ്രസീലിയൻ കമ്മ്യൂണിസ്റ്റ് വിപ്ലവ പ്രവർത്തകയായിരുന്നു ഓൾഗ. (ജനനം 1908 ഫെബ്രുവരി 12, മരണം 1942 ഏപ്രിൽ 23). മുഴുവൻ നാമം ഓൾഗ ബെനാരിയോ പ്രീസ്റ്സ് (Olga Benário Prestes)

ഒരു ഉന്നത ജൂത കുടുംബത്തിൽ ജനിച്ച ഓൾഗ തന്റെ പതിനഞ്ചാമത്തെ വയസ്സിൽ കമ്മ്യൂണിസ്റ്റു യൂത്ത് ഇന്റർനഷാണിൽ അംഗമാവുകയും ഫാസിസ്റ്റ് വിരുദ്ധ പ്രവർത്തങ്ങൾ സംഘടിപ്പിക്കുന്നതിൽ മുന്നിൽ നിൽക്കുകയും ചെയ്തു. രാഷ്ട്രീയ പ്രവർത്തനത്തിൻറെ ഭാഗമായി ലൂയിസ് കാർലോസ് പ്രീസ്റ്സ് എന്ന സഖാവിനെ ബ്രസീലിലേക്ക് കടത്തുന്നതിനായി സൈനിക പരിശീലനം നേടിയിരുന്ന ഓൾഗയെയാണ് പാർട്ടി നിയോഗിച്ചത്. ഭാര്യാഭർത്താക്കന്മാർ എന്ന വ്യാജേന ബ്രസീലിലേക്ക് കടന്ന ഇരുവരും യാത്രക്കിടയിൽ പ്രണയത്തിൽ ആയി. ബ്രസീലിൽ വെച്ച് ലൂയിസും ഓൾഗയും പിടിക്കപ്പെടുകയും ഓൾഗയെ നാടു കടത്തുകയും ചെയ്തു. ഗർഭിണിയായിരുന്ന ഓൾഗക്ക് കടുത്ത പീഡനങ്ങൾ ആണ് ഹിറ്റ്‌ലറിന്റെ നാസി പടയാളികളിൽ നിന്ന് ലഭിച്ചത്. ജയിലിൽ വെച്ച് ഓൾഗ അനീറ്റ എന്ന കുഞ്ഞിനു ജന്മം നൽകി. ബ്രസീലിയൻ ജർമ്മൻ പോരാളിയായിരുന്ന ഓൾഗ നാസി ഭരണത്തിൻറെ കൊടും ക്രൂരതകളാൽ കൊല്ലപ്പെടുകയാണ് ഉണ്ടായത്.

ഓൾഗയുടെ ജീവചരിത്രം എന്ന രീതിയിൽ ഓൾഗ എന്ന പേരിൽ ഒരു ബ്രസീലിയൻ ചിത്രം 2004 -ൽ ഇറങ്ങുകയുണ്ടായി.

നിറങ്ങൾക്ക് ചായം പൂശുമ്പോൾ ==പുറത്തേക്കുള്ള കണ്ണികൾ ==


</doc>
<doc id="328398" url="https://ml.wikipedia.org/wiki?curid=328398" title="ഭജൻലാൽ">
ഭജൻലാൽ

ഇന്ത്യയിലെ ഒരു പ്രമുഖ രാഷ്ട്രീയ നേതാവായിരുന്നു ഭജൻലാൽ (6 ഒക്ടോബർ 1930 – 3 ജൂൺ 2011). മൂന്നു തവണ ഹരിയാന മുഖ്യമന്ത്രിയായിരുന്ന ഇദ്ദേഹം ഒരു പ്രാവശ്യം കേന്ദ്ര കൃഷിവകുപ്പ് മന്ത്രിയായിരുന്നു.

ഇപ്പോൾ പാകിസ്താനിലുൾപ്പെട്ടിരിക്കുന്ന പഞ്ചാബ് പ്രവിശ്യയിലെ ബഹവല്പൂർ ജില്ലയിൽ ജനനം. 
കോൺഗ്രസ് നേതാവും ജാട്ട് കർഷക നേതാവുമായിരുന്ന ഭജൻലാൽ 1979, 1982, 1991 വർഷങ്ങളിൽ ഹരിയാനയുടെ മുഖ്യമന്ത്രിയായി തെരഞ്ഞെടുക്കപ്പെട്ടിട്ടുണ്ട്. 1968 മുതൽ 1999 വരെ ഹരിയാനാ രാഷ്ട്രീയത്തിലെ ശ്രദ്ധാകേന്ദ്രങ്ങളായിരുന്ന ലാൽ ത്രയത്തിലൊരാളായിരുന്നു ഭജൻലാൽ. ദേവിലാലും ബൻസിലാലുമായിരുന്നു മറ്റ് രണ്ട് പേർ. 1968 മുതലുള്ള മൂന്ന് ദശാബ്ദത്തോളം ഇവരിൽ ആരെങ്കിലും ഒരാളായിരുന്നു ഹരിയാനയുടെ മുഖ്യമന്ത്രി.

ഭൂപീന്ദർസിംഗ് ഹൂഡയെ രണ്ടാം തവണയും മുഖ്യമന്ത്രിയായി തിരഞ്ഞെടുത്തതിൽ പ്രതിഷേധിച്ചു 2009-ലാണ് കോൺഗ്രസുമായി തെറ്റിപ്പിരിഞ്ഞ ഭജൻലാൽ ഹരിയാന ജൻഹിത് കോൺഗ്രസ് എന്ന പാർട്ടി രൂപീകരിച്ചു. 2010-ലെ ലോക്സഭാ തെരഞ്ഞെടുപ്പിൽ ഈ പാർട്ടി സ്ഥാനാർത്ഥിയായി ഹിസാർ മണ്ഡലത്തിൽ നിന്നു മത്സരിച്ചു ജയിച്ചു.

ഭാര്യ ജാസ്മാദേവി എം.എൽ.എ ആയിരുന്നു. ഉപമുഖ്യമന്ത്രിയായിരുന്ന ചന്ദർമോഹൻ, എം.എൽ.എ ആയിരുന്ന കുൽദീപ് ബിഷ്ണോയ് എന്നിവർ മക്കളാണ്. 


</doc>
<doc id="328400" url="https://ml.wikipedia.org/wiki?curid=328400" title="വള്ളുവളളി">
വള്ളുവളളി

പറവൂർ നിന്നും 3 കിലോമീറ്റർ തെക്കായി സ്ഥിതി ചെയ്യുന്ന ഗ്രാമപ്രദേശമാണ് വള്ളുവള്ളി. ഇംഗ്ലീഷ്. Valluvalli. 

വള്ളി എന്ന വാക്കിനു മുരുകന്റെ ഭാര്യ എന്നും സംഘകാലത്തിലെ ഐന്തിണകളിലൊന്നായ കുറിച്ചി നിലത്തിലെ കുറിച്ചി നിലത്തിലെ സ്ത്രീ എന്നും അർത്ഥമുണ്ട്. എന്നാൽ വള്ളുവരായ സാംഘികൾ നിർമ്മിച്ച പള്ളിയും അതുമായി ബന്ധപ്പെട്ട ഗ്രാമവുമാണ് വള്ളുവള്ളിയായത്. പള്ളി വള്ളീയായതിനു ചില ദൃഷ്ടാന്തങ്ങൾ ചരിത്രകാരന്മാർ ചൂണ്ടിക്കാണിക്കുന്നുണ്ട്.


</doc>
<doc id="328406" url="https://ml.wikipedia.org/wiki?curid=328406" title="ഹെയ്റ്റി വിപ്ലവം">
ഹെയ്റ്റി വിപ്ലവം

ഹെയ്റ്റി വിപ്ലവം (The Haitian Revolution) (1791-1804) എന്നത് അസാധാരണമായ ഒട്ടേറെ സംഭവങ്ങളിലൂടെ അടിമത്തത്തിനെതിരെയും കോളനിവൽക്കരണത്തിനെതിരെയും നടന്ന വിജയകരമായ സമരങ്ങളുടെ ഒരു പരമ്പരയാണ്. മുൻ ഫ്രഞ്ച് കോളനിയായ സെന്റ് ഡൊമിനിക്കിൽ നടന്ന ഈ വിപ്ലവം അടിമത്തം, വർഗ്ഗബന്ധങ്ങൾ, യൂറോപ്യൻ കോളനിവൽക്കരണം എന്നിവയെ എല്ലാം ലോകമാകമാനം മാറ്റിമറിച്ചു. അടിമകളാക്കപ്പെട്ട കറുത്തവർഗക്കാരെപ്പറ്റിയുള്ള ധാരണകളെല്ലാം മാറ്റിമറിക്കാനും ഈ സമരം ഉപകരിച്ചു. സ്വയം മോചിതരായ അടിമകൾ നാട്ടിലെ അടിമത്തം അവസാനിപ്പിച്ചു. അവരുടെ സ്വാതന്ത്ര്യം സംരക്ഷിച്ച് അടിമകൾ നാട്ടിൽ ഒരു പരമാധികാരരാഷ്ട്രം സ്ഥാപിച്ചു. ഈ വിപ്ലവത്തിന്റെ ഏറ്റവും പ്രധാനകാര്യം കറുത്തവർഗ്ഗക്കാർ താഴ്ന്നവരാണെന്നും സ്വാതന്ത്ര്യം ലഭിച്ചാൽ അടിമകൾക്ക് അതു നിലനിർത്താൻ ആവില്ല എന്നുമുള്ള പാശ്ചാത്യസങ്കൽപ്പങ്ങൾക്കേറ്റ തിരിച്ചടി എന്നതിലാണ്.


1792–1796


</doc>
<doc id="328421" url="https://ml.wikipedia.org/wiki?curid=328421" title="സുധീന്ദ്ര തീർത്ഥ">
സുധീന്ദ്ര തീർത്ഥ

ഗൗഡസാരസ്വത ബ്രാഹ്മണസമൂഹത്തിന്റെ ആത്മീയ ഗുരുവും കാശിമഠാധിപതിയുമായിരുന്നു സ്വാമി സുധീന്ദ്ര തീർത്ഥ. കാശിമഠത്തിലെ ഗുരുപരമ്പരയിലെ ഇരുപതാമത്തെ പീഠാധിപതിയായിരുന്നു.

എറണാകുളം നഗരത്തിൽ ടി.ഡി. ക്ഷേത്രത്തിനു സമീപം കപ്പശേരി വീട്ടിൽ രാമദാസ ഷേണായിയുടെയും ദ്രൗപതിയുടെയും നാലാമത്തെ മകനായി 1926 മാർച്ച്‌ 31-നാണ് ജനനം. 2016 ജനുവരി 17-ന് ഹരിദ്വാറിൽ വെച്ച് അന്തരിച്ചു. സദാശിവ ഷേണായി എന്നായിരുന്നു പൂർവാശ്രമത്തിലെ പേര്. 11 വയസു തികഞ്ഞപ്പോൾ ഉപനയനം നടത്തി. എറണാകുളം മഹാരാജാസ് കോളേജിൽ പ്രീ യൂണിവേഴ്‌സിറ്റി പഠനം പൂർത്തിയാക്കിയ സദാശിവ ഷേണായി ശ്രീമദ് സുകൃതീന്ദ്ര തീർത്ഥ സ്വാമികളുടെ പ്രഭാഷണങ്ങളിൽ ആകൃഷ്ടനായാണ് ആധ്യാത്മിക രംഗത്തേക്കു വരുന്നത്.

1944 മെയ് 24 ന് സുകൃതീന്ദ്ര തീർത്ഥ സ്വാമികളിൽ നിന്നും മംഗളൂരുവിലെ മുൽക്കി ശ്രീ വെങ്കടരമണ ക്ഷേത്രത്തിൽ നിന്നും ദീക്ഷ സ്വീകരിച്ച സുധീന്ദ്രതീർത്ഥ പിന്നീട് ഗുരുവിന്റെ പ്രഥമശിഷ്യനായി മാറി. ഗുരുനിർദ്ദേശപ്രകാരം കാർക്കളയിലെ ഭുവനേന്ദ്ര സംസ്കൃത കോളജിൽ ചേർന്നു തത്ത്വശാസ്ത്രപഠനം. ഭഗവദ്ഗീത, ബ്രഹ്മസൂത്രം, ഉപനിഷത്തുക്കൾ, മാധ്വാചാര്യരുടെ ദ്വൈതസിദ്ധാന്തം എന്നിവ ഹൃദിസ്ഥമാക്കി. 1949 ജൂലായ് 10 ന് ഗുരുസ്വാമികളായ സുകൃതീന്ദ്ര തീർത്ഥസ്വാമിയുടെ വിയോഗത്തെത്തുടർന്ന് മഠത്തിന്റെ ചുമതലകൾ ഏറ്റെടുക്കുകയായിരുന്നു. 1955 ൽ ഗുരുപീഠത്തിന്റെ അത്യുന്നത ശ്രേണിയിലെത്തി വൈഷ്ണവ പരമ്പരയുടെ ധർമഗുരുവായി സുധീന്ദ്രതീർത്ഥ സ്വാമികൾ അവരോധിക്കപ്പെട്ടു.

വേദങ്ങൾ, പുരാണങ്ങൾ, ധർമ്മശാസ്ത്രം എന്നിവയിൽ പാണ്ഡിത്യം നേടിയിട്ടുള്ള സുധീന്ദ്രതീർത്ഥ സ്വാമികൾ സംസ്‌കൃതത്തിനു പുറമേ ഇംഗ്ലീഷ്,ഹിന്ദി ഭാഷകളും സ്വായത്തമാക്കിയിരുന്നു.


ഗുരുപരമ്പരാസ്തവനം, ശ്രീ ബാദരായണ സുപ്രഭാതം, ശ്രീ ബാദരായണ സ്തുതി, ശ്രീബാദരായണ മംഗലശാസനം, ശ്രീബാദരായണ പ്രപത്തി എന്നീ അഞ്ചു സ്‌ത്രോത്രങ്ങൾ രചിച്ചിട്ടുണ്ട്.


</doc>
<doc id="328432" url="https://ml.wikipedia.org/wiki?curid=328432" title="ഫിനക്കിൾ">
ഫിനക്കിൾ

ലോകത്താകമാനം ബാങ്കിങ്ങ് വ്യവസായത്തിൽ ഉപയോഗിക്കുന്ന ഒരു ധനകാര്യസോഫ്റ്റ്‌വെയർ ആണ് ഫിനക്കിൾ (Finacle). ഇന്ത്യയിലെ സോഫ്റ്റ്‌വെയർ കമ്പനിയായ ഇൻഫോസിസ് ആണ് ഇത് വികസിപ്പിച്ചത്. 84 രാജ്യങ്ങളിലായി 45 കോടിയോളം ബാങ്ക് ഇടപാടുകാർക്ക് ഇതിന്റെ സേവനം ലഭ്യമാണ്. ഇത് ബാങ്കിങ്ങ് സേവനം ഉപയോഗിക്കുന്നവരുടെ ഏതാണ്ട് 18 ശതമാനത്തോളം വരും.



</doc>
<doc id="328437" url="https://ml.wikipedia.org/wiki?curid=328437" title="വിശുദ്ധ സൂനോറോ">
വിശുദ്ധ സൂനോറോ

സൂനോറോ എന്ന സുറിയാനി വാക്കിൻറെ അർത്ഥം ഇടക്കെട്ട് എന്നാകുന്നു. ദൈവമാതാവായ വിശുദ്ധ കന്യകമറിയം നിര്യാണം പ്രാപിക്കുകയും സംസ്കരിക്കപെടുകയും തുടർന്ൻ വിശുദ്ധ ദൈവമാതാവിൻറെ ശരീരം പാറുദീസയിലെയ്ക്കു എടുക്കപെടുകയും ചെയ്തതായി വിശുദ്ധ സഭ നമ്മെ പഠിപ്പിക്കുന്നു. 

സൂനോറോ എന്ന സുറിയാനി വാക്കിൻറെ അർത്ഥം ഇടക്കെട്ട് എന്നാകുന്നു. ദൈവമാതാവായ വിശുദ്ധ കന്യകമറിയം നിര്യാണം പ്രാപിക്കുകയും സംസ്കരിക്കപെടുകയും തുടർന്ൻ വിശുദ്ധ ദൈവമാതാവിൻറെ ശരീരം പാറുദീസയിലെയ്ക്കു എടുക്കപെടുകയും ചെയ്തതായി വിശുദ്ധ സഭ നമ്മെ പഠിപ്പിക്കുന്നു. തന്മൂലം വിശുദ്ധ ദൈവമതവിൻറെ തിരുശേഷിപ്പുകൾ (അസ്ഥികൾ) ഇടക്കെട്ടും കൈലേസും മാത്രമാകുന്നു. ഇവ രണ്ടും നേരിട്ടു ലഭിക്കുവാനുള്ള അനുഗ്രഹം ലഭിച്ചത് വിശുദ്ധ തോമാശ്ലീഹായ്ക്കായിരുന്നു. ഇന്ത്യയിൽ സുവിശേഷം പ്രസംഗിപ്പാൻ നിയോഗിക്കപ്പെട്ട വിശുദ്ധ തോമാശ്ലീഹാ വിശുദ്ധ ദൈവമാതാവിൻറെ നിര്യാണം പരിശുദ്ധ റൂഹാ വഴി അറിയുകയും യെരുശലേമിൽ വിശുദ്ധ ദൈവമാതാവിൻറെ അടുക്കലേക്ക് മേഘങ്ങളാൽ എടുക്കപെടുകയും ചെയ്തു. വഴി മദ്ധ്യേ ഒയറിൽ വിശുദ്ധ ദൈവമാതാവിൻറെ ശരീരം വഹിച്ചു കൊണ്ട് പരുദീസയിലെക്ക് മാലാഖമാരുടെയും വിശുദ്ധരുടേയും ശുദ്ധിമതികളുടെയും സംഘത്തെ ദർശിക്കുകയും വിശുദ്ധൻറെ അപേക്ഷ പ്രകാരം മാതാവിൻറെ ദർശനം അനുവദിക്കുകയും ചെയ്യുക മാത്രമല്ല അവളുടെ കൈലേസും ഇടകെട്ടും തനിക്ക് ലഭിക്കുകയും ചെയ്തു, ഇവയുമായി യെരുശലേമിൽ എത്തി മറ്റു ശ്ലീഹന്മാരോടൊപ്പം ഗത്സിമോനരികെയുള്ള വിശുദ്ധ ദൈവ മാതാവിൻറെ കബർ സന്ദർശിക്കുകയും. കബറിൽ മൃതശരീരം കാണാതെ വിസ്മയിച്ചിരുന്ന കൂട്ടുകാരെ തനിക്ക് ലഭിച്ച കൈലേസും ഇടകെട്ടും കാണിക്കുകയും വിശുദ്ധ ദൈവമതാവ് സ്വർഗത്തിലേക്കു എടുക്കപ്പെട്ടതായി താൻ കണ്ട ദൃശ്യം അവരെ അറിയിക്കുകയും ചെയ്തു. കാലാന്തരത്തിൽ വിശുദ്ധ സൂനോറോ ഉറഹയിലെക്കും അവിടെ നിന്ൻ ഹോംസിലെ വിശുദ്ധ ദൈവമാതാവിൻറെ നാമധേയത്തിലുള്ള പള്ളിയിലേക്കും മറ്റപെട്ടു.


</doc>
<doc id="328442" url="https://ml.wikipedia.org/wiki?curid=328442" title="വലിയ പണിക്കൻ തുരുത്ത്">
വലിയ പണിക്കൻ തുരുത്ത്

തൃശ്ശൂർ ജില്ലയിൽ കൊടുങ്ങല്ലൂരിന്റെ അതിർത്തിയിൽ കോട്ടപ്പുറം കായലിനു നടുവിലായി സ്ഥിതിചെയ്യുന്ന ചെറിയ തുരുത്തുകളിൽ ഒന്നാണ് വലിയ പണിക്കൻ തുരുത്ത്. വി.പി. തുരുത്ത് എന്നും വിളിക്കുന്നു. ഇംഗ്ലീഷ്. ValiyaPanickan thuruthu. ഈ തുരുത്തിന്റെ വടക്ക് കൊടുങ്ങല്ലൂരിന്റെ അതിർത്തി പ്രദേശമായ ചാലക്കുളവും തെക്ക് മൂത്തകുന്നവുമാണ് കിഴക്ക് മറ്റൊരു ചെറിയ തുരുത്തായ ഗോതുരുത്ത് അഥവ കോന്തുരുത്ത് സ്ഥിതി ചെയ്യുന്നു. പടിഞ്ഞാറേ അതിരിൽ അഴീക്കോട് മുനമ്പമാണ്. പെരിയാറിന്റെ കൈവഴിയായ കോട്ടപ്പുറം പുഴ രണ്ടായി തിരിഞ്ഞാണ് ഈ തുരുത്ത് രൂപമെടുക്കുന്നത്. എൻ.എച്ച്. 17 ൽ ഉള്ള കോട്ടപ്പുറം പാലങ്ങളുടെ ഒരു ഭാഗം വി.പി. തുരുത്തിലായതിനാൽ വി.പി. തുരുത്ത് കൊടുങ്ങല്ലൂരിനേയും വടക്കൻ പറവൂരിനേയും ബന്ധിപ്പിക്കുന്നു.
ചേരരാജാക്നമാരുടെ കപ്പൽ പടയുടെ സേനാധിപനായിരുന്ന വലിയ പണിക്കർ എന്ന കുടുംബത്തിന്റെ പേരിലാണ് ഈ ദ്വീപ് അറിയപ്പെടുന്നത്. 
116 ഏക്കർ ആണ് ദ്വീപിന്റെ ആകെ വിസ്തീർണ്ണം. മുൻപ് 96 ഏക്കർ മാത്രമായിരുന്ന തുരുത്തിന്റെ പല ഭാഗങ്ങളിലും ചതുപ്പുപ്രദേശങ്ങളും തീരവും കായൽ നികത്തി 116 ഏക്കർ ആയതാണ്. 1942 -ൽ വെറും 28 വീടുകൾ ഉണ്ടായിരുന്ന ദ്വീപിൽ 1972 ആയപ്പോഴേക്കും 48 വീടുകൾ വന്നു. ഇന്ന് ഏകദേശം 460നു മേലെ വീടുകളും 2000 ഓളം ജനങ്ങളും തിങ്ങിപ്പാർക്കുന്ന സ്ഥലമായി മാറിയിരിക്കുന്നു. 
ശുദ്ധജലക്ഷാമം കടുത്തതാണ്. സമുദ്രത്തിന്റെ സാമീപ്യം കൊണ്ടും, വിസർജ്ജന നിർമ്മാർജ്ജനരീതിയിലെ അശാസ്ത്രീയത കൊണ്ടും കുടിവെള്ളത്തിൽ ലവണങ്ങൾ, കോളിഫോം അണുക്കൾ അടങ്ങിയിരിക്കുന്നു. വെള്ളത്തിന്റെ നിറം, സാന്ദ്രത, കാഠിന്യം എന്നിവയും സാധാരണയിൽ കവിഞ്ഞാണിരിക്കുന്നത്. 1983 ഇൽ തുടങ്ങി 1986-ൽ തുറന്നുകൊടുത്ത ദേശീയപാതയും അതിനോടനുബന്ധിച്ച രണ്ടു പാലങ്ങളും നിലവിൽ വന്ന ശേഷം തുരുത്തിലേക്കുള്ള കുടിയേറ്റത്തിന്റെ തോത് വർദ്ധിച്ചിട്ടുണ്ട്. ജനസാന്ദ്രത വർദ്ധിച്ചതോടെ പൊതുസ്ഥലങ്ങൾ കയ്യേറുന്ന പ്രവണത വർദ്ധിക്കുക്കയും കനാലുകളും ബണ്ടുകളും അപ്രത്യക്ഷമാകുകയും ചെയ്തിട്ടുണ്ട്. 96 ഓളം ചെറിയ തോടുകൾ ഉണ്ടായിരുന്ന തുരുത്തിൽ ഇന്ന് നാമമാത്രമായവയേ ഒള്ളൂ. ചാലക്കുടിപ്പുഴ യിൽ ഡാമുകൾ നിർമ്മിച്ചതോടെ തുരുത്തിനു ചുറ്റുമുള്ള ജലാശയത്തിന്റെ സാന്ദ്രത വർദ്ധിക്കുകയും കിണറ്റിൽ നിന്നു ലഭ്യമാകുന്ന ശുദ്ധജലത്തിനെ ബാധിക്കുകയും ചെയ്തു. 


</doc>
<doc id="328447" url="https://ml.wikipedia.org/wiki?curid=328447" title="ഗോപാൽ സ്വരൂപ് പഥക്">
ഗോപാൽ സ്വരൂപ് പഥക്

ഇന്ത്യയുടെ നാലാമത്തെ ഉപരാഷ്ട്രപതി ആയിരുന്നു ഗോപാൽസ്വരൂപ് പഥക് (ജ. 24 ഫെബ്രുവരി 1896 – മ. 4 ഒക്ടോബർ 1982). ആഗസ്റ്റ് 1969 മുതൽ ആഗസ്റ്റ് 1974 വരെയുള്ള കാലയളവിലാണ് അദ്ദേഹം വൈസ് പ്രസിഡന്റ് പദം അലങ്കരിച്ചത്.

ഉത്തർ പ്രദേശിലെ ബറേലിയിൽ ജനിച്ച അദ്ദേഹം അലഹബാദ് യൂണിവേഴ്സിറ്റിയിൽ നിന്നും നിയമബിരുദം നേടി. 

1945-46 -ൽ അദ്ദേംഹം അലഹബാദ് ഹൈക്കോടതി ജഡ്ജിയായിരുന്നു. 1960-66 കാലത്ത് രാജ്യസഭാഅംഗമായിരുന്നു. 1966-67 സമയത്ത് കേന്ദ്രനിയമ മന്ത്രിയായിരുന്നു. മൈസൂർ സ്റ്റേറ്റിന്റെ ഗവർണറായും മൈസൂർ യൂണിവേഴ്സിറ്റി, കർണാടക യൂണിവേഴ്സിറ്റി, ബാംഗ്ലൂർ യൂണിവേഴ്സിറ്റി എന്നിവയുടെ ചാൻസലറായും പ്രവർത്തിച്ചു. 


</doc>
<doc id="328452" url="https://ml.wikipedia.org/wiki?curid=328452" title="എം.എ. അബ്ദു">
എം.എ. അബ്ദു

ബ്രസീലിലെ ഒരു ബഹിരാകാശ ഗവേഷകനും ശാസ്ത്രജ്ഞനുമാണ് ഡോ: മംഗലത്തയിൽ അലി അബ്ദു എന്ന ഡോ. എം.എ. അബ്ദു.
തൃശൂർ ജില്ലയിലെ കൊച്ചനൂരിൽ 1938 ൽ ജനിച്ചു. 

അറബി പണ്ഡിതനും നിരവധി ഗ്രന്ഥങ്ങളുടെ രചയിതാവുമായ പരേതനായ അലി മൗലവിയുടെ മകനാണ് അലി അബ്ദു. മാതാവ് ഖദീജ. കൊച്ചന്നൂർ മാപ്പിള എൽ.പി.സ്‌ക്കൂളിലും തൊഴിയൂർ സെന്റെ് ജോർജ് ഹൈസ്‌ക്കൂളിലുമായിരുന്നു പ്രാഥമിക വിദ്യാഭാസം. തൃശ്ശിനാപ്പിള്ളി ജമാൽ മുഹമ്മദ് കോളേജില് നിന്നും ഇന്‌റെർ മീഡിയററ് പൂർത്തിയാക്കി‍. തുടർന്ന് ഫിസിക്‌സിൽ ബിരുദവും ബിരുദാനന്തര ബിരുദവും കരസ്ഥമാക്കി. ഗുജറാത്ത് യൂനിവേർസിറ്റിയിൽ നിന്ന് 1967-ൽ ഡോക്ടറേറ്റ് ലഭിച്ചു. ബ്രസീലിലെ സാവോ പോളോ നഗരത്തിലാണ്‌ അലി അബ്‌ദുവും കുടുംബവും താമസിക്കുന്നത്‌.

ഭൗതികശാസ്‌ത്രത്തിൽ ഡോക്‌ടറേറ്റ്‌ നേടി വിക്രം സാരാഭായി ബഹിരാകാശ ഗവേഷണ കേന്ദ്രത്തിൽ ശാസ്‌ത്രജ്‌ഞനായി ജോലി ചെയ്‌തുവരവെയാണ്‌ കാനഡയിൽനിന്നും റിസർച്ച്‌ ഫെല്ലോഷിപ്പ്‌ അദ്ദേഹത്തിന്‌ ലഭിച്ചത്. 1971 ലാണ്‌ ബ്രസീലിന്റെ ബഹിരാകാശ ഗവേഷണകേന്ദ്രത്തിൽ അവസരം ലഭിച്ചു.
ഇന്ത്യൻ സ്പേസ് റിസേർച്ച് ഓർഗനൈസേഷനും COSPAR ഉം വിക്രം സാരാഭായിയുടെ ബഹുമാനാർത്ഥം നൽകുന്ന ഐ എസ് ആർ ഒ വിക്രം സാരാഭായി മെഡലിന് 2008ൽ ഇദ്ദേഹം അർഹനായി. അമേരിക്കയിലെ ജിയോ ഫിസിക്കൽ യൂണിയന്റെ അംഗീകാരവും ഇദ്ദേഹത്തിന്‌ ലഭിച്ചിട്ടുണ്ട്‌ .


Aeronomy of the Earth's Atmosphere and Ionosphere </br>



</doc>
<doc id="328461" url="https://ml.wikipedia.org/wiki?curid=328461" title="സയ്യിദ് ഇബ്‌റാഹീമുൽ ഖലീൽ ബുഖാരി">
സയ്യിദ് ഇബ്‌റാഹീമുൽ ഖലീൽ ബുഖാരി

ഇന്ത്യയിലെ അറിയപെട്ട മുസ്‌ലിം മതപണ്ഡിതനാണ് സയ്യിദ് ഇബ്‌റാഹീമുൽ ഖലീൽ ബുഖാരി ലോകത്തെ സ്വാധീനിച്ച 500 മുസ്‌ലിം വ്യക്തിത്വങ്ങളിൽ ഒരാളാണ് ഇദ്ദേഹം . വിദ്യാഭ്യാസ കാരുണ്യ സേവന രംഗത്ത് പ്രവർത്തിക്കുന്ന മഅ്ദിൻ അക്കാദമി സ്ഥാപകനും ചെയർമാനും ഐക്യരാഷ്ട്ര സഭ സംഘടിപ്പിക്കുന്ന അന്താരാഷ്ട്ര മതമൈത്രി സമ്മേളനത്തിന്റെ ഉപദേഷ്ടാവും മുഖ്യ സംഘാടകനും കൂടിയാണ് ഇദ്ദേഹം.കേരള മുസ്ലിം ജമാഅത്തിന്റെ ജനറൽ സെക്രട്ടറി ചുമതലയും വഹിക്കുന്നു.

കോഴിക്കോട് ജില്ലയിലെ കടലുണ്ടിയിൽ 1964 ലാണ് സയ്യിദ് ഇബ്‌റാഹീമുൽ ഖലീലുൽ ബുഖാരി ജനിച്ചത്. പിതാവായ സയ്യിദ് അഹ്മദ് ബുഖാരിയിൽ നിന്നായിരുന്നു പ്രാഥമിക വിദ്യാഭ്യാസം. തുടർന്ന് പെരുമുഖം ബീരാൻകോയ മുസ്‌ലിയാരുടെ അടുക്കൽ നിന്ന് മത പഠനം പൂർത്തിയാക്കുകയും തുടർപഠനത്തിനായി തമിഴ്‌നാട്ടിലെ വെല്ലൂർ ബാഖിയാത്തു സ്വാലിഹാത്ത് അറബിക് കോളേജിൽ പോവുകയും അവിടെ നിന്ന് രണ്ടാം റാങ്കോടെ മത ബിരുദം കരസ്ഥമാക്കുകയും ചെയ്തു. ബാഖിയാത്തിൽ നിന്നും തിരിച്ചെത്തിയ ഉടനെ മലപ്പുറം ജില്ലയിലെ കോണോംപാറയിൽ ദർസ് ആരംഭിക്കുകയും അദ്യാപന രംഗത്ത് സജീവമാവുകയും ചെയതു. 1997 ലാണ് മഅ്ദിൻ എന്ന വിദ്യാഭ്യാസസ്ഥാപനത്തിന് സയ്യിദ് ഇബ്‌റാഹീമുൽ ഖലീലുൽ ബുഖാരി തുടക്കം കുറിക്കുന്നത്. ഇദ്ദേഹത്തിന്റെ മേൽനോട്ടത്തിൽ 30 തോളം പ്രൈമറി തലം മുതൽ ബിരുദാനന്തര തലം വരെയുള്ള വിവിധങ്ങളായ സ്ഥാപനങ്ങളിലായി 18500 ലധികം വിദ്യാർത്ഥികൾ പഠനം നടത്തുന്നു.

റമസാൻ മാസത്തിലെ ഇരുപത്തി ഏഴാം (27) രാവിൽ മലപ്പുറം മഅ്ദിനിൽ നടക്കാറുള്ള മുസ്ലിം ആത്മീയ സമ്മേളനത്തിന് നേതൃത്വം നൽകുന്നത് ഇദ്ദേഹമാണ്. ഈ ദിവസം നടക്കുന്ന രാജ്യത്തിലെ വലിയ മതസമ്മേളനമാണിത്. 



</doc>
<doc id="328464" url="https://ml.wikipedia.org/wiki?curid=328464" title="രസതന്ത്രശാസ്ത്രജ്ഞൻ">
രസതന്ത്രശാസ്ത്രജ്ഞൻ

രസതന്ത്രശാസ്ത്രജ്ഞൻ രസതന്ത്രം പഠിക്കുന്നതിനായി പരിശീലനം ലഭിച്ച ശാസ്ത്രജ്ഞനാണ്. രസതന്ത്രശാസ്ത്രജ്ഞൻ, പദാർഥത്തിന്റെ ഘടനയും അതിന്റെ ഗുണങ്ങളും പഠിക്കുന്നു. രസതന്ത്രശാസ്ത്രജ്ഞൻ ഒരു വസ്തുവിന്റെ ഘടന അളവിന്റെയും അതിലടങ്ങിയ തന്മാത്രകൾ ആറ്റത്തിന്റെ ഘടന വരെയുള്ള അറ്റിസ്ഥാനത്തിൽ പഠിക്കുന്നു. രസതന്ത്രശാസ്ത്രജ്ഞൻ ശ്രദ്ധയോടെ വസ്തുക്കൾതമ്മിലുള്ള അനുപാതവും രാസപ്രവർത്തന തോതും മറ്റു രാസസ്വഭാവങ്ങളും അളക്കുന്നു. 'chemist' എന്ന് ഇവിടെ ഉപയോഗിച്ചിരിക്കുന്ന ഇംഗ്ലിഷ് പദം കോമൺ വെൽത്ത് രാജ്യങ്ങളിലെ ഇംഗ്ലിഷിൽ ഫാർമസിസ്റ്റ് എന്ന അർഥത്തിലും ഉപയോഗിച്ചുവരുന്നുണ്ട്. 

രസതന്ത്രശാസ്ത്രജ്ഞൻ തന്റെ ഈ അറിവ് ഉപയോഗിച്ച്, അപരിചിതമായ മറ്റു രാസവസ്തുക്കളുടെ ഘടന, രാസ സ്വഭാവം ഇവ പഠിക്കുന്നു. ഇതോടൊപ്പംതന്നെ, ഉപയോഗപ്രദമായ പ്രകൃതിയിലുള്ള വിവിധ വസ്തുക്കളെ പുനർനിർമ്മിക്കാനും വലിയ അളവിൽ നിർമ്മിക്കാനും പുതിയതും കൃത്രിമമായതും ആയ വിവിധ രാസപദാർഥങ്ങളെ നിർമ്മിച്ചെടുക്കാനും വേണ്ട ഉപകാരപ്രദമായ രീതികൾ കണ്ടെത്താനും ശ്രമിക്കുന്നു. രസതന്ത്രശാസ്ത്രജ്ഞൻ രസതന്ത്രത്തിന്റെ അനേകം ഉപവിഭാഗങ്ങളിൽ പരിശീലനം നേടുന്നു. പദാർഥ ശാസ്ത്രജ്ഞരും ലോഹനിർമ്മാണവിദഗ്ദരും രസതന്ത്രശാസ്ത്രജ്ഞന്റെ അതേ വിജ്ഞാനസമ്പാദനവും കഴിവുമാണ് ആർജ്ജിക്കുന്നത്. രാസ ഫാക്ടറികളുടെ നിർമ്മാണവും പ്രവർത്തനങ്ങളും നോക്കി നടത്തുന്ന രാസ-എഞ്ചിനീയർ മാരുമായി ഒരു രസതന്ത്രശാസ്ത്രജ്ഞൻ ചേർന്നുപ്രവർത്തിക്കുന്നു. 

തീയുടെ കത്തലിൽ നിന്നാകാം രസതന്ത്രത്തിന്റെ ഉൽഭവം എന്നു കരുതാം. തീ ഒരു വസ്തുവിനെ കത്തിച്ച് മറ്റൊരു വസ്തുവാക്കി മാറ്റുന്നു എന്നത് പണ്ടുമുതലേ ആളുകളെ ചിന്തിപ്പിക്കുകയും താല്പര്യമുണ്ടാക്കുകയും ചെയ്തു. തീ ആണ് ഇരുമ്പ്, ഗ്ലാസ് ഇവയുടെ കണ്ടുപിടിത്തത്തിലേയ്ക്കു നയിച്ചത്.

ഉദ്യോഗം ലഭിക്കാൻ രസതന്ത്രശാസ്ത്രജ്ഞനു കുറഞ്ഞത് ഒരു ബിരുദമെങ്കിലും വേണ്ടതാണ്. എന്നാൽ ഇന്ന് പല സ്ഥാനങ്ങൾ ലഭിക്കാനും പ്രത്യേകിച്ച് ഗവേഷണങ്ങൾക്ക്, ഡൊക്ടർ ഓഫ് ഫിലോസഫി ആവശ്യമായിരിക്കുന്നു. 
രസതന്ത്രശാസ്ത്രജ്ഞർക്കു ജോലി നൽകുന്ന 3 പ്രധാന വിഭാഗങ്ങളുണ്ട്. അവ, അക്കാദമിക് സ്ഥാപനങ്ങൾ, വ്യവസായം, സർക്കാർ പരീക്ഷണ സ്ഥാപനങ്ങൾ എന്നിവയാകുന്നു. 
രസതന്ത്രശാസ്ത്രജ്ഞർ അവർക്കായുള്ള സംഘടനകളിൽ അംഗങ്ങളായിരിക്കും. യു കെയിൽ റോയൽ സൊസൈറ്റി ഓഫ് കെമിസ്ട്രിയും യുണൈറ്റെഡ് സ്റ്റേറ്റ്സിൽ അമേരിക്കൻ കെമിക്കൽ സൊസൈറ്റിയും ഇത്തരം സംഘടനകൾ ആകുന്നു. 
രസതന്ത്രശാസ്ത്രജ്ഞനു ലഭിക്കുന്ന ഏറ്റവും വലിയ പുരസ്കാരം രസതന്ത്രത്തിലെ നോബൽ സമ്മാനം ആണ്. 1901 മുതൽ റോയൽ സ്വീഡിഷ് അക്കാദമി ഓഫ് സയൻസസ് ആണിതു നൽകിവരുന്നത്. 



</doc>
<doc id="328466" url="https://ml.wikipedia.org/wiki?curid=328466" title="ഇളങ്കോ‌അടികൾ">
ഇളങ്കോ‌അടികൾ

സംഘകാല മഹാകാവ്യങ്ങളിലോന്നായ ചിലപ്പതികാരത്തിന്റെ രചയിതാവാണ് ഇളങ്കോവടികൾ അഥവാ ഇളംകോ അടികൾ (ഇംഗ്ലീഷ്: Ilango Adigal, തമിഴ്: இளங்கோ அடிகள்). ചേരരാജാവായിരുന്ന ചേരൻ ചെങ്കുട്ടുവന്റെ അനുജനായിരുന്ന അദ്ദേഹം ജൈനമതക്കാരനായിരുന്നു. തമിഴ് സാഹിത്യത്തിലെ 5 മഹാകാവ്യങ്ങളിലൊന്നായി ചിലപ്പതികാരം അറിയപ്പെടുന്നു ഐതിഹ്യപ്രകാരം ഏതോ ജ്യോത്സ്യൻ ഇളങ്കോവടികൾ രാജാവാകുമെന്നു പ്രവചിച്ചു. എന്നാൽ മൂത്ത സഹോദരനും യഥാർത്ഥ അവകാശിയായ ചെങ്കുട്ടവൻ ജീവിച്ചിരിന്നതിനാൽ ഇളംകോ ജൈനമതം സ്വീകരിച്ച് സന്യാസിയായി തീർന്നുവത്രേ. തമിഴ് സാഹിത്യത്തിലെ മറ്റൊരു മഹാകാവ്യമായ മണിമേഖലയെഴുതിയ ബുദ്ധസന്ന്യാസിയായിരുന്ന ചാത്തനാർ, അദ്ദേഹത്തിന്റെ സമകാലികനായിരുന്നു എന്നു കരുതുന്നു. 


</doc>
<doc id="328479" url="https://ml.wikipedia.org/wiki?curid=328479" title="ഇബ്‌റാഹീം ബിൻ അദ്ഹം">
ഇബ്‌റാഹീം ബിൻ അദ്ഹം

ലോകപ്രശസ്തമായ സൂഫികളിലൊരാളാണ് ഇബ്‌റാഹീം ബിൻ അദ്ഹം.() (Ibrahim ibn Adham) ; c. 718 – c. 782 / AH c. 100 – c. 165) ഇബ്‌റാഹീം ബിൻ അദ്ഹം ബിൻ മൻസൂർ ബിൻ യസീദ് ബിൻ ജാബിർ അൽ അജ്‌ലി അൽ ഖുറാസാനി എന്നാണ് പൂർണനാമം. സൂഫികളുടെ ചരിത്രത്തിൽ അദ്ദേഹത്തിൻറെ ജീവിത കഥകൾ ഏറെ വാഴ്ത്തപ്പെട്ടുപോരുന്നു. ശ്രീബുദ്ധനെപോലെ കൊട്ടാര ജീവിതം വെടിഞ്ഞ് സൂഫി മാർഗ്ഗം സ്വീകരിച്ചതും തുടർന്നുള്ള ജീവിതമാണ് അവയിൽ പ്രശസ്തമായിട്ടുള്ളത്. 
തപസ്സിൻറെയും ധ്യാനത്തിൻറെയും പ്രാധാന്യമുയർത്തിപ്പിടിച്ച സൂഫിയായിരുന്നു ഇബ്‌റാഹീം ബിൻ അദ്ഹം എന്ന് അബു നുഐം വിശദീകരിച്ചിട്ടുണ്ട്. മസ്നവി എന്ന കൃതിയിൽ ജലാലുദ്ദീൻ റൂമി ഇബ്‌റാഹീം ബിൻ അദ്ഹത്തിൻറെ അപദാനങ്ങൾ വാഴ്ത്തിയിട്ടുണ്ട്.

മാതാപിതാക്കൾ ഹജ്ജിനു മക്കയിലേക്ക് വന്ന സമയത്ത് മക്കയിൽ വെച്ചായിരുന്നു അദ്ദേഹത്തെ പ്രസവിച്ചത്. ഖുറാസാനിലെ ബൽഖിൽ രാജകുടുംബത്തിൽ വളർന്നു. പിതാവ് ഖുറാസാനിലെ രാജാക്കന്മാരിൽ പ്രമുഖനായിരുന്നു. കൊട്ടാര സേവകരും ഉദ്യാനങ്ങളുമെല്ലാമടങ്ങുന്ന രാജകീയ പ്രൗഢിയിലാണ് ജീവിച്ചു ബാലനായ അദ്ഹം. അവന്റെ ഓരോ യാത്രയിലും അശ്വാരൂഢരടങ്ങുന്ന ഇരുപത് പേർ അകമ്പടിസേവിച്ചിരുന്നു. സ്വഭാവവൈശിഷ്ട്യം, അനുകമ്പ, കാരുണ്യം എന്നിവ കാരണത്താൽ എല്ലാവരും അദ്ദേഹത്തെ ഇഷ്ടപ്പെട്ടിരുന്നു.
കൂഫയിൽ നിന്നുള്ളവരാണ് ഇബ്‌റാഹീം ബിൻ അദ്ഹത്തിൻറെ കുടുംബം. ബൽഖിലാണ് അദ്ദേഹം ജനിച്ചത്( ആധുനിക അഫ്ഗാനിസ്ഥാൻ). ചില എഴുത്തുകാരുടെ അഭിപ്രായത്തിൽ ജാഫർ അൽ സ്വാദിഖ് (റ.അ) ൻറെ സഹോദരനായ അബ്ദുള്ളയുടെ പിൻഗാമിയാണ് അദ്ഹം എന്നാണ്. മധ്യകാലത്തെ എഴുത്തുകാരായിരുന്ന ഇബിൻ അസാക്കിർ,ബുഖാരി എന്നിവർ അദ്ഹത്തിൻറെ ജീവിതത്തെ സംബന്ധിച്ച് രേഖപ്പെടുത്തിയിട്ടുണ്ട്.എഡി(സി.ഇ) 730 ൽ ബൽഖിലെ ഒരു അറബ് സമുദായത്തിലെ രാജാവിൻറെ മകനായിട്ടായിരുന്നു ഇബ്രാഹമിൻറെ ജനനം.ആത്മീയ ജീവിതത്തിനായി ഇദ്ദേഹം പിന്നീട് കൊട്ടാരം ഉപേക്ഷിച്ചിറങ്ങുകയും പിന്നീട് സിറിയയിൽ ജീവിക്കുകയും ചെയ്തു. 750 സി.ഇ കാലത്ത് രാജകീയ ജീവിതം ഉപേക്ഷിച്ചിറങ്ങിയ അദ്ഹം പിന്നീടുള്ള കാലം ഗാസയുടെ ദക്ഷിണഭാഗങ്ങളിലൂടെ ധാരാളം യാത്രകൾ നടത്തി. ഒരു മൃത-നാടോടി ജീവിതമാണ് അദ്ദേഹം നയിച്ചത്. അതെസമയം യാചനയെ വെറുക്കുകയും വിശ്രമമില്ലാതെ പണിയെടുത്തുമാണ് ജീവിക്കാനുള്ള വക കണ്ടെത്തിയത്. ചില സമയങ്ങളിൽ തോട്ടത്തിൻറെ കാവൽ‍ക്കാരനായി നിന്നു, ധാന്യം പൊടിക്കൽ പോലുള്ള ജോലികളും അദ്ദേഹം ചെയ്തിരുന്നു. ഇതിനുപുറമെ ബൈസാൻറിയൻ സാമ്രാജ്യവുമായി അതിർത്തിയിൽ പട്ടാളക്കാരനായി പടപൊരുതുകയും ചെയ്തിരുന്നു. നാവികനായുള്ള മുന്നേറ്റത്തിലാണ് അദ്ദേഹം വഫാത്തായതെന്ന് കരുതുന്നു. 
അധ്യാത്മിക ജീവിതം നയിച്ചതുകൊണ്ടാകാം ഇബ്രാഹിമിബ്നു അദ്ഹത്തിൻറെ മഖ്ബറ എവിടെയാണെന്ന കാര്യത്തിൽ വിവിധങ്ങളായ അഭിപ്രായങ്ങളാണുള്ളത്.ഇബിൻ അസാക്കിറിൻറെ അഭിപ്രായത്തിൽ ബൈസാൻറിയൻ ദ്വീപിലാണ് അദ്ദേഹത്തെ കബറടക്കിയത്. അതെസമയം ബാഗദാദിലെ ടിറെയിലാണ് എന്നൊരു വാദമുണ്ട്. സിറിയൻ തീരപ്രദേശമായ ജബ്‌ലയിലാണെന്ന വാദവുമുണ്ട്.

മതപരമായ ആത്മീയ തലത്തിലേക്ക് എങ്ങനെ എത്തിച്ചേർന്നു എന്നത് സംബന്ധിച്ച് വിവിധ വ്യാഖ്യാനങ്ങളും സംഭവങ്ങളുമുണ്ട്. അതിലെ ഒരു സംഭവം ഇങ്ങനെയാണ്.ആഡംബരത്തിലായിരുന്നു ജീവിച്ചിരുന്നത്.വേട്ടക്കിറങ്ങുക എന്നത് വിനോദമായിരുന്നു. വേട്ടനായക്കൊപ്പം കുതിരപ്പുറത്ത് പോകുമ്പോൾ കുറുക്കനെയോ, മുയലിനെയോ കണ്ടമാത്രയിൽ തൻറെ കുതിര ചലിച്ചു. അപ്പോൾ പിറകിൽ നിന്നും ഒരു വിളിയാളം കേട്ടു. ഇതിനാണോ നിന്നെ ഞാൻ പടച്ചത്? ഇതിനുവേണ്ടിയാണോ നിന്നോട് കൽപിച്ചത്? ഇടത്തോട്ടും വലത്തോട്ടും തിരിഞ്ഞുനോക്കിയെങ്കിലും ഞാൻ ആരെയും കണ്ടില്ല. പിശാചിനെ ശപിച്ചുകൊണ്ട് കുതിരയെ വീണ്ടും ഞാൻ നടത്തി. നേരത്തെ കേട്ടതിനേക്കാൾ ഉച്ചത്തിലൊരു വിളിയാളം വീണ്ടും ശ്രദ്ധയിൽപെട്ടു. ഇതിനുവേണ്ടിയാണോ നിന്നെ പടച്ചത്? ഇതാണോ നിന്നോട് കൽപിക്കപ്പെട്ടത്? ഇരു വശത്തോട്ടും തിരിഞ്ഞുനോക്കിയെങ്കിലും ഫലമുണ്ടായില്ല. ഞാൻ പറഞ്ഞു. അല്ലാഹു ഇബ്‌ലീസിനെ ശപിക്കട്ടെ! കുതിരയെ വീണ്ടും ചലിപ്പിച്ചു. അപ്പോൾ ജീനിയുടെ അരികിൽ നിന്നും ഒരു ചോദ്യം കേട്ടു. 'ഇബ്രാഹീം, ഇതിനുവേണ്ടിയാണോ നിന്നെ സൃഷ്ടിച്ചത്, ഇതാണോ നിന്നോട് കൽപിക്കപ്പെട്ടത്?'
ഈ ചോദ്യമാണ് തന്നെ മതപരമായ ആത്മീയ തലത്തിലേക്ക് നയിച്ചതെന്നാണ് ഒരു വാദം. 



</doc>
<doc id="328483" url="https://ml.wikipedia.org/wiki?curid=328483" title="കേരള ഉർദു ടീച്ചേഴ്സ് അസോസിയേഷൻ">
കേരള ഉർദു ടീച്ചേഴ്സ് അസോസിയേഷൻ

കേരളത്തിലെ ഉർദു അധ്യാപകരുടെ സംഘടനയാണ് കേരള ഉർദു ടീച്ചേഴ്സ് അസോസിയേഷൻ (കെ.യു.ടി.എ.). 1972 ലാണ് ഈ സംഘടന രൂപീകൃതമായത്. കേരള സംസ്ഥാനത്തിലെ ഉർദു അധ്യാപകരുടെ ഏക സംഘടനയാണിത്. സംസ്ഥാന, റവന്യൂ ജില്ലാ, വിദ്യാഭാസ ജില്ല, ഉപജില്ലാ തലങ്ങളിൽ ഈ സംഘടനയുടെ കമ്മിറ്റികൾ പ്രവർത്തിക്കുന്നു. ഇ.കെ.എം.ശാഫിയാണ് ഈ സംഘടനയുടെ സംസ്ഥാന പ്രസിഡന്റ്. ജനറൽ സെക്രട്ടറി കുഞ്ഞിമൊയ്തീൻ കുട്ടിയാണ്. രണ്ടു വർഷമാണ് സംസ്ഥാന കമ്മിറ്റിയുടെ കാലദൈർഘ്യം. ഉർദു അധ്യാപകരുടെ അവകാശങ്ങൾ സംരക്ഷിക്കുക, ഉർദു അധ്യാപക ശാക്തീകരണം, ഉർദു അധ്യാപന-വിദ്യഭ്യാസ മേഖലയിലെ നൂതന പ്രവണതകളെ പറ്റി അധ്യാപകർക്ക് അവഗാഹം നൽകുക, ഉർദു ഭാഷാ പഠനം പ്രോത്സാഹിപ്പിക്കുക തുടങ്ങിയവ ഈ സംഘടനയുടെ ലക്ഷ്യങ്ങളിൽ ചിലതാണ്.

വർഷത്തിലൊരിക്കൽ സംസ്ഥാന സമ്മേളനം സംഘടിപ്പിക്കാറുണ്ട്. 
വിവിധ വർഷങ്ങളിൽ നടന്ന സംസ്ഥാന സമ്മേളനങ്ങളുടെ വിവരങ്ങൾ താഴെ പറയുന്നത് പ്രകാരമാണ്.

വർഷത്തിൽ ഒന്നോ രണ്ടോ തവണ സംഘടനയുടെ ഭാരവാഹികൾക്ക് നേതൃത്വ പരിശീലന ക്യാമ്പ് സംഘടിപ്പിക്കാറുണ്ട്. ഇത്തരം ക്യാമ്പുകളിൽ സാധാരണയായി നേതൃപാടവം, ഭാഷാ അഭിരുചി, അധ്യാപന പരിശീലനം തുടങ്ങിയ മേഖലകളിൽ പരിശീലനം നൽകുന്നു.

കേരള ഉർദു ടീച്ചേഴ്സ് അസോസിയേഷന്റെ കീഴിൽ അക്കാദമിക പ്രവർത്തനങ്ങൾ ഏകോപിപ്പിച്ച് നടപ്പിലാക്കാൻ അക്കാദമിക് കൗൺസിൽ പ്രവർത്തിക്കുന്നുണ്ട്. വിദ്യാർഥികളിൽ ഉർദു ഭാഷാ അഭിരുചി വർധിപ്പിക്കുകയും പ്രോത്സാഹിപ്പിക്കുകയും ചെയ്യുക എന്ന ലക്ഷ്യം മുൻനിർത്തി അക്കാദമിക് കൗൺസിലിന്റെ കീഴിൽ സബ്ജില്ലാ, ജില്ലാ, സംസ്ഥാന തലങ്ങളിൽ ഉർദു ടാലന്റ് പരീക്ഷ സംഘടിപ്പിക്കാറുണ്ട്. 


</doc>
<doc id="328487" url="https://ml.wikipedia.org/wiki?curid=328487" title="ആർട്ടിക്കേറിയ">
ആർട്ടിക്കേറിയ

ഹൈവ്സ് എന്ന പേരിൽ പൊതുവേ അറിയപ്പെടുന്ന, ചുവന്ന നിറത്തിൽ കാണപ്പെടുന്നതും, ചൊറിച്ചിൽ അനുഭവപ്പെടുന്നതുമായ ത്വക്ക് രോഗമാണ് ആർട്ടിക്കേറിയ. ഹൈവ്സ് കാരണം പുകച്ചിലും തുളച്ചു കയറുന്ന പോലെയും അനുഭവപ്പെടാം. ആർട്ടിക്കേറിയയുടെ മുഖ്യ കാരണം അലർജിയാണ്, എന്നാൽ അലർജി അല്ലാത്ത കാരണങ്ങളാലും ആർട്ടിക്കേറിയ സംഭവിക്കാം. ആറു ആഴ്ച്ചകൾക്കു താഴെ നീണ്ടുനിൽക്കുന്ന ഹൈവ്സിൻറെ (അക്യൂട്ട് ആർട്ടിക്കേറിയ) കാരണം അലർജി തന്നെയാണ്. ആറു ആഴ്ച്ചകളിൽ കൂടുതൽ നീണ്ടുനിൽക്കുന്ന ഹൈവ്സിനു (ക്രോണിക് ആർട്ടിക്കേറിയ) കാരണം അലർജിയല്ല.

ഭൂരിപക്ഷം ക്രോണിക് ആർട്ടിക്കേറിയകളുടേയും കാരണം കണ്ടെത്തിയിട്ടില്ല. ഒരുപക്ഷേ 30 – 40% ക്രോണിക് ആർട്ടിക്കേറിയകളുടേയും കാരണം ഓട്ടോഇമ്യൂൺ പ്രതികരണമാണ്.

ആർട്ടിക്കേറിയ കാരണം ചർമ പ്രതലം തളിർത്തു വരും, ചുറ്റും ചുവന്ന പാടുകളും കാണപ്പെടും. അലർജി കാരണമായി ഉണ്ടാവുന്നതോ അല്ലാത്തതോ ആയാലും ചർമത്തിലുള്ള മാസ്റ്റ് സെല്ലുകളിൽനിന്നും ഹിസ്റ്റമിൻ പോലുള്ള രാസപദാർത്ഥങ്ങൾ പുറപ്പെടുവിക്കുന്നു. ഇതു കാരണം ചർമം തളിർത്തു വരും.

രോഗ കാരണത്തിനു അനുസരിച്ചു ആർട്ടിക്കേറിയ രോഗത്തെ വേർതിരിക്കാം. മരുന്നുകൾ, ഭക്ഷണം, വിവിധ പദാർത്ഥങ്ങൾ എന്നിവയടക്കം പ്രകൃതിയിലെ വിവിധ വസ്തുക്കൾ ആർട്ടിക്കേറിയയ്ക്കു കാരണമാകാം.

കോഡൈൻ, ടെക്സ്ട്രോഫീറ്റാമിൻ, ആസ്പിരിൻ, ഇബുപ്രോഫൻ, പെൻസിലിൻ, ക്ലോട്രിമസോൾ, ട്രൈകോസോൾ, സൽഫോൻഅമൈഡ്സ്, ആന്റികോൺസൽവന്റ്സ്, സിഫാക്ലോർ, ആന്റിഡയബറ്റിക് ഡ്രഗ്സ് മുതലായ മരുന്നുകളുടെ അലർജി കാരണം ആർട്ടിക്കേറിയ ഉണ്ടാകാം. 

ബ്ലാസ്റ്റോസൈറ്റോസിസ്, സ്ട്രോങ്ങിലോഡ്യാസിസ് തുടങ്ങിയ ലക്ഷണങ്ങളോടു കൂടി പാരസൈറ്റിക് ഇൻഫെക്ഷൻ കാരണവും ആർട്ടിക്കേറിയ ഉണ്ടാകാം. 

ചർമത്തിൽ ശക്തമായി ഉരച്ചതിൻറെയും ചൊറിഞ്ഞതിൻറെയും കാരണമായി പാടുകൾ വരുന്നത് ഡെർമറ്റോഗ്രാഫിക് ആർട്ടിക്കേറിയയുടെ ലക്ഷണമാണ്. ലോക ജനസംഖ്യയുടെ 4 – 5% ശതമാനം ആളുകളിലും കാണുന്ന ഈ ആർട്ടിക്കേറിയ, ഏറ്റവും കൂടുതലായി കാണപ്പെടുന്ന ആർട്ടിക്കേറിയയാണ്. ചെറുതായി തട്ടിയാലോ, ഉറസിയാലോ, ചൊറിഞ്ഞാലോ, അടിച്ചാലോ ചർമം വീർത്തു വരും. 

വ്യായാമം ചെയ്യുക, കുളിക്കുക, ചൂടുള്ള അന്തരീക്ഷത്തിൽ നിൽക്കുക, മാനസിക സമ്മർദമുണ്ടാകുക തുടങ്ങിയ കാരണങ്ങളാൽ ഉണ്ടാകുന്ന വിയർപ്പ് കാരണം ഉണ്ടാകുന്നതാണ് കോളിനെർജിക് ആർട്ടിക്കേറിയ. ഇതുകാരണം ഉണ്ടാകുന്ന ഹൈവ്സ് സാധാരണയായി കാണുന്നതിനേക്കാൾ ചെറുതും അധികം നീണ്ടുനിൽക്കാത്തതുമാണ്. ഈ ആർട്ടിക്കേറിയ വിവിധ രൂപങ്ങളിൽ കാണപ്പെട്ടിട്ടുണ്ട്, അവയ്ക്കു വ്യത്യസ്ത ചികിത്സകളും വേണം. 

ആർട്ടിക്കേറിയ അസ്വസ്ഥ ഉണ്ടാക്കുന്ന ഒരു രോഗമാണ്. എന്നാൽ മിക്ക ആർട്ടിക്കേറിയകളും ചെറുതും ദൂശ്യകരമല്ലാത്തതുമാണ്, അവയ്ക്കു ചികിത്സയും വേണ്ടി വരില്ല. എന്നാൽ അക്യൂട്ട്, ക്രോണിക് ആർട്ടിക്കേറിയകൾക്ക് മരുന്നുകൾ നല്കാറുണ്ട്. 50 ശതമാനം ക്രോണിക് ആർട്ടിക്കേറിയകളും ഒരു വർഷംകൊണ്ട് പൂർണമായി ഭേദപ്പെടാറുണ്ട്. 

ലോററ്റാഡിൻ, ഫെക്സോഫെനാടിൻ, സെറ്റിരിസിൻ, ക്ലോർഫെനാമിൻ, ഹൈഡ്രോസൈസിൻ മുതലായ ആന്റിഹിസ്റ്റമിൻ മരുന്നുകളും, പ്രെട്നിസോലോൻ പോലുള്ള കോർട്ടിസോണുകളും ആർട്ടിക്കേറിയ ചികിത്സയ്ക്ക് നല്കാറുണ്ട്.


</doc>
<doc id="328494" url="https://ml.wikipedia.org/wiki?curid=328494" title="പി.കെ. അബ്ദുറഹീം">
പി.കെ. അബ്ദുറഹീം

പി.കെ. അബ്ദുറഹീം.(1941-2016 ജനുവരി 18) സാമൂഹിക- ജീവകാരുണ്യ പ്രവർത്തകൻ, പ്രസാധകൻ, സംഘാടകൻ. ജമാഅത്തെ ഇസ്ലാമി കേരള സംസ്ഥാന കൂടിയാലോചനസമിതിയംഗവും മാധ്യമം ദിനപത്രത്തിൻറെ മുൻ പബ്ലിഷറുമായിരുന്നു. തൃശൂർ കേന്ദ്രമായ തണൽ സാമൂഹ്യസേവന സംഘടനയുടെ ഡയറക്ടർ, തണൽ വി.എം.വി ഓർഫനേജ് സ്ഥാപനകൻ എന്നീ നിലകളിൽ വ്യക്തിമുദ്രപതിപ്പിച്ചു.

1941ൽ തൃശൂർ ജില്ലയിലെ കൊക്കാലെയിൽ കോയാലിയുടെയും ആമിനയുടെയും മകനായാണ് ജനനം. എസ്.എസ്.എൽ.സി പാസായ ശേഷം എറണാകുളം മഹാരാജാസ് പോളിടെക്നിക്കിൽ നിന്ന് മെക്കാനിക്കൽ എഞ്ചിനിയറിങ്ങിൽ ഡിപ്ലോമ നേടി. 1968ലാണ് ജമാഅത്തെ ഇസ് ലാമിയിൽ അംഗമായത്. സംഘടനയുടെ തൃശൂർ നാസിം, ജില്ലാ സെക്രട്ടറി, സംസ്ഥാന ഓഡിറ്റ് ബ്യൂറോ ചീഫ് എന്നീ സ്ഥാനങ്ങൾ വഹിച്ചു. 1982ൽ ജമാഅത്തെ ഇസ് ലാമി കേരള കൂടിയാലോചനാ സമിതിയിൽ അംഗമായി. 1986ൽ കേന്ദ്ര പ്രതിനിധി സഭയിലേക്കും തെരഞ്ഞെടുക്കപ്പെട്ടു. അടിയന്തരാവസ്ഥക്കാലത്ത് ജയിൽവാസമനുഷ്ഠിച്ചിട്ടുണ്ട്. ടിറ്റ് ഫോർ ടാറ്റ് എന്ന മാസിക നടത്തി. തൃശൂർ കേന്ദ്രീകരിച്ച് സാമൂഹ്യസേവന രംഗത്ത് ശ്രദ്ധേയമായ പ്രവർത്തനങ്ങൾ കാഴ്ചവെച്ചിട്ടുണ്ട്.
തൃശൂർ നഗരത്തിനടുത്ത് കാളത്തോട് പ്രവർത്തിക്കുന്ന തണൽ വി.എം.വി ഓർഫനേജ് അനാഥ അഗതി മന്ദിരം സ്ഥാപിച്ചു. 
തൃശ്ശൂരിന്റെ സമീപജില്ലകളിൽ നിന്നും ആളുകൾ ചികിത്സക്കായി ആശ്രയിച്ചിരുന്ന നിർധന രോഗികളെ സഹായിക്കാനും ആശ്വസിപ്പിക്കാനും അദ്ദേഹം രൂപംനൽകിയ ആതുരശുശ്രൂഷാ സമിതി ഇപ്പോഴും പ്രവർത്തിക്കുന്നു. തൃശൂരിൽ ഖാജാ സ്റ്റോർ നടത്തിയിരുന്ന കാലത്ത് ഒരു ബ്ലഡ്ബാങ്കായി സ്ഥാപനം വർത്തിക്കുകയും ആവശ്യക്കാർ റഹീംസാഹിബിനെ രക്തത്തിനായി സമീപിക്കുകയും ചെയ്യാറുണ്ടായിരുന്നു. 

ഏറ്റെടുക്കാൻ ആളില്ലാതെ വരുന്ന മൃതശരീരങ്ങൾ ഏറ്റെടുത്ത് പരിപാലനം നടത്തുന്നതിലും അദ്ദേഹം മുൻകയ്യെടുത്തു.
സകാത്ത് ശേഖരിച്ച് വിതരണം ചെയ്യാൻ വേണ്ടി സകാത്ത് കമ്മിറ്റി രൂപീകരിച്ചു.
‘മാധ്യമം’ ഹെൽത്ത് കെയർ എന്ന ആശയത്തിന് തുടക്കംകുറിച്ചത് പി.കെ. അബ്ദുറഹീം ആയിരുന്നു. കോഴിക്കോട് നഴ്സിങ് സ്കൂളിലെ ഒരു വിദ്യാർഥി തൻെറ മാരകരോഗത്തെക്കുറിച്ച് സഹപാഠിക്കെഴുതിയ കത്ത് തൻെറ കൈയിലത്തെിയ ഉടൻ റഹീം സാഹിബ് മാധ്യമത്തിൻെറ മേൽനോട്ടത്തിൽ സഹായ ഫണ്ട് രൂപവത്കരിക്കാൻ ട്രസ്റ്റംഗങ്ങളെ പ്രേരിപ്പിക്കുകയും കിഡ്നി രോഗിയായ ആ വിദ്യാർഥിനിയുടെ കിഡ്നി മാറ്റത്തിന് സഹായം സ്വീകരിച്ച് ചികിത്സിക്കുകയും ചെയ്തതിലൂടെയാണ് ഈ സംരംഭം ആരംഭിച്ചത്. 

ജമാഅത്തെ ഇസ്ലാമി സംസ്ഥാന കൂടിയാലോചന സമിതിയംഗവും, മാധ്യമം പബ്ലിഷറുമായിരുന്നു. സംസ്ഥാന ഹജ്ജ് കമ്മിറ്റി, മലർവാടി ട്രസ്റ്റ്, വാടാനപ്പള്ളി മുസ് ലിം ഓർഫനേജ് കമ്മിറ്റി, മാള ഇസ് ലാമിക് സർവീസ് ട്രസ്റ്റ് തുടങ്ങിയവയിൽ അംഗമായിരുന്നു. 1980ൽ തൂശൂരിൽ നഴ്സറി ടീച്ചേഴ്സ് ട്രെയിനിങ് സെൻറർ സ്ഥാപിച്ചു. അനാഥ മയ്യിത്ത് പരിപാലന സംഘം, കൊക്കാലെ മുസ് ലിം ഹോസ്റ്റൽ, സകാത്ത് കമ്മിറ്റി, ബ്ലഡ് ഡോണേഴ്സ് ഫോറം, ആതുര ശുശ്രൂശ സമിതി തുടങ്ങിയവ സ്ഥാപിക്കുന്നതിൽ പ്രധാന പങ്കുവഹിച്ചു. 
"സ്മരണ" എന്ന പേരിൽ ആത്മകഥ പ്രബോധനം വാരികയിൽ ഖണ്ഡശ്ശ പ്രസിദ്ധീകരിച്ചു കൊണ്ടിരിക്കുന്നുണ്ട്.

2016 ജനുവരി 18 ന് പെരമ്പിലാവ് സ്വകാര്യ ആശുപത്രിയിൽ വെച്ച് അന്തരിച്ചു.


</doc>
<doc id="328496" url="https://ml.wikipedia.org/wiki?curid=328496" title="പോർച്ചുഗീസ് ഇന്ത്യ">
പോർച്ചുഗീസ് ഇന്ത്യ

പോർച്ചുഗലിൽ നിന്നും കടൽമാർഗ്ഗം ഇന്ത്യൻ ഉപഭൂഖണ്ഡത്തിലേക്ക് വഴികണ്ടുപിടിച്ച് ആറു വർഷത്തിനുശേഷം പോർച്ചുഗലിന്റെ പുറമെയുള്ള സ്ഥലങ്ങളെയെല്ലാം ഭരിക്കാൻ ഉണ്ടാക്കിയ അധികാരസ്ഥാനമാണ് പോർച്ചുഗീസ് ഇന്ത്യ (Portuguese India) എന്ന് അറിയപ്പെടുന്നത്. ആദ്യ വൈസ്രോയിയായ ഫ്രാൻസിസ്കോ ഡി അൽമേഡ ഇതിന്റെ തലസ്ഥാനം കൊച്ചിയിൽ സ്ഥാപിച്ചു. പിന്നീടു വന്ന പോർച്ചുഗീസ് ഗവർണ്ണർമാരെല്ലാം വൈസ്രോയി റാങ്കിൽ ഉള്ളവർ ആയിരുന്നില്ല. 1510 -നു ശേഷം തലസ്ഥാനം ഗോവയിലേക്കു മാറ്റി. 18 -ആം നൂറ്റാണ്ടുവരെ ഇന്ത്യൻ മഹാസമുദ്രത്തിലെ, തെക്കേ ആഫ്രിക്ക മുതൽ തെക്കേ ഏഷ്യവരെയുള്ള പോർച്ചുഗീസ് പ്രദേശങ്ങളെയെല്ലാം ഭരിച്ചിരുന്നത് ഗോവയിലെ ഗവർണ്ണർ ആയിരുന്നു. 1752 -ൽ മൊസാംബിക്കിന് പ്രത്യേകമായി ഒരു ഗവണ്മെന്റ് ഉണ്ടാക്കി. 1844 -ൽ മാകാവു, സോലോർ, ടിമോർ എന്നിവിടങ്ങളെ ഇന്ത്യയിൽ നിന്നും ഭരിക്കുന്നത് അവസാനിപ്പിച്ചു. പിന്നീട് അവരുടെ അധികാരം മലബാർ തീരത്തു മാത്രമായി ഒതുങ്ങി. 





</doc>
<doc id="328502" url="https://ml.wikipedia.org/wiki?curid=328502" title="തച്ചിബാനാ അക്കേമി">
തച്ചിബാനാ അക്കേമി

ജാപ്പനീസ് കവിയും പണ്ഡിതനും ആയിരുന്നു എച്ചിസെൻ പ്രവിശ്യയിൽ ജനിച്ച തച്ചിബാനാ അക്കേമി (1812 –ഒക്ടോ:13, 1868) സ്വദേശത്തു മാത്രം അറിയപ്പെട്ടിരുന്ന അക്കേമിയെ പ്രശസ്തനായ ഹൈക്കു കവി മസവോക്കാ ഷികിയുടെ ലേഖനങ്ങളാണ്‌ പുറംലോകത്തിനു പരിചയപ്പെടുത്തിയത്. നിത്യജീവിതത്തിലെ പരിമിതാനന്ദങ്ങളെ മഹത്ത്വപ്പെടുത്തുന്ന കവിതകൾ രചിച്ച തച്ചിബാനാ പാരമ്പര്യരീതിയിൽ നിന്നു വ്യതിചലിച്ച് കാല്പനികതയിലും പ്രകൃതിവർണ്ണനയിലും പരിമിതപ്പെടാതെ സമൂഹത്തിന്റെ നാനാതുറയിലെ വിഷയങ്ങൾ കവിതയ്ക്ക് ആധാരമാക്കി. ദാരിദ്ര്യത്തെ സ്വയം വരിച്ച അക്കേമിയുടെ കവിതകളെ ആ അവസ്ഥ സ്വാധീനിച്ചിട്ടുണ്ടെന്നു ചൂണ്ടിക്കാണിയ്ക്കപ്പെട്ടിട്ടുണ്ട്.


</doc>
<doc id="328503" url="https://ml.wikipedia.org/wiki?curid=328503" title="അഡോൾഫ് വോൺ ബയർ">
അഡോൾഫ് വോൺ ബയർ

അഡോൾഫ് വോൺ ബയർ അല്ലെങ്കിൽ ജൊഹാൻ ഫ്രിഡ്രിഷ് വിൽഹെം അഡോൾഫ് വോൺ ബയർ (October 31, 1835 – August 20, 1917) 1905ൽ രസതന്ത്രത്തിനു നോബൽ സമ്മാനം നേടിയ ജർമ്മൻ രസതന്ത്ര ശാസ്ത്രജ്ഞനാകുന്നു. അദ്ദേഹം ആദ്യമായി ഇൻഡിഗോ ചായം കൃത്രിമമായി നിർമ്മിച്ചു. 
ബയർ ജർമനിയിലെ ബെർലിനിൽ, ജൊഹാൻ ജേക്കബ് ബയെറിന്റെയും യൂജെനി ഹിറ്റ്സിഗ് ന്റെയും മകനായി ജനിച്ചു. അദ്ദേഹത്തിന്റെ പിതാവ് ഒരു ലൂതെറൻ സഭക്കാരനും മാതാവ് ക്രിസ്തുമതത്തിലേയ്ക്കു മാറിയ ജൂതകുടുംബത്തിൾ പ്പെട്ടവരും ആയിരുന്നു. ബയർ ആദ്യം ബർലിൻ യൂണിവേഴ്സിറ്റിയിൽ ചേർന്ന് ഗണിതവും ഭൗതികശാസ്ത്രവും അഭ്യസിച്ചു. തുടർന്ന്, റോബർട്ട് ബൂൺ സണിന്റെ കൂടെ ഹീഡൽബർഗ് യൂണിവേഴ്സിറ്റിയിൽ ചേർന്ന് രസതന്ത്രം പഠിച്ചു. അവിടെ അദ്ദേഹം ആഗസ്റ്റ് കെക്കുലെയുടെ ലബോറട്ടറിയിൽ ജോലിചെയ്ത് 1858ൽ തന്റെ ഡോക്ടറേറ്റ് കരസ്തമാക്കി. കെക്കുലെ ഘെന്റ് യൂണിവേഴ്സിറ്റിയിൽ പ്രൊഫസർ ആയി ജോലിചെയ്തപ്പോൾ അദ്ദേഹം കെക്കുലെയെ പിന്തുടർന്ന് ആ യൂണിവേഴ്സിറ്റിയിൽ ചേർന്നു. 1860ൽ അദ്ദേഹം ബെർലിൻ ട്രേഡ് അക്കാദമിയിൽ ലക്ചറർ ആയിചേർന്നു. തുടർന്ന്, 1871ൽ യൂണിവേഴ്സിറ്റി ഓഫ് സ്റ്റ്രാസ്ബർഗ്ഗിൽ പ്രൊഫസറായി നിയമിതനായി. 1875ൽ ജസ്റ്റസ് വോൺ ലിബിഗിന്റെ പിങാമിയായി മൂണിച്ച് യൂണിവേഴ്സിറ്റിയിൽ രസതന്ത്ര പ്രൊഫസർ ആയി നിയമിതനായി. 

1869ൽ ഇൻഡോളിന്റെ കൃത്യമായ രാസസൂത്രം അദ്ദേഹം കണ്ടെത്തി. ത്രിബന്ധത്തിൽ സ്ട്രൈൻ സിദ്ധാന്തവും ചെറിയ കാർബൺ വലയങ്ങളിലെ സ്ട്രൈൻ സിദ്ധാന്തവും
സൈദ്ധാന്തിക രസതന്ത്രത്തിൽ അദ്ദേഹത്തിന്റെ സംഭാവനയാണ്.

1871ൽ അമ്ല നിലയിൽ ഫ്താലിക് അൻഹൈഡ്രൈഡ് സാന്ദ്രീകരിച്ച് ഫിനോൾഫ്തലീൻ നിർമ്മിക്കുന്ന രീതി അദ്ദേഹം കണ്ടെത്തി. അതേ വർഷംതന്നെ, കൃത്രിമമായി ഒരു ഫ്ലൂറോഫോർ വർണ്ണമായ ഫ്ലൂറസീൻ നിർമ്മിക്കാനുള്ള മാർഗ്ഗവും കണ്ടുപിടിച്ചു. ഇതു പ്രകൃതിയിൽ ലഭ്യമായ പ്യോവെഡിൻ എന്ന സൂക്ഷ്മജീവികളിൽനിന്നും (സ്യൂഡൊമോണാസിന്റെ തിളങ്ങുന്ന തരം) ലഭിക്കുന്ന വർണ്ണവസ്തുവിനു തുല്യമാണ്. പിന്നീട് ഈ വസ്തുവിനു നൽകപ്പെട്ട ഫ്ലുറസീൻ എന്ന പേര് 1878 വരെ ഉപയോഗിച്ചിരുന്നില്ല. 

1872ൽ ഫീനോൾ, ഫോർമാൽഡിഹൈഡ് എന്നിവയുപയോഗിച്ച് ബെക്കലൈറ്റ് എന്ന വസ്തുവിന്റെ നിർമ്മാണത്തിന്റെ ആദ്യപടിയിലെത്തി. 

1881ൽ ലണ്ടൻ റോയൽ സൊസൈറ്റി ബേയറിനു ഇൻഡിഗോ കണ്ടുപിടിത്തത്തിനു ഡേവി മെഡൽ നൽകി. 1884ൽ അമേരിക്കൻ അക്കാഡമി ഓഫ് ആട്സ് ആന്റ് സയൻസസ് അദ്ദേഹത്തെ വിദേശ മെംബറായി ആദരിച്ചു. 1905ൽ അദ്ദേഹത്തിനു നോബൽ സമ്മാനം ലഭിച്ചു. തന്റെ മരണത്തിനു തോട്ടുമുൻപുള്ള വർഷം വരെ അദ്ദേഹം തന്റെ ഗവേഷണങ്ങളിൽ മുഴുകി. 


</doc>
<doc id="328508" url="https://ml.wikipedia.org/wiki?curid=328508" title="സോഡിയം അസൈഡ്">
സോഡിയം അസൈഡ്

NaN3 എന്ന രാസവാക്യമുള്ള ഒരു അജൈവ സംയുക്തമാണ് സോഡിയം അസൈഡ് (Sodium azide). പല വാഹനങ്ങളിലും ഉപയോഗിക്കുന്ന വായുസഞ്ചികളിലെ വായു ഉൽപ്പാദിപ്പിക്കാൻ ഉപയോഗിക്കുന്ന നിറമില്ലാത്ത ഒരു ലവണമാണ് സോഡിയം അസൈഡ്. മറ്റു അസൈഡ് സംയുക്തങ്ങൾ ഉണ്ടാക്കാനും ഇത് ഉപയോഗിക്കുന്നുണ്ട്. നന്നായി വെള്ളത്തിൽ ലയിക്കുന്ന അയോണികമായ ഈ ലവണം ഒരു കൊടിയ വിഷം കൂടിയാണ്.



</doc>
<doc id="328509" url="https://ml.wikipedia.org/wiki?curid=328509" title="എഡ്വാഡ് ബുഷ്നർ">
എഡ്വാഡ് ബുഷ്നർ

എഡ്വാഡ് ബുഷ്നർ (20 May 1860 – 13 August 1917) ജർമ്മൻ കാരനായ രസതന്ത്ര ശാസ്ത്രജ്ഞനും കിണ്വനശാസ്ത്രജ്ഞനും(zymologist) ആയിരുന്നു. 1907ൽ അദ്ദേഹത്തിന് രസതന്ത്രത്തിനു കിണ്വനത്തിന്റെ പഠനത്തിനു നോബൽ സമ്മാനം ലഭിച്ചു. 
ബുഷ്നർ മ്യൂനിച്ചിൽ ഒരു ഡോക്ടറായ പിതാവിന്റെ മകനായി ജനിച്ചു. 1884ൽ അഡോൾഫ് വോൺ ബയരുമായിച്ചേർന്ന് രസതന്ത്രം പഠിച്ചു. മ്യൂണിച്ചിലെ ബോട്ടാണിക് ഇൻസ്റ്റിറ്റ്യൂട്ടിൽ പ്രൊഫസ്സർ സി വോൺ നൈഗേലിയുമായിച്ചേർന്ന് സസ്യശാസ്ത്രവും പഠിച്ചു. 1888ൽ ബുഷ്നർ മ്യൂണിച്ച് യൂണിവേഴ്സിറ്റിയിൽനിന്നും ഡോക്ടറേറ്റു നേടി.

യീസ്റ്റ് കോശത്തിലെ ജീവനില്ലാത്ത ഘടകങ്ങൾ ഉപയോഗിച്ച് അദ്ദേഹം പുളിപ്പിക്കൽ നടത്തി. ജീവനുള്ള യീസ്റ്റു കോശങ്ങൾ പുളിപ്പിക്കലിനു ആവശ്യമല്ല എന്ന് അദ്ദേഹം കാണിച്ചുതന്നു. ഇതിനാണ് അദ്ദേഹത്തിനു നോബൽ സമ്മാനം ലഭിച്ചത്. 
ബുഷ്നർ 1900ൽ ലൊട്ടെ സ്റ്റാഹ്ലിനെ വിവാഹം കഴിച്ചു. ഒന്നാം ലോക മഹാ യുദ്ധത്തിൽ അദ്ദേഹം മേജറായി റൊമാനിയായിലെ ഒരു ആശുപത്രിയിൽ പ്രവർത്തിച്ചു. അവിടെവച്ച് അദ്ദേഹത്തിനു മാരകമായ പരിക്കുപറ്റുകയും, 9 ദിവസങ്ങൾക്കു ശേഷം തന്റെ 57ആം വയസ്സിൽ , 1917 ആഗസ്റ്റ് 3 നു അദ്ദേഹം മൃതിയടയുകയും ചെയ്തു. 


</doc>
<doc id="328513" url="https://ml.wikipedia.org/wiki?curid=328513" title="സി.എ.എസ് റജിസ്ട്രി നമ്പർ">
സി.എ.എസ് റജിസ്ട്രി നമ്പർ

ലോകത്തിലെ അറിയപ്പെട്ടിട്ടുള്ള എല്ലാ പദാർഥങ്ങൾക്കും, ലവണങ്ങളും, ധാതുക്കളും, ജൈവ-അജൈവവസ്തുക്കളും അങ്ങനെ എന്തെല്ലാം വസ്തുക്കളുണ്ടോ അവയെയെല്ലാം വേർതിരിച്ച് അറിയാൻ നൽകുന്ന ഒരു സവിശേഷ നമ്പർ ആണ് സി എ എസ് റജിസ്ട്രി നമ്പർ (CAS Registry Number). CASRN എന്നും CAS Number എന്നുമെല്ലാം ഇത് അറിയപ്പെടുന്നുണ്ട്. 1957 മുതൽ കണ്ടുപിടിക്കപ്പെട്ടവ എല്ലാം തന്നെ ഇതിൽ ചേർത്തുവരുന്നു. ഇപ്പോൾ ഇതിൽ ഏതാണ്ട് 16 കോടിയിലേറെ വസ്തുക്കൾക്ക് വേറിട്ട നമ്പറുകളും മറ്റു വിവരങ്ങളും നൽകിക്കഴിഞ്ഞു. ദിനംപ്രതി ഏതാണ്ട് 15000 പുതിയ വസ്തുക്കൾക്കും ഈ രീതി പ്രകാരം നമ്പർ നൽകി വരുന്നുണ്ട്.



To find the CAS number of a compound given its name, formula or structure, the following free resources can be used:


</doc>
<doc id="328515" url="https://ml.wikipedia.org/wiki?curid=328515" title="വിൽഹെം ഓസ്റ്റ് വാൾഡ്">
വിൽഹെം ഓസ്റ്റ് വാൾഡ്

ഫ്രിഡ്രിഷ് വിൽഹെം ഓസ്റ്റ് വാൾഡ് (Russian: Фридрих Вильгельм Оствальд, Latvian: Vilhelms Ostvalds; 2 September 1853 – 4 April 1932) എന്ന വിൽഹെം ഓസ്റ്റ് വാൾഡ് റഷ്യൻ ജർമ്മൻ രസതന്ത്രശാസ്ത്രജ്ഞൻ ആയിരുന്നു. 1909ൽ അദ്ദേഹത്തിനു രസതന്ത്രത്തിൽ നോബൽസമ്മാനം ലഭിച്ചു. രാസത്വരകപ്രവർത്തനം ( catalysis), രാസസന്തുലനം (chemical equilibria), രാസപ്രവർത്തനവേഗത( reaction velocities) എന്നിവയിലുള്ള അദ്ദേഹത്തിന്റെ പ്രവർത്തനം പരിഗണിച്ചാണ് നോബൽസമ്മാനം ലഭിച്ചത്. ഓസ്റ്റ് വാൾഡും ജാകോബസ് ഹെൻട്രിക്കസ് വാന്റ് ഹോഫ്, സ്വാന്തെ അറേനിയസ് എന്നിവരുമാണ് ആധുനിക ഭൗതികരസതന്ത്രത്തിന്റെ പിതാക്കളായി കണക്കാക്കിയിരിക്കുന്നത്. 
എലിസബേത്ത് ല്യൂക്കെലിന്റെയും(1824–1903) ഗോട്ഫ്രിഡ് വിൽഹേം ഓസ്റ്റുവാൾഡിന്റെയും(1824–1903) മകനായി റിഗയിലാണ് ജനിച്ചത്. എസ്റ്റോണിയായിലെ ടാർടു യൂണിവേഴ്സിറ്റിയിൽ നിന്നും 1875ൽ ബിരുദം നേടിയ അദ്ദേഹം 1878ൽ അവിടെനിന്നും കാൾ സ്കിമിഡിന്റെ കീഴിൽ ഡോക്ടറേറ്റു നേടി. റിഗ പോളിടെൿനിക്കിൽ 1881 മുതൽ 1887 വരെ പഠിപ്പിച്ചു. 
നൈട്രിക് ആസിഡിന്റെ ഉല്പാദനപ്രക്രിയ ആയ ഓസ്റ്റുവാൾഡ് പ്രക്രിയ കണ്ടുപിടിച്ചതിനാലാണ് അദ്ദേഹം പ്രശസ്തനായത്. 

24 April 1880ൽ ഹെലെനെ വോൺ റെയ്ഹെരെ വിവാഹം കഴിച്ചു. അവർക്ക് അഞ്ചു കുട്ടികൾ ഉണ്ടായിരുന്നു. 


</doc>
<doc id="328524" url="https://ml.wikipedia.org/wiki?curid=328524" title="ഈലോൺ മസ്ക്">
ഈലോൺ മസ്ക്

സൗത്ത് ആഫ്രിക്കയിൽ ജനിച്ച കാനഡ-അമേരിക്കക്കാരനായ ഒരു വ്യവസായിയും ശാസ്ത്രജ്ഞനും എഞ്ചിനീയറും ആണ് ഈലോൺ മസ്ക് (Elon Musk).

ടെസ്ല മോ‍ട്ടോർസിൻറെയും 2012ൽ റോക്കറ്റ് വിക്ഷേപിച്ചു ചരിത്രം സൃഷ്‌ടിച്ച സ്പേസ് എക്സ് എന്നീ കമ്പനികളുടെ സ്ഥാപകനാണ് അദ്ദേഹം. റോക്കറ്റ് വിക്ഷേപിക്കുന്ന ആദ്യത്തെ പ്രൈവറ്റ് കമ്പനി സ്പേസ് എക്സ് ആണ്. ഓപ്പൺ എ.ഐ , സോളാർ സിറ്റി , സിപ്‌ 2 , എക്സ്.കോം എന്നീ കമ്പനികളുടെ സഹ സ്ഥാപകൻ കൂടി ആണ് ഈ മഹാ പ്രതിഭ. ഇതിനു പുറമേ “ ഹൈപ്പർ ലൂപ് “ എന്ന അതിവേഗ യാത്ര സംവിധാനം ഇദ്ദേഹം വിഭാവന ചെയ്തിട്ടുണ്ട്.

2017 ഫെബ്രുവരിയിലെ കണക്കു പ്രകാരമുള്ള ധനികരുടെ പട്ടികയിൽ 94-ാം സ്ഥാനത്താണ് ഇദ്ദേഹം.

1971 ജൂൺ 28ന് പ്രിട്ടോറിയിൽ ആയിരുന്നു മസകിൻറെ ജനനം. മസകിൻറെ പിതാവ് തെക്കൻ ആഫ്രിക്കൻ വംശജനും മാതാവ്‌ കനേഡിയൻ വംശജയും ആയിരുന്നു . 10 വയസ് ആയപ്പോഴേക്കും കമ്പ്യൂട്ടറിൽ മസ്കിനു വലിയ താൽപ്പര്യം ആയി. ഈ കാലത്താണ് ഇദ്ദേഹത്തിൻറെ മാതാപിതാക്കൾ വേർപിരിയുന്നത്. 12-ാം വയസ്സിൽ അദ്ദേഹം “ബ്ലാസ്ടർ “ എന്ന കമ്പ്യൂട്ടർ ഗെയിം വികസിപ്പിച്ചു വിറ്റു.

ക്വീൻസ് സർവകലാശാലയിൽ ഉപരിപഠനത്തിനായി 17-ാം വയസ്സിൽ മസ്ക് കാനഡയിലേക്ക് പോയി. അവിടെ രണ്ടു വർഷം പഠിച്ചതിനു ശേഷം പെൻസിൽവാനിയ സർവകലാശാലയിൽ ഭൗതികശാസ്ത്രവും ബിസിനസ്സും പഠിക്കാൻ പോയി. അതിനു ശേഷം സാൻഫോർഡിൽ പി.എച്ച്‍ഡി ചെയ്യാൻ പോയി. പക്ഷെ ഇൻറർനെറ്റിൻറെ അനന്ത സാദ്ധ്യതകൾ മനസ്സിലാക്കിയ അദ്ദേഹം 2 ദിവസത്തിനുള്ളിൽ അവിടത്തെ പഠനം അവസാനിപ്പിച്ചു. ഉടൻ തന്നെ അദ്ദേഹം സിപ്‌ 2 എന്ന കമ്പനി ആരംഭിച്ചു.

2012 മെയ്‌ 22ന് ഫാൽക്കൻ 9 എന്ന റോക്കറ്റ് വിക്ഷേപിച്ചു സ്പേസ് എക്സ് ചരിത്രം സൃഷ്ടിച്ചു. ഈ റോക്കറ്റ് ഐ എസ് എസ് ഇലേക്ക് 1000 പൗണ്ട് ഭാരം വരുന്ന സപ്ല്യ്കൾ എത്തിച്ചു.

ഇപ്പം സ്പേസ് എക്സ് പുനരുപയോഗിക്കാൻ പറ്റുന്ന റോക്കറ്റിൽ ആണ് ശ്രദ്ധ കേന്ദ്രീകരിക്കുന്നത്.

സാധാരണക്കാരന് താങ്ങാൻ പറ്റുന്ന ഇലക്ട്രിക്‌ കാർ നിർമ്മിക്കുക എന്ന ലക്ഷ്യത്തോട് കൂടി തുടങ്ങിയതാണ്‌ ഈ കമ്പനി. 2008ൽ റോഡ്സ്റ്റർ എന്ന സ്പോർട്സ് കാർ ഇവർ അവതരിപ്പിച്ചു. പൂജ്യത്തിൽ നിന്ന്  മണിക്കൂറിൽ 60 കിലോമീറ്റർ വേഗതയിലേക്ക് എത്താൻ 3.7 സെക്കൻഡ് മതി. ലിതിയം അയോൺ ബാറ്ററി ആണ് ഇതു ഉപയോഗിക്കുന്നത്.





</doc>
<doc id="328538" url="https://ml.wikipedia.org/wiki?curid=328538" title="ഓസ്റ്റ് വാൾഡ് പ്രക്രിയ">
ഓസ്റ്റ് വാൾഡ് പ്രക്രിയ

ഓസ്റ്റ് വാൾഡ് പ്രക്രിയ നൈട്രിക് അമ്ലം (HNO) നിർമ്മിക്കാനുള്ള രാസപ്രക്രിയ ആകുന്നു. വിൽഹെം ഓസ്റ്റ് വാൾഡ് ആണിതു വികസിപ്പിച്ചെടുത്ത് അദ്ദേഹം 1902ൽ തന്റെ കണ്ടുപിടിത്തത്തിനു പേറ്റന്റ് എടുത്തു. ആധുനിക രാസവ്യവസായത്തിന്റെ അടിസ്ഥാനശിലകളിലൊന്നാണിത്. സാധാരണ രാസവളങ്ങളുടെ ഉല്പാദനത്തിനുള്ള അസംസ്കൃതവസ്തുക്കൾ നൽകുന്ന പ്രക്രിയയുമാണിത്. ഓസ്റ്റ് വാൾഡ് പ്രക്രിയ ഹേബർ പ്രക്രിയയുമായി അഭേദ്യമായ ബന്ധം പുലർത്തുന്നുണ്ട്. ഇതിലൂടെ അമോണിയ (NH) ലഭ്യമാക്കുന്നു. 
അമോണിയ രണ്ടു ഘട്ടമായാണ് നൈട്രിക് ആസിഡായി മാറ്റുന്നത്. അമോണിയ 10% റോഡിയത്തിന്റെ കൂടെ പ്ലാറ്റിനം അഭികാരകത്തിന്റെ സാന്നിദ്ധ്യത്തിൽ ഓക്സിജനുമായി കലർത്തി കത്തിക്കുന്നു. ഇതൊരു റിഡോക്സ് അല്ലെങ്കിൽ ഓക്സിഡൈസ്ഡ് രാസപ്രവർത്തനമാകുന്നു. നൈട്രിക് ആസിഡും ജലവുമാണ് ഉല്പന്നങ്ങളായി ലഭിക്കുന്നത്. ഇത് ഒരു താപമോചകപ്രവർത്തനമാകുന്നു. തുടങ്ങിക്കഴിഞ്ഞാൽ ഇത് ഒരു നല്ല താപോർജ്ജം ലഭ്യമാവുന്ന പ്രക്രിയയാകുന്നു. 

ഈ പ്രക്രിയയുടെ രണ്ടാം ഘട്ടത്തിനു രണ്ടു രാസപ്രക്രിയകളുണ്ട്. ജലം നിറഞ്ഞ ആഗിരണത്തിനുള്ള ഒരു ഉപകരണത്തിൽ ആണിതു നടക്കുന്നത്. ആദ്യം നൈട്രിക് അമ്ലം വീണ്ടും ഓക്സിഡൈസ് ചെയ്ത് നൈട്രജൻ ഡയോക്സൈഡ് ഉണ്ടാകുന്നു. ഈ വാതകം ജലം ആഗിരണം ചെയ്ത് ശക്തികുറഞ്ഞ നൈട്രിക് അമ്ലം ഉണ്ടാകുന്നു. ഇതിലൊരു ഭാഗം നൈട്രിക് അമ്ലമായി തിരികെ അവ്ശോഷണം നടക്കുന്നു. 
ഇതിലെ NO പുനരുപയോഗിക്കുന്നു. അമ്ലം സ്വേദനപ്രക്രിയയിലൂടെ ആവശ്യമായ ഗാഢത വരുത്തുന്നു. 

ഐടവിട്ട് അവസാന ഘട്ടം വായുവിലാണു നടക്കുന്നതെങ്കിൽ, 



</doc>
<doc id="328539" url="https://ml.wikipedia.org/wiki?curid=328539" title="നൈട്രജൻ ഡയോക്സൈഡ്">
നൈട്രജൻ ഡയോക്സൈഡ്

നൈട്രജൻ ഡയോക്സൈഡ് എന്ന രാസസൂത്രമുള്ള രാസസംയുക്തമാണ്. നൈജന്റെ അനേകം ഓക്സൈഡുകളിൽ ഒന്നാണിത്. നൈട്രിക് ആസിഡിന്റെ ഉല്പാദനത്തിൽ ലഭിക്കുന്ന ഇത് ലക്ഷക്കണക്കിനു ടൺ ഉല്പാദിപ്പിച്ചുവരുന്നു. ഇത് ഇരുണ്ടുചുവന്ന ഒരു വിഷവാതകമാണ്. വായുമലിനീകരണത്തിനു പ്രധാന കാരണമായ ഇതിനു രൂക്ഷമായ ഗന്ധമാണുള്ളത്. 


</doc>
<doc id="328540" url="https://ml.wikipedia.org/wiki?curid=328540" title="ആശ്രം എക്സ്പ്രസ്സ്‌">
ആശ്രം എക്സ്പ്രസ്സ്‌

അഹമദാബാദ് ജങ്ഷനും ഓൾഡ്‌ ഡൽഹിയ്ക്കും ഇടയിൽ സർവീസ് നടത്തുന്ന ഇന്ത്യൻ റെയിൽവേയുടെ ദിവസേനയുള്ള സൂപ്പർഫാസ്റ്റ് എക്സ്പ്രസ്സ്‌ ട്രെയിനാണ് ആശ്രം എക്സ്പ്രസ്സ്‌. ട്രെയിൻ നമ്പർ 12915 ആശ്രം എക്സ്പ്രസ്സ്‌ അഹമദാബാദ് ജങ്ഷൻ മുതൽ ഓൾഡ്‌ ഡൽഹി വരെ സർവീസ് നടത്തുന്നു. ട്രെയിൻ നമ്പർ 12916 ആശ്രം എക്സ്പ്രസ്സ്‌ ഓൾഡ്‌ ഡൽഹി മുതൽ അഹമദാബാദ് ജങ്ഷൻ വരെ സർവീസ് നടത്തുന്നു.


ഭാരത സർക്കാരിൻറെ ഉടമസ്ഥതയിലുള്ള പൊതുമേഖല സ്ഥാപനമാണ് ഇന്ത്യൻ റെയിൽവേ. ലോകത്തിലെ തന്നെ ഏറ്റവും തിരക്കേറിയതും വലുതുമായ തീവണ്ടിപ്പാതാശൃംഖലകളിലൊന്നാണ് ഇന്ത്യൻ റെയിൽവേയുടേത്, ഏകദേശം 5000 കോടി‍ യാത്രക്കാരും, 650 ദശലക്ഷം ടൺ ചരക്കും ഓരോ വർഷവും ഇന്ത്യൻ റെയിൽപ്പാതകളിലൂടെ നീങ്ങുന്നുണ്ട്. അതുമാത്രമല്ല 16 ലക്ഷത്തിൽ കൂടുതൽ പേർക്ക് തൊഴിൽ നൽകുന്ന ഒരു സ്ഥാപനവും കൂടിയാണ് ഇന്ത്യൻ റെയിൽവേ. ഇന്ത്യയിലെ തീവണ്ടി ഗതാഗത മേഖല ഇന്ത്യൻ റെയിൽവേയുടെ കുത്തകയാ‍ണെന്നു പറയാം. ഇന്ത്യൻ റെയിൽവേയിലെ മൊത്തം തീവണ്ടിപ്പാതയുടെ നീളം 63,940 കിലോമീറ്ററോളം വരും.

ഇന്ത്യയിൽ ആദ്യമായി തീവണ്ടി ഗതാഗതം ആരംഭിച്ചത് 1853-ലാണ് 

1844-ൽ ഇന്ത്യയുടെ ഗവർണർ ജനറൽ ആയിരുന്ന ലോർഡ് ഹാർഡിങ്ങ് ഇന്ത്യയിൽ തീവണ്ടി ഗതാഗതം ആരംഭിക്കാൻ സ്വകാര്യ സംരംഭകരെ അനുവദിച്ചു. ഈ തീരുമാനത്തിൻറെ ഫലമായി ഇംഗ്ലണ്ടിലുള്ള നിരവധി നിക്ഷേപകർ പണം മുടക്കാൻ തയ്യാറായി മുന്നോട്ടു വന്നു. ഇതേത്തുടർന്നാണ് ഇന്ത്യയിൽ തീവണ്ടി ഗതാഗതം എന്ന അക്കാലത്തെ ഏറ്റവും പുതുമയുള്ള ഗതാഗത സംവിധാനത്തിന് തുടക്കമിടുന്നത്. 1851 ഡിസംബർ 12-ആം തീയതിയാണ് ഇന്ത്യയിൽ ആദ്യമായി തീവണ്ടി ഓടിയത്. റൂർക്കിയിലേക്കുള്ള നിർമ്മാണ വസ്തുക്കൾ കൊണ്ടുപോകാൻ വേണ്ടിയായിരുന്നു ഇത്. ഒന്നര വർഷത്തിനു ശേഷം 1853 ഏപ്രിൽ 16-ആം തീയതി ഇന്ത്യയിലെ ആദ്യത്തെ യാത്രാ തീവണ്ടി ഓടിത്തുടങ്ങി. അങ്ങനെ ഇംഗ്ലണ്ടിൽ തീവണ്ടി ആദ്യമായി ഓടിയതിനു ശേഷം വെറും 28 വർഷം കൊണ്ടുതന്നെ അത് ഇന്ത്യയിലെത്തി. ലോർഡ് ഫാക്ൿലാന്റ് എന്ന 2-4-0 എഞ്ചിനാണ് ഈ തീവണ്ടിയിൽ ഘടിപ്പിച്ചിരുന്നത്. ബോറിബന്ദർ, ബോംബെ, താനെ എന്നീ സ്ഥലങ്ങളിലൂടെയാണ് ഈ തീവണ്ടി ഓടിയത്. ഏകദേശം 34 കിലോമീറ്റർ ദൂരം ആയിരുന്നു യാത്രാദൂരം. സാഹിബ്, സിന്ധ്, സുൽത്താൻ എന്നിങ്ങനെയായിരുന്നു അന്ന് ഉപയോഗിച്ച തീവണ്ടി എഞ്ചിനുകളുടെ പേരുകൾ. ഏതാണ്ട് ഒരു വർഷത്തിനു ശേഷം കൽക്കത്തയിലും തീവണ്ടി ഗതാഗതം ആരംഭിച്ചു. 1854 ഓഗസ്റ്റ് 15-ന് ഹൗറയിൽ നിന്ന് ഹൂഗ്ലിയിലേക്ക് യാത്രാവണ്ടി ഓടാൻ തുടങ്ങി. 1856-ൽ മദ്രാസ് റെയിൽ‌വേ കമ്പനി മദ്രാസിലും ആദ്യത്തെ തീവണ്ടിപ്പാത തുറന്നു. ഇത് റോയപുരം മുതൽ ചിന്നാമപ്പേട്ട വരെ ആയിരുന്നു. റോയപുരത്തുനിന്നാണ് മദിരാശിയിൽ നിന്നുള്ള എല്ലാ വണ്ടികളും ആദ്യകാലത്ത് പുറപ്പെട്ടിരുന്നത്. 1873-ലാണ് മദിരാശിയിലെ സെൻട്രൽ സ്റ്റേഷൻ നിർമ്മിക്കുന്നത്. ആർക്കോട്ട് നവാബ് സ്വർണ്ണക്കൈക്കോട്ടു കൊണ്ട് മണ്ണ് കോരിയിട്ടുകൊണ്ടാണ് റോയപ്പേട്ട സ്റ്റേഷൻറെ നിർമ്മാണോദ്ഘാടനം നടത്തിയത് എന്നാണ് കഥ.

ട്രെയിൻ നമ്പർ 12915 ആശ്രം എക്സ്പ്രസ്സ്‌ ദിവസേന ഇന്ത്യൻ സമയം 18:30-നു അഹമദാബാദ് ജങ്ഷനിൽനിന്നും പുറപ്പെട്ടു അടുത്ത ദിവസം ഇന്ത്യൻ സമയം 10:10-നു ഓൾഡ്‌ ഡൽഹിൽ എത്തിച്ചേരുന്നു.

ട്രെയിൻ നമ്പർ 12915 ആശ്രം എക്സ്പ്രസ്സിനു അഹമദാബാദ് ജങ്ഷൻ കഴിഞ്ഞാൽ സബർമതി ജങ്ഷൻ (2 മിനിറ്റ്), മഹേസന ജങ്ഷൻ (2 മിനിറ്റ്), ഉണ്ജ (2 മിനിറ്റ്), പലൻപൂർ ജങ്ഷൻ (2 മിനിറ്റ്), അബു റോഡ്‌ (10 മിനിറ്റ്), ഫൽന (2 മിനിറ്റ്), ബീവർ (2 മിനിറ്റ്), അജ്മീർ ജങ്ഷൻ (10 മിനിറ്റ്), ജൈപൂർ (10 മിനിറ്റ്), ദൌസ (2 മിനിറ്റ്), ബണ്ടികുയ് ജങ്ഷൻ (2 മിനിറ്റ്), രാജ്ഗർ (2 മിനിറ്റ്), അൽവാർ (3 മിനിറ്റ്), ഖൈർതൽ (2 മിനിറ്റ്), റിവാരി (2 മിനിറ്റ്), പട്ടൌഡി റോഡ്‌ (2 മിനിറ്റ്), ഗുർഗാവ് (2 മിനിറ്റ്), ഡൽഹി കാന്റ്റ് (2 മിനിറ്റ്), ഡൽഹി എന്നീ സ്റ്റോപ്പുകളാണ് ഉള്ളത്.

ട്രെയിൻ നമ്പർ 12916 ആശ്രം എക്സ്പ്രസ്സ്‌ ദിവസേന ഇന്ത്യൻ സമയം 15:20-നു ഓൾഡ്‌ ഡൽഹിയിൽനിന്നും പുറപ്പെട്ടു അടുത്ത ദിവസം ഇന്ത്യൻ സമയം 07:40-നു അഹമദാബാദ് ജങ്ഷനിൽ എത്തിച്ചേരുന്നു.

ട്രെയിൻ നമ്പർ 12916 ആശ്രം എക്സ്പ്രസ്സിനു ഡൽഹി കഴിഞ്ഞാൽ ഡൽഹി കാന്റ്റ് (2 മിനിറ്റ്), ഗുർഗാവ് (2 മിനിറ്റ്), പട്ടൌഡി റോഡ്‌ (2 മിനിറ്റ്), റിവാരി (2 മിനിറ്റ്), ഖൈർതൽ (2 മിനിറ്റ്), അൽവാർ (3 മിനിറ്റ്), രാജ്ഗർ (2 മിനിറ്റ്), ബണ്ടികുയ് ജങ്ഷൻ (2 മിനിറ്റ്), ദൌസ (2 മിനിറ്റ്), ജൈപൂർ (10 മിനിറ്റ്), അജ്മീർ ജങ്ഷൻ (10 മിനിറ്റ്), ബീവർ (2 മിനിറ്റ്), ഫൽന (2 മിനിറ്റ്), അബു റോഡ്‌ (10 മിനിറ്റ്), പലൻപൂർ ജങ്ഷൻ (2 മിനിറ്റ്), ഉണ്ജ (2 മിനിറ്റ്), മഹേസന ജങ്ഷൻ (2 മിനിറ്റ്), സബർമതി ജങ്ഷൻ (2 മിനിറ്റ്), അഹമദാബാദ് ജങ്ഷൻ എന്നീ സ്റ്റോപ്പുകളാണ് ഉള്ളത്.


</doc>
<doc id="328551" url="https://ml.wikipedia.org/wiki?curid=328551" title="എയർബ്ലൂ">
എയർബ്ലൂ

പാകിസ്താനിലെ ഇസ്ലാമാബാദിലെ ഇസ്ലാമാബാദ് സ്റ്റോക്ക് എക്സ്ചേഞ്ച് (ഐഎസ്ഇ) ടവേർസിൽ ഹെഡ് ഓഫീസുള്ള പാകിസ്താനി സ്വകാര്യ എയർലൈനാണ് എയർബ്ലൂ ലിമിറ്റഡ്. പ്രാദേശിക ലക്ഷ്യസ്ഥാനങ്ങളായ ഇസ്ലാമാബാദ്, ലാഹോർ, കറാച്ചി, പെഷവാർ എന്നിവടങ്ങളിൽനിന്നും ദുബായ്, അബുദാബി, ഷാർജ, മസ്കറ്റ് എന്നിവിടങ്ങൾ ബന്ധിപ്പിച്ചുകൊണ്ട് ദിവസേന 30 സർവീസുകൾ നടത്തുന്നു. എയർബ്ലൂവിൻറെ പ്രധാന ബേസ് കറാച്ചിയിലെ ജിന്ന അന്താരാഷ്‌ട്ര വിമാനത്താവളമാണ്. 

എയർബ്ലൂ എയർലൈൻസ് സ്ഥാപിക്കപ്പെട്ടത് 2003-ലാണ്. ജൂൺ 18, 2004-ൽ ലീസിനെടുത്ത മൂന്ന് എയർബസ് എ320-200 വിമാനങ്ങൾ ഉപയോഗിച്ചു പ്രവർത്തനങ്ങൾ ആരംഭിച്ചു. കറാച്ചി – ലാഹോർ, കറാച്ചി – ഇസ്ലാമാബാദ് റൂട്ടിൽ ഇരു ദിശകളിലും ദിവസേന മൂന്ന് സർവീസുകൾ നടത്തിയാണ് ആരംഭിച്ചത്.എയർബ്ലൂ എയർലൈനിൻറെ ഉദ്ഘാടനം നിർവഹിച്ചത് അന്നു പാകിസ്താൻ പ്രധാനമന്ത്രിയായിരുന്ന സഫറുള്ള ഖാൻ ജമാലാണ്.

പ്രവർത്തനം ആരംഭിച്ച ആദ്യ വർഷംതന്നെ എയർലൈൻ വളരെ പ്രസിദ്ധിയാർജിച്ചു.അങ്ങനെ പാകിസ്താൻറെ പതാക വാഹക എയർലൈനായ പാകിസ്താൻ ഇന്റർനാഷണൽ എയർലൈൻസും മറ്റു രണ്ടു സ്വകാര്യ എയർലൈൻസുമായും നേരിട്ടു മത്സരിക്കാൻ സാധിച്ചു, ആദ്യ വർഷം 90 ശതമാനം ലോഡ് ഫാക്ടറോട് കൂടി 400,000 യാത്രക്കാർ എയർബ്ലൂവിൽ പറന്നു.അതുവഴി പെഷവാർ, ക്വേട്ട, നവാബ്ഷാ തുടങ്ങിയ പാകിസ്താനിലെ കൂടുതൽ സ്ഥലങ്ങളിലേക്ക് സർവീസുകൾ വിപുലീകരിക്കാൻ എയർബ്ലൂവിനു സാധിച്ചു. പാകിസ്താൻറെ 58-മത്തെ സാന്ത്വന്ത്രദിനമായ 2005 ഓഗസ്റ്റ്‌ 14-നു എയർബ്ലൂ ആദ്യ അന്താരാഷ്‌ട്ര സർവീസ് ആരംഭിച്ചു. കറാച്ചിയിൽനിന്നും ദുബായ്ലേക്കായിരുന്നു എയർബ്ലൂവിൻറെ ആദ്യ അന്താരാഷ്‌ട്ര വിമാനം പറന്നത്. ജൂൺ 4, 2007-ൽ എയർബസ്‌ എ321 വിമാനം ഉപയോഗിച്ചു മാഞ്ചസ്റ്ററിലേക്കുള്ള ആദ്യ സർവീസ് നടത്തി. 2014-ൽ ലാഹോറിൽ നിന്നു ലണ്ടനിലേക്ക് സർവീസ് ആരംഭിക്കാനുള്ള പദ്ധതികൾ ഉണ്ടായിരുന്നു. 

2012 ജൂണിൽ എയർബ്ലൂ തങ്ങളുടെ ഐഎടിഎ കോഡ് ഇഡി എന്നത് പിഎ എന്നാക്കിമാറ്റി. മുമ്പ് വളരെ പ്രസിദ്ധമായതും ഇപ്പോൾ പ്രവർത്തനരഹിതമായതുമായ പാൻ അമേരിക്ക വേൾഡ് എയർവേസിൻറെ ഐഎടിഎ കോഡ് ആയിരുന്നു പിഎ.

ഒക്ടോബർ 2015-ലെ സ്ഥിതി അനുസരിച്ചു എയർബ്ലൂ സർവീസ് നടത്തുന്ന ലക്ഷ്യസ്ഥാനങ്ങൾ ഇവയാണ്: 


</doc>
<doc id="328560" url="https://ml.wikipedia.org/wiki?curid=328560" title="ഇഗ്വാസു വെള്ളച്ചാട്ടം">
ഇഗ്വാസു വെള്ളച്ചാട്ടം

ദക്ഷിണ അമേരിക്കൻ രാജ്യങ്ങളായ അർജന്റീന, ബ്രസീൽ രാജ്യങ്ങളെ വേർതിരിക്കുന്ന ഇഗ്വാസു നദിയിൽ രൂപപ്പെട്ട വെള്ളച്ചാട്ടമാണ് ഇഗ്വാസു വെള്ളച്ചാട്ടം. അർജന്റിനയിലെ മിഷ്യൻസ് പ്രവിശ്യയിലും ബ്രസീലിലെ പരാന സംസ്ഥാനത്തുകൂടിയാണ് ഈ നദി ഒഴുകുന്നത്. 
82 മീറ്റർ (270 അടി) പൊക്കവും 150 മീറ്റർ (500അടി) വീതിയും 700 മീറ്റർ (2300അടി) നീളവുമുള്ള ഈ വെള്ള ചാട്ടം ചെകുത്താന്റെ തൊണ്ട (ഡെവിൽസ് ത്രോട്ട് (ഗാർഗന്ത ദോ ജിയാബ്ലോ) എന്നാണ് അറിയപ്പെടുന്നത്. വെള്ളച്ചാട്ടത്തിന് മുകളിലുള്ള ഇഗ്വാസു നദിയെ അപ്പർ ഇഗ്വാസുവെന്നും താഴെ ഉള്ളതിനെ ലോവർ ഇഗ്വാസു എന്നുമാണ് അറിയപ്പെടുന്നത്. ലോവർ ഇഗ്വാസുവിലെ ജലം പരാന നദിയിലാണ് എത്തിച്ചേരുന്നത്. ഇഗ്വാസുവിന്റെ ഉത്ഭവം ബ്രസീലിയൻ മല നിരകളിൽ നിന്നാണ്.
വെള്ളച്ചാട്ടത്തിന്റെ നാലിൽ മൂന്നു ഭാഗവും അർജന്റീനയിലാണ്. 1970കളിൽ നിർമ്മിച്ച ലോകത്തിലെ ഏറ്റവും വലിയ ജലവൈദ്യുത പദ്ധതിയായി അറിയപ്പെടുന്ന ഇത്തായ്പു (Itaipu) സ്ഥിതി ചെയ്യുന്നത് ഇവിടെയാണ്. 
മൂന്നു വശങ്ങളിൽ കൂടിയാണ് വെള്ളം ചാടുന്നത്. ഇഗ്വാസു വെള്ളച്ചാട്ടത്തിന് മാത്രമുള്ള പ്രത്യേകതയാണിത്. കരയിൽ നിന്ന് നദിയുടെ മധ്യം വരെ നടപ്പാത കെട്ടിയിട്ടുണ്ട്.

വെള്ളച്ചാട്ടത്തിന് ചുറ്റും താമസിക്കുന്ന ഗ്വാരാണി സമൂഹമാണ് ഇതിന് ഇഗ്വാസു എന്ന പേര് നൽകിയത്. ബ്രസീലിയൻ തദ്ദേശിയരായ തുപി ജനത ഉപയോഗിക്കുന്ന
തുപി ഭാഷയിൽ -ഇ- എന്നാൽ വെള്ളം എന്നും -വാസു- എന്നാൽ വലിയത് എന്നുമാണ് അർത്ഥം. 'ഇ വാസു' ക്രമേണ ഇഗ്വാസു ആയെന്നാണ് ചരിത്രം. 

1542ൽ സ്പാനിഷ് സഞ്ചാരിയായ ആൽവാർ നൂനെസ് ഡി വാക എന്ന ഇവിടെ എത്തിയതോടെയാണ് ഇഗ്വാസു വെള്ളച്ചാട്ടം ലോക ശ്രദ്ധയിൽ എത്തിയത്. 
കയിൻഗാൻഗി എന്ന അമരിന്ത്യാക്കാരായിരുന്നു വെള്ളച്ചാട്ടത്തിന് സമീപമുള്ള പ്രദേശങ്ങളിൽ വസിച്ചിരുന്നത്. 1181 മുതൽ ഇവിടെക്ക് കുടിയേറ്റം ആരംഭിച്ചിരുന്നു. ഒരു പട്ടാള കോളനിയായിരുന്ന ഇവിടെ സാധാരണക്കാരുടെ കുടിയേറ്റം ആരംഭിക്കുന്നത് 1912 മുതലാണ്. വില ഇഗ്വാസു എന്നായിരുന്നു എന്നായിരുന്നു ഈ പ്രദേശത്തിന്റെ ആദ്യ പേര്. 1918ൽ ഫോസ് ദോ ഇഗ്വാസു എന്നു മാറ്റി. 

ഇഗ്വാസു വെള്ളച്ചാട്ടത്തിന്റെ ബ്രസീലിയൻ ഭാഗം നിലനിൽക്കുന്നത് ഇഗ്വാസു ദേശീയോദ്യാനത്തിലാണ് (ഇഗ്വാസു നാഷണൽ പാർക്ക്).
1939ൽ അന്നത്തെ ബ്രസീലിയൻ പ്രസിഡന്റായിരുന്ന ഷെത്തൂളിയോ വാർഗസാണ് ഒരു പ്രത്യേക നിയമ നിർമ്മാണത്തിലൂടെ ഇഗ്വാസു ദേശീയോദ്യാനത്തിന് തുടക്കം കുറിച്ചത്. 1986ൽ യുനെസ്‌കോ ഇഗ്വാസു വെള്ളച്ചാട്ടവും സമീപ പ്രദേശങ്ങളും ലോകപൈതൃക പട്ടികയിൽ ഉൾപ്പെടുത്തി.

ബ്രസീലിനും അർജന്റീനയേയും വേർത്തിരിക്കുന്ന ഫ്രറ്റേർണിറ്റി പാലം സ്ഥിതിചെയ്യുന്നത് ഇഗ്വാസു നദിക്ക് കുറുകെയാണ്. 1985ലാണ് ഇത് തുറന്നത്. ബ്രസീലിനും പരഗ്വെയ്ക്കുമിടയിൽ പരാന നദിക്കു കുറുകെ പോൺതേ ജെ അമിസാദെ (സൗഹൃദ പാലം) എന്ന പേരിൽ ഒരു പാലമുണ്ട്. 1965ലാണ് ഇത് നിർമ്മിച്ചത്.


</doc>
<doc id="328564" url="https://ml.wikipedia.org/wiki?curid=328564" title="എരിയക്കോളോൺ വണ്ടാനമെൻസിസ്">
എരിയക്കോളോൺ വണ്ടാനമെൻസിസ്

കേരളത്തിൽ ആലപ്പുഴ ജില്ലയിലെ വണ്ടാനംകാവിൽ നിന്നും കണ്ടെത്തിയ ഏകവർഷിയായ പുതിയ ഇനം ചൂത്‌ സസ്യമാണ് എരിയക്കോളോൺ വണ്ടാനമെൻസിസ് . മാല്യങ്കര എസ്.എൻ.എം. കോളേജ് ബോട്ടണി വിഭാഗം അസോസിയേറ്റ് പ്രൊഫസർ ഡോക്ടർ സി.എൻ.സുനിൽ, പയ്യന്നൂർ കോളേജ്‌ ബോട്ടണി വിഭാഗം അസി. പ്രൊഫസർ ഡോ. എം.കെ.രതീഷ് നാരായണൻ എന്നിവരുടെ നേതൃത്വത്തിലുള്ള സംഘമാണ് ഈ പുതിയ സസ്യത്തെ കണ്ടെത്തിയത്. 

തവിട്ടുനിറത്തിലുള്ള സൂക്ഷ്മങ്ങളായ വിത്തിന്റെ പുറന്തോടിലുള്ള പ്രത്യേകതകൾ മൂലം സമാനമായ മറ്റ് സസ്യങ്ങളിൽനിന്നും ഇവ വ്യത്യസ്തമാകുന്നു. വണ്ടാനംകാവിൽ മൺസൂൺ കാലത്താണ് ചെടിയെ കാണാൻകഴിയുന്നത്. 


</doc>
<doc id="328568" url="https://ml.wikipedia.org/wiki?curid=328568" title="എരിയക്കോളോൺ ബൈഅപ്പെൻഡിക്കുലേറ്റം">
എരിയക്കോളോൺ ബൈഅപ്പെൻഡിക്കുലേറ്റം

കേരളത്തിൽ പശ്ചിമഘട്ടത്തിലെ മൂന്നാർ-സൈലന്റ്‌വാലി, പാച്ചക്കാട് പ്രദേശത്തുനിന്നും കണ്ടെത്തിയ പുതിയ ഒരിനം ചൂത്‌ സസ്യമാണ് എരിയക്കോളോൺ ബൈഅപ്പെൻഡിക്കുലേറ്റം .

ദേവഗിരി സെന്റ് ജോസഫ്‌സ് കോളേജിലെ അസി. പ്രൊഫസർ മനുദേവ്, പീച്ചി കേരള ഫോറസ്റ്റ് റിസർച്ച് ഇൻസ്റ്റിറ്റിയൂട്ടിലെ റോബി, കാലിക്കറ്റ് സർവകലാശാല ബോട്ടണി വിഭാഗത്തിലെ പ്രൊഫ. സന്തോഷ് നമ്പി എന്നിവരാണ് ഈ സസ്യത്തെ കണ്ടെത്തിയത്. 

വെള്ളം കൂടുതലുള്ള സ്ഥലങ്ങളിലാണ് ഇവ വളരുന്നത്. രണ്ട് മില്ലി മീറ്റർമാത്രം വലിപ്പമുള്ള പൂക്കൾ കുലയായായി വളരുന്നു. വിത്തിനു മഞ്ഞനിറവും കേസരത്തിനു കറുപ്പു നിറവുമാണ്. ആൺപൂവും പെൺപൂവും പ്രത്യേകമായി കാണപ്പെടുന്നു.


</doc>
<doc id="328575" url="https://ml.wikipedia.org/wiki?curid=328575" title="രോഹിത് വെമുലയുടെ ആത്മഹത്യ">
രോഹിത് വെമുലയുടെ ആത്മഹത്യ

ഹൈദരാബാദ് സർവ്വകലാശാലയിലെ ഒരു ഗവേഷക വിദ്യാർത്ഥി ആയിരുന്നു ദളിതനായ രോഹിത് വെമുല (Rohith Vemula) (ജനനം 30 ജനുവരി 1989 മരണം 17 ജനുവരി 2016). ബി.ജെ.പിയുടെ വിദ്യാർഥി വിഭാഗമായ എ.ബി.വി.പിയുടെ നേതാവ് സുശീൽ കുമാറിനെ മർദിച്ചു എന്ന തെറ്റായ പരാതിയിലാണ് കഴിഞ്ഞ ആഗസ്റ്റിൽ ദലിത് ഗവേഷക വിദ്യാർഥികളെ സസ്പെൻഡ് ചെയ്തത്. ഇതിനെതിരെ ക്യാംപസിലെ വെള്ളിവട യിൽ സമരത്തിലായിരുന്നു വിദ്യാർത്ഥികൾ. ഇതിനിടെ ഹോസ്റ്റലിൽ നിന്നും പുറത്താക്കുകയും ഭരണകാര്യാലയത്തിലും മറ്റു പൊതു ഇടങ്ങളിലും പ്രവേശിക്കുന്നതിൽ നിന്നും വിലക്കി സർവ്വകലാശാല ഉത്തരവിറക്കിയിരുന്ന്. അംബേദ്കർ സ്റ്റുഡൻറ്സ് അസോസിയേഷൻെറ (എ.എസ്.എ) പ്രവർത്തകനായിരുന്നു രോഹിത്. സ്ഥാപണവൽകൃത ബ്രഹ്മണിസത്തിനെതിരെ(institutionalised brahmanism) ഉള്ള പോരാട്ടങ്ങൾക്ക് രോഹിത്തിന്റെ ജീവിതവും സമരവും ഇന്ന് ഊർജ്ജം പകരുന്നു.

രോഹിതിന്റെ 25000 രൂപയുടെ സ്കോളർഷിപ്പ്‌ വി.സി അന്യായമായി തടഞ്ഞ്‌ വെച്ചതിനെ തുടർന്ന് തനിക്കത്‌ അനുവദിച്ച്‌ തരുന്നിലെങ്കിൽ പകരം കുറച്ച്‌ വിഷമോ കയറോ പകരം തരണമെന്ന് രോഹിത്ത്‌ വി സി ക്ക്‌ അയച്ച കത്തിൽ വ്യക്തമാക്കിയിരുന്നു..തന്നെ ജീവിക്കാൻ അനുവദിക്കണ മെന്നും രോഹിത്‌ അ പേക്ഷിച്ചിരുന്നു. എബിവിപി നേതാവ് സുശീൽ കുമാറിനെ മർദ്ധിച്ചു എന്നാരോപിച്ച് 2015 ആഗസ്റ്റ് 5-ന് രോഹിത് അടക്കം അഞ്ചുപേർക്കെതിരെ സർവ്വകലാശാല അന്വേഷണം പ്രഖ്യാപിച്ചിരുന്നു. സ്ഥലം എം.പി ബന്ദാരു ദത്താത്രേയ മന്ത്രി സ്മൃതി ഇറാനിക്ക് നടപടി ആവശ്യപ്പെട്ട് 2015 ആഗസ്റ്റ് 17-ന് കത്തയച്ചു. യാക്കൂബ് മേമന്റെ വധശിക്ഷക്കെതിരെ രോഹിത് അടക്കമുള്ള എ.എസ്.എ പ്രവർത്തകർ പ്രതിഷേധിച്ചുവെന്ന് കത്തിൽ ആരോപിക്കുന്നുണ്ട്. തുടർന്ന് 2015 സെപ്റ്റംബറിൽ അഞ്ചുപേരും സസ്പെൻഡ് ചെയ്യപ്പെടുകയും 2016 ജനുവരി 3-ന് ഹോസ്റ്റലിൽ നിന്ന് പുറത്താക്കപ്പെടുകയുമായിരുന്നു. തുടർന്ന് കാമ്പസ്സിൽ വിദ്യാർത്ഥികൾ നിരാഹാരസമരം ആരംഭിച്ചു.

രോഹിതിന്റെ ആത്മഹത്യയെ തുടർന്ന് രാജ്യമെങ്ങും ശക്തമായ പ്രതിഷേധം നടക്കുന്നുണ്ട്. ഉന്നത വിദ്യാഭ്യാസരംഗത്ത് നിലനിൽക്കുന്ന ജാതിവിവേചനമാണ് സംഭവത്തിന് കാരണമെന്ന് വിലയിരുത്തപ്പെടുന്നു. രോഹിത് വെമുല ആത്മഹത്യ ചെയ്ത സംഭവത്തിൽ പ്രതിഷേധിച്ച് പ്രമുഖ ഹിന്ദിസാഹിത്യകാരൻ അശോക് വാജ്പേയി തനിക്ക് ലഭിച്ച ഡി ലിറ്റ് ബഹുമതി സർവകലാശാലയ്ക്ക് തിരിച്ചുനൽകുന്നതായി പ്രഖ്യാപിച്ചു.

ഹൈദരാബാദ് കേന്ദ്രസർവകലാശാലയിൽ ജാതീയമായ പീഡനങ്ങൾ കാരണം സ്വയം ജീവനൊടുക്കിയ ദളിത് വിദ്യാർത്ഥിനേതാവ് രോഹിത് വെമുലയുടെ ‘രക്തസ്വാക്ഷിത്വത്തെ’ അനുസ്മരിക്കും. സഹപാഠികൾ. രോഹിത് മരണപ്പെട്ട ജനുവരി 17 നു രോഹിത് വെമുല ശഹാദത്ത് ദിൻ ആയി ആചരിക്കുകയാണ് ഹൈദരബാദിലെ സഹപാഠികൾ. അന്ന് വൈകീട്ട് നടക്കുന്ന ബഹുജനറാലിയിലും അനുസ്മരണസമ്മേളനത്തിലും രോഹിത് വെമുലയുടെ മാതാവ് രാധിക വെമുല , ദാദ്രിയിൽ സംഘ് പരിവാർ ശക്തികൾ അടിച്ചുകൊന്ന മുഹമ്മദ് അഖ്ലാഖിന്റെ സഹോദരൻ ജാൻ മുഹമ്മദ് , ഗുജറാത്തിലെ ഉനയിലെ ദളിത് അതിക്രമങ്ങളെ അതിജീവിച്ചവർ എന്നിവർ സംബദ്ധിക്കും. കാമ്പസിലെ എല്ലാ ഹോസ്റ്റലുകളിലും രോഹിതിന്റെ ഛായാചിത്രം സ്ഥാപിക്കും.
രാധിക വെമുല യും jnu വിദ്യാർത്ഥി നജീബിന്റെ ഉമ്മ ഫാത്തിമ നഫീസയും ഒരുമിച്ചുള്ള സമരങ്ങൾ ഏറെ ജന ശ്രദ്ധ പിടിച്ചു പറ്റിയിരുന്നു.

1.
പ്രസാധനം :എസ്‌.ഐ.ഒ കേരള

2.
പ്രസാധനം : വിദ്യാർത്ഥി പബ്ലികേഷൻസ്‌

3.
പ്രസാധനം : ഡി.സി ബുക്‌സ്‌
4.കലാലയങ്ങൾ കലഹിക്കുമ്പോൾ
പ്രസാധനം : ഡി.സി ബുക്‌സ്‌

5.

പ്രസാധനം : കിസാലയ പബ്ലിഷേഴ്‌സ്‌


</doc>
<doc id="328579" url="https://ml.wikipedia.org/wiki?curid=328579" title="ഹൈദ്രാബാദ് കേന്ദ്ര സർവകലാശാല">
ഹൈദ്രാബാദ് കേന്ദ്ര സർവകലാശാല

തെലുങ്കാനയിൽ സ്ഥിതി ചെയ്യുന്ന 1974 ൽ സ്ഥാപിതമായ ഒരു സർവകലാശാലയാണ് ഹൈദരാബാദ് കേന്ദ്ര സർവകലാശാല (University of Hyderabad). ഇതിന്റെ കാമ്പസ്സിന് 2400 ഏക്കറോളം വിസ്തീർണ്ണമുണ്ട്. 5000 -ത്തോളം വിദ്യാർഥികളും 400 -ഓളം അധ്യാപകരും ഉൾകൊള്ളുന്നതാണ് സർവകലാശാല. ആദ്യ വൈസ് ചാൻസിലർ ഗുർബകഷ് സിംഗ് ആയിരുന്നു. (1974-1979)

വൈസ് ചാൻസിലർ പ്രൊഫസർ അപ്പ റാവൂ. ചാൻസിലർ സി രംഗരാജൻ 



</doc>
<doc id="328590" url="https://ml.wikipedia.org/wiki?curid=328590" title="ചൂത് (സസ്യം)">
ചൂത് (സസ്യം)

എരിയക്കോളോൺ (Eriocaulon) ജനുസിലുള്ള സസ്യങ്ങളെല്ലാം തന്നെ മലയാളത്തിൽ അറിയപ്പെടുന്ന പേരാണ് ചൂത്. കേവലം കാഴ്ച്ചയിലൂടെ മാത്രം തിരിച്ചറിയാൻ കഴിയാത്തതിനാലാവാം മിക്കവയെയും ചൂത് എന്ന പേരിൽത്തന്നെ വിളിക്കുന്നത്. 400 -ലേറെ സ്പീഷിസുകൾ ഇതിലുണ്ട്. ഏഷ്യയിലെയും അമേരിക്കയിലെയും മധ്യരേഖാപ്രദേശങ്ങളിലാണ് പൊതുവേ കണ്ടുവരുന്നത്.

എഠാണ്ട് 80 -ഓളം സ്പീഷുകളാണ് ഇന്ത്യയിൽ കാണുന്നത്. ഇതിൽ തന്നെ പലതും തദ്ദേശീയമാണ്.



</doc>
<doc id="328592" url="https://ml.wikipedia.org/wiki?curid=328592" title="ഹിലാരി സ്വാങ്ക്">
ഹിലാരി സ്വാങ്ക്

അമേരിക്കയിൽ നിന്നുമുള്ള ഒരു അഭിനേത്രിയും, നിർമ്മാതാവുമാണ് ഹിലാരി സ്വാങ്ക്(ജനനം: 30 ജൂലൈ,1974). മികച്ച അഭിനേത്രിക്കുള്ള അക്കാദമി പുരസ്കാരം ഹിലാരിക്ക് രണ്ടു തവണ ലഭിച്ചിട്ടുണ്ട്. 1992 ൽ പുറത്തിറങ്ങിയ ബഫി ദ വാംപയർ സ്ലേയർ എന്ന ചിത്രത്തിലൂടെയാണ് ഹിലാരി അരങ്ങേറ്റം കുറിച്ചത്. 1994 ൽ പുറത്തിറങ്ങിയ നെക്സ്റ്റ് കരാട്ടേ കിഡ് എന്ന ചിത്രമാണ് ഹിലാരിക്ക് പ്രശസ്തി നേടിക്കൊടുത്തത്.

1999 ൽ പുറത്തിറങ്ങിയ ബോയ്സ് ഡോണ്ട് ക്രൈ എന്ന ചലച്ചിത്രത്തിൽ ബ്രണ്ടൻ ടീനയുടെ കഥാപാത്രത്തെ അവതരിപ്പിച്ചതിനാണ് ഹിലാരിക്ക് ആദ്യ ഓസ്കാർ പുരസ്കാരം ലഭിക്കുന്നത്. ക്ലിന്റ് ഈസ്റ്റ്‌വുഡ് സംവിധാനം ചെയ്ത് 2004 ൽ പുറത്തിറങ്ങിയ മില്ല്യൻ ഡോളർ ബേബിയിലെ അഭിനയത്തിനാണ് ഹിലാരിക്ക് രണ്ടാമത്തെ ഓസ്കാർ പുരസ്കാരം ലഭിക്കുന്നത്.

1974 ജൂലൈ 30 ന്, അമേരിക്കയിലെ നെബ്രാസ്കയിലാണ് ഹിലാരി ജനിച്ചത്. സ്റ്റീഫൻ മൈക്കിൾ സ്വാങ്കും, ജൂഡി കേയുമായിരുന്നു മാതാപിതാക്കൾ. ഹിലാരിക്ക് ആറു വയസ്സുള്ളപ്പോൾ അവരുടെ കുടുംബം വാഷിങ്ടണിലേക്കു താമസം മാറി. ഹാപ്പി വാലി എലമെന്ററി സ്കൂൾ, ഫെയർഹെവൻ മിഡ്ഡിൽ സ്കൂൾ, സീഹോം ഹൈസ്കൂൾ എന്നിവിടങ്ങളിലായിട്ടായിരുന്നു ഹിലാരിയുടെ സ്കൂൾ വിദ്യാഭ്യാസം. സ്കൂൾ വിദ്യാഭ്യാസകാലത്തു തന്നെ പാഠ്യേതരവിഷയങ്ങളിൽ ഹിലാരി മികവു തെളിയിച്ചിരുന്നു. ജൂനിയർ ഒളിംപിക്സിലും, വാഷിങ്ടൺ സ്റ്റേറ്റ് ചാംപ്യൻഷിപ്പിലും ഹിലാരി പങ്കെടുത്ത് സമ്മാനങ്ങൾ നേടിയിരുന്നു.

തന്റെ ഒമ്പതാമത്തെ വയസ്സിലാണ് ഹിലാരി, ആദ്യമായി കലാരംഗത്ത് പ്രത്യക്ഷപ്പെടുന്നത്. ജംഗിൾ ബുക് എന്ന പരമ്പരയിലായിരുന്നു ഹിലാരി ആദ്യമായി പ്രത്യക്ഷപ്പെട്ടത്. പിന്നീട്, സ്കൂളുമായി ബന്ധപ്പെട്ടും പുറത്തും കലാരംഗത്ത് ഹിലാരി സജീവമായി. തന്റെ പതിനഞ്ചാമത്തെ വയസ്സിൽ ഹിലാരിയുടെ മാതാപിതാക്കൾ വേർപിരിഞ്ഞു. മകളുടെ അഭിനയത്തിലുള്ള കഴിവ് തിരിച്ചറിഞ്ഞ ജൂഡി മകളേയും കൊണ്ട് ലോസ് ഏഞ്ചൽസിലേക്കു താമസം മാറി. സ്വന്തമായി ഒരു വാടകവീട്ടിൽ താമസിക്കാനാവശ്യമായ പണം കിട്ടുന്നതുവരെ അവർ കാറിലായിരുന്നു കഴിഞ്ഞിരുന്നത്. കഷ്ടപ്പാടുകൾക്കിടയിലും, കഠിനപ്രയത്നത്തിലൂടെ അഭിനയമേഖല കീഴടക്കാൻ കഴിഞ്ഞതിന് തനിക്ക് പ്രചോദനമായത് തന്റെ അമ്മയാണെന്ന് ഹിലാരി ഒരു അഭിമുഖത്തിനിടെ പറഞ്ഞിരുന്നു.


</doc>
<doc id="328595" url="https://ml.wikipedia.org/wiki?curid=328595" title="മാടായിച്ചൂത്">
മാടായിച്ചൂത്

കേരളത്തിലെ മാടായിപ്പാറയിൽ നിന്നും കണ്ടെത്തിയ ഒരു ചൂതാണ് മാടായിച്ചൂത്. .



</doc>
<doc id="328599" url="https://ml.wikipedia.org/wiki?curid=328599" title="കേരള സ്കൂൾ കലോത്സവം 2016">
കേരള സ്കൂൾ കലോത്സവം 2016

കേരളത്തിന്റെ അമ്പത്തിയാറാമത് സ്കൂൾ കലോത്സവം തിരുവനന്തപുരത്ത് 2016 ജനുവരി 19 ന് ആരംഭിച്ച് ജനുവരി 25-നു സമാപിച്ചു. ഏഷ്യയിലെ ഏറ്റവും വലിയ കലോത്സവമാണ് സംസ്ഥാന സ്ക്കൂൾ യുവജനോത്സവം. 232 ഇനങ്ങളിലായി ഏതാണ്ട് 12000 ഓളം പ്രതിഭകൾ ഈ കലോത്സവത്തിൽ പങ്കെടുത്തു.919 പോയിൻറുമായി കോഴിക്കോട് ഒന്നാം സ്ഥാനവും, 912 പോയിൻറ് നേടി പാലക്കാട് രണ്ടാം സ്ഥാനവും 908 പോയിൻറോടെ കണ്ണൂർ മൂന്നാം സ്ഥാനവും നേടി വിദ്യാഭ്യാസമന്ത്രി പികെ അബ്ദുറബ്ബ് വിജയികൾക്ക് സമ്മാനങ്ങൾ നൽകി. ചലച്ചിത്രതാരങ്ങളായ നിവിൻ പോളിയും സുരാജ് വെഞ്ഞാറമൂടും സമാപന ചടങ്ങിൽ പങ്കെടുത്തിരുന്നു.

തിരുവനന്തപുരത്തും പരിസരങ്ങളിലുമായി 19 വേദികളിലായാണ് മത്സരങ്ങൾ നടന്നത്.


</doc>
<doc id="328607" url="https://ml.wikipedia.org/wiki?curid=328607" title="കാശ്മീരി ഹിന്ദുക്കളെ ഉന്മൂലനം ചെയ്ത സംഭവം">
കാശ്മീരി ഹിന്ദുക്കളെ ഉന്മൂലനം ചെയ്ത സംഭവം

1990 ജനുവരി 19 -ന് കാശ്മീർ താഴ്വരയിലുള്ള ഭൂരിഭാഗം കാശ്മീരി പണ്ഡിറ്റുകളെയും അവിടെ നിന്നും തുടർച്ചയായ ഭീഷണി വഴി അക്രമോൽസുകരായ കാശ്മീർ മുസ്ലീംകളും മുസ്ലീം പ്രക്ഷോഭകാരികളും ചേർന്ന് നാടുവിടാൻ നിർബന്ധമാക്കിയ സംഭവമാണ് കാശ്മീരി ഹിന്ദുക്കളെ ഉന്മൂലനം ചെയ്ത സംഭവം (Ethnic cleansing of Kashmiri Hindus). ഈ സംഭവത്തിൽ നാടുവിടേണ്ടിവന്ന പണ്ഡിറ്റുകളുടേ സംഖ്യ ഒരു ലക്ഷത്തിനും മൂന്നര ലക്ഷത്തിനും മധ്യത്തിലാണെന്നു കരുതുന്നു.



</doc>
<doc id="328608" url="https://ml.wikipedia.org/wiki?curid=328608" title="ഹിന്ദു ഐക്യവേദി">
ഹിന്ദു ഐക്യവേദി

വിവിധ സമുദായങ്ങളിൽ ഉൾപ്പെട്ട ഹൈന്ദവ ജനതയെ ഒരേ കുടക്കീഴിൽ അണിനിരത്തുന്നതിനായി രൂപംകൊണ്ട കേരളീയ നവോത്ഥാന പ്രസ്ഥാനമാണ് ഹിന്ദു ഐക്യവേദി.

</doc>
<doc id="328609" url="https://ml.wikipedia.org/wiki?curid=328609" title="കൈവട്ടക">
കൈവട്ടക

ക്ഷേത്രങ്ങളിലെ ആരാധനാമൂർത്തികൾക്ക് നിവേദിക്കുന്നതിനുള്ള പടച്ചോറ് (പണപ്പായസം, വെള്ള നേദ്യം) തയയ്യാറാക്കുന്നതിന് കേരളീയ ക്ഷേത്രങ്ങളുടെ തിടപ്പള്ളികളിൽ ഉപയോഗിക്കുന്ന ഒരു പാത്രം. ചെറിയ ഉരുളിയ്ക്ക് നീളമുള്ള കൈപിടി പിടിപ്പിച്ചതുപോലെയാണ് കൈവട്ടകയുടെ ആകൃതി


</doc>
<doc id="328610" url="https://ml.wikipedia.org/wiki?curid=328610" title="തവളക്കണ്ണൻ">
തവളക്കണ്ണൻ

ഒരു കാലത്ത് കേരളത്തിൽ വളരെയധികം കൃഷിചെയ്തിരുന്ന ഒരു നാടൻ നെല്ലിനമാണ് തവളക്കണ്ണൻ. ഇടത്തരം മൂപ്പുള്ള ഒരു നെൽവിത്താണിത്. മട്ട അരിയ്ക്കുത്തമം.മലയിടുമ്പൻ എന്നും ഇതിന് പേരുണ്ട്


</doc>
<doc id="328613" url="https://ml.wikipedia.org/wiki?curid=328613" title="ബോർഡോ വീഞ്ഞ്">
ബോർഡോ വീഞ്ഞ്

ഫ്രാൻസിലെ ബോർഡോ മേഖലയിൽ ഉദ്പാദിപ്പിക്കുന്ന വീഞ്ഞിനെ പൊതുവായി വിളിക്കുന്ന പേരാണ് ബോർഡോ വീഞ്ഞ്. ഇംഗ്ലിഷ്: Bordeaux wine. ഫ്രാൻസിലെ ബോർഡോ എന്ന പട്ടണത്തെ കേന്ദ്രീകരിച്ചും ഗിരോന്ദ് എന്ന വിഭാഗം മുഴുവനായും ഉൾപ്പെട്ടതുമായ 12,0000 ഹെക്റ്റർ മുന്തിരിത്തോപ്പുകൾ ചേർന്നതാണിത്. ഫ്രാൻസിലെ ഏറ്റവും വലിയ വീഞ്ഞുല്പാദന കേന്ദ്രമാണ് ബോർഡോ. ക്ലാരറ്റ് വീഞ്ഞ് (ബ്രിട്ടിഷ് നാമകരണം‌) എന്ന വീഞ്ഞാണ് ഇവിടെ ഉണ്ടാക്കുന്നതിന്റെ 85 ശതമാനവും. ബാക്കിയുള്ള 15% സതേർണെ, ഡ്രൈ വൈറ്റ്, റോസേ, സ്പാർക്ലിങ്ങ് വീഞ്ഞ് എന്നിങ്ങനെ നിറം കുറഞ്ഞ വീഞ്ഞുകളാണ്. ഷതോ എന്നു വിളിക്കുന്ന പ്രഭുക്കന്മാരായ ഉദ്പാദകരണ് ബോർഡോ വീഞ്ഞുകൾ ഉണ്ടാക്കുന്നത്. 8500 നു മേൽ ഷതോക്കൾ ഉണ്ട്. 


</doc>
<doc id="328615" url="https://ml.wikipedia.org/wiki?curid=328615" title="കേരള മുസ്ലിം ജമാഅത്ത്">
കേരള മുസ്ലിം ജമാഅത്ത്

കേരളത്തിലെ ഒരു ഇസ്ലാമിക സംഘടനയാണ് കേരള മുസ്‌ലിം ജമാഅത്ത്. സമസ്ത കേരള ജംഇയ്യത്തുൽ ഉലമയുടെ പോഷക സംഘടനയാണിത്. 2015ൽ കേരളത്തിലെ മലപ്പുറം ജില്ലയിലെ കോട്ടക്കൽ താജുൽ ഉലമാ നഗറിൽ വെച്ച് നടന്ന എസ് വൈ എസിന്റെ അറുപാതാം വാർഷിക സമ്മേളത്തൽ വെച്ചാണ് ഇതിൻറെ പ്രഖ്യാപനം നടന്നത്. 2015 ഒക്ടോബറിൽ മലപ്പുറത്ത് വെച്ച് നടന്ന പ്രഖ്യാപന സമ്മേളനത്തിൽ അഖിലേന്ത്യാ സുന്നി ജംഇയ്യത്തുൽ ഉലമ ജനറൽ സെക്രട്ടറി കാന്തപുരം എ പി അബൂബക്കർ മുസ്‌ലിയാർ ഔദോഗിക പ്രഖ്യാപനം നിർവഹിച്ചു.
സമസ്ത കേരള ജംഇയ്യത്തുൽ ഉലമയുടെ പ്രഖ്യാപിത ലക്ഷ്യങ്ങളെ മുൻനിർത്തി കാലോചിത പദ്ധതികളും പ്രവർത്തനങ്ങളും നടപ്പാക്കാൻ ബഹുജന പ്രസ്ഥാനമെന്ന നിലയിലാണ് സംഘടന രൂപവത്കരിച്ചിരിക്കുന്നത്.സംഘടനയുടെ ലക്ഷ്യങ്ങൾ ഇപ്രകാരം.
കേരള മുസ്‌ലിം ജമാഅത്തിന്റെ സംസ്ഥാന കമ്മിറ്റിയുടെ ഭാരവാഹികളെ 2016 ഫെബ്രുവരി 27നാണ് തിരഞ്ഞെടുത്തത്.കോഴിക്കോട് മർകസ് കോംപ്ലക്‌സിൽ നടന്ന കൗൺസിലിലാണ് തിരഞ്ഞെടുപ്പ് നടന്നത്.



 

</doc>
<doc id="328616" url="https://ml.wikipedia.org/wiki?curid=328616" title="സുന്നി മാനേജ്മെന്റ് അസോസിയേഷൻ">
സുന്നി മാനേജ്മെന്റ് അസോസിയേഷൻ

https://www.emahallu.com/Mal
സമസ്ത കേരള സുന്നി ജംഇയ്യത്തുൽ ഉലമയുടെ പോഷക സംഘടനയാണ് സുന്നി മാനേജ്‌മെന്റ് അസോഷിയേഷൻ. മഹല്ല് ജമാഅത്തുകള്, ദഅ്വ-ശരീഅത്ത് കോളേജുകള്, മസ്ജിദ്-മദ്റസകള്, ഓര്ഫനേജുകള്, ഇംഗ്ലീഷ് മീഡിയം സ്കൂളുകള് തുടങ്ങിയ മത സ്ഥാപനങ്ങളുടെ മാനേജിംഗ് കമ്മിറ്റികളുടെ സംയുക്ത വേദിയാണ് സുന്നി മാനേജ്മെന്റ് അസോസിയേഷന് (എസ്.എം.എ) 2003 ആഗസ്റ്റ് മാസത്തിലാണ് സുന്നി മാനേജ്മെന്റ് അസോസിയേഷന് (എസ്.എം.എ) സംസ്ഥാന കമ്മിറ്റി രൂപീകരിക്കപ്പെട്ടത്. മെമ്പര്ഷിപ്പടിസ്ഥാനത്തില് തിരഞ്ഞെടുക്കപ്പെട്ട യൂണിറ്റ്, റീജ്യണല്, മേഖല, ജില്ല, സ്റ്റേറ്റ് കമ്മിറ്റികളാണ് ഇതിന്റെ ഘടകങ്ങള്. കേരളം, കര്ണാടക, തമിഴ്നാട്, ലക്ഷദ്വീപ് തുടങ്ങിയ സ്ഥലങ്ങളിലെ മഹല്ല്, മദ്റസകളുടെ വ്യവസ്ഥാപിത പ്രവര്ത്തനങ്ങളെ ഏകോപിപ്പിക്കുന്നതും പരിശീലിപ്പിക്കുന്നതും സഹായിക്കുന്നതും കോഴിക്കോട് സമസ്ത സെന്ററില് സജ്ജീകരിച്ച എസ്.എം.എ കേന്ദ്ര ഓഫീസാണ്.

നേതൃത്വം
ലോകപ്രശസ്ത പണ്ഡിതന് ഖമറുല് ഉലമ കാന്തപുരം എ.പി അബൂബക്കര് മുസ്ലിയാരുടെ നേതൃത്വത്തിലുള്ള സമസ്ത കേരള ജംഇയ്യത്തുല് ഉലമയുടെ കീഴില് കെകെ. അഹമ്മദ്കുട്ടി മുസ്ലിയാര് പ്രസിഡണ്ടും പ്രൊഫ. കെ.എം.എ റഹീം ജനറല് സെക്രട്ടറിയും സയ്യിദ് അലി ബാഫഖി തങ്ങള് ട്രഷററുമായ സംസ്ഥാന കമ്മിറ്റിയാണ് ഇപ്പോള് സംഘടനയെ നയിക്കുന്നത്. പ്രസ്ഥാന ചരിത്രത്തിലെ അതുല്യ പ്രതിഭയായ പാറന്നൂര് പി.പി. മുഹ്യിദ്ധീന് കുട്ടി മുസ്ലിയാരാണ് എസ്.എം.എയുടെ ഉത്ഭവത്തിനും ആധുനിക വത്കരണത്തിനും ചുക്കാന് പിടിച്ചത്.

ലക്ഷ്യം
01
മഹല്ലു ജമാഅത്തുകളെയും മസ്ജിദ്, മദ്റസ, സ്കൂള്, ഓര്ഫനേജ് തുടങ്ങിയ സ്ഥാപന മാനേജ്മെന്റുകളെയും ഇസ്ലാമിക പാരമ്പര്യത്തിന്റെ അടിസ്ഥാന ഘടകങ്ങളാക്കി മാറ്റിയെടുത്ത്, പണ്ഡിത നേതൃത്വത്തിന്റെ കീഴിലായി പുതിയ തെളിച്ചം സൃഷ്ടിച്ചെടുക്കുക.

02
മഹല്ല് മസ്ജിദുകളിലും മദ്റസകളിലും മത സ്ഥാപനങ്ങളിലും അഹ്ലുസ്സുന്നത്തി വല് ജമാഅത്തിന്റെ ആശയാദര്ശങ്ങള്ക്കും കര്മ്മങ്ങള്ക്കും ഭരണഘടനാപരമായ സംരക്ഷണം ഉറപ്പുവരുത്താന് ആവശ്യമായ നിയമോപദേശം നല്കുകയും നേതൃത്വം നല്കുകയും ചെയ്യുക.

03
വ്യവസ്ഥാപിതമായ പ്രവര്ത്തന പദ്ധതികള് നടപ്പിലാക്കി ഇസ്ലാമിക പ്രബോധനം മഹല്ലുതലങ്ങളില് ഫലപ്രദമായി ഉപയോഗപ്പെടുത്തുക. 

04
മഹല്ല് കമ്മിറ്റികള് തമ്മില് ആശയവിനിമയത്തിനും സഹകരണത്തിനും ഫലപ്രദമായ ശാശ്വത സംവിധാനത്തിന് അവസരം സൃഷ്ടിക്കുക

05
പൊതുസ്വത്ത് കൈകാര്യം ചെയ്യുമ്പോള് ശ്രദ്ധിക്കേണ്ട സംഗതികളില് കൈകാര്യകര്ത്താക്കള്ക്ക് അറിവും അവബോധവും ട്രൈനിംഗും

06
മാനേജിംഗ് കമ്മിറ്റികള്ക്ക് സ്ഥാപന ഭരണം, സുരക്ഷ തുടങ്ങിയവയില് ആവശ്യമായ പരിശീലനം നല്കുക

07
വഖഫ് മുതലുകള് അന്യാധീനപ്പെടാതെ സംരക്ഷിക്കുവാനുള്ള നിയമപരിരക്ഷ ഉറപ്പുവരുത്തുക

08
സര്ക്കാറിന്റെ ധനസഹായങ്ങളും മറ്റും അര്ഹര്ക്ക് ലഭിക്കുന്നതിനുള്ള നടപടികള് സ്വീകരിക്കുക

സേവനങ്ങൾ

"സ്ഥിരം ക്ഷേമ പെന്ഷന്"
60 വയസ്സ് തികഞ്ഞ് ജോലി അവസാനിപ്പിച്ച മദ്റസാധ്യാപകര്, മസ്ജിദ് ജീവനക്കാര് തുടങ്ങിയ ഉസ്താദുമാര്ക്ക് സ്ഥിരം ക്ഷേമപെന്ഷന് നല്കിവരുന്നു.

"മദ്റസ നിര്മ്മാണ സഹായം"
മദ്റസ കെട്ടിടം നിര്മ്മിക്കുന്നതിനും പുനര്നിര്മ്മാണം നടത്തുന്നതിനും ഫര്ണിച്ചറുകള് വാങ്ങുന്നതിനും എസ്.എം.എ സംസ്ഥാന ക്ഷേമ ബോര്ഡ് വിവിധ പദ്ധതികള്ക്കു കീഴില് ധനസഹായം നല്കി വരുന്നു.

"ക്ഷേമനിധി"
എസ്.എം.എ സംസ്ഥാന ക്ഷേമബോര്ഡിനു കീഴില് സര്വീസ്രജിസ്റ്റര് എടുത്ത മസ്ജിദ് ജീവനക്കാരായ ഉസ്താദുമാര്ക്ക് ക്ഷേമനിധി ഏര്പ്പെടുത്തി. ക്ഷേമനിധിയില് നിന്ന് വിവിധ ധന സഹായങ്ങള് നല്കുന്നു.

"എംപ്ലോയ്മെന്റ് ബ്യൂറോ"
മഹല്ല് മസ്ജിദുകളിലും മദ്റസകളിലും ആവശ്യമുള്ള ഇമാം, ഖത്വീബ്, മുദരിസ്, മുഅദ്ദിന്, മുഅല്ലിം തുടങ്ങിയ ജീവനക്കാരെ നല്കുകയും; ജോലി ആവശ്യമുള്ള ഉസ്താദുമാര്ക്ക് അനുയോജ്യമായ അവസരങ്ങള് അറിയിച്ചു കൊടുക്കുകയും ചെയ്യുന്ന സംവിധാനം.

"മസ്ജിദ് എംപ്ലോയീസ് സര്വീസ് രജിസ്റ്റര്"
മസ്ജിദുകളില് സേവനം ചെയ്യുന്ന ഇമാം, ഖത്വീബ്, മുദരിസ്, മുഅദ്ദിന് തുടങ്ങിയ ഉസ്താദുമാരുടെയും, ശരീഅത്ത്കോളജ്, ദഅ്വകോളജ്, അറബിക് കോളജ് എന്നിവിടങ്ങളിലെ മുദരിസുമാരുടെയും സേവനകാലം രേഖപ്പെടുത്തി സൂക്ഷിക്കാനുള്ള സര്വീസ് ബുക്കാണ് മസ്ജിദ് എംപ്ലോയീസ് സര്വ്വീസ് രജിസ്റ്റര്.

"ഇന്ഫര്മേഷന് ബ്യൂറോ"
കേരളാസ്റ്റേറ്റ് വഖഫ് ബോര്ഡ്, രജിസ്ട്രേഷന് വകുപ്പ് തുടങ്ങിയ സര്ക്കാര് കാര്യങ്ങളുമായി ബന്ധപ്പെട്ട വിവരങ്ങള് മഹല്ലുകളെയും സ്ഥാപനങ്ങളെയും അറിയിക്കാനും ആവശ്യമായ നടപടിക്രമങ്ങള്ക്കും സ്റ്റേറ്റ്-ജില്ലാ ഓഫീസുകളില് സംവിധാനം. വഖഫ് രജിസ്ട്രേഷന്, റിട്ടേണ് സമര്പ്പിക്കല്, ആധാരങ്ങള് കൂട്ടിച്ചേര്ക്കല്, കേസുകള് സംബന്ധമായും; സൊസൈറ്റി ആക്ട് പ്രകാരം കമ്മിറ്റി രജിസ്റ്റര് ചെയ്യല്, പുതുക്കല്, പുതുക്കാന് വൈകിയാല് ചെയ്യേണ്ടത്, ട്രസ്റ്റ് ആക്ട് പ്രകാരം രജിസ്റ്റര് ചെയ്യല്, ഭരണഘടന നിര്മ്മിക്കല് സംബന്ധമായും മറ്റുമുള്ള സഹായങ്ങള് എസ്.എം.എ ഓഫീസുകള് കേന്ദ്രീകരിച്ച് ചെയ്തുവരുന്നു.

"മസ്ലഹത്ത് സമിതി"
കുടുംബജീവിതത്തില് പാളിച്ചകളും സ്വരച്ചേര്ച്ച ഇല്ലായ്മകളും സാധാരണമാണ്. അഭിപ്രായ വ്യത്യാസങ്ങളുണ്ടാകാം. തര്ക്കങ്ങളുണ്ടാകാം. തര്ക്കം മൂത്ത് വാശിയും വൈരാഗ്യവും വരെ ഉത്ഭവിക്കാം. ഇതൊന്നും വഴിപിരിയുന്നതിനുള്ള ന്യായങ്ങളല്ല. പ്രശ്നങ്ങള് പരിഹരിക്കാന് ഓരോ ഘടകങ്ങളിലും നിയമജ്ഞര്, പണ്ഡിതര്, പൗരപ്രമുഖര് എന്നിവരെ ഉള്ക്കൊള്ളിച്ച് മസ്ലഹത്ത് സമിതികള് പ്രവര്ത്തിക്കുന്നു.

"മൈനോറിറ്റി വെല്ഫയര്"
ഇന്ത്യന് ഭരണഘടന പ്രകാരം ന്യൂനപക്ഷങ്ങള്ക്കു ലഭിക്കേണ്ട അവകാശങ്ങളെക്കുറിച്ച് ജനങ്ങളെ ബോധവത്കരിക്കുകയും അധികാരികളുടെ മുമ്പില് വിഷയങ്ങള് അവതരിപ്പിച്ച് അര്ഹതപ്പെട്ടത് സമുദായത്തിന് നേടിക്കൊടുക്കാനും ശ്രമങ്ങള് നടത്തുന്നു. സര്ക്കാര് സഹായങ്ങളും അറിയിപ്പുകളും ന്യൂനപക്ഷങ്ങളെ അറിയിക്കാനും നേടിക്കൊടുക്കാനുമുള്ള പ്രവര്ത്തനങ്ങള് നടത്തുന്നു. ഇതിനുവേണ്ടി എസ്.എം.എ സ്റ്റേറ്റ്-ജില്ലാ തലങ്ങളില് മൈനോറിറ്റി വെല്ഫയര് അസോസിയേഷന് കമ്മിറ്റികള് പ്രവര്ത്തിക്കുന്നു.

നിലവിലുള്ള
പദ്ധതികള്

മാതൃകാ മഹല്ല് സംവിധാനം
ഇ മഹല്ല്
മഹല്ല് രേഖകളുടെ ഏകീകരണം
സമ്പൂര്ണ മദ്റസാ ഗ്രേഡിംഗ്
ഹാപ്പി ഫാമിലി പ്രോഗ്രാം
ഫജ്ര് ക്ലാസ്
സോഷ്യൽ ഓഡിറ്റ്
ജാഗ്രതാ സ്ക്വാഡ്
സ്മാര്ട്ട് ട്രൈനിംഗ്
ഹിസ്ബ് ട്രൈനിംഗ്
സ്മാര്ട്ട് സ്കോളര്ഷിപ്പ് പരീക്ഷ
ആനന്ദകരമായ മദ്റസാ വിദ്യാഭ്യാസം
പ്രസാധനം

</doc>
<doc id="328617" url="https://ml.wikipedia.org/wiki?curid=328617" title="വിക്ടർ ഗ്രിഗ്നാർഡ്">
വിക്ടർ ഗ്രിഗ്നാർഡ്

വിക്ടർ ഗ്രിഗ്നാർഡ് എന്ന ഫ്രാൻസ്വാ അഗിസ്തെ വിക്ടർ ഗ്രിഗ്നർഡ് (മേയ് 6, 1871 ചെർബെർഗ് - ഡിസംബർ 13, 1935 ലിയോൺ) നോബൽ സമ്മാന ജേതാവായ ഫ്രെഞ്ചുകാരനായ രസതന്ത്രശാസ്ത്രജ്ഞനാകുന്നു. 

കപ്പൽപ്പായനിർമ്മാതാവിന്റെ മകനായിരുന്നു അദ്ദേഹം. ആദ്യം ഗണിതം പഠിച്ച അദ്ദേഹം പിന്നീട് രസതന്ത്രം പഠിക്കുകയും ചെയ്തു. 1910 ൽ അദ്ദേഹത്തിന്റെ പേരിലുള്ള കൃത്രിമ രാസപ്രതിപ്രവർത്തനം കണ്ടെത്തി. (ഗ്രിഗ്നാർഡ് രാസപ്രവർത്തനം) 1910ൽ അദ്ദേഹം യൂണിവെഴ്സിറ്റി ഓഫ് നാൻസിയിൽ ജോലി ചെയ്തു. 1912ൽ അദ്ദേഹത്തിനു നോബൽ സമ്മാനം ലഭിച്ചു. ഒന്നാം ലോകമഹായുദ്ധത്തിൽ അദ്ദേഹം ഫോസ്ജീൻ, മസ്റ്റാർഡ് വാതകം പോലുള്ള രാസായുധ വസ്തുക്കളെപ്പറ്റി പഠിച്ചു. അദ്ദേഹത്തിന്റെ ജർമ്മൻ പക്ഷത്തുണ്ടായിരുന്ന സഹപ്രവർത്തകൻ നോബൽ സമ്മാന ജേതാവായ ഫ്രിറ്റ്സ് ഹേബർ ആയിരുന്നു.
ഗ്രിഗ്നർഡ്, മാഗ്നീഷ്യം ഉപയോഗിച്ച് കാർബൺ-കാർബൺ ബന്ധനം നിർമ്മിക്കാനായി പുതിയ ഒരു മാർഗ്ഗം കണ്ടെത്തി. ചെറിയ തന്മാത്രകളിൽനിന്നും കാർബണിക പദാർത്ഥങ്ങൾ നിർമ്മിക്കുന്നതിനു ഗ്രിഗ്നർഡ് പ്രക്രിയ ഉപയോഗിക്കുന്നു. ഇതിനാണു ഗ്രിഗ്നർഡിനും തന്റെ സഹപ്രവർത്തകനായ പോൾ സബറ്റൈയർക്കും നോബൽ സമ്മാനം ലഭിച്ചത്.



</doc>
<doc id="328619" url="https://ml.wikipedia.org/wiki?curid=328619" title="റൊസേ വീഞ്ഞ്">
റൊസേ വീഞ്ഞ്

റൊസേ അഥവാ റൊസാഡോ(പോർട്ടഗീസ്) "റൊസാറ്റൊ"(ഇറ്റാലിയൻ) ഒരു തരം ചുവന്ന നിറമുള്ള വീഞ്ഞാണ്. സാധാരണ ചുവപ്പുവീഞ്ഞുകളുടെ ഗുണം ഇവക്കില്ലെങ്കിലും നിറം ഏതാണ്ടൊക്കെ ലഭിക്കുന്നത് ചുവന്ന മുന്തിരിയുടെ തൊലി വീഞ്ഞുത്പാദനത്തിനായി ഉപയോഗിക്കുന്നതുകൊണ്ടാണ്. ഇളം പിങ്ക് നിറം മുതൽ കടും പർപ്പിൾ നിറം വരെയുള്ള റൊസേ വീഞ്ഞുകൾ ഉണ്ട്. മധുരമുള്ളതും മധുരം കുറഞ്ഞതുമുണ്ട്. ലോകത്തിന്റെ വിവിധഭാഗങ്ങളിൽ റൊസേ വീഞ്ഞുകൾ നിർമ്മിക്കുന്നുണ്ട്. 


</doc>
<doc id="328620" url="https://ml.wikipedia.org/wiki?curid=328620" title="കസ്തൂരി">
കസ്തൂരി

ഒരു സുഗന്ധദ്രവ്യമാണ് കസ്തൂരി. ആൺകസ്തൂരിമാനുകളിലെ വയറിന്റെ ഭാഗത്തുള്ള ഗ്രന്ധികളിൽ നിന്നും ശേഘരിക്കുന്ന ശ്രവത്തെയാണ് പ്രാഥമികമായി കസ്തൂരിയെന്ന് പറയാറുള്ളതെങ്കിലും വേറെയും ചില ജന്തുക്കളും വിവിധ സസ്യങ്ങളും ഉത്പാദിപ്പിക്കുന്ന ഇതേ ഗന്ധമുള്ള,ചിലപ്പോൾ വ്യത്യസ്ത രാസഘടനയുള്ള വസ്തുക്കളെയും കസ്തൂരിയായി ഉൾപ്പെടുത്തിവരുന്നു.

ആൺ മാനുകൾ ഇണയെ ആകർഷിക്കാനായി പുറപ്പെടുവിക്കുന്ന സുഗന്ധവസ്തുവാണ് കസ്തൂരി. കറുപ്പോ ചുവപ്പു കലർന്ന ഇളം തവിട്ടു നിറത്തിലോ ഇവ കാണപ്പെടുന്നു. പുരാതനകാലം മുതൽക്ക് തന്നെ സുഗന്ധവസ്തു നിർമ്മാണത്തിലെ അസംസ്കൃതവസ്തുവായി ഇതിനെ ഉപയോഗപ്പെടുത്തിയിരുന്നു. ലോകത്തിൽ വച്ച് മൃഗങ്ങളുടെ ശരീരത്തിൽ നിന്നും ഉത്പാദിപ്പിക്കുന്ന ഏറ്റവും വിലപിടിപ്പുള്ള വസ്തുവാണിത്. കസ്തൂരിമാനിന്റെ ഗ്രന്ഥിയെ വൃഷണഗ്രന്ഥിയുമായി സാമ്യമുണ്ടെന്നാണ് ചിന്തിച്ചിരുന്നത്. വിവിധതരത്തിലുള്ള സസ്യങ്ങളും മൃഗങ്ങളും ഇതു പോലുള്ള ഗന്ധം പുറപ്പെടുവിക്കുന്നുണ്ട്. (ഉദാ: മസ്ക്ഓക്സ് ,1744) ഒരേ പോലെ ഗന്ധമുള്ള വിവിധതരത്തിലുള്ള സുഗന്ധവസ്തുക്കൾ വ്യാപിച്ചുവരുന്നുണ്ട്. എന്നാലും അവ ഓരോന്നും രാസഘടനകളിൽ വ്യത്യാസപ്പെട്ടിരിക്കുന്നു. 


</doc>
<doc id="328622" url="https://ml.wikipedia.org/wiki?curid=328622" title="ചുംബന തെരുവ്">
ചുംബന തെരുവ്

ഞാറ്റുവേല സാംസ്കാരിക സംഘടന 2016 ജനുവരി ഒന്നിന് കോഴിക്കോട് വെച്ച് നടത്തിയ സമരമാണ് ചുംബന തെരുവ് . ചുംബന തെരുവിന് മുന്നോട്ടു വെച്ച കാര്യാ കാരണങ്ങൾ ഇനി പറയുന്നതാണ് 

"കലകൾ സാഹിത്യം സ്വതന്ത്ര ചിന്ത എന്നിങ്ങനെ സർവ്വ മേഖലകളെയും കടന്നാക്രമിച്ചു കൊണ്ട് സവർണ്ണ ഫാസിസ്റ്റ് നരസിംഹവതാരങ്ങൾ ജനങ്ങളെ വെല്ലുവിളിച്ചു കൊണ്ടിരിക്കുമ്പോൾ ഈ മർദ്ദകരെ കടന്നാക്രമിച്ച ചാന്നാർ കലാപവും പുലയ സ്ത്രീകൾ കല്ലയും മാലയും പൊട്ടിച്ചെറിഞ്ഞ പെരിനാട് കലാപവും പുതിയ സമരങ്ങളുടെ ചരിത്ര പാഠമകേണ്ടതുണ്ട്. ഞാറ്റുവേല കൊച്ചിയിൽ നടത്തിയനടത്തിയ കെട്ടുതാലി ചുട്ടെരിക്കൽ പ്രതീകാത്മക സമരത്തിന്റെ തുടർച്ച ചുംബന തെരുവിൽ പ്രത്യക്ഷ സമരമാവുകയാണ് . വെക്തി സമൂഹ വൈരുദ്ദ്യങ്ങളിൽ നിന്നുടലെടുക്കുന്ന നിരവധി സമരങ്ങൾക്ക് കേരളം സാക്ഷ്യപെടുന്നുണ്ടെങ്കിലും സാംസ്കാരിക വിപണി ഈ ആൾ കൂട്ടത്തെ സ്വാംശീകരിക്കുകയാണ് . നവ സമരങ്ങൾക്ക് നേത്രത്വങ്ങൾ ആവശ്യമില്ല എന്ന് പറയുമ്പോൾ തന്നെ മുഖ്യധാരയുടെ അരാഷ്ട്രീയ താൽപ്പര്യങ്ങൾ നെത്രത്വങ്ങൾ ആയി ഉയരുന്നത് കാണാം . പിന്നീട് ഈ അലകളെ അടിച്ചമർത്തുന്നതിന് സവർണ്ണ കൊയ്മയുടെ വക്താക്കൾ ഇവരെ തന്നെ ഉപകരനമാക്കുകയും ചെയ്യുന്നു . അദ്വാനവർഗ്ഗത്തിന്റെ ആര്ജ്ജവത്തിൽ നിന്നുയരുന്ന സമരങ്ങളുടെ ആശയടിത്തറക്കും, ദിശാബോധത്തിനും വെവസ്ഥപിത താൽപ്പര്യങ്ങൾക്കും പരിഷ്ക്കരണ വാദങ്ങൾക്കും വഴങ്ങാതെ, സാമൂഹ്യ മുന്നേറ്റത്തിനു കാരണമാകുന്നു." സമരങ്ങളുടെ ഉടൽ ഭംഗിയിലല്ല ആശയദൃഡതയാണ് ശത്രുവിന്റെ അടിവേരറുക്കുക. നിത്യ ജീവിതത്തിൽ നിന്ന് ബ്രാഹ്മണ്യ ആധിപത്യത്തിന്റെ ഉപാധികളെ പറിച്ചറിയണം. ജൈവീകമായ ആൺ പെൺ ബന്ധങ്ങളെ സ്മൃതിയും വേദവും ഹദീസും സുവിശേഷവും കൂച്ച് വിലങ്ങിടുമ്പോൾ പങ്കാളിത്ത ജീവിത പ്രഖ്യാപനവുമായി ചുംബന തെരുവിൽ യുവത്വങ്ങൾ പുതു ജീവിതത്തിനു തുടക്കം കുറിക്കുന്നു.
അർദ്ധ നാടുവാഴിത്ത അർദ്ധ അധീനിവേശ സമൂഹത്തിൽ നമുക്ക് കേവല സ്വാതന്ത്രത്തെകുറിച്ച് ചര്ച്ച ചെയ്യുവാൻ കഴിയില്ല. വർഗ്ഗ വിഭിജിത സമൂഹത്തിൽ സദാചാരം നിഷ്പക്ഷമായ സാമൂഹ്യ മൂല്യമല്ല, അധികാര ബന്ധിതമാണ് ഈ അധികാരഘടനയെ ആക്രമിച്ചു കൊണ്ടല്ലാതെ പുതിയൊരു ജീവിതം സാധ്യമല്ല.
പരസ്പര ഇഷ്ട്ടങ്ങളും സ്വതന്ത്രമായ നടത്തങ്ങളും സല്ലാപവും പ്രണയവും ജാതി നിഷേധങ്ങളും മത നിഷ്ടയുടെ പേരിൽ .വെട്ടയടപെടുന്നു. സ്ത്രീ വീടിനകത്തും പുറത്തും മർദ്ദിതയും ദളിതയും ആകുന്നു,കുടുംബം സദാചാരത്തിന്റെ സംഘടന രൂപമായി നില കൊള്ളുന്നു." ചുംബിച്ച് ഉണർത്തുന്നത് വികാരങ്ങളെ മാത്രമല്ല ആധുനിക വിചാരങ്ങളെയുമാണ്". പുരോഗമനപരമായ ജീവിത വീക്ഷണത്തെയും നവോധനത്തിന്റെയും ജനാധിപത്യ വല്ക്കരണത്തിന്റെതുമായ സാംസ്കാരിക പരിസരത്തെക്കുള്ള ഒരായിരം കൈ വഴികളിൽ ഒന്ന് മാത്രമാണ് ഈ സമരം. ചുംബനം പോലും സമരമാകുന്നത് അതിന്റെ പുരുഷാധിപത്യ വിരുദ്ധ ഉള്ളടക്കത്തോട് കൂടിയ സാംസ്കാരിക യുദ്ധമാകുന്നിടത്താണ്."

"ചുംമ്പിച്ചുണർത്തുന്നത് വികാരങ്ങളെ മാത്രമല്ല, ആധുനിക ജീവിത വിചാരങ്ങലെയുമാണ്"


</doc>
<doc id="328626" url="https://ml.wikipedia.org/wiki?curid=328626" title="കാബെർനെ സോവിഞ്യോൺ">
കാബെർനെ സോവിഞ്യോൺ

കാബെർനെ സോവിഞ്യോൺ (ഫ്രഞ്ച്: kabɛʁnɛ soviˈɲɔ̃]) ) ലോകത്തിൽ ഏറ്റവും കൂടുതൽ അംഗീകരിക്കപ്പെട്ടിട്ടുള്ള അല്ലെങ്കിൽ ഉപയോഗിക്കുന്ന ചുവന്ന വീഞ്ഞിൻ മുന്തിരിവർഗ്ഗങ്ങളാണ്. മിക്കവാറും എല്ലാ വീഞ്ഞ് ഉത്പാദക രാജ്യങ്ങളിലും കാബെർനെ സോവിഞയോന് വളർത്തുന്നു. കാാനഡയിലെ ഒകനാഗൻ താാഴ്വര മുതൽ ലബനോണിലെ ബേഹ്ക്കാ താഴ്വരെ വരെ വ്യത്യസ്ത അന്തരീക്ഷോഷ്മാവ് ഉള്ള സ്ഥലങ്ങളിൽ ഇവ വളരും  ഇന്നത്തെ മുന്തിരി വീഞ്ഞ് ഉദ്പാദനത്തിനായി ഇവ ഒരുപാട് ഉപയോഗിക്കപ്പെടുന്നുണ്ട് എങ്കിലും യാഥൃശ്ചികമായി രൂപപ്പെട്ട ഒരു ഇനമാണിത്. കാബെർനെ ഫ്രാങ് എന്ന ഇനവും സോവിഞ്യോൺ ബ്ലാൻഹ് എന്ന ഇനവും ചേർന്ന് ഉണ്ടായ പുതിയ ഇനം മുന്തിരിവർഗ്ഗമാണ്. 


</doc>
<doc id="328628" url="https://ml.wikipedia.org/wiki?curid=328628" title="കാബെർനെ ഫ്രാങ്">
കാബെർനെ ഫ്രാങ്

വീഞ്ഞുത്പാദനത്തിനായി ഉപയോഗിക്കുന്ന കറുത്ത മുന്തിരികളിൽ ഏറ്റവും പ്രധാന ഇങ്ങളിലൊന്നാണ് കാബർനെ ഫ്രാങ്. കാബെർനെ സോവിഞ്യോൺ, മെർലോ എന്നീ വീഞ്ഞുകൾ ബോറ്ഡോ രീതിയിൽ (ഫ്രഞ്ച്) ഉണ്ടാക്കാനാണീ മുന്തിരിവർഗ്ഗങ്ങൾ ഉപയോഗിക്കുന്നത്. എന്നാൽ ഇവ തനിയെയും ഉദാ: ലുവാ (Loire wines) കമ്പനിയുടെ ഷീനോ (Chinon) .


</doc>
<doc id="328629" url="https://ml.wikipedia.org/wiki?curid=328629" title="മെർലോ">
മെർലോ

കടും നീലനിറമുള്ള മുന്തിരിവർഗ്ഗമാണ് മെർലോ. ഇംഗ്ലീഷ്: Merlot. വീഞ്ഞുകളിൽ പലതരം കലർപ്പ് ഉണ്ടാക്കാനും വൈവിധ്യം വരുത്താനും മെർലോ മുന്തിരികൾ ഉപയോഗിക്കുന്നു. 

മെർലോ എന്ന പേരിൽ ഫ്രാൻസിൽ കാണപ്പെടുന്ന കറുത്ത പക്ഷിയുടെ പേരിൽ നിന്നാണ് മുന്തിരിക്ക് ആ പേരു വന്നത് എന്നു വിശ്വസിക്കുന്നു. 


</doc>
<doc id="328630" url="https://ml.wikipedia.org/wiki?curid=328630" title="മുസ്കാറ്റ്">
മുസ്കാറ്റ്

വിറ്റിസ് വിനിഫെറ കുടുംബത്തിൽ പെടുന്ന 200 ഓളം മുന്തിരിത്തരങ്ങളെ മുസ്കാറ്റ് (ഫ്രഞ്ച്) എന്നു വിളിക്കുന്നു. 
പേരിന്റ കൃത്യമായ നിർണ്ണയം സാധ്യമല്ല എങ്കിലും പലതരത്തിലുള്ള നിർദ്ദേശങ്ങൾ പരിഗണിക്കുന്നുണ്ട്. അവയിൽ ഒന്ന് പേർഷ്യൻ ഭാഷയുൽ മുഷ്ക് എന്ന പദത്തിൽ നിന്ന് ഉണ്ടായതാണെന്നാണ്. ഗ്രീക്ക് ഭാഷയിൽ മൊസ്കോസ് എന്നതും ലത്തിനിലെ മുസ്കുസ് എന്നതും ഫ്രഞ്ചിലെ മുസ്ക് എന്നതും പദോല്പത്തികാരകങ്ങളായി കണക്കാക്കുന്നുണ്ട്. ഇറ്റലിയിലെ മോസ്ക എന്ന തേനീച്ചയെ ഈ മുന്തിരികൾ ആകർഷിക്കുന്നതും കാരണമായി കരുതുന്നു. 

ഒമാനിലെ മസ്കറ്റിൽ നിന്നുത്ഭവിച്ച മുന്തിരിവർഗ്ഗങ്ങളാവാമെന്നും ഗ്രീസിലെ ആഥൻസിനു തെക്കു വടിഞ്ഞാറുള്ള മൊസ്ചാറ്റോവിൽ ഉണ്ടായതാണെന്നും കരുതുന്നവരുണ്ട് 


</doc>
<doc id="328631" url="https://ml.wikipedia.org/wiki?curid=328631" title="ബോഷോളെയ്">
ബോഷോളെയ്

കട്ടിത്തൊലിയുള്ള ടാനിൻ കുറഞ്ഞ ഗാമേയ് മുന്തിരികൾ ഉപയോഗിച്ചുണ്ടാക്കുന്ന ഫ്രഞ്ച് വീഞ്ഞാണ് "'ബോഷോളേയ്"'. ഇംഗ്ലീഷ്: Beaujolais () അമ്ലത കൂടുതലുള്ളതും എന്നാൽ വളരെ ലഘുവായതുമായ വീഞ്ഞാണിത്.


</doc>
<doc id="328659" url="https://ml.wikipedia.org/wiki?curid=328659" title="ദളിത് ക്രിസ്ത്യാനി">
ദളിത് ക്രിസ്ത്യാനി

ക്രിസ്തുമതത്തിലേക്ക് പരിവർത്തനം ചെയ്ത പട്ടികജാതി - പട്ടികവർഗ്ഗ വിഭാഗത്തിൽപ്പെട്ട ഒരുവിഭാഗം ആളുകളെ വിശേഷിപ്പിക്കുന്ന പേരാണ് ദളിത് ക്രിസ്ത്യാനികൾ എന്നത്. ഹിന്ദു മതത്തിന്റെ നിലനിന്നിരുന്ന അനാചാരങ്ങൾക്കും തീണ്ടലിനും തൊടിലിനും എതിരെ കലഹിച്ച് ക്രിസ്തുമതാദർശങ്ങളിൽ ആകൃഷ്ടരായി ആ മതം സ്വീകരിച്ചവർക്ക് അവിടെയും ഹിന്ദുമതത്തിലേതിന് സമാനമായ വിവേചനങ്ങൾ സഹിക്കേണ്ടിവന്നു എന്നതാണ് ഇക്കൂട്ടരുടെ വിമർശനം. പരിവർത്തിത ക്രൈസ്തവർ, അവശക്രൈസ്തവർ, മാർഗ്ഗവാസി, ജാതിപ്പേര് കൂട്ടിയുള്ള ക്രിസ്താനികൾ എന്നിങ്ങനെ വിവിധ പേരുകളിലാണ് ക്രിസ്തു മതത്തിലേക്ക് മതം മാറിയ ഈ വിഭാഗങ്ങൾ പൊതുവെ അറിയപെടുന്നത്. പറയ പുലയ തുടങ്ങി അയിത്ത ജാതിക്കാർക്ക് ക്രിസ്തു മതത്തിലേക്ക് പരിവർത്തനം ചെയ്‌താൽ അവരുടെ അയിത്തം പോകുമെന്ന് വിശ്വസിച്ചാണ് ഇവർ മതംമാറിയത്. 


</doc>
<doc id="328662" url="https://ml.wikipedia.org/wiki?curid=328662" title="പറയർ">
പറയർ

കേരളത്തിലെ ആദിമ ഗോത്ര വിഭാഗങ്ങളില്പ്പെട്ട ഗോത്ര വിഭാഗം ആയുരുന്നു പറയർ.ഹിന്ദു ജാതി വ്യവസ്ഥയുടെ ഏറ്റവും താഴെ തട്ടിലുള്ള ജാതികളിൽ ഒന്നായി കണക്കാക്കിയിരുന്നു. അയിത്ത ജാതിക്കാർ ആയിരുന്നു പറയർ.സാംബവർ എന്നും ഇവർ അറിയപെടുന്നു. സവർണ്ണ ഹിന്ദുക്കളിൽ നിന്ന് 64 അടി അകലം പാലിക്കേണ്ട ജന വിഭാഗമായിരുന്നു പറയർ. മുറം കുട്ട വട്ടി തുടങ്ങിയവ നിർമ്മിക്കൽ ആണ് ഇവരുടെ പരമ്പരാഗത തൊഴിൽ. ഇന്ന് പട്ടിക ജാതി വിഭാഗത്തിൽ ആണ് പറയർ 


</doc>
<doc id="328677" url="https://ml.wikipedia.org/wiki?curid=328677" title="ന്യൂ ഗിനിയ">
ന്യൂ ഗിനിയ

തെക്കു പടിഞ്ഞാറ് പസഫിക്കിലുള്ള ഒരു ദ്വീപാണ് ന്യൂ ഗിനിയ (New Guinea). വലിപ്പത്തിന്റെ കാര്യത്തിൽ ഗ്രീൻലാന്റിനു പിന്നിൽ രണ്ടാമതുള്ള ന്യൂ ഗിനിയ പൂർണ്ണമായും ദക്ഷിണാർദ്ധഗോളത്തിലാണു സ്ഥിതി ചെയ്യുന്നത്. ഈ ദ്വീപിന്റെ കിഴക്കൻ ഭാഗം പാപുവ ന്യൂ ഗിനിയയുടെയും പടിഞ്ഞാറുഭാഗം ഇന്തോനേഷ്യയുടെയും ഭാഗമാണ്.




</doc>
<doc id="328679" url="https://ml.wikipedia.org/wiki?curid=328679" title="ഹൊറ്യു ജി പ്രദേശത്തെ ബൗദ്ധ സ്മാരകങ്ങൾ">
ഹൊറ്യു ജി പ്രദേശത്തെ ബൗദ്ധ സ്മാരകങ്ങൾ

ജപ്പാനിലെ നാരാ പ്രവിശ്യയിലുള്ള ഹൊറ്യു-ജി, ഹൊക്കി-ജി എന്നീസ്ഥലങ്ങളിലെ ചരിത്രനിർമ്മിതികളാണ് ഹൊറ്യു ജി പ്രദേശത്തെ ബൗദ്ധ സ്മാരകങ്ങൾ ("ഇംഗ്ലീഷ്": Buddhist Monuments in the Hōryū-ji Area) എന്ന് അറിയപ്പെടുന്നത്. 1993-ലാണ് യുനെസ്കൊ ഇവിടം ഒരു ലോകപൈതൃകകേന്ദ്രമായി പ്രഖ്യാപിക്കുന്നത്. ലോകത്തിലെതന്നെ ഏറ്റവും പഴക്കംചെന്ന മരനിർമ്മിതികളിൽ ചിലത് ഇവിടെയാണ് സ്ഥിതിചെയ്യുന്നത്. 7-8 നൂറ്റാണ്ടുകളിൽ നിർമ്മിച്ചാതാണ് എന്ന് കരുതപ്പെടുന്നു. ഇവിടത്തെ പല സ്മാരകങ്ങളും ജപ്പാന്റെ ദേശീയ നിധികളിൽ പെടുന്നവയാണ്. ജപ്പാനിൽ ബുദ്ധമതത്തിനുണ്ടായിരുന്ന സ്വാധീനത്തിന്റെ പ്രതീകങ്ങളാണ് ഇവിടത്തെ നിർമ്മിതികൾ.


</doc>
<doc id="328688" url="https://ml.wikipedia.org/wiki?curid=328688" title="കാട്ടാത്ത">
കാട്ടാത്ത

ഉഷ്ണമേഖലാപ്രദേശങ്ങളിൽ കാണുന്ന ഒരു ഫലവൃക്ഷമാണ് കാട്ടാത്ത അഥവാ ചക്കക്കണ്ടൽ. . ചീങ്കണ്ണികൾ ഇതിന്റെ ഫലം തിന്നുന്നതിനാൽ ചീങ്കണ്ണിയാപ്പിൾ എന്നും വിളിക്കറുണ്ട്. അമേരിക്കൻ തദ്ദേശവാസിയാണ്. ഉപ്പുവെള്ളത്തിലും ചതുപ്പിലുമെല്ലാം വളരുന്ന ഈ മരത്തിന് വരണ്ട മണ്ണിൽ വളരാനാവില്ല.

10 മുതൽ 12 മീറ്റർ വരെ വളരുന്ന ഈ മരത്തിന്റെ തടി മെലിഞ്ഞതും ചാരനിറത്തിൽ ഉള്ളതുമാണ്. ഉരുണ്ടതോ നീണ്ടുരുണ്ടതോ ആയ പഴം ആപ്പിളിന്റെയോ അതിലും കുറച്ചുകൂടിയോ വലിപ്പത്തിൽ ഉള്ളതാണ്. പച്ചനിറത്തിലോ മഞ്ഞനിറത്തിലോ തന്നെ താഴെവീഴുന്ന കായയുടെ വിത്തുകൾ ഒഴുകി പുതിയ സ്ഥലങ്ങളിൽ എത്തുന്നു. കാട്ടുപന്നിയുൾപ്പെടെ നിരവധി മൃഗങ്ങളുടെ ഭക്ഷണമാണ് ഇതിന്റെ ഫലം. രണ്ടു വർഷം കൊണ്ടു കായ്ക്കുന്ന ഈ മരത്തിന്റെ ഫലത്തിനുള്ളിൽ ഒരു സെന്റീമീറ്റർ നീളത്തിൽ മത്തങ്ങാക്കുരുപോലുള്ള നൂറിൽ കൂടുതൽ വിത്തുകളുണ്ടാവും.

അന്നോന സ്പീഷിസിലുള്ള മറ്റു ഫലങ്ങളുടെ വെള്ളനിറത്തിലുള്ള ഫലാന്തർഭാഗത്തിൽ നിന്നും വ്യത്യസ്തമായി ഇതിന്റെ പഴത്തിന്റെയുള്ളിന്റെ നിറം മഞ്ഞയോ ഓറഞ്ചോ ആണ്. ഭക്ഷ്യയോഗ്യമാണ് കാട്ടാത്തയുടെ ഫലം. ജാം ഉണ്ടാക്കാൻ കൊള്ളാവുന്ന ഈ പഴം മാലദ്വീപിൽ ജ്യൂസ് ഉണ്ടാക്കാൻ ഉപയോഗിക്കുന്നു. നല്ല രുചിയും മണവും ഉണ്ടെങ്കിലും ഈ കുടുംബത്തിലെ മറ്റു അംഗങ്ങളായ ആത്ത, മുള്ളാത്ത, സീതപ്പഴം എന്നിവയുടെ സ്വീകാര്യത കാട്ടാത്തയ്ക്ക് ലഭിച്ചിട്ടില്ല. ഈ പഴങ്ങളുടെ മുകുളങ്ങൾ ബഡ്ഡ് ചെയ്യാൻ മുള്ളാത്ത തൈകൾ ഉപയോഗിച്ചു പരീക്ഷണം ഫ്ലോറിഡയിൽ നടത്തിയെങ്കിലും വലിയ വിജയമായിരുന്നില്ല.

2008 -ൽ നടത്തിയ ഒരു പഠനത്തിൽ ഇതിന്റെ വിത്തുകളിൽ നിന്നും കാൻസറിനെ പ്രതിരോധിക്കാനാവശ്യമായ സംയുക്തങ്ങൾ ലഭിക്കുമെന്ന് കണ്ടെത്തിയിട്ടുണ്ട്.

കണ്ടൽക്കാടുകളിൽ വളർന്ന് അതിന്റെ വളർച്ചയെ ഞെരുക്കുന്ന കാട്ടാത്തയെ ശ്രീലങ്കയടക്കം പലയിടങ്ങളിലും ഒരു അധിനിവേശസസ്യമായി കരുതിപ്പോരുന്നു. തീരങ്ങളിലെല്ലാം മെത്ത വിരിച്ച മാതിരി ചിതറിക്കിടക്കുന്ന ഇതിന്റെ വിത്തുകൾ മറ്റു ചെടികൾ മുളയ്ക്കുന്നതിനും വളരുന്നതിനും തടസ്സം നിൽക്കുന്നു. ആത്തയെ ബഡ്ഡ് ചെയ്യാൻ ശ്രീലങ്കയിൽ കൊണ്ടുവന്ന ഈ മരം കൊളംബോയ്ക്ക് ചുറ്റുമുള്ള ചതുപ്പുകളിലെല്ലാം ഇന്ന് വ്യാപിച്ചിരിക്കുന്നു.

ശ്രീലങ്കയിൽ നിന്നുമാണ് കാട്ടാത്ത കേരളത്തിൽ എത്തിയതെന്നു കരുതുന്നതിനാൽ ഇതിനെ ലങ്കപ്പഴം എന്നും വിളിക്കാറുണ്ട്. കോട്ടയം, ആലപ്പുഴ, കൊല്ലം, തിരുവനന്തപുരം എന്നിവിടങ്ങളിലെ കണ്ടൽ പ്രദേശങ്ങളിൽ കണ്ടുവരുന്നു. വിറവാലൻ ശലഭം ഈ ചെടിയുടെ ഇലയിൽ മുട്ടയിടാറുണ്ട്. 



</doc>
<doc id="328690" url="https://ml.wikipedia.org/wiki?curid=328690" title="ഡയാന റോസ്">
ഡയാന റോസ്

ഡയാന ഏർണെസ്റൈറൻ ഏർലെ റോസ് (മാർച്ച് 26, 1944 ജനനം) ഒരു അമേരിക്കൻ ഗായികയും, ഗാനരചയിതാവ്, നടി യുമാണ്.അമേരിക്ക യിലെ ഡിട്രോയിറ്റ് ഇൽ ജനിച്ചു വളർന്ന ഇവർ ദ സുപ്രീംസ് എന്ന സംഗീത സംഘത്തിന്റെ സ്ഥാപക അംഗം നിലയിലും പ്രധാന ഗായിക എന്ന നിലയിലുമാണ് പ്രശസ്തിയിലെത്തിയത്.ലോകത്തെ എക്കാലത്തെയും മികച്ച സ്ത്രീ ബാൻഡുകളിൽ ഒന്നായിരുന്ന സുപ്രീംസ് ഏറ്റവും കൂടുതൽ ആൽബങ്ങൾ വിറ്റഴിച്ചിട്ടുള്ള ബാൻഡുകളിൽ ഒന്നാണ്.
സുപ്രീംസ് ബാൻഡിൽ നിന്നും മാറിയതിനു ശേഷം സ്വന്തമായി പാടാൻ തുടങ്ങിയ ഇവർ തന്റെ സംഗീത ജീവിതത്തിൽ ആകെ 14 കോടിയിലധികം ആൽബങ്ങൾ ലോകമെമ്പാടുമായി വിറ്റഴിച്ചിട്ടുണ്ട്. അഭിനയിത്തിലും തിളങ്ങിയിട്ടുള്ള ഇവർക്ക് ഒരു ഗോൾഡൻ ഗ്ലോബ് പുരസ്കാരവും ഒരു ഓസ്കാർ നാമ നിർദ്ദേശവും ലഭിച്ചിട്ടുണ്ട് .

ബിൽബോർഡ് മാഗസിൻ "ഫിമെയ്ൽ ഏന്റർറ്റൈനർ ഒഫ്‌ ദ സെഞ്ചറി" എന്ന ബഹുമതി നൽകിയിട്ടുള്ള ഇവരെ ഗിന്നസ് ബുക്ക് ഏറ്റവും കൂടുതൽ വിജയിച്ച സംഗീതജ്ഞയായി തിരഞ്ഞെടുത്തു. അമേരിക്കയിലും ബ്രിട്ടനിലുമായി 70 ഹിറ്റ് ഗാനങ്ങൾ സ്വന്തമായും സുപ്രീംസ് നോടുകൂടെയുമായി ഉള്ള ഇവരെ സുപ്രീംസ് ലെ അംഗം എന്ന നിലയിൽ റോക്ക് ആൻഡ് റോൾ ഹോൾ ഓഫ് ഫെയിം ൽ ചേർത്തിട്ടുണ്ട്. 12 തവണ ഗ്രാമി കു നിർദ്ദേശിക്കപെട്ട ഇവരെ 2012 ൽ ഗ്രാമി ലൈഫ് ടൈം അച്ചീവ്മെന്റ അവാർഡ് നൽകി ആദരിച്ചിട്ടുണ്ട്

</doc>
<doc id="328693" url="https://ml.wikipedia.org/wiki?curid=328693" title="ബ്രൂണോ മാർസ്">
ബ്രൂണോ മാർസ്

പീറ്റർ ജീൻ ഹെർ നാൻഡസ് (ഒക്ടോബർ 8, 1985 ജനനം), എന്ന ബ്രൂണോ മാർസ് ഒരു അമേരിക്കൻ ഗായകനും ഗാനരചയിതാവുമാണ് ഹൊനോലുലു ലെ ഹവായ് ൽ ഒരു സംഗീത കുടുംബത്തിൽ ജനിച്ചു വളർന്ന മാർസ് ചെറുപ്പത്തിൽത്തന്നെ സംഗീതത്തിന്റ വഴിയിലായിരുന്നു . തന്റെ കുട്ടിക്കാലം മുതൽ തന്റെ ജന്മനാട്ടിലെ വിവിധ സംഗീത വേദികളിൽ അവതരിപ്പിച്ചുവരുന്ന ഇദ്ദേഹം പിന്നീട് തന്റെ ഔദ്യോഗിക സംഗീത ജീവിതം ആരംഭിക്കുന്നതിനായി ലോസ് ഏഞ്ചൽസ് - ലേക്കു താമസം മാറി

മറ്റു കലാകാരന്മാർക്കു വേണ്ടി ഗാനങ്ങൾ തയ്യാറാക്കി തുടങ്ങിയ മാർസിന്റെ സംഗീത ജീവിതം മോട്ടോൺ റെക്കോർഡിന്റെ കൂടെ വിജയകരമായിരുന്നില്ല. എന്നാൽ 2009 ൽ അത്ലാന്റിക് മായി കരാർ ഒപ്പിട്ട ഇദ്ദേഹം ബി.ഒ.ബ് "നതിംഗ് ഓൺ യു"വിലും ട്രാവിസ് മക്കോയ് യുടെ "ബില്യൈണർ" എന്ന ഗാനത്തിനു ശബദം നൽകുകയും ചെയ്തു.ഇത് രണ്ടും വളരെ ലോകശ്രദ്ധ നേടി.തുടർന്ന് 2010ൽ ഇദ്ദേഹം തന്റെ ആദ്യ ആൽബം ഡൂ വോപ്സ് & ഹൂളിഗൻസ് പുറത്തിറക്കി.ഈ ആൽബത്തിലെ രണ്ടു ഗാനങ്ങൾ അമേരിക്കൻ ഹോട് 100 ചാർട്ടിൽ ഒന്നാം സ്ഥാനത്തെത്തി. 2012-ൽ ഇദ്ദേഹത്തിന്റെ രണ്ടാമത്തെ സ്റ്റുഡിയോ ആൽബമായ അൺ ഓർത്തോഡ്ക്സ് ജ്യൂക്ബോക്സ് പുറത്തിങ്ങി. ഇത് അമേരിക്കൻ ബിൽബോർഡ് 200 ചാർട്ടിൽ ഒന്നാമതെത്തുകയും വലിയ വിജയമാവുകയും ചെയ്തു.

രണ്ട് ഗ്രാമി പുരസ്കാരങ്ങൾ അടക്കം നിരവധി പുരസ്കാരത്തിനർഹനായിട്ടുള്ള ഇദ്ദേഹം 2011ൽ ടൈം മാഗസിന്റെ ലോകത്തിൽ ഏറ്റവും സ്വാധീനമുള്ള 100 അളുകളിൽ ഒരാളായി ഇടം പിടിച്ചു.2013 ഡിസംബറിൽ ബിൽബോട് മാഗസിൻ 'ആർട്ടിസ്റ്റ് ഓഫ് ദി ഇയർ' ആയി തിരഞ്ഞെടുത്തു. അതുപോലെ ഫോബ്സ് 30 വയസ്സിനു താഴെയുള്ള 30 ആർട്ടിസ്റ്റുകളുടെ പട്ടികയിൽ ഒന്നാമനായി തിരഞ്ഞെടുത്തു.


</doc>
<doc id="328694" url="https://ml.wikipedia.org/wiki?curid=328694" title="ചെമ്പാവ്">
ചെമ്പാവ്

കേരളത്തിൽ കൃഷിചെയ്തിരുന്ന ഒരിനം പരമ്പരാഗത നെൽവിത്താണ് ചെമ്പാവ്. പാലക്കാടൻ പ്രദേശങ്ങളിലാണ് സാധാരാണ കൃഷിചെയ്തിരുന്നത്.മട്ട അരിയായ ഈയിനം ചോറിന് ഉത്തമമാണ്. മൂപ്പുകൂടുതലാണ് ചെമ്പാവ് വിത്തിന്.


</doc>
<doc id="328701" url="https://ml.wikipedia.org/wiki?curid=328701" title="ദേശീയ പാഠ്യപദ്ധതി ചട്ടക്കൂട് (എൻസിഎഫ് 2005)">
ദേശീയ പാഠ്യപദ്ധതി ചട്ടക്കൂട് (എൻസിഎഫ് 2005)

എൻസിഇആർടി പുറത്തിറക്കിയ വിദ്യാഭ്യാസ മാനദണ്ഡങ്ങളടങ്ങിയ രേഖയാണ് ദേശീയ പാഠ്യപദ്ധതി ചട്ടക്കൂട്ട് അഥവാ എൻസിഎഫ് ( 1988,2000,2005 എന്നീ വർഷങ്ങളിലാണ് ഇത് പ്രസിദ്ധീകരിച്ചത്.വിദ്യാർഥികളുടെ അറിവും കഴിവും വികസിപ്പിക്കാൻ വേണ്ടി അധ്യാപകർ ചെയ്യേണ്ട കാര്യങ്ങളാണ് പാഠ്യപദ്ധതിയിൽ പരാമർശിക്കുന്നത് . ഇന്ത്യയിലെ വിദ്യാഭ്യാസ സബ്രദായത്തിൽ പഠന പദ്ധതി, പാഠപുസ്തകം, അധ്യാപന രീതികൾ തുടങ്ങിയവ എങ്ങനെയായിരിക്കണമെന്നത് സംബന്ധിച്ച വ്യക്തമായ മാർഗനിർദ്ദേശം ഇതിലൂടെ നൽകുന്നു. ഭാരമില്ലാത്ത പഠനം എന്ന നയത്തെയാണ് 2005 ലെ എൻസിഎഫിലെ നിർദ്ദേശങ്ങൾ ഊന്നൽ നൽകുന്നത്. അതെസമയം 1986-1992 ലെ ദേശീയ വിദ്യാഭ്യാസ നയം ഗ്രൂപ്പ് ചർച്ചകളുടെ പ്രാധാന്യത്തെ വലിയ പ്രാധാന്യത്തോടെ അവതരിപ്പിക്കുന്നു.

2005ലെ ദേശീയപാഠ്യപദ്ധതി ചട്ടക്കൂട്(എൻസിഎഫ്) 22 ഭാഷകളിലേക്ക് വിവർത്തനം ചെയ്തിട്ടുണ്ട്.കൂടാതെ ഇന്ത്യയിലെ 17 സംസ്ഥാനങ്ങളുടെ പാഠ്യപദ്ധതിയെ സ്വാധീനിക്കുകയും ചെയ്തിട്ടുണ്ട്.പ്രാദേശികാടിസ്ഥാനത്തിൽ നിലവിൽ പ്രവർത്തിച്ചുകൊണ്ടിരിക്കുന്ന സിലബസുമായി എൻസിഎഫിനെ താരതമ്യം ചെയ്ത് ഭാവിയിൽ കൂടുതൽ നവീകരിക്കാൻ വേണ്ടി പഠനം നടത്താൻ എൻസിഇആർടിഇ 10 ലക്ഷം രൂപ ഓരോ സംസ്ഥാനങ്ങൾക്ക് നൽകിയിട്ടുണ്ട്. നിരവധി സംസ്ഥാനങ്ങൾ ഈ ഉദ്യമത്തിൽ പങ്കുകൊണ്ടു.എസ്|സിഇആർടികളലൂടെയും ഡയറ്റുകളിലൂടെയുമാണ് ഈ പ്രവർത്തനം പുരോഗമിക്കുന്നത്.
ഈ രേഖ അഞ്ച് വിഭാഗങ്ങളായി വിഭജിച്ചിരിക്കുന്നു.അവ താഴെ നൽകുന്നു.

NCF നിലപാടുകളിൽ

NCF കഴിഞ്ഞ പോലുള്ള വികസിതരൂപം ആശയങ്ങൾ പരിഗണിച്ചാണ് വരുമാറു ചെയ്തു

വിതച്ച രീതി നിന്ന് പഠന മാറ്റണമെന്ന്.

സ്കൂളിന് പുറത്ത് ജീവൻ അറിവ് ബന്ധിപ്പിക്കുന്നു.

ക്ലാസ് പഠിക്കുക പരീക്ഷ സംയോജിപ്പിച്ച് കൂടുതൽ ഇഷ്ടാനുസരണം വരുത്താൻ.

പാഠപുസ്തകം അപ്പുറം പോകുന്നു അങ്ങനെ പാഠ്യപദ്ധതി സമ്പന്നമാക്കി ചെയ്യുക.

ഒരു മേൽ-സവാരി ഐഡന്റിറ്റി രാജ്യത്തെ ജനാധിപത്യ രാഷ്ട്രീയ ഉള്ളിൽ ആശങ്കകൾ കരുതലുള്ള അറിയിച്ചു താദാത്മ്യം. 

NCF കേന്ദ്രീകരിച്ചായിരുന്നു

ഭാരം ഇല്ലാതെ പഠിക്കുക സന്തോഷത്തോടെ അനുഭവം പഠന ഉണ്ടാക്കി പാഠപുസ്തകങ്ങൾ നിന്നും ഒരു അടിസ്ഥാനം എന്നു പോകണമെന്ന് പരീക്ഷ , മക്കൾ സമ്മർദ്ദം നീക്കം. ഇത് സിലബസ് രൂപകൽപ്പനയിൽ പ്രധാന മാറ്റങ്ങൾ ശുപാർശ.

സാമൂഹിക ബന്ധത്തിന്റെ അടിസ്ഥാനത്തിൽ സമൂഹത്തിന്റെ വിവിധ അഹിംസ ഒരുമയിൽ പ്രതീതി വികസിപ്പിക്കാനും ആഗ്രഹിക്കുകയും വ്യക്തിയുടെ സ്വാശ്രയത്വം അന്തസ്സും പ്രതീതി വികസിപ്പിച്ചെടുക്കാൻ.

ഒരു കുട്ടി കേന്ദ്രീകരിച്ചുള്ള സമീപനം വികസിപ്പിക്കുന്നതിനും സാർവത്രിക എൻറോൾമെന്റ് ശേഖരണവും 14 വയസ്സ് വരെയുള്ള പ്രോത്സാഹിപ്പിക്കുന്നതിന്.

വിദ്യാർത്ഥികൾ ഐകരൂപ്യം, ജനാധിപത്യവും ഐക്യവും തോന്നൽ ഉതകുന്ന കരിക്കുലം നമ്മുടെ ദേശീയ തിരിച്ചറിയൽ ശക്തിപ്പെടുത്താനുള്ള പുതിയ തലമുറ വിചിന്തനം പ്രാപ്തമാക്കാൻ പ്രവർത്തനക്ഷമമാക്കി.

ജെപി നായിക് ഇന്ത്യൻ വിദ്യാഭ്യാസ പ്രത്യേക ത്രികോണം പോലെ സമത്വം, നിലവാരം അളവ് വിശേഷിപ്പിച്ചിരുന്നത്.

സാമൂഹിക പശ്ചാത്തലത്തിൽ കാര്യത്തിൽ ന്ച്ഫ് 2005 ഭേദമന്യേ ആ കഴിഞ്ഞു ജാതി , മതവിശ്വാസം , മതം, ലൈംഗിക ഒരു സാധാരണ കരിക്കുലം നല്കുന്നുണ്ട്.

പഠന അറിവും

പഠന കുട്ടികൾ ആകുന്നു എന്നു അവരുടെ ശബ്ദങ്ങൾ തോന്നുകയാണെങ്കിൽ എവിടെ നിൽകുന്നു നിയമം വേണം. കരിക്കുലം ഘടനയും സ്കൂൾ സ്കൂൾ വിദ്യാർത്ഥികൾ സുരക്ഷിത തോന്നി ഒരു തൃപ്തികരമായ സ്ഥലം രൂപകൽപ്പന വേണം വലുഎദ്.ഥെ കരിക്കുലം ശ്രദ്ധ വേണം ഹോളിസ്റ്റിക് പീർ ആശയവിനിമയങ്ങൾ വ്യക്തികൾ ലെ ശാരീരികവും മാനസികവുമായ വികസനത്തിന് വർദ്ധിപ്പിക്കാനും വിദ്യാർത്ഥികളുടെ വികസനവും അതുപോലെ.

വിദ്യാർത്ഥികളുടെ സമഗ്രമായ വികസനത്തിന് കുറിച്ച് മതിയായ പോഷകാഹാരം കൊണ്ടു, വേണ്ടി, ശാരീരിക വ്യായാമവും മറ്റ് മാനസിക സാമൂഹിക ആവശ്യങ്ങൾ ആവശ്യമായ ൽ ഇവിടെനിന്നു യോഗ കായിക പങ്കാളിത്തം പരിഹരിച്ചു. പഠന ആസ്വാദ്യകരവും ചെയ്യണം പഠനത്തിനും ആശയങ്ങൾ ആഴത്തിലുള്ള ബുദ്ധി ഉൾപ്പെട്ടിരിക്കുന്നത് വേണം യഥാർത്ഥ ജീവിതാനുഭവങ്ങൾ വിവരിച്ചുതരുന്നു വേണം. കൗമാരം വിദ്യാർത്ഥികൾക്ക് ഒരു ദുർബല പ്രായ പാഠ്യപദ്ധതി വിദ്യാർത്ഥികൾ ഒരുക്കും വേണം നല്ല പെരുമാറ്റം സ്നേഹറസൂല് അവർ ജീവിതത്തിൽ കണ്ടുമുട്ടുന്ന സാഹചര്യങ്ങൾ നേരിടാൻ അവശ്യ കഴിവുകൾ പ്രദാനം ചെയ്യുന്ന സാമൂഹികവും വൈകാരികവുമായ പിന്തുണ നൽകാൻ, മർദ്ദം ലിംഗ സ്തെരെഒത്യ്പെ തുല്യർ.

എജ്യുക്കേഷന് വൈകല്യങ്ങളുടെ ഇല്ലാതെ വിദ്യാർത്ഥികളുടെ എല്ലാ വിദ്യാർത്ഥികൾക്കും ഭേദമന്യേ ആവശ്യങ്ങൾക്ക് അനുയോജ്യമായി ഒരു കരിക്കുലം പിന്തുടരാൻ മുൻഗണന വഴക്കവും നൽകാൻ.

ക്രിയാത്മകമായ പഠന പാഠ്യപദ്ധതിയുടെ ഭാഗമായി ഉണ്ട്. സാഹചര്യങ്ങൾ അവസരങ്ങളും, വെല്ലുവിളികൾ വിദ്യാർത്ഥികൾക്ക് നൽകാൻ വിദ്യാർത്ഥികൾക്ക് ക്രിയാത്മകതയും സജീവ പങ്കാളിത്തം പ്രോത്സാഹിപ്പിക്കാനും വിദ്യാർത്ഥികൾക്ക് സൃഷ്ടിക്കാൻ ഞങ്ങൾക്കുണ്ട്. വിദ്യാർത്ഥികൾ സംവദിക്കാൻ പ്രോത്സാഹിപ്പിക്കും ഞങ്ങൾക്കുണ്ട് ഉറ്റുനോക്കുക , അധ്യാപകരും പല കൂടുതൽ സമ്പന്നമായ പഠന അവസരങ്ങൾ തുറക്കും ഏത് പഴയ ആളുകളെ.

അടിസ്ഥാനം ശക്തമായ ഉറച്ചുനിൽക്കുന്ന കിടത്തി വേണം. പ്രൈമറി, അപ്പർ പ്രൈമറി, മിഡിൽ സ്കൂൾ പര്യവേക്ഷണം വികസിപ്പിച്ചെടുക്കാൻ അവർ അവയിൽ അറിഞ്ഞു ആൻഡ് ആശയങ്ങൾ, മതി അറിവുമില്ല എന്ന് യുക്തിചിന്തയെ കുട്ടികൾക്ക് സ്ഥലം നൽകണം ഭാഷ , അറിവ് , അന്വേഷണം എന്നീ നടപടിക്രമങ്ങൾ.

പാഠ്യപദ്ധതിയും പ്രദേശത്ത്, സ്കൂൾ ഘട്ടങ്ങൾ ചുരുക്കിയതല്ല 

ഭാഷ - മൂന്ന് ഭാഷ ഫോർമുല പാലിക്കേണ്ട സിസ്റ്റം. ഇടത്തരം ആശയവിനിമയ വീട്ടിൽ ഭാഷ ആയിരിക്കണം. [10] ആദ്യ ഭാഷ പഠനത്തിനു വിധേയമാക്കിയ മാതൃഭാഷ അല്ലെങ്കിൽ പ്രാദേശിക ഭാഷ ആയിരിക്കണം. രണ്ടാം ഭാഷ - ഹിന്ദി എസ് സംസാരിക്കുന്ന രണ്ടാം ഭാഷ മറ്റു ചില ആധുനിക ഇന്ത്യൻ ഭാഷയോ ഇംഗ്ലീഷ് ആകും; - എസ് സംസാരിക്കുന്ന നോൺ-ഹിന്ദിയിൽ, രണ്ടാം ഭാഷ ഹിന്ദി ഇംഗ്ലീഷ് ആയിരിക്കും. മൂന്നാം ഭാഷ - ഹിന്ദി ൽ സ്റ്റേറ്റ്സ്, മൂന്നാം ഭാഷ സംസാരിക്കുന്ന ഇംഗ്ലീഷ് അല്ലെങ്കിൽ ഒരു ആധുനിക ഇന്ത്യൻ ഭാഷ രണ്ടാം ഭാഷ പഠിച്ചു എന്നു ആയിരിക്കും - എസ് സംസാരിക്കുന്ന നോൺ-ഹിന്ദിയിൽ, മൂന്നാം ഭാഷ ഇംഗ്ലീഷ് ആയിരിക്കും അല്ലെങ്കിൽ ഒരു ആധുനിക ഇന്ത്യൻ ഭാഷ പഠനം അല്ല രണ്ടാം ഭാഷ. 

ഗണിതം മാത്തമാറ്റിക്സ് പഠന -ബിസിനസ്സിനായുള്ള ഊന്നൽ എല്ലാ വിദ്യാർത്ഥികൾക്കും പഠിക്കുകയും മഥെമതിച്സ്.പെദഗൊഗ്യ് പഠനത്തിനും പരിസ്ഥിതി ന്യായീകരണം വേണം കഴിയുന്ന വിദ്യാർത്ഥികൾക്ക് ഇതുവരെ അടിസ്ഥാന കഴിവുകൾ അപ്പുറമാണ് പലിശ വികസിപ്പിക്കാൻ അനുകൂലമായ ചെയ്തു ചെയ്യേണ്ടതാണ് ഒരു നീക്കിവച്ചിരിക്കുന്നു ഏത് അദ്ധ്യാപന പ്രകാരം ഗണിതം മോഡലുകൾ മുറികൾ എന്നിവ ആണ് പ്രശ്നം പരിഹരിച്ച് സജീവ പഠന വരെ നിർദേശ സമയം വലിയ ശതമാനം.

കംപ്യൂട്ടർ - സ്കൂളുകളിൽ കമ്പ്യൂട്ടർ ആമുഖം പാടുന്നവർ നൈപുണ്യ സെറ്റ് ഒരു നിശ്ചയിച്ചിട്ടുള്ള സെറ്റിൽ നിന്ന് 16 വിശദീകരണ ന്യായവാദം മറ്റ് ഉയർന്ന ഓർഡർ കഴിവുകളും വിദ്യാർത്ഥികളെ പ്രാപ്തമാക്കുന്ന ഒരു പോകാൻ ആണ്. • അവരെ വ്യാഖ്യാനിക്കാൻ, അറിവിന്റെ ഉറവിടങ്ങൾ ആക്സസ് വിദ്യാർത്ഥികളെ പ്രവർത്തനക്ഷമമാക്കുക, കര്മ്മോന്മുഖവും ഉപയോക്താക്കളെ ആയിരിക്കും പകരം അറിവ് സൃഷ്ടിക്കുക. • പാഠ്യപദ്ധതി ഇടപാടിന്റെ ഇഷ്ടാനുസരണം മോഡലുകൾ പ്രമോട്ട് ചെയ്യുക. • വ്യക്തിഗത പഠന ശൈലികൾ പ്രമോട്ട് ചെയ്യുക. • ഇഷ്ടാനുസരണം പാഠ്യപദ്ധതി ഉള്ളടക്കം ഉപയോഗം, കുറഞ്ഞത് പ്രാഥമിക വിദ്യാഭ്യാസ, വിലയിരുത്തൽ ഫ്ലെക്സിബിൾ മോഡലുകൾ പ്രോത്സാഹിപ്പിക്കുക.

സയൻസ് - പഠന സയൻസ് പെഡഗോഗി സയൻസ് പഠന ഒരു ലക്ഷ്യമായിരുന്നു അഭിസംബോധന രൂപകൽപ്പന വേണം ശാസ്ത്രത്തിന്റെ വസ്തുതകളും തത്ത്വങ്ങൾ പഠിക്കാൻ അത് അപ്ലിക്കേഷനുകൾ, ആശയപരമായ വികസനത്തിന്റെ ഘട്ടത്തിൽ ഒരുക്കിയിരിക്കുന്നതു തുടർന്ന്. കഴിവുകൾ നേടിയിട്ടും തലമുറ ശാസ്ത്രീയ അറിവ് സാധൂകരണം നയിക്കുന്ന മാർഗങ്ങളും പ്രക്രിയകൾ മനസ്സിലാക്കുവാനും. ശാസ്ത്രത്തിന്റെ ഒരു ചരിത്ര വികസന കാഴ്ചപ്പാട് വികസിപ്പിക്കുന്നതിനും ഒരു സോഷ്യൽ എന്റർപ്രൈസ് ശാസ്ത്ര കാണാൻ അവളെ പ്രാപ്തമാക്കാൻ. , പ്രാദേശിക അതുപോലെ ആഗോള ബന്ധപ്പെട്ടിരിക്കാം, ശാസ്ത്രം, സാങ്കേതികവിദ്യ, സമൂഹത്തിന്റെ ഇന്റർഫേസിലെ പ്രശ്നങ്ങൾ വിലമതിക്കാൻ. സൃഷ്ടിയുടെ ലോകം നൽകാൻ ആവശ്യമായ അറിവ് പ്രായോഗിക സാങ്കേതിക കഴിവുകൾ നേടിയെടുക്കാൻ. ഇതിനായി പാത്ഥ്യോപദേശത്തിലുംസ്വാഭാവിക ജിജ്ഞാസ, ശാസ്ത്ര-സാങ്കേതിക സ്വര അർത്ഥത്തിൽ ക്രിയാത്മകതയും. പരിസ്ഥിതി സത്യസന്ധത, സമഗ്രത, സഹകരണം, ജീവിതം കാര്യത്തിൽ ആൻഡ് സംരക്ഷണത്തിന്റെ മൂല്യങ്ങൾ ആരോഗ്യപ്രശ്നങ്ങളുള്ളവര്ക്കും ഒപ്പം 'ശാസ്ത്രീയ തെംപെര്-എതിർപ്പിനെ വളർത്താൻ വിമർശന ഭയവും മുൻവിധി നിന്നും സ്വാതന്ത്ര്യം.

സാമൂഹ്യ ശാസ്ത്രം - സോഷ്യൽ സയൻസ് ഒരു വിഷയം ഉചിതമായ യൂണിവേഴ്സിറ്റി കോഴ്സുകൾക്കും / അല്ലെങ്കിൽ തൊഴിലും തിരഞ്ഞെടുക്കാൻ വേണ്ടി താൽപ്പര്യങ്ങളെയും പോളിസിയിലുണ്ടെങ്കില് പര്യവേക്ഷണം വിദ്യാർത്ഥികളെ സഹായിക്കാൻ സ്കൂളുകളിൽ ഉൾപ്പെടുത്തിയിട്ടുണ്ട്. വ്യത്യസ്ത ജ്ഞാനശാഖകളെ വിജ്ഞാന ഉയർന്ന പര്യവേക്ഷണം അവരെ പ്രോത്സാഹിപ്പിക്കുക. നാളെ എന്ന പൌരന്മാരുടെ പ്രശ്ന പരിഹാര കഴിവ്, സൃഷ്ടിപരമായ ചിന്ത പ്രോത്സാഹിപ്പിക്കാൻ പ്രത്യേക ജ്ഞാനശാഖകളെ ൽ ഡാറ്റ, വിവരം ശേഖരിച്ച് പ്രോസസ്സിംഗ് വിവിധ വഴികൾ വിദ്യാർത്ഥികളെ പരിചയപ്പെടുത്താൻ, അവരെ നിഗമനങ്ങളിലേക്ക് എത്തും സഹായിക്കുക, പ്രക്രിയയിൽ പുതിയ ഉൾക്കാഴ്ചകൾ വിജ്ഞാനവും സൃഷ്ടിക്കുന്നതിനും.

കല വിദ്യാഭ്യാസ - സ്കൂളുകളിൽ ആർട്ട് വിദ്യാഭ്യാസം ഉൾപ്പെടെ ലക്ഷ്യങ്ങൾ സാംസ്കാരിക അഭിനന്ദിക്കുകയും പരസ്പരം പ്രവൃത്തി ആദരവ് വികസിപ്പിക്കുന്നതിനും, വിദ്യാർത്ഥികൾ വ്യക്തിത്വവും മാനസിക ആരോഗ്യ പൂർണ്ണമായ വികസനം പെടുത്തുകയും പരിസ്ഥിതിക്കും ബന്ധിപ്പിക്കുകയാണ്. 

ആരോഗ്യ ആൻഡ് കായിക വിദ്യാഭ്യാസം - കുട്ടികളുടെ ഇടയിൽ ആരോഗ്യ, രോഗം, അപകടങ്ങൾ, ശാരീരിക ഫിറ്റ്നസ് ഒരു സംയോജിത ആൻഡ് ഹോളിസ്റ്റിക് ബുദ്ധി നൽകാൻ താത്വികവും പ്രായോഗികവുമായ നൽകുക. സ്കൂൾ, വീട്, കമ്മ്യൂണിറ്റിയിലെ മാനസിക സാമൂഹിക പ്രശ്നങ്ങൾ കൈകാര്യം കഴിവുകൾ നൽകാൻ. മക്കൾ ചില സാമൂഹിക ധാർമിക മൂല്യങ്ങൾ ഗെയിമുകൾ, സ്പോർട്സ്, എൻസിസി, റെഡ് ക്രോസ്, സ്കൗട്ട്സ് ആൻഡ് ഗൈഡ്സ്, മുതലായവ വഴി അവയിൽ ലാമ വഴി ഉത്തരവാദിത്വമുള്ള പൗരന്മാരെ വളരാൻ സഹായിക്കുന്നതിന്

സമാധാന സ്റ്റഡി - ഭാഗമായി വികസിപ്പിച്ച എന്ന് വൈദഗ്ധ്യം പാഠ്യപദ്ധതി അത്തരം സഹനവും സഹിഷ്ണുതയോടെ ശ്രദ്ധയോടും പോലെ പ്രവർത്തനം, ഏകാഗ്രത വികസിപ്പിക്കുന്നതിനും മനസ്സിൽ പരിശുദ്ധി, സഹകരണം, ടീംവർക്ക് വേണ്ടി അഭിരുചി, ഉത്തരങ്ങൾ (ജിജ്ഞാസയും യുക്തിബോധം അന്വേഷണം) നേടുകയും എത്തിച്ചേരാൻ, അംഗീകാരമോ പെരുമാറ്റം, / പ്രവൃത്തി പഠിക്കാൻ ഒരു നല്ല മനോഭാവം ഒരു നല്ല വിദ്യാർത്ഥി വ്യാപാരമുദ്രകൾ അത് എന്നിവരാണ് ഉണ്ട് കഴിവുകൾ ഒരു സമാധാനം-ഓറിയന്റഡ് വ്യക്തിയുടെ. അങ്ങനെ കരിക്കുലം പുറമേ ഇന്ചുല്ചതെസ് വിദ്യാർത്ഥികൾക്ക് കയറി സമാധാനവും ജനാധിപത്യവും.

ജോലിയും വിദ്യാഭ്യാസവും - അനുഭവം, പ്രവൃത്തി വിദ്യാഭ്യാസം, സുപ്വ്, ക്രാഫ്റ്റ് വിദ്യാഭ്യാസം, ജീവിതം വിദ്യാഭ്യാസം, പ്രീ തൊഴിലധിഷ്ഠിത വിദ്യാഭ്യാസവും ജനറിക് വിദ്യാഭ്യാസ പ്രവൃത്തി - ജോലി ബന്ധപ്പെട്ട വിദ്യാഭ്യാസ രൂപത്തിൽ സ്കൂൾ പാഠ്യപദ്ധതിയിൽ അവിഭാജ്യ ഘടകം, പോലെ നിർമ്മിച്ചിരിക്കുന്നത്. വർക്ക് അടിസ്ഥാനമാക്കിയുള്ള വിദ്യാഭ്യാസ പ്രവൃത്തി വഴി കഴിവുകൾ, നല്ല മനോഭാവം മൂല്യങ്ങളും വികസിപ്പിക്കുന്നതിനും ഇതിനു പുറമേ ബന്ധപ്പെട്ട ചൊംപെതെന്ചിഎസ് വികസിപ്പിക്കുന്നതിനും ചെയ്യുന്നതിനോ പ്രൊഡക്ഷൻ അല്ലെങ്കിൽ സേവനം അധിഷ്ഠിത പ്രവർത്തനങ്ങൾ വ്യത്യസ്ത ഉൾപ്പെടുന്ന കുട്ടികളെ ലക്ഷ്യം.

സ്കൂൾ ക്ളാസ്റൂം പരിസ്ഥിതി 

ഫിസിക്കൽ പരിസ്ഥിതി അടിസ്ഥാന, ആവശ്യത്തിന് വെളിച്ചവും കണക്കിലെടുത്ത് വിദ്യാർത്ഥികൾക്ക് അനുകൂല നിലനിർത്താൻ ഉണ്ട് വായു , വിദ്യാർഥി അധ്യാപക അനുപാതം, ശുചിത്വം സുരക്ഷിതമായി പരിസ്ഥിതി . സ്കൂളുകളും സമത്വം, നീതി ആദരവ്, വിദ്യാർത്ഥികൾക്കും പെരുമാറണം അന്തസ്സും വിദ്യാർത്ഥികളുടെ, വലത്. എല്ലാ വിദ്യാർത്ഥികൾക്കും എല്ലാ പ്രവർത്തനങ്ങളിൽ പങ്കെടുക്കാൻ പക്ഷപാതിത്തമില്ലാത്ത തുല്യ അവസരങ്ങൾ നൽകുക. എന്ന നയം ഉൾപ്പെടുത്തൽ വ്യത്യസ്തമായി വെല്ലുവിളികൾ നേരിടുന്ന പാർശ്വവത്കരിക്കപ്പെട്ട വിഭാഗത്തിൽ നിന്നും കുട്ടികൾ തുല്യ അവസരങ്ങൾ ലഭിക്കും സ്കൂൾ ഭാഗമായി ഉണ്ട്. സ്കൂളുകളും ലൈബ്രറികൾ, ലാബുകൾ വിദ്യാഭ്യാസ സാങ്കേതിക ലബോറട്ടറികളിൽ നന്നായി ജന്മവാസനയോടെ ആയിരിക്കണം.



</doc>
<doc id="328703" url="https://ml.wikipedia.org/wiki?curid=328703" title="കറൂപ്പ്">
കറൂപ്പ്

കേരളത്തിൽ കറൂപ്പ് എന്നറിയപ്പെടുന്ന ഈ മീൻ ഇംഗ്ലീഷിൽ ഗ്രൂപ്പെർ എന്ന് വിളിക്കുന്നു. Groupers . <{IPAc-en|g|r|uː|p|ə}} പോർട്ടുഗീസുകാരാണ് കേരളത്തിൽ ഈ മീനെ കറൂപ്പ് എന്ന പേരിട്ടത് എന്നു കരുതണം. ആസ്റ്റ്രേലിയയിൽ ഗ്രൂപ്പർ എന്ന പേരിനു ഗ്രോപ്പർ എന്നാണ്, ഫിലിപ്പീൻസിൽ ലാപു-ലാപു എന്നും മധ്യപൂർവ്വ രാര്യങ്ങളിൽ ഹമ്മൂർ എന്നും വിളിക്കുന്ന ഈ മീൻ ഏറ്റവും വില കിട്ടുന്നതും നല്ല പോലെ ആവശ്യക്കാരുള്ളതുമാണ്. 

സെറാനിഡെ കുടുംബത്തിനെ എപിനെഫെലിനെ ഉപകുടുംബത്തിലെ മിക്ക ജനുസ്സുക്കളെയും കറുപ്പ് എന്നാണു വിളിക്കുന്നത്, 

എല്ലാ സെറാനിഡുകളേയും കറൂപ്പ് എന്നു വിളിക്കാൻ പറ്റില്ല. കാരണം ആ കുടുംബത്തിൽ ബാസ്സ് മീനുകളും ഉണ്ടാകും എന്നതാണ് കാരണം. എന്നാൽ എപിനെഫെലിൻ, മൈൿടെറോപെർക എന്നീ വലിയ ജനുസ്സുകളും തീരെ ചെറിയ ജനുസ്സുകളായ അന്യ്പെരിദോൺ, ക്രോമിലെംറ്റസ്, ഡെമറ്റൊലെപിസ്, ഗ്രഖീല, സലോപ്റ്റിയ ട്രീസൊ എന്നിവയെയും ഗ്രൂപ്പർ, കറുപ്പ് എന്നി വിളിക്കുന്നു. 
കേരളത്തിൽ പരക്കെ ലഭിക്കുന്ന വർഗ്ഗം മലബാർ കറൂപ്പ് ആണ് (Epinephelus malabaricus) 

കറൂപ്പ് എന്ന പേര് പോർട്ടുഗീസ് ഭാഷയിലെ ഗരൗപ Portuguese "garoupa" എന്ന പെരിൽ നിന്ന് ഉരുത്തിരിഞ്ഞതാവാം എന്നു കരുതുന്നു. 


</doc>
<doc id="328708" url="https://ml.wikipedia.org/wiki?curid=328708" title="ക്ലോപ്പിഡോഗ്രൽ">
ക്ലോപ്പിഡോഗ്രൽ

ക്ലോപ്പിഡ്രോഗ്രൽ ഇംഗ്ലീഷിൽ : Clopidogrel (INN) വായിലൂടെ കഴിക്കാവുന്ന പ്ലേറ്റ്ലെറ്റ് കട്ടപിടിക്കുന്നതു തടയുന്ന ഒരു മരുന്നാണ് തെയെനോപൈരിഡീൻ-വർഗ്ഗത്തിൽ പെട്ട ആന്റിപ്ലെറ്റ് മരുന്ന് . ഹൃദയ ധമനികളിലെ രക്തം കട്ടൈടിക്കതിരിക്കാനായി ഉപയോഗിച്ചു വരുന്നു. സ്ട്രോക്ക്, ഹൃദയസ്തംഭനം, മസ്തിഷ്കാഘാതം എന്നിവ തടയാനായും ക്ലോപ്പിഡോഗ്രൽ ഉപയോഗിക്കുന്നു. 


</doc>
<doc id="328726" url="https://ml.wikipedia.org/wiki?curid=328726" title="കലാഗ്രാമം">
കലാഗ്രാമം

കേരള ലളിതകലാ അക്കാദമി കലാ പാരമ്പര്യങ്ങളെ സംരക്ഷിക്കുന്നതിൻറെ ഭാഗമായി രൂപീകരിക്കുന്ന പദ്ധതിയാണ് കലാഗ്രാമം. കേരള സർക്കാറിന് കീഴിലെ ആദ്യകലാഗ്രാമമാണ് കണ്ണൂർ ജില്ലയിലെ ശ്രീകണ്ഠപുരം കാക്കണ്ണൻപാറയിൽ 2015 സെപ്തംബർ 29 ന് ഉദ്ഘാടനം ചെയ്തത്.
പാലക്കാട് ജില്ലയിലെ ആനക്കര കാങ്കപ്പുഴ കാറ്റാടി കടവിൽ സർക്കാറിൻെറ അഞ്ചേക്കർ ഭൂമിയാണ് കലാഗ്രാമത്തിനായി തെരഞ്ഞെടുത്തിട്ടുണ്ട്. 


</doc>
<doc id="328736" url="https://ml.wikipedia.org/wiki?curid=328736" title="സെൻറ് മേരീസ്‌ സൂനോറോ പത്രിയർക്കൽ കത്തീഡ്രൽ">
സെൻറ് മേരീസ്‌ സൂനോറോ പത്രിയർക്കൽ കത്തീഡ്രൽ

സെൻറ് മേരീസ്‌ സൂനോറോ പത്രിയർക്കൽ കത്തീഡ്രൽ - മലങ്കരയിലെ യാക്കോബായ സുറിയാനി പള്ളികളിൽ വച്ചു പ്രാധാന്യമേറിയ പള്ളി. ഏറണാകുളം നഗരത്തിലെ എലംകുളത് 1974 ഇൽ സ്ഥാപിച്ചു. പരിശുദ്ധ ദൈവമാതാവിന്റെ സൂനോറോയുടെ ഒരു അംശം ഇവിടെ സൂക്ഷിച്ചിരിക്കുന്നു . ഈ പള്ളിയിലെ പ്രധാന ത്രോനോസുകൾ പരിശുദ്ധ ദൈവമാതാവിന്റെയും ഏലിയാസ് തൃതീയൻ പത്രിയർകീസ് ബവായുടെയും പരിശുദ്ധ പരുമല തിരുമേനിയുടെയും നാമത്തിലാണ്.


</doc>
<doc id="328744" url="https://ml.wikipedia.org/wiki?curid=328744" title="ബിയോൺസ്">
ബിയോൺസ്

ബിയോൺസ് ഗ്ഗിസെല്ലെ നോൾസ്-കാർട്ടർ (സെപ്റ്റംബർ 4, 1981 ജനനം) ഒരു അമേരിക്കൻ ഗായികയും, നടിയുമാണ്.
തൊണ്ണൂറുകളുടെ (1990) അവസാനത്തോടെ ഡെസ്റ്റിന്യ്‌'സ്‌ ചൈൽഡ് എന്ന പെൺകുട്ടികളുടെ സംഗീത ബാൻഡിലെ പ്രധാന ഗായികയായി മുഖ്യധാരയിലെത്തിയ ഇവർ,ബാൻഡിന്റെ വലിയ വിജയത്തോടെ ഏകാംഗം എന്ന നിലയിൽ ആൽബങ്ങൾ ഇറക്കാൻ തുടങ്ങി. ഇവരുടെ ആദ്യ ആൽബമായ ഡെയ്ഞ്ചൊറസ്ലി ഇൻ ലൗവ് 2003 ൽ പുറത്തിറങ്ങി. ഇത് ഒരു ഗായിക എന്ന നിലയിൽ ബിയോൺസിന്റെ സ്ഥാനം ഉറപ്പിക്കുന്നതായിരുന്നു. ഈ ആൽബം ഇവർക്ക് അഞ്ച് ഗ്രാമി പുരസ്കാരവും ബിൽബോർഡ് ഹോട് 100 ചാർട്ടിൽ രണ്ടു നമ്പർ വൺ ഗാനങ്ങളും നേടികൊടുത്തു.
അതുപോലെ 2008 ൽ പുറത്തിറങ്ങിയ മൂന്നാമത്തെ ആൽബമായ ഞാൻ ... സാഷ ഫിയേഴ്സ് ബിയോൺസിന് 2010 ൽ ആറു ഗ്രാമി പുരസ്കാരങ്ങൾ നേടികൊടുത്തു.ഇതോടെ ഒരു വർഷം ഏറ്റവും കൂടുതൽ ഗ്രാമി നേടുന്ന ഗായിക എന്ന നേട്ടം ഇവരെ തേടി എത്തി.

രണ്ടു ദശാബ്ദത്തിലേറെയായ സംഗീത ജീവിത്തിൽ ഏകാംഗ കലാകാരി എന്ന നിലയിൽ 11.8 കോടി ആൽബങ്ങൾ വിറ്റഴിച്ച ഇവർ 6 കോടിയലധികം ആൽബങ്ങൾ ഡെസ്റ്റനി ചൈൽഡിന്റെ കൂടെയും വിറ്റഴിച്ചിട്ടുണ്ട്.ഇത് ഇവരെ ഏറ്റവും കൂടുതൽ ആൽബങ്ങൾ വിറ്റഴിച്ചിട്ടുള്ള കലാകാരികളിൽ ഒരാളാക്കി മാറ്റി.20 ഗ്രാമി പുരസ്കാരം നേടിയിട്ടുള്ള ബിയോൺസ് ഏറ്റവും കൂടുതൽ തവണ ഗ്രാമി യ്ക്ക് നാമനിർദ്ദേശം ചെയ്യപ്പെട്ട കലാകാരിയാണ്.
2013 ലും 2014 ലും ടൈം മാഗസിൻ ലോകത്തിലെ ഏറ്റവും സ്വാധീനശേഷിയുള്ള 100 പേരിൽ ഒരാളായി തിരഞ്ഞെടുത്തിട്ടുണ്ട്. അതുപോലെ ഫോബ്സ് മാഗസിൻ 2015ൽ ഏറ്റവും ശക്തയായ സംഗീതജ്ഞയായി തിരഞ്ഞെടുത്തിട്ടുണ്ട്


</doc>
<doc id="328748" url="https://ml.wikipedia.org/wiki?curid=328748" title="ആർക്കൈവ്">
ആർക്കൈവ്

ചരിത്രരേഖകളെയോ അവ ക്രമീകരിച്ചു സൂക്ഷിക്കുന്ന സ്ഥലത്തെയോ ആണ് ആർക്കൈവ് (Archive) എന്നുപറയുന്നത്. ഗ്രന്ഥപ്പുര, ഗ്രന്ഥരക്ഷാലയം, ചരിത്രരേഖാശേഖരണം, റിക്കാഡുകൾ സൂക്ഷിക്കുന്ന സ്ഥലം എന്നൊക്കെ ഇത് അറിയപ്പെടുന്നു. ആധികാരികത ഉറപ്പുവരുത്തുന്ന ഘടകങ്ങൾ, ചരിത്രപരമോ സാംസ്കാരികപരമോ ആയ പ്രാധാന്യം എന്നിവയുടെ അടിസ്ഥാനത്തിൽ ദീർഘകാലത്തേക്കു സംരക്ഷിച്ചുവച്ചിരിക്കുന്ന രേഖകളെയാണ് പൊതുവെ ആർക്കൈവ്സ് എന്നുപറയുന്നത്. ഇവ സൂക്ഷിച്ചിരിക്കുന്ന ഭൗതികമായ ഇടത്തെയും ആർക്കൈവ്(സ്) എന്നുവിളിക്കാറുണ്ട്. ഒരാളുടെ ഡയറി, കത്തുകൾ, ചിത്രങ്ങൾ, കണക്കുപുസ്തകങ്ങൾ, കമ്പ്യൂട്ടർ ഫയലുകൾ, ഒരു സ്ഥാപനത്തിന്റെ പ്രവർത്തനരേഖകൾ, ഫയലുകൾ, ബിസിനസ് റിക്കാഡുകൾ എന്നിവയെല്ലാം ആർക്കൈവുകൾക്ക് ഉദാഹരണമാണ്.

നിയമപരമോ വാണിജ്യപരമോ ഭരണപരമോ സാമൂഹികപരമോ ആയ പ്രവർത്തനങ്ങൾ ചിട്ടയായി രേഖപ്പെടുത്തുന്നതിലൂടെ ആർക്കൈവുകൾ സ്വാഭാവികമായി തന്നെ രൂപംകൊള്ളുന്നു. വരും തലമുറയ്ക്ക് എന്തെങ്കിലും സന്ദേശം നൽകുവാനായി ബോധപൂർവ്വം തയ്യാറാക്കിയ രേഖകളിൽ നിന്നും ആർക്കൈവുകളെ വ്യത്യസ്തമാക്കുന്നതും ഈ 'സ്വാഭാവികത'യാണ്. ഒരു വസ്തുതയുടെയോ സംഭവത്തിന്റെയോ ആധികാരികത (തെളിവ്) ഉറപ്പുവരുത്തുകയാണ് ആർക്കൈവുകളുടെ പ്രധാന ധർമ്മം.

ആർക്കൈവുകൾ സാധാരണ പ്രസിദ്ധീകരിക്കാറില്ല. പുസ്തകങ്ങൾ, മാഗസീനുകൾ എന്നിവയ്ക്കുള്ളതു പോലെ നിരവധി പകർപ്പുകൾ ഇവയ്ക്ക് ഉണ്ടാകാറുമില്ല. അതിനാൽ തന്നെ ആർക്കൈവുകൾ ഗ്രന്ഥശാല (ലൈബ്രറി)കളിൽ നിന്നും വ്യത്യസ്തമാണ്. എന്നിരുന്നാലും ചില ഗ്രന്ഥശാലകളിൽ ആർക്കൈവുകളുടെ ശേഖരം കാണപ്പെടുന്നുണ്ട്. ഉദാഹരണമായി, കോളേജ് ലൈബ്രറികളിൽ പ്രസ്തുത സ്ഥാപനത്തിന്റെ പ്രവർത്തനചരിത്രരേഖകൾ, ഭരണനിർവ്വണരേഖകൾ, ഗവേഷണപ്രബന്ധങ്ങൾ എന്നിവ പ്രത്യേകമായി സൂക്ഷിക്കുന്നുണ്ട്‌. ഇവയെ "ഗ്രന്ഥശാല" എന്നതിനു പകരം "ആർക്കൈവ്" എന്നാണ് വിശേഷിപ്പിക്കുന്നത്.

ആധുനികകാലത്തെ ആർക്കൈവ്സിന് ഉദാഹരണമാണ് വെബ് ആർക്കൈവ്. വെബ്സൈറ്റുകളും മറ്റും ദീർഘകാലത്തേക്കു സംരക്ഷിച്ചുവയ്ക്കുന്നതിനെയാണ് വെബ് ആർക്കൈവ് എന്നുപറയുന്നത്. വിക്കിപീഡിയ പോലുള്ള ഓൺലൈൻ വിജ്ഞാനകോശങ്ങൾ വെബ് സ്രോതസ്സുകളുടെ ആധികാരികത എന്നും നിലനിർത്തുന്നതിനായി "ആർക്കൈവ് ചെയ്യൽ" പ്രോത്സാഹിപ്പിക്കുന്നുണ്ട്.

ആർക്കൈവുകളുടെ സംരക്ഷകനെ ആർക്കിവിസ്റ്റ് (Archivist) എന്നാണു പറയുക. ആർക്കൈവുകളുടെ നിർമ്മാണം, ക്രമീകരണം, സംരക്ഷണം, വിവരം ലഭ്യമാക്കൽ, എന്നിവ സംബന്ധിച്ച പഠനത്തെ ആർക്കിവൽ സയൻസ് (Archival Science) എന്നുംപറയുന്നു.

പതിനേഴാം നൂറ്റാണ്ടിൽ ഇംഗ്ലീഷ് ഭാഷയിലാണ് "ആർക്കൈവ്" എന്ന പദം ആദ്യമായി ഉപയോഗിച്ചതെന്നു കരുതുന്നു. ചരിത്രരേഖകളുടെ ശേഖരത്തെ സൂചിപ്പിക്കുന്നതിനായി ഗ്രീക്കുഭാഷയിലുള്ള "ആർക്കയോൺ", ഫ്രഞ്ച് ഭാഷയിലെ "ആർക്കൈവ്സ്", ലാറ്റിൻ ഭാഷയിലെ "ആർക്കിയം", "ആർക്കിവം" എന്നീ വാക്കുകളിൽ നിന്നാണ് "ആർക്കൈവ്" എന്ന പദത്തിന്റെ ഉത്ഭവമെന്നു കരുതുന്നു. 

ശിലകളിലും പേപ്പറിലും ഔദ്യോഗിക രേഖകൾ രേഖപ്പെടുത്തിവയ്ക്കുന്ന സമ്പ്രദായം പുരാതനകാലത്തു തന്നെ നിലനിന്നിരുന്നു. ക്രിസ്തുവിന് 2000 വർഷം മുമ്പുള്ള (ബി.സി. 2000) ആർക്കൈവുകൾ കണ്ടെത്തിയിട്ടുണ്ട്. പുരാതനകാലത്തു ചൈനക്കാരും ഗ്രീക്കുകാരും, റോമാക്കാരും ആർക്കൈവുകൾ സൂക്ഷിച്ചിരുന്നു. റോമാക്കാർ ഇതിനെ റ്റാബുലേറിയം എന്നാണ് വിളിച്ചിരുന്നത്. ആധുനികകാലത്തെ ആർക്കൈവുകളുടെ ചരിത്രം ഫ്രഞ്ചുവിപ്ലവ കാലത്തുനിന്ന് ആരംഭിക്കുന്നു. വിപ്ലവകാലത്ത് (1790-കളിൽ) ചരിത്രരേഖകളുടെ സംരക്ഷണത്തിനായി ഫ്രഞ്ച് നാഷണൽ ആർക്കൈവ്സ് രൂപീകരിച്ചു. ലോകത്തിലെ ഏറ്റവും വലിയ ആർക്കൈവുകളിലൊന്നായ ഇവിടെ എ.ഡി. 625-ലെ ചരിത്രരേഖകൾ പോലും ലഭ്യമാണ്. .

പുരാതനകാലത്തെ ചരിത്രം, സാഹിത്യം, ജനജീവിതം എന്നിവ മനസ്സിലാക്കുവാൻ ആർക്കൈവുകൾ സഹായിക്കുന്നു. ചരിത്രകാരൻമാർ, ജീനിയോളജിസ്‌റ്റുകൾ, അഭിഭാഷകർ, ജനസംഖ്യാപഠനം നടത്തുന്നവർ എന്നുതുടങ്ങി ചലച്ചിത്രനിർമ്മാതാക്കൾ വരെ ആർക്കൈവുകൾ പ്രയോജനപ്പെടുത്തുന്നു. ഉപയോഗത്തിന്റെ അടിസ്ഥാനത്തിൽ ആർക്കൈവുകളെ വിദ്യാഭ്യാസസംബന്ധമായവ, വാണിജ്യസംബന്ധമായവ, സർക്കാർ സംബന്ധമായവ, മറ്റുള്ളവ എന്നിങ്ങനെ തരംതിരിച്ചിട്ടുണ്ട്.

കോളേജുകളിലും സർവകലാശാലകളിലും ഗ്രന്ഥശാലകളോടൊപ്പം തന്നെ ആർക്കൈവ്സും സംരക്ഷിച്ചുവരുന്നു. പ്രസ്തുത സ്ഥാപനങ്ങളുടെ ഭരണനിർവ്വഹണവുമായി ബന്ധപ്പെട്ട രേഖകൾ, വിവിധ സംഘടനകളുടെ പ്രവർത്തനരേഖകൾ, ഗവേഷണപ്രബന്ധങ്ങൾ എന്നിവയാണ് ഇത്തരം ആർക്കൈവ്സിൽ സൂക്ഷിക്കുന്നത്.

ചില ബിസിനസ് സ്ഥാപനങ്ങൾ ആർക്കൈവ്സ് സൂക്ഷിക്കുന്നുണ്ട്‌. പ്രസിദ്ധ അമേരിക്കൻ കമ്പനിയായ കൊക്കക്കോള, മോട്ടറോള തുടങ്ങിയ കമ്പനികൾ അവരുടെ ചരിത്രരേഖകളും മറ്റും സൂക്ഷിക്കുന്നുണ്ട്‌. കമ്പനിയുടെ ബ്രാൻഡ് വാല്യു നിലനിർത്തുന്നതിൽ ഇവ പ്രധാന പങ്കുവഹിക്കുന്നു. 

മാധ്യമപ്രവർത്തകർ, ജീനിയോളജിസ്‌റ്റുകൾ, എഴുത്തുകാർ, ചരിത്രകാരൻമാർ, വിദ്യാർത്ഥികൾ എന്നിവർ വിവരശേഖരണത്തിനായി സർക്കാർ ഉടമസ്ഥതയിലുള്ള ആർക്കൈവുകൾ ഉപയോഗിക്കുന്നുണ്ട്‌. അമേരിക്കയിലെ നാഷണൽ ആർക്കൈവ്സ് ആൻഡ് റെക്കോർഡ്സ് അഡ്മിനിസ്ട്രേഷൻ, ബ്രിട്ടനിലെ നാഷണൽ ആർക്കൈവ്സ്, ഫ്രാൻസിലെ ഫ്രഞ്ച് ആർക്കൈവ്സ് അഡ്മിനിസ്ട്രേഷൻ, ഇന്ത്യയിലെ നാഷണൽ ആർക്കൈവ്സ് (ന്യൂഡെൽഹി) എന്നിവ സർക്കാർ ഉടമസ്ഥതയിലുള്ള ആർക്കൈവ്സിന് ഉദാഹരണങ്ങളാണ്.

ആധുനികകാലത്തെ ആർക്കൈവ്സിന്
ഉദാഹരണമാണ് വെബ് ആർക്കൈവ്. വേൾഡ് വൈഡ് വെബിലെ (WWW) ഭാഗങ്ങൾ (പ്രധാനമായും വെബ്സൈറ്റുകൾ) ദീർഘകാലത്തേക്കു സംരക്ഷിച്ചുവയ്ക്കുകയും അത് ഗവേഷകർക്കും ചരിത്രകാരൻമാർക്കും പൊതുജനങ്ങൾക്കും ലഭ്യമാക്കുകയും ചെയ്യുന്നതിനെയാണ് വെബ് ആർക്കൈവ് എന്നുപറയുന്നത്. ഇതിനുള്ള സേവനം സൗജന്യമായി നൽകുന്ന നിരവധി വെബ്സൈറ്റുകൾ ഇന്നു ലഭ്യമാണ്. www.archive.org , www.archive.is എന്നിവ ഇതിനുദാഹരണങ്ങളാണ്.




</doc>
<doc id="328760" url="https://ml.wikipedia.org/wiki?curid=328760" title="ഇഗ്വാസു നദി">
ഇഗ്വാസു നദി

ബ്രസീലിയൻ സംസ്ഥാനമായ പരാനയിലെ സെഹാ ദോ മാർ മലകളിൽ നിന്ന് ഉത്ഭവിക്കുന്ന നദിയാണ് ഇഗ്വാസു നദി. പോർച്ചുഗീസ് ഭാഷയിലും സ്പാനിഷ് ഭാഷയിലും റിയോ ഇഗ്വാസു എന്നാണ് ഇത് അറിയപ്പെടുന്നത്. 

സെഹാ ദോ മാർ മലകളിൽ നിന്ന് ഉത്ഭവിക്കുന്ന നദി 1320 കിലോമീറ്ററോളം പടിഞ്ഞാറോട്ട് ഒഴുകി പരഗ്വെ, അർജന്റീന, ബ്രസീൽ എന്നീ മൂന്നു രാജ്യങ്ങളുടെ അതിർത്തി പ്രദേശമായ ട്രിപ്പിൾ ഫ്രോണ്ടിയറിൽ വെച്ച് പരാന നദിയിൽ ലയിക്കുന്നു. പരാനയിൽ ലയിക്കുന്നതിന് ഏതാനും മീറ്റർ മുകളിൽ ഒരു പീഠഭൂമിയിൽ വെച്ചാണ് പ്രശസ്തമായ ഇഗ്വാസു വെള്ളച്ചാട്ടം ഉണ്ടാകുന്നത്. വെള്ളച്ചാട്ടത്തിന്റെ പ്രധാനമ ഭാഗം അർജന്റീനയിലും ബാക്കി ബ്രസീലിലുമാണ്.


</doc>
<doc id="328764" url="https://ml.wikipedia.org/wiki?curid=328764" title="എഴുത്താണിക്കണ്ടൽ">
എഴുത്താണിക്കണ്ടൽ

റൈസോഫോറേസീ സസ്യകുടുംബത്തിലെ ഒരു കണ്ടൽച്ചെടിയാണ് എഴുത്താണിക്കണ്ടൽ.. തെക്ക്, തെക്ക് കിഴക്കൻ എഷ്യയിലെതീരപ്രദേശത്തു കണ്ടുവരുന്നു.

കുറ്റിച്ചെടിയെന്നോ ചെറുമരമെന്നോ പറയാവുന്ന, 10 മീറ്റർ വരെ ഉയരത്തിൽ വളരുന്ന ഒരു ചെടിയാണിത്. തടിക്ക് ചാരമോ തവിട്ടോ നിറമാണ്. പൂക്കൾക്ക് വെള്ള നിറമാണ്. നീണ്ടുരുണ്ട കായകൾ 25 സെന്റീമീറ്റർ വരെ നീളത്തിൽ വളരുന്നു.

1980 -നുശേഷം കണ്ടൽച്ചെടികൾ വളരുന്ന ഇടങ്ങൾക്ക് 23 ശതമാനത്തോളം കുറവു വന്നത് ഈ ചെടിയുടെ എണ്ണത്തിലും വളരുന്ന ഇടങ്ങളുടെയും വ്യാപകമായ ശോഷണത്തിനു കാരണമായിട്ടുണ്ട്.



</doc>
<doc id="328767" url="https://ml.wikipedia.org/wiki?curid=328767" title="ശംബുകൻ">
ശംബുകൻ

ഹിന്ദു പുരാണമായ രാമായണത്തിലെ ഒരു കഥാപാത്രമാണ് ശംബുകൻ. ശ്രീരാമന്റെ സിംഹാസനാരോഹണത്തിന്ന് ശേഷം ഒരു നാൾ ഒരു ബ്രാഹ്മണൻ തന്റെ കുഞ്ഞിന്റെ ജഡവുമായി രാമന്റെയടുത്തെത്തുന്നു. ഇതിന്റെ കാരണം തേടിപ്പോയ രാമൻ ശംബുകൻ എന്ന ശൂദ്ര സന്യാസി തപസ്സനുഷ്ട്ടിക്കുന്നതാണ് തന്റെ യശസ്സ് കെടാൻ കാരണമെന്ന് മനസ്സിലാക്കി ശംബുകന്റെ തല വെട്ടിമാറ്റുന്നതാണ് കഥ. ശാംബുകനോട് രാമൻ ചെയ്ത അനീതി പല നിരൂപകരും ചൂണ്ടിക്കാട്ടിയിട്ടുണ്ട്.


</doc>
<doc id="328784" url="https://ml.wikipedia.org/wiki?curid=328784" title="എ.പി.എം മുഹമ്മദ് ഹനീഷ്">
എ.പി.എം മുഹമ്മദ് ഹനീഷ്

കേരളത്തിലെ മുൻ പൊതുമരാമത്ത് സെക്രട്ടറിയാണ് എ.പി.എം. മുഹമ്മദ് ഹനീഷ്. ഐഎഎസ് ശ്രദ്ധേയമായ പ്രവർത്തനങ്ങൾ നടത്തിയ കേരളത്തിലെ പൊതുവിദ്യാഭ്യാസ ഡയറക്ടർമാരിലൊരാളാണ് ഇദ്ദേഹം. കൊച്ചിയിൽ നടന്ന ഫിഫ അണ്ടർ 17 ലോകകപ്പ് ഫുട്‌ബോൾ 2017-ന്റെ നോഡൽ ഓഫീസറായി സർക്കാർ ഇദ്ദേഹത്തെ നിയമിച്ചിട്ടുണ്ട്. എറണാംകുളം ജില്ലാകലക്ടർ,ജില്ലാ മജിസ്ട്രേറ്റ് എന്നീ സ്ഥാനങ്ങളിലും പ്രവർത്തിച്ചിട്ടുണ്ട്. 

സിവിൽ എഞ്ചിനീയറിംഗിലാണ് ബിരുദം നേടിയത്. 1996ൽ ഐഎഎസിലേക്ക് തിരഞ്ഞെടുക്കപ്പെട്ടു.


</doc>
<doc id="328793" url="https://ml.wikipedia.org/wiki?curid=328793" title="കലിസംഖ്യ">
കലിസംഖ്യ

ബി.സി 3102 ലാണ് കലിയുഗം ആരംഭിക്കുന്നത്. അന്ന് തൊട്ടുള്ള ദിനങ്ങളുടെ എണ്ണമാണ് കലിദിനം എന്ന് അറിയപ്പെടുന്നത്. സാധാരണ പഞ്ചാംഗങ്ങളിൽ തദ്ദിന കലി എന്ന് കാണുന്നത് ആ ദിനം കലിയുഗത്തിൽ എത്രാമത്തെ ദിവസമാണ് എന്നതാണ്. പഞ്ചാംഗങ്ങളിൽ തദ്ദിന കലി പ്രസ്താവിക്കുന്നത് അക്കങ്ങളായല്ല അക്ഷരങ്ങളാണ്. അക്കങ്ങളെ അക്ഷരങ്ങളായി മാറ്റി എഴുതുന്നതാകട്ടെ കടപയാദി അഥവാ പരൽ പേര് എന്ന ഗൂഡ വിദ്യ ഉപയോഗിച്ചും. നാരായണീയം അവസാനിക്കുന്നത് ആയുരാരോഗ്യ സൌഖ്യം എന്ന വാക്യത്തോടെയാണ്. ഇത് യഥാർത്ഥത്തിൽ പ്രസ്തുത കാവ്യം എഴുതിത്തീർന്ന ദിവസത്തെയാണ് സൂചിപ്പിക്കുന്നത്.സൂചിപ്പിക്കുന്നതാകടെട കടപയാദി സമ്പ്രദായത്തിലും.. ഇത് പ്രകാരം സ്വരങ്ങൾക്കെല്ലാം പൂജ്യം ആണ് വില. കടപയ എന്നിവയ്ക്ക് 1, ഖഠഫര എന്നിവയ്ക്ക് 2, ഗഡബല എന്നിവയ്ക്ക് 3, ഘഢഭവ എന്നിവയ്ക്ക് 4 ങണമശ എന്നിവയ്ക്ക് 5, ചതഷ എന്നിവയക്ക് 6, ഛഥസ എന്നിവയ്ക്ക് 7, ജദഹ എന്നിവയ്ക്ക് 8,ഝധള എന്നിവയ്ക്ക് 9 ഞനറ എന്നിയ്ക്ക് 0 എന്നിങ്ങനെയാണ് അക്കങ്ങൾ നിശ്ചയിച്ചിരിക്കുന്നത്.


</doc>
<doc id="328801" url="https://ml.wikipedia.org/wiki?curid=328801" title="ബാഡ് (ആൽബം)">
ബാഡ് (ആൽബം)

അമേരിക്കൻ സംഗീതജ്ഞനായ മൈക്കൽ ജാക്സൺ ന്റെ ഏഴാമത്തെ സ്റ്റുഡിയോ ആൽബമാണ് ബാഡ്.1987-ൽ എപിക് റെക്കോർട്സ് വഴിയാണ് ഇത് പുറത്തിറങ്ങിയത്. എക്കാലത്തെയും വലിയ വിജയമായിരുന്ന 1982 ലെ ത്രില്ലർ എന്ന ആൽബത്തിന്റെ തുടർച്ചയായിരുന്നു ഈ ആൽബം.4.5 കോടിയോളം ലോകമെമ്പാടുമായി വിറ്റഴിക്കപ്പെട്ട ഇത് അമേരിക്കയിൽ 9 പ്ലാറ്റിനം(certified) നേടിയിട്ടുണ്ട്.ലോകത്തിലെ ഏറ്റവും കൂടുതൽ വിറ്റഴിക്കപ്പെട്ട 30 ആൽബങ്ങളിൽ ഒന്നാണിത്.ആദ്യമായി അഞ്ച് നമ്പർ വൺ ഗാനങ്ങൾ ബിൽബോർഡ് ഹോട് 100 ൽ നേടിയ ആൽബം ബാഡ് ആണ് (ഇതു വരെ രണ്ടെണ്ണം മാത്രം) .ഈ ആൽബം എണ്പതുകളിലെ ജാക്‌സന്റെ ആധിപത്യം ഉറപ്പിക്കുന്നതായിരുന്നു.ബാഡിലെ പതിനൊന്നു ഗാനങ്ങളിൽ ഒമ്പതെണ്ണം സിംഗിളുകളായി പുറത്തിറങ്ങി.ബാഡ് മുപ്പത് രാജ്യങ്ങളിൽ ഒന്നാം സ്ഥാനത്തെത്തി.ഇതിലെ ഒമ്പത് ഗാനങ്ങൾ ജാക്സൺ ആണു സംവിധാനം ചെയ്തത് അതിനാൽ ആൽബത്തിന്റെ സഹ സവിധാനം ജാക്സനു ലഭിച്ചു.

ബാഡിനു ആറു ഗ്രാമി നാമനിർദ്ദേശം ലഭിച്ചു. അതിൽ രണ്ടെണ്ണം നേടുകയും ചെയ്തു .വാണിജ്യപരമായ വിജയത്തിനു പുറമേ വിമർശകരുടെ അംഗീകാരവും നേടിയ ബാഡിനെ റോളിംഗ് സ്റ്റോൺ അടക്കം പ്രമുഖ മാഗസിനുകൾ എക്കാലത്തെയും മികച്ച ആൽബങ്ങളിൽ ഒന്നായി തിരഞ്ഞെടുത്തിട്ടുണ്ട്.


</doc>
<doc id="328803" url="https://ml.wikipedia.org/wiki?curid=328803" title="വൈകിക്കുക">
വൈകിക്കുക

ചെയ്തുതീർക്കേണ്ട ഏതെങ്കിലും കാര്യം പിന്നീടത്തേക്ക് നീട്ടിവെക്കുന്നതാണ് മാറ്റിവെക്കുക എന്നത്കൊണ്ട് ഉദ്ദേശിക്കുന്നത്. 
കൂടുതൽ സൗകര്യത്തിനും സന്തോഷം നേടുന്നതിനും വേണ്ടി അത്യാവശ്യമായ കാര്യങ്ങൾ ചെയ്ത ശേഷം പിന്നീടത്തേക്ക് നീട്ടിവെക്കുന്നു.ചെയ്തു തീർക്കാനുള്ള സമയം അവസാനിക്കുന്നത് വരെ ഇത് ചിലപ്പോൾ നീളാം.സാധാരണയായി ചില വ്യക്തികൾ വ്യക്തിപരവും (കൂട്ടുകാരി/കൂട്ടുകാരനുമായുള്ള പ്രശ്നങ്ങൾ, സമ്മർദങ്ങൾ,) ആരോഗ്യപരവും ( ഡോക്ടറെയോ പല്ലുരോഗ വിദഗ്ദനെയോ കാണൽ) അക്കാദമികം തുടങ്ങിയ ( റിപ്പോർട്ട് പൂർത്തിയാക്കൽ) പല കാര്യങ്ങളും മാറ്റിവെക്കാറുണ്ട്. ഈ പ്രവണത പിന്നീട് ചിലപ്പോൾ വിഷാദത്തിനും, ആത്മസന്ദേഹം, കുറ്റബോധത്തിനുമെല്ലാം കാരണമാകും





</doc>
<doc id="328814" url="https://ml.wikipedia.org/wiki?curid=328814" title="പയ്യന്നൂർ പവിത്ര മോതിരം">
പയ്യന്നൂർ പവിത്ര മോതിരം

കേരളത്തിലെ കണ്ണൂർ ജില്ലയിലെ പയ്യന്നൂരെന്ന പ്രശസ്തമായ ഗ്രാമത്തിൽ പരമ്പരാഗതമായി നിർമ്മിച്ചു വരുന്ന മോതിരമാണ് പയ്യന്നൂർ പവിത്ര മോതിരം. ദൈവിക പരിവേഷമാണ് ആഭരണം എന്നതിലുപരി പവിത്ര മോതിരത്തെ വ്യത്യസ്തമാക്കുന്നത്. 
സപ്തർഷികൾ, ത്രിമൂർത്തികൾ എന്നിവരെ സങ്കൽപ്പിച്ചാണ് ഈ മോതിരം ഉണ്ടാക്കുന്നതെന്നാണ് പ്രമാണം. നിറഞ്ഞ കൊത്തുപണികളാണ് ഇതിൻറെ സവിശേഷത.

ക്ഷേത്രങ്ങളിൽ നൂറ്റാണ്ടുകൾക്ക് മുന്നേ പ്രതിഷ്ടാ കർമ്മ വേളകളിലും, പിതൃക്കൾക്ക് ശേഷക്രിയ ചെയ്യുന്ന വേളയിലും ധരിക്കുന്ന ദർഭ കൊണ്ടുള്ള മോതിരമാണ് പവിത്രമോതിരം. പിന്നീട് സ്ഥിരമായി ധരിക്കുന്നതിനായി അത് സ്വർണത്തിൽ നിർമ്മിക്കാൻ തുടങ്ങി.

</doc>
<doc id="328817" url="https://ml.wikipedia.org/wiki?curid=328817" title="ലായകം">
ലായകം

ഒരു ലീനത്തെ ലയിപ്പിക്കുന്ന പദാർത്ഥമാണ് ലായകം (Solvent). ലീനം ലായകത്തിൽ ലയിച്ചിട്ടുണ്ടാകുന്ന സംയുക്തമാണ് ലായനി.




</doc>
<doc id="328819" url="https://ml.wikipedia.org/wiki?curid=328819" title="ലീനം">
ലീനം

ഒരു ലായകത്തിൽ ലയിക്കുന്ന പദാർത്ഥമാണ് ലീനം (Solute). ലീനം ലായകത്തിൽ ലയിച്ചിട്ടുണ്ടാകുന്ന സംയുക്തമാണ് ലായനി.


</doc>
<doc id="328827" url="https://ml.wikipedia.org/wiki?curid=328827" title="മാങ്കോർ">
മാങ്കോർ

ഉത്തരേന്ത്യയിൽ ഏറെ പ്രചാരമുള്ള ഒരു തരം പലഹാരമാണ് മാങ്കോർ. ഹിന്ദിയിൽ മൂങ്ക് ദാൽ എന്നറിയപ്പെടുന്ന ചെറുപയർ പരിപ്പ് കൊണ്ടാണ് ഇതുണ്ടാക്കുന്നത്. രുചികരമായ ഈ പലഹാരം ഏറെ പ്രചാരത്തിലുള്ളത് മധ്യപ്രദേശിലെ ഗ്വാളിയോറിലാണ്.


</doc>
<doc id="328835" url="https://ml.wikipedia.org/wiki?curid=328835" title="ഫോസ്ജീൻ">
ഫോസ്ജീൻ

ഫോസ്ജീൻ COCl എന്ന രാസസൂത്രമുള്ള ഒരു രാസസംയുക്തം ആകുന്നു. ഒന്നാം ലോകമഹായുദ്ധത്തിൽ രാസായുധങ്ങളിൽ നിന്നുള്ള മരണങ്ങളിൽ ഏറ്റവും കൂടുതൽ അതായത് 100000 മരണങ്ങളിൽ 85% കാരണം ഈ രാസവസ്തു വാണ്. ഇത് വ്യാവസായികമായി വളരെ പ്രാധാന്യമുള്ള ഒരു രാസസംയുക്തമാണ്. ഔഷധങ്ങളുടെ നിർമ്മാണത്തിലും കാർബണികസംയുക്തങ്ങളുടെ ഉല്പാദനത്തിലും ഇത് നിർമ്മാണഘടകമാണ്. നേർപ്പിച്ച അവസ്ഥയിൽ ഇതിനു പുതുതായി മുറിച്ച വൈക്കോലിന്റെയോ പുല്ലിന്റെയോ മണമായിരിക്കും. സ്വാഭാവികമായി ഈ വാതകം ശീതീകരണികളിൽ ഉപയോഗിക്കുന്ന ഓർഗാനോക്ലോറിൻ സംയുക്തങ്ങളുടെ ദഹനം മൂലം ചെറിയതോതിൽ ഉണ്ടാകുന്നുണ്ട്. ഫോസ് (അർത്ഥം: പ്രകാശം), ജെനസിസ് (അർത്ഥം: ജനനം) എന്നീ രണ്ടു ഗ്രീക്ക് വാക്കുകളിൽനിന്നും ഉണ്ടായതാണ്.



</doc>
<doc id="328836" url="https://ml.wikipedia.org/wiki?curid=328836" title="രാസസൂത്രം">
രാസസൂത്രം

ഒരു രാസസംയുക്തത്തിൽ അടങ്ങിയ ആറ്റങ്ങളുടെ അനുപാതങ്ങളെപറ്റിയുള്ള വിവരങ്ങളെ കാണിക്കുന്നതിനുള്ള രീതിയാണ് രാസസൂത്രം . ഇതിനായി ഒരുവരി രാസമൂലകങ്ങളുടെ പ്രതീകങ്ങൾ, സംഖ്യകൾ, ചിലസമയത്ത്, ഡാഷുകൾ, ബ്രാക്കറ്റുകൾ, കോമകൾ, അധികചിഹ്നം (+), ന്യൂനചിഹ്നം (−) തുടങ്ങിയ മറ്റു പ്രതീകങ്ങൾ, എന്നിവ ഉപയോഗിക്കുന്നു.




</doc>
<doc id="328837" url="https://ml.wikipedia.org/wiki?curid=328837" title="പതിമൂന്നാം കേരള നിയമസഭയിലെ അംഗങ്ങളുടെ പട്ടിക">
പതിമൂന്നാം കേരള നിയമസഭയിലെ അംഗങ്ങളുടെ പട്ടിക

പതിമൂന്നാം കേരള നിയമസഭയിലെ എം.എൽ.എ-മാരുടെ പട്ടിക (വടക്ക് നിന്ന് തെക്കോട്ടുള്ള മണ്ഡലങ്ങളുടെ ക്രമത്തിൽ) ചുവടെ ചേർക്കുന്നു.


</doc>
<doc id="328850" url="https://ml.wikipedia.org/wiki?curid=328850" title="വലതുപക്ഷ രാഷ്ട്രീയം">
വലതുപക്ഷ രാഷ്ട്രീയം

നിലനിൽക്കുന്ന സാമൂഹ്യ വിഭജനം അഥവാ സാമൂഹ്യ ഉച്ചനീചത്വങ്ങൾ അനിവാര്യമാണെന്നും സ്വാഭാവികമാണെന്നും സാധാരണമാണെന്നും അനുഗുണമാണെന്നും വാദിക്കുന്ന രാഷ്ട്രീയ നിലപാടിനെ അഥവാ പ്രവർത്തനങ്ങളെയാണ് വലതു പക്ഷം എന്നു വിശേഷിപ്പിക്കുന്നത്. സമ്പത്തിന്റെയും പാരമ്പര്യത്തിന്റെയും സ്വാഭാവിക നീതിയുടെയും നാട്ടുനടപ്പിന്റെയും ഒക്കെ അടിസ്ഥാനത്തിൽ തങ്ങളുടെ നിലപാടുകളെ സാധൂകരിക്കുന്ന ഈ വിഭാഗം പല തരത്തിലുണ്ടെങ്കിലും നിലനിൽക്കുന്ന സമ്പദ് വ്യവസ്ഥ അല്ലെങ്കിൽ സാമൂഹ്യവ്യവസ്ഥ അതേപടിയോ, പരിഷ്കാരങ്ങൾക്ക് വിധേയമാക്കിയോ തുടരാമെന്ന പൊതുനിലപാട് ഇക്കൂട്ടരെല്ലാം സ്വീകരിക്കുന്നു. 


</doc>
<doc id="328864" url="https://ml.wikipedia.org/wiki?curid=328864" title="ടെസ്റ്റ്യൂബ് ശിശു">
ടെസ്റ്റ്യൂബ് ശിശു

അമ്മയുടെ ശരീരത്തിനു പുറത്തായി ബീജ സംയോഗം നടത്തുന്നതിനുവേണ്ടിയുള്ള ഒരു സാങ്കേതിക വിദ്യയാണ് ഇൻ-വിട്രോ ഫെർട്ടിലൈസേഷൻ. ഗർഭപാത്രത്തിന് യാതൊരു തകരാറും ഇല്ലാത്ത സ്ത്രീകളിൽ മാത്രമേ ഈ സാങ്കേതിക വിദ്യ സാധ്യമാകുകയുള്ളു. സ്ത്രീകളിൽ പിട്യൂട്ടറി ഹോർമോണുകളുടെ അളവ് സാങ്കേതികമായി വർദ്ധിപ്പിക്കുന്നു. ഇതുമൂലം അണ്ഡകോശങ്ങളുടെ അളവ് വർദ്ധിക്കുന്നു. ആദ്യമായി അണ്ഡകോശവും ബീജകോശവും ശേഖരിക്കുന്നു. ഇത് പ്രത്യേകമായി തയ്യാറാക്കിയ വളർച്ച മാധ്യമത്തിൽ നിക്ഷേപിക്കുന്നു. ഇതുവഴി രൂപം കൊണ്ട സിദ്ധാണ്ഡം പതിനാറ് കോശഘട്ടമാകുമ്പോൾ അത് ഗർഭപാത്രത്തിൽ നിക്ഷേപിക്കുന്നു. അതിനുശേഷം സാധാരണ രീതിയിൽ കുഞ്ഞുങ്ങൾ ജനിക്കുന്നു. ഈ സാങ്കേതിക വിദ്യയിലൂടെ ഗർഭപാത്രത്തിനു തകരാറില്ലാത്ത സ്തീകളിൽ വന്ദ്യത ഒരു പരുധി വരെ കുറയ്ക്കുന്നു.

</doc>
<doc id="328865" url="https://ml.wikipedia.org/wiki?curid=328865" title="മുഹമ്മദ് ബൊഅ്സീസി">
മുഹമ്മദ് ബൊഅ്സീസി

ടുണീഷ്യൻ വിപ്ലവം അഥവാ മുല്ലപ്പൂ വിപ്ലവം എന്നറിയപ്പെടുന്ന 2010 - 2011 ലെ തുനീഷ്യൻ പ്രക്ഷോഭത്തിന് പെട്ടുന്നുണ്ടായ കാരണമായി വിശേഷിപ്പിക്കുന്നത് 26 വയസ്സുകാരനായ മൊഹമ്മദ് ബൊഅ്സീസി എന്ന യുവാവിന്റെ ആത്മഹത്യയാണ്. 23 വര്ഷക്കാലം ടുണീഷ്യയെ ഭരിച്ചിരുന്ന സൈനുൽ ആബിദീ ബിൻ അലിക്കെതിരെ നടന്ന ജനകീയ ചെറുത്തു നില്പ്പായിരുന്നു ടുണീഷ്യൻ പ്രക്ഷോഭം. 

ഉപജീവനത്തിനും,സഹോദരിമാരുടെ വിദ്യാഭ്യാസത്തിനും പണം കണ്ടെത്താനായി തെരുവിൽ പഴക്കച്ചവടം നടത്തിയിരുന്ന ഒരു സാധാരണക്കാരനായിരുന്നു ബൊഅസീസി.. കച്ചവടം നടത്താനുള്ള ലൈസൻസ് ഇല്ലാത്തതിന്റെ പേരിൽ തന്റെ കച്ചവട സാധനങ്ങൾ പിടിച്ചു വെച്ച സര്ക്കാര് ജീവനക്കാരിക്ക് കൈക്കൂലി നല്കാൻ വിസമ്മതിച്ചതിനെ തുടര്ന്നാണ് സംഭവം അരങ്ങേറുന്നത്. തെരുവിൽ വെച്ച് പരസ്യമായി തന്നെ തല്ലിയ ജീവനക്കാരിക്കെതിരെ പരാതി നല്കാൻ സര്ക്കാര് ഓഫീസിൽ പോയ ബുവാസിസിയെ അവിടെ നിന്നും അപമാനിച്ചു ഇറക്കി വിട്ടു. ദേഷ്യവും,സങ്കടവും വന്ന ബുവാസിസി അതെ സര്ക്കാര് ഓഫീസിനു മുൻപിൽ ദേഹത്ത് പെട്രോൾ ഒഴിച് സ്വയം കത്തി അമർന്നു.

പരസ്യമായ പ്രതിഷേധവും,പ്രകടനവും അനുവദനീയമല്ലാത്ത ടുണീഷ്യയിൽ ഈ ചെറുപ്പക്കാരന്റെ മരണം കൊടുങ്കാറ്റ് വിതച്ചു. ആയിരക്കണക്കിന് യുവാക്കൾ ഇതൊരാത്മഹത്യയല്ല രക്തസാക്ഷിത്വമാണെന്ന് ചൂണ്ടിക്കാട്ടി തെരുവിലിറങ്ങി. സർക്കാർ പ്രതിഷേധം അടിച്ചമർത്താൻ ശ്രമിച്ചു. നിരവധി പ്രക്ഷോഭകർ തെരുവിൽ കൊല ചെയ്യപ്പെട്ടു.വിപ്ലവത്തിന് ചൂട് പകർന്ന് "ഫേസ് ബുക്ക്‌" പ്രധാന പങ്കു വഹിച്ചു.

ഒരു മാസത്തിനകം ബെൻ അലി ടുണീഷ്യ വിട്ട് സൌദിയിൽ രാഷ്ട്രീയ അഭയം പ്രാപിച്ചു.


</doc>
<doc id="328866" url="https://ml.wikipedia.org/wiki?curid=328866" title="സയാമീസ് ശിശുക്കൾ">
സയാമീസ് ശിശുക്കൾ

സിദ്ധാണ്ഡത്തിന്റെ ആദ്യഘട്ട വിഭജനത്തിൽ അത് രണ്ടായി അപൂർണ്ണമായി വിഭജിച്ച് അത് രണ്ട് സിദ്ധാണ്ഡമായി മാറുന്നു. ആ സിദ്ധാണ്ഡങ്ങൾ ഭ്രൂണമായി മാറി ചില അവയവങ്ങൾ ഒ്ടിച്ചേർന്നിരിക്കുന്ന രണ്ടു കുട്ടുികളുടെ ജനനത്തിനു കാരണമാകുന്നു. അപൂർവ്വമായി സയാമീസ് ഇരട്ടകളെ ചില സങ്കീർണ്ണമായ ശസ്ത്രക്രിയകളിലൂടെ വിഭജിക്കാൻ കഴിയും.


</doc>
<doc id="328875" url="https://ml.wikipedia.org/wiki?curid=328875" title="വേളം പൊതുജന വായനശാല">
വേളം പൊതുജന വായനശാല

കണ്ണൂർ ജില്ലയിലെ മയ്യിൽ ഗ്രാമപഞ്ചായത്തിലെ വേളം പ്രദേശത്തുള്ള ഒരു വായനശാലയാണു വേളം പൊതുജന വായനശാല (Velam Pothujana Vayanasala). 1934-ലാണു ഈ വായനശാല ആരംഭിച്ചത്.



</doc>
<doc id="328878" url="https://ml.wikipedia.org/wiki?curid=328878" title="രസതന്ത്രജ്ഞരുടെ പട്ടിക">
രസതന്ത്രജ്ഞരുടെ പട്ടിക





























</doc>
<doc id="328881" url="https://ml.wikipedia.org/wiki?curid=328881" title="ഡെയ്ഞ്ചൊറസ് (ആൽബം)">
ഡെയ്ഞ്ചൊറസ് (ആൽബം)

അമേരിക്ക ൻ സംഗീതജ്ഞനായ മൈക്കൽ ജാക്സന്റെ എട്ടാമത്തെ സ്റ്റുഡിയോ ആൽബമാണ് ഡെയ്ഞ്ചൊറസ് .1991-ൽ എപിക് റെക്കോർട്സ് വഴിയാണ് ഇത് പുറത്തിറങ്ങിയത്.ബിൽബോർട് 200 ആൽബം ചാർട്ടിൽ ഒന്നാം സ്ഥാനത്തായി അരങ്ങേറിയ ഇത് ലോകമെമ്പാടുമായി 3. 2 കോടിയിലേറെ വിറ്റഴിച്ചിട്ടുണ്ട്. എറ്റവും കൂടുതൽ വിറ്റഴിക്കപ്പെട്ട ആൽബങ്ങളിൽ ഒന്നാണിത്. 

ഒരു നമ്പർ വൺ ഗാനമടക്കം നാലു ടോപ്പ് ടെൻ ഗാനങ്ങൾ ഈ ആൽബത്തിൽ നിന്നുണ്ടായി.ചെറുപ്പക്കാരായ ആളുകൾക്കിടയിൽ ജാക്സൺ നെറെ സ്വാധീനം വർദ്ധിപ്പിക്കുന്നതായിരുന്നു ഡെയ്ഞ്ചൊറസ്. തന്റെ മറ്റു ആൽബങ്ങൾ ചർച്ച ചെയ്ത വിഷയങ്ങളായ 'വർണ്ണ വിവേചനം' 'ദാരിദ്ര്യം' 'പ്രണയം' 'കുട്ടികളുടെയും ലോകത്തിന്റെയും ക്ഷേമം' എന്നിവ ഇതിലും കടന്നു വന്നു. ഒമ്പത് സിംഗിളുകൾ ആണ് ഡെയ്ഞ്ചൊറസിൽ നിന്നും പുറത്തിറങ്ങിയത്. ജാക്സൺ മുഴുവനായി സംവിധാനം ചെയ്ത ആൽബമാണ് ഡെയ്ഞ്ചൊറസ്.ഒമ്പത് ഗാനങ്ങളിൽ ഏഴ് ഗാനത്തിന്റെ വരികൾ ജാക്സൺ ന്റെതാണ്. ഗ്രാമി ക്കു പല വിഭാഗങ്ങളിലും നാമനിർദ്ദേശങ്ങൾ ലഭിച്ചെങ്കിലും ഒരെണ്ണം മാത്രമാണ് ആൽബത്തിനു ലഭിച്ചത്. .വാണിജ്യപരമായ വിജയത്തിനു പുറമേ വിമർശകരുടെ അംഗീകാരവും നേടിയ ഡെയ്ഞ്ചൊറസ് ഏറ്റവും കൂടുതൽ വിജയിച്ച 'ന്യൂ ജാക് സിംങ്ങ് ' സംഗീത ശൈലിയിലുള്ള ആൽബമായിട്ടാണ് കണക്കാക്കുന്നത്..

=അവലംബം=


</doc>
<doc id="328889" url="https://ml.wikipedia.org/wiki?curid=328889" title="എമിൽ അബ്ദെർഹാൽഡെൻ">
എമിൽ അബ്ദെർഹാൽഡെൻ

എമിൽ അബ്ദെർഹാൽഡെൻ (March 9, 1877 – August 5, 1950) സ്വിറ്റ്സർലാന്റിലെ ഫിസിയോളജിസ്റ്റും ജൈവരസതന്ത്രശാസ്ത്രജ്ഞനും ആയിരുന്നു. 
എമിൽ അബ്ദെർഹാൽഡെൻ സ്വിറ്റ്സർലാന്റിലെ ഒബെറുസ്വിൽ എന്ന സ്ഥലത്താണ് ജനിച്ചത്. 

എമിൽ അബ്ദെർഹാൽഡെൻ ബേസൽ സർവ്വകലാശാലയിൽ വൈദ്യശാസ്ത്രം പഠിക്കുകയും 1902ൽ ഡോക്ടറേറ്റു നേടുകയും ചെയ്തു. പിന്നീട് എമിൽ ഫിഷറുടെ ലബോറട്ടറിയിൽ പഠിച്ച് ബെർലിൻ സർവ്വകലാശാലയ്ക്കുവേണ്ടി പ്രവർത്തിച്ചു. ഒന്നാം ലോകമഹായുദ്ധത്തിൽ അദ്ദേഹം ഒരു കുഞ്ഞുങ്ങൾക്കാായുള്ള ആശുപത്രി തുടങ്ങി. 

രണ്ടാം ലോകമഹായുദ്ധത്തിനു ശേഷം സ്വിറ്റ്സർലാന്റിൽ തിരിച്ചെത്തി, സൂറിച്ചു സർവ്വകലാശാലയിൽ ചേർന്നു പ്രവർത്തിച്ചു. അദ്ദേഹം 73 വയസ്സിൽ മരിച്ചു. കുള്ളഗ്രഹത്തിനു 15262 അബ്ദെർഹാൽഡെൻ എന്ന പേരു നൽകിയിട്ടുണ്ട്.
രക്തപരിശോധനയിലൂടെ ഗർഭാവസ്ഥ അറിയാനുള്ള ഒരു പരിശോധനാരീതി അദ്ദേഹത്തിന്റെ സംഭാവനയാണ്. മൂത്രത്തിലുള്ള സിസ്റ്റൈന്ന്റ്റെ അളവു തിരിച്ചറിയാനുള്ള ടെസ്റ്റാണിത്. ഇതുവഴി ഒരു ജനിതക അവസ്ഥയായ, അബ്ദെർഹാൽഡെൻ-കോഫ്മാൻ ലിനാക് സിൻഡ്രോം അറിയാനാകും എന്നു കരുതപ്പെടുന്നു. അദ്ദേഹത്തിന്റെ Abwehrfermente ("defensive enzymes") തത്ത്വം പ്രകാരം ശരീരത്തിന്റെ രോഗപ്രതിരോധശേഷിക്കുറവ് പ്രോടീസസിന്റെ ഉല്പാദനത്തിനിടയാക്കും എന്നു പറയുന്നു. പക്ഷെ, ഈ തത്ത്വം പരീക്ഷണങ്ങളിൽ സംശയാതീതമായി തെളിയിക്കാൻ കഴിഞ്ഞില്ല. അദ്ദേഹം വിവിധ രോഗങ്ങൾ കണ്ടെത്താൻ പലതരം രക്തപരിശോധനകൾ കണ്ടെത്തിയതായി അവകാശപ്പെട്ടെങ്കിലും അവയിൽ പലതും ശാസ്ത്രീയമായി തെളിയിക്കാനായില്ല. അദ്ദേഹം നിർദ്ദേശിച്ച ഒരു പരിശോധന ആര്യൻ രക്തത്തെ ആര്യൻ അല്ലാത്ത രക്തത്തിൽനിന്നും കണ്ടെത്താമെന്നു മറ്റു രണ്ടു ഗവേഷകർ കണ്ടെത്തിയതായി അവകാശമുന്നയിച്ചു. 


</doc>
<doc id="328895" url="https://ml.wikipedia.org/wiki?curid=328895" title="മൈ ട്രീ ചാലഞ്ച്">
മൈ ട്രീ ചാലഞ്ച്

ഒരു മരം നടുകയും മറ്റുള്ളവരെ അതു ചെയ്യാൻ വെല്ലുവിളിക്കുകയും ചെയ്യുന്ന ഒരു പരിപാടിയാണ് മൈ ട്രീ ചാലഞ്ച് (My Tree Challenge). ഐസ് ബക്കറ്റ് ചാലഞ്ച് എന്ന പരിപാടിയിൽ നിന്നും പ്രചോദനം ഉൾക്കൊണ്ട് പരിസ്ഥിതിസംരക്ഷണം ലക്ഷ്യമാക്കി കേരളത്തിൽ തുടങ്ങിയ ഈ പരിപാടി ഉദ്ഘാടനം ചെയ്തത് മമ്മൂട്ടിയാണ്.
ഈസിസോഫ്റ്റ് ടെക്നോളജീസ് എന്ന കമ്പനിയുടെ ഉടമയായ അബ്ദുൾ മനഫും ഇംതിയാസ് കദീർ എന്ന യാത്രാഫോട്ടോഗ്രാഫറുമൊത്ത് മമ്മൂട്ടിയാണ് ഈ പരിപാടിക്ക് തുടക്കമിട്ടത്. വനവൽക്കരണത്തിന്റെ പ്രാധാന്യം എടുത്തുകാട്ടി ഇംതിയാസ് കദീർ എന്ന യാത്രാഫോട്ടോഗ്രാഫർ ഷേഡ്‌സ് ഒഫ് ലൈഫ് എന്നൊരു പ്രസ്ഥനത്തിനും തുടക്കമിട്ടിരുന്നു.

2014 ആഗസ്ത് 30 -ന് ആദ്യ മരം നട്ട മമ്മൂട്ടി ഷാരൂക് ഖാനെയും വിജയിനെയും സൂര്യയെയും മരം നടാൻ വെല്ലുവിളിച്ചു.



</doc>
<doc id="328903" url="https://ml.wikipedia.org/wiki?curid=328903" title="വീ ഗാർഡ് ഇൻഡ‌സ്‌ട്രീസ്">
വീ ഗാർഡ് ഇൻഡ‌സ്‌ട്രീസ്

ഇന്ത്യയിലെ വൈദ്യുത ഉപകരണനിർമ്മാണരംഗത്തുള്ള ഒരു വലിയ കമ്പനിയാണ് വീ ഗാർഡ് ഇൻഡ‌സ്‌ട്രീസ് (V-Guard Industries). 1977 -ൽ ഒരു ചെറിയ സ്റ്റബിലൈസർ നിർമ്മാണ യൂണിറ്റായി കൊച്ചൗസേഫ് ചിറ്റിലപ്പിള്ളി തുടങ്ങിയ ഈ സ്ഥാപനം ഇന്ന് വോൾട്ടേജ് സ്റ്റബിലൈസർ, വൈദ്യുത കേബിളുകൾ, വൈദ്യുത പമ്പുകൾ, വൈദ്യുത മോട്ടോറുകൾ, വാട്ടർ ഹീറ്ററുകൾ, സൗരോർജ്ജ വാട്ടർ ഹീറ്ററുകൾ, വൈദ്യുത പങ്കകൾ, യു.പി.എസ്. എന്നിവ നിർമ്മിക്കുന്നു.


</doc>
<doc id="328908" url="https://ml.wikipedia.org/wiki?curid=328908" title="15262 അബ്ദെർഹാൽഡെൻ">
15262 അബ്ദെർഹാൽഡെൻ

15262 അബ്ദെർഹാൽഡെൻ1990 TG4 സൗരയൂഥത്തിന്റെ അതിർത്തിയിലുള്ള ഉൽക്കാബെൽറ്റിന്റെ പുറംഭാഗത്തുള്ള കാർബൺ കൊണ്ടുള്ള ഒരു ഉൽക്കാഗ്രഹമാണ്. ഇതിനു 8 കിലോമീറ്റർ മാത്രമേ വ്യാസമുള്ളൂ. ജർമ്മൻ ജ്യോതിശാസ്ത്രജ്ഞരായ ലുറ്റ്സ്, ഫ്രൈമുട് എന്നിവർ ചേർന്ന് ജർമ്മനിയിലെ കാൾ ഷ്വാഴ്സ്ചൈൽഡ് നിരീക്ഷണകേന്ദ്രത്തിൽ നിന്നും 1990 ഒക്ടോബർ 12നു ആണിതു കണ്ടെത്തിയത്. 

ഇത് സൂര്യനെ 2.7-3.7 ആസ്ട്രോണമിക്കൽ യൂണിറ്റ് ദൂരത്തിൽ 5 വർഷവും 9 മാസവും കൊണ്ട് ആണു ഭ്രമണം ചെയ്യുന്നത്. 

ഈ കുള്ളൻ ഗ്രഹത്തെ സ്വിസ്സ് ജൈവരസതന്ത്രശാസ്ത്രജ്ഞനായ എമിൽ അബ്ദെർഹാൽഡെൻ (1877–1950) എന്ന ശാസ്ത്രജ്ഞന്റെ പേരു നൽകിവിളിക്കുന്നു. 



</doc>
<doc id="328909" url="https://ml.wikipedia.org/wiki?curid=328909" title="ആലപ്പുഴ കയർ">
ആലപ്പുഴ കയർ

ആലപ്പുഴ ജില്ലയിലെ ചേർത്തല, അമ്പലപ്പുഴ താലൂക്കുകളിൽ നിർമ്മിക്കുന്ന കയറുൽപ്പന്നങ്ങളാണ് ആലപ്പുഴ കയർ എന്നറിയപ്പെടുന്നത്. ലോക വ്യാപാര സംഘടനയുടെ (WTO) ഭൂപ്രദേശസൂചകം എന്ന അംഗീകാരം ലഭിച്ചതോടെയാണ് അമ്പലപ്പുഴ, ചേർത്തല താലൂക്കുകളിൽ നിർമ്മിക്കുന്ന കയറ് ഉൽപ്പന്നങ്ങൾ ആലപ്പുഴ കയർ എന്നപേരിൽ അറിയപ്പെടാൻ തുടങ്ങിയത്. 1859 മുതൽ ഇവിടെ കയർ നിർമ്മാണം നടന്നുവരുന്നുണ്ട്. ഇവിടത്തെ തീര പ്രദേശങ്ങളിൽ നിന്നും ശേഖരിക്കുന്ന മികച്ച് ഇനം തേങ്ങ ചേരികൾ ഉപയോഗിച്ചാണ് ആലപ്പുഴ കയർ നിർമ്മിക്കുന്നത്. 80ൽ അധികം രാജ്യങ്ങളിലേക്ക് ഇവിടത്തെ കയറുകൾ കയറ്റുമതി ചെയ്യുന്നുണ്ട്. കയർ ബോർഡിൽ രജിസ്റ്റർ ചെയ്തിരിക്കുന്ന ആയിരത്തിൽപ്പരം ചെറുകിട നിർമ്മാതാക്കളിൽ നിന്നുമായി ധാരാളം കയറുൽപ്പന്നങ്ങളാണ് ഇവിടെ നിന്നും ലോകത്തിന്റെ വിവിധ ഭാഗങ്ങളിലേക്ക് കയറ്റി അയക്കുന്നത്. 

തേങ്ങയുടെ പുറംതോടിലെ ചകിരി പാകപ്പെടുത്തി കൈകൊണ്ടോ യന്ത്രസഹായത്താലോ പിരിച്ചാണ് കയർ നിർമ്മിക്കുന്നത്.

1859ൽ ഐറിഷ് വംശജനായ അമേരിക്കക്കാരൻ ജയിംസ് ദറാഗും ഹെന്റി സ്‌മൈൽ എന്ന വിദേശ വ്യാപാരിയും
ചേർന്നാണ് ഇന്ത്യയിലെ ആദ്യ കയർ ഫാക്ടറി ആലപ്പുഴയിൽ സ്ഥാപിച്ചത്. ദറാഗ് സ്‌മൈൽ ആന്റ് കംപനി എന്നായിരുന്നു ഇത് അറിയപ്പെട്ടിരുന്നത്.,
2007 ജൂലൈ മാസത്തിൽ ആലപ്പുഴ പ്രിൻസ് ഹോട്ടലിൽ നടന്ന ചടങ്ങിൽ വെച്ചാണ് കേന്ദ്രവാണിജ്യ മന്ത്രാലയത്തിന്റെ ഭൂപ്രദേശ സൂചന അംഗീകാരം ആലപ്പുഴ കയറിന് ലഭിച്ചത്. 1999ലെ ജിയോഗ്രഫിക്കൽ ഇൻഡിക്കേഷൻ ആക്ട് പ്രകാരമാണ് ഭൂപ്രദേശ സൂചന അംഗീകാരം നൽകുന്നത്. കേന്ദ്രവാണിജ്യ മന്ത്രാലയ സെക്രട്ടറി ഗോപാൽ കൃഷ്ണപിള്ള കയർബോർഡ് ചെയർമാൻ എ സി ജോസിന് അംഗീകാര രേഖ കൈമാറുകയായിരുന്നു. ലോകത്ത് മറ്റൊരിടത്തും സൃഷ്ടിക്കാൻ കഴിയാത്തവിധം സവിശേഷമായ ഉൽപ്പന്നങ്ങൾക്കാണ് ആ ദേശത്തിണ്‌ന്റൈ സൂചനാ അംഗീകാരം ലഭിക്കുക. 
ഭൂപ്രദേശ സൂചന അംഗീകാരം ലഭിക്കുന്ന കേരളത്തിലെ രണ്ടാമത്തെ ഉൽപ്പന്നമാണ് ആലപ്പുഴ കയർ. നേരത്തെ ആറൻമുള കണ്ണാടിക്ക് ഈ അംഗീകാരം ലഭ്യമായി്ട്ടുണ്ട്.
ഇന്ത്യയിലെ കയർ വ്യവസായത്തിന്റെ ഉന്നമനത്തിനായി കേന്ദ്ര സർക്കാർ 1953ലെ കയർ വ്യവസായ നിയമത്തിൻ കീഴിൽ രൂപീകരിച്ച നിയമപ്രകാരമുള്ള ഒരു സമിതിയാണ് കയർബോർഡ്. ഇതിന്റെ ആസ്ഥാനം കൊച്ചിയാണ്. ഇതിന്റെ ഗവേഷണ പരിശീലന കേന്ദ്രം ആലപ്പുഴയിലെ കലവൂർ എന്ന പ്രദേശത്താണ് സ്ഥിതി ചെയ്യുന്നത്. കേന്ദ്ര ചെറുകിട, ഇടത്തരം വ്യവസായ മന്ത്രാലയത്തിന് കീഴിലാണ് കയർ ബോർഡ് പ്രവർത്തിക്കുന്നത്.


</doc>
<doc id="328911" url="https://ml.wikipedia.org/wiki?curid=328911" title="ഫ്രാങ്കിക്‌സാലസ് ജെർഡോണൈ">
ഫ്രാങ്കിക്‌സാലസ് ജെർഡോണൈ

റാക്കോഫോറിഡേ എന്ന തവള കുടുംബത്തിലെ ഏക ജനുസായ ഫ്രാങ്കിക്‌സാലസിലെ ഏക സ്പീഷിസാണ് ഫ്രാങ്കിക്‌സാലസ് ജെർഡോണൈ (Frankixalus jerdonii). 2016 വരെ ഇതിനെ ഫിലൗട്ടസ് എന്ന ജനുസിലാണു പെടുത്തിയിരുന്നത്. ബ്രസൽസ് ഫ്രീ സർവ്വകലാശാലയിലെ ഫ്രാങ്കി ബൊസ്സുഇട്ടിന്റെ ബഹുമാനാർത്ഥമാണ് ജനുസിന് ഈ പേർ നൽകിയിരിക്കുന്നത്..

ഈ മരത്തവള ഇന്ത്യയുടെ വടക്കുകിഴക്കൻ മേഖലയിൽ തദ്ദേശീയമായി കാണപ്പെടുന്ന ഒരിനമാണ്. അവിടെ ബംഗാളിലും അരുണാചലിലും ആണ് ഇവയെ കാണുന്നത്. പേര് ഇടാത്ത മറ്റൊരു സ്പീഷിസ് അരുണാചലിലും ടിബറ്റിലും ഉണ്ടാവാമെന്നു കരുതുന്നു.

1870 -ൽ ബ്രിട്ടീഷ് ജന്തുശാസ്ത്രജ്ഞൻ തോമസ് സി. ജെർദൻ ഈ മരത്തവളയുടെ രണ്ടു സാമ്പിളുകൾ ഡാർജിലിംഗിൽ നിന്നും ശേഖരിച്ച് ലണ്ടനിലെ നാച്ചുറൽ ഹിസ്റ്ററി മ്യൂസിയത്തിൽ സൂക്ഷിച്ചിട്ടുണ്ട്. വംശനാശം സംഭവിച്ചുവെന്നു കരുതിയ ഈ തവളയെ പിന്നീട് 2007 -ലാണ് മലയാളിയായ ശാസ്ത്രഗവേഷകൻ ഡോ.ബിജുവും സംഘവും വീണ്ടും കണ്ടെത്തിയത്. ആറു മീറ്റർ ഉയരത്തിലുള്ള മരപ്പൊത്തുകളിൽ മുട്ടയിട്ട് വംശവർദ്ധന നടത്തുന്ന ഇവയെ അതിനാൽത്തന്നെ കണ്ടെത്താൻ പ്രയാസമാണ്. വെള്ളം നിറഞ്ഞ മരപ്പൊത്തുകളിൽ മുട്ടയിട്ട് ഉണ്ടാാകുന്ന വാൽമാക്രികൾക്ക് ഭക്ഷണത്തിനായി അമ്മത്തവള വീണ്ടും മുട്ടയിടുകയാണു ചെയ്യുന്നത്.



</doc>
<doc id="328913" url="https://ml.wikipedia.org/wiki?curid=328913" title="ഷിറിക്കാമി-സാൻചി">
ഷിറിക്കാമി-സാൻചി

ജപ്പാനിലെ വടക്കൻ ഹോൺഷുവിലുള്ള ഒരു ലോക പൈതൃക കേന്ദ്രമാണ് ഷിറിക്കാമി-സാൻചി(ജാപ്പനീസ്: 白神山地;ഇംഗ്ലീഷ്: Shirakami-Sanchi). നിരവധി സവിശേഷതകളുള്ള ഒരു പ്രദേശമാണ് ഷിറിക്കാമി-സാൻചി. 1,300ച.കി.മീ യോളം വരുന്ന വനമേഖലയിലെ 169.7 ച.കി.മീ ഭൂഭാഗത്തെയാണ് യുനെസ്കോ ലോകപൈതൃകപട്ടികയിൽ ഉൾപ്പെടുത്തിയിരിക്കുന്നത്. സീബോൾഡ്സ് ബീച്ച് എന്നയിനം ബീച് വൃക്ഷങ്ങൾ നിറഞ്ഞ വനമേഖലയാണ് ഇവിടത്തെ ഒരു പ്രത്യേകത. ശൈത്യകാലത്ത് പൂർണ്ണമായും ഇലപ്പൊഴിക്കുന്ന ഈ മരങ്ങൾ ശൈത്യത്തിന്റെ അവസാനത്തോടെ ഒരു ശിശിരനിദ്രയിൽനിന്നെന്നപോലെ ഉണരുകയും വീണ്ടും ഇലകൾ തളിർക്കുവാൻ ആരംഭിക്കുകയും ചെയ്യുന്നു.

ജപ്പാനിൽനിന്നും ആദ്യമായി ലോകപൈതൃകപട്ടികയിൽ ഉൾപ്പെടുത്തിയ ചില സ്ഥലങ്ങളിൽ ഒന്നാണ് ഷിറിക്കാമി-സാൻചി. 1993-ലായിരുന്നു ഇത്. ഇന്നും ഈ വനമേഖല വളരെയേറെ ശ്രദ്ധയോടുകൂടി സംരക്ഷിച്ചു വരുന്നു.


</doc>
<doc id="328917" url="https://ml.wikipedia.org/wiki?curid=328917" title="നാച്ചുറൽ ഹിസ്റ്ററി മ്യൂസിയം, ലണ്ടൻ">
നാച്ചുറൽ ഹിസ്റ്ററി മ്യൂസിയം, ലണ്ടൻ

ലോകത്തിലെ അതിപ്രശസ്തമായ ഒരു പ്രകൃതിചരിത്രമ്യൂസിയമാണ് നാച്ചുറൽ ഹിസ്റ്ററി മ്യൂസിയം, ലണ്ടൻ (Natural History Museum, London). സസ്യശാസ്ത്രം, പ്രാണിശാസ്ത്രം, ധാതുശാസ്ത്രം, ഫോസിലുകൾ, ജന്തുശാസ്ത്രം എന്നീ അഞ്ചു വിഭാഗങ്ങളിലായി, ചാൾസ് ഡാർവിൻ ശേഖരിച്ചത് ഉൾപ്പെടെ 8 കോടിയോളം വസ്തുക്കൾ ഇവിടെയുണ്ട്.


</doc>
<doc id="328921" url="https://ml.wikipedia.org/wiki?curid=328921" title="പ്രാണിപഠനശാസ്ത്രം">
പ്രാണിപഠനശാസ്ത്രം

ജന്തുശാസ്ത്രത്തിൽ പ്രാണികളെപ്പറ്റി പഠിക്കുന്ന ശാഖയാണ് പ്രാണിപഠനശാസ്ത്രം അഥവാ എന്റമോളജി (Entomology).


</doc>
<doc id="328926" url="https://ml.wikipedia.org/wiki?curid=328926" title="കുട്ടൂസൻ">
കുട്ടൂസൻ

കണ്ണൂർ ജില്ലയിലെ കൈപ്പാട് നിലങ്ങളിൽ കൃഷിചെയ്തുവരുന്ന ഒരിനം നാടൻ നെൽവിത്താണ് കുട്ടൂസൻ. ഉയരം കൂടിയ നെല്ലിനമാണ്. മട്ട അരിയാണ് കുട്ടൂസൻ. ഇത് പ്രധാനമായും ചോറിനായി ഉപയോഗിക്കുന്നു. വൈക്കോലിന്റെ സ്വർണ്ണ നിറമുള്ള ഉരുണ്ട നെൽമണികളാണുള്ളത്. വൈക്കോലിന് പച്ചനിറം കൂടുതലാണ്. കൂടാതെ ചിനപ്പുകൾ കുറവായും കാണപ്പെടുന്നു. ഏക്കറിന് ശരാശരി 10 ക്വിന്റലോളം വിളവ് ലഭിക്കുന്നു. കൈപ്പാടിന്റെ ആഴമുള്ള പ്രദേശങ്ങളിലാണ് കുട്ടൂസൻ കൃഷിചെയ്തിരുന്നത്.


</doc>
<doc id="328940" url="https://ml.wikipedia.org/wiki?curid=328940" title="ജഗ്ജിത് സിങ് ചൗഹാൻ">
ജഗ്ജിത് സിങ് ചൗഹാൻ

സ്വതന്ത്ര സിഖ് രാഷ്ടം വേണമെന്നാവശ്യപ്പെടുന്ന ഖാലിസ്താൻ വാദത്തിന്റെ ശില്പികളിൽ ഒരാളായിരുന്നു ജഗ്ജിത് സിങ് ചൗഹാൻ.
പഞ്ചാബിലെ ചണ്ഡിഗഢ് എന്ന സ്ഥലത്തു നിന്നും, ഏതാണ്ട് 180 കിലോമീറ്റർ ദൂരെയുള്ള ഒരു ഗ്രാമത്തിലായിരുന്നു ജഗ്ജിത് സിങ് ജനിച്ചതും വളർന്നതും. 1967 ൽ റിപ്പബ്ലിക്കൻ പാർട്ടിയുടെ സ്ഥാനാർത്ഥിയായി നിന്നു മത്സരിച്ച് നിയമസഭയിലെത്തി. അകാലിദൾ നേതൃത്വത്തിലുള്ള സർക്കാർ പഞ്ചാബിൽ അധികാരത്തിലെത്തിയപ്പോൾ, ഇദ്ദേഹം ഡെപ്യൂട്ടി സ്പീക്കറായി. ലക്ഷ്മൺസിങ് ഗിൽ മുഖ്യമന്ത്രിയായപ്പോൾ, ജഗജിത് സിങ് സാമ്പത്തിക വകുപ്പു മന്ത്രിയായി. 1969 ലെ തിരഞ്ഞെടുപ്പിൽ ഇദ്ദേഹം പരാജയപ്പെട്ടു.
1971 ൽ ജഗ്ജിത് സിങ് ലണ്ടനിലേക്കു പോയി. ഒരു സിഖ് സർക്കാർ രൂപീകരിക്കുന്നതിനു വേണ്ടി പാകിസ്ഥാനിലെ നങ്കണ സാഹിബ് സന്ദർശിച്ചു. തന്റെ സുഹൃത്തുക്കളുടെ സഹായത്തോടെ സിങ് അമേരിക്ക സന്ദർശിച്ചു. സ്വതന്ത്ര സിഖ് രാഷ്ട്രം എന്ന ഒരു പരസ്യം 1971 ഒക്ടോബർ 13 ന് ന്യൂയോർക്ക് ടൈംസിൽ ജഗ്ജിത് സിങ് പ്രസിദ്ധീകരിക്കുകയുണ്ടായി. 1977 ൽ അദ്ദേഹം ഇന്ത്യയിലേക്കു തിരിച്ചു വന്നു.

1979 ൽ ചൗഹാൻ ലണ്ടനിലേക്കു താമസം മാറ്റി. ലണ്ടനിൽ ചൗഹാൻ ഖാലിസ്ഥാൻ നാഷണൽ കൗൺസിൽ എന്നൊരു സംഘടനക്കു രൂപം നൽകി. ലണ്ടനിൽ ചൗഹാൻ താമസിച്ചിരുന്ന വീടിനു ഖാലിസ്ഥാൻ ഹൗസ് എന്നായിരുന്നു പേര്. ഇന്ത്യയിലെ സിഖ് ഭീകരവാദികളിൽ ഒരാളായിരുന്ന ഭിന്ദ്രൻവാലെയുമായി ചൗഹാൻ ബന്ധം പുലർത്തിയിരുന്നു. അതു കൂടാതെ, അമേരിക്ക, കാനഡ, ജർമ്മനി തുടങ്ങിയ രാജ്യങ്ങളിൽ നിന്നും സമാന ലക്ഷ്യത്തോടെ പ്രവർത്തിക്കുന്ന സംഘടനകളുമായും ചൗഹാൻ നിരന്തരമായി ബന്ധപ്പെട്ടു. തന്റെ സംഘടനക്കു, അതിന്റെ പ്രവർത്തനത്തിനും പിന്തുണ ലഭിക്കാനായി, ചൗഹാൻ തുടർച്ചയായി പാകിസ്ഥാൻ സന്ദർശിച്ചിരുന്നു.

റിപ്പബ്ലിക്ക് ഓഫ് ഖാലിസ്ഥാൻ എന്ന ഒരു സാങ്കൽപിക രാഷ്ടത്തിന്റെ പ്രസിഡന്റായി ചൗഹാൻ സ്വയം അവരോധിച്ചു. റിപ്പബ്ലിക്ക് ഓഫ് ഖാലിസ്ഥാന്റെ പേരിൽ പാസ്പോർട്ട്, നാണയങ്ങൾ, സ്റ്റാമ്പുകൾ എന്നിവ പുറത്തിറക്കി. വിദേശങ്ങളിൽ നിന്നും അജ്ഞാതരായ ആളുകൾ ചൗഹാനു സാമ്പത്തികസഹായം നൽകുന്നുണ്ടായിരുന്നു.

ഓപ്പറേഷൻ ബ്ലൂസ്റ്റാറിനു ശേഷം, ഇന്ദിരാ ഗാന്ധിക്കെതിരേ കടുത്ത പ്രസ്താവനകളിറക്കുകയുണ്ടായി. അടുത്ത കുറച്ചു ദിവസങ്ങൾക്കുള്ളിൽ ഇന്ദിരാ ഗാന്ധിയുടേയും കുടുംബാംഗങ്ങളുടേയും ശിരച്ഛേദം തന്നെ നടക്കും എന്നായിരുന്നു, ഇതിനെക്കുറിച്ചു ചോദിച്ച ബി.ബി.സി സംഘത്തോട് ചൗഹാൻ പ്രതികരിച്ചത്. എന്നാൽ ഈ പ്രസ്താവനക്കെതിരേ ഇംഗ്ലണ്ട് സർക്കാർ ചൗഹാനെ താക്കീതു ചെയ്തിരുന്നു. 1984 ഒക്ടോബർ 31 ന് ഇന്ദിരാ ഗാന്ധി വധിക്കപ്പെട്ടു. പഞ്ചാബിലെ ഗുരുദ്വാരയിൽ ഖാലിസ്ഥാൻ പതാക ഉയർത്തിയതോടെ, ചൗഹാന്റെ പാസ്പോർട്ട് ഇന്ത്യൻ ഹൈക്കമ്മീഷൻ റദ്ദാക്കി. റദ്ദാക്കിയ ഇന്ത്യൻ പാസ്പോർട്ടുമായി ചൗഹാൻ അമേരിക്കയിലേക്കു പോയി, ചൗഹാനെ അമേരിക്കയിലേക്കു കടക്കാൻ അനുവദിച്ചതിനെതിരേ ഇന്ത്യ ശക്തമായ പ്രതിഷേധമറിയിച്ചിരുന്നു.
ചൗഹാൻ തന്റെ നിലപാടുകളിൽ പതിയെ മയപ്പെടുത്തി. സിഖ് തീവ്രവാദികളോട് ആയുധം വെച്ചു കീഴടങ്ങാൻ ചൗഹാൻ ആഹ്വാനം ചെയ്തു. ചൗഹാന്റെ ഭാര്യക്ക് ഇന്ത്യയിലേക്കു വരുവാൻ സർക്കാർ അനുവാദം നൽകി. 2001 ൽ 21 വർഷത്തെ വിദേശവാസത്തിനുശേഷം, ചൗഹാൻ ഇന്ത്യയിൽ തിരികെ എത്തി. തികച്ചും ജനാധിപത്യപരമായി ഖാലിസ്ഥാൻ പ്രസ്ഥാനത്തെ മുന്നോട്ടു കൊണ്ടുപോകുമെന്ന് ഇന്ത്യയിൽ വെച്ച് ചൗഹാൻ പ്രഖ്യാപിക്കുകയുണ്ടായി. 2007 ഏപ്രിൽ നാലാം തീയതി തന്റെ 78 ആമത്തെ വയസ്സിൽ ചൗഹാൻ അന്തരിച്ചു.

ഖാലിസ്ഥാൻ ആശയങ്ങളെ തികച്ചും സമാധാനപരമായി പ്രചരിപ്പിക്കുവാൻ ഖൽസ രാജ് പാർട്ടി എന്നൊരു സംഘടനക്കു ചൗഹാൻ രൂപം നൽകി.007 ൽ ഖാലിസ്ഥാൻ രൂപീകൃതമാവുമെന്ന് ചൗഹാൻ പ്രഖ്യാപിക്കുകയുണ്ടായി.


</doc>
<doc id="328953" url="https://ml.wikipedia.org/wiki?curid=328953" title="ലീപ്സിഗ്">
ലീപ്സിഗ്

ലീപ്സിഗ് (ലൈപ്തിശ് എന്നു ഉച്ചരിക്കുന്നു) ജർമ്മനിയിലെ സാക്സോണി സംസ്ഥാനത്തെ ഏറ്റവും വലിയ പട്ടണമാണ്. ഇവിടെ 544,479 പ്രദേശവാസികളുണ്ട്. ജർമ്മനിയിലെ കൂടുതൽ ജനസംഖ്യയുള്ള 15 വലിയ പട്ടണങ്ങളിൽ ഒന്നാണിത്. ബെർലിൻ നഗരത്തിന്റെ തെക്കുപടിഞ്ഞാറാായി ആ നഗരത്തിൽനിന്നും 160 കി. മീ. അകലെ സ്ഥിതിചെയ്യുന്നു. വൈറ്റ് ഏൾസ്റ്റർ, പ്ലെഇസ്സീ, പാർഥേ എന്നീ നദികളുടെ സങമസ്ഥാനത്തു ഉത്തര ജർമ്മൻ പീഠഭൂമിയുടെ തെക്കേഅറ്റത്തായി സ്ഥിതിചെയ്യുന്നു. 

ലിപ്സിഗ് കുറഞ്ഞത് വിശുദ്ധ റോമാസാമ്രാജ്യത്തിന്റെ കാലത്തുതൊട്ടേ ഒരു വാണിജ്യ പട്ടണമായി നിലനിന്നുവരുന്നു. അന്നത്തെ മദ്ധ്യകാലത്തെ പ്രധാന വാണിജ്യപാതകളായ, വിയ റീജിയ, വിയ ഇമ്പെറൈ എന്നിവയുടെ സംഗമസ്ഥാനത്താണിതു നിൽക്കുന്നത്. ലിപ്സിഗ് അന്ന് വിദ്യാഭ്യാസത്തിന്റെയും സംസ്കാരത്തിന്റെയും സംഗീതത്തിന്റെയും പ്രസാധനത്തിന്റെയും കേന്ദ്രമായിരുന്നു. 

ലീപ്സിഗ് രണ്ടാം ലോകമഹായുദ്ധത്തിനു ശേഷം ജർമൻ ജനാധിപത്യ റിപ്പബ്ലിക്കിന്റെ കാലത്ത് (കിഴക്കൻ ജർമ്മനി) പ്രധാന നഗരകേന്ദ്രമായിരുന്നു. 
ലീപ്സിഗ് സ്ലാവിക് വാക്കായ ലിപ്സ്ക് എന്നതിൽനിന്നുണ്ടായതാണ്. ലിൻഡെൻ മരങ്ങൾ നിൽക്കുന്ന സ്ഥലത്തുള്ള വാസസ്ഥലം എന്നാണിതിനർഥം. ലാറ്റിനിൽ ലിപ്സിയ എന്നും പറയാറുണ്ട്. 

1937ൽ നാസി സർക്കാർ ഈ നഗരത്തെ Reichsmessestadt Leipzig (Imperial Trade Fair City Leipzig) എന്നു പുനർനാമകരണം ചെയ്തു.


</doc>
<doc id="328956" url="https://ml.wikipedia.org/wiki?curid=328956" title="റിച്ചാർഡ് അബെഗ്ഗ്">
റിച്ചാർഡ് അബെഗ്ഗ്

റിച്ചാർഡ് അബെഗ്ഗ് എന്ന റിച്ചാർഡ് വിൽഹേം ഹെയിൻറീഷ് അബെഗ്ഗ് (January 9, 1869 – April 3, 1910) ജർമൻകാരനായ രസതന്ത്രശാസ്ത്രജ്ഞനും സംയോജകതാ സിദ്ധാന്തത്തിന്റെഉപജ്ഞാതാവായിരുന്നു. ഒരു മൂലകത്തിന്റെ ധനസംയോജകതയും ഋണസംയോജകതയുമായി കൂടിയത് 8 ന്റെ വ്യത്യാസമായിരിക്കും കാണിക്കുന്നത്. ഇതിനെ അബെഗ്ഗിന്റെ നിയമം എന്നറിയപ്പെട്ടു. അദ്ദേഹം വാതകബലൂണുകളിൽ സഞ്ചരിക്കാൻ അതീവ തല്പരനായിരുന്നു. സിലേസിയ എന്ന സ്ഥലത്ത് അദ്ദേഹം സഞ്ചരിച്ചിരുന്ന ബലൂൺ പൊട്ടിത്തെറിച്ച് അദ്ദേഹം തന്റെ 41ആം വയസ്സിൽ മരണമടഞ്ഞു.

അബെഗ്ഗ് 1891ജൂലൈ 19നു ബ്ർലിൻ സർവ്വകലാശാലയിൽ അഗസ്റ്റ് വിൽഹേം വോൺ ഹോഫ്മാന്റെ ശിഷ്യനായിരിക്കുമ്പോൾ തന്റെ പി എച്ച് ഡി ലഭിച്ചു. ആദ്യം കാർബണിക രസതന്ത്രത്തിലായിരുന്നു അദ്ദേഹം പഠനം നടത്തിയത്. പക്ഷെ ഒരു വർഷത്തിനുശേഷം പി എച്ച് ഡി തീർത്തശേഷം ജർമ്മനിയിലെ ലീപ്സിഗിൽ വിൽഹെം ഓസ്റ്റ് വാൾഡിന്റെകൂടെ പഠനം നടത്തുമ്പോൾ അദ്ദേഹത്തിനു ഭൗതികരസതന്ത്രത്തിൽ താല്പര്യം ജനിച്ചു. 
റിച്ചാർഡ് അബെഗ്ഗ്, വിൽഹേം അബെഗ്ഗിന്റെയും മാർഗരേതെ ഫ്രീഡെന്താളിന്യും മകനായി ജനിച്ചു. അദ്ദേഹത്തിന്റെ സഹോദരൻ പ്രഷ്യയുടെ സ്റ്റേറ്റ് സെക്രട്ടറിയായിരുന്നു. ബെർലിനിലെ വിൽഹേം ഹൈസ്കൂളിൽ ചേർന്ന അദ്ദേഹം കീൽ സർവ്വകലാശാലയിലും ട്യൂബിങ്ങൻ സർവ്വകലാശാലയിലും കാർബണികരസതന്ത്രം പഠിച്ചു.



</doc>
<doc id="328964" url="https://ml.wikipedia.org/wiki?curid=328964" title="കീൽ സർവ്വകലാശാല">
കീൽ സർവ്വകലാശാല

കീൽ സർവ്വകലാശാല (German: Christian-Albrechts-Universität zu Kiel, CAU) ജർമനിയിലെ കീൽ നഗരത്തിലെ ഒരു സർവ്വകലാശാലയാകുന്നു. 1665ൽ സ്ഥാപിച്ചതാണിത്. ഇന്ന് 24000 പഠിതാക്കളാണിവിടെയുള്ളത്. ഷ്ലെസ്വിഗ് ഹോൾസ്റ്റീൻ സംസ്ഥാനത്തെ ഏറ്റവും പഴക്കമുള്ളതും വലുതും പ്രശസ്തവുമാണീ സർവ്വകലാശാല. 



</doc>
<doc id="328981" url="https://ml.wikipedia.org/wiki?curid=328981" title="വള്ളിയൂർക്കാവ്">
വള്ളിയൂർക്കാവ്

വയനാട്ടിലെ മാനന്തവാടിക്കടുത്തുള്ള ഒരു ഗ്രാമമാണ് വള്ളിയൂർക്കാവ് (Valliyoorkavu). പ്രശസ്തമായ വള്ളിയൂർക്കാവ് ക്ഷേത്രം ഇവിടെയാണ്.


</doc>
<doc id="328994" url="https://ml.wikipedia.org/wiki?curid=328994" title="ഹിസ്റ്ററി:പാസ്റ്റ്, പ്രസന്റ് ആൻഡ്‌ ഫ്യൂച്ചർ, ബുക്ക്‌ ഒന്ന്">
ഹിസ്റ്ററി:പാസ്റ്റ്, പ്രസന്റ് ആൻഡ്‌ ഫ്യൂച്ചർ, ബുക്ക്‌ ഒന്ന്

അമേരിക്കൻ സംഗീതജ്ഞനായ മൈക്കൽ ജാക്സന്റെ ഒമ്പതാമത്തെ സ്റ്റുഡിയോ ആൽബമാണ് ഹിസ്റ്ററി:പാസ്റ്റ്, പ്രസന്റ് ആൻഡ്‌ ഫ്യൂച്ചർ, ബുക്ക്‌ ഒന്ന് എന്ന ഹിസ്റ്ററി
എപിക് റെക്കോർഡിലൂടെ പുറത്തിറങ്ങിയ ഇത് ജാക്സൺന്റെ സ്വന്തം റെക്കോഡ് ലേബലായ എം.ജെ.ജെ പ്രാഡക്ഷനിലൂടെ പുറത്തിറങ്ങിയ ആദ്യ ആൽബം ആണ് .ഈ ആൽബം രണ്ട് ഡിസ്കളിലായാണ് ഇറങ്ങിയത് .ആദ്യ ഡിസ്കിൽ (ഹിസ്റ്ററി ബിഗിൻസ്) 1974 മുതലുള്ള ജാക്സൺന്റെ ഏറ്റവും വലിയ ഹിറ്റുകളുടെ സമാഹാരമായിരുന്നു.രണ്ടാമത്തെ ഡിസ്ക് ആയ (ഹിസ്റ്ററി കണ്ടിന്യുസ്) ന പുതിയ ഗാനങ്ങൾ മാത്രം ആണുണ്ടായിരുന്നത് .രണ്ടാമത്തെ ഡിസ്കി ലെ ഗാനങ്ങളിൽ ഭൂരിഭാഗത്തിന്റെയും രചനയും സംവിധാനവും ജാക്സൺ സ്വയം നിർവഹിച്ചു. ഇതിലെ ഗാനങ്ങളുടെ വിഷയം "പരിസ്ഥിതി അവബോധം", "ഒറ്റപ്പെടൽ" ,"അനീതി" എന്നിവയായിരുന്നു.

ഹിസ്റ്ററി ജാക്സന്റെ ഏറ്റവും വിവാദമായ ആൽബമാണ്. ഇതിലെ ദെയ്‌ ഡോണ്ട് കെയർ ആബൗറ്റ്‌ അസ് എന്ന ഗാനം ജൂതമതക്കാരെ നിന്ദിക്കുന്നു എന്ന് ആരോപണമുയർന്നു.എന്നാൽ ജാക്സൺ അതു നിഷേധിക്കുകയും തന്റെ വരികൾ ആരേയും വേദനിപ്പിക്കാൻ ഉദ്ദേശിച്ചല്ലെന്നും ആവർത്തിച്ചു. ജാക്സൺ പിന്നീട് ഈ വരികൾ നീക്കം ചെയ്യുകയും ചെയ്തു. അതുപോലെ ഇതിലെ യു ആർ നോട്ട് എലോൺ എന്ന ആർ കെല്ലി രചിച്ച ഗാനം മോഷ്ടിച്ചതാണെന്ന് കെല്ലിക്കെതിരെ ആരോപണമുയരുകയും ചെയ്തു.

ഈ ആൽബം ഒരു ആഗോള വിജയമായിരുന്നു. വാണിജ്യ വിജയും വിമർശക പ്രീതിയും നേടിയ ഈ ആൽബം അഞ്ച് വിഭാഗങ്ങളിലlയ നാമനിർദ്ദേശം നേടുകയും ഒരെണ്ണം നേടുകയും ചെയ്തു.ലോകമെമ്പാടുമായി 2 കോടിയിലധികം വിറ്റഴിച്ച ഈ ആൽബം ഏറ്റവും കൂടുതൽ വിറ്റഴിക്കപ്പെട്ട ആൽബങ്ങളിൽ ഒന്നാണ്..


</doc>
<doc id="328999" url="https://ml.wikipedia.org/wiki?curid=328999" title="പുരാതന ക്യോത്തോയിലെ ചരിത്ര സ്മാരകങ്ങൾ">
പുരാതന ക്യോത്തോയിലെ ചരിത്ര സ്മാരകങ്ങൾ

ജപ്പാനിലെ ക്യോത്തോനഗരത്തിലെയും അതിന്റെ സമീപപ്രദേശങ്ങളിലുമായി സ്ഥിതി ചെയ്യുന്ന 17 സ്ഥലങ്ങളാണ് പുരാതന ക്യോത്തോയിലെ (ക്യോത്തോ, ഉജി, ഒത്സു നഗരങ്ങൾ) ചരിത്ര സ്മാരകങ്ങൾ (ഇംഗ്ലീഷ്: Historic Monuments of Ancient Kyoto (Kyoto, Uji and Otsu Cities) എന്നപേരിൽ അറിയപ്പെടുന്നത്. 1994-ലാണ് ഈ പ്രദേശങ്ങളെ യുനെസ്കോ ലോകപൈതൃക പട്ടികയിൽ ഉൾപ്പെടുത്തിയത്. ക്യോത്തോ പ്രിഫെക്ചറിലെ ക്യോത്തോ, ഉജി എന്നീ നഗരങ്ങളിലും, ഷിൻഗ പ്രിഫെക്ചറിലെ ഒത്സു നഗരത്തിലുമായാണ് ഈ ചരിത്രസ്ഥലങ്ങൾ വിന്യസിക്കപ്പെട്ടിട്ടുള്ളത്. ഇവയിൽ 13 എണ്ണം ബുദ്ധക്ഷേത്രങ്ങളും, 3 ഷിന്റോ ക്ഷേത്രവും ഒന്ന് ഒരു കാസ്സിലുമാണ്.




</doc>
<doc id="329000" url="https://ml.wikipedia.org/wiki?curid=329000" title="അമേരിക്കൻ സംഗീത പുരസ്കാരം">
അമേരിക്കൻ സംഗീത പുരസ്കാരം

അമേരിക്കൻ മ്യൂസിക്ക് അവാർഡ് ഒരു അമേരിക്കൻ സംഗീത പുരസ്കാര ദാന ചടങ്ങാണ്. എ.ബി.സി എന്ന ചാനലി നു വേണ്ടി ഡിക്ക് ക്ലാർക്ക്ണ് ഈ ചടങ്ങ് തുടങ്ങി വച്ചത്. ഇവരുടെ ഔദ്യോഗിക വെബ്സൈറ്റിലൂടെയുള്ള ആരാധകരുടെയും പൊതുജനങ്ങളുടെയും വോട്ടിലൂടെ ആണ് വിജയിയെ തിരഞ്ഞെടുക്കുക.

മൈക്കിൾ ജാക്സൺ ഉം ഡൊന്ന്യ്‌ ഓസ്മൊൻഡ് ഉം ചേർന്നാണ് 1974 ലെ ആദ്യ അമേരിക്കൻ സംഗീത പുരസ്കാര ചടങ്ങ് അവതരിപ്പിച്ചത്. 

ഏറ്റവും കൂടുൽ അമേരിക്കൻ സംഗീത പുരസ്കാരം നേടിയത് മൈക്കിൾ ജാക്സൺ ആണ് "നൂറ്റാണ്ടിന്റെ കലാകാരൻ" എന്ന ബഹുമതി അടക്കം 26 എണ്ണം. സ്ത്രീകളിൽ ഏറ്റവും കൂടുതൽ 22 പുരസ്കാരങ്ങൾ നേടിയ വിറ്റ്നി ഹ്യൂസ്റ്റൺ ആണ്. അതുപോല ഒരു അവാർഡ് ദാന ചടങ്ങിൽ ഏറ്റവും കൂടുതൽ ഈ പുരസ്കാരം നേടിയതും (അവാർഡ് ഓഫ് മെറിറ്റ് അടക്കം) ഇവരാണ് .1984 ൽ 8 പുരസ്കാരങ്ങൾ നേടിയ ജാക്സൺ ന്റെ നേട്ടത്തിനൊപ്പ 1994 ൽ വിറ്റനിയും എത്തി. 


</doc>
<doc id="329002" url="https://ml.wikipedia.org/wiki?curid=329002" title="ഹൈഷാൻസോറസ്">
ഹൈഷാൻസോറസ്

ഒര്നിതിഷ്യൻ വിഭാഗത്തിൽ പെട്ട ദിനോസർ ആയിരുന്നു ഹൈഷാൻസോറസ് . ഇത് വരെ വർഗ്ഗീകരണം തീർച്ച പെടുത്താത്ത ഒരു ദിനോസർ ആണ് ഇവ. ചൈനയിൽ നിന്നും ആണ് ഈ ഫോസ്സിൽ കണ്ടുകിട്ടിയിടുള്ളത്. ഇവ അങ്ക്യ്ലൊസൗർ ആണോ എന്ന സംശയം നിലനില്ക്കുന്നു , ഫോസ്സിൽ ആയി കിട്ടിയിടുള്ളത് തലയുടെ വളരെ കുറച്ച് ഭാഗങ്ങൾ മാത്രം ആണ് . ഏറ്റവും പുതിയ വിലയിരുത്തൽ പ്രകാരം ഇവയെ നോമെൻ ഡുബിയം ആയി കണക്കാകുന്നു .


</doc>
<doc id="329006" url="https://ml.wikipedia.org/wiki?curid=329006" title="ഹൈലോങ്ങ്ജിഅൻഗോസോറസ്">
ഹൈലോങ്ങ്ജിഅൻഗോസോറസ്

ഹദ്രോസറോയിഡ് വിഭാഗത്തിൽ പെട്ട ദിനോസർ ആണ് ഹൈലോങ്ങ്ജിഅൻഗോസോറസ് . ഇത് വരെ വർഗ്ഗീകരണം തീർച്ച പെടുത്താത്ത ഒരു ദിനോസർ ആണ് ഇവ. അന്ത്യ കാലത്ത് ജീവിച്ചിരുന്ന ഇവയുടെ ഫോസ്സിൽ ചൈനയിൽ നിന്നും ആണ് കണ്ടുകിട്ടിയിടുള്ളത്. വർഗ്ഗീകരണം തീർച്ചപെടുന്നതിന് മുൻപേ പ്രസിദ്ധീകരിച്ച കാരണം ഇവയുടെ പേര് നോമെൻ നുഡം ആയി കണക്കാക്കുന്നു.


</doc>
<doc id="329015" url="https://ml.wikipedia.org/wiki?curid=329015" title="ഷോണിസോറസ്‌">
ഷോണിസോറസ്‌

ഇക്തിയോസൗർ ജെനുസിൽ പെട്ട മൺ മറഞ്ഞുപോയ ഒരു പുരാതന കടൽ ഉരഗമാണ് ഷോണിസോറസ്‌. 
വളരെ വലിപ്പം കൂടിയ ഒരു ജെനുസായിരുന്നു ഇവ . അന്ത്യ ട്രയാസ്സിക് കാലത്ത് ജീവിച്ചിരുന്ന ഇവക്ക് മറ്റ് ഇക്തിയോസോറകളെ പോലെ മുതുകിലെ ചിറക്ക്‌ ഇല്ലായിരുന്നു . അമേരിക്കയിലെ നെവാഡയിൽ നിന്നാണ് ഫോസ്സിലുകൾ കണ്ടു കിട്ടിയിടുള്ളത് , ഇവയുടെ 37 ഫോസ്സിലുക്കൾ (അപൂർണ്ണ) ഇത് വരെ കണ്ടെതിയിടുണ്ട് .


</doc>
<doc id="329027" url="https://ml.wikipedia.org/wiki?curid=329027" title="കാട്ടുറബർ">
കാട്ടുറബർ

കിഴക്കേബ്രസീൽ സ്വദേശിയായ കാട്ടുറബ്ബർ ഇലപൊഴിക്കുന്ന ഒരു ഇടത്തരം വൃക്ഷമാണ്. . Manihot glaziovii എന്നും വിളിക്കുന്നു.
റബർ ലഭിക്കാനായി ലോകത്താകമാനം ഈ മരവും ഉപയോഗിക്കാറുണ്ട്. ബ്രസീലിൽ നിന്നും എല്ലായിടത്തും കൊണ്ടുവന്നു നട്ടുവളർത്തിയെങ്കിലും ഇന്ന് ഇതിനെ ഒരു അധിനിവേശസസ്യമായാണു കരുതിപ്പോരുന്നത്.. ഈ മരത്തിന്റെ പാലിൽ നിന്നും ബാക്ടീരിയയ്ക്കും ഫംഗസിനുമെതിരെ പല ഉപയോഗങ്ങളും കണ്ടെത്തിയിട്ടുണ്ട്. ഇതിലെ ചില മാംസ്യങ്ങൾ ചില പ്രാണികൾക്കെതിരെയും ഫംഗസുകൾക്കെതിരെയും ഫലപ്രദമാണ്. 




</doc>
<doc id="329034" url="https://ml.wikipedia.org/wiki?curid=329034" title="ഫ്രെഡെറിക്ക് ആബെൽ">
ഫ്രെഡെറിക്ക് ആബെൽ

സർ ഫ്രെഡെറിക്ക് അഗസ്റ്റസ് ആബെൽ (Frederick Abel) ഫസ്റ്റ് ബാറോനെറ്റ് (17 July 1827 – 6 September 1902) ഒരു ഇംഗ്ലീഷ് രസതന്ത്രശാസ്ത്രജ്ഞൻ ആയിരുന്നു.

ജോഹാൻ ലിയോപാൾഡ് ആബേലിന്റെ മകനായി ലണ്ടനിൽ ജനിച്ച അദ്ദേഹം, രസതന്ത്രം റോയൽ പോളിടെക്നിക്ക് ഇൻസ്റ്റിറ്റ്യൂഷനിൽ പഠിച്ചു. 1845ൽ എ ഡ്ബ്ലിയു ഹോഫ്മാന്റെ കീഴിൽ റോയൽ കോളേജ് ഓഫ് കെമിസ്ട്രിയിൽ ചേർന്നു. 1852ൽ വൂൾവിച്ചിലെ റോയൽ മിലിട്ടറി അക്കാദമിയിൽ ജോലി ലഭിച്ചു.1829ൽ മൈക്കൽ ഫാരഡേ അവിടെ പഠിച്ചിരുന്നു. 
അദ്ദേഹത്തിന്റെ പ്രധാന കണ്ടുപിടിത്തം ഗൺകോട്ടന്റേതായിരുന്നു. ആൽഫ്രഡ് നോബലുമായി തങ്ങളുടെ കണ്ടുപിടിത്തത്തിന്റെ പേറ്റന്റിനെച്ചൊല്ലി അദ്ദേഹവും തന്റെ സഹപ്രവർത്തകൻ ഡെവറും ചേർന്ന് നിയമപരമായ തർക്കത്തിലായി. ഒടുവിൽ നോബലുമായി 1895ൽ ഹൗസ് ഓഫ് ലോഡ്സിന്റെ സാന്നിദ്ധ്യത്തിൽ പരസ്പരധാരണയിൽ എത്തി. കരിമരുന്നിന്റെ കത്തുമ്പോഴുള്ള സ്വഭാവത്തെപ്പറ്റി സ്കോട്‌ലന്റുകാരനായ സർ ആൻഡ്രിയു നോബിളും ചേർന്ന് ഗവേഷണം നടത്തി. ബ്രിടിഷ് സർക്കാരിന്റെ അഭ്യർഥനപ്രകാരം പെട്രോളിയം ഉല്പന്നങ്ങളുടെ ഫ്ലാഷ് പോയിന്റ് അളക്കുന്നതിന് ആവശ്യമായ ഒരു രീതി അദ്ദേഹം കണ്ടെത്തുകയുണ്ടായി.

1877ൽ അദ്ദേഹം ഇൻസ്റ്റിറ്റ്യൂഷൻ ഒഫ് എലക്ട്രിക്കൽ എഞ്ചിനീയേർസിന്റെ പ്രസിഡന്റ് ആയി. 1860ൽ അദ്ദേഹം റോയൽ സൊസൈറ്റിയുടെ ഫെലോ ആയി തിരഞ്ഞെടുക്കപ്പെട്ടു. 1883 ഏപ്രിൽ 20നു പ്രഭു പദവിയിലെത്തി. 1887ൽ ഒരു രാജകീയ മെഡൽ ലഭിച്ചു. 1885ൽ ലണ്ടനിൽ സംഘടിപ്പിച്ച കണ്ടുപിടിത്തങ്ങളുടെ പ്രദർശനത്തിൽ പ്രധാന പങ്കുവഹിച്ചു. 1887ൽ ഇമ്പീരിയൽ ഇൻസ്റ്റിറ്റ്യൂട്ടിന്റെ ആദ്യ നിർവാഹക സിക്രട്ടറിയും ആദ്യ ഡയറക്റ്ററും ആയി സ്ഥാനമേറ്റു. ആ പദവിയിലിരിക്കെയാണ് 1902ൽ അദ്ദേഹം മരിച്ചത്. 1888ൽ കേംബ്രിജ് സർവ്വകലാശാല അദ്ദേഹത്തെ ഡോക്റ്ററേറ്റ് നൽകി ആദരിച്ചു. തന്റെ 75ാം വയസ്സിൽ സെപ്റ്റംബർ 1902ൽ അദ്ദേഹം മരിച്ചു. ലണ്ടനിലെ നൺഹെഡ് സെമിത്തേരിയിലാണ് അദ്ദേഹം അന്ത്യവിശ്രമം കൊള്ളുന്നത്.

He also wrote several important articles in the ninth edition of the Encyclopædia Britannica.


</doc>
<doc id="329038" url="https://ml.wikipedia.org/wiki?curid=329038" title="നിൽപ്പുപണം">
നിൽപ്പുപണം

കേരളത്തിൽ അടിമപ്പണിക്കായി ജന്മിമാർ വയനാട്ടിൽ പണിയരെ ഒരു വർഷത്തേക്ക്‌ വിലയ്ക്കെടുത്തിരുന്നു. ഇങ്ങനെയുള്ളവർക്ക് നേരത്തെ പറഞ്ഞ് ഉറപ്പിക്കുന്ന ഒരു തുക നൽകും. ഈ തുകയാണ് നിൽപ്പുപണം. വള്ളിയൂർക്കാവ് ക്ഷേത്രത്തിലെ ഉൽസവത്തിന് ക്ഷേത്രസന്നിധിയിൽ വച്ചാണ് കരാർ ഉറപ്പിക്കുന്നത്. നിൽപ്പുപണം വാങ്ങിക്കഴിഞ്ഞാർ കരാർ ലംഘിക്കാൻ പാടില്ലെന്നത് ഒരു അലിഖിതനിയമം ആയിരുന്നു.


</doc>
<doc id="329040" url="https://ml.wikipedia.org/wiki?curid=329040" title="ചണ്ഡീഗഢ് റോക്ക് ഗാർഡൻ">
ചണ്ഡീഗഢ് റോക്ക് ഗാർഡൻ

ചണ്ഡീഗഡിൽ ഉള്ള ഒരു ഉദ്യാനമാണ് ചണ്ഡീഗഢ് റോക്ക് ഗാർഡൻ (Rock Garden of Chandigarh) ഇത് ഉണ്ടാക്കിയ നെക് ചന്ദിന്റെ പേരിൽ ഇതിനെ നെക് ചന്ദിന്റെ റോക്ക് ഗാർഡൻ എന്നും വിളിക്കാറുണ്ട്. ഒരു സർക്കാർ ഉദ്യോഗസ്ഥനായിരുന്ന ഇദ്ദേഹം രഹസ്യമായി തന്റെ ഒഴിവു സമയത്ത് 1957 -ൽ ഉണ്ടാക്കിയ ഉദ്യാനമാണിത്. ഇന്ന് ഇതിന് 40 എക്കർ വിസ്താരമുണ്ട്. പൂർണ്ണമായും വ്യവസായങ്ങളിൽ നിന്നും വീടുകളിൽ നിന്നും ഉപേക്ഷിക്കുന്ന അവശിഷ്ടവസ്തുക്കൾ കൊണ്ടാണ് ഇവിടെയുള്ള ശിൽപ്പങ്ങളെല്ലാം ഉണ്ടാക്കിയിരിക്കുന്നത്.

ഇതിന്റെ സ്രഷ്ടാവായ പദ്മശ്രീ നേക് ചന്ദിന് ലോകം മുഴുവൻ ആരാധകരുണ്ട്.

സുഖ്‌ന തടാകത്തിന് സമീപമുള്ള ഈ ഗാർഡനിൽ പുനരുപയോഗിച്ച കുപ്പികൾ, ചില്ലുകൾ, വളകൾ, തറയോടുകൾ, കോപ്പകൾ, പാത്രങ്ങൾ എന്നതെല്ലാം ശിൽപ്പമോ ശിൽപ്പഭാഗങ്ങളോ ആയിമറിയിട്ടുണ്ട്. തന്റെ ഒഴിവുസമയത്ത് നേക് ചന്ദ് പൊളിക്കുന്ന കെട്ടിടഭാഗങ്ങൾ ശേഖരിച്ചുവച്ചത് കൊണ്ട് തന്റെ സങ്കൽപ്പത്തിലുള്ള സുക്രാണി സാമ്രാജ്യം സുഖ്ന തടാകത്തിനു സമീപമുള്ള കാട്ടിലെ ചെരുവിൽ അദ്ദേഹം കെട്ടി ഉണ്ടാക്കുകയായിരുന്നു. 1902 -ൽ കാടിന്റെ പുറംപ്രദേശമായി പ്രഖ്യാപിച്ച ഈ ചെരുവിൽ യാതൊന്നും ഉണ്ടാക്കാൻ ആവില്ലായിരുന്നു. അവിടെ ചന്ദ് ചെയ്തത് നിയമവിരുദ്ധമായ ഒരു പ്രവൃത്തിയായിരുന്നു. പക്ഷേ 18 വർഷത്തോളം അധികാരികൾ കാണാതെ അത് ഒളിപ്പിച്ചുവയ്ക്കാൻ ചാന്ദിനു കഴിഞ്ഞു. 1975 -ൽ അധികൃതർ ഇതു കണ്ടുപിടിക്കുമ്പോഴേക്കും 12 ഏക്കർ വിസ്താരമുള്ള ,കോപ്പകൊണ്ടുമൂടിയ മൃഗങ്ങളുടെയും നർത്തകരുടെയും ജന്തുക്കളുടെയും കോൺക്രീറ്റ് ശിൽപ്പങ്ങൾ കൊണ്ട് അവിടം നിറഞ്ഞിരുന്നു. അതു നശിപ്പിക്കപ്പെടാനുള്ള സാധ്യത നിലനിൽക്കുമ്പോഴേക്കും പൊതുജനശ്രദ്ധ അതിലേക്കു തിരിഞ്ഞിരുന്നു. ഒരു പൊതുസ്ഥലം എന്ന രീതിയിൽ 1976 -ൽ ആ പാർക്ക് ഉദ്ഘാടനം ചെയ്തു. റോക്ക് ഗാർഡന്റെ സബ് ഡിവിഷണൽ എഞ്ചിനീയർ എന്ന സ്ഥാനം നൽകി ചന്ദിന് ശമ്പളവും നൽകാൻ തീരുമാനമായി. മുഴുവൻ സമയവും അതിൽ ശ്രദ്ധചെലുത്താൻ 50 തൊഴിലാളികളെയും ഏർപ്പാടാക്കി. 1983 -ൽ ഇതൊരു ഇന്ത്യൻ സ്റ്റാമ്പിലും പ്രത്യക്ഷപ്പെട്ടു. നഗരത്തിൽ പലയിടത്റ്റും കോൺക്രീറ്റ്, പൊട്ടിയ കോപ്പകൾ എന്നിവശേഖരിക്കാൻ എർപ്പാട് ഉണ്ടാക്കുകയും ഉദ്യാനവികസനം സർക്കാർ സഹായത്തോടെ തുടരുകയും ചെയ്തു.

1996 -ൽ ഒരു പ്രസംഗത്തിനായി ചന്ദ് ഇന്ത്യയിൽ നിന്നും പുറത്തുപോയപ്പോൾ നഗരസഭ ഉദ്യാനത്തിനുള്ള സാമ്പത്തികസഹായം പിൻവലിക്കുകയും ഒരുകൂട്ടം ആളുകൾ ഉദ്യാനം ആക്രമിക്കുകയും ചെയ്തു. റോക്ക് ഗാർഡൻ സൊസൈറ്റി എന്ന സംഘടന ഭരണവും ഉദ്യാനപരിപാലനവും ഏറ്റെടുക്കുകയും അതിനെ സംരക്ഷിക്കാൻ വേണ്ട കാര്യങ്ങൾ ചെയ്യുകയും ചെയ്തു.

ദിനേന 5000 -ത്തിലധികം ആൾക്കാർ ഈ ഉദ്യാനം സന്ദർശിക്കാൻ എത്തുന്നുണ്ട്. തുടങ്ങിയതിനുശേഷം ഒരു കോടിയിലേറെപ്പേർ ഈ ഉദ്യാനം കണ്ടുകഴിഞ്ഞു.

2016 ജനുവരി 24 -ന് പ്രധാനമന്ത്രിയുടെ സന്ദർശനസമയത്ത് നിയമാനുസൃതമായ പ്രവേശനപാസ് ഉണ്ടായിരുന്നിട്ടും നേക് ചന്ദിന്റെ പുത്രനെ സുരക്ഷാ ഉദ്യോഗസ്ഥർ പുറത്താക്കിയത് വിവാദമായി.





</doc>
<doc id="329042" url="https://ml.wikipedia.org/wiki?curid=329042" title="പ്രഭു സഭ">
പ്രഭു സഭ

പ്രഭു സഭ അല്ലെങ്കിൽ ഹൗസ് ഓഫ് ലോഡ്സ് യുണൈറ്റഡ് കിങ്ഡത്തിലെ പാർലമെന്റിന്റെ ഉപരിസഭയാണ്. ഹൗസ് ഓഫ് കോമൺസ് പോലെ വെസ്റ്റ്മിൻസ്റ്റർ കൊട്ടാരത്തിലാണ് പ്രഭു സഭയും കൂടുന്നത്.

ഹൗസ് ഓഫ് കോമൺസിലെ അംഗങ്ങളെയെല്ലാം ജനങ്ങൾ തിരഞ്ഞെടുക്കുകയാണെങ്കിൽ പ്രഭുസഭാംഗങ്ങളിൽ മിക്കവരേയും നിയമിക്കുകയാണു ചെയ്യുക. ലോഡ്സ് സ്പിരിച്വൽ എന്നും ലോഡ്സ് ടെമ്പോറൽ എന്നും രണ്ടു രീതിയിലുള്ള മെംബർമാരാണിവിടെയുള്ളത്. ലോഡ്സ് സ്പിരിച്വലിൽ ഇംഗ്ലണ്ടിലെ വ്യവസ്ഥാപിതമായ ദേവാലയങ്ങളിൽ നിന്നുള്ള 26 ബിഷപ്പുകളാണ് അംഗങ്ങൾ. എന്നാൽ ലോഡ്സ് ടെമ്പോറലിൽ പ്രധാനമന്ത്രിയുടെയോ ഹൗസ് ഓഫ് ലോഡ്സ് അപ്പോയിന്റ്മെന്റ് കമ്മിഷന്റെയോ ഉപദേശം കണക്കിലെടുത്ത് രാജകീയപദവിയിലുള്ള വ്യക്തി നിയമിക്കുന്നു. എങ്കിലും പാരമ്പര്യമായി ചിലരെ ഇതിൽ ഉൾപ്പെടുത്താറുണ്ട്. 199ലെ ഹൗസ് ഓഫ് ലോഡ്സ് ആക്റ്റു പ്രകാരം 92 പേരേ മാത്രമേ പാരമ്പര്യമായ ആളുകളെ നിയമിക്കാനാകൂ. 4 ഡ്യൂക്കുകളും ഇതിൽപ്പെടും. ഇതിൽ വളരെക്കുറച്ചു വനിതകളേ ഉണ്ടാവൂ. കാരണം പിന്തുടർച്ചയായി ലഭിക്കുന്ന ഈ പദവി കൂടുതലും പുരുഷന്മാർക്കാണു ലഭിക്കുക. 

എന്നാൽ, ഹൗസ് ഓഫ് കോമൺസിൽ 650 സീറ്റുകൾ ഉണ്ട്. പക്ഷെ, പ്രഭു സഭയിൽ ഇത്തരത്തിൽ എണ്ണം കണക്കുകൂട്ടിവച്ചിട്ടില്ല. ഇപ്പോൾ പ്രഭുസഭയിൽ 820 പ്രഭുക്കൾ ഉണ്ട്. ഇംഗ്ലണ്ടിലെ പ്രഭു സഭ മാത്രമാണ് ഇന്നു ലോകത്തിൽ ഉപരിസഭകളിൽ കീഴ്സഭയേക്കാൾ അംഗങ്ങളുള്ള ഒരേ ഒരു സഭയുള്ളത്. ഇരു സഭകളുള്ള മറ്റു രാജ്യങ്ങളിൽ ഉപരിസഭയിൽ ആണ് അധോസഭയെക്കാൾ കൂടുതൽ അംഗങ്ങൾ. 


</doc>
<doc id="329043" url="https://ml.wikipedia.org/wiki?curid=329043" title="വെസ്റ്റ്മിൻസ്റ്റർ കൊട്ടാരം">
വെസ്റ്റ്മിൻസ്റ്റർ കൊട്ടാരം

വെസ്റ്റ്മിൻസ്റ്റർ കൊട്ടാരം, യുണൈറ്റഡ് കിങ്ഡത്തിലെ പാർലമെന്റിന്റെ രണ്ടു സഭകളായ ഹൗസ് ഓഫ് ലോഡ്സും ഹൗസ് ഓഫ് കോമൺസും യോഗം ചേരുന്ന സ്ഥലമാണ്. പൊതുവെ ഇതിനെ പാർലമെന്റിന്റെ ഹൗസുകൾ എന്നറിയപ്പെടുന്നു. ഇതിനെ 'ബ്രിട്ടിഷ് രാഷ്ട്രീയത്തിന്റെ ഹൃദയം' എന്നും വിളിക്കാറുണ്ട്. മധ്യ ലണ്ടനിലെ വെസ്റ്റ്മിൻസ്റ്റർ പട്ടണത്തിൽ തെംസ് നദിയുടെ തീരത്താണ് വെസ്റ്റ്മിൻസ്റ്റർ കൊട്ടാരം സ്ഥിതിചെയ്യുന്നത്. ഇതിന്റെ പേര് അടുത്തുള്ള വെസ്റ്റ്മിൻസ്റ്റർ അബിയിൽനിന്നുമാണ് വന്നത്. ഇത് രണ്ടു കെട്ടിടങ്ങളിലൊന്നിനെ വിളിക്കുന്ന പേരാണ് - ഇവ "പഴയകൊട്ടാരവും പുതിയ കൊട്ടാരവും"ആണ്. ഇതിൽ മദ്ധ്യകാലഘട്ടത്തിൽ നിർമ്മിക്കപ്പെട്ട പഴയ കൊട്ടാരം 1834ലെ തീപിടുത്തത്തിൽ നശിച്ചുപോയി. ഇതിനു പകരമായി ഇന്നു കാണുന്ന പുതിയ കൊട്ടാരം നിർമ്മിച്ചു. ആചാരപരമായ ചടങ്ങുകളുടെ സമയത്ത് ഈ കൊട്ടാരം പരമ്പരാഗതമായി രാജകീയമായി അണിയിച്ചൊരുക്കുന്നു. അപ്പോൾ അതിനു പഴയ രാജസ്ഥാനത്തിന്റെ പദവി കൈവരും 

ഈ സ്ഥലത്ത് ആദ്യമായി ഒരു രാജകൊട്ടാരം പണിതത് 11ാം നൂറ്റാണ്ടിലാണ്. 1512ൽ വലിയ ഒരു അഗ്നിബാധയിൽ ഇത് പൂർണ്ണമായി നശിക്കുംവരെ വെസ്റ്റ്മിൻസ്റ്ററിലെ ഈ കൊട്ടാരമായിരുന്നു ഇംഗ്ലണ്ടിലെ രാജാക്കന്മാരുടെ പ്രഥമവാസസ്ഥലം. അതിനു ശേഷം, 13ാം നൂറ്റാണ്ടുമുതൽ ഈ കൊട്ടാരമായിരുന്നു ഇംഗ്ലണ്ടിലെ പാർലമെന്റിന്റെയും രാജകീയ കോടതിയുടേയും ആസ്ഥാനം. 1834ലെ മറ്റൊരു വലിയ അഗ്നിബാധയിൽ ഇതു വീണ്ടും കത്തിനശിച്ചുപോയി. വെസ്റ്റ്മിൻസ്റ്റർ ഹാൾ, സെന്റ് സ്റ്റീഫൻ ദേവാലയഭാഗം, സെന്റ് മേരി അണ്ടർക്രോഫ്റ്റ്, ജൂവൽ ടവർ എന്നിവ മാത്രമാണ് അന്ന് അവശേഷിച്ച മദ്ധ്യകാല കെട്ടിടഭാഗങ്ങൾ. അന്ന് ഒരു മൽസരം നടത്തിയാണ് ഈ കെട്ടിടങ്ങൾ പുനർനിർമ്മിക്കുവാൻ വേണ്ട ശില്പികളെ കണ്ടെത്തിയത്. അതിൽ ചാൾസ് ബാറിയാണ് വിജയിച്ചത്. അദ്ദേഹത്തിന്റെ 14 - 16 വരെയുള്ള കാലഘട്ടത്തിലെ രൂപകൽപ്പന അംഗീകരിക്കപ്പെട്ടു. അദ്ദേഹത്തിന്റെ രൂപകൽപ്പനയിൽ പുതിയ കെട്ടിടം ഗോഥിക് പുനരുദ്ധാനരീതിയിലാണിതു നിർമ്മിച്ചത്. അദ്ദേഹത്തെ അഗസ്റ്റസ് ഡബ്ലിയു എൻ പുഗിൻ സഹായിച്ചു. 

1840ൽ പണി തുടങ്ങി. 30 വർഷത്തേയ്ക്കു പണി തുടർന്നു. പല തടസ്സങ്ങളും നെരിട്ടു. കാലത്തിനനുസരിച്ച് കൂലിയും വസ്തുക്കളുടെ വിലയും കൂടിയതിനാൽ നിർമ്മാണച്ചെലവ് വളരെ വർദ്ധിച്ചു. നിർമ്മാണ തുടങ്ങിയ രണ്ടു വിദഗ്ദ്ധരും മരണമടഞ്ഞു. പണി പക്ഷെ, ഇരുപതാം നൂറ്റാണ്ടു വരെ നീണ്ടു. 1941ൽ ബോംബിങ്ങിൽ തകർന്നതിനാൽ രണ്ടാം ലോകമഹായുദ്ധത്തിനു ശേഷമാണ് പണി പുനരാരംഭിച്ചത്. 

യുണൈറ്റഡ് കിങ്ഡത്തിലെ രാഷ്ട്രീയജീവിതത്തിന്റെ പ്രധാന കേന്ദ്രമായി വെസ്റ്റ്മിൻസ്റ്റർ കൊട്ടാരം മാറി. "വെസ്റ്റ്മിൻസ്റ്റർ" എന്ന പേര് യു കെ പാർലമെന്റിന്റെ പകരം പദമായി മാറി. വെസ്റ്റ്മിൻസ്റ്റർ സമ്പ്രദായം അതുപോലെയുള്ള മറ്റു സർക്കാർസംവിധാനത്തിനു വിളിക്കപ്പെടുന്ന ഒരു പേരായി മാറി. ഇവിടത്തെ എലിസബത്ത് ഗോപുരം ബിഗ് ബെൻ എന്ന അതിലെ പ്രധാന മണിയുടെ പേരിലാണ് കൂടുതൽ അറിയപ്പെടുന്നത്. ഇത് ലണ്ടന്റെ പ്രതീകമായിരിക്കുന്നു. ഇവിടത്തെ ഏറ്റവും വലിയ വിനോദസഞ്ചാര കേന്ദ്രമാണിത്. പാർലമെന്റ് ജനാധിപത്യത്തിന്റെ പ്രതീകമായി ഇതു കണക്കാക്കപ്പെടുന്നു. വെസ്റ്റ്മിൻസ്റ്റർ കൊട്ടാരം 1987ൽ യുനെസ്കോ ലോകപൈതൃക സ്ഥലമായിഅംഗീകരിച്ചിരിക്കുന്നു.



</doc>
<doc id="329049" url="https://ml.wikipedia.org/wiki?curid=329049" title="പാലക്കാട് മദ്ദളം">
പാലക്കാട് മദ്ദളം

കേരളത്തിലെ പാലക്കാട് ജില്ലയിൽ നിർമ്മിക്കുന്ന ഒരു വാദ്യ ഉപകരണമാണ് പാലക്കാട് മദ്ദളം. ചെമ്പകം, കരിങ്ങാലി മരം എന്നിവയാണ് മദ്ദള നിർമ്മാണത്തിന് ഉപയോഗിക്കുന്നത്.
എന്നാൽ പ്ലാവ് ഉപയോഗിച്ചും ഇവ നിർമ്മിക്കാറുണ്ട്.പോത്തിൻ തോലുകൊണ്ട് അവ സംരക്ഷിക്കുകയും ചെയ്യുന്നു. കഥകളിയിലും പഞ്ചവാദ്യത്തിലും ഇൗ സവിശേഷ മദ്ദളം കൊട്ടാറുണ്ട്.വ്യത്യസ്തമായ സ്വരങ്ങളാണ് ഉപകരണത്തിൻെറ ഇരുവശത്തു നിന്നും കേൾക്കാൻ സാധിക്കുക.
13ാം നൂറ്റാണ്ടിൽ ഇത് ദേവ വാദ്യമായി കരുതപ്പെട്ടിരുന്നു. ശിവ നൃത്തത്തിന് ഉപയോഗിച്ചതായും പ്രണവ ഒാംകാര ശബ്ദങ്ങൾ പുറപ്പെടുവിക്കുന്ന വാദ്യമായും മദ്ദളത്തെ വിലയിരുത്തുന്നു.

ഈ മദ്ദളം നിർമ്മിക്കുന്നതിൽ 150 വർഷം പാരമ്പര്യമുള്ള കുടുംബങ്ങൾ പാലക്കാട് ജില്ലയിൽ ഉണ്ട്.



</doc>
<doc id="329067" url="https://ml.wikipedia.org/wiki?curid=329067" title="ഇടൂഴി മാധവൻ നമ്പൂതിരി സ്മാരക ഗവണ്മെന്റ് ഹയർസെക്കണ്ടറി സ്കൂൾ, മയ്യിൽ">
ഇടൂഴി മാധവൻ നമ്പൂതിരി സ്മാരക ഗവണ്മെന്റ് ഹയർസെക്കണ്ടറി സ്കൂൾ, മയ്യിൽ

കണ്ണൂർ ജില്ലയിലെ തളിപ്പറമ്പ് സൌത്ത് ഉപജില്ലയിലെ ഒരു ഹയർ സെക്കണ്ടറി സ്കൂൾ ആണ് മയ്യിൽ ഗവർമെന്റ് ഹയർ സെക്കന്ററി സ്കൂൾ. ഇടൂഴി മാധവൻ നമ്പൂതിരി സ്മാരക ഗവർമെന്റ് ഹയർ സെക്കന്ററി സ്കൂൾ (Idoozhi Madhavan Namboodiri Smaraka Government Higher Secondary School) എന്നതാണ് പൂർണ്ണ നാമം. ഐ.എം.എൻ.എസ്.ജി.എച്ച്.എസ്.എസ്.മയ്യിൽ (IMNS GHSS Mayyil) എന്ന ചുരുക്കപ്പേരിലും അറിയപ്പെടുന്നു. 

1957-ൽ ആണ് ഈ വിദ്യാലയം ഒരു ഹൈസ്കൂൾ ആയി മാറ്റിയത്. ഈ വിദ്യാലയം കണ്ണൂർ ജില്ലയിലെ പഴക്കമേറിയ വിദ്യാലയങ്ങളിലൊന്നാണ്. 1997-ൽ ഈ വിദ്യാലയം ഹയർസെക്കന്ററി സ്കൂളായി ഉയർത്തപ്പെട്ടു.

മയ്യിൽ ഗ്രാമപഞ്ചായത്തിലെ മയ്യിൽ പട്ടണത്തിന്റെ ഹൃദയഭാഗത്താണ്‌ സ്കൂൾ സ്ഥിതി ചെയ്യുന്നത്.
1957-ൽ ആണ് ഈ വിദ്യാലയം ഒരു ഹൈസ്കൂൾ ആയി മാറ്റിയത്. അതിന് മുമ്പ് ഹയർ എലിമെന്ററി സ്കൂൾ ആയാണ് വിദ്യാലയം പ്രവർത്തിച്ചത്. ഹൈസ്കൂളായി ഉയർത്തുമ്പോൾ അപ്പോഴുള്ള ഹയർ എലിമെന്ററി സ്കൂളിന്റെ കെട്ടിടങ്ങളും ഉപകരണങ്ങളും ആവശ്യമായ സ്ഥലവും അന്നത്തെ സ്കൂൾ മാനേജർ ആയ ബ്രഹ്മശ്രീ. ഇടൂഴി ഇല്ലത്ത് മാധവൻ നമ്പൂതിരി സൌജന്യമായി വിട്ടുകൊടുത്തതാണ്.

അപ്പർ പ്രൈമറി, ഹൈസ്കൂൾ, ഹയർ സെക്കണ്ടറി വിഭാഗങ്ങൾക്ക് നല്ല രീതിയിൽ ആവശ്യമായ കെട്ടിട സൌകര്യങ്ങൾ ഉണ്ട്. വളരെ വിശാലമായ മൈതാനം സ്കൂളിന് ഉണ്ട്.



സ്കൂളിന്റെ മുൻ പ്രധാനാദ്ധ്യാപകർ:
സ്കൂളിന്റെ മുൻ പ്രിൻസിപ്പിൾമാർ:



</doc>
<doc id="329076" url="https://ml.wikipedia.org/wiki?curid=329076" title="കാഞ്ചീപുരം സാരി">
കാഞ്ചീപുരം സാരി

ഇന്ത്യയിലെ തമിഴ്നാട് സംസ്ഥാനത്തിൽ സ്ഥിതി ചെയ്യുന്ന കാഞ്ചീപുരത്തെ നെയ്ത്തുകാർ പരമ്പരാഗതമായി നെയ്യുന്ന പട്ടുസാരിയാണ് കാഞ്ചീപുരം സാരി. 
ബനാറസി സാരികളോട് കിടപിടിക്കുന്ന തെന്നിന്ത്യൻ സാരികളാണ് കാഞ്ചീപുരം സാരികൾ.2005-ൽ കാഞ്ചീപുരം സാരി ഭൗമസൂചികയിൽ ഇടം നേടി.
2008-ലെ കണക്കുകൾ പ്രകാരം ഏകദേശം 5,000 കുടുംബങ്ങൾ കാഞ്ചീപുരം സാരി നിർമ്മാണത്തിൽ ഏർപ്പെടിരിക്കുന്നു.. പട്ടുനൂലും പരുത്തിനൂലും ഉല്പാദിപ്പിക്കുന്ന ഇരുപത്തിയഞ്ച് വ്യവയാസ സംരംഭങ്ങളും അറുപത് ഡൈയിങ് യൂണിറ്റുകളും ഈ പ്രദേശത്ത് സ്ഥിതി ചെയ്യുന്നു.. ഓരോ വർഷവും നെയ്യപ്പെടുന്ന കാഞ്ചീപുരം സാരികളുടെ എണ്ണം നാലു ലക്ഷത്തിനും അഞ്ചു ലക്ഷത്തിനും ഇടയിലാണ് 

കൃഷ്ണദേവരായരുടെ കാലത്താണ് കാഞ്ചീപുരത്തിനു പ്രാമുഖ്യം കൈവന്നത്, ഈ കാലഘട്ടത്തിൽ ആണ് ആന്ധ്രാപ്രദേശിൽനിന്നും തമിഴ്നാടിലേക്ക് നെയ്ത്തുകാരായ ദേവാംഗ, ശാലിഗർ സമുദായത്തിൽപ്പെട്ടവർ കുടിയേറിയത്, പട്ടുസാരികൾ നെയ്യുന്നതിൽ വിദഗ്ദ്ധരായിരുന്നു ഇവർ.

ദക്ഷിണേന്ത്യയിൽ (കർണാടക) നിന്നുള്ള പട്ടുനൂലും ഗുജറാത്തിലെ സൂറതിൽ നിന്നുമുള്ള കസവും ഉപയോഗിച്ചാണ് കാഞ്ചീപുരം സാരി നെയ്യുന്നത് . സാരിയും ബോർഡറും വേറേവേറേ നെയ്ത് കൂട്ടിയോജിപ്പിക്കുകയാണ് ചെയ്യുന്നത്. 57% വെള്ളിയും 0.6% സ്വർണ്ണവും ചേർത്തുണ്ടാക്കിയ കസവാണ് ഉപയോഗിക്കുന്നത്. മുന്താണിയ്ക്കും ബോർഡറിനും ഉപയോഗിക്കുന്ന നിറങ്ങൾ സാരിയുടെ നിറങ്ങളിൽനിന്നും വ്യത്യസ്തമായതാണ്, കാഞ്ചീപുരം സാരി നെയ്യുന്നതിനായി ഒരു എട്ടു മുതൽ പതിനഞ്ച് ദിവസങ്ങൾ വരെ എടുക്കാറുണ്ട്. കാഞ്ചീപുരത്തിന്റെ സമീപപ്രദേശങ്ങളിലെ ക്ഷേത്രങ്ങളുടെ സ്വാധീനം സാരികളിലെ പ്രതീകങ്ങളിൽ ദൃശ്യമാണ്, സൂര്യൻ, ചന്ദ്രൻ, മയിൽ, ഹംസം, തത്തകൾ, രഥങ്ങൾ, പുഷ്പങ്ങൾ, സിംഹങ്ങൾ, നാണയങ്ങൾ തുടങ്ങിയവ കാഞ്ചീപുരം സാരികളിൽ തുന്നിയിരിക്കുന്നതായി കാണാം. മുല്ലപ്പൂക്കൾ വിതറിയിരിക്കുന്നതുപോലേയും (മല്ലിനഗ്ഗു) സമാന്തരരേഖകളും(താണ്ഡവാളം) ചില സാരികളിൽ കാണാം.


</doc>
<doc id="329080" url="https://ml.wikipedia.org/wiki?curid=329080" title="പകൽ">
പകൽ

ഭൂമിയെ സംബന്ധിച്ച് ഒരു പ്രദേശം സൂര്യപ്രകാശത്താൽ പ്രകാശിതമാകുന്ന സമയമാണ് പകൽ.ഭൂമിയുടേ ഏകദേശം പകുതി ഭാഗവും എല്ലായ്പ്പോഴും സൂര്യപ്രകാശത്തിന്ന് കീഴിലായിരിക്കും.


</doc>
<doc id="329088" url="https://ml.wikipedia.org/wiki?curid=329088" title="സൂര്യപ്രകാശം">
സൂര്യപ്രകാശം

സൂര്യനിൽ നിന്ന് ലഭിക്കുന്ന വിദ്യുത്കാന്തിക പ്രസരണത്തിന്റെ ഒരു ഭാഗമാണ് സൂര്യപ്രകാശം.


</doc>
<doc id="329092" url="https://ml.wikipedia.org/wiki?curid=329092" title="കരകൗശലം">
കരകൗശലം

കരകൌലം (handicraft) . കൈകൾ കൊണ്ട് രൂപ കൽപനചെയ്ത് നിർമ്മിച്ചെടുക്കുന്ന വിദ്യക്കാണ് കരകൌശലം എന്ന് വിളിക്കുന്നത്. കൈ കൊണ്ട് ചെയ്യുന്ന കലാവിരുതുകളും കൈകൾ കൊണ്ട് ചെയ്യുന്ന നിർമ്മാണ പ്രവർത്തനങ്ങളും ഇതിലുൾപ്പെടുന്നതാണ്. ലളിതമായ ഉപകരണങ്ങളുടെ സഹായത്താൽ നിർമ്മിച്ചെടുക്കുന്ന അലങ്കാര വസ്തുക്കളും ഇതിലുൾപ്പെടുന്നു. സാമ്പ്രദായികമായി കരകൌശലം എന്ന വാക്കു കൊണ്ട് വിവക്ഷിക്കുന്നത് വിപുലമായ രീതിയിലുള്ള നിർമ്മാണ രൂപകൽപന പ്രവർത്തനങ്ങളാണ്. കരവിരുതും നൈപുണ്യവും ഇതിൽ ഉൾചേർന്നിരിക്കും. കൈത്തറി വസ്ത്രങ്ങൾ, പ്രതിമകൾ, കടലാസ് ഉൽപ്പന്നങ്ങൾ, പ്ലാൻറ് ഫൈബറുകൾ മുതലായവ ഇതിലുൾപ്പെടുന്നു. സാധാരണ ഈ പ്രയോഗം കൊണ്ട് അർഥമാക്കുന്നത് ആകർഷണീയമായി നിർമ്മിച്ചെടുക്കുന്ന വസ്തുക്കൾക്ക് പിന്നിൽ പ്രവർത്തിച്ച കരകൌശല നിർമ്മാണ സാങ്കേതിക വിദ്യക്കാണ്.


</doc>
<doc id="329097" url="https://ml.wikipedia.org/wiki?curid=329097" title="ചേന്ദമംഗലം മുണ്ടുകൾ">
ചേന്ദമംഗലം മുണ്ടുകൾ

കേരളത്തിലെ എറണാകുളം ജില്ലയിലെ ചേന്ദമംഗലത്ത് നിർമ്മിക്കുന്ന പ്രശസ്തമായ ഒരു കൈത്തറി ഉൽപ്പന്നമാണ് ചേന്ദമംഗലം മുണ്ടുകൾ (Chendamangalam Dhoties & Set Mundu). ഭൂപ്രദേശസൂചികപദവി ലഭിച്ച ചേന്ദമംഗലം മുണ്ടുകൾക്ക് വിപണിയിൽ ഏറെ സ്വീകാര്യതയുണ്ട്.

ഒന്നര നൂറ്റാണ്ടിന്റെ രേഖപ്പെട്ട ചരിത്രം കൈത്തറിക്ക് ഉണ്ട്. ഈ ചരിത്രം അത് പാലിയം എന്ന കുടുംബവുമായി ബന്ധപ്പെട്ടു കിടക്കുന്നു. പരമ്പരാഗതമായി കൊച്ചിരാജാവിന്റെ മന്ത്രിസ്ഥാനം അലങ്കരിച്ചിരുന്ന പാലിയത്തച്ചന്മാരുടെ ആസ്ഥാനമായിരുന്നു ചേന്ദമംഗലം. ഈ നാടിന്റ പേരിൽ നിന്നാണ് കൈത്തറിക്ക് ഈ പേര് ലഭിച്ചത്.
പ്രധാന വിപണി എറണാകുളം ജില്ലയിലെ ചേന്ദമംഗലം തന്നെയാണ്. സഹകരണസംഘങ്ങളോട് ചേർന്നുള്ള സ്റോറുകളിലാണ് വില്പന. അടുത്ത പട്ടണമായ പറവൂരിലും സംഘങ്ങൾക്ക് സ്വന്തം വില്പനശാലകളുണ്ട്. ഉത്സവക്കാലത്ത് കേരളത്തിലെ വിവിധ പട്ടണങ്ങളിൽ സംഘങ്ങൾ പ്രദർശന- വില്പനശാലകൾ തുറക്കും. സംസ്ഥാനത്തിനകത്തും പുറത്തുമുള്ള ഹാൻടെക്സ് ഷോറൂമുകളിലും ചേന്ദമംഗലം കൈത്തറി ലഭ്യമാണ്. വിദേശത്തേക്കും ആവശ്യാനുസാരം വസ്ത്രങ്ങൾ എത്തിക്കുന്നു.



</doc>
<doc id="329099" url="https://ml.wikipedia.org/wiki?curid=329099" title="ലയനം (ചലച്ചിത്രം)">
ലയനം (ചലച്ചിത്രം)

സോഫ്റ്റ് പോണോഗ്രാഫി വിഭാഗത്തിൽപ്പെടുന്ന ഒരു മലയാളചലച്ചിത്രമാണ് ലയനം. ആർ.ബി. ചൗധരി നിർമ്മിച്ച ചിത്രം തുളസീദാസ് സംവിധാനം ചെയ്തിരിക്കുന്നു. 1989 ലാണ് ഈ ചിത്രം പുറത്തിറങ്ങിയത്. സിൽക്ക് സ്മിത, അഭിലാഷ, ദേവിശ്രീ, വി.കെ. ശ്രീരാമൻ, നന്ദു എന്നിവർ പ്രധാന കഥാപാത്രങ്ങളെ അവതരിപ്പിച്ചിരിക്കുന്നു. സാധാരണ അശ്ലീല ചിത്രങ്ങളിൽ നിന്നും വ്യത്യസ്തമായാണ് തുളസീദാസ് ലയനം അണിയിച്ചൊരുക്കിയത്.

സൂപ്പർ ഗുഡ് ഫിലിംസിന്റെ ബാനറിലാണ് ചിത്രം അണിയിച്ചൊരുക്കിയത്. തുളസീദാസ് തന്നെ ചിത്രത്തിന്റെ കഥയും തിരക്കഥയും തയാറാക്കി. പുതിയങ്കം മുരളി സംഭാഷണമെഴുതിയ ചിത്രം വൻവിജയം നേടിയിരുന്നു. തുടർന്ന് തമിഴിലും ഹിന്ദിയിലും മൊഴിമാറ്റം ചെയ്യപ്പെട്ടു. പുതിയങ്കം മുരളിയും ദേവദാസും രചിച്ച ഗാനങ്ങൾക്ക് ജെറി അമൽദേവ് സംഗീതം നൽകി.


ഒരു നാട്ടിൽ നിന്നും രക്ഷപെട്ടോടുന്ന നന്ദു (ചിത്രത്തിലും യഥാർഥ പേർ ഉപയോഗിച്ചിരിക്കുന്നു) എന്ന കൗമാരക്കാരൻ മാധുരി (സിൽക്ക് സ്മിത) എന്ന വിധവയുടെ കാറിൽ അഭയം തേടുകയും അവൾ അവനെ രക്ഷിക്കുകയും ചെയ്യുന്നു. മാധുരിയോട് നന്ദി വാക്കൊന്നും പറയാതെ പോയ നന്ദുവിനെ പിന്നീട് ഒരു അമ്പലനടയിൽ വച്ച് കണ്ടെത്തുന്ന മാധുരി അവനെ സ്വഭവനത്തിലേക്ക് കൂട്ടിക്കൊണ്ടു പോകുന്നു.

മാധുരിയുടെ ജീവിതത്തിൽ വിവാഹ ദിവസം ആദ്യരാത്രിക്കു മുൻപു തന്നെ ഭർത്താവിനു പട്ടാളത്തിലേക്ക് തിരിക്കേണ്ടി വരുന്നു. പിന്നീട് ഒരു യുദ്ധത്തിൽ ഭർത്താവ് മരിച്ചെന്ന സന്ദേശവും മാധുരിക്ക് ലഭിക്കുന്നു. ഈ വിഷാദങ്ങളിൽ നിന്നെല്ലാം അകലാൻ മാധുരി ക്ഷേത്രങ്ങളെ ആശ്രയിക്കുന്നു. ഈ വേളയിലാണ് നന്ദുവിനെ കണ്ടെത്തുന്നത്. ഭർത്താവ് മരിച്ച സ്ത്രീയുടെ വസ്ത്രധാരണ രീതികളെ ഇഷ്ടപ്പെടാത്ത നാട്ടുകാർ മാധുരിയെ പിഴച്ചവളെന്ന് മുദ്ര കുത്തുന്നു.

നന്ദുവുമായുള്ള ബന്ധത്തെ മാധുരിയുടെ കാമം തീർക്കാനുള്ള മാർഗ്ഗമായി സമൂഹം കാണുന്നു. മാധുരി യഥാർത്തത്തിൽ തനിക്കൊരു രക്ഷകനായാണ് നന്ദുവിനെ തന്റെയൊപ്പം കൂട്ടുന്നത്. കാമാർത്തിയോടെ തന്നെ നോക്കിക്കാണുന്ന സമൂഹത്തിൽ നിന്നും രക്ഷപെടാമെന്ന് മാധുരി കരുതുന്നു. എന്നാൽ അവളുടെ വിശ്വാസങ്ങൾ എല്ലാം കീഴ്മേൽ മറിഞ്ഞു.

നന്ദു മുൻപ് ജോലി ചെയ്തിരുന്ന സ്ഥലത്തുനിന്നും രതിയുടെ അവിശുദ്ധ പാഠങ്ങൾ അവനു സ്വന്തമായിരുന്നു. ആ വീട്ടിലെ ദേവി എന്ന സ്ത്രീയുമായി നന്ദു ശാരീരിക ബന്ധത്തിൽ ഏർപ്പെട്ടിരുന്നു. ഈ വിവരമറിഞ്ഞ ദേവിയുടെ ബന്ധുക്കൾ നന്ദുവിനെ അവിടെ നിന്നും പുറത്താക്കുകയായിരുന്നു. അവിടെ നിന്നുമാണ് നന്ദു മാധുരിയുടെ പക്കൽ എത്തിച്ചേരുന്നത്.

മാധുരിയുടെ അമ്മ അവളുടെ ചെറുപ്പത്തിലെ മരിച്ചു പോയതിനാൽ അവളുടെ പിതാവ് മറ്റൊരു വിവാഹം കഴിക്കുകയും അതിൽ ആശ എന്ന മറ്റൊരു പെൺകുട്ടി ജനിക്കുകയും ചെയ്തിരുന്നു. അവർ അറിയാതെ ആശ മാധുരിയുടെ വീട്ടിൽ വരുമായിരുന്നു. നന്ദു ആശയിൽ ആകൃഷ്ടനായി. ഒപ്പം മാധുരിയുടെ ശരീരം നന്ദുവിൽ ലൈംഗിക വിചാരങ്ങൾ ജനിപ്പിക്കുകയും ഒരിക്കൽ രാത്രിയിൽ ഷോക്കേറ്റു വീണ മാധുരിയെ ശുശ്രൂഷിക്കവെ നന്ദുവിൽ പൗരുഷം ഉണരുകയും അവർ തമ്മിൽ ലൈംഗിക ബന്ധത്തിൽ ഏർപ്പെടുകയും ചെയ്തു. പ്രായം മറന്നുള്ള അവരുടെ പ്രവർത്തികൾ അവിടെ ആരംഭിച്ചു.

മരണപ്പെട്ടു എന്നു കരുതിയിരുന്ന മാധുരിയുടെ ഭർത്താവ് (ശ്രീരാമൻ) തിരികെയെത്തുന്നതോടെ ചിത്രം മറ്റൊരു വഴി തിരിയുന്നു. സന്തോഷവധിയാകേണ്ടിയിരുന്ന മാധുരി ഭയചകിതയായി മാറി. ഒരു വശത്തു ഭർത്താവും മറുവശത്ത് നന്ദുവും ആയതോടെ മാധുരിയുടെ മനസ്സ് ആകെ കലുഷിതമായി മാറി. മാധുരിയുടെ മനസ്സിൽ ഉണ്ടായ മാറ്റങ്ങൾ ഭർത്താവ് പതിയെ തിരിച്ചറിയുകയും തന്റെ ജീവിതത്തിൽ പാളിച്ച സംഭവിച്ചു എന്നു മനസ്സിലാക്കുകയും ചെയ്തു. അതിനു കാരണം നന്ദുവുമായുള്ള വഴിവിട്ട ബന്ധമെന്ന് അയാൾ തിരിച്ചറിയുന്നു.

ഭർത്താവുമായി അടുക്കുന്ന മാധുരിക്കു താൻ അന്യനാകുന്നു എന്ന ചിന്ത നന്ദുവിൽ ഉടലെടുക്കുകയും പ്രണയിനിയെ ഇനി ഒരിക്കലും തനിക്കു സ്വന്തമാക്കാൻ ആവില്ല എന്ന സത്യവും അവനെ മാനസികമായി തകർക്കുന്നു. തുടർന്ന് നന്ദു മാധുരിയുടെ ഭർത്താവിന്റെ റൈഫിൾ ഉപയോഗിച്ച് സ്വയം വെടി വെച്ച് മരിച്ചു. ഇത് കണ്ട് വന്ന മാധുരി ഗോവണിപ്പടിയിൽ നിന്നും തലയടിച്ച് വീണ് മരിക്കുന്നു. ഇരുവരും മരണനിമിഷം സ്വന്തം കൈകൾ പരസ്പരം സ്പർശിക്കാൻ ശ്രമിക്കുന്നിടത്ത് ചിത്രം അവസാനിക്കുന്നു.



</doc>
<doc id="329100" url="https://ml.wikipedia.org/wiki?curid=329100" title="കശ്മീർ പശ്മിന">
കശ്മീർ പശ്മിന

ജമ്മു കശ്മീരിലെ തണുപ്പേറിയ കാലാവസ്ഥയിൽ മാത്രം വളരുന്ന പശ്മിനാ ആടുകളുടെ (Pashmina Goat) രോമങ്ങൾ ഉപയോഗിച്ച് നിർമ്മിക്കുന്ന കമ്പിളി നൂലുകളാണ് കശ്മീർ പശ്മിന എന്ന പേരിൽ അറിയപ്പെടുന്നത്. ഇവ ഉപയോഗിച്ച് തണുപ്പിനെ പ്രതിരോധിക്കുന്ന കമ്പിളി വസ്ത്രങ്ങൾ നിർമ്മിക്കുന്നു. അന്തർദേശീയ വിപണിയിൽ ഏറ്റവും വിലപിടിപ്പുള്ള ഈ രോമ കമ്പിളിക്ക് ഏകദേശം രണ്ടുലക്ഷം രൂപവരെ വിലയുണ്ട്. കശ്മീർ പശ്മിനക്ക് ലോക വ്യാപാര സംഘടനയുടെ (WTO) ഭൂപ്രദേശ സൂചനാ അംഗീകാരം ലഭിച്ചിട്ടുണ്ട്. 

പശ്മിന എന്നത് പേർഷ്യൻ വാക്കാണ് (Persian: پشمینه). പരുത്തിയിൽ നിന്നുണ്ടാക്കുന്നത് എന്നാണ് പേർശ്യൻ ഭാഷയിൽ ഇതിന്റെ അർത്ഥം. കശ്മീരി ഭാഷയലിൽ മൃദുവായ സ്വർണ്ണമെന്നാണ് പശ്മിന എന്നതിന്റെ വാക്കർത്ഥം.

2013 ഓഗസ്റ്റ് അഞ്ചിനാണ് കശ്മീർ പശ്മിനക്ക് ഭൂപ്രദേശസൂചിക അംഗീകാരം ലഭിച്ചത്.. ശ്രിനഗറിലെ ക്രാഫ്റ്റ് ഡവലപ്‌മെന്റ് സെന്ററിൽ നടന്ന ചടങ്ങിൽ മുഖ്യമന്ത്രി ഉമർ അബ്ദുള്ളയാണ് കശ്മീർ പശ്മിനയുടെ ഭൂപ്രദേശ സൂചന അംഗീകാരം ഉദ്ഘാടനം ചെയ്തത്.
നെയ്ത്ത് സാങ്കേതിക വിദ്യ, നെയ്ത്ത് രീതി, ഗുണമേൻമ എന്നിവ പരിശോധിച്ച ശേഷമാണ് കശ്മീർ പശ്മിനക്ക് ഭൂപ്രദേശസൂചിക അംഗീകാരം ലഭിച്ചത്. 
കശ്മീരിൽ നിന്നുള്ള ആറു കരകൗശല ഉൽപ്പന്നങ്ങൾക്ക് ഭൂപ്രദേശ സൂചന അംഗീകാരം ലഭിച്ചിട്ടുണ്ട്.,
നൂലുകളുടെ ശുദ്ധീകരണം മുതൽ നെയ്ത്ത് അടക്കമുളള മുഴുവൻ നിർമ്മാണ പ്രക്രിയയും യന്ത്രങ്ങളുടെ സഹായമില്ലാതെ പരമ്പരാഗത കൈത്തറി രീതിയിലാണ് ഉണ്ടാക്കുന്നത് എന്നതാണ് ഇതിന്റെ പ്രധാന പ്രത്യേകത. മനുഷ്യ രോമത്തേക്കാൾ ആറുമടങ്ങ് തണുപ്പിനെ അതിജീവിക്കാൻ മൃദുവായ പശ്മിന രോമങ്ങൾക്ക് സാധിക്കും.

കശ്മീർ മേഖലയിലെ ലഡാക്ക്, കാർഗിൽ പ്രദേശങ്ങളിലും, ഹിമാചൽ പ്രദേശിലെ ചെഗു, നേപ്പാളിലെ ചില പ്രദേശങ്ങളിലും പശ്മിന ആടുകൾ എന്നറിയപ്പെടുന്ന ചങ്ക്തങ്കി എന്ന ആടുകളെ കണ്ടുവരുന്നുണ്ട്. 

തണുപ്പേറിയ കാലാവസ്ഥയിൽ മാത്രം വളരുന്ന പശ്മിന ആടുകളെ ക്ലോണിങിന് വിധേയമാക്കാനുള്ള ശ്രമങ്ങത്തിലാണ് ഇന്ത്യൻ ശാസ്ത്രജ്ഞർ. ഇവയെ ക്ലോണിങ്ങിന് വിധേയമാക്കുന്നതോട ഗുണമേന്മ മെച്ചപ്പെടുത്താമെന്നാണ് ശാസ്ത്രജ്ഞർ ലക്ഷ്യമിടുന്നത്. ഇന്ത്യയുടെ മറ്റു ഭാഗങ്ങളിലും ഇവയെ വളർത്തിയെടുക്കാൻ ഇതിലൂടെ സാധ്യമാവുമെന്നാണ് കരുതുന്നത്. ഹരിയാനയിലെ കർണാലിൽ സ്ഥിതിച്ചെയ്യുന്ന നാഷണൽ ഡെയ്‌റി റിസർച്ച് ഇൻസ്റ്റിറ്റിയൂട്ടും ജമ്മു കശ്മീരിലെ ഷേർ-ഇ-കശ്മീർ കാർഷിക, ശാസ്ത്ര സാങ്കേതിക സർവകലാശാലയും സംയുക്തമായാണ് ക്ലോനിങ് പരീക്ഷണങ്ങൾ നടത്തുന്നത്.
യഥാർത്ഥ പശ്മിന തിരിച്ചറിയാനുള്ള വെബ്‌സൈറ്റ്‌


</doc>
<doc id="329111" url="https://ml.wikipedia.org/wiki?curid=329111" title="സായാഹ്നം">
സായാഹ്നം

പകലിൻറെ അവസാനഘട്ടമാണ് സായാഹ്നം. സൂര്യൻ അസ്തമിക്കുന്നതിന് മുമ്പുള്ള ഈ സമയം വൈകുന്നേരംഎന്നും വിളിക്കുന്നു.



</doc>
<doc id="329118" url="https://ml.wikipedia.org/wiki?curid=329118" title="കാസർഗോഡ് സാരികൾ">
കാസർഗോഡ് സാരികൾ

കേരളത്തിൽ നിന്നും ഉൽപാദിപ്പിക്കുന്ന ലോകപ്രശസ്തമായ ഒരു സാരിയിനമാണ് കാസർഗോഡ് സാരികൾ. ഈ സാരിക്ക് ഭൂമിശാസ്ത്ര പ്രത്യേകതയുള്ള ഉത്പന്നങ്ങളുടെ ഗുണമേന്മയുടെ അടിസ്ഥാനത്തിലുള്ള കൺട്രോളർ ജനറൽ ഓഫ് പേറ്റൻസിന്റെ ആഗോള അംഗീകാരമുള്ള ഭൗമശാസ്ത്രസൂചികയിൽ ഇടം നേടിയിട്ടുണ്ട്.. കേരളത്തിൽ നിന്നും വസ്ത്രോൽപാദന രംഗത്ത് നിന്ന് നാല് ഇനങ്ങൾക്കാണ് അംഗീകാരം കിട്ടിയത്. അതിലൊന്നാണ് കാസർഗോഡ് സാരികൾ 


</doc>
<doc id="329123" url="https://ml.wikipedia.org/wiki?curid=329123" title="ബാലരാമപുരം സാരിയും കോട്ടൺ തുണികളും">
ബാലരാമപുരം സാരിയും കോട്ടൺ തുണികളും

ബാലരാമപുരം സാരിയും കോട്ടൺ തുണികളും ലോക പ്രശസ്ത കൈത്തറി തുണിത്തരങ്ങളിലുൾപ്പെടുന്നവയാണ്. ഭൂപ്രദേശ സൂചിക പദവി ലഭിച്ച കേരളത്തിലെ ഒരു ഉൽപ്പന്നമാണ് Balaramapuram Sarees and Fine Cotton Fabrics അഥവാ ബാലരാമപുരം സാരിയും കോട്ടൺ തുണികളും.


</doc>
<doc id="329126" url="https://ml.wikipedia.org/wiki?curid=329126" title="കൈതയോല കരകൗശല ഉല്പ്പന്നങ്ങൾ">
കൈതയോല കരകൗശല ഉല്പ്പന്നങ്ങൾ

കേരളത്തിലെ തനതായ കരകൗശല ഉൽപന്നങ്ങളിലൊന്നാണ് കൈതയോല കരകൗശല ഉല്പ്പന്നങ്ങൾ. പരമ്പരാഗതമായി കൈതയോല ഉപയോഗിച്ചു കൊണ്ട് ഒട്ടനേകം കരകൗശല വസ്തുക്കൾ കേരളത്തിൽ നിർമ്മിക്കാറുണ്ട്. അന്താരാഷ്ട്ര അംഗീകാരം നേടിയ കരകൗശലോൽപന്നം കൂടിയാണ് ഇത്. ലോക വ്യാപാര സംഘടനയുടെ (WTO) ഭൂപ്രദേശ സൂചനാ അംഗീകാരം ലഭിച്ച ഉൽപന്നങ്ങളിൽ കൈതയോല കരകൗശല ഉല്പ്പന്നങ്ങളും ഉൾപ്പെടുന്നു.

കൈതയോല കരകൗശല ഉല്പ്പന്നങ്ങളുടെ പ്രധാന അസംസ്കൃത വസ്തു പേരു സൂചിപ്പിക്കുന്നതു പോലെത്തന്നെ കൈത അല്ലെങ്കിൽ തഴ എന്ന് വിളിക്കുന്ന സസ്യമാണ്.

നല്ല വെള്ളമുള്ള സ്ഥലങ്ങളിലും അപൂർവ്വം ചില മലകളിലും വളരുന്ന സുഗന്ധമുള്ള പൂക്കളുണ്ടാവുന്നതും മുള്ളുകളോടുകൂടിയ ഇലകളുമുള്ള സസ്യമാണ്‌ കൈത. ശാസ്തീയനാമം "Pandanus Canaranus". പൂക്കൈത എന്നും തഴ എന്നും വിളിക്കുന്നു. വയലുകളും കായലുകളും ധാരാളം വെള്ളവുമുള്ള സ്ഥലങ്ങളിലാണ്‌ ഇത് കണ്ടുവരുന്നത്. എന്നാൽ കടലിനോട് ചേർന്ന പ്രദേശങ്ങളിലും ഇടുക്കി ജില്ലയിലെ മഞ്ഞുമൂടിയ പ്രദേശങ്ങളിലും ഇവയുടെ സാന്നിദ്ധ്യമുണ്ട്. ദക്ഷിണേന്ത്യയിൽ കേരളത്തിലും കർണ്ണാടകത്തിലും ഇവ കണ്ടുവരുന്നു.

കേരളത്തിലെ ഏറ്റവും പുരാതന കാലം മുതലേയുള്ള പാരമ്പര്യ കുടിൽ വ്യവസായമായിരുന്നു തഴപ്പായ നെയ്ത്തും അനുബന്ധ ഉൽപ്പന്നങ്ങളും. ഏകദേശം എണ്ണൂറോളം വർഷത്തെ പഴക്കമുണ്ട് ഈ കുടിൽവ്യവസായത്തിന്.
വയലോരങ്ങളിൽ നിന്നുള്ള കൈതക്കാടുകളിൽ നിന്ന് ഇലകൾ വെട്ടിയെടുത്ത് വൃത്തിയാക്കി ഉണക്കി, ആവശ്യാനുസരണമുള്ള നീളത്തിലും വീതിയിലും ഓല വെട്ടിയൊരുക്കിയാണ് ഉൽപ്പന്നങ്ങളുണ്ടാക്കിയിരുന്നത്.തഴ പുഴുങ്ങി ഉണക്കി ശേഷം ഓരോന്നും ചെറിയതരം കത്തി ഉപയോഗിച്ച് നിവർത്തിയ ശേഷമാണ് പായ ഉണ്ടാക്കാൻ തുടങ്ങുന്നത്


</doc>
<doc id="329128" url="https://ml.wikipedia.org/wiki?curid=329128" title="വെങ്കലം പിടിപ്പിച്ച ചിരട്ട കരകൗശല ഉൽ‌പ്പന്നങ്ങൾ">
വെങ്കലം പിടിപ്പിച്ച ചിരട്ട കരകൗശല ഉൽ‌പ്പന്നങ്ങൾ

കേരളത്തിലെ തനതായ കരകൌശല ഉൽപന്നങ്ങളിലൊന്നാണ് വെങ്കലം പിടിപ്പിച്ച ചിരട്ട കരകൌശല ഉൽ‌പ്പന്നങ്ങൾ. വെങ്കലവും ചിരട്ടയും ഉപയോഗിച്ചു കൊണ്ട് നിർമ്മിക്കുന്ന ഒരു പരമ്പരാഗത കരകൌശല ഇനമാണ് ഇത്. അന്താരഷ്ട്ര അംഗീകാരം നേടിയ കരകൌശലോൽപന്നം കൂടിയാണ് ഇത്. ലോക വ്യാപാര സംഘടനയുടെ (WTO) ഭൂപ്രദേശ സൂചനാ അംഗീകാരം ലഭിച്ച ഉൽപന്നങ്ങളിൽ വെങ്കലം പിടിപ്പിച്ച ചിരട്ട കരകൌശല ഉൽ‌പ്പന്നങ്ങളും ഉൾപ്പെടുന്നു.


</doc>
<doc id="329130" url="https://ml.wikipedia.org/wiki?curid=329130" title="കണ്ണൂർ വീട്ടുപകരണങ്ങൾ">
കണ്ണൂർ വീട്ടുപകരണങ്ങൾ

കേരളത്തിലെ തനതായ കരകൌശല ഉൽപന്നങ്ങളിൽ പ്രാമുഖ്യമുള്ള പരമ്പരാഗത കരകൌശല വസ്തുക്കളാണ് കണ്ണൂർ വീട്ടുപകരണങ്ങൾ. ലോക വ്യാപാര സംഘടനയുടെ (WTO) ഭൂപ്രദേശ സൂചനാ അംഗീകാരം ലഭിച്ച ഉൽപന്നങ്ങളിൽ കണ്ണൂർ വീട്ടുപകരണങ്ങൾ.


</doc>
<doc id="329132" url="https://ml.wikipedia.org/wiki?curid=329132" title="വെർസോരിയം">
വെർസോരിയം

വെർസോരിയം (ലാറ്റിനിനിൽ "തിരിഞ്ഞ് " എന്നർത്ഥം) എന്നത് ആദ്യ ക്രൂഡ് ഇലക്ട്രോസ്കോപ് ആകുന്നു, സ്റ്റാറ്റിക് ഇലക്ട്രിക്ക് ചാർജ് സാന്നിധ്യം കണ്ടുപിടിക്കാൻ ഉപയോഗിക്കുന്ന ആദ്യത്തെ ഉപകരണം .1600 ൽ എലിസബത്ത് I ൻറെ വൈദ്യനായിരുന്ന വില്യം ഗിൽബെർട്ടാണ് ഈ ഉപകരണം കണ്ടു പിടിച്ചത്.


</doc>
<doc id="329142" url="https://ml.wikipedia.org/wiki?curid=329142" title="ഫോറൻസിക് സയൻസ്">
ഫോറൻസിക് സയൻസ്

മനുഷ്യസംസ്കാരത്തിനോളം തന്നെ പഴക്കമുണ്ട് കുറ്റകൃത്യങ്ങൾക്കും കുറ്റാന്വേഷണത്തിനും. കുറ്റാന്വേഷണം കുറ്റമറ്റതാക്കുന്നതിന് വേണ്ടി വിവിധതരം ശാസ്ത്രശാഖകളെ ഉപയോഗപ്പെടുത്തിവരുന്നു. വിവിധ ശാസ്ത്രശാഖകളുൾപ്പെടുത്തി കുറ്റാന്വേഷണം നിർവ്വഹിക്കുന്നതിനായി രൂപീകരിക്കപ്പെട്ട ശാസ്ത്രശാഖയെയാണ് കുറ്റാന്വേഷണ ശാസ്ത്രം അഥവാ ഫോറൻസിക് സയൻസ്. കുറ്റകൃത്യം നടന്നതായി പറയപ്പെടുന്ന സ്ഥലം സന്ദർശിക്കുന്ന കുറ്റാന്വേഷണ ശാസ്ത്രജ്ഞൻ സ്ഥലത്തു ലഭ്യമായ എല്ലാ ശാസ്ത്രീയമായ തെളിവുകളും ശേഖരിക്കുന്നു. പിന്നീട് ഈ തെളിവുകളെ ലബോറട്ടറികളിൽ വിശദപരിശോധനക്ക് വിധേയമാക്കുന്നു. അവയിൽ നിന്നും ഉരുത്തിരിയുന്ന നിഗമനങ്ങൾ കുറ്റാന്വേഷണത്തെ വളരെയധികം സഹായിക്കുന്നു. ഈ തെളിവുകൾ കുറ്റാന്വേഷണകൻ കോടതികളിൽ സമർപ്പിക്കുകയും കോടതിയിൽ നേരിട്ട് വിശദീകരിക്കുകയും ചെയ്യുന്നു. നീതിനിർവ്വഹണത്തിൽ ഇന്ന് ഒഴിവാക്കാനാവാത്തതാണ് Forensic Science.

പുരാതന കാലങ്ങളിൽ ശാസ്ത്രീയമായ രീതികൾ കുറ്റാന്വേഷണത്തിൽ ഉണ്ടായിരുന്നില്ല. കുറ്റാരോപിതന്റെ കുറ്റസമ്മതം, സാഹചര്യങ്ങൾ എന്നിവ മാത്രമാണ് അവലംബിച്ചിരുന്നത്. ഇവ കുറ്റകൃത്യം തെളിയുക്കുന്നതിന് തികച്ചും അപര്യാപ്തമായിരുന്നു. പ്രാകൃതമായ പല രീതികളും അക്കാലത്ത് അവലംബിച്ചിരുന്നു. തീയിൽ തൊടുക, തിളച്ച എണ്ണയിൽ കൈ മുക്കുക എന്നിവ അവയിൽ ചിലത് മാത്രമായിരുന്നു. ശവശരീരങ്ങളെ കീറിമുറിച്ച് പരിശോധിച്ച് മരണകാരണം കണ്ടുപിടിക്കുന്നതിന് നടത്തിയ ശ്രമങ്ങൾക്ക് 12-ആം നൂറ്റാണ്ട് വരെ പഴക്കം കാണുന്നു. ശ്വാസകോശത്തിൽ കാണുന്ന വെള്ളം മുങ്ങിമരണത്തിന് തെളിവാണെന്നും, കഴുത്തിലെ അസ്ഥിയുടെ പൊട്ടൽ കഴുത്തു ഞെരിച്ച് കൊലനടത്തിയതിന് തെളിവാണെന്നും കണ്ടുപിടിക്കപ്പെട്ടു ഫ്രാൻസിസ് ഗാൽട്ടൺ എന്ന ബ്രിട്ടീഷ് Scientist വിരലടയാളങ്ങളെക്കുറിച്ച് വിശദമായി പ്രതിപാദിക്കുന്ന ഫിംഗർപ്രിന്റ് എന്ന പുസ്തകം പ്രസിദ്ധീകരിക്കുന്നതിന് മുൻപു തന്നെ വിരലടയാളങ്ങളുടെ സാദ്ധ്യത ഇന്ത്യയിൽ ഉപയോഗിച്ചു തുടങ്ങിയിരുന്നു. അർജന്റീനയിൽ നടന്ന ഒരു കൊലപാതകം തെളിയിക്കുന്നതിന് 1892-ൽ വിരലടയാളപരിശോധന വിദഗ്ദ്ധമായി ഉപയോഗിക്കപ്പെട്ടു. ശാസ്ത്രീയ കുറ്റാന്വേഷണത്തിന്റെ ശരിയായ ആരംഭം അവിടെയാണെന്ന് കരുതാം.

കാലക്രമത്തിൽ ഫോറൻസിക് സയൻസ് വളരെയധികം വികാസം പ്രാപിക്കുകയുണ്ടായിട്ടുണ്ട്. രസതന്ത്രം, ജീവശാസ്ത്രം, മനഃശാസ്ത്രം തുടങ്ങി വിവിധ ശാസ്ത്രശാഖകളെ സമന്വയിപ്പിച്ചുകൊണ്ടാണ് ഫോറൻസിക് സയൻസ് നിലകൊള്ളുന്നത്.

ഫോറൻസിക് സയൻസിൽ ഇന്ന് നിരവധി ശാഖകൾ നിലനിൽക്കുന്നുണ്ട്. അവ താഴെകൊടുത്തിരിക്കുന്നു.

വിവിധ തരത്തിലുള്ള തോക്കുകൾ അവയുടെ ഉപയോഗങ്ങൾ കുറ്റകൃത്യങ്ങളിൽ അവയുടെ പങ്കാളിത്തം എന്നിവയെക്കുറിച്ചുള്ള പഠനശാഖയാണ് ഫോറൻസിക് ബാലിസ്റ്റിക്സ്. വെടിയേറ്റുണ്ടാകുന്ന മുറിവുകൾ എത്ര ദൂരെനിന്നു സംഭവിച്ചതാണെന്നും ഏതു തോക്കിൽനിന്നാണെന്നും ഏതു ദിശയിൽ സഞ്ചരിച്ച ഉണ്ടയാണ് മുറിവുണ്ടാക്കിയതെന്നും തുടങ്ങി നിരവധി വിവരങ്ങൾ പരിശോധകന് ലഭിക്കുന്നു. തോക്കുകൊണ്ടുണ്ടായ മരണം ആത്മഹത്യയാണോ കൊലപാതകമാണോ എന്നും പരിശോധിക്കപ്പെടുന്നു.

 ഫിസിക്സ്

വിവിധതരം ആയുധങ്ങൾ, അവകൊണ്ടുണ്ടാകുന്ന ക്ഷതങ്ങൾ, മുറിവുകൾ, കീറലുകൾ എന്നിവ പരിശോധിക്കുക, കൃത്യസ്ഥലത്തു നിന്നും മറ്റും ശേഖരിക്കുന്ന വസ്തുക്കൾ താരതമ്യം ചെയ്യുക, ആയുധങ്ങൾ സൃഷ്ടിക്കുന്ന പാടുകൾ പരിശോധിച്ച് ആയുധം തിരിച്ചറിയുക തുടങ്ങി വിവിധ തരം പരിശോധനകൾ ഈ വിഭാഗത്തിൽ നടത്തപ്പെടുന്നു. 

മനുഷ്യശരീരത്തിന്റെ അളവുകളെ കുറിച്ച് പ്രതിപാദിക്കുന്ന ഈ സംവിധാനം കുറ്റാന്വേഷണത്തിൽ ഉപയോഗിക്കപ്പെടുന്നു.

സംഭവസ്ഥലത്തു നിന്നും ലഭിക്കുന്നതും മറ്റുമായ ശരീരഭാഗങ്ങൾ പരിശോധിക്കുന്നത് ഫോറൻസിക് ബയോളജി വിഭാഗമാണ്. രക്തം, മുടി, നഖങ്ങൾ, സസ്യഭാഗങ്ങൾ, ഉമിനീർ തുടങ്ങി വിവിധതരം വസ്തുക്കൾ പരിശോധനക്ക് വിധേയമാക്കുന്നു. രക്തക്കറകളുടെ ഗ്രൂപ്പ് നിർണ്ണയം, |ഉമിനീർ തുടങ്ങിയ ശരീരസ്രവങ്ങളുടെ പരിശോധന എന്നിവ വ്യക്തികളെ തിരിച്ചറിയുന്നതിന് വളരെ സഹായകരമാണ്. 1985-ൽ അലക് ജഫ്രീസ് എന്ന ബ്രിട്ടീഷ് ശാസ്ത്രജ്ഞൻ വികസിപ്പിച്ചെടുത്ത ഡി.എൻ.എ. ഫിംഗർപ്രിന്റിംഗ് ഈ രംഗത്ത് ഒരു സ്ഫോടനം തന്നെ സൃഷ്ടിച്ചിട്ടുണ്ട്. വ്യക്തികളെ സംശയലേശമന്യെതിരിച്ചറിയുന്നതിന് ഈ രീതി ഉപയോഗിക്കപ്പെടുന്നു.

രാസവസ്തുക്കളുടെ പരിശോധന കുറ്റാന്വേഷണത്തിൽ വളരെ പ്രധാനമായ ഒരു ഘടകമാണ്. കുറ്റകൃത്യങ്ങളുമായി ബന്ധപ്പെട്ട വിഷവസ്തുക്കൾ, വിവിധ തരം മയക്കുമരുന്നുകൾ, സ്ഫോടകവസ്തുക്കൾ എന്നിവ തിരിച്ചറിയുന്നതിന് ഈ ശാസ്ത്രശാഖ സഹായിക്കുന്നു.

കുറ്റകൃത്യങ്ങളുമായി ബന്ധപ്പെട്ടു കയ്യക്ഷരങ്ങൾ, ഒപ്പുകൾ, അച്ചടി, വ്യാജകറൻസികൾ എന്നിവയുടെ പരിശോധന.

ഇന്ന് ഡിജിറ്റൽ യുഗമാണ്. അതുകൊണ്ടുതന്നെ എന്തിലും ഒരു ഡിജിറ്റൽ/സൈബർ അംശം ഉണ്ടാവുന്നു. കമ്പ്യൂട്ടറുകൾ, മൊബൈൽ ഫോണുകൾ തുടങ്ങി എല്ലാവിധ ആധുനിക ഉപകരണങ്ങളും പരിശോധിക്കുന്നു. ഫോട്ടോഗ്രാഫുകളുടെ മോർഫിംഗ്, വിവിധ തരം സൈബർ വ്യക്തിഹത്യകൾ എന്നിവ പരിശോധികുന്നതിന് ഈ ശാസ്ത്രശാഖ സഹായിക്കുന്നു.
പോളിഗ്രാഫ്, ബ്രെയിൻ ഫിംഗർപ്രിന്റിംഗ്, നാർക്കോ അനാലിസിസ്, ടോക്സിക്കോളജി, ഫിംഗർപ്രിന്റിംഗ് തുടങ്ങി നിരവധി വ്യതസ്ത മേഖലകളിൽ വളർന്ന് ഫോറൻസിക് സയൻസ് കുറ്റാന്വേഷണത്തിന്റെ ഒരു നെടുംതൂണായി നിൽക്കുന്നു.



</doc>
<doc id="329150" url="https://ml.wikipedia.org/wiki?curid=329150" title="ജ്ഞാനനിർമ്മിതിവാദം">
ജ്ഞാനനിർമ്മിതിവാദം

മനുഷ്യൻ തൻറെ അനുഭവങ്ങളിലൂടെയും ആശയങ്ങളിലൂടെയും സ്വാഭാവികമായി അറിവ് നിർമ്മിക്കുമെന്ന ഒരു മനശാസ്ത്ര തത്ത്വമാണ് ജ്ഞാനനിർമ്മിതിവാദം. മനശാസ്ത്രം, സാമൂഹ്യശാസ്ത്രം, വിദ്യാഭ്യാസം, ശാസ്ത്രത്തിൻറെ ചരിത്രം തുടങ്ങിയ വ്യവസ്ഥിതികൾ ഇതിനെ സ്വാധീനിച്ചിട്ടുണ്ട്. സ്വിറ്റ്സർലാൻറുകാരനായ ജീൻപിയാഷെ ജ്ഞാനനിർമ്മിതിവാദത്തിൻറെ പിതാവായി അറിയപ്പെടുന്നു.


ജ്ഞാനനിർമ്മിതിവാദത്തിന് വിദ്യാഭ്യാസ തത്ത്വചിന്തകളിൽ ആദ്യകാലങ്ങളിൽ തീരെ പ്രധാന്യം കൽപ്പിച്ചിരുന്നില്ല.കുട്ടിയുടെ കളികളെയും മറ്റു പ്രവർത്തനങ്ങളെയും അലക്ഷ്യമയിട്ടാണ് കണ്ടത്.ഇക്കാരത്താൽ ഇത്തരം പ്രവർത്തനങ്ങൾക്ക് യാതൊരു പ്രാധാന്യവും നൽകിയില്ല.പരബരാഗതമായുള്ള ഈ വീക്ഷണത്തെ പിയാഷെ അംഗീകരിച്ചില്ല.മാത്രമല്ല കുട്ടിയുടെ ബുദ്ധിപരമായ വികാസങ്ങളിൽ കളികൾക്ക് പ്രാധാന്യമേറെയുണ്ടെന്ന് വാദിക്കുകയും തൻറെ വാദം ശാസ്ത്രീയമായി തെളിയിക്കുകയും ചെയ്തു.ഇന്ന് ഔപചാരികവും അനൗപചാരികവുമായ പഠന മേഖലകളിൽജ്ഞാനനിർമ്മിതിവാദം വളരെയധികം സ്വാധീനം ചെലുത്തിയിട്ടുണ്ട്.
ലണ്ടനിലെ നാച്യുറൽ ഹിസ്റ്ററി മ്യൂസിയത്തിൽ ഈ ജ്ഞാനനിർമ്മിതിവാദത്തെ അടിസ്ഥാനമാക്കിയുള്ള സൗകര്യം ഒരുക്കിയിട്ടുണ്ട്.ഇവിടെ എത്തുന്നവർക്ക് ചരിത്രത്തിലെ സ്പെസിമെൻ ഉപയോഗിച്ച് പ്രായോഗികമായി ശാസ്ത്രീയ കഴിവുകൾ വികസിപ്പിക്കാനും പുതിയ കാര്യങ്ങൾ കണ്ടെത്താനാകുമെന്നും കരുതപ്പെടുന്നു.

സമരസപ്പെടലിലൂടെയും സ്വാംശീകരണത്തിലൂടെയും വ്യക്തിക്ക് സ്വയം അറിവ് നിർമ്മിക്കാനാകുമെന്ന് പിയാഷെ അഭിപ്രായപ്പെടുന്നു.വ്യക്തി കാര്യങ്ങളെ സ്വാംശീകരിക്കുമ്പോൾ പുതിയ അനുഭവങ്ങളെ നേരത്തെയുള്ള ഫ്രയിം വർക്കിലേക്ക് അറിവിനെ കൂട്ടിയോജിപ്പിക്കുകയും ചെയ്യുന്നതാണ് സ്വാംശീകരണം അഥവാ അസ്സിമിലേഷൻ.
പഠനത്തിൻറെ സങ്കീർണ്ണതക്ക് പകരം സാമൂഹ്യ ജ്ഞാന നിർമ്മിതിവാദംകുട്ടികളുടെ പഠനത്തിൻറെ പ്രോത്സാഹനവും റിവാർഡും നൽകി പഠനപ്രക്രിയയുടെ അഭിവാജ്യ ഘടകമായി മാറ്റുകയാണ് .(Wertsch 1997).


(see also Tuovinen, J.E. & Sweller, J. (1999). A Comparison of Cognitive Load Associated With Discovery Learning and Worked Examples. "Journal of Educational Psychology". 91(2) 334-341)


</doc>
<doc id="329154" url="https://ml.wikipedia.org/wiki?curid=329154" title="അധ്യാപനത്തിലൂടെയുള്ള പഠനം">
അധ്യാപനത്തിലൂടെയുള്ള പഠനം

അടുത്ത കാലത്തായി ജീൻ പോൾ മാർട്ടിൻ വികസിച്ചെടുത്ത ഒരു പഠന രീതിയാണ് അധ്യാപനത്തിലൂടെയുള്ള പഠനം എന്ന ആശയം.പ്രൊഫഷണൽ വിദ്യാഭ്യാസ സംവിധാനത്തിലാണ് ഈ മേഖല വികസിച്ചുവരുന്നത്.ഈ രീതി പ്രകാരം വിദ്യാർത്ഥി അല്ലെങ്കിൽ പഠിതാവ് പാഠാസൂത്രണം ചെയ്യുകയും ശേഷം മറ്റുള്ളവർക്ക് വേണ്ടി പാഠഭാഗം മുഴുവനായോ ഏതെങ്കിലും ഭാഗങ്ങളായോ പഠിപ്പിക്കുന്നു. സഹപാഠികൾക്കായി എടുക്കുന്ന ഈ ക്ലാസ് ലെക്ചർ രീതിയിലോ പ്രസൻറേഷൻ രീതിയിലോ ആകാം.പഠിതാക്കൾക്ക് അനുകൂലമായ അന്തരീക്ഷമൊരുക്കുന്നതിൽ വളരെയേറെ പ്രാധാന്യം അധ്യാപകന് ഇക്കാര്യത്തിലുണ്ട്.അല്ലാതെ അധ്യാപകനെ മാറ്റി നിറുത്തുകയല്ല.

ക്ലാസ് റൂം ഇടപെടലുകളിൽ നാഡീവ്യൂഹ പ്രവർത്തനങ്ങളെ ഓപ്പറേറ്റ് ചെയ്യുന്നതിലൂടെ തലച്ചോറിൻറെ ഘടനയെ മാറ്റത്തിന് വിധേയമാക്കാൻ മാർട്ടിൻ ശ്രമിച്ചു. താഴെ കൊടുത്തിരിക്കുന്ന പട്ടികയിൽ ഇതിൻറെ ഘട്ടങ്ങൾ വിശദീകരിക്കുന്നു.

കൂടുതൽ വിവരങ്ങൾ ഇംഗ്ലീഷ് താളിൽ


</doc>
<doc id="329158" url="https://ml.wikipedia.org/wiki?curid=329158" title="ലോക്ക്‌ഹീഡ് എസ്.ആർ.-71 ബ്ലാക്ക്ബേഡ്">
ലോക്ക്‌ഹീഡ് എസ്.ആർ.-71 ബ്ലാക്ക്ബേഡ്

അമേരിക്കൻ കമ്പനിയായ ലോക്ക്‌ഹീഡ് പണ്ട് നിർമ്മിച്ചിരുന്ന, ദീർഘദൂര, ശബ്ദാദിവേഗ, ചാരപ്പോർവിമാനമാണ് എസ്-ആർ 71 ബ്ലാക്ക്ബേർഡ്. ഇന്ന് ഈ വിമാനം ഉപയോഗത്തിലില്ല. ലോക്ക്‌ഹീഡിന്റെ തന്നെ എ-12 എന്ന രഹസ്യപദ്ധതിയുടെ പിന്തുടർച്ചയാണ് എസ്.ആർ-71. ലോക്ക്‌ഹീഡിന്റെ സ്കങ്ക് വർക്ക് വിഭാഗമാണ് ഈ വിമാനം നിർമ്മിച്ചത്. ഏരിയൽ റിക്കോണസൻസ് അഥവാ ആകാശച്ചാരപ്പറക്കലുകൾക്കായി രൂപം കൊണ്ട പദ്ധതിയാണ് ലോക്ക്‌ഹീഡിന്റെ എ- വർഗ്ഗങ്ങൾ (A- series). അമേരിക്കൻ ചാര സംഘടനയായ സി.ഐ.എ ക്കു വേണ്ടിയാണ് ലോക്ക് ഹീഡ് ഇവ രൂപകല്പന ചെയ്തത്. , റഡാറുകൾക്ക് കണ്ടെത്താനാവാത്തതും അതിവേഗതയിൽ പറക്കുന്നതും ആക്രമണചാരുത പുലർത്തുന്നതുമായ ഒരു വിമാനമായിരുന്നു അവർക്ക് വേണ്ടത്. എ സിരീസിന്റെ പ്രധാന രൂപകർത്താവ് വിഖ്യാതനായ വ്യോമയാനതത്രഞ്ജൻ കെല്ലി ജോൺസൺ ആയിരുന്നു. എ-12 ന്റെ പോരായ്മകൾ കാരണം പദ്ധതി നഷ്ടമായേക്കാവുന്ന ഘട്ടത്തിൽ നിന്നാണ് അനന്യമായ സവിശേഷതകളോടെ എസ്.ആർ-71 പിറന്നത്. അന്നുവരെ മിസൈലുകൾ പ്രഹരിക്കപ്പെട്ടാൽ രക്ഷപ്പെടാൻ മിസൈലിനേക്കാൽ വേഗത്തിൽ പറക്കുക എന്ന തന്ത്രം മാത്രെ ചാരപ്പറവ വിമാനങ്ങൾക്കുണ്ടായിരുന്നുള്ളു. എസ്-ആർ SR-71 ലോകത്തിലാദ്യമായി റഡാറിന്റെ കണ്ണിൽപ്പെടാതെ പറക്കാനുള്ള അശരീരതstealth aircraft. ഉപയോഗപ്പെടുത്തിയ വിമാനമാണ്.

നിർമ്മാണം തുടങ്ങിയതിന്റെ 50 വർഷങ്ങൾക്കു ശേഷം ബ്ലാക്ക്ബേർഡ് ഇപ്പോഴും വൈമാനികരേയും പൊതുജനങ്ങളേരും അമ്പരപ്പിക്കുന്ന ഒന്നാണ്. അവയുടെ നല്ല കാലങ്ങളിൽ ചാരനിരീക്ഷണങ്ങൾ നടത്തി ലോകത്തിന്റെ എല്ലായിടങ്ങളിൽ നിന്നും നിഗൂഢ രഹസ്യങ്ങൾ ചോർത്താൻ ബ്ലാക്ക്ബേഡിനു കഴിഞ്ഞിരുന്നു. അമേരിക്കക്കാർ വിയറ്റ്നാമിലും അറബ് ഇസ്രായേൽ യുദ്ധകായത്തും ഗൾഫ് യുദ്ധകാലത്തും സോവിയറ്റ് യൂണിയന്റെ രഹസ്യങ്ങളിലേക്കുമെല്ലാം എത്തിനോട്ടം നടത്താൻ ബ്ലാക്ക്ബേഡിനെ ഉപയോഗിച്ചു. 

ലോക്ക്‌ഹീഡ് എസ്.ആർ 71 നിർമ്മിക്കുന്നതിനു മുൻപ് ഉണ്ടാക്കിയ നിരീക്ഷണവിമാനം താരതമ്യേന വേഗം കുറഞ്ഞ ലോക്ക്‌ഹീഡ് യു-2 ആയിരുന്നു. സി.ഐ.എ.ക്കുവേണ്ടി നിർമ്മിച്ച യു-2 വിനു പോരായ്മകൾ ഉണ്ടായിരുന്നതും 1960 ലെ യു-2 സംഭവവും സി.ഐ.എ യെ പുതിയ ഒരു നിരീക്ഷണപ്പറവയെ ഉണ്ടാക്കുന്നതിനായി പ്രേരിപ്പിക്കുകയും കെല്ലി ജോൺസണെത്തന്നെ അവർ അതേല്പിക്കുകയും ചെയ്തു. ലോക്ക്‌ഹീഡിന്റെ സ്കങ്ക് വർക്സ് വിഭാഗമാണ് അവിടന്നങ്ങോട്ടുള്ള നിർമ്മാണം നടത്തിയത്

കെല്ലി ജോൺസൺ രൂപനിർമ്മാണം നടത്തിയ എ-12 ആദ്യമായി പരീക്ഷണപ്പറക്കൽ നടത്തിയത് ഏരിയ 51 എന്ന വളരെയധികം രഹസ്യസ്വഭാവം കാത്തുസൂക്ഷിക്കുന്ന പരീക്ഷണ നിരീക്ഷണ പ്രദേശത്താണ് 13 വിമാനങ്ങൾ നിർമ്മിക്കുകയുണ്ടായി. പ്രാറ്റ്&വിറ്റ്നി ജെ58 എന്ന അക്കാലത്തെ ശക്തമായ വിമാന എഞ്ചിൻ ആയിരുന്നു ഉപയോഗിക്കാൻ ഉദ്ദേശിച്ചിരുന്നതെങ്കിലും വേണ്ടത്ര എഞ്ചിനുകൾ കിട്ടാത്തതുകൊണ്ട് ശക്തി കുറഞ്ഞ പ്രാറ്റ്&വിറ്റ്നി ജെ75 എന്ന യന്ത്രം ഉപയോഗിക്കേണ്ടതായി വന്നു. അങ്ങനെ മിക്കവാറും എല്ലാ എ 12 വിമാനങ്ങളിലേയും സ്ഥിരം എഞ്ചിനായി ജെ75 ഉപയോഗിച്ചു എങ്കിലും ജെ 75 ലഭ്യമായതോടെ പുതിയ വിമാനങ്ങളിലെല്ലാം എഞ്ചിൻ മാറ്റി ജെ58 ഘടിപ്പിച്ചു തുടങ്ങി. എസ്.ആർ. 71 നും ഈ എഞ്ചിൻ തന്നെയാണു ഉപയോഗിച്ചുതുടങ്ങിയത്. 1968 കളിൽ ഇവയൂടെ നിർമ്മാണം പൂറ്ത്തിയായില്ലെങ്കിലും സാമ്പത്തികഞെരുക്കം മൂലം വടക്കൻ കൊറിയയിലും വിയറ്റ്നാം യുദ്ധകാലത്തും നിരവധി ജോലികൾ ചെയ്യാനായി എ-12 വിനിയോഗിക്കപ്പെട്ടും താമസിയാതെ ഇവ ഒക്റ്റോബർ 1968 ഓടെ വിരമിക്കപ്പെടുകയും 

എസ്. ആർ 71 നാമകരണപ്രക്രിയ 1924 ഇൽ അമേർക്കൻ ഐക്യനാടുകളിലെ വ്യോമയാന നാമകരണരീതി പിന്തുടർന്നു. ഈ രീതിയിൽ അവസാനത്തെത് എക്സ്ബി-70 വാക്കൈറീ എന്ന ബോംബർ വിമാനമായിരുന്നു. ഇതിനെ അധികരിച്ചു നിർമ്മിച്ച എസ്,ആർ 71 ന്റെ ബോംബറിനെ ഇതേ നാമകരണരീതി ഉപയോഗിച്ച് ബി 71 എന്നു വിളിച്ചു. എന്നാൽ 71 എന്നത് പിന്നീട് വിമാനത്തിന്റെ ടൈപ്പ് മാറ്റി എസ് ആർ ആയപ്പോഴും വിട്ടുകളയാതെ ഉപയോഗിച്ചു.</ref>

ബി 70 യെ നവീകരിച്ച് ആർ.സ്. 70 ആക്കാം എന്നായിരുന്നു ആദ്യം ഉദ്ദേശിച്ചിരുന്നത് എങ്കിലും എ.12 നു കൂടുതൽ ശക്തിയും സാധ്യതകളും ഉണ്ടെന്നു തെളിഞ്ഞതോടെ വ്യോമസേന എ-12 നെ നവീകരിക്കാനുള്ള നിർദ്ദേശം നൽകുകയായിരുന്നു ആർ-12 എന്നാണ് ആദ്യം വിളിച്ചു വന്നതെങ്കിലും നിർമ്മിച്ച വിമാനങ്ങൾ എ.12 നേക്കാളും നീൾമുള്ളവയായിരുന്നു. ചാരപ്പണിക്കായി സിഗ്നൽ സെൻസറുകളും വശങ്ങളിലായി വ്യോമ റഡാറുകളും വലിയ കാമറകളും പിടിപ്പിച്ചിരുന്നു. സി.ഐ.എ.യുടെ കൈവശം ഉണ്ടായിരുന്ന എ12 നും വ്യോമസേനയുടെ എ-12 നേക്കാളും ശക്തികൂടിയ കാമറകൾ ഉണ്ടായിരുന്നു. ഇതിനു കാരണമായി പറയുന്നത് ഒരേയൊരു പൈലറ്റിനും മാത്റം ഇരിപ്പിടം ഉണ്ടായിരുന്നതും (വലിയ കാമറക്കു സ്ഥലം ലഭിച്ചു) വ്യോമസേനയുടേതിനാക്കാൽ ഉയരത്തിലും വേഗത്തിലും പറക്കേണ്ടിയിരുന്നു എന്നതുമാണ് and more instruments.

മാക്ക് 3 വേഗത്തിൽ പറക്കാനായാണു ബ്ലാക്ക്ബേർഡിനെ രൂപ കല്പന ചെയ്തിരിക്കുന്നത്. ശബ്ദത്തിനേക്കാൾ മൂന്നിരട്ടിവേഗമാണിത്. ഇക്കാരണത്താൽ പറക്കുന്നതിനിടയി വായുവുമായുള്ള ഘർഷണം കാരണം വിമാനം വല്ലാതെ ചൂടാവാം. ഇതൊഴിവാക്കാനായി വിമാനത്തിന്റെ മിക്ക ഭാഗങ്ങളും ടൈറ്റാനിയം കൊണ്ടാണ് നിർമ്മിച്ചിരിക്കുന്നത്. റഡാർ വികിരണങ്ങൾ പ്രതിഫലിപ്പിക്കാതെ ചിതറിക്കുന്ന തരത്തിലാണ് വിമാനത്തിന്റെ പുറംഭാഗം രൂപകല്പന ചെയ്തിരിക്കുന്നത്, കൂടാതെ റഡാർ വികിരണങ്ങൾ ആഗിരണം ചെയ്യുന്ന വസ്തുക്കൾ ഉപയോഗിച്ച് പ്രതലം പൊതിയുകയും ചെയ്തു.


</doc>
<doc id="329172" url="https://ml.wikipedia.org/wiki?curid=329172" title="ഡക്ഡക്ഗോ">
ഡക്ഡക്ഗോ

വെബ്സൈറ്റുകളിൽ തിരച്ചിൽ നടത്തുന്നവരുടെ സ്വകാര്യത സംരക്ഷിക്കുകയും വ്യക്തിഗത തെരച്ചിൽ ഫലങ്ങളിലെ ഫിൽറ്റർ ബബ്ൾ ഒഴിവാക്കുകയും ചെയ്യുന്ന സുരക്ഷിതമായ ഒരു ഇന്റർനെറ്റ് സെർച്ച് എൻജിനാണ് ഡ്കഡ്കഗോ (DuckDuckGo). തങ്ങൾ ഉപയോക്താവിനെ പിൻതുടരുകയോ (ട്രാക്കിംഗ്) തെരച്ചിൽ ചരിത്രം മറ്റുള്ളവരുമായി പങ്കുവെയ്കുകയോ ചെയ്യുന്നില്ലെന്ന് ഈ സെർച്ച് എഞ്ചിന്റെ പരിപാലകർ അവകാശപ്പെടുന്നു. തിരച്ചിലിന്റെ ഫലത്തിൽ 'കൂടുതൽ ആശ്രയിക്കുന്ന ഉത്ഭവങ്ങളിൽ' നിന്നുമുളളതിനേക്കാൾ 'മികച്ച സ്രോതസ്സിൽ നിന്നുമുള്ള വിവരങ്ങൾ' നൽകുവാൻ ഡക് ഡക് ഗോ പരിശ്രമിക്കുന്നു. യാൻഡെക്സ്, യാഹൂ, ബിൻഗ്, യംലി തുടങ്ങിയ സെർച്ച് എൻജിനുകളുമായുള്ള പങ്കാളിത്ത വിവരശേഖരണത്തിലൂടെയും വിക്കിപീ‍ഡിയ പോലുള്ള സാമൂഹ്യസ്രോതസ്സുകൾ മുഖ്യമായുള്ള വെബ്സൈറ്റുകളിൽ നിന്നും ശേഖരിക്കുന്ന വിവരങ്ങളിലൂടെയുമാണ് ഇവർ ഇത് സാദ്ധ്യമാക്കുന്നത്.


</doc>
<doc id="329185" url="https://ml.wikipedia.org/wiki?curid=329185" title="അപൂർണ്ണതയുടെ ഒരു പുസ്തകം">
അപൂർണ്ണതയുടെ ഒരു പുസ്തകം

പ്രവീൺ ചന്ദ്രൻ എഴുതിയ ഒരു മലയാള നോവൽ.സൈബർ ലോകവും വ്യക്തിജീവിതവും തമ്മിലുള്ള സംഘർഷങ്ങൾ പ്രമേയമാക്കി 2014 ൽ മാത്രുഭൂമി ബുക്സ് പ്രസിദ്ധീകരിച്ച മലയാളം നോവൽ.ടെലിക്കംയൂണിക്കേഷൻ രംഗത്ത് പ്രവർത്തിക്കുന്ന നരേന്ദ്രൻ എന്ന എഞ്ചിനിയർ സൈബർ ലോകത്തിലുടെയും നേരിട്ടും പരിചയപ്പ്പെടുന്ന വ്യക്തികളിലൂടെ വികസിക്കുന്ന പ്രമ്മേയം .ഗോഡലിന്റെ അപൂർണ്ണത സിദ്ധാന്തം ത്തെ ഈ നോവൽ അവലംബിച്ചിരിക്കുന്നു


</doc>
<doc id="329187" url="https://ml.wikipedia.org/wiki?curid=329187" title="ഇൻഫർണോ">
ഇൻഫർണോ

റോബർട്ട് ലാങ്ഡൺ എന്ന സിംബോളജിസ്റിനെ പ്രധാന കഥാപാത്രമാക്കി അമേരിക്കൻ നോവലിസ്റ്റ് ഡാൻ ബ്രൌൺ എഴുതിയ നോവലാണ് ഇൻഫെർണോ.ഏയ്ഞ്ചൽസ് ആൻഡ് ഡീമൺസ്, ദ ഡാവിഞ്ചി കോഡ്, ലോസ്റ്റ്‌ സിംബൽ തുടങ്ങിയ ത്രില്ലെർ നോവലുകളെ തുടർന്ന് ബ്രൗണിന്റെ നാലാമത്തെ നോവലാണിത്. മുൻനോവലുകളെ പോലെ തന്നെ ഇതും 24 മണിക്കൂർ സമയം കൊണ്ട് സംഭവിക്കുന്ന കാര്യങ്ങളാണ് വിവരിക്കുന്നത് .

നോവലിന്റെ തുടക്കത്തിൽ തലയിൽ വെടിയുണ്ട കൊണ്ടുള്ള മുറിവേറ്റ നിലയിൽ ഇറ്റലിയിലെ ഫ്ലോറൻസിൽ ഒരാശുപത്രിയിൽ പ്രൊഫസർ റോബർട്ട്‌ ലാങ്ഡൺ ഉറക്കം ഉണരുന്നു. തനിക്കു നേരെ വീണ്ടും ഉണ്ടാവുന്ന ഒരാക്രമണത്തിൽ നിന്നും സിയന എന്നൊരു ഡോക്ടറുടെ സഹായത്തോടെ അദ്ദേഹം രക്ഷപെടുന്നു. സിയനയുടെ ഫ്ലാറ്റിലേക്ക് അവരെ അന്വേഷിച്ചു സൈനികർ എത്തുന്നതോടെ അവർക്ക് വീണ്ടും പാലായനം ചെയ്യേണ്ടി വരുന്നു. പ്രൊഫസർ തന്റെ കയ്യിൽ ഉള്ള ചെറിയ സിലണ്ടറിൽ നിന്നും ലഭിക്കുന്ന ഒരു പ്രൊജക്ടർ ദൃശ്യമാക്കുന്ന ബോട്ടിസല്ലിയുടെ വിഖ്യാത ചിത്രമായ Map of Hell-ന്റെ(നരകപടം) പരിഷ്കരിച്ച പതിപ്പിൽ രേഖപ്പടുത്തിയിരിക്കുന്ന രഹസ്യം കണ്ടെത്താനാണു ശ്രമിക്കുന്നത്. ആ മാപ്പിൽ രേഖപ്പെടുത്തിയിരിക്കുന്ന CERCA TROVA എന്ന എഴുത്തും അത് വാസരിയുടെ Battle of Marciano എന്ന ചിത്രത്തിൽ എഴുതിയിട്ടുള്ളവയാണെന്നും ലാങ്ഡൺ കണ്ടെത്തുന്നു. പ്രൊഫസറെ പിന്തുടരുന്ന കൊലയാളിയേയും സൈനികരേയും പലയിടത്തായി കബളിപ്പിക്കാൻ സിയനക്കും പ്രോഫസറിനും കഴിയുന്നുണ്ട്. ഡാന്റെ-യുടെ മാസ്ക് അതിനു പിന്നിൽ പ്രധാന വില്ലൻ ആയ സോബ്രിസ്റ്റ് എഴുതിയിരിക്കുന്ന കവിത, അതിലെ പസ്സിൽ തുടങ്ങിയവയുടെ ചുവടു പിടിച്ചു പ്രൊഫസറും സിയനയും ലോകാരോഗ്യ സംഘടനയിലെ ഉദ്യോഗസ്ഥൻ ആയ ജൊനാഥൻ എന്നിവർ വെനീസ്സിൽ എത്തുന്നു.
പ്രധാന വില്ലൻ ആയ സോബ്രിസ്റ്റ് , അദ്ദേഹത്തെ സഹായിക്കുന്ന സംഘടന (The Consortium) എന്നിങ്ങനെ വേറൊരു ഭാഗം ഇതിനോടൊപ്പം പുരോഗമിക്കുന്നുണ്ട്. ബയോടെററിസ്റ്റ് എന്നു മുദ്ര കുത്തപ്പെട്ട സോബ്രിസ്റ്റ് ജനസംഖ്യാ വർദ്ധനവ് എന്ന ഉറപ്പായ ദുരന്തത്തെ വളരെ ഗൌരവമായി കാണുന്നയാളാണ്. അയാൾ നിര്മ്മിച്ച ഒരു വൈറസ്‌, അത് വ്യാപിക്കുന്നതിന് മുന്നേ കണ്ടെത്താൻ വേണ്ടി ലോകാരോഗ്യ സംഘടനയുടെ ഡയറക്ടർ ശ്രമിക്കുന്നതും എല്ലാം സമാന്തരമായി മുന്നേറുകയും അതിനെ ലാങ്ങ്ടണിനോട് എങ്ങനെ ബന്ധപ്പെട്ടിരിക്കുന്നത്, സൈനികർ എന്തിനു വേണ്ടിയാണ് പ്രൊഫസറെ പിന്തുടരുന്നത്, സോബ്രിസ്റ്റ് എന്താണ് നിർമ്മിച്ചിട്ടുള്ളത്? അതെന്താണ് മനുഷ്യരാശിക്ക് മേൽ ചെയ്യാൻ പോവുന്നത് തുടങ്ങിയവയാണ് പിന്നീട് വരുന്ന കാര്യങ്ങൾ.
ഇൗ നോവലിൽ ഉൾപ്പെട്ടിരിക്കുന്ന കലാസൃഷ്ടികളും സാഹിത്യ,ശാസ്ത്ര,ചരിത്ര പരാമർശങ്ങളും വാസ്തവങ്ങളാണ്.

ഏഴു രാജ്യങ്ങളിൽ ഒാഫീസുക‌‌ളു‌ളള ഒരു സ്വകാര്യ പ്രസ്താനമാണ് ദി കൺസോർഷ്യം .സ്വകാര്യത സംരക്ഷിക്കുന്നതിനും സുരക്ഷാപരമായ കാരണങ്ങളാലും അതിന്റെ പേര് മാറ്റിയിട്ടുണ്ട്.

ദാന്തെയുടെ മഹാകാവ്യമായ ഡിവൈൻ കോമഡിയിൽ വർണ്ണിക്കുന്ന അധോലോകമാണ് ഇൻഫർണോ.ഷെയ്ഡുകൾ-ജീവിതത്തിനും മരണത്തിനും ഇടയിൽ കുുരുങ്ങികിടക്കുന്ന അരൂപികളായ ആത്മാക്കൾ-എന്നറിയപ്പെടുന്ന വസ്തുതകളാൽ നിറ‍ഞ്ഞ വിസ്ത്രതമായ ഘ‌ടനകളുളള മണ്ഡലമായിട്ടാണ് ഇതിനെ കാവ്യത്തിൽ വർണ്ണിച്ചിരിക്കുന്നത്.



ഏറെ നിരൂപകശ്രദ്ധ നേടിയ ഈ നോവൽ നിശിതമായി വിമർശിക്കപ്പെട്ടിട്ടുമുണ്ട്. ബിട്ടണിലെ ഗാർഡിയൻ പത്രത്തിന്റെ നിരൂപകൻ പീറ്റർ കോൺറാഡ് തന്റെ വിമർശനം തുടങ്ങുന്നത് ഇങ്ങനെയാണ്: "ഡാൺ ബ്രൗൺ മോശം എഴുത്തുകാരനാണെന്നു മാത്രമേ ഞാൻ ഇതുവരെ കരുതിയിരുന്നുള്ളു; എന്നാൽ അദ്ദേഹം ഇടക്കിടെ എഴുതുന്ന യുഗാന്തനോവലുകളിൽ അവസാനത്തേതു വായിച്ചുകഴിഞ്ഞപ്പോൾ, അദ്ദേഹത്തിനു ഭ്രാന്തുണ്ടോ എന്നും എനിക്കു സംശയമായിരിക്കുന്നു." 

നോവലിന്റെ ലൊക്കേഷൻസിൽ ഒന്ന് ഫിലിപ്പീൻസിലെ മനിലയാണ്‌. നോവലിലെ കഥാപാത്രങ്ങളിലൊന്ന് ആ നഗരത്തിലെ അനുഭവങ്ങളെ വിവരിക്കുന്നത് "ഞാൻ നരകകവാടത്തിലൂടെ കടന്നു പോയി - I have run through the Gates of hell എന്നാണ്. മനിലാ നഗരാധികാരികൾ, ഇതിനെതിരെയുള്ള പ്രതിക്ഷേധം നോവലിസ്റ്റിനെ ഔദ്യോഗികമായി എഴുതി അറിയിക്കുക പോലും ചെയ്തു.


</doc>
<doc id="329189" url="https://ml.wikipedia.org/wiki?curid=329189" title="ആലപ്പുഴ പച്ച ഏലം">
ആലപ്പുഴ പച്ച ഏലം

ആലപ്പുഴയിൽ ഒരിടത്തും ഏലം വിളയുന്നില്ല .രാജഭരണകാലത്തു സംഭരിച്ചിരുന്ന ഏലത്തിന്റെ ഏറ്റവും ഗുണമേൻമയുള്ളത് വിദേശത്തേക്ക് കയറ്റി അയച്ചിരുന്നു .ആലപ്പുഴ തുറമുഖം വഴി വൻതോതിൽ കയറ്റുമതി ചെയ്‌തിരുന്നതിനാൽആലപ്പി ഗ്രീൻ കാർഡമം എന്ന പേരിൽ ലോകപ്രശസ്തമായി.
ഒരു പ്രത്യേക വ്യാവസായിക ഉൽപ്പന്നത്തിന്, അതിന്റെ ദേശപരമായ സവിശേഷതകളാലോ, ഭൂമിശാസ്ത്രപരമായ പ്രത്യേകതകളാലോ,പരമ്പരഗതമായ മേന്മയാലോ ലഭ്യമാകുന്ന പദവിയ്ക്കാണ് ഭൂപ്രദേശസൂചകം അല്ലെങ്കിൽ ഭൂമിശാസ്ത്രസൂചകോൽപന്നങ്ങൾ (Geographical Indications of Goods) എന്നു പറയുന്നത്.മികച്ച ഗുണനിലവാരവും തനിമയുമുള്ള ഉൽ‌പ്പന്നങ്ങൾക്കാണ് പ്രദേശത്തിൻറെ പേരിൽ ഇത്തരം അംഗീകാരം നൽകുന്നത്. ഈ ഇനത്തിൽ അംഗീകാരം ലഭിച്ച ഒരു സുഗന്ധവ്യഞ്ജനമാണ് ആലപ്പുഴ പച്ച ഏലം.


</doc>
<doc id="329190" url="https://ml.wikipedia.org/wiki?curid=329190" title="മലബാർ കുരുമുളക്">
മലബാർ കുരുമുളക്

മലബാർ മേഖലയിൽ കൃഷി ചെയ്യുന്ന ഒരു പരമ്പരാഗത കുരമുളക് ഇനമാണ് മലബാർ കുരുമുളക്'. അടുത്തകാലത്തായി ഭൗമസൂചിക സ്ഥാനം ലഭിച്ച ഒരു പ്രത്യേക സുഗന്ധദ്രവ്യമാണിത്. സ്പൈസസ് ബോർഡ് ഓഫ് ഇന്ത്യയാണ് ഈ പദവി നിൽകുന്നത്. ഒരു പ്രത്യേക വ്യാവസായിക ഉൽപ്പന്നത്തിന്, അതിന്റെ ദേശപരമായ സവിശേഷതകളാലോ, ഭൂമിശാസ്ത്രപരമായ പ്രത്യേകതകളാലോ, പരമ്പരഗതമായ മേന്മയാലോ ലഭ്യമാകുന്ന പദവിയ്ക്കാണ് ഭൂപ്രദേശസൂചകം അല്ലെങ്കിൽ ഭൂമിശാസ്ത്രസൂചകോൽപന്നങ്ങൾ (Geographical Indications of Goods) എന്നു പറയുന്നത്. മികച്ച ഗുണനിലവാരവും തനിമയുമുള്ള ഉൽ‌പ്പന്നങ്ങൾക്കാണ് പ്രദേശത്തിൻറെ പേരിൽ ഇത്തരം അംഗീകാരം നൽകുന്നത്. ഈ ഇനത്തിൽ അംഗീകാരം ലഭിച്ച ഒരു ഉൽപന്നമാണ് മലബാർ കുരുമുളക് 

ഈ രജിസ്റ്റ്രേഷനു ശേഷം മറ്റുള്ള സ്ഥലത്തു നിന്നും ഇതേ പേരിൽ വ്യാപാരം പാടില്ല. 
കുരുമുളക് കേരളത്തിന്റെ എല്ലായിടത്തിലും ഉണ്ടായിരുന്ന കാലമുണ്ടായിരുന്നു. ഇന്ന് ഇത് കൂടുതലായും മലബാർ പ്രദേശങ്ങളിലും ഇടുക്കി വയനാടു് ജില്ലകളിലും കേന്ദ്രീകരിച്ചിരിക്കുന്നു.

എന്നിരുന്നാലും മലബാർ കുരുമുളകും തലശ്ശേരിക്കുരുമുളകും അതിന്റെ ചരിത്രപരമായകാരണങ്ങൾകൊണ്ടും അതു പാകപ്പെടുത്തുന്ന രീതി അനുസരിച്ചും ഏറ്റവും നല്ലത് എന്ന് കരുതുന്നു. ഇങ്ങനെ ചെയ്യുന്ന രീതിക്ക് ഗാർബ്ൾഡ് എന്നു വിളിക്കുന്നു. ഇന്ത്യക്കു സ്വാതന്ത്യം ലഭിക്കുന്നതിനു മുൻപ് ഈ രീതി കോഴിക്കോടു മാത്രമേ ഉണ്ടായിരുന്നുള്ളു എന്നതിനാൽ ഇതി മലബാർ പെപ്പർ എന്ന പേരു വീണു 


</doc>
<doc id="329202" url="https://ml.wikipedia.org/wiki?curid=329202" title="നിലമ്പൂർ തേക്ക്">
നിലമ്പൂർ തേക്ക്

കേരളത്തിലെ മലപ്പുുറം ജില്ലയിലെ നിലമ്പൂരിൽ ഉള്ള [തേക്ക്|തേക്കുകാടുകൾ] ലോകത്തിലെ ആദ്യത്തെ തേക്കുവളർത്തൽ കേന്ദ്രമാണ്. മികച്ച ഗുണനിലവാരവും തനിമയുമുള്ള ഉൽ‌പ്പന്നങ്ങളിലൊന്നാണ് നിലമ്പൂർ തേക്ക്. പ്രാചീനകാലം മുതൽ ലോകപ്രശസ്തിയുള്ളതാണ് ഈ തേക്ക്കാടുകൾ.ഏകദേശം 50 മീറ്റർവരെ ഉയരത്തിൽ വളരുന്ന മരങ്ങളാണിവ. നിലമ്പൂർ മേഖലയിലെ ഇലപൊഴിയും കാടുകളിൽ തേക്ക് ധാരാളമായി വളരുന്നു. മലബാർ തേക്ക് എന്ന പേരിലും അറിയപ്പെടുന്നുണ്ട് . ഇവയുടെ വാർഷിക വളയങ്ങളും ഗന്ധവും പേരുകേട്ടതാണ്.

ഒരു പ്രത്യേക ഉത്പന്നത്തിന്റെ ഗുണ മേൻമ അത് ഉത്പാദിപ്പിക്കപ്പെടുന്ന സ്ഥലത്തിന്റെ ഭൂമിശാസ്ത്രപരമായ പ്രത്യകതകളോടും സംസ്‌കരണ രീതികളോടും ബന്ധപ്പെട്ടിരിക്കുന്നുവെങ്കിൽ അവയെ തിരിച്ചറിയുന്നതിന് വേണ്ടിയാണ് ഭൂമിശാസ്ത്ര സൂചികകൾ. നിലമ്പൂർ തേക്കിന് ഭൂമിശാസ്ത്ര സൂചിക പദവി ലഭിക്കുന്നതുമായി ബന്ധപ്പെട്ട് കേരള കാർഷിക സർവ്വകലാശാല ശ്രമം നടത്തിയിട്ടുണ്ട്.

മലയാളത്തിൽ തേക്ക് എന്നത് തെക്ക് നിന്നു വന്ന മരം എന്നർത്ഥത്തിലാണ്.

നിലമ്പൂർ തേക്കിനു മാത്രമായി നിർമ്മിക്കപ്പെട്ട മ്യൂസിയമാണ് നിലമ്പൂർ തേക്ക് മ്യൂസിയം. 1995 മേയിൽ കേരള ഫോറസ്റ്റ് റിസർച്ച് ഇൻസ്റ്റിറ്റ്യൂട്ട് കേരള വന വകുപ്പിന്റെ ആഭിമുഖ്യത്തിൽ സ്ഥാപിച്ചതാണിത്. മലപ്പുറം ജില്ലയിലെ നിലമ്പൂർ ടൗണിൽ നിന്നും ഊട്ടി റോഡിലൂടെ 4 കിലോമീറ്റർ സഞ്ചരിച്ചാൽ ഇവിടെയെത്താം. 160 വർഷം മുൻപ് ഈ തേക്ക് മരങ്ങൾ വളർത്താനുള്ള ശ്രമം ആരംഭിച്ച സ്ഥലത്തു തന്നെയാണ് ഈ പ്രദർശനാലയവും സ്ഥാപിച്ചിട്ടുള്ളത്. ഇതിനു വളരെ അടുത്തായാണ് ലോകത്തിലെ തന്നെ ഏറ്റവും പഴക്കമുള്ള തേക്ക് മരവും (കന്നോലിസ് പ്ലോട്ട്) സ്ഥിതി ചെയ്യുന്നത്. ഇത്തരത്തിൽപ്പെട്ട ലോകത്തിലെതന്നെ ആദ്യത്തെ മ്യൂസിയമാണിത്. തേക്കിനെക്കുറിച്ചും, അതിന്റെ ചരിത്രം, തേക്ക് വളർത്തലും പരിപാലനവും അതിന്റെ വിവിധ ഉപയോഗങ്ങളും സാമൂഹിക വാണിജ്യപ്രാധാന്യങ്ങളും മ്യൂസിയത്തിൽ വിവരിക്കുന്നു.

പുരാതനകാലത്ത് കേരളത്തിൽ വന്ന വ്യാപാരികൾ കുരുമുളകിനേക്കാൾ മുന്നേ തന്നെ തേക്കും വീട്ടിയുമാണ് വാങ്ങ്നിയിരുന്നതെന്ന് വിശ്വസിക്കുന്നു. റോമിൽ നിന്നും നിലമ്പൂർ കാടുകളിൽ മാത്രം കാണപ്പെടുന്ന വീട്ടി മരത്തിൽ നിർമ്മിച്ച മേശ കണ്ടെത്തിയിട്ടുണ്ട്. മൂത്ത പ്ലീനിയുടെ ഏരിത്രിയൻ രേഖകളിൽ കേരളത്തിലെ പ്രത്യേകതേക്കുമരങ്ങളെകുറിച്ച് വിവരണം ഉണ്ട്. 
സുലൈമാൻ നബിയുടെ കാലത്ത് നിലമ്പൂർ കാടുകളിൽ നിന്ന് തേക്ക് കൊണ്ടുപോയതായി പരാമർശമുണ്ട്. എന്നാൽ 1840 ൽ ബ്രിട്ടീഷുകാർ ലോകത്തു തന്നെ ആദ്യമായി ശാസ്ത്രീയമായി നിലമ്പൂരിൽ കനോലി പ്ലോട്ട് എന്ന പേരിൽ തേക്ക് പ്ലാന്റേഷൻ ആരംഭിച്ചു.നിലമ്പൂർ തേക്ക് തടികളുടെ പ്രധാന വിൽപ്പന കേന്ദ്രങ്ങളാണ് അരുവാക്കോട്, നെടുങ്കയം എന്നിവിടങ്ങളിലുള്ളത്.



</doc>
<doc id="329212" url="https://ml.wikipedia.org/wiki?curid=329212" title="പി. ഗോപിനാഥൻ നായർ">
പി. ഗോപിനാഥൻ നായർ

ഗാന്ധിയനും സമാധാനപ്രവർത്തകനുമാണ് പി. ഗോപിനാഥൻ നായർ.

1922 ജൂലൈയിൽ നെയ്യാറ്റിൻകരയിൽ ജനിച്ച അദ്ദേഹം ഗാന്ധിമാർഗ്ഗത്തിലേക്ക് ചെറുപ്പത്തിൽതന്നെ കടന്നുവന്നു. കുട്ടിയായിരുന്നപ്പോൾ നെയ്യാറ്റിൻകരയിൽ വന്ന ഗാന്ധിജിയെ നേരിൽ കാണുകയും ചെയ്തു. കോളജ് വിദ്യാർഥിയായിരുന്നപ്പോൾ സ്വാതന്ത്ര്യസമരത്തിനിറങ്ങി. ക്വിറ്റ് ഇന്ത്യാ സമരത്തിൽ പങ്കെടുത്ത് ജയിലിലായിട്ടുണ്ട്.

ജീവിതത്തിൽ ശക്തമായ സ്വാധീനം ചെലുത്തിയത് ശാന്തിനികേതനിലെ പഠനമാണ്. 1946-48 കാലത്ത് ചീനാഭവനിൽ വിശ്വഭാരതി സർവകലാശാലയിൽ ഗവേഷണ വിദ്യാർഥിയായി. 1951ൽ കെ. കേളപ്പൻെറ അധ്യക്ഷതയിൽ രൂപംകൊണ്ട ഗാന്ധി സ്മാരകനിധിയിൽ പ്രവർത്തിച്ചുകൊണ്ടാണ് കേരളത്തിലെ പ്രവർത്തനം ആരംഭിച്ചത്. പിന്നീട് അതിൻെറ അധ്യക്ഷ സ്ഥാനത്തത്തെി. സർവസേവാ സംഘത്തിൻെറ കർമസമിതി അംഗമായും അഖിലേന്ത്യാ പ്രസിഡൻറായും സംഘത്തെ നയിച്ചിട്ടുണ്ട്.

ഭൂദാനയജ്ഞത്തിന് നേതൃത്വം നൽകിയ വിനോബാഭാവെയുടെ പദയാത്രയിൽ 13 വർഷവും ഗോപിനാഥൻനായർ പങ്കെടുത്തു. ജയപ്രകാശ് നാരായണൻ നയിച്ച സത്യഗ്രഹങ്ങളിൽ പ്രധാന പങ്കുവഹിച്ചു. 





</doc>
<doc id="329215" url="https://ml.wikipedia.org/wiki?curid=329215" title="പ്ലാനെറ്റ് നയൻ">
പ്ലാനെറ്റ് നയൻ

സൗരയൂഥത്തിൽ, നെപ്റ്റ്യൂണിൽ നിന്ന് വളരെ അകലെ കിയ്പെർ വലയ മേഖലയിൽ സ്ഥിതിചെയ്യുന്ന ഒരു ജ്യോതിർഗോളമാണ് പ്ലാനെറ്റ് നയൻ (ഒമ്പതാം ഗ്രഹം). ഭൂമിയുടെ പത്തു മടങ്ങ് വരെ വലിപ്പമുള്ളതും സൂര്യനെ വലംവയ്ക്കുന്നതുമായ ഈ ജ്യോതിർഗോളം, സൗരയൂഥത്തിലെ ഒൻപതാം ഗ്രഹം ആയിരിക്കുമെന്ന് അനുമാനിക്കുന്നു. 2016 ജനുവരിയിൽ കാലിഫോർണിയ ഇൻസ്റ്റിറ്റ്യൂട്ട് ഓഫ് ടെക്നോളജിയിലെ പ്രഫസർ മൈക്കൽ ഇ. ബ്രൗണും അസിസ്റ്റന്റ് പ്രഫസർ കോൺസ്റ്റാന്റിൻ ബറ്റ്യാഗിനും ചേർന്നാണ് "പ്ലാനെറ്റ് നയൻ" എന്നു പേരിട്ട ജ്യോതിർഗോളത്തിന്റെ സാന്നിധ്യം സൈദ്ധാന്തികമായി തെളിയിച്ചത്. ഗ്രഹത്തിന്റെ കണ്ടത്തൽ സംബന്ധിച്ച പൂർണ്ണമായ സ്ഥിരീകരണം ഉണ്ടായിട്ടില്ല. ഈ കണ്ടുപിടിത്തത്തിന് അംഗീകാരം ലഭിക്കുകയാണെങ്കിൽ വ്യാഴം, ശനി, യുറാനസ്, നെപ്റ്റ്യൂൺ എന്നിവയ്ക്കുശേഷം സൗരയൂഥത്തിലെ ഏറ്റവും വലിയ അഞ്ചാമത്തെ ഗ്രഹമായിരിക്കും പ്ലാനെറ്റ് നയൻ. 1930-ൽ ഒമ്പതാം ഗ്രഹമായി അംഗീകരിക്കപ്പെട്ട പ്ലൂട്ടോയെ 2006-ൽ ഗ്രഹങ്ങളുടെ പട്ടികയിൽ നിന്നു പുറത്താക്കുകയും കുള്ളൻഗ്രഹങ്ങളുടെ പട്ടികയിൽ ഉൾപ്പെടുത്തുകയും ചെയ്തിരുന്നു. പ്ലൂട്ടോയുടെ ഗ്രഹപദവി നഷ്ടമാകാൻ കാരണമായ പഠനങ്ങൾ നടത്തിയ മൈക്ക് ബ്രൗൺ തന്നെയാണ് പുതിയ ഗ്രഹത്തെ കണ്ടെത്തിയതെന്ന കാര്യവും ശ്രദ്ധേയമായിരുന്നു.

സൗരയൂഥത്തിൽ യുറാനസിനപ്പുറമുള്ള കിയ്പെർ ബെൽറ്റ് മേഖലയിൽ പുതിയ ഗ്രഹങ്ങൾ തേടിയുള്ള അന്വേഷണങ്ങൾ 150 വർഷങ്ങൾക്കുമുമ്പ് തന്നെ തുടങ്ങിയിരുന്നു. 19-ആം നൂറ്റാണ്ടിൽ കിയ്പെർ ബെൽറ്റ് മേഖലയ്ക്കുസമീപം നെപ്റ്റ്യൂൺ എന്ന പുതിയ ഗ്രഹത്തെ കണ്ടെത്തിയതോടെ ഈ മേഖല കേന്ദ്രീകരിച്ചുള്ള കൂടുതൽ പഠനങ്ങൾ നടന്നു. 1928-ൽ ക്ലൈഡ് ടോമ്പോ പ്ലൂട്ടോയെ കണ്ടെത്തിയതും കിയ്പെർ ബെൽറ്റ് മേഖലയിൽ നിന്നായിരുന്നു. 1930-ഓടെ പ്ലൂട്ടോയെ സൗരയൂഥത്തിലെ ഒൻപതാം ഗ്രഹമായി അംഗീകരിച്ചു. എഴുപത്തിയഞ്ച് വർഷത്തോളം ഗ്രഹപദവിയിൽ തുടർന്ന പ്ലൂട്ടോയെ 2006-ൽ രാജ്യാന്തര ജ്യോതിശാസ്ത്ര സംഘടന കുള്ളൻഗ്രഹമായി പ്രഖ്യാപിച്ചു. അതോടെ സൗരയൂഥത്തിലെ ഗ്രഹങ്ങളുടെയെണ്ണം വീണ്ടും എട്ടായി.

ധൂമകേതുക്കളുടെ ജന്മഗൃഹമായ കിയ്പെർ ബെൽറ്റിൽ ഒരു വലിയ വസ്തുവിന്റെ ആകർഷണത്തിൽപ്പെട്ട് ഒരുമിച്ചു നീങ്ങുന്ന ചില കുള്ളൻഗ്രഹങ്ങളെയും മറ്റു വസ്തുക്കളെയും ശാസ്ത്രജ്ഞർ കണ്ടെത്തിയിരുന്നു. അവയുടെ ഭ്രമണപഥത്തിൽ ദൃശ്യമായ അസാധാരണ ഗതിഭ്രംശങ്ങളെക്കുറിച്ചുള്ള പഠനങ്ങളാണ് പ്ലാനെറ്റ് നയനിന്റെ സാധ്യത പ്രവചിക്കാൻ കാരണമായത്.

സൗരയൂഥത്തിൽ സൂര്യനിൽ നിന്നുള്ള അകലം അനുസരിച്ച് ബുധൻ, ശുക്രൻ, ഭൂമി, ചൊവ്വ, വ്യാഴം, ശനി, യുറാനസ്, നെപ്റ്റ്യൂൺ എന്നിവയ്ക്കുശേഷം വളരെ അകലെ കിയ്പെർ വലയത്തിലാണ് പ്ലാനെറ്റ് നയന്റെ സ്ഥാനം. ഭൂമിയും സൂര്യനും തമ്മിലുള്ള അകലത്തിന്റെ 50 ഇരട്ടി ദൂരമാണ് പ്ലാനെറ്റ് നയനും സൂര്യനും തമ്മിലുള്ളത്. 10,000 വർഷത്തിനും 20,000 വർഷത്തിനുമിടയിൽ സമയമെടുത്താണ് ഗ്രഹം സൂര്യനെ വലംവയ്ക്കുന്നത്. സൂര്യനിൽ നിന്ന് ഇത്രയും അകലെ സ്ഥിതിചെയ്യുന്നതിനാൽ ഐസ് നിറഞ്ഞ ഉപരിതലമാണ് ഗ്രഹത്തിനുള്ളത്.

ഭൂമിയുടെ അഞ്ചു മുതൽ പത്തു വരെ മടങ്ങു വലിപ്പമാണ് പ്ലാനെറ്റ് നയനിനുള്ളത്. നെപ്റ്റ്യൂണിന്റെ അത്രത്തോളം വലിപ്പമുള്ള ഈ ഗ്രഹത്തിന് ഭൂമിയുടെ രണ്ടു മുതൽ നാലു വരെ ഇരട്ടി വ്യാസമുണ്ട്. കൂടാതെ ഭൂമിയുടെ പത്തു മടങ്ങ് പിണ്ഡവും പ്ലൂട്ടോയെക്കാൾ 5000 മടങ്ങ് ദ്രവ്യമാനവുമുണ്ട്.

സൂര്യനിൽ നിന്ന് വളരെ അകലെ സ്ഥിതിചെയ്യുന്നതിനാൽ ഈ ഗ്രഹത്തിനു പ്രകാശം പ്രതിഫലിപ്പിക്കാനുള്ള കഴിവ് കുറവാണ്. അതിനാൽ ശക്തമായ ടെലിസ്കോപ്പുകളുടെ സഹായത്താൽ പോലും ഗ്രഹത്തെ കണ്ടെത്തുക പ്രയാസമാണ്‌.



</doc>
<doc id="329230" url="https://ml.wikipedia.org/wiki?curid=329230" title="ഡൽഹി ഡൈനാമോസ്">
ഡൽഹി ഡൈനാമോസ്

ഇന്ത്യൻ സൂപ്പർ ലീഗിലെ ഡൽഹിയെ പ്രതിനിധികരിക്കുന്ന ടീമാണ് ഡൽഹി ഡൈനാമോസ്. 2014 ഏപ്രിൽ 21നാണ് ടീമിന്റെ പേര് വെളിപ്പെടുത്തിയത്.

ഡൽഹിയിലെ പ്രമുഖ കമ്പനിയായ ഡെൻ നെറ്റ്‌വർക്ക്സിന്റെ ഉടമസ്ഥതയിലാണ് നിലവിൽ ഡൽഹി ഡൈനാമോസ്. 
ഇന്ത്യയിലെ മികച്ച സ്റ്റേഡിയങ്ങളിലൊന്നായ ഡൽഹിയിലെ ജവഹർലാൽ നെഹ്റു സ്റ്റേഡിയമാണ് ഡൽഹി ഡൈനാമോസിന്റെ ഹോം ഗ്രൗണ്ട്.



</doc>
<doc id="329236" url="https://ml.wikipedia.org/wiki?curid=329236" title="ഫ്രാങ്ക്ലിൻ മെഡൽ">
ഫ്രാങ്ക്ലിൻ മെഡൽ

അമേരിക്കയിലെ പെൻസിൽവാനിയയിൽ ഫിലാഡൽഫിയയിലുള്ള ഫ്രാങ്ക്ലിൻ ഇൻസ്റ്റിറ്റ്യൂട്ട്, 1915 മുതൽ 1997 വരെ ശാസ്ത്രമേഖലയിൽ നൽകിയിരുന്ന ഒരു പുരസ്കാരമാണ് ഫ്രാങ്ക്ലിൻ മെഡൽ (ഇംഗ്ലീഷിൽ : Franklin Medal). 1914-ൽ സാമുവൽ ഇൻസൾ സ്ഥാപിച്ച ഫ്രാങ്ക്ലിൻ ഇൻസ്റ്റിറ്റ്യൂട്ട് നൽകിയിരുന്ന വിവിധ പുരസ്കാരങ്ങളിൽ ഏറ്റവും അഭിമാനകരമായ ഒന്നായി ഈ പുരസ്കാരത്തെ കണക്കാക്കുന്നു . മറ്റ് ചരിത്ര അവാർഡുകളോടൊപ്പം 1998-ൽ ആരംഭിച്ച ബെഞ്ചമിൻ ഫ്രാങ്ക്ലിൻ മെഡലിൽ ഈ അവാർഡിനെ ലയിപ്പിച്ചു.


</doc>
<doc id="329240" url="https://ml.wikipedia.org/wiki?curid=329240" title="ആലപ്പുഴയിലെ പച്ചയേലക്ക">
ആലപ്പുഴയിലെ പച്ചയേലക്ക

കേരളത്തിലെ ആലപ്പുഴയിൽ മാത്രം ഉദ്പാദിപ്പപ്പെടുന്ന പ്രത്യേക ഇനം ഏലംക്കായ ആണിത്. പച്ചനിറം കൂടുതലായ ഇത് അടുത്തിടെ ഭൗമസൂചികയിൽ (ജ്യോഗ്രാഫിക്കൽ ഇൻഡിക്കേറ്റർ) പെടുത്തിയിരിക്കുന്നു. പാലക്കാടൻ മട്ടക്കും നവര അരിയുടെ ഔഷധഗുണത്തിനും ഒരു മാസം മുൻപ് ലഭിച്ച സമാനമയ അംഗീകരത്തിനു തൊട്ടുപിറകേയാണ് ഇതിനു അംഗീകാരം ലഭിക്കുന്നത്. സ്പൈസസ് ബോർഡ് ഓഫ് ഇന്ത്യയാണ് ഈ പദവി നിൽകുന്നത്. ഒരു പ്രത്യേക വ്യാവസായിക ഉൽപ്പന്നത്തിന്, അതിന്റെ ദേശപരമായ സവിശേഷതകളാലോ, ഭൂമിശാസ്ത്രപരമായ പ്രത്യേകതകളാലോ,പരമ്പരഗതമായ മേന്മയാലോ ലഭ്യമാകുന്ന പദവിയ്ക്കാണ് ഭൂപ്രദേശസൂചകം അല്ലെങ്കിൽ ഭൂമിശാസ്ത്രസൂചകോൽപന്നങ്ങൾ (Geographical Indications of Goods) എന്നു പറയുന്നത്. മികച്ച ഗുണനിലവാരവും തനിമയുമുള്ള ഉൽ‌പ്പന്നങ്ങൾക്കാണ് പ്രദേശത്തിൻറെ പേരിൽ ഇത്തരം അംഗീകാരം നൽകുന്നത്. ഈ ഇനത്തിൽ അംഗീകാരം ലഭിച്ച ഒരു ഉൽപന്നങ്ങളിൽ ഏറ്റവും പ്രമുഖം മലബാർ പെപ്പർ ആണ്


</doc>
<doc id="329272" url="https://ml.wikipedia.org/wiki?curid=329272" title="കോടമ്പുഴ ബാവ മുസ്ലിയാർ">
കോടമ്പുഴ ബാവ മുസ്ലിയാർ

കേരളത്തിലെ അറിയപ്പെടുന്ന മുസ്ലിം സുന്നി മതപണ്ഡിതരിലൊരാളും എഴുത്തുകാരനും കോടമ്പുഴ ദാറുൽ മആരിഫ് ഇസലാമിക് സെൻററിൻറെ സ്ഥാപകനുമാണ് കോടമ്പുഴ ബാവ മുസ്‌ലിയാർ. ഗ്രന്ഥകാരൻ എന്ന നിലയിൽ നിരവധി ഇസ്ലാമിക മത കൃതികളുടെ രചനകൾക്ക് പുറമെ 1988 മുതൽ 2000 വരെ കേരള ഗവൺമെന്റിന്റെ സ്‌കൂൾ അറബി പാഠപുസ്തക രചനാസമിതിയിലും അംഗമായിട്ടിട്ടുണ്ട്. ഇദ്ദേഹത്തിന്റെ ഗ്രന്ഥങ്ങളാണ് സുന്നി വിദ്യാഭ്യാസ ബോർഡിന്റെ സിലബസിൽ പഠിപ്പിക്കപ്പെടുന്നത്.ജാമിഅത്തുന്ൽഹിന്ദിന്റെ സിലബസിൽ ഇദ്ധേഹത്തീന്റെ ഗ്രന്ഥങ്ങൾ ഉൾപ്പെടുത്തിയിട്ടുണ്ട്.മാത്രമല്ല മറ്റു രാജ്യങ്ങളിലും അവകൾ അധ്യാപനം നടത്തുന്നുണ്ട്.

കോടമ്പുഴ മുഹമ്മദ്‌ മുസ്ലിയാരുടേയും ആഇശയുടെയും മകനായി കോഴിക്കോട് ജില്ലയിലെ കോടമ്പുഴയിൽ 1946ലായിരുന്നു ജനനം. റഹ്മാനിയ്യ മദ്റസ (ബേപ്പൂർ), മാവൂർ, വാഴക്കാട്‌ എന്നിവിടങ്ങളിലായിരുന്നു മതപഠനം. പിതാവായ മുഹമ്മദ്‌ മുസ്‌ലിയാർ, കണ്ണിയത്ത്‌ അഹ്മദ്‌ മുസ്‌ലിയാർ, സി.എച്ച്. അബ്ദുറഹ്മാൻ മുസ്‌ലിയാർ, കുഞ്ഞബ്ദുല്ല മുസ്‌ലിയാർ മേമുണ്ട, ബീരാൻ കോയ ഉസ്താദ് പെരുമുഖം എന്നിവരാണ് പ്രധാന ഗുരുക്കന്മാർ. പ്രൈവറ്റായിട്ടായിരുന്നു എസ്.എസ്.എൽ.സി. എഴുതിയത്.

സൗദി അറേബ്യ, യു എ ഇ, ഖത്തർ, ഈജിപ്ത്, ഉസ്ബെക്കിസ്ഥാൻ, ഇറാഖ് അടക്കം നിരവധി രാജ്യങ്ങളിൽ സന്ദർശനം നടത്തുകയും വിവിധ സമ്മേളനങ്ങളിൽ അതിഥിയായി പ്രഭാഷണങ്ങളും പ്രബന്ധങ്ങളും അവതരിപ്പിച്ചിട്ടുണ്ട്. സമസ്ത കേരള ജംഇയ്യത്തുൽ ഉലമ കേന്ദ്ര മുശാവറ അംഗം, അഖിലേന്ത്യാ സുന്നി വിദ്യാഭ്യാസ ബോർഡ് അംഗം, കോടമ്പുഴ ദാറുൽ മആരിഫ് ഇസ്‌ലാമിക് സെന്റർ ജനറൽ സെക്രട്ടറി നിലകളിൽ സേവനമനുഷ്ഠിക്കുന്നു. നിരവധി രാജ്യാന്തര പരിപാടികളിലും അദ്ദേഹം പങ്കെടുത്തിട്ടുണ്ട്. 2014ലെ അബുദാബി രാജ്യന്തര പുസ്തകമേളയിൽ ബാവ മുസ്‌ലിയാർ അതിഥിയായി പങ്കെടുത്തിരുന്നു.

നിരവധി ഗ്രന്ഥങ്ങൾ അറബി ഭാഷക്ക് സംഭാവന ചെയ്ത ബാവ മുസ്‌ലിയാർ‍ തന്റെ കൃതികൾ കൂടുതലായി ചരിത്രം, കർമ്മശാസ്ത്രം എന്നീ മേഖലകളിലാണ് രചിച്ചിട്ടുള്ളത്. ഒന്നു മുതൽ പത്തു വരെയുള്ള സുന്നി വിദ്യാഭ്യാസ ബോർഡിന്റെ മദ്റസാ പാഠപുസ്തകങ്ങളിൽ ബാവ മുസ്ലിയാരുടെ പങ്ക് ശ്രദ്ധേയമാണ്.

സ്വദേശത്തും വിദേശത്തുമുള്ള ഇസ്‌ലാമിക യൂനിവേഴ്‌സിറ്റികളിൽ നിന്നുൾപ്പെടെ അനേകം ബഹുമതികൾ ബാവ മുസ്ലിയാരെ തേടിയെത്തിയിട്ടുണ്ട്.


</doc>
<doc id="329289" url="https://ml.wikipedia.org/wiki?curid=329289" title="ഫ്രാങ്ക്‌ളിൻ ഇൻസ്റ്റിറ്റ്യൂട്ട്">
ഫ്രാങ്ക്‌ളിൻ ഇൻസ്റ്റിറ്റ്യൂട്ട്

ഫിലഡെൽഫിയയിൽ സ്ഥിതി ചെയ്യുന്ന ഒരു ശാസ്ത്ര മ്യൂസിയവും ശാസ്ത്രപഠനഗവേഷണകേന്ദ്രവുമാണ് ഫ്രാങ്ക്ലിൻ ഇൻസ്റ്റിറ്റ്യൂട്ട്. അമേരിക്കൻ ശാസ്ത്രജ്ഞനും സ്റ്റേറ്റ്സ്മാനും ആയ ബെഞ്ചമിൻ ഫ്രാങ്ക്ലിന്റെ ബഹുമാനാർഥമായി 1824ൽ സ്ഥാപിതമായ ഈ ഇൻസ്റ്റിറ്റ്യൂട്ട് അമേരിക്കയിലെ ഏറ്റവും പഴയ ശാസ്ത്രപഠനഗവേഷണകേന്ദ്രങ്ങളിൽ ഒന്നാണ്.
1824 ഫെബ്രുവരി 5ന് സാമുവൽ വോഗൻ മേറിക്കും വില്ല്യം എച് കീറ്റിങ്ങും കൂടി മെക്കാനികൽ ആർട്സിന്റെ അഭിവൃദ്ധിക്കുവേണ്ടി സ്ഥാപിച്ചതാണ് ഫ്രാങ്ക്ലിൻ ഇൻസ്റ്റിറ്റ്യൂട്ട്. ആവി എഞ്ചിനുകളിലേക്കും ജലശക്തിയിലും തുടങ്ങിയ അന്വേഷണങ്ങൾ ഈ ഇൻസ്റ്റിറ്റുറ്റിനെ 1825 മുതൽക്കു 19 നൂറ്റാണ്ട് വരേക്കും അമേരിക്കയിലെ ശാസ്ത്രത്തിന്റെയും സാങ്കേതികവിദ്യയുടെയും വളർച്ചക്ക് പ്രധാന ശക്തിയായി തീർത്തു. ശാസ്ത്രാന്വേഷണങ്ങൾക്ക് പുറമേ സ്കൂളുകൾ, പ്രദർശനങ്ങൾ, മാസികകൾ (Journal of The Franklin Institute), മെഡലുകളും അവാർഡുകൾ തുടങ്ങിയവയും അവരുടെ സംഭാവനകളിൽ പെടുന്നു. "ബെഞ്ചമിൻ ഫ്രാങ്ക്ലിൻ മെഡൽ" അത്തരത്തിൽപ്പെട്ട ഈ ഇൻസ്റ്റിട്യൂട്ട് നൽകുന്ന മെഡൽ ആണ്.


</doc>
<doc id="329299" url="https://ml.wikipedia.org/wiki?curid=329299" title="കേരള ലോ അക്കാദമി ലോ കോളേജ്">
കേരള ലോ അക്കാദമി ലോ കോളേജ്

കേരളത്തിൽ തിരുവനന്തപുരത്ത് സ്ഥിതിചെയ്യുന്ന നിയമകലാലയങ്ങളിൽ ഒന്നാണ് ലോ അക്കാദമി ലോ കോളേജ് അഥവാ കേരളാ ലോ അക്കാദമി. കേരളത്തിലെ ആദ്യ സ്വകാര്യ ലോ കോളേജായ ലോ അക്കാദമി സ്ഥാപിതമായത് 1967 ലാണ്. ലോ അക്കാദമി ലോകോളേജ് ബാർ കൗൺസിൽ ഓഫ് ഇന്ത്യയുടെ അംഗീകാരമുള്ളതും കേരള സർവ്വകലാശാലയിൽ അഫിലിയേറ്റ് ചെയ്തിരിക്കുന്നതുമാണ്.

ത്രിവത്സര പഞ്ചവത്സര എൽ.എൽ.ബി, എൽ.എൽ.എം, എം.ബി.എൽ തുടങ്ങിയ കോഴ്സുകൾ പഠിക്കുവാൻ ഇവിടെ സൗകര്യമുണ്ട്. സജീവമായ മൂട്ട് കോർട്ട് സൊസൈറ്റി ഇവിടുത്തെ പ്രത്യേകതയാണ്. കേരളത്തിനകത്തും പുറത്തുമുള്ള അനവധി മൂട്ട് കോർട്ട് മത്സരങ്ങളിൽ ഈ സൊസൈറ്റിയിലെ വിദ്യാർത്ഥികൾ പങ്കെടുക്കുന്നു. സമൂഹത്തിലെ അവശവിഭാഗങ്ങൾക്ക് നിമയഹായം നൽകുന്നതിനായുള്ള നിയമ സഹായ ക്ലിനിക്കും ഈ കലാലയത്തിൽ പ്രവർത്തിച്ചുവരുന്നു. 


</doc>
<doc id="329304" url="https://ml.wikipedia.org/wiki?curid=329304" title="ആൻജിയോടെൻസിൻ കണ്‌വെർട്ടിങ്ങ് എൻസൈം ഇൻഹിബിറ്ററുകൾ">
ആൻജിയോടെൻസിൻ കണ്‌വെർട്ടിങ്ങ് എൻസൈം ഇൻഹിബിറ്ററുകൾ

ആൻജിയോടെൻസിൻ കൺവെർട്ടിങ്ങ് എൻസൈം ഇൻഹിബിറ്റർ (ഇംഗ്ലീഷ്angiotensin-converting-enzyme inhibitor (ACE inhibitor) രക്താതിമർദ്ദത്തിന്റെ ചികിത്സക്കായി ഉപയോഗിക്കുന്ന ഒരു ആധുനിക ഔഷധമാണ്. കൃത്രിമമായി നിർമ്മിക്കുന്ന ഈ മരുന്നുകൾ ഹൃദയാഘാതത്തെ ചെറുക്കുകയും രക്തസമ്മർദ്ദം കൂടിയനില കുറക്കുകയും തൽഫലമായി മോർട്ടാലിറ്റി തോത് കുറക്കുകയും ചെയ്യുന്നു. 

രക്തക്കുഴലുകളെ ആയാസപ്പെടുത്തുകയാണ് ഈ വർഗ്ഗത്തിൽ പെടുന്ന മരുന്നുകൾ ചെയ്യുന്നത്, അതോടൊപ്പം രക്തത്തിന്റെ അളവു കുറക്കുകയും ചെയ്യുന്നു. ഇങ്ങനെ കുറഞ്ഞ രക്തത്തിന്റെ അളവും ബലം കുറഞ്ഞ രക്തക്കുഴലുകളുടെ കുറഞ്ഞ രോധശക്തിയും മൊത്തത്തിൽ രക്ത്സമ്മർദ്ദം കുറക്കാൻ സഹായിക്കുന്നു. ദീപനരസമായ ആൻജിയൊടെൻസിൻ പുനർവ്യാപന ദീപനരസത്തെ തടയുകയാണ് ഈ മരുന്നുകൾ ചെയ്യുന്നത്. ഏസ് അഥവാ ആൻജിയൊടെൻസിൻ പുനർവ്യാപന ദീപനരസം എന്നത് ശരീരത്തിലെ ജലാംശം നിയന്ത്രിക്കുന്ന റെനിൻ-ആൻജിയോടെൻസിൻ-ആൽഡോസ്റ്റീറോൺ കൂട്ടുകെട്ടിന്റെ ഭാഗമാണ്. 

പെരിണ്ടോപ്രിൽ, കാപ്റ്റോപ്രിൽ, എനലാപ്രിൽ, ലിസിനൊപ്രിൽ, രാമിപ്രിൽ എന്നിവയാണ് പ്രധാനപ്പെട്ട ഏസ് ഇൻഹിബിറ്ററുകൾ 



</doc>
<doc id="329305" url="https://ml.wikipedia.org/wiki?curid=329305" title="പെരിണ്ടോപ്രിൽ">
പെരിണ്ടോപ്രിൽ

പെരിൻഡോപ്രിൽഅഥവാ പെരിണ്ടോപ്രിൽ ഒരു ദീർഘകർമ്മശേഷിയുള്ള ഏസ് ഇൻഹിബിറ്റർ ഔഷദമാണ്. രക്താതിമർദ്ദം, ഹൃദയാഘാതം, വൃക്കരോഗങ്ങൾ എന്നിവക്കുള്ള ഔഷദമായണ് ഇവ പെരിൻടോപ്രിൽ അർജ്ജിനൈൻ ആയിട്ടോ (വ്യാപാരനാമങ്ങൾ കവേർസിൽ, കവേർസം) അല്ലെങ്കിൽപെരിൻടോപ്രിൽ എർബുമീനായോ (ഏസിയോൺ) നിർമ്മിക്കുന്നു . ആസ്റ്റ്രേറലിയൻ സർക്കാരിന്റെ ഔഷദങ്ങളെക്കുറിച്ചുള്ള വെബ്സൈറ്റിൽ ഈ രണ്ടും തരവും ഒരേ ഉപയോഗമുള്ളതായിട്ടണ് കണ്ടെത്തിയിരിക്കുന്നത്. However, the dose prescribed to achieve the same effect differs due to different molecular weights for the two forms.

ഏസ് ഇൻഹിബിറ്റർ വർഗ്ഗത്തിൽ പെടുന്നവയാണ് ഈ മരുന്ന്. ഏസ് ഇൻഹിബിറ്ററുകൾ ഉപയോഗിക്കാവുന്ന എല്ലാ അസുഖങ്ങൾക്കും ഇവ ഉപയോഗിക്കുന്നുണ്ട്. രക്താതിമർദ്ദം, ഹൃദയാഘാതത്തിൽ നിന്ന് സംരക്ഷണം, നിലക്കുന്ന ഹൃദയരോഗത്തിനെതിരെയും, രക്തം കട്ടപിടിച്ച ഹൃദയരക്തക്കുഴലുകളെ പൂർവ്വസ്ഥിതിയിലാക്കുക തുടങ്ങിയ പ്രശ്നങ്ങൾക്കാണ് പെരിണ്ടോപ്രിൽ ഉപയോഗിച്ചു വരുന്നത്. ഇതു കൂടാതെ, രക്താതിമർദ്ദം മൂലവും അല്ലാതെയും ഉണ്ടാകാവുന്ന സ്ട്രോക്കിനെതിരെയും ഫലപ്രദമാണെന്നും കണ്ടെത്തിയിട്ടുണ്ട്.


</doc>
<doc id="329307" url="https://ml.wikipedia.org/wiki?curid=329307" title="മിഖയ്യൻ">
മിഖയ്യൻ

റഷ്യയിലെ പ്രശസ്ത‍മായ വിമാന രൂപകല്പനാ ശാലയാണ് മിഖയ്യൻ (ആംഗലേയം: Mikoyan, റഷ്യൻ: Микоян). ഉച്ചാരണം: മിക്കയ്യൻ. പണ്ട് മിഖയ്യൻ ഖുരേവിച്ച് എന്നായിരുന്നു അറിയപ്പെട്ടിരുന്നത്. . പ്രധാനമായും പോർ വിമാനങ്ങളാണ്‌ ഇവിടെ രൂപകല്പന ചെയ്യപ്പെടുന്നത്. 

റഷ്യൻ രൂപകല്പനാ വിദഗ്ദ്ധരായിരുന്ന ആർടെം മിഖയ്യൻ, മിഖായേൽ ഖുരേവിച്ച് എന്നിവരാണിതു സ്ഥാപിച്ചത്. അന്ന് മുതൽ മിഖയ്യൻ ഖുരേവിച്ച് എന്നറിയപ്പെടാൻ തുടങ്ങി.

പുറത്തിറക്കിയ വർഷങ്ങൾ, നാറ്റോ ചെല്ലപ്പേർ എന്നിവയ്ക്കൊപ്പം




</doc>
<doc id="329317" url="https://ml.wikipedia.org/wiki?curid=329317" title="എംടിവി">
എംടിവി

എംറ്റിവി (മ്യൂസിക് ടെലിവിഷൻ എന്നതിന്റെ ചുരുക്കരൂപം) ഒരു അമേരിക്കൻ കേബിൾ, ഉപഗ്രഹ ചാനലാണ്. വിയ കോം ചാനൽ ശൃംഗല യുടെ കീഴിലുള്ള എംറ്റിവി യ്ക്ക് പല രാജ്യങ്ങളിലും സ്വന്തം പതിപ്പുണ്ട്.ഇന്ത്യയിൽ ഇത് എംറ്റിവി ഇന്ത്യ എന്ന പേരിൽ അറിയപെടുന്നു.സംഗീത വീഡിയോകൾക്കു വേണ്ടി തുടങ്ങിയ എംറ്റിവിയുടെ സഹോദര ചാനലാണ് വി എച്ച് വൺ (vh1) . വിഎച്ച് വണ്ണിനും ഇന്ത്യ അടക്കമുള്ള പല രാജ്യങ്ങളിലും പതിപ്പുകൾ ഉണ്ട്.ഇവരുടെ പ്രേക്ഷകരിൽ അധികവും കൗമാരക്കാരാണ്.


</doc>
<doc id="329333" url="https://ml.wikipedia.org/wiki?curid=329333" title="ഹാക്കത്തോൺ">
ഹാക്കത്തോൺ

വിവരസാങ്കേതിക രംഗത്തെ പുതിയ പ്രവണതകളും ആശയങ്ങളും സൂത്രവിദ്യകളും (ട്രിക്സ് ആൻറ് ടിപ്സ്) സാങ്കേതിക വിവരങ്ങളും പങ്കു വെക്കാനും കൈമാറാനും സംഘടിപ്പിക്കുന്ന സംഗമമാണ് ഹാക്കത്തോൺ.hackathon സോഫ്ട് വെയർ ,ഹാർ‍ഡ് വെയർ, ഇൻറർനെറ്റ്, ആപ്ലിക്കേഷനുകൾ, പ്രോഗ്രാമിങ്, വെബ്സൈറ്റുകൾ, ഗ്രാഫിക് ഡിസൈനിങ്, ഫോട്ടോഗ്രഫി മുതലയായ വ്യത്യസ്ത വിഷയങ്ങളിൽ ഹാക്കത്തോണുകൾ സംഘടിപ്പിക്കാറുണ്ട്. ഒരു ദിവസമോ ദിവസങ്ങളോ ഒരാഴ്ചയോ നീണ്ടു നിൽക്കുന്ന ഹാക്കത്തോണുകൾ നടക്കാറുണ്ട്. തെരഞ്ഞെടുക്കപ്പെട്ട നിർണ്ണിതമായ ആളുകളാണ് ഇതിൽ പങ്കെടുക്കാറുള്ളത്. മലയാളം വിക്കിപീഡിയ പ്രവർത്തകർ, സോഫ്ട് വെയർ കമ്പനികൾ, ഐ.ടി വിദഗ്ദർ മുതലായവർ ഇത്തരം ഹാക്കത്തോണുകൾ നടത്താറുണ്ട്.


</doc>
<doc id="329342" url="https://ml.wikipedia.org/wiki?curid=329342" title="യൂനോ (കാർഡ് ഗെയിം)">
യൂനോ (കാർഡ് ഗെയിം)

Uno (/ˈuːnoʊ/; എന്നത് ഇറ്റാലിയൻ അല്ലെങ്കിൽ സ്പാനിഷ് വാക്കാണ്. അർഥം ഒന്ന്).ഇതൊരു അമേരിക്കൻ കാർഡ് ഗെയിം ആണ്. 1971 ൽ ഓഹിയോവിലെ മെർലി റോബിൻസ് ആണ് ഈ കളി വികസിപ്പിച്ചത്. 2 ആൾ മുതൽ 10 ആളുകൾക്ക് വരെ ഈ കളി കളിക്കാവുന്നതാണ്. ഏഴ് വയസ്സുമുതലുള്ളവരാ‍ക്കാണ് ഈ കളി നിർദ്ദേശിക്കുന്നത്. 
108 കാർഡുകളായിരിക്കും ഒരു സെറ്റിൽ ഉണ്ടാവുക. അത് കശക്കി ഏഴ് എണ്ണം വീതം ഒരോരുത്തരുടെ മുന്നിൽ വെക്കുന്നു. ഒരാളുടെ കയ്യിലെ കാർഡുകൾ മറ്റൊരാൾ കാണാത്തവിധം വേണം വിതരണം നടത്താൻ... ബാക്കിയുള്ള കാർഡ് സെറ്റ് മുഴുവൻ മേശപ്പുറത്ത് താലകീഴായി അടുക്കി വെക്കുന്നു. അതിൽ നിന്നും ഒന്നെടുത്ത് മേശപ്പുറത്ത് തിരിച്ചു വെച്ചാണ് കളി ആരംഭിക്കുന്നത്. ആദ്യം ഒരാൾ മേശപ്പുറത്ത് വെച്ച് കാർഡിലെ കളറിനോ അക്കത്തിനോ ചിഹ്നത്തിനോ സമാനമായ കാർഡ് വെക്കുന്നു. അങ്ങനെ വെക്കാൻ ഇല്ലെങ്കിൽ ഒന്ന് അടുക്കി വെച്ചതിൽ നിന്നും ഒന്നും വലിക്കേണ്ടി വരും. തുടർന്ന് നിയമമനുസരിച്ച് കളി പുരോഗമിക്കുകയും ആദ്യം കയ്യിലെ കാർഡുകൾ തിരുമ്പോൾ കളി അവസാനിക്കുകന്നു. നിലവിൽ ഓരോരുത്തരിലും അവശേഷിച്ച കാർഡുകളുടെ മൂല്യം കൂട്ടിനോക്കി അവർക്ക് ലഭിച്ച സംഖ്യകളായി രേഖപ്പെടുത്തും. പരമാവധി കുറയുകയാണ് വേണ്ടത്. ഇങ്ങനെ തുടർന്നും കളി ആരംഭിക്കുകയും 500 എത്തുന്നവർ ആദ്യമാദ്യം കളിയിൽ നിന്ന് പുറത്തായി അവസാനം അവശേഷിക്കുന്ന ആൾ ജയിക്കുന്നു. 
ഓഹിയോവിലെ ഒരു ബാർബർ ഷാപ്പ് ഉടമയായിരുന്ന മെർലി റോബിൻസ് ആണ് ഈ കളി കണ്ടുപിടിച്ചത്. അദ്ദേഹം പൊതുവെ കാർഡ് കളിയിൽ തല്പരനായിരുന്നു. 1971 ൽ ഒരു ദിവസം യൂനോ എന്ന ആശയം മനസ്സിലുദിക്കുകയും കുടുംബത്തോടൊപ്പം ആ കളി ആരംഭിക്കുകയും ചെയ്തു. പിന്നെ കൂട്ടുകാരിലേക്കും വ്യാപിച്ചു.ആദ്യം സ്വന്തമായി ഈ കളി വിൽപന നടത്തിയിരുന്ന റോബിൻസ് പിന്നീട് പ്രാദേശിക വ്യവസായികൾക്കും അതിന് ശേഷം International Games Inc നും അവകാശം കൈമാറി. 1992 ൽ ഇത് അന്താരാഷ്ട്രതലങ്ങളിലേക്ക് കൂടുതൽ വ്യാപിച്ചു.



</doc>
<doc id="329345" url="https://ml.wikipedia.org/wiki?curid=329345" title="മൈസൂർ ചന്ദനസോപ്പ്">
മൈസൂർ ചന്ദനസോപ്പ്

ചന്ദനമരങ്ങളിൽ നിന്നു വേർതിരിച്ചെടുക്കുന്ന എണ്ണ ചേർത്ത് നിർമ്മിക്കുന്ന പ്രത്യേക തരം സോപ്പ് ആണ് മൈസൂർ ചന്ദന സോപ്പ് (ഇംഗ്ലീഷ്: Mysore Sandal Soap; കന്നട: ಮೈಸೂರ್ ಸ್ಯಾಂಡಲ್ ಸೋಪ್). ബെംഗളൂരു ആസ്ഥാനമാക്കി പ്രവർത്തിക്കുന്ന കർണാടകാ സോപ്സ് ആൻഡ് ഡിറ്റർജന്റ്സ് ലിമിറ്റഡ് എന്ന സർക്കാർ സ്ഥാപനമാണ് ഇതു നിർമ്മിക്കുന്നത്. മൈസൂരിലെ രാജാവായിരുന്ന നാൽവഡി കൃഷ്ണരാജ വോഡയാർ 1916-ൽ സ്ഥാപിച്ച ഈ കമ്പനി, കഴിഞ്ഞ നൂറ് വർഷങ്ങളായി സോപ്പ് ഉൽപ്പാദിപ്പിച്ചു വരികയാണ്. സോപ്പിന്റെ ഗുണമേന്മ ഉറപ്പുവരുത്തുന്നതിനും ദുരുപയോഗം തടയുന്നതിനുമായി ഇതിനെ ഭൂപ്രദേശ സൂചികാ പട്ടികയിൽ ഉൾപ്പെടുത്തിരിക്കുന്നു. 2006-ൽ ഇന്ത്യൻ ക്രിക്കറ്റ് താരം മഹേന്ദ്ര സിങ് ധോണിയെ സോപ്പിന്റെ ബ്രാൻഡ് അംബാസഡറായി നിയമിച്ചിരുന്നു.

ചന്ദനമരങ്ങൾക്കു പേരുകേട്ട സ്ഥലമാണ് മൈസൂർ. 20-ആം നൂറ്റാണ്ടിന്റെ തുടക്കത്തിൽ മൈസൂരിൽ നിന്നും യൂറോപ്പിലേക്ക് വൻതോതിൽ ചന്ദനമരങ്ങൾ കയറ്റുമതി ചെയ്തിരുന്നു. ഒന്നാം ലോകമഹായുദ്ധകാലത്ത് യൂറോപ്പിലേക്ക് ചന്ദനമരങ്ങൾ കയറ്റുമതി ചെയ്യാൻ കഴിയാതെവന്നതോടെ മൈസൂരിലെ രാജാവ് നാൽവഡി കൃഷ്ണരാജ വോഡയാർ, ഇവ ഉപയോഗിച്ച് ഒരു വ്യവസായം തുടങ്ങുവാൻ തീരുമാനിച്ചു. ചന്ദനമരങ്ങളിൽ നിന്നെടുക്കുന്ന പ്രത്യേക എണ്ണ കൊണ്ടു സോപ്പ് നിർമ്മിക്കുന്നതിനായി 1916-ൽ ബെംഗളൂരുവിൽ അദ്ദേഹം ഒരു ഫാക്ടറി സ്ഥാപിച്ചു. അതേവർഷം തന്നെ എണ്ണ ഉൽപ്പാദനത്തിനായി മറ്റൊരു ഫാക്ടറി കൂടി പ്രവർത്തനം ആരംഭിച്ചു. 1944-ൽ ഷിമോഗയിൽ രണ്ടാമത്തെ എണ്ണക്കമ്പനിയും നിലവിൽ വന്നു. കർണാടകയിലെ നാട്ടുരാജ്യങ്ങളുടെ സംയോജനത്തിനു ശേഷം ഈ ഫാക്ടറികളെല്ലാം സർക്കാരിന്റെ ഉടമസ്ഥതയിലായി. 1980-ൽ മൂന്നു ഫാക്ടറികളെയും ഒരുമിപ്പിച്ചുകൊണ്ട് കർണാടകാ സോപ്പ്സ് ആൻഡ് ഡിറ്റർജന്റ്സ് ലിമിറ്റഡ് എന്ന പേരിൽ കമ്പനി പ്രവർത്തനം തുടർന്നു. ചന്ദനസോപ്പ് കൂടാതെ ചന്ദനത്തിരികൾ, ടാൽക്കം പൗഡർ, ഡിറ്റർജന്റ്സ് തുടങ്ങിയവയും കമ്പനി ഉൽപ്പാദിപ്പിക്കുന്നുണ്ട്.

2006 മാർച്ചിലെ കണക്കനുസരിച്ച്, പ്രതിവർഷം ഇന്ത്യയിൽ ഉൽപ്പാദിപ്പിക്കുന്ന നാലരലക്ഷം ടൺ സോപ്പിൽ 6500 ടണ്ണും മൈസൂർ ചന്ദനസോപ്പാണ്. വർഷംതോറും 26,000 ടൺ സോപ്പ് വരെ ഉൽപ്പാദിപ്പിക്കുവാനുള്ള ശേഷി കമ്പനിക്കുണ്ട്. കർണാടക കൂടാതെ ആന്ധ്രാപ്രദേശ്, തമിഴ്നാട് എന്നീ സംസ്ഥാനങ്ങളാണ് സോപ്പിന്റെ പ്രധാന ഉപഭോക്താക്കൾ.



</doc>
<doc id="329354" url="https://ml.wikipedia.org/wiki?curid=329354" title="ലോഹാന്റ് ബാഗ്ബു">
ലോഹാന്റ് ബാഗ്ബു

ലോഹാന്റ് ബാഗ്ബു, Laurent Gbagbo (ഗാനോ ഭയ്ത്: ; ; born 31 May 1945) 2000 മുതൽ 2011 അറസ്റ്റു ചെയ്യുന്നതു വരെ ഐവറി കോസ്റ്റിന്റെ പ്രസിഡന്റ് ആയിരുന്നു. ഇന്ന് അദ്ദേഹം യുദ്ധകുറ്റങ്ങൾക്കെതിരെ ഇന്റർനാഷണൽ ക്രിമിനൽ കോടതിയിൽ കുറ്റവിചാരണ നേരിടുന്നു. 

ഒരു ചരിത്രകരനും, രസതത്രജ്ഞനും ഭൗതികശാസ്ത്രജ്ഞനും ആണദ്ദേഹം.1970 കളിലും പിന്നീീട് 1990 ലും അദ്ദേഹത്തെ വിപ്ലവകാരിയായി ചിത്രീകരിച്ച് ഭരണകൂടം ജയിലിലടച്ചു. സംഘടനാ ശ്രമങ്ങൾ നടത്തിയതിന്റെ പേരിൽ 1980 മുതൽ ഫ്രാൻസിൽ ഒളിവ് ജീവിതം നയിക്കേണ്ടി വന്നു. 1982-ൽ ഐവോറീയ പോപുലർ ഫ്രണ്ട് സ്ഥാപിച്ച ഗാഗ്ബു, 1990-ൽ ഫെലിക്സ് യൂഫട്ട് വെനി ക്കെതിരെ പ്രസിഡന്റ് സ്ഥാനത്തിനായി മത്സരിച്ചുവെങ്കിലും പരാജിതനായി. 1990 ൽ ഐവൊറി കോസ്റ്റിലെ നാഷണൽ അസംബ്ലിയിൽ ഒരു സീറ്റ് നേടാൻ അദ്ദേഹത്തിനു സാധിച്ചു.


</doc>
<doc id="329355" url="https://ml.wikipedia.org/wiki?curid=329355" title="റോക്ക് ആൻഡ് റോൾ ഹോൾ ഓഫ് ഫെയിം">
റോക്ക് ആൻഡ് റോൾ ഹോൾ ഓഫ് ഫെയിം

റോക്ക് ആൻഡ് റോൾ ഹാൾ ഫെയിം മ്യൂസിയം അമേരിക്കയിലെ ഒഹായോയിൽ ഈറീ തടാകത്തിന്റെ കരയിൽ സ്ഥിതി ചെയ്യുന്ന ഒരു മ്യൂസിയമാണ്. ഇത് സംഗീത വ്യവസായത്തെ ഏറ്റവും സ്വാധീനിക്കുകയും അതിന്റെ വളർച്ചക്ക് വളരെയധികം സഹായിക്കുകയും ചെയ്തിട്ടുള കലാകാരന്മാർ, സംവിധായകന്മാർ, എൻജിനീയർമാർ തുടങ്ങിയവർക്കു വേണ്ടി സമർപ്പിച്ചിട്ടുള്ളതാണ്.


</doc>
<doc id="329360" url="https://ml.wikipedia.org/wiki?curid=329360" title="ഓഫ് ദ വാൾ">
ഓഫ് ദ വാൾ

അമേരിക്കൻ സംഗീതജ്ഞനായ മൈക്കൽ ജാക്സന്റെ അഞ്ചാമത്തെ സ്റ്റുഡിയോ ആൽബമാണ് ഓഫ് ദ വാൾ.ഏറെ വിമർശക പ്രീതി നേടിയ ദ വിസ് എന്ന ചലചിത്രത്തിലെ പ്രകടനത്തിനു ശേഷം പുറത്തിറങ്ങിയ ഈ ആൽബം 1979ൽ എപിക് റെക്കോഡ് വഴി ആണ് പുറത്തിറങ്ങിയത്.

ഈ ആൽബത്തിനു വേണ്ടി ജാക്സൺ ക്വിന്സീ ജോൺസ്, പോൾ മക്കാർട്ട്നി, സ്റ്റിവി വണ്ടർ ,റോഡ് ടെമ്പൊർറ്റ് എന്നീ കലാകാരന്മാരോടു സഹകരിച്ചു. ആദ്യമായി ഗ്രാമി നേടിയ "ഡോണ്ട് സ്റ്റോപ് ടിൽ യു ഗെറ്റ് ഇനഫ്" എന്ന ഗാനമടക്കം മൂന്നു ഗാനങ്ങൾ രചിച്ചത് ജാക്സൺ ആയിരുന്നു.ഈ ആൽബം ഗായകൻ എന്ന നിലയിൽ ജാക്സണു വളരയധികം അഭിനന്ദനങ്ങൾ നേടികൊടുത്തു.

ബിൽബോഡ് ടോപ് 100 ലെ ആദ്യ പത്തിൽ നാല് ഗാനങ്ങൾ (രണ്ട് നമ്പർ വൺ അടക്കം) ആദ്യമായി വരുന്നത് ഓഫ് ദ വാളിൽ നിന്നാണ്. ലോകമെമ്പാടുമായി 2 കോടിയിലേറെ കോപ്പികൾ വിറ്റഴിച്ച ഈ ആൽബം ഏറ്റവും കൂടുതൽ വിൽക്കപ്പെട്ട ആൽബങ്ങളിൽ ഒന്നാണ് .കൂടാതെ എക്കാലത്തെയും മികച്ച ആൽബങ്ങളിൽ ഒന്നായി ഗ്രാമി ഹാൾ ഓഫ് ഫെയ്മിൽ ചേർക്കപെടുകയും റോളിംഗ് സ്റ്റോൺ മാഗസിൻ അടക്കം വിവിധ മാഗസിനുകൾ തങ്ങളുടെ എക്കാലത്തെയും മികച്ച ആൽബങ്ങളുടെ പട്ടികയിൽ ഉൾപ്പെടുത്തിയിട്ടുണ്ട്.


</doc>
<doc id="329364" url="https://ml.wikipedia.org/wiki?curid=329364" title="പുള്ളിപ്പച്ചിലപ്പാറാൻ">
പുള്ളിപ്പച്ചിലപ്പാറാൻ

തമിഴ്‌നാട്ടിലെയും കേരളത്തിലെയും ആനമലയിൽ കാണുന്ന തദ്ദേശവാസിയായ ഒരു തവളയാണ് പച്ചക്കടുവ എന്നും വിളിക്കുന്ന പുള്ളിപ്പച്ചിലപ്പാറാൻ. . ആനമലയിലെ പറക്കും തവള, തെറ്റായ മലബാർ പറക്കും തവള എന്നെല്ലാം വിളിക്കപ്പെടുന്നു. വായുവിലൂടെ ചെരിഞ്ഞ് പറക്കുന്നപോലെ താഴേക്ക് വരാൻ കഴിവുള്ള ഒരു തവളയാണിത്. മധ്യരേഖാപ്രദേശത്തെ ഈർപ്പം നിറഞ്ഞ കാടുകളിലും ശുദ്ധജലചതുപ്പുകളിലുമാണ് ഇവ വസിക്കുന്നത്. പശ്ചിമഘട്ടത്തിലെ ഇന്ദിരാഗാന്ധി ദേശീയോദ്യാനത്തിന്റെ 100 ചതുരശ്രകിലോമീറ്റർ വിസ്തൃതിയിലേ ഇതിനെ കാണാറുള്ളൂ. താൽക്കാലിക ജലാശയങ്ങളുടെ മീതെ തൂങ്ങിക്കിടക്കുന്ന പച്ചിലച്ചർത്തുകളിൽ വച്ച് ഇണചേരുന്ന ഇവ അവിടെ ഇലകളിൽ മുട്ടയിടുകയും ആ ഇലകൾ കൂട്ടിയൊട്ടിച്ച് മുട്ടകളെ സംരക്ഷിക്കുകയും ചെയ്യും. മുട്ട വിരിഞ്ഞുവരുന്ന വാൽമാക്രികൾ താഴെയുള്ള വെള്ളത്തിലാണ് വളരുന്നത്. ജീവിക്കുന്ന ഇടത്തിന്റെ നാശത്താൽ ഗുരുതരമായ വംശനാശഭീഷണി നേരിടുന്നു.



</doc>
<doc id="329374" url="https://ml.wikipedia.org/wiki?curid=329374" title="കൊയ്മ">
കൊയ്മ

ഗുരുതരമായ വംശനാശഭീഷണിയിലുള്ള ഒരു മൽസ്യമാണ് കൊയ്മ .1982 -ൽ തിയോഡർ റ്റി നൽബന്തും ബനറസ്ക്യൂവും കൂടി കണ്ടുപിടിച്ച ഒരു മൽസ്യമാണിത് . ഇന്ദിരാഗാന്ധി ദേശീയോദ്യാനത്തിൽ മാത്രമേ ഇതിനെ കാണുന്നുള്ളൂ.



</doc>
<doc id="329393" url="https://ml.wikipedia.org/wiki?curid=329393" title="ഹോട്ടൽ ഗാൽവസ്">
ഹോട്ടൽ ഗാൽവസ്

1911-ൽ പ്രവർത്തനം ആരംഭിച്ച ചരിത്രപരമായ ഹോട്ടലാണ് ഹോട്ടൽ ഗാൽവസ്. അമേരിക്കയിലെ ടെക്സാസിലെ ഗൽവസ്റ്റനിലാണ് ഹോട്ടൽ സ്ഥിതിചെയ്യുന്നത്. കൌണ്ട് ഓഫ് ഗാൽവസ് ആയിരുന്ന ബെർണാഡോ ഡി ഗാൽവസ് വൈ മാഡ്രിഡ്‌-നോടുള്ള ആദരസൂചകമായാണ് ഹോട്ടലിനു ഈ പേര് നൽകിയത്, നഗരത്തിനും പേര് നൽകിയത് അങ്ങനെതന്നെയാണ്. ചരിത്രപരമായ സ്ഥലങ്ങളുടെ ദേശീയ രജിസ്റ്ററിൽ (നാഷണൽ രജിസ്റ്റർ ഓഫ് ഹിസ്റ്റോറിക് പ്ലേസസ്) 1979 ഏപ്രിൽ 4-നു ഹോട്ടൽ ഗാൽവസ് ഇടംപിടിച്ചു.

ഹോട്ടൽ ഗാൽവസ് & സ്പാ, എ വിന്ധം ഗ്രാൻഡ്‌ ഹോട്ടൽ നാഷണൽ ട്രസ്റ്റ്‌ ഫോർ ഹിസ്റ്റോറിക് പ്രിസർവേഷൻറെ ഔദ്യോഗിക പരിപാടിയായ ഹിസ്റ്റോറിക് ഹോട്ടൽസ്‌ ഓഫ് അമേരിക്കയിൽ അംഗമാണ്.

അമേരിക്കൻ ഐക്യനാടുകളിലെ ടെക്സസ് സംസ്ഥാനത്ത് ഹ്യൂസ്റ്റൺ-ഷുഗർലാൻഡ്-ബേടൗൺ മെട്രോപ്പോളിറ്റൻ പ്രദേശത്ത് അമേരിക്കയുടെ ഗൾഫ് തീരത്തോട് ചേർന്ന് ഗാൽവെസ്റ്റൺ ദ്വീപിൽ സ്ഥിതി ചെയ്യുന്ന നഗരവും ഗാൽവെസ്റ്റൺ കൗണ്ടിയുടെ ആസ്ഥാനവുമാണ്‌ ഗാൽവെസ്റ്റൺ. 2005ലെ യു.എസ്. സെൻസസ് പ്രകാരം ഇവിടുത്തെ മൊത്തം ജനസംഖ്യ 57,466 ആണ്‌. ഗാൽവെസ്റ്റണിൽ നിന്ന് മെയിൻലാൻഡിലേയ്ക്ക് നഗരത്തിനു വടക്ക് ഗാൽവെസ്റ്റൺ കോസ്‌വേ വഴിയും, പടിഞ്ഞാറ് ടോൾ ബ്രിഡ്ജ് വഴിയും, കിഴക്ക് ഫെറി ബോട്ട് സർവീസ് വഴിയും എത്തിച്ചേരാൻ സാധിക്കും.

1898-ൽ ഉണ്ടായ തീപിടിത്തം കാരണം ഗാൽവസ്ടൺ ദ്വീപിലെ വലിയ ഹോട്ടലായ ദി ബീച്ച് ഹോട്ടൽ നശിച്ചപ്പോൾ ഗാൽവസ്ടൺ ദ്വീപിലെ നേതാക്കൾ മറ്റൊരു ഹോട്ടലായി ഗാൽവസ് ഹോട്ടൽ പണിയാൻ തീരുമാനിച്ചു. 1900-ൽ ഉണ്ടായ കൊടുങ്കാറ്റിനു ശേഷം ടൂറിസ്റ്റുകളെ വീണ്ടും കൊണ്ടുവരുന്നതിനായി ഹോട്ടലിൻറെ പണികൾ വേഗത്തിലാക്കി. 1911 ജൂണിൽ ഒരു മില്ല്യൺ ഡോളർ ചെലവിൽ നിർമിച്ച ഹോട്ടൽ പ്രവർത്തനം ആരംഭിച്ചു.

1940 ഒക്ടോബർ 3-നു വില്ലിം ലൂയിസ് മൂഡി ഗാൽവസ് ഹോട്ടൽ സ്വന്തമാക്കി. രണ്ടാം ലോകമഹായുദ്ധകാലത്ത് അമേരിക്കയുടെ കോസ്റ്റ് ഗാർഡുകളുടെ താമസസ്ഥലമായിരുന്നു ഗാൽവസ് ഹോട്ടൽ, രണ്ടു വർഷം മറ്റു അതിഥികൾക്കു മുറികൾ നൽകിയിരുന്നില്ല. രണ്ടാം ലോകമഹായുദ്ധം അവസാനിച്ച ശേഷം 1940 അവസാനങ്ങളിലും 1950-കളിലും പ്രാദേശിക സാമ്പത്തികാവസ്ഥയിൽ ഹോട്ടൽ ഗാൽവസിൻറെ പ്രസക്തി വർദ്ധിച്ചു. ചൂതാട്ടം ഗാൽവസ്ടണിൽ വളരെ സുലഭമായിരുന്നു. എന്നാൽ, 1950 പകുതിയോടെ ടെക്സാസ് റേഞ്ചെർസ് അനധികൃത ചൂതാട്ടം അടച്ചുപൂട്ടിച്ചപ്പോൾ ഗാൽവസ് സാമ്പത്തികമായി തകരാൻ തുടങ്ങി.

1965-ൽ ഹോട്ടലിൽ വൻ പുനർനിർമ്മാണ പ്രവർത്തനങ്ങൾ നടന്നു. 1971-ൽ ഹാർവി ഒ. മക്കാർത്തിയും ഡോ. ലിയോൺ ബ്രോംബെർഗും ഹോട്ടൽ സ്വന്തമാക്കി. 1978-ൽ ഹോട്ടൽ സ്വന്തമാക്കിയ ഡെൻറ്റൻ കോളിയും വലിയ പുതുക്കൽ പണികൾ നടത്തി. 1989-ൽ ഹോട്ടൽ മാരിയറ്റ് ഫ്രാഞ്ചൈസിയായി. 1995-ൽ ഗാൽവസ്ടൺ സ്വദേശിയും റിയൽ എസ്റ്റേറ്റ്‌കാരനുമായ ജോർജ് പി. മിറ്റ്ച്ചൽ ഹോട്ടൽ സ്വന്തമാക്കി. അദ്ദേഹം ഹോട്ടലിനു 1911-ളെ ചരിത്രപരമായ രൂപം തിരിച്ചുനൽകി. ഹോട്ടലിൻറെ ഉടമസ്ഥാവകാശം മിറ്റ്ച്ചൽ ഹിസ്റ്റോറിക് പ്രോപ്പർട്ടീസ് എന്ന സ്ഥാപനത്തിനു ആയിരിക്കുമ്പോൾ, 1996-ൽ കരാർ പ്രകാരം ഹോട്ടലിൻറെ ദൈനംദിന കാര്യങ്ങളുടെ നടത്തിപ്പിൻറെ ചുമതല വിന്ധം ഹോട്ടൽസ്‌ & റിസോർട്ട്സിനു നൽകി. ഹോട്ടലിൽ 226 മുറികളും സ്യൂട്ടുകളും ഉണ്ട്. 

2008 കൊടുങ്കാറ്റിൽ ഹോട്ടലിൻറെ മുകളിൽ ഉണ്ടായിരുന്ന ഓടുകൾ പറന്നുപോയി സ്പാ, ഹെൽത്ത് ക്ലബ്, ബിസിനസ്‌ ഓഫീസുകൾ, ലോണ്ട്രി എന്നിവ പ്രവർത്തിച്ചിരുന്ന നിലയിൽ വെള്ളം കയറി. 1900-ൽ ഉണ്ടായ കൊടുങ്കാറ്റിൽ 6000 പേര് ഗാൽവസ്ടണിൽ കൊല്ലപ്പെട്ടിരുന്നു, അവനധി കെട്ടിടങ്ങൾ തകരുകയും ചെയ്തിരുന്നു. അതിനുശേഷം 11 വർഷങ്ങൾ കഴിഞ്ഞാണ് ഹോട്ടൽ നിർമ്മിക്കപ്പെട്ടത്. ദി ബീച്ച് ഹോട്ടൽ, ഇലക്ട്രിക്‌ പവലിയൻ, പഗോഡ ബാത്ത്ഹൗസ് എന്നിവ സ്ഥിതിചെയ്തിരുന്ന സ്ഥലത്താണ് ഇപ്പോൾ ഗാൽവസ് ഹോട്ടൽ നിലകൊള്ളുന്നത്.

“ദി പ്ലേഗ്രൌണ്ട് ഓഫ് ദി വെസ്റ്റ്” എന്നായിരുന്നു ഗാൽവസ് നഗരം അറിയപ്പെട്ടിരുന്നത്. ഇവിടെ ജീവിച്ചിരുന്ന സംഭന്നന്മാരും പ്രശസ്തരും ആയതിനാൽ ആണിത്. അമേരിക്കയുടെ പ്രസിഡന്റുമാർ ആയിരുന്ന ഫ്രാങ്ക്ലിൻ ഡി. റൂസ്‌വെൽറ്റ്‌, ഡ്വൈറ്റ് ഡി. ഐസൻഹോവർ, ലിൻഡൻ ബി. ജോൺസൻ എന്നിവർ ദി ഗാൽവസ് ഹോട്ടലിൽ താമസിച്ചിട്ടുണ്ട്. ജനറൽ ഡഗ്ലസ് മക്ആർതറും ദി ഗാൽവസ് ഹോട്ടലിൽ അതിഥിയായി എത്തിയിട്ടുണ്ട്. ജിമ്മി സ്റ്റുവ1911-ൽ പ്രവർത്തനം ആരംഭിച്ച ചരിത്രപരമായ ഹോട്ടലാണ് ഹോട്ടൽ ഗാൽവസ്. അമേരിക്കയിലെ ടെക്സാസി ലെ ഗൽവസ്റ്റനിലാണ് ഹോട്ടൽ സ്ഥിതിചെയ്യുന്നത്. കൌണ്ട് ഓഫ് ഗാൽവസ് ആയിരുന്ന ബെർണാഡോ ഡി ഗാൽവസ് വൈ മാഡ്രിഡ്‌-നോടുള്ള ആദരസൂചകമായാണ് ഹോട്ടലിനു ഈ പേര് നൽകിയത്, നഗരത്തിനും പേര് നൽകിയത് അങ്ങനെതന്നെയാണ്. ചരിത്രപരമായ സ്ഥലങ്ങളുടെ ദേശീയ രജിസ്റ്ററിൽ (നാഷണൽ രജിസ്റ്റർ ഓഫ് ഹിസ്റ്റോറിക് പ്ലേസസ്) 1979 ഏപ്രിൽ 4-നു ഹോട്ടൽ ഗാൽവസ് ഇടംപിടിച്ചു.ർട്ട്, ഫ്രാങ്ക് സിനട്ര, ഹോവാർഡ് ഹ്യൂഗ്സ് എന്നീ പ്രശസ്തരും ദി ഗാൽവസ് ഹോട്ടലിൽ അതിഥിയായി എത്തിയിട്ടുണ്ട്. ആറാമത്തെയും ഏഴാമത്തെയും നിലകളിലെ വലുതും ചെറുതുമായ മുറികളും സ്യൂട്ടുകളും ഈ പ്രശസ്തരുടെ പേരിൽ അറിയപ്പെടുന്നുണ്ട്. ഗാൽവെസ്റ്റണിൽ നിന്ന് മെയിൻലാൻഡിലേയ്ക്ക് നഗരത്തിനു വടക്ക് ഗാൽവെസ്റ്റൺ കോസ്‌വേ വഴിയും, പടിഞ്ഞാറ് ടോൾ ബ്രിഡ്ജ് വഴിയും, കിഴക്ക് ഫെറി ബോട്ട് സർവീസ് വഴിയും എത്തിച്ചേരാൻ സാധിക്കും.



</doc>
<doc id="329397" url="https://ml.wikipedia.org/wiki?curid=329397" title="ഹാർവാർഡ് സർവകലാശാല">
ഹാർവാർഡ് സർവകലാശാല

ലോകത്തിലെ പ്രശസ്തമായ ഒരു സർവകലാശാലയാണ് അമേരിക്കയിലെ മസാച്യുസെറ്റ്സിൽ കേംബ്രിഡ്ജിൽ സ്ഥിതിചെയ്യുന്ന ഹാർവാർഡ് സർവകലാശാല(Harvard University) ഒരു സ്വകാര്യ ഐവി ലീഗ് സർവകലാശാലയായ ഇത് 1636-ലാണ് സ്ഥാപിതമായത്.

അമേരിക്കൻ ഐക്യനാടുകളിലെ ആദ്യത്തെ ഉപരിപഠനസ്ഥാപനമായ ഹാർവാർഡിന്റെ ചരിത്രവും സ്വാധീനവും ധനസമ്പത്തുമാണ് ഇതിലെ ലോകത്തിലെ ഏറ്റവും മികച്ച സർവകലാശാലകളിലൊന്നാക്കിത്തീർക്കുന്നത്. 

ആദ്യകാലത്ത് കൺഗ്രഷനൽ , യൂണിറ്റേറിയൻ പുരോഹിതരെ പരിശീലിപ്പിച്ചു വന്നിരിന്നുവെങ്കിലും 18-ആം നൂറ്റാണ്ടോടെ മതനിരപേക്ഷത കൈവരിക്കുകയും 19-ആം നൂറ്റാണ്ടോടെ ബോസ്റ്റണിലെ ഉന്നതവർഗ്ഗക്കാരുടെയിടയിലെ മുഖ്യ സാംസ്കാരികകേന്ദ്രമായി വളരുകയും ചെയ്തു.

അമേരിക്കൻ ആഭ്യന്തര യുദ്ധത്തിനുശേഷം, പ്രസിഡന്റ് എലിയറ്റ് തന്റെ ദീർഘകാലം നീണ്ടുനിന്ന (1869–1909) ഭരണകാലത്ത് ഹാർവാർഡിനെ ഒരു മികച്ച ഗവേഷണ സർവകലാശാലയാക്കി. 


</doc>
<doc id="329400" url="https://ml.wikipedia.org/wiki?curid=329400" title="ഷൻഗ്രി ല ഹോട്ടൽ സിംഗപ്പൂർ">
ഷൻഗ്രി ല ഹോട്ടൽ സിംഗപ്പൂർ

സിംഗപ്പൂരിലെ ഓർക്കാർഡ് റോഡിൽ ഓറഞ്ച് ഗ്രോവ് റോഡിൽ സ്ഥിതിചെയ്യുന്ന പഞ്ചനക്ഷത്ര ഹോട്ടലാണ് ഷൻഗ്രി – ല ഹോട്ടൽ സിംഗപ്പൂർ.

ഒരു ദ്വീപ് നഗരപദവും തെക്കു കിഴക്കെ ഏഷ്യയിലെ ഏറ്റവും ചെറിയ രാജ്യവുമാണ് സിംഗപ്പൂർ (സിംഗപ്പൂർ റിപ്പബ്ലിക്). മലേഷ്യയിലെ ജോഹോർ സംസ്ഥാനത്തിനു തെക്കും ഇന്തോനേഷ്യയിലെ റിയാവു ദ്വീപുകൾക്കു വടക്കുമായി മലയൻ ഉപദ്വീപിൻറെ തെക്കേമുനമ്പിൽ സിംഗപ്പൂർ സ്ഥിതി ചെയ്യുന്നു. ഭൂമധ്യരേഖയുടെ വെറും 137 കിലോമീറ്റർ വടക്കാണ്‌ ഇത്.

രണ്ടാം നൂറ്റാണ്ടു മുതൽ തദ്ദേശീയ രാജവംശങ്ങളുടെ അധീനതയിലായിരുന്ന സിംഗപ്പൂർ, ബ്രീട്ടീഷ് അധിനിവേശത്തിനു മുമ്പ് ഒരു മലയൻ മുക്കുവഗ്രാമമായിരുന്നു. 1819-ൽ സർ സ്റ്റാംഫോർഡ റാഫിൾസ് ബ്രിട്ടീഷ്‌ ഈസ്റ്റ്‌ ഇന്ത്യാ കമ്പനിക്ക് വേണ്ടി ജോഹോർ രാജവംശത്തിൻറെ അനുമതിയോടുകൂടി രൂപകൽപന ചെയ്തതാണ് ആധുനിക സിംഗപ്പൂർ.

സ്വന്തമായി വളരെക്കുറച്ചുമാത്രം പ്രകൃതിവിഭവങ്ങൾ ഉള്ള സിംഗപ്പൂർ, സ്വാതന്ത്ര്യം നേടുന്ന സമയത്ത് സമൂഹിക - രാഷ്ട്രീയാരക്ഷിതാവസ്ഥയിലും സാമ്പത്തികപരമായി അവികസിതവുമായിരുന്നു. വിദേശനിക്ഷേപവും ലീ ക്വാൻ യു സർക്കാറിൻറെ നേതൃത്വത്തിലുള്ള വ്യവസായവൽക്കരണവും തൽശേഷം ഇലക്ട്രോണിക്സ് ഉൽപ്പന്നങ്ങളുടെ നിർമ്മാണത്തിലും തുറമുഖത്തിലൂടെയുള്ള കയറ്റുമതിയിലും അധിഷ്ഠിതമായ ഒരു സമ്പദ്‌വ്യവസ്ഥയുടെ നിർമ്മാണത്തിനു കാരണമായി. സ്വാതന്ത്ര്യാനന്തരമുള്ള അതിവേഗ വികസനത്തിലൂടെ സിംഗപ്പൂർ ചുരുങ്ങിയ കാലത്തിനുള്ളിൽ തന്നെ വികസിത രാജ്യങ്ങളുടെ പട്ടികയിൽ ഇടം പിടിച്ചു.

1971 ഏപ്രിൽ 23-നു തുറന്ന ഷൻഗ്രി – ല ഹോട്ടൽ സിംഗപ്പൂർ ഷൻഗ്രി – ല ഹോട്ടൽസ് ആൻഡ്‌ റിസോർട്ട്സിൻറെ ആദ്യ ഹോട്ടൽ സംരംഭമാണ്. ടവർ വിംഗ്, ഗാർഡൻ വിംഗ്, വാലി വിംഗ് എന്നിവിടങ്ങളിലായി 747 മുറികളും സ്യൂട്ടുകളുമാണ് ഹോട്ടലിൽ ഉള്ളത്. ലോബിയിലും ഡൈനിങ്ങ്‌ ഏരിയയിലുമുള്ള ഗ്ലാസ്‌ ഭിത്തികളിലൂടെ 15 ഏക്കറിലുള്ള ഹോട്ടൽ പൂന്തോട്ടം കാണാൻ സാധിക്കും, ഇതിനെ സിങ്കപ്പൂരിൻറെ ബോട്ടാണിക്കൽ ഗാർഡൻ എന്നു വിളിക്കും. ട്രിപ്പ്‌അഡ്വൈസറിൻറെ ട്രാവലെർസ് ചോയിസ് 2012: ടോപ്‌ 25 ഹോട്ടൽസ്‌ ഇൻ സിംഗപ്പൂർ അടക്കം അനവധി അവാർഡുകൾ ലഭിച്ചിട്ടുണ്ട്.

28 ഏഷ്യ പസിഫിക്ക് രാജ്യങ്ങളുടെ പ്രധിരോധ മന്ത്രിമാരുടേയും, മന്ത്രാലയങ്ങളുടെ സ്ഥിരം അധ്യക്ഷൻമാരുടേയും, സൈനിക മേധാവികളുടേയും കൂടിക്കാഴ്ച്ചക്കു 2002 മുതൽ ആതിഥ്യം വഹിക്കുന്നത് ഷൻഗ്രി – ല ഹോട്ടൽ സിങ്കപ്പൂരാണ്, ഷൻഗ്രി – ല ഡയലോഗ് എന്നാണ് ഇത് അറിയപ്പെടുന്നത്. ദി പീപിൾസ് റിപബ്ലിക്ക് ഓഫ് ചൈനയുടെ പ്രസിഡന്റ്‌ ഷി ജിൻപിംഗും ദി റിപബ്ലിക്ക് ഓഫ് ചൈനയുടെ പ്രസിഡന്റ്‌ മ യിംഗ്-ജിയോയും തമ്മിലുള്ള ചരിത്രപരമായ കൂടിക്കാഴ്ച്ചയ്ക്കും വേദിയായത് ഷൻഗ്രി – ല ഹോട്ടൽ സിങ്കപ്പൂരാണ്, 1949-ളെ ചൈനീസ് കമ്മ്യൂണിസ്റ്റ്‌ വിപ്ലവത്തിനു ശേഷം ആദ്യമായാണ്‌ ഇരു രാജ്യങ്ങളുടെ പ്രസിഡന്റ്‌ തല ചർച്ച.

1971-ൽ തുറന്ന ടവർ വിംഗ് ആണു ഹോട്ടലിൻറെപ്രധാന വിംഗ്. ഡീലക്സ് മുറികൾ, എക്സിക്യൂട്ടീവ്മുറികൾ, ഹൊറൈസൻ ക്ലബ്‌ മുറികൾ, ഹൊറൈസൻ പ്രീമിയർ സ്യൂട്ട് എന്നിവ ടവർ വിംഗിലാണ്.
ബിസിനസ്‌ കേന്ദ്രം, ഫ്ലോറിസ്റ്റ്, ഗിഫ്റ്റ് ഷോപ്പ്, സലൂൺ, ടൈലർ, ടൂർ ആൻഡ്‌ ട്രാവൽ ഡസ്ക് എന്നിവയെലാം പ്രവർത്തിക്കുന്നത് ടവർ വിംഗിലാണ്.

1978-ലാണ് ഗാർഡൻ വിംഗ് തുറന്നത്. ഡീലക്സ് മുറികൾ, കോർണർ പ്രീമിയർ മുറികൾ, വൺ - ടു ബെഡ്റൂം സ്യൂട്ട്സ് എന്നിവ ഗാർഡൻ വിംഗിലുണ്ട്.

1985-ലാണ് വാലി വിംഗ് പ്രവർത്തനം ആരംഭിച്ചത്. ഡീലക്സ് മുറികൾ, 1 - ബെഡ്റൂം സ്യൂട്ട്, 2 – ബെഡ്റൂം സ്യൂട്ട്, ഡീലക്സ് സ്യൂട്ടുകൾ, ഷൻഗ്രി – ല പ്രസിഡൻഷ്യൽ സ്യൂട്ട് എന്നിവ വാലി വിംഗിലാണ്.



</doc>
<doc id="329404" url="https://ml.wikipedia.org/wiki?curid=329404" title="സർവ ശിക്ഷാ അഭിയാൻ">
സർവ ശിക്ഷാ അഭിയാൻ

ആഗോള നിലവാരത്തിലുള്ള അടിസ്ഥാന വിദ്യാഭ്യാസത്തിലൂന്നിയ ഭാരത സർക്കാർ പദ്ധതിയാണ് സർവ ശിക്ഷാ അഭിയാൻ (Sarva Shiksha Abhiyan) അഥവാ എസ്.എസ്.എ. (SSA). 
2000-2001 വർഷത്തിലാണ് ആരംഭിച്ചതെങ്കിലും ജില്ലാ പ്രാഥമിക വിദ്യാഭാസ പദ്ധതി (DPEP) എന്ന പേരിൽ ഇതിന് സമാനമായ പദ്ധതി 1993-1994 വർഷം മുതൽ തന്നെ നിലവിലുണ്ടായിരുന്നു. ഈ പദ്ധതി ഇന്ത്യയിലെ 18 സംസ്ഥാനങ്ങളിലായി 272 ജില്ലകളിൽ ആരംഭിച്ചിരുന്നു. പദ്ധതിയുടെ ചെലവിന്റെ 85 ശതമാനം കേന്ദ്ര സർക്കാറും ബാക്കി സംസ്ഥാന സർക്കാറുമാണ് വഹിക്കുന്നത്.

2011-12 വർഷം ഭാരത സർക്കാർ ₹21000 കോടി രൂപ സർവശിക്ഷാ അഭിയാൻ പദ്ധതിക്കായി അനുവദിച്ചു.






</doc>
<doc id="329407" url="https://ml.wikipedia.org/wiki?curid=329407" title="ബാബ വാംഗ">
ബാബ വാംഗ

ബാബ വാംഗ () (ജനനം 31 ജനുവരി1911 – 11 ആഗസ്ത് 1996), അഥവാ വാങേലിയ പാൻഡേവ ഡിമിത്രോവ, Vangelia Pandeva Dimitrova (), (വിവാഹത്തിനു ശേഷം വങേലിയ് ഗുഷ്തെരോവ) Vangelia Gushterova (), അന്ധയായ ബൾഗേറിയൻ സന്യാസിനിയും, അതീന്ദ്രിയജ്ഞാനം അഥവാ ദിവ്യദൃഷ്ടീയുണ്ടെന്നു കരുതിവന്ന ഒരു പ്രകൃതി ചികിത്സയുമായിരുന്നു. മാസിഡോണിയയിൽ നിന്നുള്ള അവർ തന്റെ ജീവിതത്തിന്റെ കൂടുതൽ കാലവും ബൾഗേറിയയിലെ കൊസൂഹ് മലകളിലെ റൂപിതെ എന്നപ്രദേശത്തു കഴിച്ചു കൂട്ടി ലോകത്തിലെ ദശലക്ഷക്കണക്കിനു വരുന്ന വിശ്വാസികൾ ഇന്നും ബാബ വാംഗക്ക് അമാനുഷികവും അതീന്ദ്രിയവുമായ കഴിവുകൾ ഉണ്ടായിരുന്നു എന്നു വിശ്വസിക്കുന്നു. . ബാൾകിന്റെ നോസ്ത്രദാമുസ് എന്ന അപരനാമത്തിലും അവർ അറിയെപ്പെട്ടിരുന്നു. 

ജനനം അന്നത്തെ ഓട്ടമൻ സാമ്രാജ്യകാലത്തെ (ഇന്നത്തെ മാസിഡോണിയ) സ്റ്റ്രൂമീറ്റ്സ എന്ന പ്രദേശത്തായിരുന്നു. മാസം തികയാതെ പ്രസവിച്ച കുട്ടിയായിരുന്നതു കൊണ്ട് ചെറുപ്പത്തിൽ ആരോഗ്യപ്രശ്നങ്ങൾ നിരവധിയായിരുന്നു വംഗേലിയക്ക്. ബാൾകിലെ പാരമ്പര്യമനുസരിച്ച് കുട്ടി ജീവിച്ചിരിക്കും എന്നു പൂർണ്ണ വിശ്വാസം ഉണ്ടെങ്കിൽ മാത്രമേ പേരിടുകയുള്ളൂ. കുട്ടി ജനിച്ച് ആദ്യം കരഞ്ഞയുടെനെ വയറ്റാട്ടിയായ സ്ത്രീ തെരുവിലിറങ്ങി പേരു വയ്ക്കാനായി പൊതുജനങ്ങളോടട് നിർദ്ദേശങ്ങൾ ചോദിച്ചു. ഒരു അജ്ഞാതൻ ആണ്ഡ്രോമാഹി എന്ന പേരു നിർദ്ദേശിച്ചെങ്കിലും ഗ്രീക്കുചുവ കൂടുതലായതിനാൽ അതു നിരാകരിക്കപ്പെട്ടു. ആ കാലഘട്ടത്തിൽ ഗ്രീക്കുകാരോടു അല്പം വിരോധം ഉണ്ടായിരുന്നു എന്നത് പേരുനിരാകരിക്കാൻ കാരണമായി. മറ്റൊരു അജ്ഞാതൻ വഞേലിയ എന്ന പേരു നിർദ്ദേശിച്ചു. .

സ്റ്റൂമീറ്റ്സ എന്ന പ്രദേശം വളരെക്കാലങ്ങളായി ബൾഗേറിയയും സെർബിയയും ടർക്കിയും ഗ്രീസും തങ്ങളുടേതെന്ന് പറഞ്ഞ് തമ്മിൽ കലഹിച്ചു നടന്ന നാടാണ്. ഇത് കൂടാതെ രണ്ട് ലോകമഹായുദ്ധങ്ങളിലും ഈ നാട് നേരിട്ട് പങ്കാളിയായി. സെർബിയരും ബൽഗ്ഗേറിയക്കാരും ലോകമഹായുദ്ധകാലത്ത് വിരുദ്ധ ചേരികളിലുമായിരുന്നു. ദാരിദ്ര്യം നിറഞ്ഞ നാളുകളായിരുന്നു വാംഗയുടെ കുഞ്ഞുന്നാളിൽ. യുദ്ധത്തിനുശേഷം സ്ട്രൂമിറ്റ്സ സെർബിയ പിടിച്ചടക്കി. വാംഗയുടെ അച്ഛനെ സെർബിയക്കാർ ബൾഗേറിയൻ വിപ്ലവകാരിയെന്നാരോപിച്ച് ജയിലിലടച്ചു. അമ്മ താമസിയാതെ മരിക്കുകയും മറ്റു കുടുബാംഗങ്ങളുടെ കൂടെ എതാണ്ട് അനാഥയായി വാംഗ ജീവിക്കുകയുമായിരുന്നു. ഒരു സാധാരണ കുട്ടി എന്നതിൽ കവിഞ്ഞ് പ്രത്യേകതകൾ ഒന്നുമില്ലാഞ്ഞ വാംഗക്ക് പ്രകൃതി ചികിത്സയിൽ പ്രത്യേക താല്പര്യം ഉണ്ടായിരുന്നു. 

12 വയസ്സിൽ കാഴ്ച നഷ്ടപ്പെട്ടു. ഒരു ചുഴലിക്കാറ്റിൽ പെട്ട് പറന്നെവിടേയോ അബോധാവസ്ഥയിൽ ചെന്നു വീഴുകയായിരുന്നു എന്നു പറയുന്നു എങ്കിലും അക്കാലത്തെ ഭൗമാശാസ്ത്ര രേഖകകളിൽ ചുഴലിക്കാറ്റ് രേഖപ്പെടുത്തിയിട്ടില്ല. ഇതിനുശേഷമാണ് വാംഗക്ക് അതീന്ദ്രിയമായ കഴിവുകൾ വന്നുചേർന്നതെന്നു വിശ്വസിക്കുന്നു

ലോകമഹായുദ്ധം അവസാനിച്ച സമയത്ത് വംഗ നാനദേശത്തുനിന്നുള്ള വിശ്വാസികളെ തന്റെ അതീന്ദ്രിയജ്ഞാനം കൊണ്ടും ആശ്വാസവചനങ്ങൾ കൊണ്ടും ആകർഷിക്കാൻ തുടങ്ങിയിരുന്നു. പലരും മരിച്ചുപോയ ബന്ധുക്കളെക്കുറിച്ച് അറിയാനായാണ് വംഗയെ സന്ദർശിച്ചത്. അക്കൂട്ടത്തിൽ ബൽഗേറിയ രാജാവായിരുന്ന് റ്റ്സാർ ബോറിസ് മൂന്നാമൻ ഉണ്ടായിരുന്നു എന്ന് ചിലർ വാദിക്കുന്നു. 

വാംഗ നിരക്ഷരയോ അല്പം സാക്ഷരയോ ആയിരുന്നു. പുസ്തകങ്ങൾ ഒന്നും തന്നെ അവർ എഴുതിയിട്ടില്ല എങ്കിലും അവർ പറഞ്ഞിട്ടുള്ള കാര്യങ്ങൾ ജോലിക്കാർ എഴുതി സൂക്ഷിച്ചിരുന്നതും മറ്റു കേട്ടുകേൾവികളും പിന്നീട് പ്രസിദ്ധീകരിക്കപ്പെട്ടു. 

തന്റെ പ്രത്യേക കഴിവുകൾ (അമാനുക്ഷികമെന്ന് ആക്ഷേപം) ചില അദൃശ്യജീവികൾ കാരണമാണെന്നാണ് പറയുന്നത്. ഈ അദൃശ്യശക്തികളുടെ ഉറവിടമെന്തെന്ന് അവർക്ക് വിവരിക്കാൻ സാധിച്ചിട്ടില്ല. ഈ അദൃശ്യജീവികൾ മറ്റുള്ളവരുടെ ജീവിതത്തെക്കുറിച്ചു തന്നോട് വെളിപ്പെടുത്തിക്കൊടുത്തിരുന്നു എന്നും എന്നാൽ അവരുടെ ഭാവിയിലൊ ഭൂതകാലത്തിലോ എന്തെങ്കിലും മാറ്റം വരുത്താൻ അവർക്കു കഴിയുമായിരുന്നില്ല എന്നും അവർ പറഞ്ഞിരുന്നു. 
സോവിയറ്റ് യൂണിയന്റെ പതനം, ചെർണോബൈൽ ദുരൻതം, ജോസഫ് സ്റ്റാലിന്റെ അന്ത്യദിനം, റഷ്യൻ മുങ്ങിക്കപ്പലായ കുർസ്ക് കെ-41 നശിക്കാനിടയായ സംഭവം, സെപ്തംബർ 11 ലെ ആക്രമണം, വാസ്സെലിൻ ടപലോവ് ലോക ചെസ്സ് ചാമ്പ്യനായത് തുടങ്ങിയ സംഭവങ്ങൾ ബാബ വാംഗ പ്രവചിച്ചിട്ടുണ്ട് എന്ന് വീസ്ലെർ ഫീൽഡ് ഗൈഡ് റ്റൊ ദ പാരനോർമൽ "Wiesler Field Guide to the Paranormal" എന്ന ഗ്രന്ഥകാരൻ അവകാശപ്പെടുന്നു എന്നാൽ അവരുമായി അടുത്ത് പരിചയമുള്ളവർ ഇത് നിരാകരിക്കുന്നു. കുർസ്കിനെക്കുറിച്ചോ ഇന്റർനെറ്റിൽ പ്രചരിക്കുന്ന മറ്റു കഥകളോ ഒക്കെ തന്നെയും അടിസ്ഥാനരഹിതങ്ങളാണെന്നാണ് അവർ പറയുന്നത്. 

1976 ആഗസ്തിൽ, അതായത് വാംഗ മരിക്കുന്നതിനു രണ്ടുമാസം മുന്ന്, സില്വാന അർമേനുലിയ എന്ന സ്ത്രീ ബൾഗേറിയയിൽ പര്യടനം നടത്തിക്കൊണ്ടിരിക്കുക്യയായിരുന്നു. അവർ ബാബ വാംഗയെ കണ്ട് തനെ ഭാവി അറിയാൻ തീരുമാനിച്ചു. ഈ കൂടിക്കഴ്ച ഒരു പക്ഷെ അത്ര സുഖകരമായിത്തീർന്നില്ല രണ്ടുപേർക്കും. ജനലിലൂടെ പുറത്തേക്ക് നോക്കി നിന്നതല്ലാതെ വാംഗ കാര്യമായി ഒന്നും പ്രവചിച്ചില്ല. എങ്കിലും അവസാനം അവർ ഇത്ര മാത്രം പറഞ്ഞു. " ഇല്ല, കാര്യമായി ഒന്നുമില്ല. നിങ്ങൾ അതുകൊണ്ട് എന്റെ ഫീസ് തരേണ്ടതില്ല. എനിക്ക് നിങ്ങളോട് ഒന്നും സംസാരിക്കാനില്ല. ഇപ്പോഴില്ല, നിങ്ങൾ പോയി മൂന്നുമാസം കഴിഞ്ഞ് മടങ്ങി വരൂ, എന്നിട്ടാവാം." സില്വാന പോകാൻ തുടങ്ങിയപ്പോൾ വീണ്ടും വാംഗ തുടർന്നു: "നിൽകൂ, സത്യത്തിൽ നിങ്ങൾക്ക് മടങ്ങി വരാൻ കഴിയില്ല. പോയ്ക്കോളൂ, മൂന്നു മാസം കഴിഞ്ഞു വരാൻ സാധിക്കുമെങ്കിൽ വരൂ"" സിൽവാന ഇത് അവരുടെ മരണപ്രവചനമായി കണക്കാക്കി കണ്ണീരോടെ സ്ഥലം വിട്ടു രണ്ടുമാസത്തിനു ശേഷം സില്വാനയും അവരുടെ സഹോദരി മിജാന ബാജ്രക്റ്റരേവിച്ചും 10 ഒക്റ്റോബർ 1976, ഒരു കാർ അപകടത്തിൽ പെട്ട് മരണമടഞ്ഞു.


</doc>
<doc id="329412" url="https://ml.wikipedia.org/wiki?curid=329412" title="കാളക്കൊടിയൻ">
കാളക്കൊടിയൻ

ആക്റ്റിനോറ്റെറിജീ വിഭാഗത്തിൽപ്പെട്ട, പശ്ചിമഘട്ടതദ്ദേശവാസിയായ ഒരു മൽസ്യമാണ് കാളക്കൊടിയൻ. . വംശനാശ സാദ്ധ്യതയുള്ള ഒരു മൽസ്യമാണിത്. ഇവ താമസിക്കുന്ന ഇടങ്ങളുടെ ശോഷണവും നിയമവിരുദ്ധമായി അലങ്കാര ആവശ്യങ്ങൾക്കുവേണ്ടി ശേഖരിക്കുന്നതും ഇവയുടെ നിലനിൽപ്പ് ഭീതിയിലാക്കുന്നു. നേത്രാവതി, ഭവാനി, ചാലക്കുടിപ്പുഴ, കല്ലട നദി എന്നിവിടങ്ങളിൽ നിന്നും ഇതിനെ കണ്ടെത്തിയിട്ടുണ്ട്. പതുക്കെയും വേഗത്തിലും ഒഴുകുന്ന നദികളിൽ ഇവയ്ക്ക് ജീവിക്കാൻ കഴിയും. പുഴുക്കൾ, പ്രാണികൾ, കൊഞ്ചുകൾ, സസ്യാവശിഷ്ടങ്ങൾ എന്നിവയെല്ലാം ഈ മൽസ്യം ഭക്ഷിക്കുന്നു. ഉരുളൻ പരൽ എന്ന തെറ്റായ പേരിൽ ഇതിനെ അലങ്കാരമൽസ്യമായി വർഷങ്ങളോളം വിദേശത്തേക്ക് കടത്തിയിട്ടുണ്ട്. ഭവാനിപ്പുഴയും ചാലക്കുടിപ്പുഴയും മലിനമാവുന്നതും അതിരപ്പള്ളിയിൽ നിർമ്മിക്കാൻ ശ്രമിക്കുന്ന ജലവൈദ്യതപദ്ധതിയും ഈ മൽസ്യത്ത്ന്റെ നിലനിൽപ്പിനു ഭീഷണിയാണ്. 


</doc>
<doc id="329418" url="https://ml.wikipedia.org/wiki?curid=329418" title="ഞെഴു">
ഞെഴു

പശ്ചിമഘട്ടതദ്ദേശവാസിയായ ഒരു മൽസ്യമാണ് കല്ലേമുട്ടി എന്നും വിളിക്കുന്ന ഞെഴു.. ആവാസവ്യവസ്ഥയുടെ നാശം, വിനാശകരമായ മൽസ്യബന്ധനരീതികൾ, പരിസ്ഥിതിമലിനീകരണം, അന്യദേശക്കാരായ മൽസ്യങ്ങളുടെ കടന്നുകയറ്റം എന്നിവയാലെല്ലാം ഈ മൽസ്യം വംശനാശഭീഷണി നേരിടുന്നു. 500 ചതുരശ്രകിലോമീറ്ററിൽ താഴെയുള്ള ചാലക്കുടിപ്പുഴയുടെ ഒരു പ്രദേശമാണ് ഇതിന്റെ പ്രധാന ആവാസകേന്ദ്രം. അതിരപ്പള്ളിയിൽ നിർമ്മിക്കാൻ ശ്രമിക്കുന്ന ജലവൈദ്യതപദ്ധതിയും ഈ മൽസ്യത്തിന്റെ നിലനിൽപ്പിനു ഭീഷണിയാണ്. പെരിയാർ, ചാലക്കുടിപ്പുഴ, പമ്പ, അച്ചൻ‌കോവിൽ എന്നീ നദികളിൽ ഇവയെ കണ്ടെത്തിയിട്ടുണ്ട്. അടുത്തകാലത്ത് നടന്ന ഒരു പഠനത്തിൽ പെരിയാറിൽ നിന്നും അനുവദനീയമായതിൽ കൂടുതൽ ഇവയെ പിടിക്കുന്നതായി മനസ്സിലായി. ഒക്ടോബർ മുതൽ ഡിസമ്പർ വരെയുള്ള മാസങ്ങളിലാണ് പ്രജനനം നടക്കുന്നത്. ആദിവാസികളും വനവാസികളും ഇവയെ ഭക്ഷണത്തിനായി പിടിക്കാറുണ്ട്. കാർഷിക/ഗാർഹിക മാലിന്യങ്ങളാലും തോട്ട പൊട്ടിച്ചും വിഷം കലർത്തിയും മീൻ പിടിക്കുന്നരീതികൊണ്ടും അലങ്കാര ആവശ്യങ്ങൾക്ക് പിടിക്കുന്നതുകൊണ്ടും ഇവയുടെ നിലനിൽപ്പ് അപകടത്തിലാണ്.



</doc>
<doc id="329428" url="https://ml.wikipedia.org/wiki?curid=329428" title="തേവുകൊട്ട">
തേവുകൊട്ട

പഴയ കാലത്ത് കർഷകർ ജലസേചനത്തിനായി ഉപയോഗിച്ചിരുന്ന ഒരു ഉപകരണമാണ് തേവുകൊട്ട . ഉയരം കൂടിയ മരക്കാലുകൾ നാട്ടി അതിന്റെ താഴ്ഭാഗത്തായി മരം കൊണ്ടുള്ള (ചിലപ്പോൾ തകര കൊണ്ടും ഉള്ള) തേവുകൊട്ട ഘടിപ്പിക്കും. തേവുകൊട്ടക്ക് താഴ്ഭാഗത്ത് ഇരുവശത്തേക്ക് കയറുകൾ ഉണ്ടാകും. ഈ കയറുകളിൽ ഓരോന്നിലും ഓരോ ആളുകൾ പിടിച്ച് വെള്ളമുള്ള പ്രദേശത്തേക്ക് കൊട്ട താഴ്ത്തി വെള്ളം വേണ്ട ഭാഗത്തേക്ക് വലിച്ചാണ് ഇത് പ്രവർത്തിപ്പിക്കുന്നത്. ഉയർന്ന പ്രദേശങ്ങളിൽ നിന്ന് താഴ്ഭാഗത്തേക്ക് ചാലുകൾ കീറിയായിരുന്നു വെള്ളമെത്തിച്ചിരുന്നത്. എന്നാൽ താഴ്ഭാഗത്ത് നിന്ന് ഉയർന്ന ഭൂമിയിലേക്ക്- കൂടുതലും പാടത്തു നിന്ന് കരഭൂമിയിലേക്ക്- വെള്ളമെത്തിക്കാൻ തേവുകൊട്ട സംവിധാനം ഉപയോഗിച്ചിരുന്നു.

ഇരുമ്പ് തകരം കൊണ്ടോ മരം കൊണ്ടോ ഉള്ള തേവുകൊട്ട പ്രവർത്തിപ്പിക്കൽ ഒരു പ്രയാസമേറിയ പണിയാണ്. കൊട്ടയുടെ ഇരു വശങ്ങളിൽ കയർ കെട്ടാനുള്ള പിടിയുണ്ടാകും. ഈ പിടിയിലൂടെ കയർ രണ്ട് മടക്കുകളായി ഇട്ട് (ഇരു വശങ്ങളിലും) വെള്ളമുള്ളപ്രദേശത്തേക്കു താഴ്ത്തി വെള്ളമെത്തിക്കേണ്ടിടത്തേക്ക് വീശി ഒഴിക്കുന്നത് ഒരു ശ്രമകരമായ ജോലിയാണ്. ഇരു വശങ്ങളിലുമുള്ള കയറുകളിൽ രണ്ട് പേർ പിടിച്ചുവലിച്ചാണ് ഇത് പ്രവർത്തിപ്പിക്കുന്നത്. നല്ല ആരോഗ്യമുള്ളവർക്കേ ഇത് കൂടുതൽ നേരം പ്രവർത്തിപ്പിക്കാൻ സാധിക്കൂ. ഇത് നല്ലൊരു വ്യായാമമുറകൂടിയായിരുന്നു.


</doc>
<doc id="329429" url="https://ml.wikipedia.org/wiki?curid=329429" title="യർഗ്ഗൻ ക്ലോപ്പ്">
യർഗ്ഗൻ ക്ലോപ്പ്

ഒരു മുൻ ജർമ്മൻ ഫുട്ബോൾ കളിക്കാരനും ഇപ്പോഴത്തെ ലിവർപൂൾ ഫുട്ബോൾ ക്ലബ്ബിന്റെ പരിശീലകനും ആണ് യർഗ്ഗൻ ക്ലോപ്പ് (Jürgen Klopp) ( എന്ന പേരിലറിയപ്പെടുന്ന യർഗ്ഗൻ നോർബെർട്ട് ക്ലോപ്പ് (ജനനം: 1967 ജൂൺ 16). ജർമ്മൻ ക്ലബ്ബായ മെയ്ൻസിനു വേണ്ടി 12 വർഷം കളിച്ചതിന് ശേഷം ഇതേ ക്ലബ്ബിനെ പരിശീലിപ്പിചുകൊണ്ടാണ് ഇദ്ദേഹത്തിന്റെ പരിശീലനജീവിതം ആരംഭിക്കുന്നത്. ഇക്കാലയളവിൽ അവർ ബുണ്ടെസ്‌ലിഗായിലേക്ക് സ്ഥാനക്കയറ്റം നേടി. 2008ൽ ബൊറൂസ്സിയ ഡോർട്ട്മുണ്ടിലേയ്ക്ക് മാറിയ ക്ലോപ്പ് 2011ലും 2012ലും ജർമ്മൻ ലീഗ് കിരീടങ്ങളിലേയ്ക്കും ജർമ്മൻ കപ്പ്(2012), ജർമ്മൻ സൂപ്പർ കപ്പ് (2008,2013,2014) എന്നിവയിലുമായി തുടർവിജയങ്ങളിലെയ്ക്ക് ക്ലബ്ബിനെ നയിച്ചു. 2013ൽ ചാമ്പ്യൻസ് ലീഗിൽ റണ്ണേഴ്സപ്പായും ഡോർട്ട്മുണ്ട് മാറി. 2011ലും 2012ലും "ജർമ്മൻ ഫുട്ബോൾ മാനേജർ ഓഫ് ദ് ഇയർ പുരസ്കാരം" നേടിയ ക്ലോപ്പ് ഡോർട്ട്മുണ്ടിന്റെ ചരിത്രത്തിലെ ഏറ്റവും കൂടുതൽ കാലം സേവനമനുഷ്ടിച്ച പരിശീലകനാണ്.2015ൽ ഡോർട്ട്മുണ്ട് വിട്ട ഇദ്ദേഹം ഇപ്പോൾ ഇംഗ്ലീഷ് ഫുട്ബോൾ ക്ലബ്ബായ ലിവർപൂളിന്റെ പരിശീലകനാണ്.


 

</doc>
<doc id="329435" url="https://ml.wikipedia.org/wiki?curid=329435" title="എഡ്വാർഡ് ടേർണർ ബെന്നെറ്റ്">
എഡ്വാർഡ് ടേർണർ ബെന്നെറ്റ്

എഡ്വാർഡ് ടേർണർ ബെന്നെറ്റ്(6 January 1797 – 21 August 1836) ഇംഗ്ലിഷുകാരനായ ജന്തുശാസ്ത്രജ്ഞനായിരുന്നു. അദ്ദേഹം ഒരു എഴുത്തുകാരനും കൂടിയായിരുന്നു. പ്രശസ്ത സസ്യശാസ്ത്രജ്ഞനായിരുന്ന ജോൺ ജോസഫ് ബെന്നെറ്റിന്റെ മൂത്തസഹോദരനുമായിരുന്നു. 

ബെന്നെറ്റ് ഹാക്നിയിൽ ജനിച്ചു. ഒരു സർജനായി പ്രവർത്തിച്ചെങ്കിലും അദ്ദേഹത്തിനു ജന്തുശാസ്ത്രത്തിലായിരുന്നു കൂടുതൽ കമ്പം. 1822ൽ അദ്ദേഹം ഒരു എന്റമോലജിക്കൽ സൊസൈറ്റിയുണ്ടാക്കാൻ ശ്രമിച്ചു. പിന്നീട് ഇത് ലിന്നിയൻ സൊസൈറ്റിയുമായി ബന്ധപ്പെട്ട ഒരു ജന്തുശാസ്ത്ര സൊസൈറ്റിയായിത്തീർന്നു. ഈ സംഘടനയാണ് പിന്നീട് ലണ്ടൻ സുവോളജിക്കൽ സൊസൈറ്റിയായി മാറിയത്. 1831 മുതൽ 1836 വരെ അദ്ദേഹം അതിന്റെ സിക്രട്ടറിയായി പ്രവർത്തിച്ചു. 

The Tower Menagerie (1829) and The Gardens and Menagerie of the Zoological Society (1831) എന്നീ ഗ്രന്ഥങ്ങൾ പ്രസിദ്ധികരിച്ചു. 

[Category:English zoologists]]


</doc>
<doc id="329437" url="https://ml.wikipedia.org/wiki?curid=329437" title="ജോർജ്ജ് ബന്താം">
ജോർജ്ജ് ബന്താം

ജോർജ്ജ് ബന്താം(22 September 1800 – 10 September 1884) ഇംഗ്ലിഷുകാരനായ പ്രമുഖ സസ്യശാസ്ത്രജ്ഞനാകുന്നു. 
1800 സെപ്റ്റംബർ 22നു ബന്താം പ്ലിമത്തിലെ സ്റ്റോക്ക് എന്ന സ്ഥലത്തു ജനിച്ചു. നാവിക ആർചിടെക്റ്റ് ആയിരുന്ന സർ സാമുവൽ ബന്താം ആയിരുന്നു. അദ്ദേഹം ഒരു സ്കൂളിലോ കോളജിലോ പോയിട്ടില്ല. എങ്കിലും വളരെചെറുപ്പത്തിൽത്തന്നെ താൻ ഏറ്റെടുക്കുന്ന വിഷയം എന്തായാലും അതിൽ മുഴുകി പ്രവർത്തിക്കാൻ കഴിഞ്ഞിരുന്നു. ഭാഷാവിജ്ഞാനമായിരുന്നു അദ്ദേഹം അതീവ തല്പരനായിരുന്ന വിഷയം. ഏഴു വയസ്സായപ്പോഴെ അദ്ദേഹം ഫ്രഞ്ച്, ജർമ്മൻ, റഷ്യൻ എന്നീ ഭാഷകളിൽ പ്രാവീണ്യം നേടി. കുറച്ചുകൂടി കഴിഞ്ഞപ്പോൾ ത്തന്നെ സ്വീഡനിലുള്ള തന്റെ ഹ്രസ്വസന്ദർശനത്തിലും താമസത്തിനുമിടയ്ക്ക് അദ്ദേഹം സ്വീഡിഷ് ഭാഷയും പഠിച്ചു. ഫ്രാൻസിലെത്തിയ അദ്ദേഹം ചെറുപ്രായത്തിൽത്തന്നെ ഹിബ്രു ഭാഷയും ഗണിതവും പഠിച്ചു. 

അദ്ദേഹത്തിന്റെ അടുത്ത സുഹൃത്തായ ജോസഫ് ഡാൽടൺ ഹൂക്കർ ഡാർവിന്റെ അടുത്ത സുഹൃത്തായിരുന്നു. സാവധാനത്തിൽ അദ്ദേഹം ഡാർവ്വിന്റെ പരിണാമസിദ്ധാന്തത്തിൽ അകൃഷ്ടനായി.



</doc>
<doc id="329438" url="https://ml.wikipedia.org/wiki?curid=329438" title="റോബർട് ബെന്റ് ലി(സസ്യശാസ്ത്രജ്ഞൻ)">
റോബർട് ബെന്റ് ലി(സസ്യശാസ്ത്രജ്ഞൻ)

റോബർട് ബെന്റ് ലി(25 March 1821 – 24 December 1893) ഇംഗ്ലിഷുകാരനായ സസ്യശാസ്തർജ്ഞനായിരുന്നു. അദ്ദേഹത്തെപ്പറ്റി ഇന്നോർക്കുന്നത് 1880ൽ അദ്ദേഹം ഹെൻറി ട്രിമാനുമായിച്ചേർന്നെഴുതിയ നാലു വാല്യം ഔഷധസസ്യങ്ങൾ (four-volume Medicinal Plants) എന്ന ഗ്രന്ഥം രചിച്ചതിലൂടെയാണ്.
റോബർട് ബെന്റ് ലി 1821ൽ ഹെർട്ഫോഡ്ഷയറിലെ ഹിച്ചിനിലാണ്. ടേൺബ്രിജ്‌വെൽ എന്ന സ്ഥലത്ത് ഫാർമസിസ്റ്റ് ആയി താൽക്കാലികജോലിയിലിരിക്കെ സസ്യശാസ്ത്രത്തിൽ താല്പര്യം ജനിച്ഛു. ലണ്ടനിലെ കിങ്സ് കോളേജിൽ പിന്നീട് വൈദ്യശാസ്ത്രം പഠിക്കുകയാണു ചെയ്തത്. 1849ൽ ലിന്നിയൻ സസൈറ്റിയിൽ അംഗമായി. 1859ൽ അദ്ദേഹം കിങ്സ് കോളജിൽ സസ്യശാസ്ത്ര പ്രൊഫസ്സറായി. 
1893 ഡിസംബർ 24നു അദ്ദേഹം മരിച്ചു. കെൻസാൽ ഗ്രീൻ സെമിത്തേരിയിലായിരുന്നു അദ്ദേഹം അന്ത്യവിശ്രമം കൊള്ളുന്നത്. 



</doc>
<doc id="329440" url="https://ml.wikipedia.org/wiki?curid=329440" title="കാൾ ബെർഗ്മാൻ">
കാൾ ബെർഗ്മാൻ

കാൾ ബെർഗ്മാൻ (18 May 1814 – 30 April 1865) ജർമ്മൻ അനാറ്റമിസ്റ്റും ശരീരശാസ്ത്രജ്ഞനും ആകുന്നു. അദ്ദേഹമാണ് ബെർഗുമാൻ നിയമം കണ്ടെത്തിയത്. 


</doc>
<doc id="329442" url="https://ml.wikipedia.org/wiki?curid=329442" title="റുഡോൾഫ് ബെർഖ്">
റുഡോൾഫ് ബെർഖ്

റുഡോൾഫ് ബെർഖ്(October 15, 1824 – July 20, 1909), full name Ludvig Sophus Rudolph Bergh ഡച്ചുകാരനായ ശരീരശാസ്ത്രജ്ഞനായ ശാസ്ത്രജ്ഞനായിരുന്നു. അദ്ദേഹം ഒരു ചിപ്പി അല്ലെങ്കിൽ കക്കാവർഗ്ഗത്തിൽ പ്പെടുന്ന ജീവികളെപ്പറ്റി പഠിക്കുന്ന ശാസ്ത്രജ്ഞനുമായിരുന്നു. 

</doc>
<doc id="329448" url="https://ml.wikipedia.org/wiki?curid=329448" title="ഒക്ടോപസ് ബുഷ്">
ഒക്ടോപസ് ബുഷ്

ബൊറാജിനേസീ സസ്യകുടുംബത്തിലെ ഒരു ഇടത്തരം വൃക്ഷമാണ് ഒക്ടോപസ് ബുഷ്. . ഏഷ്യാപസിഫിക് മേഖലകളിൽ കാണപ്പെടുന്ന ആറു മീറ്റർ വരെ ഉയരം വയ്ക്കുന്ന ഈ മരം ഏഷ്യയിലെ ഉഷ്ണമേഖലയിലെ തദ്ദേശവാസിയാണ്.

ആദ്യം Tournefortia argentea എന്ന പേരിൽ അറിയപ്പെട്ടിരുന്ന ഈ മരം Argusia argentea എന്ന പേരിലേക്ക് മാറ്റപ്പെട്ടുവെങ്കിലും 2003 -ലാണ് ഇപ്പോഴുള്ള ശാസ്ത്രീയനാമത്തിൽ ഉറപ്പിക്കപ്പെട്ടത്.

ക്ഷാമകാലത്ത് മാലദ്വീപിലെ ആൾക്കാർ ഇതിന്റെ ഇലകൾ ഭക്ഷിച്ചിരുന്നതായി ചരിത്രം പറയുന്നു.

കരകൗശലവസ്തുക്കൾ, കാർഷികോപകരണങ്ങൾ, നീന്തൽക്കണ്ണടയുടെ ഫ്രൈം എന്നിവ ഉണ്ടാക്കാൻ പലയിടത്തും ഇവ ഉപയോഗിക്കുന്നുണ്ട്. ചിലയിടത്ത് വിറകായി ഉപയോഗിക്കുന്നതിനാൽ ഇതിനു നാശവും സംഭവിക്കുന്നുണ്ട്.

പസിഫിക് ദ്വീപുകളിൽ മൽസ്യവിഷത്തിനെതിരെ നാടോടിമരുന്നായി നീരാളിമരം ഉപയോഗിക്കാറുണ്ട്. ഗവേഷകർ ഇതിന്റെ ഇലകളിൽ നിന്നും വൈറസിനും ബാക്ടീയയ്ക്കും എതിരെ ഗുണങ്ങൾ കണ്ടെത്തിയിട്ടുണ്ട്.



</doc>
<doc id="329450" url="https://ml.wikipedia.org/wiki?curid=329450" title="ധാർവാഡ് പേഡ">
ധാർവാഡ് പേഡ

കർണാടക സംസ്ഥാനത്ത് ധാർവാഡ് ജില്ലയിൽ നിർമ്മിക്കപ്പെടുന്ന ഒരു മധുരപലഹാരമാണ് ധാർവാഡ് പേഡ. മറ്റ് പേഡകളിൽ നിന്ന് വ്യത്യസ്തമായി കടുത്ത ബ്രൗൺ നിറത്തിലുള്ള ഈ പേഡകളിൽ പഞ്ചസാരയുടെ ചെറുതരികളാലുള്ള ആവരണമുണ്ട്. പരമ്പരാഗത മധുര പേഡകളുടെ ഒരു പരിഷ്കരിച്ച രൂപമാണ് ധാർവാഡ് പേഡയെന്നും അഭിപ്രായമുണ്ട്. ഭൗമസൂചികയിൽ ഇടം നേടിയിട്ടുള്ള ഭക്ഷണ വിഭവങ്ങളിലൊന്നാണിത്. 
19-ാം നൂറ്റാണ്ടിന്റെ തുടക്കത്തിൽ ഉത്തർപ്രദേശിൽ നിന്നും രാം രത്തൻ സിംഗ് താക്കൂറും കുടുംബവും ധാർവാഡിലെത്തുന്നതോടെയാണ് ധാർവാഡ് പേഡയുടെ ചരിത്രം ആരംഭിക്കുന്നത്. ജീവനോപാധിയായി താക്കൂർ കുടുംബം പേഡകൾ നിർമ്മിച്ച് വിൽക്കുവാൻ തുടങ്ങി. ഈ പേഡ ക്രമേണ പ്രശസ്തമാവുകയും ധാർവാഡ് പേഡ എന്ന പേരിലറിയപ്പെടുവാൻ തുടങ്ങുകയും ചെയ്തു. രത്തൻ സിംഗ് താക്കൂറിന്റെ ചെറുമകൻ ബാബു സിംഗ് താക്കൂർ ധാർവാഡിലെ ലൈൻ ബസാറിൽ താക്കൂർ കുടുംബം ആരംഭിച്ച പേഡ നിർമ്മാണ കേന്ദ്രം ഇപ്പോഴും പ്രസിദ്ധമായി തന്നെ തുടരുന്നു.1913-ൽ അക്കാലത്ത് ബോംബെ പ്രവിശ്യയുടെ ഭാഗമായിരുന്ന ധാർവാഡ് സന്ദർശിച്ച ബോംബേ ഗവർണ്ണർ ഈ പേഡയുടെ രുചിയിൽ ഏറെ സന്തുഷ്ടി പ്രകടിപ്പിക്കുകയും ഒരു മെഡൽ സമ്മാനിക്കുകയുമുണ്ടായി. താക്കൂർ പേഡകൾ എന്നു കൂടി അറിയപ്പെടുന്ന ഈ പേഡകളുടെ ഗുണവും രുചിയും തലമുറകളായി നിലനിർത്തുന്ന താക്കൂർ കുടുംബം പേഡയുടെ നിർമ്മാണ രീതി രഹസ്യമായി സൂക്ഷിക്കുന്നു. രണ്ടു മാസത്തോളം ഈ പേഡകൾ കേടു കൂടാതെ സൂക്ഷിക്കാനാവും.

ധാർവാഡ പേഡകളിലെ മറ്റൊരിനമാണ് മിശ്ര പേഡ. അവധ്ബിഹാറി മിശ്ര 1933-ൽ ധാർവാഡിലെ ലൈൻബസാറിലെത്തി ചെറിയ രീതിയിൽ പേഡ വ്യാപാരം തുടങ്ങുന്നതോടെയാണ് ധാർവാഡ് മിശ്ര പേഡകൾക്ക് തുടക്കമാകുന്നത്. അദ്ദേഹത്തിന് ശേഷം മകൻ ഗണേശ് മിശ്ര വ്യാപാരം വിപുലപ്പെടുത്തുകയും ഹുബ്ലി ബസ് സ്റ്റാൻഡിൽ ഒരു കട കൂടി തുടങ്ങുകയും ചെയ്തു. ഇന്ന് കർണ്ണാടകയിലെ വിവിധ ഭാഗങ്ങളിലും പൂനയിലും ഇവർക്ക് ശാഖകളുണ്ട്.

ഇന്ന് താക്കൂർ-മിശ്ര കുടുംബങ്ങൾക്ക് പുറമേ മറ്റനവധി വ്യാപാരികൾ കൂടി ധാർവാഡ് പേഡ നിർമ്മാണത്തിലേർപ്പെട്ടിരിക്കുന്നു. ഇതിനു പുറമേ കർണ്ണാടക ക്ഷീരോത്പാദന സഹകരണ സംഘവും ധാർവാഡ് പേഡ നിർമ്മിച്ച് വിതരണം ചെയ്യുന്നുണ്ട്.

ശുദ്ധമായ പാലിൽ നിന്ന് ഉത്പാദിപ്പിക്കുന്ന "കോവ"യോടൊപ്പം ചെറിയ അളവിൽ പഞ്ചസാര ചേർത്ത് ഉരുളിയിൽ വെച്ച് ചെറിയ തീയിൽ ചൂടാക്കുക. ബ്രൗൺ നിറം എത്തുന്നത് വരെ ഈ മിശ്രിതം ഇളക്കിക്കൊണ്ടിരിക്കണം. ഈ 'നിറം കടുപ്പിക്കൽ' പ്രക്രിയയാണ് ധാർവാഡ് പേഡയെ മറ്റിനം പേഡകളിൽ നിന്ന് വ്യത്യസ്തമാക്കുന്ന മുഖ്യഘടകം. വ്യാവസായികാടിസ്ഥാനത്തിൽ നിർമ്മിക്കുമ്പോൾ ഒന്നര മണിക്കൂറോളം നീളുന്ന ഒരു പ്രക്രിയയാണിത്. ഈ ഘട്ടത്തിന് ശേഷം ഇതിലേക്ക് വലിയ അളവിൽ പഞ്ചസാര ചേർത്ത് ഇളക്കി ലയിപ്പിച്ചെടുക്കുന്നു. ഈ മിശ്രിതം തണുപ്പിച്ച് ചെറു കഷണങ്ങളായി മുറിച്ചെടുക്കുന്നു. ഈ ചെറുകഷണങ്ങൾ പഞ്ചസാരപ്പൊടിയിലൂടെ ഉരുട്ടിയെടുക്കുന്നതാണതിന്റെ നിർമ്മാണത്തിന്റെ അവസാന ഘട്ടം.


</doc>
<doc id="329451" url="https://ml.wikipedia.org/wiki?curid=329451" title="പാറപ്പുറം,2ആം വാർഡ്">
പാറപ്പുറം,2ആം വാർഡ്

പാറപ്പുറം ഏറെ പ്രകൃതി സൗന്ദര്യം ഉള്ള നാടാണ്.ചാലിപ്പാടവും കടലുണ്ടിപ്പുഴയും പാറപ്പുറത്തിലെ പ്രധാന ആകർഷണമാണ്.മുസ്ലിം ലീഗ് അംഗം അയ്യപ്പനാണ് ഇപ്പോൾ ഇവിടത്തെ ജനപ്രധിനിധി


</doc>
<doc id="329457" url="https://ml.wikipedia.org/wiki?curid=329457" title="ടി.പി. ശ്രീനിവാസൻ">
ടി.പി. ശ്രീനിവാസൻ

ഇന്ത്യയിലെ അറിയപ്പെടുന്ന ഒരു നയതന്ത്രജ്ഞനാണ് തെറ്റാലിൽ പരമേശ്വരൻപിള്ള ശ്രീനിവാസൻ എന്ന ടി.പി. ശ്രീനിവാസൻ (T.P. Sreenivasan). ഐക്യരാഷ്ട്ര പരിസ്ഥിതി സംഘടനയിൽ ഇന്ത്യയുടെ സ്ഥിരം പ്രതിനിധിയും അന്താരാഷ്ട്ര ആണവോർജ്ജ ഏജൻസിയിൽ ഇന്ത്യയുടെ ഗവർണറുമായി ഇദ്ദേഹം പ്രവർത്തിച്ചിരുന്നു. വിവിധ രാജ്യങ്ങളിലെ ഇന്ത്യൻ അംബാസഡറായും കെനിയയിലെ ഇന്ത്യൻ ഹൈകമ്മീഷണറായും പ്രവർത്തിച്ചിരുന്നു.

ഉന്നത വിദ്യാഭ്യാസവുമായി ബന്ധപ്പെട്ട കേരള സർക്കാറിന് ഉപദേശം നൽകുന്ന കേരള ഉന്നത വിദ്യാഭ്യാസ കൗൺസിൽ എന്ന സമിതിയുടെ ഉപാധ്യക്ഷൻ, എക്സിക്യൂട്ടിവ് തലവൻ എന്നീ നിലകളിൽ ഇപ്പോൾ പ്രവർത്തിക്കുന്നു. കോളമിസ്റ്റ്, ഫ്രീലാൻസ് എഴുത്തുകാരൻ എന്നീ നിലകളിലും ഇദ്ദേഹം ശ്രദ്ധേയനാണ്.
1944 ജൂൺ 17-ന് കായംകുളത്ത് ജനിച്ചു. പിതാവ് പരമേശ്വരൻപിള്ള സ്കൂൾ അധ്യാപകനായിരുന്നു. കായംകുളത്തെ സ്കൂൾ വിദ്യാഭ്യാസത്തിന് ശേഷം പിതാവിന്റെ നിർദ്ദേശപ്രകാരം 1960-ൽ തിരുവനന്തപുരത്ത് ഇന്റർമീഡിയറ്റ് കോളേജിൽ പ്രവേശനം നേടി. ഇതിനു ശേഷം യൂണിവേഴ്സിറ്റി കോളേജിൽ നിന്ന് ഇംഗ്ലീഷിൽ ബിരുദവും ബിരുദാനന്തര ബിരുദവും ഉയർന്ന മാർക്കുകളോടെ പൂർത്തിയാക്കി. തുടർന്ന് ഒരു വർഷത്തോളം മാർ ഇവാനിയോസ് കോളജിൽ ഇംഗ്ളീഷ് അധ്യാപകനായിരുന്നു. പിന്നീടാണ് ഐ.എഫ്.എസ് പരീക്ഷ പാസാകുന്നത്.

വിദേശകാര്യ വകുപ്പിലെ ഉദ്യോഗസ്ഥൻ എന്ന നിലയിൽ ഫിജിയിലെയും മറ്റ് എട്ട് ദക്ഷിണ-പസഫിക് ദ്വീപ് സംസ്ഥാനങ്ങളുടെയും ഇന്ത്യൻ അംബാസഡർ (1986-1989), അമേരിക്കയിലെ ന്യൂയോർക്കിൽ അംബാസഡർ, ഐക്യരാഷ്ട്ര സഭയിലെ ഇന്ത്യയുടെ സ്ഥിരം ഉപപ്രതിനിധി (1992-1995), കെനിയയിലെ ഇന്ത്യയുടെ ഹൈകമ്മീഷണറും നെയ്റോബിയിലെ ഐക്യരാഷ്ട്ര സഭാ കേന്ദ്രത്തിൽ ഇന്ത്യയുടെ സ്ഥിരം പ്രതിനിധി (1995-1997), വാഷിഗ്ടണിലെ ഇന്ത്യൻ എംബസിയിൽ ഡെപ്യൂട്ടി ചീഫ് ഓഫ് മിഷൻ, വിയന്നയിലെ ഐക്യരാഷ്ട്ര സഭാ കേന്ദ്രത്തിൽ ഇന്ത്യയുടെ സ്ഥിരം പ്രതിനിധി, അന്താരാഷ്ട്ര ആണവോർജ്ജ ഏജൻസിയിൽ ഇന്ത്യയുടെ ഗവർണർ ഓസ്ടിയയിലെയും, സ്ലോവേനിയയിലെയും ഇന്ത്യൻ അംബാസഡർ (2000-2004) തുടങ്ങിയ ഉന്നത പദവികളിൽ സേവനം അനുഷ്ടിച്ചു. 2004-ൽ ഇന്ത്യൻ വിദേശകാര്യ വകുപ്പിൽ നിന്നും റിട്ടയർ ചെയ്തു.

2009 മുതൽ 2012 വരെ ദേശീയ സുരക്ഷാ ഉപദേശക സമിതിയിൽ അംഗമായിരുന്നു. നിലവിൽ കേരള ഉന്നത വിദ്യാഭ്യാസ കൗൺസിൽ എന്ന സമിതിയുടെ ഉപാധ്യക്ഷൻ, എക്സിക്യൂട്ടിവ് തലവൻ എന്നീ നിലകളിൽ ഇപ്പോൾ പ്രവർത്തിക്കുന്നു

ഏഷ്യാനെറ്റിൽ വിദേശരാജ്യങ്ങളിലെ വാർത്തകളെ ആസ്പദമാക്കിയുള്ള "വിദേശ വിചാരം" എന്ന പ്രതിവാര വാർത്താധിഷ്ടിത പരിപാടിയുടെ നിർമ്മാതാവാണ്. ഇതിനു പുറമേ ഏഷ്യാ വാൾസ്ട്രീറ്റ്, ന്യൂയോർക്ക് ടൈംസ്, ദ ഹിന്ദു, ടൈംസ് ഓഫ് ഇന്ത്യ, മലയാള മനോരമ, മാതൃഭൂമി തുടങ്ങിയ അച്ചടി മാധ്യമങ്ങളിൽ സ്ഥിരമായി എഴുതാറുണ്ട്. ജാപ്പനീസ്, റഷ്യൻ ഭാഷകൾ സംസാരിക്കാനറിയാം.
ഭാര്യ ലേഖ ചിത്രകാരിയും, നർത്തകിയുമാണ്, കരുണ ചാരിറ്റീസ് ഇൻറർനാഷനൽ എന്ന സന്നദ്ധ സംഘടനയുടെ അദ്ധ്യക്ഷയാണ്. വേൾഡ് മലയാളി കൗൺസിലിൻെറ ചെയർപേഴ്സനായിരുന്നു. മകൻ ശ്രീനാഥ് കൊളംബിയ സർവകലാശാലയിൽ ജേർണലിസം പ്രഫസറായിരുന്നു. ഇപ്പോൾ ന്യൂയോർക്കിലെ മെട്രോപൊളിറ്റൻ മ്യൂസിയം ഓഫ് ആർട്ടിൽ ചീഫ് ഡിജിറ്റൽ ഓഫിസർ. ഇളയമകൻ ശ്രീകാന്ത് ദുബൈയിൽ കെ.ഇ.എഫ് ഹോൾഡിങ്സിനും ഫൈസൽ ആൻഡ് ഷബാന ഫൗണ്ടേഷനും വേണ്ടി പ്രവർത്തിക്കുന്നു.


</doc>
<doc id="329459" url="https://ml.wikipedia.org/wiki?curid=329459" title="നഞ്ചൻഗുഡ് വാഴപ്പഴം">
നഞ്ചൻഗുഡ് വാഴപ്പഴം

കർണ്ണാടകയിലെ നഞ്ചൻഗുഡ് പ്രദേശത്ത് ഉത്പാദിപ്പിക്കപ്പെടുന്ന ഒരിനം വാഴയാണ് നഞ്ചൻഗുഡ് വാഴപ്പഴം ("ഇംഗ്ലീഷ്": Nanjangud Banana) അഥവാ നഞ്ചൻഗുഡ് രസബാളെ ("കന്നഡ": ನಂಜನಗೂಡು ರಸಬಾಳೆ). ഏറെ മധുരമുള്ള ഈ പഴത്തിന് രോഗപ്രതിരോധശേഷിയുള്ളതായും കരുതപ്പെടുന്നു. ഒരു പ്രത്യേക മേഖലയിൽ മാത്രം കാണപ്പെടുന്ന ഒരു കാർഷികോത്പന്നം എന്ന നിലയിൽ നഞ്ചൻഗുഡ് രസബാളെക്ക് 2005-ൽ ഭൂപ്രദേശസൂചിക പദവി (ജി. ഐ ടാഗ്: 29) ലഭിക്കയുണ്ടായി

നഞ്ചൻഗുഡിലെ ഗ്രാമങ്ങളിലെ പരമ്പരാഗത കൃഷിയാണിത്. 1980-കളിൽ നഞ്ചൻഗുഡ് താലൂക്കിലെ ദേവരസനഹള്ളിയിലും സമീപപ്രദേശങ്ങളിലുമായി ആയിരക്കണക്കിന് ഏക്കർ പ്രദേശത്ത് ഈ വാഴയിനം കൃഷി ചെയ്യപ്പെട്ടിരുന്നു. ഒരു കാലത്ത് മൈസൂരിലെ വാഴപ്പഴവിപണികളിലെ പ്രമുഖസ്ഥാനം നഞ്ചൻഗുഡ് രസബാളെയ്ക്കായിരുന്നു. കേരളത്തിലെ ചില മേഖലകളിലും ഈ പഴവർഗ്ഗം പ്രശസ്തമായിരുന്നു.

2007 മുതൽ ഈ വാഴകളെ ബാധിച്ച പനാമ എന്ന പൂപ്പൽ ബാധ ഉത്പാദനം കുറക്കാനിടയാക്കി. തുടർച്ചയായുണ്ടായ നഷ്ടം പച്ചബാളെ, റോബസ്റ്റ് തുടങ്ങിയ വാഴയിനങ്ങളുടെ കൃഷിയിലേക്ക് തിരിയുവാൻ ഈ പ്രദേശത്തെ കർഷകരെ പ്രേരിപ്പിച്ചു. ഇന്ന് വെറും മുപ്പത് ഏക്കർ സ്ഥലത്ത് മാത്രമാണ് നഞ്ചൻഗുഡ് പ്രദേശത്ത് ഈ വാഴയിനം കൃഷി ചെയ്യുന്നത്. ഗുണ്ടൽപേട്ടിലെ ചില ഗ്രാമങ്ങളിലും കേരളഅതിർത്തിയോട് ചേർന്നുള്ള മേഖലകളിലും ഇപ്പോൾ രസബാളെ കൃഷിയുണ്ടെങ്കിലും പഴത്തിന് രുചിവ്യത്യാസം പ്രകടമാണ്. ഉത്ഭവസ്ഥാനമായ നഞ്ചൻഗുഡ് പ്രദേശം രസബാളെ കൃഷിയെ കൈവിടുന്നത് ഈ വാഴയിനത്തിന്റെ ഭൂമിശാസ്ത്രസൂചികാ പദവി നിലനിർത്തുന്നതിന് ഭീഷണി ഉയർത്തിയിരുന്നു.

പൂപ്പലിനെ പ്രതിരോധിക്കാൻ കഴിവുള്ള വിത്തിനങ്ങൾ ബാംഗ്ലൂരിലെ ഹോർട്ടികൾച്ചറൽ ലബോറട്ടറിയിൽ വികസിപ്പിച്ചെടുത്തെങ്കിലും വേണ്ടത്ര ഫലപ്രദമായില്ല. നഞ്ചൻഗുഡ് രസബാളെയെ രക്ഷിച്ചെടുക്കാൻ സർക്കാർ കോടിക്കണക്കിന് രൂപയുടെ പല പദ്ധതികളും ആസൂത്രണം ചെയ്യുന്നുണ്ട്. ഇതോടൊപ്പം നഞ്ചൻഗുഡിലെ വിവിധ ഗ്രാമങ്ങളിലെ കർഷകരുടെ കൂട്ടായ്മ ഈ വാഴയിനത്തിന്റെ കൃഷിയെ പ്രോത്സാഹിപ്പിക്കുന്നതിനും കാർഷിക വിജ്ഞാനം പങ്കുവെക്കുന്നതിനും മുന്നോട്ട് വരുന്നുണ്ട്.


</doc>
<doc id="329470" url="https://ml.wikipedia.org/wiki?curid=329470" title="നഞ്ചൻഗുഡ്">
നഞ്ചൻഗുഡ്

കർണ്ണാടകയിലെ മൈസൂർ ജില്ലയിലുൾപ്പെട്ട ഒരു പട്ടണമാണ് നഞ്ചൻഗുഡ് ("ഇംഗ്ലീഷ്": Nanjangud, "കന്നഡ": ನಂಜನಗೂಡು) അഥവാ നഞ്ചൻകോട്. നഞ്ചൻഗുഡിലെ ശ്രീകണ്ഠേശ്വര ക്ഷേത്രം വളരെ പ്രസിദ്ധമാണ്. അതിനാൽ നഞ്ചൻഗുഡിനെ ദക്ഷിണ കാശി എന്നും വിശേഷിപ്പിക്കാറുണ്ട്. ഇന്ത്യയിലെ ഭൂപ്രദേശസൂചികകളിലൊന്നായ നഞ്ചൻഗുഡ് വാഴപ്പഴവും ഈ പ്രദേശത്തെ പ്രശസ്തമാക്കുന്നു.
ഇവിടെ സ്ഥിതിചെയ്യുന്ന ശ്രീകണ്ഠേശ്വര ക്ഷേത്രത്തിലെ ആരാധനാമൂർത്തിയായ ശിവൻ, ശ്രീകണ്ഠേശ്വരൻ അഥവാ ശ്രീനഞ്ചുണ്ഠേശ്വരൻ എന്നു കൂടി അറിയപ്പെടുന്നു. നഞ്ചുണ്ഠേശ്വരന്റെ വാസസ്ഥലം എന്നർത്ഥതിലാണ് ഈ പ്രദേശം നഞ്ചൻഗുഡ് എന്നറിയപ്പെട്ടു തുടങ്ങിയത്.
ബാംഗ്ലൂരിൽ നിന്ന് മൈസൂറിലേക്കുള്ള സംസ്ഥാന പാത 17-ലൂടെ യാത്ര ചെയ്ത് ഇവിടെയെത്താനാകും. ഏകദേശം 163 കിലോമീറ്ററാണ് ബാംഗ്ലൂരിൽ നിന്ന് നഞ്ചൻഗുഡിലേക്കുള്ള ദൂരം. മൈസൂരിൽ നിന്ന് നഞ്ചൻഗുഡിലേക്കുള്ള ദൂരം 29 കിലോമീറ്ററാണ്.


</doc>
<doc id="329474" url="https://ml.wikipedia.org/wiki?curid=329474" title="ശ്രീകണ്ഠേശ്വര ക്ഷേത്രം, നഞ്ചൻഗുഡ്">
ശ്രീകണ്ഠേശ്വര ക്ഷേത്രം, നഞ്ചൻഗുഡ്

കർണാടകയിലെ നഞ്ചൻഗുഡ് പട്ടണത്തിൽ സ്ഥിതി ചെയ്യുന്ന ഒരു പുരാതന ഹൈന്ദവ ക്ഷേത്രവും തീർത്ഥാടന കേന്ദ്രവുമാണ് നഞ്ചുണ്ഠേശ്വര ക്ഷേത്രം എന്നു കൂടി അറിയപ്പെടുന്ന ശ്രീകണ്ഠേശ്വര ക്ഷേത്രം ("കന്നഡ": ಶ್ರೀಕಂಠೇಶ್ವರ ದೇವಸ್ಠಾನ, "ശ്രീകണ്ഠേശ്വര ദേവസ്ഥാന"). കർണ്ണാടകയിലെ ഏറ്റവും ഉയരമുള്ള ഈ ക്ഷേത്രത്തിന്ന് 50,000 ചതുരശ്ര അടി വിസ്തീർണമുണ്ട്. കബിനി (കപില) നദിയുടെ തീരത്തായി സ്ഥിതി ചെയ്യുന്ന ഈ ക്ഷേത്രത്തിലെ പ്രധാന ആരാധനാമൂർത്തി ശ്രീകണ്ഠേശ്വരൻ അഥവാ നഞ്ചുണ്ഠേശ്വരൻ എന്നറിയപ്പെടുന്ന പരമ ശിവനാണ്. 

പാലാഴിമഥനത്തിൽ ഉയർന്നു വന്ന വിനാശകാരിയായ കാളകൂട വിഷം ജഗത്‌രക്ഷക്കായി പരമശിവൻ പാനം ചെയ്യേണ്ടി വന്നതുമായി ബന്ധപ്പെട്ട പുരാണത്തിലെ പ്രതിപാദനമാണ് നഞ്ച് അഥവാ വിഷം പാനം ചെയ്ത ഈശ്വരൻ എന്ന അർത്ഥത്തിൽ പരമശിവനെ നഞ്ചുണ്ഠേശ്വരൻ എന്ന് പ്രാദേശികമായി വിശേഷിപ്പിക്കുവാൻ കാരണമായത്. നഞ്ചുണ്ഠേശ്വരൻ വസിക്കുന്ന ഇടം എന്ന അർത്ഥത്തിൽ ഈ പ്രദേശം നഞ്ചൻഗുഡ് എന്നും അറിയപ്പെടാൻ തുടങ്ങി.

ഏപ്രിൽ ദൊഡ്ഡ ജാത്രേ എന്നറിയപ്പെടുന്ന പത്തു ദിവസം നീണ്ടു നിൽക്കുന്ന പഞ്ചരഥമഹോത്സവത്തിന് ആയിരക്കണക്കിന് ഭക്തർ പങ്കെടുക്കാറുണ്ട്. ഉത്സവത്തോടനുബന്ധിച്ച് രഥബീദി എന്നറിയപ്പെടുന്ന പാതയിലൂടെ തടിയിൽ കൊത്തിയുണ്ടാക്കിയിട്ടുള്ളതും വർണ്ണാഭമായി അലങ്കരിച്ചതുമായ അഞ്ചു രഥങ്ങൾ ഭക്തർ വലിച്ചു കൊണ്ട് നീങ്ങുന്ന ചടങ്ങും ഉൾപ്പെടുന്നു. നവംബറിലെ ചിക്ക ജാത്ര (ചെറിയ ഉത്സവം)യിൽ ഈ രഥങ്ങളിൽ മൂന്നെണ്ണം വലിക്കപ്പെടുന്നു. ശിവരാത്രിയും നവരാത്രിയും ആണ് ഇവിടെ വിപുലമായി ആഘോഷിക്കപ്പെടുന്ന മറ്റ് പ്രധാന ഉത്സവങ്ങൾ


</doc>
<doc id="329476" url="https://ml.wikipedia.org/wiki?curid=329476" title="ഉഡുപ്പി മട്ടു ഗുള്ള വഴുതന">
ഉഡുപ്പി മട്ടു ഗുള്ള വഴുതന

കർണ്ണാടകയിലെ ഉഡുപ്പി ജില്ലയിലെ മട്ടു (മട്ടി എന്നും അറിയപ്പെടുന്നു) ഗ്രാമത്തിലും സമീപ പ്രദേശങ്ങളിലും ഉത്പാദിപ്പിക്കപ്പെടുന്ന പച്ച നിറത്തിലുള്ള ഒരു തരം വഴുതനയാണ് ഉഡുപ്പി മട്ടു ഗുള്ള ("ഇംഗ്ലീഷ്": Udupi Mattu Gulla, "കന്നഡ": ಉಡುಪಿ ಮಟ್ಟುಗುಳ್ಳ) എന്നറിയപ്പെടുന്നത്. വർഷത്തിൽ ചില മാസങ്ങളിൽ മാത്രമാണ് ഈ വഴുതന ലഭ്യമാകുന്നത്. 2011-ൽ ഈ കാർഷികോത്പന്നത്തിന് ഭൂപ്രദേശസൂചിക പദവി ലഭിച്ചു.
ഉരുണ്ട ആകൃതിയാണ് ഈ വഴുതനക്ക് 'ഗുള്ള' എന്ന വിശേഷണത്തിനു കാരണമായത്. എന്നാൽ സാധാരണയായി കാണപ്പെടുന്ന പർപ്പിൾ നിറത്തിലുള്ള ഉരുണ്ട വഴുതനയിൽ നിന്ന് വ്യത്യസ്തമാണ് ഇളം പച്ച നിറത്തിലുള്ള ഇതിന്റെ രുചി. രുചിയിലുള്ള വ്യത്യസ്തതയും ഒരു പ്രത്യേക പ്രദേശത്ത് മാത്രം കൃഷി ചെയ്യപ്പെടുന്നതും ഈ വഴുതനക്ക് ഭൂപ്രദേശസൂചിക പദവി ലഭിക്കുവാൻ കാരണമായി.

ഉഡുപ്പി പാചകവിഭവങ്ങളിലെ പ്രത്യേകിച്ച് സാമ്പാറിലെ ഒരു പ്രധാന പച്ചക്കറിയിനമാണ് മട്ടു വഴുതന. നാനൂറ് വർഷത്തിലേറെയായി മട്ടുപ്രദേശത്ത് ഈ വഴുതന കൃഷി ചെയ്യുന്നതായി പറയപ്പെടുന്നു. ഉഡുപ്പിയിലെ അഷ്ഠമടങ്ങളിലൊന്നായ സോദേ മഠത്തിലെ അധിപനായിരുന്ന ശ്രീ വഡിരാജയാണ്(1480–1600) മട്ടു ഗ്രാമനിവാസികൾക്ക് കൃഷി ചെയ്യുവാനായി ഈ പ്രത്യേകതരം വഴുതനവിത്തുകൾ നൽകിയതെന്നാണ് ഐതിഹ്യം. പതിനഞ്ചാം നൂറ്റാണ്ട് മുതൽ ഉഡുപ്പി ശ്രീകൃഷ്ണ ക്ഷേത്രത്തിൽ രണ്ടു വർഷത്തിൽ ഒരിക്കൽ നടന്നു വരുന്ന "പര്യാര" എന്ന ഉത്സവത്തിന് മട്ടു നിവാസികൾ ഈ വഴുതന തങ്ങളുടെ സംഭാവന ("ഹൊറേ കാണികേ") എന്ന നിലയിൽ സമർപ്പിക്കാറുണ്ട്. ഉഡുപ്പി ക്ഷേത്രത്തിൽ തയ്യാറാക്കപ്പെടുന്ന സാമ്പാർ, പല്യ (തോരൻ), ഗൊജ്ജു തുടങ്ങിയ വിഭവങ്ങളിലുപയോഗിക്കുന്ന ഒരേ ഒരിനം വഴുതന മട്ടു വഴുതനയാണ്.

ഇപ്പോൾ മട്ടുവിലും സമീപമുള്ള പംഗള, കൊപ്ല, കൈപ്പുഞ്ചാൽ തുടങ്ങിയ പ്രദേശങ്ങളിലുമായി ഇരുനൂറിലധികം കർഷകർ ഏകദേശം 150 ഏക്കർ സ്ഥലത്ത് മട്ടു വഴുതന കൃഷി ചെയ്തു വരുന്നു. മൺസൂണിനു ശേഷം സെപ്റ്റംബർ-ഒക്ടോബർ മാസത്തിൽ വിത്തുകൾ പാകിത്തുടങ്ങും. ജനുവരി മുതൽ മേയ് വരെ ഈ വഴുതന വിപണിയിൽ ലഭ്യമാകും.

കീടങ്ങളുടെ ആക്രമണവും ബി.ടി. വഴുതനയുടെ ഉത്പാദനവും ഇടക്കാലത്ത് മട്ടു വഴുതനയുടെ ഉത്പാദ്നക്ഷയത്തിനിടയാക്കിയിരുന്നു. എന്നാൽ മട്ടു ഗ്രാമനിവാസികൾ ഹോർട്ടി കൾച്ചർ വകുപ്പിന്റെയും കാർഷിക വിദഗ്ദരുടെയും കൃഷിരീതികൾ അവലംബിച്ചത് മൂലം മികച്ച വിളവ് നേടിയെടുക്കുവാനായി.


</doc>
<doc id="329498" url="https://ml.wikipedia.org/wiki?curid=329498" title="മൈസൂർ മുല്ല">
മൈസൂർ മുല്ല

കർണാടകയിലെ മൈസൂർ ജില്ലയിലും മാണ്ഡ്യ ജില്ലയിലെ ശ്രീരംഗപട്ടണം താലൂക്കിലെ ചില ഭാഗങ്ങളിലും കാണപ്പെടുന്ന ഒരിനം മുല്ലയാണ് മൈസൂർ മുല്ല ("ഇംഗ്ലീഷ്:" Mysore Jasmine, "കന്നഡ:" ಮೈಸೂರು ಮಲ್ಲಿಗೆ, "മൈസൂരു മല്ലിഗെ"). ഭൂപ്രദേശസൂചിക പദവി ലഭിച്ചിട്ടുള്ള മൈസൂർ മുല്ല പൂജാ ആവശ്യത്തിനും മാല ഉണ്ടാക്കാനും ഉപയോഗിക്കുന്നതിനുപുറമേ സുഗന്ധദ്രവ്യ വ്യവസായത്തിലും വൻതോതിൽ ഉപയോഗിക്കുന്നുണ്ട്.
മൈസൂർ മുല്ലയുടെ ചെടിയ്ക്ക് 9 അടിയോളം വളരാൻ സാധിക്കും. ഇലകൾ തിളക്കമുള്ള പച്ച നിറത്തിൽ അണ്ഡാകൃതിയുള്ളവയാണ്. 

കർണ്ണാടകയിലെ വിവിധതരം മുല്ലയിനങ്ങളിൽ ഏറെ പ്രശസ്തമായ ഇനമാണ് മൈസൂർ മുല്ല. ഭൂപ്രദേശസൂചിക പദവി ലഭിച്ചിട്ടുള്ള കർണ്ണാടകയിലെ തന്നെ മുല്ലയിനങ്ങളായ ഹഡഗാളി മുല്ലയെക്കാളും ഉഡുപ്പി മുല്ലയെക്കാളും സുഗന്ധം ഏറെയുള്ളത് മൈസൂർ മുല്ലക്കാണ്. സംസ്ഥാനത്തെ പുഷ്പവിപണിക്ക് പുറമേ കേരളത്തിലും തമിഴ്നാട്ടിലും മൈസൂർ മുല്ലക്ക് ആവശ്യക്കാരേറെയുണ്ട്. 
രണ്ടായിരത്തിന്റെ ആദ്യപാദത്തിൽ ദ്രുതഗതിയിലുണ്ടായ നഗരവൽക്കരണം മൈസൂരിന്റെ അഭിമാനസ്തംഭങ്ങളിലൊന്നായ മൈസൂർ മുല്ലയുടെ ഉത്പാദനത്തെയും ബാധിച്ചു. ഒരു കാലത്ത് മുഖ്യമായും മുല്ലകൃഷി നടത്തിയിരുന്ന നഗരാതിർത്തിയിലുള്ള പ്രദേശങ്ങളെല്ലാം ജനവാസകേന്ദ്രങ്ങളായി മാറി. ആവശ്യത്തിനനുസരിച്ചുള്ള ഉത്പാദനം നടക്കാത്തത് മൈസൂർ മുല്ലയുടെ ലഭ്യതയെ ബാധിക്കുകയും വില ഗണ്യമായി വർദ്ധിക്കുന്നതിനിടയാക്കുകയും ചെയ്തു. അതിനാൽ കർണാടക സർക്കാരിന്റെ ഹോർട്ടികൾചറൽ ഈ വിഷയത്തിൽ പ്രത്യേക ശ്രദ്ധ പതിപ്പിക്കുകയും സമീപ താലൂക്കുകളിലേക്ക് കൂടി മൈസൂർ മുല്ലയുടെ കൃഷി വ്യാപിപ്പിക്കുന്നതിനുള്ള പദ്ധതികൾ ആസൂത്രണം ചെയ്യുകയും ചെയ്തു.


</doc>
<doc id="329500" url="https://ml.wikipedia.org/wiki?curid=329500" title="സുകർണോ">
സുകർണോ

സുകർണോ(Soerabaia, 6 June 1901 – Djakarta, 21 June 1970) ഇന്തോനേഷ്യയുടെ ആദ്യ പ്രസിഡന്റായിരുന്നു. 1945 മുതൽ 1967 വരെ അദ്ദേഹം ഭരണത്തിലുണ്ടായിരുന്നു. 

നെതർലാന്റിൽ നിന്നും സ്വാതന്ത്ര്യം ലഭിക്കാനായി നടന്ന സമരത്തിന്റെ നേതാവായിരുന്നു അദ്ദേഹം. ഡച്ച് കോളണിയായിരുന്ന ഇന്തോനേഷ്യയെ സ്വതന്ത്രമാക്കാനായി രൂപീകരിച്ച ദേശീയപ്രസ്ഥാനങ്ങളുടെ നേതൃസ്ഥാനത്തുനിന്ന് അവസാനം സ്വാതന്ത്ര്യം നേടാൻ കാരണമായി. ഡച്ചുകാരുടെ തടവിൽ പത്തുവർഷത്തോളം കിടന്ന അദ്ദേഹം ജപ്പാൻകാർ ഇന്തോനേഷ്യ കീഴടക്കിയപ്പോഴായിരുന്നു പുറത്തുവന്നത്. ജപ്പാൻകാർക്ക് ജനങ്ങളിൽനിന്നും പിൻതുണ ലഭിക്കാനായി അദ്ദേഹം സഹായിച്ചു. പകരം അവരുടെ ദേശീയപ്രസ്ഥാനത്തെ സഹായിക്കാൻ ജപ്പാൻകാർ നിലകൊണ്ടു. ജപ്പാൻ യുദ്ധത്തിൽ കീഴടങ്ങിയതിനാൽ സുകർണോയും മൊഹമ്മദ് ഹട്ടായും 1945 ആഗസ്റ്റ് 17നു സ്വാതന്ത്ര്യം പ്രഖ്യാപിച്ചു. സുകർണോയെ ആദ്യ പ്രസിഡന്റായി നിയമിച്ചു. ഡച്ചുകാർ തങ്ങളുടെ കീഴിലുണ്ടായിരുന്ന ഇന്തോനേഷ്യയെ കയ്യൊഴിയാൻ വൈമുഖ്യം കാട്ടിയ സമയം നയതന്ത്രത്തിലൂടെയും സൈനികനടപടികളിലൂറ്റെയും 1949ൽ ഇന്തോനേഷ്യയ്ക്ക് പൂർണ്ണസ്വാതന്ത്ര്യം നേടിക്കൊടുത്തു. സംഘർഷഭരിതവും കുഴഞ്ഞുമറിഞ്ഞതുമായ പാർലിമെന്ററി ജനാധിപത്യകാലഘട്ടത്തിനുശേഷം 1957ൽ അദ്ദേഹം ഏകാധിപത്യപരമായ "നിയന്ത്രിത ജനാധിപത്യരീതി" കൊണ്ടുവന്നു. ഇതു വൈവിധ്യം നിറഞ്ഞതും സംഘർഷഭരിതവുമായ ഇന്തോനേഷ്യയിൽ സമാധാനം സൃഷ്ടിക്കാൻ ഒട്ടൊക്കെ സഹായിച്ചു. 1960കളിൽ അദ്ദേഹം ഇന്തോനേഷ്യൻ കമ്യൂണിസ്റ്റു പാർട്ടിക്കു പിന്തുണ നൽകി ഇന്തോനേഷ്യയെ ഇടത്തേയ്ക്കു നയിക്കാൻ ഒരുങ്ങി. സാമ്രാജ്യത്വവിരുദ്ധമായ വിദേശനയങ്ങൾ പിന്തുടർന്ന് ചൈനയിൽനിന്നും സോവിയറ്റ് യൂണിയനിൽ നിന്നും സഹായം തേടി. 1965-ലെ 30 സെപ്റ്റംബർ മുന്നേറ്റം ഇന്തോനേഷ്യൻ കമ്യൂണിസ്റ്റു പാർട്ടിയുടെ തകർച്ചയ്ക്കിടയാക്കി. 1967-ൽ അദ്ദേഹത്തിന്റെ ഒരു സൈന്യനേതാവായിരുന്ന സുഹാർത്തോ ഭരണം പിടിച്ചെടുത്ത് സുകാർണോയുടെ മരണംവരെ വീട്ടുതടങ്കലിലാക്കി. 
സുകരണോയുടെ പിതാവ് ജാവയിലെ പ്രാഥമിക പാഠശാലയിലെ അദ്ധ്യാപകനായ ഉന്നതകുലജാതനായ റാഡെൻ സുകേമി സൊസൊറോദിഹർഡ്ജോ ആയിരുന്നു. മാതാവ് ബാലിയിലെ ബ്രാഹ്മണജാതിയിൽപ്പെട്ട ഇദ അയു ന്യോമൻ റായ് ആയിരുന്നു. അന്ന് ഡച്ച് ആധിപത്യത്തിലായിരുന്ന ഡച്ച് ഈസ്റ്റ് ഇൻഡീസ് എന്ന് അറിയപ്പെട്ട ഇന്നത്തെ ഇന്തോനേഷ്യയിലെ സുരബായയിലാണ് അദ്ദേഹം ജനിച്ചത്. അദ്ദേഹത്തിന്റെ യഥാർത്ഥ പേര് കുസ്നോ എന്നായിരുന്നു. 1912 പ്രാദേശികമായ ഒരു പ്രാഥമികപാഠശാലയിൽനിന്നും പഠിച്ചിറങ്ങിയ അദ്ദേഹം, മൊജോകർത്തായിലുള്ള ഒരു ഡച്ചുസ്കൂളിൽ ചേർന്നു. തുടർന്നു അദ്ദേഹം Hogere Burger School (Dutch-college preparatory school)ൽ ചേർന്നു പഠിച്ചു. അതിനുശേഷം Technische Hogeschool (Bandoeng Institute of Technology) ചേർന്ന് സിവിൽ എഞ്ചിനീയറിങ്ങിൽ ആർക്കിടെക്ചറിനു പ്രാധാന്യം കൊടുത്തു പഠിച്ചു. 1926 മേയ് 25നു സുകർണോ എഞ്ചിനീയറിങ്ങ് ഡിഗ്രി പാസ്സായി. തന്റെ സർവ്വകലാശാല സഹപാഠിയായ അൻവാരിയുമൊത്ത് അദ്ദേഹം ബന്ദുങ്ങിൽസുകർണോ ആൻഡ് അൻവാരി എന്ന കെട്ടിടനിർമ്മാണ സംരംഭം തുടങ്ങി. ബന്ദുങ്ങിൽ ഇന്നു കാണുന്ന പ്രധാനപ്പെട്ട പല കെട്ടിടങ്ങളും സുകർണോയുടെ രൂപകല്പനയിൽ നിർമ്മിക്കപ്പെട്ടതാണ്. പ്രസിഡന്റ് ആയിരുന്നപ്പോഴും അദ്ദേഹം പല സ്മാരകങ്ങളുടെയും നിർമ്മാണത്തിനു വേണ്ട രൂപകല്പന തയ്യാറാക്കി. 

സുകർണോ അനേകം ഭാഷകളിൽ പ്രവീണനായിരുന്നു. തന്റെ മാതൃഭാഷയായ ജാവാനീസ് ഭാഷയെക്കൂടാതെ സുന്ദനീസ്, ബാലിനീസ്, ഇന്തോനേഷ്യൻ എന്നിവയിലും ഡച്ചുഭാഷയോടൊപ്പം പ്രാവീണ്യമുണ്ടായിരുന്നു. ജർമൻ, ഇംഗ്ലിഷ്, അറബിക്, ജപ്പാനീസ്, ഫ്രഞ്ച് ഭാഷകളും അദ്ദേഹത്തിനു വഴങ്ങിയിരുന്നു. 

തന്റെ രാഷ്ട്രീയചിന്താഗതിയിലും നിർമ്മാണരീതികളിലും ആധുനിക കാഴ്ചപ്പാടാണു പുലർത്തിയിരുന്നത്. അദ്ദേഹം പാരമ്പര്യമായ ജന്മിത്വത്തെ നിരാകരിച്ചു. ജന്മിത്വം അദ്ദേഹത്തെ സംബന്ധിച്ച് പിന്തിരിപ്പനായിരുന്നു. ഡച്ചുകാർ രാജ്യം കീഴടക്കാൻ കാരണം അന്നു നിലനിന്ന ജന്മിത്വമായിരുന്നു എന്നദ്ദേഹം പറഞ്ഞു. പടിഞ്ഞാറൻ രാജ്യങ്ങൾ പിന്തുടർന്നുവന്ന സാമ്രാജ്യത്ത്വത്തെ ഒരാളെ വേറൊരാൾ ചൂഷണം ചെയ്യാനുള്ള വ്യവസ്ഥിതി എന്നാണദ്ദേഹം നിർവ്വചിച്ചത്. ("exploitation of humans by other humans" (exploitation de l'homme par l'homme) ഇന്തോനേഷ്യൻ ജനതയുടെ പട്ടിണിക്കു കാരണം ഡച്ചുകാരുടെ ഇത്തരം നയങ്ങളാണെന്ന് അദ്ദേഹം ആരോപിച്ചു. ഇന്തോനേഷ്യൻ ജനങ്ങളിൽ ദേശീയബോധമുണ്ടാക്കാൻ അദ്ദേഹം ഇത്തരം തന്റെ ആദർശങ്ങൾ തന്റെ വസ്ത്രധാരണത്തിലും ആസൂത്രണത്തിലും (പ്രത്യേകിച്ച് തലസ്ഥാനമായ [[ജക്കാർത്ത|ജക്കാർത്തയുടെ രൂപകല്പനയിൽ) തന്റെ സോഷ്യലിസ്റ്റ് ആശയങ്ങൾ പ്രാവർത്തികമാക്കാൻ ശ്രമിച്ചു. പക്ഷെ, പോപ് യൂസിക് മോഡേൺ ആർട്ട് എന്നിവ അദ്ദേഹം പ്രോത്സാഹിപ്പിച്ചില്ല.

ബന്ദുങ്ങിൽ വിദ്യാർത്ഥിയായിരുന്നപ്പോൾ അദ്ദേഹം യൂറോപ്യനും, അമേരിക്കനും, ദേശീയവും, കമ്യൂണിസ്റ്റു തത്ത്വശാസ്ത്രപരവും, മതപരവുമായ എല്ലാവിധ ചിന്താധാരകളുമായി ഇടപഴകിയിരുന്നു. ഇതിൽനിന്നുമെല്ലാം ഉരുത്തിരിഞ്ഞ തന്റെതായ ഇന്തോനേഷ്യയുടെ പ്രാദേശിക പരിസ്ഥിതിക്കു യോജിച്ച സ്വയംപര്യാപ്തതയുള്ള ഒരു സോഷ്യലിസ്റ്റുതത്വശാസ്ത്രം അദ്ദേഹം പിന്നീടു രൂപപ്പെടുത്തിയെടുത്തു. മാർഹൈനിസം എന്നാണ് അദ്ദേഹം തന്റെ തത്ത്വശാസ്ത്രത്തെ വിളിച്ചത്. ബന്ദുങ്ങിന്റെ തെക്കുഭാഗത്തു ജീവിച്ചിരുന്ന മാർഹൈൻ എന്ന ഒരു കർഷകന്റെ ജീവിതരീതി കണ്ടാണ് അദ്ദേഹം ഈ പേരു നൽകിയത്. തനിക്കു ലഭിച്ച തന്റെ ചെറിയ സ്ഥലത്ത് ജോലിചെയ്ത് ആ വരുമാനം കൊണ്ട് തന്റെ കുടുംബത്തെ നന്നായി കൊണ്ടുപോയ കർഷകനായിരുന്നു മാർഹൈൻ. 

1927 ജൂലൈ 4നു സുകർണോയും കൂട്ടുകാരും ചേർന്ന് സ്വാതന്ത്ര്യത്തിനു വേണ്ടി പ്രവർത്തിക്കാനായി Partai Nasional Indonesia (PNI) എന്ന പാർട്ടി സ്ഥാപിച്ച. അതിന്റെ ആദ്യ നേതാവ് സുകർണോ ആയിരുന്നു. സാമ്രാജ്യത്തത്തെയും കാപ്പിറ്റലിസത്തെയും എതിർത്ത പാർട്ടിക്ക് ഇന്തോനേഷ്യയുടെ സ്വാതന്ത്യം ആയിരുന്നു ലക്ഷ്യം. കാരണം ക്യാപ്പിറ്റലിസവും സാമ്രാജ്യത്തവും ആയിരുന്നു ഇന്തോനേഷ്യയുടെ ജനങ്ങളുടെ ജീവിതരീതിയെ ദുഷ്കരമാക്കിയത്. മാത്രമല്ല പാർട്ടി മതേതരത്വത്തെ തങ്ങളുടെ പ്രധാന ആദർശമാക്കി അതിലൂടെ അന്നത്തെ ഡച്ച് ഈസ്റ്റിന്ത്യയായിരുന്ന ഇന്തോനേഷ്യയിലെ വൈവിധ്യം നിറഞ്ഞ സംസ്കാരത്തെ ഒന്നിപ്പിച്ച് ഒരു ശക്തമായ് ഐന്തോനേഷ്യയെ കെട്ടിപ്പടുക്കാൻ ലക്ഷ്യമിട്ടു. ജപ്പാൻ ഈ സമയം പാശ്ചാാത്യ ശക്തികളോട് യുദ്ധം ചെയ്യുമെന്നും അപ്പോൾ ജപ്പാന്റെ സഹായത്തോടേ ജാവയുടെ സ്വാതന്ത്ര്യം സാധ്യമാകും എന്നു കണക്കുകൂട്ടി. 1920 കളിൽ സരെകാത് ഇസ്ലാമിന്റെ തകർച്ചയും Partai Komunis Indonesia യുടെ പരാജയപ്പെട്ട വിപ്ലവവും പുതിയ പാർട്ടിക്കു അനുകൂല അന്തരീക്ഷം സൃഷ്ടിച്ചു. പ്രത്യേകിച്ചും സ്വാതന്ത്ര്യ കാംഷികളായ സർവ്വകലാശാലാ വിദ്യാർത്ഥികളായ യുവാക്കൾ ഈ പർട്ടിയിൽ പെട്ടെന്ന് അകൃഷ്ടരായി. ഡച്ചു സർക്കാരിന്റെ വംശീയവിവേചനംവും അവസരവിവേചനവും അവരെ രോഷാകുലരാക്കിയിരുന്നു. 

PNI യുടെ പ്രവർത്തനം ഡച്ചു സർക്കാർ നിരീക്ഷണത്തിലാക്കി. സുകർണോയുടെ പ്രസംഗങ്ങളും അദ്ദേഹം വിളിച്ചുകൂട്ടിയ സമ്മേളനങ്ങളും ഡച്ചു സർക്കാരിന്റെ പൊലീസായ Politieke Inlichtingen Dienst/PIDന്റെ ഏജന്റുമാർ അലങ്കോലപ്പെടുത്തി. 1929 ഡിസംബർ 29നു കൊളോണിയൽ സർക്കാരിന്റെ നിർദ്ദേശപ്രകാരമുള്ള ജാവ ഒട്ടാകെയുള്ള തിരച്ചിലിൽ സുകർണോയും അദ്ദേഹത്തിന്റെ പാർട്ടിയിലെ ഉന്നതനേതാക്കളും അറസ്റ്റു ചെയ്യപ്പെട്ടു. യോഗ്യാകർത്താ സന്ദർസിക്കാൻ പോയസമയത്താണ് സുകർണോയെ പൊലീസ് അറസ്റ്റു ചെയ്തത്. 1930 ആഗസ്റ്റു മുതൽ ഡിസംബർ വരെ അദ്ദേഹത്തെ Bandung Landraad കോടതിയിൽ വിചാരണചെയ്ത സമയത്ത് അദ്ദേഹം Indonesia Menggoegat (Indonesia Accuses) എന്ന പേരിൽ അറിയപ്പെട്ട നീണ്ട രാഷ്ട്രീയ പ്രസംഗങ്ങൾ നടത്തുകയുണ്ടായി. 

1930 ഡിസംബറിൽ സുകർണോയെ 4 വർഷത്തേയ്ക്കു തടവിനു ശിക്ഷിച്ചു. ബന്ദുങ്ങിലെ Sukamiskin prisonൽ ആയിരുന്നു അദ്ദേഹത്തെ തടവിലിട്ടത്. എന്നാൽ വിചാരണവേളയിലെ അദ്ദേഹത്തിന്റെ നീണ്ട പ്രസംഗങ്ങൾക്ക് മാധ്യമങ്ങളിലും ജനങ്ങളുടെ ഇടയിലും നല്ല പ്രചാരം ലഭിച്ചിരുന്നു. ഇതുമൂലം ഡച്ച് ഈസ്റ്റ് ഇൻഡീസിലെയും നെതെർലാന്റിലേയും പുരോഗമനശക്തികൾ സമ്മർദ്ദം ചെലുത്തിയ ഫലമായി അദ്ദേഹത്തെ 1931 ഡിസംബർ 31നു വിടാൻ ഡച്ചു സർക്കാർ നിർബന്ധിതരായിത്തീർന്നു. അപ്പോഴേയ്ക്കും അദ്ദേഹം ഇന്തോനേഷ്യ ഒട്ടാകെ പ്രശസ്തനായ നേതാവായിക്കഴിഞ്ഞു.
[[File:Sukarno and family, Bung Karno Penjambung Lidah Rakjat 240.jpg|thumb|Sukarno with Fatmawati and five of their children. Clockwise from center: Sukarno, Sukmawati, Fatmawati, Guruh, Megawati, Guntur, Rachmawati]]
സുകർണോ ജാവയിലെയും ബാലിയിലേയും പാരമ്പര്യമുള്ളയാളായിരുന്നു. 1920ൽ സുകർണോ സിതി ഒയെതാരിയെ വിവാഹംചെയ്തു. 1923ൽ അവരുമായുള്ള ബന്ധം വിച്ഛേദിച്ചശേഷം ഇംഗിത്ത് ഗർണാസിഹിനെ വിവാഹം കഴിച്ചു. 1943ൽ ഇവരെ വിവാഹമൊചിതയാക്കിയശേഷം ഫത്മാവതിയെ വിവാഹം കഴിച്ചു. തുടർന്ന് 1954ൽ ഹർത്തിനിയെയും വിവാഹം കഴിച്ചു. 1962ൽ ജപ്പാൻ കാരിയായ നവോക്കോ നെമോതോയെ രത്ന ദേവി സുകർണോ എന്ന പേരിൽ വിവാഹം കഴിച്ചു. 
അദ്ദേഹത്തിന്റെ ഭാര്യയായ ഫത്മാവതിയുടെ മകളാണ് ഇന്തോനേഷ്യയുടെ അഞ്ചാമത്തെ പ്രസിഡന്റായിരുന്ന [[മേഗവതി സുകർണോപുത്രി]]. അവരുടെ ഇളയ സഹോദരനായ [[ഗുരുഹ് സുകർണോപുത്ര]] യ്ക്ക് പിതാവിന്റെ കലാപാരമ്പര്യം സ്വായത്തമായിരുന്നു. അദ്ദേഹം ഒരു കൊറിയോഗ്രഫറും ഗായകനുമായിരുന്നു. സുകർണോയുടെ മകൾ കാർത്തിക ആയിരുന്നു.


[[വർഗ്ഗം:ഇന്തോനേഷ്യയുടെ പ്രസിഡന്റുമാർ]]
[[വർഗ്ഗം:1901-ൽ ജനിച്ചവർ]]
[[വർഗ്ഗം:1970-കളിൽ മരിച്ചവർ]]

</doc>
<doc id="329503" url="https://ml.wikipedia.org/wiki?curid=329503" title="ശാസ്ത്ര">
ശാസ്ത്ര

കേരള സംസ്ഥാന ശാസ്ത്ര സാങ്കേതിക പരിസ്ഥിതി കൗൺസിലിന്റെ (KSCSTE) മുഖപത്രമാണ് ശാസ്ത്ര. ശാസ്ത്ര സാങ്കേതിക പരിസ്ഥിതി വകുപ്പിനു കീഴിലെ വിവിധ സംഘങ്ങളെ ഏകോപിപ്പിക്കുകയും ശാസ്ത്രത്തെ സാമാന്യ ജനങ്ങളിലേക്ക് എത്തിക്കുകയും ചെയ്യുക തുടങ്ങിയ ലക്ഷ്യങ്ങളോടെ ആരംഭിച്ചതാണിത്. KSCSTE-യുടെ പ്രസിഡണ്ട് മുഖ്യമന്ത്രിയാണ്. പത്രത്തിന്റെ നിലവിലെ ചീഫ് എഡിറ്റർ KSCSTE-യുടെ എക്സിക്യൂടീവ് വൈസ്-പ്രസിഡണ്ട് Dr. സുരേഷ് ദാസ് ആണ്.

സർകാരിനു കീഴിലും സ്വകാര്യമേഖലയിലും നടക്കുന്ന ഗവേഷണ സംരംഭങ്ങളെ പ്രോത്സാഹിപ്പിക്കുന്നതിനും ഏകോപിപ്പിക്കുന്നതിനും ശാസ്ത്ര മുൻ കൈ എടുക്കുന്നു. കുട്ടികളിൽ ശാസ്ത്ര ബോധം വളർത്തുന്നതിനായി സ്കൂൾ തലത്തിലുള്ള കുട്ടികൾക്കായി വിവിധ ശാസ്ത്ര പരിപാടികളും KSCSTE-യുടെ ആഭിമുഖ്യത്തിൽ നടക്കുന്നുണ്ട്.


</doc>
<doc id="329504" url="https://ml.wikipedia.org/wiki?curid=329504" title="ഫ്രീഡറിഷ് അക്കും">
ഫ്രീഡറിഷ് അക്കും

ഫ്രീഡറിഷ് ക്രിസ്ത്യൻ അക്കും എന്ന ഫ്രെഡെരിക്ക് അക്കും (March 29, 1769 – June 28, 1838) ജർമ്മനിയിലെ ഒരു രസതന്ത്രശാസ്ത്രജ്ഞനായിരുന്നു. വാതകം പ്രകാശസ്രോതസ്സാക്കുന്നതിൽ പരീക്ഷണങ്ങൾ ചെയ്തു. അപക്കടകാരികളായ ചേരുവകൾ സംസ്കരിച്ച ഭക്ഷണത്തിൽ ചേർക്കാതിരിക്കാൻവേണ്ട പ്രവർത്തനങ്ങൾ ചെയ്തു അങ്ങനെ പൊതുജനങ്ങളുടെ താത്പര്യം രസതന്ത്രവിദ്യയിൽ കണക്കിലെടുക്കാൻ തുനിഞ്ഞു. 1793 മുതൽ 1821 വരെ അദ്ദേഹം ലണ്ടനിൽ താമസിച്ചു. അദ്ദേഹം തന്റെ സ്വന്തം പരീക്ഷണശാല വാണിജ്യപരമായി സ്ഥാപിച്ചു. രാസവസ്തുക്കളും പരീക്ഷണ ഉപകരണങ്ങളും അദ്ദേഹം തന്റെ ലാബിൽ നിർമ്മിക്കുകയും വിറ്റഴിക്കുകയും ചെയ്തു. ഫീസു വാങ്ങിക്കൊണ്ട് അക്കും അനേകം വിദ്യാഭ്യാസസ്ഥാപനങ്ങളിൽ പ്രഭാഷണങ്ങൾ നടത്തിയിരുന്നു. ശാസ്ത്രസ്ഥാപനങ്ങളുമായിച്ചേർന്ന് അനേകം ഗവേഷണപ്രവർത്തനങ്ങളിലും മുഴുകി.

ഹാനോവറിനു 30 കിലോമീറ്റർ ദൂരെ ഷൗബർഗ് ലിപ്പെ എന്ന സ്ഥലത്തു ജനിച്ചു. അദ്ദേഹത്തിന്റെ പിതാവ് ഒരു പട്ടാളക്കാരനായിരുന്നു. 1755ൽ അദ്ദേഹത്തിന്റെ പിതാവ് ജൂതമതത്തിൽനിന്നും ക്രിസ്തുമതത്തിലേയ്ക്കു മതപരിവർത്തനം ചെയ്തു. 


</doc>
<doc id="329506" url="https://ml.wikipedia.org/wiki?curid=329506" title="സാമൂഹ്യജ്ഞാന നിർമ്മിതി വാദം">
സാമൂഹ്യജ്ഞാന നിർമ്മിതി വാദം

അറിവിൻറെ സാമൂഹ്യപരമായ ഒരു സിദ്ധാന്തമാണ് സാമൂഹ്യജ്ഞാന നിർമ്മിതി വാദം.അത് പൊതു ജ്ഞാനനിർമ്മിത വാദമെന്ന തത്ത്വചിന്തയെ സമൂഹത്തിലേക്ക് ചേർക്കപ്പെടുന്നു. പീറ്റർ എൽ ബെർഗെർ, തോമസ് ലുക്ക്മൺ എന്നിവർ ചേർന്ന് രചിച്ച ദ സോഷ്യൽ കൺസ്ട്രക്ഷൻ ഓഫ് റിയാലിറ്റി എന്ന കൃതിയിൽ നിന്നാണ് ഈ പദം ഉപയോഗിച്ചിരിക്കുന്നത്.ഇതിൻറെ പ്രധാന വക്താക്കളിലൊരാളാണ് വൈഗോഡ്സ്കി.


</doc>
<doc id="329509" url="https://ml.wikipedia.org/wiki?curid=329509" title="ഹോമെർ ബർടൺ ആഡ്കിൻസ്">
ഹോമെർ ബർടൺ ആഡ്കിൻസ്

ഹോമെർ ബർടൺ ആഡ്കിൻസ് (16 January 1892 in Newport, Ohio – 10 August 1949 in Madison, Wisconsin) കാർബണിക സംയുക്തങ്ങളുടെ ഹൈഡ്രൊജനീകരണത്തെപ്പറ്റി പഠിച്ച അമേരിക്കൻ രസതന്ത്രശാസ്ത്രജ്ഞനായിരുന്നു. തന്റെ രംഗത്ത് ലോകത്തുതന്നെ ഔദ്യോഗികവക്താവായിരുന്നു അദ്ദേഹം. തന്റെ യുദ്ധകാലഗവേഷണത്തിന് ആഡ്കിൻസ് പ്രസിദ്ധനാണ്. വിഷവാതകങ്ങളായ രാസായുധങ്ങളെപറ്റി അദ്ദേഹംഗവേഷണം നടത്തി. 1949ൽ ഹൃദയാഘാതം മൂലമാണ് മരണമടഞ്ഞത്.
തന്റെ ജീവിതകാലത്ത് ആഡ്കിൻസ് അനേകം പുരസ്കാരങ്ങൾ കരസ്തമാക്കിയിട്ടുണ്ട്. 1942 ൽ നാഷനൽ അക്കാദമി ഓഫ് സയൻസസിന്റെ അംഗമായി തിരഞ്ഞെടുക്കപ്പെട്ടു. 


</doc>
<doc id="329510" url="https://ml.wikipedia.org/wiki?curid=329510" title="ഉഡുപ്പി മുല്ല">
ഉഡുപ്പി മുല്ല

കർണാടകയിലെ ഉഡുപ്പി ജില്ലയിലെ ശങ്കർപുരയിലും സമീപ പ്രദേശങ്ങളിലും കാണപ്പെടുന്ന ഒരു മുല്ലയിനമാണ് ഉഡുപ്പി മുല്ല ("ഇംഗ്ലീഷ്:" Udupi Jasmine) അഥവാ ശങ്കർപുര മുല്ല. ശങ്കർപുരയിൽ ഈയിനം മുല്ലയുടെ കൃഷിയാരംഭിച്ചിട്ട് നൂറ് വർഷങ്ങൾ മാത്രമേ ആകുന്നുള്ളു. ഭൂപ്രദേശസൂചിക പദവി നേടിയിട്ടുള്ള ഈ മുല്ല ശങ്കർപുരക്ക് പുറമേ സമീപ പ്രദേശങ്ങളായ ഭട്കൽ, ഷിർവ, ഹേരൂർ, ഇന്നാജേ എന്നിവിടങ്ങളിലും കൃഷി ചെയ്യപ്പെടുന്നു.

പടർന്ന് തഴച്ചു നിൽക്കുന്ന തരത്തിലുള്ള ചെടിയാണ് ഉഡുപ്പി മുല്ലയുടേത്. മഞ്ഞനിറം കലർന്ന ഇളം പച്ചനിറമാണ് ഇലകളുടേത്. ചെടിയിൽ നിന്ന് അടർത്തി മാറ്റിയതിനു ശേഷവും കൂടുതൽ ദിവസം നിലനിൽക്കുമെന്നതാണ് ഈ മുല്ലപ്പൂക്കളുടെ പ്രത്യേകത. മൊട്ടായിരിക്കുന്ന അവസ്ഥയിൽ എടുത്ത പൂവുകൾ മൂന്ന്-നാല് ദിവസങ്ങളോളം പുതുമ നഷ്ടപ്പെടാതെ നിലനിൽക്കും. 
ജനുവരി മുതൽ മേയ് വരെയുള്ള മാസങ്ങളാണ് ഉഡുപ്പി മുല്ലയുടെ സീസൺ. ഉഡുപ്പി ജില്ലയിൽ ഏകദേശം 25,000-ത്തോളം കർഷകർ ഈ മുല്ല കൃഷി ചെയ്യുന്നുണ്ട്. കർണാടകയിലെ സമുദ്രതീരപ്രദേശങ്ങളിൽ വിശേഷദിനങ്ങളിൽ ക്ഷേത്രങ്ങളിലടക്കം മുഖ്യമായും ഉപയോഗിക്കുന്നത് ഈ മുല്ലയാണ്. ഇതിനു പുറമേ മുംബൈയിലും ഉഡുപ്പി മുല്ലക്ക് ആവശ്യക്കാരുണ്ട്. 


</doc>
<doc id="329512" url="https://ml.wikipedia.org/wiki?curid=329512" title="പീറ്റർ അഗ്രെ">
പീറ്റർ അഗ്രെ

പീറ്റർ അഗ്രെ (born January 30, 1949) അമേരിക്കൻ ശരീരശാസ്ത്രജ്ഞനും തന്മാത്രാജീവശാസ്ത്രജ്ഞനും അക്വാപോറിനുകൾ കണ്ടുപിടിച്ചതിനു 2003ലെ രസതന്ത്രത്തിനുള്ള നോബൽസമ്മാനജേതാവും ആകുന്നു. 
കോശസ്തരത്തിലൂടെ ജലതന്മാത്രകളെ കടന്നുപോകാൻ സഹായിക്കുന്ന മാംസ്യങ്ങളാണ് അക്വാപോറിനുകൾ. 
അമേരിക്കയിലെ മിന്നെസോട്ടയിലെ നോർത്ത്ഫീൽഡിൽ ജനിച്ചു. മറിലാന്റിലെ ബാൾട്ടിമോറിലുള്ള ജോൺസ് ഹോപ്കിൻസ് സ്കൂൾ ഓഫ് മെഡിസിനിൽനിന്ന് എം ഡി നേടി. 


</doc>
<doc id="329514" url="https://ml.wikipedia.org/wiki?curid=329514" title="നക്സലിസം പ്രമേയമായ മലയാള ചലച്ചിത്രങ്ങൾ">
നക്സലിസം പ്രമേയമായ മലയാള ചലച്ചിത്രങ്ങൾ



</doc>
<doc id="329515" url="https://ml.wikipedia.org/wiki?curid=329515" title="ഹഡഗലി മുല്ല">
ഹഡഗലി മുല്ല

കർണാടകയിലെ ബെൽഗാം ജില്ലയിലെ ഹൂവിന ഹഡഗലിയിലും സമീപ പ്രദേശങ്ങളിലും കൃഷി ചെയ്യപ്പെടുന്ന ഒരിനം മുല്ലയാണ് ഹഡഗലി മുല്ല ("ഇംഗ്ലീഷ്:" Hadagali Jasmine, "കന്നഡ:" ಹಡಗಲಿ ಮಲ್ಲಿಗೆ, "ഹഡഗലി മല്ലിഗെ") (വർഗ്ഗം: Jasminum auriculatum). വാസന മല്ലിഗെ എന്നു കൂടി പ്രാദേശികമായി അറിയപ്പെടുന്ന ഈ മുല്ലക്ക് ഭൂമിശാസ്ത്ര സൂചിക പദവി ലഭിച്ചിട്ടുണ്ട്.

15-ആം നൂറ്റാണ്ട് മുതൽ ഹൂവിന ഹഡഗലി പുഷ്പ കൃഷിക്ക് പ്രശസ്തമാണ്. ഹൂവിന ഹഡഗലിക്ക് പുറമേ ഹിരേ ഹഡഗലി, ഹനകനഹള്ളി, ദേവകൊണ്ടനഹള്ളി, ഹുഗുലൂരു, ഗുജനൂർ, നന്ദിഹള്ളി, ബസപുര തുടങ്ങിയ ഗ്രാമങ്ങളിലും ഹഡഗലി മുല്ല കൃഷി ചെയ്യുന്നുണ്ട്. ഇവിടുത്തെ വരണ്ടതും പൂഴിനിറഞ്ഞതുമായ മണ്ണ് ഈ മുല്ലയുടെ പ്രത്യേക സുഗന്ധത്തിന് കാരണമാകുന്നുവെന്ന് കരുതപ്പെടുന്നു.


</doc>
<doc id="329516" url="https://ml.wikipedia.org/wiki?curid=329516" title="അക്വാപോറിൻ">
അക്വാപോറിൻ

അക്വാപോറിൻ അവിച്ഛിന്നമായ സ്ഥര മാംസ്യങ്ങളാണ്(integral membrane proteins). ഇവ പ്രധാനപ്പെട്ട സ്വാഭാവിക പ്രോട്ടീനുകളുടെ( family of major intrinsic proteins (MIP) ) കുടുംബത്തിൽപ്പെടുന്നു. 

അക്വാപോറിൻ ജീനുകളുടെ ജനിതക വൈകല്യങ്ങളുമായി ബന്ധപ്പെട്ട് അനേകം രോഗങ്ങൾ മനുഷ്യനുണ്ടാകുന്നുണ്ട്. അക്വാപോറിന്റെ കണ്ടുപിടിത്തത്തിനാണ് അമേരിക്കക്കാരനായ പീറ്റർ അഗ്രെയ്ക്ക് 2003ലെ നോബൽ സമ്മാനം ലഭിച്ചത്.ജന്തുക്കളുടെയും സസ്യങ്ങളുടെയും പ്ലാസ്മാസ്തരങ്ങളിൽ അക്വാപോറിൻസ് അടങ്ങിയിരിക്കുന്നു. ഇതിലൂടെ ജലത്തിനു ഫോസ്ഫോലിപിഡ് ഇരട്ടപാളിയേക്കാൾ വേഗതയിൽ കോശത്തിനകത്തേയ്ക്കു കടക്കാനാകും. 
"അക്വാപോറിനുകൾ കോശത്തിലെ ഒരു ജലവിതരണ സംവിധാനമായി പ്രവർത്തിക്കുന്നു" എന്നാണ് അഗ്രെ പറയുന്നത്. പ്രാഥമികമായി ഓരോ കോശവും ജലമാണ്. "പക്ഷെ ജലം കോശത്തിൽ കിടക്കുകയല്ല ചെയ്യുക. അത് ഒരു വളരെ സുസംഘടിതമായ രീതിയിൽ കോശങ്ങളിലൂടെ ചലിച്ചുകൊണ്ടേയിരിക്കുന്നു". 

വർഷങ്ങളായി ശാസ്ത്രജ്ഞർ കോശങ്ങളിലെ സ്തരങ്ങളിൽ നിന്നും ജല ലീക്കുചെയ്യുന്നതായി കണക്കാക്കിയിരുന്നു. "പക്ഷെ, ചിലപ്പോൾ അങ്ങനെ സംഭവിക്കുന്നു. പക്ഷെ, ചില കോശങ്ങളിൽ നടക്കുന്ന ജലത്തിന്റെ വളരെ ദ്രുദഗതിയിലുള്ള ചലനം ഈ രീതിയിൽ വിവരിക്കാൻ കഴിയില്ല". അഗ്രെ പറയുന്നു. 

അക്വാപോറിനുകൾ ജലതന്മാത്രകളെ അകത്തേയ്ക്കും പുറത്തേയ്ക്കും കടത്തിവിടും. എന്നാൽ, അയോണുകളേയും ലേയവസ്തുക്കളേയും തടയുകയും ചെയ്യുന്നു. ജലമാർഗ്ഗം എന്നുമറിയപ്പെടുന്ന അക്വാപോറിനുകൾ സമഗ്രമായ പ്രോട്ടീൻ നിർമ്മിത സ്തര രന്ധ്രങ്ങളാണ്. 

</doc>
<doc id="329517" url="https://ml.wikipedia.org/wiki?curid=329517" title="ആർതർ ഐകിൻ">
ആർതർ ഐകിൻ

ആർതർ ഐകിൻ (19 May 1773 – 15 April 1854) എംഗ്ലിഷ് രസതന്ത്രശാസ്ത്രജ്ഞനും ശാസ്ത്രലേഖകനും ധാതുശാസ്ത്രജ്ഞനുമായിരുന്നു. റോയൽ സൊസൈറ്റി ഓഫ് കെമിസ്ട്രി യുറ്റെ സ്ഥാപകമെംബർ ആയിരുന്നു. 1841ൽ ആദ്യം അദ്ദേഹം അതിന്റെ ട്രഷറാർ ആവുകയും പിന്നീട് അതിന്റെ രണ്ടാമത്തെ പ്രസിഡന്റ് ആവുകയും ചെയ്തു. 
ലങ്കാഷയരിലെ വാറിങ്ടണിലാണ് അദ്ദേഹം ജനിച്ചത്. അദ്ദേഅഹത്തിന്റെ അമ്മ വഴിക്കുള്ള അമ്മായി ഒരു പേരുകേട്ട കവയിത്രിയായ അന്ന ലെറ്റീഷ്യ ബാർബൗൾഡ് ആയിരുന്നു. പിതാവ് മെഡിക്കൽ ഡോക്ടറായ ജോൺ ഐകിൻ ആയിരുന്നു. സഹോദരിയായ ലൂസി ഐകിൻ(1781–1864) ചരിത്രകാരിയായ എഴുത്തുകാരിയായിരുന്നു. ജോസഫ് പ്രീസ്റ്റ്‌ലിയുടെ കീഴിലാണ് ആർതർ ഐകിൻ രസതന്ത്രം പഠിച്ചത്.

For "Rees's Cyclopædia" he wrote articles about Chemistry, Geology and Mineralogy, but the topics are not known.


</doc>
<doc id="329518" url="https://ml.wikipedia.org/wiki?curid=329518" title="ജോൺ ആൽബെറി">
ജോൺ ആൽബെറി

ജോൺ ആൽബെറി വിന്ധാം ജോൺ ആൽബെറി(5 April 1936 – 3 December 2013) ബ്രിട്ടിഷുകാരനായ ഭൗതികരസതന്ത്രജ്ഞനും ആക്കാദമിക്കും ആകുന്നു.
ആൽബെറി ഓക്സ്ഫെഡ് സർവ്വകലാശാലയിൽ ഒരു ഗവേഷണവിദ്യാർത്ഥി ആയിരുന്നു. അദ്ദേഹം ഒരു നടനുമായിരുന്നു. ബി ബി സി പ്രക്ഷേപണം ചെയ്ത കോമഡി ടെലിവിഷൻ ഷോ ആയ That Was The Week That Was എഴുതി.

ഓക്സ്ഫഡിനുശേഷം അദ്ദേഹം ലണ്ടനിലെ ഇമ്പീരിയൽ കോളജിൽ ഭൗതികരസതന്ത്ര പ്രൊഫസറായി. 
2013ൽ അദ്ദേഹം കാനസർ രോഗം മൂലം മരണമടഞ്ഞു. 


</doc>
<doc id="329519" url="https://ml.wikipedia.org/wiki?curid=329519" title="കുർട് ആൽഡെർ">
കുർട് ആൽഡെർ

കുർട് ആൽഡെർ(German: [ˈaldɐ]; 10 July 1902 – 20 June 1958) ജർമ്മൻ രസതന്ത്രശാസ്ത്രജ്ഞനും നോബൽസമ്മാന ജേതാവും ആയിരുന്നു. 
ആൽഡെർ പോളണ്ടിലെ സിലേസ്യയിൽ ജനിച്ചു. അവിടെത്തന്നെ സ്കൂൾപഠനം പൂർത്തിയാക്കി. 1922ൽ ബർലിൻ സർവ്വകലാശാലയിൽനിന്നും രസതന്ത്രം അഭ്യസിച്ചു. കീൽ സർവ്വകലാശാലയിൽ നിന്നും പി എച്ച് ഡി നേടി.




</doc>
<doc id="329520" url="https://ml.wikipedia.org/wiki?curid=329520" title="കൊണ്ടാപ്പള്ളി കളിപ്പാട്ടങ്ങൾ">
കൊണ്ടാപ്പള്ളി കളിപ്പാട്ടങ്ങൾ

ആന്ധ്രാപ്രദേശിലെ കൃഷ്ണ ജില്ലയിൽ വിജയവാഡയ്ക്ക് സമീപമുള്ള കൊണ്ടാപ്പള്ളി എന്ന പ്രദേശത്ത് പരമ്പരാഗതമായി നിർമ്മിക്കപ്പെടുന്ന കളിപ്പാട്ടങ്ങളാണ് കൊണ്ടാപ്പള്ളി കളിപ്പാട്ടങ്ങൾ (Kondapalli Toys) അഥവാ കൊണ്ടാപ്പള്ളി ബൊമ്മലു. ദക്ഷിണേന്ത്യൻ ഭവനങ്ങളിൽ നവരാത്രി കാലയളവിൽ പാവകളും ചെറുപ്രതിമകളും അണിനിരത്തി പ്രദർശിപ്പിക്കപ്പെടുന്ന ബൊമ്മക്കൊലുവിൽ കൊണ്ടാപ്പള്ളി കളിപ്പാട്ടങ്ങളും പ്രദർശിപ്പിക്കാറുണ്ട്. ഈ കളിപ്പാട്ടങ്ങളുടെ പ്രശസ്തി കാരണം കൊണ്ടാപ്പള്ളിയെ "കളിപ്പാട്ടങ്ങളുടെ കോളനി" എന്നർത്ഥത്തിൽ "ബൊമ്മല കോളനി" എന്നു വിശേഷിപ്പിക്കാറുണ്ട്.

കളിപ്പാട്ട നിർമ്മാണത്തിൽ ഏകദേശം 400 വർഷത്തെ പാരമ്പര്യം കൊണ്ടാപ്പള്ളി എന്ന ചെറുപട്ടണത്തിന് അവകാശപ്പെടാനുണ്ട്. പരമ്പരാഗതമായി "ആര്യക്ഷത്രിയർ" എന്ന വിഭാഗമാണ് ഈ കളിപ്പാട്ടത്തിന്റെ നിർമ്മാണത്തിലേർപ്പെട്ടിരിക്കുന്നത്. എന്നാൽ ആധുനികകാലത്ത്, സമുദായ വ്യത്യാസങ്ങൾ കൂടാതെ ഈ പ്രദേശത്തുള്ള എല്ലാ വിഭാഗങ്ങളിലും പെട്ടവർ ഈ തൊഴിലിലേർപ്പെടാറുണ്ട്. എങ്കിലും ഇവിടുത്തെ പുതിയ തലമുറ മറ്റ് തൊഴിലുകൾ തേടുന്നതിൽ താത്പര്യം ഈ കളിപ്പാട്ട നിർമ്മാണത്തിന്റെ ഭാവി ആശങ്കാജനകമാക്കുന്നു. ഇതോടൊപ്പം കളിപ്പാട്ട നിർമ്മാണ കലാകാരന്മാർക്ക് ലഭിക്കുന്ന കുറഞ്ഞ ലാഭവും നിർമ്മാണം പൂർത്തീകരിക്കാനുള്ള സമയദൈർഘ്യവും കൊണ്ടാപ്പള്ളി കളിപ്പാട്ട നിർമ്മാണത്തിന് വെല്ലുവിളികൾ ഉയർത്തുന്നുണ്ട്.
കൊണ്ടാപ്പള്ളിക്ക് സമീപമുള്ള മലനിരകളിൽ നിന്ന് ശേഖരിക്കുന്ന "തെല്ല പൊനികി" എന്ന കനംകുറഞ്ഞ മരയിനം(soft wood) ആണ് കൊണ്ടാപ്പള്ളി കളിപ്പാട്ടങ്ങളുടെ നിർമ്മാണത്തിനുപയോഗിക്കുന്നത്. ഈ മരത്തിൽ കൊത്തിയെടുക്കുന്ന രൂപങ്ങളുടെ അഗ്രഭാഗങ്ങൾ മിനുസപ്പെടുത്തിയെടുക്കുന്നു. ഇതിനു ശേഷം ജലച്ചായം, വെജിറ്റബിൾ ഡൈ, ഇനാമൽ പെയിന്റ് ഇവയിലേതെങ്കിലും ഉപയോഗിച്ച് ഈ കളിപ്പാട്ടങ്ങളെ വർണ്ണാഭമാക്കിയെടുക്കുന്നു.


</doc>
<doc id="329524" url="https://ml.wikipedia.org/wiki?curid=329524" title="കെ.സി. വർഗീസ്">
കെ.സി. വർഗീസ്

കെ.സി. വർഗീസ് എന്ന വർഗീസ് കുന്നംകുളം ഗായകനും സംഗീതസവിധായകനുമാണ്. "നീല യമുനേ സ്നേഹയമുനേ ഏതൊരു ഗംഗയെ വാരിപ്പുണരാൻ" എന്ന ഗാനം പാടിയ ഗായകനാണ്. കെ.ജെ. ജോയ് സംഗീതം പകർന്ന ഈ ഗാനം രചിച്ചിരിക്കുന്നത് യൂസഫലി കേച്ചേരിയാണ്. 

1945-ൽ കുന്നംകുളത്ത് കാക്കശ്ശേരി വീട്ടിൽ ചേറുവിന്റെയും സാറാമ്മയുടെയും മകനായി ജനിച്ചു. ഒമ്പതാം ക്ലാസ്സുവരെ പഠിച്ച വർഗീസ് സംഗീതസംവിധായകനായ ജോബിന്റെ കീഴിൽ സംഗീതം അഭ്യസിച്ചു. പത്മരാജന്റെ നവംബറിന്റെ നഷ്ടം എന്ന സിനിമയ്ക്കു സംഗിതം നൽകി. കാളിദാസ കലാകേന്ദ്രം എന്ന നാടകസമിതിയിൽ അൽപകാലം ഗായകനായിരുന്നു. മദ്രാസിലെത്തിയ അദ്ദേഹം "പ്രീതി" എന്ന സിനിമയിൽ ജാനകിയമ്മയോടൊപ്പം യുഗ്മഗാനം പാടി ഗായകരംഗത്തേയ്ക്കു കടന്നുവന്നു. 
ഭാര്യ:ഓമന, മകൻ: അനീഷ്.



</doc>
<doc id="329525" url="https://ml.wikipedia.org/wiki?curid=329525" title="കന്നിമരം">
കന്നിമരം

ഏഷ്യയിൽ ഇന്നുള്ളതിൽ വച്ചേറ്റവും വലുതെന്ന് വിശ്വസിക്കപ്പെടുന്ന തേക്കുമരമാണ് ("Tectona grandis") കന്നിമരം (ഇംഗ്ലീഷ്: Kannimara). പറമ്പിക്കുളം വന്യജീവി സംരക്ഷണകേന്ദ്രത്തിലാണിതു സ്ഥിതി ചെയ്യുന്നത്. ലോകത്തിലെ ഏറ്റവും പഴക്കം ചെന്ന മരങ്ങളിലൊന്നാണിത്. 450 വർഷങ്ങൾക്കുമേൽ പഴക്കം ഈ മരത്തിനുണ്ടെന്ന് കരുതപ്പെടുന്നു. 2011-ൽ ഈ മരത്തിനു അന്നത്തെ കമ്പോളവില 3 കോടി രൂപയിലധികമായിരുന്നു. കടക്ക് 7 മീറ്ററിലധികം ചുറ്റളവുള്ള ഒരു അസാധാരണ മരമാണിത്. നിരവധി സന്ദർശകർ ഈ മരം കാണാനായി എത്തുന്നുണ്ട്. 1994-95 ൽ ഇന്ത്യൻ സർക്കാർ മാഹവൃക്ഷ പുരസ്കാരത്താൽ ഈ മരത്തെ ആദരിക്കുകയുണ്ടായി. 

മരം ആരോ മുറിക്കാൻ ശ്രമിച്ചപ്പോൾ അതിൽ നിന്നും രക്തം വന്നെന്നും അതുകൊണ്ട് അത് ഒരു കന്യകയാണെന്നും കരുതി കന്നിമര എന്നു പേരിട്ടു എന്നു ആദിവാസികൾക്കിടയിൽ ഐതിഹ്യമുണ്ട്.

പറമ്പിക്കുളം വന്യജീവി സംരക്ഷണകേന്ദ്രത്തിലാണിതു സ്ഥിതി ചെയ്യുന്നത്. സ്മുദ്രനിരപ്പിൽ നിന്നും ഏതാണ്ട് 548 മീറ്റർ ഉയരമുള്ള സ്ഥമാണിത്.ഈ വന്യീജവി സങ്കേതം 285 ചതുരശ്രകിലോമീറ്റർ വിസ്തീർണത്തിൽ വ്യാപിച്ചുകിടക്കുന്നു.





</doc>
<doc id="329527" url="https://ml.wikipedia.org/wiki?curid=329527" title="എ.എസ്.റോമ">
എ.എസ്.റോമ

ഇറ്റലിയിലെ റോമിലുള്ള ഒരു ഫുട്ബോൾ ക്ലബ്ബാണ് അസ്സോസിയേസിയോൺ സ്പോർട്ടീവ റോമ . സാധാരണയായി റോമ എന്നും പരാമർശിക്കപ്പെടുന്നു.


</doc>
<doc id="329528" url="https://ml.wikipedia.org/wiki?curid=329528" title="സീരി എ">
സീരി എ

ഇറ്റാലിയൻ ദേശീയ ഫുട്ബോൾ ലീഗാണ് സീരി എ എന്നറിയപ്പെടുന്ന സീരി എ ടി.ഐ.എം . ഇറ്റാലിയൻ ഫുട്ബോളിലെ പ്രഥമ സ്ഥാനത്തുള്ള ലീഗാണിത്. 20 ടീമുകളാണ് ഓരോ സീസണിലും സീരി എയിൽ മത്സരിക്കുന്നത്. ഇതിൽ 17 ടീമുകൾ മുൻവർഷത്തെ ടീമുകളും മൂന്ന് ടീമുകൾ രണ്ടാം ഡിവിഷൻ ലീഗായ സീരി ബിയിൽ നിന്ന് ഉയർത്തപ്പെട്ട ടീമുകളുമാണ്. രണ്ടാം ഡിവിഷനിൽ നിന്ന് മൂന്ന് ടീമുകൾ ഉയർത്തപ്പെടുന്നതോടൊപ്പം സീരി എയിലെ അവസാന മൂന്ന് സ്ഥാനക്കാരെ രണ്ടാം ഡിവിഷനിലേക്ക് തരം താഴ്ത്തപ്പെടുകയും ചെയ്യും.


</doc>
<doc id="329546" url="https://ml.wikipedia.org/wiki?curid=329546" title="പ്ലേഗ് ഡോക്ടർ">
പ്ലേഗ് ഡോക്ടർ

പ്ലേഗ് രോഗികളെ ചികിത്സിച്ചിരുന്ന ഡോക്ടർ ആണ് പ്ലേഗ് ഡോക്ടർ.കുറെയധികം പ്ലേഗ് ബാധിതരുള്ള നഗരങ്ങൾ പകർച്ചവ്യാധികളുടെ സമയത്ത് ഇവരെ വാടകയ്ക്കെടുത്തു.നഗരം വേതനം നൽകുന്നതിനാൽ ഇവർ പാവപ്പെട്ടവരെയും പണക്കാരെയും ഒരു പോലെ ചികിത്സിച്ചു.എങ്കിലും ചില ഡോക്ടർമാർ പ്രത്യേക ചികിത്സകൾക്കു പണം ഈടാക്കുന്നതിൽ കുപ്രസിദ്ധരായിരുന്നു .ഇവർ സാധാരണയായി ശരിയായി പരിശീലിപ്പിക്കപ്പെട്ട ഡോക്ടർമാർ ആയിരുന്നില്ല.പ്ലേഗ് ഡോക്ടർമാർ തങ്ങളുടെ കരാർ അനുസരിച്ചു എല്ലാവരെയും ചികില്സിച്ചിരുന്നു.ഇവർ "സമൂഹ പ്ലേഗ് ഡോക്ടർമാർ" എന്നറിയപ്പെട്ടു.

പ്ലേഗ് ചികിൽസിക്കുന്ന ഡോക്ടർമാർ തങ്ങളെ വായുവിൽക്കൂടി പകരുന്ന രോഗങ്ങളിൽ നിന്ന് രക്ഷിക്കാൻ ധരിച്ചിരുന്ന വേഷമായിരുന്നു "പ്ലേഗ് ഡോക്ടർ വേഷം".പതിനേഴാം നൂറ്റാണ്ടിൽ ഉദ്ഭവിച്ച ഈ വേഷം ഒരു മേൽക്കോട്ടും സുഗന്ധ വസ്തുക്കൾ നിറച്ച,പക്ഷിയുടെ കൊക്ക് പോലുള്ള മുഖം മൂടിയും കൈയുറയും ബൂട്ടും വക്കുള്ള തൊപ്പിയും ഒരു പുറം ഓവർ കോട്ടും ഉൾപ്പെടുന്നവയായിരുന്നു...മുഖം മൂടിയുടെ കണ്ണിന്റെ ഭാഗത്ത് തുറക്കാവുന്ന ഗ്ലാസും മൂക്കിന്റെ ഭാഗത്ത് പക്ഷികളുടെത് പോലുള്ള കൊക്കും ഉണ്ടായിരുന്നു.രണ്ടു നാസാദ്വാരങ്ങൾ ഉണ്ടായിരുന്ന ഈ മുഖം മൂടിയിൽ സുഗന്ധ വസ്തുക്കള വെക്കാമായിരുന്നു.
.കൊക്കിൽ ഉണങ്ങിയ പൂവുകളോ,ഔഷധ സസ്യങ്ങളോ,കർപ്പൂരമോ വെക്കാമായിരുന്നു..അക്കാലത്ത് വിശ്വസിക്കപ്പെട്ടിരുന്നത് ദുർഗന്ധങ്ങളിൽ കൂടിയാണ് രോഗങ്ങള പടരുന്നത്‌ എന്നായിരുന്നു.അതിനാൽ ദുർഗന്ധങ്ങൾ തടയാൻ വേണ്ടിയായിരുന്നു ഇങ്ങനെ സുഗന്ധവസ്തുക്കൾ വെച്ചിരുന്നത്..പൈശാചിക ഗന്ധങ്ങളെ തടഞ്ഞ്,മുഖം മൂടിയിലെ ഔഷധ സസ്യങ്ങൾ തങ്ങളെ പ്ലേഗിൽ നിന്ന് രക്ഷിക്കുമെന്ന് ഡോക്ടർമാർ വിശ്വസിച്ചിരുന്നു.

ഈ വേഷത്തിലുണ്ടായിരുന്ന വക്കുള്ള തുകൽ തൊപ്പി തൊഴിൽ തിരിച്ചറിയാൻ സഹായിച്ചിരുന്നു.പ്ലേഗ് രോഗികളെ തൊടാതെ അവരെ പരിശോധിക്കാനും,ആളുകളെ അകറ്റി നിർത്താനും,രോഗികളുടെ ഹൃദയ മിടിപ്പ് എടുക്കാനും മരം കൊണ്ടുള്ള വടികൾ ഉപയോഗിച്ചിരുന്നു.

ചരിത്രകാരന്മാർ പ്ലേഗ് ഡോക്ടർ വേഷത്തിന്റെ കണ്ടുപിടുത്തത്തിന്റെ ബഹുമതി നല്കുന്നത് "ചാൾസ് ഡി ലൊർമെ"നാണ്.ഒരു പടച്ചട്ട പോലെയാണ് ഇത്തരം വേഷങ്ങൾ നിർമ്മിക്കപ്പെട്ടിരുന്നത്.ഒരു പക്ഷിയുടെത് പോലെയുള്ള കൊക്കും,കണ്ണടയും ഇവയിലുണ്ടായിരുന്നു.

പതിനേഴാം നൂറ്റാണ്ടിലെ പ്രശസ്തമായ ഈ കവിത "പ്ലേഗ് ഡോക്ടർ വേഷത്തെ" വിവരിക്കുന്നു.


</doc>
<doc id="329550" url="https://ml.wikipedia.org/wiki?curid=329550" title="ഹ്യാകുടാക്കെ ധൂമകേതു">
ഹ്യാകുടാക്കെ ധൂമകേതു

ഹ്യാകുടാക്കെ ധൂമകേതു (, formally designated C/1996 B2)ഔദ്യോഗികമായി C/1996 B2 എന്നറിയപ്പെടുന്ന ധൂമകേതുവാണ്. 1996 മാർച്ചിൽ ഭൂമിക്കു വളരെ അടുത്തായി കടന്നുപോയ ഈ ധൂമകേതുവിനെ കണ്ടെത്തിയത് 1996 ജനുവരി 31നാണ്. കഴിഞ്ഞ 200 വർഷത്തിനിടയ്ക്ക് ഭൂമിയോട് ഏറ്റവും അടുത്തുവന്ന ധൂമകേതുവായ ഇതിനെ 1996ലെ മഹത്തായ ധൂമകേതു എന്നാണു വിശേഷിപ്പിച്ചിരുന്നത്. ഹ്യാകുടാകെയെ അന്ന് ലോകമാസകലം ആളുകൾ കണ്ടു. രാത്രിയിലെ ആകാശത്ത് വളരെ തിളങ്ങി ഇതു കാണപ്പെട്ടിരുന്നു. ഹെയ്ൽ ബോപ്പ് വാൽനക്ഷത്രം ആന്തര സൗരയൂഥത്തെ സമീപിക്കുന്ന സമയത്ത് ഈ ധൂമകേതു വന്നപ്പോൾ ശ്രദ്ധ ഈ ധൂമകേതുവിലേയ്ക്കു താൽക്കാലികമായി മാറി. 

ഈ വാൽനക്ഷത്രത്തെ ശാസ്ത്രീയമായ നിരീക്ഷണം നടത്തിയതിൽ നിന്നും ഒട്ടേറെ കണ്ടെത്തലുകൾ നടത്താൻ ശാസ്ത്രജ്ഞന്മാർക്കു കഴിഞ്ഞു. ഒരു ധൂമകേതുവിൽനിന്നും ആദ്യമായാണ് എക്സ് റെ കിരണങ്ങൾ പുറത്തു വരുന്നതായി നിരീക്ഷിക്കപ്പെട്ടത് ഇതിൽ ഏറ്റവും പ്രധാനമായ കണ്ടെത്തൽ ആയിരുന്നു. ഇതിനു കാരണം ധൂമകേതുവിന്റെ കോമായിലുള്ള നിഷ്പക്ഷ അണുക്കൾ അയൊണീകരിക്കപ്പെട്ട സൗരവാതത്തിലെ കണങ്ങളുമായി പ്രതിപ്രവർത്തനം നടത്തിയതാകാമെന്നു വിശ്വസിക്കപ്പെടുന്നു. ഉളീസസ്സ് ബഹിരാകാശപേടകം ഹ്യാകുടാകെയുടെ നൂക്ലിയസിൽനിന്നും or )അകലെയുള്ള വാലിന്റെ ഭാഗത്തെ യാദൃച്ഛികമായി മുറിച്ചുകടന്നു. ഇതുവരെ കണ്ടെത്തിയതിൽനിന്നും ഏറ്റവും നീളം കൂടിയ വാൽ ഈ വാൽനക്ഷത്രത്തിനാണുള്ളത് എന്നാണ് ഇതു കാണിച്ചത്. 

ഹ്യാകുടാക്കെ ധൂമകേതു ഒരു നീളമുള്ള കാലപരിധിയുള്ള ധൂമകേതുവാണ്. 17000 വർഷമാണ് ഇതിന്റെ പ്രദക്ഷിണ കാലം. എന്നാൽ ശനി വ്യാഴം മറ്റു വലിയ ഗ്രഹങ്ങളുടെയും മറ്റും ആകർഷണവ്യതിയാനം കാരണം ഇത് 70000 വർഷം വരെയാകാം.
ദക്ഷിണ ജപ്പാനിൽ നിന്നുള്ള അമേച്വർ ജ്യോതിശാസ്ത്രജ്ഞനായ യുജി ഹ്യാകുടാക്കെ 1996 ജനുവരി 31നാണ് ഈ ധൂമകേതുവിനെ കണ്ടെത്തിയത്. 150 mm (6 in) ഒബ്ജക്റ്റീവ് ലെൻസുള്ള തന്റെ ശക്തികൂടിയ ബൈനോക്കുലർ ഉപയോഗിച്ച് രാത്രിമുഴുവൻ ആകാശം നിരീക്ഷിച്ചുകൊണ്ടിരുന്ന ദിവസമാണ് ഈ ധൂമകേതുവിനെ കണ്ടെത്തിയത്. 

ഈ ധൂമകേതു അദ്ദേഹം രണ്ടാമതായി കണ്ടെത്തിയ ധൂമകേതുവാണ്. C/1995 Y1നെ കുറച്ച് ആഴ്ചകൾക്കുമുമ്പ് കണ്ടെത്തിയിരുന്നു. ആദ്യത്തെ ധൂമകേതുവിനെ വീണ്ടും നിരീക്ഷിക്കാനായി ആകാശം സൂക്ഷ്മമായി നിരീക്ഷിച്ചപ്പോൾ ആദ്യ ധൂമകേതുവിന്റെ അതേ സ്ഥാനത്ത് മറ്റൊന്നിനെ കണ്ടെത്തുകയായിരുന്നു. തന്റെ ആദ്യ കണ്ടെത്തലിനു ശേഷം ഇത്ര പെട്ടെന്നു മറ്റൊന്നു കണ്ടെത്തുമെന്നു വിശ്വസിക്കാൻ പ്രയാസപ്പെട്ട അദ്ദേഹം ഇത് ജപ്പാന്റെ നാഷണൽ ആസ്ട്രോണമിക്കൽ ഒബ്സർവേറ്ററിയിൽ അറിയിച്ചു. പിന്നീട്, ആ ദിവസം തന്നെ സ്വതന്ത്രമായ നിരീക്ഷണങ്ങളിൽ അദ്ദേഹത്തിന്റെ കണ്ടെത്തൽ മറ്റുള്ളവർ സ്ഥിരീകരിച്ചു. 

നിരീക്ഷണസമയത്ത് അത് സൂര്യനിൽനിന്നും 2 ആസ്ട്രോണമിക്കൽ യൂണിറ്റ് അകലെയായിരുന്നു. 

മാർച്ച് 25 ന് ആദ്യമായി ഈ ധൂമകേതുവിന്റെ പാത കണക്കാക്കുന്ന നേരത്ത് അത് ഭൂമിയിൽനിന്നും 0.1 ആസ്ട്രോണമിക്കൽ യൂണിറ്റ് മാത്രം അകലെയായിരുന്നു. കഴിഞ്ഞ നൂറ്റാണ്ടിലെ 4 ധൂമകേതുക്കൾ മാത്രമാണ് ഭൂമിക്ക് ഇത്രയും അടുത്തുകൂടി സഞ്ചരിച്ചത്. 


</doc>
<doc id="329568" url="https://ml.wikipedia.org/wiki?curid=329568" title="പ്രോട്ടോൺ (റോക്കറ്റ് പരമ്പര)">
പ്രോട്ടോൺ (റോക്കറ്റ് പരമ്പര)

പുനരുപയോഗിക്കാനാവാത്തതും വാണിജ്യപരമായും റഷ്യൻ സർക്കാറിന്റെ ആവശ്യങ്ങൾക്കുമായി ഉപയ്യോഗിക്കുന്ന റോക്കറ്റ് പരമ്പരയാണ് പ്രോട്ടോൺ (റോക്കറ്റ് പരമ്പര)(Russian: Протон) (formal designation: UR-500). 1965ലാണ് ആദ്യമായി ഈ റോക്കറ്റ് വിക്ഷേപണം ആരംഭിച്ചത്. ഇന്ന് 2016ലും ഈ റോക്കറ്റ് വാണിജ്യപരമായും കരുത്തിലും മുൻപിൽ നിൽക്കുന്നു. എല്ലാ പ്രോട്ടോൺ റോക്കറ്റും റഷ്യയിലെ മോസ്കോയിലെ ഖ്രുണിചെവ് അറ്റേറ്റ് റിസർച്ച് ആന്റ് പ്രൊഡക്ഷൻ സ്പേസ് സെന്ററിൽ നിർമ്മിച്ച്, കസാക്കിസ്ഥാനിലെ ബൈകനൂർ കോസ്മൊഡ്രൊമിലെത്തിച്ച് കുത്തനെ വിക്ഷേപിക്കുന്നു.
പ്രോട്ടോൺ ആദ്യം സോവിയറ്റു യൂണിയനിൽ നിർമ്മിച്ചപ്പോൾ അത്യധികമായ ഭാരമുള്ള അന്തർഭൂഖണ്ഡ ബാലിസ്റ്റിക് മിസ്സൈൽ ആയാണു നിർമ്മിക്കപ്പെട്ടത്. 13000 കിലോമീറ്ററിനപ്പുത്തേയ്ക്ക് ആണവായുധങ്ങൾ വിക്ഷേപിക്കാനായാണ് രൂപകൽപ്പന ചെയ്തത്. ഒരു അന്തർഭൂഖണ്ഡ ബാലിസ്റ്റിക് മിസ്സൈലിനേയ്ക്കാൽ വളരെയധികം വലിപ്പം ഉണ്ടായിരുന്നതിനാൽ അത് ആ ആവശ്യത്തിൻ ഒരിക്കലും ഉപയോഗിച്ചില്ല. അത് തുടർന്ന് ഒരു വിക്ഷേപണ വാഹനമായി മാറ്റുകയായിരുന്നു. വ്ലാഡിമിർ ചെലോമിയുടെ ടിമാണിത് യാഥാർഥ്യമാക്കിയത്. 

1965 മുതൽ 1972 വരെയുള്ള കാലത്താണ് ഇത് അനേകം പരാജയങ്ങൾക്കുശേഷം വിജയിച്ചത്. 1977ൽ ഇത് യാഥാർഥ്യമായി. 

1986 വരെ ഇതിന്റെ രൂപകല്പന ഒരു രഹസ്യമായി സൂക്ഷിച്ചു. മിർ പേടകത്തിന്റെ യാത്രയിലാണ് ഇതിന്റെ മുഴുവൻ ചിത്രം പുറത്തുവിട്ടത്. 

യു എസ് അപ്പോളോ ദൗത്യം തുടങ്ങുന്നതിനു മുമ്പുതന്നെ ചന്ദ്രനിലേയ്ക്ക് ഈ റോക്കറ്റ് ഉപയോഗിച്ച് സോവിയറ്റ് യൂണിയൻ മനുഷ്യൻ കയറാത്ത വാഹനങ്ങൾ അയച്ചു. സല്യൂട്ട് സ്പേസ് സ്റ്റേഷനുകളും മിർന്റെ പ്രധാന ഭാഗവും അതു വികസിപ്പിക്കാനാവശ്യമായ ഭാഗങ്ങളും ഈ റോക്കറ്റുപയോഗിച്ചാണ് വിക്ഷേപിച്ചത്. പിന്നീട്, സോവിയറ്റു യൂണിയന്റെ പതനശേഷം അന്താരാഷ്ട്രീയ സ്പേസ് സ്റ്റേഷന്റെ സാര്യ, സ്വെസ്ദ എന്നി ഭാഗങ്ങൾ ഇതുപയോഗിച്ചാണ് വിക്ഷേപിച്ചത്. 

പ്രോട്ടോൺ വാണിജ്യപരമായി ഉപഗ്രഹങ്ങൾ വിക്ഷേപിച്ചുവരുന്നുണ്ട്. ഇത്തരത്തിൽ വിക്ഷെപിച്ച മിക്ക ഉപഗ്രഹങ്ങളും ഇന്റെർനാഷണൽ ലോഞ്ച് സർവീസസ് എന്ന റഷ്യ-അമേരിക്ക സംരംഭത്തിൻ കീഴിലാണ്. 

1994ൽത്തന്നെ പ്രോട്ടോൺ $4.3 billion റഷ്യയ്ക്കു നേടിക്കൊടുത്തു. 


</doc>
<doc id="329599" url="https://ml.wikipedia.org/wiki?curid=329599" title="ഓക്സ്ഫഡ് ഇംഗ്ലീഷ് ഡിൿഷ്ണറി">
ഓക്സ്ഫഡ് ഇംഗ്ലീഷ് ഡിൿഷ്ണറി

ഓക്സ്ഫഡ് യൂണിവേഴ്സിറ്റി പ്രെസ് പുറത്തിറക്കുന്ന ഇംഗ്ലീഷ് ഭാഷയിലുള്ള ഒരു നിഘണ്ടുവാണ് ഓക്സ്ഫഡ് ഇംഗ്ലീഷ് ഡിൿഷ്ണറി (Oxford English Dictionary).


</doc>
