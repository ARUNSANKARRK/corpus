<doc id="336509" url="https://ml.wikipedia.org/wiki?curid=336509" title="ഓപ്പൺ ബി. എസ്. ഡി">
ഓപ്പൺ ബി. എസ്. ഡി

യുനിക്സ് പോലുള്ള ഒരു കമ്പ്യൂട്ടർ ഓപ്പറേറ്റിംഗ് സിസ്റ്റമാണ് ഓപ്പൺബിഎസ്ഡി. ബെർക്കിലിയിലെ കാലിഫോർണിയ സർവ്വകലശാലയിൽ വികസിപ്പിച്ച റിസർച്ച് യൂണിക്സ് രൂപമായ ബെർക്കിലി സോഫ്റ്റ്‌വെയർ ഡിസ്ട്രിബുഷന്റെ പിൻതലമുറയാണ്. തിയൊ ദി റാഡ്റ്റ് എന്ന പദ്ധതി മേധാവി 1995 കളിൽ നെറ്റ് ബി. എസ്സ്. ഡി യിൽ നിന്ന് വേർതിരിച്ചെടുത്തതാണ് ഇത്. ഓപ്പറേറ്റിങ് സിസ്റ്റം പൊലെ തന്നെ ഓപ്പൺ ബി. എസ്. ഡി പ്രോജക്റ്റ് മറ്റ് ഓപ്പറേറ്റിംഗ് സിസ്റ്റങ്ങളിൽ പാക്കേജുകളായി വളരെ വ്യാപകമായി ലഭ്യമായ PF, OpenSSH and OpenNTPD എന്നീ സബ്സിസ്റ്റങ്ങളുടെ പൊർട്ടബിൾ വകഭേദങ്ങൾ നിർമ്മിക്കുന്നുണ്ട്. 

ഈ പ്രോജക്റ്റ് വ്യാപകമായി അറിയപ്പെടുന്നത് രചയിതാക്കളുടെ ഓപ്പൺ-സോഴ്സ്കോഡിലും ഗുണമേന്മയുടെ പ്രമാണം, സുരക്ഷയിലെ ശ്രദ്ധ, കോഡിന്റെ കൃത്യത എന്നിവയിലെ കണിശതയാലാണ്. കാനഡയിലെ ആൽബർട്ടയിലെ കാൽഗറിയിലെ ദി റാഡ്റ്റിന്റെ വീട്ടിലാണ് ഈ പ്രോജക്ടിന്റെ ഏകോപനം ആരംഭിക്കുന്നത്. പഫി എന്നു പേരുള്ള ഒരു പഫർ മൽസ്യമാണ് ഇതിന്റെ ലോഗോയും ഭാഗ്യചിഹ്നവും.

മറ്റ് ഓപ്പറേറ്റിംഗ് സിസ്റ്റങ്ങളിൽ ഇല്ലാത്തതോ ഓപ്പ്ഷണൽ ആയതോ ആയ സുരക്ഷാസവിശേഷതകൾ ഓപ്പൺ ബി. എസ്. ഡിയിൽ ഉൾപ്പെടുത്തിയിട്ടുണ്ട്. സോഫ്റ്റ്‌വെയർ ബഗ്ഗുകൾക്കും സുരക്ഷാപ്രശ്നങ്ങൾക്കും വേണ്ടിയുള്ള രചയിതാക്കളുടെ പരിശോധന നടത്തുന്ന പാരമ്പര്യം ഇതിനുണ്ട്. ഈ പ്രോജക്റ്റ് ലൈസൻസിങ്ങിൽ കർശനമായ നയങ്ങൾ നിലനിർത്തുകയും ഓപ്പൺ സോഴ്സ് ബി. എസ്. ഡി ലൈസൻസും അതിന്റെ മറ്റ് വകഭേദങ്ങൾ നിർദ്ദേശിക്കുകയും ചെയ്യുന്നു. മുൻ കാലങ്ങളിൽ ഇത് വ്യാപകമായ ഒരു ലൈസൻസ് ഓഡിറ്റിങ്ങിലേക്ക് നയിക്കുകയും ലൈസൻസുകളിലെ സ്വീകാര്യമല്ലെന്ന് കണ്ടെത്തുന്ന കോഡുകൾ മാറ്റുകയോ നീക്കം ചെയ്യുകയോ ചെയ്യുകയുണ്ടായി.

മറ്റ് ഭൂരിഭാഗം ബി. എസ്. ഡി അടിസ്ഥാനമായ ഓപ്പറേറ്റിംഗ് സിസ്റ്റങ്ങളോടൊപ്പം പോലെതന്നെ ഓപ്പൺ ബി. എസ്. ഡി കേർണൽ യൂസർലാന്റ് എന്നീ പ്രോഗ്രാമുകൾ ഒരു സോഴ്സ്കോഡ് റിപ്പോസിറ്ററിയിൽ ഒന്നിച്ചാണ് വികസിപ്പിച്ചത്. ഓപ്പൺ ബി. എസ് .ഡിയുടെ യൂസർ ലാന്റ് അടിസ്ഥാന യൂണിക്സ് ഉപകരണങ്ങളായ ഷെൽ, കാറ്റ്, പിഎസ് എന്നിവയോടൊപ്പം കൂടുതൽ സങ്കീർണ്ണമായ സേവനങ്ങളായ httpd, OpenSMTPD എന്നിവയിലും വ്യാപിച്ചിരിക്കുന്നു. ബൈനറി പാക്കേജുകളായോ പോർട്ട്സ് ട്രീ ഉപയോഗിച്ച് സോഴ്സിൽ നിന്ന് നിർമ്മിച്ചവയായോ തേർഡ്-പാർട്ടി സോഫ്റ്റ്‌വെയർ ലഭ്യമാണ്.

DEC Alpha, IA-32, MIPS64, Hewlett-Packard PA-RISC, SPARC, SPARC64, x86-64, Apple's PowerPC machines, and the Sharp Zaurus എന്നിവ ഉൾപ്പെടെ അനേകം വ്യത്യസ്ത ഹാർഡ്‌വെയർ പ്ലാറ്റ്ഫോമുകൾക്കു വേണ്ടി ഓപ്പൺ ബി. എസ്. ഡി പ്രോജക്റ്റ് പോർട്ടുകൾ മെച്ചപ്പെടുത്തിയിട്ടുണ്ട്.




</doc>
<doc id="336523" url="https://ml.wikipedia.org/wiki?curid=336523" title="മനയോല">
മനയോല

ആർസെനിക് സൾഫൈഡ് എന്ന കടും ഓറഞ്ച്- മഞ്ഞ നിറമുള്ള ധാതു.രാസസൂത്രം .ആംഗലേയ നാമം ഓർപിമെന്റ് (Orpiment) കഥകളിയിൽ മുഖത്തെഴുത്തിനുള്ള (ചുട്ടികുത്തൽ) ചായമായി ഉപയോഗിക്കുന്നു. മനയോല പൊടിച്ച് വെളിച്ചെണ്ണയിൽ ചാലിക്കുമ്പോൾ മഞ്ഞ ചായം ലഭിക്കുന്നു.ഇതിലേക്ക് കട്ടി നീലം പൊടിച്ച് ചേർക്കുമ്പോൾ പച്ച നിറം കിട്ടും.


</doc>
<doc id="336525" url="https://ml.wikipedia.org/wiki?curid=336525" title="കിർത്താഡ്സ്">
കിർത്താഡ്സ്

കേരള ഇൻസ്റ്റിറ്റ്യൂട്ട് ഫോർ റിസേർച്ച് ട്രെയിനിംഗ് ആന്റ് ഡെവലപ്പ്മെന്റ് സ്റ്റഡീസ് ഓഫ് ഷെഡ്യൂൾഡ് കാസ്റ്റ്സ് ആന്റ് ഷെഡ്യൂൾഡ് ട്രൈബ്സ് (Kerala Institute for Research Training and Development Studies of Scheduled Castes and Scheduled Tribes- KIRTADS) എന്നതിന്റ്റെ ചുരുക്കപ്പേർ.കോഴിക്കോട് കോർപ്പറേഷൻ പരിധിയിൽ ചേവായൂർ-മലാപ്പറമ്പ് റോഡിൽ (ഗോൾഫ് ലിങ്ക് റോഡ്) ചേവായൂരിൽ നിന്നും ഒരു കി.മീ ദൂരെയായി സ്ഥിതി ചെയ്യുന്നു.ഇത് ഒരു കേരള സർക്കാർ സ്ഥാപനമാണു.പട്ടിക ജാതി പട്ടിക വർഗ്ഗ ക്ഷേമ വകുപ്പിനു കീഴിൽ പ്രവർത്തിക്കുന്നു.പട്ടിക ജാതി പട്ടിക വർഗ്ഗ ക്ഷേമത്തിനായുള്ള ഗവേഷണ പ്രവർത്തനങ്ങൾ സംഘടിപ്പിക്കുകയാണു ഈ സ്ഥാപനത്തിന്റെ ലക്ഷ്യം.1972 ൽ സ്ഥാപിതമായി.ഇവിടെ ഒരു നല്ല മ്യൂസിയവും ഓപ്പൺ എയർ തീയ്യറ്ററും ഉണ്ട്.


</doc>
<doc id="336529" url="https://ml.wikipedia.org/wiki?curid=336529" title="എയർ വൺ">
എയർ വൺ

എയർ വൺ “സ്മാർട്ട്‌ കാരിയർ” എന്ന പേരിൽ പ്രവർത്തിച്ചിരുന്ന ഒരു ഇറ്റാലിയൻ എയർലൈനായിരുന്നു എയർ വൺ എസ്.പി.എ. അലിറ്റാലിയ എയർലൈനിൻറെ നിരക്കു കുറഞ്ഞ സഹോദര സ്ഥാപനമായാണ് എയർ വൺ പ്രവർത്തിച്ചത്. കാറ്റാനിയ – ഫോണ്ടനറോസോ, പലെർമോ ഫാൽക്കൊനെ – ബോർസെല്ലിനോ എയർപോർട്ട്, പിസ എയർപോർട്ട്, വെനീസ് മാർക്കോ പോളോ എയർപോർട്ട്, വെറോണ വില്ലഫ്രാങ്ക എയർപോർട്ട് എന്നിവയായിരുന്നു എയർ വണ്ണിൻറെ ബേസുകൾ, ഫോക്കസ് നഗരങ് ടിരാന ആയിരുന്നു.

അലിറ്റാലിയയിൽ ലയിക്കുന്നതിനു മുമ്പ് എയർ വൺ അലിറ്റാലിയയുടെ മത്സര എതിരാളിയായിരുന്നു. എയർ വൺ ഇറ്റലിയിലെ രണ്ടാമത്തെ ഏറ്റവും വലിയ എയർലൈൻ ആയിരുന്നു, ഇറ്റലി, യൂറോപ്പ്, നോർത്ത് അമേരിക്ക എന്നിവടങ്ങളിലെ 36 ലക്ഷ്യസ്ഥാനങ്ങളിലേക്ക് സർവീസ് നടത്തിയിരുന്നു. റോമിലെ ലിയനാർഡോ ഡാ വിഞ്ചി – ഫ്യൂമിസിണോ എയർപോർട്ട്, മിലാനിലെ ലിനെറ്റ് എയർപോർട്ട്, ടൂറിൻ എയർപോർട്ട് എന്നിവയായിരുന്നു പ്രധാന ബേസുകൾ. 

എത്തിഹാദ് എയർവേസുമായി അലിറ്റാലിയ ഉണ്ടാക്കിയ പുതിയ പങ്കാളിത്ത നടപടികൾ വഴി 2014 ഒക്ടോബർ 30-നു എയർ വൺ പ്രവർത്തനങ്ങൾ അവസാനിപ്പിച്ചു. എയർ വൺ പ്രവർത്തിച്ചിരുന്ന എല്ലാ റൂട്ടുകളിലും അലിറ്റാലിയ സർവീസ് നടത്തുകയോ അല്ലെങ്കിൽ സർവീസ് അവസാനിപ്പിക്കുകയോ ചെയ്തു.

ഏവിയേഷൻ രംഗത്തെക്കുറിച്ചു ആഴത്തിൽ അറിവുള്ള എയർ സഹാറയുടെ പ്രധാനിയായി പ്രവർത്തിച്ചിരുന്ന അലോക് ശർമ 2015 ആദ്യ പകുതിയോടെ എയർ വൺ പ്രവർത്തനങ്ങൾ തുടങ്ങാൻ ആലോചന ഉണ്ടായിരുന്നു.

1983-ൽ ഇറ്റലിയിലെ പെസ്കാരയിൽ ഫ്ലയിംഗ് സ്ക്കൂളായി പ്രവർത്തിക്കാനും, എയർ - ടാക്സി സർവീസ് നടത്താനും പിന്നീട് പ്രാദേശിക വിമാന സർവീസുകൾ നടത്താനുമായി സ്ഥാപിച്ച അലിയഡ്രിയാൻറ്റിക്ക ആയാണ് എയർ വൺ ആരംഭിച്ചത്. 1988-ൽ പ്രമുഖ ബിൽഡിംഗ്‌ സിവിൽ എഞ്ചിനീയറിംഗ് ഗ്രൂപ്പായ ഗ്രുപ്പോ ടോടോ അലിയഡ്രിയാൻറ്റിക്കയുടെ മുഖ്യ ഓഹരിയുടമയായി. ജൂൺ 1994-ൽ ആദ്യ ബോയിംഗ് 737-200 വിമാനം സ്വന്തമാക്കിയ അലിയഡ്രിയാൻറ്റിക്ക ഷെഡ്യൂൾഡ്, ചാർട്ടർ പ്രവർത്തനങ്ങൾ ആരംഭിച്ചു. 1995 ഏപ്രിൽ 27-നു അലിയഡ്രിയാൻറ്റിക്ക മിലാനിനും ബ്രിണ്ടിസിക്കും ഇടയിലും റീജിയോ കാലാബ്രിയക്കും ലാമേസിയ ടെർമെക്കും ഇടയിലും ഷെഡ്യൂൾഡ് വിമാന സർവീസുകൾ ആരംഭിച്ചു.

1995 നവംബർ 23-നു പുതിയ പേരായ എയർ വൺ കമ്പനി സ്വീകരിച്ചു, റോമിനും മിലാനും ഇടയിൽ സർവീസും ആരംഭിച്ചു. ഒരു വർഷം പൂർണമായി സർവീസ് നടത്തിയ 1996-ൽ 713000 യാത്രക്കാർ എയർ വൺ എയർലൈൻ മുഖാന്തരം യാത്ര ചെയ്തു, അതിനു ശേഷം എണ്ണം കൂടി.

2000-ൽ എയർ വൺ ലുഫ്താൻസയുമായി പങ്കാളിത്തം തുടങ്ങി. എയർ വണ്ണിൻറെ ഒരുവിധം എല്ലാ വിമാനങ്ങളും ലുഫ്താൻസയുമായി കോഡ്-ഷെയറിൽ ആയി.

2007-ൽ എയർ വൺ ഏകദേശം 5.5 മില്യൺ യാത്രക്കാരെ വഹിച്ചു (ഷെഡ്യൂൾ, ചാർട്ടർ വിമാനങ്ങൾ വഴി), അങ്ങനെ യാത്രക്കാരുടെ എണ്ണത്തിൽ ഇറ്റലിയിലെ ഏറ്റവും വലിയ രണ്ടാമത്തെ എയർലൈനായി. 2007-ൽ 750 മില്യൺ യൂറോ ആയിരുന്നു എയർ വണ്ണിൻറെ വരുമാനം, 6.8 മില്യൺ യൂറോ ലാഭവും.

ഓഗസ്റ്റ്‌ 2008-ൽ എയർ വൺ അലിറ്റാലിയയിൽ ലയിക്കും എന്നു പ്രഖ്യാപിക്കപ്പെട്ടു. 2008-ൽ എയർ വൺ പാപ്പരാവുന്നതിൻറെ വക്കിലെത്തി, അലിറ്റാലിയയുമായുള്ള ലയനമായിരുന്നു രക്ഷപ്പെടാനുള്ള ഏക പോംവഴി.

2009 ജനുവരി 13-നു എയർ വൺ ഔദ്യോഗികമായി അലിറ്റാലിയയുടെ ഭാഗമായി. ലയനത്തിൻറെ വ്യക്തമായ വിവരങ്ങൾ പ്രഖ്യാപിച്ചിരുന്നില്ല.

അലിറ്റാലിയയുമായുള്ള ലയനം കാരണം ലുഫ്തനാസയുടെ മൈൽസ് & മോർ സഹകരണം 2009 മാർച്ച്‌ 28-നു അവസാനിച്ചു. അലിറ്റാലിയയുമായുള്ള ലയനം കാരണം തന്നെ യുണൈറ്റഡ് എയർലൈൻസുമായുള്ള മൈലേജ് പ്ലസ് പരിപാടിയുടെ പങ്കാളിത്തവും എയർകാനഡയുടെ എയറോപ്ലാൻ പരിപാടിയുടെ പങ്കാളിത്തവും 2009 ജൂൺ 28-നു അവസാനിച്ചു.

പിന്നീട് 2009-ൽ അലിറ്റാലിയയുടേയും എയർ വണ്ണിൻറെയും ബുക്കിംഗ് പ്രക്രിയ ഒന്നാക്കി, അങ്ങനെ രണ്ടു എയർലൈനുകൾ ഒന്നായി മാറി.



</doc>
<doc id="336531" url="https://ml.wikipedia.org/wiki?curid=336531" title="എയർ ലിംഗസ്">
എയർ ലിംഗസ്

"എയർ ഫ്ലീറ്റ്" എന്ന അർത്ഥം വരുന്ന "എയർ ലോയിൻഗീസ്" എന്ന ഐറിഷ് വാക്കിൻറെ ആംഗലീകരിച്ച വാക്കാണ്‌ എയർ ലിംഗസ്. അയർലണ്ടിൻറെ ദേശീയ എയർലൈനായാണ് എയർ ലിംഗസ് അറിയപ്പെടുന്നത്. എയർ ലിംഗസാണ് അയർലണ്ടിലെ ഏറ്റവും വലിയ രണ്ടാമത്തെ എയർലൈൻ. ബ്രിട്ടീഷ്‌ എയർവേസ്, ഐബീരിയ, വ്യുലിംഗ് എന്നിവയുടെ ഉടമസ്ഥസ്ഥാപനമായ ഐഎജിക്ക് തന്നെയാണ് എയർ ലിംഗസിൻറെയും ഉടമസ്ഥസ്ഥാപനം. യൂറോപ്പ്, നോർത്ത് ആഫ്രിക്ക, തുർക്കി, നോർത്ത് അമേരിക്ക എന്നിവടങ്ങളിലേക്ക് സർവീസ് നടത്തുന്ന എയർ ലിംഗസ് എല്ലാ സർവീസുകളും നടത്തുന്നത് എയർബസ്‌ വിമാനങ്ങൾ ഉപയോഗിച്ചാണ്. എയർലൈനിൻറെ പ്രധാന ഓഫീസ് പ്രവർത്തിക്കുന്നത് ദുബ്ലിൻ കൌണ്ടിയിലുള്ള ദുബ്ലിൻ എയർപോർട്ടിലാണ്.

100,000 പൗണ്ട് മൂലധനം ഉപയോഗിച്ചു ഏപ്രിൽ 15 1936-നാണ് എയർ ലിംഗസ് സ്ഥാപിച്ചത്. ഷോൺ ഒ ഹുആദയ് ആയിരുന്നു ആദ്യ ചെയർമാൻ. ബ്ലാക്ക്‌പൂൾ, വെസ്റ്റ് കോസ്റ്റ് എയർ സർവീസസ് എന്നീ എയർലൈനുകളിൽനിന്നും ആദ്യ വിമാനത്തിനായി പണം അഡ്വാൻസ്‌ വാങ്ങി, “ഐറിഷ് സീ എയർവേസ്” എന്ന പേരിൽ പ്രവർത്തിച്ചു. 1936 മെയ്‌ 22-നു എയർ ലിംഗസ് ടിയോറാൻറ്റ എയർലൈനായി രജിസ്റ്റർ ചെയ്തു.

എയർലൈനായി രജിസ്റ്റർ ചെയ്തുകഴിഞ്ഞു അഞ്ചാമത്തെ ദിവസമായ 1936 മെയ്‌ 27-നു ലോലർ (പരുന്ത്) എന്ന പേരുള്ള 6 സീറ്റുള്ള ചെറുവിമാനം ഉപയോഗിച്ചു ദുബ്ലിനിലെ ബാൽഡോണൽ എയർഫീൽഡ് മുതൽ യുണൈറ്റഡ് കിംഗ്‌ഡമിലെ ബ്രിസ്റ്റൽ എയർപോർട്ട്‌ വരെ ആദ്യ സർവീസ് നടത്തി. പിന്നീട് എയർലൈൻ വികസിച്ചപ്പോൾ ഈ വിമാനം 1938-ൽ ഒരു ഇംഗ്ലീഷ് കമ്പനിയ്ക്കു വിറ്റു, രണ്ടാം ലോകമഹായുദ്ധകാലത്ത് 1941-ൽ ഈ വിമാനം സ്കില്ലി ഐലാൻഡിനു സമീപം വെടികൊണ്ട് തകർന്നു എന്നാണു വിശ്വസിക്കപ്പെടുന്നത്.

എയർ നാവിഗേഷൻ ആൻഡ്‌ ട്രാൻസ്പോർട്ട് ആക്ട്‌ (1936) അനുസരിച്ചു എയർലൈനിനെ ദേശീയ എയർലൈനാക്കി. ചാർട്ടേർഡ് അക്കൗണ്ടന്റ് ആയിരുന്ന ഡോ. ജെ. എഫ്. ടെംസിയാണ് എയർലൈനിൻറെ ആദ്യ ജനറൽ മാനേജർ. 30 വർഷങ്ങൾക്കു ശേഷം 1967-ൽ 60-മത്തെ വയസിൽ അദ്ദേഹം വിരമിച്ചു.

1940 ജനുവരിയിൽ ദുബ്ലിനിലെ കോളിൻസ്ടൌണിൽ പുതിയ എയർപോർട്ട്‌ ആരംഭിച്ചു, എയർ ലിംഗസ് അവരുടെ പ്രവർത്തനങ്ങൾ പുതിയ എയർപോർട്ടിലേക്കു മാറ്റി. എയർ ലിംഗസ് പുതിയ ഡിസി-3 വിമാനം വാങ്ങി, ലിവർപൂളിലേക്ക് പുതിയ സർവീസുകൾ ആരംഭിച്ചു. രണ്ടാം ലോകമഹായുദ്ധകാലത്ത് എയർലൈനിൻറെ പ്രവർത്തനങ്ങൾ മന്ദഗതിയിലായി, സുരക്ഷാ കാര്യങ്ങൾ പരിഗണിച്ചു ലിവർപൂളിലേക്കോ മാഞ്ചസ്റ്ററിലേക്കോ മാത്രമായി സർവീസുകൾ പരിമിതപ്പെടുത്തി.
രണ്ടാം ലോകമഹായുദ്ധത്തിനു ശേഷം 1945 നവംബർ 9-നു സർവീസുകൾ സാധാരണനിലയിലായി, ആദ്യ വിമാനം ലണ്ടനിലേക്കായിരുന്നു.

എയർ ലിംഗസുമായി കോഡ്ഷെയർ ധാരണകൾ ഉള്ള എയർലൈനുകൾ ഇവയാണ്: എയർ കാനഡ, ബ്രിട്ടീഷ്‌ എയർവേസ്, എത്തിഹാദ് എയർവേസ്, ഫ്ലൈബി, ജെറ്റ്ബ്ലു എയർവേസ്, കെഎൽഎം, യുണൈറ്റഡ് എയർലൈൻസ്. 


</doc>
<doc id="336533" url="https://ml.wikipedia.org/wiki?curid=336533" title="ബൌഹിനിയ">
ബൌഹിനിയ

ഫാബേസീ സസ്യകുടുംബത്തിലെ സിസാൽപിനോയ്‌ഡേ ഉപവിഭാഗത്തിലെ ഒരു ജീനസ്സാണ് ബൌഹിനിയ (Bauhinia). ഏകദേശം 500 ഓളം സ്പീഷിസുകളുള്ള ഈ ജീനസ്സിലെ സസ്യങ്ങൾ ഇന്ത്യ, കാലിഫോർണിയ, അമേരിക്കൻ ഐക്യനാടുകൾ, ചൈന, ശ്രീലങ്ക, വിയറ്റ്നാം എന്നീ പ്രദേശങ്ങളിൽ സാധാരണയായി കാണപ്പെടുന്നു. സ്വിറ്റ്സർലാന്റ്-ഫ്രഞ്ച് ബൊട്ടാണിസ്റ്റുകളായ ബൌഹിൻ സഹോദരങ്ങളുടെ സ്മരണാർത്ഥമാണ് ഈ സസ്യ ജനുസ്സിന് പേരു കിട്ടിയത്. മഞ്ഞമന്ദാരം, ചുവന്നമന്ദാരം, നാഗവള്ളി, വെള്ളമന്ദാരം, മലയത്തി, കോവിദാരം, ആരംപുളി, എന്നീ സസ്യങ്ങൾ ഈ സസ്യജനുസ്സിലെ അംഗങ്ങളാണ്.

ഈ ജനുസ്സിൽ ഉൾപ്പെടുന്ന സസ്യങ്ങൾ സാധാരണയായി 6-12 മീറ്റർ വരെ ഉയരത്തിൽ വളരുകയും അവയുടെ ശാഖകൾ 3-6 മീറ്റർ വരെ വളരുകയും വ്യാപിക്കുകയും ചെയ്യും. ഇവയുടെ ഇലകൾ രണ്ട് ഇതളുകളോടുകൂടിയവയും 10-15 സെ. മീ. വരെ വിസ്തീർണ്ണമുള്ളവയുമാണ്. പൂക്കൾക്ക് അഞ്ച് ദളങ്ങളാണുള്ളത്, ദളങ്ങളുടെ നിറം സ്പീഷിസുകളനുസരിച്ച് വ്യത്യാസപ്പെട്ടിരിക്കുന്നു. ചില സ്പീഷിസുകളിൽ സുഗന്ധമുള്ള പൂക്കളാണുള്ളത്. ശിശിരകാലത്തിന്റെ അവസാനത്തിൽ പുഷ്പിക്കാൻ തുടങ്ങുന്ന ഇവ ഗ്രീഷ്‌മകാലം തുടങ്ങുന്നതുവരെ പുഷ്പിക്കാറുണ്ട്.
ബൌഹിനിയ (Bauhinia) സ്പീഷിസുകൾ താഴെ കൊടുക്കുന്നു.



</doc>
<doc id="336536" url="https://ml.wikipedia.org/wiki?curid=336536" title="മാധവാനന്ദവിലാസം ഹയർ സെക്കന്ററി സ്കൂൾ">
മാധവാനന്ദവിലാസം ഹയർ സെക്കന്ററി സ്കൂൾ

മലപ്പുറം ജില്ലയിലെ വള്ളിക്കുന്ന് പഞ്ചായത്തിൽ സ്ഥിതി ചെയ്യുന്നു ഒരു വിദ്യാലയമാണ് എം.വി.എച്ച്.എസ്.എസ് അരിയല്ലൂർ എന്ന ചുരുക്ക പേരിൽ അറിയപെടുന്ന മാധവാനന്ദവിലാസം ഹയർ സെക്കന്ററി സ്കൂൾ.

1965-ൽ പ്രവർത്തനമാരംഭിച്ച ഈ വിദ്യാലയം ഒരു എയ്ഡഡ് സ്ഥാപനമാണ്. എൽ .പി ,യു പി ,ഹൈസ്ക്കൂൾ ,ഹയർ സെക്കൻററി വിഭാഗങ്ങളിലായി 2000 ലേറെ വിദ്യാർത്ഥികൾ ഇവിടെ പഠിക്കുന്നുണ്ട്


</doc>
<doc id="336543" url="https://ml.wikipedia.org/wiki?curid=336543" title="നവസാരം">
നവസാരം

അമോണിയം ക്ലോറൈഡിന്റെ മലയാള നാമം. ഒരു അകാർബണിക സംയുക്തമാണ് നവസാരം.രാസസൂത്രം NH4Cl.വെളുത്ത നിറമുള്ള,ജലത്തിൽ നന്നായി ലയിക്കുന്ന ഒരു ക്രിസ്റ്റലൈൻ (പരൽ രൂപ) ലവണമാണിത്.നവസാരത്തിന്റെ പ്രകൃതിദത്തമായ ധാതു രൂപം സാൽ അമോണിയാക് എന്നും അറിയപ്പെടുന്നു.ഇതിന്റെ ലായിനിക്ക് നേരിയ അമ്ല സ്വഭാവമാണുള്ളത്.രാസവളങ്ങളുടെ നിർമ്മാണത്തിന് ഉപയോഗിക്കുന്നു.


</doc>
<doc id="336544" url="https://ml.wikipedia.org/wiki?curid=336544" title="0 ഏ. ഡി (വീഡിയോ ഗെയിം)">
0 ഏ. ഡി (വീഡിയോ ഗെയിം)

0 ഏ. ഡി എന്നത് വൈൽഡ് ഫയർ ഗെയിംസ് രൂപപ്പെടുത്തിയെടുക്കുന്ന ഒരു സ്വതന്ത്ര, ഓപ്പൺ-സോഴ്സ്, ക്രോസ്സ് പ്ലാറ്റ്ഫോം റിയൽ-ടൈം സ്റ്റ്രാറ്റജി ഗെയിം ആണ്. ഇത് ഒരു ചരിത്രപരമായ യുദ്ധവും എക്കോണമി ഗെയിമുമായ ഇത് 500 ബി. സിയ്ക്കും 500 ഏ. ഡിക്കും ഇടയിലെ വർഷങ്ങളിലാണ് കേന്ദ്രീകരിച്ചിരിക്കുന്നത്. വിൻഡോസ്, ഓഎസ് എക്സ്, ലിനക്സ് എന്നിവയിൽ കളിക്കാവുന്ന ഇത് ഒരു ക്രോസ് പ്ലാറ്റ്ഫോമിലുള്ളതാണ്. ഈ ഗെയിം ലക്ഷ്യം വെയ്ക്കുന്നത് പൂർണ്ണമായും സ്വതന്ത്രവും ഓപ്പൺ-സോഴ്സുമാകാനാണ്. ഗെയിം എഞ്ചിന് ജിപിഎൽ2+ ലൈസൻസും ഗെയിം ആർട്ടിന് CC BY-SA യും ആണ് ഉപയോഗിച്ചിരിക്കുന്നത്.

ജൂൺ 2001 ലെ ഏജ് ഓഫ് എമ്പയർസ് II: ദി ഏജ് ഓഫ് കിംഗ്സിന്റെ ആകെത്തുകയായുള്ള ഒരു വകഭേദമായാണ് യഥാർത്ഥത്തിൽ 0 എ.ഡി ആരംഭിച്ചത്. പരിമിതമായ രൂപകൽപ്പനാശേഷികളോടൊപ്പം ടീം അവരുടെ ആശയങ്ങളുടെ അടിസ്ഥാനത്തിൽ പൂർണ്ണമായും സ്വതന്ത്രമായ ഒരു ഗെയിം രൂപപ്പെടുത്താൻ ടീം വളരെപ്പെട്ടെന്നു തന്നെ തിരിഞ്ഞു. ഈ ഗെയിമിന്റെ നിർമ്മാണം 2000 മുതൽ ആരംഭിച്ചതാണ്. യഥാർത്ഥത്തിൽ ജോലികൾ ആരംഭിച്ചത് 2003 മുതലാണ്. 

നവംബർ 2008 ൽ നിർമ്മാതാക്കൾ പ്രൊജക്റ്റിനെ ഓപ്പൺ-സോഴ്സ് ആയി പുറത്തുവിടുമെന്ന് പ്രഖ്യാപിച്ചു. ജിപിഎൽ 2+ നു കീഴിൽ 10 ജൂലൈ 2009 ൽ വൈൽഡ് ഫയർ ഗെയിംസ് 0 ഏ.ഡിയുടെ സോഴ്സ് കോഡ് പ്രസിദ്ധീകരിച്ചു. CC BY-SA യ്ക്കു കീഴിൽ ലഭ്യമായ ആർട്ട് കണ്ടന്റ് നിർമ്മിച്ചു. 



</doc>
<doc id="336547" url="https://ml.wikipedia.org/wiki?curid=336547" title="സ്കോട്ട് ആരോൺസൺ">
സ്കോട്ട് ആരോൺസൺ

സ്കോട്ട് ആരോൺസൺ (ജനനം മേയ് 21, 1981) ഒരു സൈദ്ധാന്തിക കമ്പ്യൂട്ടർ ശാസ്ത്രജ്ഞനാണ്. അദ്ദേഹത്തിന്റെ ഗവേഷണത്തിന്റെ ആദ്യകാല മേഖല ക്വാണ്ടം കമ്പ്യൂട്ടിംഗും കമ്പ്യൂട്ടേഷണൽ കോംപ്ലക്സിറ്റി തിയറിയുമാണ്.

ആരോൺസൺ വളർന്നത് അമേരിക്കയിലാണ്. ഒരു ശാസ്ത്ര എഴുത്തുകാരനായ അദ്ദേഹത്തിന്റെ അച്ഛൻ ഹോങ്കോങ്ങിൽ പബ്ലിക്ക് റിലേഷൻസ് എക്സിക്യൂട്ടീവായി നിയമിതനായിരുന്നതിനാൽ ഒരു വർഷം ഏഷ്യയിൽ ചെലവിട്ടു. അദ്ദേഹം ചേർന്ന വിദ്യാലയത്തിൽ അനേകം വർഷം ഗണിതത്തിൽ നിന്ന് മാറി നിൽക്കാൻ അനുവദിച്ചിരുന്നു. അമേരിക്കയിലേക്ക് തിരിച്ചു ചെന്ന ശേഷം അദ്ദേഹത്തിന് മോശം ഗ്രേഡുകൾ കിട്ടിത്തുടങ്ങുകയും അധ്യാപകരുമായി തർക്കങ്ങളിൽ ഏർപ്പെടുകയും ചെയ്തു തുടങ്ങിയപ്പോൾ തന്റെ വിദ്യാഭ്യാസം പരിമിതമാണെന്നു അദ്ദേഹം തിരിച്ചറിഞ്ഞു. അസാധാരണ കഴിവുകൾ ഉള്ള കുട്ടികൾക്ക് വേണ്ടിയുള്ള ക്ലാർക്ക്സൺ സർവ്വകലാശാലയുടെ പരിപാടിയിൽ അദ്ദേഹം ചേർന്നു. ഹൈസ്ക്കൂളിലെ ആദ്യവർഷത്തിൽത്തന്നെ കോളേജുകൾക്കു വേണ്ടി അപേക്ഷിക്കാൻ ഇത് ആരോൻസനെ അനുവദിപ്പിച്ചു. കോർനെൽ സർവ്വകലാശാലയിൽ അദ്ദേഹം പ്രവേശിച്ചു. അവിടെ വെച്ചാണ് 2000ൽ അദ്ദേഹത്തിന് കമ്പ്യൂട്ടർ ശാസ്ത്രത്തിൽ ബി.എസ്.സി ലഭിക്കുന്നത്. പിഎച്ച്ഡിക്ക് വേണ്ടി കാലിഫോർണിയ സർവ്വകലാശാലയിൽ ചേർന്നു. ഉമേഷ് വസിറാണിയുടെ മാർഗ്ഗനിർദ്ദേശത്താൽ 2004ൽ അദ്ദേഹത്തിന് പിഎച്ച്ഡി ലഭിച്ചു. അദ്ദേഹം ഒരു നിരീശ്വരവാദിയാണ്.

ആരോൺസൺ ചെരുപ്പത്തിലേ ഗണിതത്തിലുള്ള കഴിവ് പ്രദർശിപ്പിച്ചിരുന്നു. ബേബിസിറ്ററുടെ പാഠപുസ്തകത്തിലെ ചിഹ്നങ്ങളിൽ പ്രലോഭനപ്പെട്ട് അദ്ദേഹം പതിനൊന്നാം വയസ്സിൽ സ്വന്തമായി കലനം (കാൽക്കുലസ്സ്) പഠിച്ചു. അദ്ദേഹം പതിനൊന്നാം വയസ്സിൽ കമ്പ്യൂട്ടർ പ്രോഗ്രാമിങ് ചെയ്തു തുടങ്ങി. വർഷങ്ങളിലായി കോഡിങ് നടത്തുന്ന സമപ്രായക്കാരേക്കാൾ കോഡിങ്ങിൽ താൻ പിന്നിലാണല്ലോ എന്നദ്ദേഹത്തിനു തോന്നി. ഇക്കാരണത്താൽ സൈദ്ധാന്തിക കമ്പ്യൂട്ടിങ്ങിലേക്ക് പിൻവലിഞ്ഞു. പ്രത്യേകിച്ച് കമ്പ്യൂട്ടേഷണൽ കോംപ്ലക്സിറ്റിയിലേക്ക്. കോർണെലിൽ വച്ച് അദ്ദേഹം ക്വാണ്ടം കമ്പ്യൂട്ടിങ്ങിൽ തൽപ്പരനാകുകയും അദ്ദേഹം കമ്പ്യൂട്ടേഷണൽ കോംപ്ലക്സിറ്റി തിയറി, ക്വാണ്ടം കമ്പ്യൂട്ടിങ് എന്നിവയിൽ മുഴുകി.
ഇൻസ്റ്റിറ്റ്യൂട്ട് ഫോർ അഡ്വാൻസ്ഡ് സ്റ്റഡിയിലും വാട്ടർലൂ സർവ്വകലാശാലയിലും പോസ്റ്റ് ഡോക്ടറേറ്റ് പഠനങ്ങൾ പൂർത്തിയാക്കിയ ശേഷം 2007 ൽ അദ്ദേഹം എം.ഐ.ടി യിൽ അധ്യാപനത്തിനു ചേർന്നു. ക്വാണ്ടം കമ്പ്യൂട്ടിങ്ങും തിയറിയുമായിരുന്നു അദ്ദേഹത്തിന്റെ പ്രധാന ഗവേഷണവിഷയങ്ങൾ. 2016 ൽ അദ്ദേഹം എം.ഐ.ടി യിൽ നിന്നും ഓസ്റ്റിൻലെ ടെക്സാസ് സർവ്വകലാശാലയിൽ ചേർന്നു. ഇവിടെ അദ്ദേഹം ഡേവിഡ്. ജെ. ബ്രൂട്ടോൺ ജൂനിയർ സെന്റെനിയൽ പ്രൊഫസർ ഓഫ് കമ്പ്യൂട്ടർ സയൻസ് എന്ന തസ്തികയിൽ പ്രവർത്തിയ്ക്കുന്നു. സർവ്വകലാശാല തുടങ്ങിയ പുതിയ ക്വാണ്ടം കമ്പ്യൂട്ടിങ് ഗവേഷണകേന്ദ്രത്തിൽ സ്ഥാപക ഡയറക്ടർ ആയും സേവനം അനുഷ്ഠിയ്ക്കുന്നു.


അദ്ദേഹമാണ് കമ്പ്യൂട്ടേഷണൽ കോംപ്ലക്സിറ്റി തിയറിയിലെ എല്ലാ തരം ക്ലാസ്സുകളെയും വിവരിയ്ക്കാനുള്ള കോംപ്ലക്സിറ്റി സൂ "Complexity Zoo" wiki എന്ന വെബ് സൈറ്റ് സ്ഥാപിച്ചത്. "Shtetl-Optimized" എന്ന പ്രശസ്തമായ ബ്ലോഗും അദ്ദേഹം നടത്തുന്നുണ്ട്. "Who Can Name The Bigger Number?" എന്ന പ്രശസ്തമായ ഒരു ലേഖനവും അദ്ദേഹത്തിന്റേതായുണ്ട്. റ്റിബോർ റാഡോ വിവരിച്ച ബിസി ബീവർ നമ്പറുകളുടെ ആശയം അധ്യാപനഗവേഷണ മേഖലകളിൽ എങ്ങനെ ഉപയോഗിയ്ക്കാം എന്നുള്ളതായിരുന്നു ഈ ലേഖനത്തിന്റെ ഉള്ളടക്കം.

"Quantum Computing Since Democritus" എന്നൊരു ബിരുദനിലവാരത്തിലുള്ള ക്വാണ്ടം കമ്പ്യൂട്ടിങിന്റെ ഒരു സർവ്വേ കോഴ്സും നടത്തിയിരുന്നു. പിന്നീട് കേംബ്രിഡ്ജ് യൂണിവേഴ്സിറ്റി പ്രസ് ഇതിനെ ഒരു പുസ്തകമായി പുറത്തിറക്കിയിരുന്നു. ക്വാണ്ടം ബലതന്ത്രം, സമയ സങ്കീർണ്ണത, സ്വതന്ത്ര ഇച്ഛ, സമയയാത്ര തുടങ്ങി വൈവിധ്യങ്ങളായ മേഖലകളിലെ വിഷയങ്ങൾ ഈ പുസ്തകത്തിൽ കൈകാര്യം ചെയ്തിട്ടുണ്ട്. "The Limits of Quantum Computers" എന്ന അദ്ദേഹത്തിന്റെ ഒരു ലേഖനം സയന്റിഫിക് അമേരിക്കൻ മാസികയിൽ പ്രസിദ്ധീകരിയ്ക്കപ്പെട്ടിട്ടുണ്ട്.


</doc>
<doc id="336551" url="https://ml.wikipedia.org/wiki?curid=336551" title="വിൽഡെബീസ്റ്റ്">
വിൽഡെബീസ്റ്റ്

ആഫ്രിക്കയിൽ കാണപ്പെടുന്ന ഒരു വന്യ ജീവിയാണ് വിൽഡെ ബീസ്റ്റ് അഥവാ ഗ്നു (wildebeest or gnu).ആന്റിലോപ് വിഭാഗത്തിലെ കൊന്നോക്കീറ്റസ് എന്ന ജീനസിനെയാണ് വിൽഡെ ബീസ്റ്റ് എന്ന പദം കൊണ്ട് വിവക്ഷിക്കുന്നത്. കന്നുകാലികൾ,ആടുകൾ,ചെമ്മരിയാടുകൾ തുടങ്ങിയ ഇരട്ടക്കുളമ്പുള്ള ജീവികൾ ഉൾപ്പെടുന്ന ബോവിഡെ എന്ന കുടുംബത്തിലാണ് ഇവയും ഉൾപ്പെടുന്നത്.കൊന്നോക്കീറ്റസ് ജീനസിൽ രണ്ട് സ്പീഷീസുകൾ ഉൾപ്പെടുന്നു. ബ്ലാക്ക്‌ വിൽഡെബീസ്റ്റും (the black wildebeest) ബ്ലൂ വിൽഡെബീസ്റ്റും (the blue wildebeest). രണ്ടും വംശനാശ ഭീഷണി തീരെയില്ലാത്ത ഇനങ്ങളാണ്.


</doc>
<doc id="336552" url="https://ml.wikipedia.org/wiki?curid=336552" title="നൈട്രേറ്റ്">
നൈട്രേറ്റ്

നൈട്രേറ്റ്' 62.0049 അറ്റോമിക് മാസ്സ് യൂണിറ്റ് തന്മാത്രാഭാരവും തന്മാത്രസൂത്രവുമുള്ള ഒരു പോളിയറ്റോമിക് അയോൺ ആണ്. ഓർഗാനിക് ഫങ്ഷണൽ ഗ്രൂപ്പ് RONO നെ കുറിച്ചും നൈട്രേറ്റുകൾ വിവരിക്കുന്നു. കൂടാതെ ഈ നൈട്രേറ്റ് എസ്റ്ററുകൾ സ്ഫോടക വസ്തുക്കളുടെ ഒരു പ്രത്യേക വർഗ്ഗമാണ്. 


</doc>
<doc id="336571" url="https://ml.wikipedia.org/wiki?curid=336571" title="ഗുജറാത്ത് ലയൺസ്">
ഗുജറാത്ത് ലയൺസ്

ഇന്ത്യൻ പ്രീമിയർ ലീഗിൽ രാജ്കോട്ട് നഗരത്തെ പ്രതിനിധീകരിക്കുന്ന ടീമാണ് ഗുജറാത്ത് ലയൺസ് . സുരേഷ് റെയ്നയാണ് ടീമിന്റെ നായകൻ



</doc>
<doc id="336575" url="https://ml.wikipedia.org/wiki?curid=336575" title="ഹാസ്യാനുകരണ മതങ്ങൾ">
ഹാസ്യാനുകരണ മതങ്ങൾ

വിമർശനത്തിനോ നേരമ്പോക്കിനോ വേണ്ടി ഏതെങ്കിലും മതങ്ങൾക്കോ,വിശ്വാസങ്ങൾക്കോ ബദലായി സൃഷ്ടിക്കുന്ന ഹാസ്യാനുകരണങ്ങളാണ് ഹാസ്യാനുകരണ മതങ്ങൾ(Parody religion).നിലവിലുള്ള വിശ്വാസങ്ങളുടെ പരിമിതികളും പരാധീനതകളും വെളിച്ചത്തു കൊണ്ടുവരുവാൻ ഇത്തരം അയഥാർത്ഥ മതങ്ങൾ സഹായകമാവുമെന്ന് ചിലർ കരുതുന്നു.ഡിങ്കോയിസവും, ഫ്ലയിംഗ് സ്പഗെറ്റി മോൺസ്റ്ററുമൊക്കെ അത്തരത്തിലുള്ള പരീക്ഷണങ്ങൾക്ക് ഉദാഹരണങ്ങളാണ്.


</doc>
<doc id="336583" url="https://ml.wikipedia.org/wiki?curid=336583" title="ഡിസ്കോർഡിയനിസം">
ഡിസ്കോർഡിയനിസം

ഒരു അസംബന്ധ മതമാണ് ഡിസ്കോർഡിയനിസം. ഗ്രെഗ് ഹിൽ ഉം കൂടെ കെറി വെൻഡൽ തോൺലിയും ചേർന്ന് 1963-ൽ പ്രസിദ്ധീകരിച്ച "പ്രിൻസിപിയ ഡിസ്കോർപിയ" എന്ന "വിശുദ്ധ ഗ്രന്ഥ"ത്തിലൂടെയാണ് ഡിസ്കോർഡിയനിസം സ്ഥാപിക്കപ്പെട്ടത്" .




</doc>
<doc id="336594" url="https://ml.wikipedia.org/wiki?curid=336594" title="കുൽഹർ">
കുൽഹർ

വടക്കേ ഇന്ത്യ, പാകിസ്താൻ എന്നിവിടങ്ങളിൽ പരമ്പരാഗതമായി ഉപയോഗിച്ചുപോരുന്നതും കളിമണ്ണുകൊണ്ട് നിർമ്മിച്ച് ചുട്ടെടുക്കുന്നതുമായ പിടിയില്ലാത്ത ഒരു തരം കോപ്പകളാണ് കുൽഹർ (kulhar)(Hindustani: कुल्हड़ or کلہڑ). ഒരു തവണ ഉപയോഗിച്ച് കളയുന്നതരത്തിലുള്ള ഇത്തരം കോപ്പകൾ മിനുസപ്പെടുത്താത്തതും ചായംപൂശാത്തവയുമാണ്. ഇവ ഷിക്കോകോറ എന്ന പേരിലും അറിയപ്പെടാറുണ്ട്. ഉയർന്ന താപനിലയിൽ ചൂളയിൽ ചുട്ടെടുക്കുന്ന ഇവ  ആദ്യഉപയോഗത്തോടെ കളയുന്നതിനാൽ അണുവിമുക്തവും ശുചിത്വമുള്ളതുമായിരിക്കും.. 

ഇന്ത്യൻ ഉപഭൂഖണ്ഡത്തിലെ തെരുവോര കച്ചവടങ്ങളിലും ഭക്ഷണശാലകളിലും പരമ്പരാഗതമായി ചായപോലുള്ള ചൂടുപാനീയങ്ങൾ കുൽഹാറിൽ നൽകാറുണ്ട്.
ഇത്തരത്തിൽ ചെയ്യുകവഴി ആ പാനീയങ്ങൾക്ക് മണ്ണിന്റെ സവിശേഷഗന്ധവും രുചിയും പകർന്ന് കിട്ടുന്നു. പാൽ ഉൽപന്നങ്ങളും കുൽഫി പോലുള്ള പ്രാദേശികമായ മധുരപദാർത്ഥങ്ങളും കുൽഹറിൽ വിളമ്പി നൽകാറുണ്ട്.

കുൽഹറിന്റെ സ്ഥാനം ഇന്ന് ഇന്ത്യയിൽ പോളി സ്റ്റൈറീൻ അടങ്ങിയ പേപ്പർ കോപ്പകൾ വളരെ വേഗം കയ്യടക്കികൊണ്ടിരിക്കുകയാണ്."

"സിന്ധു നദീതടസംസ്കാരകാലം മുതൽ (
ഏകദേശം 5000 വർഷം മുതൽ) ഇന്ത്യൻ ഉപഭൂഖണ്ഡപ്രദേശങ്ങളിൽ ഇവ ഉപയോഗിച്ചിരുന്നു".

കുൽഹർ കോപ്പകൾ മിനുസപ്പെടുത്താത്തതിനാലും ചായംപൂശാത്തതിനാലും ചായപോലുള്ള ചുടുപാനീയങ്ങളൊഴിക്കുമ്പോൾ കുൽഹറിന്റെ ഉൾഭിത്തികൾ ഭാഗികമായി കുതിർന്ന് പാനീയങ്ങളോടു ചേരുകയും അങ്ങനെ പാനീയങ്ങൾക്ക് മണ്ണിന്റെ സവിശേഷഗന്ധവും രുചിയും (सौंधी ख़ुशबू, سوندهی خشبو, sondhi khushboo) ലഭ്യമാകുകയും ചെയ്യുന്നു. 


</doc>
<doc id="336606" url="https://ml.wikipedia.org/wiki?curid=336606" title="വൈഷ്ണൊ ദേവി">
വൈഷ്ണൊ ദേവി

ഒരു ഹൈന്ദവ ദേവതയാണ് വൈഷ്ണൊ ദേവി.ഹിന്ദു മത വിശ്വാസ പ്രകാരം ഐശ്വര്യ ദേവതയായ മഹാ ലക്ഷ്മിയുടെ അവതാരമാണ് വൈഷ്ണവി,ത്രികുട, മാതാ റാണി എന്നീ നാമങ്ങളിലും അറിയപ്പെടുന്ന വൈഷ്ണൊ ദേവി.ജമ്മു കാശ്മീരിലെ കത്ര പട്ടണത്തിനു സമീപമുള്ള ത്രികൂട പർവതത്തിലാണ് ലോക പ്രശസ്തമായ വൈഷ്ണൊ ദേവി ക്ഷേത്രം സ്ഥിതി ചെയ്യുന്നത്.പ്രതി വർഷം 1 കോടി തീർത്ഥാടകർ ഇവിടം സന്ദർശിക്കുന്നു.


</doc>
<doc id="336607" url="https://ml.wikipedia.org/wiki?curid=336607" title="ചെഞ്ചാല്യം">
ചെഞ്ചാല്യം

മരുത് മരത്തിൽ നിന്നും ലഭിക്കുന്ന ഒരു തരം പശയാണ് ചെഞ്ചാല്യം. കഥകളിയിൽ മുഖത്തെഴുത്തിനുള്ള (ചുട്ടികുത്തൽ) മിനുക്കൽ ഉപാധിയായി ഉപയോഗിക്കുന്നു.


</doc>
<doc id="336611" url="https://ml.wikipedia.org/wiki?curid=336611" title="തിരുക്കഴുക്കുണ്ട്രം">
തിരുക്കഴുക്കുണ്ട്രം

തമിഴ് നാട് സംസ്ഥാനത്തിലെ കാഞ്ചീപുരം ജില്ലയിലെ ഒരു പട്ടണം(പഞ്ചായത്ത്) ആണ് തിരുക്കഴുക്കുണ്ട്രം.വേദഗിരീശ്വര ക്ഷേത്രം എന്ന ശിവ ക്ഷേത്രം ഇവിടെ സ്ഥിതി ചെയ്യുന്നു.

തിരുക്കഴുക്കുണ്ട്രം എന്ന പേരിന്റെ ഉത്ഭവം കഴുകൻ എന്ന് അർത്ഥം വരുന്ന 'കഴുഗു' എന്ന തമിഴ് പദത്തിൽ നിന്നാണ്.


</doc>
<doc id="336613" url="https://ml.wikipedia.org/wiki?curid=336613" title="അർട്ടുറോ വിദാൽ">
അർട്ടുറോ വിദാൽ

അർട്ടുറോ വിദാൽ (ജനനം: മെയ് 22, 1987) ഒരു ചിലിയൻ ദേശീയ ഫുട്‌ബോൾ താരമാണ്. ജർമൻ ക്ലബ് ബയേൺ മ്യൂണിക്കിനും ചിലി ദേശീയ ടീമിനും വേണ്ടി മധ്യനിരയിൽ കളിക്കുന്നു. 

ചിലിയിലെ ഏറ്റവും മികച്ച ക്ലബ്ബായ കോളോ കോളോയ്ക്ക് വേണ്ടി കളിച്ചു കൊണ്ട് കരിയർ ആരംഭിച്ച വിദാൽ, പിന്നീട് ജർമൻ ബുണ്ടെസ്‌ലിഗാ ക്ലബ്ബായ ബയേർ ലെവർക്യുസനിൽ ചേർന്നു. നാലു വർഷം അവിടെ തുടർന്നശേഷം 2011 -ൽ ഇറ്റലിയിലെ യുവന്റസ് ടീമിൽ ചേർന്നു. തുടർന്ന് നാലു വർഷം യുവന്റസ് ടീമിനെ സീരി അ ചാംപ്യൻമാരാക്കുന്നതിൽ നിർണായക പങ്ക് വഹിക്കുകയും, ലോകത്തിലെ ഏറ്റവും മികച്ച മധ്യനിര താരങ്ങളിൽ ഒരാൾ എന്ന് അറിയപ്പെടുകയും ചെയ്തു. 

2007 -ൽ ചിലിയൻ ദേശീയ ടീമിനു വേണ്ടി അരങ്ങേറ്റം നടത്തിയ ശേഷം എഴുപത് തവണ അവർക്കായി തോപ്പിയണിഞ്ഞിട്ടുണ്ട്. 2011, 2015 കോപ്പ അമേരിക്ക, 2010, 2014 ഫിഫ ലോകകപ്പ് എന്നിവയിൽ ദേശീയ ടീമിനു വേണ്ടി കളിക്കുകയും, ചിലിയെ 2015 കോപ്പ അമേരിക്ക വിജയികളാക്കുകയും ചെയ്തു. 



</doc>
<doc id="336616" url="https://ml.wikipedia.org/wiki?curid=336616" title="ഷാബന്തർ കോയ">
ഷാബന്തർ കോയ

ഏകദേശം 750 വർഷക്കാലം കേരളത്തിലെ കോഴിക്കോട് ഉൾപ്പെടുന്ന മലബാറിന്റെ തെക്കേ പകുതി ഭരിച്ചിരുന്ന സാമൂതിരിമാരുടെ ഭരണകാലത്തെ ഒരു ഔദ്യോഗിക പദവിയായിരുന്നു "ഷാബന്തർ കോജ." പിന്നീട് കാലാന്തരത്തിൽ ഷാബന്തർ കോയ എന്നായി. പേർഷ്യൻ ഭാഷയിൽ "ഷാ = രാജാവ്/അധികാരി, ബന്തർ = തുറമുഖം, ഷാ ബന്തർ = തുറമുഖത്തിന്റെ അധിപൻ". കോഴിക്കോട് തുറമുഖത്തെ കയറ്റിറക്കുമതികളുടെ മേൽനോട്ടം വഹിച്ചിരുന്ന മുസ്ലിം ഉദ്യോഗസ്ഥനാണ് ഷാ ബന്തർ കോയ അഥവാ "കോഴിക്കോട് കോയ" എന്ന ഔദ്യോഗിക പദവി നൽകിയിരുന്നത്. തുറമുഖമേധാവികൾ എന്നതിലുപരി വിദേശ വ്യാപാരികളുടെ സുഖസൗകര്യങ്ങൾ അന്വേഷിക്കുന്നതും അവരുടെ ചരക്കുകൾക്കും അങ്ങാടിക്കും സംരക്ഷണം നല്‌കുന്നതും കോയമാരുടെ ചുമതല ആയിരുവെത്രേ.


</doc>
<doc id="336619" url="https://ml.wikipedia.org/wiki?curid=336619" title="കാപ്പിബാറ">
കാപ്പിബാറ

കാപ്പിബാറ. തെക്കേ അമേരിക്കയിൽ ധാരാളമായി കാണപ്പെടുന്ന ഒരു ജീവി.സസ്തനി.റോഡെൻഷ്യ എന്ന ഓർഡറിൽ (എലി,അണ്ണാൻ തുടങ്ങിയ തുടർച്ചയായി വളരുന്ന ഒരു ജോടി ഉളിപ്പല്ലുകളോടു കൂടിയ ജീവികൾ) ഉൾപ്പെടുന്നു.കാപ്പിബാറ ലോകത്തിലെ ഏറ്റവും വലിയ റോഡന്റാണ്.ശാസ്ത്രീയ നാമം ഹൈഡ്രൊക്കോറസ് ഹൈഡ്രോക്കീറിസ് (Hydrochoerus hydrochaeris).പുൽമേടുകളിലും കാടുകളിലും ജലാശയങ്ങൾക്കു സമീപം ഇവ ജീവിക്കുന്നു.


</doc>
<doc id="336631" url="https://ml.wikipedia.org/wiki?curid=336631" title="കറ്റാന">
കറ്റാന

ജപ്പാനിലെ സാമുറായ്കൾ ഉപയോഗിച്ചിരുന്ന വാളിനെയാണു കറ്റാന എന്നുപറയുന്നത്.


</doc>
<doc id="336637" url="https://ml.wikipedia.org/wiki?curid=336637" title="സെർജി അബിറ്റബുൾ">
സെർജി അബിറ്റബുൾ

സെർജി അബിറ്റബുൾ ഡാറ്റാ മാനേജിംഗ്, ഡാറ്റാബേസ് തിയറി, ഫീനൈറ്റ് മോഡൽ തിയറി എന്നിവയിൽ ഗവേഷണം ചെയ്തുകൊണ്ടിരിക്കുന്ന ഒരു കമ്പ്യൂട്ടർ ശാസ്ത്രജ്ഞനാണ്. 

1982ൽ സെയ്മൂറ് ഗിൻസ്ബെർഗിന്റെ മേൽനോട്ടത്തിൽ വടക്കൻ കാലിഫോർണിയ സർവ്വകലാശാലയിൽ നിന്ന് അബിറ്റ്ബുൾ അദ്ദേഹത്തിന്റെ പി.എച്ച്.ഡി സ്വീകരിച്ചു. 

കമ്പ്യൂട്ടർ സയൻസിലും അനുബന്ധവിഷയങ്ങളിലും ശ്രദ്ധ കേന്ദ്രീകരിച്ചിരിക്കുന്ന ഫ്രാൻസിന്റെ ദേശീയഗവേഷണഇൻസ്റ്റിറ്റ്യൂട്ടായ Institut national de recherche en informatique et en automatique (INRIA) ലെ മുതിർന്ന ഗവേഷകനാണ് അദ്ദേഹം. Collège de France ലെ പ്രൊഫസറാണ് അദ്ദേഹം.

അദ്ദേഹം അറിയപ്പെടുന്നത് ഡാറ്റാ മാനേജിംഗ്, ഡാറ്റാബേസ് തിയറി, ഫൈനൈറ്റ് മോഡൽ തിയറി എന്നീ മേഖലകളിൽ നൽകിയ സംഭാവനകളിലാണ്. ഫൈനേറ്റ് മോഡൽ തിയറിയിൽ അബിറ്റ്ബൂൾ-വിയാനു സിദ്ധാന്തം പറയുന്നത് ഫിക്സ്ഡ് പോയിന്റ് ലോജിക്ക് പാർഷ്യൽ ഫിക്സ്ഡ് പോയിന്റ് ലോജിക്കിന് തുല്യമാണെങ്കിൽ മാത്രം പോളിനോമിയൽ സമയം PSPACE തുല്യമായിരിക്കും എന്നാണ്. ഡാറ്റാബേസ് സിദ്ധാന്തത്തിൽ വളരെ വിപുലമായ ഉത്തരങ്ങൾ നൽകിയിട്ടുണ്ട്. ഈ അടുത്ത് എക്സ്എംഎൽ ഡാറ്റയുടെ വിതരണം ചെയ്യപ്പെട്ട അപഗ്രഥനത്തിനുവേണ്ടിയുള്ള ഭാഷകളെക്കുറിച്ചാണ് അത്. ഡാറ്റാമാനേജ്മെന്റിൽ അദ്ദേഹം നന്നായി അറിയപ്പെടുന്നത് semistructured, Web databases എന്നിവയിലെ മുൻകാല പ്രവർത്തനങ്ങളാലാണ്. 2008ൽ യൂറോപ്യൻ സർവ്വകലാശാലകളിൽ ഡാറ്റാമാനേജ്മെന്റെ മേഖലയിൽ പ്രവർത്തിക്കുന്ന ഗവേഷകരിൽ ഏറ്റവും മികച്ച ആളായി Citeseer അദ്ദേഹത്തെ തെരഞ്ഞെടുത്തു. 

ഡാറ്റാബേസ് തിയറി, വെബ് ഡാറ്റാമാനേജ്മെന്റ് എന്നീ വിഷയങ്ങളിൽ ഓരോ പുസ്കകങ്ങൾ അദ്ദേഹത്തിന്റേതായുണ്ട്.

അബിറ്റ്ബുൾ 2011ൽ യൂറോപ്യൻ അക്കാഡമി ഓഫ് സയൻസിന്റെയും 2008ൽ ഫ്രഞ്ച് അക്കാഡമി ഓഫ് സയൻസസിന്റെയും അംഗമായി. അസ്സോസിയേഷൻ ഓഫ് കംപ്യൂട്ടിംഗ് മെഷീനറിയിൽ 2011 ൽ ഫെല്ലോ ആയി. 


</doc>
<doc id="336638" url="https://ml.wikipedia.org/wiki?curid=336638" title="മൗഗ്ലി">
മൗഗ്ലി

റുഡ്യാർഡ് കിപ്ലിംഗ് ന്റെ ദി ജംഗിൾ ബുക്ക് എന്ന കഥാസമാഹാരത്തിലെ മുഖ്യകഥാപാത്രമാണ് മൗഗ്ലി (Mowgli) /ˈmaʊɡli/ ("Hindi:" मोगली). . മൗഗ്ലി എന്ന ഈ സാങ്കൽപ്പിക കഥാപാത്രം മധ്യപ്രദേശിലെ പെഞ്ച് പ്രദേശത്തെ മനുഷ്യ സമ്പർക്കമില്ലാതെ വളർന്ന ഒരു മൃഗസ്വഭാവമുള്ള മനുഷ്യനാണ്. തന്റെ മറ്റൊരു ചെറുകഥാസമാഹാരമായ "ഇൻ ദ റുഖ്"ൽ ആണ് റുഡ്യാർഡ് കിപ്ലിംഗ് ആദ്യമായി മൗഗ്ലിയെ ആദ്യമായി അവതരിപ്പിച്ചത്.

"ഇൻ ദ റുഖ്" എന്ന ചെറുകഥാസമാഹാരത്തിലെ "ഗെറ്റിംഗ് കോൾഡ് ഇൻ ലണ്ടൻ","ചകലിത ഇൻ പനാമ" എന്നീ കഥകളിലാണ് കിപ്ലിംഗ് തന്റെ മൗഗ്ലി എന്ന ഈ കഥാപാത്രത്തെ ആദ്യമായി അവതരിപ്പിച്ചത്. പിന്നീട് ദി ജംഗിൾ ബുക്ക് എന്ന കഥാശ്രേണിയിൽ മൗഗ്ലിയെ അവതരിപ്പിച്ചു.
""ഇൻ ദ റുഖ്" എന്ന ചെറുകഥാസമാഹാരത്തിൽ മദ്ധ്യ ഇന്ത്യയിലെ ബ്രിട്ടീഷ് രാജ് ഭരണ കാലത്തെ കഥയാണ് വിവരിക്കുന്നത്. ഇതിൽ ഗിസ്ബോൺ എന്നു പേരുളള ഒരു വനപാലകൻ, നായാട്ടിലും മൃഗസവാരിയിലും മറ്റും നിപുണനായ മൗഗ്ലി  എന്ന ചെറുപ്പക്കാരനെ കണാനിടയാവുകയും വനപരിപാലന തന്റെ കൂടെ സേവനം ചെയ്യാൻ പങ്കുചേരണമെന്ന് ആവശ്യപ്പെടുന്നു. തന്റെ അധികാരിയായ മുള്ളറിന്റെ സമ്മതത്തോടുകൂടി ഗിസ്ബോൺ  മൗഗ്ലിയെ കൂടെ കൂട്ടുകയും ചെയ്യുന്നു. തുടർന്ന് മൗഗ്ലിയുടെ
അമാനുഷികമായ കഴിവിനെ കുറിച്ചും അതെങ്ങനെ ആർജിച്ചെടുത്തു എന്നും ഗിബ്സൺ മനസ്സിലാക്കുന്നതിലൂടെയുമാണ് കഥ മുന്നോട്ടി പോകുന്നത്. ചെന്നായ വളർത്തിയ മൗഗ്ലിയുടെ ജീവിതം മനസ്സിലാക്കിയ ഗിസ്ബോൺ തന്റെ മകളെ മൗഗ്ലിക്ക് വിവാഹം ചെയ്തുകൊടുക്കുകയും ചെയ്യുന്നു. കഥയുടെ അവസാനത്തിൽ മൗഗ്ലിക്ക് ഒരാൺകുഞ്ഞുണ്ടാവുകയും മൗഗ്ലിയുടെ സഹോദരൻമാരായ ചെന്നായകളുമായി ഗിസ്ബോൺ ചങ്ങാത്തത്തിലാവുകയും ചെയ്യുന്നു. <br>

കിപ്ലിംഗ് പിന്നീട്  ദി ജംഗിൾ ബുക്ക് കൃതിയിലൂടെ മൗഗ്ലിയുടെ ബാല്യകാലം വളരെ രസകരമായി വിവരിച്ചു. കഥയുടെ ആരംഭത്തിൽ ഒരു കടുവയുടെ ആക്രമണത്തിൽ നിന്നും രക്ഷപ്പെടുന്നതിനിടയിൽ ദമ്പതിമാർക്ക് കുഞ്ഞിനെ നഷ്ടപ്പെടുകയും ചെയ്യന്നു. പിന്നീട് കാട്ടിൽ ഒറ്റയ്ക്കാകുന്ന ആ കുഞ്ഞിനെ  വളർത്തുന്നത് ഒരു അമ്മ ചെന്നായയും അച്ഛൻ ചെന്നായയും ചേർന്നാണ്. അവർ അവനെ മൗഗ്ലി എന്നു വിളിച്ചു. ഷേർഖാൻ എന്ന കടുവ തുടതെ തുടരെ മൗഗ്ലിയെ ആവശ്യപ്പെടുകയും ചെന്നായകൾ അത് എതിർക്കുകയും ചെയ്യുന്നു. ചെന്നായകളുടെ മറ്റു മക്കളോടൊപ്പം മൗഗ്ലി വളരുന്നു. ചെന്നായകളുടെ പിൻകാലുകളിൽ തറയ്ക്കുന്ന മുള്ളുകൾ നീക്കം അതുല്യമായ കഴിവ് മൗഗ്ലിക്കുണ്ടായിരുന്നു.
മൗഗ്ലിയുടെ കൂട്ടുകാരനായിരുന്ന ബഗീര എന്ന കരിമ്പുലി‌, കാടിന്റെ നിയമങ്ങൾ മൗഗ്ലിയെ പഠിപ്പിച്ച ബാലു എന്ന കരടി, കാ എന്ന മലമ്പാമ്പ് എന്നിങ്ങനെ കാട്ടിലെ കൂട്ടുകാരെ കുറിച്ചും കിപ്ലിംഗ് തന്റെ കൃതിയിൽ വിശദീകരിക്കുന്നു. പിന്നീട് ഒരു ഗ്രാമത്തിൽ എത്തുന്ന മൗഗ്ലിയെ കടുവ എടുത്തു കൊണ്ടുപോയ തന്റെ മകനാണെന്ന് കരുതി ദത്തെടുക്കുന്ന മെസ്വാ എന്ന ഒരു ധനികയായ സ്ത്രീ, അവരുടെ ഭർത്താവ്, ഗ്രാമവാസികൾ എന്നിവരെ കുറിച്ചും വിവരിക്കുന്നുണ്ട്.

"The Third Jungle Book" (1992) by Pamela Jekel () .

"Hunting Mowgli" (2001) by Maxim Antinori ().

മൗഗ്ലി എന്ന കഥാപാത്രത്തെ പല അഭിനേതാക്കളും വേദിയിൽ അവതരിപ്പിച്ചിട്ടുണ്ട്.

1942 ലെ ദി ജംഗിൾ ബുക്ക് എന്ന സിനിമയിൽ സാബു ദസ്തഗിർ, 1994ൽ ജസൺ സ്കോട്ട് ലീ, ജാമീ വില്ല്യംസ് ദി   സെക്കന്റ് ജംഗിൾ ബുക്കിൽ ബാലു എന്ന കരടിയായും മൗഗ്ലിയായും വേഷമിട്ടു.  2016 ഏപ്രിലിൽ പുറത്തിറങ്ങിയ ദി ജംഗിൾ ബുക്ക് നീൽ സേതിയും വേഷമിട്ടു. 2018 ൽ പുറത്തിറങ്ങാനിരിക്കുന്ന ദി ജംഗിൾ ബുക്ക് ൽ റോഹൻ ചന്ദും വേഷമിടും.




</doc>
<doc id="336641" url="https://ml.wikipedia.org/wiki?curid=336641" title="ലൂയിസ് വോൺ അഹ്ൻ">
ലൂയിസ് വോൺ അഹ്ൻ

ലൂയിസ് വോൺ അഹ്ൻ (ജനനം 1978) ഒരു ഗ്വാട്ടിമാലിയൻ സംരംഭകനും Carnegie Mellon University ലെ കമ്പ്യൂട്ടർ സയൻസ് വിഭാഗത്തിലെ അസ്സോസിയേറ്റ് പ്രൊഫസറാണ്. ക്രൗഡ്സോഴ്സിംഗിന്റെ മുന്നേറ്റക്കാരിൽ ഒരാളായാണ് അദ്ദേഹം അറിയപ്പെടുന്നത്. 2009 ൽ ഗുഗിൾ ഏറ്റെടുത്ത കമ്പനിയായ റീകാപ്ച്ചയുടെ സ്ഥാപകനും ഭാഷാപഠനത്തിനുള്ള പ്രശസ്തമായ പ്ലാറ്റ്ഫോമായ ഡുവൊലിങ്കോയുടെ സഹസ്ഥാപകനും സിഇഒയുമാണ് അദ്ദേഹം.

ഗ്വാട്ടിമാല നഗരത്തിലാണ് വോൻ അഹ്ൻ ജനിച്ചുവളർന്നത്. ശരീരശാസ്ത്രവിദഗ്ദ്ധരായി ജോലിചെയ്തിരുന്ന അദ്ദേഹത്തിന്റെ മാതാപിതാക്കൾക്കും അദ്ദേഹത്തിന്റെ കുടുംബത്തിനും അവിടെ ഒരു മിഠായി ഫാക്ടറി ഉണ്ടായിരുന്നു. 1996ൽ അമേരിക്കൻ സ്കൂൾ ഓഫ് ഗ്വാട്ടിമാലയിൽ നിന്ന് അദ്ദേഹം ബിരുദം കരസ്ഥമാക്കി. 2000 ൽ ഡ്യൂക്ക് സർവ്വകലാശാലയിൽ നിന്ന് ഗണിതത്തിൽ ബി.എസ് സ്വികരിച്ചു (summa cum laude). പ്രൊഫസർ മാനുവൽ ബ്ലമ്മിന്റെ മേൽനോട്ടത്തിൽ അദ്ദേഹം Carnegie Mellon University യിൽ നിന്ന് പിഎച്ച്ഡി കരസ്ഥമാക്കി. 2006ൽ Carnegie Mellon School of Computer Science ൽ ഒരു ഫാക്കൽറ്റിയായി അദ്ദേഹം ചേർന്നു.

ഒരു പ്രൊഫസർ എന്ന നിലയ്ക്ക്, കാപ്ച, ഹുമാൻ കമ്പ്യൂട്ടേഷൻ എന്നിവയിലെ അദ്ദേഹത്തിന്റെ ഗവേഷണങ്ങൾ അദ്ദേഹത്തിന് അന്തർദേശീയമായ അംഗീകാരവും ബഹുമതികളും നേടിക്കൊടുത്തു. 2006 ൽ മക്ക്ആർതർ ഫെല്ലോഷിപ്പ്, 2009ലെ ഡേവിഡ് ലുസൈൽ പക്കാർഡ് ഫൈണ്ടേഷന്റെ ഫെല്ലോഷിപ്പ്, 2009ലെ സ്ലോവൻ ഫെല്ലോഷിപ്പ്, മൈക്രൊസൊഫ്റ്റ് ന്യൂ ഫാക്കൽറ്റി ഫെല്ലോഷിപ്പ്, ശാസ്ത്രജ്ഞർക്കും എഞ്ചിനീയർമാർക്കും നൽകുന്ന 2012ലെ പ്രെസിഡെൻഷ്യൽ ഏർളി കരിയർ അവാർഡ് എന്നിവ അദ്ദേഹത്തിന് ലഭിച്ചു. ഡിസ്ക്കവറി ശാസ്ത്രത്തിലെ ഏറ്റവും ബുദ്ധിമാന്മാരായ 50 പേരിൽ ഒരാളായി അദ്ദേഹത്തെ തെരഞ്ഞെടുത്തു. പോപ്പുലർ സയൻസിലെ പ്രശസ്തരായ പത്തുപേരിൽ ഒരാൾ, Silicon.com തെരഞ്ഞെറ്റുത്ത സാങ്കേതികവിദ്യയിൽ ഏറ്റവും സ്വാധീനിച്ച 50 പേർ, MIT Technology Review's TR35: Young Innovators Under 35, and Fast Company's 100 Most Innovative People in Business ഇവയിലെല്ലാം അദ്ദേഹം ഉൾപ്പെട്ടിട്ടുണ്ട്.


</doc>
<doc id="336643" url="https://ml.wikipedia.org/wiki?curid=336643" title="ഡേവിഡ് പി. ആൻഡേഴ്സൺ">
ഡേവിഡ് പി. ആൻഡേഴ്സൺ

ഡേവിഡ് പി. ആൻഡേഴ്സൺ (ജനനം 1955) ബെർക്ക്ലിയിലെ കാലിഫോർണിയ സർവ്വകലാശാലയിലെ സ്പേസ് സയൻസസ് ലബോറട്ടറിയിലെ ഒരു അമേരിക്കൻ ഗവേഷണശാസ്ത്രജ്ഞനും ഹൂസ്റ്റൺ സർവ്വകലാശാലയിൽ കമ്പ്യൂട്ടർ സയൻസിൽ സഹപ്രൊഫസറുമാണ്. ആൻഡേഴ്സൺ SETI@home, BOINC, Bossa, Bolt എന്നീ സോഫ്റ്റ്‌വെയർ പദ്ധതികൾക്ക് നേതൃത്വം വഹിച്ചിട്ടുണ്ട്.

വെസ്ലിയൻ സർവ്വകലാശാലയിൽ നിന്ന് ഗണിതത്തിൽ ബിഎ അദ്ദേഹം കരസ്തമാക്കിയിട്ടുണ്ട്. വിസ്കോൺസിൻ- മാഡിസൻ യൂണിവേഴ്സിറ്റിയിൽ നിന്ന് ഗണിതത്തിലും കമ്പ്യൂട്ടർ സയൻസിലും എംഎസ്ഇയും പിഎച്ച്ഡി ഡിഗ്രി അദ്ദേഹം കരസ്ഥമാക്കി. ബിരുദവിദ്യാലയത്തിലായിരിക്കുമ്പോൾ കമ്പ്യൂട്ടർ ഗ്രാഫിക്സിനെക്കുറിച്ച് 4 ഗവേഷണ പ്രബന്ധങ്ങൾ പ്രസിദ്ധീകരിച്ചു. 

1985 മുതൽ 1992 വരെ യുസി ബെർക്ക്ലി കമ്പ്യൂട്ടർ സയൻസ് ഡിപ്പാർട്ട്മെന്റിൽ അദ്ദേഹം സഹപ്രൊഫസറായിരുന്നു. അവിടെ വച്ച് അദ്ദേഹത്തിന് എൻഎസ്എഫ് പ്രസിഡഞ്ച്യൽ യംഗ് ഇൻവെസ്റ്റിഗേറ്റർ, ഐ‌ബിഎം ഫാക്കൽറ്റി ഡെവലപ്പ്മെന്റ് പുരസ്ക്കാരങ്ങൾ ലഭിച്ചു. ഈ കാലയളവിൽ അദ്ദേഹം ചെയ്ത ഗവേഷണപദ്ധതികൾ:



</doc>
<doc id="336645" url="https://ml.wikipedia.org/wiki?curid=336645" title="ആൻഡ്രു അപ്പെൽ">
ആൻഡ്രു അപ്പെൽ

ആൻഡ്രു വിൽസൺ അപ്പെൽ (ജനനം: 1960) ന്യൂ ജഴ്സിയിലെ പ്രിൻസ്ടൺ സർവ്വകലാശാലയിൽ കമ്പ്യൂട്ടർ സയൻസിൽ യൂജീൻ ഹിഗ്ഗിൻസിന്റെ പ്രൊഫസറായിരുന്നു. കംപൈലറിനെക്കുറിച്ചുള്ള പുസ്തകങ്ങളായ the Modern Compiler Implementation in ML (ISBN 0-521-58274-1) series, as well as Compiling With Continuations (ISBN 0-521-41695-7) എന്നിവയാണ് അദ്ദേഹത്തെ പ്രശസ്തനാക്കിയത്. ഡേവിഡ് മക്ക്വിൻ, ജോൺ എച്ച്. റെപ്പ്, മത്തിയാസ് ബ്ലൂം എന്നിവരോടൊപ്പം Standard ML of New Jersey compilerന്റെ വികസനത്തിൽ പ്രധാന പങ്ക് വഹിച്ച അദ്ദേഹം Rog-O-Matic ന്റെ രചയിതാക്കളിൽ ഒരാളായിരുന്നു.

1981ൽ പ്രിൻസ്ടൺ സർവ്വകലാശാലയിൽ നിന്നും അദ്ദേഹം എ. ബി summa cum laude (physics) കരസ്ഥമാക്കി. 1985ൽ Carnegie-Mellon University നിന്നും പിച്ച്ഡി (കമ്പ്യൂട്ടർ സയൻസ്) കരസ്ഥമാക്കിയ അദ്ദേഹം 1998 ൽ എസിഎം ഫെല്ലോ ആയി. 


</doc>
<doc id="336654" url="https://ml.wikipedia.org/wiki?curid=336654" title="ബ്രൂസ് അർഡെൻ">
ബ്രൂസ് അർഡെൻ

ബ്രൂസ് അർഡെൻ (ജനനം 1927ൽ മിന്നെസോട്ടയിലെ മിന്നിയപോളിസ് ) ഒരു അമേരിക്കൻ കമ്പ്യൂട്ടർ ശാസ്ത്രജ്ഞനാണ്.

അർഡെൻ അമേരിക്കൻ നാവികസേനയിൽ രണ്ടാം ലോകമഹായുദ്ധ സമയത്ത് കാലിഫോർണിയ, ചിക്കാഗോ, കൊഡിയാക്ക്, അലാസ്ക്ക എന്നിവടങ്ങളിൽ മൂന്നാം ക്ലാസ് റഡാർ ടെക്നീഷ്യനായി ചേർന്നു. 

1949ൽ Purdue University നിന്ന് BS(EE) ബിരുദം നേടി. 1950ൽ ജനറൽ മോട്ടേഴ്സിന്റെ അല്ലിസൺ വിഭാഗത്തിലെ ഐബിഎംന്റെ ഹൈബ്രിഡ് പ്രോഗ്രാംഡ് കമ്പ്യൂട്ടർ/ കാൽക്കുലേറ്ററിലെ വയറിംഗിനും പ്രോഗ്രാമിനുമൊപ്പം അദ്ദേഹം തന്റെ കമ്പ്യൂട്ടിംഗ് പ്രവൃത്തികൾ ആരംഭിച്ചു. മിഷിഗൺ സർവ്വകലാശാലയിലെ വില്ലോ റൺ ലബോറട്ടറിയിൽ ഉപയോഗിച്ചിരുന്ന സ്റ്റാൻഡേർഡ് ഈസ്റ്റേൺ ഓട്ടോമാറ്റിക്ക് കമ്പ്യൂട്ടറിൽ കണക്കുകൂട്ടലുകൾ നടത്താനായി ഒരു പ്രൊഗ്രാമറായി കുറച്ചു കാലം അദ്ദേഹം ചെലവഴിച്ചു. 

മിഷിഗണിലെ സർവ്വകലാശാലയിലെ സ്റ്റാറ്റിസ്റ്റിക്കൽ റിസേർച്ച് ലബോറട്ടറിയിൽ റിസേർച്ച് അസ്സോസ്സിയേറ്റ് ആയി. പിന്നീട് സർവ്വകലാശാലയിലെ കമ്പ്യൂട്ടർ സെന്റർ 1959ൽ സ്ഥാപിച്ച ശേഷം അതിന്റെ അസ്സോസിയേറ്റ് ഡയറക്റ്ററായി. മിഷിഗണിൽ വെച്ച് IBM 650 നു വേണ്ടി GAT, IBM 704/709/7090 നു വേണ്ടി MAD എന്നീ കംപലറുകളുടെ സഹരചയിതാവാകുകയും ഐബിഎമ്മുമായി ധാരണയിലെത്തി IBM System/360 Model 67 computerലും Michigan Terminal System (MTS) time-sharing operating system ന്റെ ആദ്യ ഘട്ടത്തിലും ഉൾപ്പെടുത്തിയ വെർച്യൽ മെമ്മറി ഫീച്ചറുകൾക്കു വേണ്ടിയുള്ള ആർക്കിടെക്ചർ തയ്യാറാക്കുകയും ചെയ്തു. 


</doc>
<doc id="336655" url="https://ml.wikipedia.org/wiki?curid=336655" title="സോഡിയം കാർബണേറ്റ്">
സോഡിയം കാർബണേറ്റ്

സോഡിയം കാർബണേറ്റ്.(അലക്ക് കാരം,വാഷിങ് സോഡ,സോഡ ആഷ്):‌-കാർബോണിക് ആസിഡിന്റെ സോഡിയം ലവണം.രാസ സൂത്രം NaCO. ജലത്തിൽ നന്നായി ലയിക്കുന്നു. പ്രകൃതിയിൽ പരൽ രൂപത്തിലുള്ള ഹെപ്റ്റാ ഹൈഡ്രേറ്റായി കാണപ്പെടുന്നു.ശുദ്ധമായ സോഡിയം കാർബണേറ്റ് വെളുത്ത ഗന്ധരഹിതമായ പൗഡറാണ്. കടുത്ത ക്ഷാരരുചിയുണ്ട്. ലായിനി ക്ഷാര സ്വഭാവമുള്ളതാണ്. ഗാഢജലത്തെ മൃദുവാക്കാൻ സാധാരണയായി ഉപയോഗിക്കുന്നു.


</doc>
<doc id="336656" url="https://ml.wikipedia.org/wiki?curid=336656" title="സഞ്ജീവ് അറോറ">
സഞ്ജീവ് അറോറ

സഞ്ജീവ് അറോറ (ജനനം 1968) ഒരു ഇന്ത്യൻ അമേരിക്കൻ തിയററ്റിക്കൽ കമ്പ്യൂട്ടർ ശാസ്ത്രജ്ഞനാണ്. അദ്ദേഹം അറിയപ്പെടുന്നത് probabilistically checkable proofs ലെ പ്രവർത്തനങ്ങളാലാണ് അല്ലെങ്കിൽ PCP theorem. നിലവിൽ അദ്ദേഹം പ്രിൻസ്ടൺ സർവ്വകലാശാലയിൽ കമ്പ്യൂട്ടർ സയൻസിലെ ചാൾസ് സി. ഫിറ്റ്സ്മോറിസ് പ്രൊഫസറാണ്. അദ്ദേഹത്തിന്റെ ഗവേഷണ വിഷയങ്ങൾ ഇവയാണ് :computational complexity theory, uses of randomness in computation, probabilistically checkable proofs, computing approximate solutions to NP-hard problems, and geometric embeddings of metric spaces.

1990ൽ MIT യിൽ നിന്ന് കമ്പ്യൂട്ടർ സയൻസിനോടൊപ്പം തന്നെ ഗണിതത്തിൽ B.S നേടി. ഉമേഷ് വസിരാനിക്കു കീഴിൽ 1994 ൽ ബെർക്ക്ലിയിലെ കാലിഫോർണിയ സർവ്വകലാശാലയിൽ നിന്ന് കമ്പ്യൂട്ടർ സയൻസിൽ പി.എച്ച്.ഡി കരസ്ഥമാക്കി. ഇതിനു മുൻപ് 1986ൽ IIT JEEൽ സഞ്ജയ് അറോറ റാങ്കിൽ ഏറ്റവും മുന്നിൽ തന്നെ എത്തിയിരുന്നു. എന്നാൽ കാൺപുർ ഐ.ഐ.റ്റിയിലെ 2 വർഷങ്ങൾക്കു ശേഷം MIT യിലേക്ക് മാറുകയായിരുന്നു. 2002-03 കാലയളവിൽ ഇൻസ്റ്റിറ്റ്യൂട്ട് ഫോർ അഡ്വാൻസ്ഡ് സ്റ്റഡിയിൽ ഒരു സന്ദർശക വിദ്യാർത്ഥിയായിരുന്നു അദ്ദേഹം. 

Computational Complexity: A Modern Approach എന്ന പുസ്തകത്തിന്റെ സഹരചയിതാവാണ് (ബോസ് ബറാക്കിനോടൊപ്പം) അദ്ദേഹം. Princeton's Center for Computational Intractability സ്ഥാപകനും എക്സിക്യുട്ടീവ് ബോർഡ് അംഗവുമാണദ്ദേഹം. അദ്ദേഹവും അദ്ദേത്തിന്റെ സഹരചയിതാക്കളും ഏതാനും സാമ്പത്തിക ഉൽപ്പന്നങ്ങൾ കമ്പ്യൂട്ടേഷണൻ അസമത്വങ്ങളുമായി ബന്ധപ്പെട്ടിരിക്കുന്നുവെന്നും അവ ചില സാഹചര്യത്തിൽ വിപണിയുടെ അസ്ഥിരതയിലേക്ക് നയിക്കാം. 

==അവലംബം=


</doc>
<doc id="336658" url="https://ml.wikipedia.org/wiki?curid=336658" title="മഹേന്ദ്ര കപൂർ">
മഹേന്ദ്ര കപൂർ

മഹേന്ദ്ര കപൂർ.പ്രശസ്തനായ ഇന്ത്യൻ പിന്നണി ഗായകൻ. (9 January 1934 – 27 September 2008).അഞ്ചു പതിറ്റാണ്ട് നീണ്ട സംഗീത സപര്യക്കിടയിൽ വിവിധ ഭാഷകളിലായി 2500 നടുത്ത് ഗാനങ്ങൾ പാടിയിട്ടുണ്ട്.'ചലൊ എക് ബാർ ഫിർ സെ അജ്നബി ബൻ ജായെ ഹം ദോനോം(ഗുംറാഹ്)',നീലെ ഗഗൻ കെ തലെ (ഹംറാസ്) എന്നിവ അദ്ദേഹത്തിന്റെ പ്രശസ്തമായ ജനപ്രിയ ഗാനങ്ങളാണ്.


</doc>
<doc id="336667" url="https://ml.wikipedia.org/wiki?curid=336667" title="ഭേൽപൂരി">
ഭേൽപൂരി

സ്വാദിഷ്‌ഠമായ ഒരു ലഘുഭക്ഷണമാണ് ഭേൽപൂരി. പൊരി (അരികൊണ്ടുള്ള പൊരി), പച്ചക്കറികൾ, പുളി കൊണ്ടുണ്ടാക്കിയ ചാറും എന്നിവ ചേർത്താണ് ഇതുണ്ടാക്കുന്നത്.

മുംബൈയിലെ ചായക്കടകളിലും മറ്റുതെരുവോര ഭക്ഷണശാലകളിൽ നിന്നുമാണ് ഭേൽപൂരി ഉടലെടുത്തത് കരുതപ്പെടുന്നു. ഇന്ത്യയുടെ മിക്ക ഭാഗങ്ങളിലേക്കും ഇതിന്റെ രുചിക്കൂട്ടുകൾ പ്രചുരമാവുകയും എല്ലായിടത്തും പ്രാദേശിക ഭക്ഷണമായി ലഭ്യക്കാൻ സാധ്യമാവുന്നു. പടിഞ്ഞാറൻ മഹാരാഷ്ട്രയിൽ നിന്നുള്ള ഭഡാങ്ക് (भडंग) എന്ന എരിവുള്ള മസാലകളിൽ നിന്നുമാണ് ഇത് ഉടലെടുത്തതെന്നും പറയപ്പെടുന്നു. ഭേൽപൂരി കൊൽകത്ത ശൈലിയിൽ ജലാംശം കുറച്ച് ഭഡാങ്ക് മസാലകൾ ചേർത്തുണ്ടാക്കുന്നതിനെ ജാൽ മുരി (എരിവോടുകൂടിയ ചീർത്ത അരി എന്നാണർത്ഥം) എന്നാണ് വിളിക്കുന്നത്. മൈസൂർ ശൈലിയിലുള്ള ഭേൽപൂരിയെ ചുറുമുരി അല്ലെങ്കിൽ ചുർമുരി എന്നിങ്ങനെ അറിയപ്പെടുന്നു. ഭഡാങ്ക് (भडंग) എന്ന ജലാംശം കുറച്ചുണ്ടാക്കുന്ന ഭേൽപൂരി കൊത്തി അരിഞ്ഞ സവോളയും  ചെറുനാരങ്ങ നീരും ചേർത്താണ് കഴിക്കാറ്.


</doc>
<doc id="336675" url="https://ml.wikipedia.org/wiki?curid=336675" title="എം.പി. വിൻസെന്റ്">
എം.പി. വിൻസെന്റ്

കേരളത്തിലെ പൊതുപ്രവർത്തകനും കോൺഗ്രസ് (ഐ.) നേതാവുമാണ് എം.പി. വിൻസെന്റ്.

തൃശ്ശൂർ ജില്ലയിലെ പുതുക്കാട് ഗ്രാമത്തിൽ 1964 ജനുവരി 19-ന് ജനിച്ചു. ചെങ്ങാലൂർ സെന്റ്. മേരീസ് ഹൈസ്കൂളിൽ സ്കൂൾ വിദ്യാഭ്യാസവും ഇരിങ്ങാലക്കുട ക്രൈസ്റ്റ് കോളേജിൽ നിന്ന് കോളേജ് വിദ്യഭ്യാസവും പുർത്തിയാക്കി.


</doc>
<doc id="336677" url="https://ml.wikipedia.org/wiki?curid=336677" title="രാഘവൻ പൊഴക്കടവിൽ">
രാഘവൻ പൊഴക്കടവിൽ

കേരളത്തിലെ സാമുഹികപ്രവർത്തകനും കോൺഗ്രസ് ഐ.യുടെ നേതാവുമാണ് രാഘവൻ പൊഴക്കടവിൽ


</doc>
<doc id="336681" url="https://ml.wikipedia.org/wiki?curid=336681" title="ദ ബോണ്ട്‌">
ദ ബോണ്ട്‌

ദ ബോണ്ട്‌ എന്നത് ലിബർട്ടി ലോൺ കമ്മിറ്റിയുടെ പ്രചാരണാർഥം ചാർളി ചാപ്ലിൻ നിർമ്മിച്ച നിശ്ശബ്ദ ചലച്ചിത്രമാണ്. 1918-ൽ പുറത്തിറങ്ങിയ ചിത്രത്തിൽ എഡ്നാ പർവയൻസും, ആൽബെർട്ട് അസ്റ്റിനും, സിഡ്നി ചാപ്ലിനും പ്രധാനവേഷങ്ങളിൽ അഭിനയിച്ചിരിക്കുന്നു. 



</doc>
<doc id="336690" url="https://ml.wikipedia.org/wiki?curid=336690" title="മയിൽപ്പീലി (ആൽബം)">
മയിൽപ്പീലി (ആൽബം)

എസ്. രമേശൻ നായരുടെ രചനയിലും ജയവിജയന്മാരിലെ ജയന്റെ സംഗീത സംവിധാനത്തിലും മലയാളത്തിൽ തരംഗിണി പുറത്തിറക്കിയ ഒരു ഭക്തിഗാന ആൽബമാണ് മയിൽപ്പീലി. ശ്രീ ഗുരുവായൂരപ്പനെ സ്തുതിച്ച് ഇറക്കിയ ഈ ആൽബത്തിൽ 9 ഗാനങ്ങളായിരുന്നു അടങ്ങിയിരുന്നത്. എല്ലാ ഗാനങ്ങളും ആലപിച്ചത് കെ.ജെ. യേശുദാസായിരുന്നു. ഇറങ്ങിയ സമയത്തു തന്നെ വളരെയധികം വിറ്റഴിഞ്ഞ ഈ ആൽബം മലയാള സംഗീതശാഖയിലെ ഒരു ക്ലാസിക്കായി പരിഗണിക്കപ്പെടുന്നു. ഇന്നും ഇതിലെ ഗാനങ്ങൾ ഹിറ്റായി നിൽക്കുന്നു.


</doc>
<doc id="336706" url="https://ml.wikipedia.org/wiki?curid=336706" title="ഹർക്കത് ഉൾ മുജാഹിദ്ദീൻ">
ഹർക്കത് ഉൾ മുജാഹിദ്ദീൻ

പ്രധാനമായും കാശ്മീർ കേന്ദ്രീകരിച്ച് പ്രവർത്തനങ്ങൾ നടത്തുന്ന, പാകിസ്താൻ ആസ്ഥാനമായ ഒരു ഇസ്ലാമിക ഭീകര സംഘടനയാണ് ഹർക്കത് ഉൾ മുജാഹിദ്ദീൻ (Harkat-ul-Mujahideen) () (ചുരുക്കത്തിൽ HUM). ലാദനുമായും അൽ ക്വൈദയുമായും ബന്ധമുണ്ടെന്ന് കരുതപ്പെടുന്ന ഈ സംഘടനയെ ഐക്യരാഷ്ട്രസഭ, ബ്രിട്ടൻ, അമേരിക്ക മുതലായവർ ഒരു ഭീകരസംഘടനയായി പ്രഖ്യാപിച്ചിട്ടുണ്ട്. പാകിസ്താൻ ഇതിനെ ഒരു ഭീകരസംഘടനയായി പ്രഖ്യാപിച്ചിട്ടില്ല. ഇസ്ലാമിനോട് ചായ്‌വുള്ള ആശയമുള്ള ഈ സംഘടനയുടെ മുഖ്യലക്ഷ്യംഅക്രമമർഗാങ്ങളിലൂടെ ഇന്ത്യയിലെ ജമ്മു കാശ്മീരിനെ വേർപെടുത്തി പാകീസ്ഥാനിൽ ചേർക്കുക എന്നതാണ്. 1000 പേരോളമുള്ള ഈ സംഘടനയിലെ 60 ശതമാനം പേരും പാകിസ്താൻകാരും അഫ്ഘാനിസ്ഥാൻകാരുമാണ്.




</doc>
<doc id="336710" url="https://ml.wikipedia.org/wiki?curid=336710" title="വിലാസ് സാരംഗ്">
വിലാസ് സാരംഗ്

നിരൂപകനും എഴുത്തുകാരനുമായ വിലാസ് സാരംഗ് കർണ്ണാടകയിലെ കർവാറിലാണ് ജനിച്ചത്.((1942-2015)പരിഭാഷാരംഗത്തും സാരംഗ് ഏറെ അറിയപ്പെട്ടിരുന്നു.ഹൈസ്ക്കൂൾ പഠനത്തിനു ശേഷം ബോംബെയിലെ എല്ഫിൻസ്റ്റൺ കോളേജിൽ പഠനം തുടർന്ന സാരംഗ് ബോംബെ സർവ്വകലാശാലയിൽ നിന്നും ഇംഗ്ലീഷ് സാഹിത്യത്തിൽ ഡോക്ടറേറ്റും നേടി.1971 മുതൽ 1974 വരെ അമേരിക്കയിലെ ഇൻഡ്യാനയിൽ പ്ഠനം തുടർന്ന അദ്ദേഹം ബ്രിയോൺ മിച്ചലിന്റെ മേൽനോട്ടത്തിൽ താരതമ്യ സാഹിത്യത്തിൽ രണ്ടാമത്തെ ഡോക്ടറേറ്റും നേടുകയുണ്ടായി.
കുവൈറ്റിലും ഇറാഖിലും അദ്ധ്യാപകനായി സേവനം അനുഷ്ഠിച്ചിട്ടുണ്ട്.

മറാത്തിയിലും ഇംഗ്ലീഷിലുമായി അനേകം ഗ്രന്ഥങ്ങൾ രചിച്ചിട്ടുള്ള സാരംഗ് 1988 മുതൽ 1991 വരെ ബോംബെ ലിറ്റററി റിവ്യൂവിന്റെ (Bombay Literary Review)എഡിറ്ററായിരുന്നു. 



</doc>
<doc id="336717" url="https://ml.wikipedia.org/wiki?curid=336717" title="ഒലിവിയേ ജിറൂഡ്">
ഒലിവിയേ ജിറൂഡ്

ഫ്രഞ്ച് ദേശീയ ഫുട്ബോൾ ടീമിനും, ഇംഗ്ലീഷ് ക്ലബ്ബ് ആഴ്സണലിനും കളിക്കുന്ന ഒരു ഫ്രഞ്ച് ഫുട്ബോൾ കളിക്കാരൻ ആണ് ഒലിവിയേ ജിറൂഡ് (ജനനം : സെപ്റ്റംബർ 30, 1986). ഒരു മുന്നേറ്റനിര കളിക്കാരൻ എന്ന നിലയിൽ കളിക്കുന്ന ജിറൂഡ് തന്റെ കേളി ശൈലി, പന്ത് ഹെഡ് ചെയ്യാനുള്ള കഴിവ്, മികച്ച ഷോട്ട് പവർ എന്നീ നിലകളിൽ പ്രശസ്തനാണ്. 

ഫ്രഞ്ച് ലീഗ് 2 യിൽ ഗ്രനോബിളിനു വേണ്ടി കളിച്ചു കൊണ്ട് കരിയർ തുടങ്ങിയ ജിറൂഡ് തുടർന്ന് 2008 ടൂർസ് ക്ലബ്ബിൽ ചേർന്നു. അവരോടൊപ്പം ഉള്ള രണ്ടാം സീസണിൽ 21 ഗോളുകൾ നേടി ലീഗിലെ ടോപ് സ്‌കോറർ ആയി, ഇത് ഫ്രഞ്ച് ലീഗ് 1 ക്ലബ്ബായ മോണ്ടപെല്ലിയെയിൽ സ്ഥാനം ലഭിക്കാൻ ജിറൂഡിനെ സഹായിച്ചു. 2011-12 സീസണിലും ജിറൂഡ് ഈ നേട്ടം ആവർത്തിച്ചു, അതുവഴി ക്ലബ്ബിന് ചരിത്രത്തിൽ ആദ്യമായി ലീഗ് 1 വിജയം നേടിക്കൊടുത്തു. തുടർന്ന് ആഴ്സണൽ 9.6 ദശലക്ഷം പൗണ്ട് പ്രതിഫലം നൽകി ജിറൂഡിനെ സ്വന്തമാക്കി. 2014, 2015 വർഷങ്ങളിൽ ആഴ്സണൽ ടീമിനെ എഫ്. എ കപ്പ് വിജയികളാക്കി. ആഴ്സണൽ ക്ലബ്ബിന് വേണ്ടി പ്രീമിയർ ലീഗിൽ 50 ഗോൾ നേടുന്ന ഏഴാമത്തെ കളിക്കാരൻ ആണ് ജിറൂഡ്. 

ഫ്രഞ്ച് ദേശീയ ടീമിന് വേണ്ടി 2011 -ൽ അരങ്ങേറ്റം കുറിച്ച ജിറൂഡ്, 40 മത്സരത്തിൽ ഏറെ ടീമിനെ പ്രതിനിധീകരിച്ചിട്ടുണ്ട്. യൂറോ 2012, ഫിഫ ലോകകപ്പ് 2014 വർഷങ്ങളിൽ ക്വാർട്ടർ ഫൈനലിൽ എത്തിയ ഫ്രഞ്ച് ടീമിൽ അംഗമായിരുന്നു. 


</doc>
<doc id="336726" url="https://ml.wikipedia.org/wiki?curid=336726" title="ലെമൺ ട്രീ ഹോട്ടൽസ്‌">
ലെമൺ ട്രീ ഹോട്ടൽസ്‌

ഇന്ത്യ ആസ്ഥാനമാക്കി പ്രവർത്തിക്കുന്ന ഹോട്ടൽ ശ്രിംഖലയാണ് ലെമൺ ട്രീ ഹോട്ടൽസ്‌. 2002-ൽ ആരംഭിച്ച കമ്പനി ഇന്ന് ഇന്ത്യയിലെ 16 നഗരങ്ങളിലായി 27 ഹോട്ടലുകൾ നടത്തുന്നു, അതിൽ 3000-ൽ അധികം മുറികളും ഉണ്ട്. 

2003-ൽ പാടു കേസ്വനിയാണ് ലെമൺ ട്രീ ഹോട്ടൽസ്‌ സ്ഥാപിച്ചത്. ആദ്യ ലെമൺ ട്രീ ഹോട്ടൽ ആരംഭിച്ചത് ജൂൺ 2004-ൽ ഗുർഗാവിലാണ്. 49 മുറികളുള്ള ഹോട്ടൽ സ്ഥിതിചെയ്യുന്നത് ഉദ്യോഗ് വിഹാറിലാണ്.

3 ബ്രാൻഡുകൾക്കു കീഴിലാണ് കമ്പനി പ്രകാര്തിക്കുന്നത്: ലെമൺ ട്രീ പ്രീമിയർ (അപ്പ്‌സ്കെയിൽ), ലെമൺ ട്രീ ഹോട്ടൽസ്‌ (മിഡ്സ്കെയിൽ), റെഡ് ഫോക്സ് ഹോട്ടൽസ്‌ (എകനോമി).

ഇന്ത്യയിലെ പ്രധാന നഗരങ്ങളായ അഹമദാബാദ്, ഔറംഗബാദ്, ബാംഗ്ലൂർ, ചന്ദിഗർ, ചെന്നൈ, ഡെഹ്റ ഡൂൺ, ഡൽഹി, ഗോവ, ഗുർഗാവ്, ഗാസിയാബാദ്, ഹൈദരാബാദ്, ഇൻഡോർ, ജൈപൂർ, കേരള, നോയിഡ, പൂനെ, വഡോദര എന്നീ നഗരങ്ങളിലാണ് ലെമൺ ട്രീ ഹോട്ടലുകൾ സ്ഥിതിചെയ്യുന്നത്.

2018-ഓടെ 8000 മുറികൾ എന്നതാണ് ലെമൺ ട്രീ ഹോട്ടൽസ്‌ ലക്ഷ്യമിടുന്നത്. ഇതിനായി മുംബൈ, പൂനെ, കൊൽക്കത്ത, കോയമ്പത്തൂർ, ദഹേജ്, ജമ്മു, മനെസർ, ട്രിച്ചി, ഷിംല, ഉദൈപൂർ എന്നീ നഗരങ്ങളിൽ ഹോട്ടലുകൾ നിർമ്മാണ ഘട്ടത്തിലാണ്.

കോർപ്പറേറ്റ് സോഷ്യൽ റെസ്പോൺസിബിലിറ്റിയുടെ (സിഎസ്ആർ) കാര്യത്തിൽ ലെമൺ ട്രീ ഹോട്ടൽസ്‌ മാതൃകാപരമായ പ്രവർത്തനങ്ങൾ നടത്തുന്നുണ്ട്. നിലവിൽ കമ്പനിയുടെ 13 ശതമാനം ജോലിക്കാർ പിഡബ്ല്യൂഡി (പെർസൺസ് വിത്ത്‌ ഡിസ്എബിലിറ്റീസ്) വിഭാഗത്തിൽ പെട്ടവരാണ്. ഇന്ത്യയിലെമ്പാടുമുള്ള ലെമൺ ട്രീ ഹോട്ടലുകളിൽ ഇവർ ജോലിചെയ്തു വരുന്നുണ്ട്. എല്ലാവർക്കും തുല്യമായ സാധ്യത നൽകാൻ ലെമൺ ട്രീ ഹോട്ടൽസ്‌ പരിശ്രമിക്കുന്നു, ഡിഫറന്റ്ലി ഏബിൾഡ് ആളുകളുടെ ഉന്നമനത്തിനായി വിവധ തലങ്ങളിൽ കമ്പനി പ്രയത്നിക്കുന്നുണ്ട്.

ലെമൺ ട്രീ ഹോട്ടൽസ്‌ കമ്പനി തെരിവ് നായ്ക്കളെ ദത്തെടുത്തു നല്ല രീതിയിൽ വളർത്തുന്നുമുണ്ട്. എൻജിഒ ആയ പെറ്റയുടെ (പീപ്പിൾ ഫോർ എത്തിക്കൽ ട്രീറ്റ്മെന്റ്സ് ഓഫ് അനിമൽസ്) അനുഭാവിയായ ലെമൺ ട്രീ ഹോട്ടൽസ്‌ ഗ്രൂപ്പ് തങ്ങളുടെ ഭാഗ്യ ചിന്ഹമായി തിരഞ്ഞെടുത്തിരിക്കുന്നതും നായയെയാണ്. ഇന്ത്യയിൽ തെരിവ് നായ്ക്കളെ ദത്തെടുക്കുന്ന ഏറ്റവും വലിയ കമ്പനിയാണ് ലെമൺ ട്രീ ഹോട്ടൽസ്‌.


</doc>
<doc id="336729" url="https://ml.wikipedia.org/wiki?curid=336729" title="ഗാര്ഫീല്ഡില് ഗ്രാൻഡ്‌ ലാസ് വെഗാസ്">
ഗാര്ഫീല്ഡില് ഗ്രാൻഡ്‌ ലാസ് വെഗാസ്

നെവാഡയിലെ പാരഡൈസിലെ ലാസ് വെഗാസ് സ്ട്രിപ്പിൽ സ്ഥിതിചെയ്യുന്ന ഹോട്ടൽ കസിനോയാണ് എംജിഎം ഗ്രാൻഡ്‌ ലാസ് വെഗാസ്. മുറികളുടെ എണ്ണം അനുസരിച്ചു ലോകത്തിലെ ഏറ്റവും വലിയ മൂന്നാമത്തെ ഹോട്ടലാണ് എംജിഎം ഗ്രാൻഡ്‌. അമേരിക്കയിലെ ഏറ്റവും വലിയ ഹോട്ടൽ റിസോർട്ട് കോമ്പ്ലെക്സ് എംജിഎം ഗ്രാൻഡ്‌ ലാസ് വെഗാസാണ്. 1993-ൽ ഹോട്ടൽ പ്രവർത്തനം ആരംഭിക്കുമ്പോൾ ലോകത്തെ ഏറ്റവും വലിയ ഹോട്ടൽ എംജിഎം ഗ്രാൻഡ്‌ ലാസ് വെഗാസായിരുന്നു.

എംജിഎം റിസോർട്ട്സ് ഇന്റർനാഷണൽ നടത്തുന്ന 30 നിലകളുള്ള ഈ ഹോട്ടലിൻറെ ഉയരം 293 അടിയാണ് (89 മീറ്റർ). 5 ഔട്ട്‌ഡോർ നീന്തൽക്കുളങ്ങൾ, പുഴകൾ, 6.6 ഏക്കറിൽ (2.7 ഹെക്ടർ) ഉള്ള വെള്ളച്ചാട്ടം, 380,000 സ്ക്വയർ ഫീറ്റ്‌ (35,000 മീറ്റർ സ്ക്വയർ) കൺവെൻഷൻ സെൻറെർ, എംജിഎം ഗ്രാൻഡ്‌ ഗാർഡൻ ഏരിയ, ഗ്രാൻഡ്‌ സ്പാ എന്നിവ ഉൾകൊള്ളുന്നതാണ് ഹോട്ടൽ.
3805 ലാസ് വെഗാസ് ബോളെവാർഡിൽ സ്ഥിതിചെയ്യുന്ന മറീന ഹോട്ടൽ ആൻഡ്‌ കസിനോ 1975-ലാണ് പ്രവർത്തനം ആരംഭിച്ചത്. 714 മുറികളും കസിനോയുമാണ്‌ ഹോട്ടലിൽ ഉള്ളത്. 1989-ൽ കിർക് കേർകോറിയൻ മറീന ഹോട്ടലും ട്രോപിക്കാന കൺട്രി ക്ലബ്ബും വാങ്ങി, ഇതാണ് എംജിഎം ഗ്രാൻഡ്‌ ലാസ് വെഗാസ് ഹോട്ടലിൻറെ സ്ഥാനമായത്. അക്കാലത്ത് മറീന ഹോട്ടൽ എംജിഎം-മറീന ഹോട്ടൽ എന്നായിരുന്നു അറിയപ്പെട്ടിരുന്നത്.

1990 നവംബർ 30-നു മറീന ഹോട്ടൽ അടച്ചുപൂട്ടി, പുതിയ കസിനോ ഹോട്ടലിൻറെ നിർമ്മാണം 1991 ഒക്ടോബർ 7-നു ആരംഭിച്ചു. മറീന ഹോട്ടലിൻറെ കെട്ടിടം പ്രധാന ഹോട്ടൽ കെട്ടിടത്തിൻറെ വെസ്റ്റേൺ എൻഡ് ആയി ഇപ്പോഴും നിലനിൽക്കുന്നുണ്ട്.

1993 ഡിസംബർ 18-നു എംജിഎം ഗ്രാൻഡ്‌ പ്രവർത്തനം ആരംഭിച്ചപ്പോൾ എംജിഎം ഗ്രാൻഡ്‌ ഐഎൻസി ആയിരുന്നു ഇതിൻറെ ഉടമസ്ഥർ. എംജിഎം ഗ്രാൻഡ്‌ ഹോട്ടൽ ആരംഭിച്ചപ്പോൾ കസിനോയുടെ പിൻവശത്തുള്ള എംജിഎം ഗ്രാൻഡ്‌ അഡ്വെഞ്ച്വർ തീം പാർക്ക്‌ കൂടി ഉൾപ്പെടുത്തി ആദ്യ ഡെസ്റ്റിനേഷൻ ഹോട്ടൽ ആക്കാനായിരുന്നു പദ്ധതി. കസിനോയിൽ കയറാനുള്ള പ്രായമാകാത്തവർക്കും കൂടി ഒതുകുന്ന വിധം ലാസ് വെഗാസ് സ്ട്രിപ്പിനെ മാറ്റി കൂടുതൽ കുടംബങ്ങളെ ആകർഷിക്കാനായിരുന്നു പദ്ധതി. എന്നാൽ തീം പർക്കിനോടുള്ള പ്രതികരണം വളരെ മോശമായിരുന്നു, 2001 സീസണിനു ശേഷം പിന്നീട് തുറന്നിട്ടില്ല.
എംജിഎം ഗ്രാൻഡിനെയും ബാല്ലി’സ്നെയും തമ്മിൽ ബന്ധിപ്പിക്കാനാണ്‌ 1995-ൽ ലാസ് വെഗാസ് മോണോ റെയിൽ ആരംഭിച്ചത്.
യഥാർത്ഥ മറീന ഹോട്ടലിൻറെ മുറികൾ നവീകരിച്ചു 2005-ൽ എംജിഎം ഗ്രാൻഡ്‌ ലാസ് വെഗാസിൻറെ വെസ്റ്റ് വിംഗ് പ്രവർത്തനം ആരംഭിച്ചു.
ഒക്ടോബർ 2011-ൽ എംജിഎം ഗ്രാൻഡ്‌ ലാസ് വെഗാസിൻറെ പ്രധാന ടവറിലുള്ള എല്ലാ മുറികളും സ്യൂട്ടുകളും നവീകരിച്ചു, കൂടാതെ കസിനോയും മറ്റു പൊതു സ്ഥലങ്ങളും. ഇതുവഴി മുറികൾക്കു ആധുനിക ശൈലി വന്നു. 2012 സെപ്റ്റംബറിലാണ് പണികൾ പൂർത്തിയായത്.

ലാസ് വെഗാസിലെ തന്നെ ഏറ്റവും വലിയ ഗേമിംഗ് ഫ്ലോർ ഉള്ളത് എൻജിഎം ഗ്രാൻഡിലാണ്, 171,500 ചതുരശ്ര അടി (15,930 ചതുരശ്ര മീറ്റർ) വിസ്തീർണമാണുള്ളത്. ഗേമിംഗിനു വേണ്ടി 2500-ൽ അധികം മഷീനുകളാണ് എംജിഎം ഗ്രാൻഡ്‌ ലാസ് വെഗാസിൽ ഉള്ളത്, കൂടാതെ 139 പോക്കർ, ടേബിൾ കളികളും.

ഹോട്ടലിൻറെ പ്രധാന കെട്ടിടത്തിൽ 5044 മുറികളാണ് ഉള്ളത്. ഓരോ ദിവസത്തേക്കും 79 ഡോളർ മുതൽ 499 ഡോളർ വരെ വാടക വരുന്ന 4239 മുറികളും, ഓരോ ദിവസത്തേക്കും 275 ഡോളർ മുതൽ 2500 ഡോളർ വരെ വാടക വരുന്ന സ്യൂട്ടുകളും.

എംജിഎം ഗ്രാൻഡിലുള്ള സ്കൈലോഫ്റ്റ്സ്. ഹോട്ടലിൻറെ പ്രധാന കെട്ടിടത്തിൻറെ മുകളിലത്തെ രണ്ടു നിലകളിലാണ്. ഇവിടെ 51 ലോഫ്റ്റുകളാണുള്ളത്, ഓരോ ദിവസത്തേക്കും 2000 ഡോളർ മുതൽ 10000 ഡോളർ വരെയാണ് ഇവിടെ വാടക വരുന്നത്. ഇതു ദി ലീഡിംഗ് ഹോട്ടൽസ്‌ ഓഫ് ദി വേൾഡ് അംഗം കൂടിയാണ്.

എംജിഎം ഗ്രാൻഡ്‌ ലാസ് ബെഗാസ് ഹോട്ടലിൽ അനവധി ഭക്ഷനശാലകളുണ്ട്. ജോൾ റോബുചോൺ, എൽ’ അറ്റെലിയർ ജോൾ റോബുചോൺ, ഹക്കസൻ, എമെരിൽ’സ്, മൈക്കിൾ മിന’സ് പബ് 1842, ക്രാഫ്റ്റ്സ്റ്റീക്ക്, വൂൾഫ്ഗാങ്ങ് പക്ക്, ഫിയാമ, പേൾ, ഷിബുയ എന്നീ ഭക്ഷണശാലകൾ എംജിഎം ഗ്രാൻഡ്‌ ലാസ് ബെഗാസ് ഹോട്ടലിലുണ്ട്.


</doc>
<doc id="336734" url="https://ml.wikipedia.org/wiki?curid=336734" title="പാസ്സിഫ്ലോറ">
പാസ്സിഫ്ലോറ

പാസ്സിഫ്ലോറേസിയേ സസ്യകുടുംബത്തിലെ 500 ഓളം സ്പീഷിസുകളുള്ള ജീനസ്സാണ് പാസ്സിഫ്ലോറ (Passiflora). പാസ്സിഫ്ലോറേസിയേ സസ്യകുടുംബത്തിലെ ടൈപ്പ് ജനുസായ പാസ്സിഫ്ലോറ തന്നെയാണ് ഇതിലെ ഏറ്റവും വലിയ ജീനസ്സ്. ഈ ജീനസ്സിലെ മിക്ക സ്പീഷിസുകളും ആരോഹികളും, കുറച്ച് സ്പീഷിസുകൾ കുറ്റിച്ചെടികളുമാണ്. 

ലോകത്തിലെ എല്ലാ ഉഷ്ണമേഖലാപ്രദേശങ്ങളിലും പാസ്സിഫ്ലോറേസിയേ സസ്യകുടുംബത്തിലെ അംഗങ്ങളെ കണ്ടുവരുന്നത്. എന്നാൽ ഈ ജീനസ്സ് ആഫ്രിക്ക ഒഴികെയുള്ള മറ്റെല്ലാ ഉഷ്ണമേഖലാപ്രദേശങ്ങളിലും കണ്ടുവരുന്നു. തെക്കേ അമേരിക്ക, കിഴക്കേ ഏഷ്യ, ന്യൂ ഗിനിയ എന്നീ പ്രദേശങ്ങളിൽ ഈ ജീനസ്സിലെ ഒട്ടുമിക്ക സ്പീഷിസുകളും കണ്ടു വരുന്നു.

ഇവയുടെ ഇലകൾ ഹസ്തകപത്രങ്ങങ്ങളോടു കൂടിയവയും ഏകാന്തരന്യാസത്തിൽ (alternate) ക്രമീകരിക്കപ്പെട്ടതും, സിരാവിന്യാസം ഹസ്തക സിരാവിന്യാസത്തോടു കൂടിയവയും ആണ്. ഇവയുടെ പത്രവൃന്തത്തിന്റെ അടിയിലായി വേഗം  ഉപപർണ്ണങ്ങൾ കാണപ്പെടുന്നു.

രൂപഘടനയിൽ സങ്കീർണ്ണമായ ഇവയുടെ പൂക്കൾ ദ്വിലിംഗ സ്വഭാവത്തോടു കൂടിയവയും പ്രസമത (കൃത്യം മൂന്നായി വിഭജിക്കാവുന്ന-actinomorphy)പാലിക്കുന്നവയാണ്. ഇവയുടെ പൂക്കളിൽ രണ്ട് വർത്തുളമായ പുഷ്‌പദളമണ്‌ഡലങ്ങളിലായാണ് ദളങ്ങൾ വിന്യസിച്ചിരിക്കുന്നത്. ദളങ്ങൾക്കും വിദളങ്ങൾക്കും അല്ലാതെ മൂന്നാമതായൊരു വർത്തുള മണ്‌ഡലമായ പുഷ്പപ്രഭാമണ്ഡലം (corona) കാണപ്പെടുന്നു. ആകർഷണീയമായ തന്തുക്കളാൽ സമ്പന്നമാണ് പുഷ്പപ്രഭാമണ്ഡലം. ഇത്തരം സസ്യങ്ങളിൽ പുഷ്പപ്രഭാമണ്ഡല(corona) ത്തിനു മുകളിലായി പുംബീജപ്രധാനമായ കേസരങ്ങളും(stamen) സ്ത്രീബീജപ്രധാനമായ ജനിപുടവും (Gynoecium) കൂടിച്ചേർന്ന (androgynophore) രീതിയിലാണ്. ഇതിൽ അഞ്ച് കേസരങ്ങളും (stamen) ഓരോന്നിന്റേയും അഗ്രഭാഗങ്ങളിൽ പരാഗരേണുക്കളാൽ സമൃദ്ധമായ പരാഗി(Anther)കളും, അണ്ഡാശയവും ജനിദണ്ഡും(style) അതിന്റെ അഗ്രഭാഗത്തായി പരാഗണസ്ഥലവും (stigma) ഉൾപ്പെടുന്നു.

ആകാശവെള്ളരി, അമ്മൂമ്മപ്പഴം, പാഷൻ ഫ്രൂട്ട് തുടങ്ങിയ സസ്യങ്ങൾ പാസ്സിഫ്ലോറ സസ്യജനുസ്സിലുൾപ്പെടുന്നവയാണ്.


</doc>
<doc id="336741" url="https://ml.wikipedia.org/wiki?curid=336741" title="എ. അലി ഹസ്സൻ">
എ. അലി ഹസ്സൻ

കേരളത്തിലെ പൊതുപ്രവർത്തകനും സി.പി.ഐ.എം. നേതാവുമാണ് എ. അലി ഹസ്സൻ.

1930-ൽ അബ്ദുൾ റഹ്മാന്റേയും മുഹമ്മദ് ഉമ്മാളിന്റേയും മകനായി ജനിച്ചു. 


ഭാര്യ - ബീവികുഞ്ഞു, നാല് ആൺമക്കളും ഒരു മകളും


</doc>
<doc id="336751" url="https://ml.wikipedia.org/wiki?curid=336751" title="സൂങ് മെയ് ലിങ്">
സൂങ് മെയ് ലിങ്

ചിയാങ് കെയ് ഷെക്ന്റെ ഭാര്യയായിരുന്നു സൂങ് മെയ് ലിങ് ("Sòng Měilíng" മാർച്ച് 5, 1898 – ഒക്ടോബർ 23, 2003). ഇവർ  ചൈന റിപ്പബ്ലിക്കിന്റെ പ്രഥമ വനിതയായിരുന്നു  സൺ യാത് സെന്നി ന്റെ ഭാര്യാ സഹോദരി ആയിരുന്ന സൂങ്, ചൈനാ രാഷ്ട്രീയത്തിൽ നിർണ്ണായകമായ പങ്ക് വഹിച്ചിരുന്നു.  രണ്ടാം  ചൈന  ജപ്പാൻ യുദ്ധകാലത്ത്, ജപ്പാൻ  അധിനിവേശത്തിനെതിരെ  ജനങ്ങളെ അണിനിരത്തുകയും , 1942 ൽ അമേരിക്കയിൽ ഒരു പ്രസംഗപര്യടനം നടത്തുകയും ചെയ്തു സൂങ് സഹോദരിമാരിൽ അവസാനമരിച്ചതും സൂങ് മെയ് ലിങാണു് 21 ആം നൂറ്റാണ്ടിൽ ജീവിച്ചിരുന്നതും രണ്ടാം ലോകയുദ്ധകാലത്തുണ്ടായിരുന്ന തുമായ ഏക പ്രഥമ വനിത സുങ് മെയ് ലിങാണു് . മൂന്നു നൂറ്റാണ്ടുകളിലായി പരന്നു കിടന്ന ജീവിതമാണു് ഇവരുടെത്.

ചൈനയിലെ ഷാങ്ഹായിയിലെ ഹോങ്കു ജില്ലയിൽ 1898 മാർച്ച് 5 നാണു്ഇവർ ജനിച്ചത്. ചൈനീസ് വിശ്വാസമനുസരിച്ച് ജനിക്കുമ്പോൾ ഒരു വയസ്സ് എന്ന കണക്കിനു്, ചില ജീവചരിത്രക്കുറിപ്പുകളിൽ ജനനവർഷം 1897 ആയി രേഖപ്പെടുത്തിക്കാണുന്നു.

മെത്തോഡിസ്റ്റ് സഭാവിശ്വാസിയും ധനികനായ ബിസിനസ്സുകാരനുമായ ചാർലി സൂങിൻറെ ആറുമക്കളിൽ നാലാമത്തെതായിരുന്നു സൂങ് മെയ് ലിങ്. അമ്മ ക്വെയ് ട്സെങ്. മെയ് ലിങിന്റെ സഹോദരീ സഹോദരന്മാർ ഇവരാണു്. സഹോദരിമാർ ഏയ് ലിങും  പിന്നീട് മാഡം സൺ യാറ്റ് സെൻ എന്നറിയപ്പെട്ട ചിങ് ലിങും. മൂത്ത സഹോദരൻ ട്സെ വെൻ. ഇളയ സഹോദരർ ട്സെ ലിയങും(T.L.) ട്സെ ആനും (T.A.)

, സഹോദരി ചിങ് ലിങിനൊപ്പം ഇവർ ഷാങ് ഹായിൽ മൿ ടൈറെ സ്കൂളിലാണു പഠിച്ചത്. പിതാവിന്റെ താല്പര്യപ്രകാരം 1907 ൽ  പഠിക്കുന്നതിനായി ഇവർ അമേരിക്കയിലേക്കു പോയി   വെസ്ലിയൻ കോളേജിൽ പുതുതായി ചുമതലയേറ്റ  പ്രസിഡന്റിറ്റ്ന്റെ സഹായത്തോടെ,  ഇവർ  ഈ കോളേജിൽ 1909ൽ പ്രവേശനം നേടി.  1910ൽ , ചെറിയൊരുകാലം, ഇവർ ടെന്നിസിയിലെ ഫെയർ മൗണ്ട് കോളേജിലും പഠിച്ചിട്ടുണ്ട്.

1912 ൽ പതിനഞ്ചാമത്തെ വയസ്സിൽ,  പുതിയ വിദ്യാർത്ഥിനിയായി ഇവർ വെസ്ലിയൻ കോളേജിൽ പ്രവേശനം നേടി. ഇംഗ്ലീഷ് മുഖ്യവിഷയമായും തത്വശാസ്ത്രം ഉപവിഷയമായും പഠിച്ച്, 33 ഡ്യൂറന്റ്  സ്കോളർമാരിലൊരാളായി 1917 ജൂൺ 19 ആം തീയ്യതി ഇവർ ബിരുദം നേടി. She was also a member of Tau Zeta Epsilon, Wellesley's Arts and Music Society.ഇംഗ്ലീഷ് വിദ്യാഭ്യാസം നേടിയതിനാൽ ഇവർ ജീവിതത്തിലുടനീളം നന്നായി, അല്പം ജോർജ്ജിയൻ ശൈലിയിൽ, ഇംഗ്ലീഷ് സംസാരിക്കുമായിരുന്നു.

സൂങ് മെയ് ലിങ് 1920 ലാണു് ചിയാങ് കെഷക്കി നെ ക്കാണുന്നത്. പതിനെട്ടുവയസ്സ് പ്രായക്കൂടുതലുള്ളതിനാലും, വിവാഹിതനായതിനാലും, ബുദ്ധമത വിശ്വാസിയായതിനാലും ചിയാങുമായുള്ള വിവാഹത്തെ സൂങിന്റെ അമ്മ എതിർത്തു, എന്നാൽ വിവാഹമോചനത്തിന്റെ സാക്ഷ്യപത്രം കാണിച്ചതിനാലും, ക്രിസ്തുമതത്തിലേക്ക് മതം മാറാമെന്നു സമ്മതിച്ചതിനാലും അവസാനം അവർ സമ്മതിച്ചു.  ഭാവി  അമ്മായിഅമ്മയോട്,  മതം പതുക്കെ  പതുക്കെ  ആഗിരണം ചെയ്യേണ്ട ഒന്നാണെന്നും ഗുളിക പോലെ വിഴുങ്ങാനുള്ളതല്ലെന്നും അതിനാൽ തനിക്ക് ഉടനെ ക്രിസ്തു മതത്തിലേക്ക്  മാറാൻ കഴിയില്ല്ലെന്നും അറിയിച്ചു. 1927 ഡിസംബർ ഒന്നാംതീയ്യതി ഷാങ്ഹായിയിൽ വച്ച് ഇവർ വിവാഹിതരായി . ജീവചരിത്രകാരന്മാർ  ഇവരുടെ ബന്ധത്തെ പല തരത്തിൽ വിലയിരുത്തി എങ്കിലും ഈ ദാമ്പത്യം 48 വർഷം നീണ്ടുനിന്നു, 1928 ൽ ഇവരെ യുവാൻസ് കമ്മറ്റിയിൽ ഉൾപ്പെടൂത്തി .

മാഡം ചിയാങ് ന്യൂ ലൈഫ് മുവ്മെന്റ് ആരംഭിച്ച് ചൈനീസ് രാഷ്ട്രീയത്തിൽ സജീവമായി1945ൽ അവർ കുയൊമിന്താങിന്റെ എക്സിക്യൂട്ടിവ് കമ്മറ്റി അംഗമായി 

1931ൽ നാഞ്ജിലിങിനു സമീപം ഒരു വില്ല നിർമ്മിച്ചു. മേ ലിങ് കൊട്ടാരം എന്ന പേരിൽ ആ വീട് ഇപ്പോഴും അവിടെക്കാണാം .

വിവാഹത്തിനു ശേഷം പൊതു പരിപാടികളിൽ പങ്കെടൂക്കുന്നത് കുറവായിരുന്നെങ്കിലും, ചൈനീസ് ഭടന്മാരുടെ അനാഥരായ മക്കൾക്കു വേണ്ടി ഇവർ വിദ്യാലയങ്ങൾ ആരംഭിച്ചു. ഇവരെ വാർഫൻസ് എന്നാണു മാദം ചിയാങ് വിളിച്ചിരുന്നത്.. ഈ കുട്ടികളുടെ ഉന്നമനത്തിനായി ഇവർ ചൈനീസ് വിമൻസ് നാഷണൽ വാർ റിലീഫ് സൊസൈറ്റി (ചൈനീസ് ദേശീയ യുദ്ധാശ്വാസ മഹിളാസംഘം) 1937ൽ സ്ഥാപിച്ചു. .

1975ൽ ഭർത്താവു മരിച്ചു.അതേ വർഷം തന്നെ ഇവർക്ക് സ്തനാർബുദം കണ്ടെത്തി 1991 ൽ അണ്ഡാശയത്തിൽ മുഴ കണ്ടെത്തുകയും നീക്കം ചെയ്യുകയും ചെയ്തു.

മെത്തോഡിസ്റ്റ് സഭാവിശ്വാസിയും ധനികനായ ബിസിനസ്സുകാരനുമായ ചാർലി സൂങിൻറെ ആറുമക്കളിൽ നാലാമത്തെതായിരുന്നു സൂങ് മെയ് ലിങ്. അമ്മ ക്വെയ് ട്സെങ്. മെയ് ലിങിന്റെ സഹോദരീ സഹോദരന്മാർ ഇവരാണു്. സഹോദരിമാർ ഏയ് ലിങും  പിന്നീട് മാഡം സൺ യാറ്റ് സെൻ എന്നറിയപ്പെട്ട ചിങ് ലിങും. മൂത്ത സഹോദരൻ ട്സെ വെൻ. ഇളയ സഹോദരർ ട്സെ ലിയങും(T.L.) ട്സെ ആനും (T.A.)

2003 ഒക്ടോബർ 23 ആം തീയ്യതി ന്യൂയോർക്ക് പട്ടണത്തിൽ മാൻഹാട്ടനിലെ അപ്പാർട്ട്മെന്റിൽ വച്ച്, 105 ആം വയസ്സിൽ ഉറക്കത്തിൽ നിര്യാതയായി. . 

The New York Times:

വിവാഹത്തിനു ശേഷം പൊതു പരിപാടികളിൽ പങ്കെടൂക്കുന്നത് കുറവായിരുന്നെങ്കിലും, ചൈനീസ് ഭടന്മാരുടെ അനാഥരായ മക്കൾക്കു വേണ്ടി ഇവർ വിദ്യാലയങ്ങൾ ആരംഭിച്ചു. ഇവരെ വാർഫൻസ് എന്നാണു മാദം ചിയാങ് വിളിച്ചിരുന്നത്.. ഈ കുട്ടികളുടെ ഉന്നമനത്തിനായി ഇവർ ചൈനീസ് വിമൻസ് നാഷണൽ വാർ റിലീഫ് സൊസൈറ്റി (ചൈനീസ് ദേശീയ യുദ്ധാശ്വാസ മഹിളാസംഘം) 1937ൽ സ്ഥാപിച്ചു. .


</doc>
<doc id="336752" url="https://ml.wikipedia.org/wiki?curid=336752" title="ഉമാ ദാസ്‌ഗുപത">
ഉമാ ദാസ്‌ഗുപത

സത്യജിത്റായ് സംവിധാനം ചെയ്ത പഥേർ പാഞ്ചാലിൽ അപുവിന്റെ സഹോദരിയായ ദുർഗ്ഗയുടെ വേഷം കൈകാര്യം ചെയ്ത നടിയാണ് ഉമാദാസ് ഗുപ്ത.എട്ടാം തരത്തിൽ പഠിച്ചുകൊണ്ടിരിക്കവേയാണ് ഉമ ഈ ചിത്രത്തിലേയ്ക്ക് കരാർ ചെയ്യപ്പെടുന്നത്.1966 വരെ പന്ത്രണ്ടോളം അന്താരാഷ്ട്ര അവാർഡുകൾ നേടിയ പഥേർ പാഞ്ചാലി യുടെ ന്യൂയോർക്കിൽ വച്ചു നടന്ന ഒരു പ്രദർശനത്തിൽ ഉമാദാസ് ഗുപ്ത 1966 ലെ ഏറ്റവും മികച്ച ബാലനടിയായി തെരഞ്ഞെടുക്കപ്പെട്ടിരുന്നു. ജോഗോമയി കോളേജിൽ നിന്നു ബിരുദം നേടിയിട്ടുണ്ട്.


</doc>
<doc id="336755" url="https://ml.wikipedia.org/wiki?curid=336755" title="ഇരുമ്പുപാലം">
ഇരുമ്പുപാലം

ഇടുക്കി ജില്ലയിലെ ദേവികുളം താലൂക്കിൽ അടിമാലി ഗ്രാമപഞ്ചായത്തിൽപ്പെട്ട ഒരു മലയോര ഗ്രാമം. വിനോദസഞ്ചാര കേന്ദ്രമായ മൂന്നാറിനു 40 കിലോമീറ്റർ സമീപമാണ് ഇരുമ്പുപാലം. കൊച്ചി, മധുര ദേശീയപാത ഇരുമ്പുപാലം വഴി കടന്നു പോകുന്നു.


</doc>
<doc id="336756" url="https://ml.wikipedia.org/wiki?curid=336756" title="ചാൾസ് ബാക്ക്മൻ">
ചാൾസ് ബാക്ക്മൻ

ചാൾസ് വില്ല്യം 'ചാർളി' ബാക്ക്മൻ III (ജനനം ഡിസംബർ 11, 1924) ഒരു അമേരിക്കൻ കമ്പ്യൂട്ടർ ശാസ്ത്രജ്ഞനാണ്. അക്കാദമികമേഖലയേക്കാൾ അദ്ദേഹം തന്റെ ജോലിയുടെ മുഴുവൻ സമയവും വ്യവസായ ഗവേഷകൻ, മാനേജർ എന്നീ നിലകളിലാണ് പ്രവർത്തിച്ചത്. ഡാറ്റാബേസ് മാനേജ്മെന്റ് സിസ്റ്റങ്ങളുടെ ആദ്യകാല വികസനത്തിലെ പ്രവർത്തനങ്ങൾക്കാണ് അദ്ദേഹം അറിയപ്പെടുന്നത്. അദ്ദേഹത്തിന്റെ layered architecture ന്റെ മാർഗ്ഗങ്ങളിൽ മാക്ക്മൻ ഡയഗ്രവും ഉൾപ്പെടുന്നു.

1934ൽ കാൻസാസിലെ മാൻഹാട്ടനിലാണ് ചാൾസ് മാക്ക്മൻ ജനിച്ചത്. അദ്ദേഹത്തിന്റെ അച്ഛൻ ചാൾസ് ബാക്ക്മൻ ജെആർ കൻസാസ് സ്റ്റേറ്റ് കോളേജിന്റെ പ്രധാന ഫുട്ബോൾ കോച്ചായിരുന്നു. അദ്ദേഹം മിഷികണിലെ ഈസ്റ്റ് ലാൻസിംഗ് ഹൈസ്ക്കൂളിൽ ചേർന്നു.

രണ്ടാം ലോകമഹായുദ്ധസമയം അദ്ദേഹം അമേരിക്കൻ നാവികസേനയിൽ ചേർന്ന് മാർച്ച് 1944 മുതൽ ഫെബ്രുവരി 1946 വരെ തെക്ക്- പടിഞ്ഞാറ് പസഫിക്ക് തിയേറ്ററിൽ ന്യൂ ഗിനിയ, ഓസ്ട്രേലിയ, ഫിലിപ്പീൻസ് ദ്വീപുകൾ എന്നിവിടങ്ങളിൽ Anti-Aircraft Artillery Corps ൽ സേവനമനുഷ്ഠിച്ചു. അവിടെ വെച്ചാണ് അദ്ദേഹം 90മി.മി തോക്കുകളെ ഉന്നം വെയ്ക്കാൻ വേണ്ടിയുള്ള ഫയർ കൺട്രോൾ കമ്പ്യൂട്ടറുകളെ അടുത്തറിയുന്നതും ഉപയോഗിക്കുന്നതും. 

1950 മുതൽ അദ്ദേഹം മിഷിഗണിലെ മിഡ്‌ലാന്റിലുള്ള ഡൗ കെമിക്കലിൽ ജോലിചെയ്യാൻ ആരംഭിച്ചു. 1957 ൽ ഡൗവിന്റെ ആദ്യ ഡാറ്റാപ്രോസസ്സിംഗ് മാനേജറായി. IBM ന്റെ യൂസർ ഗ്രൂപ്പായ SHARE നോടു ചേർന്ന് 9PAC എന്ന് അറിയപ്പെട്ട റിപ്പോർട്ടിംഗ് ജനറേറ്റർ സോഫ്റ്റ്‌വെയറിന്റെ പുതിയ വകഭേദം വികസിപ്പിച്ചെടുക്കാൻ പ്രവർത്തിച്ചു. എങ്ങനെയാനെങ്കിലും പദ്ധതിയിട്ട IBM 709 അത് എത്തുന്നതിനു മുൻപ് തന്നെ അതിന്റെ ഓർഡർ റദ്ദാക്കപ്പെട്ടു. 




</doc>
<doc id="336763" url="https://ml.wikipedia.org/wiki?curid=336763" title="പഴഞ്ഞി പള്ളി">
പഴഞ്ഞി പള്ളി


</doc>
<doc id="336770" url="https://ml.wikipedia.org/wiki?curid=336770" title="അക്കോർഡ് മെട്രോപൊളിറ്റൻ">
അക്കോർഡ് മെട്രോപൊളിറ്റൻ

ദക്ഷിണേന്ത്യൻ സംസ്ഥാനമായ തമിഴ്നാടിൻറെ തലസ്ഥാനമായ ചെന്നൈയി ൽ സ്ഥിതിചെയ്യുന്ന പഞ്ചനക്ഷത്ര ഹോട്ടലാണ് അക്കോർഡ് മെട്രോപൊളിറ്റൻ. ടി നഗറിലെ ജി എൻ ചെട്ടി റോഡിൽ സ്ഥിതിചെയ്യുന്ന ഹോട്ടൽ ട്രേഡർസ് ഹോട്ടലായാണ് ആരംഭിച്ചത്. 1000 മില്യൺ ഇന്ത്യൻ രൂപ ചിലവിലാണ് ഹോട്ടൽ നിർമിച്ചത്. 

തമിഴ്‌നാ‍ടിൻറെ തലസ്ഥാനവും ഇന്ത്യയിലെ നാലാമത്തെ വലിയ മെട്രോ നഗരവുമാണ്‌ ചെന്നൈ. ലോകത്തിലെ തന്നെ 34-ആമത്തെ ഏറ്റവും വലിയ നഗരസമുച്ചയമാണ് ചെന്നൈ. തെക്കേ ഇന്ത്യയുടെ പ്രവേശനകവാടം കൂടിയാണ് ഈ നഗരം. ഇന്ത്യൻ മെട്രോകളിൽ പാ‍രമ്പര്യവും സംസ്കാരവും ഇന്നും നിലനിർത്തുന്ന നഗരം. നഗരവാസികൾ മാതൃഭാഷയോട് (തമിഴ്) ആഭിമുഖ്യം പുലർത്തുന്നു. ചെന്നൈയിലെ മറീന ബീച്ച് ലോകത്തിലെ തന്നെ നീളം കൂടിയ കടൽത്തീരങ്ങളിൽ ഒന്നാണ്. ‘കോളിവുഡ്’ എന്നു അറിയപ്പെടുന്ന തമിഴ് സിനിമയുടെ ആസ്ഥാനവും ചെന്നൈ തന്നെ.

ചെന്നൈ നഗരത്തിൻറെ ഭരണം നിർവഹിക്കുന്നതു ഇന്ത്യയിലെ തന്നെ ഏറ്റവും പഴക്കം ചെന്ന കോർപറേഷനായ ചെന്നൈ കോർപറേഷൻ ആണു. ഇതിൻറെ ആസ്ഥാനം ചെന്നെ സെൻട്രൽ റെയിൽവേ സ്റ്റേഷനടുത്തു സ്തിഥി ചെയ്യുന്ന "റൈപൺ ബിൽഡിങി"ലാണു.

പതിമൂന്ന് നിലകളായിട്ടുള്ള ഹോട്ടലിൽ ഒരു പ്രസിഡൻഷ്യൽ സ്യൂട്ട്, മൂന്ന് സ്റ്റുഡിയോ അപാർട്ട്മന്റുകൾ, ആറു ഡീലക്സ് സ്യൂട്ടുകൾ, ഒൻപത് അക്കോർഡ് ക്ലബ്‌ മുറികൾ ഉൾപ്പെടെ 162 മുറികളാണ് ഉള്ളത്. മുറികളുടെ ചുരുങ്ങിയ വിസ്തീർണം 30 ചതുരശ്ര മീറ്ററാണ്. സീസൺസ് കഫെ, റോയൽ ഇന്ത്യാന (നവംബർ 2011-ൽ ആരംഭിച്ച ഇന്ത്യൻ ഭക്ഷണശാല), ഹോട്ടൽ ബാറായ സോഡിയാക്, പതിനഞ്ചാം നിലയിൽ പ്രവർത്തിക്കുന്ന ര്രോഫ് ടോപ്‌ ഭക്ഷണശാലയായ പെർഗോള എന്നിങ്ങനെ നാലു ഭക്ഷണശാലകളാണ് അക്കോർഡ് മെട്രോപൊളിറ്റൻ ഹോട്ടലിൽ ഉള്ളത്. 

ക്രിസ്റ്റൽ, എമറാൾഡ്, സഫയർ എന്നിങ്ങനെ പേരുള്ള മൂന്ന് വിരുന്ന് ഹാളുകളാണ് അക്കോർഡ് മെട്രോപൊളിറ്റൻ ഹോട്ടലിൽ ഉള്ളത്. 1000 അതിഥികളെ ഈ വിരുന്ന് മുറികളിൽ സ്വീകരിക്കാം. മാത്രമല്ല, ഹോട്ടലിൽ 516 ചതുരശ്ര മീറ്റർ വിസ്തീർണമുള്ള ഒരു ബാൾറൂമും ഹോട്ടലിൽ ഉണ്ട്, ഇതു രണ്ടെണ്ണമായി മാറ്റാവുന്നതാണ്. കൂടാതെ 450 ചതുരശ്ര മീറ്റർ വിസ്തീർണമുള്ള വിരുന്ന് ഹാളും ആക്കി മാറ്റാവുന്നതാണ്. 

പഞ്ചനക്ഷത്ര ഹോട്ടലായ അക്കോർഡ് മെട്രോപൊളിറ്റൻ സ്ഥിതിചെയ്യുന്നത് ചെന്നൈയിലെ ടി നഗറിലെ ജി എൻ ചെട്ടി റോഡിലാണ്.

നഗരത്തിലെ പ്രസിദ്ധ സ്ഥലങ്ങളായ ടി നഗർ (ഏകദേശം 2 കിലോമീറ്റർ), കോടമ്പാക്കം, യു. എസ്. കൊണ്സുലറ്റ് (ഏകദേശം 3 കിലോമീറ്റർ), തൌസണ്ട് ലൈറ്റ്സ് എന്നിവ അക്കോർഡ് മെട്രോപൊളിറ്റൻ ഹോട്ടലിനു സമീപമാണ്. ചെന്നൈയിലെ ആകർഷക പ്രദേശങ്ങളായ സന്തോം ബസിലിക്ക, മറീന ബീച്ച്, ഫോർട്ട്‌ സെന്റ്‌ ജോർജ്ജ് എന്നിവയും അക്കോർഡ് മെട്രോപൊളിറ്റൻ ഹോട്ടലിൽനിന്നും അനായാസം എത്തിച്ചേരാൻ സാധിക്കുന്നതാണ്.

ചെന്നൈ അന്താരാഷ്‌ട്ര വിമാനത്താവളത്തിൽനിന്നും അക്കോർഡ് മെട്രോപൊളിറ്റൻ ഹോട്ടലിലേക്കുള്ള ദൂരം: ഏകദേശം 14 കിലോമീറ്റർ
ചെന്നൈ സെൻട്രൽ റെയിൽവേ സ്റ്റേഷനിൽനിന്നും അക്കോർഡ് മെട്രോപൊളിറ്റൻ ഹോട്ടലിലേക്കുള്ള ദൂരം: ഏകദേശം 10 കിലോമീറ്റർ

ഭാരതത്തിൻറെ തെക്കുകിഴക്കൻ ബംഗാൾ ഉൾക്കടൽ‍ത്തീരത്ത് സ്ഥിതി ചെയ്യുന്ന ചെന്നൈ തമിഴ്നാട് സംസ്ഥാനത്തിൻറെ വടക്കേ അറ്റത്ത് ആന്ധ്രാ പ്രദേശുമായി അതിർത്തി പങ്കിടുന്നു. ചെന്നൈ നഗരത്തിൻറെ വിസ്തീർണ്ണം 174 ചതുരശ്ര കിലോമീറ്റർ ആണ്. ചെന്നൈ ജില്ലയും, കാഞ്ചീപുരം, ചെങ്കൽപ്പെട്ട് ജില്ലകളുടെ ചില പ്രദേശങ്ങളും ചേർന്നതാണ് ചെന്നൈ മഹാനഗര പ്രദേശം. മഹാബലിപുരം, ചെങ്കൽപ്പെട്ട്, അരക്കോണം, കാഞ്ചീപുരം, ശ്രീഹരിക്കോട്ട, ശ്രീപെരും‌പുതൂർ എന്നിവ നഗരത്തിനു സമീപമുള്ള പ്രധാന സ്ഥലങ്ങളാണ്. ചെന്നൈയിലെ മറീനാ ബീച്ച് ലോകത്തിലെ രണ്ടാമത്തെ ഏറ്റവും നീളമുള്ള കടൽക്കരയാണ്. 13 കി.മീ നീളമുള്ള ഈ കടൽക്കരയെ മൂന്നായി വേർതിർക്കാം. കൂവം നദി കടലിൽ ചേരുന്നതിന് തെക്കുള്ള പ്രദേശം മറീന ബീച്ച് എന്നറിയപ്പെടുന്നു. അഡയാർ നദി കടലിൽ ചേരുന്നതിന് വടക്കുള്ള പ്രദേശം സാന്തോം ബീച്ച് എന്നും, കൂവത്തിനും അഡയാറിനും ഇടക്കുള്ള പ്രദേശം ബെസൻറ് നഗർ അല്ലെങ്കിൽ എലിയറ്റ്സ് ബീച്ച് എന്നും അറിയപ്പെടുന്നു.



</doc>
<doc id="336782" url="https://ml.wikipedia.org/wiki?curid=336782" title="താമരവാഴ">
താമരവാഴ

ഔഷധയോഗ്യമായ ഒരു സസ്യമാണ് താമരവാഴ. . ഉദ്യാനഅലങ്കാരത്തിനായാണ് ഇവ സാധാരണ ഉപയോഗിച്ച് വരുന്നത്. കൂമ്പിൽനിന്ന് പൊട്ടിവരുന്ന വാഴപ്പൂവ് താമരയോട് സദൃശ്യമാണ്. സാധാരണ വാഴയെ പോലെ തന്നെ അടിയിൽ കന്ന് മുളച്ചാണ് പുതിയ വാഴ ഉണ്ടാകുന്നത്. സാധാരണ മുസ ജെനുസിൽ കാണുന്ന പോലെ കുലച്ച് കഴിഞ്ഞാൽ വാഴ നശിക്കുന്നു. താമരവാഴ ഏകദേശം 5 മുതൽ 10 അടി വരെ ഉയരത്തിൽ വളരുന്നു.


</doc>
<doc id="336792" url="https://ml.wikipedia.org/wiki?curid=336792" title="വൃക്ഷാന്തരസഞ്ചാരം">
വൃക്ഷാന്തരസഞ്ചാരം

വൃക്ഷങ്ങളിലൂടെയുള്ള മൃഗങ്ങളുടെ സഞ്ചാരമാണ് ആബെറിയൽ ലോകൊമോഷൻ (Arboreal locomotion).വൃക്ഷങ്ങൾ ഉള്ള ആവാസവ്യവസ്ഥകളിൽ അതില്ലൂടെ നീങ്ങത്തക്കവണ്ണം ജീവികൾ പരിണമിച്ചിട്ടുണ്ട്.


</doc>
<doc id="336797" url="https://ml.wikipedia.org/wiki?curid=336797" title="മസികാപിഡൈ">
മസികാപിഡൈ

മിക്കവാറും പഴയ ലോകത്ത് കാണപ്പെടുന്ന, ചേക്കയിരിക്കുന്ന പക്ഷികളുടെ വലിയൊരു പക്ഷികുടുംബമാണ് മസികാപിഡൈ.ഏറെയും വൃക്ഷങ്ങളിൽ വസിക്കുന്ന കീടഭോജികളാണ്. ഈകുടുംബത്തിൽ 324 സ്പീഷീസുകളും 51 ജീനസുകളും കാണപ്പെടുന്നു.



</doc>
<doc id="336801" url="https://ml.wikipedia.org/wiki?curid=336801" title="പഴയ ലോകം">
പഴയ ലോകം

യൂറോപ്യന്മാരുടെ ലോകവീക്ഷണത്തിൽ, അമേരിക്ക കണ്ടെത്തുന്നതിനു മുന്നേ അവർക്ക് പരിചിതമായ ഏഷ്യ, യൂറോപ്, ആഫ്രിക്ക എന്നീ ഭൂഖണ്ഡങ്ങളെ പൊതുവായി പഴയലോകം എന്ന് വിശേഷിപ്പിക്കുന്നു. സന്ദർഭവശാൽ അമേരിക്കയെ പുതുലോകം എന്നും വിശേഷിപ്പിക്കുന്നു.



</doc>
<doc id="336803" url="https://ml.wikipedia.org/wiki?curid=336803" title="കീടഭോജി">
കീടഭോജി

പ്രാണികളെ ആഹരിക്കുന്ന മാംസബുക്കുകളായസസ്യങ്ങളെയും ജന്തുക്കളെയും കീടഭോജി (Insectivore) എന്നുപറയുന്നു.പ്രചാരത്തിലുള്ള മറ്റൊരു വാക്കാണ് എന്റമോഫേജ്(Entomophage).പ്രാണീകളെ ഭക്ഷിക്കുന്ന ആളുകളെയും അങ്ങനെ വിളിക്കാം.


</doc>
<doc id="336806" url="https://ml.wikipedia.org/wiki?curid=336806" title="തലച്ചാർന്നവർ">
തലച്ചാർന്നവർ

750 വർഷക്കാലം കോഴിക്കോട് ആസ്ഥാനമാക്കി മലബാറിൻറെ തെക്കൻ ഭാഗങ്ങൾ ഭരിച്ചിരുന്ന സാമൂതിരിമാരുടെ ഭരണകാലത്തെ ഒരു ഔദ്യോഗിക പദവി. കോഴിക്കോട് നഗരത്തിൻറെ ഭരണം നടത്തിയിരുന്ന ഉദ്യോഗസ്ഥനെയാണ് തലച്ചാർന്നവർ എന്ന് വിശേഷിപ്പിച്ചിരുന്നത്.ഇന്നത്തെ മേയർക്ക് തുല്യമായ പദവി.


</doc>
<doc id="336809" url="https://ml.wikipedia.org/wiki?curid=336809" title="എന്റമോഫേജി">
എന്റമോഫേജി

മനുഷ്യർ പ്രാണികളെ ഭക്ഷണമാക്കുന്നതാണ് എന്റമോഫജി - (Entomophagy).ചരിത്രാതീതകാലം മുതലേ മനുഷ്യരിൽ പ്രാണിഭോജനം പ്രചാരത്തിലുണ്ട്.
മുട്ട, ലാർവ, പ്യൂപ (കൂടപ്പുഴു), ചില തരം പുഴുക്കൾ എന്നിവയെ മനുഷ്യർ ചരിത്രാതീത കാലംമുതൽക്കെ ഭക്ഷിച്ചു വരുന്നുണ്ട്.
നോർത്ത് അമേരിക്ക, മദ്ധ്യ അമേരിക്ക, തെക്കേ അമേരിക്ക, ആഫ്രിക്ക, ഏഷ്യ, ഓസ്‌ട്രേലിയ, ന്യൂസ്‌ലാൻഡ് അടക്കം ലോകത്തിന്റെ വിവിധ ഭാഗങ്ങളിൽ ജനങ്ങൾ പ്രാണികളെ സാധാരണയായി ഭക്ഷണമായി ഉപയോഗിക്കുന്നുണ്ട്.
ആയിരത്തിൽ അധികം ഇനം പ്രാണി ഭക്ഷണങ്ങൾ ലോക രാജ്യങ്ങളിൽ ഭക്ഷണമായി ഉപയോഗിക്കുന്നുണ്ട്.
3000ത്തോളം ആദിവാസി ജനവിഭാഗങ്ങൾ പ്രാണികളെ ഭക്ഷണമായി ഉപയോഗിക്കുന്നുണ്ട്.


</doc>
<doc id="336817" url="https://ml.wikipedia.org/wiki?curid=336817" title="ആലൂ പൊറോട്ട">
ആലൂ പൊറോട്ട

പോഷക സമൃദ്ധവും സ്വാദിഷ്ഠവുമായ ഒരു ഇന്ത്യൻ പ്രഭാത-ഭക്ഷണമാണ് ആലൂ പൊറോട്ട (Hindi: आलू पराठा, Marathi: बटाटा पराठा , Urdu: آلو پراٹھا ‎) ("potato paratha"). സാധാരണയായി ഉത്തരേന്ത്യയിലും പാകിസ്താനിലും ആണ് ഇത് പ്രചാരത്തിലുള്ളത്. പേരുപോലെ തന്നെ ഉരുളക്കിഴങ്ങാണ് ഇതിലെ പ്രധാന ചേരുവ. ഉടച്ചെടുത്ത ഉരുളക്കിഴങ്ങിൽ മസാല ചേർത്ത മിശ്രിതം പുളിക്കാത്ത ഗോതമ്പ് മാവ് പരത്തി അതിനോടു കൂടെ ഉരുളക്കിഴങ്ങ് മിശ്രിതവും ചേർത്ത് പരത്തിയ ശേഷം നെയ് ചേർത്ത് തവയിൽ ചുട്ടെടുത്താണ് ആലൂ പൊറോട്ട ഉണ്ടാക്കുന്നത്. വെണ്ണ, ചട്നി, തൈര്, അച്ചാറുകൾ എന്നിവയോടു കൂടെ ആലൂ പൊറോട്ട വിളമ്പാറുണ്ട്. 


</doc>
<doc id="336818" url="https://ml.wikipedia.org/wiki?curid=336818" title="കോയിക്കൽ കൊട്ടാരം">
കോയിക്കൽ കൊട്ടാരം

തിരുവനന്തപുരം ജില്ലയിൽ നെടുമങ്ങാട് സ്ഥിതി ചെയ്യുന്ന ഒരു കൊട്ടാരമാണ് കോയിക്കൽ കൊട്ടാരം. 1670കളിൽ വേണാടിന്റെ റീജന്റായിരുന്ന ഉമയമ്മറാണിയുടെ (പേരകം സ്വരൂപം - വേണാടിന്റെ താവഴി) കൊട്ടാരമാണിതെന്നു കരുതുന്നു. മുകിലൻ (മുഗളൻ എന്നതിന്റെ തത്ഭവം) എന്ന ഒരു മുസ്ലിം പോരാളി റാണിയുടെ ഭരണകാലത്ത് തിരുവനന്തപുരത്തിനു സമീപം വരെ സൈന്യസമേതം ആക്രമിച്ച് മണകാട് തമ്പടിച്ചു. അതോടെ റാണിക്ക് തിരുവനന്തപുരം വിട്ട് നെടുമങ്ങാട് നിലയുറപ്പിക്കേണ്ടി വന്നു, അന്നു പണിത കോട്ടാരമാണിതെന്നാണു കരുതുന്നതു്. കേരളസർക്കാർ വക ഒരു ചരിത്ര സംരക്ഷിത സ്മാരകമാണിപ്പോൾ. 1992 മുതൽ ഒരു ഫോക്‌ലോർ മ്യൂസിയവും, ന്യൂമിസ്മാറ്റിക് ‌(നാണയ) മ്യൂസിയവും പ്രവർത്തിച്ചുവരുന്നു.


</doc>
<doc id="336819" url="https://ml.wikipedia.org/wiki?curid=336819" title="കൊയിലാണ്ടി തീവണ്ടി നിലയം">
കൊയിലാണ്ടി തീവണ്ടി നിലയം

കോഴിക്കോട് ജില്ലയിലെ കൊയിലാണ്ടി പ്രദേശത്തെയും കൂടാതെ പരിസര പ്രദേശങ്ങൾ ആയ ഉള്ളിയേരി, ബാലുശ്ശേരി എന്നിവിടങ്ങളിൽ നിന്നുള്ള യാത്രകാർ ഉപയോഗിച്ചുവരുന്ന ഒരു പ്രധാന റയിൽവേ സ്റ്റേഷൻ ആൺ കൊയിലാണ്ടി സ്റ്റേഷൻ .സ്റ്റേഷനിൽ മൂന്ന് പ്ലട്ഫോമുകൾ ഉണ്ട് ..ഇവിടെ നിന്ന് ഇന്ത്യയിലെ പ്രധാന നഗരങ്ങളായ ഡൽഹി,മുംബൈ,ചെന്നൈ,തിരുവനന്തപുരം ,കൊച്ചി,കോയമ്പത്തൂർ എന്നിവിടങ്ങിലേക്ക് തീവണ്ടികൾ ലഭ്യമാണ് .



കൊയിലാണ്ടി ബസ്‌ സ്റ്റാൻഡിൽ നിന്ന് 800 മീറ്റർ അകലെ ആൺ റെയിൽവേ സ്റ്റേഷൻ സ്ഥിതി ചെയ്യുന്നത് . ബസ്‌ സ്റ്റാൻഡിൽ നിന്ന് കോഴിക്കോട്, വടകര ,കണ്ണൂര് ,ബാലുശ്ശേരി ,താമരശ്ശേരി ,ഉള്ളിയേരി എന്നിവിടങ്ങിലെക്ക് നിരവധി ബസുകൾ ലഭ്യമാണ് .

 


</doc>
<doc id="336831" url="https://ml.wikipedia.org/wiki?curid=336831" title="വിവേകോദയം">
വിവേകോദയം

എസ്.എൻ.ഡി.പി യോഗത്തിന്റെ മുഖപത്രമായിരുന്നു വിവേകോദയം.1904-ൽ തിരുവനന്തപുരത്ത് നിന്ന് പ്രസിദ്ധീകരിക്കാൻ ആരംഭിച്ചു.മഹാകവി കുമാരനാശാനായിരുന്നു ആദ്യ പത്രാധിപർ.


</doc>
<doc id="336841" url="https://ml.wikipedia.org/wiki?curid=336841" title="തലശ്ശേരി തീവണ്ടി നിലയം">
തലശ്ശേരി തീവണ്ടി നിലയം

കണ്ണൂർ ജില്ലയിലെ തലശ്ശേരി നഗരത്തെയും പരിസരപ്രദേശങ്ങളിലെയും യാത്രകാർ ഉപയോഗിക്കുന്ന പ്രധാന റയിൽവേസ്റ്റേഷനാണ് തലശ്ശേരി സ്റ്റേഷൻ .സ്റ്റേഷനിൽ രണ്ടു പ്ലാറ്റ്ഫോമുകൾ ഉണ്ട് ..ഇവിടെ നിന്ന് തുടങ്ങുന്ന തീവണ്ടികൾ ഒന്നും ഇല്ലെങ്കിലും പ്രധാനപ്പെട്ട എല്ലാ വണ്ടികളും ഇവിടെ നിറുത്തുന്നുണ്ട് .ഇവിടെ നിന്ന് ഇന്ത്യയിലെ പ്രധാന നഗരങ്ങളായ ഡൽഹി, മുംബൈ, ചെന്നൈ, തിരുവനന്തപുരം, കൊച്ചി, കോയമ്പത്തൂർ, ജയ്പൂർ, പുണെ എന്നിവിടങ്ങിലേക്ക് തീവണ്ടികൾ ലഭ്യമാണ്.



ബസ്‌ സ്റ്റാൻഡിൽ നിന്ന് വളരെ അടുത്താണ് റെയിൽവേ സ്റ്റേഷൻ . ഇവിടെ നിന്ന് കണ്ണൂര് ജില്ലയിലെ ഒട്ടുമിക്ക സ്ഥലങ്ങിലെക്കും വടകര ,കോഴിക്കോട്,മാഹി ,കൽപറ്റ എന്നിവിടങ്ങളിക്കും നിരവധി ബസുകൾ ലഭ്യമാണ് .


</doc>
<doc id="336847" url="https://ml.wikipedia.org/wiki?curid=336847" title="യാക്കൂബാ സവാഡോഗോ">
യാക്കൂബാ സവാഡോഗോ

സായ് എന്ന പരമ്പരാഗത കൃഷിരീതിയുപയോഗിച്ച് വളരെയധികം ഊഷരമായ ആഫ്രിക്കൻ മരുഭൂമികളിലെ വരൾച്ചയെ നേരിട്ട് പ്രശസ്തനായ ബർക്കിനാ ഫാസോ പൗരനാണ് യാക്കൂബാ സവാഡോഗോ (). തന്റെ ജീവിതത്തിനെ അടിസ്ഥാനമാക്കിയ The Man Who Stopped the Desert (2010) എന്ന ഡോക്കുമെന്ററിയിലൂടെയാണ് പാശ്ചാത്യനാടുകളിൽ ഇദ്ദേഹം പ്രശസ്തനായത്.

ചെറിയ കുഴികളിൽ ജൈവാവശിഷ്ടങ്ങളും വളവും ചേർത്ത് വെച്ച് അതിൽ വിത്തുകൾ പാകുന്നതാണ് ആഫ്രിക്കയിലെ സായ് എന്ന പരമ്പരാഗത് കൃഷി രീതി. ഈ രീതിയിൽ തയ്യാറാക്കുന്ന കുഴികളിൽ പതിക്കുന്ന തീരെ ചെറിയ മഴയും ജലാംശവും കൊടും ചൂടിലും നഷ്ടമാകാതെ നിലനിൽക്കുന്നത് ചെടികളുടെ വളർച്ചക്ക് സഹായകരമാകുന്നു. കുഴികളിലെ ജൈവാവശിഷ്ടങ്ങൾ ചൂടിന തടുത്ത് ജലാംശം സംരക്ഷിക്കുന്നതിനാലാണിത്.


</doc>
<doc id="336854" url="https://ml.wikipedia.org/wiki?curid=336854" title="സി.എസ്. വെങ്കിടേശ്വരൻ">
സി.എസ്. വെങ്കിടേശ്വരൻ

ചലച്ചിത്രനിരൂപകനും ഗവേഷകനും വിദ്യാഭ്യാസപ്രവർത്തകനുമാണ് സി.എസ്.വെങ്കിടേശ്വരൻ.

</doc>
<doc id="336858" url="https://ml.wikipedia.org/wiki?curid=336858" title="ഹെൻറി ഡേവിഡ് തോറോ">
ഹെൻറി ഡേവിഡ് തോറോ

അമേരിക്കക്കാരനായ ഒരു എഴുത്തുകാരനും, കവിയും, തത്ത്വചിന്തകനും, അടിമവ്യാപാരവിരോധിയും, പരിസ്ഥിതിവാദിയും, നികുതിനിഷേധിയും, സർവേയറും, ചരിത്രകാരനും ആയിരുന്നു ഹെൻറി ഡേവിഡ് തോറോ (Henry David Thoreau).(ജൂലൈ 12, 1817 – മെയ് 6, 1862) ഒരു പ്രമുഖനായ ട്രാൻസെന്റലിസ്റ്റായ, തോറോ, പ്രകൃതിയോട് ഇണങ്ങി ലളിതജീവിതം നയിക്കുന്നതെപ്പറ്റിയും അനീതികാണിക്കുന്ന സർക്കാരിനോട് നിസ്സഹകരണം നടത്തുന്നതെപ്പറ്റിയും പ്രതിപാദിക്കുന്ന "വാൾഡൻ" എന്ന തന്റെ പുസ്തകത്തിലൂടെയാണ് ഏറ്റവും അറിയപ്പെടുന്നത്.

തോറോവിന്റെ രചനകൾ ഇരുപതിലേറെ വാല്യങ്ങൾ ഉണ്ട്. പ്രകൃതിചരിത്രത്തെപ്പറ്റിയും തത്ത്വശാസ്ത്രത്തെപ്പറ്റിയും പരിസ്ഥിതിയെപ്പറ്റിയുമെല്ലാമുള്ള തോറോവിന്റെ രചനകളാണ് ആധുനിക പരിസ്ഥിതിശാസ്തത്തിന്റെയെല്ലാം ആദ്യസ്രോതസ്സുകൾ. പ്രകൃതിനിരീക്ഷണത്തിൽ നിന്നും സ്വാനുഭവങ്ങളിൽ നിന്നും ചരിത്രപാഠങ്ങളിൽ നിന്നുമെല്ലാമാണ് അദ്ദേഹത്തിന്റെ രചനകൾ രൂപം കൊണ്ടത്. അടിമത്തത്തിനെതിരെ ജീവിതം മുഴുവൻ പോരാടിയ ആളാണ് തോറോ. അദ്ദേഹത്തിന്റെ നിസ്സഹകരണ രീതികൾ പിൽക്കാലത്ത് ടോൾസ്റ്റോയി, ഗാന്ധിജി, മാർട്ടിൻ ലൂതർ കിംഗ് എന്നിവരെയെല്ലാം സ്വാധീനിച്ചിട്ടുണ്ട്. 


</doc>
<doc id="336867" url="https://ml.wikipedia.org/wiki?curid=336867" title="കാക്കിപ്പഴം">
കാക്കിപ്പഴം

ഡയോസ്പൈറോസ് എന്ന ജനുസിൽ ഉൾപ്പെടുന്നതും കാഴ്ച്ചയിൽ തക്കാളിയെപ്പോലെ തോന്നിക്കുന്നതും ഓറഞ്ച് നിറത്തിലുള്ള നേർത്ത തൊലിയുള്ളതും അകം നിറയെ അതിമധുരവും രുചികരവുമായ കാമ്പോടുകൂടിയതുമായ ഒരു പഴമാണ് കാക്കിപ്പഴം . അഥവാ കാക്കപ്പനച്ചിപ്പഴം. കാക്കപ്പഴം, കാക്കത്തിന്നിപ്പനച്ചി, കാകതിന്ദുകം, തമ്പിൽപ്പഴം എന്നും ചിലയിടങ്ങളിൽ പറയുന്നു. English :Japanese persimmon പെഴ്സിമെൻ വിഭാഗത്തിൽ ഉൾപ്പെട്ടിട്ടുള്ള ഫലവർഗ്ഗച്ചെടിയാണിത്. ശാഖകളോടു കൂടിയോ ഏകകാണ്ഡമായോ കാണാവുന്ന ഒരു ഇലപോഴിയും വൃക്ഷമാണ് പെഴ്സിമെൻ. 25 അടി വരെ ഉയരത്തിൽ അതു വളരും. മിതശൈത്യവും മിതോഷ്ണവുമുള്ള മേഖലകളാണ് ഇതിന്റെ വളർച്ചക്കു പറ്റിയത്.

ഏകദേശം 2000 വർഷങ്ങൾക്ക് മുൻപ് തന്നെ ചൈനയിൽ കാക്കിപ്പഴം കൃഷി ചെയ്തിരുന്നതായി ചരിത്രം രേഖപ്പെടുത്തുന്നു. ഇപ്പോൾ ലോകമെമ്പാടും കാക്കിപ്പഴക്കൃഷി വ്യാപിച്ചിട്ടുണ്ടെങ്കിലും ചൈന ജപ്പാൻ കൊറിയ സിംഗപ്പൂർ എന്നിവിടങ്ങളിലാണ് വ്യാപകമായി വ്യാവസായികാടിസ്ഥാനത്തിൽ കൃഷിചെയ്യുന്നത്.

പത്തൊൻപതാം നൂറ്റാണ്ടിലെ യൂറോപ്യൻ അധിനിവേശക്കാരാണ് ഇന്ത്യയിൽ കാക്കിപ്പഴം എത്തിച്ചതെന്ന് കരുതപ്പെടുന്നു. ഇപ്പോൾ ഇന്ത്യയുടെ വിവിധ ഭാഗങളിൽ കാക്കിപ്പഴം കൃഷി ചെയ്യുന്നുണ്ട്. ജമ്മു-കശ്മീർ, തമിഴ്നാട്ടിലെ കൂനൂർ, ഹിമാചൽ പ്രദേശ്, ഉത്തർപ്രദേശ് എന്നിവിടങ്ങളിൽ ഇന്ത്യയിൽ കൃഷി ചെയ്തുവരുന്നു.


</doc>
<doc id="336872" url="https://ml.wikipedia.org/wiki?curid=336872" title="ഷേർ ഖാൻ">
ഷേർ ഖാൻ

റുഡ്യാർഡ് കിപ്ലിംഗ് ന്റെ ദി ജംഗിൾ ബുക്ക് എന്ന കഥാസമാഹാരത്തിലെ ഒരു പ്രധാന കഥാപാത്രമാണ് ഷേർ ഖാൻ (Shere Khan)/ˈʃɪər ˈkɑːn/ (Hindi: शेर खान). മൗഗ്ലിയെ കേന്ദ്രകഥാപാത്രമാക്കി കിപ്ലിംഗ്  എഴുതിയ രണ്ട് കൃതികളിലും ഷേർ ഖാൻ എന്ന ബംഗാൾ കടുവ പ്രധാന കഥാപാത്രമാണ്. പേർഷ്യൻ, ഉറുദു, പഞ്ചാബി എന്നീ ഭാഷകളിൽ "കടുവ" അല്ലെങ്കിൽ  "സിംഹം" എന്നീ അർത്ഥങ്ങൾ വരുന്ന "ഷേർ"  എന്ന പദവും "ചക്രവർത്തി", "രാജാവ്" എന്നീ അർത്ഥങ്ങൾ വരുന്ന "ഖാൻ" എന്ന പദവും കൂട്ടിചേർന്നാണ് ഷേർ ഖാൻ എന്ന പേര് രൂപപ്പെടുന്നത്.
ദി ജംഗിൾ ബുക്ക് എന്ന കഥാസമാഹാരത്തിലെ മുഖ്യകഥാപാത്രയ മൗഗ്ലിയെ വകവെരുത്താനായി കച്ചകെട്ടി നടക്കുന്ന മുഖ്യപ്രതിയോഗികഥാപാത്രമാണ് ഷേർ ഖാൻ. ഷേർ ഖാൻ ആദ്യം പ്രത്യക്ഷപ്പെട്ടത് ക്ലിപ്പിങിന്റെ "Mowgli's Brothers" എന്ന കഥയിലാണ്. "How Fear Came", "Kaa's Hunting" തുടങ്ങിയ കഥകലിലും ഒരു പ്രതിയോഗി കഥാപാത്രമായി തുടർന്ന ഷേർ ഖാൻ അവസാനമായി പ്രത്യക്ഷമായത് "Tiger! Tiger!" ൽ ആണ്.


</doc>
<doc id="336875" url="https://ml.wikipedia.org/wiki?curid=336875" title="പി. ത്യാഗരായ ചെട്ടി">
പി. ത്യാഗരായ ചെട്ടി

മദ്രാസ് പ്രവിശ്യയിൽ നിന്നുള്ള ഒരു പ്രമുഖ നിയമജ്ഞനും വ്യവസായിയും രാഷ്ട്രീയ നേതാവുമായിരുന്നു സർ പിട്ടി ത്യാഗരായ ചെട്ടി(ഏപ്രിൽ 27, 1852 - ഏപ്രിൽ 28, 1925) .ജസ്റ്റിസ് പാർട്ടിയുടെ സ്ഥാപകനേതാക്കളിൽ ഒരാളാണ്.ചെന്നൈയിലെ ടി നഗറിന് ആ പേരു ലഭിച്ചത് അദ്ദേഹത്തോടുള്ള ബഹുമാനാർത്ഥമാണ്.





</doc>
<doc id="336877" url="https://ml.wikipedia.org/wiki?curid=336877" title="ജസ്റ്റിസ് പാർട്ടി (ഇന്ത്യ)">
ജസ്റ്റിസ് പാർട്ടി (ഇന്ത്യ)

ബ്രിട്ടീഷ് ഇന്ത്യയിലെ മദ്രാസ് സംസ്ഥാനത്തെ ഒരു രാഷ്ട്രീയപാർട്ടിയായിരുന്നു ജസ്റ്റിസ് പാർട്ടി. ഔദ്യോഗിക നാമം സൗത്ത് ഇൻഡ്യൻ ലിബെറൽ ഫേഡറേഷൻ എന്നാണ്. ടി.എം. നായർ,ത്യാഗരോയ ചെട്ടി,നടേശ മുതലിയാർ എന്നിവർ ചേർന്ന് 1916-ലാണ് ഈ കക്ഷി രൂപീകരിച്ചത്.


</doc>
<doc id="336879" url="https://ml.wikipedia.org/wiki?curid=336879" title="ആലുവ തീവണ്ടി നിലയം">
ആലുവ തീവണ്ടി നിലയം

എറണാകുളം ജില്ലയിലെ പ്രധാനപ്പെട്ട സ്റ്റേഷനുകളിൽ ഒന്നാണ് ആലുവ റെയിൽവേ സ്റ്റേഷൻ .സ്റ്റേഷനിൽ നാലു പ്ലാറ്റ്ഫോമുകൾ ഉണ്ട്. കേരളത്തിൽ തൃശ്ശൂർ കഴിഞ്ഞാൽ ഏറ്റവും കൂടുതൽ തീവണ്ടികൾ നിർത്തുന്ന സ്റ്റേഷൻ ആണ് ആലുവ..ഒട്ടുമിക്ക തീവണ്ടികൾക്കും ഇവിടെ സ്റ്റോപ്പ്‌ ഉണ്ട്. ഇവിടെ നിന്ന് ഇന്ത്യയിലെ പ്രധാന നഗരങ്ങളായ ഡൽഹി, മുംബൈ, ചെന്നൈ, തിരുവനന്തപുരം, കൊച്ചി, ഹൈദരാബാദ്, കോയമ്പത്തൂർ, ജയ്പൂർ, പുണെ, കോഴിക്കോട് എന്നിവിടങ്ങിലേക്ക് തീവണ്ടികൾ ലഭ്യമാണ്.

മുന്നാർ, കളമശ്ശേരി, പെരുമ്പാവൂർ, കോതമംഗലം തുടങ്ങിയ സ്ഥലങ്ങളിൽ നിന്നുള്ള യാത്രക്കാരും. നെടുമ്പാശ്ശേരി വിമാനത്താവളത്തിലേക്കുള്ള യാത്രകാരും ആലുവ സ്റ്റേഷൻ ഉപയോഗിച്ച് വരുന്നു . 



ബസ്‌ സ്റ്റാൻഡിൽ നിന്ന് വളരെ അടുത്താണ് റെയിൽവേ സ്റ്റേഷൻ. ഇവിടെ നിന്ന് എറണാകുളം ജില്ലയിലെ ഒട്ടുമിക്ക സ്ഥലങ്ങളിലേക്കും, കോഴിക്കോട്, തിരുവനന്തപുരം , മൂന്നാർ, കൊടുങ്ങല്ലൂർ എന്നിവിടങ്ങളിലേക്കും നിരവധി ബസുകൾ ലഭ്യമാണ് .


</doc>
<doc id="336880" url="https://ml.wikipedia.org/wiki?curid=336880" title="ടി. നഗർ">
ടി. നഗർ

ചെന്നൈ നഗരത്തിന്റെ ഒരു സമീപ പ്രദേശമാണ് ടി. നഗർ എന്ന ചുരുക്കപ്പേരിൽ പ്രശസ്തമായ ത്യാഗരായനഗർ.


</doc>
<doc id="336883" url="https://ml.wikipedia.org/wiki?curid=336883" title="തിരൂർ റെയിൽവേ സ്റ്റേഷൻ">
തിരൂർ റെയിൽവേ സ്റ്റേഷൻ

മലപ്പുറം ജില്ലയിലെ ഏറ്റവും പ്രധാനപ്പെട്ട റെയിൽവേ സ്റ്റേഷൻ ആണ് തിരൂർ റെയിൽവേ സ്റ്റേഷൻ ..ഒന്നോ രണ്ടോ തീവണ്ടികൾ ഒഴികെ ബാകി എല്ലാ തീവണ്ടികൾക്കും ഇവിടെ സ്റ്റോപ്പ്‌ ഉണ്ട് .ഇവിടെ നിന്ന് ഇന്ത്യയിലെ പ്രധാന നഗരങ്ങളായ ഡൽഹി, മുംബൈ, ചെന്നൈ, തിരുവനന്തപുരം, കൊച്ചി, കോയമ്പത്തൂർ, ജയ്പൂർ, പുണെ എന്നിവിടങ്ങിലേക്ക് തീവണ്ടികൾ ലഭ്യമാണ്. 



ബസ്‌ സ്റ്റാൻഡിൽ നിന്ന് 1 കി.മി അകലെയാണ് റെയിൽവേ സ്റ്റേഷൻ . ഇവിടെ നിന്ന് കോഴിക്കോട് ,മലപ്പുറം ,കൂറ്റിപുറം ,പൊന്നാനി ,ഗുരുവായൂർ ,പരപനങ്ങാടി ,തൃശൂർ തുടങ്ങിയ സ്ഥലങ്ങളിലേക്ക് നിരവധി ബസുകൾ ലഭ്യമാണ് .

<nowiki>


</doc>
<doc id="336885" url="https://ml.wikipedia.org/wiki?curid=336885" title="ശിവ പിഥെക്കസ്സ്">
ശിവ പിഥെക്കസ്സ്

ശിവ പിഥെക്കസ്സ്.(ശിവന്റെ ആൾക്കുരങ്ങ്).വംശ നാശം സംഭവിച്ച ഒരു തരം ആൾക്കുരങ്ങ്.ശിവ പിഥെക്കസ്സ് എന്ന പദം ജീനസ്സിനെയാണ് സൂചിപ്പിക്കുന്നത്.ശിവ പിഥെക്കസ്സ് ജീനസ്സിലെ അംഗങ്ങളുടെ 1.22 കോടി വർഷം(മിയോസീൻ കാലഘട്ടം) പഴക്കമുള്ള ഫോസ്സിൽ അവശിഷ്ടങ്ങൾ പത്തൊമ്പതാം നൂറ്റണ്ടു മുതൽ ഹിമാലയത്തിലെ ശിവാലിക് മല നിരകളിൽ നിന്നും കണ്ടെടുക്കാൻ കഴിഞ്ഞിട്ടുണ്ട്.ശിവ പിഥെക്കസ്സ് ജീനസ്സിലെ സ്പീഷീസുകളിൽ ഒന്നാകാം ഇന്നത്തെ ഒറാങ് ഊട്ടാന്റെ പൂർവികൻ.


</doc>
<doc id="336887" url="https://ml.wikipedia.org/wiki?curid=336887" title="കുതിരവട്ടം">
കുതിരവട്ടം

കോഴിക്കോട് ജില്ലയിൽ കോഴിക്കോട് താലൂക്കിൽ കോഴിക്കോട് കോർപ്പറേഷൻ പരിധിയിൽ വരുന്ന ഒരു വില്ലേജ് ആണ് കുതിരവട്ടം.സാമൂതിരിമാരുടെ ഭരണകാലത്ത് സൈന്യത്തിലെ കുതിരകളെ പരിപാലിച്ചിരുന്ന ഇടമാണിത്.കുതിരവട്ടത്തു നായർ എന്ന ഉദ്യോഗസ്ഥനാണ് കുതിരപ്പടയെ നിയന്ത്രിച്ചിരുന്നത്.ഇന്ന് വടക്കൻ കേരളത്തിലെ പ്രശസ്തമായ ചിത്തരോഗാശുപത്രി ഇവിടെ സ്ഥിതി ചെയ്യുന്നു.ഈ ആശുപത്രി കേരള സർക്കാറിന്റെ ആരോഗ്യ വകുപ്പിനു കീഴിലാണ് പ്രവർത്തിക്കുന്നത്. മാനസിക അസ്വാസ്ഥ്യം ഉള്ള വ്യക്തികൾക്ക് ഇവിടെ ചികിത്സയും ഭക്ഷണവും സൗജന്യമായി ലഭിക്കുന്നു.


</doc>
<doc id="336905" url="https://ml.wikipedia.org/wiki?curid=336905" title="ഗോൾഡൻ ബുദ്ധ(പ്രതിമ)">
ഗോൾഡൻ ബുദ്ധ(പ്രതിമ)

തായ് ലാന്റിന്റെ തലസ്ഥാനമായ ബാങ്കോക്കിലെ വാറ്റ് ട്രെയ്മിറ്റ് ക്ഷേത്രത്തിൽ പ്രതിഷ്ഠിച്ചിട്ടുള്ള ബുദ്ധന്റെ സ്വർണ പ്രതിമയാണ് ഗോൾഡൻ ബുദ്ധ.തായ് ഭാഷയിൽ ഇത് പ്രബുദ്ധ മഹാ സുവർണ പ്രതിമ (Phra Phuttha Maha Suwan Patimakon)() എന്ന് വിശേഷിപ്പിക്കപ്പെട്ടിരിക്കുന്നു.18 കാരറ്റ് സ്വർണത്തിൽ തീർത്ത ഈ പ്രതിമയ്ക്ക് 5.5 ടൺ(5500 കി.ഗ്രാം) ഭാരവും 3 മീറ്റർ ഉയരവുമുണ്ട്.പൂർണമായും സ്വർണം കൊണ്ട് നിർമിച്ച ലോകത്തിലെ ഏറ്റവും വലിയ ശില്പമാണിത്.
ഈ ശില്പം ആർ എപ്പോൾ നിർമ്മിച്ചു എന്ന കാര്യം ഇന്നും വ്യക്തമായി അറിയില്ല. 13,14 നൂറ്റാണ്ടുകളിൽ തായ് ലാന്റിൽ ഭരണം നടത്തിയിരുന്ന സുഖോതായ് വംശത്തിന്റെ നിർമ്മാണ ശൈലിയിലാണിത് പണിതിരിക്കുന്നത്. 


</doc>
<doc id="336915" url="https://ml.wikipedia.org/wiki?curid=336915" title="കുറ്റിപ്പുറം തീവണ്ടി നിലയം">
കുറ്റിപ്പുറം തീവണ്ടി നിലയം

മലപ്പുറം ജില്ലയിലെ ഒരു പ്രധാനപ്പെട്ട റെയിൽവേ സ്റ്റേഷൻ ആണ് കുറ്റിപ്പുറം റെയിൽവേ സ്റ്റേഷൻ. ഷൊർണ്ണൂർ - മംഗലാപുരം പാതയിൽ സ്ഥിതി ചെയ്യുന്ന സ്റ്റേഷൻ ദിവസേന ആയിര കണക്കിന് ആളുകൾ ഉപയോഗിച്ചു വരുന്നു .ഇവിടെ നിന്ന് ഇന്ത്യയിലെ പ്രധാന നഗരങ്ങളായ ഡൽഹി, മുംബൈ, ചെന്നൈ, തിരുവനന്തപുരം, കൊച്ചി, കോയമ്പത്തൂർ, കോഴിക്കോട് ,മംഗലാപുരം എന്നിവിടങ്ങിലേക്ക് നിരവധി തീവണ്ടികൾ ലഭ്യമാണ്.



ബസ്‌ സ്റ്റാൻഡിന്റെ വളരെ അടുത്തായാണ് റെയിൽവേ സ്റ്റേഷൻ സ്ഥിതി ചെയ്യുന്നത് . ഇവിടെ നിന്ന് കോഴിക്കോട് ,മലപ്പുറം ,തിരൂർ ,തിരുനാവായ ,പൊന്നാനി ,ഗുരുവായൂർ ,പരപനങ്ങാടി ,തൃശൂർ തുടങ്ങിയ സ്ഥലങ്ങളിലേക്ക് നിരവധി ബസുകൾ ലഭ്യമാണ് .


</doc>
<doc id="336918" url="https://ml.wikipedia.org/wiki?curid=336918" title="രവീന്ദ്ര കേലേക്കർ">
രവീന്ദ്ര കേലേക്കർ

രവീന്ദ്ര കേലേക്കർ.(1925 മാർച്ച് 7 - 2010 ആഗസ്റ്റ് 27). പ്രശസ്തനായ ഇന്ത്യൻ സാഹിത്യകാരൻ.മുഖ്യമായും കൊങ്കണി ഭാഷയിലാണ് എഴുതിയിരുന്നത്.മറാത്തി,ഹിന്ദി ഭാഷകളിലും എഴുതിയിട്ടുണ്ട്.ഗാന്ധിയനും സ്വാതന്ത്രസമര സേനാനിയുമായിരുന്നു.കൊങ്കണി ഭാഷയിലെ ആധുനിക പ്രസ്ഥാനത്തിന് തുടക്കം കുറിച്ച കവി.2006 ലെ ജ്ഞാനപീഠ പുരസ്കാരം ലഭിച്ചു.


</doc>
<doc id="336924" url="https://ml.wikipedia.org/wiki?curid=336924" title="ഡയസ്പൈറോസ്">
ഡയസ്പൈറോസ്

എബണേസീ സസ്യകുടുംബത്തിലെ ഒരു ജനുസാണ് ഡയസ്പൈറോസ് (Diospyros) എഴുനൂറിന് മുകളിൽ സ്പീഷീസുകൾ ഉള്ള ഇവയിലെ അംഗങ്ങൾ ഉഷ്ണമേഖലയിലും മിതശീതോഷ്ണ മേഖലയിലും കണ്ടുവരുന്നു. ഇവയിൽ കറുത്ത കാതലുള്ള മരങ്ങളെ പൊതുവേ എബണി എന്നും ഫലവര്ഗ്ഗച്ചെടികളെ പെഴ്സിമെൻ എന്നും വർഗ്ഗീകരിക്കാം. 

സവിശേഷ ഗുണങ്ങളുള്ള ഫലവൃക്ഷങ്ങളും കരുത്തുറ്റ തടിത്തരങ്ങളും ഡയസ്പൈറോസ് ജനുസ്സിലുണ്ട്, ചിലവ കുറ്റിച്ചെടികളായും ഇലകൊഴിയും വൃക്ഷങ്ങളായും നിത്യഹരിത മരങ്ങളായും നിലകൊള്ളുന്നു. മറ്റു ചിലവ പ്രാദേശികമായ ആവാസവ്യവസ്ഥ നിലനിർത്തുന്നതിൽ പ്രത്യേകമായ സംഭാവനകൾ നല്കുകയും ചെയ്യുന്നു.
കാതലുള്ള മരങ്ങളായ എബണി വിഭാഗവും ഫലവർഗ്ഗച്ചെടികളായ പെഴ്സിമെൻ വിഭാഗവും പുരാതനകാലം മുതല്ക്കേ മനുഷ്യരാശിയ്ക്ക് ആത്മീയവവും സാമ്പത്തികവുമായി ഉപകാരപ്പെട്ടു വരുന്നുണ്ട്. എബണി വിഭാഗം തന്നെ കറുത്ത കരുത്തുറ്റ തടികളായും ബ്രൌൺ നിറത്തിലും കറുത്ത നിരത്തിലുമുള്ള വരകളോട് കൂടിയ തടിത്തരങ്ങളായും ലഭ്യമാണ്. 
കൊറൊമാൻഡൽ എബണിയുടെ (തെണ്ട്) ഇലകൾ ബീഡി നിര്മ്മാണത്തിനും, മറ്റു ചില സ്പീഷീസുകൾ മരുന്ന് നിർമ്മാണത്തിനും വ്യാപകമായി ഉപയോഗിക്കുന്നു.
ഡയസ്പൈറോസ് ഇനങ്ങളുടെ വിശദമായ പട്ടിക


</doc>
<doc id="336926" url="https://ml.wikipedia.org/wiki?curid=336926" title="ആന (ചലച്ചിത്രം)">
ആന (ചലച്ചിത്രം)

1983 ൽ പി. ചന്ദ്രകുമാർ സംവിധാനം ചെയ്ത മലയാള ചലച്ചിത്രമാണ് ആന. മധു,ക്യാപ്റ്റൻ രാജു,എം.ജി. സോമൻ,ശ്രീവിദ്യ,സുകുമാരി,ജഗതി ശ്രീകുമാർഎന്നിവരായിരുന്നു അഭിനേതാക്കൾ.

സത്യൻ അന്തിക്കാടും, ചൊവ്വല്ലൂർ കൃഷ്ണൻകുട്ടിയും രചിച്ച ഗാനങ്ങൾക്ക് സംഗീതം നൽകിയത് ജെറി അമൽദേവ് ആയിരുന്നു.


</doc>
<doc id="336931" url="https://ml.wikipedia.org/wiki?curid=336931" title="കെ.പി. ഉണ്ണികൃഷ്ണൻ">
കെ.പി. ഉണ്ണികൃഷ്ണൻ

കേരളത്തിലെ രാഷ്ട്രീയ നേതാവും മുൻ കേന്ദ്രമന്ത്രിയുമാണ് കെ.പി. ഉണ്ണികൃഷ്ണൻ



</doc>
<doc id="336933" url="https://ml.wikipedia.org/wiki?curid=336933" title="അങ്കമാലി തീവണ്ടി നിലയം">
അങ്കമാലി തീവണ്ടി നിലയം

ഏറണാകുളം ജില്ലയിലെ പ്രധാനപ്പെട്ട റെയിൽവേ സ്റ്റേഷനിൽ ഒന്നാണ് അങ്കമാലി റെയിൽവേ സ്റ്റേഷൻ. ആദി ശങ്കരാചാര്യർ ജനിച്ച കാലടിക്ക് ഏറ്റവും അടുത്തുള്ള റെയിൽവേ സ്റ്റേഷൻ ആണ് അങ്കമാലി .ഇവിടെ നിന്ന് ഇന്ത്യയിലെ പ്രധാന നഗരങ്ങളായ ഡൽഹി, മുംബൈ, ചെന്നൈ, തിരുവനന്തപുരം, കൊച്ചി, കോയമ്പത്തൂർ, കോഴിക്കോട് ,മംഗലാപുരം,ബാംഗ്ലൂർ എന്നിവിടങ്ങളിലേക്ക് നിരവധി തീവണ്ടികൾ ലഭ്യമാണ്. കൂടാതെ നെടുമ്പാശേരി വിമാനത്താവളത്തിലേക്കുള്ള യാത്രക്കാരും ഈ സ്റ്റേഷൻ ഉപയോഗിച്ചു വരുന്നു.



ബസ്‌ സ്റ്റാൻഡിൽ നിന്ന് 2 കി.മി അകലെയാണ് റെയിൽവേ സ്റ്റേഷൻ .കാലടിയിലെക്ക് 8 കി.മി ദൂരമുണ്ട് .നിരവധി ബസുകളും ഓട്ടോ ,ടാക്സികളും ലഭ്യമാണ്.


</doc>
<doc id="336938" url="https://ml.wikipedia.org/wiki?curid=336938" title="പെർകിൻ രാസപ്രവർത്തനം">
പെർകിൻ രാസപ്രവർത്തനം

കാർബണിക രസതന്ത്രത്തിലെ ഒരു സുപ്രധാന രാസപ്രവർത്തനമാണ് പെർകിൻ രാസപ്രവർത്തനം(Perkin reaction).സിന്നമിക് അമ്ലങ്ങളുടെ നിർമ്മാണത്തിനാണ് ഇത് ഉപയോഗിക്കുന്നത്.ഒരു അരോമാറ്റിക് ആൽഡിഹൈഡും ഒരു ആസിഡ് അൻഹൈഡ്രൈഡും തമ്മിൽ ആൽഡോൾ സംയോജനം വഴി പ്രവർത്തിച്ച് ഒരു α,β അപൂരിത അരോമാറ്റിക് അമ്ലം(സിന്നമിക് അമ്ലം) ഉല്പാദിപ്പിക്കുന്ന രാസപ്രവർത്തനമാണ് ഇത്. രാസത്വരകമായി ക്ഷാരങ്ങൾ ഉപയോഗിക്കിന്നു. സർ വില്യം ഹെൻറി പെർകിൻ (12 March 1838 – 14 July 1907) എന്ന ബ്രിട്ടീഷ് രസതന്ത്രജ്ഞനാണ്
ഈ രാസപ്രവർത്തനം വികസിപ്പിച്ചെടുത്തത്. ചായങ്ങൾ,സുഗന്ധ പദാർത്ഥങ്ങൾ(പെർഫ്യൂമുകൾ),മരുന്നുകൾ,രുചി വർദ്ധകങ്ങൾ(flavors) എന്നിവയുടെ നിർമ്മാണത്തിൽ ഈ രാസപ്രവർത്തനം പ്രയോജനപ്പെടുന്നു.


</doc>
<doc id="336940" url="https://ml.wikipedia.org/wiki?curid=336940" title="പുരാ ബേസാകി">
പുരാ ബേസാകി

ഇന്തോനേഷ്യയിലെ ബാലിയിലുള്ള ബേസാകി ഗ്രാമത്തിലെ അഗുങ്ങ് പർവതത്തിന്റെ ചെരുവിലുള്ള ഒരു ഹൈന്ദവക്ഷേത്രസമുച്ചയമാണ് പുരാ ബേസാകി (Pura Besakih). ബാലിയിലെ ഹിന്ദുക്കളുടെ ഏറ്റവും വലുതും പ്രമുഖവുമായ ക്ഷേത്രമാണ് ഇത്. അഗുങ്ങ് പർവതത്തിന്റെ ചരുവിൽ ഏതാണ്ട് 1000 മീറ്റർ ഉയരത്തിൽ സ്ഥിതിചെയ്യുന്ന ഈ ക്ഷേത്രം 23 വ്യത്യസ്തക്ഷേത്രങ്ങളുടെ ഒരു കൂട്ടമാണ്. ഇതിൽ ഏറ്റവും വലുതും പ്രാധാന്യവുമേറിയതും പുരാ പെനാതരൺ അഗുങ്ങ് ആണ്. പർവതത്തിന്റെ ചരുവിൽ ആറു നിലകളിൽ ആയി പണിത രീതിയിൽ ആണ് ഈ ക്ഷേത്രം.


</doc>
<doc id="336944" url="https://ml.wikipedia.org/wiki?curid=336944" title="എല്ലി ഗൗഡിങ്">
എല്ലി ഗൗഡിങ്

എലീന ജെയ്ൻ “എല്ലി” ഗൗഡിങ് (ജനനം: ഡിസംബർ 30, 1986) ഒരു ഇംഗ്ലീഷ് ഗായികയും, ഗാനരചയിതാവും ആണ്. എല്ലി ഗൗഡിങ് എന്ന ഗായികയെ തിരിച്ചറിഞ്ഞ ജെയ്മി ലില്ലിവൈറ്റ്, പിൽക്കാലത്ത് അവരുടെ മാനേജരും ആയി. ജൂലൈ 2009 -ൽ പൊളിഡോർ റെക്കോർഡ്സുമായി കരാറിൽ എത്തിയ ഗൗഡിങ് അതെ വർഷം തന്നെ തന്റെ ആദ്യ സംരംഭം ആയ "ആൻ ഇന്ററോഡക്ഷൻ ടു എല്ലി ഗൗഡിങ്" പുറത്തിറക്കി.

2010 -ൽ ഗൗഡിങ് ബിബിസിയുടെ വാർഷിക വോട്ടെടുപ്പ് ആയ "സൗണ്ട് ഓഫ്…" ൽ രണ്ടാമത് എത്തുകയും ബ്രിട്ട് അവാർഡും ക്രിട്ടിക്സ് ചോയ്സ് അവാർഡും നേടുകയും ചെയ്തു. അതെ വർഷം തന്നെ "ലൈറ്റ്സ്" എന്ന് പേരിട്ട ആദ്യ സ്റ്റുഡിയോ ആൽബവും ഗൗഡിങ് പുറത്തിറക്കി. യുകെയിൽ ആകമാനം 8.5 ലക്ഷം കോപ്പികൾ വിറ്റഴിച്ച ആൽബം യുകെ ആൽബം ചാർട്ടിൽ ഒന്നാമതായി. 2010 -ൽ എല്ലി തൻ്റെ ശബ്ദത്തിൽ അവതരിപ്പിച്ച എൽട്ടൻ ജോണിന്റെ "യുവർ സോങ്" എന്ന ഗാനം യുകെ ചാർട്ടിൽ രണ്ടാമത് എത്തി. ഏപ്രിൽ 21, 2011 ന്, ബക്കിങ്ങാം കൊട്ടാരത്തിൽ വച്ച് നടന്ന വില്യം രാജകുമാരന്റെയും കെയ്റ്റ് മിഡിൽട്ടണിന്റെയും വിവാഹ സൽക്കാരത്തിന് അവർ ഈ ഗാനം വീണ്ടും അവതരിപ്പിച്ചു. മാർച്ച് 2011 -ൽ യുഎസിൽ റിലീസ് ചെയ്ത ലൈറ്റ്സ് എന്ന ആൽബത്തിലെ അതെ പേരുള്ള ഗാനം യുഎസ് ബിൽബോർഡ് ഹോട്ട് 100 ചാർട്ടിൽ രണ്ടാമത് എത്തി. 

ഗൗഡിങിന്റെ രണ്ടാമത്തെ സ്റ്റുഡിയോ ആൽബം ആയ "ഹാൽസ്യോൺ" ഒക്ടോബർ 2012 -ൽ പുറത്തിറങ്ങി. യുകെ ആൽബം ചാർട്ടിൽ രണ്ടാം സ്ഥാനത്തു അരങ്ങേറിയ ആൽബം 65 ആഴ്ചകൾക്കു ശേഷം ഒന്നാം സ്ഥാനത്തെത്തി. 2014 -ൽ മികച്ച ഗായികയ്ക്കുള്ള ബ്രിട്ട് അവാർഡ് എല്ലി ഗൗഡിങ് നേടി. തന്റെ മൂന്നാമത്തെ സ്റ്റുഡിയോ ആൽബം ആയ "ഡിലീരിയം" നവംബർ 6, 2015 -ന് അവർ പുറത്തിറക്കി. ഡിസംബർ 2015 -ൽ "ലവ് മി ലൈക് യു ഡു" എന്ന ഗാനത്തിന് ആദ്യ ഗ്രാമി അവാർഡ് നാമനിർദ്ദേശം ഗൗഡിങിന് ലഭിച്ചു. 


</doc>
<doc id="336946" url="https://ml.wikipedia.org/wiki?curid=336946" title="മഗ്നീഷ്യം സൾഫേറ്റ്">
മഗ്നീഷ്യം സൾഫേറ്റ്

മഗ്നീഷ്യം,സൾഫർ (ഗന്ധകം), ഓക്സിജൻ എന്നീ മൂലകങ്ങളുടെ ആറ്റങ്ങൾ കൂടിച്ചേർന്ന് രൂപം പ്രാപിക്കുന്ന ഒരു സംയുക്തമാണ് മഗ്നീഷ്യം സൾഫേറ്റ്. ഇതൊരു അകാർബണിക ലവണമാണ്. രാസസൂത്രം MgSO4. എപ്സം സാൾട്ട് (MgSO4·7H2O), കീസെറൈറ്റ് (MgSO4·H2O) എന്നീ ധാതു രൂപങ്ങളിൽ പ്രകൃതിയിൽ കാണപ്പടുന്നു. 1970-കളുടെ മധ്യത്തിൽ മോണോഹൈഡ്രേറ്റിന്റെ ആഗോള വാർഷിക ഉപയോഗം 2.3 മില്ല്യൺ ടൺ ആയിരുന്നു, അതിൽ ഭൂരിഭാഗവും കാർഷിക മേഖലയിൽ ആണ് ഉപയോഗിച്ചിരുന്നത്.


</doc>
<doc id="336947" url="https://ml.wikipedia.org/wiki?curid=336947" title="ഇടപ്പള്ളി തീവണ്ടി നിലയം">
ഇടപ്പള്ളി തീവണ്ടി നിലയം

ഷൊർണൂർ-കൊച്ചി പാതയിൽ സ്ഥിതി ചെയ്യുന്ന ഇടപ്പള്ളി റെയിൽവേ സ്റ്റേഷനിൽ നിരവധി പാസഞ്ചർ ട്രെയിനുകൾ നിർത്താറുണ്ട് ..കൂടാതെ കുറച്ച് എക്സ്പ്രസ്സ്‌ ട്രെയിനുകൾക്കും ഇവിടെ സ്റ്റോപ്പ്‌ ഉണ്ട് . 

വളരെ പരിമിതമായ സൗകര്യങ്ങൾ മാത്രമേ ഈ സ്റ്റേഷനിൽ ഉള്ളൂ.


സ്റ്റേഷൻ എറണാകുളം ടൗൺ സ്റ്റേഷനിൽ നിന്ന് 6 കി.മി അകലെയും സൗത്ത് സ്റ്റേഷനിൽ നിന്ന് 9 കി.മി അകലെയും ആയാണ് ഇടപ്പള്ളി സ്റ്റേഷൻ സ്ഥിതി ചെയ്യുന്നത്. കൂടാതെ വല്ലാർപാടത്തേക്കുള്ള റെയിൽ പാത ഇവിടെ നിന്നാണ് തുടങ്ങുനത്.

<nowiki>


</doc>
<doc id="336948" url="https://ml.wikipedia.org/wiki?curid=336948" title="റെഡ് ടൈഡ്">
റെഡ് ടൈഡ്

പ്ലവക ജീവികൾ കടൽവെള്ളത്തിൽ അതിവേഗം പെരുകുന്നതിനാൽ സമുദ്രോപരിതലം ചുവന്ന നിറത്തിൽ കാണപ്പെടുന്നതിനെയാണ്  റെഡ് ടൈഡ് (Red tide) എന്നു പറയുന്നത്. ചില കാലങ്ങളിൽ പ്ലവക ജീവികളുടെ വൻവർദ്ധനവുണ്ടാകാറുണ്ട്, ഇത്തരത്തിൽ വർദ്ധിക്കുന്നതിനെ 'ബ്ലൂമിങ്' എന്നാണ് പറയുന്നത്. കടൽ വെള്ളത്തിൽ ബ്ലൂമുകൾ വർദ്ധിക്കുന്നതിന്റെ ഭാഗമായി  ആൽഗകൾ സമുദ്രോപരിതലത്തിൽ നില്ക്കുന്നതിനാൽ സമുദ്രോപരിതലം ചുവന്ന നിറമായി കാണപ്പെടുന്നു. ഇത്തരത്തിലുള്ള പ്രതിഭാസങ്ങൾ സാധാരണയായി കാണപ്പെടുന്നത് സമുദ്രതീരത്തോടു ചേർന്ന ഭാഗങ്ങളിലാണ്. ആൽഗകളുടെ പെരുപ്പം മൂലം ശുദ്ധജലത്തിലും ഇത്തരത്തിൽ ആൽഗൽ ബ്ലൂമുകൾ പ്രത്യക്ഷപ്പെടാറുണ്ട്. 
റെഡ് ടൈഡ് കൾ പലപ്പോഴും സ്വാഭാവിക വിഷപദാർത്ഥങ്ങളുടെ ഉത്പാദനത്തിനു കാരണമാകാറുണ്ട്. Gonyaulax പോലുള്ള ഏകകോശ ജീവികൾ മൂലമുണ്ടാകുന്ന ആൽഗൽ ബ്ലൂമുകളിൽ ജലം വിഷമയമാകുന്നതിനു കാരണമാകാറുണ്ട്. തന്മുലം ആ പ്രദേശങ്ങളിലെ മത്സ്യങ്ങൾ( ജലജീവികൾ) മാറി പാർക്കുന്നു. ഈ കാരണം കൊണ്ടാണ് പലപ്പോഴും കടൽ ചുവന്നാൽ മത്സ്യം കിട്ടാത്തത്.

മനുഷ്യ പ്രവർത്തനത്താലും കാലവർഷ പ്രവാഹത്തിന്റെ ഫലമായും മറ്റും കടലിൽ എത്തുന്ന പോഷകധാതുക്കളുടെ പെട്ടെന്നുണ്ടാകുന്ന വർദ്ധനവ് കാരണമാണ്. നൈട്രേറ്റുകളുടേയും ഫോസ്ഫേറ്റുകളുചേയും അളവിന് ആനുപാതികമായ വളർച്ച പ്ലവക ജീവികൾക്കുണ്ട്.. ഇത്തരത്തിൽ രൂപപ്പെടുന്ന ആൽഗകൾ സമുദ്രോപരിതലത്തിൽ തിങ്ങിക്കൂടി സമുദ്രോപരിതലം മൂടുന്നതിനാൽ വെള്ളത്തിന്റെ നിറം ചുവപ്പായി പ്രത്യക്ഷപ്പെടുന്നു.



</doc>
<doc id="336949" url="https://ml.wikipedia.org/wiki?curid=336949" title="ഗ്ലോബുലിൻ">
ഗ്ലോബുലിൻ

ഗ്ലോബുലിൻ. ജന്തുക്കളുടെ ശരീരങ്ങളിൽ കാണപ്പെടുന്ന ഗോളാകൃതിയുള്ള മാംസ്യങ്ങളുടെ (globular proteins) ഒരു കുടുംബമാണ് ഗ്ലോബുലിനുകൾ.ഇവയ്ക്ക് ആൽബുമിനുകളേക്കാൾ തന്മാത്രാ ഭാരമുണ്ട്.ഇവ ശുദ്ധ ജലത്തിൽ ലയിക്കില്ല.എന്നാൽ നേർത്ത ലവണ ലായിനികളിൽ ലയിക്കുന്നു.കരൾ കോശങ്ങളും പ്രതിരോധ വ്യവസ്ഥയുടെ ഭാഗമായ കോശങ്ങളുമാണ് ഗ്ലോബുലിനുകൾ ഉല്പാദിപ്പിക്കുന്നത്.രക്തത്തിലെ മൂന്ന് പ്രധാന പ്രോട്ടീനുകളിൽ ഒന്നാണ് ഗ്ലോബുലിനുകൾ.മനുഷ്യരക്തത്തിലെ ഗ്ലോബുലിന്റെ സാധാരണ അളവ് 2.6-4.6 ഗ്രാം/ഡെസി ലിറ്ററാണ്.


</doc>
<doc id="336956" url="https://ml.wikipedia.org/wiki?curid=336956" title="പരപ്പനങ്ങാടി തീവണ്ടി നിലയം">
പരപ്പനങ്ങാടി തീവണ്ടി നിലയം

പരപ്പനങ്ങാടി ടൗണിന്റെ ഹൃദയത്തിൽ സ്ഥിതി ചെയ്യുന്ന റെയിൽവേ സ്റ്റേഷൻ കേരളത്തിലെ ഏറ്റവും പഴയ റെയിൽവേ സ്റ്റേനുകളിൽ ഒന്നാണ് ..ഷൊറണൂർ - മംഗലാപുരം പാതയിൽ സ്ഥിതി ചെയ്യുന്ന സ്റ്റേഷൻ ദിവസേന ആയിരക്കണക്കിന് ആളുകൾ ഉപയോഗിക്കുന്നുണ്ട്. കേരളത്തിലെ ആദ്യത്തെ റെയിൽവേ പാതയായ തിരൂർ ബേപ്പൂർ പാതയുടെ ഭാഗമായിരുന്നു . ഇവിടെ നിന്ന് ചെന്നൈ, മംഗലാപുരം, കോഴിക്കോട്, കൊച്ചി, കണ്ണൂർ, തൃശൂർ, തിരുവനന്തപുരം എന്നിവിടങ്ങളിലേക്ക് നിരവധി ട്രെയിനുകൾ ഉണ്ട് . 



ബസ്‌ സ്റ്റാൻഡിന്റെ വളരെ അടുത്തായാണ് റെയിൽവേ സ്റ്റേഷൻ സ്ഥിതി ചെയ്യുന്നത് . ഇവിടെ നിന്ന് കോഴിക്കോട് ,മലപ്പുറം ,തിരൂർ ,തിരുനാവായ ,പൊന്നാനി ,ഗുരുവായൂർ ,മലപ്പുറം ,തൃശൂർ തുടങ്ങിയ സ്ഥലങ്ങളിലേക്ക് നിരവധി ബസുകൾ ലഭ്യമാണ്.


<nowiki>


</doc>
<doc id="336957" url="https://ml.wikipedia.org/wiki?curid=336957" title="കർണീ മാതാ ക്ഷേത്രം">
കർണീ മാതാ ക്ഷേത്രം

രാജസ്ഥാനിലെ ബിക്കാനിറിൽ നിന്നും 30 കി.മീ അകലെയുള്ള ദേശ്നോക് എന്ന ചെറു പട്ടണത്തിൽ(ഇന്ത്യ-പാകിസ്താൻ അതിർത്തിക്ക് സമീപം) സ്ഥിതി ചെയ്യുന്ന പ്രശസ്തമായ ഹിന്ദു ക്ഷേത്രം.ദുർഗ്ഗാ ദേവിയുടെ അവതാരമെന്ന് വിശ്വസിക്കപ്പെടുന്ന കർണീ മാതയാണ് ഇവിടുത്തെ പ്രധാന പ്രതിഷ്ഠ. ഇത് എലികളുടെ അമ്പലം (Temple of Rats) എന്നറിയപ്പെടുന്നു. ഈ ക്ഷേത്രത്തിൽ ഏതാണ്ട് 200000 ത്തോളം കറുത്ത എലികൾ ( black rat/വീട്ടെലി) ഭക്തജനങ്ങളാൽ ആരാധിക്കപ്പെട്ട് ജീവിച്ചു പോരുന്നു. ഈ വിശുദ്ധ മൂഷികർ കബ്ബകളെന്നാണ് അറിയപ്പെടുന്നത്.


</doc>
<doc id="336958" url="https://ml.wikipedia.org/wiki?curid=336958" title="ഹിദെകി യുകാവ">
ഹിദെകി യുകാവ

ഹിദെകി യുകാവ.(湯川 秀樹 Yukawa Hideki?, 23 January 1907 – 8 September 1981).ജപ്പാൻകാരനായ സൈദ്ധാന്തിക ഭൗതിക ശാസ്ത്രജ്ഞൻ.നോബൽ പുരസ്ക്കാരത്തിന് അർഹനായ ആദ്യ ജപ്പാൻകാരൻ.മൗലിക കണങ്ങളെക്കുറിച്ചുള്ള ഗവേഷണങ്ങളിൽ ഏർപ്പെട്ടു.1947 ൽ പയോണുകൾ എന്ന മൗലിക കണങ്ങളുടെ നിലനിൽപ്പിനെക്കുറിച്ച് പ്രവചിച്ചു. പയോണുകൾ കണ്ടെത്തിയതിനെ തുടർന്ന് 1949 ലെ ഭൗതിക ശാസ്ത്രത്തിനുള്ള നോബൽ പുരസ്കാരം ലഭിച്ചു.കെ ക്യാപ്ച്യുർ സിദ്ധാന്തത്തിന്റെ വികാസത്തിലും പങ്കാളിയായിരുന്നു.


</doc>
<doc id="336959" url="https://ml.wikipedia.org/wiki?curid=336959" title="രാമൻ രാഘവ്">
രാമൻ രാഘവ്

രാമൻ രാഘവ്.(1929-1995).മനോരോഗിയായ ഒരു തുടർ കൊലയാളി (psychopathic serial killer).ഭ്രാന്തൻ രാമൻ (Psycho Raman ) എന്നും അറിയപ്പെട്ടിരുന്ന ഇയാൾ 1960 കളുടെ മധ്യത്തിൽ മുംബൈ നഗരത്തിലാണ് കൊലപാതകങ്ങളും ആക്രമണങ്ങളും ഉൾപ്പെടെയുള്ള കുറ്റകൃത്യങ്ങൾ നടത്തിയിരുന്നത്.ഇയാളുടെ ആദ്യകാല ജീവിതത്തെക്കുറിച്ചൊ കുറ്റകൃത്യങ്ങൾക്കുള്ള പ്രേരണയെക്കുറിച്ചൊ വ്യക്തമായി അറിയില്ല.

രാമൻ രാഘവ് - ദി സൈക്കോ കില്ലർ

അനുരാഗ് കശ്യപ് സംവീധാനം ചെയ്യുന്ന "Raman Raghav 2.0" അടുത്ത മാസം റിലീസിങ്ങിനു തയാറെടുക്കുന്നു. കഴിഞ്ഞ ദിവസം പുറത്തു വന്ന ട്രെയിലർ ബോള്ളിവുഡിൽ ഇപ്പോൾ ട്രെന്റിങ് ആണ്. ഒരു യഥാർത്ഥ സംഭവത്തെ അധിഷ്ഠിതമായി നിർമിച്ച സിനിമയാകുമ്പോൾ എന്താണ് ആ യഥാർത്ഥ സംഭവം ഏന്നു അറിയുവാൻ എല്ലാവർക്കും ആഗ്രഹം കാണും.
ആരാണ് രാമൻ രാഘവ്? ഇന്ത്യ കണ്ട ഏറ്റവും ക്രൂരനായ സീരിയൽ കില്ലെർ എന്ന് തന്നെ വിശേഷിപ്പിക്കേണ്ടി വരും രാമൻ രാഘവിനെ. സൈക്കോ രാഘവ് എന്ന വിളിപ്പേരിൽ അറിയപ്പെടുന്ന ഇയാൾ എത്ര കൊലപാതകങ്ങൾ നടത്തിയിട്ടുണ്ട് എന്നതിന് വ്യക്തമായ കണക്കുകൾ ഇല്ല. 40നു മുകളിൽ എന്ന് ഒരു കണക്കിന് വേണ്ടി പറയാമെങ്കിലും ഇതിലും ഒത്തിരി കൂടുതൽ ആയിരിക്കും യഥാർത്ഥ കണക്കുകൾ എന്നാണ് കേസന്വേഷിച്ച ഉധ്യോഗസ്ഥർ പറയുന്നത്.

1968-ൽ മുംബൈയുടെ പ്രാന്തപ്രദേശങ്ങളിൽ നിന്നും തുടർകൊലപാതകങ്ങൾ വളരെയധികം റിപ്പോർട്ട് ചെയ്യപ്പെടുവാൻ തുടങ്ങി. കൊലപാതകത്തിന്റെ ഇരകൾ മിക്കപ്പോളും ദരിദ്രരും ചെറിയ കുടിലുകളിൽ താമസിക്കുന്നവരും ആയിരുന്നു. കട്ടിയുള്ള എന്തോ വസ്തു ഉപയോഗിച്ച് തലക്കടിച്ചു് വളരെ ക്രൂരമായാണ് കൊലയാളി തന്റെ ഇരകളെ കൊന്നോടുക്കിയിരുന്നത്. പോലീസ് കൊലയാളിയെ കണ്ടെത്താൻ ഊർജ്ജിത ശ്രമം ആരംഭിച്ചു. നൈറ്റ്‌പെട്രോളിംഗ് ഒക്കെ ശക്തമാക്കിയെങ്കിലും കൊലയാളി ഒരു ചോദ്യചിഹ്നമായി തന്നെ അവശേഷിച്ചു. ദിവസങ്ങൾ കഴിയുന്തോറും ജനങ്ങളുടെ ഭീതി വർധിച്ചു വന്നു. ജനങ്ങൾക്കിടയിൽ പല തരത്തിൽ ഉള്ള കഥകൾ പ്രച്ചരിക്കുവാൻ തുടങ്ങി. അതിൽ പ്രധാനപെട്ട ഒരെണ്ണമായിരുന്നു അമാനുഷികകഴിവുകൾ ഉള്ള യാചകന്റെ കഥ, കൃത്യം നടത്തിയതിനു ശേഷം അയാൾ പക്ഷിയുടെയോ മൃഗത്തിന്റെയോ രൂപംധരിച്ചു രക്ഷപെടും. ഇത്തരം കഥകൾ മാധ്യമങ്ങൾ കൂടി ഏറ്റുപിടിച്ചപ്പോത് ആളുകൾക്കിടയിൽ കൂടുതൽ ഭയം സൃഷ്ടിച്ചു. ഇതിൻറെ ഭലമായി അവർ ചെറിയ ചെറിയ കൂട്ടങ്ങൾ ആയി തിരിഞ്ഞു വടിയും ആയുധങ്ങളുമായി റോന്തുചുറ്റാൻ തുടങ്ങി. സംശയം തോനുന്നവരെ ഒക്കെ ചോദ്യം ചെയ്യാനും മർദ്ദിക്കുവാനും ഈ കൂട്ടർ ഒരു മടിയും കാണിച്ചില്ല. പാവപ്പെട്ട യാചകർ ആയിരുന്നു പലപ്പോളും ഇവരുടെ ഇരകൾ. ഇത്തരം കൂട്ടങ്ങളുടെ ആക്രമണത്തിൽ സാരമായിപരിക്കേറ്റ ഒരു യാചകനെ പറ്റി ഈ കേസിന്റെ അന്വേഷണ ചുമതല ഉണ്ടായിരുന്ന Deputy Commissioner രമാകാന്ത് കുൽക്കർണി തന്റെ ആത്മകഥയിൽ പ്രതിപാദിക്കുന്നുണ്ട്. 

ജനങ്ങൾക്കും മാധ്യമങ്ങൾക്കുമിടയിൽ പലതരം കഥകൾ പ്രചരിക്കുന്നതിന്നിടെ പോലീസ് അന്വേഷണം ശക്തിപ്പെടുത്തി. മുന്പ് ഇത്തരം സംഭവങ്ങൾ നടന്നിട്ടുണ്ടോ എന്ന് പരിശോധിക്കുകയാണ് അവർ ആദ്യം ചെയ്തത്. 1968 പത്തൊൻപതോളം സമാനമായ കേസുകൾ റിപ്പോർട്ട് ചെയ്യപ്പെട്ടിട്ടുണ്ടെന്ന് പോലീസ് കണ്ടെത്തി. ഇതിൽ 9 പേർ മരണപ്പെടുകയും ബാക്കി ഉള്ളവർ തലയിൽ പരിക്കുകളോടെ രക്ഷപെടുകയും ചെയ്തിരുന്നു. രക്ഷപെട്ടവർ ആരുംതന്നെ അക്രമിയെ കണ്ടിട്ടില്ലാത്തതിനാൽ കാര്യമായി ഒന്നുംതന്നെ അവരിൽ നിന്നു ലഭിച്ചില്ല. 

അക്രമങ്ങളുടെ പൊതുസ്വഭാവം വിലയിരുത്തിയ പോലീസ്, അക്രമിക്ക് വ്യക്തമായി പരിചയം ഉള്ള സ്ഥലങ്ങളിൽ ആവും കുറ്റകൃത്യങ്ങൾ നടപ്പാക്കുന്നത് എന്ന അനുമാനത്തിൽ എത്തിച്ചേർന്നു. പരിസരപ്രദേശങ്ങളിലെ കുറ്റവാളികളെ കുറിച്ച് അന്വേഷണം ആരംഭിച്ചു, പെട്രോളിംഗ് കൂടുതൽ കാര്യക്ഷമാക്കി. ഈ സാഹചര്യത്തിൽ ആണ് രാമൻ രാഘവ് പോലീസിൻറെ സംശയത്തിന്റെ നിഴലിൽ വരുന്നത്. മുൻകാലത്ത് പലകേസുകളിലും രാമൻ രാഘവ് ശിക്ഷിക്കപെട്ടിട്ടുണ്ട് . മോഷണശ്രമ്മത്തിനു ഇടയിൽ രണ്ടുപേരെ കൊലചെയ്ത കേസ് ഉണ്ടായിരുന്നെങ്കിലും കോടതിയിൽ കൊലപാതകം തെളിയിക്കുവാൻ സാധിക്കാത്തതിനാൽ മോഷണശ്രമത്തിനു മാത്രം അഞ്ചുമാസത്തോളം ജയിലിൽകഴിഞ്ഞിട്ടുണ്ട് രാമൻ രാഘവ്. അതിനു ശേഷമുള്ള രണ്ടുവർഷക്കാലയളവിൽ ബോംബെ സിറ്റിയിൽ നിന്നും പോലീസ് അയാളെ വിലക്കിയിരുന്നു. ഈ രണ്ടുവർഷക്കാലം ഇതിനു സമാനമായ കൊലപാതകങ്ങൾ ഒന്നും നടന്നിരുന്നില്ല എന്നത് പോലീസിന്റെ സംശയം ബലപ്പെടുത്തി.

പോലീസിൻറെ അനുമാനം ശരിവച്ചുകൊണ്ട് ക്രൈംസീനിലെ വിരലടയാളങ്ങൾ പോലീസ് രേഖകളിൽ ഉണ്ടായിരുന്ന രാമൻ രാഘവിൻറെ വിരലടയാളങ്ങളുമായി match ആയി. അതോടെ പോലീസ് ഇയാൾക്കെതിരെ ലുക്ക്‌ഔട്ട്‌ നോട്ടീസ് പുറപ്പെടുവിച്ചു. അധികം വൈകാതെ തന്നെ അയാൾ പിടിയിലായി.

കൊലയാളിയുടെ അറസ്റ്റ് പത്രങ്ങളും ജനങ്ങളും കൊണ്ടാടി. പക്ഷെ പോലീസിന്റെ തലവേദന തുടങ്ങുന്നേ ഉണ്ടാരുന്നുള്ളൂ. ചോദ്യം ചെയ്യലിനോട് രാമൻ രാഘവ് സഹകരിച്ചില്ല. രണ്ടു ദിവസം അയാൾ മൌനം തുടർന്നു. അറസ്റ്റിനു ശേഷവും കേസിൽ പുരോഗതി ഒന്നും ഇല്ലാത്തതു പോലീസിന്റെ നിഷ്ക്രിയത ആണെന്ന് ചൂണ്ടിക്കാട്ടി പത്രങ്ങളിൽ റിപ്പോർട്ട് വരാൻ തുടങ്ങി.

പക്ഷെ രണ്ടു ദിവസങ്ങൾക്ക് ശേഷം രാമൻ രാഘവ് വാ തുറന്നു. രണ്ടു ദിവസം മിണ്ടാതിരുന്ന ആൾ പെട്ടെന്ന് ഒരു ദിവസം പ്രകോപനങ്ങളൊന്നുമില്ലാതെ കുറ്റങ്ങൾ എല്ലാം തുറന്നു പറയാൻ തയാറായത് എന്ത്കൊണ്ടാണെന്നുള്ള സംശയം എല്ലാവരിലും ഉണ്ടായി. അതിനുള്ള മറുപടിയും രാമൻ രാഘവ് പറയുഞ്ഞു, "ദൈവം പറഞ്ഞിട്ട്". രണ്ടു ദിവസത്തെ ചോദ്യം ചെയ്യലിൽ നിന്നും ഒന്നും ലഭിക്കാതെ ഇരിക്കുമ്പോൾ ആണ് ഒരു പോലീസുകാരൻ രാമൻ രാഘവിനോട് കഴിക്കാൻ എന്തെങ്കിലും വേണോ എന്ന് ചോദിച്ചത്. മറുപടിയായി ഒരു കോഴിയെ വേണം എന്നാണ് രാഘവ് പറഞ്ഞത്. അടുത്തുള്ള കടയിൽ നിന്നും പോലീസ് അയാൾക്ക് കോഴിക്കറി വാങ്ങി നൽകി. അത് കഴിച്ചു കഴിഞ്ഞപ്പോൾ രാഘവിൻറെ അടുത്ത ഡിമാന്റ് എത്തി, "എണ്ണ, ചീപ്പ്, കണ്ണാടി. പിന്നെ ഒന്ന് ഭോഗിച്ചാൽ കൊള്ളാം എന്നുണ്ട്, നിയമം അത് അനുവദിക്കില്ലത്തത്കൊണ്ട് അവസാനത്തേത് ഒഴിവാക്കാം". പോലീസുകാർ അയാൾക്ക് എണ്ണയും ചീപ്പും കണ്ണാടിയും ഏർപ്പെടുത്തികൊടുത്തു. ദേഹത്തും തലയിലുമൊക്കെ എണ്ണ തേച്ചുപിടിപ്പിച്ചു മുടി ചീകി ഒതുക്കിവച്ചു അയാൾ അയാളുടെ പ്രതിബിംബത്തെ കണ്ണാടിയിൽ നോക്കിനിന്നു. കുറച്ചു സമയത്തിനു ശേഷം അയാൾ പോലീസിനോട് ചോദിച്ചു "നിങ്ങൾക്ക് എന്താണ് അറിയേണ്ടത്?".. 
"കൊലപാതകങ്ങളെ പറ്റി" പോലീസ് മറുപടി പറഞ്ഞു.
"പോലീസ് വണ്ടി റെഡി ആക്കൂ. കുറച്ചു പോലീസുകാരേയും രണ്ടു സാക്ഷികളെയും.. നിയമനടപടികൾക്ക് അതാവശ്യമാണ്." രാഘവ് പോലീസുകാരോട് അവശ്യപെട്ടു. അയാൾ പോലീസിനൊപ്പം പോയി കൊലക്ക് ഉപയോഗിച്ച ആയുധവും മറ്റും കാട്ടിക്കൊടുത്തു. ഒരു ഇരുമ്പ്ദണ്ഡ് , കത്തി, ടോർച്ച്, മോഷണമുതലുകൾ തുടങ്ങിയവ പലയിടങ്ങളിൽ നിന്നായി രാമൻ രാഘവിന്റെ സഹായത്തോടെ പോലീസ് കണ്ടെടുത്തു.

രാമൻ രാഘവിന്റെ കുറ്റസമ്മതത്തിൽ നിന്നും.. " എന്റെ പേര് Sindhi Dalwai.(യഥാർത്ഥ നാമം) തമിഴ്നാട്ടിലെ തിരുന്നൽവേലി ആണ് എൻറെ സ്വദേശം. 1950-ൽ ഞാൻ ബോംബെയിൽ എത്തി. മില്ലിൽ ആയിരുന്നു ആദ്യ ജോലി. സമയം കിട്ടുമ്പോളൊക്ക മോഷണവും നടത്തുമായിരുന്നു. മോഷണത്തിന്റെ പേരിൽ ആറോ ഏഴോ തവണ ജയിൽ ശിക്ഷ അനുഭവിച്ചിട്ടുണ്ട്.. ഒരു കൊലപാതക കേസുമായി ബന്ധപ്പെട്ടും ശിക്ഷ അനുഭവിച്ചിട്ടുണ്ട്.. 1966 ഒരു മോഷണവുമായി ബന്ധപ്പെട്ട കൊലപാതക കേസിൽ ഞാൻ പിടിക്കപെട്ടെങ്കിലും കുറ്റസമ്മതം നടത്തിയില്ല. ആറു മാസത്തെ ശിക്ഷക്ക് ശേഷം പുറത്തിറങ്ങി. അതിനു ശേഷമുള്ള രണ്ടു മാസക്കാലം പൂനെയിൽ. പൂനെയിലും പരിസരപ്രദേശങ്ങളിലും മോഷണം നടത്തി ജീവിച്ചുപോന്നു. ഒരിക്കൽ ഒരു ചായക്കടയിൽ ഞാൻ ചായ ആവശ്യപെട്ടപ്പോൾ അയാൾ ആവശ്യത്തിലധികം വെള്ളം ചേർത്താണ് എനിക്ക് തന്നത്. അയാളെ കൊല്ലുവാൻ ഉള്ള ദേഷ്യം ഉണ്ടായിരുന്നു. പക്ഷെ ആ ഇടക്ക് ഒരു കള്ളക്കേസിൽ ഞാൻ അകത്തായി, ഒന്നര കൊല്ലം. 

അതിനു ശേഷം 1968-ൽ ഞാൻ തിരിച്ചു ബോംബെയിൽ എത്തി. രണ്ടുമൂന്നു ദിവസങ്ങൾക്കുള്ളിൽ നടത്തിയ പല മോഷണങ്ങളിൽ നിന്നായി 8 അണയും 1 രൂപയും സമ്പാദിച്ചു. ഒരവസരത്തിൽ കിട്ടിയ 50 രൂപ കൊണ്ട് കുറച്ചു ഉടുപ്പുകൾ വാങ്ങി. ഒരു ഹാർഡ്-വെയർ ഷോപ്പിൽ നിന്നും കിട്ടിയ മോട്ടോർ ഹാൻഡിൽ ഞാൻ ഒരു ആയുധമായി നിർമിച്ചെടുത്തു. ഒരു ദിവസം പൊയ്സറിൽ അഹമ്മദാബാദ് റോഡിനു അരികിലായി മോഷ്ടക്കാൻ ഒരു കുടിൽ കണ്ടെത്തി. അതിനകത്ത് ഒരു കുഞ്ഞികുട്ടിയും അമ്മയും ആണ് ഉണ്ടായിരുന്നത്, അവരുടെ ഭർത്താവ് കുടിലിനു പുറത്തും. ഞാൻ ഈ ഇരുംബ് കമ്പികൊണ്ട് അയാളുടെ തലയിൽ ശക്തമായി അടിച്ചു. അയാൾ ഒച്ചവച്ചു ചാടി എഴുന്നേറ്റെങ്കിലും അയാളെ ഞാൻ അടിച്ചു കൊന്നു. അയാളുടെ കുട്ടി എഴുന്നേറ്റിരുന്നു ദാദ എന്ന് വിളിച്ചു കരയാൻ തുടങ്ങി. ഞാൻ അവിടെ നിന്നും ഓടി രക്ഷപെട്ടു. അവിടെ നിന്നും എനിക്കൊന്നും കിട്ടിയില്ല.

അഹമ്മദാബാദു റോഡിൻറെ മലാദു ഭാഗത്തായിട്ടുള്ള ഒരു കുഗ്രാമത്തിൽ ഒരു താടിയുള്ള മുസ്ലിമിനെ കണ്ടെത്തി. അപ്പോൾ രാത്രി ഏകദേശം 3 മണി ആയിരുന്നു. അയാൾ ചെറിയൊരു കട്ടിലിൽ കിടന്നു ഉറങ്ങുകയായിരുന്നു. വാതിൽ അകത്തു നിന്നു അടക്കാൻ കഴിയാതിരുന്നത് എന്റെ ജോലി എളുപ്പമാക്കി. അയാളുടെ തലക്കിട്ടു ഇരുമ്പ്ദണ്ഡ് ഉപയോഗിച്ച് ശക്തമായി ഒരടി കൊടുത്തു. അപ്പോൾ തന്നെ അയാൾ മരണപെട്ടു. അയാളുടെ കയ്യിൽ കിടന്ന വാച്ചും ജുബ്ബയുടെ പോക്കറ്റിൽ ഉണ്ടായിരുന്ന കാശും ഞാൻ എടുത്തു. ജുബ്ബ ഞാൻ എന്റെ സഞ്ചി\ക്കുള്ളിലേക്ക് ഇട്ടു. അവിടെ നിന്നും ടോർച്ചും കുടയും കൂടി എനിക്ക് ലഭിച്ചു. അയാളുടെ ജുബ്ബയുടെ പോക്കറ്റിൽ ഒരു 100 രൂപ നോട്ട്, പതിനാറു 10 രൂപ നോട്ടുകൾ, ചില്ലറ എല്ലാം കൂട്ടി രണ്ടു രൂപയും ഉണ്ടായിരുന്നു. കിട്ടിയ കാശ് മുഴുവൻ ഞാൻ ഒരു മാർവാരിയുടെ അടുത്ത് നിക്ഷേപിച്ചു. ദിവസവും 20 രൂപ വച്ചു ചെലവാക്കിയ ഞാൻ അവസാനം 75 രൂപ മാർവാരിയുടെ അടുത്തു നിന്നും കടം വാങ്ങേണ്ട അവസ്ഥ വന്നു.

കുറച്ചു ദിവസങ്ങൾക്ക് ശേഷം മോഷ്ടിക്കാൻ പറ്റിയ ഒരു വീട് ഞാൻ കണ്ടെത്തി. അതിൻറെ പുറകുവശത്തുകൂടെ ഞാൻ അകത്തു കയറി. അവിടെ ഒരു സ്ത്രീ ഏകദേശം രണ്ടുമാസം പ്രായമുള്ള കുട്ടിക്ക് പൊടി കലക്കിയ പാൽ കൊടുക്കുന്നുണ്ടായിരുന്നു. ആ സ്ത്രീയുടെ കഴുത്തിലെ ഗോൾഡ്‌ നെക്ക്ലെസ് ആയി എന്റെ ലക്‌ഷ്യം. പക്ഷെ ആ സ്ത്രീ രാത്രി മൂന്നു മണി നാല് മണി വരെ ഉറങ്ങാത്തത്‌ എന്റെ ജോലി ദുഷ്ക്കരമാക്കി. എനിക്ക് നിരാശയോടെ മടങ്ങി പോകേണ്ടിവന്നു. രണ്ടോ മൂന്നോ ദിവസം ഇങ്ങനെ തന്നെ തുടർന്നു. ഒരു ദിവസം അവർ ഉറങ്ങി എന്ന് ഉറപ്പിച്ച ഞാൻ അവരുടെ വീടിനുള്ളിൽ കയറി. ആ സ്ത്രീയും തൊട്ടടുത്ത കട്ടിലിൽ അവളുടെ ഭർത്താവുംകിടന്നു ഉറങ്ങുന്നുണ്ടായിരുന്നു. രണ്ടു കട്ടിലിനും നടുക്ക് നിന്നുകൊണ്ട് ഭർത്താവിൻറെ തലക്കടിച്ചു കൊന്നു. അതിനു ശേഷം ഞാൻ അവളെ ബലാൽസംഗം ചെയ്യാൻ ശ്രമിച്ചപ്പോൾ അവൾ ഒച്ചയുണ്ടാക്കി. ഇരുമ്പ്ദണ്ഡ് ഉപയോഗിച്ച് അവളുടെ തലക്കിട്ടു രണ്ടുമൂന്നു അടി വച്ചുകൊടുത്തു. അപ്പോളേക്കും അവളുടെ കുട്ടിയും ഒച്ചവക്കാൻ തുടങ്ങി. ഞാൻ അതിനെയും തലക്കടിച്ചു കൊലപ്പെടുത്തി. അപ്പോളേക്കും അവളും മരിച്ചിരുന്നു. ഒച്ചയും ബഹളവും കേട്ട് ആരും വരുന്നില്ല എന്ന് ഉറപ്പിക്കാൻ ഞാൻ ഇരുമ്പുദണ്ഡുമായി പുറത്തുപോയി നോക്കി. ആരും ഒച്ച ശ്രദ്ധിച്ചിട്ടില്ല, ഞാൻ ആയുധം പുറത്തു ഒളിപ്പിച്ചു വച്ചു എന്റെ കാമം ശമിപ്പിക്കാൻ അകത്തേക്ക് പോയി, അവളുടെ കഴുത്തിൽ ഉണ്ടായിരുന്ന മാല ഞാൻ കൈവശപ്പെടുത്തി. അൽപം കഴിഞ്ഞു ആരോ അകലെ നിന്നു ഓടിവരുന്ന പോലെ തോന്നി പെട്ടെന്ന് ഒളിക്കാൻ ശ്രമിച്ചെങ്കിലും ഓടിവന്ന പെൺകുട്ടി എന്നെ കണ്ടു. അവൾ ഉറക്കെ ഒച്ചയിടാൻ തുടങ്ങിയപ്പോൾ ഞാൻ ഓടി രക്ഷപെട്ടു. പിറ്റേദിവസം എന്റെ ആയുധവും കുടയും തിരികെ എടുക്കുവാനായി പോയെങ്കിലും അവ രണ്ടും അവിടെ ഇല്ലായിരുന്നു. നെക്ലേസ് ആയി തെറ്റിധരിച്ച മാല ഗ്ലാസ് കൊണ്ട് ഉണ്ടാക്കിയത് ആയതുകൊണ്ട് മാർവാരിക്ക് കൊടുത്തു. 

അതുകഴിഞ്ഞ് മൈക്കിൾ എന്ന ഒരു ക്രിസ്ത്യാനി സുഹൃത്തിന്റെ വീട്ടിൽ ചെന്നു ചെറിയൊരു കുടിൽ നിർമ്മിക്കാൻ ആണെന്നും പറഞ്ഞു ആണിപറിക്കുന്ന ഇരുമ്പ്ദണ്ഡ് വാങ്ങിക്കൊണ്ട് വന്നു. അന്നുതന്നെ ഒരു കുടിലിൽ കിടന്നു ഉറങ്ങുന്ന ചെറുപ്പക്കാരനെ കൊല്ലാൻ പ്ലാൻ ചെയ്തിരുന്നെങ്കിലും അതിനു സാദിച്ചില്ല. അടുത്ത ദിവസം അയാളുടെ കുടിലിനു മുന്നിൽ ഒരു ചെറിയ തുരംഗം ഉണ്ടാക്കി അകത്തുകടന്നു. ആറോ ഏഴോ തവണ അയാളുടെ തലക്കടിച്ചു അയാളെ കൊലപ്പെടുത്തി. കയ്യിൽ ഉണ്ടായിരുന്ന വാച്ച് ഊരി ഞാൻ പോക്കറ്റിൽ ഇട്ടു. അവിടെ ഏകദേശം അമ്പതോളം ബുക്കുകൾ ഉണ്ടായിരുന്നു. രണ്ടോ മൂന്നോ ഫൌണ്ടൻ പേനകളും. ചെറിയ ഒരു പെട്ടിക്കുള്ളിൽ നിന്നും ഡോക്ടർമാർ ഓപ്പറേഷന് വേണ്ടി ഉപയോഗിക്കുന്ന ചെറിയ കത്തിയും മറ്റും കണ്ടെടുത്തു. അയാളുടെ പോക്കറ്റിൽ അഞ്ചു ഒരുരൂപ നോട്ടുകൾ ഉണ്ടായിരുന്നു. അവിടെ ഉണ്ടായിരുന്ന ഡാൾഡയും ഗോതമ്പ് പൊടിയും കൂടി ഞാൻ കൈക്കലാക്കി. പിന്നീട് അയാളുടെ വാച്ച് വിറ്റിട്ട് എനിക്കൊരു 30 രൂപ കിട്ടി. ആ 30 രൂപക്ക് ഞാൻ ആണി പറിക്കുന്ന ഇരുമ്പ്ദണ്ഡ് എനിക്ക് പറ്റിയ ആയുധമാക്കി മാറ്റി എടുത്തു. 

രണ്ടോ മൂന്നോ ദിവസങ്ങൾക്ക് ശേഷം പുതിയ ആയുധം ഉപയോഗിച്ച് ഒരാളെ കൊലപ്പെടുത്തി. അയാളുടെ പോക്കറ്റിൽ ഉണ്ടായിരുന്ന ബീഡിയും തീപ്പട്ടിയും സ്വന്തമാക്കി. അവിടെ നിന്നു അധികം അകലെയല്ലത്തോരു കുടിലിൽ ഒരു സ്ത്രീയും അവരുടെ രണ്ടു കുഞ്ഞികുട്ടികളും ഉണ്ടെന്നു മനസ്സിലാക്കി അവിടെയും മോഷ്ടിക്കാൻ കയറി. രണ്ടു ചെറിയകുഞ്ഞുങ്ങൾക്കിടയിൽ ഉറങ്ങിക്കിടക്കുന്ന ആ സ്ത്രീയെ രണ്ടോ മൂന്നോ അടിയിൽ കൊലപ്പെടുത്തി. അവർ പുതച്ചിരുന്ന പുതപ്പു മാറ്റിയപ്പോൾ അവൾ പരിപൂർണ നഗ്നയായിരുന്നു. അവളുടെ മാറിടം ഞാൻ ഉറുഞ്ചികുടിച്ചു. മുലപ്പാലിന് നല്ല മധുരമായിരുന്നു. മതിയാവോളം ഞാൻ അതാസ്വദിച്ചു. അതിനു ശേഷം അവളുടെ മൃതദേഹം ഞാൻ എന്റെ കാമപൂർത്തീകരണതിനായി ഉപയോഗിച്ചു."

ഇങ്ങനെ ഒരുപാട് കൊലപാതകങ്ങളുടെ ഞെട്ടിപ്പിക്കുന്ന വിവരങ്ങൾ അയാൾ പോലീസിനു നൽകി.

കോടതിയിൽ ഹാജരാക്കിയപ്പോൾ പ്രതി ചീഫ് പ്രെസിഡന്സി മജിസ്ട്രെടിനു മുൻപാകെ കുറ്റം സമ്മതിച്ചു. 1966 ൽ മാത്രം 24 കൊലപാതകങ്ങൾ താൻ നടത്തിയതായി രാഘവ് മജിസ്ട്രെറ്റിനു മൊഴി നൽകി. അതിനു ശേഷം കേസ് സെക്ഷൻസ് കോടതിയിലേക്ക് മാറ്റി. സെക്ഷൻ കോടതിയിൽ defence counsel രാമൻ രാഘവിനു മാനസിക തകരാറുണ്ടെന്നും ഈ കൊലപാതകങ്ങൾ ഒന്നും അയാൾ സ്വബോധതോടെയല്ല ചെയ്തത് എന്നും വാദിച്ചു. Defence Counselലിന്റെ വാദം കണക്കിലെടുത്ത് കോടതി രാമൻ രാഘവിനെ പോലീസ് സർജന്റെ അടുത്തേക്ക് അയച്ചു. രാമൻ രാഘവിനെ പരിശോധിച്ച സർജൻ അയാൾക്ക് മാനസികമായ പ്രശ്നങ്ങൾ ഒന്നുമില്ല എന്ന് വിധിയെഴുതി. പക്ഷെ defence counsel മറ്റൊരു ഡോക്ടറെ സാക്ഷിയാക്കി അവരുടെ വാദം ശരിയാണെന്ന് സമർതിച്ചു. പക്ഷെ അത് ഗുണം ചെയ്തില്ല. നിലവിലുള്ള തെളിവുകളുടെയും വിലയിരുത്തലുകളുടെയും അടിസ്ഥാനത്തിൽ മരണം വരെയും തൂക്കിലേറ്റാൻ ജഡ്ജ് വിധി പുറപ്പെടുവിച്ചു. പ്രതി അപ്പീലിന് ശ്രമിച്ചില്ല.

പക്ഷെ നിയമപ്രകാരം കീഴ് കോടതിയുടെ വധശിക്ഷ കേസുകളിൽ ഹൈക്കൊർട്ട് തീർപ്പ് കൽപ്പിക്കേണ്ടതുണ്ട്. ഹൈക്കൊർട്ടിൽ കേസ് എത്തിയപ്പോൾ മൂന്നംഗ സ്പെഷ്യൽ മെഡിക്കൽ ടീം രൂപീകരിച്ചു രാമൻ രാഘവിൻറെ മാനസികനിലയെ പറ്റിയുള്ള അഭിപ്രായം ആരാഞ്ഞു. സ്പെഷ്യൽ മെഡിക്കൽ ടീം രാമൻ രാഘവിനു് മനാസികസ്ഥിരത ഇല്ലെന്നു വിലയിരുത്തി. ഈ വിലയിരുത്തലിന്റെ അടിസ്ഥാനത്തിൽ കീഴ്ക്കോടതിയുടെ വിധി നീട്ടിവക്കുവാൻ തീരുമാനം ആയി. സെൻട്രൽ ഇൻസ്റ്റിറ്റ്യൂട്ട് ഓഫ് മെന്ടൽ ഹെൽത്ത് ആൻഡ്‌ റിസേർച്ചിനു കീഴിൽ ചികിത്സയുടെ മേൽനോട്ടത്തിൽ രാമൻ രാഘവിനെ യാർവാദ സെൻട്രൽ ജയിലിൽ പ്രവേശിപ്പിച്ചു. കേസിന്റെ വിധിയിൽ തീർപ്പാക്കാൻ അപേക്ഷിച്ചുകൊണ്ട് രാമൻ ഹൈക്കൊടതിക്ക് ഇടക്കിടക്ക് കത്തയച്ചു തുടങ്ങി. അങ്ങനെ 1987-ൽ രാമൻ രഘവിനെ ചികിത്സിച്ചു ഭേദമാക്കാൻ കഴിയില്ല എന്ന എക്സ്പെർട്ട് കമ്മിറ്റിയുടെ വിലയിരുത്തലിനെ മാനിച്ചു ഹൈക്കോടതി വധശിക്ഷ ജീവപര്യന്തം ആക്കി കുറച്ചു. 1995-ൽ കരൾ സംബന്ധമായ അസുഖത്തെത്തുടർന്ന് രാമൻ രാഘവ് മരണമടഞ്ഞു.



</doc>
<doc id="337023" url="https://ml.wikipedia.org/wiki?curid=337023" title="കേരള സർവകലാശാല കമ്പ്യൂട്ടേഷണൽ ബയോളജി ആൻഡ് ബയോഇൻഫർമാറ്റിക്സ് വകുപ്പ്">
കേരള സർവകലാശാല കമ്പ്യൂട്ടേഷണൽ ബയോളജി ആൻഡ് ബയോഇൻഫർമാറ്റിക്സ് വകുപ്പ്

കേരള സർവകലാശാലയുടെ കമ്പ്യൂട്ടേഷണൽ ബയോളജി, ബയോ-ഇൻഫർമാറ്റിക്സ്‌ വിഭാഗങ്ങൾക്കുള്ള ഡിപ്പാർട്ട്മെന്റാണിത്. 2005 ൽ എം ഫിൽ ബയോഇൻഫർമാറ്റിക്സ് പ്രോഗ്രാമോടുകൂടി സെന്റർ ഫോർ ബയോഇൻഫർമാറ്റിക്സ് എന്ന പേരിൽ സ്ഥാപിതമായി. 2007 ൽ എം എസ് സി പ്രോഗ്രാം കൂടി ഉൾപ്പെടുത്തിയ സെന്റർ 2010 ൽ ബയോ ഇൻഫർമാറ്റിക്സിന്റെ സ്റ്റേറ്റ് ഇന്റർ യൂണിവേഴ്സിറ്റി സെന്റർ ഓഫ് എക്സലൻസ് ആയി ഉയർത്തപ്പെട്ടു. 2011 ൽ സെന്റർ ഫോർ ബയോഇൻഫർമാറ്റിക്സ് ഒരു ഡിപ്പാർട്ട് മെന്റ് ആയി നിലവിൽവന്നു. ഡോ. അച്യുത് ശങ്കർ എസ് നായർ ആണ് ഹെഡ് ഓഫ് ഡിപ്പാർട്ട്മെന്റ്. ഇവിടെ എം എസ് സി, എം ഫിൽ പ്രോഗ്രാമുകൾക്കു പുറമേ വിവിധ ഗവേഷണങ്ങളും നടക്കുന്നു. കേരള സർ‌വകലാശാലയുടെ കാര്യവട്ടം കാമ്പസിൽ ആണ് ഡിപ്പാർട്ട്മെന്റ് സ്ഥിതിചെയ്യുന്നത്. 


</doc>
<doc id="337024" url="https://ml.wikipedia.org/wiki?curid=337024" title="കമ്പ്യൂട്ടേഷണൽ ബയോളജി">
കമ്പ്യൂട്ടേഷണൽ ബയോളജി

ജൈവികവ്യവസ്ഥകളുടെ ഗണിതീയ മാതൃകകൾ, കമ്പ്യൂട്ടേഷണൽ സിമ്യുലേഷൻ, സൈദ്ധാന്തിക നിരൂപണം, ഡേറ്റ അപഗ്രഥനം, എന്നിവയുടെ പ്രയുക്ത ശാസ്ത്ര മേഖലയാണ് കമ്പ്യൂട്ടേഷണൽ ബയോളജി. കമ്പ്യൂട്ടർ സയൻസ്, പ്രയുക്ത ഗണിതം, അനിമേഷൻ, സ്ഥിതിഗണിതം(Statistics), ജൈവ രസതന്ത്രം, രസതന്ത്രം, ബയോഫിസിക്സ്, തന്മാത്ര ജീവശാസ്ത്രം, ജനിതകശാസ്ത്രം, ജീനോമിക്സ്, പരിണാമ ശാസ്ത്രം, ന്യൂറോസയൻസ്, ദൃശ്യചിത്രണം എന്നീ ശാസ്ത്രശാഖകളുമായി ബന്ധപ്പെട്ടിരിക്കുന്ന ഒരു ഇന്റർ-ഡിസിപ്ളിനറി വൈ‍ജ്ഞാനിക രംഗം ആണ് കമ്പ്യൂട്ടേഷണൽ ബയോളജിയുടേത്.


</doc>
<doc id="337035" url="https://ml.wikipedia.org/wiki?curid=337035" title="മയ്യഴി തീവണ്ടി നിലയം">
മയ്യഴി തീവണ്ടി നിലയം

മയ്യഴി തീവണ്ടി നിലയം പോണ്ടിച്ചേരിയിലെ മാഹി ജില്ലയിൽ ആണ് സ്ഥിതി ചെയ്യുന്നത് ..ഷൊറനുർ - മംഗലാപുരം പാതയിൽ സ്ഥിതി ചെയ്യുന്ന സ്റ്റേഷൻ ദിവസേന നിരവധി ആളുകള് ഉപയോഗിച്ചു വരുന്നു .ഇവിടെ നിന്ന് പ്രധാന നഗരങ്ങളായ ചെന്നൈ, തിരുവനന്തപുരം, കൊച്ചി, കോയമ്പത്തൂർ, കോഴിക്കോട്,കണ്ണൂർ ,മംഗലാപുരം എന്നിവിടങ്ങിലേക്ക് നിരവധി തീവണ്ടികൾ ലഭ്യമാണ്. 

രണ്ടു പ്ലാട്ഫോം മാത്രമുള്ള മാഹി സ്റ്റേഷനിൽ സൌകര്യങ്ങൾ പരിമിതമാണ് . കുറച്ച് ഇരിപിടങ്ങളും കുടിവെള്ളതിനുള്ള മെഷീനുകളും മാത്രമായി ഒതുങ്ങുന്നു .


റെയിൽവേ സ്റ്റേഷന്റെ മുന്നിലുള്ള ബസ്‌ സ്റ്റോപ്പിൽ നിന്ന് സമീപ പ്രദേശങ്ങളിക്കുള്ള ബസ്‌ ലഭിക്കും . കൂടാതെ കൊച്ചി - പനവേൽ ദേശിയപാതയിലേക്ക് ഒരു കി.മി ദൂരമേയുള്ളൂ .ഇവിടെ നിന്ന് കോഴിക്കോട് ,കണ്ണൂര് ,വടകര ,തലശ്ശേരി എന്നിവിടങ്ങിലെക്ക് നിരവധി ബസുകൾ ലഭിക്കും .

<nowiki>

</doc>
<doc id="337045" url="https://ml.wikipedia.org/wiki?curid=337045" title="ആന്ധ്ര പ്രദേശ് നിയമസഭ">
ആന്ധ്ര പ്രദേശ് നിയമസഭ

ആന്ധ്ര പ്രദേശ് സംസ്ഥാനത്തെ നിയമനിർമ്മാണ സഭയാണ് ആന്ധ്ര പ്രദേശ് നിയമസഭ. ആന്ധ്ര പ്രദേശ് നിയമസഭയ്ക്ക് രണ്ട് സഭകൾ ഉണ്ട്. അധോസഭയും ഉപരിസഭയും. മുൻപ് ഒറ്റ സഭയായും ചരിത്രത്തിൽ നിലനിന്നിരുന്നു. 

ആന്ധ്ര പ്രദേശിൽ 13 ജില്ലകളിലായി ആകെ 175 അസംബ്ലി മണ്ഡലങ്ങൾ ആണുള്ളത്.


</doc>
<doc id="337050" url="https://ml.wikipedia.org/wiki?curid=337050" title="ദില്ലി കൊച്ചിൻ ഹൗസ്">
ദില്ലി കൊച്ചിൻ ഹൗസ്

തിരുവിതാംകൂർ ഭരണാധികാരികളുടെ ഡെൽഹിയിലെ താമസസ്ഥലമായിരുന്നു കൊച്ചിൻ ഹൗസ് അഥവാ ദില്ലി കൊച്ചിൻ ഹൗസ്. ഇത് "ജന്തർ മന്തർ റോഡ്‌ 3"ലെ കേരളാഹൗസ് അങ്കണത്തിലാണ് സ്ഥിതി ചെയ്യുന്നത്. ഇതിന് കൊച്ചിൻ സ്റ്റേറ്റ് പാലസ് എന്നും പറയപ്പെടുന്നു.



</doc>
<doc id="337051" url="https://ml.wikipedia.org/wiki?curid=337051" title="റായ്‌പൂർ (ഛത്തിസ്ഗഡ്)">
റായ്‌പൂർ (ഛത്തിസ്ഗഡ്)

റായ്‌പൂർ ഛത്തിസ്ഗഡ് സംസ്ഥാനത്തിന്റെ തലസ്ഥാനമാണ്. ഛത്തിസ്ഗഡ് സംസ്ഥാനത്തെ ഏറ്റവും വലിയ പട്ടണവും ആണിത്.2000 നവംബർ 1നു ഛത്തിസ്ഗഡ് സംസ്ഥാനം ഉണ്ടാകും മുൻപ് ഇത് മദ്ധ്യപ്രദേശിന്റെ ഭാഗമായിരുന്നു. 2011ൽ ഇവിടെ 1,010,087 ജനസംഖ്യയുണ്ടായിരുന്നു. 

ഒരു പരന്ന പ്രദേശത്തിന്റെ മദ്ധ്യഭാഗത്തോടടുത്തണ് റായ്പൂർ സ്ഥിതിചെയ്യുന്നത്. ചിലസമയത്ത് ഈ പ്രദേശത്തെ ഇന്ത്യയുടെ അരിപ്പാത്രം എന്നു വിളിക്കുന്നു. ഇവിറ്റെ നൂറുകണക്കിനു നെൽവർഗ്ഗങ്ങൾ വളരുന്നു. 
റായ്പൂരിൽ ചൂടു കൂടിയ മാർച്ചു മുതൽ ജൂൺ വരെയുള്ള മാസങ്ങളൊഴിച്ച് മറ്റു മാസങ്ങളിൽ മിതമായ ചൂടുള്ള കാലാവസ്ഥയാണ്. 

Suburbs Of Raipur

റായ്‌പൂരിൽ നിന്നും ഹിന്ദിയിൽ അനേകം വാർത്താചാനലുകൾ സമ്പ്രേക്ഷണം നടത്തുന്നുണ്ട്. :
Many local news channels are telecast from Raipur in Hindi

ഇംഗ്ലിഷിലും ഹിന്ദിയിലുമായി അനേകം പത്രങ്ങൾ ഇവിടെ നിന്നും പ്രസിദ്ധീകരിക്കുന്നു.:
റായ്പൂരിൻ 6 റേഡിയോ സ്റ്റേഷനുകൾ ഉണ്ട്.

ആകാശ്‌വാണി (radio broadcaster)(All India Radio)

My FM - 94.3 FM

Radio Tadka - 95 FM

Radio Mirchi - 98.3 FM

Radio Rangeela - 104.8 FM

Vividh Bharti. - 101.6 FM


</doc>
<doc id="337052" url="https://ml.wikipedia.org/wiki?curid=337052" title="ബഗീര">
ബഗീര

കിപ്ലിംങ്ങിന്റെ പ്രശസ്ത കൃതിയായ ദി ജംഗിൾ ബുക്ക് എന്ന കഥാസമാഹാരത്തിലെ പ്രധാന കഥാപാത്രമായ ഒരു കരിമ്പുലി‌യാണ് ബഗീര (Bagheera)( / "Baghīrā").  മൗഗ്ലിയെ കേന്ദ്രകഥാപാത്രമാക്കി റുഡ്യാർഡ് കിപ്പ്ലിംഗിന്റെ രണ്ട് കൃതികളിലും (The Jungle Book (coll. 1894) ഉം The Second Jungle Book (coll. 1895)) ബഗീര പ്രധാന കഥാപാത്രമാണ്. ബഗീര എന്നത് കടുവ എന്നർത്ഥം വരുന്ന ഹിന്ദി പദമാണ്.
ഉദയ്പൂരിലെ ഒരു പ്രദർശനത്തിനുളള മൃഗശാലയിലെ കൂട്ടിൽ ജനിച്ചതാണ് ബഗീര. തന്റെ അമ്മ മരിക്കുന്നതോടുകൂടി സ്വാതന്ത്ര്യത്തിനു വേണ്ടി ആസൂത്രണം തുടങ്ങുന്നു. ഒരിക്കൽ ബഗീര പൂട്ട് പൊളിച്ച് ബഗീര കാട്ടിലെത്തുന്നു. ശൗര്യവും കൗശലവും ബഗീരനോട് ഷേർ ഖാനൊഴികെയുള്ള കാട്ടിലെ മറ്റു ജീവികൾക്ക് ബഹുമാനത്തിനും ഇഷ്ടത്തിനും കാറണമാകുന്നു. മൃഗശാലയിൽ നിന്നും രക്ഷപ്പെട്ടു പോന്നതുകാരണം ബഗീരൻ എന്ന കഥാപാത്രത്തിന്റെ കഴുത്തിൽ ഒരു പട്ട(മാല) കാണപ്പെടാറുണ്ട്.



</doc>
<doc id="337053" url="https://ml.wikipedia.org/wiki?curid=337053" title="ട്രാവൻകൂർ ഹൗസ്">
ട്രാവൻകൂർ ഹൗസ്

Coordinates: 28°37′10″N 77°13′41″E﻿ / ﻿28.619494°N 77.228112°E﻿ / 28.619494; 77.228112തിരുവിതാംകൂർ ഭരണാധികാരികളുടെ ഡെൽഹിയിലെ താമസസ്ഥലമായിരുന്നു ട്രാവൻകൂർ ഹൗസ്. ഇത് "കസ്തൂർബാ ഗാന്ധി മാർഗിലാണ്" സ്ഥിതി ചെയ്യുന്നത്. ഇതിന് ട്രാവൻകൂർ പാലസ് എന്നും പറയപ്പെടുന്നു. 




</doc>
<doc id="337055" url="https://ml.wikipedia.org/wiki?curid=337055" title="തിരുവിതാംകൂർ രാജകുടുംബം">
തിരുവിതാംകൂർ രാജകുടുംബം






</doc>
<doc id="337058" url="https://ml.wikipedia.org/wiki?curid=337058" title="കല്ലായി തീവണ്ടി നിലയം">
കല്ലായി തീവണ്ടി നിലയം

കോഴിക്കോട് നഗരത്തിലെ കല്ലായിൽ സ്ഥിതി ചെയ്യുന്ന ഈ റെയിൽവേ സ്റ്റേഷൻ പ്രധാനമായും പാസ്സജ്ജർ തീവണ്ടികൾ ആണ് ഉപയോഗിച്ച വരുന്നത് ..കോഴിക്കോട് നഗരത്തിലെ തെക്ക് ഭാഗങ്ങളിൽ ഉള്ളവർക്ക് വളരെ സൌകര്യാര്തമായാണ് സ്ഥിതി ചെയ്യുനത് .ഇവിടെ നിന്ന് ഷോർനൂർ, തൃശൂർ , കോയമ്പത്തൂർ, കോഴിക്കോട്, കണ്ണൂർ, മംഗലാപുരം എന്നിവിടങ്ങിലേക്ക് തീവണ്ടികൾ ലഭ്യമാണ്. 

രണ്ടു പ്ലാട്ഫോം മാത്രമുള്ള കല്ലായി സ്റ്റേഷനിൽ സൌകര്യങ്ങൾ പരിമിതമാണ് . കല്ലായി തീവണ്ടി നിലയത്തെ കോഴിക്കോട് സൌത്ത് സ്റ്റേഷൻ ആയി വികസിപിക്കാനുള്ള ആവശ്യം ശക്തമാണ് .


കോഴിക്കോട് നഗരത്തിന്റെ മിക്ക പ്രദേശങ്ങളിൽ നിന്നും കല്ലായിലേക്ക് നിരവധി സിറ്റി ബസുകൾ ലഭ്യമാണ് .

<nowiki>

</doc>
<doc id="337068" url="https://ml.wikipedia.org/wiki?curid=337068" title="സ്റ്റെർകുലിയ">
സ്റ്റെർകുലിയ

മാൽവേസീ കുടുംബത്തിലെ ഒരു ജനുസ്സാണ് സ്റ്റെർകുലിയ (Sterculia).തിരിച്ചറിയപ്പെട്ട ഏതാണ്ട് 250-ഓളം സ്പീഷിസുകൾ ഉൾപ്പെടുന്നതാണ് ഈ ജീനസ്. പൊതുവെ ഇവ ട്രോപികൽ ചെസ്റ്റ്നട്സ് എന്നാണറിയപ്പേടുന്നത്.രൂക്ഷഗന്ധം ഉള്ളത് കൊണ്ട് റോമൻ ദേവനായ സ്റ്റെർക്യുലിനസിൽ നിന്നാണ് ഈ പേരു ലഭിച്ചത്. വളത്തിന്റെ ദേവനാണ് സ്റ്റെർക്യുലിനസ്.


</doc>
<doc id="337074" url="https://ml.wikipedia.org/wiki?curid=337074" title="അബ്യൂടിലോൺ">
അബ്യൂടിലോൺ

മാൽവേസികുടുംബത്തിലെ ഒരു ജീനസ്സാണ് അബ്യൂടിലോൺ.ഏഷ്യയിലെയും ആഫ്രിക്കയിലെയും അമേരിക്കയിലെയും ഓസ്ട്രേലിയയിലേയും ഉഷ്ണ-മിതോഷ്ണ മേഖലകളിലാണിവ കാണപ്പെടുന്നത്.ഇന്ത്യൻ മാലൊ,വെൽവെറ്റ് ലീഫ് എന്നീ പേരുകളിൽ അറിയപ്പെടുന്നു.


</doc>
<doc id="337085" url="https://ml.wikipedia.org/wiki?curid=337085" title="വെള്ളയിൽ തീവണ്ടി നിലയം">
വെള്ളയിൽ തീവണ്ടി നിലയം

കോഴിക്കോട് നഗരത്തിലെ വെള്ളയിലിൽ സ്ഥിതി ചെയ്യുന്ന ഈ റെയിൽവേ സ്റ്റേഷൻ പ്രധാനമായും പാസ്സജ്ജർ തീവണ്ടികൾ ആണ് ഉപയോഗിച്ച വരുന്നത് .<ref>
<nowiki>{{</nowiki>


</doc>
<doc id="337092" url="https://ml.wikipedia.org/wiki?curid=337092" title="വെസ്റ്റ് ഹിൽ തീവണ്ടി നിലയം">
വെസ്റ്റ് ഹിൽ തീവണ്ടി നിലയം

കോഴിക്കോട് നഗരത്തിലെ വെസ്റ്റ് ഹിൽ സ്ഥിതി ചെയ്യുന്ന ഈ റെയിൽവേ സ്റ്റേഷൻ പ്രധാനമായും പാസഞ്ചർ തീവണ്ടികൾ ആണ് ഉപയോഗിച്ച് വരുന്നത് .<ref>


</doc>
<doc id="337095" url="https://ml.wikipedia.org/wiki?curid=337095" title="സ്ട്രേറ്റ്‌ഫോഡ് അപോൺ എയ്‌വൻ">
സ്ട്രേറ്റ്‌ഫോഡ് അപോൺ എയ്‌വൻ

ഇംഗ്ലണ്ടിലെ എയ്‌വൻ നദിക്കരയിലുള്ള ഒരു മാർക്കറ്റ് ടൗൺ ആണ് സ്ട്രേറ്റ്‌ഫോഡ് അപോൺ എയ്‌വൻ (Stratford-upon-Avon). (). ബിർമിംഗ്‌ഹാമിനു തെക്കുകിഴക്കായും വാർവിക്കിനു തെക്കുപടിഞ്ഞാറുമായാണ് സ്ട്രാറ്റ്‌ഫോഡ് അപോൺ എയ്‌വൻ സ്ഥിതിചെയ്യുന്നത്. 2007 -ൽ ഇവിടത്തെ ജനസംഖ്യ 25505 ആയിരുന്നത് 2011 -ൽ 27445 ആയി ഉയർന്നിട്ടുണ്ട്. 

വിശ്വമഹാകവി ഷേക്സ്പിയറിന്റെ ജനനസ്ഥലമായ ഇവിടം സഞ്ചാരികളുടെയും സാഹിത്യപ്രേമികളുടെയും പ്രിയപ്പെട്ടസ്ഥലമാണ്. വർഷംതോറും ഏകദേശം 49 ലക്ഷം ആൾക്കാരാണ് ഇവിടം സന്ദർശിക്കുന്നത്. 


</doc>
<doc id="337105" url="https://ml.wikipedia.org/wiki?curid=337105" title="ഇന്റർനെറ്റ് ആർകൈവ്">
ഇന്റർനെറ്റ് ആർകൈവ്

"ഒരു നിയന്ത്രണവും കൂടാതെ എല്ലാ വിവരങ്ങളും എല്ലാവർക്കും ലഭ്യമാക്കുക" "(universal access to all knowledge)" എന്ന ലക്ഷ്യത്തോടു കൂടി ലാഭേച്ഛയില്ലാതെ പ്രവർത്തിക്കുന്ന ഒരു ഡിജിറ്റൽ ലൈബ്രറിയാണ് ഇന്റർനെറ്റ് ആർകൈവ് (Internet Archive). സാൻ ഫ്രാൻസിസ്കോയിലാണ് ഇതിന്റെ ആസ്ഥാനം. പുസ്തകങ്ങൾ, വെബ് സൈറ്റുകൾ, സോഫ്റ്റ് വെയറുകൾ, ഗൈമുകൾ, ചലചിത്രങ്ങൾ, ചിത്രങ്ങൾ, എന്നീ ഡിജിറ്റൽ വസ്തുക്കളുടെ തുറന്ന ലഭ്യത ഇന്റർനെറ്റ് ആർകൈവിലൂടെ സാധ്യമാക്കുന്നു. ശേഖരിക്കുക എന്നതിനുപുറമെ സ്വതന്ത്രമായി ലഭിക്കുന്ന സ്രോതസ്സുകൾ
ഉപയോക്താക്കൾക്കു വഴങ്ങുന്നരീതിയിൽ ക്രമീകരിക്കുകയും അവയ്ക്ക് തുറന്ന ലഭ്യത ഉറപ്പു വരുത്തുക എന്ന സന്നദ്ധസേവനവും ഇന്റർനെറ്റ് ആർകൈവ് സാധ്യമാക്കുന്നു. 2014 മെയ് ലെ കണക്കുകൾ പ്രകാരം 15 പെറ്റാബൈറ്റ് ശേഖരങ്ങൾ ഇന്റർനെറ്റ് ആർകൈവിൽ ഉണ്ട്.
പൊതുജനങ്ങൾക്ക് ഇന്റർനെറ്റ് ആർകൈവിന്റെ വിവര-ശേഖരത്തിലേക്ക് ഡിജിറ്റൽ വസ്തുക്കൾ അപ്ലോഡുചെയ്യാനും വിവര-ശേഖരത്തിൽ നിന്ന് ഡൗൺലോഡ് ചെയ്യാനും സാധ്യമാണ്. എങ്കിലും വലിയ തോതിൽ വിവരങ്ങൾ സ്വയം ശേഖരിക്കുന്നതിനായി  വെബ് ക്രൗളർ (വിവിധ വെബ്‌സൈറ്റുകൾ തിരഞ്ഞ് ആവശ്യമായ വിവരങ്ങൾ ശേഖരിക്കാനുപയോഗിക്കുന്ന ഒരു പ്രോഗ്രാം) ഉപയോഗിക്കുന്നു. ഇന്റർനെറ്റ് ആർകൈവിന്റെ ഒരു സേവനമായ വെയ്ബാക്ക് മെഷീൻ എന്ന വെബ് ശേഖരത്തിൽ 478 ബില്ല്യണോളം വെബ് പേജ് സൂക്ഷിപ്പുകളുണ്ട്. ഈ ആർക്കൈവ് പുസ്തകം ഡിജിറ്റൈസേഷനിൽ മേൽനോട്ടം വഹിക്കുന്ന ലോകത്തിൽ മുന്നിട്ടു നിൽക്കുന്ന  സംരംഭകരിൽ ഒന്നാണ്.
1996 മെയ് ൽ ബ്രെവ്സ്റ്റർ കാലെ ആണ് ലാഭേച്ഛയില്ലാതെ പ്രവർത്തിക്കുന്ന ഇന്റർനെറ്റ് ആർകൈവ് സ്ഥാപിച്ചത്. ഇതിന്റെ വെബ് ക്രൗളറിൽ നിന്നുള്ള ആദായം, സംഭാവനകൾ, അനുവദിക്കപ്പെട്ട ധനം, പലതരം പങ്കാളിത്ത കൂട്ടായ്മകൾ, കാലെ- ഓസ്റ്റിൻ ധർമ്മസ്ഥാപനം എന്നിവയിൽ നിന്നുമാണ് ഇന്റർനെറ്റ് ആർകൈവിന്റെ വാർഷിക വരവുചെലവായ $10 മില്ല്യൺ ശേഖരിക്കുന്നത്.
ഇതിന്റെ ആസ്ഥാനം കാലിഫോർണിയയിലെ സാൻ ഫ്രാൻസിസ്കോയിലാണ്. ആർക്കൈവിന്റെ ഡേറ്റാ സെന്ററുകൾ കാലിഫോർണിയയിലെ സാൻഫ്രാൻസിസ്കോ, റെഡ്വുഡ് സിറ്റി , റിച്ച്മോണ്ട് എന്നീ മൂന്നു  പട്ടണങ്ങളിലായാണ് നിലനിലകൊള്ളുന്നത്.   
ഇന്റർനെറ്റ് ആർകൈവിന്റെ ശേഖരത്തിന് സ്ഥിരതയ്ക്കും നഷ്ടപ്പെട്ടുപോകാതിക്കാനും വേണ്ടി ശേഖരത്തെ ഈജിപ്റ്റിന്റെ ദേശീയലൈബ്രറിയായ ബിബ്ലിയോതേക്ക അലക്സാണ്ട്രിനയിലും ആംസ്റ്റർഡാമിലും പ്രതിഫലിപ്പിച്ചു (mirrored) സൂക്ഷിക്കുന്നുണ്ട്. 
ഇന്റർനാഷണൽ ഇന്റർനെറ്റ് പ്രിസർവേഷൻ കൺസോർഷ്യത്തിലെ  ഒരംഗമാണ് ഇന്റർനെറ്റ് ആർകൈവ്. 2007 ൽ കാലിഫോർണിയ ഭരണകൂടം ഇന്റർനെറ്റ് ആർകൈവിനെ നിയുക്ത ലൈബ്രറിയായി ഔദ്യോഗികമായി അംഗീകരിക്കുകയും ചെയ്തു.

1996 മെയ് ൽ ബ്രെവ്സ്റ്റർ കാലെ ആണ് ലാഭേച്ഛയില്ലാതെ പ്രവർത്തിക്കുന്ന ഇന്റർനെറ്റ് ആർകൈവ് സ്ഥാപിക്കുന്നത് അതേ സമയത്തു തന്നെ അദ്ദേഹം സാമ്പത്തിക ആവശ്യങ്ങൾക്കുവേണ്ടി അലക്സ ഇന്റർനെറ്റ് എന്ന ഒരു വെബ് ക്രൗൾ കമ്പനി ആരംഭിച്ചു. 
1996 ഒക്ടോബറിൽ, ഇന്റർനെറ്റ് ആർക്കൈവ് വേൾഡ് വൈഡ് വെബിലെ വിവരങ്ങൾ ശേഖരിക്കുവാനും സൂക്ഷിക്കാനും തുടങ്ങിയിരുന്നു. 2001 ൽ വെയ്ബാക്ക് മെഷീൻ വികസിപ്പിക്കുന്നതുവരെ ശേഖരിച്ച വിവരങ്ങൾ പൊതുജനങ്ങൾക്ക് ലഭ്യമായിരുന്നില്ല. 1999 കളുടെ അന്ത്യത്തിൽ, ഇന്റർനെറ്റ് ആർക്കൈവ് അതിന്റെ ശേഖരങ്ങൾ വെബ് ആർക്കൈവ് ശേഖരങ്ങളേക്കാഴും കൂടുതലാക്കി. അമേരിക്കൻ സാംസ്കാരിക ചരിത്രവുമായി ബന്ധപ്പെട്ട സിനിമകളുടെ ശേഖരമായ Prelinger Archives ഓടു തുടങ്ങിയ ഇന്റർനെറ്റ് ആർകൈവിൽ ഇപ്പോൾ പുസ്തകങ്ങൾ, വെബ് സൈറ്റുകൾ, സോഫ്റ്റ് വെയറുകൾ, ഗൈമുകൾ, ചലചിത്രങ്ങൾ, ചിത്രങ്ങൾ തുടങ്ങിയവയുടെ ശേഖരങ്ങൾ ഉൾപ്പെടുന്നു. നാസയുടെ ചിത്ര ശേഖരം, തിരുത്താൻ സാധിക്കുന്ന വിക്കി ലൈബ്രറി കാറ്റലോഗ്, ഓപ്പൺ ലൈബ്രറി എന്ന പുസ്തക വിവരങ്ങൾ അടങ്ങിയ വെബ് സൈറ്റ് തുടങ്ങിയ വൈജ്ഞാനപരമായ പദ്ധതികൾക്കും ഇന്റർനെറ്റ് ആർക്കൈവ് ആതിഥേയത്ത്വം വഹിക്കുന്നുണ്ട്. ഡിജിറ്റൽ പുസ്തക രൂപത്തിലോ മറ്റോ സൂക്ഷിക്കാൻ കഴിയാത്ത പല സ്രോതസ്സുകളും ആക്സെസിബിൾ ഇൻഫർമേഷൻ സിസ്റ്റം (ഡെയ്സി) രൂപത്തിലേക്കു മാറ്റി ആളുകളിലെത്തിക്കാൻ ഇന്റർനെറ്റ് ആർക്കൈവിന് സാധിച്ചിട്ടുണ്ട്.

നിലവിലുള്ള 1.3 ദശലക്ഷം ഫയലുകളുടേയും, പുതുതായി അപ്ലോഡ് ചെയ്ത എല്ലാ ഫയലുകളുടേയും ഡൗൺലോഡ് പ്രവർത്തനത്തിലും ബിറ്റ് ടോറന്റ് പ്രോട്ടോകോൾ (ഇന്റർനെറ്റിലുടെ ഫയലുകൾ കൈമാറാൻ ഉപയോഗിക്കുന്ന സാങ്കേതികവിദ്യയായ ടോറന്റ് പ്രവർത്തിക്കുന്ന പ്രോട്ടോകോളുകൾ) ഉൾപ്പെടുത്തിയതായി 2012 ആഗസ്റ്റിൽ ഇന്റർനെറ്റ് ആർക്കൈവ് പ്രഖ്യാപിക്കുകയുണ്ടായി. ഇത്തരത്തിൽ ബിറ്റ് ടോറന്റ് പ്രോട്ടോകോൾ ഉൾപ്പെടുത്തുകവഴി ഫയലുകൾ ഉപഭോക്താവിന് ഡൗൺലോഡ് ചെയ്യാൻ എളുപ്പവും സൗകര്യവുമാവുന്നു.

നവംബർ 6, 2013 ന് ഇന്റർനെറ്റ് ആർക്കൈവ് ആസ്ഥാനം സ്ഥിതിചെയ്തിരുന്ന സാൻ ഫ്രാൻസിസ്കോയിലെ റിച്ച്മണ്ട് ജില്ലയിൽ തീപിടുത്തമുണ്ടായതിനെ തുടർന്ന് ആർക്കൈവിലെ ഉപകരണങ്ങൾ നശിക്കുകയും സമീപത്തുള്ള ചില അപ്പാർട്ട്മെന്റുകൾക്കും കേടുപാടുകൾ സംഭവിക്കുകയുണ്ടായി. ഇന്റർനെറ്റ് ആർക്കൈവിന്റെ കണക്കുകൾ പ്രകാരം അവർക്കുണ്ടായ നഷ്ടം താഴെ കൊടുക്കുന്നു:

ഇന്റർനെറ്റ് ആർകൈവിന് അഞ്ച് രാജ്യങ്ങളിലായി 33 സ്കാനിംഗ് സെന്ററുകൾ പ്രവർത്തിപ്പിക്കുന്നുണ്ട്. ഇവ വഴി 1000 പുസ്തകങ്ങൾ ഒരു ദിവസം ഡിജിറ്റൽ രൂപത്തിലാക്കാൻ സാധിക്കുന്നു. ലൈബ്രറികളും സമാനതൽപരതയുള്ള ചില സ്ഥാപനങ്ങളും സാമ്പത്തികമായി സഹായിക്കുകയും അടിസ്ഥാന പിന്തുണ നൽകുകയും ചെയ്യാറുണ്ട്. ജൂലൈ 2013 വരെ ഇന്റർനെറ്റ് ആർകൈവിൽ 4.4 മില്യൺ ഗ്രന്ഥങ്ങൾ ഉൾപ്പെടുത്തിയിട്ടുണ്ട്, പ്രതിമാസം 15 ദശലക്ഷം ഗ്രന്ഥങ്ങൾ ഡൗൺലോഡുചെയ്യുന്നുണ്ട്.



</doc>
<doc id="337107" url="https://ml.wikipedia.org/wiki?curid=337107" title="യൂഫോർബിയ">
യൂഫോർബിയ

യൂഫോർബിയേസീ സസ്യകുടുംബത്തിന്റെ ടൈപ്പ് ജനുസ് ആണ് യൂഫോർബിയ (Euphorbia). ഏകവർഷികൾ മുതൽ ദീർഘകാലം ജീവിക്കുന്ന മരങ്ങൾ ഉൾപ്പെടെ വലിയ വൈവിധ്യമുള്ള ഈ ജനുസിൽ 2000 -ലേറെ അംഗങ്ങൾ ഉണ്ട്. ഏറ്റവും കൂടുതൽ അംഗങ്ങൾ ഉള്ള സസ്യജനുസുകളിൽ നാലാമതാണ് യൂഫോർബിയ. മിക്ക അംഗങ്ങൾക്കും പാൽ‌പോലുള്ള കറ ഉണ്ട്, പലതിലും വിഷാംശവും അടങ്ങിയിരിക്കുന്നു. വരണ്ട മരുപ്രദേശങ്ങളിൽ കള്ളിച്ചെടിയുമായി സാമ്യമുള്ള അംഗങ്ങൾ ഇവയിൽ ഉണ്ട്. 




</doc>
<doc id="337109" url="https://ml.wikipedia.org/wiki?curid=337109" title="500 -ലേറെ സ്പീഷിസുകൾ ഉള്ള സസ്യജനുസുകൾ">
500 -ലേറെ സ്പീഷിസുകൾ ഉള്ള സസ്യജനുസുകൾ

ഇതു വരെ വിവരിച്ചിട്ടുള്ള സസ്യങ്ങളിൽ 500 -ൽ ഏറെ സ്പീഷിസുകൾ ഉള്ള സപുഷ്പി ജനുസുകൾ 57 എണ്ണമാണുള്ളത്. ഇവയിൽ 3000 -ൽ ഏറെ സ്പീഷിസുകൾ ഉള്ള അസ്ട്രാഗാലസ് എന്ന പയർകുടുംബത്തിലെ ജനുസിലാണ് ഏറ്റവും കൂടുതൽ അംഗങ്ങൾ ഉള്ളത്. ഒരേ ഒരു അംഗം മാത്രമുള്ള ജനുസ് മുതൽ ആയിരത്തിലേറെ അംഗങ്ങൾ ഉള്ള ജനുസുകളെപ്പറ്റി സസ്യവർഗ്ഗീകരണത്തിന്റെ ശൈശവദശയിൽത്തന്നെ അറിവുണ്ടായിരുന്നു. ഒരു ജനുസിലും നൂറിലേറെ അംഗങ്ങൾ ഉണ്ടാവാൻ സാധ്യത ഇല്ലെന്നായിരുന്നു ലിനേയസ് പോലും കരുതിയിരുന്നത്. അദ്ദേഹത്തിന്റെ കണക്കിൽ (അന്ന്) 56 ജനുസുകൾ ഉള്ള യൂഫോർബിയ ആയിരുന്നു ഏറ്റവും അംഗങ്ങൾ ഉള്ള സസ്യജനുസ്. 


</doc>
<doc id="337119" url="https://ml.wikipedia.org/wiki?curid=337119" title="ആൻഡ്രോയ്ഡ് മാർഷ്മെലോ">
ആൻഡ്രോയ്ഡ് മാർഷ്മെലോ

ആൻഡ്രോയ്ഡ് മൊബൈൽ ഓപ്പറേറ്റിംഗ് സിസ്റ്റത്തിന്റെ ആറാമത്തെ പതിപ്പാണ് ആൻഡ്രോയ്ഡ് മാർഷ്മെലോ. “ആൻഡ്രോയ്ഡ് എം” (Android M) എന്ന പേരിൽ മെയ് 2015 -ൽ ഗൂഗിൾ ഐ/ഓ കോൺഫറൻസിൽ അവതരിപ്പിക്കപ്പെട്ട മാർഷ്മെലോ ഒക്ടോബർ 2015 -ൽ ആണ് ഔദ്യോഗികമായി പുറത്തിറക്കിയത്. 

ആൻഡ്രോയ്ഡ് ലോലിപോപ്പിന്റെ ഉപയോക്ത അനുഭവം ഒന്നുകൂടി മെച്ചപ്പെടുത്തുകയാണ് മാർഷ്മെലോ പ്രധാനമായും ചെയ്യുന്നത്. കൂടാതെ, ഗൂഗിൾ നൗ ഓൺ ടാപ്പ്, ഉപകരണം ഉപയോഗത്തിൽ ഇല്ലാത്തപ്പോൾ ബാറ്ററി ഉപയോഗം നന്നേ കുറയ്ക്കുന്ന പുതിയ പവർ മാനേജ്‌മെന്റ് സിസ്റ്റം, വിരൽ അടയാളം തിരിച്ചറിയൽ, യുഎസ്ബി ടൈപ്പ് -സി ചാർജറുകൾക്കുള്ള പിന്തുണ, ഡാറ്റയും ആപ്ലിക്കേഷനുകളും മൈക്രോ എസ്ഡി കാർഡിലേക്ക് മാറ്റുവാനുള്ള സൗകര്യം എന്നിവയും പുതുമകളാണ്. ഏപ്രിൽ 2016 -ലെ കണക്കുപ്രകാരം ഗൂഗിൾ പ്ലേ സേവനം ഉപയോഗിക്കുന്ന 4.6% ഉപകരണങ്ങൾ പ്രവർത്തിക്കുന്നത് മാർഷ്മെലോ പതിപ്പ് ഉപയോഗിച്ച് ആണ്. 

ആൻഡ്രോയ്ഡ് എം എന്ന പേരിൽ, മെയ് 28, 2015 -ന് ഗൂഗിൾ ഐ/ഓ കോൺഫറൻസിൽ വച്ച് നെക്സസ് 5, നെക്സസ് 6 തുടങ്ങിയ ഫോണുകളിലും, നെക്സസ് 9 ടാബ്ലെറ്റിലും പ്രവർത്തിക്കുന്ന ഡെവലപ്പർ പ്രിവ്യു പുറത്തിറക്കി. ആഗസ്റ്റ് 17, 2015 -ന് മാർഷ്മെലോ എന്ന പേരിൽ കുറച്ചുകൂടി പരിഷ്കരിച്ച രൂപം അവതരിപ്പിച്ചു. 

സെപ്റ്റംബർ 29, 2015 -ന് മാർഷ്മെലോ അടിസ്ഥാനമാക്കി നെക്സസ് 5 എക്സ്, നെക്സസ് 6 പി പിന്നെ പിക്സൽ സി എന്ന ടാബ്‌ലറ്റ് എന്നിവ പുറത്തിറങ്ങി. ഒക്ടോബർ 5, 2015 -ന് നെക്സസ് 5,6,7,9 തുടങ്ങിയ ഉപകരണങ്ങൾക്ക് പുതിയ പതിപ്പ് ലഭിച്ചു. ഒക്ടോബർ 14, 2015 -ന് പുതിയ പതിപ്പ് ലഭിക്കുകവഴി എൽജി ജി4, മാർഷ്മെലോ അപ്ഡേറ്റ് ലഭിക്കുന്ന ഗൂഗിൾ നിർമിതമല്ലാത്ത ആദ്യത്തെ ഉപകരണം ആയി. 


</doc>
<doc id="337150" url="https://ml.wikipedia.org/wiki?curid=337150" title="തലൈക്കൂത്തൽ">
തലൈക്കൂത്തൽ

ബലംപ്രയോഗിച്ചോ നിർബന്ധപൂർവമോ നടപ്പിലാക്കുന്ന ദയാവധമാണ് തലൈക്കൂത്തൽ.(. വൃദ്ധരായവരെ അവരുടെ കുടുംബാംഗങ്ങൾ തന്നെ കൊല ചെയ്യുന്ന പരമ്പരാഗതമായ ആചാരമാണിത്. തമിഴ്‌നാട്ടിലെ ചിലഭാഗങ്ങളിലാണിത് നടന്നുവരുന്നത്. വിരുദുനഗർ ജില്ലയിലെ റെ‍ഡിയാർപട്ടി, ലക്ഷ്മിപുരം, മണ്ഡപശാല, മധുര ജില്ലയിലെ ഉശിലംപട്ടി, തേനിയിലെ ആണ്ടിപ്പട്ടി തുടങ്ങിയ ഗ്രാമങ്ങളിൽ അതീവ രഹസ്യവും ദുരൂഹവുമായി തലൈക്കൂത്തൽ ഇന്നും തുടരുന്നു. നിയമവിരുദ്ധമായാണ് ഇന്ത്യയിൽ ഈ ചടങ്ങ് നടത്തപ്പെടുന്നത്.

"എ സ്റ്റഡി ഓൺ ദി വിക്റ്റിംസ് ഓഫ് ജെറോന്റിസൈഡ് ഇൻ തമിഴ്‌നാട്, ഇന്ത്യ" എന്ന വിഷയത്തിൽ പ്രഫ. എം. പ്രിയംവദ നടത്തിയ പഠനത്തിലാണ് 2016-ൽ ഇതിന്റെ പുതിയ വിവരങ്ങൾ പുറത്തുവന്നിരിക്കുന്നത്.

വൃദ്ധരെ ഇങ്ങനെ മരണത്തിന് വിധിക്കുന്നത് ഭൂരിഭാഗവും അവരുടെ മക്കൾ തന്നെയാണ്. ഭൂരിഭാഗം ആളുകളും ഇതിനെ ആചാരത്തിന്റെ ഭാഗമായാണ് കാണുന്നത്. പണ്ടുകാലങ്ങളിൽ പരമ്പരാഗത രീതികളിലൂടെയായിരുന്നു കൊല ചെയ്തിരുന്നതെങ്കിലും ഇപ്പോൾ മാരകവിഷവും ഉറക്കഗുളികയും നൽകി കൊലപ്പെടുത്തുന്നു. മുൻകാലങ്ങളിൽ ബന്ധുക്കളെയും നാട്ടുകാരെയും വിളിച്ചുചേർത്തു പരസ്യമായാണ് ചടങ്ങ് നടത്തിയിരുന്നത്. എന്നാൽ ഇന്നിത് വളരെ രഹസ്യമായി നടപ്പാക്കപ്പെടുന്നു.

മക്കൾക്ക് പ്രായമായ മാതാപിതാക്കളെ സംബന്ധിച്ചുള്ള ഉത്കണ്ഠ, വൃദ്ധരുടെ ശാരീരിക മാനസിക ദുർബലത, സാമ്പത്തിക സ്ഥിരതയില്ലായ്മ എന്നിവയൊക്കെ ഈ ചടങ്ങ് നടത്താൻ കാരണങ്ങളാണ്. എന്നാൽ പിതാവിന്റെ സർക്കാർ ജോലി നേടുന്നതിനു വേണ്ടിപ്പോലും ഇതിനെയും ദുരുപയോഗം ചെയ്യുന്നുണ്ട്.

എണ്ണ തേച്ചു കുളി എന്നർഥം വരുന്ന തമിഴ് വാക്കാണ് തലൈക്കൂത്തൽ.

ജോലി ചെയ്യാൻ ആരോഗ്യമില്ലാത്തതും മാറാരോഗബാധിതരുമായ മാതാപിതാക്കളെ ഇപ്രകാരം വധിക്കുന്നത് പുണ്യമായി ഇന്നാട്ടുകാർ കരുതുന്നു. ചടങ്ങ് നടപ്പാക്കുന്ന ദിവസം വൃദ്ധരെ പുലർകാലെ കട്ടിലിൽനിന്ന് എഴുന്നേൽപ്പിച്ചിരുത്തി ഉടലാസകലം നല്ലെണ്ണ ഒഴിക്കും. ഇങ്ങനെ മണിക്കൂറുകളോളം തലയിലൂടെ എണ്ണ ഒഴിച്ചുകഴിയുമ്പോഴേക്കും ഇര മൃതപ്രായനാകുന്നു. പിന്നീട് തലയിലൂടെ തണുത്ത ജലം ഒഴിക്കുന്നു. തുടർന്ന് നാടൻ വേദനസംഹാരികൾ ചേർത്ത് തയാറാക്കിയ കരിക്കിൻവെള്ളം വായിൽ ഒഴിക്കും. ഇതോടെ അവരുടെ വൃക്കകളുടെ പ്രവർത്തനം തന്നെ താറുമാറാകുന്നു. അടുത്ത 2 ദിവസത്തിനുള്ളിൽ ഇര പനിയോ ന്യുമോണിയയൊ പിടിപെട്ട് മരണമടയുന്നു. തുടർന്നുള്ള 41 ദിവസം വീടിനടുത്തുള്ള ചായ്പിൽ ഒരു മൺവിളക്ക് കെടാതെ കത്തിച്ചു വെയ്ക്കുന്നു. ശരീരതാപനില പെട്ടെന്ന് താഴ്ന്ന് ചിലപ്പോൾ ഹൃദയാഘാതം മൂലവും മരണം സംഭവിക്കുന്നു.

ഈ വൃദ്ധഹത്യക്ക് 26 വ്യത്യസ്തമായ രീതികളാണ് ഇവർ അവലംബിക്കുന്നത്. വെള്ളത്തിൽ മണ്ണു കലക്കി കുടിപ്പിക്കുക, മൂക്കടച്ച് പാൽ കുടിപ്പിക്കുക തുടങ്ങിയ രീതികളും ചെയ്യുന്നു. മൂക്കിലേക്ക് പശുവിൻപാൽ നിർബന്ധപൂർവം ഒഴിച്ച് ശ്വാസതടസം സൃഷ്ടിക്കുന്ന രീതിയും ഇവർ പിന്തുടരുന്നു. ചിലപ്പോൾ വിഷം ചേർത്തും പാനിയം നൽകി വരുന്നു.

പല ഗ്രാമങ്ങളിലും പണം വാങ്ങി തലൈക്കൂത്തൽ നടത്താൻ പ്രത്യേകം ആളുകൾ ഉണ്ട്.

2010 മുതൽ വിരുദുനഗർ ജില്ലയിൽ മുതിർന്ന പൗരന്മാരെ നിരീക്ഷിക്കാൻ ഭരണകൂടം ഒരു കൂട്ടം ഉദ്യോഗസ്ഥരെ നിയമിച്ചു.


</doc>
<doc id="337159" url="https://ml.wikipedia.org/wiki?curid=337159" title="വെയ്ബാക്ക് മെഷീൻ">
വെയ്ബാക്ക് മെഷീൻ

വേൾഡ് വൈഡ് വെബിനേയും ഇന്റർനെറ്റിൽ സൂക്ഷിച്ചിരിക്കുന്ന മറ്റു വിവരങ്ങളും ശേഖരിച്ച് സൂക്ഷിക്കുന്ന ഒരു ഡിജിറ്റൽ ശേഖരണിയാണ് വെയ്ബാക്ക് മെഷീൻ (Wayback Machine). സാൻ ഫ്രാൻസിസ്കോ ആസ്ഥാനമാക്കി ലാഭേച്ഛയില്ലാതെ പ്രവർത്തിക്കുന്ന ഒരു സംഘടനയായ ഇന്റർനെറ്റ് ആർകൈവ് ആണ് വെയ്ബാക്ക് മെഷീൻ എന്ന ഡിജിറ്റൽ ശേഖരണിക്ക് രൂപം നൽകിയത്. 2001 ൽ ആണ് വെയ്ബാക്ക് മെഷീൻ രൂപീകൃതമായത്.കമ്പ്യൂട്ടർ എൻജീയർമാരായ ബ്രെവ്സ്റ്റർ കാലെയും  ബ്രൂസ് ഗില്ലറ്റും ചേർന്നാണ് ഇത്  സജ്ജീകരിച്ചത്.  ഈ സേവനം വഴി ഉപയോക്താക്കൾക്ക് ശേഖരിച്ച അതേ പതിപ്പിൽ നാൾവഴി അനുസരിച്ച്  വെബ് താളുകൾ കാണാൻ സാധിക്കുന്നു.  
നാൾവഴി അനുസരിച്ച് വെബ് താളുകളുടെ പതിപ്പുകൾ ഉപയോക്താക്കളിൽ എത്തിക്കുന്ന വെയ്ബാക്ക് മെഷീന് ഈ പേരുനൽകിയത് The Rocky and Bullwinkle Show എന്ന കാർട്ടൂൺ പരമ്പരയിലെ ഒരു സാങ്കൽപിക സമയ യന്ത്രമായ WABAC മെഷീൻ അല്ലെങ്കിൽ വേ മെഷീൻ എന്നതിൽ നിന്നാണ്.
1996 ൽ കമ്പ്യൂട്ടർ എൻജീയർമാരായ ബ്രെവ്സ്റ്റർ കാലെയും ബ്രൂസ് ഗില്ലറ്റും ചേർന്ന് ഇന്റർനെറ്റ് സൂചികകൾ ഉണ്ടാക്കാനും പൊതുവായി പ്രവേശിക്കാവുന്ന വേൾഡ് വൈഡ് വെബ് പേജുകൾ ശേഖരിക്കാനും വേണ്ടി ഒരു സോഫ്‌റ്റ്‌വെയർ നിർമിച്ചു.  

2009 ആയപ്പോഴേക്കും ഇതിൽ 15 പെറ്റാബൈറ്റുകളോളം ശേഖരങ്ങളുണ്ടായി. ആ സമയത്ത് മാസത്തിൽ 100 ടെറാബൈറ്റ് എന്ന തോതിൽ വർദ്ധനവുണ്ടായി. 2003 ൽ 12 ടെറാബൈറ്റ് എന്ന തോതിലായിരുന്നു വർദ്ധനവ്.
കാപ്രിക്കോൺ ടെക്നോളജീസ് നിർമിച്ച 1.4 PetaBytes/ rack ശേഷിയുള്ള പെറ്റാബോക്സിലാണ് വിവരങ്ങൾ ശേഖരിച്ച് സൂക്ഷിച്ചിരുന്നത്.
2009 ൽ വെയ്ബാക്ക് മെഷീന്റെ ശേഖരം സൺമൈക്രോസിസ്റ്റംസ് നിർമിച്ച ഓപ്പൺസോഴ്സ് കമ്പ്യൂട്ടർ ഡാറ്റ സംഭരണിയിലേക്ക് മാറ്റി.
2013 ഒക്ടോബറിൽ വെയ്ബാക്ക് മെഷീൻ വെബ്സൈറ്റിന്റെ ആഗോള അലെക്സ റാങ്ക് 162 ആയിരുന്നു. എന്നാൽ 2015 മാർച്ച് ആയപ്പോഴേക്കും 208 ആയി മാറി.



</doc>
<doc id="337180" url="https://ml.wikipedia.org/wiki?curid=337180" title="ആറ്റൻബറോസോറസ്">
ആറ്റൻബറോസോറസ്

പ്ലിസിയോസൗർ ജെനുസിൽ പെട്ട ഒരു സമുദ്ര ഉരഗമാണ് ആറ്റൻബറോസോറസ് . തുടക്ക ജുറാസ്സിക് കാലത്ത് ജീവിച്ചിരുന്ന ഇവയുടെ ഫോസ്സിൽ കണ്ടു കിട്ടിയിട്ടുള്ളത് ഇംഗ്ലണ്ടിൽ നിന്നാണ് . പ്രമുഖ ബ്രിട്ടീഷ് പ്രക്ഷേപകനും പ്രകൃതി ശാസ്ത്രജ്ഞനുമായ ഡേവിഡ് ആറ്റൻബറോയുടെ പേരാണ് ഇവയ്ക്ക് നൽകിയിരിക്കുന്നത് . ഇവയുടെ യഥാർത്ഥ ഫോസ്സിൽ നാസി ജർമനിയുടെ ബോംബാക്രമണത്തിൽ നശിച്ചു പോയി ഇന്ന് മ്യുസിയത്തിൽ കാന്നുന്നത് ഇതിന്റെ പകർപ്പ് മാത്രം ആണ് . 


</doc>
<doc id="337186" url="https://ml.wikipedia.org/wiki?curid=337186" title="മുസ്ലിം ലീഗ് (ഓപൊസിഷൻ)">
മുസ്ലിം ലീഗ് (ഓപൊസിഷൻ)

ഓൾ ഇന്ത്യ മുസ്ലിം ലീഗ് എന്ന് അറിയപ്പെടുകയും പിന്നീട് നിഷ്ക്രിയമാവുകയും ചെയ്ത കേരളത്തിലെ ഒരു രാഷ്ട്രീയപാർട്ടിയാണ് മുസ്ലിം ലീഗ് (ഓപൊസിഷൻ). സയ്യിദ് ഉമർ ബാഫഖി തങ്ങളുടെ നേതൃത്വത്തിൽ ഇന്ത്യൻ യൂന്യൻ മുസ്ലിം ലീഗിൽ നിന്ന് വിഘടിച്ചുപോയവർ ചേർന്നാണ് ഈ പാർട്ടി രൂപീകരിച്ചത്. കമ്മ്യൂണിസ്റ്റ് പാർട്ടി ഓഫ് ഇന്ത്യ (മാർക്സിസ്റ്റ്)യുടെ സഖ്യകക്ഷിയും ഇടതുപക്ഷ ജനാധിപത്യ മുന്നണിയിലെ അംഗവുമായിരുന്നു.


</doc>
<doc id="337188" url="https://ml.wikipedia.org/wiki?curid=337188" title="ആർ.എൽ. ഭാട്ട്യ">
ആർ.എൽ. ഭാട്ട്യ

അർ . എൽ. ഭാട്ട്യ എന്ന രഘുനന്ദൻ ലാൽ ഭാട്ട്യ 23 ജൂൺ 2004 മുതൽ 10 ജൂലൈ 2008 വരെ കേരളത്തിന്റെ ഗവർണ്ണറായിരുന്നു. 10 July 2008 to 28 June 2009 വരെ ബിഹാറിന്റെ ഗവർണ്ണറായും അദ്ദേഹം സേവനമനുഷ്ടിച്ചിട്ടുണ്ട്. 

ദേവി ഭാട്ട്യയും അറൂറാമൽ ഭാട്ട്യയും ആയിരുന്നു അർ . എൽ. ഭാട്ട്യയുടെ മാതാപിതാക്കൾ. പഞ്ചാബിലെ അമൃതസറിലാണ് അദ്ദേഹം ജനിച്ചത്. ഇന്നത്തെ പാകിസ്താനിലുള്ള ലഹോറിലെ പഞ്ചാബ് സർവ്വകലാശാലയിലാണ് അദ്ദേഹം തന്റെ ബിരുദം നേടിയത്. ഇവിടെനിന്ന് അദ്ദേഹം എൽ. എൽ. ബി എടുത്തു. 

1972ൽ അദ്ദേഹം അമൃതസർ പാർലിമെന്റ് മണ്ഡലത്തിൽനിന്നും ലോക്‌സഭയിലേയ്ക്കു കോൺഗ്രസ്സ് പാർട്ടി പ്രതിനിധിയായി തിരഞ്ഞെടുക്കപ്പെട്ടു. 1980, 1985, 1992, 1996,1999 എന്നീ തിരഞ്ഞെടുപ്പുകളിലും അദ്ദേഹം പാർലിമെന്റ് അംഗമായി. അദ്ദേഹം July 1992 until 1993 വരെ ഇന്ത്യയുടെ വിദേശകാര്യ മന്ത്രിയായിരുന്നു. 

1983 to 1990 വരെ ഇന്ത്യ ബൾഗേറിയ സൗഹൃദ സൊസൈറ്റിയുടെ ചെയർമാൻ ആയിരുന്നു. 1981 to 1983 വരെ അദ്ദേഹം All India Peace & Solidarity organizationന്റെ ഉപ അദ്ധ്യക്ഷനായിരുന്നു. 1983 to 1984 വർഷങ്ങളിൽ Friends of Soviet Union ന്റെ ഉപാദ്ധ്യക്ഷനായി സേവനം അനുഷ്ടിച്ചു. 

2004ൽ സിക്കന്ദർ ഭക്തിന്റെ നിര്യാണത്തിനുശേഷം അദ്ദേഹം കേരളത്തിന്റെ ഗവർണ്ണറായി ചുമതലയേറ്റു. നാലു വർഷത്തിനുശേഷം അദ്ദേഹം ബിഹാർ ഗവർണ്ണറായി. 2009ൽ അദ്ദേഹം ഭരണരംഗത്തിൽനിന്നും ഒഴിഞ്ഞ് സ്വകാര്യജീവിതം നയിച്ചുവരുന്നു. He was sworn in on 10 July 2008.


</doc>
<doc id="337190" url="https://ml.wikipedia.org/wiki?curid=337190" title="അജിത് പ്രസാദ് ജെയിൻ">
അജിത് പ്രസാദ് ജെയിൻ

അജിത് പ്രസാദ് ജെയിൻ (1902–1977) കേരളത്തിന്റെ ഗവർണറായിരുന്നു. യു. പിയിലെ കോൺഗ്രസ്സ് കമ്മിറ്റി ചെയർമാനും കേന്ദ്ര മന്ത്രിയും ആയിരുന്നു. ഉത്തർപ്രദേശിലെ സഹറൻപൂർ ആണു സ്വദേശം. 

1902ൽ മീററ്റിലാണ് അദ്ദേഹം ജനിച്ചത്. 

ലക്നൗ സർവ്വകലാശാലയിൽ നിന്നും ബിരുദമെടുത്ത അദ്ദേഹം എൽ. എൽ. ബി പാസ്സായി. 1926ൽ അഭിഭാഷകനായി. 

1930ലെ നിസ്സഹകരണപ്രസ്ഥാനത്തിൽ പങ്കെടുത്തു. തുടർന്ന് കോൺഗ്രസ്സിന്റെ എല്ലാ പ്രക്ഷോഭങ്ങളിലും പങ്കെടുത്തു. 

1952ലെ നെഹ്രു മന്ത്രിസഭയിൽ പുനരധിവാസ വകുപ്പു മന്ത്രിയായിരുന്നു. December 1954 to August 1959 അദ്ദേഹം ഭക്ഷ്യ കൃഷി മന്ത്രിയായി. 

വി. വി. ഗിരിക്കു ശേഷം കേരളത്തിന്റെ മൂന്നാം ഗവർണ്ണറായി 2 April 1965 to 6 February 1966 വരെ സേവനം അനുഷ്ടിച്ചു. കേരളത്തിൽ ഈ സമയത്ത് പ്രസിഡന്റു ഭരണമായിരുന്നു. ലാൽ ബഹാദൂർ ശാസ്ത്രിയുടെ മരണശേഷം പ്രധാനമന്ത്രിയായി ഇന്ദിരാഗാന്ധിയെ അനുകൂലിച്ചു. മൊറാർജി ദേശായിയെ എതിർത്ത് കോൺഗ്രസ്സിനുള്ളിലുള്ള ഇടതുചേരിയെ ശക്തിപ്പെടുത്താൻ പ്രവർത്തിച്ചു. 
1967ൽ രാജ്യസഭയിലേയ്ക്ക് നാമനിർദ്ദേശം ചെയ്യപ്പെട്ടിട്ടുണ്ട്.

സെമീന്ദാരി സമ്പ്രദായം നിർത്തലാക്കാൻ ആദ്ദേഹം യത്നിച്ചിരുന്നു. അതുമായി ബന്ധപ്പെട്ട കമ്മിറ്റിയുടെ അംഗമായ അദ്ദേഹം, സെമീന്ദാരി സമ്പ്രദായം നിർത്റ്റ്ഘലാക്കാനുള്ള ബിൽ രൂപപ്പെടുന്നതിൽ നിർണ്ണായകമായ പങ്കു വഹിച്ചു. നദീസംയോജനപദ്ധതിയുടെ തുടക്കക്കാരിലൊരാളുമായിരുന്നു. ഇന്ത്യയുടെ ഭക്ഷ്യസ്വയം പര്യാപ്തതയ്ക്കായി ഹരിതവിപ്ലവത്തിനു തുടക്കം കുറിക്കാനും അദ്ദേഹത്തിന്റെ ദീർഘവീക്ഷണം കാരണമായി.

അദ്ദേഹം Shadow of the bear: The Indo-Soviet treaty , Kashmir: what really happened എന്നീ പുസ്തകങ്ങളും രചിച്ചിട്ടുണ്ട്. 

1977ഡിസംബർ 31നു അജിത് പ്രസാദ് ജൈൻ എഴുപത്തഞ്ചാം വയസ്സിൽ മരിച്ചു. 


</doc>
<doc id="337191" url="https://ml.wikipedia.org/wiki?curid=337191" title="ഭഗവാൻ സഹായ്">
ഭഗവാൻ സഹായ്

ഭഗവാൻ സഹായ് (February 15, 1905 – December 6, 1986) 1966 ഫെബ്രുവരി 6 മുതൽ 1967 മേയ് 15 വരെ കേരളത്തിന്റെ ഗവർണ്ണറായി സേവനമനുഷ്ടിച്ചിരുന്നു. 1967 മേയ് 15 മുതൽ 1973 ജൂലൈ3 വരെ ജമ്മു കാശ്മിരിന്റെ ഗവർണ്ണറായി. അദ്ദേഹം ഒരു ഐ. സി. എസ് ഓഫീസർ ആയിരുന്നു. കേരള ഗവർണ്ണർ ആയിരുന്ന അജിത് പ്രസാദ് ജെയിനിനെപ്പോലെ അദ്ദേഹവും ഉത്തർപ്രദേശിലെ മൊറാദാബാദിലെ ചന്ദൗസി എസ്. എം. കോളെജിന്റെ പൂർവ്വവിദ്യാർഥിയായിരുന്നു. കേരള ഗവർണ്ണർ ആകും മുൻപ് അദ്ദേഹം പഞ്ചാബിന്റെ ലഫ്റ്റനന്റ് ഗവർണ്ണറും ആയിരുന്നു. മുൻ കേരളാ ഗവർണ്ണറും പിന്നീട് ഇന്ത്യയുടെ പ്രസിഡന്റും ആയ വി. വി. ഗിരിയുടെ കീഴിൽ അദ്ദേഹം ഗവർണ്ണർമാരുടെ കമ്മിറ്റിയുടെ തലവനായി. 

അദ്ദേഹത്തെ രാഷ്ട്രം പദ്മഭൂഷൻ നൽകി ആദരിച്ചിട്ടുണ്ട്. മുൻ ആസ്സാം ഗവർണ്ണർ ആയിരുന്ന വിഷ്ണു സഹായ് യുടെ ഇളയ സഹോദരനാണ്. 


</doc>
<doc id="337193" url="https://ml.wikipedia.org/wiki?curid=337193" title="ടി.എൻ. ചതുർവേദി">
ടി.എൻ. ചതുർവേദി

ടി. എൻ. ചതുർവേദി എന്ന ത്രിലോകി നാഥ് ചതുർവേദി (ജനനം: 19 ജനുവരി 1929) 2002 to 2007വരെ കർണ്ണാടകയുടെ ഗവർണ്ണർ ആയിരുന്നു. വിരമിച്ച ഐ. എ. എസ് ഓഫീസറായിരുന്ന അദ്ദേഹം1984 മുതൽ 1989 വരെ ഇന്ത്യയുടെ കൺട്രോളർ ആന്റ് ഓഡിറ്റർ ജനറൽ ഓഫ് ഇന്ത്യ ആയിരുന്നു. 1991ൽ അദ്ദേഹത്തെ പദ്മവിഭൂഷൻ നൽകി ആദരിച്ചു. 21 August 2002ൽ കർണ്ണാടകയുടെ ഗവർണ്ണറായി ചുമതലയേറ്റു. ഗവർണ്ണറായിരുന്ന സിക്കന്തർ ഭക്തിന്റെ പെട്ടെന്നുള്ള നിര്യാണത്തിനുശേഷം 25 February 2004 മുതൽ ജൂൺ 2004 വരെ കേരളത്തിന്റെ ഗവർണ്ണർ കൂടിയായി അദ്ദേഹം സേവനം അനുഷ്ടിച്ചു. പുതിയ ഗവർണ്ണർ ചുമതലയേറ്റതിനാൽ കേരളത്തിന്റെ ചുമതലയിൽനിന്നും അദ്ദേഹം ഒഴിഞ്ഞു. 
രാമേശ്വർ താക്കൂർ കർണ്ണാടക ഗവർണ്ണർ ആയതിനാൽ 21 August 2007ൽ അദ്ദേഹം കർണ്ണാടക ഗവർണ്ണർ പദവിയും ഒഴിഞ്ഞു.


</doc>
<doc id="337201" url="https://ml.wikipedia.org/wiki?curid=337201" title="സിഖന്ദർ ഭക്ത്">
സിഖന്ദർ ഭക്ത്

സിഖന്ദർ ഭക്ത്(24 August 1918 – 23 February 2004) ആദ്യം ഇന്ത്യൻ നാഷണൽ കോൺഗ്രസ്സിന്റെയും, ജനതാപാർട്ടിയുടെയും അവസാനം ഭാരതീയ ജനതാ പാർട്ടിയുടെയും നേതാവായിരുന്നു. അദ്ദേഹം ഭാരതീയ ജനതാ പാർട്ടിയുടെ വൈസ് പ്രസിഡന്റായി പ്രവർത്തിച്ചു. രാജ്യസഭയിൽ ആ പാർട്ടിയുടെ നേതാവായി പ്രവർത്തിച്ചു. അടൽ ബിഹാരി വാജ്പേയി നയിച്ച എൻ ഡി എ ഗവൺമെന്റിൽ കാബിനറ്റ് പദവിയുള്ള മന്ത്രിയായിരുന്നു. 2000ൽ ഇന്ത്യയുടെ രണ്ടാമത്തെ വലിയ ബഹുമതിയായ പദ്മവിഭൂഷൻ നൽകി അദ്ദേഹത്തെ ആദരിച്ചു. 

1918ൽ ഡൽഹിയിലാണ് സിഖന്ദർ ഭക്ത് ജനിച്ചത്. അന്ന ആംഗ്ലോ അറാബിക്ക് കോളെജ് എന്നരിയപ്പെട്ട സാക്കിർ ഹുസ്സൈൻ കോളെജിൽ നിന്നും ശാസ്ത്രത്തിൽ ബിരുദം നേടി. ഡൽഹി യൂണിവേഴ്സിറ്റിയുടെ അറിയപ്പെടുന്ന ഹോക്കി കളിക്കാരനായിരുന്നു. 

1952ൽ ഡൽഹി മുനിസിപ്പൽ കോർപ്പറേഷനിൽ കോൺഗ്രസ്സ് സ്ഥാനാർത്ഥിയായി മത്സരിച്ച് വിജയിച്ചു. 1968ൽ ഡൽഹി വൈദ്യുത വിതരണ സ്ഥാപനത്തിന്റെ ചെയർമാാനായി അവരോധിക്കപ്പെട്ടു. 1968ൽ കോൺഗ്രസ്സിന്റെ പിളർപ്പിനുശേഷം സംഘടനാ കോൺഗ്രസ്സിൽ നിലയുറപ്പിച്ചു. അടിയന്തരാവസ്ഥാക്കാലത്ത് 25 June 1975ൽ അദ്ദേഹം അറസ്റ്റു ചെയ്യപ്പെട്ട് റോഹ്തക്ക് ജയിലിൽ അടയ്ക്കപ്പെട്ടു. 1975 ഡിസംബറിൽ ആണു ജയിൽ വിമോചിതനായത്. അതിനുശേഷം അദ്ദേഹം ജനതാപാർട്ടിയിൽ ചേർന്നു പ്രവർത്തിച്ചു. 

1977 മാർച്ചിൽ ലോക്‌സഭയിലേയ്ക്ക് ജനതാപാർട്ടി സ്ഥാനാർത്ഥിയായി ചാന്ദ്നിചൗക്കിൽ നിന്നും തിരഞ്ഞെടുക്കപ്പെട്ടു. തിരഞ്ഞെടുപ്പിനു ശേഷം അധികാരത്തിൽ വന്ന മൊറാർജി ദേശായി ഭക്തിനെ മരാമത്ത്, ഭവന വിതരണ പുനരധിവാസ മന്ത്രിയായി നിയമിച്ചു. 1979 ജൂലൈ വരെ അദ്ദേഹം ആ സ്ഥാനത്തിരുന്നു.
2002ൽ അദ്ദേഹം രാഷ്ട്രിയത്തിൽനിന്നും മാറിനിന്നു. അദ്ദേഹത്തെ 2002ൽ കേരള ഗവർണ്ണറായി നിയമിച്ചു. 2004 ഫെബ്രുവരിയിൽ ഗവർണ്ണറായിരിക്കുമ്പോൾ കേരളത്തിലെ തിരുവനന്തപുരത്തെ മെഡിക്കൽ കോളേജിൽ വച്ച് കുടൽസംബന്ധമായ ശസ്ത്രക്രിയയ്ക്കു വിധേയനായി. 2004 ഫെബ്രുവരി 23-ന് അദ്ദേഹം അന്തരിച്ചു. ഔദ്യോഗികപദവിയിലിരിക്കുമ്പോൾ മരിച്ച ആദ്യ ഗവർണ്ണർ ആയിരുന്നു സിഖന്തർ ഭക്ത്. 

അന്നത്തെ പ്രസിഡന്റായിരുന്ന എ പി ജെ അബ്ദുൽകലാം, പ്രധാനമന്ത്രിയായിരുന്ന എ. ബി. വാജ്പെയി തുടങ്ങി പ്രമുഖർ അദ്ദേഹത്തിന്റെ വിയോഗത്തിൽ അനുശോചിച്ചു.


</doc>
<doc id="337202" url="https://ml.wikipedia.org/wiki?curid=337202" title="വി. വിശ്വനാഥൻ">
വി. വിശ്വനാഥൻ

വി. വിശ്വനാഥൻ (25 ജനുവരി 1909 – 16 ജനുവരി 1987) മെയ് 15, 1967 മുതൽ മാർച്ച് 31, 1973 വരെ കേരളത്തിന്റെ ഗവർണ്ണറായിരുന്നു. 

കേരളത്തിൽ പാലക്കാട് ജില്ലയിലെ ത്രിക്കടേരിയിൽ ജനിച്ചു. കേരളത്തിന്റെ ഗവർണ്ണർ ആയ ആദ്യ മലയാളി ആയിരുന്നു വി. വിശ്വനാഥൻ. തന്റെ സ്വദേശത്ത് ഗവർണ്ണറായി നിയമിക്കുക എന്നത് അന്നു വരെ സാധാരണമായിരുന്നില്ല. 1930ൽ സിവിൽ സർവീസിൽ ചേരുന്നതിനു മുമ്പ് അദ്ദേഹം ബാംഗളൂർ സെൻട്രൽ കോളെജിലും ലണ്ടൻ യൂണിവേഴ്സിറ്റി കോളജിലും ഒക്സ്ഫഡിലെ ബല്ലിയോൽ കോളേജിലും പഠിച്ചു. )

കേരളത്തിലെ മുഖ്യമന്ത്രിയായിരുന്ന ഇ. എം. എസ് നമ്പൂതിരിപ്പാടുമായി അദ്ദേഹം പൊരുത്തപ്പെട്ടില്ല. 


</doc>
<doc id="337203" url="https://ml.wikipedia.org/wiki?curid=337203" title="എൻ.എൻ. വാഞ്ചൂ">
എൻ.എൻ. വാഞ്ചൂ

എൻ. എൻ. വാഞ്ചൂ എന്ന നിരഞ്ചൻ നാഥ് വാഞ്ചു (May 1, 1910 – October 20, 1982) ഒരു സിവിൽ സർവീസ് ഓഫീസറും പിന്നീട് കേരളത്തിലെയും മദ്ധ്യപ്രദേശത്തെയും ഗവർണറും ആയിരുന്നു. ലാഹോറിലെ ഗവൺമെന്റ് കോളെജ്, കേംബ്രിജിലെ കിങ്സ് കൊളെജ്, യു കെ യിലെ റോയൽ കോളേജ് ഓഫ് ഡിഫൻസ് എന്നിവിടങ്ങളിൽ പഠിച്ചു.

1934ൽ ഇന്ത്യൻ സിവിൽ സർവ്വീസിൽ ചേർന്നു. ബിഹാറിലെ സബ് കലക്ടർ ആയാണ് തുടക്കമിട്ടത്. പിന്നീട്, രാജ്യരക്ഷാ മന്ത്രാലയത്തിലെ സെക്രട്ടറിയായി. രാജ്യരക്ഷാ ഉപകരണങ്ങളുടെ ഉത്പാദനരംഗത്ത് (1948-‘57) ചീഫ് കണ്ട്രോളർ ആയി. വാണിജ്യമന്ത്രാലയത്തിലെ സെക്രട്ടറി (1960 – ‘61), ബൊക്കാറോ സ്റ്റീൽ പ്ലാന്റിന്റെ ചെയർമാൻ 1965–70), കേന്ദ്രവ്യവസായ വകുപ്പിന്റെ സെക്രട്ടറി (1968 – ’70), എന്നീ നിലകളിൽ പ്രവർത്തിച്ചു. 1972ൽ Industrial Customs and Prices Bureauയുടെ ചെയർമാനായി വിരമിച്ചു.
അദ്ദേഹം കേരളത്തിന്റെ ഗവർണ്ണർ ആയി 1973 ഏപ്രിൽ 1 മുതൽ 1977 ഒക്റ്റോബർ 10 വരെ പ്രവർത്തിച്ചു. സി. അച്യുതമേനോൻ, എ. കെ. ആന്റണി, കെ. കരുണാകരൻ എന്നിവരുടെ കൂടെ അദ്ദേഹം പ്രവർത്തിച്ചു.


</doc>
<doc id="337205" url="https://ml.wikipedia.org/wiki?curid=337205" title="പി. രാമചന്ദ്രൻ">
പി. രാമചന്ദ്രൻ

പി. രാമചന്ദ്രൻ(11 July 1921–23 May 2001)ഒരു രാഷ്ട്രീയക്കാരനും എം എൽ എ യും ആയിരുന്നു. തമിഴുനാടിനെ പ്രതിനിധീകരിച്ച് അദ്ദേഹം പാർലിമെന്റിലെത്തി. 1982 മുതൽ 1988 വരെ കേരള ഗവർണ്ണറും ആയിരുന്നു.

1962ൽ ഇന്ത്യൻ നാഷണൽ കോൺഗ്രസ്സിനെ പ്രതിനിധീകരിച്ച് എം എൽ എ ആയി. 1977ൽ ചെന്നൈ സെൻട്രൽ മണ്ഡലത്തിൽ നിന്നും ജനതാ പാർട്ടി പ്രതിനിധിയായി വിജയിച്ചു. 


</doc>
<doc id="337207" url="https://ml.wikipedia.org/wiki?curid=337207" title="ദി ജംഗിൾ ബുക്ക് (2016 ചലച്ചിത്രം)">
ദി ജംഗിൾ ബുക്ക് (2016 ചലച്ചിത്രം)

റുഡ്യാർഡ് കിപ്ലിംഗിന്റെ ഇതേ പേരിലുള്ള പ്രശസ്ത കൃതിയുടെ ചലച്ചിത്രാവിഷ്കാരമാണ് ദി ജംഗിൾ ബുക്ക് ഇതിനെ കുറിച്ച് ആനിമേഷൻ സിനിമള്യും ഇറങ്ങി.ജോൺ ഫേവ്രു സംവിധാനം ചെയ്ത ഈ ചിത്രം 2016 ഏപ്രിൽ 15 നാണ് പുറത്തിറങ്ങിയത്.

കാട്ടിലകപ്പെട്ടുപോയ മൗഗ്ലി എന്ന മനുഷ്യക്കുഞ്ഞിന്റെ കഥയാണിത്. അകേല എന്ന ചെന്നായ നയിക്കുന്ന ചെന്നായക്കൂട്ടത്തോടൊപ്പമാണ് മൗഗ്ലി കഴിയുന്നത്. മൗഗ്ലിയെ കാട്ടിൽ നിന്നും പുറത്താക്കിയില്ലെങ്കിൽ ചെന്നായക്കൂട്ടത്തിന് തന്നെ അത് ആപത്തായിരിക്കും എന്ന് ഷേർ ഖാൻ എന്ന കടുവ ഭീഷണിപ്പെടുത്തിയതോടെ ചെന്നായക്കൂട്ടത്തിൽ നിന്നും സ്വയം പുറത്തുപോകാൻ മൗഗ്ലി തീരുമാനമെടുക്കുന്നു. കൂട്ടുകാരനായ ബഗീര എന്ന കരിമ്പുലിയോടൊപ്പം അവൻ നാട്ടിലേക്കുപോകുവാനൊരുങ്ങുന്നു. എന്നാൽ വഴിമധ്യേ ഷേർഖാൻ അവരെ ആക്രമിക്കുന്നു. ബഗീരയ്ക്ക് പരിക്കുപറ്റിയെങ്കിലും മൗഗ്ലി സമർത്ഥമായി രക്ഷപെടുന്നു.

പിന്നീട് മൗഗ്ലി കാ എന്ന ഭീമൻ മലമ്പാമ്പിനെ കണ്ടുമുട്ടുന്നു. മൗഗ്ലിയുടെ അച്ഛനെ ഷേർഖാൻ കൊന്ന കഥ കാ മൗഗ്ലിയോട് പറയുന്നു. മൗഗ്ലിയെ മയക്കി വിഴുങ്ങാനൊരുങ്ങുന്ന കായുടെ വായിൽ നിന്നും ബാലു എന്ന മടിയൻ കരടി അവനെ രക്ഷിക്കുന്നു. ബാലുവിന് ധാരാളം തേൻക്കൂടുകൾ അടർത്തിക്കൊടുക്കുന്ന മൗഗ്ലിയുമായി ബാലു ചങ്ങാത്തം സ്ഥാപിക്കുകയും മൗഗ്ലി നാട്ടിലേയ്ക്ക് മടങ്ങാതെ ബാലുവിനോടൊപ്പം കൂടുകയും ചെയ്യുന്നു.

ഇതിനിടയിൽ മൗഗ്ലി കാട്ടിൽ നിന്നും പോയെന്നു പറയുന്ന അകേലയോട് അവൻ തിരിച്ചുവരുമെന്നും അവന്റെ മരണമാണ് എന്റെ ലക്ഷ്യം എന്നും ഷേർഖാൻ പറയുന്നു. വാക്കുതർക്കത്തിനിടയിൽ ഷേർഖാൻ അകേലയെ കൊല്ലുന്നു.

ഷേർഖാൻ മൗഗ്ലിയെ വേട്ടയാടുകയാണെന്ന് ബഗീരയിൽ നിന്നുമറിഞ്ഞ ബാലു ഷേർഖാനെ ചെറുക്കാൻ മാത്രം തനിക്ക് കഴിവില്ലെന്നോർത്ത് മൗഗ്ലിയോട് നാട്ടിലേയ്ക്ക് പോകാൻ നിർദ്ദേശിക്കുന്നു. എന്നാൽ ഇതിനിടയിൽ മൗഗ്ലിയെ ഒരുകൂട്ടം കുരങ്ങന്മാർ തട്ടിക്കൊണ്ടുപോയി അവരുടെ നേതാവായ കിംഗ് ലൂയി എന്ന ഒറാങ്ങ്ഉട്ടാന്റെ മുന്നിലെത്തിക്കുന്നു.

നാട്ടിൽ നിന്റെ വർഗ്ഗത്തിന്റെ കൈയ്യിലുള്ള ചുവന്ന പുഷ്പമാണ് ഈ ലോകത്തിലെ ഏറ്റവും വലിയ ശക്തിയെന്നും നാട്ടിൽ നിന്നും ചുവന്ന പുഷ്പം (തീ) കൊണ്ടെത്തന്നാൽ ഞാൻ നിന്നെ സംരക്ഷിക്കാമെന്ന് കിംഗ് ലൂയി പറയുന്നു. എന്നാൽ ബാലുവും ബഗീരയും കൂടി മൗഗ്ലിയെ അവിടെ നിന്നും രക്ഷപെടുത്തുന്നു. അകിലയുടെ മരണമറിഞ്ഞതോടെ ഷേർഖാനെ വകവരുത്തണമെന്ന് മൗഗ്ലി തീരുമാനിക്കുന്നു. അവൻ നാട്ടിൽ നിന്നും തീ മോഷ്ടിച്ചുകൊണ്ടുവരുന്നു. 

ഇതിനിടയിൽ പടരുന്ന കാട്ടുതീയിൽ സമർത്ഥമായി ഷേർഖാനെ വീഴ്ത്തി മൗഗ്ലി അവന്റെ കഥ കഴിക്കുന്നു. പിന്നീട് അവൻ നിർഭയം ബാലുവിന്റേയും ബഗീരയുടേയും ഒപ്പം ചെന്നായക്കൂട്ടത്തിലേയ്ക്ക് പോകുന്നു.



</doc>
<doc id="337208" url="https://ml.wikipedia.org/wiki?curid=337208" title="ബിഗോണിയേസീ">
ബിഗോണിയേസീ

സപുഷ്പികളിലെ ഒരു സസ്യകുടുംബം ആണ് ബിഗോണിയേസീ (Begoniaceae). 2000 -ത്തോളം സ്പീഷിസ് ഉള്ള ഈ കുടുംബത്തിലെ ഒരെണ്ണമൊഴികെയുള്ള സ്പീഷിസുകൾ എല്ലാം ബിഗോണിയ ജനുസ്സിലാണ് ഉള്ളത്. മറ്റെ ജനുസായ ഹില്ലെബ്രാൻഡിയയിൽ ഉള്ള ഒരേ ഒരു സ്പീഷിസായ ഹില്ലെബ്രാൻഡിയ സാന്റ്‌വിച്ചെൻസിസ് ഹവായിയിലെ തദ്ദേശസസ്യമാണ്. ബിഗോണിയയിലെ അംഗങ്ങൾ മിക്കവയും അലങ്കാരസസ്യമായി ഉപയോഗിക്കുന്നവയാണ്.


</doc>
<doc id="337211" url="https://ml.wikipedia.org/wiki?curid=337211" title="പി. ശിവശങ്കർ">
പി. ശിവശങ്കർ

പി. ശിവശങ്കർ (Born 10 August 1929) ഇന്ത്യയുടെ വിദേശകാര്യവും നിയമവും പെട്രോളിയം എന്നീ വകുപ്പുകൾ കൈകാര്യം ചെയ്ത കേന്ദ്രമന്ത്രിയായിരുന്നു. സിക്കിമിന്റെയും കേരളത്തിന്റെയും ഗവർണ്ണറായും പ്രവർത്തിച്ചു. 
10 August 1929ന് തെലങ്കാനയിലെ ഹൈദ്രബാദ് ജില്ലയിലെ മമിഡിപള്ളിയിലാണ് പി. ശിവശങ്കർ ജനിച്ചത്. അമ്രിത്സറിലെ ഹിന്ദു കോളെജിൽ ബി. എ. പാസ്സായി. ഓസ്മാനിയ സർവ്വകലാശാലയിൽനിന്നും എൽ എൽ. ബി. പാസ്സൈ. ഡോ. പി ലക്ഷ്മിഭായിയെ വിവാഹം അക്ഴിച്ചു. രണ്ടു കുട്ടികൾ. 
1974-75 കാലത്ത് പി. ശിവശങ്കർ ആന്ത്രപ്രദേശ് ഹൈക്കോർട്ടിൽ ന്യായാധിപനായിരുന്നു. 1979ൽ സെക്കന്തരാബാദിൽ നിന്നും ഇന്ത്യൻ നാഷണൽ കോൺഗ്രസ്സിന്റെ പ്രതിനിധിയായി ലോക്‌സഭയിലെത്തി. 1980ൽ ഇന്ദിരാ ഗവൺമെന്റിന്റെ കാലത്ത് അദ്ദേഹം നീതി നിയമവകുപ്പു മന്ത്രിയായി. 

1985ൽ ഗുജറാത്തിൽനിന്നും രാജ്യസഭയിലേയ്ക്കു രണ്ടുപ്രാവശ്യം നാമനിർദ്ദേശം ചെയ്യപ്പെട്ടു. വിദേശകാര്യ മത്രിയും മാനവശേഷിവകുപ്പു മന്ത്രിയുമായി ആ 2 വട്ടം അദ്ദേഹം പ്രവർത്തിച്ചു. 1987 മുതൽ 1988 വരെ അദ്ദേഹം ആസൂത്രണക്കമ്മീഷന്റെ ഡപ്യൂട്ടി ചെയർമാൻ ആയി. 1988 മുതൽ 1989 വരെ രാജ്യസഭാ അദ്ധ്യക്ഷനായി. 1989 മുതൽ 1991 വരെ രാജ്യസഭയിലെ പ്രതിപക്ഷനേതാവായി. 

21 September 1994ൽ സിക്കിമിന്റെ ഗവർണ്ണറായി. 11 November 1995 വരെ അതു തുടർന്നു. 1995 മുതൽ 1996 വരെ കേരളത്തിന്റെ ഗവർണ്ണറുമായി. He also was Governor of Kerala from 1995 to 1996.

2004ൽ കോൺഗ്രസ്സുമായി അഭിപ്രായവ്യത്യാസമുണ്ടായതിനാൽ ആ പാർട്ടി വിട്ട് ചിരഞ്ജീവിയുടെ പ്രജാ രാജ്യ പാർട്ടിയിൽ ചേർന്നു. എന്നാൽ 2011ൽ പ്രജാ രാജ്യ പാർട്ടി കോൺഗ്രസ്സിൽ ലയിച്ചു.


</doc>
<doc id="337217" url="https://ml.wikipedia.org/wiki?curid=337217" title="സ്വരൂപ് സിംഗ്">
സ്വരൂപ് സിംഗ്

സ്വരൂപ് സിംഗ്(January 9, 1917 - August 4, 2003) ഇന്ത്യൻ രാഷ്ട്രീയക്കാരനും വിദ്യാഭ്യാസ വിചക്ഷണനും ആയിരുന്നു. ഡെൽഹി സർവ്വകലാശാലയുടെ വൈസ് ചാൻസലർ ആയിരുന്ന അദ്ദേഹം രാജ്യസഭാംഗവും ഗുജറാത്തിന്റെയും കേരളത്തിന്റെയും ഗവർണ്ണറും ആയിരുന്നു.
ഹര്യാനയിലെ റോഹ്തക് ജില്ലയിലെ സംഘി ഗ്രാമത്തിൽ ജനിച്ച അദ്ദേഹം പഞ്ചാബ് സർവ്വകലാശാലയിൽ നിന്നും 1934ൽ മെട്രിക്കുലേഷൻ പാസ്സായി. 1936ൽ ഡഝി സർവ്വകലാശാലയിൽനിന്നും ഇന്റെർമീഡിയേറ്റ് പാസ്സായി. തുടർന്ന് ബി. എ(ഓണേഴ്സ്)(1938), എം. എ.(1940) എന്നിവയും നേടി. 

1940ൽ ഡൽഹി സർവ്വകലാശാലയിലെ ഹിന്ദു കോളജിൽ ലക്ചറർ ആയി ജോലി തുടങ്ങി. പത്തു വർഷത്തോളം ഇവിടെ ജോലിചെയതശേഷം, 1951ൽ ലണ്ടൻ യൂണിവേഴ്സിറ്റി കോളെജിൽ ചേർന്ന് 1953ൽ പി.ച്ച്. ഡി എടുത്തു. തിരികെ ഇന്ത്യയിൽ വന്ന് വീണ്ടും ഹിന്ദു കോളജിൽ ചേർന്നു. 1957ൽ ദൽഹിയിലെ കിറോറിമാൽ കോളജിൽ പ്രിൻസിപ്പളായി. 

1971 ജനുവരിയിൽ ഡൽഹി സർവ്വകലാശാലയുടെ വൈസ് ചാൻസിലർ ആയി. (1975-1978)ൽ യൂണിയൻ പബ്ലിക് സർവീസ് കമ്മിഷന്റെ അംഗമായി. (1978 - 1984)കാലത്ത് ഹരിയാനയിൽനിന്നുമുള്ള രാജ്യസഭാംഗമായി. 1990 ഫെബ്രുവരി 12 മുതൽ 1990 നവംബർ 20 വരെ കേരളത്തിന്റെ ഗവർണ്ണറായിരുന്നു. 


</doc>
<doc id="337220" url="https://ml.wikipedia.org/wiki?curid=337220" title="ബി. രാച്ചയ്യ">
ബി. രാച്ചയ്യ

ബി. രാച്ചയ്യ എന്ന ബസവയ്യ രാച്ചയ്യ ഇന്ത്യയിലെ രാഷ്ട്രീയ നേതാവായിരുന്നു. കർണ്ണാടക ലെജിസ്ലേറ്റീവ് അസംബ്ലിയിലെ അംഗമായിരുന്നു. രാജ്യസഭയിലെ അംഗവുമായി അദ്ദേഹം തിരഞ്ഞെടുക്കപ്പെട്ടു. 1977ൽ കർണാടകയിൽ നിന്നും ലോക്‌സഭയിലേയ്ക്കു തിരഞ്ഞെടുക്കപ്പെട്ടു. അദ്ദേഹം കേരളത്തിലെയും ഹിമാചല്പ്രദേശിലേയും ഗവർണറായിരുന്നു. 
1922ൽ കർണ്ണാടകയിലെ ചാമരാജനഗറിലാണ് ജനിച്ചത്. അദ്ദേഹം നിയമജ്ഞനാണ്. കർണ്ണാടകയിലെ വിവിധ മന്ത്രിസഭകളിൽ മന്ത്രിയായിരുന്നു. 200ൽ 78 വയസ്സിൽ അദ്ദേഹം അന്തരിച്ചു. 


</doc>
<doc id="337231" url="https://ml.wikipedia.org/wiki?curid=337231" title="രാജ്യസഭയിലേക്ക് നാമനിർദേശം ചെയ്യപ്പെട്ടവരുടെ പട്ടിക">
രാജ്യസഭയിലേക്ക് നാമനിർദേശം ചെയ്യപ്പെട്ടവരുടെ പട്ടിക

ഇന്ത്യൻ പാർലമെന്റിലെ ഉപരിസഭയായ രാജ്യസഭയിലേക്ക് രാഷ്ട്രപതി നാമനിർദ്ദേശം ചെയ്യുന്നവരുടെ പട്ടികയാണിത്. കല, സാഹിത്യം, ശാസ്ത്രം, സാമൂഹ്യസേവനം എന്നീ മേഖലകളിൽ മികവു തെളിയിച്ച 12 പേരെയാണ് ആറു വർഷത്തേയ്ക്കായി നാമനിർദ്ദേശം ചെയ്യുന്നത്.


</doc>
<doc id="337234" url="https://ml.wikipedia.org/wiki?curid=337234" title="സാറ്റലൈറ്റ് ലൗഞ്ച് വെഹിക്കിൾ">
സാറ്റലൈറ്റ് ലൗഞ്ച് വെഹിക്കിൾ

എസ്. എൽ. വി.(സാറ്റലൈറ്റ് ലൗഞ്ച് വെഹിക്കിൾ) (Hindi: उपग्रह प्रक्षेपण यान)1970ൽ ഇന്ത്യയിലെ ഇന്ത്യൻ സ്പേസ് റിസർച്ച് ഓർഗനൈസേഷൻ ഉപഗ്രഹങ്ങൾ വിക്ഷേപിക്കാൻ വേണ്ട സാങ്കേതികവിദ്യ വികസിപ്പിച്ചെടുക്കാൻ തുടങ്ങിയ പ്രൊജക്റ്റ് ആയിരുന്നു. എ. പി. ജെ. അബ്ദുൽ കലാം ആയിരുന്നു ഈ പ്രൊജക്റ്റിന്റെ തലവൻ. 40 കിലോഗ്രാം ഭാരം 400 കി. മീ. ഉയരത്തിലെത്തിക്കുകയാണ് എസ്. എൽ. വി. ലക്ഷ്യം വച്ചത്. 1979 ആഗസ്റ്റിൽ നടന്ന ആദ്യ എസ്. എൽ. വി. ദൗത്യം ഭാഗികമായേ വിജയിച്ചുള്ളു. The first experimental flight of SLV-3, in August 1979, was only partially successful.

അത് 4 ഘട്ടമുള്ള ഖര ഇന്ധനം മാത്രം ഉപയോഗിക്കുന്ന മോട്ടോറുള്ള റോക്കറ്റായിരുന്നു. 

1979 ആഗസ്റ്റ് 10 നു ശ്രീഹരിക്കോട്ടയിൽ നിന്നായിരുന്നു എസ്. എൽ. വി. യുടെ ആദ്യ വിക്ഷേപണം. 1983 ഏപ്രിൽ 17നായിരുന്നു നാലാമത്തെയും അവസാനത്തെയും എസ്. എൽ. വി. യുടെ വിക്ഷേപണം. 
എല്ലാ എസ്. എൽ. വി. വിക്ഷേപണവും ശ്രീഹരിക്കോട്ടയിലെ എസ്. എൽ. വി. വിക്ഷേപണത്തറയിൽ the Sriharikota High Altitude Range വച്ചാണ് നടന്നത്. 



</doc>
<doc id="337237" url="https://ml.wikipedia.org/wiki?curid=337237" title="ലോങ് മാർച്ച് (റോക്കറ്റ് പരമ്പര)">
ലോങ് മാർച്ച് (റോക്കറ്റ് പരമ്പര)

ലോങ് മാർച്ച്(റോക്കറ്റ് പരമ്പര) ചൈനയുടെ റോക്കറ്റുവിക്ഷേപണികളുറ്റെ പരമ്പരയുടെ പേരാണ്. ചൈന ആക്കാദമി ഓഫ് ലോഞ്ച് വെഹിക്കിൾ ടെക്നോളജിയാണീ റോക്കറ്റുകൾ രൂപകല്പന ചെയ്യുന്നതും നിർമ്മിക്കുന്നതും. വിഡേശരാജ്യങ്ങളുറ്റെ ഉപയോഗത്തിനായി ഇവയെ എൽ. എം. എന്ന ചുരുക്കപ്പേരിൽ വിളിക്കുന്നു. എന്നാൽ പ്രാദേശികമായി സി. ഇസെഡ് അല്ലെങ്കിൽ ചൈനീസിൽ ചാങ് ഷെങ് (ലോങ് മാർച്ച്) എന്നതിന്റെ ചുരുക്കപ്പേരാണ്. മാവോയുടെ കാലത്ത് ചൈനീസ് കമ്യൂണിസ്റ്റ് ചരിത്രത്തിലെ ലോങ് മാർച്ചിനെ അനുസ്മരിക്കാനാണ് ഈ പേർ നൽകിയിരിക്കുന്നത്.
The Long March rockets are organized into several series:


</doc>
<doc id="337242" url="https://ml.wikipedia.org/wiki?curid=337242" title="ആൽക്കഹോൾ പ്രൂഫ്">
ആൽക്കഹോൾ പ്രൂഫ്

മദ്യത്തിന്റെ ഗാഢതയുടെ മാനദണ്ഡമാണ് ആൽക്കഹോൾ പ്രൂഫ്. എഥിൽ ആൽക്കഹോളും വെള്ളവും ചേർന്ന മിശ്രിതമാണ് "പ്രൂഫ് സ്പിരിറ്റ്". ഇത് വെടിമരുന്നുമായി ചേർക്കുമ്പോൾ തീപിടിക്കുമെങ്കിൽ 100 ഡിഗ്രി പ്രൂഫ് സ്പിരിറ്റ് എന്നുപറയും. സാധാരണ അത് 57.1% ആയിരിക്കും. ഇന്ത്യയിലെ നിയമങ്ങളനുസരിച്ച് 75 ഡിഗ്രി പ്രൂഫ് (അതായത് 25 ഡിഗ്രി അണ്ടർ പ്രൂഫ്) മദ്യം മാത്രമേ വിൽക്കുവാൻ പാടുള്ളൂ. ഈ മദ്യങ്ങളിൽ ആൽക്കഹോളിന്റെ ഗാഢത 42.83% ആയിരിക്കും.


</doc>
<doc id="337258" url="https://ml.wikipedia.org/wiki?curid=337258" title="ഡിസ്കവറി സ്പേസ് ഷട്ടിൽ">
ഡിസ്കവറി സ്പേസ് ഷട്ടിൽ

ഡിസ്കവറി സ്പേസ് ഷട്ടിൽ (Orbiter Vehicle Designation: OV-103) നാസയുടെ സ്പേസ് ഷട്ടിൽ പദ്ധതിയിൽ നിർമ്മിക്കപ്പെട്ട അഞ്ചു വാഹനങ്ങളിൽ മൂന്നാമത്തെ ബഹിരാകാശവാഹനം. ഇതിന്റെ 27 വർഷത്തെ ചരിത്രത്തിൽ 39 തവണ തൊടുത്തുവിടുകയും തിരികെയിറങ്ങുകയും ചെയ്തിട്ടുണ്ട്. ഐ സമയം വരെ മറ്റേതൊരു ബഹിരാകാശവാഹനവും ചെയ്യാത്തത്ര ബഹിരാകാശയാത്രകൾ ഡിസ്കവറി ചെയ്തിട്ടുണ്ട്. ഡിസ്കവറിയുടെ ആദ്യ യാത്ര, 1984 ആഗസ്റ്റ് 30 തൊട്ട് സെപ്റ്റംബർ 5 വരെ ആയിരുന്നു. ഈ ദൗത്യം STS-41-D എന്നറിയപ്പെടുന്നു. 

കൊളംബിയ, ചലഞ്ചർ എന്നിവയ്ക്കു ശേഷമാണ് ഇത് ഉപയോഗിക്കാൻ ആരംഭിച്ചത്. ഇതിന്റെ അവസാന ദൗത്യം STS-133 എന്നറിയപ്പെടുന്നു. ഇത്, 2011 ഫെബ്രുവരി 24 നായിരുന്നു. കെന്നഡി സ്പേസ് സെന്ററിൽ അത് അവസാനമായി നിലം തൊട്ടത് ആ വർഷം മാർച്ച് 9നായിരുന്നു. ഒരു മുഴുവൻ വർഷം സ്പേസിൽ ചെലവഴിച്ചശേഷമാണ് അത് തന്റെ അവസാന യാത്ര അവസാനിപ്പിച്ചത്. ഈ ദൗത്യത്തിൽ അത് ഗവേഷണത്തിലും ഇന്റെർനാഷണൽ സ്പേസ് സ്റ്റേഷന്റെ വിപുലീകരണത്തിലും സഹായിച്ചു. അത് ഹബ്ബിൾ സ്പേസ് ടെലിസ്‌കോപ്പ്അതിന്റെ ഭ്രമണപഥത്തിലെത്തിക്കുകയും ചെയ്തു. ഇതാണ് ദൗത്യത്തിൽനിന്നും വിരമിക്കുന്ന ഉപയോഗക്ഷമമായ ആദ്യ സ്പേസ് ഷട്ടിൽ. തുടർന്ന്, എൻഡവർ, അറ്റ്ലാൻഡിസ് എന്നിവയും ഇതുപോലെ പ്രവർത്തനം അവസാനിപ്പിച്ചു.

ചരിത്രത്തിൽ, പര്യവേഷണത്തിനായുള്ള കപ്പലുകൾക്കാണ് സാധാരണ ഡിസ്കവറി എന്ന പേർ നൽകിയിട്ടുള്ളത്. primarily HMS "Discovery",ക്യാപ്റ്റൻ ജയിംസ് കുക്ക് തന്റെ പര്യവേക്ഷണങ്ങൾക്കായി ഉപയോഗിച്ചിരുന്നതാണ്, HMS Discovery. അദ്ദേഹത്തിന്റെ അവസാന പര്യവേഷണത്തിനായി ഉപയോഗിച്ച ഈ കപ്പൽ 1776 മുതൽ 1779 വരെ സഞ്ചരിച്ചു. 1610–1611വരെ വടക്കുപടിഞ്ഞാറു വഴിത്താര കണ്ടുപിടിക്കാൻ ഹഡ്സൺ ഉൾക്കടലിൽ ഹെൻറി ഹഡ്സൺ നടത്തിയ തിരച്ചിലിന് ഡിസ്കവറി എന്ന കപ്പലാണ് ഉപയോഗിച്ചത്. 

ഡിസ്കവറി ഹബ്ബിൾ സ്പേസ് ടെലസ്കോപ്പിനെ സ്പെസിലെ ഭ്രമണപഥത്തിലെത്തിച്ചു. രണ്ടാമത്തെയും (STS-82) മൂന്നാമത്തെയും (STS-103) ഹബ്ബിളിനു സർവീസ് ചെയ്യാനുള്ള ദൗത്യങ്ങളും ഏറ്റെടുത്തു. അത് ഉളീസസ്സ് അന്വേഷണപേടകം ഭ്രമണപഥത്തിലെത്തിച്ചു. മൂന്നു tracking and data relay satellite (TDRS) കളും ബഹിരാകാശപഥത്തിലെത്തിച്ചു. ഇതുകൂടാതെ അനേകം ദൗത്യങ്ങൾ ഡിസ്കവറി വിജയിപ്പിച്ചിട്ടുണ്ട്. 

ഇവ കൂടാതെ 1986ൽ സൈനികാവശ്യങ്ങൾക്കായും ഈ ഷട്ടിൽ ഉപയോഗിക്കാൻ തുനിഞ്ഞിട്ടുണ്ട്. പക്ഷെ ചലഞ്ചർ ദുരന്തം ഈ ദൗത്യത്തിൽനിന്നും എയർഫോഴ്സിനെ പിന്തിരിപ്പിച്ചു. 

ഡിസ്കവറി അതിന്റെ അവസാന ദൗത്യമായ STS 133 2011 മാർച്ച് 9നാണ് നടത്തിയത്. അമേരിക്കയിലെ വെർജീനിയായിലെ സ്മിത്സോണിയൻ ഇൻസ്റ്റിറ്റ്യൂട്ടിന്റെ ഭാഗമായ നാഷണൽ എയർ ആന്റ് സ്പേസ് മ്യൂസിയത്തിന്റെ സ്റ്റീവൻ എഫ് ഉദ്വാർ-ഹെഇസി സെന്ററിൽ പ്രദർശിപ്പിക്കുന്നു.

കൊളംബിയയെക്കാൾ ഭാരം കുറഞ്ഞതാണ് ഡിസ്കവറി. 
1983ൽ കെന്നെഡി സ്പെസ് സെന്ററിലേയ്ക്ക് കൊണ്ടുപോകുന്നസമയം ഡിസ്കവറി ചലഞ്ചറിനെപ്പോലെ പുതുക്കാൻ തീരുമനിച്ചിരുന്നു. പക്ഷെ, ചലഞ്ചർ ദുരന്തം ഇതു നിർത്തിവച്ചു. 

1995ൽ 9 മാസത്തോളം കാലിഫോർണിയയിലെ പാംഡേലിൽ ഡിസ്കവറിയെ കേടുപോക്കി. ക്രയോജനിക് എഞ്ചിന്റെ അഞ്ചാമത് സെറ്റ് ഇതിൽ പിടിപ്പിക്കുകയും ഇന്റെർനാഷണൽ സ്പേസ് സ്റ്റേഷനുമായി ബന്ധപ്പെട്ട ദൗത്യങ്ങളെ സുഗമമാക്കാൻ വേണ്ട ബഹിർഭാഗത്തുള്ള എയർലോക്കിംഗ് സിസ്റ്റവും ചേർക്കുകയും ചെയ്തു. 

അങ്ങനെയുൾപ്പെടുത്തിയ മാറ്റങ്ങൾ ഡിസ്കവറിയെ മറ്റു സ്പേസ് ഷട്ടിലുകളേക്കാൾ വലുതാക്കിമാറ്റി. 

അവസാന മിഷനോടുകൂടി ഡിസ്കവറി 149 million miles (238 million km) ദൂരം 39 വ്യത്യസ്ത ദൗത്യങ്ങളിലായി സഞ്ചരിച്ചുകഴിഞ്ഞതായി കണക്കാക്കിയിരിക്കുന്നു. 5,830 പ്രാവശ്യം പ്രദക്ഷിണം നടത്തി. 27 വർഷത്തോളമായി 365 ദിനംഭ്രമണപഥത്തിൽ ചിലവൊഴിച്ചു. 
അത് കൊളബിയ, ചലഞ്ചർ എന്നിവ ബാക്കിവച്ച ദൗത്യങ്ങളും എറ്റെടുത്തു. 




</doc>
<doc id="337269" url="https://ml.wikipedia.org/wiki?curid=337269" title="പ്രിമുലേസീ">
പ്രിമുലേസീ

64 ജനുസുകൾ ഉള്ള ഒരു സസ്യകുടുംബമാണ് പ്രിമുലേസീ (Primulaceae). മിക്കവയും ബഹുവർഷികളായ അംഗങ്ങളുള്ള ഈ കുടുംബത്തിൽ പലതും അലങ്കാര പുഷ്പങ്ങളുണ്ടാകുന്ന കുറ്റിച്ചെടികളാണ്. മുൻപ് മിർസൈനേസീ കുടുംബത്തിൽ ഉണ്ടായിരുന്ന അംഗങ്ങൾ എ പി ജി 3 പ്രകാരം ഇപ്പോൾ പ്രിമുലേസീയിലാണ് ഉള്ളത്.



</doc>
<doc id="337271" url="https://ml.wikipedia.org/wiki?curid=337271" title="കമലു">
കമലു

ഫാബേസീ സസ്യകുടുംബത്തിലെ ഒരു കുറ്റിച്ചെടിയാണ് കമലു. . കിഴക്കനേഷ്യ തദ്ദേശവാസിയാണ്. ചൈന, തായ്‌വാൻ, ഭുട്ടാൻ, ഇന്ത്യ, നേപ്പാൾ, പാകിസ്താൻ, ശ്രീലങ്ക, ലവോസ്, ബർമ്മ; തായ്‌ലാന്റ്, വിയറ്റ്‌നാം, ഇന്തോനേഷ്യ, മലേഷ്യ, പാപ്പുവ ന്യൂ ഗിനിയ, ഫിലിപ്പീൻസ് എന്നിവിടങ്ങളിൽ സാധാരണയായി കണാറുണ്ട്.



</doc>
<doc id="337277" url="https://ml.wikipedia.org/wiki?curid=337277" title="വനവിസ്തൃതിയെ അടിസ്ഥാനപ്പെടുത്തിയുള്ള രാജ്യങ്ങളുടെ പട്ടിക">
വനവിസ്തൃതിയെ അടിസ്ഥാനപ്പെടുത്തിയുള്ള രാജ്യങ്ങളുടെ പട്ടിക

വനവിസ്തൃതിയുടെ ഒരു പട്ടികയാണ് ഇത്. പലതരത്തിൽ ഭാഗിച്ചിരിക്കുന്ന ഇതിൽ ഭൂമി മുഴുവനായും, രാജ്യങ്ങളായും, മേഖലകളായും കാണാം. ശതമാനക്കണക്കുകൾ സി ഐ എയുടെ 2011 -ലെ ലോകവിവരപുസ്തകത്തിൽ നിന്നും എടുത്തിട്ടുള്ളതാണ്.




</doc>
<doc id="337278" url="https://ml.wikipedia.org/wiki?curid=337278" title="ബ്രേവ് (2012 ചലച്ചിത്രം)">
ബ്രേവ് (2012 ചലച്ചിത്രം)

2012 -ൽ പുറത്തിറങ്ങിയ ഒരു അമേരിക്കൻ 3ഡി ആനിമേഷൻ ഫാന്റസി ചിത്രമാണ് ബ്രേവ്. പിക്‌സാർ ആനിമേഷൻ സ്‌റ്റുഡിയോ ഒരുക്കിയ ചിത്രം വിതരണം ചെയ്തത് വാൾട്ട് ഡിസ്‌നി പിക്ചർസ് ആണ്. ബ്രേവ് സംവിധാനം ചെയ്തത് മാർക്ക് ആൻഡ്രൂസും ബ്രെണ്ട ചാപ്മാനുമാണ്. ചാപ്മാന്റെ കഥക്ക് ആൻഡ്രൂസ്, ചാപ്മാൻ, ഐറിൻ മേച്ചി എന്നിവർ ചേർന്ന് തിരക്കഥ എഴുതി. തന്റെ മകളുമായ ബന്ധത്തിൽ നിന്നാണ് ബ്രെണ്ട ചാപ്മാന് കഥക്കുള്ള പ്രചോദനം ലഭിച്ചത്. ബ്രേവ് സംവിധാനം ചെയ്തതോടെ ചാപ്മാൻ പിക്‌സാറിന്റെ ചരിത്രത്തിലെ ആദ്യ വനിതാസംവിധായകയുമായി. ചിത്രത്തിലെ അതിസങ്കീർണമായ രംഗങ്ങൾ ആവിഷ്കരിക്കാൻ പിക്‌സാറിന് 25 വർഷത്തിൽ ആദ്യമായി അവരുടെ ആനിമേഷൻ സംവിധാനം പൂർണമായും തിരുത്തി എഴുതേണ്ടി വന്നു. ഡോൾബി ആറ്റ്മോസ് ശബ്ദസംവിധാനം ആദ്യമായി ഉപയോഗിച്ച ചിത്രം എന്ന പ്രത്യേകതയും ബ്രേവ് നേടി.

സ്കോട്ടിഷ് മലമ്പ്രദേശം പശ്ചാത്തലം ആക്കിയ ചിത്രം, കാലങ്ങളായി നിലനിന്നുപോരുന്ന ഒരു ആചാരത്തെ വെല്ലുവിളിക്കുന്ന മെറിഡ എന്ന ഒരു രാജകുമാരിയുടെ കഥ പറയുന്നു. നിർബന്ധപൂർവം വിവാഹത്തിന് പ്രേരിപ്പിക്കുന്ന മാതാപിതാക്കളെ എതിർക്കുന്ന മെറിഡ ഒരു മന്ത്രവാദിനിയുടെ സഹായം തേടുകയും, അത് വഴി അബദ്ധത്തിൽ തന്റെ അമ്മയെ ഒരു കരടിയാക്കി മാറ്റുകയും ചെയ്യുന്നു. ആ ശാപം പൂർണമായും ഫലിക്കുന്നത് അവൾക്ക് തടഞ്ഞേ തീരു. ജൂൺ 10, 2012 -ന് സിയാറ്റിൽ ഫിലിം ഫെസ്റ്റിവലിൽ അവതരിപ്പിച്ച ചിത്രം വടക്കേ അമേരിക്കയിൽ റിലീസ് ചെയ്തത് ജൂൺ 22 -ന് ആണ്. മികച്ച അഭിപ്രായങ്ങളും ബോക്സ് ഓഫീസിൽ വിജയവും ചിത്രം നേടി. മികച്ച ചിത്രത്തിനുള്ള അക്കാദമി, ഗോൾഡൻ ഗ്ലോബ്, ബാഫ്റ്റാ പുരസ്കാരങ്ങളും ബ്രേവ് നേടി.

ഡൺബ്രോക് എന്ന കുലത്തിൽപെട്ട രാജകുമാരിയായ മെറിഡയ്ക്ക്, അവളുടെ ജന്മദിനത്തിൽ അച്ഛൻ, ഫെർഗസ് രാജാവ് ഒരു അമ്പും വില്ലും സമ്മാനിക്കുന്നു. എന്നാൽ അവളുടെ അമ്മ, എലിനോർ രാജ്ഞിയെ ഇത് ആശ്ചര്യപ്പെടുത്തുന്നു. അല്പസമയത്തിന് ശേഷം, മോർഡു എന്ന് പേരായ ഒരു കരടി അവരെ ആക്രമിക്കുന്നു. എലിനോർ മെറിഡയെയും കൂട്ടി കുതിരപ്പുറത്തു രക്ഷപ്പെടുന്നു. ഫെർഗസ് കരടിയോട് പൊരുതിയൊടിക്കുമെങ്കിലും അദ്ദേഹത്തിന്റെ ഇടംകാൽ നഷ്ടമാകുന്നു.

പിൽക്കാലത്ത് കാലത്തിനു ശേഷം ഒരു സ്വതന്ത്ര മനസ്സുള്ള ഒരു യുവതിയായ മെറിഡ, തന്റെ വിവാഹം അച്ഛന്റെ സഖ്യകക്ഷികളിൽ ഒരാളുടെ മകനുമായി നടത്താൻ തീരുമാനിച്ചു എന്ന് അറിയുന്നു. അവൾ എതിർപ്പ് പ്രകടിപ്പിക്കുമ്പോൾ, പിതാവിന്റെ ആഗ്രഹം നിരാകരിച്ച ഒരു രാജകുമാരൻ, തന്റെ രാജ്യത്തിന്റെ നാശത്തിന് കാരണമായ കഥ ഓർമ്മിപ്പിച്ചു, എലിനോർ അവളെ താക്കീത് ചെയ്യുന്നു. 

ആചാരപ്രകാരം ഓരോ കുലത്തിലെയും ആദ്യത്തെ കുട്ടി മാത്രം പങ്കെടുക്കുന്ന മത്സരത്തിലൂടെ ആണ് വരനെ തീരുമാനിക്കുന്നത്. ഡൺബ്രോക് കുലത്തിലെ ആദ്യ കുട്ടി എന്ന നിലയ്ക്ക് മെറിഡ, സ്വയം മത്സരത്തിൽ പങ്കെടുക്കുകയും, മറ്റുള്ളവരെ അമ്പെയ്ത്ത് മത്സരത്തിൽ തോല്പിക്കുകയും ചെയ്തു. ഇത് അമ്മ എലിനൊറുമായി ഒരു തർക്കത്തിന് കാരണമാവുകയും, മെറിഡ അവിടം വിട്ട് പോവുകയും ചെയ്യുന്നു. യാത്രാമധ്യേ, അവൾ ഒരു പ്രായമായ മന്ത്രവാദിനിയെ കണ്ടുമുട്ടുകയും, അവർ ഒരു കേക്ക് നൽകുകയും, അത് അവളുടെ ജീവിതം മാറ്റിമറിക്കുമെന്ന് അറിയിക്കുകയും ചെയ്തു.

കൊട്ടാരത്തിൽ തിരിച്ചെത്തിയ മെറിഡ, കേക്ക് അമ്മയ്ക്ക് നൽകുകയും അവർ ഒരു കരടിയായി മാറുകയും ചെയ്യുന്നു. പകച്ചു പോയ മെറിഡ, എലിനോറിനെയും കൂട്ടി മന്ത്രവാദിനിയെ തേടി അവരുടെ വീട്ടിൽ എത്തിയെങ്കിലും, അവർ ഒരു സന്ദേശം ബാക്കിവെച്ചു കടന്നുകളഞ്ഞിരുന്നു. ദുരഭിമാനത്താൽ മുറിഞ്ഞ ബന്ധം, രണ്ടാമത്തെ സൂര്യോദയത്തിനു മുൻപ് കൂട്ടി ചേർക്കാൻ പറ്റിയില്ലെങ്കിൽ, ശാപം പരിപൂർണമാകും എന്നായിരുന്നു ആ സന്ദേശം. യാത്ര അവർ ഒരു പുരാതന അവശിഷ്ടങ്ങൾ ഉള്ള സ്ഥലത്ത് വച്ച് മോർഡുവിന് മുന്നിൽ പെടുകയും ചെയ്യുന്നു. സമാനമായ ഒരു ശാപം മൂലം കരടിയായി തീർന്ന ഒരു രാജകുമാരനാണ് മോർഡു എന്ന് മെറിഡ തിരിച്ചറിയുന്നു. അമ്മയുമായി നടന്ന വാഗ്വേദത്തിനിടെ കീറിയ ചിത്രത്തിരശ്ശീല തുന്നി ചേർത്താൽ ശാപമോക്ഷം ലഭിക്കുമെന്ന് അവൾ കരുതുന്നു.

കുലങ്ങൾ തമ്മിൽ യുദ്ധത്തിന്റെ വക്കിൽ എത്തിയപ്പോൾ വിവാഹത്തിന് മെറിഡ സമ്മതിക്കുന്നു, എന്നാൽ ഒരു നിബന്ധനയോടെ മാത്രം, ഇഷ്ടമുള്ള ആളെ ഇഷ്ടമുള്ള സമയത്തു വിവാഹം നടത്തണം. ഇതിന് അവർ സമ്മതിക്കുകയും ഒരു ഒത്തുതീർപ്പിൽ എത്തുകയും ചെയ്യുന്നു. കരടിയായി മാറിക്കൊണ്ടിരിക്കുന്ന എലിനോർ പെട്ടെന്ന് ഫെർഗസിനെ ആക്രമിക്കുകയും, എന്നാൽ പെട്ടെന്ന് സ്വബോധം വീണ്ടെടുത്തു കൊട്ടാരംവിട്ടു പോകുകയും ചെയ്യുന്നു. മോർഡു ആണ് ആക്രമിച്ചത് എന്ന് തെറ്റിദ്ധരിച്ച ഫെർഗസ് മറ്റു കുലതലവന്മാരുടെ ഒപ്പം എലിനോറിനെ പിന്തുടരുന്നു, ഇതേ സമയം കീറിയ ചിത്രത്തിരശ്ശീല ശരിയാക്കാൻ ശ്രമിച്ചു കൊണ്ട്, മെറിഡയും അവരുടെ പിന്നാലെ കൂടി. ഫെർഗസ് എലിനോറിനെ പിടികൂടിയെങ്കിലും, പെട്ടെന്ന് യഥാർത്ഥ മോർഡു അവരെ ആക്രമിക്കുകയും, സംഘം വഴിപിരിഞ്ഞു പോകുകയും ചെയ്യുന്നു, തുടർന്ന് അത് മെറിഡയെ ലക്ഷ്യമാക്കുകയും ചെയ്യുന്നു. എന്നാൽ എലിനോർ മോർഡുവിനെ തടയുകയും മൽപിടുത്തതിൽ ഒരു കല്ല് വീണു മോർഡു കൊല്ലപ്പെടുകയും ചെയ്യുന്നു. അത് ശപിക്കപ്പെട്ട രാജകുമാരനു ശാപമോക്ഷം നൽകുന്നു. സൂര്യൻ ഉദിക്കാൻ ആവുമ്പോൾ മെറിഡ തന്റെ തെറ്റുകൾ ഏറ്റുപറഞ്ഞു എലിനോറിനോട് മാപ്പു ചോദിക്കുകയും ചെയ്യുന്നു, അത് അവർക്കു വീണ്ടും മനുഷ്യരൂപം തിരികെകിട്ടാൻ കാരണമാകുന്നു. 

ചിത്രത്തിന് മികച്ച നിരൂപക പ്രശംസ ലഭിച്ചു. നിരൂപണങ്ങൾ ശേഖരിക്കുന്ന വെബ്സൈറ്റ് ആയ റോട്ടൻ ടോമാറ്റോസ് 225 നിരൂപണങ്ങളുടെ അടിസ്ഥാനത്തിൽ 78% ഫ്രഷ് എന്ന റേറ്റിംഗ് നൽകി. മറ്റൊരു വെബ്സൈറ്റ് മെറ്റാക്രിട്ടിക് 69 എന്ന സ്കോർ ആണ് ചിത്രത്തിന് നൽകിയത്. 



</doc>
<doc id="337284" url="https://ml.wikipedia.org/wiki?curid=337284" title="കുളു">
കുളു

ഹിമാചൽ പ്രദേശിൽ സ്ഥിതി ചെയ്യുന്ന ഒരു വിനോദസഞ്ചാരകേന്ദ്രമാണ് കുളു. ഹിമാലയത്തിന്റെ താഴ്വരയിൽ ബിയാസ്, നദിയുടെ തീരത്തായാണ് ഈ ചെറുപട്ടണം നിലകൊള്ളുന്നത്. കുളു ജില്ലയുടെ ആസ്താനമായ ഈ പട്ടണത്തിലെ ജനസംഖ്യ 2011ലെ കണക്കുകൾ അനുസരിച്ച് 18,306 ആണ്.
ചണ്ഡീഗഢ് - മനാലി ദേശീയപാതയിൽ മനാലിയിൽ നിന്നും 41 കിലോമീറ്റർ പടിഞ്ഞാറായാണ് കുളു പട്ടണം സ്ഥിതി ചെയ്യുന്നത്. സമുദ്രനിരപ്പിൽ നിന്നും 1,700 മീറ്റർ ഉയരമുണ്ട് ഈ പ്രദേശത്തിന്. 4 °C നും 20 °Cഉം മധ്യെയാണ് ഇവിടത്തെ ശരാശരി താപനില.
ചണ്ഡീഗഢ് - മനാലി ദേശീയപാതയിൽ ചണ്ഡിഗഡിൽനിന്നും 252 കിലോമീറ്റർ ദൂരെയായാണ് കുളു സ്ഥിതി ചെയ്യുന്നത്. ഇവിടെനിന്നും ഡൽഹിയിലേക്ക് 512ഉം ഷിംലയിലേക്ക് 235കിലോമീറ്ററുമാണ് ദൂരം. ചണ്ഡീഗഢ് ആണ് ഏറ്റവും അടുത്തുള്ള പ്രധാന റെയിൽവെ സ്റ്റേഷൻ. കുളുവിൽ നിന്നും 8 കിലോമീറ്റർ മാറി ഭുന്തറിൽ കുളു വിമാനത്താവളം സ്ഥിതിചെയ്യുന്നു.



</doc>
<doc id="337287" url="https://ml.wikipedia.org/wiki?curid=337287" title="ഓപ്പൺ ലൈബ്രറി">
ഓപ്പൺ ലൈബ്രറി

എക്കാലത്തും പ്രസിദ്ധീകരിച്ചിട്ടുള്ള എല്ലാ പുസ്തകങ്ങൾക്കുമായി ഒരു വെബ് പേജ് എന്ന ഉദ്ദേശത്തോടെ തുടങ്ങിയ ഒരു ഓൺലൈൻ പദ്ധതിയാണ്ഓപ്പൺ ലൈബ്രറി (Open Library). ഈ പദ്ധതിക്ക് തുടക്കം കുറിച്ചവരിൽ ആരൺ ഷ്വാർട്‌സ്, ബ്രെവ്സ്റ്റർ കാലെ തുടങ്ങിയവർ ഉൾപ്പെടുന്നു. 
സാൻ ഫ്രാൻസിസ്കോ ആസ്ഥാനമാക്കി ലാഭേച്ഛയില്ലാതെ പ്രവർത്തിക്കുന്ന സംഘടനയായ ഇന്റർനെറ്റ് ആർകൈവിന്റെ ഒരു പദ്ധതിയാണിത്. കാലിഫോർണിയ സ്റ്റേറ്റ് ലൈബ്രറി, കാലെ- ഓസ്റ്റിൻ ധർമ്മസ്ഥാപനം എന്നിവയിൽ നിന്നുമാണ് ഓപ്പൺ ലൈബ്രറിയുടെ നടത്തിപ്പിനാവശ്യമായ ധനം ലഭിക്കുന്നത്.

ഇത് പല ഔട്ട്-ഓഫ്-പ്രിന്റ് പുസ്തകങ്ങൾ ഓൺലൈൻ വായിക്കാൻ സാധ്യമാക്കുന്നു.

ഓപ്പൺ ലൈബ്രറി കാഴ്ചവൈകല്യമുള്ളവർക്കും പദാന്ധതയുള്ളവർക്കുമുള്ളവർക്കുമായി കേട്ടു മനസ്സിലാക്കാൻ പാകത്തിനുള്ള ഓഡിയോപുസ്തകങ്ങൾ അവരുടെ ശേഖരത്തിൽ ഉൾപ്പെടുത്തിയിരിക്കുന്നു. 



</doc>
<doc id="337308" url="https://ml.wikipedia.org/wiki?curid=337308" title="മൊഹ്‌സിന കിദ്വായി">
മൊഹ്‌സിന കിദ്വായി

ഇന്ത്യൻ നാഷണൽ കോൺഗ്രസിന്റെ സമുന്നതയായ ഒരു നേതാവാണ് മൊഹ്‌സിന കിദ്വായി. ഉത്തർ പ്രദേശിലെ ബാരാബംകിയാണ് ജന്മദേശം. എ.ഐ.സി.സി അംഗവും കോൺഗ്രസ് പ്രവർത്തക സമിതി അംഗവുമാണ്. ഇപ്പോൾ ഉത്തർ പ്രദേശിൽ നിന്നുള്ള രാജ്യസഭാ അംഗമാണ്.


</doc>
<doc id="337313" url="https://ml.wikipedia.org/wiki?curid=337313" title="ലുബ്ലിയാന">
ലുബ്ലിയാന

സ്ലൊവീന്യയുടെ തലസ്ഥാനമാണ് ലുബ്ലിയാന(Ljubljana (, ;) സ്ലൊവീന്യയിലെ ഏറ്റവും വലിയ നഗരവുമാണിത്. പൗരാണികകാലത്ത് എമോണ(Emona) എന്നറിയപ്പെട്ടിരുന്ന റോമൻ നഗരമായിരുന്നു . മധ്യകാലഘട്ടം മുതൽ, 1918-ൽ ഓസ്ട്രിയ-ഹംഗറിയുടെ പതനം വരെ ഹബ്സ്ബർഗ് രാജവംശത്തിന്റെ ഭരണത്തിൽകീഴിലായിരുന്നു ഈ നഗരം.

ലുബ്ലിയാന സമുദ്രനിരപ്പിൽനിന്നും ഉയരത്തിൽ സ്ഥിതിചെയ്യുന്നു.


</doc>
<doc id="337316" url="https://ml.wikipedia.org/wiki?curid=337316" title="ബിന്ദു കൃഷ്ണ">
ബിന്ദു കൃഷ്ണ

ഇന്ത്യൻ നാഷണൽ കോൺഗ്രസിന്റെ കേരളത്തിൽ നിന്നുള്ള ഒരു രാഷ്ട്രീയപ്രവർത്തകയാണ് ബിന്ദു കൃഷ്ണ.2010-ൽ മഹിളാ കോൺഗ്രസ് അദ്ധ്യക്ഷയായി.2011-ലെ നിയമസഭാ തിരഞ്ഞെടുപ്പിൽ ചാത്തന്നൂരിൽ നിന്നും ജനവിധി തേടിയെങ്കിലും സി.പി.ഐ.യുടെ ജി.എസ്. ജയലാലിനോട് മൽസരിച്ച് പരാജയപ്പെട്ടു.2014-ലെ ലോക്സഭാ തിരഞ്ഞെടുപ്പിൽ ആറ്റിങ്ങൽ മണ്ഡലത്തിൽ സി.പി.എം.ന്റെ എ. സമ്പത്തിനോട് പരാജയപ്പെട്ടു.


</doc>
<doc id="337321" url="https://ml.wikipedia.org/wiki?curid=337321" title="പ്രമീള ശശിധരൻ">
പ്രമീള ശശിധരൻ

ഭാരതീയ ജനതാ പാർട്ടി പ്രവർത്തകയും പാലക്കാട് നഗരസഭാ അദ്ധ്യക്ഷയുമാണ് പ്രമീള ശശിധരൻ.ഭാരതീയ ജനതാ പാർട്ടിയുടെ കേരളത്തിലെ ആദ്യത്തെ നഗരസ്ഭാ അദ്ധ്യക്ഷയാണ് പ്രമീള ശശിധരൻ.


</doc>
<doc id="337345" url="https://ml.wikipedia.org/wiki?curid=337345" title="ബംഗളൂരു എഫ്.സി">
ബംഗളൂരു എഫ്.സി

ബംഗാളൂരു ഫുട്ബോൾ ക്ലബ്‌ കർണാടകയിലെ ബംഗാളുരു കേന്ദ്രികരിച്ച് പ്രവർത്തിക്കുന്ന ഒരു പ്രൊഫഷണൽ ഫുട്ബോൾ ക്ലബ്‌ ആണ്. ഇന്ത്യയിലെ ടോപ്-ടയർ ലീഗ് ആയ ഐ-ലീഗിലാണ് കളിക്കുന്നത്. ഐ-ലീഗ് കളിക്കുന്ന ആദ്യ സീസണിൽ തന്നെ കീരീടം നേടിയ ഇന്ത്യയിലെ ആദ്യ ടീമുമാണ് ബംഗാളൂരു എഫ്.സി. മുംബൈ കേന്ദ്രീകരിച്ചുള്ള ജെ.എസ.ഡബ്ല്യു. ഗ്രൂപ്പിന്റെ ഉടമസ്ഥതയിൽ 2013ൽ തുടക്കം കുറിച്ച്. 24000 പേർക്ക് ഇരിക്കാവുന്ന ശ്രീ കണ്ടീരവ മൈതാനാമാണ് ക്ലബ്ബിന്റെ ഹോം ഗ്രൌണ്ട്.

ജൂലൈ 2013ൽ ആരംഭിച്ച ക്ലബ്‌, രാജ്യത്തെ തന്നെ പ്രമുഖ ഫുട്ബോൾ ക്ലബ്‌ ആണ്. ഒരു ശക്തമായ കമ്മ്യൂണിറ്റി, ഇംഗ്ലണ്ട് ലെയും  മറ്റു യൂറോപ്യൻ രാജ്യങ്ങളിലും ഫുട്ബോൾ ക്ലബ്ബ് ഘടന മാതൃകയിലാണ് സ്ഥാപിച്ചിരിക്കുന്നത്. ഏപ്രിൽ 2014 ൽ ക്ലബ്ബ് യുവ ഫുട്ബോൾ പ്രതിഭകളെ വളർത്തുക എന്ന  ലക്ഷ്യം വെച്ച് നഗരത്തിൽ ആദ്യ ബി.എഫ്.സി സോക്കർ സ്കൂൾ തുടങ്ങി.

ജനുവരി 2013ൻറെ തുടക്കത്തിൽ, മുംബൈ ടിഗേര്സ് (അന്നത്തെ ടോട്സൽ എഫ്.സി), 2013 ഐ-ലീഗ് 2nd ഡിവിഷനിലോട്ടുള്ള രജിസ്റ്റർ നടപടികൾ പൂർത്തികരിക്കാൻ പരാജയപെട്ട വാർത്തകൾ പുറത്തു വന്നു. പക്ഷെ അവർക്ക് ഇന്ത്യയിലെ ടോപ്-ടയർ ലീഗ് ആയ ഐ-ലീഗിലേക്ക് നേരിട്ട് പ്രവേശനം കൊടുത്തു. ഇത് ഓൾ ഇന്ത്യ ഫുട്ബോൾ ഫെഡറേഷൻ കാശ് പയ്മെന്റ്റ്‌ കൊടുക്കുനതിലൂടെയാണ്. പിന്നീട് ജനുവരി 12ന്, എ.ഐ.എഫ്.എഫ്. നടത്തിയ എക്സിക്യൂട്ടീവ്‌ യോഗത്തിൽ ഇത്തരത്തിൽ ഉള്ള കോർപ്പറേറ്റ് ടീമുകൾക്ക് നേരിട്ട് എൻട്രി കൊടുക്കുന്നതിനുള്ള തീരുമാനമായി. 

ഏപ്രിൽ 21, 2014, ടെമ്പൊ എഫ്.സിയെ 4-2നു തകർത്തു ഐ-ലീഗ് സ്വന്തമാക്കി. ക്ലബ്ബിന്റെ ആദ്യ ട്രോഫിയും.
ജനുവരി 11, 2015: ബംഗാളൂരു എഫ്.സി ടെമ്പൊ എഫ്.സിയെ ഫൈനലിൽ 2-1നു പരാജയപെടുത്തി അവരുടെ ആദ്യ ഫെഡറേഷൻ കപ്പ്‌ സ്വന്തമാക്കി

ഏപ്രിൽ 17, 2016: സൽഗോകർ എഫ്.സിയെ സ്വന്തം തട്ടകത്തിൽ മറുപടിയില്ലാത്ത രണ്ടു ഗോളുകൾക്ക് തകർത്തു രണ്ടാം ഐ-ലീഗ് കിരീടം സ്വന്തമാക്കി.

ജൂലൈ 2014നു ബംഗാളൂരു കിറ്റ്‌ നിർമാതാക്കളായ പൂമയുമായി കരാർ ഒപ്പിട്ടു.
ബംഗാളൂരു എഫ്.സി അതിന്റെ എല്ലാ കളിയും നഗരത്തിനെ ഹൃദയ ഭാഗത്ത്‌ സ്ഥിതി ചെയ്യുന്ന  ബാംഗ്ലൂർ ഫുട്ബോൾ സ്റ്റേഡിയത്തിൽ ആണ് കളിക്കാർ. വെസ്റ്റ് സ്റ്റാന്റ് ആണ് ഏറ്റവും വലുതും കൂടുതൽ സീറ്റ്‌ ഉള്ളതും. വി.ഐ.പി. ബോക്സ്‌ സ്ഥിതി ചെയ്യുന്നതും അവിടെ തന്നെയാണ്. ക്ലബ്ബിന്റെ ആരംഭത്തിൽ തന്നെ ടീം ബാംഗ്ലൂർ ഫുട്ബോൾ സ്റ്റേഡിയത്തിലാണ് 2013-14 ഐ-ലീഗ് കളിക്കുക എന്ന് വിളംബരം ചെയ്തു. 15,000 പേർക്ക് ഇരികാവുന്ന ബാംഗ്ലൂർ ഫുട്ബോൾ സ്റ്റേഡിയം അസ്ട്രോടുര്ഫ് ആണ് ഉപയോഗിക്കുന്നത്. 2014-15 സീസൺ മുതൽ ക്ലബ്‌ കളിക്കുന്നത് 24,000 പേർക്ക് ഇരിക്കാവുന്ന ശ്രീ കണ്ടീരവ സ്റ്റേഡിയത്തിലാണ്.


</doc>
<doc id="337362" url="https://ml.wikipedia.org/wiki?curid=337362" title="ലെസ്റ്റർ സിറ്റി എഫ്.സി.">
ലെസ്റ്റർ സിറ്റി എഫ്.സി.

ലെസ്റ്റർ സിറ്റി ഫുട്ബോൾ ക്ലബ്, ഇംഗ്ലണ്ടിലെ ലെസ്റ്റർ ആസ്ഥാനമായ ഒരു പ്രൊഫഷണൽ ഫുട്ബോൾ ക്ലബ് ആണ്. "ദ ഫോക്സസ്" എന്നും വിളിപ്പേരുള്ള ടീമിന്റെ മൈതാനം ലെസ്റ്ററിലെ കിംഗ് പവർ സ്റ്റേഡിയം ആണ്. ഒരു പതിറ്റാണ്ടോളം വിട്ടുനിന്നശേഷം 2013-14 വർഷത്തിൽ ഇംഗ്ലീഷ് പ്രീമിയർ ലീഗിൽ കളിക്കാൻ യോഗ്യത നേടിയ ടീം പുരോഗതിയുടെ പാതയിലാണ്. 

1884 -ൽ ലെസ്റ്റർ ഫോസ്സ് എന്ന പേരിൽ, ഫോസ്സ് റോഡിനു സമീപമുള്ള ഒരു മൈതാനത്തിൽ സ്ഥാപിതമായ ക്ലബ്ബ് 1919 -ൽ ആണ് ലെസ്റ്റർ സിറ്റി എന്ന പേര് സ്വീകരിച്ചത്. 

1891 -ൽ ഫിൽബെർട്ട് സ്ട്രീറ്റിലേക്ക് മാറിയ അവർ, 2002 -ൽ വാക്കേഴ്‌സ് സ്റ്റേഡിയത്തിലേക്ക് മാറുന്നതുവരെ, 111 വർഷം അവിടെ കളി തുടർന്നു. 2011 -ൽ ഉടമസ്ഥതയിൽ മാറ്റം വന്നശേഷം സ്റ്റേഡിയത്തിനു കിംഗ് പവർ സ്റ്റേഡിയം എന്ന പേര് നൽകി. 

1894 -ൽ ആണ് ലെസ്റ്റർ സിറ്റി ഫുട്ബോൾ ലീഗിന് യോഗ്യത നേടുന്നത്. 2015-16 സീസണിലെ ഇംഗ്ലീഷ് പ്രീമിയർ ലീഗ് വിജയമാണ് ക്ലബ്ബിന്റെ ഏറ്റവും മികച്ച പ്രകടനം. കായിക രംഗത്തെ ഏറ്റവും വലിയ അട്ടിമറി വിജയങ്ങളിൽ ഒന്നായിരുന്നു ഇത്. ഇതിനു മുൻപ് 1928-29 സീസണിൽ രണ്ടാം സ്ഥാനത്ത് എത്തിയതാണ് ക്ലബ്ബിന്റെ മറ്റൊരു മികച്ച പ്രകടനം. ആറു തവണ രണ്ടാം ഡിവിഷൻ ലീഗും, മൂന്ന് തവണ ലീഗ് കപ്പും നേടിയിട്ടുള്ള ക്ലബ്ബ് നാലു തവണ എഫ്.എ കപ്പ് രണ്ടാം സ്ഥാനക്കാരുമായിരുന്നു. 


</doc>
<doc id="337363" url="https://ml.wikipedia.org/wiki?curid=337363" title="ശിശിരനിദ്ര">
ശിശിരനിദ്ര

ജന്തുലോകത്തെ ചില ജീവികൾ ശിശിരകാലങ്ങളിൽ ഉപാപചയ പ്രവർത്തനങ്ങൾ കുറച്ച് ഒരുതരം നിദ്രാവസ്ഥയിൽ കഴിയുന്നതിനെയാണ് ശിശിരനിദ്ര (Hibernation)എന്നു പറയുന്നത്.  ശിശിരകാലത്തെ അതിശൈത്യത്തിൽ നിന്നും രക്ഷപ്പെടാനും അക്കാലങ്ങളിൽ ഭക്ഷണ ലഭ്യത കുറയുന്നതിനാലുമാണ് ജീവികൾ ശിശിരനിദ്രയിലേർപ്പെടുന്നത്.
മുള്ളനെലി (hedge hog), വവ്വാൽ, ഡോർ മൗസ്, കരടി, പ്രൈമേറ്റ്, നില അണ്ണാൻ എന്നിവയും ചില പക്ഷികളും, ഉഭയജീവികൾ, പ്രാണികൾ തുടങ്ങിയവയെല്ലാം ശിശിരനിദ്രയിലേർപ്പെടാറുണ്ട്.



</doc>
<doc id="337364" url="https://ml.wikipedia.org/wiki?curid=337364" title="കെ.കെ. മുഹമ്മദ്">
കെ.കെ. മുഹമ്മദ്

കരിങ്ങാമണ്ണ് കുഴിയിൽ മുഹമ്മദ് ( 1952 ജൂലൈ 1 ) അഥവാ കെ കെ മുഹമ്മദ് പ്രസിദ്ധനായ ഇന്ത്യൻ പുരാവസ്തു ഗവേഷകനാണ്.ആർക്കിയോളജിക്കൽ സർവേ ഓഫ് ഇന്ത്യയുടെ സൂപ്രണ്ടിംഗ് ആർക്കിയോളജിസ്റ്റായിരുന്നു . തുടർന്ന് എ എസ് എ ഉത്തരമേഖലയുടെ റീജിയണൽ ഡയറക്ടറായി . നിലവിൽ ആഗാ ഖാൻ ട്രസ്റ്റ് ഫോർ കൾച്ചറിന്റെ പ്രോജക്ട് ഡയറക്ടറായി സേവനമനുഷ്ടിക്കുന്നു.
കോഴിക്കോട് ജില്ലയിലെ കൊടുവള്ളിയിൽ ബീരാൻ കുട്ടി ഹാജിയുടേയും മറിയത്തിന്റെയും അഞ്ച് മക്കളിൽ രണ്ടാമനായി ജനനം . പ്രാഥമിക വിദ്യാഭ്യാസം കൊടുവള്ളി ഗവണ്മെന്റ് ഹയർ സെക്കന്ററി സ്കൂളിൽ . അലിഗഡ് മുസ്ലിം സർവകലാശാലയിൽ നിന്ന് ചരിത്രത്തിൽ ബിരുദാനന്തര ബിരുദം നേടിയതിനു ശേഷം ആർക്കിയോളജിക്കൽ സർവേ ഓഫ് ഇന്ത്യയിൽ നിന്ന് പുരാവസ്തുശാസ്ത്രത്തിൽ ഡിപ്ലോമ നേടി.

അലിഗഡ് സർവകലാശാലയിലെ ചരിത്ര വിഭാഗത്തിൽ അസിസ്റ്റന്റ് ആർക്കിയോളജിസ്റ്റായാണ് ഔദ്യോഗിക ജീവിതം ആരംഭിച്ചത് .തുടർന്ന് ആർക്കിയോളജിക്കൽ സർവേ ഓഫ് ഇന്ത്യയുടെ ഡെപ്യൂട്ടി സൂപ്രണ്ടായി തെരഞ്ഞെടുക്കപ്പെട്ടു. മദ്രാസിലും ഗോവയിലും സേവനമനുഷ്ടിച്ചതിനു ശേഷം അദ്ദേഹത്തെ സൂപ്രണ്ടിംഗ് ആർക്കിയോളജിസ്റ്റായി സ്ഥാനക്കയറ്റം നൽകി നിയമിച്ചു.

ബീഹാർ , ഉത്തർപ്രദേശ്, ഛത്തീസ്‌ഗഡ് ,മദ്ധ്യപ്രദേശ് , ഡൽഹി എന്നിവിടങ്ങളിൽ സൂപ്രാണ്ടിംഗ് ആർക്കിയോളജിസ്റ്റായി ജോലി നോക്കി . ആർക്കിയോളജിക്കൽ സർവേ ഓഫ് ഇന്ത്യയുടെ ഉത്തര മേഖല ഡയറക്ടറായാണ് ഔദ്യോഗിക ജീവിതത്തിൽ നിന്ന് വിരമിച്ചത് . പാകിസ്താൻ പ്രസിഡന്റ് പർവേസ് മുഷറഫ് , അമേരിക്കൻ പ്രസിഡന്റ് ബാരക്ക് ഒബാമ എന്നിവരുടെ ഇന്ത്യ സന്ദർശന വേളയിൽ ചരിത്രസ്മാരകങ്ങളുടെ പരിചയപ്പെടുത്തലിന് സർക്കാർ നിയോഗിച്ചത് കെ കെ മുഹമ്മദിനെയാണ് 




</doc>
<doc id="337368" url="https://ml.wikipedia.org/wiki?curid=337368" title="എൻ.ആർ. മാധവ മേനോൻ">
എൻ.ആർ. മാധവ മേനോൻ

ഇന്ത്യൻ നിയമ വിദ്യാഭ്യാസ വിദഗ്ദനാണ് നീലകണ്ഠ രാമകൃഷ്ണ മാധവ മേനോൻ എന്ന എൻ.ആർ.മാധവ മേനോൻ ഇന്ത്യയിലെ ആധുനിക നിയമ വിദ്യാഭ്യാസത്തിന്റെ പിതാവായി വിലയിരുത്തപ്പെടുന്നു.


</doc>
<doc id="337373" url="https://ml.wikipedia.org/wiki?curid=337373" title="റിയാദ് മഹ്റേസ്">
റിയാദ് മഹ്റേസ്

റിയാദ് മഹ്റേസ് (ജനനം: ഫെബ്രുവരി 21, 1991) ഇംഗ്ലീഷ് ക്ലബ്ബ് ലെസ്റ്റർ സിറ്റിക്കും അൾജീരിയൻ ദേശീയ ഫുട്ബോൾ ടീമിനും വേണ്ടി കളിക്കുന്ന ഒരു മുന്നേറ്റനിര കളിക്കാരൻ ആണ്.

ഫ്രഞ്ച് ക്ലബ്ബായ എ.എ.എസ് സാർസേക്കുവേണ്ടി കളിച്ചു കൊണ്ടാണ് മഹ്റേസ് തന്റെ കരിയർ തുടങ്ങിയത്. തുടർന്നു കെംപേർ, ലെ ഹാവ്‌റെ തുടങ്ങിയ ടീമുകൾക്കായി കളിച്ചു. ജനുവരി 2014 -ൽ ഇംഗ്ലീഷ് ക്ലബ്ബായ ലെസ്റ്റർ സിറ്റിയിൽ ചേർന്നശേഷം, ടീമിനെ ഫുട്ബോൾ ലീഗ് ചാംപ്യന്മാരാക്കുന്നതിലും പ്രീമിയർ ലീഗിലേക്ക് യോഗ്യത നേടുന്നതിലും നിർണായക പങ്കു വഹിച്ചു. 2015-16 സീസണിൽ മഹ്റേസ് അൾജീരിയൻ ഫുട്ബോളർ ഓഫ് ദ ഇയർ, ദ പി.എഫ്.എ പ്ലയേഴ്‌സ് പ്ലേയർ ഓഫ് ദ ഇയർ എന്നീ പട്ടങ്ങൾ നേടി. 

അൾജീരിയൻ ദേശീയ ഫുട്‌ബോൾ ടീമിൽ 2014 -ൽ അരങ്ങേറ്റം നടത്തിയ മഹ്റേസ് 2014 ഫിഫ ലോകകപ്പിലും 2015 ആഫ്രിക്ക കപ്പ് ഓഫ് നേഷൻസിലും അൾജീരിയൻ കുപ്പായമണിഞ്ഞു.





</doc>
<doc id="337377" url="https://ml.wikipedia.org/wiki?curid=337377" title="ബോബി അലോഷ്യസ്">
ബോബി അലോഷ്യസ്

കേരളത്തിൽ നിന്നുള്ള ഒരു ഹൈ ജമ്പ് താരമാണ് ബോബി അലോഷ്യസ്.ദേശീയതലത്തിൽ നിരവധി റെക്കോർഡുകൾക്ക് ഉടമയാണ്.

ഹൈജമ്പിൽ 1995 നും 2012 നും ഇടയിൽ ഇന്ത്യൻ ദക്ഷിണ ഏഷ്യൻ റെക്കോർഡ് ബോബി അലോഷ്യസിന്റെ പേരിലായിരുന്നു. കർണാടകയുടെ സഹാനകുമാരി 2012 ൽ 1.91 മീറ്റർ റെക്കോർഡ് മറികടന്നു. 

കേരളത്തിലെ കണ്ണൂർ ചെമ്പേരിയിൽ ബോബി അലോഷ്യസ് ജനിച്ചു. ബോബി ലോകമെമ്പാടും നിരവധി തവണ ഇന്ത്യക്ക് വേണ്ടി മത്സരിച്ചു. 2009 വരെ കായിക രംഗത്ത് തുടർന്നു.ഏതൻസ് ഒളിമ്പിക്സിൽ ഇന്ത്യയെ പ്രതിനിധീകരിച്ചിട്ടുണ്ട്. ബുസാൻ ഏഷ്യൻ ഗെയിംസിൽ വെള്ളിയും ജക്കാർത്ത ഏഷ്യൻ ചാമ്പ്യൻഷിപ്പിൽ സ്വർണവും നേടുകയുണ്ടായി. ഇപ്പോൾ തിരുവനന്തപുരം സംസ്ഥാന സ്പോർട്സ് കൗൺസിലിന്റെ അസിസ്റ്റന്റ് സെക്രട്ടറി (ടെക്നിക്കൽ) ആയി പ്രവർത്തിക്കുന്നു. 

പത്രപ്രവർത്തകയായ ഷാജൻ സ്കറിയയെ വിവാഹം ചെയ്തിരിക്കുന്നു. ഇവർക്ക് മൂന്ന് മക്കൾ, സ്റ്റീഫൻ ഹോൾ സ്കറിയ , ഗംഗോത്രി സ്കറിയ, ഋത്വിക് സ്കറിയ എന്നിവരാണ്. കാലിക്കറ്റ് യൂണിവേഴ്സിറ്റിയിലെ പൂർവ്വ വിദ്യാർത്ഥിയാണ്. 

ഇന്ത്യൻ കായികരംഗത്തെ സമഗ്ര സംഭാവന മാനിച്ച് 2018ൽ ധ്യാൻചന്ദ് പുരസ്ക്കാരം ഇവർക്ക് ലഭിക്കുകയുണ്ടായി.


</doc>
<doc id="337406" url="https://ml.wikipedia.org/wiki?curid=337406" title="കെ.എസ്.എസ്. നമ്പൂതിരിപ്പാട്">
കെ.എസ്.എസ്. നമ്പൂതിരിപ്പാട്

കേരളത്തിൽ നിന്നുള്ള ഒരു പ്രമുഖ ഗണീതശാസ്ത്രജ്ഞനാണ് കെ.എസ്.എസ്.നമ്പൂതിരിപ്പാട്.ടെക് സോഫ്റ്റ് വെയറിന് ഇന്ത്യയിൽ ജനസമ്മതി നേടിക്കൊടുക്കുന്നതിൽ വലിയ പങ്ക് വഹിച്ചു.സ്വതന്ത്ര സോഫ്റ്റ് വെയർ പ്രസ്ഥാനത്തിന്റെ ഇന്ത്യയിലെ ആദ്യ അമരക്കാരിൽ ഒരാളായിരുന്നു.


</doc>
<doc id="337414" url="https://ml.wikipedia.org/wiki?curid=337414" title="ഡി. ഷൈന">
ഡി. ഷൈന

ഒരു ഇന്ത്യൻ ഗവേഷകയും, എഴുത്തുകാരിയും വൈദ്യുതി സാമ്പത്തിക വിദഗ്ദ്ധയുമാണ് ഡി. ഷൈന(ഷൈന രാധാകൃഷ്ണൻ,ഡോ: ഡി. ഷൈന ). വൈദ്യുതി വ്യവസായത്തിന്റെ വിവിധ വശങ്ങളെ പറ്റിയുള്ള ഗവേഷണങ്ങളിൽ വ്യാപൃതയാണ്. അവരുടെ വീക്ഷണങ്ങളും അഭിപ്രായങ്ങളും പരക്കെ അംഗീകരിക്കപ്പെടുകയും വർത്തമാന പത്രങ്ങളിൽ പ്രസിദ്ധീകൃതമാകുകയും ചെയ്യാറുണ്ട്. ഒരു അധ്യാപികയായി സേവനം ആരംഭിച്ച ഷൈന കൊല്ലം ശ്രീ നാരായണ കോളേജിൽ നിന്നും അസോസിയേറ് പ്രൊഫസറായി വിരമിച്ചു. ഇപ്പോൾ കൊല്ലം ശ്രീ നാരായണ ഗുരു കോളേജ് ഓഫ് ലീഗൽ സ്റ്റഡീസിൽ പ്രൊഫസറാണ്.
കൊല്ലത്ത് 1957 ൽ ജനിച്ച ഷൈന കൊല്ലം ശ്രീ നാരായണ വനിതാ കോളേജിൽ നിന്നും ബിരുദവും, കൊല്ലം ശ്രീ നാരായണ കോളേജിൽ നിന്നും ബിരുദാനന്തര ബിരുദവും കരസ്ഥമാക്കി. എം. ഫില്ലും ഡോക്റ്ററേറ്റും കേരള യൂണിവേഴ്സിറ്റിയിൽ നിന്നും ആണ്.
കഴിഞ്ഞ 35 വർഷമായി ഷൈന കേരള യൂണിവേഴ്‌സിറ്റിയുടെ കീഴിലുള്ള വിവിധ കോളേജുകളിൽ ബിരുദാനന്തര ബിരുദ കോഴ്‌സുകളിൽ അധ്യാപനം നടത്തുന്നു. യൂണിവേഴ്‌സിറ്റിയുടെ അംഗീകൃത ഗവേഷണ ഗൈഡായ ഷൈന ഡോക്ടറേറ്റ് ഗവേഷകരെ ഗൈഡ് ചെയ്യുന്നുമുണ്ട്. ഇവർ പ്രധാനമായും വൈദ്യുത മേഖലയെ കേന്ദ്രീകരിച്ചുള്ള ഗവേഷണ പ്രവർത്തനങ്ങളിൽ വ്യാപൃതയാണ്. ഈ രംഗത്തെ അവരുടെ അഭിപ്രായങ്ങൾ നല്ല വണ്ണം ശ്രദ്ധിക്കപ്പെടുന്നുണ്ട്.2007 -ൽ അവർ നടത്തിയ പഠനത്തിൽ കേരള വൈദ്യുതി ബോർഡ് പൊതു മേഖലയിൽ തന്നെ നില നിർത്തണമെന്ന് ശക്തമായി ശുപാർശ ചെയ്തിരുന്നു. ആനുകാലികങ്ങളിലും, ഗവേഷണ ജേർണലുകളിലും നിരവധി ലേഖനങ്ങൾ പ്രസിദ്ധീകരിച്ചിട്ടുണ്ട്. ഡോ: എം. ശാർങ്ഗധരനോടൊപ്പം പൊതുമേഖലയിലെ ഇന്ത്യൻ വൈദ്യുത വ്യവസായത്തെ പ്പറ്റി നടത്തിയ പഠനം (യു.കെ.യിലെ കൂപ്പർജാൽ എന്ന കമ്പനി പ്രസിദ്ധീകരിച്ചത്) പരക്കെ സ്വീകരിക്കപ്പെട്ട ഒരു ഗ്രന്ഥമാണ്.. 2008 മുതലുള്ള എല്ലാ വർഷവും "ദി ഹിന്ദു" എന്ന ഇംഗ്ലീഷ് ദേശീയ ദിനപത്രത്തിന് വേണ്ടി കേന്ദ്ര ബഡ്ജറ്റിലെ വൈദ്യുതി രംഗം സംബന്ധിച്ച നിർദ്ദേശങ്ങൾ വിശകലനം ചെയ്തു വരുന്നു


</doc>
<doc id="337440" url="https://ml.wikipedia.org/wiki?curid=337440" title="ജോർജ് കുര്യൻ">
ജോർജ് കുര്യൻ

കേരളത്തിലെ ബി.ജെ.പി. നേതാവാണ് ജോർജ് കുര്യൻ. ഇപ്പോൾ ബി.ജെ.പി. സംസ്ഥാന വൈസ് പ്രസിഡന്റ് ആയ ഇദ്ദേഹം വിദ്യാർഥി മോർച്ച ജില്ലാപ്രസിഡന്റ്, യുവമോർച്ച ജില്ലാപ്രസിഡന്റ്, അഖിലേന്ത്യ സെക്രട്ടറി, വൈസ് പ്രസിഡന്റ്, സംസ്ഥാന വക്താവ് എന്നീ നിലകളിലും പ്രവർത്തിച്ചിരുന്നു. 

2016-ലെ കേരള നിയമസഭാ തിരഞ്ഞെടുപ്പിൽ പുതുപ്പള്ളി നിയമസഭാമണ്ഡലത്തിൽനിന്നും ബി.ജെ.പി. സ്ഥാനാർഥിയായി മൽസരിച്ചു.


</doc>
<doc id="337442" url="https://ml.wikipedia.org/wiki?curid=337442" title="വിളപ്പിൽ നിയമസഭാമണ്ഡലം">
വിളപ്പിൽ നിയമസഭാമണ്ഡലം

തിരുവനന്തപുരം ജില്ലയിലെ ഒരു നിയമസഭാമണ്ഡലമായിരുന്നു വിളപ്പിൽ നിയമസഭാമണ്ഡലം.

1957 മുതൽ നിലവിലുണ്ടാഇരുന്നു. ഇപ്പോൾ നിലവിലിൽ ഇല്ല.



</doc>
<doc id="337445" url="https://ml.wikipedia.org/wiki?curid=337445" title="തിരുവനന്തപുരം -1 നിയമസഭാമണ്ഡലം">
തിരുവനന്തപുരം -1 നിയമസഭാമണ്ഡലം

1957 മുതൽ കേരളത്തിൽ നിലവിലുണ്ടായിരുന്ന ഒരു നിയമസഭാമണ്ഡലമാണ് തിരുവനന്തപുരം -1 നിയമസഭാമണ്ഡലം. ഇപ്പോൾ നിലവിൽ ഇല്ല.



</doc>
<doc id="337446" url="https://ml.wikipedia.org/wiki?curid=337446" title="തിരുവനന്തപുരം -2 നിയമസഭാമണ്ഡലം">
തിരുവനന്തപുരം -2 നിയമസഭാമണ്ഡലം

1957 മുതൽ കേരളത്തിൽ നിലവിലുണ്ടായിരുന്ന ഒരു നിയമസഭാമണ്ഡലമാണ് തിരുവനന്തപുരം -2 നിയമസഭാമണ്ഡലം. ഇപ്പോൾ നിലവിൽ ഇല്ല.



</doc>
<doc id="337447" url="https://ml.wikipedia.org/wiki?curid=337447" title="വാടിക്കൽ രാമകൃഷ്ണൻ വധം">
വാടിക്കൽ രാമകൃഷ്ണൻ വധം


</doc>
<doc id="337452" url="https://ml.wikipedia.org/wiki?curid=337452" title="റഹീം സ്റ്റെർലിങ്">
റഹീം സ്റ്റെർലിങ്

ഇംഗ്ലീഷ് പ്രീമിയർ ലീഗ് ടീമായ മാഞ്ചസ്റ്റർ സിറ്റിക്ക് വേണ്ടിയും ഇംഗ്ലണ്ട് ദേശീയ ഫുട്ബോൾ ടീമിനുവേണ്ടിയും കളിക്കുന്ന ഒരു മധ്യനിര ഇംഗ്ലീഷ് ഫുട്ബോൾ കളിക്കാരൻ ആണ് റഹീം സ്റ്റെർലിങ് (ജനനം: ഡിസംബർ 8, 1994). 2014 -ൽ യൂറോപ്പിലെ സ്പോർട്സ് പത്രപ്രവർത്തകർ അടങ്ങിയ ഒരു പാനൽ സ്റ്റർലിങ്ങിനെ "ഗോൾഡൻ ബോയ്" പുരസ്‌കാര ജേതാവായി തിരഞ്ഞെടുത്തു. 2015 -ൽ സോക്കറെക്സ് നടത്തിയ ഒരു പഠനം പ്രകാരം, 49 ദശലക്ഷം പൗണ്ട് മൂല്യത്തോടെ, യൂറോപ്പിലെ ഏറ്റവും വിലപിടിപ്പുള്ള യുവ കളിക്കാരനായി തിരഞ്ഞെടുക്കപ്പെട്ടു. 

ജമൈക്കയിൽ ജനിച്ച സ്റ്റെർലിങ്, തന്റെ ഏഴാമത്തെ വയസ്സിലാണ് ലണ്ടനിലേക്ക് താമസം മാറ്റിയത്. ക്വീൻസ് പാർക്ക് റേഞ്ചേർസിനുവേണ്ടി കളിച്ചുകൊണ്ടു കരിയർ തുടങ്ങിയ സ്റ്റെർലിങ് 2010 -ൽ ലിവർപൂളുമായി കരാറിൽ ഏർപ്പെട്ടു. ജൂലൈ 2015 -ൽ, ഒരു പുതിയ കരാറിനെച്ചൊല്ലിയുള്ള നീണ്ട തർക്കത്തിന് ശേഷം, 49 ദശലക്ഷം പൗണ്ടിന് മാഞ്ചസ്റ്റർ സിറ്റിയുമായി കരാറിലെത്തി. ഒരു ഇംഗ്ലീഷ് കളിക്കാരന് ലഭിക്കുന്ന ഏറ്റവും ഉയർന്ന ട്രാൻസ്ഫർ ഫീ ആണിത്. 

അണ്ടർ -16, അണ്ടർ -17, അണ്ടർ -21 തലങ്ങളിൽ ഇംഗ്ലണ്ടിനെ പ്രതിനിധീകരിച്ചശേഷം, നവംബർ 2012 -ൽ ഇംഗ്ലണ്ട് ദേശീയ ടീമിനുവേണ്ടി കളത്തിലിറങ്ങിയ സ്റ്റെർലിങ് 2014 ഫിഫ ലോകകപ്പിലും കളിച്ചു.
വിങ്ങർ, അറ്റാക്കിങ് മിഡ്ഫീൽഡർ അഥവാ സ്‌ട്രൈക്കർ എന്നീ സ്ഥാനങ്ങളിൽ ആണ് കളിക്കുന്നത് എങ്കിലും, ഒരു വിങ്ങറായി കളിക്കാനാണ് കൂടുതൽ ഇഷ്ടം. വേഗത, ഡ്രബ്ലിങ് മികവ് എന്നിവയിൽ പ്രഗല്ഭനായ സ്റ്റർലിങ്ങിനെ അലക്സിസ് സാഞ്ചെസുമായി മുൻ മാനേജർ ബ്രെണ്ടൻ റോജർസ് താരതമ്യം ചെയ്തിരുന്നു. കുറിയ ശരീരമാണ് ഉള്ളത് എങ്കിലും, അസാമാന്യമായ ശാരീരികശേഷി സ്റ്റർലിങ്ങിനു ഉണ്ട്. നവംബർ 2014, മുൻ ബാഴ്സിലോണ മധ്യനിര കളിക്കാരൻ ആയിരുന്ന ചവി സ്റ്റെർലിങ് ബാഴ്സിലോണ ടീമിൽ കളിക്കാൻ യോഗ്യനാണ് എന്ന് അഭിപ്രായപ്പെട്ടു. 

മാഞ്ചസ്റ്റർ സിറ്റി


</doc>
<doc id="337453" url="https://ml.wikipedia.org/wiki?curid=337453" title="ജാംബവതി">
ജാംബവതി

ഹിന്ദുപുരാണങ്ങളനുസരിച്ച്, ഭഗവാൻ ശ്രീകൃഷ്ണന്റെ അഷ്ടപത്നിമാരിലൊരാളാണ് ജാംബവതി (IAST ). ശ്രീകൃഷ്ണന്റെ രണ്ടാമത്തെ പത്നിയാണെങ്കിൽപ്പോലും, പ്രാധാന്യംകൊണ്ട് രുക്മിണിയ്ക്കും സത്യഭാമയ്ക്കും ശേഷം മൂന്നാമതായേ ജാംബവതി വരുന്നുള്ളൂ. പുരാണങ്ങളിൽ പരാമർശിക്കുന്ന ചിരഞ്ജീവിയായ കരടിയായ ജാംബവാന്റെ ഏകപുത്രിയാണ് ഇവർ. അപഹരിക്കപ്പെട്ട സ്യമന്തകരത്നം വീണ്ടെടുക്കുന്നതിനായി കൃഷ്ണൻ ജാംബവാനോട് ഏറ്റുമുട്ടുകയും, പോരിൽ ജയിച്ച് ജാംബവതിയെ വിവാഹം ചെയ്തതുമായാണ് ഐതിഹ്യം. 


</doc>
<doc id="337455" url="https://ml.wikipedia.org/wiki?curid=337455" title="കേരളത്തിലെ കാർട്ടൂണിസ്റ്റുകളുടെ പട്ടിക">
കേരളത്തിലെ കാർട്ടൂണിസ്റ്റുകളുടെ പട്ടിക

കേരളത്തിൽ ജനിച്ചതും ഇപ്പോൾ ജീവിച്ചിരിക്കുന്നവരും മരിച്ചുപോയവരുമായ കാർട്ടൂണിസ്റ്റുകളുടെ പട്ടികയാണിത്. 


</doc>
<doc id="337457" url="https://ml.wikipedia.org/wiki?curid=337457" title="വിവേകികളായ മൂന്ന് കുരങ്ങന്മാർ">
വിവേകികളായ മൂന്ന് കുരങ്ങന്മാർ

ജപ്പാനിൽ ഉത്ഭവിച്ചു എന്നു കരുതുന്ന വിവിധഭാവത്തിലുള്ള മൂന്നു കുരങ്ങന്മാരുടെ ചെറിയ പ്രതിമകളാണ് വിവേകികളായ മൂന്ന് കുരങ്ങന്മാർ എന്നറിയപ്പെടുന്നത്.
നല്ലത് ചിന്തിക്കുക, നല്ലത് പറയുക, നല്ലത് പ്രവർത്തിക്കുക എന്നിങ്ങനെ പലരീതിയിൽ ഈ കുരങ്ങന്മാരെ വ്യാഖ്യാനിക്കപ്പെട്ടിട്ടുണ്ട്. പശ്ചാത്യലോകത്തെ turning a blind eye എന്ന പഴഞ്ചൊല്ലിനോട് ഇതിനേറെ സാമ്യമുണ്ട്.

മിസാരു (Mizaru), കികസാരു (Kikazaru), ഇവാസാരു (Iwazaru) എന്നീ പേരുകളിലറിയപ്പെടുന്ന മുന്ന് വിവേകികളായ വാനരന്മാർ (three wise monkeys)( (Japanese: 三猿 Hepburn: san'en or sanzaru?, alternatively 三匹の猿 sanbiki no saru, literally "three monkeys") "തിന്മ കാണരുത്, തിന്മ കേൾക്കരുത്, തിന്മ പറയരുത്" ("see no evil, hear no evil, speak no evil") എന്ന സാരവത്തായ തത്ത്വത്തെ പ്രതിനിധാനം ചെയ്യുന്ന പ്രതീകങ്ങളാണ്. ‍ ഇതിൽ കണ്ണുകൾ പൊത്തിയിരിക്കുന്ന മിസാരു (Mizaru) തിന്മ കാണുന്നില്ല, കാതുകൾ പൊത്തിയ കികസാരു (Kikazaru)തിന്മ കേൾക്കുന്നില്ല, വായപൊത്തിയ ഇവാസാരു (Iwazaru) തിന്മ പറയുന്നില്ല.
ജപ്പാനു പുറത്ത് ഇവർ മിസാരു (Mizaru), മികസാരു (Mikazaru), മസാരു (Mazaru) എന്നിങ്ങനെയാണ് അറിയപ്പെടുന്നത്. ഇതിൽ മികസാരു (Mikazaru), മസാരു (Mazaru) എന്നീ പേരുകൾ ജപ്പാനീസ് പദപ്രയോഗത്തിൽ നിന്നും വ്യത്യസാപ്പെട്ടിരിക്കുന്നു. ജപ്പാനിൽ സാധാരണയായി കാണപ്പെടുന്ന മഞ്ഞുകുരങ്ങ് എന്ന ഗണത്തിൽപ്പെടുന്നതാണീ ഈ കുരങ്ങൻന്മാർ.

17 ാം നൂറ്റാണ്ടിൽ ജപ്പാനിലെ പ്രസിദ്ധമായ Tōshō-gū ദേവാലയത്തിന്റെ കവാടത്തിനു മുകളിലെ കൊത്തുപണിയാണ് ഇത്രയ്ക്ക് ജനപ്രീതിയാർജ്ജിച്ച ഈ ചിത്രാത്മകതത്വത്തിന്റെ ഉറവിടം. ചൈനീസ് ചിന്തകനായ കൺഫ്യൂഷ്യസിന്റെ പിൻതുടർച്ചക്കാരനാണെന്ന് വിശ്വസിക്കപ്പെടുന്ന ഹിതാരി ജിങ്കോരോ (Hidari Jingoro) ആണ് ഈ ശിൽപം നിർമ്മിച്ചത്.

ഗാന്ധിജിയുടെ ഒന്നും സ്വന്തമായി സൂക്ഷിക്കാത്ത പ്രകൃതത്തിൽ ഒരു വിട്ടുവീഴ്ചയായി കാണാവുന്നതാണ് അദ്ദേഹം സൂക്ഷിച്ച മൂന്നുകുരങ്ങന്മാരുടെ ഒരു ചെറിയ പ്രതിമ. ഇന്ന് അവയുടെ ഒരു വലിയ രൂപം, 1915 മുതൽ 1930 വരെ ഗാന്ധിജി ജീവിച്ചിരുന്നതും ഉപ്പുസത്യാഗ്രഹയാത്രയ്ക്ക് തുടക്കം കുറിച്ചതുമായ അഹമ്മദാബാദിലെ സബർമതി ആശ്രമത്തിൽ കാണാവുന്നതാണ്. ഗാന്ധിജിയുടെ ഈ പ്രതിമയാണ് 2008-ൽ സുബോധ് ഗുപ്തയ്ക്ക് "ഗാന്ധിജിയുടെ മൂന്നു കുരങ്ങന്മാർ" എന്ന പ്രതിമയുണ്ടാക്കാൻ പ്രേരണയായത്.


</doc>
<doc id="337474" url="https://ml.wikipedia.org/wiki?curid=337474" title="പയ്യപ്പിള്ളി ബാലൻ">
പയ്യപ്പിള്ളി ബാലൻ

സ്വാതന്ത്ര്യസമര സേനാനിയും കമ്മ്യൂണിസ്റ്റ് നേതാവും എഴുത്തുകാരനുമായിരുന്നു പയ്യപ്പിള്ളി ബാലൻ(01 ജൂൺ 1925 - 29 മാർച്ച് 2016). സിപിഎം കളമശ്ശേരി ഏരിയാ കമ്മിറ്റി അംഗം, പുരോഗമന കലാസാഹിത്യസംഘം സംസ്ഥാന കമ്മിറ്റി അംഗം, ഏലൂർ പഞ്ചായത്ത് പ്രസിഡന്റ് എന്നീ നിലകളിൽ പ്രവർത്തിച്ചിട്ടുണ്ട്. അന്തരിക്കുമ്പോൾ പയ്യപ്പിള്ളി ബാലന് 91 വയസ്സായിരുന്നു.




</doc>
<doc id="337476" url="https://ml.wikipedia.org/wiki?curid=337476" title="പി.എ. ആന്റണി">
പി.എ. ആന്റണി

തൃശ്ശൂരിൽ നിന്നുള്ള ഒരു കോൺഗ്രസ് നേതാവാണ് പി.എ. ആന്റണി.1984 മുതൽ 1989 വരെ തൃശ്ശൂർ ലോക്‌സഭാ നിയോജകമണ്ഡല ത്തിൽ നിന്ന് വിജയിച്ച് ലോക്സഭയിലെത്തി.


</doc>
<doc id="337502" url="https://ml.wikipedia.org/wiki?curid=337502" title="റുഡോൾഫ് ഹോസ്">
റുഡോൾഫ് ഹോസ്

നാസി ഷുട്സ്റ്റാഫൽ പട്ടാളനേതാവും ഏറ്റവും കൂടുതൽ കാലം ഓഷ്‌വിറ്റ്സ് തടങ്കൽപ്പാളയത്തിന്റെ കാമാണ്ടാന്റും ആയിരുന്ന ആളാണ് റുഡോൾഫ് ഹോസ് (Rudolf Höss). നാസികളുടെ കീഴിലുള്ള യൂറോപ്പിലെ ജൂതന്മാരെ കൂട്ടക്കൊല ചെയ്യാനുള്ള ഹിറ്റ്‌ലറുടെ അന്തിമ പരിഹാരത്തിന് വേണ്ടി വളരെ ഫലപ്രദവും നൂതനങ്ങളുമായ മാർഗ്ഗങ്ങൾ നടപ്പിലാക്കിയ ആളാണ് ഹോസ്. കൂട്ടക്കൊലയ്ക്കായി ഹൈഡ്രജൻ സയനൈഡ് അടങ്ങിയ കീടനാശിനിയായ സൈക്കോൺ ബി ഇയാൾ പരീക്ഷിച്ചു. ഇത് ഉപയോഗിച്ച് ഇയാളുടെ പട്ടാളക്കാർക്ക് ഓഷ്‌വിറ്റ്സിൽ ഓരോ മണിക്കൂറും രണ്ടായിരത്തോളം ആൾക്കാരെ കൊല്ലാൻ കഴിഞ്ഞു. മനുഷ്യരെ കൊല്ലാനുള്ള ഇന്നേവരെ അറിയപ്പെട്ടിട്ടുള്ള ഏറ്റവും വലിയ സംവിധാനമായിരുന്നു ഇങ്ങനെ ഇയാൾ ഉണ്ടാക്കിയത്. 

നാസി പാർട്ടിയിൽ 1922 -ൽ ചേർന്ന ഇയാൾ ഷുട്സ്റ്റാഫലിൽ 1934 -ലും ചേർന്നു. ജർമനി യുദ്ധത്തിൽ തോൽക്കുന്നതിനു മുൻപ് ഓഷ്വിറ്റ്‌സിൽ ഇയാളുടെ കീഴിൽ 10 ലക്ഷത്തോളം തടവുകാർ കൊല്ലപ്പെട്ടു. 1947 -ൽ വാഴ്സാ വിചാരണയ്ക്കൊടുവിൽ ഇയാളെ തൂക്കിക്കൊന്നു.

ബേഡൻ ബേഡനിലെ കടുത്തവിശ്വാസികളുള്ള ഒരു കത്തോലിക്കകുടുംബത്തിലാണ് ഹോസ് ജനിച്ചത്. ഏകമകനായ ഹോസ്സ് കുടുംബത്തിലെ മൂന്നുമക്കളിൽ മൂത്തവൻ ആയിരുന്നു. പട്ടാള അച്ചടക്കത്തോടെയും കഠിനമായ മതവിശ്വാസത്തിലും വളർത്തപ്പെട്ട ഹോസിനെ ഒരു പുരോഹിതൻ ആക്കണമെന്നായിരുന്നു പിതാവിന്റെ ആഗ്രഹം. അതീവമതവിശ്വാസത്തിൽ തന്നെ വളർന്ന ഹോസ്സ് പാപത്തിനെപ്പറ്റിയും കുറ്റബോധത്തെപ്പറ്റിയെല്ലാം വളരെ ആകുലനും അതിനെല്ലാം പരിഹാരങ്ങൾ ചെയ്യേണ്ടതാണെന്നുമെല്ലാമുള്ള മതവിശ്വാസത്തിൽ ആണു വളർന്നു വന്നതും. എന്നാൽ കുമ്പസാരത്തിൽ പുരോഹിതനോടു താൻ പറഞ്ഞ രഹസ്യം തന്റെ പിതാവിനെ അറിയച്ച ഒരു സംഭവത്തോടെ ഹോസ് മതവിരോധി ആവുകയും തന്റെ പിതാവിന്റെ മരണത്തെ തുടർന്ന് പട്ടാളജീവിതത്തിലേക്ക് മാറുകയും ചെയ്തു. ഒന്നാം ലോകമഹായുദ്ധകാലത്ത് കുറച്ചുനാൾ ഒരു പട്ടാളആശുപത്രിയിൽ ജോലിചെയ്ത ഹോസ് പിന്നീട് പട്ടാളത്തിൽ പല റാങ്കിലും ജോലിചെയ്തു.

മ്യൂണിച്ചിൽ വച്ച് ഹിറ്റ്‌ലറുടെ പ്രസംഗം കേട്ട ഹോസ് 1922 -ൽ 3240 -ആം നമ്പർ അംഗമായി നാസിപ്പാർട്ടിയിൽ ചേർന്നു. ഒരു രാഷ്ട്രീയവധത്തിൽ പങ്കാളിയായ ഹോസ് 6 വർഷം ജയിൽ ജീവിതവും അനുഭവിച്ചിട്ടുണ്ട്. പിന്നീട് ഹിറ്റ്‌ലറുടെ പ്രൈവറ്റ് സെക്രട്ടറി ആയ ബോർമാന്റെ ആഗ്രഹപ്രകാരം 1923 മെയ് 31 -ന് മെക്‌ളൻബർഗിൽ വച്ച് ഹോസും കൂട്ടാളികളും ചെർന്ന് ഒരു സ്കൂൾ അധ്യാപകനായ വാൽത്തർ കഡോവിനെ അടിച്ചുകൊന്നു. അയാൾ ചാരപ്പണി നടത്തി എന്ന ആരോപണത്തെ തുടർന്നായിരുന്നു ഇത്. ഇതിനാണ് ഹോസ് ജയിൽശിക്ഷ അനുഭവിക്കേണ്ടി വന്നത്.

ഹിറ്റ്‌ലറോട് ഉള്ളതിനേക്കാൾ വിധേയത്തം ഹോസിന് ഹിംലറോട് ആയിരുന്നു. അയാൾ പറയുന്നതെന്തും വേദവാക്യമായിക്കരുതിയ ഹോസ് 1934 ഏപ്രിൽ ഇ -ന് എസ് എസ്സിൽ ചേർന്നു. 1934 ഡിസംബറിൽ ഡച്ചവു പീഡനകേന്ദ്രത്തിൽ നിയമിതനായ ഹോസ് പതിയെ ഉയർന്ന് വലിയ ഉത്തരവാദിത്തങ്ങൾ പേറാൻ മാത്രം യോഗ്യനാണെന്ന് തെളിയിക്കപ്പെട്ടപ്പോൾ തടവുകാരുടെ സ്വത്തുകൈകാര്യം ചെയ്യുന്ന ജോലിയിൽ നിയമിക്കപ്പെട്ടു.

1940 മെയ് 1-ന് ഹോസിനെ ഓഷ്‌വിറ്റ്സ് ക്യാമ്പിന്റെ കമാണ്ടറാക്കി ചുമതലയേൽപ്പിച്ചു. അവിടെ നേതൃത്വം വഹിച്ച കാലയളവിൽ അയാൾ അതിനെ ഓഷ്‌വിറ്റ്സ്-ബിർകെനൗ കോൺസൻട്രേഷൻ ക്യാമ്പ് എന്ന് പിന്നീട് അറിയപ്പെട്ട ഒരു വലിയ സമുച്ചയം ആക്കി മാറ്റിയെടുത്തു. പതിനായിരത്തോളം തടവുകാരെ പാർപ്പിക്കാൻ പറ്റിയ ഒരു സ്ഥലം ഉണ്ടാക്കാനുള്ള നിർദ്ദേശത്തോടെ അവിടെ എത്തിയ ഹോസ്, കാര്യങ്ങൾ തന്റേതായ രീതിയിൽ വ്യത്യസ്തമായി ചെയ്യാൻ തീരുമാനിച്ചു. താൻ നേരത്തെ ജോലിചെയ്ത പീഡനകേന്ദ്രങ്ങളേക്കാൾ കാര്യക്ഷമമായ ഒന്നാക്കി ഇതിനെ മാറ്റിയെടുക്കാൻ ഹോസ് തീരുമാനിച്ചുറച്ചു. ഓഷ്‌വിറ്റ്‌സിൽത്തന്നെ ഒരു വില്ലയിൽ ആയിരുന്നു ഹോസ് തന്റെ ഭാര്യയോടും അഞ്ചു മക്കളോടുമൊപ്പം താമസിച്ചിരുന്നത്.

തുടക്കത്തിൽ ഇവിടെ ഉണ്ടായിരുന്ന തടവുകാരിൽ കൂടുതലും കർഷകരും ബുദ്ധിജീവികളും ഉൾപ്പെടെയുള്ള സോവിയറ്റ് യുദ്ധത്തടവുകാരും പോളിഷ് തടവുകാരും ആയിരുന്നു. 1940 ജൂണിൽ എത്തിയ 700 പേരാണ് അവിടെ എത്തിയ ആദ്യ തടവുകാർ. ഏറ്റവും തിരക്കുള്ള രീതിയിൽ പ്രവർത്തിച്ച കാലത്ത് ഓഷ്‌വിറ്റ്സിൽ മൂന്ന് തരത്തിലുള്ള വിഭാഗങ്ങൾ ആയിരുന്നു ഉണ്ടായിരുന്നത്. ഓഷ്‌വിറ്റ്സ് I, ഓഷ്‌വിറ്റ്സ് II-ബിർകെന്യൂ, ഓഷ്‌വിറ്റ്സ് III-മോണോവിറ്റ്-സ്. ഇതു കൂടാതെ പല ചെറുവിഭാഗങ്ങളും 20000 ഏക്കർ പരന്നു കിടന്ന ഈ ക്യാമ്പിൽ ഉണ്ടായിരുന്നു. ക്യാമ്പുകൾ ഉണ്ടാക്കാനായി അവിടങ്ങളിൽ താമസിച്ചിരുന്നവരെ നിർബന്ധമായി ഒഴിപ്പിക്കുകയായിരുന്നു. ഓഷ്‌വിറ്റ്സ് 1 -ൽ ഭരണകാര്യങ്ങളുടെ സമുച്ചയങ്ങൾ ആയിരുന്നപ്പോൾ ഓഷ്‌വിറ്റ്സ് 2 -ൽ ആയിരുന്നു പ്രധാന കൂട്ടക്കൊലകൾ നടന്നത്. ഓഷ്‌വിറ്റ്സ് 3 തടവുകാരെക്കൊണ്ട് അടിമപ്പണി എടുപ്പിക്കുന്ന ജർമൻ വ്യവസായ കേന്ദ്രങ്ങൾ പ്രവർത്തിക്കുന്ന ഇടമായിരുന്നു.

തന്റെ വിചാരണയിലെ പ്രസ്താവനകളിൽ നിന്നും മനസ്സിലാകുന്നതു പ്രകാരം ഹോസിനെ 1941 ജൂണിൽ ഹിംലറെ കാണുവാനായി ബെർലിനിലേക്ക് വിളിച്ചുവരുത്തി. ജൂതപ്രശ്നത്തിന്റെ പരിഹാരത്തിനായി അന്തിമ പ്രതിവിധി നടപ്പിലാക്കാൻ ഹിറ്റ്‌ലർ നിർദ്ദേശം നൽകിയിട്ടുണ്ടെന്നും അതിനായി യൂറോപ്പിലെ ജൂതന്മാരെ കൂട്ടക്കൊല ചെയ്യാൻ ഓഷ്‌വിറ്റ്‌സാണ് തെരഞ്ഞെടുത്തിരിക്കുന്നതെന്നും ഹിംലർ ഹോസിനോട് വെളിപ്പെടുത്തി. എളുപ്പത്തിൽ തീവണ്ടിമാർഗ്ഗം എത്തിച്ചേരാനും ധാരാളം വിസ്താരമുള്ള പ്രദേശമായതിനാൽ പുറത്തുള്ളവരിൽ നിന്നും രഹസ്യമായി വയ്ക്കാനും യോജിച്ച ഇടമായതിനാലാണ് ഓഷ്‌വിറ്റ്‌സ് തെരഞ്ഞെടുത്തത്. ഇക്കാര്യത്തെപ്പറ്റി വേറെ ഒരാളോടു പോലും സംസാരിക്കാൻ പാടില്ലെന്നാണ് ഹോസിനു ലഭിച്ച നിർദ്ദേശം. 1942 അവസാനം ഹോസ് ഈ രഹസ്യം തന്റെ ഭാര്യയോടു മാത്രമാണ് വെളിപ്പെടുത്തിയത്. നാലാഴ്ചയ്ക്കു ശേഷം ക്യാമ്പിൽ എത്താൻ പോകുന്ന എയ്ക്‌മാൻ അവിടെ ചെയ്യേണ്ടകാര്യങ്ങളെപ്പറ്റി വേണ്ട നിർദ്ദേശങ്ങൾ തന്നുകൊള്ളുമെന്ന് ഹിംലർ ഹോസിനെ അറിയിച്ചു.

കൂട്ടക്കൊലയ്ക്ക് ഏറ്റവും ഫലപ്രദമായ രീതി കണ്ടെത്താനുള്ള പരീക്ഷണങ്ങൾ ഹോസ് 1941 സെപ്തംബർ 3 -ന് ആരംഭിച്ചു. ഇയാളുടെ പരീക്ഷണങ്ങൾ ഓഷ്‌വിറ്റ്‌സിനെ ഹോളോകോസ്റ്റിലെ ഏറ്റവും ഫലപ്രദമായ കൂട്ടക്കൊലയുടെ സ്ഥലം ആക്കിമാറ്റി. ഹോസ് തന്നെ പറഞ്ഞതിൻപ്രകാരം സാധാരണ സമയങ്ങളിൽ രണ്ടോ മൂന്നോ തീവണ്ടികൾ ഓരോന്നിലും 2000 തടവുകാരെയും കൊണ്ട് എത്തും. ഇങ്ങനെ ഓരോ തീവണ്ടിയും എന്നും തുടർച്ചയായി നാലോ ആറോ ആഴ്ച്ച എത്തിക്കൊണ്ടിരിക്കും. ഇവരെ ബിർകനൗ ക്യാമ്പിൽ ഇറക്കും. പണിയെടുക്കാൻ യോഗ്യരായവരെ അതിനുപറ്റിയ ഏതെങ്കിലും ക്യാമ്പിലേക്ക് മാറ്റും. അല്ലാത്തവരെ അപ്പോൾത്തന്നെ ഗ്യാസ് ചേമ്പറിലേക്ക് വിടും. ആദ്യമാദ്യം മറ്റാരും കണ്ടുപിടിക്കാതിരിക്കാൻ ഉൾക്കാടിനുനടുവിലുള്ള ചെറിയ ബങ്കറുകളിലേക്കാണ് കൊല്ലാനായി വിട്ടിരുന്നത്. പിന്നീട് വളരെ വലിയ അളവിൽ ആൾക്കാരെ കൂട്ടക്കൊല ചെയ്യേണ്ടിവന്നപ്പോൾ നാലു വലിയ ഗ്യാസ് ചേമ്പറുകളും ചൂളകളും ബിർകെനൗവിൽ ഉണ്ടാക്കുകയും കൊല്ലുന്നത് കൂടുതൽ ഫലപ്രദമാക്കാൻ കഴിയുകയും ചെയ്തു.

പലതരം മാരകവാതകപരീക്ഷണങ്ങൾ ഹോസ് നടത്തിയിരുന്നു. 1961 -ൽ എയ്ക്മാന്റെ വിചാരണയിൽ ഹോസ് സൾഫ്യൂരിക് ആസിഡിൽ പഞ്ഞി അരിപ്പകൾ വച്ചാണ് ആദ്യം പരീക്ഷണങ്ങൾ നടത്തിയതെന്ന് തന്നോടുപറഞ്ഞിട്ടുണ്ടെന്ന് എയ്ക്മാൻ പറയുകയുണ്ടായി. 1941 -ൽ തന്റെ കീഴുദ്യാഗസ്ഥൻ ആയ കാൾ ഫ്രിഷ് ഒരുകൂട്ടം റഷ്യൻ തടവുകാരിൽ ഹൈഡ്രജൻ സയനൈഡ് പരീക്ഷിച്ച് വിജയിച്ചതിനുശേഷമാണ് ഹോസ് അതുപയോഗിച്ച് കൂട്ടക്കൊല തുടങ്ങിയത്. ഇതുപയോഗിച്ച് കൊല്ലാൻ 3 മുതൽ 15 മിനുട്ട് വരെയേ വേണ്ടിയിരുന്നുള്ളുവെന്നും "അവരുടെ അലർച്ച നിലയ്ക്കുമ്പോൾ അവർ മരിച്ചുകഴിഞ്ഞു" എന്നു തങ്ങൾക്ക് എളുപ്പം മനസ്സിലാകുമായിരുന്നെന്നും ഹോസ് പറയുകയുണ്ടായി.

1943 നവംബർ 10 -ന് ഓഷ്‌വിറ്റ്‌സ് ചുമതല ഒഴിഞ്ഞശേഷം ഹോസ് ക്യാമ്പുകൾ പരിശോധിക്കുന്ന ചുമതലയിൽ നിയമിതനായി. 1944 മെയ് 8 -ന് ഓഷ്വിറ്റ്‌സിൽ ഹംഗറിക്കാരായ ജൂതന്മാരെ വകവരുത്തുന്ന ഒരു പദ്ധതിക്ക് മേൽനോട്ടം വഹിക്കാൻ ഹോസ് തിരിച്ചെത്തി. ഈ പരിപാടിയിൽ 430000 ജൂതന്മാരെ മെയ്-ജൂലൈ മാസങ്ങളിൽ വെറും 56 ദിവസം കൊണ്ടു കൊന്നുതീർത്തു. ഹോസിന്റെ പരിഷ്കരിച്ച ചൂളയ്ക്കുപോലും ഇത്രയധികം പേരെ കത്തിച്ചുതീർക്കാനുള്ള ശേഷിയുണ്ടായിരുന്നില്ല. അതിനാൽ ഉദ്യാഗസ്ഥർക്ക് തുറന്ന ഇടങ്ങളിൽ ശവശരീരങ്ങൾ കൂട്ടിയിട്ട് തീവയ്ക്കേണ്ട അവസ്ഥയായിരുന്നു ഉണ്ടായിരുന്നത്.

യുദ്ധം അവസാനത്തോട് അടുക്കുമ്പോൾ വേഷം മാറി ഒളിച്ചുതാമസിക്കാൻ ഹോസിനോട് ഹിംലർ ഉപദേശിച്ചു. ഒരു വർഷത്തോളം ഇയാൾ ഒളിവിൽ കഴിഞ്ഞു. 1946 മാർച്ച് 11-ന് ബ്രിട്ടീഷ് പട പിടികൂടുമ്പോൾ ഒരു തോട്ടക്കാരനായി വേഷം മാറി ഫ്രാൻസ് ലാംഗ് എന്ന പേരിൽ താമസിക്കുകയായിരുന്നു ഇയാൾ. തങ്ങളുടെ മകനെ സോവിയറ്റ് യൂണിയനിലേക്ക് അയയ്ക്കുമെന്നും പീഡിപ്പിക്കുമെന്നും ഭയന്ന് ഹോസ് എവിടെയാണ് ഉള്ളതെന്ന രഹസ്യം അയാളുടെ ഭാര്യ ബ്രിട്ടീഷുകരോട് വെളിപ്പെടുത്തി. നാസിക്കാലത്ത് തന്റെ കുടുംബത്തോടൊപ്പം ഇംഗ്ലണ്ടിലേക്ക് നാടുവിടേണ്ടിവന്ന ജൂതനായ ഒരു പോലീസ് ഉദ്യോഗസ്ഥനായ ഹാൻസ് അലക്സാണ്ടറാണ് ഹോസിനെ പിടികൂടിയത്. ആദ്യം താനാരാണെന്ന് രഹസ്യം വെളിപ്പെടുത്താൻ ഹോസ് തയ്യാറായില്ല, അപ്പോൾ അയാളുടെ മോതിരം ഊരിക്കാണിക്കാൻ ഹാൻസ് ആവശ്യപ്പെട്ടപ്പോൾ അതു മുറുകിക്കിടക്കുകയാണെന്നും പറഞ്ഞ് ഊരാൻ ഹോസ് തയ്യാറായില്ല. വിരൽ മുറിച്ചെടുക്കുമെന്നുള്ള അലക്സാണ്ടറുടെ ഭീഷണിയെത്തുടർന്നാണ് ഒടുവിൽ അയാൾ മോതിരം ഊരിയത്. ഹോസിന്റെയും ഭാര്യയുടെയും പേരുകൾ മൊഠിരത്തിന്റെ ഉൾഭാഗത്ത് കൊത്തിയിട്ടുണ്ടായിരുന്നു. ചോദ്യം ചെയ്യലിനും മർദ്ദനത്തിനും ഒടുവിലാണ് താൻ ഹോസുതന്നെയാണെന്ന് അയാൾ വെളിപ്പെടുത്തിയത്.

1946 ഏപ്രിൽ 15 -ന് ന്യൂറംബർഗിൽ വച്ചു നടന്ന വിചാരണയിൽ ഹോസു നൽകിയ പ്രസ്താവനയിൽ വിശദമായി തങ്ങൾ ഓഷ്‌വിറ്റ്‌സിൽ വച്ചു നടത്തിയ കൂട്ടക്കൊലകളെപ്പറ്റി പ്രതിപാദിക്കുന്നുണ്ട്. ഈ മൊഴികൾ മറ്റു വിചാരണകളിലും ഉപയോഗിച്ചിട്ടുണ്ട്.

1946 ഏപ്രിൽ 5 -ന് കൊടുത്ത പ്രസ്താവനയിൽ നിന്നും:

1946 മെയ് 25 -ന് ഹോസിനെ പോളണ്ടിലെ അധികാരികൾക്ക് കൈമാറി. അവിടെ അയാൾ കൂട്ടക്കൊലയ്ക്ക് വിചാരണ ചെയ്യപ്പെട്ടു. 1947 മാർച്ച് 11 മുതൽ 29 വരെ, 35 ലക്ഷം മനുഷ്യരെ കൂട്ടക്കൊല ചെയ്ത കേസിലെ വിചാരണയ്ക്കിടയിൽ "35 ലക്ഷമല്ല, വെറും 25 ലക്ഷം മാത്രമാണ്, ശേഷിക്കുന്നവർ രോഗത്താാലും പട്ടിണിയിലുമാണ് മരിച്ചത്" എന്ന് ഹോസ് പറഞ്ഞു. 1947 ഏപ്രിൽ 2 -ന് ഹോസിനെ തൂക്കിക്കൊല്ലാൻ വിധിച്ചു. ഏപ്രിൽ 16 -ന് ഓഷ്വിറ്റ്‌സ് കോൺസൻട്രേൻ ക്യാമ്പിലെ ചൂളയ്ക്ക് സമീപം അയാളെ തൂക്കിലേറ്റി. ഹോസിനെ വധിക്കാൻ മാത്രമായി ഉണ്ടാക്കിയ തൂക്കുമരം ക്യാമ്പിലെ ഗസ്റ്റപ്പോ സ്റ്റേഷൻ നിന്ന സ്ഥലത്തായിരുന്നു. അവിടെയുള്ള ഫലകത്തിലെ സന്ദേശം ഇങ്ങനെയാണ്. 

തൂക്കിക്കൊല്ലുന്നതിനു നാലുനാൾ മുന്നേ തന്റെ പ്രവൃത്തിയുടെ വലിപ്പം ഏറ്റെടുത്തുകൊണ്ട് ഹോസ്സ് ഇങ്ങനെ സമ്മതിക്കുകയുണ്ടായി.

മരണത്തിനു തൊട്ടുമുൻപ് ഹോസ് കത്തോലിക്ക സഭയിലേക്ക് തിരികെയെത്തി.

ഹോസിന്റെ കുറ്റസമ്മതത്തിന്റെ കയ്യെഴുത്തുപ്രതി വാഷിങ്‌ടൺ ഡി സി യിലെ ഹോളോകോസ്റ്റ് മ്യൂസിയത്തിൽ സൂക്ഷിച്ചിട്ടുണ്ട്.


</doc>
<doc id="337514" url="https://ml.wikipedia.org/wiki?curid=337514" title="കോൾഡ്പ്ലേ">
കോൾഡ്പ്ലേ

1996 -ൽ രൂപംകൊണ്ട ഒരു ബ്രിട്ടീഷ് റോക്ക് മ്യൂസിക് ബാൻഡ് ആണ് കോൾഡ്പ്ലേ. മുഖ്യ ഗായകനായ ക്രിസ് മാർട്ടിനും ഗിറ്റാറിസ്റ്റ് ആയ ജോണി ബക്ലൻഡും ചേർന്ന് ലണ്ടൻ യൂണിവേഴ്സിറ്റി കോളേജിൽ വച്ചാണ് ബാൻഡിനു രൂപം നൽകിയത്. പെക്റ്റൊറൽസ് എന്ന പേരിൽ തുടങ്ങിയ ബാൻഡിൽ മൂന്നാമനായ് ഗയ് ബെറിമാൻ കൂടി അംഗമായതോടെ സ്റ്റാർഫിഷ് എന്ന പേര് നല്കി. പിന്നീട് വിൽ ചാംപ്യൻ കൂടി ചേർന്നതോടെ നിര പൂർണ്ണമായി. 1998 -ൽ ബാൻഡിന്റെ പേര് മാറ്റി കോൾഡ്പ്ലേ എന്നാക്കി.

2000 -ൽ “"യെല്ലോ"” എന്ന സിംഗിൾ പുറത്തുവന്നതോടെ ബാൻഡ് ലോകപ്രശസ്തി നേടി. പിന്നാലെ ആദ്യ ആൽബമായ "പാരഷ്യൂറ്റ്സ്" അതെ വർഷം തന്നെ പുറത്തിറക്കി. 2002 -ൽ പുറത്തിറക്കിയ രണ്ടാമത്തെ ആൽബം "എ റഷ് ഓഫ് ബ്ലഡ് ടു ദ ഹെഡ്" നിരൂപകപ്രസംശ നേടി. 2005 -ൽ റിലീസ് ചെയ്‌ത "എക്സ് & വൈ", ലോകമെമ്പാടും മികച്ച വില്പ്പന നേടിയെങ്കിലും, ചില നിരൂപകർ മുൻ സൃഷ്ടിയെക്കാൾ നിലവാരം കുറഞ്ഞത് എന്ന് അഭിപ്രായപ്പെട്ടു. ബാൻഡിന്റെ നാലാമത്തെ ആൽബമായ "വിവ ലാ വിദ ഓർ ഡെത്ത് ആൻഡ് ഓൾ ഹിസ് ഫ്രണ്ട്സ്" (2008), പ്രശംസിക്കപ്പെടുകയും, ഗ്രാമി പുരസ്‌കാരം നേടുകയും ചെയ്തു. ഒക്ടോബർ 2011 -ൽ, അവർ തങ്ങളുടെ അഞ്ചാമത്തെ ആൽബമായ "മൈലോ സൈലൊട്ടോ", പുറത്തിറക്കി. 34 രാജ്യങ്ങളിൽ മുൻനിരയിൽ എത്തിയ ആൽബം, യുകെയിൽ ആ വർഷം ഏറ്റവും വില്പന നേടിയ റോക്ക് ആൽബമായി. മെയ് 2014 -ൽ പുറത്തിറക്കിയ ആറാമത്തെ ആൽബം, "ഗോസ്റ്റ് സ്റ്റോറീസ്", 100 രാജ്യങ്ങളിൽ ഐട്യൂൺസ് സ്റ്റോറിൽ മുൻനിരയിൽ എത്തി. ഡിസംബർ 2015 -ൽ പുറത്തിറക്കിയ ഏഴാമത്തെ ആൽബം, "എ ഹെഡ് ഫുൾ ഓഫ് ഡ്രീംസ്", മിക്ക പ്രധാന മാർക്കറ്റുകളിലും ആദ്യ രണ്ടു സ്ഥാനത്ത് എത്തി.

കരിയറിൽ ഉടനീളം 209 നാമനിർദ്ദേശങ്ങളിൽ നിന്നായി 62 അവാർഡ് ബാൻഡ് നേടി. ഒമ്പത് ബ്രിട്ട് അവാർഡുകൾ, അഞ്ച് എംടിവി വീഡിയോ മ്യൂസിക് അവാർഡുകൾ, ഏഴ് ഗ്രാമി അവാർഡുകൾ എന്നിവ ഇതിൽപ്പെടും. എൺപത് ദശലക്ഷം റെക്കോർഡുകളിലേറെ ലോകമെമ്പാടും വിറ്റഴിച്ചതോടെ, കോൾഡ്പ്ലേ ലോകത്തിൽ ഏറ്റവും വില്പനയുള്ള ബാൻഡുകളിൽ ഒന്നായി. നിരവധി സാമൂഹിക, രാഷ്ട്രീയ വിഷയത്തിൽ ബാൻഡ് ഊർജ്ജിതമായി സഹകരിച്ചിട്ടുണ്ട്. 



കോൾഡ്പ്ലേ അവരുടെ ചരിത്രത്തിൽ ഉടനീളം ധാരാളം അവാർഡുകൾ നേടിയിട്ടുണ്ട്. 8 ബ്രിട്ട് അവാർഡ്, 5 എം ടിവി വീഡിയോ മ്യൂസിക് അവാർഡ്, 3 വേൾഡ് മ്യൂസിക് അവാർഡ്, 4 ബിൽബോർഡ് മ്യൂസിക് അവാർഡ് പിന്നെ 7 ഗ്രാമി അവാർഡ് എന്നിവ ഇതിൽപ്പെടും. 7 നാമനിർദ്ദേശങ്ങളിൽ നിന്ന് 3 ഗ്രാമി അവാർഡ് നേടിയ 2009 വർഷമാണ് ബാൻഡിന്റെ ഏറ്റവും മികച്ച വർഷം.


</doc>
<doc id="337516" url="https://ml.wikipedia.org/wiki?curid=337516" title="ഫാഗേസീ">
ഫാഗേസീ

സപുഷ്പികളിൽപ്പെടുന്ന ഒരു സസ്യകുടുംബമാണ് ഫാഗേസീ (Fagaceae). ഏകദേശം 1200 സ്പീഷിസുകൾ ഉള്ള ഈ സസ്യകുടുംബത്തിൽ നിത്യഹരിതവും ഇലപൊഴിയുന്നതുമായ വൃക്ഷങ്ങളും കുറ്റിച്ചെടികളും ഉൾപ്പെടുന്നു. ലഘുപത്രങ്ങളോടു കൂടിയവയും ഏകാന്തരന്യാസത്തിൽ ക്രമീകരിച്ചതുമായ ഇലകൾ ഈ സസ്യകുടുംബത്തിന്റെ സ്വഭാവ സവിശേഷതയാണ്.



</doc>
<doc id="337517" url="https://ml.wikipedia.org/wiki?curid=337517" title="ലിബ്രേകാഡ്">
ലിബ്രേകാഡ്

ലിബ്രേകാഡ് എന്നത് ദ്വിമാനരൂപകൽപ്പനയ്ക്കുള്ള ഒരു സ്വതന്ത്ര കമ്പ്യൂട്ടർ എയ്ഡഡ് ഡിസൈൻ (കാഡ്) ആണ്. ഇത് ലിനക്സ്, മാക് ഓഎസ്സ് എക്സ്, യൂണിക്സ്, മൈക്രോസോഫ്റ്റ് വിൻഡോസ് എന്നിവയിൽ പ്രവർത്തിക്കുന്നു. 

ക്യൂകാഡ് കമ്മ്യൂണിറ്റി എഡിഷണിൽ നിന്നും വിഭജിച്ചരീതിയിലാണ് 
ലിബ്രേകാഡ് വികസിപ്പിച്ചത്. ലിബ്രേകാഡിന്റെ ജിയുഐ അടിസ്ഥാനമാക്കിയിരിക്കുന്നത് ക്യൂറ്റി4 ഗ്രന്ഥശാലകളെയാണ്. ഒരേ രീതിയിൽ തന്നെ ഇത് വിവിധപ്ലാറ്റ്ഫോമുകളിൽ പ്രവർത്തിക്കുന്നു. 

ഭൂരിഭാഗം സമ്പർക്കരീതികളും കൈകാര്യം ചെയ്യുന്ന രീതിയും ഓട്ടോകാഡിന് തുല്ല്യമാണ്. വാണിജ്യപരമായ കാഡ് ആപ്ലിക്കേഷനുകളുടെ പരിചയമുള്ള ഉപയോക്താക്കൾക്ക് ഇത് ഉപയോഗിക്കാൻ എളുപ്പമാക്കുന്നു.

മറ്റ് ഫയൽ ഫോർമാറ്റിലേക്ക് എക്സ്പോർട്ട് ചെയ്യുന്നതിനോടൊപ്പം ലിബ്രേകാഡ് ആന്തരികമായി ഓട്ടോകാഡ് ഡിഎക്സെഫ് ഫയൽ ഫോർമാറ്റാണ് ഇമ്പോർട്ട് ചെയ്യാനും സേവ് ചെയ്യാനും ഉപയോഗിക്കുന്നത്.

ലൈസൻസുകൾ പൊരുത്തമില്ലാത്തതിനാൽ GPLv3 നു കീഴിൽ പുറത്തിറക്കിയ GNU LibreDWG ലൈബ്രറി GPLv2 ലൈസൻസുപ്രകാരമുള്ള ലിബ്രേകാഡിൽ പ്രവർത്തിപ്പിക്കാൻ സാധ്യമല്ലായിരുന്നു. as their licenses are incompatible. GNU LibreDWG യെ GPLv2 നു കീഴിൽ റീലൈസൻസ് ചെയ്യാനുള്ള അപേക്ഷ FSF നിരാകരിച്ചു. കൂടുതൽ പുർണ്ണമായ DWG പിന്തുണയോടെ libdxfrw എന്നു പേരുള്ള GPLv2 ലൈസൻസുള്ള പുതിയ ലൈബ്രറി എഴുതിയാണ് ഇത് പരിഹരിച്ചത്.



</doc>
<doc id="337522" url="https://ml.wikipedia.org/wiki?curid=337522" title="ഡെന്നിസ് ടിറ്റോ">
ഡെന്നിസ് ടിറ്റോ

ഡെന്നിസ് ടിറ്റോ എന്ന ഡെന്നിസ് അന്തോണി ടിറ്റോ (ജനനം: ആഗസ്റ്റ് 8, 1940) അമേരിക്കക്കാരനായ എഞ്ചിനീയറും കോടീശ്വരനും ആദ്യ സ്പേസ് ടൂറിസ്റ്റും ആയിരുന്നു. തന്റെ യാത്രയ്ക്കുള്ള ചെലവുമുഴുവൻ അദ്ദേഹം സ്വയം വഹിക്കുകയായിരുന്നു. 2001ന്റെ മധ്യത്തിൽ ഇന്റെർനാഷണൽ സ്പേസ് സ്റ്റേഷനിൽ അദ്ദേഹം 8 ദിവസത്തോളം ചെലവൊഴിക്കുകയുണ്ടായി. സോയൂസ് റ്റി. എം - 32ൽ അദ്ദേഹം ബഹിരാകാശത്തെത്തുകയും തിരികെ സോയൂസ് റ്റി. എം -31ൽ മടങ്ങുകയും ചെയ്തു.

അമേരിക്കയിലെ ന്യൂ യോർക്കിലെ ക്വീൻസിലാണ് അദ്ദേഹം ജനിച്ചത്. ന്യൂ യോർക്ക് സിറ്റിയിലെ ഫോറസ്റ്റ് ഹിൽസ് ഹൈസ്കൂളിൽ നിന്നും അദ്ദേഹം ബിരുദം നേടി. ന്യൂ യോർക്ക് സർവ്വകലാശാലയിൽ നിന്നും ആസ്ട്രൊനോട്ടിക്സിലും ഐറോനോട്ടിക്സിലും ബിരുദം നേടിയ അദ്ദേഹം കണക്റ്റിക്കട്ടിലെ ഹാർടു ഫോഡിലുള്ള റെൻസിലയെർ പോളിടെൿനിക് ഇൻസ്റ്റിറ്റ്യൂട്ടിൽ നിന്നും എഞ്ചിനീയറിങ്ങിൽ ബിരുദാനന്ത ബിരുദം കരസ്ഥമാക്കി. ടിറ്റോ നാസയിലെ ജെറ്റ് പ്രൊപ്പൽഷൻ ലാബിലെ മുൻ ശാസ്ത്രജ്ഞനുമായിരുന്നു. വിഖ്യാത ബൗദ്ധിക സംഘടനയായ പ്സൈഅപ്സിലോണിന്റെ അംഗവും കൂടിയായ അദ്ദേഹത്തിനു റെൻസിലയെർ പോളിടെൿനിക് ഇൻസ്റ്റിറ്റ്യൂട്ട് ആദരസൂചകമായി 2002ൽ എഞ്ചിനീയറിങ്ങിൽ ഒരു ഡോക്ടറേറ്റും നൽകിയിട്ടുണ്ട്.

1972ൽ ഡെന്നിസ് റ്റിറ്റോ വിൽഷയർ അസോസിയേറ്റ് എന്ന മാർക്കെറ്റിങ്ങ് പ്രവചന സ്ഥാപനം സ്ഥാപിച്ചു. ഒരു സ്പേസ് വാഹനത്തിന്റെ പാത അളക്കുന്നതിനുപയോഗിക്കുന്ന അതെ സങ്കേതമാണ് അദ്ദേഹം മാർക്കറ്റിന്റെ വെല്ലുവിളികളെ അളക്കാനായി ഉപയോഗിച്ചത്. സ്പേസ് എഞ്ചിനീയറിങ്ങിൽ നിന്നും വിപണിനിക്ഷേപരംഗത്തേയ്ക്ക് വന്നെങ്കിലും അദ്ദേഹം സ്പേസിലെ താത്പര്യം വിട്ടിരുന്നില്ല.

മിർകോർപ് എന്ന റഷ്യൻ സംരംഭത്തിൽ ടിറ്റോയെ റഷ്യൻ ഫെഡറൽ സ്പേസ് ഏജൻസി വാണിജ്യബഹിരാകാശ സഞ്ചാരത്തിന് കൊണ്ടുപോകാൻ അനുമതി നൽകി. ടിറ്റോ തന്റെ ബഹിരാകാശ സഞ്ചാരത്തിനു മുൻപ് തന്റെ മുൻ സ്ഥാപനമായ നാസയിൽ നിന്നു തന്നെ വലിയ വിമർശനങ്ങൾ നേരിടേണ്ടി വന്നു. അന്നത്തെ നാസയുടെ അഡ്മിനിസ്ട്രേറ്ററായ ഡാനിയേൽ ഗോൾഡിൻ ഒരു ടൂറിസ്റ്റിനെ ബഹിരാകാശത്തു കൊണ്ടുപോകുന്നത് ശരിയല്ല എന്ന പക്ഷക്കാരനായിരുന്നു. ഒർഫാൻസ് ഓഫ് അപ്പോളോ എന്ന ഡോക്യുമെന്ററിയിൽ, മിർകോർപ്, ഗോൾഡിൻ, ടിറ്റോ എന്നിവരെ കാണിക്കുന്നുണ്ട്. ടിറ്റോ അമേരിക്കയിൽ താൻ ഇന്റെർനാഷണൽ സ്പേസ് സ്റ്റേഷന്റെ അമേരിക്കൻ ഭാഗത്തെ കേന്ദ്രീകരിച്ച പരിശീലനത്തിൽ പങ്കെടുക്കാൻ പോയപ്പോൾ, നാസയുടെ മാനേജർ ആയ റോബർട്ട് ഡി കബാന ടിറ്റോയേയും അദ്ദേഹത്തിന്റെ സഹയാത്രികരായ കോസ്മൊനോട്ടുകളേയും വീട്ടിലേയ്ക്കു തിരികെ അയച്ച ശേഷം പറഞ്ഞത് : "പരിശീലനം തുടങ്ങാൻ ഞങ്ങൾക്കു കഴിയില്ല കാരണം, ഡെന്നിസ് ടിറ്റോയുമായി പരിശീലനപരിപാടിയിൽ പങ്കെടുക്കാൻ ഞങ്ങൾ തയ്യാറല്ല " എന്നാണ്.

പിന്നീട്, സ്പേസ് വിനോദസഞ്ചാര കമ്പനിയായ, സ്പേസ് അഡ്വൻചേഴ്സ് ലിമിറ്റഡുമായിച്ചേർന്ന് സോയൂസ് - ടി. എം -32 ദൗത്യവുമായിചേർന്ന് 2001ഏപ്രിൽ 28നു ഏഴു ദിവസവും 22 മണിക്കൂറും 4 മിനുട്ടും ബഹിരാകാശത്തു ചെലവൊഴിച്ച് 128 പ്രാവശ്യം ഭൂമിയെ വലംവച്ചു. അദ്ദേഹം തന്റെ ബിസിനസ്സിനായി പല പരീക്ഷണം നടത്തുകയും 20 മില്ല്യൺ ഡോളർ തന്റെ യാത്രയ്ക്കു ചെലവാക്കുകയും ചെയ്തു.




</doc>
<doc id="337523" url="https://ml.wikipedia.org/wiki?curid=337523" title="മിർകോർപ്">
മിർകോർപ്

മിർകോർപ് 1999l റഷ്യയിൽ തുടങ്ങിയ വാണിജ്യ ബഹിരാകാശ കമ്പനിയാണ്. വാണിജ്യ സ്പേസ് യാത്രയ്ക്കായാണ് ഇതു തുടങ്ങിയത്. ആദ്യ വാണിജ്യ ബഹിരാകാശ സഞ്ചാരിയായ ഡെന്നിസ് ടിറ്റൊ ഈ സ്ഥാപനത്തിന്റെ സഹായത്താലാണ് ബഹിരാകാശത്ത് പോയത്. ഈ സ്ഥാപനം ഈ മേഖലയിൽ അനേകം ഒന്നാം സ്ഥാനം നേടാൻ വഴിയൊരുക്കി. 
The company achieved the following:


</doc>
<doc id="337530" url="https://ml.wikipedia.org/wiki?curid=337530" title="വിനയ് കടിയാർ">
വിനയ് കടിയാർ

തീവ്ര ഹൈന്ദവ സംഘടനയായ വിശ്വഹിന്ദുപരിഷത്തിന്റെ യുവജനവിഭാഗമായ ബജ്റംഗ് ദള്ളിന്റെ സ്ഥാപക പ്രസിഡണ്ടാണ് വിനയ് കടിയാർ.ഭാരതീയ ജനതാ പാർട്ടിയുടെ ദേശീയ ജനറൽ സെക്രട്ടരിയായി പ്രവർത്തിച്ചിട്ടുണ്ട്.ഇപ്പോൾ ഉത്തർപ്രദേശിൽ നിന്നുള്ള രാജ്യസഭാംഗമാണ്.


</doc>
<doc id="337534" url="https://ml.wikipedia.org/wiki?curid=337534" title="ഭാരത് ധർമ്മ ജന സേന">
ഭാരത് ധർമ്മ ജന സേന

എസ്.എൻ. ഡി.പി. യോഗത്തിന്റെ ആഭിമുഖ്യത്തിൽ കേരളത്തിൽ രൂപംകൊണ്ട ഒരു രാഷ്ട്രീയപാർട്ടിയാണ് ഭാരത് ധർമ്മ ജന സേന (ബി.ഡി.ജെ.എസ്.). 2015 ഡിസംബർ 5-ന് തിരുവനന്തപുരത്തെ ശംഖുമുഖം കടപ്പുറത്ത് നടന്ന സമത്വ മുന്നേറ്റ യാത്രയിൽ എസ്.എൻ.ഡി.പി. യോഗം ജനറൽ സെക്രട്ടറി വെള്ളാപ്പള്ളി നടേശനാണ് പാർട്ടിയുടെ രൂപീകരണം പ്രഖ്യാപിച്ചത്. പാർട്ടിയുടെ ചിഹ്നമായി അവതരിപ്പിച്ചത് 'കൂപ്പുകൈ' ആയിരുന്നുവെങ്കിലും തിരഞ്ഞെടുപ്പുകളിൽ ചിഹ്നം ഉപയോഗിക്കുന്നതിന് തിരഞ്ഞെടുപ്പ് കമ്മീഷൻ അനുമതി നൽകിയില്ല. കോൺഗ്രസിന്റെ 'കൈപ്പത്തി' ചിഹ്നവുമായുള്ള സാദൃശ്യമാണ് അനുമതി ലഭിക്കാൻ തടസ്സമായത്. മെറൂണിലും വെള്ളയിലുമുള്ള പശ്ചാത്തലത്തിൽ 'കൂപ്പുകൈ' ചിഹ്നം പതിച്ച പതാക പാർട്ടിയുടെ പ്രഖ്യാപന ദിവസം അനാവരണം ചെയ്തിരുന്നു.


</doc>
<doc id="337537" url="https://ml.wikipedia.org/wiki?curid=337537" title="സുൽത്താൻ സലാഹുദ്ദിൻ ഒവൈസി">
സുൽത്താൻ സലാഹുദ്ദിൻ ഒവൈസി

ഹൈദരാബാദിൽ നിന്നുള്ള ഒരു രാഷ്ട്രീയ നേതാവാണ് സുൽത്താൻ സലാഹുദ്ദിൻ ഒവൈസി.ഓൾ ഇൻഡ്യ മജിലിസെ ഇത്തിഹാദുൽ മുസ്‌ലിമീന്റെ അദ്ധ്യക്ഷനായിരുന്നു.1984-മുതൽ 1999-വരെ തുടർച്ചയായി ആറുപ്രാവശ്യം ഹൈദരാബാദിൽ നിന്നും ലോകസഭയിലെത്തി.2004മുതൽ അദ്ദേഹത്തിന്റെ പുത്രൻ അസദുദ്ദിൻ ഓവൈസിയാണ് ഈ മണ്ഡലത്തെ പ്രതിനിധീകരിക്കുന്നത്.


</doc>
<doc id="337540" url="https://ml.wikipedia.org/wiki?curid=337540" title="രാജേഷ് പൈലറ്റ്">
രാജേഷ് പൈലറ്റ്

മുൻ കേന്ദ്രമന്ത്രിയും ഇന്ത്യൻ നാഷണൽ കോൺഗ്രസ് നേതാവുമാണ് രാജേഷ് പൈലറ്റ്.കോൺഗ്രസ് നേതാവ് സച്ചിൻ പൈലറ്റ് ഇദ്ദേഹത്തിന്റെ മകനാണ്.


</doc>
<doc id="337565" url="https://ml.wikipedia.org/wiki?curid=337565" title="മെയ്ക്കിങ് എ ലിവിങ്">
മെയ്ക്കിങ് എ ലിവിങ്

മെയ്ക്കിങ് എ ലിവിങ് ചാർളി ചാപ്ലിൻ അഭിനയിച്ച ആദ്യ ചലച്ചിത്രമാണ്. ഡൂയിങ് ഹിസ്‌ ബെസ്റ്റ്, എ ബസ്റ്റിഡ് ജോണി, ട്രബിൾസ്, റ്റെയ്ക് മൈ പിക്ചർ  എന്നീ പേരുകളിലും ചിത്രം അറിയപ്പെടുന്നു. 1914 ഫെബ്രുവരി 2-നാണ് ഈ ചിത്രം പ്രദർശന ത്തിനെത്തുന്നത്. കീസ്റ്റോൺ കോപ്സിനെ കബളിപ്പിച്ചു നടക്കുന്ന  സ്ത്രീലമ്പടനായ  എഡ്ഗർ ഇംഗ്ലീഷ് എന്ന കഥാപാത്രത്തെയാണ് ചാപ്ലിൻ ഇതിൽ അവതരിപ്പിച്ചത്. ചിത്രത്തിന്റെ രചനയും സംവിധാനവും നിർവഹിച്ചത് ഹെൻറി ലെമാനായിരുന്നു.  

വലിയ മീശയും തൊപ്പിയും ഊന്നുവടിയും ധരിച്ചായിരുന്നു ചാപ്ലിൻ ചിത്രത്തിൽ  പ്രത്യക്ഷപ്പെട്ടത്. ചാപ്ലിന്റെ പ്രശസ്തമായ "നടോടിവേഷം"  രണ്ടാമത്തെ ചിത്രമായ "കിഡ് ഓട്ടോ റെയ്സസ് അറ്റ്‌ വെനീസിലാണ്  "അവതരിപ്പിക്കപ്പെട്ടത്.  തന്റെ മികച്ച പ്രകടനമുള്ള ഭാഗങ്ങൾ അവസാന എഡിറ്റിംഗിൽ ഒഴിവാക്കപ്പെട്ടതിനെപറ്റി ചാപ്ലിൻ പിന്നീട് ഖേദിക്കുകയുണ്ടായി. കീസ്റ്റോൺ കോപ്സും ചാപ്ലിനും ഒരുമിച്ചു പ്രത്യക്ഷപ്പെട്ട ചുരുക്കം ചിത്രങ്ങളിൽ ഒന്നായിരുന്നു ഇത്.




</doc>
<doc id="337571" url="https://ml.wikipedia.org/wiki?curid=337571" title="പേരൂർച്ചാൽ പാലം">
പേരൂർച്ചാൽ പാലം

പേരൂർച്ചാൽ പാലം പമ്പാ നദിയ്ക്ക് കുറുകെ 1998ൽ നിർമ്മിക്കാൻ തുടങ്ങിയ പാലമാണ്. പമ്പാ നദിയുടെ വടക്കൻ തീരത്തെ പേരൂർ കടവും തെക്ക് കീക്കൊഴൂർ കടവുമായി ബന്ധിച്ചാണ് ഈ പാലം നിർമ്മിക്കാൻ ഉദ്ദേശിച്ചത്. 18 വർഷത്തോളമായി പാലം പണിതുടങ്ങിയിട്ട്. 
പത്തനംതിട്ട ജില്ലയിലെ അയിരൂർ ഗ്രാമത്തിൽ റാന്നിയിൽ നിന്നും 4 കിലോമീറ്ററും കോഴഞ്ചേരിയിൽനിന്നും 8 കിലോമീറ്ററും അകലെയാണ് പേരൂർച്ചാൽ എന്ന സ്ഥലം. പമ്പാ നദിയുടെ വടക്കേ കരയിലാണിത് സ്ഥിതിചെയ്യുന്നത്. ഇവിടെ പഴയ പേരൂർ ക്ഷേത്രം സ്ഥിതിചെയ്യുന്നു. പമ്പാ നദിയുടെ മറ്റെ കര കീക്കൊഴൂർ ആണ്. പേരൂർ കടവും തെക്ക് കീക്കൊഴൂർ കടവുമായി ബന്ധിച്ചാണ് ഈ പാലം നിർമ്മിക്കാൻ ഉദ്ദേശിച്ചത്.

ശബരിമല ക്ഷേത്രത്തിലെ അയ്യപ്പന്റെ തിരുവാഭരണം വഹിച്ചുകൊണ്ടു പോകുന്ന തിരുവാഭരണപാത ഇതുവഴിയാണ് കടന്നുപോകുന്നത്. 1998ൽ പാലം പണിക്കു തുടക്കമിട്ടു. 2012 നു നിർമ്മാണം ആരംഭിച്ചു. ചെന്നൈ ഐ. ഐ. ടിയിലെ വിദഗ്ദ്ധനായ പ്രഫ. അരവിന്ദാക്ഷന്റെ നേതൃത്വത്തിലുള്ള വിദഗ്ദ്ധസമിതിയാണ് ഇപ്പോൾ പാലം പണി പുനരാരംഭിക്കുമ്പോൾ പാലത്തിന്റെ പഴയ രൂപരേഖയിൽ മാറ്റം വരുത്തിയത്. പാലത്തിന്റെ ആകെ നീളം 159.60 മീറ്റർ ആണ്. പാലത്തിന്റെ വീതി നടപ്പാതയുൾപ്പെടെ 11.05 മീറ്ററാണ്. നദിയിൽ അഞ്ചു തൂണുകളും ഇരുകരകളിലും ഓരോ അബട്ട്മെൻറുകളുമാണ് നിർമ്മിക്കേണ്ടത്. പാലത്തിൻെറ സ്പാനുകൾ കരയിൽ നിർമിച്ചശേഷം ക്രെയിൻ ഉപയോഗിച്ച് അവ തൂണുകളിലും അബട്ട്മെൻറുകളിലും ഉറപ്പിക്കുവാനാണ് ഉദ്ദേശിക്കുന്നത്.
ഇപ്പോൾ എസ്റ്റിമേറ്റു തുക 6.43 കോടി രൂപയാണ്.

തിരുവാഭരണപാതയിലുള്ള പാലം എന്ന പ്രധാന്യത്തെക്കൂടാതെ വികസനത്തിൽ പിന്നാക്കം നിൽക്കുന്ന രണ്ടു പ്രദേശങ്ങളെതമ്മിൽ ബന്ധിപ്പിക്കുന്ന പാലമാണ്. 



</doc>
<doc id="337577" url="https://ml.wikipedia.org/wiki?curid=337577" title="നവോത്ഥാനത്തിന്റെ സൂര്യതേജസ്സ്">
നവോത്ഥാനത്തിന്റെ സൂര്യതേജസ്സ്

കേരളത്തിലെ ഒരു നവോത്ഥാന നായകനായ കുറുമ്പൻ ദൈവത്താനെക്കുറിച്ച് ബാബു തോമസ് എഴുതിയ ജീവചരിത്രമാണ് 
നവോത്ഥാനത്തിന്റെ സൂര്യതേജസ്സ് (Navodhanathinte Suryathejus). 2005 മേയ് 23-ന് പുരോഗമന കലാസാഹിത്യ സംഘത്തിന്റെ നേതൃത്വത്തിൽ കിടങ്ങന്നൂരിൽ വച്ച് നടന്ന ഒരു പരിപാടിയിൽ വി.എസ്. അച്യുതാനന്ദനാണ് പുസ്തകം പ്രകാശനം ചെയ്തത്.

കേരളത്തിലെ സാമൂഹ്യ
നവോത്ഥാന നായകനും
പ്രജാസഭാംഗവുമായിരുന്നു
കുറുമ്പൻ ദൈവത്താൻ (1880 - 15 ഏപ്രിൽ 1927). പത്തൊൻപതാം നൂറ്റാണ്ടിൽ
ആറന്മുളയുടെയും തിരുവിതാംകൂറിന്റെയും സാമൂഹ്യ മുന്നേറ്റത്തിനുവേണ്ടി
പ്രയത്നിച്ചു. സവർണ്ണാധിപത്യത്തിനെതിരെ
പൊരുതി വിദ്യ അഭ്യസിച്ച
ഇദ്ദേഹം അധസ്ഥിത സമൂഹത്തിനുവേണ്ടി
നിരവധി സമരങ്ങളേറ്റെടുത്തു നടത്തി. ക്ഷേത്രപ്രവേശന
വിളംബരത്തിന് ഒരു
വ്യാഴവട്ടംമുമ്പ് ചെങ്ങന്നൂർ,
ആറന്മുള ക്ഷേത്രങ്ങളിലേക്ക്
ജാഥ നയിച്ച് അധഃസ്ഥിതർക്ക്
ക്ഷേത്രപ്രവേശനം നേടിയത്
ഇദ്ദേഹമായിരുന്നു. ലംസംഗ്രാന്റിന്റെ മുൻ
രൂപമായ സ്റ്റൈപ്പന്റ്
പുലയക്കുട്ടികൾക്ക്
നേടിക്കൊടുത്തത്
ദൈവത്താനാണ്.


</doc>
<doc id="337588" url="https://ml.wikipedia.org/wiki?curid=337588" title="ഗലീലിയൊ (ഉപഗ്രഹ ഗതിനിർണയ സംവിധാനം)">
ഗലീലിയൊ (ഉപഗ്രഹ ഗതിനിർണയ സംവിധാനം)

ചെക്ക് റിപ്പബ്ലിക്കിലെ പ്രാഗ് ആസ്ഥാനമായി യൂറോപ്യൻ യൂണിയനും യൂറോപ്യൻ ബഹിരാകാശ ഏജൻസിയും ചേർന്ന് തുടക്കമിട്ട ഒരു ഉപഗ്രഹ ഗതിനിർണയ സംവിധാനമാണ് ഗലീലിയോ. ജർമ്മനിയിലെ മ്യൂണിച്ചിന് സമീപത്തെ ഓബെർഫാഫെൻഹൊഫൻ (Oberpfaffenhofen) എന്നയിടത്തും, ഇറ്റലിയിലെ ഫുസിനോയിലും (Fucino) ഇതിന്റെ നിയന്ത്രണ കേന്ദ്രങ്ങൾ സ്ഥിതിചെയ്യുന്നു. 5 ബില്യൺ യൂറോ ചെലവ് വരുന്ന പദ്ധതി ഇറ്റാലിയൻ ജ്യോതിശാസ്ത്രജ്ഞനായ ഗലീലിയോ ഗലീലിയുടെ പേരിലാണ് അറിയപ്പെടുന്നത്. റഷ്യയുടെ ഗ്ലോനാസ്, യുഎസിന്റെ ജിപിഎസ് എന്നീ ഗതിനിർണയ സംവിധാനങ്ങൾക്ക് സമാന്തരമായി യൂറോപ്യൻ രാജ്യങ്ങൾക്ക് ആശ്രയിക്കാവുന്ന ഒരു സംവിധാനം രൂപീകരിക്കുകയായിരുന്നു ഗലീലിയോയുടെ സ്ഥാപകലക്ഷ്യങ്ങളിൽ ഒന്ന്. ഒരു വസ്തുവിന്റെ സ്ഥാനം, ഒരു മീറ്റർ വരെ കൃത്യതയോടെ കണക്കാക്കാൻ, ഈ സംവിധാനത്തിന് കഴിയും. 

ലോകം മുഴുവൻ തിരച്ചിൽ രക്ഷാപ്രവർത്തനം ഏകോപിപ്പിക്കാൻ ഗലീലിയോ സംവിധാനത്തിന് കഴിയും. അപായ മുന്നറിയിപ്പ് പിടിച്ചെടുത്തു രക്ഷാപ്രവർത്തന കേന്ദ്രത്തിലേക്ക് എത്തിക്കാൻ ശേഷിയുള്ള ട്രാൻസ്പോണ്ടറുകൾ ഈ സംവിധാനത്തിൽ ഉൾപ്പെട്ട ഉപഗ്രഹങ്ങൾക്കുണ്ടാവും. ഫെബ്രുവരി 2014 -ൽ നടത്തിയ ഒരു പഠനപ്രകാരം 77% മുന്നറിയിപ്പുകൾ 2 കി.മി ചുറ്റളവിനുള്ളിലും, 95% മുന്നറിയിപ്പുകൾ 5 കി.മി ചുറ്റളവിനുള്ളിലും കൃത്യമായി കണ്ടുപിടിക്കാൻ സംവിധാനത്തിന് കഴിഞ്ഞു.

മുപ്പതു ഉപഗ്രഹങ്ങളുടെ ഒരു ശൃഖലയാണ് സംവിധാനം പൂർത്തിയാവുമ്പോൾ ഉണ്ടാവുക. ഇതിൽ ഇരുപത്തിനാല് എണ്ണം സദാ പ്രവർത്തനക്ഷമവും ആറെണ്ണം എപ്പോൾ വേണമെങ്കിലും ഉപയോഗപ്പെടുത്താവുന്ന രീതിയിൽ ഉള്ള കരുതൽ ഉപഗ്രഹങ്ങളും ആയിരിക്കും. സംവിധാനത്തിൽ ഉൾപ്പെട്ട ആദ്യ ഉപഗ്രഹം ഒക്ടോബർ 21, 2011 -ന് വിക്ഷേപിച്ചു. ഡിസംബർ 2015 വരെ പന്ത്രണ്ട് ഉപഗ്രഹങ്ങൾ ഭ്രമണപഥത്തിൽ എത്തിച്ചിട്ടുണ്ട്. 2016 -ൽ പ്രാഥമികപ്രവർത്തനം ആരംഭിക്കുന്ന ഗലീലിയോ 2019 -ൽ പൂർണമായും പ്രവർത്തനക്ഷമത കൈവരിക്കും. മുപ്പതു ഉപഗ്രഹങ്ങളുടെയും വിക്ഷേപണം 2020 -ൽ പൂർത്തിയാവും എന്നാണ് കരുതപ്പെടുന്നത്. 


</doc>
<doc id="337591" url="https://ml.wikipedia.org/wiki?curid=337591" title="ചൗധരി ദേവി ലാൽ">
ചൗധരി ദേവി ലാൽ

രണ്ട് വട്ടം ഹരിയാന മുഖ്യമന്ത്രിയാവുകയും ഇന്ത്യയുടെ ഉപപ്രധാനമന്ത്രി പദവി വരെ ഉയരുകയും ചെയ്ത ഒരു രാഷ്ട്രീയ നേതാവാണ് ചൗധരി ദേവി ലാൽ.


</doc>
<doc id="337594" url="https://ml.wikipedia.org/wiki?curid=337594" title="ചമ്രവട്ടം">
ചമ്രവട്ടം

മലപ്പുറം ജില്ലയിലെ, തിരൂർ താലൂക്കിൽ തൃപ്രങ്ങോട് ഗ്രാമപഞ്ചായത്തിലെ ഒരു പുഴയോര ഗ്രാമമാണ് ചമ്രവട്ടം. ഭാരതപ്പുഴയുടെ തീരത്ത് സ്ഥിതി ചെയ്യുന്ന ഈ മനോഹര ഗ്രാമം ചില പ്രത്യേക പദ്ധതികളിലൂടെ ദേശീയ ശ്രദ്ധ ആകർഷിച്ചിട്ടുണ്ട്.

കൂടാതെ ഭൂമിശാസ്ത്രപരമായ ചില പ്രത്യേകതകളാലും വിശേഷപ്പെട്ട ആരാധനാലയങ്ങളാലും ചില ദേശീയ പദ്ധതികളാലും തദ്ദേശീയമായും ദേശീയമായും അന്തർദേശീയമായും ശ്രദ്ധാകേന്ദ്രമായി തീർന്നിട്ടുണ്ട്.
ചമ്രവട്ടം എന്ന പേര് ഉൽഭവിച്ചതിനെപ്പറ്റി പല തരത്തിലുള്ള ഐതിഹ്യങ്ങളും നിലവിലുണ്ട്. അതിലൊന്ന് നൂറ്റാണ്ടുകൾക്ക് മുമ്പ് വനപ്രദേശമായിരുന്നുവെന്നും ഈ സ്ഥലത്ത്, “ശംബരൻ” എന്ന മഹർഷി തപസ്സനുഷ്ഠിച്ചിരുന്നുവെന്നും അതുകൊണ്ട് അതിനു ചുറ്റുമുള്ള പ്രദേശം ശംബരവട്ടം എന്നറിയപ്പെടുകയും പിന്നീട് ചമ്രവട്ടമായി മാറുകയും ചെയ്തു എന്നതാണ് . കാനനമദ്ധ്യത്തിൽ ധർമശാസ്താവ് പത്മാസനാവസ്ഥയിൽ ചമ്രം പടിഞ്ഞിരുന്നുവെന്നും, അങ്ങനെ ചമ്രവട്ടം എന്ന സ്ഥലനാമം ഉണ്ടായിയെന്നുമാണ് മറ്റൊരു ഐതിഹ്യം.

വിനോദ സഞ്ചാരകേന്ദ്രമായ ചമ്രവട്ടം സ്നേഹപാത, സവിശേഷമായ ക്ഷേത്രഗ്രാമം, ചമ്രവട്ടം പദ്ധതി , ഇന്ത്യയിലെ ആദ്യത്തെ കമ്പ്യൂട്ടർ സാക്ഷര ഗ്രാമം എന്നിങ്ങനെ നിരവധി പദ്ധതികളാൽ ഈ ചെറുഗ്രാമം ദേശീയ ശ്രദ്ധാകേന്ദ്രമായി തീർന്നിട്ടുണ്ട്.
പ്രകൃതിയുടെ നിയന്ത്രണത്തിൽ സ്വഭാവികമായി ആറാട്ട് നടക്കുന്ന കേരളത്തിലെ അഞ്ച് ക്ഷേത്രങ്ങളിലോന്നാണ് ചമ്രവട്ടം അയ്യപ്പക്ഷേത്രം. ശബരിമല ക്ഷേത്രത്തിൽ ചില പ്രത്യേക പ്രായപരിധിയിലുള്ള സ്ത്രീകൾക്ക് വിലക്കുള്ളതിനാൽ അയപ്പദർശനത്തിനായി സ്ത്രീകൾ ആശ്രയിക്കുന്ന കേരളത്തിലെ ക്ഷേത്രങ്ങളിലൊന്നണിത്. ക്ഷേത്ര സവിശേഷതകളാലും ആയപ്പ ക്ഷേത്രമായതിനാലും മണ്ഢലവിളക്ക് കാലത്ത് ചമ്രവട്ടം തീർത്ഥാടകരെക്കൊണ്ട് സമ്പന്നമാണ് മഴക്കാലത്ത്‌ ഭാരതപ്പുഴ നിറഞ്ഞൊഴുകി വിഗ്രഹം വെള്ളത്തിൽ മുങ്ങുമ്പോളാണ് ഇവിടെ ആറാട്ട്‌ നടക്കുക എന്നത് ഈ ക്ഷേത്രത്തിന്റെ പ്രത്യേകതയാണ്.
കേരളത്തിലെ ഏറ്റവും വലിയ റഗുലേറ്റർ കം ബ്രിഡ്ജാണ് ചമ്രവട്ടം പദ്ധതി എന്ന പേരിൽ അറിയപ്പെടുന്ന ചമ്രവട്ടം റഗുലേറ്റർ കം-ബ്രിഡ്ജ് പ്രൊജക്റ്റ്. മലപ്പുറം ജില്ലയിലെ പൊന്നാനിയേയും തിരൂരിനേയും ഭാരതപ്പുഴക്കു കുറുകെ പാലം നിർമ്മിച്ച് ഇതിലൂടെ ബന്ധിപ്പിച്ചിരിക്കുന്നു. ഒപ്പം മലപ്പുറം ജില്ലയിലെ ജലസേചനത്തിനായി പാലത്തിൽ 70 ഷട്ടറുകൾ ഘടിപ്പിച്ചിരിക്കുന്നു. 1984-ൽ ജലസേചനത്തിനു പ്രാമുഖ്യം നൽകി നിർമ്മാണം ആരംഭിച്ച പാലം മൂലം കൊച്ചി- കോഴിക്കോട് യാത്രയ്ക്ക് 38 കിലോമീറ്റർ കുറവുള്ള പുതിയൊരു പാത കൂടി ഇതിലൂടെ സൃഷ്ടിക്കപ്പെട്ടു. ഭാരതപ്പുഴയിൽ 13 കിലോമീറ്റർ നീളത്തിലും ആറുമീറ്റർ ഉയരത്തിലും ജലം സംഭരിക്കാൻ ഇതിലൂടെ സാധിക്കുമെന്ന് കണക്കാക്കപ്പെടുന്നു.

ഇന്ത്യലെ ആദ്യത്തെ നൂറു ശതമാനം കമ്പ്യൂട്ടർ സാക്ഷര ഗ്രാമമായി ചമ്രവട്ടത്തെ പ്രഖ്യാപിക്കുകയുണ്ടായി. ഒരു കുടുംബത്തിലെ ഒരംഗത്തിനെങ്കിലും കമ്പ്യൂട്ടർ ഉപയോഗത്തിൽ പ്രാവീണ്യമുണ്ടായിരിക്കുക എന്നതാണ് പദ്ധതിയുടെ ലക്ഷ്യം.


</doc>
<doc id="337595" url="https://ml.wikipedia.org/wiki?curid=337595" title="ഒളിമ്പിക്സ് ഭാഗ്യചിഹ്നങ്ങൾ">
ഒളിമ്പിക്സ് ഭാഗ്യചിഹ്നങ്ങൾ

ഒളിമ്പിക്സ്, പാരാലിമ്പിക്സ് എന്നീ ആശയത്തെ പ്രചരിപ്പിക്കാൻ വേണ്ടി ഓരോ തവണയും ഒളിമ്പിക്സ് ഭാഗ്യചിഹ്നങ്ങൾ സൃഷ്ടിച്ചു പോരുന്നു. ഒളിമ്പിക്സ്, പാരാലിമ്പിക്സ് എന്നിവ നടത്തപ്പെടുന്ന പ്രദേശത്തെ ജീവജാലങ്ങളുമായോ ആ പ്രദേശത്തെ സാംസ്കാരികപൈതൃകത്തെ പ്രതിനിധീകരിക്കുന്ന ആളുകളുമായോ സാദൃശ്യമുള്ള സാങ്കൽപിക കഥാപാത്രങ്ങളാണ് 
ഒളിമ്പിക്സ് ഭാഗ്യചിഹ്നങ്ങൾ (Olympic mascots). ഒളിമ്പിക്സ് ഭാഗ്യചിഹ്നങ്ങൾ യുവാക്കളേയും കുട്ടികളേയും ഒളിമ്പിക്സിലേക്ക് കൂടുതൽ ആകൃഷ്ടരാക്കാൻ സഹായിക്കുന്നു. 1968 ൽ ഫ്രാൻസിലെ ഗ്രനോബിളിൽ വെച്ചു നടന്ന വിന്റർ ഒളിമ്പിക്സ് മുതൽ ഭാഗ്യചിഹ്നങ്ങൾ ഉപയോഗിച്ചു വരുന്നു. 1980 ൽ മോസ്കോയിൽ വെച്ചു നടന്ന സമ്മർഒളിമ്പിക്സിന്റെ "മിഷ"യാണ് ശ്രദ്ധേയമായ ഒളിമ്പിക്സ് ഭാഗ്യചിഹ്നം.

ഒളിമ്പിക്സിൽ ഭാഗ്യചിഹ്നങ്ങൾ ഉപയോഗിച്ചു തുടങ്ങിയത് 1968 ൽ ഫ്രാൻസിലെ ഗ്രനോബിളിൽ വെച്ചു നടന്ന വിന്റർ ഒളിമ്പിക്സിലായിരുന്നു.  “Schuss” എന്നായിരുന്നു ആ ഭാഗ്യചിഹ്നത്തിന്റെ പേര്. ഫ്രാൻസിന്റെ നിറങ്ങളായ നീല, ചുവപ്പ്, വെള്ള എന്നീ നിറങ്ങളിലുള്ള ഹിമപാദുകം ധരിച്ച ഒരു കുറിയ മനുഷ്യരൂപമായിരുന്നു “Schuss”. 
എന്നിരുന്നാലും 1972 ൽ മ്യൂണിച്ചിൽ വെച്ചു നടന്ന സമ്മർ ഒളിമ്പിക്സിലെ Waldi യാണ് ആദ്യത്തെ ഔദ്യോഗിക ഒളിമ്പിക്സ് ഭാഗ്യചിഹ്നം.

കുറിപ്പുകൾ



</doc>
<doc id="337596" url="https://ml.wikipedia.org/wiki?curid=337596" title="ഗ്ലോനാസ്">
ഗ്ലോനാസ്

റഷ്യൻ എയ്റോസ്പേസ് ഡിഫെൻസ് ഫോഴ്സ് വികസിപ്പിച്ച ഒരു ഉപഗ്രഹ ഗതിനിർണയ സംവിധാനമാണ് ഗ്ലോനാസ്. അമേരിക്കയുടെ സമാന സംവിധാനമായ ജിപിഎസിന് പകരമായി വികസിപ്പിച്ച ഈ സംവിധാനം ലോകവ്യാപകമായി പ്രവർത്തിക്കുന്നു. 

1976 -ൽ സോവിയറ്റ് യൂണിയന്റെ കാലത്താണ് ഗ്ലോനാസിന്റെ പ്രാരംഭ പ്രവർത്തനം ആരംഭിച്ചത്. ഉപഗ്രഹസമൂഹം രൂപീകരിക്കാനായി ഒക്ടോബർ 12, 1982 മുതൽ ആരംഭിച്ച ഉപഗ്രഹ വിക്ഷേപണം 1995 -ൽ പൂർത്തിയായി. 90- കളുടെ അവസാനം, സംവിധാനത്തിന്റെ ശേഷിയിൽ കുറവ് വന്നുതുടങ്ങി. 2001-ൽ പ്രസിഡന്റ് വ്ലാദിമിർ പുടിൻ ഈ സംവിധാനത്തിന്റെ പുനരുദ്ധാരണത്തിന് മുന്തിയ പരിഗണന നൽകുകയും, വൻതോതിൽ പണം അനുവദിക്കുകയും ചെയ്തു. റഷ്യൻ ഫെഡറൽ സ്പേസ് ഏജൻസിയുടെ ഏറ്റവും ചെലവ് കൂടിയ പദ്ധതി ആണ് ഗ്ലോനാസ്. 

2010 -ഓടേ റഷ്യയുടെ ഭൂപ്രദേശം മുഴുവൻ ഗ്ലോനാസ് സംവിധാനത്തിന് കീഴിലായി. ഒക്ടോബർ 2011 -ൽ ഇരുപത്തിനാല് ഉപഗ്രഹങ്ങളടങ്ങിയ സമൂഹം പൂർത്തിയായതോടെ ലോകവ്യാപകമായി സംവിധാനം പ്രവർത്തനക്ഷമമായി. ഗ്ലോനാസ് ഉപഗ്രഹങ്ങൾ പലതവണ നവീകരിക്കപ്പെട്ടു, ഏറ്റവും പുതിയ പതിപ്പ് ഗ്ലോനാസ്-കെ എന്നറിയപ്പെടുന്നു.



</doc>
<doc id="337601" url="https://ml.wikipedia.org/wiki?curid=337601" title="തിരുവാഭരണപാത">
തിരുവാഭരണപാത

കേരളത്തിലെ പ്രമുഖ തീർത്ഥാടനകേന്ദ്രമായ ശബരിമലയിലെ പ്രതിഷ്ഠയാണ് അയ്യപ്പൻ. അയ്യപ്പന്റെ വിഗ്രഹത്തിൽ മകരവിളക്കുത്സവസമയത്ത്ചാർത്തുന്നതിനുള്ള ആടയാഭരണങ്ങളാണ് തിരുവാഭരണം. ഇവ സൂക്ഷിച്ചിരിക്കുന്നത് ഐതിഹ്യപ്രസിദ്ധമായ പന്തളത്തിലാണ്. പന്തളത്തുനിന്നും 83 കിലോമിറ്റർ ദുരമുള്ള തിരുവാഭരണപാതയിലൂടെയാണ് തിരുവാഭരണം ശബരിമലയിൽ എത്തിക്കുന്നത്. പന്തളം കൊട്ടാരത്തിന്റെ പ്രതിനിധിയുടെ സാന്നിദ്ധ്യത്തിൽ വലിയകോയിക്കൽ ശാസ്താക്ഷേത്രത്തിൽനിന്നുമാണ് തിരുവാഭരണ ഘോഷയാത്ര ഈ പാതയിലൂടെ കടന്നുപോകുന്നത്. 

കൈപ്പുഴ, കുളനട, ഉള്ളന്നൂർ, പറയങ്കര, കുറിയാനിപ്പള്ളി, കൂടുവെട്ടിക്കൽ, കാവുംപടി, കിടങ്ങന്നൂർ, ആറൻമുള,വഴി ആദ്യം പുതിയകാവു ദേവീക്ഷേത്രത്തിലെത്തും തുടർന്ന്, അടുത്തദിവസം അയിരൂർ, പേരൂർച്ചാൽ, കീക്കൊഴൂർ, അയിക്കൽ, പുളിക്കമൂഴി, കുത്തുകല്ലിൻപടി, മന്ദിരം, ഇടക്കുളം, വടശ്ശേരിക്കര, മാടമൺ, പെരുനാട്, പുതുക്കട വഴി ളാഹയിലെത്തും അടുത്ത ദിവസം വീണ്ടും യാത്ര തുടർന്ന്, പ്ലാപ്പള്ളി, ഇലവുംകൽ, നിലയ്ക്കൽ, അട്ടത്തോട്, കൊല്ലമൂഴി, വെള്ളച്ചിമല, ഏറ്റപ്പെട്ടി, ഓളിയംപുഴ, വലിയാനവട്ടം, ചെറിയാനവട്ടം, നീലിമല, അപ്പാച്ചിമേട്, ശരംകുത്തി വഴി ശബരിമല സന്നിധാനത്ത് എത്തുന്നു. 
പരമ്പരാഗതമായ തിരുവാഭരണപാത പലയിടത്തും കയ്യേറിയിട്ടുണ്ടായിരുന്നു. തിരുവാഭരണപാത വീണ്ടെടുക്കാനായി തിരുവാഭരണപാത സംരക്ഷണ സമിതിയും ദേവസ്വം ബോർഡും പ്രവർത്തിച്ചുവരുന്നുണ്ട്. പരമ്പരാഗതമായ തിരുവാഭരണപാത ഈ അടുത്ത കാലത്താണ് വീണ്ടെടുത്തത്. എന്നാൽ തടസ്സങ്ങൾ പൂർണ്ണമായും നീങ്ങിയിട്ടില്ല. വഴി പലയിടത്തും ശരിയാക്കിയെങ്കിലും, പലയിടത്തും നദി കടന്നുവേണം പോകാൻ. പേരൂർച്ചാൽ പാലം പേങ്ങാട്ടുകടവു പാലം ഇവ ഇതുവരെ പണി തീർന്നിട്ടില്ല. അയിരൂർ ചെറുകോൽ പഞ്ചായത്തുകളെ ബന്ധിപ്പിക്കുന്ന പേരൂർച്ചാൽ പാലം 18 വർഷം മുമ്പു തുടങ്ങിയെങ്കിലും 2016 ആഗസ്റ്റിലും പൂർത്തീകരിച്ചിട്ടില്ല. ഇതിനു 156 മീറ്റർ നീളവും 7.5 മീറ്റർ വീതിയുമുണ്ട്. ഈ പാതയിലുള്ള പേങ്ങാട്ടൂകടവു പാലം 77 മീറ്റർ നീളവും 5 മീറ്റർ വീതിയുമുള്ളതാണ്. കക്കാട്ടാറിനു കുറുകെയാണിതു നിർമ്മിക്കുന്നത്. 



</doc>
<doc id="337612" url="https://ml.wikipedia.org/wiki?curid=337612" title="ഇന്ത്യൻ നാഷണൽ ലോക് ദൾ">
ഇന്ത്യൻ നാഷണൽ ലോക് ദൾ

ഹരിയാനയിൽ നിന്നുള്ള ഒരു രാഷ്ട്രീയ കക്ഷിയാണ് ഇന്ത്യൻ നാഷണൽ ലോക് ദൾ. ഇന്ത്യയുടെ മുൻ ഉപപ്രധാനമന്ത്രിയും രണ്ട് വട്ടം ഹരിയാന മുഖ്യമന്ത്രിയാവുകയും ചെയ്ത ചൗധരി ദേവി ലാലിന്റെ നേതൃത്വത്തിൽ ഹരിയാന ലോക്ദൾ (രാഷ്ട്രീയ) എന്ന പേരിൽ പുതിയ രാഷ്ട്രീയ പാർട്ടി രൂപീകരിച്ചു.1998-ൽ ഇന്ത്യൻ നാഷണൽ ലോക് ദൾ എന്ന ഇപ്പോഴത്തെ പേരിലെക്ക് മാറി.ദേവി ലാലിന്റെ മകൻ ഓം പ്രകാശ് ചൗടാലയാണ് ഇപ്പോഴത്തെ പാർട്ടി അദ്ധ്യക്ഷൻ.അദ്ദേഹത്തിന്റെ മകൻ അജയ് സിങ് ചൗടാലയാണ് പാർട്ടി ജനറൽ സെക്രട്ടറി.


</doc>
<doc id="337615" url="https://ml.wikipedia.org/wiki?curid=337615" title="ഓം പ്രകാശ് ചൗടാല">
ഓം പ്രകാശ് ചൗടാല

ഇന്ത്യൻ നാഷണൽ ലോക് ദൾ നേതാവാണ് ഓം പ്രകാശ് ചൗടാല.ഹരിയാനയുടെ മുൻ മുഖ്യമന്ത്രിയാണ്.ഹരിയാനയിലെ അധ്യാപകനിയമന അഴിമതിയിൽ ശിക്ഷിക്കപ്പെട്ടതിനെത്തുടർന്ന് അദ്ദേഹവും മകൻ അജയ് സിങ്ങ് ചൗട്ടാലയും തീഹാർ ജയിലിൽ അടയ്ക്കപ്പെട്ടിരിക്കുകയാണ്.


</doc>
<doc id="337618" url="https://ml.wikipedia.org/wiki?curid=337618" title="അജയ് സിങ്ങ് ചൗട്ടാല">
അജയ് സിങ്ങ് ചൗട്ടാല

ഇന്ത്യൻ നാഷണൽ ലോക് ദൾ നേതാവാണ് അജയ് സിങ്ങ് ചൗട്ടാല.അധ്യാപകനിയമന അഴിമതിയിൽ ശിക്ഷിക്കപ്പെട്ടതിനെത്തുടർന്ന് അദ്ദേഹവും പിതാവ് ഓം പ്രകാശ് ചൗടാലയും 10-വർഷം തടവിന് ശിക്ഷിക്കപ്പെട്ടിരിക്കുകയാണ്.


</doc>
<doc id="337624" url="https://ml.wikipedia.org/wiki?curid=337624" title="ദേവ്ദാസ് ഗാന്ധി">
ദേവ്ദാസ് ഗാന്ധി

മോഹൻദാസ് കരംചന്ദ് ഗാന്ധിയുടെ നാലുമക്കളിൽ ഏറ്റവും ഇളയ മകനാണ് ദേവ്ദാസ് ഗാന്ധി.ദക്ഷിണാഫ്രിക്കയിലാണ് അദ്ദേഹം ജനിച്ചത്.മാതാപിതാക്കൾക്കൊപ്പം ഇന്ത്യയിലെത്തിയ ദേവ്ദാസ് ഗാന്ധി ദേശീയ സ്വാതന്ത്ര സമരത്തിൽ പങ്കാളിയാവുകയും നിരവധി തവണ ജയിലിൽ കിടക്കുകയും ചെയ്തു.

പേരെടുത്ത പത്രപ്രവർത്തകനായിരുന്ന അദ്ദേഹം ഹിന്ദുസ്താൻ ടൈംസിന്റെ പത്രാധിപരായിരുന്നു.


</doc>
<doc id="337627" url="https://ml.wikipedia.org/wiki?curid=337627" title="മണിലാൽ ഗാന്ധി">
മണിലാൽ ഗാന്ധി

മഹാതമാ ഗാന്ധിയുടെയും കസ്തൂർബാ ഗാന്ധിയുടെയും രണ്ടാമത്തെ മകനാണ് മണിലാൽ ഗാന്ധി.ബ്രിട്ടീഷ് ഇന്ത്യയിലെ രാജ്കോട്ടിൽ 1897-ലാണ് അദ്ദേഹം ജനിച്ചത്.


</doc>
<doc id="337632" url="https://ml.wikipedia.org/wiki?curid=337632" title="രാംദാസ് ഗാന്ധി">
രാംദാസ് ഗാന്ധി

മഹാതമാ ഗാന്ധിയുടെയും കസ്തൂർബാ ഗാന്ധിയുടെയും മൂന്നാമത്തെ മകനാണ് രാംദാസ് ഗാന്ധി.ദക്ഷിണാഫ്രിക്കയിൽ 1897-ല്ലാണ് അദ്ദേഹം ജനിച്ചത്.


</doc>
<doc id="337634" url="https://ml.wikipedia.org/wiki?curid=337634" title="മാധവ്റാവു സിന്ധ്യ">
മാധവ്റാവു സിന്ധ്യ

ഇന്ത്യൻ നാഷണൽ കോൺഗ്രസിന്റെ നേതാവും മുൻ റെയിൽ വേ മന്ത്രിയുമായിരുന്നു മാധവ്റാവു സിന്ധ്യ. ഒമ്പത് തവണ ലോക് സഭയിൽ അംഗമായിട്ടുണ്ട്. 2001-ൽ വിമാനാപകടത്തിൽ കൊല്ലപ്പെട്ടു. കോൺഗ്രസ് നേതാവ് ജ്യോതിരാദിത്യ സിന്ധ്യ അദ്ദേഹത്തിന്റെ മകനാണ്.


</doc>
<doc id="337653" url="https://ml.wikipedia.org/wiki?curid=337653" title="എം.ജി.റ്റി.എച്ച്.എസ്, മുഖത്തല">
എം.ജി.റ്റി.എച്ച്.എസ്, മുഖത്തല

കൊല്ലം ജില്ലയിലെ തൃക്കോവിൽവട്ടത്തിനു സമീപം മുഖത്തലയിൽ സ്ഥിതിചെയ്യുന്ന ഒരു സ്വകാര്യ എയ്ഡഡ് ഹൈസ്കൂളാണ് എം.ജി.റ്റി.എച്ച്.എസ്, മുഖത്തല. മുഖത്തല ഗ്രാമോദ്ധാരണ ട്രസ്റ്റിനു കീഴിൽ 1968-ൽ പ്രവർത്തനം ആരംഭിച്ച ഈ സ്കൂളിൽ ആറു മുതൽ പത്തു വരെയുള്ള ക്ലാസുകളാണുള്ളത്. 2011 ൽ കേരള ഹൈക്കോടതി ഈ സ്ഥാപനത്തെ പബ്ലക്ക് ട്രസ്റ്റായി പ്രഖ്യാപിച്ചു.


</doc>
<doc id="337656" url="https://ml.wikipedia.org/wiki?curid=337656" title="ഹമീദ് വാണിയമ്പലം">
ഹമീദ് വാണിയമ്പലം

മലപ്പുറം വാണിയമ്പലം മോയിക്കൽ തറവാട്ടിൽ അഹമ്മദ് കുട്ടി ഹാജിയുടെയും ഫാത്തിമയുടെയും മകനായി 1969 മെയ് 9ന് ജനനം. മീഡിയവൺ ചാനലിന്റെ പ്രഥമ സി.ഇ.ഒ ഡോ.അബ്ദുസ്സലാം വാണിയമ്പലത്തിന്റെയും വോയ്സ് ഓഫ് കേരള റോഡിയോ (ദുബൈ) സി.ഇ.ഒ അൻവർ വാണിയമ്പലത്തിന്റെയും സഹോദരനാണ്. വാണിയമ്പലം ശാന്തിനഗർ ഗവൺമെന്റ് മോഡൽ എൽ.പി സ്‌കൂൾ, വാണിയമ്പലം ഹയർ സെക്കണ്ടറി സ്കൂൾ എന്നിവിടങ്ങളിൽ നിന്ന് പ്രാഥമിക വിദ്യഭ്യാസം പൂർത്തിയാക്കി. കോഴിക്കോട് സർവകലാശായിൽ നിന്ന് ബിരുദവും ബിരുദാനന്തര ബിരുദവും നേടി. തുടർന്ന് മഹാത്മാ ഗാന്ധി സർവകലാശാലയിൽ നിന്ന് ബി.എഡും കരസ്ഥമാക്കി. ശേഷം അധ്യാപകനായി സേവനം അനുഷ്ഠിച്ചു.

സോളിഡാരിറ്റി യൂത്ത് മൂവ്മെന്റിന്റെ രൂപീകരണത്തിൽ സജീവ പങ്കാളിയായിരുന്നു. സംഘടനയുടെ പ്രഥമ ജനറൽ സെക്രട്ടറിയായി. പിന്നീട് സോളിഡാരിറ്റി പ്രസിഡണ്ടായും തെരഞ്ഞെടുക്കപ്പെട്ടു. കേരളത്തിലെ ജനകീയ-സാമൂഹിക-പരിസ്ഥിതി-മനുഷ്യാവകാശ രംഗങ്ങളിലെ നിരവധി പോരാട്ടങ്ങളിലൂടെ സോളിഡാരിറ്റിയെ ശക്തമായ യുവജന സംഘടനയാക്കിത്തീർക്കുന്നതിൽ നേതൃപരമായ പങ്ക് വഹിച്ചു.

പാലക്കാട് ജില്ലയിലെ പ്ലാച്ചിമടയിൽ കൊക്കോക്കോള കമ്പനി നടത്തിയ ജലചൂഷണത്തിനെതിരെ പ്രദേശവാസികൾ നടത്തിക്കൊണ്ടിരുന്ന സമരത്തെ കേരളത്തിന്റെ പൊതുസമൂഹത്തിന് മുന്നിൽ കൊണ്ടുവരുന്നതിൽ സോളിഡാരിറ്റി ജനറൽ സെക്രട്ടറിയെന്ന ഹമീദ് വാണിയമ്പലം നേതൃത്വം നൽകി. ഒരു കുടംവെള്ളവും ഒരു പിടി അരിയുമായി പ്ലാച്ചിമടിയിലേക്ക് മാർച്ച് നടത്താനുള്ള സോളിഡാരിറ്റിയുടെ ആഹ്വാനം സ്വീകരിച്ച് കേരളത്തിലെ എല്ലാ ഭാഗത്തുനിന്നും ആയിരക്കണക്കിന് യുവാക്കൾ പ്ലാച്ചിമടയിലെ സമരഭൂമിയിലേക്ക് ഒഴുകിയെത്തി. തീക്ഷണമായ സമരത്തിന്റെ ഫലമായി കമ്പനി അടച്ചുപൂട്ടാൻ കൊക്കക്കോള നിർബന്ധിതമായി. ലോകഭീമനായ കൊക്കക്കോളക്കെതിരെ കേരളത്തിൽ വിജയിച്ച സമരം ആഗോള ശ്രദ്ധ നേടി. പരിസ്ഥിതിക്ക് കമ്പനി ഉണ്ടാക്കിയ കോട്ടങ്ങൾ നികത്തുന്നതിന് നഷ്ടപരിഹാരം ഈടാക്കണമെന്ന് ആവശ്യപ്പെട്ട് സമരം ഇപ്പോഴും തുടരുന്നു.

ആലപ്പുഴ, കൊല്ലം ജില്ലകളുടെ തീര പ്രദേശങ്ങളിലെ കരിമണൽ ഖനനത്തിന് സ്വകാര്യ കമ്പനികളെ അനുവദിക്കാനുള്ള സർക്കാർ നീക്കത്തെ പ്രതിരോധിക്കുന്നതിനൽ ഹമീദ് വാണിയമ്പലം നേതൃപരമായ പങ്ക് വഹിച്ചു. അന്ന് കോൺഗ്രസ്സ് എം.പിയായിരുന്ന വി.എം. സുധീരനോടൊപ്പം നിന്ന് ജനകീയ സമരം വിജയിപ്പിച്ചെടുത്തു.

കേരളത്തിന്റെ പരിസ്ഥിതിയേയും ഭൂലഭ്യതയേയും പരിഗണിക്കാതെ സംസ്ഥാന സർക്കാർ ആവിഷ്കരിച്ച എക്സ്പ്രസ്സ് ഹൈവേ പദ്ധതിയിൽ നിന്നും സർക്കാർ പിന്മാറുന്നതിന് കാരണമായത് ഹമീദ് വാണിയമ്പലം പ്രസിഡണ്ടായിരിക്കേ സോളിഡാരിറ്റി നടത്തിയ സമരങ്ങളായിരുന്നു. പദ്ധതിയുടെ ജനവിരുദ്ധതയും അതുമൂലം പരിസ്ഥിതിക്കും കേരളത്തിന്റെ ആവാസ വ്യവസ്ഥക്കും സംഭവിക്കുന്ന ദോഷങ്ങളും പൊതുസമൂഹത്തെയും സർക്കാറിനെയും ബോധ്യപ്പെടുത്തുന്നതിൽ സോളിഡാരിറ്റിയുടെ കാമ്പയിൻ വിജയിച്ചു.

കേരളത്തിലെ ഭവനരഹിതരായ പതിനായരക്കണക്കിന് കുടുംബങ്ങൾക്ക് ആശ്വാസമായി ഹമീദ് വാണിയമ്പലം സോളിഡാരിറ്റി സംസ്ഥാന പ്രസിഡണ്ടായിരിക്കേ ആരംഭിച്ച പദ്ധതിയാണ് ‘നിങ്ങളുടെ പണം, ഞങ്ങളുടെ അധ്വാനം, പാവങ്ങൾക്കൊരു വീട്’ എന്നത്. കേരളത്തിലെ ജനങ്ങളുടെയും പ്രവാസികളുടെയും സാമ്പത്തിക സഹായത്തോടെയും സോളിഡാരിറ്റി പ്രവർത്തകരുടെ കായിക അധ്വാനത്തിലൂടെയും ആയിരം വീടുകൾ കേരളത്തിൽ  നിർമ്മിച്ചു നൽകി.

2008-2010 കാലയളവിൽ ഖത്തറിലെ ഫ്രണ്ട്സ് കൾച്ചറൽ സെന്ററിന്റെ എക്സിക്യൂട്ടീവ് ഡയറക്ടറായിരുന്നു. ഖത്തറിലെ പ്രവാസിമലയാളികളുടെ പൊതുവേദി എന്ന നിലയിൽ ഫ്രണ്ട്സ് കൾച്ചറൽ സെന്ററിനെ മാറ്റിയെടുത്തത് ഹമീദ് വാണിയമ്പമായിരുന്നു. പ്രവാസികളായ കലാകാരന്മാരെ കണ്ടെത്തി പ്രോത്സാഹിപ്പിക്കുക, കേരളത്തിലെ സാമൂഹിക-രാഷ്ട്രീയ ചലനങ്ങളിൽ പ്രവാസികളുടെ അഭിപ്രായ രൂപീകരണം നടത്തുക, പ്രവാസികളുടെ സാംസ്കാരിക പ്രവർത്തനങ്ങൾ ഏകോപിപ്പിക്കുക എന്നതായിരുന്നു ഫ്രണ്ട്സ് കൾച്ചറൽ ഫോറത്തിന്റെ എക്സിക്യൂട്ടീവ് ഡയറക്ടർ എന്ന നിലയിൽ ഹമീദ് വാണിയമ്പലം നിർവഹിച്ചത്. ദോഹയിൽ നടന്ന അന്താരാഷ്ട്ര മതാന്തര സമ്മേളനത്തിൽ ഫ്രണ്ട്‌സ് കൾച്ചറൽ സെന്ററിനെ പ്രതിനിധീകരിച്ചു. പ്രവാസികളുടെ യാത്ര പ്രശ്നം, തിരിച്ചുവരുന്ന പ്രവാസികളുടെ പുനരധിവാസം തുടങ്ങിയ മേഖലകളിൽ ഇപ്പോഴും ശ്രദ്ധ കേന്ദ്രീകരിക്കുന്നു.

ഇടത്-വലത് മുന്നണികൾക്ക് ബദലായി ജനപക്ഷത്ത് നിൽക്കുന്ന ഒരു രാഷ്ട്രീയ പാർട്ടി എന്ന ആശയം സാക്ഷാത്കരിക്കുന്നതിനായി കേരളത്തിലെ മനുഷ്യാവകാശ-പരിസ്ഥിതി-ജനകീയ സമര പ്രവർത്തകരെ സംഘടിപ്പിച്ച് 2011ൽ വെൽഫെയർ പാർട്ടി രൂപീകരിക്കുന്നതിൽ നേതൃപരമായ പങ്ക് വഹിച്ചു. വെൽഫെയർ പാർട്ടിയുടെ സ്ഥാപക വൈസ് പ്രസിഡണ്ടാണ്. 2013 നവംബർ മുതൽ സംസ്ഥാന പ്രസിഡണ്ടാണ്.2018 ൽ വീണ്ടും വെൽഫെയർ പാർ‌ട്ടി സം‌സ്ഥാന പ്രസിഡണ്ട്‌ പദവിയിലേക്ക്‌ തെരഞ്ഞെടുക്കപ്പെട്ടു.

വെൽഫെയർ പാർട്ടിയുടെ ഭൂസമരത്തിന് നേതൃത്വം നൽകിക്കൊണ്ടിരിക്കുന്നത് ഹമീദ് വാണിയമ്പലമാണ്. കേരളത്തിലെ എല്ലാ ഭൂരഹിതർക്കും പത്ത് സെന്റ് വീതമെങ്കിലും ഭൂമി നൽകുക, കർഷകർക്ക് കൃഷി ചെയ്യുന്നതിന് കുറഞ്ഞത് ഒരേക്കർ ഭൂമി നൽകുക, കാലാവധി കഴിഞ്ഞ-കരാർ ലംഘിച്ച തോട്ടഭൂമി തിരിച്ചുപിടിക്കുക, വനാവകാശ നിയമം നടപ്പിലാക്കുക തുടങ്ങിയ ആവശ്യങ്ങളുന്നയിച്ച് വെൽഫെയർ പാർട്ടി നടത്തുന്ന കാമ്പയിന് നേതൃത്വം വഹിക്കുന്നു. സമരത്തിന്റെ ഭാഗമായി വില്ലേജ് ഓഫീസ് മാർച്ച്, താലൂക്ക് ഓഫീസ് മാർച്ച്, കലക്ട്രേറ്റ് ഉപരോധം, സെക്രട്ടേറിയറ്റ് ഉപരോധം, ഭൂമി കൈയ്യേറ്റം തുടങ്ങി വിവിധ സമര പരിപാടികൾ നടത്തി.

വെൽഫെയർ പാർട്ടിയുടെ മദ്യനിരോധന കാമ്പയിന് നേതൃത്വം കൊടുക്കുന്നതും ഹമീദ് വാണിയമ്പലമാണ്. പത്ത് വർഷം കൊണ്ട് സമ്പൂർണ മദ്യനിരോധനം സാധ്യമാക്കാവുന്നതിനാവശ്യമായ ഭരണനടപടികളും ബോധവൽക്കരണ പ്രവർത്തനങ്ങളും ഉൾക്കൊള്ളുന്ന പ്രവർത്തനരേഖ അദ്ദേഹം പുറത്തിറക്കി. വെൽഫെയർ പാർട്ടി അടക്കമുള്ള സംഘടനകളുടെ പ്രവർത്തമഫലമായി പത്ത് വർഷം കൊണ്ട് സമ്പൂർണ മദ്യ നിരോധനം എന്ന പദ്ധതി സർക്കാർ പ്രഖ്യാപിച്ചു.

കേരളത്തിന്റെ ഖജനാവിന് ഓരോ വർഷവും കോടികളുടെ ബാദ്ധ്യതയുണ്ടാക്കുന്ന പേഴ്സണൽ സ്റ്റാഫ് സമ്പ്രദായത്തിനെതിരെ നടന്ന പ്രക്ഷോഭങ്ങൾക്ക് നേതൃത്വം വഹിച്ചു. മന്ത്രിമാരുടെ പേഴ്സണൽ സ്റ്റാഫിനെ നിയമിക്കുന്നതിൽ മാനദണ്ഡങ്ങൾ പാലിക്കാതെ രാഷ്ട്രീയ നിയമനം നടത്തി അവർക്ക് സർക്കാർ ചിലവിൽ ഉയർന്ന ശമ്പളവും പെൻഷനും മറ്റ് ആനുകൂല്യങ്ങളും തരപ്പെടുത്തിക്കൊടുക്കുന്ന അഴിമതിക്കെതിരായ ശക്തമായ സമരമാണ് നടന്നത്.

2016 ലെ കേരള അസംബ്ലിയിലേക്കുള്ള തെരഞ്ഞെടുപ്പിൽ മലപ്പുറം ജില്ലയിലെ മങ്കട മണ്ഡലത്തിൽ മത്സരിച്ചു.

മലപ്പുറം ജില്ലയിലെ മമ്പാട് സ്വദേശി മുംതാസ് ബീഗമാണ് ഭാര്യ. മൂന്ന്കുട്ടികളുണ്ട്. വാണിയമ്പലത്ത് താമസം.

http://welfarepartykerala.org

</doc>
<doc id="337657" url="https://ml.wikipedia.org/wiki?curid=337657" title="ലാ നിനാ">
ലാ നിനാ

എൽ നിനോയുടെ വിപരീത പ്രതിഭാസമാണ് ലാ നിന . ഭൂമധ്യ രേഖാപ്രദേശത്ത് ശാന്തസമുദ്രത്തിലെ ജലത്തിന്റെ താപനില ക്രമാതീതമായി താഴുന്നതാണ് ഈ പ്രതിഭാസം. ആഗോള കാലാവസ്ഥയിലും കടൽ ജലത്തിന്റെ താപനിലയിലും എൽ നിനോ ഉണ്ടാക്കുന്ന മാറ്റങ്ങൾക്ക് വിപരീതമായാണ് ലാ നീനയുടെ പ്രവർത്തനം. അമേരിക്കൻ ഭൂഖണ്ഡങ്ങളിൽ ശൈത്യകാലത്തും ഉഷ്ണകാലത്തെന്നപോലെ ഉയർന്ന താപവർധനവിന് ഈ പ്രതിഭാസം കാരണമാകാറുണ്ട്. എൽ നിനോപോലെ നിശ്ചിത ഇടവേളകളിൽ ആവർത്തിക്കുന്ന പ്രതിഭാസമല്ല ലാ നിന. അലാസ്കയുടെയും ഉത്തര അമേരിക്കയുടെയും പടിഞ്ഞാറൻ തീരങ്ങളിൽ കനത്ത മഴയ്ക്കും മഞ്ഞുവീഴ്ചയ്ക്കും കാരണമാകുന്നതുകൂടാതെ അറ്റ്ലാന്റിക് സമുദ്രത്തിലെ ചുഴലിക്കൊടുങ്കാറ്റുകൾക്ക് പതിവിൽ കവിഞ്ഞ തീവ്രത നൽകുന്നതും ലാ നിനയുടെ പ്രവർത്തനങ്ങളാണ്. 2010–11 കാലഘട്ടത്തിലുണ്ടായ ലാ നിനയാണ് ഇതുവരെയുണ്ടായതിൽ വച്ച് ഏറ്റവും ശക്തം. ഓസ്ട്രേലിയയുടെ കിഴക്കൻ തീരങ്ങളെ തകർത്തു കളയാൻ മാത്രം ശക്തമായിരുന്നു ഈ പ്രതിഭാസം.


</doc>
<doc id="337658" url="https://ml.wikipedia.org/wiki?curid=337658" title="അനിൽ ഭരദ്വാജ്">
അനിൽ ഭരദ്വാജ്

തിരുവനന്തപുരത്തെ വിക്രം സാരാഭായി സ്പേസ് സെന്ററിലെ സ്പേസ് ഫിസിക്സ് ലബോറട്ടറിയുടെ ഡയറക്ടർ ആണ് അനിൽ ഭരദ്വാജ് (ജ: 1 ജൂൺ 1967). 2007ലെ ശാസ്തിസ്വരൂപ് ഭട്നഗർ അവാർഡ് ജെതാവണദ്ദേഹം. 2003ൽ യു. എസ്. നാഷണൽ അക്കദമി ഓഫ് സയൻസസിന്റെ പുരസ്കാരവും ലഭിച്ചിട്ടുണ്ട്.


</doc>
<doc id="337659" url="https://ml.wikipedia.org/wiki?curid=337659" title="കാക്ടേസീ">
കാക്ടേസീ

കാര്യോഫില്ലേൽസ് സസ്യനിരയിലുള്ള ഒരു സസ്യകുടുംബമാണ് കാക്ടസ് എന്നറിയപ്പെടുന്ന കാക്ടേസീ (Cactaceae). വരൾച്ച ഉള്ള സ്ഥലങ്ങളിൽ വളരാൻ ഇഷ്ടപ്പെടുന്ന ഈ കുടുംബത്തിലെ പല അംഗങ്ങളും അതിവരൾച്ചയിലും ജീവിക്കുന്നു. ഭൂമിയിലെ ഏറ്റവും വരണ്ട അറ്റകാമ മരുഭൂമിയിൽപ്പോലും കാക്ടസ് കാണാറുണ്ട്. വെള്ളത്തെ സംഭരിച്ചു നിർത്താൻ ശേഷിയുള്ള വണ്ണം വച്ച മാസളമായ ഭാഗങ്ങൾ ഇവയ്ക്കുണ്ട്. ആഫ്രിക്കയിലും ശ്രീലങ്കയിലും കാണുന്ന റിപ്‌സാലിസ് ബാസ്സിഫെറ ഒഴികെ ബാക്കിയുള്ള എല്ലാ കാക്ടസ് കുടുംബവംശജരും അമേരിക്കൻ തദ്ദേശീയരാണ്.


</doc>
<doc id="337666" url="https://ml.wikipedia.org/wiki?curid=337666" title="കെ. കൃഷ്ണൻ വാര്യർ">
കെ. കൃഷ്ണൻ വാര്യർ

കേരളത്തിലെ കമ്മ്യൂണിസ്റ്റ് പാർട്ടിയുടെ ഒരു നേതാവായിരുന്നു കെ കൃഷ്ണൻ വാര്യർ.1957 ലും 1962 ലും ലോക് സഭയിലേക്ക് തിരഞ്ഞെടുക്കപ്പെട്ടു.തൃശ്ശൂർ ലോക്സഭാ മണ്ഡലത്തെയാണ് അദ്ദേഹം പ്രതിനിധീകരിച്ചത്.


</doc>
<doc id="337668" url="https://ml.wikipedia.org/wiki?curid=337668" title="പ്ലിറ്റ് വിറ്റ്സെ ലേക്‌സ്‌ ദേശീയോദ്യാനം">
പ്ലിറ്റ് വിറ്റ്സെ ലേക്‌സ്‌ ദേശീയോദ്യാനം

ക്രൊയേഷ്യയിലെ ഏറ്റവും വലിയ ദേശീയോദ്യാനം ആണ് പ്ലിറ്റ് വിറ്റ്സെ ലേക്‌സ്‌ ദേശീയോദ്യാനം (Plitvice Lakes National Park). ദക്ഷിണ യൂറോപ്പിലെ ഏറ്റവും പഴയ ദേശീയ ഉദ്യാനങ്ങളിൽ ഒന്നാണിത്. 1979 -ൽ പ്ലിറ്റ് വിറ്റ്സെ ലേക്‌സ്‌ ദേശീയോദ്യാനം യുനെസ്കോ ലോകപൈതൃക പട്ടികയിൽ ഇടംനേടി. 

1949-ൽ ആണ് ദേശീയോദ്യാനം സ്ഥാപിതമായത്. ബോസ്നിയയുടെ അതിർത്തിയോട് ചേർന്ന് കിടക്കുന്ന പർവതങ്ങൾ നിറഞ്ഞ മധ്യ ക്രൊയേഷ്യയിൽ ആണ് ഇത് സ്ഥിതിചെയ്യുന്നത്. ക്രൊയേഷ്യൻ ഉൾനാടിനെയും അഡ്രിയാറ്റിക് തീരപ്രദേശത്തെയും ബന്ധിപ്പിക്കുന്ന പ്രധാനറോഡ് ദേശീയോദ്യാനത്തിന്റെ മദ്ധ്യേ ആണ് കടന്നുപോകുന്നത്. ദേശീയോദ്യാനത്തിന്റെ സംരക്ഷിതമേഖല 296.85 ചതുരശ്ര കിലോമീറ്ററിൽ ഏറെയാണ്. 1.1 ദശലക്ഷം സന്ദർശകരാണ് ഓരോ വർഷവും ഇവിടെ എത്തുന്നത്.

ചെറിയ വെള്ളച്ചാട്ടങ്ങൾ നിറഞ്ഞ തടാകങ്ങൾ മൂലം ലോകപ്രശസ്തമാണ് പ്ലിറ്റ് വിറ്റ്സെ ലേക്‌സ്‌ ദേശീയോദ്യാനം. പതിനാറ് തടാകങ്ങൾ ഇപ്പോൾ ഉപരിതലത്തിൽ നിന്ന് കാണാൻ സാധിക്കും. ഇതിൽ പന്ത്രണ്ടെണ്ണം ഉയർന്ന തടാകങ്ങളായും നാലെണ്ണം താഴെയുള്ള തടാകങ്ങളായും താരംതിരിച്ചിരിക്കുന്നു. എല്ലാ തടാകവും പരസ്പരം ബന്ധപ്പെട്ടിരിക്കുന്നു. എല്ലാ തടാകങ്ങളും കൂടി ഏകദേശം രണ്ടു ചതുരശ്ര കിലോമീറ്റർ പ്രദേശത്ത് വ്യാപിച്ചു കിടക്കുന്നു. 

വ്യത്യസ്തമായ നിറങ്ങളുടെ പേരിലും തടാകങ്ങൾ വിഖ്യാതമാണ്. ആകാശനീല തുടങ്ങി പച്ച, നീല, ചാരനിറങ്ങളിലും തടാകങ്ങൾ കാണപ്പെടുന്നു. വെള്ളത്തിൽ അടങ്ങിയ ധാതുക്കളുടെ അളവിനനുസരിച്ചും, സൂര്യപ്രകാശത്തിന്റെ കോണ് അനുസരിച്ചും ജലത്തിന്റെ നിറംമാറും. പ്രദേശത്ത് നിലനിൽക്കുന്ന വിവിധ കാലാവസ്ഥകളുടെ സ്വാധീനം മൂലവും സംരക്ഷിതമേഖലയുടെ ഉയരവ്യത്യാസംകൊണ്ടും, വളരെ വ്യത്യസ്തമായ സസ്യജാലങ്ങളും മൃഗങ്ങളും ഇവിടെ കാണപ്പെടുന്നു.

പ്ലിറ്റ് വിറ്റ്സെ ലേക്‌സ്‌ ദേശീയോദ്യാനം ബീച്ച്, സ്പ്രുസ്, ഫിർ മരങ്ങൾ നിറഞ്ഞ കൊടുംവനമാണ്. സൂക്ഷ്മകാലാവസ്ഥ വ്യത്യാസം മൂലവും, ഉയരവ്യത്യാസംകൊണ്ടും, മണ്ണിന്റെ വ്യത്യാസം കൊണ്ടും വൈവിധ്യം നിറഞ്ഞ സസ്യങ്ങൾ ഇവിടെ കാണപ്പെടുന്നു. ഇതുവരെ 109 സ്‌പീഷീസുകളിലായി 1267 വ്യത്യസ്ത സസ്യങ്ങളെ ഈ പ്രദേശത്ത് നിന്ന് ശാസ്ത്രജ്ഞർ തിരിച്ചറിഞ്ഞു. ഇതിൽ 75 എണ്ണം ഇവിടെ മാത്രം കാണപ്പെടുന്നവയാണ്. 55 വ്യത്യസ്ത ഇനം ഓർക്കിഡുകളും ഈ ദേശീയോദ്യാനത്തിൽ കാണപ്പെടുന്നു. 

വൈവിധ്യമാർന്ന ജന്തുക്കളും പക്ഷികളും ഈ ദേശീയോദ്യാനത്തിൽ കാണപ്പെടുന്നു. യൂറോപ്യൻ ബ്രൗൺ ബെയർ, ചെന്നായ, ലിന്സ്, കാട്ടു പൂച്ച എന്നിവ ഇവിടെ കാണപ്പെടുന്നു. ഏകദേശം 50 ഇനം സസ്തനികൾ, 321 തരം പൂമ്പാറ്റകൾ, 12 തരം ഉഭയജീവികൾ ഏതാനും ഉരഗങ്ങൾ എന്നിവ ശാസ്ത്രജ്ഞർ തിരിച്ചറിഞ്ഞു. 


</doc>
<doc id="337669" url="https://ml.wikipedia.org/wiki?curid=337669" title="മീനു മസാനി">
മീനു മസാനി

സമുന്നതനായ ഒരു ഇന്ത്യൻ രാഷ്ട്രീയ നേതാവായിരുന്നു മീനു മസാനി.സ്വതന്ത്രാ പാർട്ടിയുടെ സ്ഥാപക നേതാക്കളിൽ ഒരാളാണ്.ഗുജറാത്തിലെ രാജ്കോട്ട് മണ്ഡലത്തെ പ്രതിനിധീകരിച്ച് മൂന്ന് തവണ ലോക് സഭാംഗമായി.


</doc>
<doc id="337674" url="https://ml.wikipedia.org/wiki?curid=337674" title="ധന്വന്തരി മാസിക">
ധന്വന്തരി മാസിക

കേരളത്തിലെ ഒരു ആദ്യകാല വൈദ്യമാസികയാണ് ധന്വന്തരി. 1903 മുതൽ കോട്ടക്കലിൽ നിന്ന് ആര്യവൈദ്യശാലയുടെ സഹകരണത്തോടെ ആര്യവൈദ്യസമാജത്തിന്റെ നേത്വത്തിൽ പ്രസിദ്ധീകരിച്ചുതുടങ്ങി. ഡമ്മി 1/4 ൽ 40 പുറമായിരുന്നു ഒരു ലക്കം. വാർഷികവരി 4 രൂപയായിരുന്നു. ആരംഭത്തിൽ തൃശ്ശൂർ കേരള കല്പദ്രുമം പ്രസ്സിൽ അച്ചടിച്ചുതുടങ്ങിയ മാസിക പിന്നീട് കോട്ടയ്ക്കലിലെ ലക്ഷ്മീ സഹായം പ്രസ്സിൽ നിന്നായി. പത്രാധിപർ പി.എസ് വാര്യർ ആയിരുന്നുവെങ്കിലും ചുമതലകൾ മിക്കതും പി.വി കൃഷ്ണവാര്യരാണ് നടത്തിയിരുന്നത്. നാട്ടുവൈദ്യത്തിലെ അഴിമതികൾ തീർത്തു നല്ല നിലയിൽ കൊണ്ടുവരുകയായിരുന്നു ഈ മാസികയുടെ ലക്ഷ്യം. രോഗങ്ങളുടെ നിദാനം, ലക്ഷണം, ചികിത്സ, ഓരോ ഔഷധങ്ങളുടെ സ്വഭാവം, വസ്തി, വമനം മുതലായ കർമ്മങ്ങൾ ചെയ്യേണ്ട ക്രമം, ശുശുപരിപാലനരീതി, ബാലചികിത്സ, ആര്യവൈദ്യത്തിലെയും ആധുനിക വൈദ്യശാസ്ത്രത്തിലേയും ഒരേസിദ്ധാന്തങ്ങൾ, വൈദ്യസംബന്ധമായി എല്ലാവരും അവശ്യം അറിഞ്ഞിരിക്കേണ്ടതായ പല തത്ത്വങ്ങളും അടങ്ങിയ കുറിപ്പുകൾ ഇങ്ങനെ അനേകം വിഷയങ്ങളുണ്ടായിരിക്കുമെന്ന് മാസികയുടെ പ്രസ്താവനയിൽ രേഖപ്പെടുത്തിയിട്ടുണ്ട്. ഡോക്ടർ പി.പി ആന്റണി, ഡോക്ടർ. സി. ആർ. ഷേണായി, ഡോക്ടർ പി.കെ. വാര്യർ, ഡോക്ടർ എ.ഡി. ഹാന്റേ തുടങ്ങി അക്കാലത്ത് പേരെടുത്ത പല അലോപ്പതി വിദഗ്ദ്ധന്മാരുടെ ലേഖനങ്ങൾക്കും ധന്വന്തരി മാസിക ഇടം നൽകിയിരുന്നു. അഷ്ടാംഗഹൃദയം ഭാഷ (കായിക്കര പി.എം ഗോവിന്ദൻ വൈദ്യർ), വർണ്ണ ചികിത്സാക്രമം (വി. ഗോവിന്ദമേനോൻ), വിഷൂചിക (പി.എസ്. വാര്യർ), വിഷവൈദ്യം (ചണ്ണഴി കുമാരൻമൂസ്സത്), ആര്യവൈദ്യചരിത്രം (പി.വി. കൃഷ്ണവാര്യർ) തുടങ്ങിയ അനേകം വൈദ്യഗ്രന്ഥങ്ങൾ പിന്നീട് ഗ്രന്ഥരൂപത്തിൽ പ്രകാശിപ്പിക്കുവാൻ തക്കവണ്ണം ധന്വന്തരിയിൽ പ്രസിദ്ധീകരിച്ചിരുന്നു. ആയുർവ്വേദത്തിന്റെ പുനരുജ്ജീവനർത്ഥം 23 വർഷം ഈ മാസിക പ്രചരിച്ചു.


</doc>
<doc id="337675" url="https://ml.wikipedia.org/wiki?curid=337675" title="സ്വരൺ സിംഗ്">
സ്വരൺ സിംഗ്

ഒരു ഇന്ത്യൻ രാഷ്ട്രീയ നേതാവാണ് സ്വരൺ സിംഗ്.ഏറ്റവും കൂടുതൽ കാലം ഇന്ത്യയിൽ കാബിനറ്റ് മന്ത്രി പദവി വഹിച്ചിട്ടുള്ളതും അദ്ദേഹമാണ്.


</doc>
<doc id="337676" url="https://ml.wikipedia.org/wiki?curid=337676" title="സ്കാർലെറ്റ് ജൊഹാൻസൻ">
സ്കാർലെറ്റ് ജൊഹാൻസൻ

സ്കാർലെറ്റ് ജൊഹാൻസൻ (ജനനം : നവംബർ 22, 1984) ഒരു അമേരിക്കൻ നടിയും, മോഡലും, ഗായികയുമാണ്. 1994 -ൽ പുറത്തിറങ്ങിയ "നോർത്ത്" എന്ന ചിത്രത്തിലൂടെ സിനിമയിൽ ആദ്യമായി മുഖംകാണിച്ച ജൊഹാൻസൻ തുടർന്ന് "ദ ഹോർസ് വിസ്‌പെറെർ" (1998), "ഗോസ്റ്റ് വേൾഡ്" (2001) എന്ന ചിത്രങ്ങളിലെ പ്രകടനത്തിലൂടെ പ്രശസ്തിയാർജിച്ചു. 

"എ ലവ് സോങ് ഫോർ ബോബി ലോങ്ങ്" (2004), "മാച്ച് പോയിന്റ്" (2005), "ദ ഐലൻഡ്" (2005), "ദ ബ്ലാക്ക് ഡാലിയ" (2006), "ദ പ്രെസ്റ്റീജ്" (2006), "ഡോൺ ജോൺ" (2013), "ഹെർ" (2013), "അണ്ടർ ദ സ്കിൻ" (2013), "ലൂസി" (2014) എന്നിവയാണ് പ്രമുഖ ചിത്രങ്ങൾ. മാർവെൽ കോമിക്‌സ് പുറത്തിറക്കിയ "അയൺ മാൻ 2" (2010), "ദ അവഞ്ചേഴ്‌സ്" (2012), "ക്യാപ്റ്റൻ അമേരിക്ക: ദ വിന്റർ സോൾജിയർ" (2014, "അവഞ്ചേഴ്‌സ്: ഏജ് ഓഫ് അൾട്രോൺ" (2015) എന്നീ ചിത്രങ്ങളിൽ ബ്ലാക്ക് വിഡോ/ നാടാഷ റോമനോഫ് എന്നാ കഥാപാത്രത്തെ അവതരിപ്പിച്ചത് സ്കാർലെറ്റ് ജൊഹാൻസൻ ആയിരുന്നു. ഒരു ഗായിക എന്ന നിലയിൽ രണ്ടു ആൽബങ്ങൾ ജൊഹാൻസൻ പുറത്തിറക്കി. 

ഹോളിവുഡിലെ ആധുനിക സെക്സ് സിംബലുകളിൽ ഒരാളായി ആയി സ്കാർലെറ്റ് ജൊഹാൻസൻ കണക്കാക്കപ്പെടുന്നു. എസ്ക്വയർ മാസിക 2006 ലും 2013 ലും ജീവിച്ചിരിക്കുന്ന ഏറ്റവും സെക്സിയായ വനിതയായി ജൊഹാൻസനെ തിരഞ്ഞെടുത്തു. 


</doc>
<doc id="337685" url="https://ml.wikipedia.org/wiki?curid=337685" title="കണക്കർ">
കണക്കർ

കണക്കർ പട്ടികജാതിയിൽ ഉൾപ്പെടുന്ന സമുദായമാണ്.കാർഷിക വൃത്തിയിൽ നൂറ്റാണ്ടുകളോളം ഏർപ്പെട്ടു വന്നിരുന്ന കീഴാള വിഭാഗമായ കണക്കർ പാലക്കാട് ,തൃശ്ശൂർ ജില്ലയിലാണ് കൂടുതലായി കണ്ടു വരുന്നത്.ചിലപ്രദേശങ്ങളിൽ അയിത്തജാതിക്കാരിലെ മുന്തിയ സമുദായക്കാരായി കണക്കർ വിഭാഗത്തെ പരിഗണിക്കുന്നു.ഈ വിഭാഗത്തിലെ പുരുഷനെ കണക്കൻ എന്നും സ്ത്രീയെ കണക്കത്തി എന്നും വിളിക്കുന്നു.കണക്കർ സമുദായത്തിൽ ഉപവിഭാഗങ്ങളുണ്ട്. പടന്ന കണക്കർ,വേട്ടുവ കണക്കർ,ഏറാടി കണക്കർ എന്ന പേരുകളിൽ ഇവർ അറിയപ്പെട്ടിരുന്നു.വളളം ഊന്നുന്നതിൽ വിദഗ്ദരായ കണക്കനാണ് പടന്ന കണക്കൻ.മത്സ്യബന്ധനത്തിൽ ഏർപ്പെട്ടിരുന്നവരാണ് വേട്ടുവ കണക്കൻ.തെങ്ങ് കയറ്റം തൊഴിലാക്കിയവരാണ് ഏറാടി കണക്കൻ.ജന്മിയുടെ ഇറത്തു വരെ പോകാൻ അനുവാദം ഉളളവരാണ് ഇറയകണക്കൻ..ഇവർ മറ്റുഅയിത്തജാതിക്കാരോട് അയിത്തം പുലർത്തിപോന്നിരുന്നു..പാലക്കാട് കണക്കരുടെ പൂർവ്വീകർ കല്ലടികോട് മലകയറി മലബ്രാഹ്മണരായ കുറിച്ച്യരിൽ നിന്ന് മന്ത്രവാദം പഠിച്ചുപോന്നവരായിരുന്നു. കണക്കതറകളും കണക്കൻമാരുടെ കാവുകളും കേരളത്തിലെ പല ദേശങ്ങളിലും ഇന്നും കാണാവുന്നതാണ്.മലബാറിലെ പേരുകേട്ട കളിയാട്ടകാവ് കണക്കൻമാരുടെ ഒരു പ്രധാന കാവാണ്.

</doc>
<doc id="337686" url="https://ml.wikipedia.org/wiki?curid=337686" title="ഭൂട്ടാ സിംഗ്">
ഭൂട്ടാ സിംഗ്

ഇന്ത്യൻ നാഷ്ണൽ കോൺഗ്രസിൽ നിന്നുള്ള ഒരു രാഷ്ട്രീയ നേതാവാണ് ഭൂട്ടാ സിംഗ്.ഇന്ത്യയുടെ ആഭ്യന്തര മന്ത്രിയായിരുന്നു.ബീഹാർ ഗവർണർ,ദേശീയ പട്ടിക ജാതി കമ്മീഷൻ ചെയർമാൻ,തുടങ്ങിയ ഉന്നത പദവികൾ വഹിച്ചിട്ടുണ്ട്.



</doc>
<doc id="337689" url="https://ml.wikipedia.org/wiki?curid=337689" title="ജയ്പാൽ സിങ് മുണ്ഡ">
ജയ്പാൽ സിങ് മുണ്ഡ

മുണ്ഡ ആദിവാസി സമൂഹത്തിന്റെ നേതാവും ഹോക്കി താരവുമായിരുന്നു ജയ്പാൽ സിങ് മുണ്ഡ.1928-ലെ ആംസ്റ്റർഡാം ഒളിമ്പിക്സിൽ സ്വർണമെഡൽ നേടിയ ഇന്ത്യൻ ഹോക്കി ടീമിന്റെ നായകനാണ്.1938-ൽ ആദിവാസി മഹാസഭ എന്ന സംഘടന രൂപീകരിച്ച് ആദിവാസി വിഭാഗത്തിന്റെ ഉന്നമനത്തിനായി പ്രവർത്തിച്ചു. ഭരണഘടനാ നിർമ്മാണസഭയിലെ അംഗമായിരുന്ന അദ്ദേഹം അധഃകൃത വിഭാഗങ്ങളുടെ അവകാശത്തിനായി ശബ്ദമുയർത്തി.

1938-ലാണ് അദ്ദേഹം സ്വയം അദ്ധ്യക്ഷനായി ആദിവാസി മഹാസഭ രൂപീകരിച്ചത്.സ്വാതന്ത്രാനന്തരം ദീർഘകാല ലക്ഷ്യങ്ങൾ മുന്നിൽ കണ്ട് അത് ഝാർഖണ്ഡ്‌ പാർട്ടി എന്ന് മാറ്റി.അനുഗൃഹീതനായ ഒരു വാഗ്മി കൂടെയായിരുന്ന അദ്ദേഹം ഭരണഘടനാ നിർമ്മാണസഭയിൽ നടത്തിയ പ്രസംഗം പ്രശസ്തമാണ്.
ഭരണഘടനാ പ്രമേയത്തെ സ്വാഗതം ചെയ്തു കൊണ്ട്,ആദിവാസി സമൂഹം നേരിടുന്ന പ്രശ്നങ്ങളെ ചൂണ്ടിക്കാട്ടിക്കൊണ്ട് അദ്ദേഹം നടത്തിയ പ്രസക്തഭാഗം :


</doc>
<doc id="337697" url="https://ml.wikipedia.org/wiki?curid=337697" title="യശ്വന്ത്റാവു ചവാൻ">
യശ്വന്ത്റാവു ചവാൻ

മഹാരാഷ്ട്രയുടെ ആദ്യ മുഖ്യമന്ത്രിയും ഇന്ത്യയുടെ അഞ്ചാമത്തെ ഉപപ്രധാനമന്ത്രിയുമായിരുന്നു യശ്വന്ത്റാവു ചൗഹാൻ.കരുത്തനായ കോൺഗ്രസ് നേതാവും സഹകാരിയും സാമുഹിക പ്രവർത്തകനും എഴുത്തുകാരനുമായിരുന്നു."സാധാരണക്കാരന്റെ നേതാവ്" എന്നാണ് അദ്ദേഹം അറിയപ്പെട്ടിരുന്നത്.


</doc>
<doc id="337701" url="https://ml.wikipedia.org/wiki?curid=337701" title="എ. നേശമണി">
എ. നേശമണി

തമിഴ്നാട്ടിലെ കന്യാകുമാരി ജില്ലയിൽ നിന്നുള്ള ഒരു രാഷ്ട്രീയ നേതാവായിരുന്നു എ നേശമണി.മഹാരാജാസ് കോളേജിൽ നിന്നും തിരുവനന്തപുരം ലോ കോളേജിൽ നിന്നും വിദ്യാഭ്യാസം പൂർത്തിയാക്കി.തെക്കൻ തിരുവിതാംകൂറിലെ നാല് താലൂക്കുകൾ തമിഴ്നാട്ടിൽ ലയിപ്പിക്കാൻ മുൻ കയ്യെടുത്തത് അദ്ദേഹമാണ്.


</doc>
<doc id="337703" url="https://ml.wikipedia.org/wiki?curid=337703" title="ഹരികെ തടാകം">
ഹരികെ തടാകം

ഹരികെ തടാകം അഥവാ ഹരി-കെ-പട്ടൻ (Harike Wetland and Harike Lake) എന്നത് പഞ്ചാബിലെ തരൻ താരൻ സാഹിബ് ജില്ലയുടെയും ഫിറോസ്‌പൂർ ജില്ലയുടെയും അതിരിലുള്ളതും ഉത്തരേന്ത്യയിലെ ഏറ്റവും വലിയതുമായ ഒരു നീർത്തടമാണ്. ഒരേ സമയം വന്യ‍ജീവി സങ്കേതവും, 
റാംസർ സൈറ്റുമായ ഹരികെ തടാകം ദേശാടനനീർപക്ഷികളുടെ ശൈത്യകാലവസതിയാണ്. ഈ തടാകത്തിൽ പൊന്തികിടക്കുന്ന ധാരാളം പൊന്തക്കാടുകളുണ്ട്. തടാകത്തിൽ ആകെ 33 ദ്വീപുകളുണ്ട്.
ദേശിയപക്ഷികൾ ​എത്തുന്ന കാലങ്ങളിൽ വംശനാശഭീഷണി നേരിടുന്ന വൈറ്റ് ഹെഡഡ് ഡക്ക് വരാറുണ്ട്. അഡ്ജുറ്റൻഡ്, വർണ്ണക്കൊക്ക്, ബ്ലാക്ക് നെക്കഡ് സ്റ്റോർക്ക്, വിവിധയിനം ഇരണ്ടകൾ, പരുന്തുകൾ, മേടുതപ്പി തുടങ്ങിയ പക്ഷികളെ ഇവിടെ കാണാം. അതീവ ഗുരുതര വംശനാശഭീഷണി നേരിടുന്ന ഒാറിയന്റൽ വൈറ്റ് ബാക്കഡ് വൾച്ചർ തുടങ്ങിയവയും ഇവിടെയുണ്ട്


</doc>
<doc id="337704" url="https://ml.wikipedia.org/wiki?curid=337704" title="കെ. ആനന്ദ നമ്പ്യാർ">
കെ. ആനന്ദ നമ്പ്യാർ

തമിഴ്നാട്ടിൽ നിന്നുമുള്ള ഒരു കമ്മ്യൂണിസ്റ്റ് പാർട്ടി നേതാവായിരുന്നു കെ ആനന്ദ നമ്പ്യാർ.മയിലാടുതുറയിൽ നിന്നും തിരുച്ചിറപ്പള്ളിയിൽ നിന്നും വിജയിച്ച് ലോക്സഭയിലെത്തി.1946 മുതൽ 1951 വരെ മദ്രാസ് നിയമനിർമ്മാണസഭയിലും അംഗമായിരുന്നു.1991 ഒക്ടോബർ 11-ന് ഹൃദയാഘാതം വന്ന് അന്തരിച്ചു.


</doc>
<doc id="337707" url="https://ml.wikipedia.org/wiki?curid=337707" title="കെ. രമണി">
കെ. രമണി

തമിഴ് നാടിൽ നിന്നുള്ള ഒരു കമ്മ്യൂണീസ്റ്റ് പാർട്ടി പ്രവർത്തകനും ട്രേഡ് യൂന്യൻ നേതാവുമായിരുന്നു കെ.രമണി.ലോക് സഭയിലും തമിഴ് നാട് നിയമനിർമ്മാണ സഭയിലും അംഗമായിരുന്നു.


</doc>
<doc id="337709" url="https://ml.wikipedia.org/wiki?curid=337709" title="ഫ്രാങ്ക് ആന്റണി">
ഫ്രാങ്ക് ആന്റണി

ഇന്ത്യയിലെ ആംഗ്ലോ ഇന്ത്യൻ വിഭാഗത്തിന്റെ പ്രമുഖനേതാവായിരുന്നു ഫ്രാങ്ക് ആന്റണി.ആറാമത്തെയും ഒമ്പതാമത്തെയും ലോക്സഭകളിലൊഴിച്ച് മരിക്കുന്നതുവരെ എല്ലാ ലോക്സഭകളിലും നാമനിർദ്ദേശം ചെയ്യപ്പെടുന്ന ആംഗ്ലോ ഇന്ത്യൻ പ്രതിനിധിയായിരുന്നു..


</doc>
<doc id="337728" url="https://ml.wikipedia.org/wiki?curid=337728" title="സി. ജനാർദ്ദനൻ">
സി. ജനാർദ്ദനൻ

തൃശ്ശൂരിൽ നിന്നുള്ള കമ്മ്യൂണിസ്റ്റ് പാർട്ടി നേതാവായിരുന്നു സി ജനാർദ്ദനൻ.1967ലും 1971ലും തൃശ്ശൂർ ലോകസഭാമണ്ഡലത്തെ പ്രതിനിധീകരിച്ച് ലോക് സഭയിലെത്തി.


</doc>
<doc id="337735" url="https://ml.wikipedia.org/wiki?curid=337735" title="കെ.എ. രാജൻ">
കെ.എ. രാജൻ

തൃശ്ശൂരിൽ നിന്നുള്ള ഒരു കമ്മ്യൂണിസ്റ്റ് പാർട്ടിപ്രവർത്തകനാണ് കെ.എ. രാജൻ.1977ലും 1980ലും തൃശ്ശൂർ ലോക്‌സഭാ നിയോജകമണ്ഡലത്തെ പ്രതിനിധീകരിച്ച് ലോക്സഭയിൽ എത്തി.


</doc>
<doc id="337737" url="https://ml.wikipedia.org/wiki?curid=337737" title="ഈയ്യുണ്ണി ചാലക്ക">
ഈയ്യുണ്ണി ചാലക്ക

തൃശ്ശൂരിൽ നിന്നുള്ള ഒരു കോൺഗ്രസ് നേതാവായിരുന്നു ഈയ്യുണ്ണി ചാലക്ക.1951-മുതൽ 1957 വരെ തൃശ്ശൂർ ലോക്‌സഭാ നിയോജകമണ്ഡലത്തെ ലോക്സഭയിൽ പ്രതിനിധീകരിച്ചത് അദ്ദേഹമാണ്. സി.പി.ഐ. സ്വതന്ത്ര സ്ഥാനാർത്ഥി ജോസഫ് മുണ്ടശ്ശേരിയെയാണ് അദ്ദേഹം തിരഞ്ഞെടുപ്പിൽ പരാജയപ്പെടുത്തിയത്.


</doc>
<doc id="337739" url="https://ml.wikipedia.org/wiki?curid=337739" title="അഹമ്മദ് പട്ടേൽ">
അഹമ്മദ് പട്ടേൽ

ഗുജറാത്തിൽ നിന്നുമുള്ള ഒരു കോൺഗ്രസ് നേതാവാണ് അഹമ്മദ് പട്ടേൽ.ഗുജറാത്തിൽ നിന്നും മൂന്ന് തവണ ലോക്സഭയിലേക്കും നാലു തവണ രാജ്യസഭയിലേക്കും തിരഞ്ഞെടുക്കപ്പെട്ടിട്ടുണ്ട്.2001 മുതൽ കോൺഗ്രസ് അദ്ധ്യക്ഷ സോണിയാ ഗാന്ധിയുടെ രാഷ്ട്രീയകാര്യ സെക്രട്ടരിയായും പ്രവർത്തിക്കുന്നു.


</doc>
<doc id="337741" url="https://ml.wikipedia.org/wiki?curid=337741" title="ഷാഹിദ കമാൽ">
ഷാഹിദ കമാൽ

കേരളത്തിലെ പൊതുപ്രവർത്തകയാണ് ഷാഹിദ കമാൽ.

കോൺഗ്രസ് രാഷ്ട്രീയത്തിലൂടെ പൊതുരംഗത്ത് എത്തിയ ഷാഹിദ കമാൽ 2016 മെയ് ഒന്നിന് കോൺഗ്രസിൽ നിന്ന് രാജിവെച്ച് സി.പി.ഐ.എം.നോട് ചേർന്ന് പ്രവർത്തിക്കുന്നു.



</doc>
<doc id="337748" url="https://ml.wikipedia.org/wiki?curid=337748" title="ബ്രഹ്മാനന്ദ് മണ്ഡൽ">
ബ്രഹ്മാനന്ദ് മണ്ഡൽ

ബീഹാറിൽ നിന്നുള്ള ഒരു രാഷ്ട്രീയ നേതാവാണ് ബ്രഹ്മാനന്ദ് മണ്ഡൽ.മുംഗേർ ലോക്സഭാമണ്ഡലത്തിൽ വിവിധ പാർട്ടികളുടെ പ്രതിനിധിയായി ജനവിധി തേടി മൂന്ന് തവണ വിജയിച്ചു.1991-ൽ കമ്മ്യൂണിസ്റ്റ് പാർട്ടിക്ക് വേണ്ടി മൽസരിച്ച് വിജയിച്ചു.1996-ൽ സമതാ പാർട്ടി പ്രതിനിധിയായും 1999-ൽ ജനതാദൾ (യു) പ്രതിനിധിയായും വിജയിച്ചു.15-ആം ലോക്സഭയിലേക്ക് സ്വതന്ത്രനായി മൽസരിച്ചെങ്കിലും ദയനീയമായി പരാജയപ്പെട്ടു.


</doc>
<doc id="337751" url="https://ml.wikipedia.org/wiki?curid=337751" title="കേരള നിയമസഭയിലെ വനിതാ പ്രതിനിധികൾ">
കേരള നിയമസഭയിലെ വനിതാ പ്രതിനിധികൾ

കേരള നിയമസഭയിലെ വനിത പ്രതിനിധികളുടെ പട്ടിക. 



</doc>
<doc id="337755" url="https://ml.wikipedia.org/wiki?curid=337755" title="പെണ്ണമ്മ ജേക്കബ്">
പെണ്ണമ്മ ജേക്കബ്

കേരളത്തിലെ പൊതുപ്രവർത്തകയും കേരള കോൺഗ്രസ് നേതാവുമാണ് പെണ്ണമ്മ ജേക്കബ്. 

പെണ്ണമ്മ ജേക്കബിന്റെ മകൾ ആനി ജേക്കബിന്റെ ഭർത്താവാണ് ടി.എം. ജേക്കബ്. ടി.എം. ജേക്കബിന്റെ മകൻ അനൂപ് ജേക്കബും രാഷ്ട്രീയത്തിലുണ്ട്.


</doc>
<doc id="337756" url="https://ml.wikipedia.org/wiki?curid=337756" title="പി. ശങ്കരൻ">
പി. ശങ്കരൻ

കേരളത്തിന്റെ മുൻ ആരോഗ്യമത്രിയും കോൺഗ്രസ് നേതാവുമാണ് പി. ശങ്കരൻ 1998ൽ കോഴിക്കോട് ലോകസഭയിൽ നിന്നും വിജയിച്ചു. .2001-ലെ നിയമസഭാ തിരഞ്ഞെടുപ്പിൽ കൊയിലാണ്ടി നിയമസഭാ മണ്ഡലത്തിൽ നിന്നും വിജയിച്ച് നിയമസഭയിലെത്തിസി. പി. ഐ(എം)ന്റെ പി.വിശ്വനെയാണ് പരാജയപ്പെടുത്തിയത്.ടൂടിസം, ആരോഗ്യം എന്നീ വകുപ്പുകൾ കൈകാര്യം ചെയ്യുന്ന മന്ത്രിയായി. കെ.കരുണാകരന്റെ ഉറ്റ അനുയായിയായിരുന്ന അദ്ദേഹം 2005 ജൂലൈ 5 -ന് രാജി വച്ചു.2006-ൽ ഡി. ഐ. സി പ്രതിനിധിയായി കൊയിലാണ്ടിയിൽ നിന്നും ജനവിധി തേടിയെങ്കിലും സി. പി. ഐ(എം)ന്റെ പി.വിശ്വനോട് പരാജയപ്പെട്ടു.പിന്നീട് ഡി. ഐ. സി വിട്ട് കോൺഗ്രസിൽ തിരിച്ചെത്തി.
1947 ഡിസംബർ രണ്ടിനു കേളുനായരുടെയും മാക്കം അമ്മയുടെ യും പുത്രനായി ജനിച്ചു. നിയമം ബിരുദം നേടി. വി സുധയാണ് ഭാര്യ, രണ്ടു പെണ്മക്കളടക്കം മൂന്ന് മക്കൾ. കോഴിക്കോട് സിവിൽ സ്ടേഷനടുത്ത് രാജീവം വീട്ടിൽ താമസിക്കുന്നു 


</doc>
<doc id="337759" url="https://ml.wikipedia.org/wiki?curid=337759" title="ഒക്നേസീ">
ഒക്നേസീ

സപുഷ്പികളുൾപ്പെടുന്ന ഒരു സസ്യകുടുംബമാണ് ഒക്നേസീ (Ochnaceae). 38 ഓളം ജീനസ്സുകളിലായി ഏകദേശം 550 ഓളം സ്പീഷിസുകളും ഉൾപ്പെടുന്ന ഈ സസ്യകുടുംബത്തിൽ ച്ചെടികളും ചെറുമരങ്ങളും മരങ്ങളും ഉൾപ്പെടുന്നു. 

സാധാരണയായി ലഘുപത്രത്തോടുകൂടിയവയാണ് ഇവയുടെ ഇലകൾ, എന്നാൽ ചില സ്പീഷിസുകൾക്ക് ബഹുപത്രത്തോടു കൂടിയ ഇലകളാണുള്ളത്. തണ്ടിൽ ഏകാന്തരന്യാസത്തിൽ (alternate) ക്രമീകരിച്ചതും ഞെട്ടോടു കൂടിയവയുമാണ്. ഇവയുടെ നിത്യഹരിതമായ ഇലകൾ ജാലികാസിരാവിന്യാസത്തോടു കൂടിയവയും മിനുസമുള്ളതുമാണ്. ഉപപർണ്ണങ്ങളോടു കൂടിയ ഇവയുടെ ഇലവക്കുകൾ പൂർണ്ണമായും ദാന്തുരമായും കാണപ്പെടാറുണ്ട്.

ഈ സസ്യകുടുംബത്തിൽ 38 ഓളം ജീനസ്സുകളിലായി 1800ഓളം സ്പീഷിസുകളാണുള്ളത്. 


</doc>
<doc id="337760" url="https://ml.wikipedia.org/wiki?curid=337760" title="ആംട്രാക്ക്">
ആംട്രാക്ക്

ദ നാഷണൽ റെയിൽറോഡ് പാസഞ്ചർ കോർപ്പറേഷൻ അഥവാ ആംട്രാക്ക്, ഭാഗികമായി ഗവണ്മെന്റ് മുതൽമുടക്കോടെ പ്രവർത്തനം നടത്തുന്ന ഒരു അമേരിക്കൻ റെയിൽറോഡ് സംവിധാനമാണ്. അമേരിക്കയിൽ ഉടനീളം ഇവരുടെ സേവനം ലഭ്യമാണ്. 1971-ൽ അന്ന് നിലവിലുള്ള എല്ലാ പാസഞ്ചർ റെയിൽകമ്പനികളും ലയിപ്പിച്ചാണ് ആംട്രാക്കിന് രൂപംകൊടുത്തത്. 

ദിവസേന മുന്നൂറിലേറെ തീവണ്ടികൾ ആംട്രാക്ക് പ്രവർത്തിപ്പിക്കുന്നു. മുപ്പതിനാലായിരം കിലോമീറ്റർ നീളമുള്ള പാത നാല്പത്തിയാറു സംസ്ഥാനങ്ങളിലായി അഞ്ഞൂറ് പ്രദേശങ്ങളെ കൂടാതെ, മൂന്ന് കാനേഡിയൻ പ്രവിശ്യകളെയും ബന്ധിപ്പിക്കുന്നു. 2015 സാമ്പത്തിക വർഷം, 30.8 ദശലക്ഷം യാത്രക്കാരെ വഹിക്കുകയും 2.185 ബില്യൺ ഡോളർ വരുമാനമുണ്ടാക്കുകയും ചെയ്തു. മൂന്നിൽ രണ്ടു യാത്രക്കാരും പത്തു വലിയ മെട്രോ നഗരങ്ങളിൽ പെടുന്നവരും, 83% പേരും 400 മൈലിൽ താഴെ മാത്രം യാത്ര ചെയ്യുന്നവരാണ്. വാഷിംഗ്‌ടൺ ഡി.സി. യിലേ യൂണിയൻ സ്റ്റേഷനാണ് ഇതിന്റെ ആസ്ഥാനം. അമേരിക്ക, ട്രാക്ക് എന്നീ പദങ്ങൾ കൂട്ടിയോജിപ്പിച്ചാണ് ആംട്രാക്ക് എന്ന പേര് നൽകിയത്. 


</doc>
<doc id="337763" url="https://ml.wikipedia.org/wiki?curid=337763" title="റോളണ്ട് കാൾ ബാക്ക്‌ഹൗസ്">
റോളണ്ട് കാൾ ബാക്ക്‌ഹൗസ്

റോളണ്ട് കാൾ ബാക്ക്‌ഹൗസ് (ജനനം 18 ആഗസ്റ്റ് 1948) നോട്ടിൻഹാം സർവ്വകലാശാലയിൽ കമ്പ്യൂട്ടർസയൻസ് വിഭാഗത്തിലെ പ്രൊഫസറും ഒരു ബ്രിട്ടീഷ് കമ്പ്യൂട്ടർ ശാസ്ത്രജ്ഞനും ഗണിതജ്ഞനുമാണ്. 

വടക്ക്-കിഴക്കൻ ഇംഗ്ലണ്ടിലെ വ്യാവസായികപട്ടണമായ മിഡിൽസ്ബ്രോഹിലെ തോൺട്രീ സംസ്ഥാനത്തെ പാവപ്പെട്ട ഒരു കുടുംബത്തിലാണ് ജനിച്ചത്. 1966ൽ കേംബ്രീഡ്ജിലെ ചർച്ച്‌ഹിൽ കോളേജിൽ പോകുന്നതിനു മുൻപ് 1959ൽ അദ്ദേഹം അക്‌ലാം ഹാൾ ഗ്രാമർ സ്കൂളിൽ ഒരു സ്ഥാനമുറപ്പിച്ചു(പരിഷ്ക്കരിച്ച പുതിയ പാഠ്യപദ്ധതിപ്രകാരം ആ വിദ്യാലയം അടച്ചുപുട്ടി). ലണ്ടനിലെ ഇംപീരിയൽ കോളേജിൽ ജിം കണ്ണിംഹാമിന്റെ മേൽനോട്ടത്തിൽ അദ്ദേഹം ഡോക്റ്ററേറ്റ് പൂർത്തിയാക്കി.

Royal Aircraft Establishment (1969–1970), Heriot-Watt University (1973–1982), University of Essex (1982–1986) എന്നിവയിൽ അദ്ദേഹം ജോലി ചെയ്തു. നോട്ടിംഹാം യൂണിവേഴ്സിറ്റിയിൽ പ്രൊഫസറാകുന്നതിനു മുൻപ് University of Groningen (1986–90) and Eindhoven University of Technology (1990–1999) in the Netherlands എന്നിവിടങ്ങളിലെ പ്രൊഫസറായിരുന്നു അദ്ദേഹം.

ബാക്ഖൗസ് ഹിലാറിയെ വിവാഹം കഴിച്ചു. അവർക്ക് കെവിൻ, ആൻഡ്രൂ, ഡേവിഡ് എന്നീ മൂന്ന് പുത്രന്മാരുണ്ട്.

പ്രോഗ്രാമുകൾ നിർമ്മിക്കുന്നതിലേയും അൽഗോറിതപ്രശ്നങ്ങൾ പരിഹരിക്കുന്നതിലേയും ഗണിതത്തിലാണ് അദ്ദേഹത്തിന്റെ ഗവേഷണതാൽപ്പര്യം പതിഞ്ഞിരിക്കുന്നത്. ജാൻ എൽ. എ. വാൻ ഡി സ്നെപ്പ്സ്ക്കെട്ട് (1953-1994 ) പ്രോഗ്രാം നിർമ്മിക്കുന്നതിലെ ഗണിതത്തിലെ രണ്ട് വർഷം നീണ്ടുനിൽക്കുന്ന സമ്മേളനങ്ങൾ ആരംഭിച്ചു. അത് ആദ്യമായി ആരംഭിച്ചത് 1989ലാണ്.





</doc>
<doc id="337764" url="https://ml.wikipedia.org/wiki?curid=337764" title="ജീൻ ബാർട്ടിക്ക്">
ജീൻ ബാർട്ടിക്ക്

ജീൻ ബാർട്ടിക്ക് (ഡിസംബർ 27, 1924-മാർച്ച് 23, 2011) എനിയാക്കിന്റെ യഥാർത്ഥ പ്രോഗ്രാമർമാരിൽ ഒരാളാണ്.

1924ൽ മിസ്സോറിയിലെ ജെൻട്രി ഗ്രാമത്തിൽ ബെറ്റി ജീൻ ജെന്നിംഗ്സ് എന്ന അവർ ജനിച്ചു. വടക്ക്- പടിഞ്ഞാറൻ മിസ്സോറിയിലെ അധ്യാപകരുടെ സംസ്ഥാനകോളേജിൽ ചേർന്ന് ഗണിതശാസ്ത്രത്തിൽ വിദഗ്ദ്ധയായ അവർ 1945ൽ ബിരുദധാരിയായി. ജെന്നിംഗ് മാത്രമാണ് അവരുടെ കോളേജിൽ ഗണിതം മുഖ്യവിഷയമായി എടുത്ത് ബിരുദം കരസ്ഥമാക്കിയത്. ജെന്നിംഗിന്റെ അച്ഛൻ വില്ല്യും സ്മിത്ത് ജെന്നിംഗ് (1893-1971) അലാന്തസ്സ് ഗ്രോവിൽ കർഷകനോടൊപ്പം ഒരു അദ്ധ്യാപകനായിരുന്നു. പതിനേഴാം വയസ്സിലാണ് വില്ല്യം അദ്ദേഹത്തിന്റെ അദ്ധ്യാപനജീവിതമാരംഭിച്ചത്. അതേ വർഷം തന്നെ അദ്ദേഹം വിദ്യാഭ്യാസം പുർത്തിയാക്കി. ജെന്നിംഗിന്റെ അമ്മ ലുല മേയ് സ്പെയ്ൻഹോവർ (1887-1988) അലാന്തസ്സിൽ നിന്നുള്ളതാണ്. അവരുടെ മാതാപിതാക്കൾ ഫെബ്രുവരി 21, 1914 ൽ അലാന്തസ്സിലെ തോട്ടത്തിൽ വിവാഹിതരായി. ജെന്നിംഗിന് William Smith Jennings, born 10 January 1915; Robert Newton Jennings, born 15 March 1918; and Raymond D Jennings, born 23 January 1922 എന്നീ 3 മുതിർന്ന സഹോദരന്മാർ ഉണ്ട്. അതോടൊപ്പം അവർക്ക് Emma Estella Jennings, born 11 August 1916, Lulu May Jennings, born 22 August 1919 എന്നീ 2 മുതിർന്ന സഹോദരിമാരും Mable Kathleen എന്നീ പ്രായം കുറഞ്ഞ സഹോദരിയുമുണ്ട്. 


http://web.b.ebscohost.com.lib-proxy.fullerton.edu/ehost/pdfviewer/pdfviewer?sid=ccbae0ae-0b05-4457-b083-e5331356259f%40sessionmgr110&vid=1&hid=123


</doc>
<doc id="337765" url="https://ml.wikipedia.org/wiki?curid=337765" title="റുഡോൾഫ് ബയർ">
റുഡോൾഫ് ബയർ

ഒരു ജർമ്മൻ കമ്പ്യൂട്ടർ ശാസ്ത്രജ്ഞനാണ് റുഡോൾഫ് ബയർ (Rudolf Bayer) (ജനനം 7 മേയ് 1939). 1972 മുതൽ ജോലിചെയ്യുന്ന മ്യൂണിക്കിലെ ടെക്നിക്കൽ യൂണിവേഴ്സിറ്റിയിൽ ഇൻഫോർമാറ്റിക്സിൽ എമെററ്റസ് പ്രൊഫസറാണ്. ഇദ്ദേഹം അറിയപ്പെടുന്നത് വിവരങ്ങൾ ക്രോഡീകരിക്കുന്ന B-tree (with Edward M. McCreight), the UB-tree (with Volker Markl) and the red-black tree എന്നീ 3 വ്യവസ്ഥകൾ കണ്ടുപിടിച്ചതിന്റെ പേരിലാണ്. ഇദ്ദേഹം 2001ലെ ACM SIGMOD Edgar F. Codd Innovations Award ന് അർഹനായി. 2005ൽ Gesellschaft für Informatik ലെ ഫെലോ ആയി തെരഞ്ഞെടുക്കപ്പെട്ടു. 


</doc>
<doc id="337766" url="https://ml.wikipedia.org/wiki?curid=337766" title="പി. വിശ്വൻ">
പി. വിശ്വൻ

കൊയിലാണ്ടിയിൽ നിന്നുള്ള കമ്മ്യൂണിസ്റ്റ് പാർട്ടി ഓഫ് ഇന്ത്യ (മാർക്സിസ്റ്റ്) നേതാവാണ് പി. വിശ്വൻ.വിദ്യാർഥി രാഷ്ട്രീയത്തിലൂടെ സജീവ രാഷ്ട്രീയത്തിലേക്ക് കടന്ന അദ്ദേഹം എസ്.എഫ്.ഐ യുടെയും ഡി.വൈ.എഫ്.ഐ യുടെയും ഉത്തരവാദിത്തപ്പെട്ട പല സ്ഥാനങ്ങളും വഹിച്ചിട്ടുണ്ട്.1996ലും 2006ലും കൊയിലാണ്ടിയിൽ നിന്നും വിജയിച്ച് നിയമസഭയിലെത്തി.


</doc>
<doc id="337769" url="https://ml.wikipedia.org/wiki?curid=337769" title="സ്റ്റീവൻ ബെലോവിൻ">
സ്റ്റീവൻ ബെലോവിൻ

കമ്പ്യൂട്ടർ നെറ്റ്‌വർക്കിംഗ്, സുരക്ഷ എന്നിവയിൽ ഗവേഷണം നടത്തുന്ന ഒരു ഗവേഷകനാണ് സ്റ്റീവൻ ബെലോവിൻ (Steven M. Bellovin) . ഇദ്ദേഹം നിലവിൽ കൊളംബിയ സർവ്വകലാശാലയിലെ കമ്പ്യൂട്ടർ സയൻസ് വിഭാഗത്തിൽ പ്രൊഫസറാണ്. ഇതിനു മുൻപ് ന്യൂ ജഴ്സിയിലെ, ഫ്ലോറ്ഹം പാർക്കിലെ എറ്റി&റ്റി ലാബിലെ ഫെലോ ആയിരുന്നു. പ്രിൻസ്ടൺ യൂണിവേഴ്സിറ്റിയിലേക്ക് മടങ്ങിപ്പോയ എഡ്വാർഡ് ഡബ്ല്യൂ. ഫെൽറ്റൻ പകരമായി അമേരിക്കയുടെ ഫെഡറൽ ട്രേഡ് കമ്മീഷന്റെ ചീഫ് ടെക്നോളജിസ്റ്റായി സെപ്റ്റംബർ 2012 -ൽ നിയമിതനായി. 2016 ഫെബ്രുവരിയിൽ ബെലോവിൻ പ്രൈവസി ആന്റ് ലൈബ്രറീസ് ഓവർസൈറ്റ് ബോർഡിന്റെ ആദ്യ സാങ്കേതികപണ്ഡിതനായി.

ബെലോവിൻ അനേകം പുസ്തകങ്ങൾ, ആർഎഫ്എസ്, സാങ്കേതിക പ്രബന്ധങ്ങൾ എന്നിവയുടെ ഗ്രന്ഥകാരനും സഹഗ്രന്ഥകാരനുമാണ്. അവയിൽ ഉൾപ്പെടുന്നവ.

2015 നവംബർ 11ൽ അദ്ദേഹത്തിന്റെ പ്രസിദ്ധീകരണങ്ങൾ 12,669 തവണ ഉദ്ധരിക്കപ്പെട്ടു. അദ്ദേഹത്തിന് എച്ച്-ഇൻഡക്സ് 46 ആണുള്ളത്.


</doc>
<doc id="337779" url="https://ml.wikipedia.org/wiki?curid=337779" title="ബെർട്ട് ബൊസ്">
ബെർട്ട് ബൊസ്

ഗിജ്ബെർട്ട് (ബെർട്ട്) ബൊസ് (ജനനം 1963 ) ഒരു കമ്പ്യൂട്ടർ ശാസ്ത്രജ്ഞനാണ്. അദ്ദേഹം അറിയപ്പെടുന്നത് ആർഗോ എന്ന വെബ് ബ്രൗസറിന്റെ വികസനത്തിനാണ്. അത് അദ്ദേഹം വികസിപ്പിച്ചത് സ്റ്റൈൽ ഷീറ്റ് പ്രൊപ്പോസലിനു വേണ്ടിയുള്ള പരിക്ഷണാടിസ്ഥാനത്തിലുള്ള ഒരു ആപ്പ്ലിക്കേഷനായാണ്.

ഹേഗിലാണ് അദ്ദേഹം ജനിച്ചത്. ഗ്രോണിംഗൻ സർവ്വകലാശാലയിൽ ഗണിതം പഠിച്ച അദ്ദേഹം Rapid user interface development with the script language Gist എന്ന വിഷയത്തെപ്പറ്റി ഒരു പിഎച്ച്ഡി തീസീസ് എഴുതി. 
കാസ്കേഡിംഗ് സ്റ്റൈൽ ഷീറ്റ്സുമായി (സിഎസ്എസ്) ബന്ധപ്പെട്ട് പ്രവർത്തിക്കാൻ അദ്ദേഹം 1996ൽ വേൾഡ് വൈഡ് വെബ് കൺസോർഷ്യം (ഡബ്ല്യു3സി). സിഎസ്എസ്സിന്റെ മുൻകാല ചെയർമാനായിരുന്നു. അദ്ദേഹം ഫ്രാൻസിലെ സോഫിയ ആന്റിപോളിസിലാണ് താമസിക്കുന്നത്.

ബൊസ് Håkon Wium Lie ക്കൊപ്പം കാസ്കേഡിംഗ് സ്റ്റൈൽ ഷീറ്റിനെക്കുറിച്ച് ഒരു പുസ്തകമെഴുതി.



</doc>
<doc id="337792" url="https://ml.wikipedia.org/wiki?curid=337792" title="റാന്നി പാലം">
റാന്നി പാലം

റാന്നി വലിയപാലം എന്നറിയപ്പെടുന്ന റാന്നി പാലം, മൂവാറ്റുപുഴ - പുനലൂർ സംസ്ഥാനപാതയിൽ പമ്പാനദിക്കു കുറുകെ സ്ഥിതിചെയ്യുന്ന പാലമാണ്. പമ്പാനദിയുടെ ഇരു കരകളിലായി സ്ഥിതിചെയ്യുന്ന പത്തനംതിട്ട ജില്ലയിലെ റാന്നി പട്ടണത്തിന്റെ വടക്കും തെക്കും ഭാഗങ്ങളായ പ്രധാന പട്ടണഭാഗമായ ഇട്ടിയപ്പാറയേയും (റാന്നി അങ്ങാടി ഗ്രാമപഞ്ചായത്ത്) പെരുമ്പുഴയേയും (റാന്നി ഗ്രാമപഞ്ചായത്ത്)തമ്മിൽ ബന്ധിപ്പിക്കുന്ന 36 വർഷം മാത്രം പ്രായമുള്ള ഈ പാലം ഇരുപതുവർഷം മുമ്പ്, 1996 ജൂലൈ 29നു ഉച്ചതിരിഞ്ഞു 3.10നു തകർന്ന് നടുവിലെ ഒരു ഭാഗം നദിയിൽ വീഴുകയും ഉണ്ടായി. ഈ സമയം നിറയെ യാത്രക്കാരുമായി ഈ പാലത്തിൽ കയറിയ പ്രൈവറ്റു ബസ്, ഡ്രൈവറുടെ (മാടോലിൽ വീട്ടിൽ മോഹനൻ) വിപതിധൈര്യം ഒന്നുകൊണ്ടു മാത്രം രക്ഷപ്പെട്ടു. പാലം തകർന്നതോടെ പത്തനംതിട്ടയുടെ മലയോര ഗതാഗതം സ്തംഭിച്ചു. പാലത്തിന്റെ തകർച്ചയോടെ, പ്രധാന പട്ടണഭാഗമായ ഇട്ടിയപ്പാറയും താലൂക്ക് ആസ്ഥാനമായ പെരുമ്പുഴ ഭാഗവും ഒറ്റപ്പെട്ടു. 

പാലം തകർന്ന ഉടനെതന്നെ എംഎൽഎ ആയിരുന്ന രാജു ഏബ്രഹാം നിയമസഭയിൽ പ്രത്യേക ശ്രദ്ധക്ഷണിക്കലിനു അനുമതിതേടി. അന്നത്തെ മുഖ്യമന്ത്രിയായിരുന്ന ഇ. കെ. നായനാർക്കൊപ്പം അദ്ദേഹം ഡെൽഹിയിൽപ്പോയി ബെയിലി പാലംബെയിലി പാലത്തിന് അനുമതി വാങ്ങി. കരസേനയുമായി ബന്ധപ്പെട്ട് അടിയന്തരമായി ബെയിലി പാലവും സ്ഥാപിച്ച് താത്കാലികമായി ഗതാഗതം ഭാഗികമായി പുനസ്ഥാപിച്ചു. കേരളത്തിൽ മാത്രമല്ല, ഇന്ത്യയിൽത്തന്നെ ആദ്യമായി സിവിലിയൻ ആവശ്യങ്ങൾക്കായി ബെയിലി പാലം നിർമ്മിച്ചത് പമ്പാ നദിക്കു കുറുകെ റാന്നിയിലാണ്.1996 നവംബർ 8നാണ് ബെയിലി പാലം സ്ഥാപിച്ചത്. അടുത്ത 2 മാസം ഭാരം കുറഞ്ഞ വാഹനങ്ങൾ സുഗമമായി കടന്നുപോകാൻ ഇങ്ങനെ കഴിഞ്ഞു. ഈ സമയം, പമ്പയാറിനു കുറുകെ ബോട്ടു, വള്ളം എന്നിവയുപയോഗിച്ച്കടത്തു സേവനം ഏർപ്പെടുത്തി. കൂടാതെ, റിക്കോർഡു സമയം കൊണ്ട് (16 മാസം) തകർന്ന വലിയപാലത്തിനു പകരം അതിനു സമാന്തരമായി പുതിയ പാലം 1999 ജനവരി 9നു അന്നത്തെ മുഖ്യമന്ത്രി ഇ. കെ. നായനാരാണ് ഉദ്ഘാടനം ചെയ്തത്. ഏതെങ്കിലും പ്രകൃതിക്ഷോഭം കൂടാതെ തകർന്നുവീണ ആദ്യത്തെ പാലമാണ് റാന്നി പാലമെന്നു കരുതുന്നു. . 



</doc>
<doc id="337794" url="https://ml.wikipedia.org/wiki?curid=337794" title="ബെയിലി പാലം">
ബെയിലി പാലം

വലിയ ചരിവുള്ള ദുർഘടമായ പ്രദേശങ്ങളിൽ അടിയന്തരമായി പണിയുന്ന പാലമാണ് ബെയിലി പാലം(Bailey Bridge). ദുരന്തനിവാരണത്തിനും സൈനികാവശ്യങ്ങൾക്കുമാണ് ഇന്ന് ഇത്തരം പാലം നിർമ്മിക്കുന്നത്. മുമ്പുതന്നെ നിർമ്മിച്ചുവച്ച ഭാഗങ്ങൾ പെട്ടെന്നുതന്നെ ഇതു നിർമ്മിക്കേണ്ട സ്ഥലത്തെത്തിച്ച് കൂട്ടിച്ചേർത്താണിതു നിർമ്മിക്കുന്നത്. ഇന്ത്യയിൽ ആദ്യമായി സിവിലിയൻ ആവശ്യങ്ങൾക്കായി ബെയിലി പാലം നിർമ്മിച്ചത് പമ്പാ നദിക്കു കുറുകെ കേരളത്തിലെ പത്തനംതിട്ട ജില്ലയിലെ റാന്നിയിലാണ്. റാന്നിയിലെ പമ്പാനദിക്കു കുറുകെയുള്ള 36 വർഷം പഴക്കമുള്ള റാന്നി പാലം തകർന്നപ്പോഴാണ് പാലത്തിനു പകരം ഇത്തരം താത്കാലിക പാലം സൈന്യം നിർമ്മിച്ചത്. അടുത്ത രണ്ടു മാസത്തേയ്ക്ക് ഈ പാലത്തിലൂടെയാണ് ഭാരം കുറഞ്ഞ വാഹനങ്ങൾ നദി കുറുകെക്കടന്നത്. 1996 നവംബർ 8 നാണ് റാന്നിയിൽ സൈന്യം ബെയിലി പാലം നിർമ്മിച്ചത്. 

ഏറ്റവും ഉയരത്തിൽ നിർമ്മിക്കുന്ന ഉരുക്കുകൊണ്ടുള്ള സവിശേഷമായ പാലമാണിത്. ആദ്യമായി സൈനികാവശ്യത്തിനായി ഇത്തരം പാലം നിർമ്മിച്ചത് കശ്മീരിലാണ്. ലഡാക്കിലെ ദ്രാസ് നദിക്കും സുറു നദിക്കുമിടയിൽ ആണിതു നിർമ്മിച്ചത്. അതിനു 30 മീറ്റർ (98 അടി) നീളമുണ്ടായിരുന്നു. സമുദ്രനിരപ്പിൽനിന്നും 5,602 മീറ്റർ (18,379 ft) ഉയരത്തിലാണ് സ്ഥിതിചെയ്യുന്നത്. ഇന്ത്യൻ ആർമിയാണ് ഇത് സ്ഥാപിച്ചത്. 1942ൽ രണ്ടാം ലോകമഹായുദ്ധസമയത്ത്, ബ്രിട്ടിഷ് കാരനായ ഡൊണാൾഡ് ബെയിലിയാണ് ആദ്യമായി ഇത്തരമൊരു പാലം ഉണ്ടാക്കിയത്. ഉത്തര ആഫ്രിക്കയിലാണിത് ബ്രിട്ടിഷ് സൈന്യത്തിനായി നിർമ്മിച്ചത്. 
ബ്രിട്ടിഷുകാർ രണ്ടാം ലോകമഹായുദ്ധസമയത്ത് രൂപപ്പെടുത്തിയതാണ്, ഇത്തരം പാലങ്ങൾ. ബ്രിട്ടിഷ്, കനേഡിയൻ, അമേരിക്കൻ കരസേനയാണിന്ന് ഇത്തരം പാലങ്ങൾ കൂടുതലായി ഉപയോഗിച്ചുവരുന്നത്. 

ഇവയ്ക്ക് പല ഗുണങ്ങളുമുണ്ട്. ഇവ നിർമ്മിക്കാൻ പ്രത്യേക ഉപകരണങ്ങളുടെ ആവശ്യമില്ല. കൂട്ടിച്ചേർക്കാൻ ഭാരം കൂടിയ യന്ത്രങ്ങളും വേണ്ട. തടികൊണ്ടും സ്റ്റീൽ കൊണ്ടും മുമ്പുതന്നെ ഉണ്ടാക്കപ്പെട്ടിട്ടുള്ള ഇതിന്റെ ചെറുഭാഗങ്ങൾ ഭാരം കുറഞ്ഞതും ചെറുതുമായതിനാൽ ഒരു സ്ഥലത്തുനിന്നു മറ്റൊരിടത്തേയ്ക്ക് ട്രക്കിൽ കൊണ്ടുപോകാൻ പ്രയാസമില്ല. ഭാരം കുറഞ്ഞ ഭാഗങ്ങളായതിനാൽ കൈകൊണ്ടുതന്നെ വച്ചുപിടിപ്പിക്കാം. ക്രൈനിന്റെ ആവശ്യം വരുന്നില്ല. പക്ഷെ, ഇവ നല്ല ഉറപ്പുള്ളതാണ്. വലിയ ടാങ്കുകളെ വരെ ഇതിലൂടെ കൊണ്ടുപോകാം. സിവിൽ എഞ്ചിനീയറിങ്ങിൽ ഇവ വളരെ കാര്യങ്ങൾക്കായി ലോകവ്യാപകമായി ഉപയോഗിച്ചുവരുന്നു. നിർമ്മാണപ്രവർത്തന സമയം ഇവയുപയോഗിച്ച് താത്കാലികമായി നടപ്പാതകളും ചെരുവാഹനങ്ങൾക്കുള്ള പാലവും നിർമ്മിക്കുന്നു. 
ബ്രിട്ടിഷ് സിവിൽ ഉദ്യോഗസ്ഥനായിരുന്ന ഡൊണാൾഡ് ബെയിലിയാണ് ആദ്യമായി ഇത്തരമൊരു പാലം നിർമ്മിച്ചത്. രണ്ടാം ലോകമഹായുദ്ധസമയത്തായിരുന്നു അദ്ദേഹം യുദ്ധത്തിനു സഹായകമായി ഉത്തരാഫ്രിക്കയിൽ ബ്രിട്ടന്റെ ടാങ്കുകൾക്ക് ദുർഘടമായ മലനിരകൾ കടന്നുപോകാൻ നിർമ്മിച്ചത്. ഒരു ഹോബിപോലെയാണ് അദ്ദേഹം പാലങ്ങൾ നിർമ്മിച്ചിരുന്നത്. അതിൽ ഒരു പാലത്തിന്റെ മാതൃക തന്റെ ഉന്നതോദ്യോഗസ്ഥനെ കാണിക്കുകയും അതിൽ എന്തോ ഉപയോഗക്ഷമത കണ്ട അദ്ദേഹം അതു നിർമ്മിക്കാൻ അനുമതിനൽകി. മിലിട്ടറി എഞ്ചിനീയറിങ്ങ് എക്സ്പെരിമെന്റൽ ഏസ്റ്റാബ്ലിഷ്മെന്റിൽ 1941ലും 1942ലും ചേരുകയും ഈ പാലം ഉണ്ടാക്കി പരീക്ഷിക്കുകയും ചെയ്തു. പല തരത്തിൽ ഇതു നിർമ്മിച്ചുനോക്കി. താങ്ങുപാലം, ആർച്ചു പാലം, പരന്ന ട്രസ്സ് പാലം എന്നിങ്ങനെ പല രൂപത്തിലും ഉണ്ടാക്കി. ആവോൺ നദിക്കും സ്റ്റൗർ നദിക്കും അടുത്തുള്ള ചതുപ്പു പ്രദേശത്തെ (സ്റ്റാൻപിറ്റ് ചതുപ്പുകൾ) കുറുകെമുറിക്കുന്ന മതർ സില്ലേഴ്സ് ചാനലിനു മുകളിലൂടെയാണിത് ആദ്യം നിർമ്മിച്ചത്. അത് അവിടെ ഒരു (50°43′31″N 1°45′44″W)പ്രവർത്തനക്ഷമമായ പാലമായി ഇന്നും പ്രവർത്തിച്ചുവരുന്നു. അങ്ങനെ അനേകം പരീക്ഷണ നിർമ്മാണത്തിനും ഉപയോഗത്തിനും ശേഷം ഇത്, കോർപ്സ് ഓഫ് റോയൽ മിലിട്ടറി എഞ്ചിനീയേഴ്സിനായി നൽകപ്പെട്ടു. അങ്ങനെ ഉത്തര ആഫ്രിക്കയിൽ 1942ൽ ഉപയോഗിക്കപ്പെട്ടു. 1944 ആയപ്പൊഴെയ്ക്കും ഇതു കൂടുതൽ നിർമ്മിച്ചുതുടങ്ങി. യു. എസ്. ഇതിനു അനുമതി കൊടുത്തു. അവർ അവരുടേതായ രൂപകല്പനയാണ് പിന്തുടർന്നത്. ബെയിലിക്ക് തന്റെ കണ്ടുപിടിത്തതിന്, പ്രഭുപദവി ലഭിക്കുകയുണ്ടായി. ഇന്നും ഇത്തരം പാലം ഉണ്ടാക്കി ഉപയോഗിച്ചുവരുന്നു. 


</doc>
<doc id="337798" url="https://ml.wikipedia.org/wiki?curid=337798" title="ഹേഗ്">
ഹേഗ്

നെതർലാന്റ്സിലെ ഗവണ്മെന്റിന്റെ ആസ്ഥാനനഗരവും സൗത്ത് ഹോളണ്ട് പ്രോവിൻസിന്റെ തലസ്ഥാനവുമാണ് ഹേഗ് (; or "<nowiki>'</nowiki>s-Gravenhage" ) 2015 ജനുവരി ഒന്നിന് 5,15,880 ജനസംഖ്യയുള്ള ഈ നഗരം ആംസ്റ്റർഡാം , റോട്ടർഡാം എന്നിവയ്ക്കുശേഷം നെതർലാന്റ്സിലെ മൂന്നാമത്തെ ഏറ്റവും വലിയ നഗരമാണ്.

ഹേഗ് ഡച്ച് മന്ത്രിസഭ, പാർലിമെന്റ്, സുപ്രീം കോടതി എന്നിവയുടെ ആസ്ഥാനനഗരമാണെങ്കിലും ഭരണഘടനയനുസരിച്ച് തലസ്ഥാനം ആംസ്റ്റർഡാമാണ്. അന്തർദേശീയ ക്രിമിനൽ കോടതി, അന്തർദേശീയ നീതിന്യായ കോടതി എന്നിവയുടെ ആസ്ഥാനനഗരവും ഹേഗ് ആണ്.

വടക്കൻ കടലിനരികിലായി സ്ഥിതിചെയ്യുന്ന ഏറ്റവും വലിയ ഡച്ച് നഗരമാണിത്, ഹാഗ്ലാന്റെൻ എന്ന നഗരസമുച്ചയത്തിന്റെ (conurbation) കേന്ദ്രമാണ് ഈ നഗരം. നെതർലന്റ്സിൽ എല്ലായിടത്തും അനുഭവപ്പെടുന്ന കാലാവസ്ഥയാണ് (Koppen Cfb) ഇവിടേത്തത് എങ്കിലും സമുദ്രസാമീപ്യം കാരണം ശൈത്യകാലത്തിന് കാഠിന്യം കുറവും വേനൽക്കാലത്ത് ചൂട് കുറവും അനുഭവപ്പെടുന്നു. 


</doc>
<doc id="337820" url="https://ml.wikipedia.org/wiki?curid=337820" title="ഹൈഡ്രജൻ സയനൈഡ്">
ഹൈഡ്രജൻ സയനൈഡ്

HCN എന്ന് രാസനാമമുള്ള ഒരു ജൈവ സംയുക്തമാണ് ഹൈഡ്രജൻ സയനൈഡ് (Hydrogen cyanide). നിറമില്ലാത്ത ഈ സംയുക്തം അന്തരീക്ഷ താപനിലയേക്കാൾ അൽപ്പം ഉയർന്ന താപത്തിൽ വാതകമായി മാറുന്നു. തിളനില ആയ ഹൈഡ്രജൻ സയനൈഡ് മാരകമായ വിഷമുള്ള ഒരു പദാർത്ഥമാണ്. വലിയ വിലപിടിച്ച വ്യാവസായിക ഉൽപ്പന്നമായ ഹൈഡ്രജൻ സയനൈഡ് പോളിമറുകളുടെ മുതൽ ഔഷധങ്ങളുടെ വരെ നിർമ്മാണത്തിന് ഉപയോഗിക്കുന്നു. 


</doc>
<doc id="337829" url="https://ml.wikipedia.org/wiki?curid=337829" title="ഉഷ്ണതരംഗം">
ഉഷ്ണതരംഗം

‘’’ഉഷ്ണ തരംഗം’’’എന്നത് കുറെ കാലത്തേക്ക് നീണ്ടു നിൽക്കുന്ന ഉയർന്ന ചൂട് കാലാവസ്ഥയാണ്, ചിലപ്പോൾ ഉയർന്ന ആർദ്രതയും ഉണ്ടാവും പ്രത്യേകിച്ച് കടലിനോട് ചെർന്നാണ് കാണുന്നത്. ചൂടുള്ള കാലാവസ്ഥയിൽ താമസിക്കുന്നവർക്ക് സാധാരണ എന്നു തോന്നുന്നത്, തണുപ്പുരാജ്യങ്ങളിലുള്ളവർക്ക് ഉഷ്ണ തരംഗമാകാം. 
ഉയർന്ന ഉഷ്ണ തരംഗം കൃഷിനാശത്തിനും ഉയർന്ന വൈദ്യുതി ഉപഭോഗത്തിനും കാരണമാവുന്നു. ഇതൊരു തീവ്രമായ കാലാവസ്ഥയാണ്.ചൂടും സൂര്യപ്രകാശവും കൂടി മനുഷ്യശരീരത്തെ കൂടുതലായി ചൂടാക്കും.

ഫ്രിഞ്ച് അറ്റ് അൽ( Frich et al.)ന്റെ നിർവചന പ്രകാരം ശരാശരി ഉയർന്ന ഊഷ്മാവിനേക്കാൾ
5ºസെന്റി ഗ്രേഡ് ഊഷ്മാവ്, അഞ്ചു ദിവസം തുടർച്ചയായി കൂടുതലായി ഉണ്ടായായാൽ ഉഷ്ണ തരംഗമായി.( സാധാരണ കാലമായി കണക്കാക്കിയിരുന്നത് 1961 മുതൽ 1990 വരെ) 
അന്തരീക്ഷ വിജ്ഞാനീയത്തിലെ പദാവലിയിലെ വിദഗ്ദ്ധ നിരൂപണം അനുസരിച്ച്, അസ്വാഭാവീകവും അസുഖകരമായ ചൂടും ആർദ്രത കൂടിയതുമായ കാലാവസ്ഥയാണ്. ഒരു ദിവസം മുതൽ ദിവസങ്ങളൊ ആഴ്ചകളൊ നീളാം. 
1990ലെ എ.ടി. ബരോ യുടെ നിരവചനം, മൂന്നോ അതിലധികമൊ ദിവസങ്ങളിൽ തണലിലെ ഊഷ്മാവ് 32.2 º സെ.ഗ്രേഡിലും കൂടിയാലാണ്. എന്നാൽ സുഖകരമായ അവസ്ഥ ആ പ്രദേശത്തിനനുസരിച്ച് മാറും. 

നെതർലാന്റ് ൽ തുടർച്ചയായി അഞ്ചുദിവസം ഡി ബിൽറ്റ് എന്ന മുനിസിപ്പൽ പ്രദേശത്ത്25º സെ. ഗ്രേഡിലും കൂടുമ്പോഴാണ്. ഈ നിർവചനമാണ് ബെൽജിയം,ലക്സംബർഗ് എന്നിവിടങ്ങളിൽ അംഗീകരിച്ചിരിക്കുന്നത്.

ഉന്നത മർദ്ദം ചൂടിനെ ഭൂമിയുടെ പ്രതലത്തോട് ചേർത്ത് നിർത്തുമ്പോഴാണ് ഉഷ്ണ തരംഗം ഉണ്ടാവുന്നത്.
മൂവായിരത്തിനും ഏഴായിരത്തി അറുന്നൂര് മീറ്ററിനും ഇടയിൽ ഉയർന്ന മർദ്ദം ഉണ്ടാവുകയും അത്് ഒരു പ്രദേശം മുഴുവൻ കുറേ ദിവസങ്ങളിലേക്ക് നിൽക്കുകയും ചെയ്താൽ ഉഷ്ണതരംഗം ഉണ്ടാവുന്നു. ഇത് വേനൽക്കാലത്ത് (ഉത്തരാർദ്ധഗോളത്തിലും ദക്ഷിണാർദ്ധഗോളത്തിലും) ശക്തിയായ പ്രവാഹം ഉണ്ടാകുമ്പോൾ സാധാറണമാണ്. ശക്ത്യിയായ പ്രവാഹത്തിന്റെ ഭൂമദ്ധ്യയോടടുത്ത ഭാഗങ്ങളിൽ അന്തരീക്ഷത്തിന്റെ മദ്ധ്യ പാളികളിൽ ഉന്നത മർദ്ദം ഉണ്ടാക്കുന്നു. വേനൽക്കാലത്ത് കാലവസ്ഥ വ്യതിയാനം പതുക്കയെ നടക്കുകയുള്ളു. അതിനാൽ മർദ്ദമേഖല പതുക്കയെ മാറുകയുള്ളു,വായു ഉന്നത മർദ്ദ മേഖല്യ്ക്ക് താഴെ പ്രതലത്തിലേക്ക് അടിഞ്ഞ് ഒരു മൂടി പോലെയാകുന്നു.

ഈ വായു മൂടി, ചൂടിനെ മുകളിലേക്ക് പോകാൻ അനുവദിക്കതെ കുടുക്കിലാക്കുന്നു. അതിനാൽ വായു പ്രവാഹം ഇല്ലാതാകുന്നു. അതുകൊണ്ടു തന്നെ മേഘങ്ങൾ വരാതാകുകയും മഴയുടെ സാദ്ധ്യത കുറയുകയും ചെയ്യുന്നു. അതിനാൽ ചൂട് കൂടികൊണ്ടേയിരിക്കും. നമ്മൾ ഉഷ്ണ തരംഗത്തിൽ പെടുകയും ചെയ്യുന്നു.

അധിക മായ ചൂട് ശാരീരിക ബുദ്ധിമുട്ടുകൾക്കു പുറമെ മാനസിക പിരിമുറുക്കവും ഉണ്ടാക്കും. ഇത് ക്ഷമത കുറയ്ക്കുകയും കുറ്റകൃത്യങ്ങൾ കൂടാനും കാരണമാവുന്നു. t വ്യക്തികൾ തമ്മിലും സമൂഹത്തിലും അഭിപ്രായ വ്യത്യാസങ്ങൾ കൂടും. ചൂട് കൂടുന്നതിനനുസരിച്ച് സംഘട്ടനം, കൊല, ബലാത്സംഗം തുടങ്ങിയ കുറ്റകൃത്യങ്ങൾ കൂടും. രാഷ്ട്രീയ അസ്ഥിരതയുള്ള രാജ്യങ്ങളിൽ ചൂട് കൂടുമ്പോൾ ആഭ്യന്തര യുദ്ധത്തിനു സാദ്ധ്യത കൂടും 

പോരാതെ കൂടിയ ചൂട് വരുമാനത്തേയും ബാധിക്കും. അമേരിക്കൻ ഐക്യ നാടുകളിൽ നടത്തിഅ പഠനത്തിൽ 15 ° സെ. ഗ്രേഡിനു മുകളിൽ ഓരോ ഡിഗ്രിക്കും ഒരു ദിവസം 1.7% ഉത് പാദനക്കുറവുണ്ടായി എന്നു കണ്ടു. 

വേനൽകാലത്ത് ഉത്തര- പശ്ചിമ ഇന്ത്യയിൽ സാധാരണ ഉണ്ടാവുന്നതിനേക്കാൾ അസ്വാഭാവികമായി ഉയർന്ന ഊഷ്മാവുണ്ടാവുന്ന കാല മാണ്, ഉഷ്ണ തരംഗം. അധികവും മാർച്ചിനും ജൂണിനും ഇടയ്ക്കാണ് ഉണ്ടാവുക, അപൂർവമായി ജൂലായിലും. ഉഅയർന്ന ചൂടും അതിനോടനുബന്ധിച്ച അന്തരീക്ഷവും ജനജീവിതത്തെ ദുരിതത്തിലാക്കും. ചിലപ്പോൾ മരണവും സംഭവിക്കും.

ഭാരത കാലവസ്ഥ പഠന വകുപ്പ് ചില ഉഷ്ണതരംഗത്തെ കുറിച്ച് മാനദണ്ഡം പുറത്തിറക്കിയിട്ടുണ്ട്. 

ഉഷ്ണ തരംഗത്തിന്റെ ആഘാതം കുറയ്ക്കുന്നതിനും സൂര്യാഘാതവും അതിനോനബന്ധിച്ച ബുദ്ധിമുട്ടുകളും മരണവും കുറയ്ക്കുന്നതിന്

• * തണുപ്പുള്ള സ്ഥലത്ത്കിടത്തുക, നനഞ്ഞതുണികൊണ്ട് ശരീരം മുഴുവൻ തുടയ്ക്കുക, ശരീരം ഇടയ്ക്കിടെ കുളിപ്പിക്കുക. തലയിൽ സാധാരണ ചൂടീലുള്ള വെള്ളം ഒഴിക്കുക.ശരീരോഷ്മാവ് സാധാരണ നിലയിലേക്ക് എത്തിക്കുക.
• * പുനർജലീകരണത്തിനായി്രോആർഎസ്സ് ലായനി, നാരങ്ങവെള്ളം, കഞ്ഞിവെള്ളം,സംഭാരം കൊടുക്കുക.
• *സൂര്യാഘാതം മരണ കാരണം ആവാമെന്നുള്ളതുകൊണ്ട് പറ്റാവുന്നത്ര നേരത്തെ ആരോഗ്യകേന്ദ്രത്തിലെത്തിക്കുക.

തണുത്തകാലാവസ്ഥയുള്ള സ്ഥലത്തു നിന്നും ഉഷണതരംഗമുള്ളിടത്തേക്ക് വന്നാൽ ശരീരം അന്തരീക്ഷവുമായി ചേർന്നു പോകന്നു വരെ ഒരാഴ്ചയ്ക്ക് പുറത്തിറങ്ങതിരിക്കുക.ധാരാളം വെള്ളം കുടിക്കണം. പിന്നീട് കുറേശ്ശേയായി പുറത്തിറങ്ങി പതുക്കെ ഉഷ്ണ തരംഗവുമായി പൊരുത്തപ്പെടം



</doc>
<doc id="337835" url="https://ml.wikipedia.org/wiki?curid=337835" title="കോഴഞ്ചേരി പാലം">
കോഴഞ്ചേരി പാലം

കോഴഞ്ചേരി പാലം പത്തനംതിട്ട ജില്ലയിലെ കോഴഞ്ചേരിയും മാരാമൺ പട്ടണവും തമ്മിൽ ബന്ധിപ്പിക്കുന്ന കോൺക്രീറ്റു പാലമാണ്. ഇത് പമ്പാ നദിക്കു കുറുകെ 1948ൽ ആണു നിർമ്മാണം പൂർത്തിയാക്കിയത്. തിരുവല്ല - പത്തനംതിട്ട - കുമ്പഴ റോഡായ സംസ്ഥാന പാത 07 ആണ് ഈ പാലത്തിലൂടെ കടന്നുപോകുന്നത്. ഈ റോഡിനു ടി. കെ റോഡ് എന്നും പേരുണ്ട്. തിരുവല്ല - കുമ്പഴ ആണ് ടി. കെ. കോഴഞ്ചേരിയും മാരാമൺ പട്ടണവും പമ്പാ നദിയുടെ ഇരു കരകളിലുമായാണ് സ്ഥിതിചെയ്യുന്നത്. മാരാമൺ കൺവൻഷനു പ്രസിദ്ധമാണ് മാരാമൺ. കോഴഞ്ചേരി, പത്തനംതിട്ട ഉൾപ്പെട്ട താലുക്ക് ആകുന്നു.

വളരെ വീതികുറഞ്ഞതാണ് ഈ പാലം. വാഹനങ്ങൾ വർദ്ധിക്കുകയും റോഡിന്റെ ആവശ്യം കൂടിയെങ്കിലും ഈ പാലം ഇപ്പോഴും വീതിയില്ലാതെ തന്നെ നിലനിൽക്കുന്നു. ഇതിനടുത്ത് ആധുനിക രീതിയിൽ മറ്റൊരു പാലം പണിയാനുള്ള പ്ലാൻ നിലനിൽക്കുന്നുണ്ട്. പ്രാവർത്തികമായിട്ടില്ലെന്നു മാത്രം. മണൽ വാരൽ ഈ പാലത്തെയും ഭീഷണിപ്പെടുത്തുന്നുണ്ട്. 

ഈ പാലം കോൺക്രിറ്റു കൊണ്ടാണു നിർമ്മിച്ചിരിക്കുന്നത്. 4 ആർച്ചുകൾ ആണ് ഈ പാലത്തിനുള്ളത്. 3 തൂണുകൾ നദിയിൽ നിർമ്മിച്ചിരിക്കുന്നു. കരയോടു ചേർന്ന് ഇരുവശങ്ങളിലും ഓരോ തൂണുകളും ഉണ്ട്. ഇതിന്റെ നീളം --വരും. വീതി -- മീറ്ററാണ്. 


</doc>
<doc id="337837" url="https://ml.wikipedia.org/wiki?curid=337837" title="റേച്ചൽ സണ്ണി പനവേലി">
റേച്ചൽ സണ്ണി പനവേലി

കേരളത്തിലെ പൊതുപ്രവർത്തകയും കോൺഗ്രസ് (എസ്.) നേതാവുമായിരുന്നു റേച്ചൽ സണ്ണി പനവേലി. 1982ൽ കുറച്ചുകാലം മാത്രം റാന്നിയെ പ്രതിനിധീകരിച്ച് എം.എൽ.എ ആയിരുന്നു.

എം.ജി. എബ്രഹാം കൈതവനയുടേയും ശോശാമ്മ എബ്രഹാമിന്റേയും മകളായി 1941 ആഗസ്റ്റ് എട്ടിന് ജനിച്ചു. 72ആം വയസ്സിൽ 2013 ഡിസംബർ 20 ന് അന്തരിച്ചു. ഭർത്താവ് സണ്ണി പനവേലി എം.എൽ.എ ആയിട്ടുണ്ട്. എം.എൽ.എ. പദവിയിലിരിക്കേ അന്തരിച്ച സണ്ണിക്കുപകരം ഭാര്യയെ ഉപതിരഞ്ഞെടുപ്പിൽ മത്സരിപ്പിക്കുകയായിരുന്നു. മകൻ ബിജിലി പനവേലി 2001-ൽ റാന്നി നിയമസഭാമണ്ഡലത്തിൽ നിന്ന് കോൺഗ്രസ് (ഐ.) സ്ഥാനാർത്ഥിയായി മൽസരിച്ച് പരാജയപ്പെട്ടിരുന്നു.

1986 -ൽ സണ്ണി പനവേലിയുടെ നിര്യാണത്തെതുടർന്ന് 23-01-1986-ൽ നടന്ന ഉപതിരഞ്ഞെടുപ്പ്.

ഭർത്താവ് മുൻ എം.എൽ.എ. പരേതനായ സണ്ണി പനവേലി. രണ്ട് ആൺമക്കൾ - ബിജിലി പനവേലി, ഷാജി.


</doc>
<doc id="337845" url="https://ml.wikipedia.org/wiki?curid=337845" title="നബീസ ഉമ്മാൾ">
നബീസ ഉമ്മാൾ

കേരളത്തിലെ പൊതുപ്രവർത്തകയും സി.പി.എം. നേതാവുമാണ് നബീസ ഉമ്മാൾ. മുഴുവൻ പേര് എ. നബീസ ഉമ്മാൾ.

1931-ൽ ആറ്റിങ്ങലിലെ കല്ലൻവിള വീട്ടിൽ തമിഴ്‌നാട് ഭൂതപ്പാണ്ടി സ്വദേശിയായ അസനുമ്മാളുടെയും പൊലീസ് കോൺസ്റ്റബ്ളായിരുന്ന ഖാദർ മൊയ്തീൻെറയും അഞ്ച് മക്കളിൽ ഇളയവളായാണ് നബീസ ഉമ്മാൾ ജനിച്ചത്.

ആറ്റിങ്ങൽ സർക്കാർ സ്കൂളിൽ സ്കൂൾ വിദ്യഭ്യാസം. തിരുവനന്തപുരം വിമൻസ് കോളേജിൽ നിന്ന് ഇന്റർമീഡിയേറ്റും ബി.എ. ഇക്ണോമിക്സും പൊളിറ്റിക്കൽ ആന്റ് ഇന്ത്യൻ ഹിസ്റ്ററിയിൽ ഡിസ്റ്റിംഗ്ഷനും നേടിയിട്ടുണ്ട്. തിരുവനന്തപുരം യൂണിവേർസിറ്റി കോളേജിൽ നിന്ന് എം.എ. മലയാളം ലിറ്ററേച്ചർ ബിരുദവും നേടി.




ഭർത്താവ് - ഹുസൈൻ കുഞ്ഞ്
മക്കൾ - കോളജ് പ്രഫസറായി വിരമിച്ച റസ്യ, ഡെപ്യൂട്ടി റെയ്ഞ്ച് ഓഫിസറായി വിരമിച്ച ഹാഷീം, എക്സൈസ് ഡെപ്യൂട്ടി കമീഷണറായി വിരമിച്ച റഹീം, ബി.എസ്.എൻ.എൽ അക്കൗണ്ട്സ് ഓഫിസറായ ലൈല, എൻ.എസ്.സി ചാനൽ ഉടമ സലീം, ഹയർ സെക്കൻഡറി സ്കൂൾ അധ്യാപിക താര


</doc>
<doc id="337852" url="https://ml.wikipedia.org/wiki?curid=337852" title="സതാംപ്ടൺ എഫ്.സി.">
സതാംപ്ടൺ എഫ്.സി.

ഇംഗ്ലണ്ടിലെ സതാംപ്ടൺ ആസ്ഥാനമായ ഒരു ഫുട്ബോൾ ക്ലബ്ബ് ആണ് സതാംപ്ടൺ എഫ്.സി. ഇംഗ്ലീഷ് പ്രീമിയർ ലീഗിൽ മത്സരിക്കുന്ന ടീമിനു ദ സെയിന്റ്സ് എന്നും വിളിപ്പേര് ഉണ്ട്.

2001 മുതൽ സെന്റ് മേരീസ് സ്റ്റേഡിയം ആണ് ടീമിന്റെ ഹോം ഗ്രൗണ്ട്, അതുവരെ സതാംപ്ടണിലെ ദ ഡെൽ മൈതാനത്താണു കളിച്ചിരുന്നത്. 1885 -ൽ സെന്റ് മേരീസ് ചർച്ച് ഓഫ് ഇംഗ്ലണ്ട് യങ് മെൻസ് അസോസിയേഷൻ ആണ് ക്ലബ്ബിന് തുടക്കമിട്ടത്. ഇതുമൂലമാണ് ടീമിനു ദ സെയിന്റ്സ് എന്ന് വിളിപ്പേര് വന്നത്. പോർട്സ്മൗത്ത് ടീം സതാംപ്ടൺ ടീമിന്റെ ചിരവൈരികളാണ്, ഇരുവരും ചേർന്നുള്ള മത്സരം സൗത്ത് കോസ്റ്റ് ഡർബി എന്നറിയപ്പെടുന്നു. 

1976 -ൽ ടീം എഫ്.എ കപ്പ് നേടി. ഒന്നാം ഡിവിഷൻ ലീഗിലെ ഏറ്റവും മികച്ച പ്രകടനം 1983-84 സീസണിൽ രണ്ടാം സ്ഥാനത്ത് എത്തിയതാണ്. മെയ് 2005 -ൽ സതാംപ്ടൺ പ്രീമിയർ ലീഗിൽ നിന്ന് തരംതാഴ്ത്തപ്പെട്ടു. പിന്നീട് ഏഴു വർഷത്തെ ഇടവേളയ്ക്ക് ശേഷമാണ് അവർ ലീഗിൽ തിരികെയെത്തിയത്. 

Under 21 players outside the first team squad.

സതാംപ്ടൺ യുവ കളിക്കാരെ ഉദ്ദേശിച്ചു ഒരു അക്കാദമി നടത്തുന്നുണ്ട്. ക്ലബ്ബിന്റെ ഈ അക്കാദമിയിൽ നിന്ന് അടുത്തയിടെ പുറത്തിറങ്ങിയ കളിക്കാരിൽ ഇംഗ്ലണ്ട്  കളിക്കാരായ ആഡം ലല്ലാനാ, തിയോ വാൽക്കോട്ട്, അലെക്സ് ഓക്സലേഡ് ചേമ്പർലേൻ, ലൂക് ഷോ, വെയിൽസ് കളിക്കാരനായ ഗാരെത് ബെയിൽ എന്നിവർ ഉൾപ്പെടും. 

ഓഗസ്റ്റ് 2001 മുതൽ ടീം കളിക്കുന്ന സെന്റ് മേരീസ് സ്റ്റേഡിയത്തിന്റെ ശേഷി 32,689 കാണികൾ ആണ്. യുവേഫയുടെ ഫോർ സ്റ്റാർ മാനദണ്ഡം പാലിക്കുന്ന യൂറോപ്പിലെ ചുരുക്കം ചില സ്റ്റേഡിയങ്ങളിൽ ഒന്നാണിത്. ഏറെ അന്താരാഷ്ട്ര മത്സരങ്ങൾക്കും സ്റ്റേഡിയം വേദിയായിട്ടുണ്ട്. 

1898 തൊട്ടു 2001 വരെ സതാംപ്ടൺ കളിച്ചിരുന്നത് ദ ഡെൽ എന്ന സ്റ്റേഡിയത്തിൽ ആയിരുന്നു. അതിന്റെ 103 വർഷത്തെ ചരിത്രത്തിൽ ഈ സ്റ്റേഡിയം പലതവണ പുനഃരുദ്ധാരണം ചെയ്തിട്ടുണ്ട്. 1950 -ൽ ഫ്ലഡ് ലൈറ്റ് സൗകര്യമുള്ള ഇംഗ്ലണ്ടിലെ ആദ്യ സ്റ്റേഡിയം ആയി. 


</doc>
<doc id="337873" url="https://ml.wikipedia.org/wiki?curid=337873" title="സാഡിയോ മാനേ">
സാഡിയോ മാനേ

സെനഗൽ ദേശീയ ഫുട്ബോൾ ടീമിനും, ഇംഗ്ലീഷ് ക്ലബ്ബ് ലിവർപൂൾ എഫ്.സിക്കുവേണ്ടിയും കളിക്കുന്ന ഒരു മധ്യനിര ഫുട്ബോൾ കളിക്കാരൻ ആണ്
സാഡിയോ മാനേ (ജനനം: ഏപ്രിൽ 10, 1992).

ഫ്രഞ്ച് ക്ലബ്ബായ മെറ്റ്സിനുവേണ്ടി കളിച്ചുകൊണ്ടു കരിയർ തുടങ്ങിയ മാനേ പിന്നീട് ആദ്യ സീസണിനുശേഷം റെഡ് ബുൾ സാൽസ്ബർഗിൽ ചേർന്നു. 2013-14 ഓസ്ട്രിയൻ ബുണ്ടേസ്‌ലീഗയും ഓസ്ട്രിയൻ കപ്പും വിജയിച്ചശേഷം സതാംപ്ടണിൽ ചേർന്നു. 2014-15 സീസണിൽ, ആസ്റ്റൺ വില്ലയ്ക്കെതിരെ നടന്ന മത്സരത്തിൽ 176 സെക്കൻഡിൽ മൂന്ന് ഗോളുകൾ നേടി പ്രീമിയർ ലീഗിലെ ഏറ്റവും വേഗമേറിയ ഹാറ്റ്-ട്രിക്കിന് ഉടമയായി. 

2012 -ൽ ദേശീയ ടീമിൽ അരങ്ങേറ്റം നടത്തിയ ശേഷം 30 തവണയിൽ ഏറെ സെനഗൽ തോപ്പിയണിഞ്ഞിട്ടുണ്ട്. 2012 ഒളിംപിക്സിലും, 2015 ആഫ്രിക്ക കപ്പ് ഓഫ് നേഷൻസിലും രാജ്യത്തെ പ്രതിനിധീകരിച്ചു.



</doc>
<doc id="337874" url="https://ml.wikipedia.org/wiki?curid=337874" title="ബർമ്മയിലെ ഇന്ത്യക്കാർ">
ബർമ്മയിലെ ഇന്ത്യക്കാർ

ബർമ്മയിലെ ഇന്ത്യക്കാർ ബർമ്മയിൽ ജീവിക്കുന്ന ഇന്ത്യൻ വംശജരായ ആളുകളാണ്. ബർമ്മയിലുള്ള ഇന്ത്യക്കാരുടെ പുർവ്വികർ ഇന്ത്യ വിട്ട് ബർമ്മയിൽ എത്തിയിട്ട് അനേകം നൂറ്റാണ്ടുകളോളമായി. ബ്രിട്ടീഷുകാർ പത്തൊമ്പതാം നൂറ്റാണ്ടിന്റെ മദ്ധ്യത്തിൽ ബർമ്മയിൽ ഭരണം തുടങ്ങിയ കാലം തൊട്ട് 1937ൽ ബ്രിട്ടീഷ് ബർമ്മ ബ്രിട്ടീഷ് ഇന്ത്യയുമായി വേർതിരിയുന്നതുവരെയുള്ള കാലത്താണ് ഇന്ത്യക്കാരുടെ പൂർവ്വികർ അവിടെയ്ക്ക് താമസം മാറ്റിയത്. ബ്രിട്ടീഷ് ഭരണ സമയത്ത് ഇന്ത്യക്കാർ അവിടത്തെ പട്ടാളത്തിലേയും ഉദ്യോഗസ്ഥതലത്തിലും വ്യാപാരികളായും പണം കടം കൊടുക്കുന്നവരായും ബർമ്മയിലെ സർക്കാരിന്റെയും വാണിജ്യരംഗത്തെയും നട്ടെല്ലായി പ്രവർത്തിച്ചു. 1930ലെ ഇന്ത്യക്കാർക്കെതിരായ ലഹളയിലും ജപ്പാന്റെ ബർമ്മാ അധിനിവേശ സമയത്തും 1962ലെ ബലം പ്രയോഗിച്ചുള്ള ഒഴിപ്പിക്കലിലും ഭൂരിപക്ഷം ഇന്ത്യക്കാരും ബർമ്മ വിട്ട് ഇന്ത്യയിൽ അഭയം തേടി. 

ഇന്ന് ബർമ്മയിൽ എതാണ്ട് 2% ഇന്ത്യൻ വംശജർ (ഉദ്ദേശം 950000 പേർ)മാത്രമേ ഉള്ളൂ. അവർ തന്നെ, രണ്ട് പ്രധാന പട്ടണങ്ങളായ യൻഗോൺ, മണ്ടലേ എന്നിവിടങ്ങളിലും പഴയ ബ്രിട്ടിഷ് കോളണി പട്ടണങ്ങളായ പ്യിൻ യു എല്വിൻ, കലാവ് എന്നിവിടങ്ങളിലുമാണ് താമസിക്കുന്നത്. അവരെ സൈന്യത്തിലെയും സിവിൽ സർവ്വീസിലേയും ഉദ്യോഗങ്ങളിൽ നിന്നും നിരോധനമേർപ്പെടുത്തിയിരിക്കുകയാണ്. അഭയാർഥികളുടെ അവസ്ഥയിലാണവർ. അവരെ ബർമ്മയിലെ വിദേശികൾ പൗരരല്ലാത്തവർ എന്നൊക്കെയാണ് ഇന്നു വിശേഷിപ്പിക്കുന്നത്. 

ബർമ്മയിലെ ഇന്ത്യക്കാരിൽ പ്രധാനപ്പെട്ടവരാണ് വിപാസന ധ്യാനത്തിന്റെ പ്രധാന പ്രവർത്തകനും അദ്ധ്യാപകനുമായ എസ്. എൻ. ഗൊയെങ്ക, ഇന്ത്യയിലെ ബോളീവുഡ് നടിയായിരുന്ന ആംഗ്ലോ-ബർമിസ് ആയ ഹെലൻ എന്നിവർ.
ബർമീസ് ഇന്ത്യൻ എന്നതുകൊണ്ടു വിവക്ഷിക്കുന്നത്, വലിയ വിശാലമായ അർഥത്തിലാണ്. ഇന്നത്തെ തെക്കു കിഴക്കൻ ഏഷ്യൻ രാജ്യങ്ങളായ ബംഗ്ലാദേശ്, ഇന്ത്യ, പാകിസ്താൻ എന്നിവിടങ്ങളിൽനിന്നുമുള്ളവരെയാണ് ഇങ്ങനെ സാധാരണ വിവക്ഷിക്കാറ്്. ഇന്ത്യക്കാർക്ക്, ബർമ്മയുമായി അതിന്റെ രാഷ്ട്രീയം, മതം, സംസ്കാരം, കല, ഭകഷണം എന്നീ കാര്യങ്ങളിൽ 2000 വർഷത്തെ ബന്ധമുണ്ട്. ബർമ്മയിൽ അവരെ പലപ്പോഴും ബർമ്മക്കാർ, കാ-ല, കാ-ലാർ (ഇന്ത്യ, ആഫ്രിക്ക, പടിഞ്ഞാറൻ രാജ്യങ്ങൾ എന്നിവിടങ്ങളിൽനിന്നുമുള്ള ഇരുണ്ട നിറമുള്ള വിദേശികളെ വിളിക്കുന്ന പേര്) എന്ന് കളിയാക്കി വിളിച്ചു. അല്ലെങ്കിൽ കാല-ലുമ്യോ. കു ലാർ എന്ന പേരിൽ നിന്നുമാകാം ഈ വാക്ക് വന്നത് എന്നും സംശയിക്കുന്നു. ജാതിചിന്തയിൽ ജീവിക്കുന്ന ജനം എന്നാണിതിനർഥം. </ref> An alternative explanation is that the word is derived from “Ku lar”, meaning the people who adhere to a caste system.

ബ്രിട്ടിഷ് ഇന്ത്യയുടെ ഭാഗമായിരുന്ന സമയത്താണ് ഭൂരിപക്ഷം ഇന്ത്യക്കാരും ബർമ്മയിലെത്തിയത്. തെന്നസെറിം എന്ന പ്രദേശവും പടിഞ്ഞാറൻ ബർമ്മയുമായി ചേർത്ത സമയത്താണ് ഇന്ത്യക്കാരുടെ നിരന്തരമുള്ള ബർമ്മാ കുടിയേറ്റം നടന്നത്. അവർ, സിവിൽ ജോലിക്കാരായും എഞ്ചിനീയർമാരായും പട്ടാളക്കാരായും കൂലിപ്പണിക്കാരായും വാണിക്കുകളായും അവിടെ കുടിയേറി. 1885ൽ ഉത്തര ബർമ്മ അന്നത്തെ ബ്രിട്ടിഷ് ബർമ്മയുമായി ചേർത്തപ്പോൾ ബ്രിട്ടിഷ് കൊളോണിയൽ സർക്കാർ അനേകം പ്രൊജക്റ്റുകൾ തുടങ്ങി. നെൽക്കൃഷി അഭിവൃദ്ധിപ്പെട്ടപ്പോൾ ബർമ്മയുടെ സാമ്പത്തിഅകരംഗം മെച്ചമായി. ഈ അഭിവൃദ്ധി അനേകം ഇന്ത്യക്കാരെ, പ്രത്യേകിച്ചും തെക്കേ അറ്റത്തെ ആളുകളെ ഇവിടേയ്ക്ക് ആകർഷിച്ചു. 

ഒന്നാം ലോക മഹായുദ്ധത്തിൽ ഇന്ത്യാ വിരുദ്ധവികാരം ബർമ്മയിൽ ഉയർന്നു. പല കാരണങ്ങൾകൊണ്ട്, ബർമ്മയിൽ ഇന്ത്യക്കാരുടെ എണ്ണം നാൽക്കുനാൾ വർദ്ധിച്ചു വന്നു. ഒരു കാലത്ത്, രണ്ടാം ലോകമഹായുദ്ധകാലത്ത്, യങോണിലെ ജനസംഖ്യയിൽ പകുതി ഇന്ത്യക്കാരായിരുന്നു. ബർമ്മയിലെ ബ്രിട്ടിഷ് ഭരണകൂടത്തിൽ ഇന്ത്യക്കാർക്ക് നിർണ്ണായകമായ സ്ഥാനമുണ്ടായിരുന്നത് ബർമ്മീസ് ദേശിയവാദികളെ അലോസരപ്പെടുത്തി. Racial animosity toward Indians because of their skin-color and appearance also played a role.ഇത് വർഗ്ഗീയ വിദ്വേഷത്തിനു കാരണമാായി. അന്ന് ref name="sy"></ref>ദക്ഷിണേന്ത്യയിൽനിന്നുള്ള ചെട്ടിയാർ മാരായിരുന്നു ബർമ്മയിലെ നെൽവിപണി കയ്യടക്കിയിരുന്നത്. ഇത് ബർമ്മക്കാർ തിരികെ പിടിച്ചു.

രണ്ടാം ലോകമഹായുദ്ധത്തിന്റെ തുടക്കത്തിൽ റങ്കൂണിന്റെ ഏതാണ്ട് പകുതി ജനസംഖ്യയും ഇന്ത്യക്കാർ ആയിരുന്നു. ബർമ്മയുടെ മൊത്തം ജനസംഖ്യയിൽ 16 ശതമാനവും ഇന്ത്യക്കാരായിരുന്നു. and about 16% of the population of Burma was ethnically Indian. 1942ലെ ജപ്പാന്റെ ബർമ്മാ അധിനിവേശത്തിന്റെ ഫലമായി 5 ലക്ഷത്തോളം ഇത്യൻ വംശജർ ബർമ്മ വിട്ട് ഇന്ത്യയിലെ അസാമിലേയ്ക്കു കൂടുതലും കാൽനടയായിത്തന്നെ പലായനം ചെയ്യേണ്ടി വന്നു. ഈ അഭയാർത്ഥികൾ, അതിദയനീയമായ സാഹചര്യങ്ങളാണ് നേരിടേണ്ടിവന്നത്. ആയിരക്കണക്കിനു പേർ മരണമടഞ്ഞു. ചിലർ ആ യുദ്ധത്തിൽബർമ്മയിൽത്തന്നെ വസിച്ചു. എന്നാൽ പോയ ചിലർ യുദ്ധശേഷം മടങ്ങിവന്നു. കൂടുതൽ-പേരും തിരികെയെത്തിയില്ല. ബർമ്മയുടെ സ്വാതന്ത്ര്യശേഷം വലിഅയ് എണ്ണം ഇന്ത്യക്കാരെയും ബർമ്മക്കാർ സ്ഥലവാസികളായ അപരന്മാരായി കരുതി. 1982ലെ ബർമ്മാ പൗരത്വ നിയമം അനുസരിച്ച് 1823ന് മുമ്പ് വന്നരെ മാത്രമേ അവിടത്തെ പൗരന്മാരായി ഗണിച്ചുള്ളു. 
1962ലെ പട്ടാളാട്ടിമറിയിലൂടെ അധികാരത്തില്വന്ന ജെനറൽ നെവിൻ ഭരണം കിട്ടിയ ഉടനെ വലിയ ഒരു വിഭാഗം ഇന്ത്യക്കാരെ രാജ്യത്തുനിന്നും ഒഴിപ്പിക്കാനാണ് ഉത്തരവിട്ടത്. നൂറ്റാണ്ടുകളായി ബർമ്മയിൽ വസിച്ചുവന്നിരുന്ന അവിടത്തെ സാഹചര്യങ്ങളുമായി ഇണങ്ങിയ ഇന്ത്യക്കാരോട് വിവ്വേചനത്തോടെ പെരുമാറാനും അവരെ അടിച്ചമർത്താനുമാണ് പട്ടാളഭരണകൂടം ശ്രമിച്ചത്. ഇതും 1964ലെ സ്വകാര്യസ്ഥാപനങ്ങളുടെ നാഷണലൈസേഷനും 300,000 ഇത്യക്കാരുടെ പലായനത്തിനിടയാക്കി. ഇന്ത്യക്കാരുടെ നിയന്ത്രണത്തിലായിരുന്ന സ്ഥാപനങ്ങൾ സർക്കാർ നിയന്ത്രണത്തിലാക്കിയപ്പോൾ അവയുടെ ഉടമകളെ 175 ക്യാത് (ബർമ്മീസ് നാണ്യം) മാത്രം നൽകി തിരിച്ചയയ്ക്കുകയാണ് പട്ടാളഭരണകൂടം ചെയ്തത്. ഇത് ഇന്ത്യ-ബർമ്മ ബന്ധത്തിൽ വിള്ളൽ വീഴ്ത്തി. ഇന്ത്യാ ഗവൺമെന്റ് അന്ന് കടത്തു സൗകര്യങ്ങളും വിമാന സൗകര്യവും എർപ്പെടുത്തിയാണ് ഇന്ത്യക്കാരെ കൊണ്ടുവന്നത്. 
ഇന്ത്യ എന്നിരുന്നാലും, ബർമ്മീസ് സംസ്കാരത്തിനു വലിയ സംഭാവനകൾ ചെയ്തിട്ടുണ്ട്. ബുദ്ധമതത്തിന്റെയും ഹിന്ദുമതത്തിന്റെയും ജന്മഭൂമിയായ ഇന്ത്യ എന്നും ബർമ്മയെ സ്വാധീനിച്ചു. ബർമ്മക്കാരുടെ മതച്ചടങ്ങുഅകളിൽ ഇന്നും ഇന്ത്യൻ പുരോഹിതർ പ്രധാന പങ്കു വഹിച്ചുവരുന്നു. അവരുടെ പുതുവർഷചടങ്ങുകളും വിവാഹചടങ്ങുകളും കാതുകുത്തുചടങ്ങും ഇന്ത്യൻ പുരോഹിതരാണ് നയിക്കുന്നത്. ബർമ്മാക്കാരുടെ ഇഷ്ടഭക്ഷണം കൂടിയാണ് ഇന്ത്യൻ ബിരിയാണി. ബർമ്മീസ് ഇന്ത്യക്കാർ ഇന്ന് ഇന്ത്യയുടെ വിവിധ ഭാഗങ്ങളിൽ നിന്നും വന്ന തമിഴ്, തെലുഗ്, ഹിന്ദി, ബംഗാളി, ഗുജറാത്തി, ഓറിയ, പഞ്ചാബി, മലയാളം തുടങ്ങിയ ഭാഷകൾ സംസാരിക്കുന്നവരാകുന്നു. ഇന്ന് അവർ ഏതാണ്ട്, 2 ശതമാനമായ, 950,000 വരും. 
ബർമ്മയിലെ ഇന്ത്യക്കാർ, ഹിന്ദുമതം, ഇസ്ലാം, സിഖുമതം, ബുദ്ധമതം, കൃസ്തുമതം എന്നിവയിൽ വിശ്വസിക്കുന്നവർ ഉണ്ട്. 

ബർമ്മയുടെ ഭരണഘടന മതസ്വാതന്ത്ര്യത്തിനു വളരെച്ചെറ്യ അവകാശമേ നൽകുന്നുള്ളു. 
ഇന്ത്യയുടെ വൈവിധ്യമുള്ള ഭാഷാവിഭാഗങ്ങൾ ഒട്ടുമുക്കാലും ബർമ്മയിലുണ്ട്. മലയാളികളേയും തമിഴരേയും തെലുഗരേയും ഹിന്ദി സംസാരിക്കുന്നവരേയും ഓഡിയക്കാരെയും ബംഗാളികളേയും ഉറുദു സംസാരിക്കുന്നവരേയും പഞ്ചാബി, ഗുജറാത്തി എന്നിവയും ഇവിറ്റെ സംസാരിക്കുന്നു. പക്ഷെ ഇവയ്ക്കുള്ള പഠനസൗകര്യത്തിന്റെ കുറവ് അവരുടെ അടുത്ത തലമുറ ഈ ഭാഷകളിൽനിന്നും അകലുന്നു. ഇംഗ്ലിഷ് ആണു പൊതുവായ പഠനഭാഷ. 


</doc>
<doc id="337881" url="https://ml.wikipedia.org/wiki?curid=337881" title="ചായകോപ്പ">
ചായകോപ്പ

ചായ കുടിക്കാനുപയോഗിക്കുന്ന ഒരു തരം ചെറിയ പാത്രമാണ് ചായകോപ്പ ( teacup). സാധാരണയായി കൈപ്പിടിയോടുകൂടിയതും കൈപ്പിടിയില്ലാത്തതുമായ ചായകോപ്പകളുണ്ട്. തള്ളവിരലും മറ്റു വിരലുകളും ഉപയോഗിച്ചു പിടിക്കാവുന്ന ഇവ പൊതുവെ കളിമൺ നിർമ്മിതമാണ്. കാപ്പികോപ്പകളേക്കാൾ ചെറുതായിരിക്കും ചായക്കോപ്പകൾ. ഇവ സോസറിന്റെ കൂടെ ജോഡിയായി ഉപയോഗിക്കുന്നു.

നല്ല ചായകോപ്പകൾ വെളുത്തതും തിളക്കമുള്ളതും പോർസ്ലിൻ നിർമ്മിതവും ചിത്രപണികളോടുകൂടിയവയുമാണ്.  ഇത്തരത്തിലുള്ള മനോഹരമായ ചായകോപ്പകൾ ശേഖരിക്കുന്നത് ചിലരുടെ വിനോദവൃത്തിയാണ്. ജന്മദിനം പോലുള്ള ആഘോഷവേളകളിൽ മനോഹരമായ ആശംസകളും ചിത്രങ്ങളും ആലേഖനം ചെയ്ത് ഇവ ഉപഹാരമായി നൽകാറുണ്ട്.
ചൈനീസ് സംസ്കാരമനുരുസരിച്ച് ചായകോപ്പകൾ വളരെ ചെറുതും പരമാവധി 30 മില്ലി പാനീയം മാത്രം ഉൾക്കൊള്ളാവുന്നവയുമാണ്. എരിട്രിയപോലുള്ള ഹോൺ ഒഫ് ആഫ്രിക്ക രാജ്യങ്ങളിൽ അവരുടെ പരമ്പരാഘത പാനീയമായ ബൂൺ എന്ന കാപ്പി കുടിക്കാൻ കൈപ്പിടിയില്ലാത്ത കോപ്പകളാണു് ഉപയോഗിച്ചു് പോരുന്നത്. 

പതിനേഴാം നൂറ്റാണ്ടിൽ യൂറോപ്പിൽ ഉപയോഗിച്ചിരുന്ന, ചായകുടിക്കാൻ വേണ്ടി പ്രത്യേകമായുണ്ടാക്കിയ ചെറിയ കോപ്പകൾ, ജപ്പാനിലെ ഇമാരി തുറമുഖത്തുനിന്നോ ചൈനയിലെ കാന്റൺ നിന്നോ ഇറക്കുമതി ചെയ്തതായിരുന്നു. കിഴക്കൻ രാജ്യങ്ങളിൽ ഉപയേഗിച്ചിരുന്ന ചായകോപ്പകൾക്കും അവയെ അനുകരിച്ച് ആദ്യമായ് യൂറോപ്പിലെ മീസ്സനിലുണ്ടാക്കിയ ചായക്കോപ്പകൾക്കും കൈപ്പിടി ഉണ്ടായിരുന്നില്ല. 19 ാം നൂറ്റാണ്ടോടുകൂടി കോപ്പപാത്രങ്ങൾക്ക് പകരം സിലിണ്ടറിന്റെ ആകൃതിയിലുള്ള കൈപ്പിടിയുള്ള പാത്രങ്ങൾ ഉപയോഗിച്ചു തുടങ്ങി.


</doc>
<doc id="337887" url="https://ml.wikipedia.org/wiki?curid=337887" title="പൊൻമുട്ടയിടുന്ന താറാവ്">
പൊൻമുട്ടയിടുന്ന താറാവ്

സത്യൻ അന്തിക്കാട് സംവിധാനം ചെയ്ത് 1988ൽ പുറത്തിറങ്ങിയ ഒരു നർമ്മപ്രധാനമായ മലയാള ചലച്ചിത്രമാണ് പൊൻമുട്ടയിടുന്ന താറാവ്.ശ്രീനിവാസൻ നായകകഥാപാത്രത്തെ അവതരിപ്പിക്കുന്ന ഈ ചിത്രത്തിന്റെ കഥയും തിരക്കഥയും രചിച്ചിരിക്കുന്നത് രഘുനാഥ് പലേരിയാണ്. ജയറാം, ഇന്നസെന്റ് , ഉർവശി, ശാരി എന്നിവരും ഈ ചിത്രത്തിൽ പ്രധാന കഥാപാത്രങ്ങളെ അവതരിപ്പിക്കുന്നു. ശ്രീനിവാസന്റെ അഭിനയജീവിതത്തിലെ മികച്ച കഥാപാത്രങ്ങളിലൊന്നാണ് ഈ ചിത്രത്തിലെ തട്ടാൻ ഭാസ്കരൻ .

"പൊന്മുട്ടയിടുന്ന തട്ടാൻ" എന്നായിരുന്നു ചിത്രത്തിന് ആദ്യം നൽകിയിരുന്ന പേര്. പിന്നീടിത് മാറ്റുകയായിരുന്നു.
ജോൺസൺ സംഗീതസംവിധാനം നിർവഹിച്ചിരിക്കുന്ന ഈ ചിത്രത്തിലെ ഗാനങ്ങൾ രചിച്ചിരിക്കുന്നത് ഒ.എൻ.വിയാണ്.


</doc>
<doc id="337907" url="https://ml.wikipedia.org/wiki?curid=337907" title="ലോക പത്രസ്വാതന്ത്ര്യ ദിനം">
ലോക പത്രസ്വാതന്ത്ര്യ ദിനം

ഐക്യരാഷ്ട്രസഭയുടെ നിർദ്ദേശപ്രകാരം 1993 മുതൽ എല്ലാവർഷവും മേയ് 3 ലോക പത്രസ്വാതന്ത്ര്യ ദിനമായി ആചരിക്കുന്നു. ദൈനംദിന വാർത്തകൾ ജനങ്ങളെ അറിയിക്കുന്നതിനുവേണ്ടിയുള്ള സാഹസിക യത്നത്തിൽ കൊല്ലപ്പെട്ട പത്രപ്രവർത്തകർക്കും ജയിൽവാസം അനുഭവിക്കുന്നവർക്കും അഭിവാദ്യങ്ങൾ അർപ്പിക്കുന്നതിനായാണ് ഇങ്ങനെയൊരു ദിനാചരണം നടത്തുന്നത്. പത്രസ്വാതന്ത്ര്യത്തിന്റെ നിലനിൽപ്പിനുവേണ്ടി പ്രവർത്തിച്ച വ്യക്തികളെയും സ്ഥാപനങ്ങളെയും ആദരിക്കാനുള്ള യുനെസ്കോയുടെ ഗില്ലർമോ കാനോ പുരസ്കാരം സമ്മാനിക്കുന്നതും ഈ ദിനത്തിലാണ്.


</doc>
<doc id="337934" url="https://ml.wikipedia.org/wiki?curid=337934" title="ഹാരി ബൗമൻ">
ഹാരി ബൗമൻ

Willem Adriaan Gerrit Anton (ഹാരി) ബൗമൻ (ജനനം 1953) ഒരു ഡച്ച് ഇൻഫർമേഷൻ സിസ്റ്റം ഗവേഷകനും അബോ അക്കാദമി സർവ്വകലാശാലയിലെ പ്രൊഫസ്സറും ബിസിനെസ്സ് ആർക്കിടെക്കും ആണ്. 

Articles, a selection:


</doc>
<doc id="337936" url="https://ml.wikipedia.org/wiki?curid=337936" title="മാനുവൽ ബ്ലം">
മാനുവൽ ബ്ലം

മാനുവൽ ബ്ലം (കാരക്കാസ്, 26 April 1938) 1995ൽ ടൂറിങ്ങ് അവാർഡ് നേടിയ വെനെസ്വേലക്കാരനായ കമ്പ്യൂട്ടർ ശാസ്ത്രജ്ഞനാണ്. കമ്പ്യൂട്ടേഷണൽ കോമ്പ്ലക്സിറ്റി തിയറിക്ക് അടിസ്ഥാനമിടുകയും ഈ തിയറി ക്രിപ്റ്റോഗ്രാഫിയിൽ ഉപയോഗിക്കാനും പ്രോഗ്രാം ചെക്കിങ്ങ് നടത്താനും സംഭാവനകൾ നൽകുകയും ചെയ്തു. <ref name="doi10.1145/321386.321395"></ref>

ബ്ലം എംഐറ്റിയിലാണ് പഠിച്ചത്. അവിടെവെച്ച് 1959ൽ ബാച്ചിലേഴ്സ് ഡിഗ്രിയും 1961ൽ ഇഇസിഎസ് ൽ മാസ്റ്റേഴ്സ് ഡിഗ്രിയും കരസ്ഥമാക്കി. മാർവിൻ മിൻസ്ക്കിയുടെ മേൽനോട്ടത്തിൽ പിഎച്ച്ഡിയും സ്വന്തമാക്കി. 

1999 വരെ കാലിഫോർണിയ സർവ്വകലാശാലയിൽ കമ്പ്യൂട്ടർ സയൻസിൽ പ്രൊഫസറായി ജോലി ചെയ്തു. 2002ൽ യുണൈറ്റഡ് സ്റ്റേറ്റ്സ് നാഷണൽ അക്കാഡമി ഓഫ് സയൻസസിലേക്ക് തെരഞ്ഞടിക്കപ്പെട്ടു.

അദ്ദേഹം നിലവിൽ കാർനെഗി മെല്ലൺ സർവ്വകലാശാലയിൽ കമ്പ്യൂട്ടർ സയൻസിലെ പ്രൊഫസറാണ്. അദ്ദേഹത്തിന്റെ ഭാര്യ ലെനോർ ബ്ലമ്മും മകൻ അവ്രിം ബ്ലമ്മും കമ്പ്യൂട്ടർ സയൻസിൽ പ്രൊഫസർമാരാണ്.

അറുപതുകളിൽ അദ്ദേഹം ഭൗതിക യന്ത്രമാതൃകകളിൽ നിന്നും വ്യത്യസ്തമായ axiomatic complexity theory വികസിപ്പിച്ചെടുത്തു. ഈ സിദ്ധാന്തം ഗോഡെൽ നമ്പറിംഗ്സ്, ബ്ലം ആക്സിയോൺസ് എന്നിവയിൽ അധിഷ്ഠിതമായിരുന്നു. എങ്കിൽപ്പോലും ഈ സിദ്ധാന്തം കമ്പ്രഷൺ സിദ്ധാന്തം, ഗ്യാപ്പ് സിദ്ധാന്തം, ഹോണെസ്റ്റി സിദ്ധാന്തം, ബ്ലം സ്പീഡ്അപ്പ് സിദ്ധാന്തം പോലെയുള്ള ഭൗതികമായ ഫലങ്ങൾ നൽകുന്ന ഏതെങ്കിലും യന്ത്രമാതൃകകളെ അടിസ്ഥാനമാക്കിയില്ല. 

ടെലിഫോണിനു മുകളിൽ നാണയം എറിയുന്നതിനു വേണ്ടിയുള്ള ഒരു പ്രോട്ടോക്കോൾ, മദ്ധ്യത്തിന്റെ മദ്ധ്യം, ബ്ലം ബ്ലം ഷബ് സ്യൂഡോറാൻഡം നമ്പർ ജനറേറ്റർ, ബ്ലം-ഗോൾഡ് വാസ്സർ ക്രിപ്റ്റോസിസ്റ്റം തുടങ്ങി അടുത്തകാലത്തുള്ള കാപ്ച്ചകൾ വരെ അദ്ദേഹത്തിന്റെ പ്രവർത്തനത്തിൽ ഉൾക്കൊള്ളുന്നു. 

ബ്ലം അറിയപ്പെടുന്നത് അനേകം പ്രമുഖ ഗവേഷകരുടെ നിർദ്ദേശകനായാണ്. അദ്ദേഹത്തിന്റെ പിഎച്ച്ഡി വിദ്യാർദ്ധികളിൽ ഇവരാണ്: ലിയോനാനാർഡ് അഡൽമാൻ, ഷഫി ഗോൾഡ്‌വസ്സർ, റസ്സൽ ഇമ്പാഗ്ലിയാസ്സോ, സില്വിയോ മികാലി, ഗാരി മിൽനെർ, മോണി നൗർ, സ്റ്റീഫൻ റൂഡിച്ച്, മൈക്കൽ സിപ്സർ, റോണിറ്റ് രുബിൻഫെൽഡ്, ഉമേഷ് വസിരാനി, വിജയ് വസിരാനി, ലൂയിസ് വോൺ അഹ്ൻ, റയാൻ വില്ല്യുംസ്. 


</doc>
<doc id="337938" url="https://ml.wikipedia.org/wiki?curid=337938" title="ബംഗ്ലാദേശ് പ്രതിദിൻ">
ബംഗ്ലാദേശ് പ്രതിദിൻ

ബംഗ്ലാദേശ് പ്രതിദിൻ ബംഗ്ലാദേശിലെ ബംഗാളിഭാഷയിലുള്ള ദിനപത്രമാണ്. 2010 ലാണ് ഇത് ആരംഭിച്ചത്. ധാക്കയിൽ നിന്ന് പ്രസിദ്ധീകരിക്കുന്ന 345 പത്രങ്ങളിൽ ഏറ്റവും മുൻപന്തിയിൽ ബംഗ്ലാബേശ് പ്രതിദിൻ എത്തി. വാർത്താവിതരണ മന്ത്രി 2014 മാർച്ച് 10 ന് പറഞ്ഞതാണിത്. ഇതിന്റെ എഡിറ്റർ ന്യീം നിസാമാണ്. അദ്ദേഹം ബംഗ്ലാദേശിൽ അറിയപ്പെടുന്ന മുതിർന്ന പത്രപ്രവർത്തകനാണ്.ബഷുന്ധര ഗ്രൂപ്പിന്റെ ഉടമസ്ഥതയിലുള്ള ഈസ്റ്റ്-വെസ്റ്റ് മീഡിയാ ഗ്രൂപ്പിന്റെ ഉപകമ്പനിയാണ്. ഷാജഹാൻ സർദാറാണ് ഈ പത്രത്തിന്റെ സ്ഥാപകപത്രാധിപർ. ഈ പത്രത്തിന്റെ പ്രസാധകൻ മൊയ്നാൽ ഹൊസൈൻ ചൗധുരി ആണ്.



</doc>
<doc id="337940" url="https://ml.wikipedia.org/wiki?curid=337940" title="നാകോ തടാകം">
നാകോ തടാകം

നാകോ തടാകം ഹിമാചൽ പ്രദേശിലെ കിന്നാവൂർ ജില്ലയിലെ പുഹ് എന്ന സ്ഥലത്താണ്. നാകോ ഗ്രാമത്തിന്റെ അതിർത്തിയിലാണ് ഈ തടാകം. ഇത് സമുദ്രനിരപ്പിൽനിന്നും 3662 മീ. (12,014 അടി)‌ ഉയരത്തിലാണ് സ്ഥിതിചെയ്യുന്നത്. ഈ തടാകത്തിനു ചുറ്റുമായി വില്ലോ മരങ്ങളും പോപ്പ്ലാർ മരങ്ങളും കാണാം. ഈ തടാകത്തിനടുത്തായി നാല് ബുദ്ധക്ഷേത്രങ്ങൾ സ്ഥിതിചെയ്യുന്നു. ഈ സ്ഥലത്തിനടുത്തായി കാണുന്ന കാൽപ്പദത്തിന്റെ രൂപം ബുദ്ധമതത്തിലെ പുണ്യവാനായ പദ്മസംഭവന്റേതാണെന്ന് വിശ്വസിക്കപ്പെടുന്നു. ഇതിന് അനേകം മൈലുകൾക്കകലെ താഷിഗാങ് എന്ന ഒരു ഗ്രാമം ഉണ്ട്. ഈ ഗ്രാമത്തിന് ചുറ്റുപാടുമായി അനേകം ഗുഹകൾ കാണാം. ഇവിടെ ഗുരുവായ പദ്മസംഭവൻ ധ്യാനിക്കുകയും തന്റെ ശിഷ്യന്മാരുമായി സംവദിക്കുകയും ചെയ്തതായി വിശ്വസിക്കപ്പെടുന്നു. ഈ പ്രദേശത്തിനടുത്തായി മഞ്ഞ്വെള്ളമൊഴുകുന്ന വെള്ളച്ചാട്ടമുണ്ട്. ഐതിഹ്യം പറയുന്നത് ദേവകളുടെ സ്വർഗ്ഗീയസ്ഥാനമാണിതെന്നാണ്. ഈ താഴ്വരയിലെ ആളുകളുടെ ഒരു പുണ്യസ്ഥലമാണിത്. വിദൂരപ്രദേശങ്ങളായ ലഡാക്കിൽ നിന്നും സ്പിതി താഴ്വരയിൽ നിന്നു പോലും വിശ്വാസികൾ ഇവിടെ സന്ദർശിക്കാറുണ്ട്.


</doc>
<doc id="337942" url="https://ml.wikipedia.org/wiki?curid=337942" title="ഗോബിന്ദ് സാഗർ">
ഗോബിന്ദ് സാഗർ

ഗോബിന്ദ് സാഗർ ഹിമാചൽ പ്രദേശിലെ ബിലാസ്പുർ ജില്ലയിലുള്ള മനുഷ്യനിർമ്മിതമായ തടാകമാണ് ഗോവിന്ദ് സാഗർ. ബക്രാഡാം മൂലമാണ് ഇത് രൂപപ്പെട്ടത്.

സത്‌ലജ് നദിയിലാണ് ഈ തടാകം സ്ഥിതിചെയ്യുന്നത്. പത്താമത്തെ സിഖ്ഗുരുവായ ഗുരുഗോബിന്ദ് സിങ്ങിന്റെ സ്മരണാർഥമാണ് തടാകത്തിന് ഈ പേർ കൊടുത്തത്. ബക്രാഡാം അതിന്റെ അടിത്തറയിൽ നിന്നും 225.5 മീ. ഉയരത്തിലാണ്. 1955ൽ പണിതുടങ്ങിയ ഡാം പൂർത്തിയാക്കിയത് 1962ൽ ആണ്. ഡാമിലെ ജലനിരപ്പ് നിലനിർത്തുന്നതിനായി ബിയാസ് നദിയെ 1976ൽ സത്‌ലജുമായി ബന്ധിപ്പിച്ചു. 
ജലസംഭരണി ബിലാസ്‌പൂർ, ഉന എന്നീ ജില്ലകളിലായാണ് സ്ഥിതിചെയ്യുന്നത്. ബിലാസ്‌പുർ ബക്രാഡാമിൽ നിന്നും ഏകദേശം 91 കി. മി അകലെയാണ്. 

ഹിമാചൽ പ്രദേശിലെ ബിലാസ്പ്പുരിലെ 56കി.മീ നീളവും 3 കി. മീ വീതിയുമുള്ള ഗോബിന്ദ്സാഗർ ജലസംഭരണിയിൽ പലതരം ജലകായികവിനോദങ്ങൾ നടക്കാറുണ്ട്. നീന്തൽ, സർഫിംഗ്, വാട്ടർസ്കീയിംഗ്, കയാക്കിംഗ്, തുഴയൽ, കാനോയിംഗ്, വാട്ടർ റിവർ റാഫ്റ്റിംഗ് എന്നിവ നടക്കുന്നു. 


</doc>
<doc id="337945" url="https://ml.wikipedia.org/wiki?curid=337945" title="ജിസാറ്റ്-9">
ജിസാറ്റ്-9

ജിസാറ്റ്-9 എന്നത് ജിഎസ്എൽവി റോക്കറ്റ് വഴി ഐഎസ്ആർഒ 2016 ൽ വിക്ഷേപിക്കാനായി ഒരുങ്ങുന്ന മൾട്ടിബാൻഡ് കമ്മ്യൂണിക്കേഷൻ ഒബ്സർവേഷൻ സാറ്റലൈറ്റ് ആണ്. എയർട്രാഫിക്ക് കണ്ട്രോൾ സംഘടനകൾ, സുരക്ഷാസേനകൾ എന്നിവർക്ക് ജിപിഎസ്സ് സേവനം നൽകുന്ന ഗഗൻ നാവിഗേഷൻ പെയ്‌ലോഡ് കൃത്രിമോപഗ്രഹം വഹിക്കും. ഗഗൻ എന്നത് ഇന്ത്യ പ്രാദേശികമായി വികസിപ്പിച്ച ജിപിഎസ് നാവിഗേഷൻ സിസ്റ്റമാണ്. കൃത്രിമോപഗ്രഹത്തിന് 12 വർഷത്തെ കാലാവധിയുണ്ട്.

ജിസാറ്റ്-9 12 കെയു ട്രാൻസ്പോണ്ടറുകളും ഗഗൻ പെയ്ലോഡും വഹിക്കുന്നു. ഈ കൃത്രിമോപഗ്രഹം 2016 ജൂലൈയിൽ ജിഎസ്എൽവിലാണ് വിക്ഷേപിക്കാൻ തീരുമാനിച്ചത്. കൃത്രിമോപഗ്രഹത്തിന് 2,330 കി.ഗ്രാം ലിഫ്റ്റ്ഓഫ് ഭാരമുണ്ട്. 

കൃത്രിമോപഗ്രഹം പ്രദക്ഷിണസ്ഥലം നിലനിർത്താൻ ഇലക്ടിക്ക് പ്രൊപ്പൽഷൺ ഉപയോഗിക്കും. 

കൃത്രിമോപഗ്രഹം അഹമ്മദാബാദിലെ സ്പേസ് ആപ്പ്ലിക്കേഷൻ സെന്ററിൽ നിർമ്മിച്ച ഗഗൻ പെയ്ലോഡും 12 കെയു ട്രാൻസ്പോണ്ടറുകളും വഹിക്കും. ഈ പെയ്‌ലോഡ് ആൻഡമാൻ നിക്കോബാർ ഉൾപ്പെടെ രാജ്യത്തിന്റെ എല്ലാ ഭാഗങ്ങളും ഉൾക്കൊള്ളും. 

ജിഎസ്എൽവി റോക്കറ്റ് വഴി 2016 ൽ വിക്ഷേപിക്കാനായി ഒരുങ്ങുന്നു. 


</doc>
<doc id="337949" url="https://ml.wikipedia.org/wiki?curid=337949" title="ജിസാറ്റ്-2">
ജിസാറ്റ്-2

ഇന്ത്യൻ ബഹിരാകാശഗവേഷണസ്ഥാപനം (ഐ.എസ്.ആർ.ഓ.) നിർമ്മിച്ച പരീക്ഷണാടിസ്ഥാനത്തിലുള്ള വാർത്താവിനിമയഉപഗ്രഹമാണ് ജിസാറ്റ്-2. ഈ ഉപഗ്രഹം സൗരസ്ഥിരഭ്രമണപഥത്തിൽ 48 ഡിഗ്രി കിഴക്കായാണ് സ്ഥാപിച്ചിരിക്കുന്നത്.

ജിസാറ്റ്-2 ൽ നാല് സി-ബാന്റ് ട്രാൻസ്പോണ്ടറുകൾ, രണ്ട് കെ ബാന്റ് ട്രാൻസ്പോണ്ടറുകൾ എസ്-ബാന്റ് ഫോർവേഡ് ലിങ്കിൽ പ്രവർത്തിക്കുന്ന മൊബൈൽ സാറ്റലൈറ്റ് സർവ്വീസ് (എംഎംഎസ്) പെയ്‌ലോഡ് സി-ബാന്റ് റിട്ടേൺ ലിങ്ക് എന്നിവ ഉൾക്കൊള്ളുന്നു. വാർത്താവിനിമയ പെയ്‌ലോഡുകൾക്കൊപ്പം, ജിസാറ്റ്-2 ൽ നാല് പരീക്ഷണാത്മക പെയ്ലോഡുകളും ഉൾക്കൊണ്ടിരുന്നു. 

വിക്ഷേപിക്കുമ്പോൾ 1800 കി. ഗ്രാം ഭാരമുണ്ടായിരുന്ന, ഗിസാറ്റ്-2 വിൽ 440 ന്യൂട്ടൻ ബലമുള്ള ലിക്വിഡ് അപ്പോജി മോട്ടോർ (ലാം), ഭൂസ്ഥിരസംക്രമണഭ്രമണപഥത്തിൽ നിന്ന് അന്തിമമായ ഭൂസ്ഥിരഭ്രമണപഥത്തിലേക്കും ഉയർത്താം അതോടൊപ്പം ഉയരക്രമീകരണത്തിനുമുള്ള പതിനാറ് 22 ന്യുട്ടൺ റിയാക്ഷൻ കൺട്രോൾ ത്രസ്റ്റേഴ്സ് എന്നിവ അതിൽ ഉണ്ടായിരുന്നു. അത് 840 കി. ഗ്രാം ഇന്ധനമാണ് (മോണോമീഥൈൽ ഹൈഡ്രാസൈനും എംഒഎനും) വഹിച്ചത്.

ജിസാറ്റ്-2 ന് അതിന്റെ അന്തിമമായ ഭ്രമണപധത്തിലെ ക്രമീകരണത്തിൽ 9.55 മീറ്റർ നീളമുണ്ടായിരുന്നു. ഇതിന്റെ 3 അക്ഷങ്ങളിലുള്ള ഭാഗങ്ങളെ സന്തുലനമായി നിർത്തിയത് സൺ, എർത്ത് സെൻസറുകൾ, റിയാക്ഷൻ വീലുകൾ, മാഗ്നറ്റിക്ക് ടോർക്കുകൾ, ബൈ-പ്രൊപ്പലന്റ് ത്രസ്റ്റേഴ്സ് എന്നിവ ഉപയോഗിച്ചാണ്. ഇതിന്റെ സോളാർപാനലുകൾ 1380W ഉൽപ്പാദിപ്പിച്ച് രണ്ട് 24 എച്ച് നിക്കൽ-കാഡ്മിയം ബാറ്ററികളിൽ സൂക്ഷിച്ചു.

ജിഎസ്എൽവി-ഡി2 ഉപയോഗിച്ച് ജിസാറ്റ്2 നെ ഭൂസ്ഥിരസംക്രമണഭ്രമണപഥത്തിലേക്ക് വിക്ഷേപിച്ചതിനു ശേഷം ലിക്വിഡ് അപ്പോജി മോട്ടോർ ഉപയോഗിച്ച് അന്തിമമായ ഭൂസ്ഥിരഭ്രമണപഥത്തിലേക്ക് മാറി. ഭൂസ്ഥിരഭ്രമണപഥത്തിലെത്തിയതിനു ശേഷം അതിന്റെ ആന്റീനകളും സോളാർപാനലുകളും വിന്യസിച്ച് ഉപഗ്രഹം അന്തിമമായി അതിനനുവദിച്ച 48° കിഴക്ക് ഭാഗത്ത് നിലകൊണ്ടു. 


</doc>
<doc id="337950" url="https://ml.wikipedia.org/wiki?curid=337950" title="ഐആർഎൻഎസ്എസ്-1എ">
ഐആർഎൻഎസ്എസ്-1എ

ഐആർഎൻഎസ്എസ്-1എ എന്നത് ഭൂസ്ഥിരഭ്രമണപഥത്തിൽ ഇന്ത്യൻ റീജണൽ സാറ്റലൈറ്റ് സിസ്റ്റം (ഐആർഎൻഎസ്എസ്) പരമ്പരയിലെ സ്ഥാപിച്ച ഉപഗ്രഹങ്ങളിലൊന്നാണ്. ref name="n2yo"/>
1.25 ബില്ല്യൺ രൂപമുടക്കി വികസിപ്പിച്ച ഈ ഉപഗ്രഹം 2013 ജൂലൈ 1 നാണ് വിക്ഷേപിച്ചത്. ഇന്ത്യയിലെ പൊതുജനങ്ങൾക്ക് ഇത് ഐആർഎൻഎസ്എസ് സേവനങ്ങൾ നൽകും അത് ഗ്ലോബൽ പൊസിഷനിംഗ് സിസ്റ്റത്തോട് (ജിപിഎസ്) സാമ്യമുള്ളതാണെങ്കിലും ഇത് ഇന്ത്യയ്ക്കും അതിനു ചുറ്റുമുള്ള മേഖലയ്ക്കും മാത്രമുള്ളതാണ്. 

ഓരോ ഐആർഎൻഎസ്എസ് ഉഅപഗ്രഹത്തിനും രണ്ട് പെയ്‌ലോഡുകൾ ഉണ്ട്. ഒരു ദിശാനിർണ്ണയ പെയ്ലോഡും ലേസർ റിട്രോ-റിഫ്ലക്റ്ററിനൊപ്പം സിഡിഎംഎ പെയ്‌ലോഡും. പെയ്ലോഡ് എൽ5, എസ്- ബാന്റ് എന്നിവയിൽ ദിശാനിർണ്ണയ സിഗ്നലുകൾ ഉൽപ്പാദിപ്പിക്കുന്നു. പെയ്ലോഡിന്റെ രൂപകൽപ്പന ഐആർഎൻഎസ്എസ് വ്യവസ്ഥയെ ജിപിഎസ്, ഗലീലിയോ എന്നിവയോടൊത്ത് ചേർന്ന് പ്രവർത്തിക്കാനും ജോജിച്ചു പോകാനും കഴിയുന്നു. 1,660 വാട്ടിനു മുകളിൽ പവർ ഉൽപ്പദിപ്പിക്കുന്ന രണ്ട് നിര സോലാർ പാനലുള്ള ഇതിന് പത്തുവർഷത്തെ കാലാവധിയാണുള്ളത്. 

ഉപഗ്രഹം സതീഷ് ധവാൻ സ്പേസ് സ്റ്റേഷനിൽ (എസ്ഡിഎസ്‌സി) നിന്നും 2013 ജൂലൈ 1 ൽ 11:41ന് വിക്ഷേപിച്ചു. 



</doc>
<doc id="337953" url="https://ml.wikipedia.org/wiki?curid=337953" title="റിസോഴ്‌സ്‌സാറ്റ്-2">
റിസോഴ്‌സ്‌സാറ്റ്-2

റിസോഴ്‌സ്‌സാറ്റ്-2 എന്നത് റിസോഴ്‌സ്‌സാറ്റ്-1 നുശേഷമുള്ളതും ഐഎസ്ആർഒ നിർമ്മിച്ച പതിനെട്ടാമത്തെ ഇന്ത്യൻ വിദൂരസംവേദനഉപഗ്രഹവുമാണ്. ഈ പുതിയ ഉപഗ്രഹം റിസോഴ്‌സ്‌സാറ്റ്-1ന്റേതു പോലെതന്നെ സമാനമായ സേവനങ്ങൾ നൽകുമെങ്കിലും ഇത് രൂപകൽപ്പന ചെയ്തിരിക്കുന്നത് കൂടുതൽ മെച്ചപ്പെട്ട മൾട്ടിസ്പെക്ട്രൽ, സ്പേഷ്യൽ കവറേജോടെ വിവരങ്ങൾ കൈമാറാനാണ്. റിസോഴ്‌സ്‌സാറ്റ്-1 മായി താരതമ്യപ്പെടുത്തിയാൽ, ഉപയോക്താവിന്റെ ആവശ്യങ്ങൾക്ക് അനുസൃതമായി എൽഐഎസ്എസ്-4 മൾട്ടിസ്പെക്ട്രൽ സ്വാത്ത് 23കി. മീ നിന്നും 70 കി.മീ ആയി മെച്ചപ്പെടുത്തിയിട്ടുൻട്. ആവശ്യമായ മാറ്റങ്ങളിൽ പെയ്ലോഡിന്റെ ഇലക്ട്രോനിക്സിന്റെ ലഘൂകരണമുൾപ്പെടുന്നു. 2011 മാർച്ച് 20 ന് യൂത്ത്സാറ്റ്, എക്സ്-സാറ്റ് എന്നിവയോടൊപ്പം പിഎസ്എൽവി-സി16 ഉപയോഗിച്ച് റിസോഴ്‌സ്‌സാറ്റ്-2 വിക്ഷേപിച്ചു. 

ഉപഗ്രഹത്തിലെ ബോർഡിൽ 3 മൾട്ടിസ്പെക്റ്റ്രൽ ക്യാമറകളുണ്ട്.


</doc>
<doc id="337955" url="https://ml.wikipedia.org/wiki?curid=337955" title="ഇറിഡേസീ">
ഇറിഡേസീ

അസ്പരാഗേൽസ് നിരയിൽ വരുന്ന ഈ സസ്യകുടുംബത്തിൽ വരുന്ന ഒരു സസ്യകുടുംബമാണ് ഇറിഡേസീ (Iridaceae). ഈ കുടുംബത്തിൽ ഉൾപ്പെടുന്നIrises എന്ന ജീനസ്സിൽ നിന്നുമാണ്  ഇറിഡേസീ എന്നപേര് കിട്ടിയത്. ഏകദേശം 260-300 സ്പീഷിസുകളുള്ള ജീനസ്സാണ് Irises. ഗ്ലാഡിയോലസ്, കുങ്കുമം എന്നിവ ഈ സസ്യകുടുംബത്തിൽ പെടുന്നവയാണ്.  

ഏകബീജപത്ര സസ്യങ്ങളിൽപ്പെടുന്ന ഈ കുടുംബത്തിലെ അംഗങ്ങൾ മൂലകാണ്‌ഡത്തോടു കൂടിയ ചിരസ്ഥായി സസ്യങ്ങളാണ്. കുത്തനെ മുകളിലേക്ക് വളരുന്ന ഇത്തരം സസ്യങ്ങളുടെ ഇലകൾ പുല്ലിന്റെ ഇലകളോടു സാമ്യമുള്ളവയാണ്. 

ഈ കുടുംബത്തിൽ ഉൾപ്പെടുന്ന ഒരു സസ്യജനുസ്സായ Irises ൽ നിന്നാണ് ഇറിഡേസീ സസ്യകുടുംബത്തിനു ഈ പേരുകിട്ടിയത്. ഈ സസ്യകുടുംബത്തിന് സ്വീഡിഷ് ബൊട്ടാണിസ്റ്റായ കാൾ ലിനേയസ് ആണ് പേരു നൽകിയത്. 
ഒളിമ്പസ്സ് ദേവന് ഭൂമിയിലേക്ക് മഴവില്ലുകൾ വഴി സന്ദേശങ്ങൾ നൽകിയിരുന്ന ഗ്രീക്ക് ദേവതയായ Iris എന്ന പേരിൽ നിന്നാണ് ഇറിഡേസീ ഉരുത്തിരിഞ്ഞത്.  
ഈ സസ്യകുടുംബത്തിലെ മിക്ക സ്പീഷിസുകൾക്കും നാനാവർണ്ണത്തിലുള്ള പൂക്കളുള്ളതിനാലാണ് കാൾ ലിനേയസ് സസ്യകുടുംബത്തിന് ഈ പേരുനൽകിയത്. 
ഇലകൾ ഏകാന്തരന്യാസത്തിൽ (alternate phyllotaxis) ക്രമീകരിച്ചതും, സിരാവിന്യാസം സമാന്തര സിരാവിന്യാസവുമാണ്. മധ്യ സിര പ്രകടമാണ്. ഇലയുടെ തണ്ടുകൾ പരസ്പരം ഒന്നിനുമുകളിൽ ഒന്നായി കൂടുച്ചേർന്ന് മിഥ്യാകാണ്ഡം രൂപപ്പെടുന്നു. ഇവയുടെ യഥാർത്ഥകാണ്ഡം ഭൂമിക്കടിയിലാണ് വളരുന്നത്. <br>
ദ്വിലിംഗ സ്വഭാവത്തോടുകൂടിയ ഇവയുടെ പൂക്കൾ പ്രസമത (actinomorphy) പാലിക്കുന്നവയോ അല്ലെങ്കിൽ ഏകവ്യാസസമമിതി (zygomorphic) പാലിക്കുന്നവയും കാഴ്ചയിൽ സുന്ദരവുമാണ്. 

ഇറിഡേസീ സസ്യകുടുംബത്തിന് പ്രധാനമായും 4 ഉപകുടുംബങ്ങളുണ്ട്. അവ താഴെ സൂചിപ്പിക്കുന്നു.

ഈ സസ്യകുടുംബത്തിൽ 80 ഓളം ജീനസ്സുകളിലായി 1500ഓളം സ്പീഷിസുകളാണുള്ളത്.  



</doc>
<doc id="337957" url="https://ml.wikipedia.org/wiki?curid=337957" title="അനുസാറ്റ്">
അനുസാറ്റ്

അണ്ണ സർവ്വകലാശാല ഉപഗ്രഹം, അല്ലെങ്കിൽ അനുസാറ്റ് എന്നത് ഇന്ത്യൻ സ്റ്റുഡന്റ് റിസേർച്ച് മൈക്രോസാറ്റലൈറ്റാണ്. ഇത് രൂപകൽപ്പന ചെയ്യുകയും വികസിപ്പിച്ചെടുക്കുകയും സംയോജിപ്പിക്കുകയും ചെയ്തത് മദ്രാസ് ഇൻസ്റ്റിറ്റ്യൂട്ട് ഓഫ് ടെക്നോളജിയിലെ എയ്രോസ്പേസ് എഞ്ചിനീയറിങ്ങിലും (എംഐ‌റ്റി) ക്രോമെപ്പെട്ടിലെ അണ്ണാസർവ്വകലാശാല എന്നിവിടങ്ങളിലാണ്. മദ്രാസ് ഇൻസ്റ്റിറ്റ്യൂട്ട് ഓഫ് ടെക്നോളജി, കോളേജ് ഓഫ് എഞ്ചിനീയറിംഗ്, ഗുയിഞ്ചി എന്നിവരാണ് അനുസാറ്റിന്റെ രൂപകൽപ്പൻ നിർവ്വഹിച്ചത്. അനുസാറ്റിന്റെ ഡയറക്റ്ററായിരുന്ന ഡോ. പി. വി. രാമകൃഷ്ണൻ കോളേജ് ഓഫ് എഞ്ചിനീയറിംഗിലെ പ്രൊഫസറായിരുന്നു. ഇത് ഒരു അമേച്യർ റേഡിയോയും ടെക്നോലജി ഡെമോസ്ട്രേഷൻ പരീക്ഷണങ്ങളും ഉൾപ്പെടുത്തിയിരുന്നു. 

വിക്ഷേപിക്കാനുള്ള പ്രവർത്തനങ്ങൾ ചെയ്ത ഐഎസ്ആർഓയാണ് ഉപഗ്രഹത്തിന്റെ വികസനത്തിന് പണം മുടക്കിയത്. 

അനുസാറ്റ് എന്നത് 600മി. മീ നീളമുള്ള (24 ഇഞ്ച്) വശങ്ങളുള്ള ഒരു ക്യൂബാണ്. ഇതിന് 40 കി. ഗ്രാം (88എൽബി) ഭാരമുണ്ട്. 


</doc>
<doc id="337958" url="https://ml.wikipedia.org/wiki?curid=337958" title="ടോണി ക്രൂസ്">
ടോണി ക്രൂസ്

ജർമൻ ദേശീയ ടീമിനും സ്പാനിഷ് ക്ലബ്ബ് റിയൽ മാഡ്രിഡിനും വേണ്ടി കളിക്കുന്ന ഒരു ഫുട്ബോൾ കളിക്കാരനാണ് ടോണി ക്രൂസ് (ജനനം: ജനുവരി 4, 1990) 

17 വയസുള്ളപ്പോൾ ബയേൺ മ്യൂണിക് ടീമിൽ എത്തിയ ക്രൂസ്, 18 മാസം ബയേർ ലവേർക്യുസെൻ ടീമിൽ വായ്‌പ അടിസ്ഥാനത്തിൽ കളിച്ചശേഷം, തിരികെയെത്തി ബയേൺ മ്യൂണിക് ടീമിന് മൂന്ന് ബുണ്ടേസ്‌ലീഗ കിരീടങ്ങളും 2013 -ലെ ചാമ്പ്യൻസ് ലീഗ് നേടിക്കൊടുത്തു. 2014 -ലെ ജർമ്മൻ ലോകകപ്പ് വിജയത്തിന് ശേഷം ക്രൂസ്, ആറു വർഷത്തെ കരാറിൽ റിയൽ മാഡ്രിഡിൽ ചേർന്നു. ഒരു അറ്റാക്കിങ് മിഡ്‌ഫീൽഡർക്കുള്ള എല്ലാ ഗുണങ്ങളും ഒത്തുചേർന്ന കളിക്കാരൻ എന്ന് ക്രൂസിനെ മുൻകളിക്കാരും ലേഖകരും വിശേഷിപ്പിക്കുന്നത്.

2010 -ൽ ആണ് ക്രൂസ് ജർമ്മനിക്കുവേണ്ടി ആദ്യ അന്താരാഷ്ട്ര മത്സരം കളിച്ചത്. 2010 ലെ ലോകകപ്പ് ടീമിലും 2012 യൂറോകപ്പ് ടീമിലും അംഗമായിരുന്നു. 2014 ഫിഫ ലോകകപ്പ് നേടിയ ടീമിന്റെ ഭാഗമായിരുന്ന ക്രൂസ് ലോകകപ്പ് നേടുന്ന ആദ്യ കിഴക്കൻ ജർമൻ കളിക്കാരനായി. 






</doc>
<doc id="337959" url="https://ml.wikipedia.org/wiki?curid=337959" title="ഓഷ്യൻസാറ്റ്-1">
ഓഷ്യൻസാറ്റ്-1

ഓഷ്യൻസാറ്റ്-1 അല്ലെങ്കിൽ ഐആർഎസ്-പി4 എന്നത് സമുദ്രഗവേഷണങ്ങൾക്ക് വേണ്ടി നിർമ്മിക്കപ്പെട്ട ഇന്ത്യയുടെ ആദ്യ ഉപഗ്രഹമാണ്. ഇത് ഇന്ത്യയുടെ വിദൂരസംവേദന ഉപഗ്രഹങ്ങളുടെ ശ്രേണിയിൽ ഉൾപ്പെടുന്നതാണ്. ഈ ഉപഗ്രഹത്തിൽ ഓഷ്യാനോഗ്രഫിക്ക് പഠനങ്ങൾക്ക് വേണ്ടി ഓഷ്യൻ കളർ മോണിറ്റർ (ഓസിഎം), മൾട്ടി ഫ്രീക്വൻസി സ്കാനിംഗ് മൈക്രോമീറ്റർ റേഡിയോ മീറ്റർ (എംഎസ്എംആർ) ഉൽക്കൊള്ളുന്നു.

ഓഷ്യൻസാറ്റ്-1 സതീഷ് ധവാൻ സ്പേസ് സെന്ററിലെ ആദ്യത്തെ ലോഞ്ച്പാഡിൽ നിന്നും ജർമ്മൻ ജിഎൽആർ-ടബ്സാറ്റ്, സൗത്ത് കൊറിയയുടെ കിറ്റ്സാറ്റ് 3 എന്നിവയോടൊപ്പം ഓഷ്യൻസാറ്റ്-1 1999 മേയ് 26ന് പിഎസ്എൽവി-സി2 റോക്കറ്റ് ഉപയോഗിച്ച് വിക്ഷേപിച്ചു. ഇത് പിഎസ്എൽവിയുടെ മൂന്നമത്തെ വിജയകരമായ വിക്ഷേപണമായിരുന്നു. ഇത് ഐആർഎസ് ഉപഗ്രഹ പരമ്പരയിലെ എട്ടാമത്തെ ഉപഗ്രഹമായിരുന്നു. It was the 8th satellite of the IRS satellite series of India.

എങ്ങനെയാണെങ്കിലും 5 വർഷത്തെ കാലവധിയോടെ വിക്ഷേപിച്ച ഓഷ്യൻസാറ്റ്-1 11വർഷവും 2മാസവും പൂർത്തിയാക്കി 2010 ഓഗസ്റ്റ് 8 ൽ മിഷൻ പുർത്തിയാക്കി. 


</doc>
<doc id="337961" url="https://ml.wikipedia.org/wiki?curid=337961" title="ഐആർഎസ്-1എ">
ഐആർഎസ്-1എ

ഐആർഎസ്-1എ എന്നത് ഐഎസ്ആർഓയുടെ ആദ്യ വിദൂരസംവേദന മിഷനാണ്. സാറ്റലൈറ്റ് ഇമേജറിയിൽ ഇന്ത്യയെ വിദഗ്ദ്ധരാക്കാനുള്ള പാർട്ട്-ഓപ്പറേഷനൽ, പാർട്ട്-എക്സ്പെരിമെന്റൽ മിഷനായിരുന്നു ഇത്.

ഐഎസ്ആർഓയുടെ ആദ്യ വിദൂരസംവേദന മിഷനായ ഐആർഎസ്-1എ സ്ഥലവുമായി ബന്ധപ്പെട്ട വിവിധ ആവശ്യങ്ങൾക്കായുള്ള ചിത്രങ്ങളായിരുന്നു നൽകിയിരുന്നത്. ഈ മിഷന്റെ ലക്ഷ്യമെന്നത് മികച്ച് വിദൂരസംവേദൻ ശേഷി കൈവരിക്കുക എന്നതായിരുന്നു. 

ഐആർഎസ്-1എയിൽ 72.5 മീ സ്പേഷ്യൽ റെസ്ല്യൂഷനുള്ള (238 അടി) രണ്ട് ലീനിയർ ഇമേജിംഗ് സെൽഫ്-സ്കാനിംഗ് സിസ്റ്റം ക്യാമറകളും 36 മീ സ്പേഷ്യൽ റെസ്ല്യൂഷനുള്ള എൽഐഎസ്എസ്-I, എൽഐഎസ്എസ്-II എന്നിവയുമുണ്ട്. 

ഐആർഎസ്-1എ 8 വർഷവും 4 മാസവും പ്രവർത്തിച്ചതിനു ശേഷം 1996 ൽ വിജയകരമായി മിഷൺ അവസാനിപ്പിച്ചു.



</doc>
<doc id="337964" url="https://ml.wikipedia.org/wiki?curid=337964" title="രോഹിണി (ഉപഗ്രഹം)">
രോഹിണി (ഉപഗ്രഹം)

രോഹിണി എന്നത് ഇന്ത്യൻ സ്പേസ് റിസർച്ച് ഓർഗനൈസേഷൻ അയച്ച ഉപഗ്രഹശ്രേണിയുടെ പേരാണ്. രോഹിണി ശ്രേണിയിൽ 4 ഉപഗ്രഹങ്ങൾ ആണുണ്ടായിരുന്നത്. ഇവയെല്ലാം എസ്. എൽ. വി.(സാറ്റലൈറ്റ് ലോഞ്ച് വെഹിക്കിൾ) വഴിയാണ് വിക്ഷേപിച്ചത്. അവയിൽ മൂന്നെണ്ണം വിജയകരമായി ഭ്രമണപഥത്തിലെത്തി. ഈ ശ്രേണിയിൽ ഭൂരിഭാഗവും പരീക്ഷണാടിസ്ഥാനത്തിലുള്ള ഉപഗ്രഹങ്ങളായിരുന്നു. 



</doc>
<doc id="337967" url="https://ml.wikipedia.org/wiki?curid=337967" title="കരോൾ ബാഗ്">
കരോൾ ബാഗ്

ഡെൽഹിയിലെ ഒരു പ്രധാന വ്യാവസായിക കേന്ദ്രമാണ് കരോൾ ബാഗ്.സെൻട്രൽ ഡെൽഹി ജില്ലയിൽ സ്ഥിതി ചെയ്യുന്ന ഈ പ്രദേശം ദില്ലിയിലെ അറിയപ്പെടുന്നൊരു ഷോപ്പിങ്ങ് കേന്ദ്രമാണ്.2008 വരെ ലോക്സഭാ മണ്ഡൽമായിരുന്ന കരോൾ ബാഗ് ഇന്ന് ഡെൽഹിയിലെ ഒരു നിയമസഭാമണ്ഡലമാണ്.തദ്ദേശീയരെക്കൂടാതെ മഹാരാഷ്ട്ര, പഞ്ചാബ്, തമിഴ്നാട് ,ബംഗാൾ എന്നിവിടങ്ങളിൽ നിന്നുള്ളവരും ഇവിടെ താമസിക്കുന്നു. ഡൽഹി വിമാനത്താവളത്തിൽനിന്നും 22 കിലോമീറ്റർ മാറി സ്ഥിതി ചെയ്യുന്ന കരോൾ ബാഗിലൂടെ ദില്ലി മെട്രോയുടെ നീല പാത കടന്നുപോകുന്നു. ഇവിടെഒരു മെട്രൊ സ്റ്റേഷനുമുണ്ട്.



</doc>
<doc id="337971" url="https://ml.wikipedia.org/wiki?curid=337971" title="എയർ ന്യൂസിലൻഡ്">
എയർ ന്യൂസിലൻഡ്

ന്യൂസിലൻഡിന്റെ ദേശീയ എയർലൈൻ ആണ് എയർ ന്യൂസിലൻഡ്. 1940ൽ സ്ഥാപിതമായ ഈ എയർലൈൻ ന്യൂസിലൻഡിലെ ഓക്‌ലൻഡ് ആസ്ഥാനമായാണ് പ്രവർത്തിക്കുന്നത്.16 രാജ്യങ്ങളിലെ 51 സ്ഥലങ്ങളിലേക്ക് നിലവിൽ ന്യൂസിലൻഡ് എയർലൈൻ യാത്രക്കാരെയും കാർഗോയും എത്തിക്കുന്നുണ്ട് . ഓക്‌ലൻഡ്, വെല്ലിംഗ്ടൺ, ക്രൈസ്റ്റ്‌ചർച്ച്‍ വിമാനത്താവളങ്ങൾ കേന്ദ്രങ്ങളാക്കിയാണ് ഈ എയർലൈൻ സർവീസുകൾ നടത്തുന്നത്. 2010,2012 വർഷങ്ങളിൽ എയർ ട്രാൻസ്പോർട്ട് വേൾഡിന്റെ മികച്ച എയർലൈനുള്ള പുരസ്കാരം എയർ ന്യൂസിലൻഡ് സ്വന്തമാക്കിയിട്ടുണ്ട്.
1940ൽ ടിയാൽ (ടാസ്മാൻ എമ്പയർ എയർവെയ്സ് ലിമിറ്റഡ്) എന്ന പേരിലാണ് എയർ ന്യൂസിലന്റിന്റെ ആരംഭം. രണ്ടാം ലോകമഹായുദ്ധകാലത്ത് ഓക്‌ലൻഡ്- സിഡ്നി നഗരങ്ങളെ ബന്ധിപ്പിച്ചുകൊണ്ട് പ്രതിവാര വിമാന സർവീസുകൾ മാത്രമാണ് ടിയാൽ നടത്തിയിരുന്നത്. പിന്നീട് വെല്ലിംഗ്ടൺ , ഫിജി എന്നിവിടങ്ങളിലേക്കും സർവീസ് വ്യാപിപിച്ചു. ന്യൂസീലന്റ്, ഓസ്ട്രേലിയൻ ഗവർണ്മെന്റുകൾക്ക് അന്ന് ടിയാലിൽ തുല്യ ഓഹരിയാണ് ഉണ്ടായിരുന്നത്. 1965ൽ ഓസ്ട്രേലിയയുടെ ഓഹരി കൂടി സ്വന്തമാക്കിയ ന്യൂസിലൻഡ് ടിയാലിനെ എയർ ന്യൂസിലൻഡ് ആക്കി മാറ്റി.1978ൽ എയർ ന്യൂസിലൻഡ് രാജ്യത്തിന്റെ ദേശീയ എയർലൈൻ ആയി മാറി. 1981ൽ ആദ്യ ബോയിങ് 747 വിമാനം സ്വന്തമാക്കിയ എയർ ന്യൂസിലൻഡ് ലോസേഞ്ചൽസ് വഴി ലണ്ടനിലേക്ക് വിമാന സർവീസ് ആരംഭിച്ചു.1999ൽസ്റ്റാർ അലയൻസിൽ അംഗമായ എയർ ന്യൂസിലൻഡ് ഇന്ന് ലോകത്തിന്റെ വിവിധ കോണുകളിലേക്ക് വിമാന സർവീസുകൾ നടത്തുന്നുണ്ട്.

22 ആഭ്യന്തര വിമാനത്താവളങ്ങളിലേക്കും ഏഷ്യ,യൂറോപ്പ്, അമേരിക്ക,ഓസ്ട്രേലിയ തുടങ്ങിയ വൻകരകളിലെ 29 വിമാനത്താവളങ്ങളിലേക്കും നിലവിൽ എയർ ന്യൂസിലൻഡ് സർവീസ് നടത്തുന്നുണ്ട്. ബ്യൂണസ് ഐറീസ്, ടോക്കിയോ , ലണ്ടൻ, ലോസ് ആഞ്ചെലെസ് ,ഷാങ്ഹായ്, വാൻകൂവർ, മെൽബൺ തുടങ്ങിയവയാണ് നിലവിലെ എയർ ന്യൂസിലൻഡിന്റെ പ്രധാന ലക്ഷ്യസ്ഥാനങ്ങൾ. 2016 ജൂൺ മുതൽ ഹോചിമിൻ വിമാനത്താവളത്തിലേക്കും 2016 നവംബർ മുതൽ മനിലയിലേക്കും എയർ ന്യൂസിലൻഡ് വിമാനസർവ്വീസുകൾ ആരംഭിക്കും. 2016 ഏപ്രിലിൽ ഇന്ത്യൻ രാഷ്ട്രപതി പ്രണബ് മുഖർജിയുടെ ന്യൂസീലൻഡ് സന്ദർശനത്തിനിടെ നടപ്പാക്കിയ ധാരണപ്രകാരം എയർ ഇന്ത്യ, എയർ ന്യൂസിലൻഡ്, സിംഗപ്പൂർ എയർലൈൻസ് എന്നീ വിമാനക്കമ്പനികൾ ഇന്ത്യയിലെ ഏഴ് നഗരങ്ങളെ ന്യൂസിലൻഡുമായി ബന്ധിപ്പിച്ചുകൊണ്ടുള്ള സർവ്വീസുകൾ തുടങ്ങാൻ ധാരണയായിട്ടുണ്ട്. ഡെൽഹി, മുംബൈ, ബെംഗളുരു, കൊൽക്കത്ത, ഹൈദരാബാദ്, കൊച്ചി, ചെന്നൈ എന്നീ വിമാനത്താവളങ്ങളിൽ നിന്നുമാണ് ന്യൂസിലൻഡിലേക്ക് എയർ ന്യൂസിലൻഡ്, എയർ ഇന്ത്യ, സിംഗപ്പൂർ എയർലൈൻസ് എന്നീ എയർലൈനുകൾ സർവീസ് നടത്തുക.



</doc>
<doc id="337980" url="https://ml.wikipedia.org/wiki?curid=337980" title="കുരുതിച്ചാൽ">
കുരുതിച്ചാൽ

പാലക്കാട് ജില്ലയിലെ ഒരു വിനോദ സഞ്ചാരകേന്ദ്രമാണ് കുരുതിച്ചാൽ. മണ്ണാർകാട് താലൂക്കിലെ സൈലന്റ് വാലിയിൽ നിന്ന് പുറപ്പെടുന്ന കുന്തിപ്പുഴയുടെ ഉത്ഭവവഴിയാണ് കുരുതിച്ചാൽ. വേനൽ കാലത്തും നിലക്കാത്ത ജലപ്രവാഹം കൊണ്ട് സമൃദ്ധമായ കുരുതിച്ചാൽ വിനോദ സഞ്ചാരികളെ ആകർഷിക്കുന്ന കേന്ദ്രമാണ്. കുമരംപുത്തൂർ പഞ്ചായത്തിലാണ് ഈ പ്രദേശം സ്ഥിതിചെയ്യുന്നത്.


</doc>
<doc id="337981" url="https://ml.wikipedia.org/wiki?curid=337981" title="ആനക്കര കോയക്കുട്ടി മുസ്ലിയാർ">
ആനക്കര കോയക്കുട്ടി മുസ്ലിയാർ

പ്രമുഖ മുസ്ലിം പണ്ഡിതനും നിരവധി മഹല്ലുകളുടെ ഖാസിയും 2012 മുതൽ 16 വരെ സമസ്ത കേരള ജംഇയ്യത്തുൽ ഉലമയുടെ പ്രസിഡന്റുമായിരുന്നു ആനക്കര സി. കോയക്കുട്ടി മുസ്ലിയാർ. സമസ്ത കേരള ഇസ്ലാം മതവിദ്യാഭ്യാസ ബോർഡ്‌ എക്‌സിക്യൂട്ടീവ്, പരീക്ഷാബോർഡ്‌, ജാമിഅ നൂരിയ പരീക്ഷാബോർഡ്‌ എന്നിവകളിൽ അംഗമായും ഇ.കെ വിഭാഗം സമസ്ത പാലക്കാട് ജില്ലാ പ്രസിഡണ്ട്, മലപ്പുറം ജില്ലാ വൈസ് പ്രസിഡണ്ട്, പൊന്നാനി താലൂക്ക് ജംഇയ്യത്തുൽ ഉലമാ പ്രസിഡണ്ട് എന്നീ നിലകളിലും പ്രവർത്തിച്ചിട്ടുണ്ട്. ചോലയിൽ ഹസൈനാറിന്റെയും കുന്നത്തേതിൽ ആഇശത്ത് ഫാത്വിമയുടെയും മകനായി 1934ലിലായിരുന്നു മുസ്ലിയാരുടെ ജനനം. 03/05/2016 ചൊവ്വാഴ്ച രാത്രി 9.40ന് സ്വവസതിയിൽ വെച്ചായിരുന്നു അന്ത്യം. മരിക്കുമ്പോൾ മുസ്ലിയാർക്ക് 81 വയസ്സായിരുന്നു.


</doc>
<doc id="338005" url="https://ml.wikipedia.org/wiki?curid=338005" title="വില്യം ഹോഗാർഥ്">
വില്യം ഹോഗാർഥ്

ലോകപ്രശസ്തനായ ആദ്യകാല ബ്രിട്ടീഷ് ചിത്രകാരന്മാരിൽ ഒരാളാണ് 1697-ൽ ജനിച്ച വില്യം ഹോഗാർഥ്.സാമൂഹ്യപ്രാധാന്യമുളള വിഷയങ്ങളായിരുന്നു ഹോഗാർഥ് ചിത്രരചനയ്ക്ക് തിരഞ്ഞെടുത്തത്. .ചിത്രകഥാരൂപത്തിൽ ആറോ എട്ടോ രംഗങ്ങളുളള അത്തരം ചിത്രങ്ങൾ അദ്ദേഹത്തെ പെട്ടെന്ന് പ്രശസ്തനാക്കി.അവയിൽ ഏറേ ശ്രദ്ധേയമായ ഒന്നാണ് വിവാഹദൃശ്യങ്ങൾ എന്ന ചിത്രപരമ്പര.
ഒരു പാവപ്പെട്ട അദ്ധ്യാപകനായിരുന്ന റിച്ചാർ‍ഡ് ഹോഗാർഥിന്റെയും ആൻ ഗിബ്സൺന്റെയും മകനായിട്ടായിരുന്നു ഹോഗാർഥ് ജനിച്ചത്.ശിൽപകലയിലും മിടുക്കനായിരുന്ന ഈ കലാകാരനാണ് ബ്രിട്ടനിൽ ആദ്യത്തെ ചിത്രകലാ അക്കാദമി തുടങ്ങിയത്.


</doc>
<doc id="338012" url="https://ml.wikipedia.org/wiki?curid=338012" title="തിയ‍ഡോർ റൂസ്സോ">
തിയ‍ഡോർ റൂസ്സോ

1812-ൽ ഫ്രാൻസിൽ ജനിച്ച ചിത്രകാരനാണ് തിയ‍ഡോർ റൂസ്സോ.പതിനേഴാം നൂറ്റാണ്ടിലേ ഡച്ച് ചിത്രകലയിൽ നിന്ന് പ്രചോദനം ഉൾക്കൊണ്ട് വരച്ചു തുടങ്ങിയ റൂസ്സോ പ്രക്രതിദൃശ്യങ്ങൾ വരച്ചാണ് പ്രസിദ്ധനായത്.സമകാലീനരും സുഹൃത്തുക്കളുമായ മില്ലേ,ഡിയസ് എന്നിവരുടെ രചനകളും ജാപ്പാനിസ് ചിത്രകലയും അദ്ദേഹത്തെ സ്വാധിനിച്ചിരുന്നു.കുട്ടിക്കാലം തൊട്ടേ നിറങ്ങളുടെ ലോകത്തായിരുന്ന റൂസ്സോയ്ക്ക ഒരു ചിത്രകാരൻ എന്ന നിലയിൽ അംഗീകാരം ലഭിച്ചത് 21-ാം വയസ്സിൽ ആണ്.1867-ൽ മരിക്കുന്നത് വരെ റൂസ്സോ സ്വന്തം നാടായ ബാർബിസോണിൽ തന്നെയായിരുന്നുഗ്ലാസ്ഗോ,ലണ്ടൻ,ന്യൂയോർക്ക് തുടങ്ങിയ മഹാനഗരങ്ങളിൽ അദ്ദേഹത്തിന്റെ ചിത്രങ്ങൾ പ്രദർശിപ്പിച്ചിട്ടുണ്ട്.

Théodore Rousseau - Rehs Galleries' biography on the artist.


</doc>
<doc id="338022" url="https://ml.wikipedia.org/wiki?curid=338022" title="വെല്ലിംഗ്ടൺ അന്താരാഷ്ട്ര വിമാനത്താവളം">
വെല്ലിംഗ്ടൺ അന്താരാഷ്ട്ര വിമാനത്താവളം

ന്യൂസിലൻഡിന്റെ തലസ്ഥാന നഗരമായ വെല്ലിംഗ്ടണിൽ സ്ഥിതി ചെയ്യുന്ന അന്താരാഷ്ട്ര വിമാനത്താവളമാണ് വെല്ലിംഗ്ടൺ അന്താരാഷ്ട്ര വിമാനത്താവളം.വെല്ലിംഗ്ടൺ നഗരത്തിൽ നിന്നും 6 കിലോമീറ്റർ മാറി പ്രാന്തപ്രദേശമായ റോങൊടെയിലാണ് വിമാനത്താവളം സ്ഥിതി ചെയ്യുന്നത്. വെല്ലിംഗ്ടൺ സിറ്റി കൗൺസിൽ, ന്യൂസിലൻഡിലെ പ്രമുഖ നിർമ്മാണക്കമ്പനിയായ ഇൻഫ്രാടീൽ എന്നിവരുടെ സംയുക്ത ഉടമസ്ഥതയിലുള്ളതാണ് വെല്ലിംഗ്ടൺ വിമാനത്താവളം. 1935ൽ നിർമ്മാണം പൂർത്തിയായ വെല്ലിംഗ്ടൺ വിമാനത്താവളം സുരക്ഷാകാരണങ്ങൾ മുൻ നിർത്തി 1947ൽ അടച്ചുപൂട്ടി. പിന്നീട് 1959ൽ നവീകരിച്ച വെല്ലിംഗ്ടൺ വിമാനത്താവളം ഇന്ന് രാജ്യത്തെ മൂന്നാമത് ഏറ്റവും തിരക്കേറിയ അന്താരാഷ്ട്ര വിമാനത്താവളമാണ്. എയർ ന്യൂസിലൻഡിന്റെ ഒരു പ്രധാന ഹബ് ആണ് വെല്ലിംഗ്ടൺ വിമാനത്താവളം.സിംഗപ്പൂർ എയർലൈൻസ്, ക്വാണ്ടാസ് ,എയർ ഓസ്ട്രേലിയ തുടങ്ങിയവയാണ് വെല്ലിംഗ്ടൺ വിമാനത്താവളത്തിലെക്ക് സർവീസ് നടത്തുന്ന പ്രധാനപ്പെട്ട വിദേശ എയർലൈനുകൾ.



</doc>
<doc id="338039" url="https://ml.wikipedia.org/wiki?curid=338039" title="ഷാൻ വാൻ എെക്ക്">
ഷാൻ വാൻ എെക്ക്

എണ്ണചായചിത്രങ്ങളിലൂടെ പ്രശസ്തനായ ചിത്രകാരനാണ് ഷാൻ വാൻ എെക്ക്.1390-ൽ ജനിച്ച അദ്ദേഹം 15-ാം നൂറ്റാണ്ടിൽ നെതർലാന്റിലെ ഏറ്റവും പ്രശസ്ത ചിത്രകാരനായിരുന്നു.സൂക്ഷമവും സ്ഥൂലവുമായ ദൃശ്യങ്ങൾ തികഞ്ഞ ‍തന്മയത്വത്തോടെ ചിത്രങ്ങളിൽ ഉൾക്കൊളളിക്കാൻ വാൻ എെക്കിനു കഴിഞ്ഞിരുന്നു.തന്മൂലം ,ഒരു പണ്ഡിതൻ രേഖപ്പെടുത്തിയിരിക്കുന്നത് എെക്കിന്റെ കണ്ണുകൾ ഒരേസമയം മൈക്രോസ്ക്കോപ്പും ടെലിസ്ക്കോപ്പും ചേർന്നതാണ് എന്നാണ്.പ്രതീകാത്മകതക്കൊണ്ട് എെക്കിന്റെ രചനകൾ സവിശേഷത ആകർഷിക്കുന്നു.


</doc>
<doc id="338043" url="https://ml.wikipedia.org/wiki?curid=338043" title="നിലയ്ക്കൽ">
നിലയ്ക്കൽ

നിലയ്ക്കൽ (ചായൽ) പത്തനംതിട്ട ജില്ലയുടെ കിഴക്കൻ മേഖലയിൽ ഗൂഡ്രിക്കൽ ഫോറസ്റ്റ് റേഞ്ചിൽ സ്ഥിതി ചെയ്യുന്ന ഒരു പ്രദേശമാണ്. പ്രസിദ്ധ ശബരിമല ക്ഷേത്രം നിലയ്ക്കലിന് 23 കിലോമീറ്റർ വടക്ക് കിഴക്കായി സ്ഥിതി ചെയ്യുന്നു. ശബരിമലയിലേക്കുള്ള യാത്രയിലെ ഒരു പ്രധാന ഇടത്താവളം കൂടിയാണ് നിലയ്ക്കൽ. നിബിഢ വനങ്ങളും റബ്ബർ തോട്ടങ്ങളുമാൽ ചുറ്റപ്പെട്ട ഈ പ്രദേശത്ത് ജനസംഖ്യ താരതമ്യേന കുറവാണ്. ഏ.ഡി 52-ാം ആണ്ടിൽ ക്രിസ്തുമത പ്രചരണത്തിനായി കേരളത്തിലെത്തിയ തോമാശ്ലീഹ ഇവിടെ എത്തിച്ചേർന്നുവെന്നും ഒരു പളളി സ്ഥാപിച്ചെന്നും ക്രിസ്തീയ വിശ്വാസികൾ പരക്കെ വിശ്വസിച്ചു പോരുന്നു. എന്നാൽ ഇതിനാധികാരികമായ തെളിവുകളൊന്നും ലഭ്യമല്ല. 1984ൽ ഇവിടെ സ്ഥാപിച്ച സെൻ്റ് തോമസ് എക്ക്യുമെനിക്കൽ പള്ളി ലോകത്തെ തന്നെ ആദ്യത്തെ എക്ക്യുമെനിക്കൽ പള്ളിയായി കരുതപ്പെടുന്നു.

മണ്ണാറക്കുളഞി - ചാലക്കയം റൂട്ടിൽ പ്ലാപ്പളളിയിൽ നിന്നും ഏകദേശം 8 കിലോമീറ്റർ കിഴക്ക് മാറിയാണ് നിലയ്ക്കൽ. കേരളത്തിലെ ഏറ്റവും വലിയ രണ്ടാമത്തെ ജലവെെദ്യുത പദ്ധതിയായ ശബരിഗിരി ഇവിടെ നിന്നും ഏതാനും കിലോമീറ്ററുകൾ മാത്രം ദൂരത്തിൽ സ്ഥിതി ചെയ്യുന്നു.

തിരുവിതാംകൂർ ദേവസ്വം ബോർഡിൻെറ്റ കീഴിൽ വരുന്ന നിലയ്ക്കൽ മഹാദേവ ക്ഷേത്രം ദാരാളം ഭക്തരെ ഇവിടേയ്ക്ക് ആകർഷിക്കുന്നു.പ്രധാന ഹെെവേയിൽ നിന്നും 1 കിലോമീറ്റർ ഉളളിലായിട്ടാണ് ക്ഷേത്രം സ്ഥിതി ചെയ്യുന്നത്.ശിവനാണ് പ്രധാന പ്രതിഷ്ഠ.ഒരേ സമയം ഉഗ്രമൂർത്തിയായും മംഗളദായകനായും ഭഗവാൻ വിളങ്ങുന്നു.ദുഷ്ട ശക്തികൾക്കെതിരെ പോരാടാൻ എല്ലാ അനുഗ്രഹങ്ങളും ഭഗവാൻ ശിവൻ തൻെറ്റ പുത്രനായ അയ്യപ്പന് പ്രദാനം ചെയ്യുന്നു എന്നാണ് വിശ്വാസം.ഭക്തർക്ക് വിരിവെക്കാനും കുളിക്കാനും ഉളള സൗകര്യം ക്ഷേത്രത്തിലുണ്ട്.മൂന്ന് പൂജകളുളള ഈ ക്ഷേത്രത്തിൽ ഉപദേവതകളായി കന്നിമൂല ഗണപതിയും നന്ദിയുമാണുളളത്.ഞായർ, തിങ്കൾ, വെളളി എന്നിവയാണ് ആഴ്ച്ചയിലെ വിശേഷദിവസങ്ങൾ.ദിവസങ്ങൾ.ക്ഷേത്രത്തിനോട് ചേർന്ന് തന്നെ പളളിയറക്കാവ് എന്ന മറ്റൊരു അമ്പലം കൂടിയുണ്ട്.ദേവിയാണ് പ്രധാന പ്രതിഷ്ഠ.

കേരളത്തിലെ വിവിധ എപ്പിസ്കോപ്പൽ സഭാ വിഭാഗങ്ങളുടെ മേൽനോട്ടത്തിൽ പരിപാലിക്കപ്പെടുന്ന ഒരു എക്യുമെനിക്കൽ ദേവാലയമാണ് സെന്റ് തോമസ് എക്യുമെനിക്കൽ പള്ളി. ലോകത്തിലെ ആദ്യത്തെ എക്യുമെനിക്കൽ ദേവാലയമാണിത്. 1984 ഏപ്രിൽ 8ന് ആണ് ഈ ദേവാലയം കൂദാശ ചെയ്യപ്പെട്ടത്. യേശുവിന്റെ ശിഷ്യനായ തോമാശ്ലീഹ ഈ സ്ഥലത്ത് എത്തിയിരുന്നതായി ക്രൈസ്തവർ വിശ്വസിക്കുന്നു.

ശബരിമല മാസ്റ്റർ പ്ലാനിൻെറ്റ ഭാഗമായി നിലയ്ക്കലിനെ ഒരു പ്രധാന ഇടത്താവളമാക്കി മാറ്റുക എന്നതായിരുന്നു ദേവസ്വം ബോർഡിൻെറ്റ ലക്ഷ്യം.ഇതിനായി 110 ഹെക്ടർ വനഭൂമി ഗവൺമെൻറ്റ് ദേവസ്വം ബോർഡിന് കെെമാറി.കേരള ഭാർമിങ്ങ് കോർപ്പറേഷൻെറ്റ വകയായിരുന്ന ഈ ഭൂമി പ്രധാനമായും പാർക്കിങ്ങിനാണ് ഉപയോഗിച്ചത്.

പമ്പയിലെ തിരക്ക് ഒഴിവാക്കുവാൻ ഹെവി/മീഡിയം വാഹനങ്ങൾ നിലയ്ക്കലിലാണ് പാർക്ക് ചെയ്യുന്നത്.നിലയ്ക്കലെ പാർക്കിങ്ങ് ഗ്രൗണ്ടുകളിൽ ഒരേ സമയം നാലായിരത്തിലധികം വാഹനങ്ങൾക്ക് പാർക്ക് ചെയ്യാവുനന്നതാണ്.പല സംസ്ഥാനങ്ങളിൽ നിന്നെത്തുന്ന തീർത്ഥാടകർക്ക് സൗകര്യപ്രധമാം വിധം പല ബ്ലോക്കുകളായിയാണ് പാർക്കിങ്ങ് ഒരുക്കിയിരിക്കുന്നത്.സമീപ കാലത്ത് നിലയ്ക്കലെ കുടിവെളള പദ്ധതികളും ശൗചാലയങ്ങളും ദേവസ്വം ബോർഡ് നവീകരിച്ചിരുന്നു.മഹാദേവ ക്ഷേത്രത്തിന് മുമ്പിലായി ഭക്തർക്ക് നടപ്പന്തലും നിർമ്മിച്ചു.ഇങ്ങനെ പലവിധം നവീകരണ പ്രവർത്തനങ്ങൾ നടത്തി നിലയ്ക്കൽ ശബരിമല തീർത്ഥാടനത്തിലെ പ്രധാന ഇടത്താവളമായി മാറി.

നിലയ്ക്കലിന് കിഴക്ക് മാറി ശബരിമല വനത്തിനുളളിൽ ഉളള ആദിവാസി കോളനിയാണ് അട്ടത്തോട്.മലപ്പണ്ടാരം വിഭാഗത്തിൽ പെടുന്ന ആദിവാസികളാണിവിടെവ ഏറെയും. പട്ടിണിയുടെയും അസമത്വത്തിൻെറ്റയും നടുവിലാണ് ഇവരുടെ ജീവിതം.നല്ല പാർപ്പിടങ്ങളോ പ്രാധമിക വിദ്യാഭ്യാസമോ പോലും ഇവർക്കില്ല.ഗവൺമെൻറ്റിൽ നിന്നും ലഭിക്കുന്ന ആനുകൂല്യങ്ങളാണ് ഈ ജനതയുടെ ഏക ആശ്വാസം.
ഏകദേശം മുന്നൂറിനുമേൽ ആദിവാസി കുടുംബങ്ങളാണിവിടെ ഉളളത്.2015ൽ ഇവിടെ ആരംഭിച്ച ഗവൺമെൻറ്റ് എൽ.പി സ്കൂൾ ആദിവാസി കുട്ടികൾക്ക് പ്രാധമിക വിദ്യാഭ്യാസം നൽകുന്നു.ഉച്ചകഞ്ഞിക്കുളള ഭണ്ട് കേരള സ്റ്റേറ്റ് ഹ്യുമൻ റെെറ്റസ് കമ്മീഷൻ ചെയർപേഴ്സണായ J.B കോശി അനുവദിച്ചിട്ടുണ്ട്.ഇത് ഇവിടെ പഠിക്കുന്ന 46 ആദിവാസി കുട്ടികൾക്ക് വലിയൊരു അനുഗ്രഹമാണ്.

ജനസംഖ്യ കുറഞ്ഞ മേഖലയായതുകൊണ്ട് തന്നെ ഗതാഗതം കുറവാണവിടെ.എങ്കിലും മണ്ഡല-മകരവിളക്ക് കാലങ്ങളിൽ ആയിരക്കണക്കിന് വാഹനങ്ങളാണ് ഇതിലെ കടന്നുപോകുന്നത്.ഈ സമയങ്ങളിൽ K.S.R.T.C ബസ്സുകൾ പമ്പയിൽ നിന്നും നിലയ്ക്കലിലേയ്ക്ക് ചെയിൻ സർവ്വീസ് നടത്താറുണ്ട്.പ്രെെവറ്റ് ബസ്സുകൾ സമീപ സ്ഥലങ്ങളായ ആങ്ങമൂഴി, തുലാപ്പള്ളി മേഖലകളിൽ മാത്രം സർവ്വീസ് നടത്തുന്നു.

നിലയ്ക്കലെ ഏക ആശുപത്രി 2014ൽ ഡോ.പ്രസബ് ഈനസ്സിൻെറ്റ നേതൃത്വത്തിൽ തുടങ്ങിയ ഗവൺമെൻറ്റ് പ്രെെമറി ഹെൽത്ത് സെൻറ്ററാണ്.അട്ടത്തോട് മേഖലയിലുളള ആദിവാസി വിഭാഗത്തിന് ഈ ആശുപത്രി വളരെ ഉപയോഗപ്രധമാണ്.





‌‌__സൂചിക__

</doc>
<doc id="338053" url="https://ml.wikipedia.org/wiki?curid=338053" title="ഐക്കാസിനേസീ">
ഐക്കാസിനേസീ

സപുഷ്പികളിൽ ഉൾപ്പെടുന്ന ഒരു സസ്യകുടുംബമാണ് ഐക്കാസിനേസീ (Icacinaceae).
ഈ സസ്യകുടുംബത്തിൽ വൃക്ഷങ്ങളും, കുറ്റിച്ചെടികളും, ആരോഹികളും കാണപ്പെടുന്നു. ഉഷ്ണമേഖല പ്രദേശത്താണ് ഇവ സാധാരണയായി വളരുന്നത്. വെള്ളയോടൽ, പീനാറി, പുളിപ്പച്ച, കരിനീലി തുടങ്ങിയവ ഈ സസ്യകുടുംബത്തിലെ അംഗങ്ങളാണ്.

ഇവയുടെ ഇലകൾ വിപരീതമായി ക്രമീകരിച്ചതും,  ലഘുപത്രത്തോടുകൂടിയവയോ ഹസ്തകബഹുപത്രങ്ങങ്ങളോടു കൂടിയവയോ ആണ്. ഏകാന്തരന്യാസത്തിൽ (alternate) ക്രമീകരിക്കപ്പെട്ടതും, സിരാവിന്യാസം ജാലികാസിരാവിന്യാസത്തോടു കൂടിയവയോ ഹസ്തക സിരാവിന്യാസത്തോടു കൂടിയവയോ ആണ്. ഇലവക്കുകൾ പൂർണ്ണമായും ദാന്തുരമായും കാണപ്പെടാറുണ്ട്. പത്രവൃന്തത്തിന്റെ അടിയിലായി ഉപപർണ്ണങ്ങൾ കാണപ്പെടുന്നു. സാധാരണയായി ശിഖിരങ്ങളുടെ അഗ്രഭാഗങ്ങളിലായാണ് ഇവയുടെ പൂക്കൾ ഉണ്ടാകുന്നത്, എന്നാൽ ചില സ്പീഷിസുകളിൽ ഇലകൾക്കു വിപരീതമായും പൂക്കൾ കാണപ്പെടാറുണ്ട്. മിക്ക സ്പീഷിസുകളുടേയും പൂക്കൾ ദ്വിലിംഗ സ്വഭാവത്തോടു കൂടിയവയാണ്, ചില സ്പീഷിസുകൾക്ക് ഏകലിംഗ പുഷ്പങ്ങളാണുള്ളത്.  


</doc>
<doc id="338062" url="https://ml.wikipedia.org/wiki?curid=338062" title="ബ്രേസ് പ്രഹേളിക">
ബ്രേസ് പ്രഹേളിക

റോഡ് ശൃംഖലകളെ പരിഷ്കരിക്കാനുള്ള ഒരു നിർദ്ദേശമെന്ന നിലയ്ക്ക് Dietrich Braess എന്ന ഗണിതജ്ഞൻ 1968 ൽ ആവിഷ്കരിച്ച ഒരു മാതൃകയാണിത്. പ്രധാന പാത അടച്ചിടുക വഴി മൊത്തത്തിലുള്ള ഗതാഗതം മെച്ചപ്പെടുത്തുന്ന ഒരു രീതിയെ ഇത് വിശദമാക്കുന്നു. വൈദ്യുത ഗ്രിഡുകളുടെ കാര്യത്തിലും കമ്പ്യൂട്ടർ നെറ്റ്വർക്കുകളുടെ കാര്യത്തിലും ജൈവ വ്യവസ്ഥകളിലും ഇതിന് സാധർമ്യം കണ്ടെത്താനാകും.  
ഇവിടെ A യിൽ നിന്ന് B യിലേക്ക് എത്താൻ പല വഴികൾ ഉണ്ട്. AD, CB എന്നീ പാതകൾ തെരഞ്ഞെടുത്താൽ അതിലൂടെ സഞ്ചരിക്കുന്ന വാഹനങ്ങളുടെ എണ്ണത്തിനനുസരിച്ചായിരിക്കും സമയം ( വാഹനങ്ങളുടെ എണ്ണം / 100 ) നിർണ്ണയിക്കപ്പെടുക. AC യും DB യും കടക്കാൻ എല്ലായ്പ്പോഴും ഏതാണ്ട് നിശ്ചിത സമയം (30 മിനിറ്റ്) ആണ് വേണ്ടിവരിക. C യിൽ നിന്ന് D യിലേക്കുള്ള ദൂരം 5 മിനിറ്റും ആണ്. ആകെ 2000 വണ്ടികളാണ് ഒരു സമയം ഓടുന്നത്.
ആദ്യം A യിൽ നിന്ന് നേരിട്ട് C യിലേക്ക് പോകാൻ എടുക്കുന്നതിനേക്കാൾ(30) കുറഞ്ഞ സമയം കൊണ്ട് AD + DC വഴി C യിലെത്താം. (എല്ലാ വണ്ടികളും ഈ വഴി ഉപയോഗിക്കുകയാണെങ്കിൽ പോലും (2000/100) + 5 = 25 മിനിറ്റേ വേണ്ടിവരുന്നുള്ളൂ) ആയതിനാൽ തന്നെ എല്ലാവരും ഈ വഴി തെരഞ്ഞെടുക്കും. 
ഇനി, D യിൽ നിന്ന് നേരിട്ട് B യിലേക്ക് പോകാൻ 30 മിനിറ്റ് എടുക്കും എന്നതിനാലാണ് ആളുകൾ D യിൽ നിന്ന് C വഴി B തെരഞ്ഞെടുക്കുന്നത്. (മുൻപത്തെ പോലെ തന്നെ എല്ലാ വണ്ടികളും ഈ വഴി ഉപയോഗിക്കുകയാണെങ്കിൽ പോലും (2000/100) + 5 = 25 മിനിറ്റേ വേണ്ടിവരുന്നുള്ളൂ)
അതുകൊണ്ട്, ഒരു ഡ്രൈവറെ സംബന്ധിച്ചിടത്തോളം ഏറ്റവും യുക്തിപരമായ തീരുമാനം ADCB എന്ന വഴി തെരഞ്ഞെടുക്കുന്നത് ആണ്. എല്ലാ വാഹനങ്ങളും ഒരു വഴിയിലൂടെ എന്ന് കരുതിയാൽ പോലും, AD + DC + CB = (2000/100) + 5 + (2000/100) = 45 മിനുറ്റ് മാത്രമേ ആകുന്നുള്ളൂ. എല്ലാ വാഹനങ്ങളും ഈ വഴി തെരഞ്ഞെടുക്കും.
D യിൽ നിന്ന് C യിലേക്കുള്ള സുവർണ്ണ പാതയാണ് ഈ സൗകര്യം ഒരുക്കിക്കൊടുക്കുന്നത്. അങ്ങനെയിരിക്കെ ഒരു ദിവസം ഈ വഴി അറ്റകുറ്റപ്പണികൾക്കായി അടച്ചിടുകയാണ് എന്ന് കരുതുക. ഇപ്പോൾ ആളുകൾ ADB തെരഞ്ഞെടുത്താലും ACBതെരഞ്ഞെടുത്താലും ഒരേ സമയമാണ് വേണ്ടിവരിക (30 + (n/100)).
അതിനാൽ ഏതു വഴി തെരഞ്ഞെടുക്കാനുള്ള സംഭാവ്യതയും 50% ആണ്. പകുതിപ്പേർ(1000) ACBയും ബാക്കി(1000) ADBയും വഴി പോകുന്നു. ഇപ്പോൾ എല്ലാവരും എത്തിച്ചേരാനെടുക്കുന്ന സമയം 30 + (1000/100) = 40 ആണ്. ഈ അവസ്ഥയെ ഗെയിം തിയറിയിൽ നാഷ് ഇഖ്വിൽബ്രിയം എന്നു പറയുന്നു. 
DC തുറന്നുകൊടുത്താൽ ഇത് വീണ്ടും 45 മിനിറ്റ് ആയിത്തീരും.


</doc>
<doc id="338064" url="https://ml.wikipedia.org/wiki?curid=338064" title="സ്വാൾബാർഡ് ആഗോള വിത്തു സംരക്ഷണ നിലവറ">
സ്വാൾബാർഡ് ആഗോള വിത്തു സംരക്ഷണ നിലവറ

സ്വാൾബാർഡ് ആഗോള വിത്തു സംരക്ഷണ നിലവറ നോർവെയിലെ സ്വാൾബാർഡ് ദ്വീപസമൂഹത്തിൽപ്പെട്ട സ്പിറ്റ്സ്ബെർഗൻ ദ്വീപിൽ സ്ഥിതിചെയ്യുന്ന ഒരു സുരക്ഷിതമായ വിത്തു സംരക്ഷണ കേന്ദ്രമാണ്. ഉത്തരധ്രുവത്തിൽ നിന്ന് ഏകദേശം 1300 കിലോമീറ്റർ അകലെയാണ് ഇത്. 
ലോകമെമ്പാടുമുള്ള ജീൻ ബാങ്കുകളിൽ സൂക്ഷിച്ചിട്ടുള്ള വിത്തുകളുടെ പകർപ്പ് അഥവാ അധികമുള്ള വിത്തുകൾ എന്നിവ സംരക്ഷിക്കുക എന്ന ലക്ഷ്യത്തോടെ അമേരിക്കൻ സംരക്ഷകനായ കാരി ഫൗളറും കൺസൾറ്റേറ്റീവ് ഗ്രൂപ്പ് ഓൺ ഇന്റർനാഷണൽ അഗ്രികൾച്ചറൽ റിസർച്ച് എന്ന സംഘടനയും ചേർന്നാണ് ഇതിനു രൂപം നൽകിയത്. ഭാവിയിൽ ഉണ്ടായേക്കാവുന്ന പ്രാദേശികവും ആഗോളവുമായ പ്രതിസന്ധികളിൽ മറ്റു ജീൻ ബാങ്കുകളിൽ സൂക്ഷിച്ചിട്ടുള്ള വിത്തുകൾ സംരക്ഷിക്കുക എന്നതാണ് ഇതിന്റെ സ്ഥാപകലക്ഷ്യം. നോർവീജിയൻ ഗവണ്മെന്റ്, ഗ്ലോബൽ ക്രോപ് ഡൈവേഴ്സിറ്റി ട്രസ്റ്റ് പിന്നെ നോർഡിക് ജെനറ്റിക് റിസോഴ്സ് സെന്റർ എന്നിവർ ചേർന്ന് രൂപം നൽകിയ ധാരണയുടെ അടിസ്ഥാനത്തിലാണ് കേന്ദ്രത്തിന്റെ പ്രവർത്തനം. 

നിലവറ നിർമ്മാണത്തിന് ചെലവായ 45 ദശലക്ഷം നോർവീജിയൻ ക്രോണ (9 ദശലക്ഷം ഡോളർ) മുഴുവനും നോർവീജിയൻ ഗവണ്മെന്റിന്റെ സംഭവനയായിരുന്നു. പ്രവർത്തന ചെലവ് മുഴുവൻ നോർവേയും ഗ്ലോബൽ ക്രോപ് ഡൈവേഴ്സിറ്റി ട്രസ്റ്റും വഹിച്ചു. ബിൽ & മെലിൻഡ ഗേറ്റ്സ് ഫൗണ്ടേഷൻ വിവിധ ഗവണ്മെന്റുകൾ എന്നിവരാണ് ട്രസ്റ്റിന്റെ പ്രാഥമിക നിക്ഷേപം നൽകിയത്. 

 ജൂൺ 19, 2006 -ൽ നോർവേ, സ്വീഡൻ, ഫിൻലൻഡ്‌, ഡെൻമാർക്ക്‌, ഐസ്ലൻഡ് എന്നീ രാജ്യങ്ങളുടെ പ്രധാനമന്ത്രിമാർ ചേർന്നാണ് കല്ലിടൽ ചടങ്ങ് നടത്തിയത്. 

സ്പിറ്റ്സ്ബെർഗൻ ദ്വീപിൽ ഒരു ചുണ്ണാമ്പുകല്ല് മല 120 മീറ്റർ ഉള്ളിലേക്ക് തുരന്നാണ് വിത്തു നിലവറ നിർമ്മിച്ചത്. വിത്തുകൾ ഈർപ്പം ഉള്ളിൽ കടക്കാത്തവണ്ണം പ്രത്യേക പാക്കറ്റുകളിൽ ആണ് സൂക്ഷിച്ചിരിക്കുന്നത്. നോർഡിക് ജെനറ്റിക് റിസോഴ്സ് സെന്റർ ആണ് ഈ കേന്ദ്രം കൈകാര്യം ചെയ്യുന്നത്. 

ഭൂചലന സാധ്യത കുറവാണ് എന്നതും താഴ്ന്ന താപനിലയുമാണ് സ്പിറ്റ്സ്ബെർഗൻ തിരഞ്ഞെടുക്കാനുള്ള കാരണം. കടലിൽ നിന്ന് 430 അടി ഉയരത്തിലാണ് ഇത് സ്ഥിതിചെയ്യുന്നതിനാൽ മഞ്ഞു മലകൾ ഉരുകിയാലും പ്രദേശം ഉണങ്ങിത്തന്നെ ഇരിക്കും. അവിടെ നിന്ന് തന്നെ ഖനനം ചെയ്യുന്ന കൽക്കരി ഉപയോഗിച്ച് കൂടുതൽ തണുപ്പിക്കാനുള്ള വൈദ്യുതി ഉത്പാദിപ്പിക്കാൻ കഴിയും. ശീതീകരണ സംവിധാനം പരാജയപ്പെട്ടാൽ തന്നെ ചുറ്റുപാടുമുള്ള താപനിലയിലേക്ക് എത്താൻ ഏതാനും ആഴ്ചകൾ വേണ്ടിവരും. 

നിർമ്മാണത്തിന് മുൻപ് നടന്ന സാധ്യത പഠനത്തിൽ പ്രധാന ധാന്യവിളകൾ നൂറുകണക്കിന് വർഷത്തേക്ക് സംരക്ഷിക്കാൻ കഴിയുമെന്ന് കണ്ടു, ചിലതു ആയിരക്കണക്കിന് വര്ഷത്തേക്കും. 

ഫെബ്രുവരി 26, 2008 -ൽ ആണ് സംവിധാനം ഔദ്യോഗികമായി തുറന്നത്. 4.5 ദശലക്ഷം വിത്തു ഇനങ്ങൾ സൂക്ഷിക്കാനുള്ള ശേഷി സംവിധാനത്തിനുണ്ട്. 2013 ആയപ്പോഴേക്കും ലോകമെമ്പാടുമുള്ള ജീൻ ബാങ്കുകളിൽ സൂക്ഷിച്ചിട്ടുള്ള ജനിതക വൈവിധ്യത്തിന്റെ മൂന്നിലൊന്ന് ഇവിടെ പ്രതിനിധീകരിക്കപ്പെട്ടിരുന്നു. 

വിത്തുകൾ ഈർപ്പം ഉള്ളിൽ കടക്കാത്തവണ്ണം പ്രത്യേക പാക്കറ്റുകളിൽ ആണ് സൂക്ഷിച്ചിരിക്കുന്നത്. ഇവ മെറ്റൽ റാക്കുകളിൽ അടുക്കിവെച്ചിരിക്കുന്നു. താഴ്ന്ന താപനിലയും പരിമിതമായ ഓക്സിജൻ സാന്നിധ്യവും വിത്തുകൾ കേടുകൂടാതെ ദീർഘകാലം ഇരിക്കാൻ സഹായിക്കുന്നു. 

4.5 ദശലക്ഷം വിത്തു സാമ്പിളുകൾ സൂക്ഷിക്കാനുള്ള ശേഷി ഈ കേന്ദ്രത്തിനുണ്ട്.


</doc>
<doc id="338065" url="https://ml.wikipedia.org/wiki?curid=338065" title="മാഗ്നറ്റോമീറ്റർ">
മാഗ്നറ്റോമീറ്റർ

മാഗ്നറ്റോമീറ്ററുകൾ ഫെറോമാഗ്നെറ്റ് പോലെയുള്ള കാന്തികവസ്തുവിന്റെ കാന്തികപ്രേരണവും ശക്തിയും അളക്കുക, ചില സന്ദർഭങ്ങളിൽ സ്പേസിലെ ഒരു ബിന്ദുവിലെ കാന്തികമണ്ഡലത്തിന്റെ ദിശ അളക്കുക എന്നീ രണ്ട് പൊതുവായ ആവശ്യങ്ങൾക്ക് വേണ്ടി ഉപയോഗിക്കുന്ന അളക്കൽ യന്ത്രങ്ങളാണ്. 

ആദ്യത്തെ മാഗ്നറ്റോമീറ്റർ കണ്ടുപിടിച്ചത് 1833ൽ കാൾ ഫ്രെഡറിക്ക് ഗോസ് ആണ്. പത്തൊൻപതാം നൂറ്റാണ്ടിലെ അറിയപ്പെടുന്ന വികസനങ്ങളിൽ ഇപ്പോഴും ഇപ്പോഴും വ്യാപകമായി ഉപയോഗിക്കുന്ന ഹാൾ എഫക്റ്റും ഉൾപ്പെടുന്നു.

മാഗ്നറ്റോമീറ്ററുകൾ വ്യാപകമായി ഉപയോഗിക്കുന്നത് ഭൂമിയുടെ കാന്തിക മണ്ഡലം അളക്കാനും ഭൗമഭൗതികസർവ്വേകളിൽ ഭൂമിയുടെ കാന്തികമണ്ഡലത്തിൽ ഉണ്ടാകുന്ന വിവിധതരം വ്യതിയാനങ്ങൾ തിരിച്ചറിയാനുമാണ്. അന്തർവാഹിനികളെ തിരിച്ചറിയാനായി ഇവയെ സൈന്യത്തിൽ ഉപയോഗിക്കുന്നുണ്ട്. തൽഫലമായി അമേരിക്ക, കാനഡ, ആസ്ട്രേലിയ എന്നീ രാജ്യങ്ങൾ ഏറ്റവും സൂക്ഷ്മസംവേദനക്ഷമതയുള്ള മാഗ്നറ്റോമീറ്ററുകൾ സൈനിക സാങ്കേതികവിദ്യയെന്ന നിലയിൽ അവയുടെ വിതരണം നിയന്ത്രിക്കുന്നുണ്ട്.

മാഗ്നറ്റോമീറ്ററുകളെ മെറ്റൽഡിറ്റക്റ്ററുകളായി ഉപയോഗിക്കാറുണ്ട്. കാന്തികലോഹങ്ങളെ മാത്രം തിരിച്ചറിയാൻ കഴിയുന്ന അവയ്ക്ക് മെറ്റൽഡിറ്റക്റ്ററിൽ നിന്നും വ്യത്യസ്തമായി ആഴത്തിലുള്ള ലോഹങ്ങളെ തിരിച്ചറിയാൻ കഴിയും. മെറ്റൽ ഡിറ്റക്റ്ററിൻ 2 മീറ്ററിനേക്കാൾ മാത്രമാണ് പരിധിയെങ്കിൽ മാഗ്നറ്റോമീറ്ററുകൾക്ക് വലിയ വസ്തുക്കൾ, വാഹനങ്ങൾ എന്നിവയെ തിരിച്ചറിയാനുള്ള കഴിവുണ്ട്.

ഈ അടുത്ത വർഷങ്ങളിൽ കുറഞ്ഞചിലവിൽ ഇന്റഗ്രേറ്റഡ് സർക്യൂട്ടുകളിൽ ഉപയോഗിക്കാൻ കഴിയുന്നതിനാൽ അവയെ ചെറുതാക്കിക്കൊണ്ടു വരുന്നുണ്ട്. മൊബൈൽ ഫോണുകൾ, ടാബ്ലെറ്റ് കമ്പ്യൂട്ടറുകൾ എന്നിവയിൽ കോമ്പസ്സുകളായി ഇവയുടെ ഉപയോഗിക്കുന്നത് കുടിയിട്ടുണ്ട്.



</doc>
<doc id="338072" url="https://ml.wikipedia.org/wiki?curid=338072" title="ദ്രവ്യതരംഗം">
ദ്രവ്യതരംഗം

എല്ലാ ദ്രവ്യങ്ങളും തരംഗസ്വഭാവം കാണിക്കുന്നു. ഉദാഹരണത്തിന്, ഇലക്ട്രോണുകളുടെ ഒരു ബീമിനെ പ്രകാശത്തിന്റെ ബീമായോ ജലതരംഗമായോ വിസരിപ്പിക്കാൻ കഴിയും. വേവ്- പാർട്ടിക്കിൾ ഡ്യൂവലിറ്റിയുടെ ഉദാഹരണമായ ദ്രവ്യതരംഗങ്ങൾ ക്വാണ്ടം മെക്കാനിക്സിന്റെ കേന്ദ്രഭാഗമാണ്. ദ്രവ്യം തരംഗത്തിന്റെ പോലെയുള്ള സ്വഭാവങ്ങൾ പ്രകടിപ്പിക്കുന്നു എന്ന ആശയം ഡീ ബ്രോഗ്ലിയുടെ പരികൽപ്പന എന്നറിയപ്പെടുന്നത് 1924ൽ ലൂയിസ് ഡീ ബ്രോഗ്ലി മുന്നോട്ടുവെച്ചതിനാലാണ്. ദ്രവ്യതരംഗങ്ങളെ ഡീ ബ്രോഗ്ലി തരംഗങ്ങൾ എന്നും വിളിക്കുന്നു.

ഡീ ബ്രോഗ്ലീ തരംഗദൈർഘ്യം എന്നത് വലിയ വസ്തുവിന്റെ തരംഗദൈർഘ്യമാണ്. ഇത് ബന്ധപ്പെട്ടിരിക്കുന്നത് ആക്കവുമായും പ്ലാങ്ക് സ്ഥിരാങ്കവുമായുമാണ്.

ദ്രവ്യത്തിന്റെ തരംഗത്തിനെ പോലെയുള്ള സ്വഭാവങ്ങൾ ആദ്യമായി പരീക്ഷണാത്മകമായി കാണിച്ചുതന്നത് ജോർജ് പാഗെറ്റ് തോംസനിന്റെ തിൻ ഫിലിം മെറ്റൽ ഡിഫ്രാക്ഷൻ എക്സ്‌പെരിമെന്റാണ്. അതോടൊപ്പം സ്വതന്ത്രമായി ഡേവിസ്സൻ-ജെർമഋ പരീക്ഷണവുമാണ് . ഇവ രണ്ടിലും ഇലക്ട്രോണുകളാണ് ഉപയോഗിച്ചത്. ഇത് മറ്റ് അടിസ്ഥാനകണങ്ങൾ, നിർവ്വീര്യമായ ആറ്റങ്ങൾ എന്നിവയിലും അതോടൊപ്പം തന്മാത്രകളിൽപ്പോലും ഇത് സ്ഥിരീകരിച്ചിരുന്നു. ദ്രവ്യത്തിന്റെ തരംഗസ്വഭാവം ആറ്റത്തിന്റെ ഘടനയെക്കുറിച്ചുള്ള ആധുനിക സിദ്ധാന്തത്തിലും കണികാഭൗതികത്തിലും നിർണ്ണായകമാണ്.




</doc>
<doc id="338073" url="https://ml.wikipedia.org/wiki?curid=338073" title="ശ്രീലങ്കൻ അളവുതൂക്ക ഏകകങ്ങൾ">
ശ്രീലങ്കൻ അളവുതൂക്ക ഏകകങ്ങൾ

ശ്രീലങ്കയിൽ നീളത്തിനും പിണ്ഡത്തിനും ഉള്ളള്ളവിനുമായി അനേകം തരം അളവുതൂക്ക ഏകകങ്ങൾ നിലവിലുണ്ട്. 
പല കാലങ്ങളിൽ ശ്രീലങ്കയിൽ പല തരം അളവുകൾ ഉപയൊഗിച്ചുവന്നിരുന്നു. ചിലവ അവിടത്തെ ചില പ്രദേശങ്ങളിൽ മാത്രമേ ഉപയോഗത്തിലിരുന്നുള്ളു. ചിലവ കോളണി സമയത്തും ഉപയോഗിച്ചു. അവയിൽ ചിലവ മാത്രം കൊടുക്കുന്നു. 
ഒരു കോവിദ് 0.464 m (18.5 in)നു തുല്യമാണ്. ബംബ എന്ന അളവ്, ഒരു മനുഷ്യന്റെ വിടർത്തിപ്പിടിച്ച രണ്ടു കൈകൾക്കിടയ്ക്കുള്ള നീളമാണ്. റോഡ് ദൂരം കണക്കാക്കാൻ ഗവ്വ, യൊദുന എന്നീ അളവുകൾ ഉപയോഗിക്കുന്നു. (ഇവയുടെ ബഹുവചനം ഗ്വു, യോജന എന്നിവയാണ്. ) ഒരു യോദുന 4 ഗവു ആകുന്നു. ref name=Pieris></ref>


</doc>
<doc id="338074" url="https://ml.wikipedia.org/wiki?curid=338074" title="ചാവക്കച്ചേരി">
ചാവക്കച്ചേരി

ചാവക്കച്ചേരി ശ്രീലങ്കയിലെ ജാഫ്നയിലെ ഒരു വലിയ പട്ടണമാണ്. പുരാതനമായ ചരിത്രമുള്ള ഈ പട്ടണം തമിഴർക്കു ഭൂരിപക്ഷമുള്ളതാണ്. ശ്രീലങ്കൻ ആഭ്യന്തര യുദ്ധത്തിൽ ഈ പട്ടണം തകർന്നടിഞ്ഞു. 
111-വർഷം പഴക്കമുള്ള ചാവക്കച്ചേരി ഹിന്ദു കോളേജ് ആണ് വിദ്യാഭ്യാസത്തിന്റെ കേന്ദ്ര സ്ഥാനം. യുദ്ധം തീർന്ന് ഇപ്പോൾ പട്ടണം പൂർവ്വസ്ഥിതി പ്രാപിച്ചുവരുന്നു. 


</doc>
<doc id="338084" url="https://ml.wikipedia.org/wiki?curid=338084" title="ചേരമാൻതുരുത്ത്">
ചേരമാൻതുരുത്ത്

തിരുവനന്തപുരം ജില്ലയിലെ കഠിനംകുളം പഞ്ചായത്തിലാണ് ചേരമാൻതുരുത്ത് സ്ഥിതി ചെയ്യുന്നത്. തിരുവനന്തപുരം താലൂക്കിൻറെ വടക്കുപടിഞ്ഞാറ് കഠിനംകുളം കായലിൻറെ പടിഞ്ഞാറു വശത്താണ് ചെറു ദ്വീപായ ചേരമാൻതുരുത്ത്. രണ്ടായിരത്തിൽ താഴെയാണ് ഇവിടത്തെ ജനസംഖ്യ. ഇസ്ലാം മതവിശ്വാസികളാണ് എല്ലാവരും. 

ചെറുമന തുരുത്ത്, ചെറുമൺതുരുത്ത് എന്നീ പദങ്ങളിൽനിന്നാവാം ചേരമാൻതുരുത്ത് രൂപപ്പെട്ടതെന്ന് കരുതുന്നു. ചേരമാൻപെരുമാളുമായി ബന്ധപ്പെട്ടാണ് ഈ പേര് ലഭിച്ചതെന്നും പറയപ്പെടുന്നു. 

കൊല്ലവർഷം 1096 ലാണ് ചേരമാൻതുരുത്തിൽ ഒരു പ്രാഥമിക വിദ്യാലയം ആരംഭിച്ചത്. നാട്ടിലെ കാരണവന്മാർ ചേർന്ന് 12 സെൻറ് സ്ഥലത്ത് ഒരു സ്വകാര്യ സ്കൂൾ ആരംഭിക്കുകയായിരുന്നു. 1122 ഇടവം അഞ്ചിന് തിരുവിതാംകൂർ സർക്കാർ സ്കൂൾ ഏറ്റെടുത്തു. ആൺ പെൺ വ്യത്യാസം ഇല്ലാതെ പ്രൈമറി തലം വരെ വിദ്യാഭ്യാസം ലഭിച്ചുതുടങ്ങിയത് അതുമുതലാണ്. 

കയർ മേഖലയായിരുന്നു മുഖ്യതൊഴിൽ മാർഗം. കാൽനൂറ്റാണ്ടായി ഗൾഫ് മേഖലയിൽ യുവാക്കൾ തൊഴിൽ തേടുന്നു. മുന്പ് ശ്രീലങ്ക, സിംഗപ്പൂർ തുടങ്ങിയ രാജ്യങ്ങളിലേക്കും ഏതാനും പേർ ജോലി തേടി പോയിരുന്നു. ഗൾഫ് പ്രവാസത്തിൻറെ തുടക്കത്തിൽ പായക്കപ്പലിൽ അവിടേക്ക് പുറപ്പെട്ട് കടലിൽ മരിച്ചവരിലും ഈ നാട്ടിലെ ഏതാനും പേർ ഉണ്ടായിരുന്നു. ഗൾഫ് മേഖലയുടെ സ്വാധീനം വിദ്യാഭ്യാസ തൊഴിൽ മേഖലയിൽ സ്വാധീനമുണ്ടാക്കി. ഇപ്പോൾ ഡോക്ടർമാർ, എഞ്ചിനീയർമാർ, ജേർണലിസ്റ്റുകൾ, അഭിഭാഷകർ, അധ്യാപകർ, ഉദ്യോഗസ്ഥർ, ബിസിനസുകാർ, മതപണ്ഡിതർ, സിനിമാ നിർമാതാവ് എന്നിവർ ഈ ഗ്രാമത്തിലുണ്ട്. 

സർക്കാർ പ്രൈമറി സ്കൂൾ, ആയുർവേദ ആശുപത്രി, അംഗൻവാടികൾ, മസ്ജിദ്, ഗ്രന്ഥശാലാ സംഘത്തിൻറെ ബി ഗ്രേഡ് അഫിലിയേഷനുള്ള ലൈബ്രറിയും അത് സ്ഥിതി ചെയ്യുന്ന പ്രോഗ്രസീവ് സ്റ്റുഡൻറ്സ് ആർട്സ് ക്ലബ്, ജിഹാദുൽ ഇസ്ലാം മദ്രസ എന്നിവയാണ് പൊതുസ്ഥാപനങ്ങൾ.
അന്പത് വർഷം മുന്പ് നാട്ടിലെ യുവാക്കൾ ചേർന്നാണ് പ്രോഗ്രസീവ് സ്റ്റുഡൻറ്സ് ആർട്സ് ക്ലബ് ആരംഭിച്ചത്. ഈ സംഘടനയുടെ ശ്രമഫലമായാണ് നാട്ടിൽ റേഡിയോ കിയോസ്കും, റോഡും, വൈദ്യുതിയും, കുടിവെള്ള പൈപ്പുകളും, ട്രാൻസ്പോർട്ട് ബസും എത്തിച്ചേർന്നത്. ഓല ഷെഡിലും ഓടിട്ട കെട്ടിടത്തിലുമായി നിലനിന്ന മസ്ജിദ് നാട്ടുകാർ പിന്നീട് പുതുക്കിപ്പണിതാണ് നിലവിലെ മന്ദിരം നിർമിച്ചത്. ജിഹാദുൽ ഇസ്ലാം മദ്രസ പള്ളിയോട് ചേർന്ന് പ്രവർത്തിക്കുന്നു.


</doc>
<doc id="338088" url="https://ml.wikipedia.org/wiki?curid=338088" title="വിഷപ്പക്ഷി">
വിഷപ്പക്ഷി

ശത്രുക്കളിൽ നിന്നും രക്ഷപെടാനായി വിഷം ഉപയോഗിക്കുന്ന തരം പക്ഷിയാണ് വിക്ഷപ്പക്ഷി അഥവാ ടോക്സിക് പക്ഷി. ഇവ വിഷം ശത്രുക്കളിലേക്ക് നേരിട്ട് കുത്തിവെയ്ക്കുന്നില്ല. എന്നാൽ ഇവയെ സ്പർശിക്കുകയോ ഭക്ഷിക്കുകയോ ചെയ്താൽ വിഷം ഏൽക്കുന്നു. ഇവ മറ്റു ജീവികളിൽ നിന്നും സസ്യങ്ങളിൽ നിന്നും വിഷം ശേഖരിച്ച് സൂക്ഷിക്കുന്നു.


</doc>
<doc id="338089" url="https://ml.wikipedia.org/wiki?curid=338089" title="നെടുങ്ങണ്ട">
നെടുങ്ങണ്ട

തിരുവനന്തപുരം ജില്ലയിൽ ചിറയിൻകീഴ് താലൂക്കിൽ അഞ്ചുതെങ്ങ് ഗ്രാമത്തിൽ ഉള്ള ഒരു പ്രദേശമാണു. പടിഞ്ഞാറു ദിക്കിൽ അറേബ്യൻ കടലും കിഴക്കു ഭാഗത്തു കോവിൽത്തോട്ടം കായലും ഉള്ള ഒരു ചെറിയ പ്രദേശമാണിതു. കടയ്ക്കാവൂർ വർക്കല തീരദേശ പാതയിൽ കായിക്കരയ്ക്കും വിളബ്ഭാഗത്തിനും ഇടയിലാണിതു സ്ഥിതി ചെയ്യുന്നതു. ശ്രീനാരായണ ട്രെയിനിംഗ് കോളേജ് ഇവിടെയാണുള്ളതു. ശ്രീനാരായണ വിലാസം ഹയർ സെക്കൻടറി സ്കൂളും ഇവിടെയുണ്ട്.

കയർപിരിയും കൃഷിയുമായിരുന്നു ഇവിടത്തെ ആളുകളുടെ തൊഴിൽ. കയർപിരി ഏതാണ്ട് നിന്നു പോയിരിക്കുന്നത്‌ കൊണ്ട് കൃഷി മാത്രമായിട്ടുണ്ട് ഇപ്പോൾ ജീവിതമാർഗം.

കോവിൽത്തോട്ടം കായലിൽ പൊന്നിൻ തുരുത്തു എന്ന ഒരു തുരുത്തു ഉണ്ട്. ജല മാർഗ്ഗം മാത്രമേ ഇവിടെ പോകാൻ കഴിയുകയുള്ളു. ഇവിടെ ഒരു ശിവ പാർവതി വിഷ്ണു ക്ഷേത്രം ഉണ്ട്. അമ്പലത്തിൻറെ വകയായുള്ള ബോട്ടിലോ നാടൻ വള്ളത്തിലോ ആണു സാധാരണ ഈ ചെറിയ ദ്വീപിലേക്കുള്ള യാത്ര. ഇപ്പോൾ ഈ സ്ഥലം ഒരു വിനോദ സഞ്ചാര കേന്ദ്രം ആയി വളർന്നു വരികയാണു.

മേൽ പറഞ്ഞ ക്ഷേത്രത്തെ കൂടാതെ കോവിൽത്തോട്ടം ദേവി ക്ഷേത്രം, ശ്രീ ദുർഗാ ദേവി ക്ഷേത്രം, കളരി ദേവി ക്ഷേത്രം മുതലായ ക്ഷേത്രങ്ങളും ഉണ്ട്.

കോവിൽത്തോട്ടം ദേവി ക്ഷേത്രം കടൽ ത്തീരത്തു സ്ഥിതി ചെയ്യുന്ന ഒരു പുരാതന ദേവി ക്ഷേത്രം ആണു. ഇവിടത്തെ പ്രതിഷ്ഠ ദുർഗ്ഗയുടെ ഒരു ദാരു ശില്പം ആണ്.



</doc>
<doc id="338106" url="https://ml.wikipedia.org/wiki?curid=338106" title="ടാൻഷുഡു">
ടാൻഷുഡു

കൊറിയയിൽ ഉത്ഭവിച്ച ഒരു ആയോധനകലയാണ് ‌ടാൻഷുഡു.കരാട്ടെയുടെയും തായ്കോണ്ടയുടെയും അ‌‌ടവുകൾക്ക് സമാനമായ തന്ത്രങ്ങളാണ് ടാൻഷുഡുവിലും ഉപയോഗിക്കുന്നത്.ടാൻഷുഡു വിദഗ്ദ്ധനായ ചക്ക് നോറിസ് എന്ന നടനാണ് ‌ടാൻഷുഡുവിനെ പ്രശസ്തമാക്കിയത്.ടാൻഷുഡുവിനെ അടിസ്ഥാനമാക്കി ചക്ക് നോറിസ് 1990-ൽ ഛങ്കുുഡു എന്നൊരു ആയോധനകലയ്ക്ക് രൂപം നൽകി.


</doc>
<doc id="338114" url="https://ml.wikipedia.org/wiki?curid=338114" title="ശാസ്താംപാറ">
ശാസ്താംപാറ

തിരുവനന്തപുരം ജില്ലയിലെ വിളപ്പിൽ പഞ്ചായത്തിൽ സ്ഥിതി ചെയ്യുന്ന പ്രകൃതി മനോഹരമായ പ്രദേശമാണ് ശാസ്താംപാറ. തിരുവനന്തപുരം നഗരത്തിൽനിന്നും ഏകദേശം 14 കിലോമീറ്റർ അകലെയാണ് ഈ സ്ഥലം സ്ഥിതി ചെയ്യുന്നത്. സമുദ്ര നിരപ്പിൽ നിന്നും 1800 അടി ഉയരത്തിൽ സ്ഥിതി ചെയ്യുന്ന പാറക്കൂട്ടങ്ങൾ ചേർന്ന പ്രദേശമാണിത്. നഗരത്തിന്റെ മേല്ക്കൂര എന്ന വിശേഷണത്തിന് എന്തുകൊണ്ടും അർഹമായ ഈ സ്ഥലം നഗരത്തിന്റെ 360 ഡിഗ്രിയിലുള്ള ദൃശ്യവിരുന്ന് സമ്മാനിക്കുന്നു. ഈ പാറയ്ക്ക് മുകളിലുള്ള വറ്റാത്ത കുളം ഇവിടെയെത്തുന്നവരെ ഏറെ ആകർഷിക്കുന്നു. ഒരു സ്ഥലത്തു നിന്നും അറബികടലും അഗസ്ത്യാർകൂടവും കാണാമെന്ന പ്രത്യേകത, തിരുവനന്തപുരത്ത് ശാസ്താംപാറയ്ക്ക് മാത്രം സ്വന്തമാണ്. തിരുവനന്തപുരത്തിന്റെ പ്രാദേശിക ടൂറിസം ഭൂപടത്തിൽ സ്ഥാനം പിടിക്കാൻ എന്തുകൊണ്ടും യോഗ്യമായ ശാസ്താംപാറ മനോഹരമായ അസ്തമയ കാഴ്ചയ്ക്കും അവസരമൊരുക്കുന്നു. ടൂറിസം ഡിപാർട്ട്മെന്റ് സ്ഥാപിച്ച ഒരു പാർക്കും ഇവിടെ സ്ഥിതി ചെയ്യുന്നു. ശാസ്താംപാറയ്ക്ക് മുകളിലുള്ള ശാസ്താക്ഷേത്രം പ്രസിദ്ധമാണ്. മുൻപ് വനമേഖലയുടെ ഭാഗമായിരുന്ന ഈ പ്രദേശം രാജഭരണകാലത്ത് കള്ളിക്കാട് എന്ന പ്രദേശത്തോട് ചേർന്നാണ് അറിയപ്പെട്ടിരുന്നത്.

തിരുവനന്തപുരത്തുനിന്നും പേയാട് - തച്ചോട്ടുകാവ്-മൂങ്ങോട്-മണലി വഴി ശാസ്താംപാറയിലെത്താം തമ്പാനൂരിൽ നിന്നും 15 കിലോമീറ്റർ ദൂരം


</doc>
<doc id="338118" url="https://ml.wikipedia.org/wiki?curid=338118" title="ശുദ്ധജലതടാകം">
ശുദ്ധജലതടാകം

ശുദ്ധജലതടാകം
ശുദ്ധജലതടാകങ്ങൾ നൈസർഗിക ജലസ്രോതസ്സുകളാണ്. ഉപ്പിൻറെ അംശം വളരെ കുറവുള്ള ജലമാണ് ഇത്തരം സ്രോതസ്സുകളിൽ ഉണ്ടാകുക. സ്പാനിഷ് ഭാഷയിൽ ശുദ്ധജലം അറിയപ്പെടുന്നത് മധുരവെള്ളമെന്നാണ്. ശുദ്ധജലത്തിന് കുടിവെള്ളം എന്ന അർത്ഥമില്ല. ഭൂരിപക്ഷം ശുദ്ധജല സ്രോതസ്സുകളിലെയും വെള്ളത്തിന് ഏതെങ്കിലും തരത്തിലുള്ള ശുദ്ധീകരണം ആവശ്യമാണ്. ജൈവ മാലിന്യങ്ങളുടെയും രാസവസ്തുക്കളുടെയും സാനിധ്യമാണ് ഇതിനു കാരണം. അന്തരീക്ഷത്തിൽ നിന്നും നീരാവി, മഞ്ഞ്, മഴ എന്നിവയിലൂടെ ഭൂമിയിലേക്കെത്തുന്ന വെള്ളമാണ് ഭൂരിപക്ഷം ശുദ്ധജലത്തിൻറെയും സ്രോതസ്സ്. മേഘങ്ങൾ യാത്ര ചെയ്യുന്ന അന്തരീക്ഷം അതിൻറ സ്വഭാവത്തെ സ്വാധീനിക്കും. വ്യവസായസ്ഥാപനങ്ങളുടെ അന്തരീക്ഷത്തിൽ ധാരാളമുള്ള സൾഫർ, നൈട്രജൻ തുടങ്ങിയ ഘടകങ്ങൾ അവിടെയുണ്ടാകുന്ന നീരാവിക്ക് അമ്ല ഗുണം നല്കുന്നു.തീരപ്രദേശങ്ങളിൽ കാറ്റിൻറെ സഹായം കൊണ്ട് കടലിലെ ഉപ്പ് മഴ മേഘങ്ങളിൽ എത്തുകയാണെങ്കിൽ ശുദ്ധജലത്തിന് ഉപ്പിൻറെ അംശമുണ്ടാകും. സസ്തനികളുൾപ്പെടുന്ന ഭൂരിപക്ഷം ജീവികൾക്കും വെള്ളം അത്യാവശ്യമാണ്. മൊത്തം ലഭ്യമായ ജലത്തിൻറെ 97 ശതമാനവും ഉപ്പുവെള്ളമാണ്. വെറും 2.5-2.75 ശതമാനം മാത്രമേ ഭൂമിയിൽ ശുദ്ധജല ലഭ്യതയുള്ളൂ. ഇതിൽ 1.75-2 ശതമാനം ജലവും മഞ്ഞുരുകി ഉണ്ടാകുന്നതാണ്. 0.5-0.75 ശതമാനം ഭൂഗർഭജലവും 0.01 ശതമാനം ഭൂതലജലവുമാണ്.ഭൂതലശുദ്ധജലത്തിൻറെ 87 ശതമാനവും ശുദ്ധജലതടാകങ്ങളിലാണുള്ളത്. 29 ശതമാനം ആഫ്രിക്കയിലെ തടാകങ്ങളിലും 20 ശതമാനം റഷ്യയിലെ ബൈക്കൽ തടാകത്തിലും 21 ശതമാനം നോർത്ത് അമേരിക്കയിലെ തടാകങ്ങളിലും 14 ശതമാനം മറ്റു തടാകങ്ങളിലുമാണ്. ബാക്കിയുള്ള ചെറിയൊരു ശതമാനം ചതുപ്പുനിലങ്ങളിലും അവയിൽ നിന്നുത്ഭവിക്കുന്ന നദികളിലുമാണ്

</doc>
<doc id="338125" url="https://ml.wikipedia.org/wiki?curid=338125" title="തരവത്ത് അമ്മിണി അമ്മ">
തരവത്ത് അമ്മിണി അമ്മ

തരവത്ത് അമ്മിണി അമ്മ തരവത്ത് അമ്മാളുഅമ്മയുടെയും വടക്കുന്തറ ഉണ്ണിക്കൃഷ്ണവാരിയരുടെയും മകളായി 1895 ൽ പാലക്കാട് ജില്ലയിലെ വടക്കുന്തറയിൽ ജനിച്ചു. ബി. എ., ബി. എൽ. ബിരുദങ്ങൾ നേടി.

1927 ൽ പ്രസിദ്ധീകരിച്ച “വീരപത്നി” എന്ന നോവലാണ് അമ്മിണി അമ്മയുടെ ആദ്യ കൃതി. “ആണ്ടാൾ ചരിതം” (1954), “മീരാബായി” (1940), “ശ്രീമതി തരവത്ത് അമ്മാളുഅമ്മ”(1937) എന്നീ ജീവചരിത്രങ്ങളും “ബദരീനാഥയാത്ര” (1951) എന്ന യാത്രാവിവരണവും “ബാലബോധിനി” (1932) എന്നൊരു ബാലസാഹിത്യകൃതിയും രചിച്ചിട്ടുണ്ട്. വ്യക്തി വിവരണങ്ങളിലെ സൂക്ഷ്മതയാണ് തരവത്ത് അമ്മിണി അമ്മയുടെ ജീവചരിത്ര രചനകളിൽ പ്രതിഫലിക്കുന്നത്. ആഖ്യാനത്തിലെ ലാളിത്യവും യഥാർത്ഥത്വവും ആദിമധ്യാന്തം സൂക്ഷിക്കാൻ കഴിയുന്നുവെന്നുള്ളതും അവരുടെ കൃതികളുടെ സവിശേഷതയാണ്. 

1979 സെപ്റ്റംബർ 16 ന് അന്തരിച്ചു.


</doc>
<doc id="338140" url="https://ml.wikipedia.org/wiki?curid=338140" title="നാലപ്പാട്ട് സുലോചന">
നാലപ്പാട്ട് സുലോചന

1940 ഡിസംബർ 7 ന് ജനിച്ചു. നാലപ്പാട്ട് ബാലാമണിയമ്മയുടെയും മാതൃഭൂമി മാനേജിങ് എഡിറ്ററായിരുന്ന വി. എം.നായരുടെയും മകളാണ്. പ്രശസ്ത എഴുത്തുകാരി മാധവിക്കുട്ടി സഹോദരിയാണ്. 1963 ൽ എം. ബി. ബി. എസ്. പാസ്സായി.


</doc>
<doc id="338156" url="https://ml.wikipedia.org/wiki?curid=338156" title="ഉൾമേസീ">
ഉൾമേസീ

സപുഷ്പികളിൽപ്പെടുന്ന ഓരു സസ്യകുടുംബമാണ് ഉൾമേസീ (Ulmaceae). ഈ കുടുംബത്തിൽ ഒൻപതു ജീനസ്സുകളാണുള്ളത്. ഇതിലെ മിക്ക സസ്യങ്ങളും വടക്കൻ ഉഷ്ണമേഖലാണ് വളരുന്നത്..
ആവൽ, ആമത്താളി തുടങ്ങിയവ ഈ സസ്യകുടുംബത്തിലെ അംഗങ്ങളാണ്.

ഉൾമേസീ സസ്യകുടുംബത്തിൽ നിത്യഹരിത മരങ്ങൾ, ഇലപൊഴിയും മരങ്ങൾ, ചെടികൾ എന്നിവ ഉൾപ്പെടുന്നു. ഇവയുടെ മരത്തൊലിയിലും ഇലകളിലും ഒരു വഴുവഴുപ്പുള്ള ശ്ലേഷ്‌മം കാണപ്പെടുന്നു. ലഘുപത്രങ്ങളായ ഇവയുടെ ഇലകൾ തണ്ടിൽ ഏകാന്തരന്യാസത്തിൽ ക്രമീകരിച്ചതാണ്. ഇലയുടെ വക്കുകൾ പൂർണ്ണവും ജാലികാസിരാവിന്യാസത്തോടു കൂടിയതുമാണ്. പത്രവൃന്തത്തിനു താഴെയായി ഉപപർണ്ണങ്ങൾ കാണപ്പെടുന്നു. 

ദ്വിലിംഗ/ഏകലിംഗ സ്വഭാവത്തോടു കൂടിയ ഇവയുടെ പൂക്കൾ ചെറുതുമാണ്. 


</doc>
<doc id="338201" url="https://ml.wikipedia.org/wiki?curid=338201" title="പോർട്ടുലാക്കേസീ">
പോർട്ടുലാക്കേസീ

സപുഷ്പികളിൽ ഉൾപ്പെടുന്ന ഒരു സസ്യകുടുംബമാണ് പോർട്ടുലാക്കേസീ (Portulacaceae). കുറ്റിച്ചെടികളും ചെടികളുമടങ്ങുന്ന ഈ സസ്യകുടുംബത്തിൽ 20 ജീനസ്സുകളിലായി ഏകദേശം 500 സ്പീഷിസുകളുൾപ്പെടുന്നു. ലോകമെമ്പാടും കാണപ്പെടുന്ന ഈ സസ്യകുടുംബത്തിലെ അംഗങ്ങളെ കൂടുതൽ കാണുന്നത് ആഫ്രിക്ക, ഓസ്ട്രേലിയ, തെക്കേ അമേരിക്ക എന്നിവിടങ്ങളിലാണ്. പോർട്ടുലാക്കേസീ കുടുംബത്തിന് കാര്യോഫില്ലേസീ സസ്യകുടുംബവുമായി ഏറെ സാമ്യമുണ്ട്. കൊഴുപ്പ, സാമ്പാർ ചീര തുടങ്ങിയവ ഈ കുടുംബത്തിലെ അംഗങ്ങളാണ്.

ഈ സസ്യകുടുംബത്തിലെ അംഗങ്ങൾ ജലാംശം കൂടുതലുള്ള മൃദുവായ കുറ്റിച്ചെടികളോ ചെടികളോ ആണ്. നീരോടുകൂടി മാംസളമായ ഇലകൾ ഏകാന്തരന്യാസത്തിൽ ക്രമീകരിച്ചതും നാരുപോലെയുള്ള ഉപപർണ്ണങ്ങളോടു കൂടിയവയുമാണ്.  ദ്വിലിംഗ സ്വഭാവത്തോടു കൂടിയവ ഇവയുടെ പൂക്കൾക്ക് വെള്ള, ഇളം റോസ്, മഞ്ഞ എന്നീ നിറങ്ങളാണ്. 



</doc>
<doc id="338204" url="https://ml.wikipedia.org/wiki?curid=338204" title="ജൊഹാൻ റുഡോൾഫ് ഗ്ലൌബർ">
ജൊഹാൻ റുഡോൾഫ് ഗ്ലൌബർ

ജൊഹാൻ റുഡോൾഫ് ഗ്ലൌബർ(1604-1670). പതിനേഴാം നൂറ്റാണ്ടിലെ രസതന്ത്രജ്ഞന്മാരിൽ പ്രമുഖനായിരുന്നു ഗ്ലൌബർ.ആൽക്കെമിസ്റ്റുകളിൽനിന്നു രസതന്ത്രജ്ഞനിലേക്കുള്ള മാറ്റത്തിൻറെ കണ്ണിയാണ് ഇദ്ദേഹം.അക്കാലത്തെ ഏറ്റവും നല്ല രസതന്ത്ര ലാബൊറട്ടറി ഗ്ലൌബറുടേതായിരുന്നു.ബെൻസീൻ,അസെറ്റോൺ മുതലായ പല യൌഗികങ്ങളും ഗ്ലൌബർ നിർമ്മിക്കുകയുണ്ടായി.
നന്നെ ചെറുപ്പത്തിൽ തന്നെ അദ്ദേഹം രാസപരമായ പരീക്ഷണങ്ങൾ നടത്താൻ തുടങ്ങി.സാധാരണ ഉപ്പിനോട് സൾഫ്യൂറിക് അമ്ലം ചേർക്കുക വഴി സോഡിയം സൾഫേറ്റ് ആദ്യമായി നിർമ്മിച്ചത് ഗ്ലൗബർ ആണ്. ഈ പദാർഥം ഒന്നാന്തരം വിരേചനൗഷധമാണെന്ന് അദ്ദേഹം തെളിയിച്ചു.ഇന്നും ഗ്ലൗബറുടെ ലവണം(Glauber's salt) എന്ന് അതിനു പേരുണ്ട്.


</doc>
<doc id="338236" url="https://ml.wikipedia.org/wiki?curid=338236" title="കേരള കോൺഗ്രസ് (തോമസ്)">
കേരള കോൺഗ്രസ് (തോമസ്)

കേരളത്തിലെ ഒരു പ്രാദേശിക കക്ഷിയാണ് കേരള കോൺഗ്രസ് (തോമസ്). കേരള കോൺഗ്രസ്സ്‌ പാർട്ടിയുടെ അധ്യക്ഷനും നേതാവുമാണ് പി.സി.തോമസ്.

കേരള കോൺഗ്രസ് 
2010 ഏപ്രിൽ മാസത്തിൽ കേരള കോൺഗ്രസ് (എം) എന്ന കക്ഷിയും പി.ജെ. ജോസഫിന്റെ നേതൃത്വത്തിലുള്ള കേരള കോൺഗ്രസ് വിഭാഗവും ലയിക്കാനുള്ള തീരുമാനമെടുത്തു പക്ഷേ പി.സി. തോമസ് ലയനനീക്കത്തിനെതിരായിരുന്നു. പി.ജെ. ജോസഫും, പി.സി. തോമസും സൈക്കിൾ ഛിഹ്നവും കേരള കോൺഗ്രസ് എന്ന പേരിന്മേലുള്ള അവകാശവും മുന്നോട്ടുവച്ചു. ഈ കക്ഷിയുടെ രജിസ്ട്രേഷൻ സംബന്ധിച്ച വിഷയം ഇലക്ഷൻ കമ്മീഷനു മുന്നിലെ‌ത്തി. പി.സി. തോമസ് വിഭാഗം കേരള കോൺഗ്രസ് (ലയന വിരുദ്ധ വിഭാഗം)എന്നാണറിയപ്പെടുന്നത്

പി.സി.തോമസും സ്കറിയ തോമസും അഭിപ്രായ വ്യത്യാസമുണ്ടാവുകയും 2 പേരും വ്യത്യസ്ത ഗ്രൂപ്പുകളുമായി പ്രവർത്തിക്കുകയുമായിരുന്നു. ആദ്യം പി.സി.തോമസിനൊപ്പം നിന്ന സുരേന്ദ്രൻ പിള്ള പിന്നീട്‌ സ്കറിയ തോമസിനൊപ്പം നിന്നു. തുടർന്നുണ്ടായ സംഭവ വികാസങ്ങളുടെ ഫലമായി ഇടതുമുന്നണിയിൽ നിന്ന്‌ പി.സി.തോമസിനെ മാറ്റി നിർത്തുകയും അദ്ദേഹം എൻ.ഡി.എ. ബിജെപി സഖ്യവുമായി ബന്ധപ്പെട്ട്‌ പ്രവർത്തിക്കുകയുമാണ്‌ പി.സി. തോമസിന്റെ നേതൃത്വത്തിൽ രൂപം കൊണ്ടതാണ്‌ കേരള കോൺഗ്രസ്‌ (ലയന വിരുദ്ധ വിഭാഗം). ആദ്യം ഇടതുമുന്നണിയോടൊപ്പമായിരുന്നെങ്കിലും പിളർപ്പിനെ തുടർന്ന്‌ പി.സി.തോമസ്‌ എൻ.ഡി.എ. ബിജെപി സഖ്യവുമായി ബന്ധപ്പെട്ട്‌ പ്രവർത്തിക്കുന്നു .


</doc>
<doc id="338278" url="https://ml.wikipedia.org/wiki?curid=338278" title="ഹംസ യൂസുഫ്">
ഹംസ യൂസുഫ്

ലോക പ്രശസ്ത ഇസ്ലാമിക പണ്ഡിതനും വാഗ്മിയുമാണ് ശൈഖ് ഹംസ യൂസുഫ്.അമേരിക്കൻ സ്വദേശിയാണ്. സൈതൂന ഇൻസ്റ്റിട്ട്യൂറ്റ് എന്നൊരു സ്ഥാപനം നടത്തുന്നു.ലോകത്തെ സാധീനമുള്ള അഞ്ഞൂറ് മുസ്ലിംകളിൽ ഒരാളായി തെരഞ്ഞെടുക്കപ്പെട്ടിട്ടുണ്ട്.പടിഞ്ഞാറിലെ ഏറ്റവും സ്വാധീനമുള്ള മുസ്ലിം പണ്ഡിതന്മാരിൽ ഒരാളാണ് ഇദ്ദേഹം 



</doc>
<doc id="338281" url="https://ml.wikipedia.org/wiki?curid=338281" title="ഹബീബ് ഉമർ ബിൻ ഹഫീസ്">
ഹബീബ് ഉമർ ബിൻ ഹഫീസ്

യമൻ സ്വദേശിയായ ലോക പ്രശസ്ത ഇസ്ലാമിക പണ്ഡിതനാണ് ഹബീബ് ഉമർ ബിൻ ഹഫീസ് .യമനിലെ പൗരാണിക സൂഫി നഗരമായ തരീമിലാണ് ഇദ്ദേഹം ജനിച്ചത് .ലോകത്തെ സ്വാധീനിക്കുന്ന അഞ്ഞൂറ് മുസ്ലിംകളിൽ ഒരാളാണ് 


</doc>
<doc id="338287" url="https://ml.wikipedia.org/wiki?curid=338287" title="ഓവർക്കോട്ട്">
ഓവർക്കോട്ട്

റഷ്യൻ എഴുത്തുകാരനായ നിക്കൊളായ് ഗൊഗോളിന്റെ 1842ൽ പ്രസിദ്ധീകരിച്ച ചെറുകഥയാണ് ഓവർക്കോട്ട് (). ഈ കഥയും എഴുത്തുകാരനും, റഷ്യൻ സാഹിത്യത്തിൽ വളരെയധികം സ്വാധിനം ചെലുത്തിയിരിക്കുന്നു. ഫിയോദർ ദസ്തയേവ്‌സ്കി, "ഗോഗോളിന്റെ ഓവർക്കോട്ടിലൂടെയാണ് ഞങ്ങളെല്ലാം വന്നത്" എന്നു പറഞ്ഞിട്ടുണ്ട്. ഈ ചെറുകഥ സ്റ്റേജിൽ നാടകങ്ങളായും വെള്ളിത്തിരയിൽ അനേകം ചലച്ചിത്രങ്ങളായും പുനരാവിഷ്കരിക്കപ്പെട്ടിട്ടുണ്ട്. 

അകാക്കി അകാകീവിച്ച് ബാഷ്മാഷ്കിൻ എന്ന റഷ്യയിലെ പട്ടാളറാങ്കിലെ റ്റിറ്റുലാർ കൗൺസിലർ പദവിയിലുള്ള ആളായിരുന്നു. ഇദ്ദേഹം അന്നത്തെ റഷ്യൻ തലസ്ഥാനമായ സെന്റ് പീറ്റേഴ്സ് ബർഗ്ഗിലെ ദരിദ്രനായ സർക്കാർ ക്ലർക്കും കോപ്പിയിസ്റ്റും ആയിരുന്നു. അയാളുടെ ജീവിതവും മരണവും ആണ് ഈ ചെറുകഥയിൽ ചിത്രീകരിക്കുന്നത്. 

അകാക്കി തന്റെ ജോലി ആത്മാർഥതയോടെ ചെയ്തുപോന്നു. പക്ഷെ, തന്റെ വകുപ്പിൽ അദ്ദേഹത്തിന്റെ കഠിനപരിശ്രമത്തിന് അംഗീകാരമൊന്നും ലഭിച്ചില്ല. പകരം, അദ്ദേഹത്തിനു താഴെയുള്ള ക്ലർക്കുമാർ തങ്ങൾക്കു കഴിയുന്നത്ര അദ്ദേഹത്തെ വേദനിപ്പിക്കുകയും വഴിതെറ്റിക്കുകയും ചെയ്യാനാണ് ശ്രമിച്ചത്. അയാളുടെ പഴകിക്കീറിയ ഓവർക്കോട് ആയിരുന്നു അവരുടെ പരിഹാസപാത്രം. അങ്ങനെ അകാക്കി തന്റെ പഴകിയ ഓവർക്കോട്ട് തുന്നികേടുപാടു തീർക്കാനായി, തന്റെ തയ്യൽക്കാരനായ, പെട്രോവിച്ചിന്റെ അടുക്കൽ എത്തിക്കുന്നു. പെട്രോവിച്ച് പക്ഷേ, ഈ കോട്ട് ഇനി കേടുപാടുതീർക്കാൻ കഴിയാത്തവിധം നാശമായെന്നും അതിനാൽ പുതിയ ഒന്ന് വാങ്ങിയേ പറ്റൂ എന്നും ഉപദേശിക്കുന്നു. 

പുതിയ ഓവർക്കോട്ടിന്റെ വില അക്കാക്കിയുടെ തുച്ഛമായ വരുമാനത്തിനു താങ്ങാനാവാത്തതിനാൽ ഒരു പുതിയ ഓവർക്കോട്ട് വങ്ങുന്നതിനായി പണം മിച്ചം വയ്ക്കാനായി അയാൾ തന്റെ ജീവിതം കൂടുതൽ അരിഷ്ടിക്കുന്നു. അതേസമയം, അയാളും തയ്യൽക്കാരനായ പെട്രോവിച്ചും വാങ്ങാൻപോകുന്ന പുതിയ ഓവർക്കോട്ടിനെപ്പറ്റി മിക്കപ്പോഴും ചർച്ചചെയ്യുന്നു. 
അക്കാക്കി അക്കാക്കിയേവിച്ച് ബാഷ്മാച്കിൻ: റഷ്യൻ സർക്കാരിന്റെ ഒരു വകുപ്പുദ്യോഗസ്ഥൻ. 

പെട്രോവിച്ച്: ഒരു കണ്ണുമാത്രമുള്ള അതിയായി കുടിക്കുന്ന തയ്യൽക്കാരൻ. 

പെട്രോവിച്ചിന്റെ ഭാര്യ:

താടിയുള്ള അക്രമികൾ:

ജന്മിയായ മഹതി:

ജില്ലാ പൊലീസ് മേധാവി:

ഉപദേശകനായ ജോലിക്കാരൻ:

പ്രമുഖനായ വ്യക്തി:

ഭിഷഗ്വരൻ:



</doc>
<doc id="338297" url="https://ml.wikipedia.org/wiki?curid=338297" title="റൊമാനി ജനത">
റൊമാനി ജനത

ഏതാണ്ട് ആയിരത്തോളം വർഷങ്ങൾക്കു മുൻപ് വടക്കേ ഇന്ത്യയിൽ നിന്നും ഉൽഭവിച്ച് മധ്യേഷ്യയിലേക്കും അവിടെ നിന്നും യൂറോപ്പിലേക്കും അമേരിക്കയിലേക്കും വ്യാപിച്ച, പാരമ്പര്യമായി നാടോടികൾ ആയ ജനവിഭാഗത്തെയാണ് റൊമാനി ജനത (Romani people) എന്നു വിളിക്കുന്നത്. Romany; , ), അല്ലെങ്കിൽ Roma, ജിപ്സികൾ എന്നെല്ലാം ഇവർ അറിയപ്പെടുന്നു. ഇന്നത്തെ രാജസ്ഥാൻ, ഹരിയാന, പഞ്ചാബ് എന്നിവിടങ്ങളിൽ നിന്നാവണം ഇവർ യാത്ര ആരംഭിച്ചതെന്ന് വിശ്വസിക്കുന്നു.ഇന്ത്യയിലും എസ്തോണിയയിലും നടത്തിയ ഡി എൻ എ ഗവേഷണങ്ങളിൽ ലഭിച്ച ഫലങ്ങൾ അനുസരിച്ച് റൊമാനി ജനതയും സിന്ധി ആൾക്കാരും തൊട്ടുകൂടാൻ പാടില്ലാത്ത ഇന്ത്യയിലെ ദളിതവിഭാഗങ്ങളുടെ പിന്മുറക്കാർ ആണെന്നാണ്.

വ്യാപകമായി യൂറോപ്പിലെങ്ങും വിതരണം ചെയ്യപ്പെട്ടുകിടക്കുന്ന ഈ ജനവിഭാഗം 19 -ആം നൂറ്റാണ്ടു മുതൽ അമേരിക്കയിലേക്കും കുടിയേറിയിട്ടുണ്ട്. അമേരിക്കൻ ഐക്യനാടുകളിൽ 10 ലക്ഷത്തോളം റൊമാനി ജനത ഉണ്ടെന്നു കണക്കാക്കുന്നു. 2016 ഫെബ്രുവരിയിലെ അന്തർദേശീയ റൊമാനി കോൻഫറൻസിൽ ഇന്ത്യയുടെ വിദേശകാര്യ മന്ത്രാലയം റൊമാനി ജനത ഇന്ത്യയുടെ മക്കളായിരുന്നെന്നും ഇന്ത്യൻ സർക്കാർ ഇവരെ മറ്റുരാജ്യങ്ങളിൽ വസിക്കുന്ന ഇന്ത്യക്കാരായി കരുതണമെന്നും പറയുകയുണ്ടായി.


</doc>
<doc id="338330" url="https://ml.wikipedia.org/wiki?curid=338330" title="സലഫ്">
സലഫ്

സലഫ് (, "പൂർവ്വീകർ") എന്നത് കൊണ്ട് അർത്ഥമാക്കുന്നത് മുഹമ്മദ്‌ നബി മുതലുള്ള ആദ്യത്തെ മൂന്ന് തലമുറയെയാണ്. സലഫ് എന്ന് പറയുന്നതിൽ മുഹമ്മദ്‌ നബിയുടെ അനുയായികളായ സ്വഹാബികളും ഒന്നാം തലമുറയായ "താബിഅ് "കളും രണ്ടാം തലമുറയായ "തബിഉതാബിഅ്" കളും ഉൾപ്പെടും.


</doc>
<doc id="338334" url="https://ml.wikipedia.org/wiki?curid=338334" title="ഫോർട്ട് മക്മറിയിലെ കാട്ടുതീ-2016">
ഫോർട്ട് മക്മറിയിലെ കാട്ടുതീ-2016

2016 മേയ് 1-ന് കാനഡായിലെ ഫോർട്ട് മാക്മറിയിൽ കാട്ടുതീ ഉണ്ടായി വലിയ നാശനഷ്ടം സംഭവിച്ചു. ഒരു ലക്ഷത്തിലേറെ ഹെക്ടറിലെ വനസമ്പത്ത് കത്തിനശിച്ചു. 

തീ പടർന്ന് അതബാസ്ക, ഹാങ്ങിങ്സ്റ്റോൺ പുഴകൾ കടന്ന് ആയിരത്തോളം ചതുരശ്രകിലോമീറ്ററിൽ ദുരന്തം സംഭവിച്ചു. 75 ചതുരശ്ര കീലോമീറ്ററിനുള്ളിലായിരുന്നു കാട്ടുതീ നാലുദിവസം കൊണ്ട് പത്തിരട്ടിയോളം പ്രദേശത്ത് വ്യാപിച്ചു. ഇത്രയധികം വലിയ ദുരന്തം റിപ്പോർട്ട് ചെയ്തെങ്കിലും ആർക്കും ആളപായം സംഭവിച്ചിട്ടില്ല. തൊണ്ണൂറായിരത്തോളം പേരെ കുടിയൊഴിപ്പിച്ചു.



</doc>
<doc id="338358" url="https://ml.wikipedia.org/wiki?curid=338358" title="മൂക്കുത്തി">
മൂക്കുത്തി

മൂക്കിൽ അണിയുന്ന ഒരു ആഭരണമാണ് മൂക്കുത്തി ഇംഗ്ലീഷ്: nose-jewel, nose ring സാധാരണയായി ലോഹത്തിലോ കൊമ്പിലോ പണിയുന്ന ഈ ആഭരണം പുരാതനകാലം മുതലേ ഒരു സ്ത്രീകളുടെ ഒരു പ്രധാന ആഭരണമാണ് ഇന്ത്യ, പാകിസ്താൻ, നേപ്പാൾ തുടങ്ങിയ ഏഷ്യൻ രാജ്യങ്ങളിലും ആസ്ട്രേലിയയിലെ പ്രാക്തന വിഭാഗക്കാരിലും ചില ആഫ്രിക്കൻ രാജ്യങ്ങളിലും സ്ത്രീകാൾ പരമ്പരാഗതമായ രീതിയിൽ മൂക്ക് കുത്തി വിവിധ തരം ആഭരണങ്ങൾ അണിയുന്നു. പാരമ്പര്യമല്ലാതെ ഫാഷനും മറ്റുമായി ലോകത്തിന്റെ മറ്റു ഭാഗങ്ങളിലും മൂക്കുത്തികൾ ഉപയോഗിക്കുന്നുണ്ട്. മൂക്ക് കുത്താതെ കമ്പി വളച്ചും പശ ഉപയോഗിച്ചും ഇതിനെ അനുകരിക്കാനുള്ള ആഭരണങ്ങളും ഇന്ന് വിപണിയിൽ ലഭ്യമാണ്. ചെറിയ ശതമാനം പുരുഷന്മാരും മൂക്കൂത്തി അണിയുന്നതായി കാണുന്നു. മൂക്കിന്റെ പാലത്തിനു ചുവടെ രണ്ടും നാസാദ്വാരങ്ങളിലും തൂങ്ങി നിൽകുന്ന രീതിയിലും മൂക്കുത്തിയുണ്ട്. ഭാരതത്തിലെ ചില നൃത്തരൂപങ്ങളിലും ചില പ്രാക്തന സംസ്കാരങ്ങളിലും ഇത്തരം മൂക്കുത്തി ഉപയോഗിച്ചിരുന്നു. 

4000 വർഷങ്ങൾക്ക് മുൻപുള്ള രേഖകളിൽ മധ്യേഷ്യയിലാണ് ഈ സമ്പ്രദായം തുടങ്ങിയതെന്നും പിന്നീട് 1500 വർഷങ്ങളോടെ ഇന്ത്യൻ ഉപഭൂഖണ്ഡപ്രദേശത്തേക്ക് ജനങ്ങൾ കുടിയേറിയതോടെ മൂക്കുത്തി ഇന്ത്യയിലും പൂർവേഷ്യയിലും വ്യാപിച്ചു എന്നു കാണുന്നു. മൂക്കുത്തിയെക്കുറിച്ച് ബൈബിളിൽ പരാമർശിച്ചിട്ടുണ്ട്. ഉല്പത്തി പുസ്തകത്തിൽ In Genesis 24:22, അബ്രാഹിന്റെ പുത്രനായ ഇസഹാക്കിന്റെ ഭാവിവധുവിനു ഷാങ് എന്ന കമ്മൽ നൽകിയതായി പറയുന്നു പേരിൽ (ഹീബ്രുവിൽ മൂക്കുത്തിയെന്നു വിവർത്തനം) 
പാരമ്പര്യമായി പ്രസവം എളുപ്പമാക്കാനായി മൂക്കിന്റെ ഇടത്തുവശത്തായിട്ടാണ് മൂക്കുത്തി അണിയുന്നത് എന്ന് പറയപ്പെടുന്നു. സ്ത്രീത്വത്തിന്റെ പ്രതീകമായിട്ടാണ് മൂക്കിന്റെ ഇടതുവശത്തെ ആയുർവേദഗ്രന്ഥങ്ങളിലും പരാമർശിച്ചുകാണുന്നത്. ദ്രാവിഡ സംസ്കാരത്തിൽ ഭൂമീദേവിയുടെ പ്രതീകമായ പാർവതിയോടുള്ള ആദരവായും മൂക്കുത്തിയെ കണക്കാക്കുന്നു. 
ദക്ഷിണേഷ്യൻ വിവാഹവേളകളിൽ നവവധു 'Koka' എന്നു പേരുള്ള ആഭരണം ധരിക്കാറുണ്ട്, മൂക്കുത്തിയും അതിൽ നിന്നു തുടങ്ങി തലയുടെ ഒരു വശത്തേയ്ക്ക് (ചെവിയുടെ പിറകിലേക്ക്) നീളുന്ന ഒരു ചെയിനും ഉൾപ്പെടുന്നതാണിത്. മരണാനന്തരക്രിയക്കുള്ള ചിലവിനായി മൂക്കുത്തി ധരിക്കുന്നു എന്ന പാരമ്പര്യവും ദക്ഷിണേന്ത്യയിൽ നില നിൽകുന്നുണ്ട്. 

9, 10 നൂറ്റാണ്ടുകളിൽ സ്ത്രീകളുടെ വൈവാഹിക ചിഹ്നമായിരുന്നു മൂക്കുത്തി. ഇതിനെ പല ഇന്ത്യൻ ഭാഷകളിലും 'നഥ്' (Hindi: नथ, IPA: [nt̪ʰ])എന്നറിയപ്പെടുന്നു. സാമ്പത്തിക സ്ഥിതി സൂചിപ്പിക്കുന്നതിനും ഈ മൂക്കുത്തികൾ ധരിച്ചിരുന്നു. രാജ്ഞികൾ, മന്ത്രി പത്നിമാർ, ധനികരായ സ്ത്രീകൾ, ഇവർ മുത്തുകൾ, പവിഴങ്ങൾ, രത്നകല്ലുകൾ എന്നിവ പതിച്ച മൂക്കുത്തികള്ളുപയോഗിച്ചു. എന്നാൽ മറ്റുള്ളർ വെള്ളികൊണ്ടുണ്ടാക്കിയ മൂക്കുത്തിയായിരുന്നു ഉപയോഗിച്ചിരുന്നത്. 15 ാം നൂറ്റാണ്ടോടു കൂടി ജനപ്രിയമായ ഈ ആഭരണം 17-18 നൂറ്റാണ്ടോടുകൂടി കരയാമ്പൂ, ആണി, മുള്ള് എന്നിവ ഉപയോഗിച്ച് പല വൈവിധ്യമാർന്ന തരത്തിൽ ഉപയോഗിച്ചു തുടങ്ങി. ഇന്നത്തെ രീതിയിലുള്ള മൂക്കുത്തികൾ 20 ാം നൂറ്റാണ്ടോടു കൂടെയാണ് രൂപപ്പെട്ടത്.

പഹാരികളും പഷ്തൂൺ വംശജരും മൂക്കിനിരുവശത്തും മൂക്കുത്തി ധരിക്കുന്നു. ദക്ഷിണേന്ത്യയിലെ തമിഴ് വംശജരും ഇത്തരത്തിൽ ഇരു വശത്തും മൂക്കുത്തി ധരിക്കുന്ന ശീലക്കാരാണ്. മരണശേഷം ഉദകക്രിയകൾക്ക് വേണ്ടി വരുന്ന ചെലവ് മൂക്കുത്തിയിൽ നിന്ന് ഇടാക്കാം എന്ന സാമ്പത്തികവശവും മൂക്കുത്തി ധരിക്കുന്നതിനു പിറകിൽ ഉണ്ടെന്ന് കരുതുന്നു. മറ്റ് ഏത് ആഭരണങ്ങളെയും പോലെ മൂക്കുത്തി എളുപ്പം ഊരി മാറ്റാനാവില്ല എന്നതാണിതിനു പിന്നിലെ ആശയം. ദക്ഷിണേന്ത്യ, രാജസ്ഥാൻ, പഞ്ചാബ് എന്നിവിടങ്ങളിൽ മൂക്കിന്റെ ഇരുവശങ്ങളിലും മൂക്കുത്തി ധരിക്കുന്ന ' നത്തോരി (nathori)' എന്ന രീതി കണ്ടുവരുന്നു. മഹാരാഷ്ട്രയിലെ സ്ത്രീകൾ മുഖത്തിന്റെ ഒരു വശം മുഴുവൻ മറയ്ക്കുന്ന തരത്തിലുള്ള വലിയ നത്തോരികൾ ഉപയോഗിച്ചു വരുന്നു. ബംഗാളിസ്ത്രീകൾ വിവാഹിതരാണെന്ന് അറിയിക്കാനുള്ള അടയാളമായി മുക്കുത്തി ധരിക്കുന്നു.  

ഇന്ത്യയിലെ ചില ആദിവാസി ഗോത്രവർഗ്ഗക്കാരിലെ സ്ത്രീകൾ ചെവിയിലും മൂക്കിലുമായി നിരവധി ആഭരണങ്ങൾ അണിയുന്നവരാണ്. 


</doc>
<doc id="338360" url="https://ml.wikipedia.org/wiki?curid=338360" title="ഷോൾഡർ ആംസ്">
ഷോൾഡർ ആംസ്

ഷോൾഡർ ആംസ് ഫസ്റ്റ് നാഷണൽ പിക്ചേഴ്സിനുവേണ്ടിയുള്ള ചാർളി ചാപ്ലിന്റെ രണ്ടാമത്തെ ചലച്ചിത്രമായിരുന്നു. 1918-ൽ പുറത്തിറങ്ങിയ ഈ നിശ്ശബ്ദചിത്രം ഒന്നാം ലോകമഹായുദ്ധകാലത്തെ ഫ്രാൻസിനെ ആസ്പദമാക്കിയാരുന്നു. ചിത്രത്തിലെ പ്രധാനഭാഗങ്ങളെല്ലാം ഒരു സ്വപ്നത്തിൽ സംഭവിക്കുന്നതാണ്. എഡ്നാ പർവയൻസും സിഡ്നി ചാപ്ലിനും ചിത്രത്തിൽ അഭിനയിച്ചിരിക്കുന്നു. ചാപ്ലിന്റെ ഏറ്റവും ദൈർഘ്യം കുറഞ്ഞ ഫീച്ചർ ചലച്ചിത്രമായിരുന്നു.


അതുവരെ ഇറങ്ങിയതിൽ ചാപ്ലിൻ ചിത്രങ്ങളിൽ വെച്ച് സാമ്പത്തികമായും വിമർശനവിധേയമായും മുന്നിട്ട് നിന്ന ചിത്രമായിരുന്നു "ഷോൾഡർ ആംസ്".


</doc>
<doc id="338361" url="https://ml.wikipedia.org/wiki?curid=338361" title="സ്വല്ലൽ ഇലാഹു">
സ്വല്ലൽ ഇലാഹു

വെളിയങ്കോട് ഉമർ ഖാസിയുടെ പ്രശസ്ത പ്രവാചകാനുരാഗ കാവ്യമാണ് അൽ ഖസീദതുൽ ഉമരിയ്യ . സ്വല്ലൽ ഇലാഹു എന്ന പേരിലും ഇത് അറിയപ്പെടുന്നു. കേരളത്തിൽ രചിക്കപ്പെട്ട നബികീർത്തനകാവ്യങ്ങളിൽ ഒന്നായ ഇത് "കേരളീയ ബുർദ" എന്ന പേരിലും അറിയപ്പെടുന്നുണ്ട്.


</doc>
<doc id="338364" url="https://ml.wikipedia.org/wiki?curid=338364" title="നെഹ്റു ജാക്കറ്റ്">
നെഹ്റു ജാക്കറ്റ്

സ്ത്രീ പുരുഷ ഭേദമില്ലതെ ഉപയോഗിക്കുന്ന ഒരു തരം ജാക്കറ്റാണ് നെഹ്റു ജാക്കറ്റ്
ഇന്ത്യയുടെ പ്രധാനമന്ത്രിയായിരുന്ന ജവഹർലാൽ നെഹ്റു വിന്റെ പേരിലാണ് ഈ ജാക്കറ്റുകൾ അറിയ പെടുന്നത്.

1960 ന്റ മധ്യത്തോടെയാണ് നെഹ്റു ജാക്കറ്റ്  യൂറോപ്പ്ന്റെയും അമേരിക്കയുടെയും വിപണിയിൽ സുലഭമായത്. 1960 ന്റെ അവസാനത്തിലും 1970 കളുടെ തുടക്കത്തിലും അതിന്റെ പ്രശസ്തി വർദ്ധിച്ചു. അക്കാലത്ത് പ്രശസ്ത ഇംഗ്ലീഷ് സംഗീത സംഘംമായ ദി ബീറ്റിൽസ് ദി മങ്കീസ് എന്നിവർ ഈ ജാക്കറ്റുകൾ ഉപയോഗിച്ചിരുന്നു.കൂടാതെ അക്കാലത്തെ ജെയിംസ് ബോണ്ട് പരമ്പരകളിലെ വിവിധ വില്ലന്മാരും ഈ ജാക്കറ്റിൽ പ്രത്യക്ഷപെട്ടിരുന്നു.

എന്നാൽ പിന്നീട് പശ്ചാത്യൻ രാജ്യങ്ങളിൽ ഈ ജാക്കറ്റിന്റെ പ്രശസ്തി കുറഞ്ഞുവെങ്കിലും ഇന്ത്യയിൽ ഇത് പ്രശസതമായി തുടർന്നു.2015 ൽ അമേരിക്കൻ പ്രസിഡണ്ട് ബറാക് ഒബാമയുടെ ഇന്ത്യാ സന്ദർശന വേളയിൽ ഇന്ത്യൻ പ്രധാനമന്ത്രി നരേന്ദ്ര മോഡി ധരിച്ച ഈ സ്യൂട്ട് പരക്കെ ചർച്ചയായി .ഈ ജാക്കറ്റ് പിന്നീട് 695.000 ഡോളറിനു ലേലം ചെയ്തു.


</doc>
<doc id="338365" url="https://ml.wikipedia.org/wiki?curid=338365" title="ഹദ്ദാദ്‌ റാത്തീബ്">
ഹദ്ദാദ്‌ റാത്തീബ്

പാരമ്പര്യ മുസ്‌ലിംകൾ ദിനേനെ ചൊല്ലുന്ന ദിക്ർ ആണ് ഹദ്ദാദ്‌ റാത്തീബ് .സ്രഷ്ടാവിനുള്ള സ്തുതികീർത്തനങ്ങൾ ആണ് ഹദ്ദാദ്‌.അബ്ദുല്ലാഹിബ്നുൽ ഹദ്ദാദ്‌ ആണ് ഹദ്ദാദ്‌ റാത്തീബ് രചിച്ചത് .പ്രവാചക വചനങ്ങളെ ആസ്പദമാക്കിയാണ് ഹദ്ദാദ്‌ റാത്തീബ് ക്രോഡീകരിച്ചത്. .
</ഹദ്ദാദ് റാതീബ് ദിക്ർ 2

പ്രത്യേകതകൾ
തന്റെ ഇസ്റാഉ രാത്രിയിൽ നടന്ന ഒരു സംഭവം തന്റെ അനുചരരോട് വിവരിക്കുന്നതു കാണുക.

ഇസ്റാഉ രാവിൽ ഞാൻ ഇബ്റാഹീം (അ) നെ കണ്ടുമുട്ടി. അപ്പോൾ മഹാൻ എന്നോട് പറഞ്ഞു: ഓ നബിയേ, അങ്ങയുടെ സമുദായത്തിനു എന്റെ ഒരു സലാം പറയണം. ശേഷം സ്വർഗത്തിലെ മണ്ണ് പരിശുദ്ധമാണ്. വെള്ളം രുചിയുള്ളതുമാ. സ്വർഗത്തിലെ ചെടികൾ

سُبْحَانَ اللهِ وَالْحَمْدُ لِلَّهِ وَلَا إِلهَ إِلَّا اللهُ اَللهُ أَكْبَرْ
എന്ന ദിക്റുമാണെന്നും അവരോട് പറയുക. ശേഷം നബി (സ) തുടർന്നു:
ആരെങ്കിലും ഈ നാല് പദങ്ങൾ ചൊല്ലിയാൽ ഓരോന്നിനും പ്രതിഫലമായി ഓരോ മരങ്ങൾ അവനു വേണ്ടി സ്വൾഗത്തിൽ നടപ്പെടുന്നതാണ്. (ശറഹു റാതീബിൽ ഹദ്ദാദ് 117)
തണുപ്പകറ്റാൻ തസ്ബീഹ്
ഒരു ഹദീസ് ശ്രദ്ധിക്കുക: രാത്രിയിലെ കഠിന തണുപ്പിലെ ആരെങ്കിലും പേടിച്ചാൽ, അവനോട് പോരാടുന്ന ശത്രുവിനെ പേടിച്ചാൽ, അവൻ
سبحان الله والحمد لله ولا إله إلا الله ألله أكبر
എന്ന ദിക്റിനെ അധികരിപ്പിച്ച് കൊള്ളട്ടെ (ശറഹു റാതീബിൽ ഹദ്ദാദ് 179)

SATHYAPAADHA ISLAMIC WHATSAPP GROUP
FOR JOIN CONTACT +919846866315 ANSAF USTHAD﻿>


</doc>
<doc id="338366" url="https://ml.wikipedia.org/wiki?curid=338366" title="നിഡസിലെ യുഡോക്സസ്">
നിഡസിലെ യുഡോക്സസ്

പുരാതന യവന ജ്യോതിശാസ്ത്രജ്ഞനും ഗണിത ശാസ്ത്രജ്ഞനും ആയിരുന്നു നിഡസിലെ യുഡോക്സസ് (Eudoxus of Cnidus, 408–355 BC).പിൽക്കാലത്തു ജീവിച്ചിരുന്ന സീസെറൊ(Cicero) യെ പോലുള്ള ചിന്തകന്മാർ ഗ്രീക്ക് ജ്യോതിശാസ്ത്രകാരന്മാരിൽ അഗ്രഗണ്യനായി യുഡോക്സസിനെ വിശേഷിപ്പിക്കുകയുണ്ടായി.
ബി.സി. 408 ൽ നിഡസ് എന്ന സ്ഥലത്ത് അദ്ദേഹം ജനിച്ചു.പ്ലേറ്റോയുടെ അക്കാഡമിയിൽ പഠിച്ചിരുന്ന കാലത്ത് അദ്ദേഹം സാമ്പത്തികമായ ബുദ്ധിമുട്ടുകൾ അനുഭവിച്ചിരുന്നു.കുറഞ്ഞ ചിലവിൽ താമസിക്കാവുന്ന പിറായൂസ്(Piraeus) എന്ന സ്ഥലത്ത് താമസിച്ചു പഠിച്ചു. അക്കാഡമിയിലെ പഠനത്തിനു ശേഷം ജ്യോതിശാസ്ത്ര സംബന്ധമായ കൂടുതൽ അറിവു സമ്പാദിക്കുവാൻ അദ്ദേഹം ഈജിപ്റ്റിൽ പോയി. അതിനു ശേഷം സൈസിക്കസ്(Cyzicus) എന്ന സ്ഥലത്ത് സ്വന്തമായ ഒരു വിദ്യാലയം ആരംഭിച്ചു. പിന്നീട് അതിന്റെ സ്ഥാനം ഏഥൻസിലേക്ക് മാറ്റി.അവിടെ കുറെയേറെ വർഷം അദ്ദേഹം പഠിപ്പിച്ചു.ഇടക്കിടെ തന്റെ ഗുരുവും അഭ്യുദയകാംക്ഷിയുമായ പ്ലേറ്റോയെ സന്ദർശിച്ചിരുന്നു.
ജ്യാമിതി സംബന്ധമായ നിരവധി പ്രശ്നങ്ങൾ തെളിയിക്കുവാൻ യുഡോക്സസിനു സാധിച്ചു.അദ്ദേഹത്തിന്റെ പല നിഗമനങ്ങളും യൂക്ലിഡിനു സഹായകരമായി.ആർക്കിമെഡീസും യുഡോക്സസിന്റെ നിഗമനങ്ങളിൽ നിന്നും പ്രചോദിതനായിരുന്നു. ഒരു വർഷത്തിനു 365 ദിവസമല്ല ഉള്ളതെന്നു സ്ഥാപിച്ച ആദ്യത്തെ ഗ്രീക്ക് പണ്ഠിതൻ യുഡോക്സസ് ആണ്.ആറു മണിക്കൂർ കൂടി ഒരു വർഷത്തിനു ദൈർഘ്യമുണ്ടെന്നു അദ്ദേഹം പ്രഖ്യാപിച്ചു.


</doc>
<doc id="338368" url="https://ml.wikipedia.org/wiki?curid=338368" title="കേരളത്തിലെ സാക്ഷരതാ പ്രസ്ഥാനം">
കേരളത്തിലെ സാക്ഷരതാ പ്രസ്ഥാനം

1991 ഏപ്രിൽ 18നാണ് കേരളം സമ്പൂർണ്ണസാക്ഷര സംസ്ഥാനമായി പ്രഖ്യാപിക്കപ്പെട്ടത്. കോഴിക്കോട്ടെ മാനാഞ്ചിറ ചത്വരത്തിൽ നവസാക്ഷരയായ, മലപ്പുറത്തെ ചേലക്കോടൻ ആയിഷയായിരുന്നു കേരളം രാജ്യത്തെ ആദ്യ സമ്പൂർണ്ണ സക്ഷരതാ സംസ്ഥാനമായി പ്രഖ്യാപനം നടത്തിയത്. 

കേരളത്തിലെ കോട്ടയം പട്ടണം 1989 ജൂൺ 18നു സമ്പൂർണ്ണ സാക്ഷരത നേടിയ ആദ്യ പട്ടണമായി. ഇതിനുശേഷം, 1990 ഫെബ്രുവരി 9നു എറണാകുളം സമ്പൂർണ്ണ സാക്ഷരത നേടിയ ആദ്യ ജില്ലയായി. 

12ാം പഞ്ചവത്സര പദ്ധതിയിൽ കേരളത്തിൽ 18 ലക്ഷം നിരക്ഷരരും 12 ലക്ഷം പുതു സാക്ഷരരും ഉണ്ടെന്നു കണക്കാക്കിയിട്ടുണ്ട്. അതുപോലെ, വലിയ പട്ടണങ്ങളുടെ ചേരികളിലും തീരപ്രദേശങ്ങളിലും ആദിവാസികുടികളിലും നിരക്ഷരത കൂടുതലാണെന്നും കണ്ടെത്തിയിട്ടുണ്ട്. ദേശിയ സാക്ഷരതാ മിഷന്റെ സാക്ഷർ ഭാരത് മിഷനിൽ ഈ പ്രദേശങ്ങൾ ഉൽപ്പെടുത്തി പ്രവർത്തനം നടത്തിവരുന്നുണ്ട്. 

കേരളത്തിലേയ്ക്കു ജോലിക്കായി എത്തുന്ന അന്യസസ്ഥാന തൊഴിലാളികൾ നിരക്ഷരരാണെന്നു കണ്ടെത്തിയിട്ടുണ്ട്. ഇവർ 25 മുതൽ 30 ലക്ഷം വരും. 

കേരളത്തിലെ ഇപ്പോഴത്തെ സാക്ഷരതാനിരക്ക് താഴെക്കൊടുക്കുന്നു. (ഇത് NSSO യുടെ സർവേ അനുസരിച്ചാണ്.)
1960കളുടെ അവസാനത്തോടെയാണ് കേരളത്തിൽ സാക്ഷരതാപ്രവർത്തനം ആരംഭിച്ചത്. 1968ൽ സർക്കാർ ഏജൻസികൾ ഈ രംഗത്തേയ്ക്കു കടന്നു വന്നു. കണ്ണൂർ ജില്ലയിലെ എഴോം പഞ്ചായത്താണ് ആദ്യമായി സാക്ഷരതനേടിയ ഗ്രാമ പഞ്ചായത്ത്. 1986 ആണതു നടന്നത്. 
1987ലെ ഇ. കെ. നായനാർ മുഖ്യമന്ത്രിയായിരുന്ന കാലത്താണ് കേരളത്തിൽ സാക്ഷരതാപ്രസ്ഥാനം വിപുലമായി വളർന്നത്. അതുവരെ ഔപചാരികമായി നടന്ന പ്രവർത്തനം സർക്കാർ സഹായത്തോടെ വൻപിച്ച പ്രസ്ഥാനമായി വളർന്നു. 1989ൽ മഹാത്മാഗാന്ധി സർവ്വകലാശാലയിലെ നാഷണൽ സർവ്വീസ് സ്കീമിന്റെ സഹകരണത്തോടെ കോട്ടയം നഗരസഭയും ജില്ലാ ഭരണകൂടവും ചെർന്ന് നൂറുദിന കാമ്പയിൻ ഏറ്റെടുത്തു. അങ്ങനെയാണ് കോട്ടയത്തിനു നൂറു ശതമാനം സാക്ഷരത നേടിയ ആദ്യ പട്ടണമെന്ന സ്ഥാനം ലഭിച്ചത്. 1989ൽ വെളിച്ചമേ നയിച്ചാലും എന്ന പേരിൽ കേരള ശാസ്ത്ര സാഹിത്യ പരിഷത്തിന്റെ ജനകീയ സാക്ഷരതാ പദ്ധതി ആരംഭിച്ചു. 

എന്ന മുദ്രാവാക്യവുമായി അന്ന് സാക്ഷരതാപ്രവർത്തകർ നിരക്ഷരരെ തേടിപ്പൊയി. എല്ലാ വിഭാഗം ആളുകളും 15 വയസ്സു തൊട്ട് 90 വയസ്സു വരെയുള്ളവർ സാക്ഷരതാ ക്ലാസ്സുകളിൽ പങ്കെടുത്തു. കേരളത്തിന്റെ സമ്പൂർണ്ണ സാക്ഷരതയ്ക്കായി അക്ഷരകേരളം പദ്ധതി സർക്കാർ നടപ്പിലാക്കി. കക്ഷിരാഷ്ട്രീയ ഭേദമെന്യെ എല്ലാവരും ആ സാക്ഷരതാ പ്രവർത്തനത്തിൽ പങ്കെടുത്തു. 1990 ഏപ്രിൽ 8ലെ സർവ്വേ അനുസരിച്ച് കേരളത്തിലൊട്ടാകെ 28,20,338 നിരക്ഷരരെ കണ്ടെത്തി. ഇവരെ സാക്ഷരരാക്കാനായി മൂന്നു ലക്ഷത്തോളം സന്നദ്ധപ്രവർത്തകരാണ് പ്രവർത്തിച്ചത്. അങ്ങനെ 1991 ഏപ്രിൽ 18ന് കേരളം ഇന്ത്യയിലെ ആദ്യത്തെ സമ്പൂർണ്ണ സാക്ഷര സംസ്ഥാനമായിത്തീർന്നു. 

1998 ഒക്ടോബർ 2ന് ഗാന്ധിജയന്തി ദിനത്തിൽ പൊതുവിദ്യാഭ്യാസ വകുപ്പിൻ കീഴിൽ കേരള സംസ്ഥാന സാക്ഷരതാ മിഷൻ അഥോറിറ്റി രൂപികരിച്ചു.

സാക്ഷരത നിലനിർത്താനും അക്ഷരം പഠിക്കുന്നതിലുപരി വിദ്യാഭ്യാസ നേട്ടം കൈവരിക്കാനുമാണ് തുടർ സാക്ഷരതാ പരിപാടി ആരംഭിച്ചത്. ഇന്ന് കേരള സംസ്ഥാന സാക്ഷരതാ മിഷൻ അഥോറിറ്റി ഇതിനു നേതൃത്വം നൽകി വരുന്നു. തുല്യതാ പഠനം ഇതിന്റെ സംരംഭമാണ്. ഒരു കാലത്ത് വിദ്യാഭ്യാസം തുടരാൻ കഴിയാത്ത ആർക്കും തുല്യതാ പരീക്ഷ എഴുതി 4, 7, 10 ക്ലാസ്സുകളിലെ പരീക്ഷ വിജയിക്കാൻ കഴിയും. പത്താം ക്ലാസ്സിലെ തുല്യതാ പരിക്ഷ വിദേശത്തെ പ്രത്യേകിച്ച് ഗൾഫ് രാജ്യങ്ങളിലെ ജോലികൾക്കായി പ്രയോജനപ്രദമാണ്. ഇതിനായി പ്രത്യേക കരിക്കുലം, പാഠപുസ്തകം, പരീക്ഷ എന്നിവ തയ്യാറക്കിയിട്ടുണ്ട്. ഇതിനുവേണ്ട ഇൻസ്ട്രക്റ്റർമാരെയും സജ്ജമാക്കിയിട്ടുണ്ട്.

ഇതു കൂടാതെ ദാരിദ്ര്യ നിർമ്മാർജ്ജനത്തിനായി തൊഴിലധിഷ്ടിത കോഴ്സുകൾ അഭ്യസിപ്പിക്കാനുള്ള പ്രവർത്തനങ്ങളും ഈ മിഷൻ ഏറ്റെടുത്തിട്ടുണ്ട്. സാക്ഷരതാ പ്രഖ്യാപനത്തിന് 25 വർഷമായി. 
സാക്ഷരതാ പ്രസ്ഥാനത്തിന്റെ പെരിലൊരു സാക്ഷരതാ റോഡുമുണ്ട്. 



</doc>
<doc id="338370" url="https://ml.wikipedia.org/wiki?curid=338370" title="24 (തമിഴ് ചലച്ചിത്രം)">
24 (തമിഴ് ചലച്ചിത്രം)

</ref>

വിക്രം കുമാർ തിരക്കഥയെഴുതി സംവിധാനം ചെയ്ത് 2016 മേയ് 6-ന് പ്രദർശനത്തിനെത്തിയ ഒരു ശാസ്ത്രസാങ്കല്പിക തമിഴ് ചലച്ചിത്രമാണ് 24. സൂര്യ നായകനായ ചിത്രത്തിൽ സാമന്ത, നിത്യ മേനോൻ എന്നിവർ നായികാവേഷങ്ങളിലെത്തുന്നു.

സമയം മനുഷ്യന്റെ നിയന്തണത്തിലായാൽ എന്തൊക്കെ സംഭവിക്കാം എന്നതാണ് ചിത്രത്തിന്റെ ഇതിവൃത്തം. ഹോളിവുഡ് ചലച്ചിത്രങ്ങളിൽ പലപ്പോഴും ചർച്ചാവിഷയമായ 'ടൈം മെഷീൻ' എന്ന ഉപകരണത്തെക്കുറിച്ചാണ് ചിത്രം പറയുന്നത്. സമയത്തെ മുന്നോട്ടും പിന്നോട്ടും കൊണ്ടുപോകാൻ സാധിക്കുന്ന ഒരു വാച്ചും അത് സ്വന്തമാക്കാനുള്ള പോരാട്ടങ്ങളുമാണ് ചിത്രത്തിന്റെ പ്രമേയം. 1990-ൽ ആരംഭിക്കുന്ന കഥ 26 വർഷം മുന്നോട്ടും പിന്നോട്ടും സഞ്ചരിച്ച് 1990-ൽ തന്നെ അവസാനിക്കുന്നു.

മൂന്ന് വ്യത്യസ്ത കഥാപാത്രങ്ങളെ അവതരിപ്പിക്കുന്ന സൂര്യ ആദ്യമായി വില്ലൻ വേഷത്തിലെത്തുന്നു എന്ന പ്രത്യേകതയും ചിത്രത്തിനുണ്ട്. എ.ആർ. റഹ്മാൻ സംഗീതം നൽകിയ നാല് ഗാനങ്ങളാണ് ചിത്രത്തിലുള്ളത്. സൂര്യയുടെ ഉടമസ്ഥതയിലുള്ള 2ഡി എന്റർടെയിൻമെന്റ് നിർമ്മിച്ച ചിത്രം കേരളത്തിൽ ഇരുനൂറോളം തീയറ്ററുകളിലാണ് പ്രദർശനത്തിനെത്തിയത്.


വൈരമുത്തു, മദൻ കർക്കി എന്നിവർ എഴുതിയ ഗാനങ്ങൾക്ക് സംഗീതം നൽകിയിരിക്കുന്നത് എ.ആർ. റഹ്മാനാണ്. 2016 ഏപ്രിൽ 11-ന് ഇറോസ് ഇന്റർനാഷണലാണ് ഗാനങ്ങൾ പുറത്തിറക്കിയത്.

ലോകമെമ്പാടും 2150 തീയറ്ററുകളിലാണ് ചിത്രം പ്രദർശിപ്പിക്കുവാൻ തീരുമാനിച്ചത്. അമേരിക്കയിലെ 267 കേന്ദ്രങ്ങളിലും ആന്ധ്രാപ്രദേശിലെയും തെലങ്കാനയിലെയും 400 കേന്ദ്രങ്ങളിലും ചിത്രം പ്രദർശനത്തിനെത്തി. 


</doc>
<doc id="338372" url="https://ml.wikipedia.org/wiki?curid=338372" title="എം.എസ് സ്വാമിനാഥൻ റിസർച്ച് ഫൗണ്ടേഷൻ">
എം.എസ് സ്വാമിനാഥൻ റിസർച്ച് ഫൗണ്ടേഷൻ

ചെന്നൈ ആസ്ഥാനമായി ലാഭേച്ഛ കൂടാതെ പ്രവർത്തിക്കുന്ന ഗവൺമെന്റേതര സന്നദ്ധസംഘടനയുടെ കീഴിലുള്ള ഒരു സ്ഥാപനമാണ് എം.എസ് സ്വാമിനാഥൻ റിസർച്ച ഫൗണ്ടേഷൻ (എം.എസ്.എസ്.ആർ.എഫ്) . ഈ സംഘടന ഗ്രാമപ്രദേശങ്ങളിലെ പാവപ്പെട്ട സ്ത്രീകളുടെ ശാക്തീകരണത്തിന് ഊന്നൽ നൽകുന്നു. പാരിസ്ഥിതികസംതുലനാവസ്ഥ നിലനിർത്തുന്ന മാറ്റങ്ങൾക്കായാണ് എം.എസ്.എസ്.ആർ.എഫ് ശാസ്ത്രത്തേയും, ശാസ്ത്രസാങ്കേതികവിദ്യയേയും ഉപയോഗിക്കുന്നത്. ഈ സ്ഥാപനത്തിന്റെ ലോഗോ തുടർച്ചയേയും, മാറ്റത്തേയും, ഒരുമിപ്പിക്കുന്നതും, തുറന്ന അവസാനവും, വിവിധ മുഖങ്ങളും ഉള്ള  ഡി.എൻ.എ യുടെ മാത‍ൃകയിലുള്ളതാണ്.

എം.എസ്.എസ്.ആർ.എഫ് നിലവിൽ വന്നത് 1988 -ലാണ്. ഈ സ്ഥാപനത്തിന്റെ ചെയർമാനായിരുന്ന ഡോ.എം.എസ്. സ്വാമിനാഥനായിരുന്നു ഈ സ്ഥാപനത്തിന്റെ ഉപജ്ഞാതാവും.1970 -ൽ നോബൽപുരസ്കാര ജേതാവായ സി.വി രാമൻ, സ്വാമിനാഥനോട് ഹരിതവിപ്ലവം എന്നിന്നറിയപ്പെടുന്ന സുസ്ഥിരവികസനത്തിന്റെ ലക്ഷ്യങ്ങളെ മനസ്സിലാക്കാൻ ആവശ്യപ്പെട്ടിരുന്ന ഒരു റിസർച്ച് സെന്ററാണിത്. 1988-ൽ വേൾഡ് ഫുഡ് പ്രൈസ് സ്വാമിനാഥന് ലഭിച്ചതിനുശേഷം അതിലൂടെ കിട്ടിയ 200,000 യു.എസ് ഡോളർ എം.എസ്.എസ്.ആർ.എഫ് തുടങ്ങാനായി അദ്ദേഹം വിനിയോഗിച്ചു. കൂടാതെ അദ്ദേഹം യുനെസ്കോയുടെ എക്കോടെക്ക്നോളജിയുടെ ചെയർ ആയി നിർവഹിക്കുന്നു. നാഷ്ണൽ കമ്മീഷൻ ഓൺ അഗ്രിക്കൾച്ചർ ഫുഡ്, നൂട്രീഷൻ സെക്കൂരിറ്റി ഓഫ് ഇന്ത്യയുടെ ചെയർമാനുമാണ് അദ്ദേഹം.



</doc>
<doc id="338376" url="https://ml.wikipedia.org/wiki?curid=338376" title="ഷെങ്ങൻ പ്രദേശം">
ഷെങ്ങൻ പ്രദേശം

യൂറോപ്പിലെ 26 രാജ്യങ്ങൾ ഉൾപ്പെടുന്ന ഒരു പ്രദേശത്തെ വിളിക്കുന്ന പേരാണ് ഷെങ്ങൻ പ്രദേശം(Schengen Area). ഷെങ്ങൻ പ്രദേശ രാജ്യങ്ങളിലൂടെ സഞ്ചരിക്കുവാൻ പാസ്പോർട്ട് ആവശ്യമില്ല. ഈ രാജ്യങ്ങൾ തമ്മിലുള്ള അതിർത്തികളിൽ യാതൊരു വിധ നിയന്ത്രണങ്ങളും നിലവിലില്ല.അന്താരാഷ്ട്ര യാത്രികരെ സംബന്ധിച്ച് ഷെങ്ങൻ പ്രദേശം ഫലത്തിൽ ഒരൊറ്റ രാജ്യമായി വർത്തിക്കുന്നു. ഈ 26 രാജ്യങ്ങളിലും യാത്ര ചെയ്യുന്നതിനു ഷെങ്ങൻ വിസ എന്ന ഒറ്റ വിസ മാത്രമേ ആവശ്യമുള്ളൂ.1985 ലെ ഷെങ്ങൻ ഉടമ്പടിയിൽ നിന്നാണ് ഈ പ്രദേശത്തിന് ഷെങ്ങൻ പ്രദേശം(Schengen Area) എന്ന പേരു ലഭിച്ചത്.



</doc>
<doc id="338377" url="https://ml.wikipedia.org/wiki?curid=338377" title="വിക്രം കുമാർ">
വിക്രം കുമാർ

ഒരു ഇന്ത്യൻ ചലച്ചിത്ര സംവിധായകനും തിരക്കഥാകൃത്തുമാണ് വിക്രം കെ. കുമാർ. തമിഴ്, തെലുങ്ക്, ഹിന്ദി ഭാഷകളിലെ വിജയചിത്രങ്ങളിലൂടെയാണ് ഇദ്ദേഹം പ്രശസ്തനായത്. തെലുങ്കിലെ സൂപ്പർ ഹിറ്റുകളായ "ഇഷ്ടം", "മനം",
തമിഴിൽ മാധവൻ നായകനായ "യാവരും നലം", സൂര്യ നായകനായ "24" എന്നിവയാണ് ഇദ്ദേഹം സംവിധാനം ചെയ്ത പ്രധാന ചിത്രങ്ങൾ.

ചെന്നെയിലെ മദ്രാസ് ക്രിസ്ത്യൻ കോളേജിലെ ബിരുദപഠനത്തിനു ശേഷം 1997 ഏപ്രിലിൽ പ്രിയദർശന്റെ "ചന്ദ്രലേഖ" എന്ന ചിത്രത്തിൽ സഹസംവിധായകനായാണ് വിക്രമിന്റെ ചലച്ചിത്രജീവിതം ആരംഭിക്കുന്നത്. "ദോലി സജാ കേ രഹ്ന", "ഹെരാ ഫെൻ" എന്നീ ചിത്രങ്ങളിലും പ്രിയദർശനോടൊപ്പം പ്രവർത്തിച്ചു. 1998-ൽ "സൈലന്റ് സ്ക്രീം" എന്ന ചിത്രമാണ് വിക്രം സംവിധാനം ചെയ്ത ആദ്യ ചലച്ചിത്രം. ഈ ചിത്രത്തിന് മികച്ച വിദ്യാഭ്യാസ ചലച്ചിത്രത്തിനുള്ള ദേശീയ പുരസ്കാരം ലഭിച്ചിരുന്നു..

2001-ൽ "ഇഷ്ടം" എന്ന തെലുങ്ക് ചിത്രം സംവിധാനം ചെയ്തതിലൂടെ ടോളിവുഡിലേക്കു പ്രവേശിച്ചു. ശ്രിയ ശരണിന്റെയും ആദ്യ ചിത്രമായിരുന്നു ഇത്. തമിഴിൽ മാധവനെ നായകനാക്കി വിക്രം സംവിധാനം ചെയ്ത "യാവരും നലം" എന്ന സൈക്കോളജിക്കൽ ഹൊറർ ചലച്ചിത്രം ഏറെ പ്രേക്ഷകശ്രദ്ധ നേടിയിരുന്നു. 2014-ൽ "മനം" എന്ന ചിത്രത്തിലൂടെ മികച്ച തെലുങ്ക് സംവിധായകനുള്ള ഫിലിംഫെയർ സൗത്ത് പുരസ്കാരം സ്വന്തമാക്കി. 2016-ൽ സൂര്യയെ നായകനാക്കി വിക്രം സംവിധാനം ചെയ്ത ശാസ്ത്രസാങ്കല്പിക ചിത്രമായ "24"ഉം നിരൂപകശ്രദ്ധ നേടി.




</doc>
<doc id="338384" url="https://ml.wikipedia.org/wiki?curid=338384" title="ഹം ആപ്കെ ഹെ കോൻ">
ഹം ആപ്കെ ഹെ കോൻ

1994 ൽ പുറത്തിറങ്ങിയ ഹിന്ദി ചലച്ചിത്രമാണ്ഹം ആപ്കേ ഹെ കോൻ..! (HAHK; ). രാജശ്രീ പ്രൊഡക്ഷൻസ് നിർമിച്ച ഈ ചലച്ചിത്രത്തിന് രചനയും സംവിധാനവും നിർവഹിച്ചത് സൂരജ് ആർ. ബാർജാത്യയാണ്. ദീക്ഷിത്തും സൽമാനും പ്രധാന വേഷങ്ങളിലെത്തിയ ചിത്രം പരമ്പരാഗത ഇന്ത്യൻ വിവാഹ ആഘോഷങ്ങളെ പശ്ചാത്തമാക്കിയിരിക്കുന്നു. 

ഒരു വിവാഹബന്ധത്തിലൂടെ പരസ്പരം ഒന്നിച്ചു ചേർക്കപ്പെട്ട രണ്ടു കുടുംബങ്ങളിൽ പെട്ടവരാണ് പ്രേമും (സൽമാൻ ഖാൻ) നിഷയും (മാധുരി ദീക്ഷിത്ത്). ആ ബന്ധം അവരെ തീവ്രമായ പ്രണയത്തിലേക്ക് നയിക്കുന്നു. സന്തോഷവും സംഗീതവും നിറഞ്ഞ അവരുടെ ജീവിത്തിലേക്കും കുടുംബത്തിലേക്കും അപ്രതീക്ഷിതമായി വരുന്ന ദുരന്തം അവരുടെ പ്രണയത്തിന് തടസമാകുന്നു. 

ബോളിവുഡിൻറെ ചരിത്രത്തിലെ എക്കാലത്തെയും വലിയ പണംവാരി ചിത്രങ്ങളിലൊന്നാണ് ഹം ആപ്കേ ഹേ കോൻ. 100 കോടി കളക്ഷൻ നേടിയ ആദ്യത്തെ ഹിന്ദി ചലച്ചിത്രമാണിത്. 
മികച്ച ചിത്രം, മികച്ച സംവിധായകൻ, മികച്ച നടി ഉൾപ്പെടെ അഞ്ചു ഫിലിം ഫെയർ അവാർഡുകളും മികച്ച ജനപ്രിയ ചിത്രത്തിനുള്ള ദേശീയ അവാർഡും ചിത്രം കരസ്ഥമാക്കി.




സംഗീതത്തിന് വളരെ പ്രാധാന്യമുള്ള ഹം ആപ്കേ ഹേ കോനിന് ഈണം പകർന്നത് രാംലക്ഷ്മണാണ്. രവീന്ദർ റാവലും ദേവ് കോഹ് ലിയുമാണ് ചിത്രത്തിനായി വരികളെഴുതിയത്. ലതാ മങ്കേഷ്കറും എസ്. പി. ബാലസുബ്രമണ്യവുമാണ് ഗാനങ്ങൾക്ക് ശബ്ദം നൽകിയത്. ചിത്രത്തിലെ 14 ഗാനങ്ങളിൽ 11 ലും ലതാ മങ്കേഷ്കറുടെ അനുഗൃഹീത ശബ്ദം ഇടം നേടി. ബോളിവുഡ് സംഗീത ചരിത്രത്തിൽ തന്നെ ഏറ്റവും വിറ്റഴിഞ്ഞ ആൽബങ്ങളിലൊന്നാണിത്.


</doc>
<doc id="338387" url="https://ml.wikipedia.org/wiki?curid=338387" title="അക്സെൽ മുൻതെ">
അക്സെൽ മുൻതെ

അക്സെൽ മാർട്ടിൻ ഫ്രെഡെറിക് മുൻതെ (31 October 1857 – 11 February 1949). സ്വീഡിഷ് വംശജനായ ഭിഷഗ്വരൻ.മനോരോഗ വിദഗ്ദൻ.സാൻ മിഷേലിന്റെ കഥ (The Story of San Michele) എന്ന വിശ്വ വിഖ്യാത കൃതിയുടെ രചയിതാവ്.


</doc>
<doc id="338391" url="https://ml.wikipedia.org/wiki?curid=338391" title="കിദ്ദിനു">
കിദ്ദിനു

കിദ്ദിനു (ജനനം ? മരണം ഓഗസ്റ്റ് 14/330 ബി.സി).ബാബിലോണിയൻ ജ്യോതിശാസ്ത്രജ്ഞൻ.സ്ട്രോബോയും പ്ലിനിയും കിദ്ദിനുവിനെപ്പറ്റി സൂചനകൾ നൽകുന്നുണ്ട്.ബാബിലോണിയൻ നഗരമായ സിപ്പറിലെ ജ്യോതിശാസ്ത്ര വിദ്യാലയത്തിന്റെ തലവനായിരുന്നു കിദ്ദിനു.വിഷുവങ്ങളുടെ അയനചലനത്തിനു ഒരു രൂപരേഖയുണ്ടാക്കിക്കൊണ്ട് കൂടുതൽ കൃത്യമായ ഒരു പദ്ധതിക്ക് ഹിപ്പാർക്കസിന് വഴി തുറന്നു കൊടുത്തത് കിദ്ദിനു ആണ്.ചന്ദ്രനും മറ്റു ഗ്രഹങ്ങൾക്കും സ്ഥിര പ്രവേഗമാണെന്ന പൊതുധാരണ അദ്ദേഹം തിരുത്തി.അവയുടെ ചലനം അസ്ഥിരമാണെന്ന് പ്രസ്താവിക്കുകയും അതു കണ്ടുപിടിക്കനുള്ള സങ്കീർണ്ണമായ രീതികൾ ആവിഷ്കരിക്കുകയും ചെയ്തു.ഇതിലൂടെ കൃത്യമായ ചലനം കണ്ടെത്തുന്നതിന്റെ അടുത്തുവരെ എത്താൻ അദ്ദേഹത്തിനു സാധിച്ചു.


</doc>
<doc id="338393" url="https://ml.wikipedia.org/wiki?curid=338393" title="പഹൽഗാം">
പഹൽഗാം

പഹൽഗാം.ഇന്ത്യയിലെ ഒരു സംസ്ഥാനമായ ജമ്മു കാശ്മീരിലെ അനന്ത് നാഗ് ജില്ലയിലെ ഒരു ചെറു പട്ടണമാണ് പഹൽഗാം.ഇത് ഒരു ജനപ്രിയ വിനോദ സഞ്ചാര കേന്ദ്രവും ഹിൽ സ്റ്റേഷനുമാണ്.അനന്ത് നാഗിൽ നിന്നും 45 കി.മീ അകലയായി ലിഡെർ നദിയുടെ തീരത്താണ് പഹൽഗാം സ്ഥിതി ചെയ്യുന്നത്.സമുദ്രനിരപ്പിൽ നിന്നും 2200 മീ ഉയരത്തിലാണീ പട്ടണം.അനന്ത് നാഗ് ജില്ലയിലെ ഒരു താലൂക്ക് ആസ്ഥാനവുമാണിവിടം.എല്ലാ വർഷവും ജൂലായ്-ഓഗസ്റ്റ് മാസങ്ങളിൽ നടക്കുന്ന അമർനാഥ് യാത്രയുടെ തുടക്കം പഹൽഗാാമിൽ നിന്നും 16 കി.മീ അകലെയുള്ള ചന്ദൻ വാരിയിൽ നിന്നാണ്.


</doc>
<doc id="338396" url="https://ml.wikipedia.org/wiki?curid=338396" title="യൂൾ ബ്രിന്നർ">
യൂൾ ബ്രിന്നർ

യൂൾ ബ്രിന്നർ(Yul Brynner).മുഴുവൻ പേർ- യൂളി ബോറിസോവിച്ച് ബ്രിന്നർ.റഷ്യൻ വംശജനായ വിഖ്യാത അമേരിക്കൻ സിനിമാ നാടക നടൻ. (ജൂലായ് 11, 1920 – ഒക്ടോബർ 10, 1985).1956 ൽ സെസിൽ ബി.ഡെമില്ലെയുടെ പ്രശസ്തമായ ടെൻ കമാൻഡ്മെൻഡ്സ് എന്ന സിനിമയിൽ ഫറൊവ റാമെസെസ് രണ്ടാമനെയും ദ കിംഗ് ആന്റ് ഐ എന്ന ചലച്ചിത്രത്തിൽ സയാമിലെ മോംഗ്കുട് രാജാവിനേയും അവതരിപ്പിച്ചു. 1956 ലെ മികച്ച നടനുള്ള ഓസ്കാർ പുരസ്കാരം ബ്രിന്നർക്ക് ലഭിച്ചു.സവിശേഷമായ ശബ്ദവും മുണ്ഡനം ചെയത ശിരസ്സും അദ്ദേഹത്തിന്റെ വ്യക്തിമുദ്രകളായിരുന്നു.


</doc>
<doc id="338397" url="https://ml.wikipedia.org/wiki?curid=338397" title="ഫെലുദാ">
ഫെലുദാ

ഫെലുദാ (Bengali: ফেলুদা) അഥവാ പ്രദോഷ് ചന്ദ്ര മിത്ര അഥവാ പ്രദോഷ്.സി.മിത്തർ.വിഖ്യാത ബംഗാളി ചലച്ചിത്ര സംവിധായകനും സാഹിത്യകാരനുമായ സത്യജിത് റേ തന്റെ ചില നോവലുകൾക്കും ചെറുകഥകൾക്കുമായി സൃഷ്ടിച്ച കുറ്റാന്വേഷകനായ (private investigator) കഥാപാത്രം.കൊൽക്കൊത്തയിലെ ബാലിഗഞ്ജിലെ രജനി സെൻ റോഡിലുള്ള 21 ആം നമ്പർ വീട്ടിലാണ് ഫെലുദാ താമസിക്കുന്നത്.1965 ൽ സത്യജിത് റേയുടേയും സുഭാഷ് മുഖോപാധ്യയുടേയും നേതൃത്വത്തിൽ പ്രസിദ്ധീകരിച്ചിരുന്ന സന്ദേശ് എന്ന കുട്ടികൾക്കുള്ള മാഗസിനിലാണ് ഫെലുദാ ആദ്യമായി പ്രത്യക്ഷപ്പെടുന്നത്.ഡാർജിലിംഗിലെ സാഹസം (Danger in Darjeeling) എന്നതായിരുന്നു ആ ചെറുകഥ.എല്ലാ കഥകളിലും ഫെലുദായുടെ കൂടെ അദ്ദേഹത്തിന്റെ കസിനായ തപേഷിനേയും കാണം.തപേഷാണ് കഥകളിലെ ആഖ്യാതാവ്.ആറാമത്തെ കഥയായ സൊനാർ കെല്ല(The Golden Fortress)യിൽ റേ, ജടായു എന്ന രസികൻ കഥാപാത്രത്തെ അവതരിപ്പിക്കുന്നു.


</doc>
<doc id="338398" url="https://ml.wikipedia.org/wiki?curid=338398" title="വില്ലുകാൽ">
വില്ലുകാൽ

വില്ലുകാൽ , ഇംഗ്ലീഷിൽ bow-leggedness ശാസ്ത്രീയ നാമം Genu varum എന്നത് മനുഷ്യശരീരത്തിലെ കാലിനെ ബാധിക്കുന്ന ഒരു അവസ്ഥ അല്ലെങ്കിൽ അസുഖമാണ്. ഈ അവസ്ഥാബാധിതരുടെ കാലുകൾ വില്ലുപോലെ വളഞ്ഞിരിക്കും. നവജാതശിശുക്കളിൽ കാണുന്ന ചെറിയരീതിയിലുള്ള വളവ് മുതൽ റിക്കറ്റ്സ് ബാധിച്ച് മുതിർന്നവരിൽ കാണുന്ന വളവും വില്ലുകാൽ എന്നാണ് അറിയപ്പെടുന്നത്. 

നവജാതശിശുക്കളിൽ കാണപ്പെടുന്ന ചെറിയതോതിലുള്ള കാൽ വളവ് ഗർഭാവസ്ഥയിൽ ഉണ്ടാകുന്നതാണ്. ഇത് ശിശുവളരുന്നതോടെ താനെ ശരിയാവാറുണ്ട്. എന്നാൽ ശിശുക്കൾക്ക് റികറ്റ്സി എന്ന അസുഖമോ എല്ലിനെ ബാധിക്കുന്ന മറ്റേതെങ്കിലും അസുഖമോ ബാധിച്ചിട്ടുങ്കിലും ശരിയാര പോഷകങ്ങൾ ലഭിക്കാതിരുന്നാലും കാലിലെ വളവ് മാറിയില്ലെന്നു വരാം.
കുതിരസവാരി സ്ഥിരം ചെയ്യുന്നവർക്കും ജോക്കികൾക്കും ജോലി സംബന്ധമായും തുടയെല്ലിനെ ബാധിച്ചിട്ടുള്ള അപകടം മൂലവും വളവ് ഉണ്ടാകാം.

3-4 വയസ്സുവരെയുള്ള കുട്ടികളിൽ ഒരു ചെറിയ പരിധി വരെ കാലുകൾ വളഞ്ഞിരിക്കാറുണ്ട്. ഇങ്ങനെയുള്ള കുട്ടികൾ ഇരിക്കുമ്പോൾ പാദം തമ്മിൽ ചേർന്നിരിക്കുകയും തുടയെല്ലുകളും കാലും പുറത്തേക്ക് വളഞ്ഞിരിക്കുകയും ചെയ്യും. കുട്ടി നിൽകുമ്പോൾ മുട്ടുകൾ തമ്മിൽ ചേർത്തു വച്ചാലും അതിനു കീഴെയുള്ള ഭാഗത്തിനു വില്ലു പോലെ വളവ് കാണപ്പെടാം. നവജാത ശിശുവിന്റെ ആദ്യവർഷങ്ങളിൽ ഈ അവസ്ഥക്ക് മാറ്റമുണ്ടായി കാലുകൾ നിവർന്നു വരുന്നു. 



</doc>
<doc id="338444" url="https://ml.wikipedia.org/wiki?curid=338444" title="ജർമനിയിലെ പൊതുസർക്കാർ">
ജർമനിയിലെ പൊതുസർക്കാർ

ജനറൽ ഗവണ്മെന്റ് അല്ലെങ്കിൽ General Governorate (, , ), എന്നത് ഹിറ്റ്‌ലറുടെ നാസി ജർമനി രണ്ടാം ലോകമഹായുദ്ധത്തിന്റെ ആരംഭത്തിൽ പോളണ്ട് കയ്യേറിയതിനുശേഷം പോളണ്ടിന്റെയും യുക്രെയിനിന്റെയും ഭാഗങ്ങൾ കൂട്ടിച്ചേർത്ത് ഉണ്ടാകിയ ഒരു ഭൂവിഭാഗമാണ്.


</doc>
<doc id="338446" url="https://ml.wikipedia.org/wiki?curid=338446" title="ക്രിൽ">
ക്രിൽ

'ക്രിൽ.ഒരു ചെറു സമുദ്രജല ജീവി. ഫൈലം ആർത്രൊപോഡയിൽ ക്രസ്റ്റേഷ്യൻ എന്ന കുടുംബത്തിലെ അംഗമാണ്. കാഴ്ചയിൽ ചെമ്മീൻ പൊലെയാണ് ഈ ജീവി.നോർവീജിയൻ ഭാഷയിലെ കുഞ്ഞു മീൻ എന്നർത്ഥമുള്ള ക്രിൽ എന്ന പദത്തിൽ നിന്നാണ് ഈ വാക്കിന്റെ ഉത്ഭവം. ഭക്ഷ്യശൃംഖലയിലെ ഒരു പ്രധാന കണ്ണിയാണ് ക്രില്ലുകൾ. അവ ഫൈറ്റൊപ്ലാംഗ്ടണുകളെയും സുവൊപ്ലാംഗ്ടണുകളെയും ഭക്ഷിക്കുന്നു.പെൻഗ്വിൻ കളുടേയും നിരവധി വലിയ മീനുകളുടെയും പ്രിയപ്പെട്ട ആഹാരമാണ് ക്രില്ലുകൾ.


</doc>
<doc id="338476" url="https://ml.wikipedia.org/wiki?curid=338476" title="കവിയാർ">
കവിയാർ

മത്സ്യമുട്ടകൊണ്ടുള്ള ഒരു വിശിഷ്ട ഭോജ്യമാണ് കവിയാർ.ഉപ്പിലിട്ടു പാകപ്പെടുത്തിയ മീൻ മുട്ടകൾ ഉപയോഗിച്ച് തയ്യാറാക്കുന്നു.അസിപെൻസിറിഡെ ( Acipenseridae) കുടുംബത്തിലെ മീനുകളുടെ മുട്ടകളും അണ്ഡാശയങ്ങളുമാണ് കവിയാർ തയ്യാറാക്കുവാൻ ഉപയോഗിക്കുന്നത്.മുട്ടകൾ പാസ്ചറൈസ് ചെയ്തവയോ അല്ലാത്തവയോ(Fresh) ആകാം.പാസ്ചറൈസ് ചെയ്ത മുട്ടകളുടെ ഭക്ഷ്യ/സാമ്പത്തിക മൂല്യം പാസ്ചറൈസ് ചെയ്യാത്തവയെ അപേക്ഷിച്ച് കുറവാണ്.
പരമ്പരാഗതമായി കാസ്പിയൻ കടലിലേയോ കരിങ്കടലിലേയോ സ്റ്റർജിയൻ മത്സ്യങ്ങളുടെ മുട്ടകൾ ഉപയോഗിച്ച് തയ്യർ ചെയ്യുന്ന വിഭവത്തെ മാത്രമെ കവിയാർ എന്ന് വിവക്ഷിച്ചിരുന്നുള്ളൂ.(ബെലുഗ,ഒസ്സെറ്റ്ര കവിയാറുകൾ).എന്നാൽ ഇന്ന് സാൽമൺ,കാർപ്പ്,ട്രൗട്ട് തുടങ്ങിയ മറ്റു സ്റ്റർജിയൻ മത്സ്യങ്ങളുടെ മുട്ടകളുപയോഗിച്ച് തയ്യാർ ചെയ്യുന്ന കവിയാറുകളും അംഗീകരിക്കപ്പട്ടിരിക്കുന്നു.


</doc>
<doc id="338487" url="https://ml.wikipedia.org/wiki?curid=338487" title="കൊഫ്ത">
കൊഫ്ത

ദക്ഷിണേഷ്യയിലും മദ്ധ്യേഷ്യയിലും ബാൾക്കൻ രാജ്യങ്ങളിലും പ്രചാരത്തിലുള്ള സവിശേഷമായ ഒരു കൂട്ടം മാംസ വിഭവങ്ങളെയാണ് കൊഫ്ത എന്ന പദം കൊണ്ട് വിവക്ഷിക്കുന്നത്.കൊത്തിയരിഞ്ഞതോ അരച്ചതോ ആയ മാംസം (സാധാരണയായി കോഴി,ആട്,ബീഫ്,പോർക് എന്നിവ)ചെറു ഗോളങ്ങളായി ഉരുട്ടിയെടുത്ത ശേഷം മസാലകളൂം സുഗന്ധദ്രവ്യങ്ങളും ഉള്ളി തുടങ്ങിയ പച്ചക്കറികളും ചേർത്താണ് സാധാരണയായി കൊഫ്ത തയ്യാറക്കുന്നത്.ഉത്തരേന്ത്യയിൽ ഉരുളക്കിഴങ്ങ്,ചുരക്ക,പനീർ എന്നിവ ഉപയോഗിച്ച് വെജിറ്റേറിയൻ കോഫ്ത തയ്യാറാക്കുന്നുണ്ട്.


</doc>
<doc id="338513" url="https://ml.wikipedia.org/wiki?curid=338513" title="റിമ്പ ശിവ">
റിമ്പ ശിവ

ഹിന്ദുസ്ഥാനിസംഗീതരീതിയിൽ തബല വായിക്കുന്ന ഒരു കലാകാരിയാണ് റിമ്പ ശിവ (Rimpa Siva). ഫാറൂഖാബാദ് ശൈലിയിൽ തബല വായിക്കുന്ന റിമ്പയെ പിതാവ് പ്രൊഫ:സ്വപൻ ശിവ തന്നെയാണ് തബല വായിക്കാൻ പഠിപ്പിച്ചത്. 1999 -ലെ ഫ്രഞ്ചിലെ "റിമ്പ ശിവ:തബലയിലെ രാജകുമാരി" എന്ന ഡോക്യുമെന്ററി ഇവരെക്കുറിച്ചാണ്.



</doc>
<doc id="338519" url="https://ml.wikipedia.org/wiki?curid=338519" title="ഭാരതീയ ശാസ്ത്രീയസംഗീതം">
ഭാരതീയ ശാസ്ത്രീയസംഗീതം

ഇന്ത്യൻ ഉപഭൂഖണ്ഡത്തിലെ കലാസംഗീതമാണ് ഭാരതീയ ശാസ്ത്രീയസംഗീതം (Indian classical music) എന്ന് അറിയപ്പെടുന്നത്. ഇന്ത്യൻ ശാസ്ത്രീയസംഗീതത്തിന്റെ ഉറവിടം വേദങ്ങളിലാണ്. ഇതിന് രണ്ട് പ്രധാന പാരമ്പര്യങ്ങളുണ്ട്: ഉത്തരേന്ത്യൻ ക്ലാസിക്കൽ സംഗീത പാരമ്പര്യം ഹിന്ദുസ്ഥാനി ശാസ്ത്രീയ സംഗീതം എന്നും ദക്ഷിണേന്ത്യൻ ക്ലാസിക്കൽ സംഗീത പാരമ്പര്യം കർണ്ണാടകസംഗീതം എന്നും അറിയപ്പെടുന്നു.


</doc>
<doc id="338526" url="https://ml.wikipedia.org/wiki?curid=338526" title="സുവോളജിക്കൽ സർവെ ഓഫ് ഇന്ത്യ">
സുവോളജിക്കൽ സർവെ ഓഫ് ഇന്ത്യ

ജന്തുശാസ്ത്ര ഗവേഷണ രംഗത്തെ ഇന്ത്യയിലെ പ്രമുഖ സ്ഥാപമനാണ് സുവോളജിക്കൽ സർവെ ഓഫ് ഇന്ത്യ (Zoological Survey of India (ZSI)) 1916 ജൂലൈ 1 ന് ഇന്ത്യയിലെങ്ങും ജന്തുശാസ്ത്ര മേഖലയിൽ സർവേ, പര്യവേഷണം, ഗവേഷണം എന്നിവ പ്രോത്സാഹിപ്പിക്കുക എന്ന ഉദ്ദേശത്തോടു കൂടി  കൽകട്ടയിലാണ് ഈ സ്ഥാപനം തുടങ്ങിയത്. ഭാരത സർക്കാറിന്റെ പരിസ്ഥിതി, വനം, കാലാവസ്ഥ വ്യതിയാന മന്ത്രാലയത്തിനു കീഴിലാണ് ഇതിന്റെ പ്രവർത്തനങ്ങൾ നിയന്ത്രിക്കുന്നത്. 

1784 ൽ ജനുവരി 15ന് സർ വില്ല്യം ജോൺസ് ബംഗാൾ ഏഷ്യാറ്റിക് സൊസൈറ്റി രൂപൂകരിച്ച കാലം തൊട്ടാണ് ZSIയുടെ ചരിത്രം ആരംഭിക്കുന്നത്. 1875 ൽ രൂപം കൊണ്ട  ഇന്ത്യൻ മ്യൂസിയത്തിന്റേയും ജിയോളജിക്കൽ സർവേ ഓഫ് ഇന്ത്യയുടേയും സുവോളജിക്കൽ സർവെ ഓഫ് ഇന്ത്യയുടേയും മാതൃ സ്ഥാപനമായി കണക്കാക്കുന്നത് വില്ല്യം ജോൺസ് രൂപം നൽകിയ ഏഷ്യാറ്റിക് സൊസൈറ്റിയെ ആണ്. സർ വില്ല്യം ജോൺസിന്റെ സ്വപ്നത്തിന്റെ 


</doc>
<doc id="338529" url="https://ml.wikipedia.org/wiki?curid=338529" title="കാവ">
കാവ

പടിഞ്ഞാറൻ പസഫിക് രാഷ്ട്രങ്ങളിൽ(ഫിജി,സമോവ,ടോംഗ,വന്വാട്ടു) ധാരാളമായി കൃഷി ചെയ്തു വരുന്ന ഒരു നാണ്യവിളയാണ് കാവ അഥവാ കാവ-കാവ. . കാവലാൿറ്റോണുകൾ എന്നറിയപ്പെടുന്ന ഒരു കൂട്ടം സംയുക്തങ്ങൾ ഈ ചെടിയിൽ ധാരാളമായി കാണപ്പെടുന്നു. ഈ സസ്യത്തിന്റെ വേരുകൾ ഉപയോഗിച്ച് ഉണ്ടാക്കുന്ന പാനീയം ഒരു നല്ല അനസ്തകികവും പ്രശാന്തകവുമാണ്( anesthetic & sedative).കൂടാതെ ഇത് പല വ്യക്തികളിലും ആത്മീയ ഉണർവും ആഹ്ലാദവും ഉളവാക്കുന്നതായി അനുഭവപ്പെടുന്നുണ്ട്.മനസ്സിന്റെ സ്ഥിരതയും വ്യക്തതയും നഷ്ടപ്പെടാതെ മനസ്സിന്റെ പിരിമുറുക്കം കുറ്ക്കുവാനായാണ് ആളുകൾ പ്രധാനമായും കാവ ഉപയോഗിക്കുന്നത്.പോളിനേഷ്യൻ ദ്വീപുകളായ ഹവായ്,ഫിജി,സമോവ,ടോംഗ,വന്വാട്ടു,മൈക്രോനേഷ്യ എന്നിവിടങ്ങളിലെല്ലാം കാവ വ്യാപകമായി ഉപയോഗിക്കപ്പെടുന്നുണ്ട്.സാമൂഹ്യപരമായ പെരുമാറ്റങ്ങളെ സംബന്ധിച്ച് ചില ആളുകളിൽ ഉടലെടുക്കുന്ന പരിഭ്രാന്തി(social anxiety) കുറയ്ക്കാൻ ഒരു ഔഷധമായി കാവ ഉപയോഗിക്കാമെന്ന് ചില പഠനങ്ങൾ സൂചിപ്പിക്കുന്നു.


</doc>
<doc id="338531" url="https://ml.wikipedia.org/wiki?curid=338531" title="കാഹ്-വ">
കാഹ്-വ

അഫ്ഘാനിസ്ഥാനിലും പാകിസ്ഥനിലും ചില മധ്യേഷ്യൻ രാജ്യങ്ങളിലും കാശ്മീർ താഴ്വരയിലും പരമ്പരാഗതമായി ഉപയോഗിച്ചു വരുന്ന ഒരുതരം ചായ(green tea)യാണ് കാഹ്-വ അഥവാ കാവ()(Kahwah).കാശ്മീരികൾ ഇത് പ്രാതലിനോടൊപ്പം കഴിക്കുന്നു.തേയില(green tea leaves), കുങ്കുമപ്പൂവിന്റെ കേസരം,കറുവാപ്പട്ട,ഏലം,കാശ്മീരി റോസ് ഇതളുകൾ എന്നിവ ചേർത്ത് തിളപ്പിച്ചാണ് കാവ തയ്യാറാക്കുന്നത്.തുടർന്ന് പഞ്ചസാരയോ തേനോ ചേർക്കുന്നു.ബദാം,വാൾനട്ട് തുടങ്ങിയവയും പൊടിച്ചു ചേർക്കാറുണ്ട്. 
ചെമ്പു കൊണ്ടുള്ള സമോവറിലാണ് പരമ്പരാഗതമായി കാവ തയ്യാർ ചെയ്യുന്നത്.
പലയിടങ്ങളിലും കാവ സദ്യയുടെ ഭാഗമായും വിശേഷാവസരങ്ങളിലുമാണ് ഒരുക്കുന്നത്.
മലബാറിൽ ഉച്ചഭക്ഷണത്തിനു ശേഷം (ബിരിയാണി) കാവ കഴിക്കുന്നത് പതിവായിട്ടുണ്ട്.

</doc>
<doc id="338535" url="https://ml.wikipedia.org/wiki?curid=338535" title="വോൾ സോയിങ്ക">
വോൾ സോയിങ്ക

വോൾ സോയിങ്ക.(ജനനം 13 ജൂലായ് 1934).നൈജീരിയൻ നാടകകൃത്തും കവിയും.1986 ലെ സാഹിത്യത്തിനുള്ള നോബൽ പുരസ്കാരം ലഭിച്ചു. ഈ പുരസ്കാരത്തിന് അർഹനാകുന്ന ആദ്യ ആഫ്രിക്കകാരനാണ് അദ്ദേഹം.


</doc>
<doc id="338537" url="https://ml.wikipedia.org/wiki?curid=338537" title="രത്തൻ തിയം">
രത്തൻ തിയം

രത്തൻ തിയം.(ജനനം 20 ജനുവരി 1948).മണിപ്പൂർ സ്വദേശിയായ നാടക കൃത്തും സംവിധായകനുമാണ് രത്തൻ തിയം.1987 ൽ സംഗീത നാടക അക്കാഡമി അവാർഡും 2005 ൽ കാളിദാസ സമ്മാനവും ലഭിച്ചു.ഭാരതീയ നാടക വേദിയുടെ തനിമയ്ക്കായി പ്രയത്നിക്കുന്ന കലാകാരനാണ് ഇദ്ദേഹം.ഇപ്പോൾ നാഷണൽ സ്കൂൾ ഓഫ് ഡ്രാമയുടെ അധ്യക്ഷനായി പ്രവർത്തിച്ചു വരുന്നു.


</doc>
<doc id="338538" url="https://ml.wikipedia.org/wiki?curid=338538" title="ചുരുട്ടുകാൽ">
ചുരുട്ടുകാൽ

ചുരുട്ടുകാൽ അഥവാ വക്രപാദം എന്നത് കുട്ടികളിൽ ജന്മനാ ഉണ്ടാകാവുന്ന ഒരു അവസ്ഥയാണ്. ഇംഗ്ലീഷ് : Club foot or clubfoot ശാസ്ത്രീയനാമം: congenital talipes equinovarus (CTEV) (കൺജെനിറ്റൽ ടാലിപെസ് എക്വിനൊവാരുസ്). കുതിരയുടെ പാദങ്ങൾ പോലെ വളഞ്ഞിരിക്കുന്നതുകൊണ്ടാണ് ശാസ്ത്രീയനാമത്തിലെ എക്വിനോവാരസ് എന്ന പ്രയോഗം. കുട്ടിയുടെ കാലുകൾ രണ്ടും അല്ലെങ്കിൽ ഒന്നുമാത്രമായും ഈ അവസ്ഥ കാണപ്പെടുന്നു. ബാധിതമായ കാലിനു കണങ്കാൽ ഭാഗത്തായി ഉള്ളിലേക്ക് വളവ് ഉണ്ടാകുന്നു. ശാസ്ത്രീയമായ രീതിയിൽ ചികിത്സിച്ചാൽ പെട്ടെന്നു മാറാവുന്ന ഒരു അവസ്ഥയാണിത്. 

വളരെ അപൂർവമായി കണ്ടുവരുന്ന ഈ അവസ്ഥ 1000 കുട്ടികളിൽ ഒരാൾക്ക് ഉണ്ടാകാമെന്നു കണക്കാക്കപ്പെടുന്നു. ഇതിൽ പകുതിയോളം പേർക്ക് രണ്ടു കാലുകളിലും ബാധിക്കപ്പെടുന്നു. ആൺകുട്ടികളിൽ ഇതിനുള്ള സാധ്യത പെൺകുട്ടികളെ അപേക്ഷിച്ച് പതിന്മടങ്ങാണ്. മനുഷ്യരിൽ മാത്രമല്ല ചില മൃഗങ്ങളിലും പ്രത്യേകിച്ച് കുതിരകളിലും ഇതേ പോലുള്ള അവസ്ഥ കാണപ്പെടുന്നുണ്ട്. മനുഷ്യരുടേതു പോലെ വളഞ്ഞപാദമല്ലെങ്കിലും വശങ്ങളിലേക്ക് ചരിഞ്ഞ കാലുകൾ ആണിതിന്റെ പ്രത്യേകത.

വക്രപാദം അഥവാ ചുരുട്ടുകാൽ ആദ്യമായി രേഖപ്പെടുത്തിക്കാണുന്നത് ഹിപ്പോക്രേറ്റസ് ആണ്. ക്രി.വ. 400 കളിൽ അദ്ദേഹം ഇതിനു ശാസ്ത്രീയ വിശധീകരണം നൽകാൻ പ്രയത്നിച്ചതായി കാണുന്നു. എന്നാൽ ഇന്നു വരെ ചുരുട്ടുകാലിന്റെ മൂലകാരണത്തിനെക്കുറിച്ചു നിരവധി കാരണങ്ങൾ ഉന്നയിക്കപ്പെട്ടിട്ടുണ്ടെങ്കിലും വ്യക്തമായ ശാസ്ത്രീയ വിശദീകരണം അനന്യമാണ്." പാരമ്പര്യ-ജനിതക കാരണങ്ങളും പ്രസവസമയത്തുണ്ടാകുന്ന ചില പ്രത്യേകതളും ഗർഭിണിക്കു ലഭിക്കുന്ന പോഷകങ്ങളുടെ പ്രത്യേകതകളും കാരണങ്ങളായി ചൂണ്ടിക്കാണിക്കപ്പെടുന്നു.


</doc>
<doc id="338539" url="https://ml.wikipedia.org/wiki?curid=338539" title="ഹാവിയേർ സോട്ടോമേയർ">
ഹാവിയേർ സോട്ടോമേയർ

ക്യൂബക്കാരനായ ഒരു മുൻ ഹൈജമ്പ് താരമാണ് ഹാവിയേർ സോട്ടോമേയർ സനാബ്രിയ (Javier Sotomayor). (ജനനം 13 ഒക്ടോബർ 1967). ഹൈജമ്പിൽ നിലവിലുള്ള ലോകറെക്കൊഡ് ഇദ്ദേഹത്തിന്റെ പേരിലാണ്.1990 -കളിലെ പ്രമുഖനായ ഹൈജമ്പറായിരുന്നു സോട്ടോമേയർ.1992 -ലെ ബാർസിലോണ ഒളിമ്പിക്സിൽ സ്വർണ മെഡൽ കരസ്ഥമാക്കി.1993 -ൽ സ്പെയിനിലെ സാലാമാങ്ക ട്രാക്ക് മത്സരങ്ങളിൽ 2.45 മീറ്റർ(8 അടി 1/4 ഇഞ്ച്) എന്ന നിലവിലെ ലോകറെക്കൊഡ് സ്ഥാപിച്ചു. ഹൈജമ്പിൽ എട്ടടി പൊക്കം തരണം ചെയ്ത ഭൂമിയിലെ ഏക വ്യക്തിയാണ് ഇദ്ദേഹം. സോട്ടോമേയർ എക്കാലത്തേയും മികച്ച ഹൈജമ്പറായി വിശേഷിപ്പിക്കപ്പെടുന്നു. 2001 -ൽ വിരമിച്ചു.


</doc>
<doc id="338543" url="https://ml.wikipedia.org/wiki?curid=338543" title="ചിത്രവീണ">
ചിത്രവീണ

കർണ്ണാടകസംഗീതത്തിൽ ഉപയോഗിക്കുന്ന 21 തന്ത്രികളുള്ള ഒരു സംഗീത ഉപകരണമാണ് ചിത്രവീണ അഥവാ ഗോട്ടുവാദ്യം.
ഹനുമദ് വീണ, മഹാ നാടക വീണ എന്നീ പേരുകളുമുണ്ട്.


</doc>
<doc id="338561" url="https://ml.wikipedia.org/wiki?curid=338561" title="അശോകൻ പുറനാട്ടുകര">
അശോകൻ പുറനാട്ടുകര

കേരളത്തിലെ പ്രമുഖനായ സംസ്കൃതപണ്ഡിതനും സംസ്കൃതഭാഷാശാസ്ത്രജ്ഞനുമായിരുന്നു അശോകൻ പുറനാട്ടുകര(1952 ഡിസംബർ 10 - 2014 മേയ് 9). കേരളത്തിലെ ആദ്യത്തെ സമ്പൂർണ്ണ സംസ്കൃതമാസികയായ 'ഭാരതമുദ്ര'യുടെ സ്ഥാപകനും ദീർഘകാലപത്രാധിപരും ആയിരുന്നു അദ്ദേഹം.

തൃശ്ശൂരിനടുത്ത പുറനാട്ടുകര ഗ്രാമത്തിൽ എ. രാമകൃഷ്ണമേനോൻ, കെ. മീനാക്ഷിക്കുട്ടിയമ്മ എന്നീ ദമ്പതികളുടെ പുത്രനായി 1952 ഡിസംബർ 10നാണു് അശോകൻ ജനിച്ചതു്. പുറനാട്ടുകര ശ്രീരാമകൃഷ്ണഗുരുകുലവിദ്യാമന്ദിരം, തൃശ്ശൂർ ശ്രീകേരളവർമ്മ കോളേജ്, പട്ടാമ്പി സംസ്കൃതകോളേജ്, തൃശ്ശൂർ ഇൻസ്റ്റിറ്റ്യൂട്ട് ഓഫ് അഡ്വാൻസ്ഡ് സ്റ്റഡീസ് ഇൻ എഡ്യുക്കേഷൻ എന്നിവിടങ്ങളിലായി വിദ്യാഭ്യാസം പൂർത്തിയാക്കി. 2014 മേയ് 9-നു് തൃശ്ശൂരിൽ വെച്ച് അദ്ദേഹം ചരമമടഞ്ഞു.

വിദ്യാഭ്യാസം, സാഹിത്യം, സാംസ്കാരികസാമൂഹ്യകലാരംഗങ്ങൾ, പരിസ്ഥിതി തുടങ്ങിയ വിവിധ തുറകളിൽ അശോകൻ സ്വന്തം വ്യക്തിമുദ്ര പതിപ്പിച്ചു. 

പുറനാട്ടുകര ശ്രീരാമകൃഷ്ണാശ്രമത്തിന്റെ ആശിസ്സുകളോടെ, എന്നാൽ ഏറെക്കുറെ ഒരു ഒറ്റയാൾ ദൗത്യമെന്ന നിലയിൽതന്നെ അദ്ദേഹം 1980-ൽ കേരളത്തിൽ ആദ്യമായി ഭാരതമുദ്ര എന്ന പേരിൽ ഒരു സമ്പൂർണ്ണസംസ്കൃതമാസിക ആരംഭിച്ചു. പുരാതനവും ആധുനികവുമായ വിവിധവിഷയങ്ങളെക്കുറിച്ചുള്ള ലേഖനങ്ങൾ, വാർത്തകൾ, ചെറുകഥകൾ, കവിതകൾ തുടങ്ങി വൈവിദ്ധ്യമായ ഉള്ളടക്കത്തിൽ പുറത്തിറങ്ങുന്ന ഭാരതമുദ്ര ദേവനാഗരി ലിപിയിൽ തന്നെ, എന്നാൽ തികച്ചും ലളിതമായ ശൈലിയിലാണു് തയ്യാറാക്കപ്പെടുന്നതു്. ഭാരതമുദ്രയ്ക്കു പുറമേ, വാർത്തകൾക്കു കൂടുതൽ പ്രാമുഖ്യം നൽകിക്കൊണ്ടു് "ഭുവനമുദ്ര" എന്ന പേരിൽ ഒരു ദ്വൈവാരികാസംസ്കൃതപത്രവും അദ്ദേഹം ആരംഭിക്കുകയുണ്ടായി. 

"അനാമിക" എന്ന സംസ്കൃതകഥാസമാഹാരമാണു് അശോകൻ പുറനാട്ടുകരയുടെ മുഖ്യ സ്വതന്ത്രസാഹിത്യ കൃതി. സംസ്കൃതവ്യാകരണസംബന്ധിയായി അദ്ദേഹം നിരവധി ഗ്രന്ഥങ്ങൾ രചിച്ചു. മാടമ്പു കുഞ്ഞുകുട്ടന്റെ <nowiki>"മഹാപ്രസ്ഥാനം"</nowiki> ഉൾപ്പെടെ അനേകം മലയാളകൃതികൾ അദ്ദേഹം സംസ്കൃതത്തിലേക്കു തർജ്ജമ ചെയ്യുകയുണ്ടായി. അറിയപ്പെടുന്ന ഒരു സംസ്കൃതപ്രഭാഷകൻ കൂടിയായിരുന്നു അദ്ദേഹം. 

പുറനാട്ടുകരയ്ക്കു സമീപമുള്ള വിലങ്ങൻ കുന്നു് സർക്കാർ അധീനതയിൽനിന്നു കൈവിട്ടുപോകാതെ ഒരു പൊതുസ്വത്തായി നിലനിർത്താൻ അദ്ദേഹം തുടങ്ങിവെച്ച സമരം ഒട്ടേറെ ജനശ്രദ്ധയാകർഷിച്ചു. ഇതേത്തുടർന്നു് വിലങ്ങൻകുന്നു് തൃശ്ശൂർ നഗരത്തിനു സമീപമുള്ള പ്രധാനപ്പെട്ട ഒരു വിനോദസഞ്ചാരകേന്ദ്രവും പരിസ്ഥിതിസൗഹൃദപ്രദേശവുമായി പ്രഖ്യാപിക്കപ്പെട്ടു. ഇതിനോടനുബന്ധിച്ച് അദ്ദേഹം വിലങ്ങൻ സംരക്ഷണസമിതി, വിലങ്ങൻ ട്രക്കേഴ്സ് ക്ലബ്ബ് എന്നീ സംഘടനകൾ സ്ഥാപിക്കുകയും അവയുടെ നേതൃത്വം വഹിക്കുകയുമുണ്ടായി. 

കേരള സംസ്കൃതാദ്ധ്യാപക ഫെഡറേഷൻ, അഖിലഭാരതസംസ്കൃതപത്രകാരികസംഘം, വിവിധ അദ്ധ്യാപകസംഘടനകൾ എന്നിവയുടെ ഭാരവാഹിത്വം വഹിച്ചിട്ടുണ്ടു്. 

ന്യൂഡെൽഹിയിലെ വിശ്വസംസ്കൃതപ്രതിഷ്ഠാനിന്റെ സംസ്കൃതപത്രപ്രവർത്തനത്തിനുള്ള പുരസ്കാരം, കേരള സാഹിത്യ അക്കാദമി വക "തുഞ്ചൻ സ്മാരകപ്രബന്ധപുരസ്കാരം", മികച്ച അദ്ധ്യാപകനുള്ള "ഡോ. കെ.വി. കുഞ്ഞികൃഷ്ണൻ സ്മാരകപുരസ്കാരം", ഗുരുവായൂർ, കൊച്ചിൻ ദേവസ്വം ബോർഡുകളുടെ പുരസ്കാരങ്ങൾ തുടങ്ങിയവയാണു് അദ്ദേഹത്തിനു ലഭിച്ച പ്രധാനപ്പെട്ട അംഗീകാരങ്ങൾ. 

അശോകൻ പുറനാട്ടുകരയുടെ സ്മരണാർത്ഥം 2015 മുതൽ "അശോകൻ പുറനാട്ടുകര-ഭാരതമുദ്ര" എന്ന പേരിൽ അവാർഡ് ഏർപ്പെടുത്തി. സംസ്‌കൃത പണ്ഡിതനും അധ്യാപകനുമായ കെ.കെ. യതീന്ദ്രൻ ആണു് ഈ അവാർഡിന്റെ പ്രഥമ ലക്കത്തിനു് അർഹനായതു്. 2016-ലെ അവാർഡിനു അർഹനായത് നാടക-സാംസ്കാരിക പ്രവർത്തകനായ ഇ.ടി. വർഗ്ഗീസ് ആണ്.

ഭാരതമുദ്ര പുരസ്കാരം ലഭിച്ചവരുടെ പട്ടിക:
പുറനാട്ടുകര ശ്രീരാമകൃഷ്ണഗുരുകുലം വിദ്യാമന്ദിർ ഹയർസെക്കൻഡറി സ്കൂൾ റിട്ട. പ്രിൻസിപ്പാൾ അംബികയാണു് അശോകൻ പുറനാട്ടുകരയുടെ സഹധർമ്മിണി. ഈ ദമ്പതികൾക്കു് ശങ്കർ, രാമദാസ് എന്നീ രണ്ടു പുത്രന്മാർ ഉണ്ടു്.


</doc>
<doc id="338566" url="https://ml.wikipedia.org/wiki?curid=338566" title="ഡാർവിന്റെ തവള">
ഡാർവിന്റെ തവള

ഡാർവിന്റെ തവള.റൈനോഡെർമാറ്റിഡെ എന്ന ഉഭയജീവി കുടുംബത്തിൽ അംഗമായ ഒരിനം തവള. റൈനോഡെർമ ഡാർവിനി.ചിലിയേയും അർജെന്റിനയിലേയും കാട്ടരുവികളിൽ കാണപ്പെടുന്നു.ചാൾസ് ഡാർവിനാണ് ഇവയെക്കുറിച്ച് ആദ്യം പരാമർശിക്കുന്നത്.1841 ൽ ഫ്രെഞ്ച് ജന്തുശാസ്ത്രജ്ഞനായ ആന്ദ്രെ മേരി കോൺസ്റ്റാന്റ് ഡുമെറിലും അദ്ദേഹത്തിന്റെ സഹായിയായിരുന്ന ഗബ്രിയേൽ ബിബ്രോണും ചേർന്ന് വർഗീകരണ ശാസ്ത്ര പ്രകാരം ഈ സ്പീഷീസിനെ വിവരിച്ചു.ആൺ തവളയുടെ സ്വനപേടകത്തിനുള്ളിൽ വാൽമാക്രികൾ വളരുന്നു എന്നതാണ് ഡാർവിന്റെ തവളകളുടെ സവിശേഷത.


</doc>
<doc id="338567" url="https://ml.wikipedia.org/wiki?curid=338567" title="മീൻമുട്ടി വെള്ളച്ചാട്ടം (തിരുവനന്തപുരം)">
മീൻമുട്ടി വെള്ളച്ചാട്ടം (തിരുവനന്തപുരം)

മീന്മുട്ടി വെള്ളച്ചാട്ടം. തിരുവനന്തപുരത്തു നിന്നും 45 കിലോമീറ്റർ ദൂരത്തിൽ സ്ഥിതിചെയ്യുന്നു.നെയ്യാർ അണക്കെട്ടിന്റെ പരിസരപ്രദേശത്ത് സ്ഥിതി ചെയ്യുന്ന ഈ വെള്ളച്ചാട്ടം വരെ വാഹന ഗതാഗത സൗകര്യം ഇല്ലാത്തതിനാൽ വനത്തിലൂടെ 2 കിലോ മീറ്റർ നടന്നു വേണം വെള്ളച്ചാട്ടത്തിനടുത്തെത്താൻ. മീന്മുട്ടി വെള്ളച്ചാട്ടത്തിന്റെ മുകളിലുള്ള ജലപ്രവാഹത്തിലേയ്ക്ക് ട്രക്ക് വഴി അഗസ്ത്യകൂടത്തിലൂടെ 2 കിലോമീറ്റർ സഞ്ചരിക്കുമ്പോൾ കൊമ്പൈക്കനി വെള്ളച്ചാട്ടം സ്ഥിതിചെയ്യുന്നു.


</doc>
<doc id="338571" url="https://ml.wikipedia.org/wiki?curid=338571" title="ടെക്നോളജിക്കൽ സിംഗുലാരിറ്റി">
ടെക്നോളജിക്കൽ സിംഗുലാരിറ്റി

മനുഷ്യബുദ്ധിയോട് തുലനം ചെയ്യാവുന്ന രീതിയിൽ ക്രിത്രിമബുദ്ധി വികാസം പ്രാപിക്കുന്നു കാലമാണ് ടെക്നോളജിക്കൽ സിംഗുലാരിറ്റി എന്നത് കൊണ്ട് ഉദ്ദേശിക്കുന്നത്.ടെക്നോളജിക്കൽ സിംഗുലാരിറ്റി എന്ന് പറയുന്ന ഈ പ്രതിഭാസം എന്ന് പൂർണ്ണമായും യാഥാർത്യമാകുമെന്ന് കൃത്യമായി പ്രവചിക്കാനാവിലെങ്കിലും സാങ്കേതികവിദ്യയുടെ അതിവേഗത്തിലുളള മാറ്റം കണക്കാക്കിയാൽ 2045-ഓടെ ഇത് പ്രതീക്ഷിക്കാവുന്നതാണ് എന്ന് വിദഗ്ദ്ധർ പറയുന്നു.
എല്ലാ മേഖലകളിലും അടിമുടി മാറ്റമായിരിക്കും ടെക്നോളജിക്കൽ സിംഗുലാരിറ്റി കൊണ്ടുവരുക.നൂതനമായ കണ്ടുപിടുത്തങ്ങളിലേക്കും ഇതുവരെ കഴിയാത്ത പ്രശ്നപരിഹാരങ്ങൾക്കും ടെക്നോളജിക്കൽ സിംഗുലാരിറ്റി യുഗത്ത് പരിഹാരമാകും എന്ന് വിശ്വസിക്കപ്പെടുന്നു.


</doc>
<doc id="338572" url="https://ml.wikipedia.org/wiki?curid=338572" title="ഉദ്യാനപാലകൻ">
ഉദ്യാനപാലകൻ

ഹരികുമാറിന്റെ സംവിധാനത്തിൽ മമ്മൂട്ടി നെടുമുടി വേണു എന്നിവർ പ്രധാനവേഷങ്ങളിൽ അഭിനയിച്ച് 1996-ൽ പുറത്തിറങ്ങിയ മലയാളചലച്ചിത്രമാണ് ഉദ്യാനപാലകൻ.



</doc>
<doc id="338574" url="https://ml.wikipedia.org/wiki?curid=338574" title="വയ്ക്കോൽ">
വയ്ക്കോൽ

ധാന്യച്ചെടികളുടെ കൃഷിയിൽ നിന്നുണ്ടാകുന്ന ഒരു ഉപോല്പ്പന്നമാണ് വയ്ക്കോൽ അഥവാ കച്ചി. കേരളത്തിൽ കൂടുതലായി ഇത് നെൽകൃഷിയിലൂടെയാണ് ലഭ്യമാകുന്നത്. ഗോതമ്പ്, ബാർളി, ഓട്സ്, എന്നീ ധാന്യച്ചെടികളിൽ നിന്നും കൊയ്ത്തിനു ശേഷം വയ്ക്കോൽ ബാക്കിയാവുന്നു. ലോകത്താകമാനം കാർഷിക ഗാർഹ്യ വ്യാവസായിക ചമൽക്കാര ആവശ്യങ്ങൾക്കായി വിവിധ വിഭാഗത്തിലുള്ള വയ്ക്കോലിന്റെ വിവിധ ഘടകങ്ങൾ ഉപയോഗിച്ചു വരുന്നു.
നെല്ല്, ഗോതമ്പ് തുടങ്ങിയ ധാന്യച്ചെടികളുടെ വിളവെടുപ്പിനു ശേഷം ബാക്കിയാവുന്ന തണ്ടും ഇലകളും കതിരുകളും ചേർന്ന ശിഷ്ടഭാഗമാണ് വയ്ക്കോൽ. ഉണക്കി അടുക്കിയെടുത്ത് ഇത് ദീർഘകാലം സൂക്ഷിക്കുന്നു. മണ്ണിൽ വേരുകളും കാണ്ഢത്തിന്റെ ഒരു ചെറിയ ഭാഗവും നിലനിർത്തി ബാക്കിഭാഗം മൂർച്ചയുള്ള ആയുധം കൊണ്ടോ യന്ത്രസഹായത്താലോ മുറിച്ചെടുക്കുന്നു. ശേഷം, ധാന്യച്ചെടികളാണെങ്കിൽ അവയിൽ നിന്ന് ധാന്യം വേർതിരിച്ചെടുക്കുകയും ബാക്കി ഭാഗം ഇതര ആവശ്യങ്ങൾക്കായി വൈക്കോൽ രൂപത്തിൽ സൂക്ഷിച്ചു വെയ്ക്കുന്നു.

ഭക്ഷ്യധാന്യച്ചെടികൾ കൂടാതെ വിവിധ തരം പുൽച്ചെടികളും വള്ളിച്ചെടികളും പയർവർഗ്ഗങ്ങളും എല്ലാം വൈക്കോൽ രൂപത്തിൽ ഉണക്കിയും ഉണക്കാതെയും രൂപപ്പെടുത്തിയെടുക്കാറുണ്ട്. കേരളത്തിലെ നെൽപ്പാടങ്ങളിൽ യന്ത്രവത്‌ക്കരണത്തിന്റെ ഭാഗമായി ഉപയോഗിക്കപ്പെടാതെ പോകുന്ന വയ്ക്കോൽ ശേഖരിച്ച്‌ സമ്പുഷ്‌ടീകരിച്ച്‌ കട്ടകളാക്കി സൂക്ഷിക്കുന്ന പദ്ധതി ഈയിടെ കേരള സർക്കാർ ആരംഭിച്ചിട്ടുണ്ട്.
ചിലയിടങ്ങളിൽ വൈക്കോൽ നിർമ്മാണത്തിനു വേണ്ടി മാത്രം അനുയോജ്യമായ പുൽ ഇനങ്ങൾ കൃഷിചെയ്യാറുണ്ടെങ്കിലും ഇന്ത്യയിൽ ഇത് പൊതുവേ ഒരു കാർഷിക ഉപോൽപ്പന്നമായാണു പരിഗണിച്ചു വരുന്നത്.

കാർഷികം, വ്യവാസയം, കല, സാംസ്ക്കാരികം തുടങ്ങി വൈക്കോൽ അസംസ്കൃതവസ്തുവായി ഉപയോഗിക്കുന്ന മേഖലകൾ നിരവധിയാണ്. ഗൃഹനിർമ്മാണത്തിനും കാലിത്തീറ്റയായും ചിത്രപ്പണികൾക്കായും ഇന്ധനോപയഗത്തിനായും വയ്ക്കോൽ ഉപയോഗിച്ചു വരുന്നു.കേരളത്തിൽ വയ്ക്കോൽ ഉപയോഗിച്ച് നിർമ്മിക്കുന്ന ചിത്രങ്ങളെ കച്ചിപ്പടം എന്ന പേരിൽ അറിയപ്പെടാറുണ്ട്.

</doc>
<doc id="338579" url="https://ml.wikipedia.org/wiki?curid=338579" title="ഡേവിഡ് ആറ്റൻബറോ">
ഡേവിഡ് ആറ്റൻബറോ

ഇംഗ്ലീഷ് നാച്ചുറലിസ്റ്റും ബ്രോഡ്കാസ്റ്ററുമാണ് ഡേവിഡ് ആറ്റൻബറോ Sir David Frederick Attenborough (; born 8 May 1926). ഏറെ പ്രശസ്തമായ ബി.ബി.സി യിലെ ലൈഫ് പരമ്പര എഴുതി അവതരിപ്പിച്ചത് അദ്ദേഹമാണ്.പ്രശസ്ത ബ്രിട്ടീഷ് സംവിധായകൻ റിച്ചാർഡ് ആറ്റൻബറോയുടെ സഹോദരനാണ് ഡേവിഡ്.

2002-ൽ നടന്ന ഒരു അഭിപ്രായ സർവേയിൽ അദ്ദേഹത്തെ മഹാന്മാരായ നൂറ് ബ്രിട്ടീഷുകാരിൽ ഒരാളായി തിരഞ്ഞെടുക്കുകയുണ്ടായി.ബ്രിട്ടനിൽ അദ്ദേഹം ഒരു ദേശീയ നിധിയായി കരുതപ്പെടുന്നു.

കഴുത്തിനുതാഴെ വർണ്ണവിശറിയുള്ള ഓന്ത് ഇനമായ സിറ്റാന ആറ്റൻബറോകിയെ ആദ്യമായി കേരളത്തിൽ കണ്ടെത്തിയപ്പോൾ. ആറ്റൻബറോയുടെ പേരാണ് നൽകിയിട്ടുള്ളത്.


</doc>
<doc id="338594" url="https://ml.wikipedia.org/wiki?curid=338594" title="ഡയറക്ടറി ഓഫ് ഓപ്പൺ ആക്സസ് ജേ‍ർണൽസ്">
ഡയറക്ടറി ഓഫ് ഓപ്പൺ ആക്സസ് ജേ‍ർണൽസ്

ഓപ്പൺ ആക്സെസ് ജേ‍ർണലുകളുടെ ഡയറക്ടറി (പട്ടിക) ഉൾകൊള്ളുന്ന ഒരു വെബ്സൈറ്റാണ് ഡയറക്ടറി ഓഫ് ഓപ്പൺ ആക്സസ് ജേ‍ർണൽസ് (DOAJ). യുണൈറ്റഡ് കിങ്ഡം ആസ്ഥാനമായി പ്രവർത്തിക്കുന്ന IS4OA (Infrastructure Services for Open Access) എന്ന സ്ഥാപനമാണ് ഇതു പരിപാലിച്ചു നിലനിർത്തുന്നത്. ഈ ഡയറക്ടറിയിൽ ഉയർന്ന നിലവാരമുള്ള ശാസ്ത്രീയവും പണ്ഡിതോചിതമായ ഓപ്പൺ ആക്സസ് ജേ‍ർണലുകളാണ് ഉൾപ്പെടുത്തുന്നത്.ഇത്തരത്തിലുള്ള ഓപ്പൺ ആക്സസ് ജേ‍ർണലുകളെ ഒരു പ്ലാറ്റ്ഫോമിലേക്ക് കൊണ്ടു വരിക, ആളുകളിലേക്കെത്തിക്കുക, പ്രചരിപ്പിക്കുക, അവയുടെ ഉപയോഗം വർദ്ധിപ്പിക്കുക എന്നിവ DOAJ വഴി സാധ്യമാവുന്നു. ലേഖനങ്ങൾ വായിക്കാനും, ഡൗൺലോഡ് ചെയ്യാനും, വിതരണം ചെയ്യാനും, പ്രിന്റ് എടുക്കാനും, തിരയാനുമുള്ള സ്വാതന്ത്ര്യം വായനക്കാരന് നൽകുന്നു. 
2016 ഏപ്രിൽ ലെ കണക്കുകൾ പ്രകാരം 8,789 ഓളം ജേ‍ർണലുകൾ ഇതിൽ ലഭ്യമാണ്. 

ഓപ്പൺ സൊസൈറ്റി ഇൻസ്റ്റിറ്റ്യൂട്ടിന്റെ നിരവധി ഓപ്പൺ അക്സസ് സംരംഭങ്ങളിൽ ഒന്നാണ് ഡയറക്ടറി ഓഫ് ഓപ്പൺ ആക്സസ് ജേ‍ർണൽസ്. 2003 ൽ സ്വീഡനിലെ Lund Universityൽ 300 ഓപ്പൺ ആക്സസ് ജേ‍ർണലുകളുമായാണ് DOAJ തുടങ്ങിയത്. 2013ൽ IS4OA ഏറ്റെടുക്കുന്നതു വരെ Lund Universityയായിരുന്നു DOAJ നിയന്ത്രിച്ചിരുന്നതും നിലനിർത്തിയിരുന്നതും. 


</doc>
<doc id="338596" url="https://ml.wikipedia.org/wiki?curid=338596" title="സിക്കാഡ 3301">
സിക്കാഡ 3301

ഇനറെർനെറ്റിൽ കുറച്ചുക്കാലം കൗതുകവും അതുപോലെതന്നെ ഭീതിയും പരത്തിയ ഒരു സമസ്യയാണ് സിക്കാഡ 3301.2012 ജനുവരി മുതൽ ഇന്റെർനെറ്റിലെ വിവിധ സേവനങ്ങളിലായി പ്രത്യേകതരം കോഡുകളും മറ്റും പ്രത്യക്ഷപ്പെട്ടു .ബുദ്ധിമാന്മാരായ ആളുകളെ തങ്ങൾക്ക് ആവശ്യമുണ്ടെന്നും യോജിച്ച ആളുകളെ കണ്ടെത്താനുളള ഒരു പരീക്ഷയാണ് ഇതെന്നും കോഡുകൾക്കൊപ്പം സന്ദേശമുണ്ടായിരുന്നു.ഇതിന് പിന്നിലുണ്ടെന്ന് കരുതപ്പെടുന്ന സംഘമാണ് സിക്കാഡ 3301.ഇതിന്റെ ആദ്യ സമസ്യ വന്നത് 2012 ജനുവരി 4-നാണ്.രണ്ടാമത്തെഘട്ടമായി 2013 ജനുവരി 4-നും മുന്നാമത്തെ ഘട്ടമായി ട്വിറ്ററിൽ 2014 ജനുവരി 4-നും പ്രത്യക്ഷമായി.ഒരു വർഷത്തെ ഇടവേളയിൽ തുടർച്ചയായി വന്നിരുന്ന സമസ്യകൾ 2015 ജനുവരി 4-ന് വന്നില്ല.എന്നാൽ 2016 ജനുവരി 5-ന് വീണ്ടും പുതിയ സമസ്യ ട്വുറ്ററിലൂടെ പുറത്തുവന്നു.വിവിധ വിഷയങ്ങളിലേ അറിവും ചില യഥാർത്ഥ സ്ഥലങ്ങളിലേല്ലാം തയ്യാറാക്കിവച്ചിട്ടുളള സൂചനകളും ഇൗ സമസ്യകൾ നിർദ്ധാരണം ചെയ്യുവാൻ ആവശ്യമായിരുന്നു.

അരാണിതിനു പിന്നിൽ എന്നും ഇവരുടെ യഥാർത്ഥ ഉദ്ദേശം എന്തെന്നും വ്യക്തമല്ല.സുരക്ഷാ ഏജൻസികൾ മുതൽ അജ്ഞാതമായ ഒരു രഹസ്യസമൂഹമാണെന്നുംഇത് ഒരു ആരാധനാ സമ്പ്രദായമോ മതമോ ആണെന്നും ചിലർ വിശ്വസിക്കുന്നുണ്ട്.


</doc>
<doc id="338601" url="https://ml.wikipedia.org/wiki?curid=338601" title="ഹെലികോബാക്റ്റർ പൈലോറി">
ഹെലികോബാക്റ്റർ പൈലോറി

മനുഷ്യരുടെ ആമാശയത്തിനുള്ളിൽ സാധാരണയായി കണ്ടുവരുന്ന ഒരു ഗ്രാം നെഗറ്റീവ് ബാക്റ്റീരിയമാണ് ഹെലികോബാക്റ്റർ പൈലോറി.ലോകജനസംഖ്യയുടെ 50% പേരിലും അന്നനാളത്തിന്റെ മുകൾ ഭാഗത്ത് ഈ ജീവിയുണ്ട്. 1982 ൽ ഓസ്ട്രേലിയൻ ശാസ്ത്രജ്ഞന്മാരായ ബാരി മാർഷലും റോബിൻ വാറെനും ചേർന്ന് ഒരു ആമാശയ അൾസർ രോഗിയുടെ ആമാശയത്തിൽ ഈ ജീവിയെ കണ്ടെത്തി.നിലനിൽക്കുവാൻ വളരെ കുറച്ച് ഓക്സിജൻ മാത്രം ആവശ്യമുള്ള ഒരു ബാക്റ്റീരിയമാണിത്.ആമാശയ അൾസർ,ആമാശയ കാൻസർ എന്നിവയുടേ രൂപീകരണമായും ഇതിന് ബന്ധമുണ്ട്.എന്നാൽ ഈ അണുജീവിയെ ആമാശയത്തിൽ വഹിക്കുന്ന 80% ആളുകളും രോഗലക്ഷണങ്ങളൊന്നും പ്രകടിപ്പിക്കുന്നില്ല.ആമാശയത്തിന്റെ സ്വാഭാവികമായ പരിസ്ഥിതി നിലനിർത്തുന്നതിലും ഇതിന് പങ്കുണ്ടെന്ന് കരുതപ്പെടുന്നു.ഇതിന് പിരിയൻ കോണി(ഹെലിക്കൽ) ആകൃതിയാണുള്ളത്.ഈ സവിശേഷ ആകൃതി ആമാശയ പാളിയെ തുളക്കാൻ സഹായിക്കുന്നു.വികസ്വര രാജ്യങ്ങളിലാണ് ഹെലികോബാക്റ്റർ പൈലോറി അണുബാധ കൂടുതലായി കാണപ്പെടുന്നത്.


</doc>
<doc id="338603" url="https://ml.wikipedia.org/wiki?curid=338603" title="ഇൻഫർണോ (ചലച്ചിത്രം)">
ഇൻഫർണോ (ചലച്ചിത്രം)

2016-ൽ പുറത്തിറങ്ങിയ അമേരിക്കൻ ത്രില്ലറാണ് റോൺ ഹോവാർഡ് സംവിധാനം ചെയ്ത ഇൻഫർണോ. 2013- ൽ പുറത്തിറങ്ങിയ ഡാൻ ബ്രൗൺ കൃതി ഇൻഫർണോയെ അടിസ്ഥാനമാക്കി ഡേവിഡ് കോയെപ്പ് തിരകഥ എഴുതിയ ഇൗ ചിത്രത്തിൽ ടോം ഹാങ്ക്സ് ആണ് കേന്ദ്രകഥാപാത്രമായ റോബർട്ട് ലാങ്ഡൺ അവതരിപ്പിക്കുന്നത്.ഒപ്പം തന്നെ ഫെലിസ്റ്റി ജോൺസ്,ഒമർ സൈ,സിഡ്സെ ബാപ്പെറ്റെ ക്നഡ്സനെ,ബെൻ ഫോസ്റ്റർ ,ഇർഫാൻ ഖാൻ എന്നിവരും പ്രധാനവെഷം ചെയ്യുന്നു.ഇൗ ചലച്ചിത്രത്തിന്റെ ചിത്രീകര​ണം ഏപ്രിൽ 27, 2015 ന് ആരംഭിച്ചു. വെനീസ് , ഇറ്റലി,ബുഡാപ്പെസ്റ്റ് എന്നിവിടങ്ങളിൽ ആയിരുന്നു ചിത്രീകര​ണം.ഫിലിം 3D 2D, ഫോർമാറ്റുകളിൽ ഒക്ടോബർ 28 2016 ന് റിലീസ് ചെയ്തു.
നോവലിന്റെ തുടക്കത്തിൽ തലയിൽ വെടിയുണ്ട കൊണ്ടുള്ള മുറിവേറ്റ നിലയിൽ ഇറ്റലിയിലെ ഫ്ലോറൻസിൽ ഒരാശുപത്രിയിൽ പ്രൊഫസർ റോബർട്ട്‌ ലാങ്ഡൺ ഉറക്കം ഉണരുന്നു. തനിക്കു നേരെ വീണ്ടും ഉണ്ടാവുന്ന ഒരാക്രമണത്തിൽ നിന്നും സിയന എന്നൊരു ഡോക്ടറുടെ സഹായത്തോടെ അദ്ദേഹം രക്ഷപെടുന്നു. സിയനയുടെ ഫ്ലാറ്റിലേക്ക് അവരെ അന്വേഷിച്ചു സൈനികർ എത്തുന്നതോടെ അവർക്ക് വീണ്ടും പാലായനം ചെയ്യേണ്ടി വരുന്നു. പ്രൊഫസർ തന്റെ കയ്യിൽ ഉള്ള ചെറിയ സിലണ്ടറിൽ നിന്നും ലഭിക്കുന്ന ഒരു പ്രൊജക്ടർ ദൃശ്യമാക്കുന്ന ബോട്ടിസല്ലിയുടെ വിഖ്യാത ചിത്രമായ Map of Hell-ന്റെ(നരകപടം) പരിഷ്കരിച്ച പതിപ്പിൽ രേഖപ്പടുത്തിയിരിക്കുന്ന രഹസ്യം കണ്ടെത്താനാണു ശ്രമിക്കുന്നത്. ആ മാപ്പിൽ രേഖപ്പെടുത്തിയിരിക്കുന്ന CERCA TROVA എന്ന എഴുത്തും അത് വാസരിയുടെ Battle of Marciano എന്ന ചിത്രത്തിൽ എഴുതിയിട്ടുള്ളവയാണെന്നും ലാങ്ഡൺ കണ്ടെത്തുന്നു. പ്രൊഫസറെ പിന്തുടരുന്ന കൊലയാളിയേയും സൈനികരേയും പലയിടത്തായി കബളിപ്പിക്കാൻ സിയനക്കും പ്രോഫസറിനും കഴിയുന്നുണ്ട്. ഡാന്റെ-യുടെ മാസ്ക് അതിനു പിന്നിൽ പ്രധാന വില്ലൻ ആയ സോബ്രിസ്റ്റ് എഴുതിയിരിക്കുന്ന കവിത, അതിലെ പസ്സിൽ തുടങ്ങിയവയുടെ ചുവടു പിടിച്ചു പ്രൊഫസറും സിയനയും ലോകാരോഗ്യ സംഘടനയിലെ ഉദ്യോഗസ്ഥൻ ആയ ജൊനാഥൻ എന്നിവർ വെനീസ്സിൽ എത്തുന്നു.

പ്രധാന വില്ലൻ ആയ സോബ്രിസ്റ്റ് , അദ്ദേഹത്തെ സഹായിക്കുന്ന സംഘടന (The Consortium) എന്നിങ്ങനെ വേറൊരു ഭാഗം ഇതിനോടൊപ്പം പുരോഗമിക്കുന്നുണ്ട്. ബയോടെററിസ്റ്റ് എന്നു മുദ്ര കുത്തപ്പെട്ട സോബ്രിസ്റ്റ് ജനസംഖ്യാ വർദ്ധനവ് എന്ന ഉറപ്പായ ദുരന്തത്തെ വളരെ ഗൌരവമായി കാണുന്നയാളാണ്. അയാൾ നിര്മ്മിച്ച ഒരു വൈറസ്‌, അത് വ്യാപിക്കുന്നതിന് മുന്നേ കണ്ടെത്താൻ വേണ്ടി ലോകാരോഗ്യ സംഘടനയുടെ ഡയറക്ടർ ശ്രമിക്കുന്നതും എല്ലാം സമാന്തരമായി മുന്നേറുകയും അതിനെ ലാങ്ങ്ടണിനോട് എങ്ങനെ ബന്ധപ്പെട്ടിരിക്കുന്നത്, സൈനികർ എന്തിനു വേണ്ടിയാണ് പ്രൊഫസറെ പിന്തുടരുന്നത്, സോബ്രിസ്റ്റ് എന്താണ് നിർമ്മിച്ചിട്ടുള്ളത്? അതെന്താണ് മനുഷ്യരാശിക്ക് മേൽ ചെയ്യാൻ പോവുന്നത് തുടങ്ങിയവയാണ് പിന്നീട് വരുന്ന കാര്യങ്ങൾ.


</doc>
<doc id="338612" url="https://ml.wikipedia.org/wiki?curid=338612" title="മംഗലം പഞ്ചായത്ത്">
മംഗലം പഞ്ചായത്ത്

മലപ്പുറം ജില്ലയിലെ തിരൂർ താലൂക്കിൽ തിരൂർ ബ്ളോക്കിലാണ് മംഗലം ഗ്രാമപഞ്ചായത്ത് സ്ഥിതി ചെയ്യുന്നത്. മംഗലം വില്ലേജുപരിധിയിലുൾപ്പെടുന്ന മംഗലം ഗ്രാമപഞ്ചായത്തിനു 12.17 ചതുരശ്ര കിലോമീറ്റർ വിസ്തീർണ്ണമുണ്ട്. ഈ പഞ്ചായത്തിന്റെ അതിരുകൾ വടക്കുഭാഗത്ത് വെട്ടം, തലക്കാട് പഞ്ചായത്തുകളും, കിഴക്കുഭാഗത്ത് തൃപ്രങ്ങോട് പഞ്ചായത്തും തെക്കുഭാഗത്ത് പുറത്തൂർ പഞ്ചായത്തും, പടിഞ്ഞാറുഭാഗത്ത് അറബിക്കടലുമാണ്. 2000 സെപ്റ്റംബർ 30-ാം തിയതി വെട്ടം പഞ്ചായത്ത് വിഭജിച്ചു കൊണ്ടാണ് മംഗലം പഞ്ചായത്ത് രൂപീകൃതമായത്. ഭൂപ്രകൃതിയനുസരിച്ച് തീരദേശ മേഖലയിൽ സ്ഥിതി ചെയ്യുന്ന ഈ പഞ്ചായത്തിലെ പ്രധാന വിളകൾ, തെങ്ങ്, നെല്ല്, വാഴ എന്നിവയാണ്. തിരൂർ-പൊന്നാനിപുഴയാണ് പഞ്ചായത്തിലൂടെ ഒഴുകുന്ന പ്രധാന നദി. പഞ്ചായത്തിൽ അഞ്ചു ഏക്കറോളം പ്രദേശത്ത് കണ്ടൽ കാടുകളുണ്ട്. തിരൂർ പൊന്നാനി കടവ്, വാടികടവ്, തെക്കേകടവ്, വടക്കേകടവ് എന്നിവ പഞ്ചായത്തിലെ പ്രധാന ജലഗതാഗത കേന്ദ്രങ്ങളാണ്. തിരൂർ-പുറത്തൂർ റോഡ്, മംഗലം-ആലിങ്ങൾ റോഡ്, കൂട്ടായി-തിരൂർ റോഡ്, മംഗലം-കൂട്ടായി റോഡ് തുടങ്ങിയവയാണ് പഞ്ചായത്തിലൂടെ കടന്നുപോകുന്ന പ്രധാന പാതകൾ. ബ്രിട്ടീഷ് പട്ടാളത്തെ വിറപ്പിച്ച മുഹമ്മദ് അബ്ദുറഹിമാൻ സാഹിബിന്റെ കുടുംബത്തിന്റെ വേരുകൾ കൂട്ടായി പ്രദേശത്താണ്. മഹാകവി വള്ളത്തോൾ നാരായണമേനോൻ ജനിച്ചതും വളർന്നതും മംഗലം ഗ്രാമത്തിലാണ്.


</doc>
<doc id="338614" url="https://ml.wikipedia.org/wiki?curid=338614" title="ലൂയിസ് വാട്ടർമാൻ">
ലൂയിസ് വാട്ടർമാൻ

ലൂയിസ് എഡ്സ്ൺ വാട്ടർമാൻ.(18 നവംബർ 1837- 1 മെയ് 1901).ഫൗണ്ടൻ പേന രൂപകല്പന ചെയ്ത് നിർമ്മിച്ച പ്രതിഭാശാലി.വാട്ടർമാൻ പെൻ കമ്പനി സ്ഥാപിച്ചു.ന്യൂയോർക്കിൽ ജനിച്ച വാട്ടർമാൻ തന്റെ പേന നിർമ്മിച്ചെടുക്കുന്നതിനായി പത്തു വർഷം പ്രയത്നിച്ചു.കേശികത്വത്തെ അടിസ്ഥാനമാക്കി തുടർച്ചയായും ഒരുപോലെയും മഷി പുറത്തുവരുന്ന ഫൗണ്ടൻ പേനയ്ക്ക് 1884 ൽ അദ്ദേഹം പേറ്റന്റ് കരസ്ഥമാക്കി.


</doc>
<doc id="338617" url="https://ml.wikipedia.org/wiki?curid=338617" title="മിനർവ മിൽസ് കേസ്">
മിനർവ മിൽസ് കേസ്

ഇന്ത്യൻ ഭരണഘടനയുടെ അടിസ്ഥാനഘടന വ്യക്തമാക്കിയ ഒരു സുപ്രധാന വിധിയാണു മിനർവ മിൽസ് കേസ് (Minerva Mills Ltd. and Ors. v. Union Of India and Ors.) പാർലമെന്റിന്റെ ഭരണഘടനയിൽ വ്യത്യാസം വരുത്താനുള്ള അവകാശം അനന്തമല്ല എന്ന് കോടതി ഐക്യകണ്ഠേന വിധിക്കുകയുണ്ടായി. ഒപ്പം തന്നെ പാർലമെന്റിന്റെ ഭേദഗതി നടത്താനുള്ള അവകാശം ഭരണഘടനയുടെ അന്തഃസത്ത നശിപ്പിക്കാനുള്ളതല്ല, പൗരന്റെ അടിസ്ഥാനാവകാശങ്ങൾ വെട്ടിച്ചുരുക്കാൻ പാർലമെന്റിനു അവകാശമില്ലെന്നും കോടതി പറയുകയുണ്ടായി.


</doc>
<doc id="338619" url="https://ml.wikipedia.org/wiki?curid=338619" title="എസ്.ആർ. ബൊമ്മായ് കേസ്">
എസ്.ആർ. ബൊമ്മായ് കേസ്

ഇന്ത്യൻ ഭരണഘടനയിൽ സംസ്ഥാനത്തു രാഷ്ട്രപതിഭരണം ഏർപ്പെടുത്തുന്നതിനെപ്പറ്റി പ്രതിപാദിച്ചിരിക്കുന്ന 356-ആം വകുപ്പിനെ ചോദ്യം ചെയ്ത ഒരു പ്രധാന വിധിയാണ് എസ്.ആർ. ബൊമ്മായ് കേസ്. (S. R. Bommai v. Union of India) പിന്നീടുള്ള കേന്ദ്ര-സംസ്ഥാന ബന്ധങ്ങളെ കാര്യക്ഷമമായി സ്വാധീനിച്ച കേസ്, അനാവശ്യമായി തങ്ങൾക്കു താത്പര്യമില്ലാത്ത മന്ത്രിസഭകളെ പുറത്താക്കുന്ന പ്രവണതയ്ക്ക് കുറവുവരുത്താൻ സഹായിച്ചു.


</doc>
<doc id="338625" url="https://ml.wikipedia.org/wiki?curid=338625" title="ജിഷ കൊലക്കേസ്">
ജിഷ കൊലക്കേസ്

കേരളത്തിലെ പെരുമ്പാവൂർ എന്ന സ്ഥലത്ത് 29 വയസ്സുള്ള ജിഷ എന്ന നിയമവിദ്യാർത്ഥിനിയെ ബലാത്സംഗം ചെയ്ത് കൊലപ്പെടുത്തിയ സംഭവമാണിത്. 2016 ഏപ്രിൽ 28 രാത്രി 8.30 ഓടെയാണ് മരിച്ച നിലയിൽ ജിഷയെ, അമ്മ രാജേശ്വരി കണ്ടെത്തിയത്. ആദ്യദിവസങ്ങളിൽ പോലീസിന്റെ അനാസ്ഥ മൂലവും മാധ്യമശ്രദ്ധ പതിയാത്തതിനാലും ഇത് അധികമാരുടേയും ശ്രദ്ധയിൽപതിഞ്ഞില്ല. നവമാധ്യമങ്ങളിൽ ജിഷയ്ക്ക് നീതിയ്ക്കായുള്ള ക്യാമ്പയിനുകൾ ശക്തമായതോടെയാണ് ഇത് മാധ്യമങ്ങൾ പ്രാധാന്യത്തോടെ റിപ്പോർട്ട് ചെയ്തത്.കേരളത്തിലെ പതിനാലാം നിയമസഭാ തിരഞ്ഞെടുപ്പിൽ ഈ കൊലപാതകം കോളിളക്കമുണ്ടാക്കി. ജിഷ വധക്കേസിൽ കുറ്റക്കാരനെന്ന് തെളിഞ്ഞ പ്രതി അമീറുൽ ഇസ്‌ലാമിന് വധശിക്ഷ വിധിച്ചു.

കേരളത്തിലെ എറണാകുളം ജില്ലയിലുള്ള പെരുമ്പാവൂർ നഗരത്തിനടുത്ത രായമംഗലം ഗ്രാമപഞ്ചായത്തിലെ ഇരിങ്ങോൾ ഗ്രാമത്തിലെ നിയമവിദ്യാർത്ഥിയായിരുന്ന ജിഷ അതിക്രൂരമായ പീഡനത്താൽ കൊല്ലപ്പെട്ടു. 2016 ഏപ്രിൽ 28 നാണ് ഈ കൊലപാതകം നടന്നത്. പെരിയാർ ബണ്ട് കനാലിന്റെ തിണ്ടയിൽ പുറമ്പോക്ക് ഭൂമിയിൽ പണിത ഒരു ഒറ്റമുറി വീട്ടിലാണ് ജിഷയും അമ്മ രാജേശ്വരിയും കഴിഞ്ഞിരുന്നത്. ജോലിക്കു പോയിരുന്ന രാജേശ്വരി തിരികെ വീട്ടിലെത്തിയപ്പോഴാണ് മകളുടെ മൃതദേഹം കാണുന്നത്. ശ്വാസം മുട്ടിച്ചും, ക്രൂരമായി മർദ്ദിച്ചുമാണ് ജിഷയെ കൊലപ്പെടുത്തിയത്. വയറിലും, കഴുത്തിലും, യോനിയിലും ക്രൂരമായ മർദ്ദനമേറ്റതിന്റെ തെളിവുകളുണ്ട്. ലൈംഗിക പീഡനം നടന്നതിനുശേഷമാവാം കൊലപാതകം നടന്നിട്ടുള്ളത്. പോസ്റ്റ്മാർട്ടം റിപ്പോർട്ട് പ്രകാരം ദേഹത്ത് മുപ്പതിലധികം മുറിവുകളുണ്ടായിരുന്നു. ഡൽഹിയിലെ നിർഭയ കേസിനു താരതമ്യപ്പെടുത്താവുന്ന രീതിയിലുള്ള കൊലപാതമായിരുന്നു. കുടൽമാല മുറിഞ്ഞ് കുടൽ പുറത്തുവന്ന നിലയിലായിരുന്നെന്നും കത്തി നെഞ്ചിയിൽ ആഴത്തിൽകുത്തിയിറക്കിട്ടുണ്ടായിരുന്നെന്നും പോസ്റ്റ്മാർട്ടം റിപ്പോർട്ടിൽ പറയുന്നു. 

കുറുപ്പംപടി വട്ടോളിപ്പടി കുറ്റിക്കാട്ടിൽ വീട്ടിൽ രാജേശ്വരിയുടെ മകൾ ജിഷ. ജിഷക്ക് ഒരു സഹോദരി കൂടിയുണ്ട്. ബേക്കറി ജീവനക്കാരിയായ ദീപ. ജിഷയുടെ പിതാവ് പാപ്പുവിനെ 9 നവംബർ 2017 വീട്ടിൽ മരിച്ചനിലയിൽ കണ്ടെത്തി

ഡി.ജി.പിയുടെ നേതൃത്വത്തിലുള്ള പ്രത്യേക അന്വേഷണ സംഘമാണ് കേസ് അന്വേഷിക്കുന്നത്. പതിനഞ്ച് അന്വേഷണ ഉദ്യോഗസ്ഥരുള്ള സംഘത്തിൽ മൂന്നു ഡി. വൈ. എസ്.പി മാരുണ്ട്. മൂന്നു സംഘങ്ങളായി തിരിഞ്ഞാണ് അന്വേഷണം നടത്തുന്നത്. അന്വേഷണത്തിന്റെ ഭാഗമായി ഇതുവരെ 200 ഓളം പേരെ പോലീസ് കസ്റ്റഡിയിലെടുത്തു ചോദ്യം ചെയ്തിട്ടുണ്ട്. അയൽവക്കത്തുള്ളവരിൽ നിന്നും ശേഖരിച്ച വിവരങ്ങളുടെ അടിസ്ഥാനത്തിൽ, കൊലപാതകം നടന്നു എന്നു പറയപ്പെടുന്ന സമയത്ത് ജിഷയുടെ വീട്ടിൽ നിന്നും ഇറങ്ങിപ്പോയ ഒരാളുടെ രേഖാചിത്രം പോലീസ് പുറത്തുവിട്ടിരുന്നു.

ജിഷയുടെ കൊലപാതക്കേസിൽ സഹോദരി ദീപയുടെ സുഹൃത്തായിരുന്ന അന്യസംസ്ഥാന തൊഴിലാളിയേയും പോലീസ് സംശയിക്കുന്നുണ്ട്. പോലീസ് തയ്യാറാക്കിയ രേഖാചിത്രവുമായി ഇയാൾക്ക് സാമ്യമുണ്ടെന്നു പോലീസ് പറയുന്നു. കഞ്ചാവ് വിൽപ്പനക്കാരനായിരുന്ന ഇയാൾ ജിഷ കൊല്ലപ്പെട്ടതിനുശേഷം ഒളിവിൽ പോയി. ജിഷക്കു പരിചയമുള്ള ഒരാളായിരിക്കാം കൊലപാതകി എന്നു പോലീസ് നേരത്തേ സൂചിപ്പിച്ചിരുന്നു.

ജിഷ കൊലക്കേസിലെ പ്രതിയെ പോലീസ് അറസ്റ്റു ചെയ്തു. ആസാം സ്വദേശിയും, പെരുമ്പാവൂരിലെ ഒരു കമ്പനിയിൽ ജോലിക്കാരനുമായിരുന്ന അമീയൂർ ഉൾ ഇസ്ലാം എന്നയാളെയാണ് അറസ്റ്റു ചെയ്തത്. തമിഴ്നാട്ടിലെ ഒരു കൊറിയൻ കമ്പനിയിൽ ജോലി ചെയ്തു വരുകയായിരുന്ന ഇയാളെ അവിടെ നിന്നും പോലീസ് പിടികൂടുകയായിരുന്നു. പിന്നീട് ആലുവയിലെത്തിച്ച് അറസ്റ്റു രേഖപ്പെടുത്തി. 


</doc>
<doc id="338668" url="https://ml.wikipedia.org/wiki?curid=338668" title="ഡാർക്ക് നെറ്റ്">
ഡാർക്ക് നെറ്റ്

രഹസ്യ നെറ്റ് വർക്കുകളാണ് ഡാർക്ക് നെറ്റുകൾ.പ്രത്യേക സോഫ്റ്റ് വയറുകൾ വഴിയോ അകൗണ്ടുകൾ വഴിയോ മാത്രമേ ഇവയിൽ കയറിക്കുടാനാവു.രണ്ടു സവിശേഷമായ ഡാർക്ക് നെറ്റുകളാണ് ഫ്രണ്ട്-ടു-ഫ്രണ്ട് നെറ്റവർക്കും(ഫയൽ ഷെയറിങ്ങ് ഡാർക്ക് നെറ്റ്)പ്രൈവസി നെറ്റവർക്കും.
അനുപൂരകസീമയിലുളള ഒരു എൻക്രിപ്പറ്റഡ് നെറ്റ് വർക്ക് ആണ് ക്ലിയർ നെറ്റ്.
1970-കൾ മുതൽ തന്നെ നിലവിലുളള ഇൗ പദം ഇന്റെർനെറ്റിന്റെ ആദ്യരൂപമായ ആർപ്പാനെറ്റിലെ സേവനങ്ങളുടെ കണ്ണിൽപ്പെടാതെ മറ‍ഞ്ഞുനിൽക്കുന്ന ചില നെറ്റ് വർക്കുകളാണ് ഡാർക്ക് നെറ്റ്.ഇവയിൽ പല നെറ്റ് വർക്കുകളും ഇന്ന് അധോലോകസ്വഭാവം കൈവരിച്ചിരിക്കുന്നു.
സെർച്ച് എ‍ഞ്ചിനുകളുടെ പരിധിയിൽ വരാത്തത് എന്നാണ് പേരിലെ ഡാർക്ക് എന്നതുകൊണ്ട് അർത്ഥമാക്കുന്നത്.
ടോർ പോലുളള സോഫ്റ്റ് വെയറുകൾ,പാസ് വേഡ് അധിഷ്ടിത അകൗണ്ടുകൾ,പ്രത്യേക പ്രോട്ടോക്കോളുകൾ എന്നിവയെല്ലാമാണ് ഡാർക്ക് നെറ്റുകളിലേക്കുളള പ്രവേശനവഴികൾ.


</doc>
<doc id="338684" url="https://ml.wikipedia.org/wiki?curid=338684" title="സിൽക്ക് റോഡ്(ഡാർക്ക് നെറ്റ്)">
സിൽക്ക് റോഡ്(ഡാർക്ക് നെറ്റ്)

നിയമവിരുദ്ധമായ ലഹരിവസ്തുക്കൾ വിൽക്കുന്ന ഒരു ഓൺലൈൻ കരിഞ്ചന്തയും ആദ്യത്തെ ആധുനിക ഡാർക്ക് നെറ്റ് വിപണിയും ആണ് സിൽക്ക് റോഡ്.ടോർ എന്ന ഡാർക്ക് നെറ്റിൽ 2011 ഫെബ്രുവരിയിൽ പ്രവർത്തനമാരംഭിച്ച ഇൗ വാണിജ്യസൈറ്റ് പതിനായിരത്തിലധികം ഉൽപ്പനങ്ങൾ കാഴ്ചവെച്ചു.അതിൽ 70%വും ലഹരി മരുന്ന് അയിരുന്നു.ഇത്തരത്തിൽ നിയമവിരുദ്ധവും അപകടകരവുമായ ഉൽപ്പനങ്ങൾ വിറ്റഴിച്ചിരുന്ന ഇൗ സൈറ്റിനെ 2013 ഒക്ടോബറിൽ എഫ്.ബി.എെ നിർത്തലാക്കുകയും അതിന്റെ ഉടമയായ റോസ് വില്യം ഉൽബ്രിക്കതിനെ അറസ്റ്റ് ചെയ്യുകയും ചെയ്തു .എന്നാൽ 2013 നവംബർ 6-ന് പീറ്റർ റോബർട്ട് എന്ന ആൾ സിൽക്ക് റോഡ്2.0 എന്ന പേരിൽ ഇൗ സൈറ്റ് പുനരാരംഭിച്ചുവെങ്കിലും 2014 നവംബർ 6-ന്അയാളെ അറസ്റ്റ് ചെയ്യുകയും ഇാ സൈറ്റിനേയും നിർത്തലാക്കുകയും ചെയ്തു.


</doc>
<doc id="338687" url="https://ml.wikipedia.org/wiki?curid=338687" title="അഴിമതി">
അഴിമതി

പൊതുസമ്പത്തിന്റെയോ പൊതുജനാധികാരത്തിന്റെയോ ചൂഷ​ണമോ ദുരുപയോഗമോ ആണ് അഴിമതി. അഴിമതിക്കടിമപ്പെടുമ്പോൾ ഒരു സമൂഹത്തിന്

ലോകബാങ്കിന്റെ കണക്കുകൾ പ്രകാരം പ്രതിവർഷം 1.6 ട്രില്യൺ ഡോളർ ലോകത്താകമാനം അഴിമതിയിലുടെ നഷ്ടപ്പെടുന്നു.വർഗ്ഗീയതയും ഭീകരവാദവും പോലെ അഴിമതി ഏറ്റവുമധികം ബാധിക്കുന്നതും സമുഹത്തിലെ ദരിദ്രവിഭാഗത്തെയാണ്.സമുഹത്തിൽ സ്വാധീനശക്തിയുളളവർ അഴിമതിയിലൂടെ നേട്ടം കൊയ്യുമ്പോൾ അവശ വിഭാഗം അവസരങ്ങളും അവകാശങ്ങളും നഷ്ടപ്പെട്ട് കൂടുതൽ അശക്തരാകുന്നു.


</doc>
<doc id="338689" url="https://ml.wikipedia.org/wiki?curid=338689" title="ജീപ്പ് കുംഭക്കോണം">
ജീപ്പ് കുംഭക്കോണം

സ്വതന്ത്രാനന്തര ഇന്ത്യയിൽ ഏറെ ചർച്ച ചെയ്യപ്പെട്ട ആദ്യത്തെ അഴിമതി 1948-ലെ ജീപ്പ് കുംഭക്കോണംആണ്.കാശ്മീരിലെ ആർമി ഓപ്പറേഷനുവേണ്ടി ലണ്ടനുമായി ചേർന്ന് ഉണ്ടാക്കിയ കരാർ കൃത്യമായ മാനദണ്ഡങ്ങൾ പാലിച്ചിലെന്നതായിരുന്നു കാരണം.80ലക്ഷം രൂപയ്ക്ക് 200 ആർമീ ജീപ്പ് വാങ്ങുവാനുളള കരാറിൽ155 ജീപ്പുകൾ മാത്രമേ എത്തിയുളളു.
അന്നത്തെ ഹൈകമ്മീഷ്ണറായിരുന്ന വി.കെ കൃഷ്ണമേനോൻ
മുൻകൈയെടുത്ത് ഒപ്പുവച്ച കരാറിനെതിരെ അന്വേഷണം നടന്നുവെങ്കിലും ജീപ്പ് കുംഭക്കോണക്കേസ് അവസാനിപ്പിച്ചതായി 1955 സെപ്തംബർ 30-ന് സർക്കാർ പ്രഖ്യാപിച്ചു.


</doc>
<doc id="338690" url="https://ml.wikipedia.org/wiki?curid=338690" title="ബിഗ്‌ഫൂട്ട്">
ബിഗ്‌ഫൂട്ട്

ബിഗ്‌ഫൂട്ട് ("വലിയ പാദം")  അഥവാ സസ്ക്വാച്ച് എന്നത് ആൾക്കുരങ്ങിനോടും മനുഷ്യനോടും സാദൃശ്യമുണ്ടെന്നു പറയപ്പെടുന്ന ഒരു കാല്പ്പനികജീവിയാണ്. പസഫിക് വടക്ക്-പടിഞ്ഞാറായി വ്യാപിച്ചു കിടക്കുന്ന വനമേഖലയാണ് ഇവയുടെ ആവാസകേന്ദ്രമായി കരുതപ്പെടുന്നത്. വടക്കേ അമേരിക്കയിലെ നാട്ടറിവ് പ്രകാരം ബിഗ്‌ഫൂട്ട് അസാമാന്യവലിപ്പമുള്ള ഒരു ഇരുകാലിജീവിയാണ്.    

ബിഗ്‌ഫൂട്ടിന്റെ നിലനില്പ്പിനെപറ്റി ഒട്ടേറെ പഠനങ്ങൾ നടന്നിട്ടുണ്ട്. കൃത്യമായ തെളിവുകളുടെ അഭാവം ഇവയെ ജീവി എന്നതിലുപരി കെട്ടുകഥകളുടെയും തെറ്റിദ്ധാരണകളുടെയും ഒരു സംശ്രിതമായിട്ടാണ് ശാസ്ത്രജ്ഞർ വിശേഷിപ്പിക്കുന്നത്. ഇവയെ കണ്ടെന്നുള്ള പുതിയ കിംവദന്തികൾ യാദൃച്ഛികമായി ഇപ്പോഴും പലഭാഗങ്ങളിൽ നിന്നും വരാറുണ്ട്. എന്നാൽ മിക്കപ്പോഴും ഇവ കറുത്ത കരടിയെപ്പോലുള്ള മറ്റു ജീവികൾ ആയിരിക്കും. സ്വതന്ത്രമായി ഇവയെക്കുറിച്ച് പഠിക്കുകയും  അന്വേഷിക്കുകയും ചെയ്യുന്നവരും സജീവമാണ്.  

ബിഗ്‌ഫൂട്ടിന് 2-3 മീറ്റർ വരെ ഉയരവും ദൃഢകായമായ ശരീരവും കറുപ്പും തവിട്ടും നിറമുള്ള രോമങ്ങളും ഉണ്ടെന്നു പറയുന്നു.

പസഫിക് പ്രദേശങ്ങളിലെ പരംബരാഗത ആളുകളുടെയിടയിൽ "കാട്ടുമനുഷ്യരുടെ" ഐതിഹ്യങ്ങൾ പ്രചരിച്ചിരുന്നു. ബിഗ്‌ഫൂട്ടിന് വലിയ പ്രചാരണം ലഭിക്കാൻ ഇത് കാരണമായി. നരവംശശാസ്‌ത്രജ്ഞനായ ഡേവിഡ്‌ ദീഗ്ലിംഗിന്റെ പഠനങ്ങൾ പ്രകാരം, ""ജീവിക്ക് പേരുണ്ടാവുന്നതിനു മുമ്പ്തന്നെ ഐതിഹ്യങ്ങൾ നിലനിന്നിരുന്നു."" പ്രദേശങ്ങൾക്കും കുടുംബങ്ങൾക്കും അനുസരിച്ച് ഇവയിൽ മാറ്റങ്ങളും ഉണ്ടായിരുന്നു. അന്റാർട്ടിക്ക ഒഴികെയുള്ള എല്ലാ ഭൂഖണ്ഡങ്ങളിലും കാട്ടുമനുഷ്യർക്ക് സദൃശമായ ഐതിഹ്യങ്ങളുണ്ട്"".

ബിഗ്‌ഫൂട്ടിനെ കണ്ടെന്നു പറയുന്ന മൂന്നിലൊന്ന് സ്ഥലങ്ങളും  പസഫിക് വടക്ക്-പടിഞ്ഞാറാണ്. ഇത് കൂടാതെ വടക്കേ അമേരിക്കയിലെ മറ്റുചില ഭാഗങ്ങളിലും ഇവയെ കണ്ടതായി പറയുന്നു. എന്നാൽ ഇവയിൽ ഭൂരിഭാഗവും തെറ്റിദ്ധാരണകളാണെന്നു ബിഗ്‌ഫൂട്ട് ഉണ്ടെന്നു വിശ്വസിക്കുന്ന ഗവേഷകർപ്പോലും സമ്മതിക്കുന്നു.

അമേരിക്കൻ സംസ്കാരത്തിൽ ഒരു അത്ഭുതപ്രതിഭാസമായി ബിഗ്‌ഫൂട്ട് നിലനില്ക്കുന്നു. അതോടൊപ്പം കപടശാസ്ത്രത്തിലെ  ജനപ്രീതിയാർജ്ജിച്ച ഏറ്റവും വലിയ ഉദാഹരണവും. 




</doc>
<doc id="338699" url="https://ml.wikipedia.org/wiki?curid=338699" title="മെഴ്‌സിഡസ് ബെൻസ്">
മെഴ്‌സിഡസ് ബെൻസ്

ജർമനിയിലെ ഡെയിംലർ എ ജി എന്ന കമ്പനിയുടെ ഒരു വിഭാഗമാണ് ആഗോള ആഡംബരകാറുകളും മറ്റു പലതരം വാഹനങ്ങളും നിർമ്മിക്കുന്ന മെഴ്‌സിഡസ് ബെൻസ് (Mercedes-Benz). ബാഡെൻ-വ്യുർട്ടെൻബെർഗ് സംസ്ഥാനത്തിലെ സ്റ്റുട്ട്ഗാർട്ട് നഗരത്തിൽ ആണ് ഈ കമ്പനിയുടെ ആസ്ഥാനം സ്ഥിതി ചെയ്യുന്നത്.

ആസ്റ്റ്രിയൻ നയതന്ത്രജ്ഞനും ഡെയിംലർ മോട്ടോർ കമ്പനിയുടെ പ്രധാന ഡീലറുമായിരുന്ന എമിൽ ജെല്ലെനിക്കിന്റെ മകളായിരുന്ന മെഴ്‌സിഡസ് ജെല്ലെനിക്കിന്റെ പേരിൽ നിന്നും ആന്തരിക ദഹന യന്ത്രത്തിനാൽ പ്രവർത്തിക്കുന്ന ആദ്യ കാർ നിർമ്മിച്ച കാൾ ബെൻസിന്റെയും പേരിൻ നിന്നാണ് മെഴ്‌സിഡസ് ബെൻസ് എന്ന പേർ വന്നത് 


</doc>
<doc id="338704" url="https://ml.wikipedia.org/wiki?curid=338704" title="മധു കോഡ കളളപ്പണവിവാദം">
മധു കോഡ കളളപ്പണവിവാദം

2009 ഒക്ടോബർ 10-ന് അന്നത്തെ ജാർഖണ്ഡ് മുഖ്യമന്ത്രി മധു കോഡയ്ക്കെതിരെ 4,000 കോടിയിലേറെ രൂപ കളളപ്പണം നിക്ഷേപിച്ചുവന്ന കുറ്റം ചുമത്തപ്പെട്ടു
.എൻഫോഴ്സമെന്റ് ഡയറക്ട്രേറ്റ് രാജ്യവ്യാപകമായി നടത്തിയ റെയ്ഡിൽ,അദ്ദേഹം ഭരിച്ചിരുന്ന സംസ്ഥാനത്തിന്റെ വാർഷിക ബജറ്റിന്റെ എകദേശം അ‍ഞ്ചിലൊന്ന് സ്വത്തുകൾ കണ്ടെത്തി.മുംബൈയിൽ ഹോട്ടലുകളും മുന്നു കമ്പനികളും കൊൽകത്തയിൽ ഭൂമി,തായ്ലാന്റിൽ ഒരു ഹോട്ടൽ,ലൈബീരിയയിൽ കൽക്കരി ഖനി എന്നിവയൊക്കെ ഇൗ സ്വത്തുവകകളിൽ ഉൾപ്പെടുന്നു.അദ്ദേഹത്തിന്റെ എറ്റവുമടുത്ത സഹായികളിലൊരാളായ ബിനോദ് സിൻഹ ഇപ്പോൾ ജയിലിലാണ്.മറ്റൊരാളായ സഞ്ജയ് ചൗധരി ദുബായിയിലേക്ക് പലായനം ചെയ്തു.2009 നവംബർ 30-ന് അറസ്റ്റിലായ മധു കോഡ ഹൊത്വാറിലേ ബിർസാ മുണ്ടാ സെൻട്രൽ ജയിലിൽ നിന്ന് 2013 ജൂലൈ 31-ന് പുറത്തുവന്നു.


</doc>
<doc id="338712" url="https://ml.wikipedia.org/wiki?curid=338712" title="ഗോലിയാത്ത്">
ഗോലിയാത്ത്

ശമുവേലിന്റെ പുസ്തകത്തിൽ  ഇസ്രായേലിന്റെ ഭാവി രാജാവായ ദാവീദ് പരാജയപ്പെടുത്തിയ ഭീമാകാരനായ ഒരു ഫെലിസ്ത്യൻ യോദ്ധാവാണ് ഗോലിയാത്ത്. (Goliath (/ɡəˈlaɪəθ/) (Hebrew: גָּלְיָת, Modern Golyat, Tiberian Golyāṯ; Arabic: جالوت, Ǧālūt (Qur'anic term), جليات Ǧulyāt (Christian term)) or Goliath of Gath)(ശമുവേൽ ഒന്നാം പുസ്തകം 17ാം അധ്യായം).

ഗോലിയാത്ത് എന്ന ഭീമാകാരനെ വധിക്കുക വഴി ഇസ്രായേൽ രാജാവെന്ന നിലയിൽ ദാവീദിന്റെ അസ്തിത്വം തുറന്നു കാണിക്കുക എന്നതായിരുന്നു ഈ കഥയുടെ യഥാർത്ഥ ലക്ഷ്യം. ഗോലിയാത്തിനെ തിന്മയുടെ പ്രതിരൂപമായും മറിച്ച് ദാവീദിനെ നന്മയുടെ പ്രതിരൂപമായുമാണ് യഹൂദ പോസ്റ്റ്-ക്ലാസിക്കൽ സാഹിത്യത്തിൽ പ്രതിപാദിച്ചിട്ടുള്ളത്.

സാത്താനുമേൽ യേശുനേടിയ വിജയത്തിനു മുമ്പ് അതിനു സമാനമായി നടന്ന തിന്മക്കുമേൽ നേടിയ നന്മയുടെ വിജയമായാണ് ഗോലിയാത്തിനുമേൽ ദാവീദ് നേടിയ വിജയത്തെ ക്രിസ്തീയ മതവിശ്വാസികൾ കണക്കാക്കുന്നത്.
ശക്തനും വിജയസാധ്യത കൂടിയതുമായ എതിരാളിക്ക് ദുർബലനും വിജയസാധ്യത കുറഞ്ഞതുമായ എതിരാളി മുഖാമുഖം വരുന്ന സാഹചര്യത്തെ വരച്ചുകാട്ടാൻ "ദാവീദും ഗോലിയാത്തും" എന്ന പദപ്രയോഗം സാധാരണയായി ഉപയോഗിക്കാറുണ്ട്.

ദാവീദിന്റേയും ഗോലിയാത്തിന്റേയും യുദ്ധം ശമുവേലിന്റെ ഒന്നാം പുസ്തകം 17ാം അധ്യായത്തിലാണ് പ്രതിപാധിക്കുന്നത്. 

ശൗൽ രാജാവും ഇസ്രായേൽ ജനതയും ഇലാഹ് താഴ്വരയിൽ വെച്ചായിരുന്നു ഫെലിസ്ത്യനുകളുമായി നേരിട്ടുപോന്നത്. ഫെലിസ്ത്യനുകളുടെ നേതാവായ ഗോലിയാത്ത് പ്രതിദിനം 2 തവണ 40 ദിവസം ഇസ്രായേൽ ജനതയെ ദ്വന്ദ്വയുദ്ധത്തിനായി വെല്ലുവിളിച്ചു. എന്നാൽ ആ വെല്ലുവിളി നേരിടാൻ ശൗൽ രാജാവും ഇസ്രായേൽ ജനതയും ഭയന്നു. അങ്ങനെയിരിക്കെ
തന്റെ സഹോദന്മാർക്ക് ഭക്ഷണവുമായി പോയ ദാവീദ്, ഗോലിയാത്ത് ദൈവത്തിന്റെ പടയാളികളെ വെല്ലുവിളിക്കുന്നതും, ഗോലിയാത്തിനെ പരാജയപ്പെടുത്തുന്നവർക്കു ശൗൽ രാജാവ് പ്രഖ്യാപിച്ച സമ്മാനമുണ്ടെന്നതും കേൾക്കാനിടവന്നു. അങ്ങനെ ദാവീദ് വെല്ലുവിളി ഏറ്റെടുക്കാൻ തയ്യാറായി. രാജാവ് ഈ തീരുമാനം മനസ്സില്ലാമനസ്സോടെ അംഗീകരിക്കുകയും തന്റെ പടച്ചട്ട ദാവീദിന് നൽകാൻ തയ്യാറാവുകയും ചെയ്തു. എന്നാൽ ദാവീദ് അത് നിരസിക്കുകയും, ശൗലിന്റെ ഊന്നുവടിയും കവണയും (Hebrew: קָלַ֗ע‎ qāla‘) അരുവിയിൽ നിന്നെടുത്ത അഞ്ച് ഉരുളൻ കല്ലുകളും മാത്രം കയ്യിൽ കരുതുകയും ഗോലിയാത്തിനെ നേരിടാൻ തയ്യാറാവുകയും ചെയ്തു. 
ഗോലിയാത്ത് തന്റെ പടച്ചട്ടടും കുന്തവും ഉപയോഗിച്ചും ദാവീദ് തന്റെ ഊന്നുവടിയും കവണയും ഉപയോഗിച്ചും ശക്തമായി ഏറ്റുമുട്ടി. ഫെലിസ്ത്യനികൾ ദാവീദിനെ തങ്ങളുടെ ദൈവത്തിന്റ നാമത്തിൽ ശപിച്ചു, എന്നാൽ ദാവീദ് ഇന്ന് ഇസ്രായേൽ ദൈവം തനിക്കായ് നീക്കിവെച്ച ദിനമാണെന്നും ഗോലിയാത്തിനെ വധിച്ച് ആകാശത്തിലെ പറവകൾക്കും ഭൂമിയിയെ കീടങ്ങൾക്കും ഇട്ടുകൊടുക്കുമെന്നും പ്രതിവചിച്ചു. 

ദാവീദ് തന്റെ കവണയിൽ കല്ലുചേർത്ത് ഗോലിയാത്തിന്റെ നെറ്റിയുടെ മദ്ധ്യത്തിലേക്ക് എറിയുകയും, ഗോലിയാത്ത് തലേംകുത്തി നിലം പതിച്ചു. തൽക്ഷണം ദാവീദ് ഗോലിയാത്തിന്റെ തലയറുത്തെടുത്തു. ഇത് കണ്ട് ഫെലിസ്ത്യനുകൾ ഭയന്നോടുകയും ഇസ്രായേൽ ജനതയിൽ അഭയം പ്രാപിക്കുകയും ചെയ്തു. വെട്ടിയെടുത്ത ഗോലിയാത്തിന്റെ ശിരസ്സുമായി ദാവീദ് ജറുസലേമിലേക്കു തിരിച്ചു. അവിടെ വെച്ച് ശൗൽ രാജാവ് ദാവീദിനോടു അവൻ ആരുടെ മകനാണെന്നു ചോദിച്ചു. ദാവീദ് പറഞ്ഞു "ഞാൻ അങ്ങയുടെ  ഭൃത്യനായ ബെത്‌ലഹേമിലെ ജസ്സിയുടെ മകനാണ്"


</doc>
<doc id="338742" url="https://ml.wikipedia.org/wiki?curid=338742" title="ഹവാല അഴിമതി">
ഹവാല അഴിമതി

ഹവാല ഇടപാടുകാരായ ജെയിൻ സഹോദരന്മാരിലൂടെ രാഷ്ട്രീയക്കാർ പണം കൈപ്പറ്റി എന്നാണ് ആരോപണം.1993-ൽ പുറത്തുവന്ന ആരോപണത്തിൽ 18 മില്യൺ യുഎസ് ഡോളറാണ് കൈക്കൂലിയായി ആവശ്യപ്പെട്ടത്.ഇന്ത്യയുടെ ചരിത്രത്തിലാദ്യമായി നിരവധി ക്യാബിനറ്റ് മന്ത്രിമാർക്കെതിരെയും മുഖ്യമന്ത്രിമാർക്കെതിരെയും ഗവർണ്ണർമാർക്കെതിരെയും കുറ്റപത്രം ചുമത്തപ്പെട്ടു.എൽ.കെ ആദ്വാനി,വി.സി.ശുക്ല,ശരത് പവാർ,മദൻലാൽ ഖുരാന എന്നിവർ കുറ്റാരോപിതരിൽ ഉൾപ്പെട്ടുഎന്നാൽ തെളിവുകളുടെ അപര്യാപ്തത മൂലം പലരും കുറ്റമോചിതരായി.


</doc>
<doc id="338745" url="https://ml.wikipedia.org/wiki?curid=338745" title="കുടുംബം (മാസിക)">
കുടുംബം (മാസിക)

കുടുംബം മലയാളത്തിലെ ഒരു മാസിക. വനിതകൾക്കും കുടുംബത്തിനുമായി മാധ്യമം ദിനപത്രത്തിൽ നിന്നും പ്രസിദ്ധീകരിക്കുന്ന മാസികയാണ് കുടുംബം. 2015 നവംബർ ഒന്നിന് ആദ്യ ലക്കം പുറത്തിറങ്ങി.


</doc>
<doc id="338760" url="https://ml.wikipedia.org/wiki?curid=338760" title="ടൈറ്റാനിസ്">
ടൈറ്റാനിസ്

മൺ മറഞ്ഞു പോയ പറക്കാൻ കഴിവില്ലാതിരുന്ന ഒരിനം വലിയ പക്ഷിയാണ് ടൈറ്റാനിസ്. ഇവ ജീവിച്ചിരുന്നത് നോർത്ത് അമേരിക്കയിൽ ആണ് . ഫോരുശ്രഹസിധെ എന്ന കുടുംബത്തിൽ പെട്ട പക്ഷിയാണ് ഇവ. പ്ലിയോസീൻ ഭൗമയുഗത്തിൽ ജീവിച്ചിരുന്ന ഇവ പ്ലീസ്റ്റോസീൻ കാലഘട്ടത്തിന്റെ തുടക്കത്തിൽ നാമാവശേഷമായി . 

ഏകദേശം 2.5 മീറ്റർ ഉയരവും 150 കിലോ ഗ്രാം ഭാരവും ഉണ്ടായിരുന്നു ഇവയ്ക്ക് . ഗേറ്റ് പ്രകാരം ഇവയുടെ വേഗത 65 കി മി / മണികൂർ ആണ് . പറക്കാൻ സാധിക്കാത്ത വളരെ ചെറിയ ചിറക്കുകൾ ആയിരുന്നു ഇവയ്ക്കു . 


</doc>
<doc id="338763" url="https://ml.wikipedia.org/wiki?curid=338763" title="സ്ക്കോർപ്പിൻ സബ്മറൈൻ അഴിമതി">
സ്ക്കോർപ്പിൻ സബ്മറൈൻ അഴിമതി

2005-ൽ ഫ്രഞ്ച് കമ്പനിയായ തേൽസുമായി കേന്ദ്രസർക്കാർ ഒപ്പിട്ടത് സബ്മറൈൻ കരാറുകൾക്കെതിരേ ആരോപിക്കപ്പെട്ട അഴിമതി ആരോപണം ആണ് ഇത്.19000 കോടി രൂപയുടെ കരാർ ഒപ്പിടുന്നതെന്ന് കാലത്ത് പ്രണബ് മുഖർജിയായിരുന്നു പ്രതിരോധ മന്ത്രി. കരാർ പ്രകാരം വാങ്ങിയ ആറ് സ്ക്കോർപ്പിൻ സബ്മറൈനുകൾക്ക് സർക്കാർ യഥാർത്ഥതുകയേക്കാൾ ചെലവാക്കി ഖജനാവിന് നഷ്ടമുണ്ടാക്കിയെന്നാണു കേസ്.മാത്രമല്ല ഇന്ത്യയുടെ നേവി രഹസ്യങ്ങൾ രവി ശങ്കരൻ എന്നയാൾ അഭിഷേക് വർമ്മ എന് ഇടനിലക്കാരനുചോർത്തി കൊടുക്കുകയും ചെയ്തു.സർക്കാരിലെ പ്രമുഖർക്ക് ഇതിനായി 500 കോടി രൂപ നൽകിയെന്നു പറയപ്പെടുന്നു.


</doc>
<doc id="338780" url="https://ml.wikipedia.org/wiki?curid=338780" title="അമാൽഗമേഷൻ">
അമാൽഗമേഷൻ

രണ്ടോ അതിലധികമോ കമ്പനികൾ സംയോജിപ്പിച്ച് ഒരു പുതിയ കമ്പനി രുപപ്പെടുന്ന പ്രക്രിയയാണ് അമാൽഗമേഷൻ (). ഇത് കൺസോളിഡേഷൻ () എന്നും അറിയപ്പെടുന്നു. നിലവിലുള്ള ഇരു കമ്പനികളുടെ അല്ലാത്ത ഒരു നിയമപരമായ വ്യക്തിത്വം പുതിയ കമ്പനിക്ക് കിട്ടുന്നു. ഇരു കമ്പനികളുടെ മൊത്തം ആസ്തി ബാദ്ധ്യതകൾ പുതിയ കമ്പനി ഏറ്റെടുക്കുന്നു. ഇത് ലയനത്തിൽ(merger) നിന്ന് വ്യത്യസ്തമാണ്.

ഉദാഹരണം :എ കമ്പനി ബി എന്ന കമ്പനിയുമായി ചേർന്ന് സി എന്ന പുതിയ കമ്പനി രൂപപ്പെടുന്നു. നോർത്ത് മലബാർ ഗ്രാമിൺ ബാങ്ക് ,സൗത്ത് മലബാർ ഗ്രാമിൺ ബാങ്കുമായി ചേർന്ന് കെരള ഗ്രമിൺ ബാങ്ക് ആയി മാറി.


</doc>
<doc id="338798" url="https://ml.wikipedia.org/wiki?curid=338798" title="റിക്ഷാവണ്ടി">
റിക്ഷാവണ്ടി

ആദ്യകാലങ്ങളിൽ രണ്ടോ മൂന്നോ ചക്രങ്ങളോടു കൂടിയ, ആളുവലിക്കുന്ന വണ്ടിയായിരുന്നു റിക്ഷാവണ്ടി. 1887 മുതലാണ് റിക്ഷ എന്ന പദം പ്രചാരത്തിൽ വന്നത്.
കാലക്രമേണ സൈക്കിൾ റിക്ഷകളും ഓട്ടോറിക്ഷകളും ഇലക്ട്രിക് റിക്ഷകളും നിർമ്മിക്കപ്പെട്ടു. 
19ാം നൂറ്റാണ്ടിൽ ഏഷ്യൻ രാജ്യങ്ങളിൽ ആൾറിക്ഷകൾ ഒരു പ്രധാന ഗതാഗതോപാധിയും സാധാരണക്കാർക്ക് പ്രധാന ഉപജീവനമാർഗ്ഗവും ആയിരുന്നു. ആൾറിക്ഷകളിൽ നിന്നാണ് ആധുനിക റിക്ഷകൾ ഉരുത്തിരിഞ്ഞത്. കാറുകളുടേയും തീവണ്ടിയുടേയും മറ്റും കടന്നുകയറ്റം റിക്ഷകളുടെ പ്രചാരം കുറയാനിടയായി.
21ാം നൂറ്റാണ്ടിലും യാത്രാചെലവ് കുറവായതിനാൽ ചില നഗരങ്ങളിൽ ഓട്ടോറിക്ഷകൾ ടാക്സികൾക്ക് പകരമായി ഉപയോഗിച്ചു വരുന്നു. 

മനുഷ്യന്റെ കായബലത്താൽ ഓടുന്ന വാഹനം എന്നർത്ഥം വരുന്ന ജിൻറികിഷ ( jinrikisha , 人力車, 人 jin = human, 力 riki = power or force, 車 sha = vehicle) എന്ന ജപ്പനീസ് പദത്തിൽ നിന്നാണ് റിക്ഷ എന്ന പദം ഉത്ഭവിച്ചത്.
റിക്ഷകൾ ആദ്യമായി നിർമിച്ചത് 1869 ൽ ജപ്പാനിലാണ്, സാങ്കേതിക രംഗത്ത് ജപ്പാന്റെ മുന്നേറ്റത്തിന്റെ ആരംഭകാലത്താണ് റിക്ഷകൾ വന്നത്.

റിക്ഷകൾ വലിയ രണ്ട് ചക്രങ്ങളിൽ ഓടുന്ന മരംകൊണ്ടുണ്ടാക്കിയ ഒരു കൂടോടു കൂടിയതായിരുന്നു. മുമ്പുണ്ടായിരുന്ന രീതികളേക്കാൾ വളരെ മികച്ച രൂപകൽപനയായിരുന്നു ഇത്. അക്കാലത്ത് മൃഗങ്ങൾ വലിച്ചിതുന്ന വണ്ടികളും ഒറ്റച്ചക്രകൈവണ്ടികളും മറ്റുമായിരുന്നു പ്രചാരത്തിലുണ്ടായിരുന്നത്.
ഓസ്ട്രേലിയയിലെ പവർഹൗസ് മ്യൂസിയത്തിൽ 1880 ൽ നിർമിച്ചെന്നു കരുപ്പെടുന്ന ഒരു ജാപ്പനീസ് റിക്ഷ പ്രദർശിപ്പിച്ചിരുന്നു. വാതിലുകളില്ലാത്ത ഇതിന് രണ്ട് ചക്രങ്ങളും കസേരപോലുള്ള കൂടയും വലിക്കാനുള്ള രണ്ട് കൈകളുമുണ്ടായിരുന്നു. ഭാരം കുറഞ്ഞ ഈ റിക്ഷ ഒരാൾക്കുവലിക്കാൻ പാകത്തിനുള്ളതായിരുന്നു..

റിക്ഷ ഏഷ്യയിലെ ചെലവുകുറഞ്ഞതും, പ്രശസ്തമായ ഗതാഗതമാർഗ്ഗമായി മാറി. വലിയ ഏഷ്യൻ പട്ടണങ്ങളിൽ കുടിയേറിയ കർഷകർ പലരും റിക്ഷാക്കാരൻ ആയി ജോലിചെയ്തവരായിരുന്നു. 

രണ്ടാം ലോകമഹായുദ്ധത്തിനു ശേഷം ആൾറിക്ഷയുടെ ഉപയോഗത്തിൽ ഗണ്യമായ കുറവു വന്നു.
1880കളിലാണ് സൈക്കൾറിക്ഷ നിർമ്മിക്കപ്പെട്ടതെങ്കിലും 1929 ൽ സിംഗപ്പൂരിലാണ് ഇത് വ്യാപകമായി ഉപയോഗിച്ചു തുടങ്ങിയത്. 1950 ആയപ്പോഴേക്കും തെക്കു കിഴക്കൻ ഏഷ്യൻ രാജ്യങ്ങളിലും റിക്ഷകൾ പ്രചാരത്തിൽ വന്നു. 1980 ന്റെ ആവസാനത്തോടു കൂടി ലോകത്താമാനം 4 ദശലക്ഷം സൈക്കിൾ റിക്ഷകൾ ഉണ്ടായിരുന്നെന്നാണ് കണക്കുകൾ സൂചിപ്പിക്കുന്നത്.
ജപ്പാനിൽ റിക്ഷകളുടെ ജനപ്രീതി 1930 കളിൽ കുറഞ്ഞു തുടങ്ങി ഇതിന് കാരണമായത് യന്ത്രക്കാറുകളുടേയും തീവണ്ടികളുടേയും കടന്നുകയറ്റമായിരുന്നു. രണ്ടാം ലോകമഹായുദ്ധത്തിനു ശേഷം ഇന്ധനത്തിനും യന്ത്രവൽകൃത വാഹനങ്ങൾക്കും ക്ഷാമം നേരിട്ടപ്പോൾ റിക്ഷകൾ താത്കാലികമായി തിരിച്ചു വരവു നടത്തി. 




</doc>
<doc id="338799" url="https://ml.wikipedia.org/wiki?curid=338799" title="റുദ്രനാത് കപിൽദിയോ">
റുദ്രനാത് കപിൽദിയോ

റുദ്രനാത് കപിൽദിയോ (17 February 1920 – 12 May 1970) ട്രിനിഡാഡ് ആൻഡ് ടുബാഗോ എന്ന രാജ്യത്തെ ഇന്ത്യൻ വംശജനായ ഗണിതജ്ഞനും രാഷ്ട്രീയ നേതാവും ആയിരുന്നു. 1960 മുതൽ 1969 വരെ അദ്ദേഹം ആ രാജ്യത്തെ ഡമോക്രാറ്റിക് ലേബർ പാർട്ടിയുടെ അദ്ധ്യക്ഷൻ ആയിരുന്നു. 1961 മുതൽ 1963 വരെ അവിടത്തെ പ്രതിപക്ഷ നേതാവും ആയിരുന്നു. ലണ്ടൻ യൂണിവേഴ്സിറ്റിയിലെ ഫാക്കൽറ്റി അംഗവും തുടർന്ന് അവിടത്തെ ഗണിതവിഭാഗത്തിലെ റീഡറും ആയി. റുദ്രനാത് കപിൽദിയോ, സിംഭൂനാത് കപിൽദിയോയുടെ ഇളയ സഹോദരനും നോബൽ സമ്മാനം ലഭിച്ച പ്രമുഖ ഇന്ത്യൻ വംശജനായ നോവലിസ്റ്റ് വി.എസ്. നൈപോൾ അദ്ദേഹത്തിന്റെ സഹോദരൻ ഷിവ നൈപോൾ എന്നിവരുടെ മാതുലനും ആണ്. 1944ൽ അദ്ദേഹം റൂത്ത് ഗുഡ് ചൈൽഡിനെ വിവാഹം കഴിച്ചു. റൂഡി അവരുടെ മകനും അന്നെ ഗസ്തീൻ മകളും ആണ്. 1969ൽ രാജ്യത്തിന്റെ പരമോന്നത ബഹുമതിയായ ട്രിനിറ്റി ക്രോസ് അദ്ദേഹത്തിനു ലഭിച്ചു. 
ട്രിനിഡാഡിലെ ചാഗ്വാനസിൽ ആണ് റുദ്രനാത് കപിൽദിയോ ജനിച്ചത്. പിതാവ് പണ്ഡിറ്റ് കപിൽദിയോയും മാതാവ് സൂഗീയും ആയിരുന്നു


</doc>
<doc id="338821" url="https://ml.wikipedia.org/wiki?curid=338821" title="സ്പൊഡുമീൻ">
സ്പൊഡുമീൻ

ലിഥിയത്തിന്റെ ഒരു പ്രധാന അയിരാണ് സ്പൊഡുമീൻ.ലിഥിയം ക്ലോറൈഡ് ആക്കി മാറ്റിയ ശേഷം വൈദ്യുത വിശ്ലേഷണം വഴി ലിഥിയം വേർതിരിച്ചെടുക്കുന്നു.


</doc>
<doc id="338830" url="https://ml.wikipedia.org/wiki?curid=338830" title="ബോറോൺ ഗ്രൂപ്പ്">
ബോറോൺ ഗ്രൂപ്പ്

ആവർത്തനപ്പട്ടികയിലെ 13-ആമത്തെ ഗ്രൂപ്പിൽ വരുന്ന മൂലകങ്ങളാണ് ബോറോൺ കുടുംബം. ബോറോൺ, അലുമിനിയം, ഗാലിയം, ഇൻഡിയം, താലിയം എന്നീ മൂലകങ്ങളാണീ ഗ്രൂപ്പിൽ ഉൾപ്പെട്ടിരിക്കുന്നത്.


</doc>
<doc id="338833" url="https://ml.wikipedia.org/wiki?curid=338833" title="കാർബൺ കുടുംബം">
കാർബൺ കുടുംബം

ആവർത്തനപ്പട്ടികയിലെ പതിന്നാലാമത്തെ ഗ്രൂപ്പാണ് കാർബൺ കുടുംബം.കാർബൺ, സിലിക്കൺ, ജെർമേനിയം, ടിൻ, ലെഡ് എന്നിവയാണീ ഗ്രൂപ്പിലെ അംഗങ്ങൾ.

]


</doc>
<doc id="338838" url="https://ml.wikipedia.org/wiki?curid=338838" title="ഓക്സിജൻ കുടുംബം">
ഓക്സിജൻ കുടുംബം

ആവർത്തനപ്പട്ടികയിലെ പതിനാറാമത്തെ ഗ്രൂപ്പ് ആണ് ഓക്സിജൻ കുടുംബം.ഓക്സിജൻ, സൾഫർ, സെലിനിയം, ടെല്ലൂറിയം, പൊളോണിയം എന്നീ മൂലകങ്ങളാണ് ഈ ഗ്രൂപ്പിൽ ഉൾപ്പെട്ടിരിക്കുന്നത്.


</doc>
<doc id="338850" url="https://ml.wikipedia.org/wiki?curid=338850" title="മുതീഉർറഹ്മാൻ നിസാമി">
മുതീഉർറഹ്മാൻ നിസാമി

മുതീഉർറഹ്മാൻ നിസാമി( Motiur Rahman Nizami) (; 31 March 1943 – 11 May 2016)ബംഗ്ലാദേശിലെ രാഷ്ട്രീയ നേതാവും ഇസ്ലാമിക പണ്ഡിതനും ബംഗ്ലാദേശ് ജമാഅത്തെ ഇസ്ലാമി മുൻ നേതാവുമായിരുന്നു. 1991 മുതൽ 1996 വരെയുള്ള കാലയളവിലും 2001 മുതൽ 2006 വരെയുള്ള കാലയളവിലും പബ്ന മണ്ഡലത്തിൽ നിന്നും തെരഞ്ഞെടുക്കപ്പെട്ട പാർലമെന്ററി അംഗമായിരുന്നു.  ബംഗ്ലാദേശിലെ കൃഷി - വ്യവസായ മന്ത്രിയായി സേവനമനുഷ്ടിച്ചിട്ടുണ്ട്. ലോകത്ത് സ്വാധീനം ചെലുത്തിയ 500 പ്രമുഖരുടെ പട്ടികയിൽ ഇദ്ദേഹത്തിന്റെ പേരും ഉണ്ടായിരുന്നു.

അൽ ബദർ എന്ന സൈനിക ഗ്രൂപ്പിന്റെ മേധാവിയായിരുന്നു എന്ന കാരണം ചുമത്തി 2014 ഒക്ടോബർ 29 ന് 1971 ൽ നടന്ന ബംഗ്ലാദേശ് വിമോചന സമരത്തിന്റെ പേരിൽ ഇന്റർനാഷണൽ ക്രൈംസ് ട്രൈബ്രൂണൽ ബംഗ്ലാദേശ് യുദ്ധകുറ്റം ചുമത്തി. വിധിയുമായി ബന്ധപ്പെട്ട് മനുഷ്യാവകാശലംഘനവും നീതിനിഷേധവും വ്യക്തമായ സാഹചര്യത്തിൽ അന്താരഷ്ട്രാ തലത്തിൽ ശക്തമായ വിമർശനങ്ങൾ നിലനിൽക്കെ ധാക്കാ സെന്റ്രൽ ജയിലിൽ വെച്ച് 2016 മെയ് 11ന് മുതീഉർറഹ്മാൻ നിസാമിയെ തൂക്കിലേറ്റുകയായിരുന്നു. ബംഗ്ലാദേശിൽ തൂക്കിലേറ്റപ്പെടുന്ന മൂന്നാമത്തെ മന്ത്രിയാണിദ്ദേഹം. . ലോക മുസ്‌ലിം പണ്ഡിതവേദി ജനറൽ സെക്രട്ടറി ഡോ. അലി ഖറദാഗി, തുർക്കി പ്രസിഡന്റ് ഉർദുഗാൻ, ഹ്യൂമൻ റൈറ്റ്‌സ് വാച്ചിന്റെ ഏഷ്യ ഡിവിഷൻ ഡെപ്യൂട്ടി ഡയറക്ടർ ഫിൽ റോബർട്‌സൺ, ആംനസ്റ്റി ഇൻറർനാഷണൽ തെക്കനേഷ്യൻ റീജണൽ ഡയറക്ടർ ചമ്പ പട്ടേൽ തുടങ്ങിയവർ വിധിയിലെ നീതിനിഷേധവും മനുഷ്യാവകാശ ലംഘടനവും ചൂണ്ടിക്കാട്ടി.
1943 മാർച്ച് 31 ന് പാബ്നയിലെ മോൻമോത്ത്പൂർ ഗ്രാമത്തിൽ ജനിച്ചു. പിതാവ് ലുതുഫുർറഹ്മാൻ ഖാൻ. മദ്രസയിൽ നിന്നും സെക്കന്ററി വിദ്യാഭ്യാസം പൂർത്തിയാക്കി. 1963 ൽ ധാകയിലെ മദ്രസായെ ആലിയയിൽ നിന്നും കാമിൽ ബിരുദവും 1967 ല് ധാക്കാ സർവ്വകലാശാലയിൽ നിന്നും ബാച്ചിലർ ബിരുദവും കരസ്ഥമാക്കി.
ബംഗ്ലാദേശിൽ നടന്ന മുതീഉർറഹ്മാൻ വധശിക്ഷ മനുഷ്യാവകാശത്തിനും എതിരാണെന്നും അദ്ദേഹത്തിന് നീതി ലഭ്യമായില്ലെന്നും ഐക്യരാഷ്ട്ര സഭക്ക് കീഴിലുള്ള ലോക മനുഷ്യാവകാശ സംഘടനയായ ആംനസ്റ്റി ഇൻറർനാഷണൽ വിമർശിച്ചു. 2016 മെയ് 10 ന് ആംനസ്റ്റി പുറത്ത് വട്ട പത്രക്കുറിപ്പിലാണ് ഇക്കാര്യം അറിയിച്ചത്. യുദ്ധകുറ്റങ്ങൾ വിചാരണ ചെയ്യാൻ 2010ൽ പ്രധാനമന്ത്രി ഷെയ്ഖ് ഹസീനയുടെ ഭരണകൂടം സ്ഥാപിച്ച പ്രത്യേക ട്രൈബ്യൂണൽ ഇതിനകം നിരവധി പ്രതിപക്ഷ നേതാക്കൾക്ക് വധശിക്ഷയും തടവും വിധിച്ചിട്ടുണ്ട്. അന്താരാഷ്ട്ര മാനദണ്ഡങ്ങൾ പാലിക്കാതെ രാഷ്ട്രീയ പ്രതികാരത്തോടെയാണ് ട്രൈബ്യൂണലിന്റെ പ്രവർത്തനമെന്ന് മനുഷ്യാവകാശ സംഘടനകൾ ആരോപിക്കുന്നു. 2011 നവംബറിൽ ഹൂമൺ റൈറ്റ്സ് വാച്ച് അടക്കമുള്ള മനുഷ്യവകാശ സംഘടനകൾ കേസ് മുന്നോട്ട് പോവുന്നതിലുള്ള ഗൂഢാലോചനയും ദുരൂഹതയും സുതാര്യതയും അഭാവവും കാരണം കേസിന്റെ പുരോഗതിയിൽ സംശയം രേഖപ്പെടുത്തുകയും വിവമർശന വിധേയമാവുകയും ചെയ്തിട്ടുണ്ട്.പ്രതിവിഭാഗം അഭിഭാഷകരും സാക്ഷികളും പീഡനത്തിരയായ റിപ്പോർട്ടുകളും പുറത്ത് വന്നിരുന്നു.. യുദ്ധ കുറ്റവാളികളെ വിചാരണ ചെയ്യുന്ന ട്രീ ബുണലിൽ അന്താരാഷ്ട്ര പ്രതിനിധിയെ ഉൾപ്പെടുത്തണമെന്ന നിർദ്ദേശവും പാലിക്കപ്പെട്ടില്ല.. അന്താരാഷ്ട്ര മാനദണ്ഡങ്ങൾ പാലിക്കാതെയാണ് ബംഗ്ലാദേശ് ക്രൈംസ് ട്രൈബ്യൂണൽ പ്രവർത്തിക്കുന്നതെന്ന് ഹ്യൂമൻ റൈറ്റ്‌സ് വാച്ച് ആരോപിച്ചു. കോടതിയിൽ തന്റെ വാദം അവതരിപ്പിക്കാൻ നിസാമിക്ക് വേണ്ടത്ര അവസരം പോലും കോടതി നൽകിയിട്ടില്ലെന്ന് ഹ്യൂമൻ റൈറ്റ്‌സ് വാച്ചിന്റെ ഏഷ്യ ഡിവിഷൻ ഡെപ്യൂട്ടി ഡയറക്ടർ ഫിൽ റോബർട്‌സൺ പറഞ്ഞു. .



</doc>
<doc id="338875" url="https://ml.wikipedia.org/wiki?curid=338875" title="കെ.എസ്. ശബരീനാഥൻ">
കെ.എസ്. ശബരീനാഥൻ

കേരളത്തിലെ പൊതുപ്രവർത്തകനും അരുവിക്കരയിൽ നിന്നുള്ള നിയമസഭാഗവും ഇന്ത്യൻ നാഷണൽ കോൺഗ്രസ് നേതാവുമാണ് കെ.എസ്. ശബരീനാഥൻ. നിയമസഭാ സ്പീക്കർ ആയിരിക്കേ മരണമടഞ്ഞ ജി കാർത്തികേയന്റെ ഒഴിവിലേക്ക് 2015ൽ നടന്ന ഉപതെരഞ്ഞെടുപ്പിലൂടെയാണ് കെ. എസ്. ശബരീനാഥൻ രാഷ്ട്രീയത്തിൽ എത്തുന്നത്. 2015ലെ ഉപതെരഞ്ഞെടുപ്പിൽ ശബരീനാഥൻ 10128 വോട്ടിന്റെ ഭൂരിപക്ഷത്തിൽ ജയിച്ചു. 2016ൽ നടന്ന തെരഞ്ഞെടുപ്പിൽ ശബരീനാഥൻ വീണ്ടും നിയമസഭയിലേക്ക് തെരഞ്ഞെടുക്കപ്പെട്ടു 

മുൻ കേരള നിയമസഭാ സ്പീക്കറായിരുന്ന ജി. കാർത്തികേയന്റേയും എം.ടി.സുലേഖയുടേയും മകനാണ് കെ.എസ്. ശബരീനാഥൻ.

കുറിപ്പ്:1 ജി. കാർത്തികേയൻ മരിച്ചതുമൂലം ഒഴിവ് വന്ന സീറ്റിലേക്ക് നടന്നതാണ് അരുവിക്കര ഉപതെരഞ്ഞെടുപ്പ്, 2015


</doc>
<doc id="338879" url="https://ml.wikipedia.org/wiki?curid=338879" title="സി. മോയിൻ കുട്ടി">
സി. മോയിൻ കുട്ടി

കേരളത്തിലെ പൊതുപ്രവർത്തകനും മുസ്ലീം ലീഗ് നേതാവുമാണ് സി. മോയിൻ കുട്ടി.


</doc>
<doc id="338901" url="https://ml.wikipedia.org/wiki?curid=338901" title="നീർവാഴ">
നീർവാഴ

പശ്ചിമഘട്ടതദ്ദേശവാസിയായ ഒരു കുറ്റിച്ചെടിയാണ് നീർവാഴ. . ലെജിനാൻഡ്ര ജനുസ് ഇന്ത്യൻ ഉപഭൂഖണ്ഡത്തിലെ തദ്ദേശവാസിയാണ്. ഗോവ, മഹാരാഷ്ട്ര, കർണ്ണാടകം, കേരളം, തമിഴ്‌നാട്, ആന്ധ്രപ്രദേശ് എന്നീ സംസ്ഥാനങ്ങളിൽ കണ്ടുവരുന്ന ഈ ചെടി നീർച്ചാലുകളുടെ സമീപത്താണ് വളരുന്നത്. മഴക്കാലത്ത് മിക്കപ്പോഴും വെള്ളത്തിൽ മുങ്ങിപ്പോകാറുമുണ്ട് ഈ ചെടികൾ. ചൊറിച്ചിലിനുള്ള ഒരു മരുന്നുണ്ടാക്കാൻ ഈ ചെടിയുടെ നീര് ഉപയോഗിക്കാറുണ്ട്. അതുപോലെ വൃക്ക, ഹൃദ്രോഗം എന്നിവയ്ക്ക് ഉപയോഗിക്കുന്ന നീർവാഴ ക്ഷയത്തിനും പ്രാണിനാശിനിയായും ഉപയോഗിക്കുന്നു. 



</doc>
<doc id="338906" url="https://ml.wikipedia.org/wiki?curid=338906" title="ക്ലൂസിയേസീ">
ക്ലൂസിയേസീ

സപുഷ്പികളിൽപ്പെടുന്ന ഒരു സസ്യകുടുംബമാണ് ക്ലൂസിയേസീ (Clusiaceae). ഈ സസ്യകുടുംബത്തൽ ഏകദേശം 50 ജീനസ്സുകളിലായി 1200ഓളം സ്പീഷിസുകൾ ഉൾപ്പെടുന്നു. മരങ്ങളും കുറ്റിച്ചെടികളും ആരോഹികളുമടങ്ങുന്ന ഈ കുടുംബത്തിലെ സസ്യങ്ങൾ ലോകത്തിന്റെ മിക്ക പ്രദേശങ്ങളിലും, പ്രധാനമായും ഉഷ്ണ-മിതോഷ്ണമേഖലകളിൽ ആണ് വളരുന്നത്. 
കേരളീയർക്ക് പരിചിതങ്ങളായ നാഗകേസരം, നാങ്ക്, മലമ്പൊങ്ങ്, കുടംപുളി, മാങ്കോസ്റ്റീൻ തുടങ്ങിയ സസ്യങ്ങൾ ക്ലൂസിയേസീ സസ്യകുടുംബത്തിലുൾപ്പെടുന്നവയാണ്
ഇവയിൽ വെളുത്ത നിറങ്ങളോടു കൂടിയതോ ആയ കറകാണപ്പെടുന്നു. ലഘുപത്രങ്ങളോടുകൂടിയ ഇവയുടെ ഇലകൾ വിപരീതമായും, വർത്തുളമായും ക്രമീകരിച്ചതും വളരെ വിരളം ചില സ്പീഷിസുകളിൽ ഏകാന്തരന്യാസത്തിൽ ക്രമീകരിച്ചതാണ്. ഇവയ്ക് ഉപപർണ്ണങ്ങൾ ഉണ്ടാകാറില്ല. സിരാവിന്യാസം ജാലികാസിരാവിന്യാസത്തോടു കൂടിയവയുംആണ്. ഏകലിംഗ സ്വഭാവത്തോടുകൂടിയ ഇവയുടെ പൂക്കൾ, പ്രസമത (കൃത്യം മൂന്നോ അതിൽ കൂടുതലോ ആയി വിഭജിക്കാവുന്ന-actinomorphy)പാലിക്കുന്നവയാണ്.

ഇവയുടെ പൂക്കളിൽ രണ്ട് വർത്തുളമായ പുഷ്‌പദളമണ്‌ഡലങ്ങളിൽ 2-10 വിദളങ്ങളും 4-12 ദളങ്ങളും വിന്യസിച്ചിരിക്കുന്നു. കേസരപുടം വെവ്വേറെ നിൽക്കുന്ന കുറേ കേസരങ്ങളോടുകൂടിയവയോ, അല്ലെങ്കിൽ പലകൂട്ടങ്ങളായി കാണപ്പെടുന്ന കേസരങ്ങളോടു കൂടിയവയോ ആണ്. 
സാധാരണയായി 3-5ഓ അതിൽ കൂടുതലോ പുഷ്‌പജനികൾ കൂടിച്ചേർന്നതാണ് ജനിപുടം (gynoecium, പുഷ്‌പജനികളുടെ എണ്ണത്തിനു സമാനമായിമായിരിക്കും അവയുടെ ജനിദണ്ഡും(style) അതിന്റെ അഗ്രഭാഗത്തുള്ള പരാഗണസ്ഥലവും. ഇവയുടെ അണ്ഡാശയം ഉയർന്നതും 3-5 അറകളോടുകൂടിയതുമാണ്. ഓരോ അറകളിലും കക്ഷങ്ങളിലായി വിന്യസിച്ച ഒന്നുമുതൽ ധാരാളം അണ്ഡകോശങ്ങൾ കാണപ്പെടുന്നു.



</doc>
<doc id="338908" url="https://ml.wikipedia.org/wiki?curid=338908" title="ഏഷ്യയിലെ നദികളുടെ പട്ടിക">
ഏഷ്യയിലെ നദികളുടെ പട്ടിക

ഏഷ്യയിലെ നദികളുടെ പട്ടിക
Template:Asia topic


</doc>
<doc id="338909" url="https://ml.wikipedia.org/wiki?curid=338909" title="വൈദ്യുത ഫ്ലക്സ്">
വൈദ്യുത ഫ്ലക്സ്

ഇലക്ട്രിക്ക് ഫ്ലക്സ് എന്നത് നിർദ്ദിഷ്ട മേഖലറ്റിലൂടെയുള്ള വൈദ്യുതമണ്ഡലത്തിന്റെ പ്രവാഹത്തിന്റെ അളവാണ്. ഇലക്ട്രിക്ക്ഫ്ലക്സ് എന്നത് പ്രതലത്തിന് ലംബത്തിന് പോകുന്ന വൈദ്യുതബലരേഖകളുടെ എണ്ണത്തിന് നേർഅനുപാതത്തിലാണ്. വൈദ്യുതമണ്ഡലം ഏകാത്മകമാണെങ്കിൽ സദിശവിസ്തീർണ്ണം S ലൂടെ കടന്നുപോകുന്ന വൈദ്യുതഫ്ലക്സ് എന്നത് ആണ്. 

ഇവിടെ E എന്നത് വൈദ്യുതമണ്ഡലമാണ്, "E" എന്നത് ഇതിന്റെ അളവാണ്, "S" എന്നത് പ്രതലത്തിന്റെ വിസ്തീർണ്ണമാണ്, "θ" എന്നത് വൈദ്യുതബലരേഖകളും "S" 
"dΦE"


</doc>
<doc id="338924" url="https://ml.wikipedia.org/wiki?curid=338924" title="പുഷ്പ ച‌ന്ദ്രഞണ്ട്">
പുഷ്പ ച‌ന്ദ്രഞണ്ട്

കടൽത്തീരങ്ങളിൽ കണ്ടുവരുന്ന ചെറിയ ഇനം ഞണ്ടാണ് പുഷ്പ ചന്ദ്രഞണ്ട് ഫ്ലവർ മൂൺ ക്രാബ് (Flower moon crab﻿). . പരന്ന പെടലുകൾ പോലുള്ള അഞ്ചു ജോടി കാലുകളാണ് ഇവയുടെ പ്രത്യേകത. വലിപ്പം 5-8 സെന്റിമീറ്റർ.ശരീരം മഞ്ഞനിറത്തിൽ മെറൂൺ പുള്ളികൾ വെള്ളപാണ്ടുകൾ പോലെ വലപോലെ കാണപ്പെടുത്തു. കേരളത്തിൽ ഇവയുടെ രണ്ടിനങ്ങൾ കാണപ്പെടുന്നു.


</doc>
<doc id="338947" url="https://ml.wikipedia.org/wiki?curid=338947" title="റീൻഹാഡ് ഹെയ്‌ഡ്രിക്">
റീൻഹാഡ് ഹെയ്‌ഡ്രിക്

ഹോളോകോസ്റ്റിന്റെ മുഖ്യസൂത്രകാരന്മാരിൽ ഒരാളായിരുന്നു നാസി നേതൃത്ത്വത്തിലെ ഏറ്റവും ക്രൂരനായ മനുഷ്യൻ എന്ന് അറിയപ്പെട്ട, രണ്ടാം ലോകമഹായുദ്ധകാലത്തെ ഒരു ഉയർന്ന നാസി ഉദ്യോഗസ്ഥനായ റീൻഹാഡ് ഹെയ്‌ഡ്രിക് (Reinhard Heydrich). Reinhard Tristan Eugen Heydrich () (7 മാർച്ച് 1904 – 4 ജൂൺ 1942). ഇയാൾ പ്രധാനസംഘനേതാവും പോലീസ് ജനറലും (എസ് എസ്സ്-"Obergruppenführer und General der Polizei" ) ആയിരുന്നു. കൂടാതെ നാസി മുഖ്യ സുരക്ഷാസംഘത്തിന്റെ നേതൃസ്ഥാനവും (ഗസ്റ്റപ്പോയും, ക്രിപ്പോയും, എസ് ഡിയും ഉൾപ്പെടെ) ഇയാൾ വഹിച്ചിരുന്നു. ബൊഹീമിയയുടെയും മൊറേവിയയുടെയും ഭരണാധികാരിയായും താൽക്കാലികമായി ഇയാളെ നിയമിച്ചിരുന്നു. ("Stellvertretender Reichsprotektor" (Deputy/Acting Reich-Protector). പിന്നീട് ഇന്റർപോൾ എന്നറിയപ്പെട്ട ഇന്റർനാഷണൽ ക്രിമിനൽ പോലീസ് കമ്മീഷന്റെ (ICPC) അധ്യക്ഷനായും ഇയാൾ ഇരുന്നിട്ടുണ്ട്. ജർമൻ അധീനതയിലുള്ള പ്രദേശത്തെ ജൂതരെ കൂട്ടക്കൊല ചെയ്യുകവഴി ജൂതപ്രശ്നത്തിന്റെ അന്തിമപരിഹാരത്തിനായി 1942 ജനുവരിയിൽ സംഘടിപ്പിച്ച വാൻസീ കോൺഫറൻസിന്റെ അധ്യക്ഷനും ഇയാൾ ആയിരുന്നു.

നാസിനേതൃത്വത്തിലെ ഏറ്റവും ക്രൂരനാ‌യ വ്യക്തിയായിട്ടാണ് പല ചരിത്രകാരന്മാരും ഹെയ്‌ഡ്രിക്കിനെ കരുതുന്നത്. ഇരുമ്പിന്റെ ഹൃദയം ഉള്ളയാൾ എന്നാണ് ഹിറ്റ്‌ലർ തന്നെ ഇയാളെ വിശേഷിപ്പിച്ചിരുന്നത്. നാസിപ്പാർട്ടിക്കെതിരെയുള്ള നീക്കങ്ങൾ മനസ്സിലാക്കാനും അറസ്റ്റ്, നാടുകടത്തൽ, കൊലപാതകങ്ങൾ എന്നിവ വഴി അവയെ ഇല്ലായ്മ ചെയ്യാനുമായി ഉണ്ടാക്കിയ സംഘടനയായ "എസ് ഡി" (SD) രൂപീകരിച്ച അയാൾ അതിന്റെ തലവനുമായിരുന്നു. ജൂതന്മാക്കെതിരെ വ്യാപകഅക്രമം അഴിച്ചുവിട്ട "കൃസ്റ്റൽനൈറ്റിന്റെ" സൂത്രധാരൻമാരിലൊരാൾ ഹെയ്‌ഡ്രിക് ആയിരുന്നു. ഹോളോകോസ്റ്റിന്റെ ഒരു മുന്നൊരുക്കമായിരുന്നു കൃസ്റ്റൽനൈറ്റ്. Upon his arrival in Prague, Heydrich sought to eliminate opposition to the Nazi occupation by suppressing Czech culture and deporting and executing members of the Czech resistance. He was directly responsible for the "Einsatzgruppen", the special task forces which travelled in the wake of the German armies and murdered over two million people, including 1.3 million Jews, by mass shooting and gassing.

He was critically wounded in an ambush in Prague on 27 May 1942 by a British Special Operations Executive-trained team of Czech and Slovak soldiers who had been sent by the Czechoslovak government-in-exile to kill him in Operation Anthropoid. He died from his injuries a week later. Nazi intelligence falsely linked the assassins to the villages of Lidice and Ležáky. Both villages were razed; all men and boys over the age of 16 were shot, and all but a handful of their women and children were deported and killed in Nazi concentration camps.


</doc>
<doc id="338966" url="https://ml.wikipedia.org/wiki?curid=338966" title="നൈട്രജൻ കുടുംബം">
നൈട്രജൻ കുടുംബം

ആവർത്തനപ്പട്ടികയിലെ പതിനഞ്ചാമത്തെ ഗ്രൂപ്പാണ് നൈട്രജൻ കുടുംബം. നൈട്രജൻ, ഫോസ്ഫറസ്, ആർസെനിക്,ആന്റിമണി, ബിസ്മത്ത് എന്നീ മൂലകങ്ങളാണീ ഗ്രൂപ്പിൽ ഉൾപ്പെട്ടിരിക്കുന്നത്.


</doc>
<doc id="338968" url="https://ml.wikipedia.org/wiki?curid=338968" title="ബാറ്റിൽഷിപ്പ് പൊട്ടെംക്കിൻ">
ബാറ്റിൽഷിപ്പ് പൊട്ടെംക്കിൻ

റഷ്യൻ സംവിധായകനായ സെർഗി എെസൻസ്റ്റിൻ 1925-ൽ സംവിധാനം ചെയ്ത വിഖ്യാതനിശ്ശബ്ദചലചിത്രമാ​ണ് ബാറ്റിൽഷിപ്പ് പൊട്ടെംക്കിൻ.ഇൗ ചലചിത്രം നിർമ്മിച്ചത് മോസ്ഫിലീം ആണ്.സാർ ചക്രവർത്തിമാരുടെ ഭര​ണകാലത്തിലെ ഒരു യഥാർഥ സംഭവത്തെ അധികരിച്ചാണ് ഇൗ നിശ്ശബ്ദചലചിത്രം രുപം കൊ​ണ്ടത്.കരിങ്കടലിലെ റഷ്യൻ യുദ്ധകപ്പലുകളായ പൊട്ടെംക്കിനിൽ അസംത്രപ്തരായ നാവികർ നടത്തിയ കലാപം ഒരു രാഷ്ട്രീയസമരമായി പരിണമിച്ചതിന്റെ ദ‍ൃഷ്യാവിഷ്ക്കാരയാണ് ഇൗ ചലചിത്രം.
1958-ൽ ബ്രുസെൽസ് വേൾഡസ് ഫെയർ ഇൗ ചലചിത്രത്തെ എക്കാലത്തെയും മഹത്തായ ചലചിത്രം അയി തിരഞ്ഞെടുത്തു.


</doc>
<doc id="338970" url="https://ml.wikipedia.org/wiki?curid=338970" title="അബൂബക്കറിന്റെ ഉമ്മപറയുന്നു">
അബൂബക്കറിന്റെ ഉമ്മപറയുന്നു

കരിവെള്ളൂർ മുരളി രചിച്ച ഏകപാത്ര നാടകം.രജിത മധു എന്ന അഭിനേത്രി ഈ നാടകം 1681 വേദികളിൽ ഒറ്റക്ക് അവതരിപ്പിച്ചു ഗിന്നസ് ബുക്കിൽ ഇടം നേടി 2003 മുതൽ ഈ നാടകം ഇവർ അവതരിപ്പിച്ചു വരുന്നു. 2003 ഫെബ്രുവരി 24 ന് കണ്ണൂർ അഴീക്കോടൻ സ്മാരക മന്ദിരത്തിലാണ് ആദ്യ അവതരണം നടന്നത്

1943 മാർച്ച് 29 ന് കണ്ണൂർ സെന്റർ ജയിലിൽ തൂക്കിലേറ്റപ്പെട്ട കയ്യൂർ സമര സഖാക്കളായ മഠത്തിൽ അപ്പു, കോയിത്താറ്റിൽ ചിരുകണ്ടൻ, പൊടോര കുഞ്ഞമ്പുനായർ, പള്ളിക്കാൽ അബൂബക്കർ എന്നിവരിൽ അബൂബക്കറിന്റെ ഉമ്മ അറുപത്‌ വർഷത്തെ കേരളത്തിലെ രാഷ്ട്രീയ അവസ്ഥകളെ പറ്റി ഓർമ്മിക്കുന്ന വിധത്തിലാണ്‌ 'അബൂബക്കറിന്റെ ഉമ്മ പറയുന്നു' എന്ന ഏകപാത്ര നാടകത്തിന്റെ ആശയം. 2016 ഏപ്രിൽ 8 ന് കണ്ണൂർ ജില്ലയിലെ നെരുവമ്പ്രം യു.പി.സ്കൂൾ ഓഡിറ്റോറിയത്തിലാണ്. ഗിന്നസ്‌ റിക്കാർഡിന്റെ യോഗ്യതയ്ക്കായി യു ആർ എഫ്‌(യൂനിവേഴ്സൽ റിക്കോർഡ്‌ ഫോറം)ഏഷ്യൻ റിക്കാർഡ്സിന്‌ വേണ്ടിയുള്ള രംഗാവതരണം നടന്നത്.


</doc>
<doc id="338983" url="https://ml.wikipedia.org/wiki?curid=338983" title="ശൈഖ് അലിഹസൻ മഖ്ദൂം">
ശൈഖ് അലിഹസൻ മഖ്ദൂം

ഖാളി അലിഹസൻ മഖ്ദൂം ഒന്നാമൻ 
പതിനാറാമത്തെ മഖ്ദൂമായാണ് ഇദ്ദേഹം അറിയപ്പെടുന്നത്. ഹിജ്‌റ 1200ലാണ് ലോകത്തോട് വിടപറഞ്ഞത്.ഇദ്ദേഹത്തിന്റെ ശിഷ്യൻമാരിൽ പ്രമുഖനാണ് മമ്മിക്കുട്ടി ഖാളി


</doc>
<doc id="338984" url="https://ml.wikipedia.org/wiki?curid=338984" title="അഹ്മദുൽ മഖ്ദൂം">
അഹ്മദുൽ മഖ്ദൂം

അഹ്മദ് മഖ്ദൂം അവ്വൽ പൊന്നാനി 
ഹിജ്‌റ 1179 മുതല്കാണ് അഹ്മദ് മഖ്ദൂം അവ്വൽ മഖ്ദൂം സ്ഥാനത്ത് സേവനമാരംഭിച്ചത്. കോയാമു എന്നറിയപ്പെട്ടിരുന്ന ഖാജാ അഹ്മദ് മഖ്ദൂംമായിരുന്നു ഗുരുവര്യൻ ഹിജ്‌റ 1180ൽ മരണപ്പെട്ടു.


</doc>
<doc id="338986" url="https://ml.wikipedia.org/wiki?curid=338986" title="ഖാജാ അഹ്മദ് മഖ്ദൂം">
ഖാജാ അഹ്മദ് മഖ്ദൂം

ഹിജ്‌റ1153 മുതൽ ഹിജ്‌റ 1160 വരെ മഖ്ദൂം പദവി അലങ്കരിച്ചിരുന്നത് മഹാനാണ്. പ്രഗൽഭ പണ്ഡിതനും വാഗ്മിയും ആയിരുന്ന ഇദ്ദേഹം പരമ്പരയിലെ പ്രഗൽഭനായിരുന്ന ശൈഖ് നൂറുദ്ദീന് ശിഷ്യനാണ്.

</doc>
<doc id="338988" url="https://ml.wikipedia.org/wiki?curid=338988" title="മഖ്ദൂം">
മഖ്ദൂം

ഹിജ്‌റ 1110ൽ അബ്ദുറഹ്മാൻ രണ്ടാമൻ മരണപ്പെട്ടപ്പോൾ എട്ടാമത്തെ മഖ്ദൂമായി സ്ഥാനമേറ്റു. ദീര്ഘ കാലം മഖ്ദൂമായി സേവനമനുഷ്ടിച്ച ഖാളി അബ്ദുല് അസീസ് മഖ്ദൂം ഹിജ്‌റ 1130ൽ മരണപ്പെട്ടു.
അല്ലാമാ അബ്ദുൽ അസീസ്‌ പോർടുഗീസ്കാരുടെ ചാലിയം കോട്ട തകർക്കാൻ നേത്രത്വം നല്കിയ മുസ്ലിം പണ്ഡിതനായിരുന്നു.സംഭവ ബഹുലമായ ചാലിയം യുദ്ധത്തിൽ സാമൂതിരിയോടൊപ്പം നിന്നു പോരാളികളെ നയിച്ചത് കോഴിക്കോട് ഖാസി (മത സ്ഥാനപ്പേര്) കൂടിയായിരുന്ന ശൈഖ് അബ്ദുൽ അസീസ് ആയിരുന്നു.

</doc>
<doc id="338989" url="https://ml.wikipedia.org/wiki?curid=338989" title="ഖാളി">
ഖാളി

ഖാളി അബ്ദുരഹ്മാൻ മഖ്ദൂം ശൈഖ് ഉസ്മാൻ മഖ്ദൂംന്റെ മൂത്ത പുത്രനാണ് അബ്ദുറഹ്മാൻ രണ്ടാമൻ ആറാമത്തെ മഖ്ദൂമായിരുന്ന അബ്ദുൽ അസീസ് രണ്ടാമന് ശേഷം ഇദ്ദേഹമാണ് സ്ഥാനമേറ്റെടുത്തത്. ഹിജ്‌റ 1110ൽ വഫാത്തായി.

</doc>
<doc id="338991" url="https://ml.wikipedia.org/wiki?curid=338991" title="ഉസ്മാൻ മഖ്ദൂം">
ഉസ്മാൻ മഖ്ദൂം

ഉസ്മാൻ മഖ്ദൂം ശൈഖ് അബ്ദുർറഹ്മാൻ മഖ്ദുമിന്റെ മുത്ത പുത്രൻ. പിതാവിൽ നിന്നും മുഹ്‌യുദ്ദീൻ മാലയുടെ കർതാവായ ഖാസി മുഹമ്മദിൽ നിന്നും വിദ്യകസ്ഥമാക്കി. പിതാവിന്റെ വിയോകാനന്തരം മഖ്ദൂമായി സ്ഥാനമേറ്റെടുത്തു. ജമാലുദ്ദീൻ അബ്ദുറഹ്മാൻ തുടങ്ങി രണ്ട് മക്കളും പിതാവിന്റെ വഴിതന്നെയാണ് സ്വീകരിച്ചത്. ഏഴാമത്തെ മഖ്ദൂമായി ശൈഖ് അബ്ദുർറഹ്മാൻ നിലനിന്നപ്പോൾ ശൈഖ് ജലാലുദീൻ വിവിധ ദേശങ്ങളിൽ ഖാളിയായി സേവനമനുഷ്ടിച്ചു. ഹിജ്‌റ 1077ലാണ് വഫാത്തായത്.

</doc>
<doc id="338992" url="https://ml.wikipedia.org/wiki?curid=338992" title="ഗതാഗതക്കുരുക്ക്">
ഗതാഗതക്കുരുക്ക്

ഗതാഗതമാർഗ്ഗങ്ങളുടെ ഉപയോഗം കൂടുന്നതുമൂലം ഉണ്ടാകുന്ന ഒരവസ്ഥയാണ് ഗതാഗതക്കുരുക്ക് (Traffic congestion, Traffic jam). കുറഞ്ഞ വേഗതയിലുള്ളയാത്ര, യാത്രാസമയത്തിലുള്ള വർദ്ധനവ്, വാഹനങ്ങളുടെ നീണ്ടനിര എന്നിവയാണു ഗതാഗതക്കുരുക്കിന്റെ സവിശേഷതകൾ. ഇതിന്റെ സർവസാധാരണമായ ഉദാഹരണമാണു റോഡിൽ വാഹനങ്ങളുടെ അമിതമായ ഉപയോഗം. വാഹനങ്ങൾ തമ്മിലുള്ള അകലം കുറയുന്ന വിധത്തിൽ ഗതാഗതത്തിന്റെ ആവശ്യകത വർദ്ധിക്കുമ്പോൾ ഗതാഗത ഒഴുക്കിന്റെ വേഗതകുറയുന്നു, ഇത് വാഹനങ്ങളുടെ തിക്കും തിരക്കിനും കാരണമാകുന്നു. ഒരു റോഡിന്റെ അല്ലെങ്കിൽ ജംഗ്‌ഷന്റെ ഉപയോഗം അതിന്റെ ഉൾക്കൊള്ളാനുള്ള പ്രാപ്തിയുടെ പാരമ്യത്തിലെത്തുമ്പോൾ  അത് ഗതാഗതക്കുരുക്കിനു കാരണമാകുന്നു. ഗതാഗതക്കുരുക്ക് വാഹനമോടിക്കുന്ന ആളുകളുടെ മാനസിക പിരിമുറുക്കത്തിനും അരിശത്തിനും കാരണമാകുന്നു. 




</doc>
<doc id="339014" url="https://ml.wikipedia.org/wiki?curid=339014" title="ബോറേനുകൾ">
ബോറേനുകൾ

BH എന്ന പൊതുരാസനാമമുള്ള സംയുക്തങ്ങളാണ് ബോറേനുകൾ.


</doc>
<doc id="339016" url="https://ml.wikipedia.org/wiki?curid=339016" title="പിരി പിരി">
പിരി പിരി

കാന്താരി (ചീനിമുളക് ചെടി) മുളക് ചെടിയുടെ വിളഭേദമായ (cultivar) ഒരു കുറ്റിച്ചെടി. (ശാസ്ത്രീയ നാമം.Capsicum frutescens).ആഫ്രിക്കൻ പറവക്കണ്ണൻ മുളക്( African bird's eye chili) എന്നും വിശേഷണമുണ്ട്. അംഗോള, ഉഗാണ്ട, മലാവി, സൗത്ത് ആഫ്രിക്ക, ഘാന, നൈജീരിയ, സാംബിയ, സിംബാബ്‌വെ, മൊസാംബിക്വ്, സൗത്ത് സുഡാൻ, എത്തിയോപ്യ എന്നീ ആഫ്രിക്കൻ രാജ്യങ്ങളിൽ കൃഷി ചെയ്തു വരുന്നു. പോർച്ചുഗീസുകാരാണ് ഈ മുളക് ഇന്ത്യയിൽ പ്രചരിപ്പിച്ചത്.


</doc>
<doc id="339023" url="https://ml.wikipedia.org/wiki?curid=339023" title="അന്തിമപരിഹാരം">
അന്തിമപരിഹാരം

ജൂതന്മാരെ എങ്ങനെ കൈകാര്യം ചെയ്യണമെന്നുള്ള ജൂതപ്രശ്നത്തിന്റെ പരിഹാരത്തിനായി, രണ്ടാം ലോകമഹായുദ്ധകാലത്ത് ജൂതന്മാരെ ഉന്മൂലനം ചെയ്യാനുള്ള ജർമനിയുടെ പദ്ധതിയാണ് അന്തിമപരിഹാരം (Final Solution) (, ) അഥവാ Final Solution to the Jewish Question(, ) എന്ന് അറിയപ്പെടുന്നത്. 1942 -ൽ ബെർളിന് അടുത്തു നടന്ന വാൻസീ കോൺഫറൻസിൽ വ്യക്തവും കൃത്യവുമായ പദ്ധതികളോടെ ജർമൻ അധിനിവേശയൂറോപ്പിലെങ്ങുമുള്ള ജൂതന്മാരെ വംശഹത്യ ചെയ്യുവാനുള്ള മാർഗനിർദ്ദേശങ്ങൾ ഉണ്ടാക്കുകയുണ്ടായി. ഇതു പ്രകാരം ഉണ്ടായ ഹോളോകോസ്റ്റിൽ പോളണ്ടിലെ 90 ശതമാനം ജൂതന്മാരെയും കൊന്നൊടുക്കി. കൂടാതെ യൂറോപ്പിലെ ജൂതജനസംഖ്യയുടെ മൂന്നിൽ രണ്ടുഭാഗം പേരെയും കൂട്ടക്കൊല ചെയ്തു.

അന്തിമപരിഹാരം നടത്തുന്നതിനു വേണ്ടിയുള്ള ചർച്ചകളും തയ്യാറെടുപ്പുകളും കൃത്യമായ മാർഗനിർദ്ദേശങ്ങളും ഹോളോകോസ്റ്റിലെ മറ്റെല്ലാ സംഭവങ്ങളെക്കാളും വ്യക്തമായിരുന്നു. യുദ്ധത്തിന്റെ ആദ്യ 25 മാസങ്ങളിൽ "ജർമനിയുടെ സ്വാധീനത്തിലുള്ള യൂറോപ്പിലെ അവസാനത്തെ ജൂതനെപ്പോലും കൊല്ലുക" എന്ന ലക്ഷ്യം സ്വാംശീകരിക്കാനാണ് ഇത് തുടങ്ങിയത്. ഏതെങ്കിലും ഒറ്റ സംഭവത്തിനെ അടിസ്ഥാനപ്പെടുത്തിയല്ല അന്തിമപരിഹാരത്തിനുള്ള ശ്രമം തുടങ്ങിയതെന്ന് പ്രമുഖചരിത്രകാരന്മാർ പറയുന്നുണ്ട്. വളരെ ദീർഘിച്ച ഈ പ്രവൃത്തി നടപ്പാക്കാനുള്ള തീരുമാനം സമയമെടുത്ത് ശ്രദ്ധയോടെ ഉണ്ടാക്കിയതും നാൾതോറും തീവ്രത കൂട്ടിക്കൂട്ടി കൊണ്ടുവരണമെന്ന ലക്ഷ്യത്തോടെയും ഉണ്ടാക്കിയതുമാണ്. കൂട്ടക്കൊലയുടെ ആദ്യഘട്ടങ്ങളിൽ യാത്രചെയ്ത കൂട്ടക്കൊല സംഘങ്ങൾ കയ്യേറിയ പ്രദേശങ്ങളിലെ ജൂതന്മാരെ അവിടെച്ചെന്ന് കൊന്നപ്പോൾ, രണ്ടാം ഘട്ടമായപ്പോഴേക്കും ഇരകളെ ഈ ആവശ്യത്തിനായി പ്രത്യേകം തയ്യാറാക്കിയ കൂട്ടക്കൊലാകേന്ദ്രങ്ങളിലേക്ക് എത്തിക്കുകയായിരുന്നു ചെയ്തത്.

ജൂതന്മരെ കൂട്ടക്കൊല ചെയ്യണമെന്ന ഭീകരവാക്കിനു പകരമായി ഉപയോഗിക്കാനുള്ള ലളിതപദമായാണ് അന്തിമപരിഹാരം എന്ന വാക്ക് ജർമനിയിലെ രാഷ്ട്രീയനേതൃത്ത്വം ഉപയോഗിച്ചു വന്നത്, ഇക്കാര്യം ചർച്ച ചെയ്യുമ്പോഴെല്ലാം അവർ അതീവശ്രദ്ധാലുക്കളും ആയിരുന്നു. ഭീകരപ്രവൃത്തികളെപ്പറ്റി പറയാനെല്ലാം അവർ പകരമായി ഇത്തരം പദങ്ങൾ ഉപയോഗിച്ചിരുന്നു. 1933 മുതൽ യുദ്ധം തുടങ്ങുന്നതുവരെ ജൂതരെ ഭയപ്പെടുത്തലും അവരുടെ സമ്പത്ത് കൈക്കലാക്കലും അവരെ മറ്റു രാജ്യങ്ങളിലേക്ക് പോകാനും ഒക്കെ പ്രേരിപ്പിക്കലായിരുന്നു നാസികളുടെ രീതി. എന്നാൽ 1938 -ൽ ആസ്ട്രിയ കീഴടക്കിയതോടെ വിയന്നയിലും ബെർളിനിലും ജൂതകുടിയേറ്റത്തിനെന്നപോലെ പ്രത്യേക കുടിയേറ്റകാര്യാലയങ്ങൾ ഉണ്ടാക്കിയെങ്കിലും അവയുടെ പിന്നിൽ വരാൻ പോകുന്ന കൂട്ടക്കൊലയ്ക്കുള്ള പദ്ധതികളായിരുന്നു. യുദ്ധം തുടങ്ങിയതും പോളണ്ടിൽ കടന്നുകയറിയതും പോളണ്ടിലെ 35 ലക്ഷം വരുന്ന ജൂതജനതയെ നാസികളുടെ കീഴിലാക്കുകയും മുൻപെങ്ങുമില്ലാത്തവണ്ണമുള്ള കൂട്ടക്കൊലയടക്കമുള്ള ക്രൂരമായ പീഡനത്തിന് ഇരയാക്കുകയും ചെയ്തു. ജർമനിയുടെ അധിനിവേശത്തിലുള്ള പോളണ്ടിൽ ജൂതന്മാരെ മറ്റു പദ്ധതികൾ ആവിഷ്കരിക്കുന്നതുവരെ പ്രത്യേകം നിർമ്മിച്ച ഗെറ്റോകളിലേക്ക് നിർബന്ധിതമായി മാറ്റിപ്പാർപ്പിച്ചു. 1941 ജൂണിലെ ജർമനിയുടെ റഷ്യൻ ആക്രമണത്തോടെ നിർബന്ധിതമായി ജൂതന്മാരെ മറ്റിപ്പാർപ്പിക്കുന്ന രീതിയിൽ നിന്നു ജൂതരെ കൊന്നൊടുക്കാൻ തീരുമാനിച്ചു. ഹിംലർ അയിരുന്നു ഈ പദ്ധതിയുടെ മുഖ്യശിൽപ്പി. ഈ പദ്ധതിയെയാണ് അന്തിമപരിഹരം എന്നു വിശേഷിപ്പിക്കുന്നത്. ഈ ലക്ഷ്യം നേടാൻ ആവശ്യമായ പദ്ധതികളുടെ കൃത്യമായ രൂപരേഖകൾ സമർപ്പിക്കാൻ ഗോറിംഗ്, ഹിംലറുടെ കീഴുദ്യോഗസ്ഥനായ ഹെയ്‌ഡ്രിക്കിനോട് ആവശ്യപ്പെട്ടു.

കൃത്യമായി പറഞ്ഞാൽ ജൂതന്മാരെ കൊന്നൊടുക്കിയത് രണ്ട് പ്രധാനരീതികളിലാണ്. 1941 -ൽ ജർമനി, സോവിയറ്റു യൂണിയൻ ആക്രമിക്കാൻ തുടങ്ങിയപ്പോൾ സോവിയറ്റു യൂണിയന്റെ കൈവശമുള്ള പോളണ്ടിലെയും സോവിയറ്റിലെ മറ്റു കിഴക്കൻ റിപ്പബ്ലിക്കിലെയും ജൂതന്മാരെ മുഴുവൻ കൊന്നൊടുക്കാനായി എസ് എസ്സിന്റെയും ഒർപ്പോയുടെയും സഞ്ചരിക്കുന്ന കൂട്ടക്കൊലസംഘങ്ങളെ അയയ്ക്കുകയായിരുന്നു. യുദ്ധാരംഭത്തിൽ പിന്തിരിഞ്ഞോടിയ ചെമ്പടയുടെ പിന്നാലെ വച്ചുപിടിച്ച ജർമൻ സേനയുടെ കൂടെ 1941 ജൂലൈയിൽ ഹിംലർ തന്നെ ബിയാൽസ്റ്റോക്കിൽ എത്തുകയും "ജൂതനാണോ, എങ്കിൽ അയാൾ എതിരാളിയാണ്, അവരെ തീർക്കുക" എന്ന നിർദ്ദേശം കൊടുക്കുകയുമുണ്ടായി. എസ് എസ്സിനും പോലീസുകാർക്കും കൂട്ടക്കൊലയ്ക്കുള്ള അനുമതിയായിരുന്നു ഇത്. 1941 ആയപ്പോഴേക്കും ജൂതന്മാരിലെ എല്ലാ ആണുങ്ങളെയും പെണ്ണുങ്ങളെയും കുട്ടികളെയും കൊന്നുതീർത്തിരുന്നു. കൂട്ടക്കൊലയുടെ രണ്ടാം ഘട്ടത്തിൽ പശ്ചിമ, മധ്യ, തെക്കു-കിഴക്കൻ യൂറോപ്പുകളിൽ നിന്നെല്ലാം ജൂതന്മാരെ തീവണ്ടിമാർഗ്ഗം കൊലക്കളങ്ങളുള്ള ക്യാമ്പുകളിൽ എത്തിച്ചു കൂട്ടക്കൊല ചെയ്തു. റൗൽ ഹിൽബേർഗ് ഇങ്ങനെ എഴുതുന്നു: "സോവിയറ്റു കീഴടക്കാൻ പോയപ്പോൾ കൊലയാളികൾ ജൂതരുടെ പിന്നാലെ പോയപ്പോൾ അതിനു പുറത്തെ ഇടങ്ങളിൽ ജൂതരെ കൊലയാളികളുടെ അടുത്തേക്കു കൊണ്ടുവരികയാണു ചെയ്തത്. രണ്ടു സമയബദ്ധിതമായാണ് പദ്ധതിയിട്ടതെങ്കിലും ഗഹനവും ആയിരുന്നു." 1942 -ൽ അന്തിമപരിഹാരം പൂർണ്ണമായി നടപ്പിലാക്കാനുള്ള തീരുമാനം എടുക്കുന്നതിനു മുൻപുതന്നെ പത്തു ലക്ഷം ജൂതന്മാരെ കൂട്ടക്കൊല ചെയ്തുകഴിഞ്ഞിരുന്നു. എന്നാൽ ആ തീരുമാനത്തോടെ മാത്രമാണ് ജുതജനങ്ങളെ മുഴുവൻ ഇല്ലായ്മ ചെയ്യാനായി കൊലക്കളങ്ങളായ ഓഷ്‌വിറ്റ്സ്, ട്രെബ്ലിങ്ക എന്നിവിടങ്ങളിൽ സ്ഥിരമായ ഗ്യാസ് ചേമ്പറുകൾ ഏറ്റവും കുറഞ്ഞ സമയത്തിനുള്ളിൽ ഏറ്റവും കൂടുതൽ ജൂതന്മാരെ ഇല്ലായ്മ ചെയ്യണം എന്ന കാര്യം നടപ്പിൽ വരുത്താനായി ഉണ്ടാക്കിയത്.


</doc>
<doc id="339057" url="https://ml.wikipedia.org/wiki?curid=339057" title="കേരളത്തിലെ നിയമസഭാ ഉപതിരഞ്ഞെടുപ്പുകൾ">
കേരളത്തിലെ നിയമസഭാ ഉപതിരഞ്ഞെടുപ്പുകൾ

കേരള നിയമസഭാ ഉപതിരഞ്ഞെടുപ്പുകൾ നടന്ന വർഷവും മണ്ഡലങ്ങളുടെ പേരുകളും. 


</doc>
<doc id="339058" url="https://ml.wikipedia.org/wiki?curid=339058" title="യു.വൈ സ്കുട്ടി">
യു.വൈ സ്കുട്ടി

ഒരു ചുവന്ന ഭീമൻ നക്ഷത്രമാണ് യു.വൈ സ്കുട്ടി(), ഇപ്പോൾ അറിയപ്പെടുന്നതിൽ വെച്ച് ഏറ്റവും വലിയ നക്ഷത്രമായി കണക്കാക്കപ്പെടുന്നതിൽ പ്രമുഖമായതാണിത്.


</doc>
<doc id="339070" url="https://ml.wikipedia.org/wiki?curid=339070" title="ധൂമകേതുവിന്റെ ന്യൂക്ലിയസ്">
ധൂമകേതുവിന്റെ ന്യൂക്ലിയസ്

ഒരു ധൂമകേതുവിന്റെ ഖര രൂപത്തിലുള്ള മദ്ധ്യ ഭാഗമാണ് ഡേർട്ടി സ്നോബാൾ എന്നോ ഐസി സ്നോബാൾ എന്നോ അറിയപ്പെടുന്ന ധൂമകേതുവിന്റെ ന്യൂക്ലിയസ്. ഒരു ധൂമകേതുവിന്റെ ന്യൂക്ലിയസ്, പാറയോ പൊടിയോ തണുത്തു വിറങ്ങലിച്ച വാതകങ്ങളോ ചേർന്നാണു ഉണ്ടായിരിക്കുന്നത്. സൂര്യനാൽ ചൂടാകുന്ന സമയം ഈ വാതകങ്ങൾ ആവിയായിമാറുന്നു. അങ്ങനെ അവ ധൂമകേതുവിന്റെ ന്യൂക്ലിയസിനു ചുറ്റുപാടുമായി ഒരു അന്തരീക്ഷമായി നിലനിൽക്കുന്നു. ഈ അന്തരീക്ഷത്തെ ധൂമകേതുവിന്റെ കോമ എന്നു പറയുന്നു. ഈ കോമയിൽ സൂര്യന്റെ വികിരണ മർദ്ദം, സൗരവാതം എന്നിവ ചെലുത്തുന്ന ബലം അതിനെ സൂര്യനു എതിർ ഭാഗത്തായി വളരെ നീളമുള്ള ഒരു വാൽ ആയി മാറ്റുന്നു. ഒരു ധൂമകേതുവിന്റെ മാതൃകാ ന്യൂക്ലിയസിനു 0.04 അൽബിഡോ കാണും. ഇത്, കൽക്കരിയേക്കാൾ കറുത്തതും പൊടി കൊണ്ട് ആവരണം ചെയ്തതുമാണ്. 

റോസെറ്റ, ഫിലെ എന്നീ ബഹിരാകാശ വാഹനങ്ങൾ തന്ന വിവരമനുസരിച്ച്, 67P/ചെര്യുമോവ്–ഗെരാസിമെങ്കോ എന്ന ധൂമകേതുവിന് കാന്തിക ക്ഷേത്രമില്ല എന്നതാണ്. 

ധൂമകേതുക്കളോ അവയുടെതരം വസ്തുക്കളോ സൗരയൂഥത്തിലെ ഗ്രഹങ്ങൾ ഉണ്ടാകുന്നതിനു ലക്ഷക്കണക്കു വർഷങ്ങൾക്കു മുമ്പാണുണ്ടായത്. എപ്പോഴാണ് എങ്ങനെയാണ് ധൂമകേതു ഉണ്ടായത് എന്ത് തർക്ക വിഷയമാണ്. ഇവയുടെ ഉദ്ഭവം ഗ്രഹോത്ഭവം പോലെ ബലതന്ത്രവും ജിയോളജിയും കണക്കിലെടുത്തു വേണം കണ്ടെത്താൻ.

ജ്യോതിശാസ്ത്രജ്ഞർ ചിന്തിക്കുന്നത്, ഊർട്ട് മെഘങ്ങളിൽ നിന്നോ സ്കാറ്റേഡ് ഡിസ്കിൽ നിന്നോ ഉദ്ഭവിച്ചതാണ് ധൂമകേതുക്കൾ എന്നാണ്. 

മിക്ക ധൂമകേതുവിന്റെ ന്യൂക്ലിയസും 16 കി. മി.(10 മൈലിനു) മുകളിൽ വലിപ്പം വരില്ല. C/2002 VQ94 (~100 km), Hale–Bopp (~60 km), 29P (~30.8 km), 109P/Swift–Tuttle (~26 km), and 28P/Neujmin (~21.4 km).

ഏതാണ്ട് 80% ഹാലിയുടെ വാൽനക്ഷത്രം ജല ഐസും ശീതീകരിച്ച കാർബൺ ഡൈ ഓക്സൈഡും മീഥേനും അമ്മോണിയയും ആകുന്നു. ശാസ്ത്രജ്ഞന്മാർ കരുതുന്നത്, ഹാലിയുടെ വാൽനക്ഷത്രത്തിന്റെ അതേ ഘടനയാണ് മറ്റുള്ളവയുടേതും ആണെന്ന
67P/Churyumov–Gerasimenko ൽ ഇതിലുള്ള ജലം കുറച്ചു നഷ്ടമായിട്ടുണ്ടെങ്കിലും ഉപരിതലത്തിനടിയിൽ 80% ജലവും സംഭരിക്കപ്പെട്ടിരിക്കുന്നു. 

ഫിലേ എന്ന പേടകം 67P/Churyumov–Gerasimenko ൽ നടത്തിയ പര്യവേക്ഷണം കാണിക്കുന്നത്, പൊടിപാളി 20 സെ. മീറ്ററോളം ആഴത്തിലാണെന്നാണ്. അതിനടിയിൽ കട്ടി കൂടിയ ഐസ് ആണ്. അല്ലെങ്കിൽ ഐസിന്റെയും പൊടിയുടെയും മിശ്രിതം. ഈ ധൂമകേതുവിന്റെ ന്യൂക്ലിയസിലേയ്ക്ക് അടുക്കുംതോറും പൊള്ളയായ ഭാഗം കൂടുന്നു എന്നാണ്. അതിനാൽ തകർന്ന അവശിഷ്ടങ്ങളുടെ സഞ്ചയമാണ് ഒരു ധൂമകേതു എന്നു ശാസ്ത്രജ്ഞന്മാർ പറയുന്നു.


</doc>
<doc id="339072" url="https://ml.wikipedia.org/wiki?curid=339072" title="നാരായണമംഗലത്ത് അഗ്നിശർമ്മൻ നമ്പൂതിരി">
നാരായണമംഗലത്ത് അഗ്നിശർമ്മൻ നമ്പൂതിരി

വേദവും തർക്കവും ഹിന്ദിയും അഭ്യസിച്ച് കടവല്ലൂർ അന്യോന്യത്തിൽ പങ്കെടുത്ത് കടന്നിരിക്കൽ എന്ന പദവി വളരെ ചെറുപ്രായത്തിൽ തന്നെ നേടിയിട്ടുള്ള വേദപണ്ഡിതനാണ് നാരായണമംഗലത്ത് അഗ്നിശർമ്മൻ നമ്പൂതിരി. സംസ്‌കൃത കാവ്യനാടകാദികളിലും വ്യാകരണത്തിലും പ്രഗല്ഭനായ  അദ്ദേഹത്തിന് തൃശ്ശൂർ തെക്കേ മഠത്തിന്റെ ആചാര്യരത്‌ന പുരസ്‌കാരം ലഭിച്ചിട്ടുണ്ട്. 
1925ൽ എടപ്പാളിൽ ജനിച്ചു. കേരളത്തിലെ വിവിധ സർക്കാർ ഹൈസ്‌കൂളുകളിൽ ഹിന്ദി അദ്ധ്യാപകനായും ഗുരുവായൂർ ദേവസ്വം വേദപാഠശാലയിലെ പ്രധാന ആചാര്യനായും സേവനമനുഷ്ഠിച്ചിട്ടുണ്ട്. അനവധി അതിരാത്രങ്ങളിലും വേദസമ്മേളനങ്ങളിലും പങ്കെടുത്തിട്ടുണ്ട്. 70 വർഷം കടവല്ലൂർ അന്യോന്യത്തിൽ മത്സരാർത്ഥിയായും പരീക്ഷകനായും പങ്കെടുത്തു. ഋഗ്വേദത്തിനു നല്കിയ സമഗ്രസംഭാവനയ്ക്കുള്ള അംഗീകാരമായി കാഞ്ചി സർവകലാശാല വേദരത്നം പട്ടം നല്കി. രേവതി പട്ടത്താനം സദസ്സിൽ കോഴിക്കോട് സാമൂതിരി ഉണ്ണി അനുജൻ രാജാ പണക്കിഴിയും പുടവയും നൽകി ആദരിച്ചിട്ടുണ്ട്. പരമ്പരാഗത വേദപണ്ഡിതഗണത്തിൽ ഉൾപ്പെടുന്ന വ്യക്തിയാണ്. തൃശ്ശൂർ ജില്ലയിലെ വടക്കാഞ്ചേരി ചിറ്റണ്ടയിലാണ് താമസിക്കുന്നത്. പുന്നത്തൂർ കോവിലകത്ത് രാധ തമ്പുരാട്ടിയാണ് ഭാര്യ.

4.https://www.facebook.com/groups/217011265303823/permalink/612952475709698/

5. http://www.heraldofindia.com/article.php?month=12&year=2013

</doc>
<doc id="339075" url="https://ml.wikipedia.org/wiki?curid=339075" title="അട്രൊപിൻ">
അട്രൊപിൻ

പ്രകൃതിദത്തമായ ഒരു ബെല്ലഡോണ ആൽക്കലോയ്ഡ് ആണ് അട്രോപിൻ. ചിലതരം മസ്കാരിനിക് വിഷവാതകങ്ങൾ, ഓർഗാനോ ഫോസ്ഫേറ്റ് കീടനാശിനികൾ എന്നിവ കാരണമായി ഉണ്ടാകുന്ന വിഷബാധകൾക്ക് പ്രതിവിധിയായി ഉപയോഗിച്ചുവരുന്ന ഒരു ജീവൻരക്ഷാഔഷധമാണ് അട്രൊപിൻ (Atropine). ഹൃദയമിടിപ്പ് കുറയുന്നതു തടയാനും ശസ്ത്രക്രിയയ്ക്കിടെ ഉമിനീരിന്റെ ഒഴുക്ക് കുറയ്ക്കാനും പ്രയോജനപ്പെടുന്നു.
അട്രോപ ബെല്ലഡോണ എന്ന സസ്യത്തിൽ നിന്നാണ് ആദ്യമായി ഈ ഔഷധം വേർതിരിച്ചെടുത്തത്. എന്നാൽ സോളനേസിയേ കുടുംബത്തിലെ നിരവധി സസ്യങ്ങൾ ഇതുത്പാദിപ്പിക്കുന്നുണ്ട്. 

സാധാരണയായി സിരയിലേക്കോ പേശിയിലേക്കോ കുത്തിവയ്ക്കുകയാണ് ചെയ്യുന്നത്. സിരയിലേക്ക് കുത്തിവച്ചാൽ ഒരു മിനിറ്റിനകം ഈ ഔഷധം പ്രവർത്തിച്ചുതുടങ്ങുന്നു.ഒരു മണിക്കൂർ വരെ ഇതിന്റെ ഫലം ലഭിക്കും. വിഷബാധയിൽ ഉയർന്ന അളവിൽ കുത്തിവയ്ക്കേണ്ടതായി വരും. അസെറ്റൈൽകൊളൈൻ എന്ന നാഡീയപ്രേഷകത്തെ തടയുക വഴി അട്രൊപിൻ പാരാസിമ്പതെറ്റിക് നാഡിവ്യവസ്ഥയെ മന്ദീഭവിപ്പിക്കുന്നു. ഇതാണ് അട്രൊപിന്റെ ഔഷധഗുണത്തിന് കാരണം. വായവരൾച്ച, കൃഷ്ണമണികളുടെ വികാസം, മൂത്രതടസ്സം, മലബന്ധം, കൂടിയ ഹൃദയമിടിപ്പ് തുടങ്ങിയവയാണ് സാധാരണ പാർശ്വഫലങ്ങൾ. ഗ്ലൂക്കോമയുള്ള രോഗികൾക്ക് അട്രൊപിൻ നിഷിദ്ധമാണ്. ശരീരസ്രവങ്ങളുടെ ഉത്പാദനം നിർത്തുകയാണ് അട്രോപിൻ ചെയ്യുന്നത്. ഉദാ: ഉമിനീർ, മൂത്രം, വിയർപ്പ് തുടങ്ങിയവ. 

സോളനേസീ കുടുംബത്തിൽപ്പെട്ട ഉമ്മം, ബെല്ലഡോണ തുടങ്ങിയ പലസസ്യങ്ങളിലും പ്രകൃതിദത്തമായ അട്രൊപിൻ കാണപ്പെടുന്നുണ്ട്. ട്രൊപിൻ, ട്രൊപിൿ ആസിഡ് എന്നീ രാസവസ്തുക്കൾ ഹൈഡ്രൊക്ലോറിക് ആസിഡിന്റെ സാന്നിധ്യത്തിൽ പ്രവർത്തിക്കുമ്പോൾ കൃത്രിമ അട്രൊപിൻ ലഭിക്കുന്നു. ലോകാരോഗ്യസംഘടനയുടെ അവശ്യമരുന്നുകളുടെ പട്ടികയിൽ ഉൾപ്പെട്ടിട്ടുള്ള അട്രൊപിൻ താരതമ്യേന വിലകുറഞ്ഞ ഒരു ഔഷധമാണ്.


</doc>
<doc id="339077" url="https://ml.wikipedia.org/wiki?curid=339077" title="അൽ-ബദർ">
അൽ-ബദർ

ബംഗ്ലാദേശ് വിമോചനയുദ്ധകാലത്ത് ബംഗ്ലദേശ് ദേശീയവാദികൾക്കെതിരെ പാകിസ്താന്റെ സഹായത്തോടെ രൂപീകരിച്ച അർദ്ധസൈനിക വിഭാഗമാണ് അൽ-ബദർ.


</doc>
<doc id="339092" url="https://ml.wikipedia.org/wiki?curid=339092" title="പറളി നിയമസഭാമണ്ഡലം">
പറളി നിയമസഭാമണ്ഡലം

കേരളത്തിലെ ഒരു നിയമസഭാമണ്ഡലമായിരുന്നു പറളി നിയമസഭാമണ്ഡലം. 1957 ൽ നിലവിൽ വന്ന ഈ മണ്ഡലം 1965 - ലെ മണ്ഡലം പുനർക്രമീകരണത്തോടെ ഇല്ലാതായി.




</doc>
<doc id="339094" url="https://ml.wikipedia.org/wiki?curid=339094" title="ടുല്ലിമോൺസ്ട്രം">
ടുല്ലിമോൺസ്ട്രം

മുപ്പതുകോടി വർഷങ്ങൾക്കുമുമ്പ് കടലിൽ ജീവിച്ചിരുന്നുവെന്ന് കരുതപ്പെടുന്ന ഒരിനം നട്ടെല്ലുള്ള ജീവികളാണ്  ടുല്ലിമോൺസ്ട്രം (Tullimonstrum). വംശനാശം സംഭവിച്ചുവെന്ന് കരുതപ്പെടുന്ന ഇവയുടെ ശാസ്ത്രീയനാമം ടുല്ലിമോൺസ്ട്രം ഗ്രിഗേറിയം (Tullimonstrum gregarium) എന്നതാണ്. ടുല്ലിമോൺസ്ട്രത്തിന്റെ ഫോസിലുകൾ വടക്കുകിഴക്കൻ ഇല്ലിനോയിൽ നിന്നുമാണ് കണ്ടെത്തിയത്. 2016 വരെ ഇവയെ ഏതുവിഭാഗത്തിൽ പെടുത്തണമെന്ന ആശങ്കയിലായിരുന്നു.  പലരും  മൊളസ്ക, ആർത്രോപോഡ, കൊനൊഡോണ്ട്, വിര അല്ലെങ്കിൽ ഒഴുകി നടക്കുന്ന ഒച്ചു വിഭാഗം എന്നിങ്ങനെ പലരീതിയിൽ വ്യാഖ്യാനിച്ചു. 2016 ൽ ഫോസിൽ ഗവേഷണത്തിലൂടെ നട്ടെല്ലുള്ള ജീവികളുടെ വിഭാഗത്തിൽ ഇവയെ ഉൾപ്പെടുത്തി."

ടുല്ലിമോൺസ്ട്രം ഗ്രിഗേറിയം (Tullimonstrum gregarium) എന്ന ശാസ്ത്രനാമത്തിലെ ടുല്ലിമോൺസ്ട്രം എന്ന ജീനസ്സ് നാമം ഈ ജീവിയെ ആദ്യമായി കണ്ടെത്തിയ ഫോസിൽ ഗവേഷകനായ ഫ്രാൻസിസ് ടുള്ളി (Francis Tully)യോടുള്ള ആദരസൂചകമായാണ്. 

"ടുല്ലിമോൺസ്ട്രം പരമാവധി 35 സെന്റീമീറ്റർ (14 ഇഞ്ച്) വരെ നീളം വെക്കുമെന്നും ചെറുതിന് 8 സെന്റീമീറ്റർ വരെ നീളം ഉണ്ടാകുമെന്നും കണക്കാക്കുന്നു."

"ഇവ കണവയുടേതു പോലുള്ള മീൻചിറകുകളോടുകൂടിയതാണ്. ലംബമായുള്ള വാലോടുകൂടിയ ഇവയുടെ ശരീരത്തിൽ തുമ്പിക്കൈ കണക്കെനീളമുള്ള ഒരു ഭാഗമുണ്ട്, അതിന്റെ അറ്റത്തായി രണ്ടു നിരയിലായി എട്ടു കോണിച്ച പല്ലുകളും കാണപ്പെടുന്നു". ഇവ ചെകിളകളോടു കൂടിയ നട്ടെല്ലുള്ള ജീവിവിഭാഗത്തിൽപ്പെടുന്നു.

2016 ൽ ഒരു രൂപശാസ്‌ത്രപഠനത്തിന്റെ അടിസ്ഥാനത്തിൽ ടുല്ലിമോൺസ്ട്രത്തെ കോർഡേറ്റഫൈലത്തിലെ നട്ടെല്ലുള്ള ജീവികളുടെ വിഭാഗത്തിൽ ഉൾപ്പെടുത്തി. ഇവ താടിയെല്ലുകളില്ലാത്ത ലാംപ്രേ മത്സ്യവിഭാഗവുമായി ഏറെ സാമ്യമുള്ളവയാണ്. 

"'<br>
<br>

</ref>



</doc>
<doc id="339095" url="https://ml.wikipedia.org/wiki?curid=339095" title="നീലേശ്വരം നിയമസഭാമണ്ഡലം">
നീലേശ്വരം നിയമസഭാമണ്ഡലം

കേരളത്തിലെ ഒരു നിയമസഭാമണ്ഡലമായിരുന്നു നീലേശ്വരം നിയമസഭാമണ്ഡലം. 1957 ൽ നിലവിൽ വന്ന ഈ മണ്ഡലം 1965 - ലെ മണ്ഡലം പുനർക്രമീകരണത്തോടെ ഇല്ലാതായി.



</doc>
<doc id="339097" url="https://ml.wikipedia.org/wiki?curid=339097" title="നയി താലീം">
നയി താലീം

ഉൽപ്പാദനകരമായ ഏതെങ്കിലും തൊഴിലുമായി ബന്ധപ്പെടുത്തി വേണം വിദ്യഭ്യാസം നൽകാൻ എന്നു ഗാന്ധിജി നിർദേഷിച്ചു.എട്ടു മുതൽ പതിനാലുവയസ്സുവരെയുളള കു‌ട്ടികൾക്ക് സൗജന്യവും നിർബന്ധിതവുമായ വിദ്യഭ്യാസം നൽകണമെന്നും അത് മാതൃഭാഷയിലായിരിക്കണമെന്നും അദ്ദേഹം പറ‍ഞ്ഞു.ഗാന്ധിജി ഇൗ വിദ്യാഭ്യാസം നയി താലീം എന്നറിയപ്പെടുന്നു((Hindi: नई तालीम, Urdu: نئی تعلیم).ഇൗ വാക്ക് വിവർത്തനം ചെയ്താൽ 'എല്ലാവർക്കും അടിസ്ഥാന വിദ്യാഭ്യാസം'എന്നാണ്.ഇന്ത്യൻ നാഷണൽ കോൺഗ്രസിന്റെ 1937-ലെ വാർദ്ധാ സമ്മേളനം ഇൗ പദ്ധതിയെക്കുറിച്ച് പഠിക്കാനായി ഡോ.സാക്കീർ ഹുസൈന്റെ നേതൃത്ത്യത്തിൽ ഒരു കമ്മറ്റിയെ നിയമ്മിച്ചു.


</doc>
<doc id="339099" url="https://ml.wikipedia.org/wiki?curid=339099" title="അസെറ്റൈൽകൊളൈൻ">
അസെറ്റൈൽകൊളൈൻ

ഒരു കാർബണിക സംയുക്തമാണ് അസെറ്റൈൽകൊളൈൻ(Acetylcholine).അസെറ്റിക് ആസിഡും കൊളൈനും തമ്മിൽ പ്രവർത്തിച്ചുണ്ടാകുന്ന ഒരു എസ്റ്ററാണിത്.മനുഷ്യനുൾപ്പടെ പല ജന്തുക്കളുടേയും മസ്തിഷ്ക്കത്തിലും ശരീരത്തിലും ഒരു പ്രധാന നാഡീയപ്രേഷകമായി ഇത് പ്രവർത്തിക്കുന്നു.നാഡീ പേശീ വിടവുകളിലെ( neuromuscular junction) നാഡീയപ്രേഷകമാണ് അസെറ്റൈൽകൊളൈൻ.പേശികളെ ചലിപ്പിക്കുവാനായി നാഡികൾ സ്രവിക്കുന്ന രാസപദാർഥമാണിത്.അസെറ്റൈൽകൊളൈന്റെ പ്രവർത്തനത്തെ കൂട്ടുകയോ(cholinergic) കുറയ്ക്കുകയോ(anticholinergic) ചെയ്യുന്ന രാസവസ്തുക്കൾ ശരീരത്തിൽ പ്രവേശിച്ചാൽ അത് ശരീരത്തിന്റെ തളർച്ചക്കോ ശക്തമായ വിറയലിനോ കാരണമാകാം.

</doc>
<doc id="339102" url="https://ml.wikipedia.org/wiki?curid=339102" title="സോഫീ സ്കോൾ">
സോഫീ സ്കോൾ

ഒരു ജർമൻ വിദ്യാർത്ഥിയും, നാസിവിരുദ്ധ രാഷ്ട്രീയ പ്രവർത്തകയും ആയിരുന്നു സോഫിയ മഗ്‌ദലെന സ്കോൾ അഥവാ സോഫീ സ്കോൾ (Sophie Scholl). മ്യൂണിക് സർവ്വകലാശാലയിൽ യുദ്ധവിരുദ്ധലഘുലേഖകൾ വിതരണം ചെയ്തതിന്റെ പേരിൽ സോഫിയേയും സഹോദരൻ ഹാൻസിനേയും രാജ്യദ്രോഹക്കുറ്റം ചുമത്തി ഗില്ലറ്റിൻ ചെയ്തു. 

സോവിയറ്റ് ജൂതന്മാരെ കൂട്ടക്കുരുതി നടത്തുന്നത് അറിഞ്ഞ വൈറ്റ് റോസ് എന്ന സമാധാനപരമായി പ്രവർത്തനം നടത്തുന്ന ഒരു കോളേജ് അധ്യാപക-വിദ്യാർത്ഥി സംഘമാണ് യുദ്ധത്തിനെതിരെയുള്ള ലഘുലേഖ വിതരണം ചെയ്തത്. ജനകീയ കോടതിയിൽ വിചാരണ നേരിട്ട ആ സംഘത്തിലുള്ളവരെയെല്ലാം വധശിഷയ്ക്ക് വിധിച്ചു. തന്റെ മുന്നിൽ വന്ന അയ്യായിരത്തിലേറെ കേസുകളിൽ വധശിക്ഷ വിധിച്ച നാസി ജഡ്‌ജി റോളണ്ട് ഫ്രെയ്‌സർ ഇവരെയും നേരെ ഗില്ലറ്റിനിലേക്കു വിടുകയാണ് ചെയ്തത്. കോടതിയിൽ സോഫി പറഞ്ഞത് ഇങ്ങനെയാണ്:
മൂവായിരത്തിലധികം പേരെ ഗില്ലറ്റിൻ ചെയ്ത ജൊഹാൻ റീഷാർട്ട് ആണ് സോഫിയെയും സഹോദരനെയുമെല്ലാം വധിച്ചത് .

ജർമനിയിലെ പല വിദ്യാലയങ്ങളും തെരുവുകളുമെല്ലാം സോഫിയുടെയും സഹോദരന്റെയും പേരിൽ അറിയപ്പെടുന്നുണ്ട്. എക്കാലത്തെയും മികച്ച പത്തു ജർമൻ‌കാരെ തെരഞ്ഞെടുക്കാൻ 2003 -ൽ നടത്തിയ ഒരു പരിപാടിയിൽ നാൽപ്പതുവയസ്സിൽ താഴെയുള്ളവർ സോഫിയെയും സഹോദരനെയും ബാക്, ഗോയ്‌ഥേ, ഗുട്ടൻബർഗ്, ബിസ്മാർക്, വില്ലി ബ്രാന്റ്, ഐൻസ്റ്റീൻ എന്നിവർക്കു മുകളിൽ നാലാം സ്ഥാനത്ത് എത്തിച്ചു. ചെറുപ്പകാരുടെ മാത്രം വോട്ടിൽ സോഫിയും സഹോദരനുമായിരുന്നു ഒന്നാമത് എത്തിയത്. ഒരു ജർമർ മാസിക സോഫിയെ ഇരുപതാം നൂറ്റാണ്ടിലെ ഏറ്റവും വലിയ മഹതിയായി തെരഞ്ഞെടുത്തിട്ടുണ്ട്.

സോഫിയുടെ 93 -ആം പിറന്നാൾ ആഘോഷിക്കുന്ന 2014 മെയ് 9 -ന്റെ ഗൂഗിൾ ഡൂഡിൽ സോഫിയെപ്പറ്റി ആയിരുന്നു..



</doc>
<doc id="339109" url="https://ml.wikipedia.org/wiki?curid=339109" title="ഡ്യുറാലുമിൻ">
ഡ്യുറാലുമിൻ

ഒരു അലുമിനിയം ലോഹ സങ്കരമാണ് ഡ്യൂറാലുമിൻ(Duralumin). അലുമിനിയത്തോട് ചെമ്പ്, മെഗ്നീഷ്യം, മാംഗനീസ് എന്നീ ലോഹങ്ങൾ ചേർത്താണിത് നിർമ്മിക്കുന്നത്. ജർമ്മൻ ലോഹശാസ്ത്രവിദഗ്ദ്ധനായിരുന്ന ആൽഫ്രെഡ് വിൽമാണ് 1903 -ൽ ഈ ലോഹക്കൂട്ട് തയ്യാറാക്കിയത്. വിമാന ഭാഗങ്ങളുടെ നിർമ്മാണത്തിന് ഉപയോഗിക്കുന്നു.


</doc>
<doc id="339112" url="https://ml.wikipedia.org/wiki?curid=339112" title="ഗുത്തി">
ഗുത്തി

ആന്ധ്രാപ്രദേശിലെ അനന്തപുർ ജില്ലയിലെ ഒരു ചെറു പട്ടണമാണ് ഗുത്തി (Gooty). പട്ടണത്തിനു നടുവിലുള്ള ഒരു ചെറുകുന്നിനു മുകളിൽ ഏഴാം നൂറ്റാണ്ടിൽ നിർമ്മിച്ച ഒരു കരിങ്കൽ കോട്ടയുണ്ട്. ചോള-ചാലൂക്യ ഭരണരേഖകളിൽ ഗുത്തി പരാമർശിക്കപ്പെടുന്നുണ്ട്. ബെംഗളൂരു - ഹൈദ്രാബാദ് ദേശീയപാത നം 7 (പഴയത്) ഗുത്തിയിലൂടെ കടന്നു പോകുന്നു. ദേശീയപാത നം 63(പഴയത്) ഗുത്തിയേയും ഉത്തര കന്നഡയിലെ അങ്കോളയേയും ബന്ധിപ്പിക്കുന്നു.


</doc>
<doc id="339129" url="https://ml.wikipedia.org/wiki?curid=339129" title="കാരിക്കേസീ">
കാരിക്കേസീ

സപുഷ്പികളിൽ ഉൾപ്പെടുന്ന ഒരുസസ്യകുടുംബമാണ് കാരിക്കേസീ (Caricaceae).
  ഈ കുടുംബത്തിലെ സസ്യങ്ങൾ പ്രധാനമായും വളരുന്നത് ഉഷ്ണമേഖലാ പ്രദേശങ്ങളായ മദ്ധ്യ അമേരിക്ക, തെക്കേ അമേരിക്ക, ആഫ്രിക്ക എന്നിവിടങ്ങളിലാണ്. ഈ കുടുംബത്തിലെ മിക്ക് സസ്യങ്ങളും അല്പായുസ്സുള്ള നിത്യഹരിത സ്വഭാവത്തോടുകൂടിയ കുറ്റിച്ചെടികളോ 5-10 മീറ്റർ വരെ നീളത്തിൽ വളരുന്ന മരങ്ങളോ ആണ്. എന്നാൽ Vasconcellea horovitziana എന്ന സ്പീഷിസ്  ആരോഹിയും Jarilla ജനുസ്സിൽപ്പെടുന്ന 3 സസ്യങ്ങൾ  ഓഷധികളുമാണ്. ഈ കുടുംബത്തിലെ മിക്ക സസ്യങ്ങളും ഭക്ഷ്യയോഗ്യമായ പഴങ്ങളുടേയും, papain എന്ന രാസാഗ്നിയുടേയും ഉറവിടങ്ങളാണ്. 

മൃദുവായ കാണ്ഢത്തോടുകൂടിയതാണ് മിക്ക സസ്യങ്ങളും നീരുള്ളവയാണ്. സസ്യഭാഗങ്ങൾ പാൽനിറത്തിലുള്ള കറകാണപ്പെടാറുണ്ട്.  ഇലകൾ വലുതും 
ഹസ്തകപത്രങ്ങങ്ങളോടു കൂടിയവയും ഏകാന്തരന്യാസത്തിൽ (alternate) ക്രമീകരിക്കപ്പെട്ടതും, ഇലകളുടെ സിരാവിന്യാസം ജാലികാസിരാവിന്യാസത്തോടു കൂടിയും ആണ്. 

കാരിക്കേസീ സസ്യകുടുംബത്തിൽ 6 ജീനസ്സുകളിലായി ഏകദേശം 34-35 സ്പീഷിസുകളാണുള്ളത്.


</doc>
<doc id="339131" url="https://ml.wikipedia.org/wiki?curid=339131" title="കം‌ഫർട്ട് വുമൺ:സ്ലേവ് ഒാഫ് ഡെസ്റ്റിനി">
കം‌ഫർട്ട് വുമൺ:സ്ലേവ് ഒാഫ് ഡെസ്റ്റിനി

ഫിലിപ്പിൻസിൽ നിന്നുളള കംഫർട്ട് വുമൺ മരിയ റോസ ഹെൻസൺ എഴുതി തൊണൂറുകളിൽ പുറത്തുവന്ന ആത്മകഥാ പുസ്തകമാണ് 'കം‌ഫർട്ട് വുമൺ:സ്ലേവ് ഒാഫ് ഡെസ്റ്റിനി'.രണ്ടാം ലോകമഹായുദ്ധക്കാലത്ത് ലൈംഗിക അടിമകളുടെ ദുരിതജീവിതം കാട്ടിതരുന്നു ഇൗ പുസ്തകം.പ്രതികുലസാഹചര്യങ്ങളിലുടെ കടന്നുപോയ മരിയയുടെ ജീവിതം അർത്ഥവത്താകുന്നത് 50 വർഷങ്ങൾ ഉളളിലൊതുക്കിയ രഹസ്യം പുറത്തുപറയുമ്പോഴാണ്.
1943 ഏപ്പ്രിലിലാണ് 14 കാരിയായ മരിയ റോസയെ ഫിലിപ്പിൻസിൽ അധിനിവേശം നടത്തിയ ജപ്പാൻ സൈന്യം കംഫർട്ട് വുമണായി ലൈംഗികതൊഴിലിലേക്ക് ബലാൽക്കാരമായി കൊണ്ടുവരുന്നത്.
“പ്രാതലോടെയാണ് ഞങ്ങൾ ദിവസം തുടങ്ങുന്നത്,ശേഷം മുറികൾ അടിച്ചുവാരി വൃത്തിയാക്കും.പിന്നെ താഴെ കുളിമുറിയിൽ പോയി ആകെയുളള വസ്ത്രമലക്കും,അതുകഴിഞ്ഞ് കുളിക്കും.കുളിമുറിക്ക് വാതിൽ പോലുമില്ലായിരുന്നു,അതുകൊണ്ട് പട്ടാളക്കാർക്ക് ഞങ്ങളെ കാണാം.ഞങ്ങൾ പൂർണ്ണനഗ്നരായിരിക്കും.അവർ ഞങ്ങളെ നോക്കി കളിയാക്കി ചിരിക്കും.പ്രത്യേകിച്ച് എന്നെയും എന്റെ കുടെയുളള ഇളയവളെയും,ഞങ്ങൾക്ക് രണ്ടുപേർക്കുമാണ് ഗുഹ്യരോമങ്ങൾ പോലും വളർന്നിട്ടില്ലാത്തത്.
രണ്ടു മണ്യായപ്പോൾ പട്ടാളക്കാർ എത്തി.എന്റെ ജോലി തുടങ്ങി.ഞാനവിടെ കിടന്നു.പട്ടാളക്കാർ ഒന്നിനുപുറകേ ഒന്നായി വന്ന് ബലാൽക്കാരമായി ഭോഗിച്ചു കടന്നുപോയി.എന്നും പന്ത്രണ്ട് മുതൽ ഇരുപതു വരെ പട്ടാളക്കാർ കൈയേറ്റം ചെയ്തു.ചിലപ്പോഴൊക്കെ അത് മുപ്പതു വരെയെത്തി.ട്രക്ക് ലോഡുകളിലാണ് അവർ സൈനികപാളങ്ങളിലെത്തിയത്.കാൽമുട്ട് ഉയർത്തിവച്ച് പാദം കിടക്കവിരിപ്പിൽ ഉൗന്നികൊണ്ട് ഞാൻ കിടന്നു,പ്രസവിക്കാൻ കിടക്കുന്നതുപോലെ.അവർക്ക് സംതൃപ്തി കിട്ടാതെ വന്നപ്പോഴൊക്കെ അവരുടെ ദേഷ്യം എന്റെ ശരീരത്തിൽ തീർത്തു.അക്രമത്തിനും അപമാനത്തിനും ഇരയാകാത്ത ദിവസങ്ങളില്ലായിരുന്നു.പട്ടാളക്കാർ എന്നെ ബലാത്സംഗം ചെയ്തപ്പോഴെല്ലാം ഞാനെരു പന്നിയാണെന്ന് എനിക്കു തോന്നി.ചിലപ്പോഴൊക്കെ ലൈംഗികാതിക്രമത്തിന്റെ സമയത്ത് അവർ എന്റെ വലതുകാൽ നാടയോ ബെൽറ്റോ കൊണ്ട് കെട്ടി ചുവരിൽ തറച്ചുവച്ച ആണിയിൽ കൊളുത്തിയിട്ടു.എന്റെ ശരീരമാകെ വിറച്ചു.രക്തം വാർന്നുപോകുന്ന പോലെ എനിക്കപ്പോൾ തോന്നി...”


</doc>
<doc id="339140" url="https://ml.wikipedia.org/wiki?curid=339140" title="പാലസ്സ് ഓൺ വീൽസ്">
പാലസ്സ് ഓൺ വീൽസ്

ഇന്ത്യയിലെ ആദ്യവിനോദസഞ്ചാരട്രെയിനാണ് പാലസ് ഒാൺ വീൽസ്. രാജസ്ഥാനിലെ വിനോദസഞ്ചാരമേഖലയെ അഭിവൃദ്ധിപ്പെടുത്തുക എന്ന ലക്ഷ്യത്തോടെ രാജസ്ഥാൻ ടൂറിസം ഡെവലപ്മെന്റ് കോർപ്പറേഷനുമായി ചേർന്നാണ് ഇൗ സംരം‌‌‌‌‌‌‌‌‌‌ഭം ഇന്ത്യൻ റെയിൽവേ ആരംഭിച്ചത്.
ഇരുപത്തിമൂന്ന് കോച്ചുകളുളള പാലസ് ഒാൺ വീൽസിൽ 104 യാത്രക്കാരെ ഉൾക്കൊളളിക്കാൻ സൗകര്യമൊരുക്കിയിട്ടുണ്ട്. "മഹാരാജ", "മഹാറാണി" എന്ന പേരിൽ രണ്ട് റെസ്റ്റോറന്റുകൾ, ഒരു ബാർ കം ലോഞ്ച്, 14 സലൂണുകൾ, ഒരു സ്പാ തുടങ്ങിയവ ഇതിലുണ്ട്. പഴയകാല രജപുത്രനാട്ടുരാജ്യങ്ങളുടെ പേരിലാണ് ഇതിലെ കോച്ചുകൾ.
എഴു രാത്രിയും എട്ട് പകലുമായി നീളുന്ന യാത്രയിൽ ജയ്പ്പൂർ, സവായ് മധോപ്പൂർ, ചിറ്റോർഗഡ്, ഉദയ്പ്പൂർ, ജയ്സാൽമിർ, ജോധ്പ്പൂർ, ഭരത്പ്പൂർ, ആഗ്ര എന്നീ സ്ഥലങ്ങൾ സന്ദർശിക്കുന്നു.


</doc>
<doc id="339147" url="https://ml.wikipedia.org/wiki?curid=339147" title="ന്യൂറംബർഗ് നിയമങ്ങൾ">
ന്യൂറംബർഗ് നിയമങ്ങൾ

നാസി ജർമനി ഉണ്ടാക്കിയ ജൂതവിരുദ്ധ നിയമങ്ങളാണ് ന്യൂറംബർഗ് നിയമങ്ങൾ (Nuremberg Laws). () 1935 -ലെ നാസിപ്പാർട്ടിയുടെ വാർഷികറാലിയിൽ സെപ്തംബർ 15 -നാണ് ഇത് പുറത്തിറക്കിയത്. രണ്ടു നിയമങ്ങളിൽ ആദ്യത്തേതിൽ ജർമൻ രക്തവും ജർമൻ അഭിമാനവും സംരക്ഷിക്കുന്നതിനായി ഉണ്ടാക്കിയ നിയമങ്ങളിൽ ജൂതന്മാരും ജർമൻകാരുമായുള്ള വിവാഹവും ലൈംഗികബന്ധങ്ങളും നിയമവിരുദ്ധമാക്കുന്നു. കൂടാതെ 45 വയസ്സിൽ താഴെയുള്ള ജർമൻ സ്ത്രീകളെ ജൂതഭവനങ്ങളിൽ വീട്ടുജോലികൾ ചെയ്യുന്നതിൽനിന്നും തടയുന്നു. രണ്ടാമത്ത് ജർമൻ പൗരത്വനിയമത്തിൽ ജർമനോ അല്ലെങ്കിൽ അതുമായ ബന്ധമുള്ള രക്തമുള്ളവർക്കുമാത്രമാണ് പൗരത്വത്തിനുള്ള അവകാശം. ശേഷിച്ചവർ വെറും അധീനതയിൽ ഉള്ളവർ മാത്രം. നവംബർ 14 -ന് ആരൊക്കെയാണ് ജൂതന്മാർ എന്ന കാര്യവും കൂട്ടിച്ചേർത്ത് പിറ്റേന്നുമുതൽ ഇതു നിയമമായി. നവംബർ 26 -ന് ജിപ്സികളെയും ആഫ്രിക്കൻ വംശജരായ ജർമൻകാരെയും പൗരത്വത്തിൽ നിന്നും ഒഴിവാക്കി നിയമം കൊണ്ടുവന്നു. അന്താരാഷ്ട്രനടപടികൾ ഭയന്ന് 1936 -ലെ മ്യൂണിക് ഒളിമ്പിക്സ് കഴിയുന്നതുവരെ ശിക്ഷാനടപടികൾ ഒന്നും എടുത്തില്ല. 

1933 -ൽ അധികാരം പിടിച്ചെടുക്കുന്നതു മുതൽ തങ്ങളുടെ ആശയങ്ങൾ നടപ്പിലാക്കാൻ നാസികളും ഹിറ്റ്‌ലറും പ്രവർത്തനങ്ങൾ തുടങ്ങിയിരുന്നു. 1933 ഏപ്രിൽ 1 -ന് ജൂതന്മാരുമായുള്ള ഇടപാടുകൾ ബഹിഷ്കരിക്കാൻ ഹിറ്റ്‌ലർ ആഹ്വാനം ചെയ്തു. പിന്നീട് ഉണ്ടാക്കിയ നിയമങ്ങൾ പ്രകാരം ജൂതരെ പൊതുസമൂഹത്തിൽ നിന്നും സർക്കാർ ജോലികളിൽ നിന്നും അകറ്റി നിർത്തി. ജൂതന്മാർ എഴുതിയ പുസ്തകങ്ങൾ അടക്കം ജർമൻ അല്ലാത്തതെന്നു കരുതപ്പെടുന്ന പുസ്തകങ്ങൾ എല്ലാം രാജ്യവ്യാപകമായി മെയ് 10 -ന് കത്തിച്ചു. ജൂതജനതയെ പീഡിപ്പിക്കുകയും വ്യാപകമായ ആക്രമണങ്ങൾ അവർക്കെതിരെ അഴിച്ചുവിടുകയും ചെയ്തു. അവർക്കുള്ള അവകാശങ്ങളും പൗരത്വവും അടിച്ചമർത്തുകയും ജർമൻ സമൂഹത്തിൽ നിന്നും അവരെ പുറംതള്ളുകയും ചെയ്തു.

ന്യൂറംബർഗ് നിയമങ്ങൾ വന്നതോടെ സാമൂഹികമായും സാമ്പത്തികമായും ജൂതരുടെ ജീവിതം പരുങ്ങലിലായി. വിവാഹനിയമങ്ങൾ തെറ്റിച്ചവരെ തടങ്കലിലാക്കി, അവിടുന്നു പുറത്തുവരുമ്പോൾ വീണ്ടും ഗസ്റ്റപ്പോ അറസ്റ്റ് ചെയ്ത് പീഡനക്യാമ്പുകളിലേക്ക് അയച്ചു. ജൂതരല്ലാത്തവർ ജൂതരുടെ കച്ചവടങ്ങൾ ബഹിഷ്കരിക്കാനും സാമൂഹ്യമായി പുറംതള്ളാനും തുടങ്ങിയതോടെ നഷ്ടം വന്ന കടകൾ എല്ലാം അടച്ചു. സർക്കാർ ജോലികളിൽ നിന്നെല്ലാം പുറംതള്ളപ്പെട്ടവർ ചെറിയതരം പണികൾ കൊണ്ടു തൃപ്തിപ്പെടേണ്ടി വന്നു. കുടിയേറ്റവും വലിയ പ്രശ്നമായിരുന്നു, കാരണം രാജ്യം വിടണമെന്നുള്ളവർ അവരുടെ സമ്പത്തിന്റെ 90 ശതമാനം നികുതിയായി നൽകണമായിരുന്നു. മാത്രമല്ല 1938 ആയപ്പോഴേക്കും ജൂതരെ സ്വീകരിക്കാൻ രാജ്യങ്ങൾ ഒന്നുംതന്നെ തയ്യാറുമില്ലായിരുന്നു. കൂട്ടമായി നാടുകടത്താനുള്ള മഡഗാസ്കർ പദ്ധതി പോലെയുള്ളവ ഒന്നും നടപ്പിലായതുമില്ല. അങ്ങനെ 1941 ഡിസംബർ ആയപ്പോഴേക്കും ഈ പ്രശ്നം പരിഹരിക്കാനായി ഹിറ്റ്‌ലർ ജൂതന്മാരെയെല്ലാം കൂട്ടക്കൊല ചെയ്യാൻ തീരുമാനിച്ചു. ഹോളോകോസ്റ്റ് എന്നറിയപ്പെടുന്ന ഈ കൂട്ടക്കൊലകളിൽ 55 ലക്ഷത്തിനും 60 ലക്ഷത്തിനും ഇടയിൽ ജുതന്മാരും ഒന്നര ലക്ഷത്തിനും 15 ലക്ഷത്തിനും ഇടയിൽ ജിപ്സികളും കൊല്ലപ്പെട്ടു.
ഹിറ്റ്‌ലർ തന്നെ ഒപ്പിട്ട ന്യൂറംബർഗ് നിയമങ്ങളുടെ ഒറിജിനൽ 1945 -ൽ അമേരിക്കൻ പട്ടാളം കണ്ടേത്തുകയുണ്ടായി. നിയമവിരുദ്ധമായി അതു കൈവശം വച്ച ജനറൽ പാറ്റൻ അതു ലോസ് ആഞ്ചൽസിലെ ഹണ്ടിംഗ്ടൺ ലൈബ്രറിയിൽ നൽകുകയും അതവിടെ ബോംബ് സ്ഫോടനമേൽക്കാത്ത കൂട്ടിൽ സൂക്ഷിക്കുകയും ചെയ്തു. ആഗസ്റ്റ് 2010 മുതൽ അത് വാഷിംഗ്ടണിലെ നാഷണൽ ആർക്കൈവ്സിൽ സൂക്ഷിച്ചിരിക്കുന്നു.


</doc>
<doc id="339151" url="https://ml.wikipedia.org/wiki?curid=339151" title="മംഗോളിയൻ ഡത്ത് വേം">
മംഗോളിയൻ ഡത്ത് വേം

മംഗോളിയയിലെ മരുഭൂമിയിൽ ജീവിച്ചിക്കുന്നു എന്ന് കരുതുന്ന ഒരു ജീവിയാണ് മംഗോളിയൻ ഡത്ത് വേം . യഥാർത്ഥത്തിൽ ഉണ്ടോ എന്ന് ഉറപ്പില്ലാത്ത ജീവിയാണ് ഇവ.

കണ്ടു എന്ന് പറയുന്നവരുടെ വിവരണ പ്രകാരം ഇവയ്ക്ക് കടും ചുവപ്പ് നിറമാണ്‌ , ഏകദേശം ഒരു മീറ്റർ ആണ് നീളം .


</doc>
<doc id="339154" url="https://ml.wikipedia.org/wiki?curid=339154" title="ഫ്രീഡ്രിച് വോയ്ലർ">
ഫ്രീഡ്രിച് വോയ്ലർ

ഒരു ജർമ്മൻ രസതന്ത്രജ്ഞനാണ് ഫ്രീഡ്രിച് വോയ്ലർ(Friedrich Wöhler).(31 ജൂലായ് 1800 – 23 സെപ്റ്റംബർ 1882). പരീക്ഷണശാലയിൽ കൃത്രിമ യൂറിയ നിർമ്മിച്ച് ലോകപ്രശസ്തനായി. പല മൂലകങ്ങളേയും അവയുടെ ധാതുക്കളിൽ നിന്നും വേർതിരിച്ചെടുക്കുന്നതിൽ വിജയിച്ചു.

ജർമ്മനിയിലെ ഫ്രാങ്ക്ഫർട്ടിൽ 1800 ജൂലായ് 31 -ന് ഒരു സ്ക്കൂൾ മാസ്റ്ററുടെ മകനായി വോയ്ലർ ജനിച്ചു.1823 -ൽ ഹൈഡൽബർഗ് സർവകലാശാലയിൽ നിന്ന് വൈദ്യശാസ്ത്രത്തിൽ ബിരുദമെടുത്ത ശേഷം അദ്ദേഹം സ്വീഡനിലേക്ക് പോയി ബെർസിലിയസിന്റെ കീഴിൽ ഗവേഷണമാരംഭിച്ചു.1826 -ൽ ജർമ്മനിയിൽ തിരിച്ചെത്തിയ വോയ്ലർ 1831 വരെ ബെർലിനിലെ പോളിടെൿനിക് സ്ക്കൂളിൽ അദ്ധ്യാപകനായി.തുടർന്ന് 1882 ൽ മരണം വരെ അദ്ദേഹം ഗോട്ടിൻ ജൻ സർവകലാശാലയിലെ രസതന്ത്രപ്രൊഫസ്സറായി സേവനമനുഷ്ഠിച്ചു.1834 ൽ വോയ്ലർ റോയൽ സ്വീഡിഷ് സയൻസ് അക്കാഡമിയിലെ അംഗമായി.

വോയ്ലറുടെ ആദ്യകാല ഗവേഷണങ്ങൾതന്നെ അദ്ദേഹത്തിന് പ്രസിദ്ധി നേടിക്കൊടുത്തു.അലുമിനിയവും ബെറിലിയവും ലോഹരൂപത്തിൽ ആദ്യമായി വേർതിരിച്ചെടുത്തത് അദ്ദേഹമാണ്.അക്കാലത്തു തന്നെ അദ്ദേഹം കാൽസ്യം കാർബൈഡ് കണ്ടുപിടിച്ചു.എന്നാൽ അജൈവ വസ്തുക്കളിൽ നിന്ന് യൂറിയ നിർമ്മിച്ചതിനേയാണ് വോയ്ലറുടെ ഏറ്റവും മഹത്തായ വിജയമായി കരുതുന്നത്.പരീക്ഷണശാലയിൽ അജൈവ രാസപദാർഥങ്ങളിൽ നിന്ന് ഒരു ജൈവരാസപദാർഥം നിർമ്മിച്ചത് കാർബണിക രസതന്ത്രപഠനത്തിലെ ഒരു നാഴികക്കല്ലാണ്. ശരീരത്തിൽ നടക്കുന്ന രാസപ്രവർത്തനങ്ങളുടെ പഠനത്തിലേക്ക് ശ്രദ്ധയാകർഷിച്ചതും വോയ്ലറാണ്. ഈ കാരണങ്ങളാൽ വോയ്ലറെ കാർബണികരസതന്ത്രത്തിന്റെ ഉപജ്ഞാതാക്കളിൽ ഒരാളായി വിശേഷിപ്പിക്കുന്നു.

രാസവസ്തുക്കളെ ജൈവം, അജൈവം എന്നിങ്ങനെ രണ്ടാക്കി തരം തിരിക്കാമെന്ന് ബെർസിലിയസ് ഉൾപ്പെടെയുള്ള രസതന്ത്രജ്ഞന്മാർ വിശ്വസിച്ചുപോന്നു. ജൈവരാസവസ്തുക്കൾ പരീക്ഷണശാലയിൽ നിർമ്മിക്കാൻ കഴിയുകയില്ലെന്നും ജന്തുസസ്യശരീരങ്ങളിൽ നിന്ന് മാത്രമേ ലഭിക്കൂ എന്നുമായിരുന്നു എല്ലാവരുടെയും വിശ്വാസം. ജൈവരാസവസ്തുക്കളുടെ നിർമ്മാണത്തിന് 'ജൈവശക്തി' ആവശ്യമായതുകൊണ്ടാണ് അവ പരീക്ഷണശാലയിൽ നിർമ്മിക്കാൻ കഴിയാത്തതെന്നും അവർ കരുതി. എന്നാൽ ആകസ്മികമായ ഒരു കണ്ടെത്തലിലൂടെ അമോണിയം സയനേറ്റ് ചൂടാക്കിയാൽ അത് യൂറിയ ആയി രൂപാന്തരപ്പെടുമെന്ന് വോയ്ലർ 1828 -ൽ തെളിയിച്ചു. യൂറിയ ഒരു ജൈവരാസവസ്തുവും അമോണിയം സയനേറ്റ് പരീക്ഷണശാലയിൽ നിർമ്മിക്കാൻ കഴിയുന്ന ഒരു അജൈവരാസവസ്തുവുമായതിനാൽ ബെർസിലിയസ് വോയ്ലറുടെ ഗവേഷണഫലം അംഗീകരിച്ചു. അതോടെ ജൈവശക്തി എന്ന ആശയം രസതന്ത്രജ്ഞന്മാർ ഉപേക്ഷിച്ചു. വോയ്ലറുടെ മറ്റൊരു കണ്ടുപിടുത്തവും സുപ്രധാനം തന്നെ. ബെൻസോയിക് അമ്ലം കുടിച്ചാൽ മൂത്രത്തിൽ ഹിപ്യൂറിക് അമ്ലം പ്രത്യക്ഷപ്പെടുമെന്ന കണ്ടുപിടുത്തമാണ് അത്. മനുഷ്യശരീരത്തിലെ ഗ്ലൈസീനും ബെൻസോയിക് അമ്ലവും തമ്മിൽ പ്രതിപ്രവർത്തനം നടക്കുന്നു എന്നർഥം. ശരീരത്തിൽ നടക്കുന്ന രാസപ്രതിപ്രവർത്തനങ്ങളുടെ(മെറ്റബോളിസം) പഠനത്തിലേക്ക് ശാസ്ത്രജ്ഞന്മാരുടെ ശ്രദ്ധയാകർഷിച്ചത് വോയ്ലറുടെ ഈ കണ്ടുപിടുത്തമാണ്.


</doc>
<doc id="339183" url="https://ml.wikipedia.org/wiki?curid=339183" title="പരേഷ് മൊകാശി">
പരേഷ് മൊകാശി

മറാഠിയിലെ ഒരു സിനിമസംവിധായകനും നിർമാതാവും നടനും നാടകപ്രവർത്തകനും ആണ് പരേഷ് മൊകാശി (Paresh Mokashi) (ജനനം ഫെബൃവരി 6- 1969). ഇന്ത്യൻ സിനിമയുടെ പിതാവായി കണക്കാക്ക്പ്പെടുന്ന ദാദാസാഹിബ് ഫാൽക്കെയുടെ ജീവിതത്തെയും അദ്ദേഹത്തിന്റെ ആദ്യസിനിമാസംരംഭമായ രാജാ ഹരിശ്ചന്ദ്ര എന്ന സിനിമയുടെ നിർമ്മാണത്തെയും അടിസ്ഥാനമാക്കിയുള്ള ഹരിശ്ചന്ദ്രജി ഫാക്ടറി എന്ന സിനിമ 2009 -ൽ സംവിധാനം ചെയ്തു. നിരവധി പുരസ്കാരങ്ങൾ നേടിയ ഈ സിനിമ 82 -മത് അക്കാഡമി പുരസ്കാരതിരഞ്ഞെടുപ്പിൽ മികച്ച അന്യഭാഷാ ചിത്രത്തിനായുള്ള ഇന്ത്യൻ നാമനിർദ്ദേശത്തിൽ ഉൾപ്പെട്ടു.

മൊകാശിയുടെ അടുത്തചിത്രമായ "എലിസബത്ത് ഏകാദശി" 2014 നവമ്പർ 14 ശിശുദിനത്തിൽപുറത്തിറങ്ങി. നിരൂപകപ്രശംസയും മികച്ച സാമ്പത്തികലാഭവും നേടിയ ഈ സിനിമ ഗോവയിൽ വെച്ച് നടക്കുന്ന ഇന്ത്യൻ അന്താരാഷ്ട്രചലചിത്രോത്സവത്തിലെ ഉദ്ഘാടനചിത്രമായി തിരഞ്ഞെടുക്കപ്പെട്ടു. ഈ ചിത്രം 2015 -ലെ മികച്ച കുട്ടികളുടെ ചിത്രത്തിനുള്ള ദേശീയപുരസ്കാരം നേടി.


</doc>
<doc id="339194" url="https://ml.wikipedia.org/wiki?curid=339194" title="ആലുവ അദ്വൈതാശ്രമം">
ആലുവ അദ്വൈതാശ്രമം

അദ്വൈത തത്ത്വം പ്രചരിപ്പിക്കുന്നതിനായി 1913-14 കാലഘട്ടത്തിൽ എറണാകുളം ജില്ലയിലെ ആലുവയിൽ ശ്രീനാരായണഗുരു സ്ഥാപിച്ച ആശ്രമമാണ് ആലുവ അദ്വൈതാശ്രമം. സംസ്കൃതപഠനത്തിനായി ഒരു വിദ്യാലയവും അദ്ദേഹം സ്ഥാപിച്ചിരുന്നു. 1924-ലെ ശിവരാത്രി നാളിൽ അദ്വൈതാശ്രമത്തിൽ വച്ചാണ് ചരിത്രപ്രസിദ്ധമായ സർവ്വമതസമ്മേളനം നടന്നത്.

1912 മേയ് 1-ന് വർക്കലയിൽ ശാരദാപ്രതിഷ്ഠ നടത്തിയതിനുശേഷം ആലുവയിൽ ഒരു ആശ്രമം സ്ഥാപിക്കുവാൻ ഗുരു തീരുമാനിച്ചു. ആശ്രമ നിർമ്മാണത്തിനായി ഗുരു തിരഞ്ഞെടുത്തത് പെരിയാറിന്റെ തീരത്ത് ശിവരാത്രി മണൽപ്പരപ്പിനു സമീപമുള്ള എഴ് ഏക്കർ സ്ഥലമായിരുന്നു. അദ്ദേഹത്തിന്റെ അനുയായികളിൽ നിന്നു ശേഖരിച്ച പണം ഉപയോഗിച്ച് സ്ഥലം വാങ്ങിയതിനുശേഷം ആദ്യമൊരു പർണ്ണശാല കെട്ടി. അതിനുശേഷം ഒരു മഠം സ്ഥാപിച്ചു. ജാതിമത പരിഗണനകളില്ലാതെ വിദ്യാർഥികൾക്കു സംസ്കൃതം പഠിക്കുവാനായി ഒരു വിദ്യാലയവും നിർമ്മിച്ചു. ഈ വിദ്യാലയം പിന്നീട് ശ്രീനാരായണാ ധർമ്മ പരിപാലന ഹയർസെക്കൻഡറി സ്കൂളിന്റെ ഭാഗമായി.

ആലുവാ അദ്വൈതാശ്രമം പ്രശസ്തിയിലേക്ക് ഉയർന്നത് 1924-ലാണ്. അതേവർഷം ശിവരാത്രി ദിനത്തിൽ ആശ്രമത്തോടു ചേർന്നുള്ള പന്തലിൽ വച്ച് ചരിത്രപ്രസിദ്ധമായ സർവമത സമ്മേളനം നടന്നു. പൗരസ്ത്യ രാജ്യങ്ങളിൽ നടന്ന ആദ്യത്തെ സർവമതസമ്മേളനമായിരുന്നു അത്. ടി. സദാശിവ അയ്യരാണ് സമ്മേളനത്തിന്റെ അധ്യക്ഷസ്ഥാനം നിർവ്വഹിച്ചത്. ക്രിസ്തുമതം, ബുദ്ധമതം, ഇസ്ലാം മതം, ബ്രഹ്മ സമാജം, ആര്യസമാജം എന്നിവയെ പ്രതിനിധീകരിച്ചുകൊണ്ട് പണ്ഡിതൻമാർ പ്രസംഗിച്ചു. പന്തലിന്റെ പ്രവേശന കവാടത്തിനു മുകളിൽ സമ്മേളനത്തിന്റെ ആപ്തവാക്യം "വാദിക്കാനും ജയിക്കാനുമല്ല, അറിയാനും അറിയിക്കാനും" എന്നത് ആലേഖനം ചെയ്തിട്ടുണ്ട്.

2013 ഓഗസ്റ്റ് 12-ന്, ആശ്രമം സ്ഥാപിച്ചതിന്റെ നൂറാം വാർഷിക ആഘോഷങ്ങൾ നടന്നു.



</doc>
