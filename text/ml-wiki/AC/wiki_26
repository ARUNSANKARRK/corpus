<doc id="399198" url="https://ml.wikipedia.org/wiki?curid=399198" title="ബിബി-ഖാനിം പള്ളി">
ബിബി-ഖാനിം പള്ളി

T

ബിബി ഖാനീം പള്ളി, സമർഖണ്ഡിലെ ഏറ്റവും പ്രധാനപ്പെട്ട സ്മാരകങ്ങളിൽ ഒന്നാണ്. പതിനഞ്ചാം നൂറ്റാണ്ടിൽ ഇത് ഇസ്ലാമിക ലോകത്തിലെ ഏറ്റവും വലുതും മഹത്തരമായതുമായ പള്ളികളിലൊന്നായി നിലകൊണ്ടിരുന്നു. ഇരുപതാം നൂറ്റാണ്ടിന്റെ മധ്യത്തോടെ ഏറെക്കുറെ നാശോന്മുഖമായിരുന്നു. പിന്നീട് പള്ളിയുടെ പ്രധാന ഭാഗങ്ങൾ മാത്രം പുനഃസ്ഥാപിക്കപ്പെട്ടു.

1399 ൽ തന്റെ ഇന്ത്യയിലെ സൈനികപ്രവർത്തനങ്ങൾക്കു ശേഷം തിമൂർ തന്റെ പുതിയ തലസ്ഥാനമായിരുന്ന സമർഖണ്ഡിൽ ഒരു വലിയ പള്ളി നിർമിക്കാൻ തീരുമാനിച്ചു. ഇന്ത്യയെ കീഴടക്കിയപ്പോൾ കവർച്ചചെയ്ത അതിഭീമമായ സമ്പത്തുപയോഗിച്ചു പണികഴിപ്പിച്ചതാണ് ഈ പള്ളി. 1404 ൽ തിമൂർ (ടാമർലെയ്ൻ) തൻറെ സൈനിക പര്യടനം കഴിഞ്ഞ തിരിച്ചുവന്നപ്പോൾ ഈ പള്ളിയുടെ നിർമ്മാണം പൂർത്തിയായിരുന്നു. നിർമ്മാണത്തിന്റെ പുരോഗതിയിൽ തിമൂർ സന്തോഷവാനല്ലാതിരുന്നതിനാൽ, അദ്ദേഹം നിർമ്മാണ പ്രവർത്തനങ്ങളിൽ ഉടൻതന്നെ പല മാറ്റങ്ങളും വരുത്തി, പ്രത്യേകിച്ചും പ്രധാന താഴികക്കുടത്തിനായിരുന്നു ഈ മാറ്റം വരുത്തിയത്. നിർമ്മാണത്തിന്റെ തുടക്കത്തിൽ കെട്ടിടത്തിലെ ഘടനയിലെ പാകപ്പിഴകൾ കാരണമായി വിവിധ പുനർനിർമ്മാണപ്രവർത്തനങ്ങളും ബലപ്പെടുത്തലുകളും നടന്നിരുന്നു. എന്നാൽ ഏതാനും വർഷങ്ങൾക്കുള്ളിൽത്തന്നെ മിഹ്‍റാബിനു മുകളിലെ ഭീമൻ താഴികക്കുടത്തിൽനിന്ന് ആദ്യ ഇഷ്ടികകൾ വീഴാൻ തുടങ്ങിയിരുന്നു. പള്ളി നിലനിർത്തുന്നതിനായി ഘടനാപരമായ നിർമ്മാണ നിയമങ്ങൾക്കപ്പുറമുള്ള പ്രതിക്രിയകൾ ചെയ്യാൻ തിമൂർ പലപ്പോഴും നിർബന്ധിതനായി. അദ്ദേഹത്തിന്റെ നിർമ്മാതാക്കൾ ഈ നിയമങ്ങളെക്കുറിച്ചു ബോധവാനായിരുന്നെങ്കിലും അവരുടെ അഭിപ്രായവും സ്വീകരിക്കുവാനോ യാഥാർത്ഥ്യത്തെ ഉൾക്കൊള്ളുവാനോ അദ്ദേഹം തയ്യാറായില്ല.

പതിനാറാം നൂറ്റാണ്ടിന്റെ ഒടുവിൽ ബുഖാറയിലെ അവസാനത്തെ ഷെയ്ബാനിദ് രാജവംശത്തിലെ ഖാനായിരുന്ന അബ്ദുള്ള ഖാൻ രണ്ടാമൻ (അബ്ദുല്ല ഖാൻ ഒസ്ബെഗ് 1533 /4-1598) ബിബി ഖാമിൻ പള്ളിയിൽ നടന്നിരുന്ന എല്ലാ പുനരുദ്ധാരണ പ്രവർത്തനങ്ങളും റദ്ദാക്കി.  അതിനുശേഷമുള്ള കാലത്ത്, പള്ളി, കാറ്റ്, കാലാവസ്ഥാവ്യതിയാനങ്ങൾ, ഭൂകമ്പം എന്നിവയാൽ തകർന്ന് മുൻകാലപ്രൌഢിയുടെ ഒരു അവശിഷ്ടം മാത്രമായിത്തീർന്നു. 1897 ൽ പ്രവേശനകവാടത്തിന്റെ ആന്തരിക കമാനം തകർന്നുവീണു.  നൂറ്റാണ്ടുകളായി സമർഖണ്ഡ് നിവാസികൾ നിർമ്മാണ പ്രവർത്തനങ്ങൾക്കായി തകർന്നുവീണ പള്ളിയിലെ കൊത്തുപണികളുള്ള ഇഷ്ടികകളും മാർബിൾ സ്തംഭങ്ങളുടേയും  അവശിഷ്ടങ്ങൾ കൊള്ളയടിച്ചുകൊണ്ടിരുന്നു. ആദ്യത്തെ അടിസ്ഥാന അന്വേഷണവും സുരക്ഷണപ്രവർത്തനങ്ങളും തുടങ്ങിയത് സോവിയറ്റ് കാലഘട്ടത്തിലായിരുന്നു. ഇരുപതാം നൂറ്റാണ്ടിന്റെ അവസാന കാലത്ത് ഉസ്ബക് സർക്കാർ മൂന്ന് താഴികക്കുടങ്ങളും, പ്രധാന പ്രവേശനദ്വാരവും പുന: സ്ഥാപിച്ചു. 1974 ൽ അന്നത്തെ ഉസ്ബക് SSR ഗവൺമെന്റ് പള്ളിയുടെ സങ്കീർണ്ണമായ പുനർനിർമ്മാണം ആരംഭിച്ചു. ഗോപുരങ്ങളുടെയും പൂമുഖങ്ങളുടെയും അലങ്കാരം വിപുലമായി പുനഃസ്ഥാപിക്കുകയും കൂട്ടിച്ചേർക്കലുകൾ നടത്തുകയും ചെയ്തു.

നടുമുറ്റത്തോടുകൂടിയ പള്ളികളുടെ അടസ്ഥാന മാതൃക ഈ പളളിയും പിന്തുടരുന്നു. അതിന്റെ പുറം മതിലുകളിൽ 167 മീറ്റർ (182.63 ഗജം) നീളവും 109 മീറ്റർ (119.20 ഗജം) വീതിയുമുള്ളതും വടക്കുകിഴക്ക് മുതൽ തെക്കുപടിഞ്ഞാറ് വരെയുമായി ഒരു സമകോണമായ പ്രദേശം ഉൾക്കൊള്ളുന്നു. അതനുസരിച്ച് ഖിബിലയും നിലനിൽക്കുന്നു. വടക്കുപടിഞ്ഞാറൻ ഭാഗത്തുനിന്ന് പള്ളിയിലെ നടുമുറ്റത്തേയ്ക്കു പ്രവേശിക്കുന്നത് ആഡംബരപൂർവ്വമായി നിർമ്മിച്ചിരിക്കുന്ന 35 മീറ്റർ)  ഉയരത്തിൽ നിലകൊള്ളുന്നതുമായ കവാടത്തിലൂടെയാണ്. 40 മീറ്റർ ഉയരത്തിൽ ഒരു ചതുരാകൃതിയിലുള്ള അടിസ്ഥാനത്തിനു മുകളിലായി ഒരു സ്മാരക താഴികക്കുടം നടുമുറ്റത്തിന് എതിർവശത്ത് ഉയർന്നു നിൽക്കുന്നു. ഈ കുംഭഗോപുരം പള്ളിയിലെ ഏറ്റവും വലിയ താഴികക്കുടമാണ്. എന്നിരുന്നാലും നടുമുറ്റത്തുനിന്ന് ഇതു കാണാൻ കഴിയുകയില്ല.

ഇവാനുകളുമായി (ചതുരാകൃതിയിലുള്ള കമാനത്തോടുകൂടിയ ഒരു ഹാൾ, സാധാരണയായി വീതികുറഞ്ഞതും, മൂന്നു വശങ്ങളും ഭിത്തികെട്ടി അടച്ചതും ഒരു ഭാഗം പൂർണ്ണമായും തുറന്നതുമാണ്) ചേർന്നുള്ള മറ്റ് രണ്ട് താഴികക്കുടങ്ങൾ, അവയുടെ വലിപ്പത്തിൽ കൂടുതൽ എളിമയുള്ളതും മുറ്റത്തിന്റെ നീണ്ട വശങ്ങളുടെ മധ്യഭാഗത്തുമായാണ് സ്ഥിതിചെയ്യുന്നതു.


</doc>
<doc id="399202" url="https://ml.wikipedia.org/wiki?curid=399202" title="മരുതത്തൂർ മഹാലക്ഷ്മീ ക്ഷേത്രം">
മരുതത്തൂർ മഹാലക്ഷ്മീ ക്ഷേത്രം

നെയ്യാറ്റിൻകര പട്ടണത്തിൽ നിന്ന് 2 .5 കിലോമീറ്റർ ദൂരത്തിൽ കിഴക്ക് ദിശയിൽ വരുന്ന പ്രദേശമാണ് മരുതത്തൂർ. കേരളത്തിൽ നിന്നും തമിഴ്നാട്ടിൽ നിന്നും നിരവധി ഭക്തജനങ്ങൾ എത്തുന്ന മഹാലക്ഷ്മി ക്ഷേത്രം ഇവിടെയാണ്. അഗസ്ത്യാർകൂടം കഴിഞ്ഞാൽ കൂടുതൽ ഔഷധ സസ്യങ്ങൾ വളരുന്ന മണ്ണ് കൂടിയാണ് ഇവിടം.ശ്രീ നാരായണ ഗുരു ആദ്യ ശിവ പ്രതിഷ്ഠ നടത്തിയ അരുവിപ്പുറം മുതൽ നെയ്യാറിന് സമീപത്തെ രാമേശ്വരം വരെ നീണ്ട ഏലാ ഭാഗമാണ് മരുതത്തൂർ.നെയ്യാറ്റിൻകരയിൽ നിന്ന് അറക്കുന്ന്- തവരവിള വഴിയും നെയ്യാറ്റിൻകരയിൽ നിന്ന് പാലക്കടവ് -തേവിയൽ നടവഴിയും മരുതത്തൂർ മഹാലക്ഷ്മി ക്ഷേത്രത്തിൽ എത്തിച്ചേരാം.


</doc>
<doc id="399279" url="https://ml.wikipedia.org/wiki?curid=399279" title="മത്തേഭവിക്രീഡിതം">
മത്തേഭവിക്രീഡിതം

ഒരു സം‍സ്കൃത‍വർണ്ണവൃത്തമാണ് മത്തേഭവിക്രീഡിതം. ശാർദ്ദൂലവിക്രീഡിതത്തിന്റെ ആരംഭത്തിൽ ഒരു ഗുരു ചേർത്താൽ അത് മത്തേഭവിക്രീഡിതം ആകുന്നു.


</doc>
<doc id="399283" url="https://ml.wikipedia.org/wiki?curid=399283" title="ശുദ്ധവിരാഡാർഷഭം">
ശുദ്ധവിരാഡാർഷഭം

ഒരു മലയാള വൃത്തമാണ് ശുദ്ധവിരാഡാർഷഭം. വൃത്തമഞ്ജരിയിൽ വിഷമവൃത്തപ്രകരണത്തിലാണ് ഈ വൃത്തം പരാമർശിച്ചിരിക്കുന്നത്. ഉപസ്ഥിതപ്രചുപിത എന്ന വൃത്തതിൽനിന്നും നിഷ്പാദിപ്പിക്കുന്ന വൃത്തമാണിത്. ലക്ഷണം ഉപസ്ഥിതപ്രചുപിത വൃത്തത്തിന്റെതുതന്നെയാണ്. 
<poem>

</poem>
ഉപസ്ഥിതപ്രചുപിതത്തിന്റെ മൂന്നാം‌പാദത്തിന് തജരഗണങ്ങളെക്കൊണ്ട് ചെയ്താൽ അതിന് ‘ശുദ്ധവിരാഡാർഷഭം’ എന്നു പേർ. 


</doc>
<doc id="399285" url="https://ml.wikipedia.org/wiki?curid=399285" title="ഗീതി">
ഗീതി

വൃത്തമഞ്ജരിയിലുള്ള ഒരു സം‍സ്കൃത‍വർണ്ണവൃത്തമാണ് ഗീതി.

വൃത്തശാസ്ത്രസങ്കേതമനുസരിച്ചു് ആര്യയുടെ ഉത്തരാർദ്ധം കൂടി പൂർവ്വാർദ്ധതുല്യമാക്കിയാൽ അത് ‘ഗീതി’. ലക്ഷണശ്ലോകത്തിൽ പൂർവ്വാർദ്ധത്തെ പത്ഥ്യയായിട്ടും ഉത്തരാർദ്ധത്തെ വിപുലയായിട്ടും കാണിച്ചിരിക്കുന്നത് രണ്ടുമാതിരി ആര്യയേയും ഗീതിയാക്കാമെന്നു സൂചിപ്പിക്കാനാകുന്നു.


</doc>
<doc id="399286" url="https://ml.wikipedia.org/wiki?curid=399286" title="ഹംസപ്ലുതം">
ഹംസപ്ലുതം

വൃത്തമഞ്ജരിയിലുള്ള ഒരു വ‍ൃത്തമാണ് ഹംസപ്ലുതം.

വൃത്തശാസ്ത്രസങ്കേതമനുസരിച്ചു് ഒരു ഗുരുവും ഒരു ലഘുവും ചേർന്നു രണ്ടക്ഷരം മൂന്നു മാത്രയിൽ ആറു ഗണവും ഒടുവിൽ ഒരു ഗുരുവും കൂടിയത്‌ ഹംസപ്ലുതം. ഇതിൽ ആദ്യഗണം ലഘുകൊണ്ടു തുടങ്ങുകയും വേണം..

ഉദാ:1

ഉദാ:2


</doc>
<doc id="399288" url="https://ml.wikipedia.org/wiki?curid=399288" title="വേണി">
വേണി

പ്രതിഷ്ഠ എന്ന ഗണത്തിൽ പെടുന്നതാണ് കന്യാ, വേണി എന്നീ വൃത്തങ്ങൾ

തഗണം ഗുരുവും കൊണ്ടു പാദം ചെയ്താൽ വേണീ വൃത്തം


</doc>
<doc id="399289" url="https://ml.wikipedia.org/wiki?curid=399289" title="ശുഭജാതം">
ശുഭജാതം

വൃത്തമഞ്ജരിയിലെ ഒരു സം‍സ്കൃത‍വൃത്തമാണ് ശുഭജാതം.


</doc>
<doc id="399290" url="https://ml.wikipedia.org/wiki?curid=399290" title="വൈതാളീയം">
വൈതാളീയം

കല, യറ്റത്തഥ രേഫലം ഗവും

വൈതാളീയം, പരത്തിലൊ-

ട്ടരുതു സമം; ലഘുവെട്ടുമാകൊലാ! 

കലയെന്നാൽ മാത്ര. വിഷമപാദങ്ങളിൽ ആറുമാത്ര; സമങ്ങളിൽ എട്ട്; രണ്ടിനും ഇത്രയും മാത്രകൾ കഴിഞ്ഞാൽ ഓരോ രഗണവും ലഘുവും ഗുരുവും. ഇത് ‘വൈതാളീയ’മെന്ന വൃത്തം. ഇതിൽ ആദ്യമുള്ള മാത്രകളിൽ സമസംഖ്യകളായ 2, 4, 6 എന്ന മാത്രകൾ മുറയ്ക്ക് അടുത്ത 3, 5, 7 എന്ന മാത്രകളിൽ ഒട്ടരുത്. 2, 3; 4, 5; 6, 7 എന്ന സ്ഥാനങ്ങളിൽ ഗുരു വരരുത് എന്നർത്ഥം. സമപാദത്തിന് ആരംഭത്തിൽ എട്ടു മാത്രയുള്ളതെല്ലാം ലഘുക്കളാകയും അരുത്; ലഘുവും ഗുരുവും കലർന്നിരിക്കണം. എല്ലാം ഗുരുവാകുന്നതിന് വിരോധം ഇല്ലതാനും. ഈ ലക്ഷണം കുറെ വ്യാമിശ്രമാകയാൽ വേറെ ഒരു വിധത്തിലും പറയാം:

സമമാത്രകൾ അടുത്ത വിഷമമാത്രകളിൽ ഒട്ടാതിരിക്കണമെങ്കിൽ ദ്വിമാത്രകളായ ഗണങ്ങളെ കൽ‌പ്പിക്കണം; അപ്പോൾ വൈതാളീയത്തിന് വിഷമപാദങ്ങളിൽ ആകെ 14 മാത്രകൾ; അതിൽ ആദ്യത്തെ ആറുമാത്രകൾ മൂന്നു ദ്വിമാത്രാഗണങ്ങളും ശേഷം എട്ടെണ്ണം വർണ്ണഗണത്തിലെ രഗണവും ലഘുഗുരുക്കളും ആയിരിക്കണം. സമപാദങ്ങളിൽ ആകെ 16 മാത്രകൾ; അതിൽ ആദ്യത്തെ എട്ടു മാത്രകൾ നാലു ദ്വിമാത്ര ഗണങ്ങളും ശേഷം എട്ട് മുൻ‌പറഞ്ഞതുപോലെതന്നെ രലഗങ്ങളും ആയിരിക്കണം. ഈ സമപാദങ്ങളിലെ ആദ്യമുള്ള എട്ടു മാത്രകൾ എട്ടും ലഘുക്കളാകരുത് എന്നുകൂടി ഒരു വിശേഷം. ഇങ്ങനെ വൈതാളീയത്തിന്റെ പാദങ്ങളിൽ ആദ്യഭാഗം മാത്രാപ്രധാനവും അന്ത്യഭാഗം വർണ്ണപ്രധാനവും ആകുന്നു. ഈ സംഗതികളെല്ലാം ലക്ഷണശ്ലോകത്തിലും വന്നിട്ടുണ്ടെന്നു കാൺക.

ഒ/റ്റയി / ലാ / റെ ട്ടു മ / റ്റതിൽ

കല / യ / റ്റ / ത്തഥ / രേഫലം / ഗവും

വൈ / താ / ളീ / യം പര / ത്തിലൊ-

ട്ടരു / തു സ / മം /ലഘു/വെട്ടു മാ / കൊലാ.

വേറെയും ഉദാഹരണം:

കവി /മാ/ തേ/ കൈതൊഴു/ ന്നു ഞാൻ

കൈ / വ / ല്യ / പ്രദ / മായ കാ / ലിണ

കവി / താ / ഗുണ / ജാലമൊ / ക്കവേ

കൈ/ വരു /വാൻ / കൃപ/ ചെയ്തിടേ / ണമേ/


</doc>
<doc id="399291" url="https://ml.wikipedia.org/wiki?curid=399291" title="ചിത്രവൃത്ത">
ചിത്രവൃത്ത

ഒരു സം‍സ്കൃത‍വർണ്ണവൃത്തമാണ് ചിത്രവൃത്ത. 

തന ത ഗുരുയുഗം ചിത്രവൃത്ത

വൃത്തശാസ്ത്രസങ്കേതമനുസരിച്ചു് “ത ന ത” എന്നീ ഗണങ്ങളും ഒരു ഗുരുവും കൂടി വരുന്ന വൃത്തമാണു ചിത്രവൃത്ത.


</doc>
<doc id="399292" url="https://ml.wikipedia.org/wiki?curid=399292" title="ചാരുഹാസിനി">
ചാരുഹാസിനി

അയുഗ്മമേ ചാരുഹാസിനീ.

പ്രവൃത്തകത്തിന്റെ വിഷമപാദം പോലെ തന്നെ നാലു പാദവും ആയാൽ അത് ‘ചാരുഹാസിനീ’.
ഇതൊരു മിശ്രവൃത്തപ്രകരണമാണ്.


</doc>
<doc id="399294" url="https://ml.wikipedia.org/wiki?curid=399294" title="ദക്ഷിണാന്തിക">
ദക്ഷിണാന്തിക

എഴുത്തിരണ്ടാമതൊക്കവേ

ഗുരുക്കളായാൽ ദക്ഷിണാന്തികാ. 

വൈതാളീയം, ഔപച്ഛന്ദസികം, ആപാതളികാ ഈ മൂന്നിലും ‘പരത്തിലൊട്ടരുതു സമം’ എന്നുള്ള നിയമത്തെ ലംഘിച്ച്, എല്ലാ പാദങ്ങളിലും രണ്ടാമത്തേയും മൂന്നാമത്തേയും മാത്രകളെ മാത്രം ഒന്നിച്ചു ചേർത്ത് ഒരു ഗുരുകൊണ്ട് നിർദ്ദേശിച്ചാൽ ആ വൃത്തം ‘ദക്ഷിണാന്തികാ.’


</doc>
<doc id="399295" url="https://ml.wikipedia.org/wiki?curid=399295" title="കുലപാലം">
കുലപാലം

കാകളിയുടെ ലക്ഷണം വൃത്തമഞ്‌ജരിയിൽ
“ മാത്രയഞ്ചക്ഷരം മൂന്നിൽ വരുന്നൊരു ഗണങ്ങളെ
എട്ടുചേർത്തുള്ളീരടിക്കു ചൊല്ലാം കാകളിയെന്നുപേർ ”

കേരളകൗമുദി എന്ന വ്യാകരണ വൃത്താലങ്കാര ലക്ഷണ ഗ്രന്ഥത്തിലുള്ള ലക്ഷണം
“ ഗണമെട്ടയ്യശച്ചീരോ

പിണയുന്നടി രണ്ടിലെ
കാണെഴുത്തറുനാങ്കെന്നാ
ലിണങ്ങും ശീലു കാകളി
വകഭേദങ്ങൾ
കളകാഞ്ചി, മണികാഞ്ചി, മിശ്രകാകളി, ഊനകാകളി, ദ്രുതകാകളി, മഞ്‌ജരി തുടങ്ങിയ വൃത്തങ്ങൾ കാകളിയുടെ വകഭേദങ്ങളാണ്‌. ഗണത്തിന്‌ മൂന്നക്ഷരത്തിൽ, അധികം വരുന്ന കാകളികളാണ് അധികാകളികൾ. കളകാഞ്ചി, മണികാഞ്ചി, അതിസമ്മത, മിശ്രകാകളി, കലേന്ദുവദന, സ്‌തിമിത, അതിസ്‌തിമിത എന്നിവ അധികകാകളികളാണ്. ഊനത വരുന്ന കാകളികളാണ് ഊനകാകളികൾ . ഊനകാകളി, ദ്രുതകാകളി, കല്യാണി, സമ്പുടിതം എന്നിവയാണവ. ഗണത്തിനു മൂന്നക്ഷരമെങ്കിലും ആറാറുമാത്ര വരുന്ന കാകളികളാണ് ശ്ലഥകാകളികൾ. ഏതെങ്കിലും ഗണത്തിന്‌ ആറുമാത്രയ്‌ക്കു വേണ്ടത്ര വർണം തികയാത്ത കാകളികളാണ് ഊനശ്ലഥകാകളികൾ . മഞ്‌ ജരി, സർപ്പിണി, ഉപസർപ്പിണി, സമാസമം എന്നിവ ഊനശ്ലഥകാകളികൾ.


</doc>
<doc id="399296" url="https://ml.wikipedia.org/wiki?curid=399296" title="ലക്ഷ്മി (വൃത്തം)">
ലക്ഷ്മി (വൃത്തം)

മലയാളവ്യാകരണത്തിലേ ഒരു വൃത്തമാണ് ലക്ഷ്മി വൃത്തം.


</doc>
<doc id="399297" url="https://ml.wikipedia.org/wiki?curid=399297" title="ശിതാഗ്ര">
ശിതാഗ്ര

ഒരു വൃത്തമാണ് ശിതാഗ്ര
ജഗണാദ്യം ചതുർമ്മാത്രാഗണം നാലു ശിതാഗ്രയാം. ചതുർമ്മാത്രഗണം നാലെണ്ണം ചേർന്നാൽ ശിതാഗ്രയാകും. അതിൽ ആദ്യത്തെ ഗണം ജഗണം ( മദ്ധ്യഗുരു) ആയിരിക്കണം.


</doc>
<doc id="399298" url="https://ml.wikipedia.org/wiki?curid=399298" title="മാലതി">
മാലതി

വൃത്തമഞ്ജരിയിൽ പരാമർശിക്കപെട്ടിട്ടുള്ള ഒരു വൃത്തമാണിത്


</doc>
<doc id="399299" url="https://ml.wikipedia.org/wiki?curid=399299" title="പുളകം">
പുളകം

വൃത്തമ‍‍ഞ്ജരിയിൽ പരാമ൪ശിച്ചിട്ടുള്ള ഒരു വൃത്തമാണു് പുളകം


</doc>
<doc id="399300" url="https://ml.wikipedia.org/wiki?curid=399300" title="കമലാകരം">
കമലാകരം

ദ്രുതവിലംബിതം: ഒരു സം‍സ്കൃത‍വർണ്ണവൃത്തം. എന്ന ഛന്ദസ്സിൽ പെട്ട (ഒരു വരിയിൽ 12 അക്ഷരങ്ങൾ) സമവൃത്തം.

വൃത്തശാസ്ത്രസങ്കേതമനുസരിച്ചു് “ന ഭ ഭ ര” എന്നീ ഗണങ്ങൾ വരുന്ന വൃത്തമാണു വംശസ്ഥം.

ഉദാ: കേരളവർമ്മ വലിയകോയിത്തമ്പുരാൻ എഴുതിയ മണിപ്രവാളശാകുന്തളം എന്ന ശാകുന്തളപരിഭാഷയിൽ നിന്നു്.


</doc>
<doc id="399301" url="https://ml.wikipedia.org/wiki?curid=399301" title="മധുമതി">
മധുമതി

ഒരു സം‍സ്കൃത‍വർണ്ണവൃത്തമാണ് മധുമതി. എന്ന ഛന്ദസ്സിൽ പെട്ട (ഒരു വരിയിൽ 7 അക്ഷരങ്ങൾ) സമവൃത്തം.


</doc>
<doc id="399302" url="https://ml.wikipedia.org/wiki?curid=399302" title="ഹംസമാല">
ഹംസമാല

വൃത്തമഞ്ജരിയിൽ പരാമർശിച്ചിട്ടുള്ള ഒരു വൃത്തമാണ് ഹംസമാല.


</doc>
<doc id="399303" url="https://ml.wikipedia.org/wiki?curid=399303" title="ദൂഷണഹരണം">
ദൂഷണഹരണം

കുുസുമമ: ഒരു സം‍സ്കൃത‍വർണ്ണവൃത്തം. എന്ന ഛന്ദസ്സിൽ പെട്ട (ഒരു വരിയിൽ 21 അക്ഷരങ്ങൾ) സമവൃത്തം.

വൃത്തശാസ്ത്രസങ്കേതമനുസരിച്ചു് “ര ന ര ന ര ന ര” എന്നീ ഗണങ്ങൾ വരുന്ന വൃത്തമാണു കുസുമമഞ്ജരി.

ഉദാ: വള്ളത്തോളിന്റെ ശൃംഗാരകാവ്യമായ വിലാസലതികയിൽ നിന്നു്.


ശൃംഗാരരസം സൂചിപ്പിക്കാനും, പ്രകൃതിവർണ്ണനകൾ, നൃത്തം, താളമുള്ള ചലനങ്ങൾ തുടങ്ങിയവ വർണ്ണിക്കാനും ഈ വൃത്തം അനുയോജ്യമാണു്. നാരായണീയത്തിലെ രാസക്രീഡ വർണ്ണിക്കുന്ന 69-)ം ദശകം ഈ വൃത്തത്തിലാണു്.


</doc>
<doc id="399304" url="https://ml.wikipedia.org/wiki?curid=399304" title="ഉപഗീതി">
ഉപഗീതി

ഒരു സം‍സ്കൃത‍വർണ്ണവൃത്തമാണ് ഉപഗീതി. 


</doc>
<doc id="399305" url="https://ml.wikipedia.org/wiki?curid=399305" title="സാരസനയന">
സാരസനയന

"വൃത്തമഞ്ജരിയിലെ വൃത്തങ്ങളിൽ ഉൾപ്പെടുന്നു.'


</doc>
<doc id="399306" url="https://ml.wikipedia.org/wiki?curid=399306" title="മണിമാല">
മണിമാല


</doc>
<doc id="399307" url="https://ml.wikipedia.org/wiki?curid=399307" title="മണിദീപം">
മണിദീപം

വൃത്തജമജ്ഞരിയിൽ പരാമർശിക്കപെട്ടിട്ടൂള്ള ഒരുവൃത്തമാണ് മണിദീപം


</doc>
<doc id="399308" url="https://ml.wikipedia.org/wiki?curid=399308" title="നവമാലിക">
നവമാലിക

ഇഹ നവമാലികാ നജഭയങ്ങൾ


</doc>
<doc id="399309" url="https://ml.wikipedia.org/wiki?curid=399309" title="വിലാസിനി (വൃത്തം)">
വിലാസിനി (വൃത്തം)

ഏ.ആർ.രാജരാജവർമ രചിച്ച വൃത്തമഞ്ജരിയിലെ ഒരു വൃത്തമാണ് വിലാസിനി


</doc>
<doc id="399310" url="https://ml.wikipedia.org/wiki?curid=399310" title="മകരന്ദിക">
മകരന്ദിക

ഒരു സം‍സ്കൃത‍വർണ്ണവൃത്തമാണ് മകരന്ദിക

മുറി‍‍ഞ്ഞാറാറേഴും യമന സജജം ഗുരുർമ്മകരന്ദികാ


</doc>
<doc id="399311" url="https://ml.wikipedia.org/wiki?curid=399311" title="ചിത്രപദ">
ചിത്രപദ

ഒരു സം‍സ്കൃത‍വർണ്ണവൃത്തമാണ് ചിത്രപദ. 

വൃത്തശാസ്ത്രസങ്കേതമനുസരിച്ചു് “രണ്ടു ഭഗണവും രണ്ടു ഗുരുവും ചിത്രപദാ” 

ഉദാ:


</doc>
<doc id="399314" url="https://ml.wikipedia.org/wiki?curid=399314" title="ഭുജംഗവിജൃംഭിതം">
ഭുജംഗവിജൃംഭിതം

ഒരു സം‍സ്കൃത‍വർണ്ണവൃത്തമാണ് ഭുജംഗവിജൃഭിതം. എന്ന ഛന്ദസ്സിൽ പെട്ട (ഒരു വരിയിൽ 26 അക്ഷരങ്ങൾ) സമവൃത്തം.


</doc>
<doc id="399316" url="https://ml.wikipedia.org/wiki?curid=399316" title="സൗരഭം">
സൗരഭം

ഒരു വൃത്തമാണ് സൗരഭം ഇത് ഒരു വിഷമവൃത്തമാണ്.

ചരണം തൃതീയമതുമാ
വൃത്തശാസ്ത്ര സങ്കേതമനുസരിച്ചു് “മ ര ഭ ന യ യ യ” എന്നീ ഗണങ്ങൾ‍ 7, 14 എന്നീ അക്ഷരങ്ങൾ‍ക്കു ശേഷം യോടുകൂടി വരുന്ന വൃത്തമാണ് സ്രഗ്ദ്ധര.

ഉദാ: 


</doc>
<doc id="399319" url="https://ml.wikipedia.org/wiki?curid=399319" title="മേയർ">
മേയർ

ഒരു പ്രദേശത്തിന്റേയോ ചെറു പട്ടണങ്ങളുടെയോ ഭരണാധികാര്യത്തിൽ രൂപപ്പെടുന്ന സംഘങ്ങൾ തെരഞ്ഞെടുക്കുന്ന മുഖ്യ അംഗത്തെയാണു മേയർ എന്ന് വിളിക്കപ്പെടുന്നത്. ˈmɛər/ or /ˈmeɪər/, എന്ന ലാറ്റിൻ ഭാഷയിൽ നിന്നാണു ഈ പദം ഉൽതിരിഞ്ഞ് വന്നത്. ഇന്ത്യ രാജ്യത്ത് തദ്ദേശസ്വയംഭരണ സ്ഥാപനമായ കോർപ്പറേഷനുകളുടെ പരമാധികാര ലീഡറിനെയാണു മേയർ എന്ന് വിശേഷിപ്പിക്കുന്നത്.

1962 നവംബർ ഒന്നിനാണ് കോഴിക്കോട് കോർപ്പറേഷൻ നിലവിൽ വന്നത്[3]. അതിനു മുൻപ് 96 വർഷം കോഴിക്കോട് നഗരസഭയായിരുന്നു.

1793 മുതൽ മലബാർ ബ്രിട്ടീഷ് ഭരണത്തിൻ കീഴിലായിരുന്നു. മദിരാശി സർക്കാറിന്റെ ടൗൺ ഇംപ്രൂവ്‌മെന്റ് ആക്ട് പ്രകാരം 1865-ൽ നിയമാധിഷ്ഠിതമായ നഗരസഭകൾ രൂപംകൊണ്ടു. അങ്ങനെ 1866 ജൂലൈ 3-ന് കോഴിക്കോട് നഗരസഭ സ്ഥാപിതമായി. 36,602 ആയിരുന്നു ജനസംഖ്യ[3]. 19.9 ചതുരശ്ര നാഴികയായിരുന്നു അന്നു നഗരസഭയുടെ വിസ്തീർണ്ണം. മലബാർ കളക്ടർ പ്രസിഡന്റായി 11 അംഗങ്ങളാണ് 1866-ൽ രൂപീകരിച്ച നഗരസഭാ കൗൺസിലിൽ ഉണ്ടായിരുന്നത്. ഒപ്പം പോലീസ് സൂപ്രണ്ട്, അസിസ്റ്റന്റ് സർജൻ യൂറോപ്യൻ വിഭാഗത്തിന്റെ ഒരു പ്രതിനിധി, രണ്ട് ആംഗ്ലോ ഇന്ത്യൻ പ്രതിനിധികൾ, ഒരു പാർസി, ഒരു മുസസ്ലിം, മറ്റു നാലു വ്യക്തികൾ, എക്‌സ് ഒഫീഷ്യോ മെമ്പറായി എക്‌സിക്യൂട്ടീവ് എൻജിനീയർ എന്നിവരും ഉണ്ടായിരുന്നു. 1866 ജൂലായ് 12-നാണ് കളക്ടർ ജി.എൻ. ബില്യാർഡിന്റെ അദ്ധ്യക്ഷതയിൽ ആദ്യ കൗൺസിൽ യോഗം ചേർന്നത്[3].

1871-ൽ നിയമ പരിഷ്കാരങ്ങൾ നടത്തൂകവഴി നഗരസഭയ്ക്ക് കൂടുതൽ സ്വാതന്ത്ര്യവും ഉത്തരവാദിത്തവും നൽകി. ഇതിലൂടെ സർക്കാർ നാമനിർദ്ദേശം ചെയ്യുന്നവർക്കു മാത്രം കൗൺസിലർ ആകാനുള്ള പരിഷ്കാരം നിലവിൽവന്നു. 1884-ലെ ഡിസ്ട്രിക്ട് മുനിസിപ്പാലിറ്റീസ് നിയമത്തിലൂടെ കൗൺസിലർമാരിൽ നാലിൽ മൂന്നിനെ നികുതുദായകർ നേരിട്ടുതിരഞ്ഞെടുക്കാൻ സൗകര്യം ഉണ്ടാക്കി[3]. അതോടെ കളക്ടർ പ്രസിഡന്റാകുന്ന രീതിയും അവസാനിച്ചു. അതോടോപ്പം സർക്കാർ നിർദ്ദേശിക്കുന്നവരോ കൗൺസിലർമാർ തിരഞ്ഞെടുക്കുന്നവരോ ആയ വ്യക്തി ചെയർമാനാകുന്ന സ്ഥിതി നിലവിൽവന്നു. ഈ ചെയർമാനായിരുന്നു നഗരസഭയുടെ കാര്യനിർവഹണാധികാരി.

കേരളത്തിലെ ആറ് കോർപ്പറേഷനുകളിൽ ഒന്നാണ് തൃശ്ശൂർ കോർപ്പറേഷൻ.തൃശൂർ കോർപ്പറേഷന്റെ വിസ്തൃതി 101.42 ചതുരശ്രകിലോമീറ്റർ ആണ്. 2000 ഒക്ടോബർ 1-നാണ് കോർപ്പറേഷൻ രൂപം കൊണ്ടത്[1].

കേരളത്തിലെ മറ്റ് കോർപ്പറേഷനുകൾ തിരുവനന്തപുരം, കൊല്ലം, കൊച്ചി, കോഴിക്കോട്, കണ്ണൂർ എന്നിവയാണ്.

ആദ്യകാലത്ത് ഒരു താലൂക്ക് ആസ്ഥാനം മാത്രമായിരുന്ന തൃശ്ശൂർ പിന്നീട് കൊച്ചി രാജ്യത്തിന്റെ വടക്കൻ മേഖലയുടെ ആസ്ഥാനമായി. 1921ലാണ് തൃശ്ശൂർ മുനിസിപ്പാലിറ്റി രൂപം കൊണ്ടത്. അതിനുമുമ്പ് ഒരു അർബൻ കൗൺസിൽ ഇവിടെ രൂപം കൊണ്ടിരുന്നു. 1998 ജൂലൈ 15ന് പുറത്തിറക്കിയ പ്രത്യേക അറിയിപ്പിൽ തൃശ്ശൂർ, കൊല്ലം മുനിസിപ്പാലിറ്റികളെ കോർപ്പറേഷനുകളാക്കി ഉയർത്തി. തൃശ്ശൂർ മുനിസിപ്പാലിറ്റിയ്ക്കൊപ്പം അയ്യന്തോൾ, വിൽവട്ടം, ഒല്ലൂക്കര, കൂർക്കഞ്ചേരി, ഒല്ലൂർ പഞ്ചായത്തുകൾ പൂർണ്ണമായും നടത്തറ, കോലഴി പഞ്ചായത്തുകൾ ഭാഗികമായും കൂട്ടിച്ചേർത്താണ് കോർപ്പറേഷൻ രൂപം കൊണ്ടത്. 2000-ൽ നടന്ന തിരഞ്ഞെടുപ്പിനുശേഷം കോൺഗ്രസ് നേതാവായ ജോസ് കാട്ടൂക്കാരൻ കോർപ്പറേഷന്റെ ആദ്യ മേയറായി. സി.പി.ഐ. (എം)ലെ അജിത ജയരാജനനാണ് ഇപ്പോഴത്തെ തൃശ്ശൂർ മേയർ[2].

കേരളത്തിലെ അഞ്ച് കോർപ്പറേഷനുകളിൽ ഒന്നാണ് കൊല്ലം കോർപ്പറേഷൻ. കേരളത്തിലെ കോർപ്പറേഷനുകളിൽ വലിപ്പത്തിൽ അഞ്ചാം സ്ഥാനത്ത് നിൽക്കുന്ന കൊല്ലം കോർപ്പറേഷൻ ജനസംഖ്യയുടെ കാര്യത്തിൽ നാലാം സ്ഥാനത്താണ്.[1] തിരുവനന്തപുരം, കൊച്ചി, തൃശ്ശൂർ, കോഴിക്കോട് എന്നിവയാണ് മറ്റ് കോർപ്പറേഷനുകൾ . കൊല്ലം നഗരത്തിന്റെ ഭരണ നിർവ്വഹണത്തിനായി 2000 ഒക്ടോബർ 2-നാണ് കോർപ്പറേഷൻ രൂപീകരിച്ചത്.[2][3][4][5]. നഗരകേന്ദ്രത്തിനു ചുറ്റുമുള്ള 73.03 ചതുരശ്ര കിലോമീറ്റർ പ്രദേശമാണ് കോർപ്പറേഷന്റെ അധികാര പരിധിയിലുള്ളത്.[6] ഭരണ സൗകര്യത്തിനായി കോർപ്പറേഷനെ 55 വാർഡുകളായി തിരിച്ചിട്ടുണ്ട്. കൊല്ലം കോർപ്പറേഷന്റെ ഇപ്പോഴത്തെ മേയർ സി.പി.എമ്മിലെ വി. രാജേന്ദ്രബാബു ആണ്.[7] കേരളത്തിലെ നാലാമത്തെ വലിയ നഗരമായ കൊല്ലം ദക്ഷിണ കേരളത്തിലെ ഒരു പ്രധാന വാണിജ്യ വ്യവസായ കേന്ദ്രം കൂടിയാണ്.

കേരളത്തിലെ ആറ് കോർപ്പറേഷനുകളിൽ ഒന്നാണ് കൊച്ചി കോർപ്പറേഷൻ. കൊച്ചി കോർപ്പറേഷൻ രൂപീകൃതമാകുന്നത് 1 നവംബർ 1967-ൽ ആണ്[1]. കൊച്ചി കോർപ്പറേഷന്റെ വിസ്തൃതി 94.88 ചതുരശ്രകിലോമീറ്റർ ആണ്.

ഇന്ത്യൻ നാഷണൽ കോൺഗ്രസിലെ സൗമിനി ജെയിനാണ് ഇപ്പോഴത്തെ കൊച്ചി മേയർ.[2]

കേരളത്തിലെ അഞ്ച് കോർപ്പറേഷനുകളിൽ ഒന്നാണ് തിരുവനന്തപുരം കോർപ്പറേഷൻ. തിരുവനന്തപുരം കോർപ്പറേഷന്റെ വിസ്തൃതി 214.86 ചതുരശ്രകിലോമീറ്റർ ആണ്.

1940-ൽ രൂപീകരിച്ച തിരുവനന്തപുരം സിറ്റി മുനിസിപ്പൽ ആക്റ്റിലെ നാലാം വകുപ്പ് പ്രകാരം രൂപം കൊണ്ടതാണ് തിരുവനന്തപുരം കോർപ്പറേഷൻ. ഇത് രൂപം കൊണ്ടത് 1940 ഒക്ടോബർ 30-നാണ്[1].

തിരുവനന്തപുരം താലൂക്കും നെയ്യാറ്റിൻകര താലൂക്കും ഭാഗികമായും തിരുവനന്തപുരം കോർപ്പറേഷനിൽ ഉൾപ്പെടുന്നു. കൂടാതെ തിരുവനന്തപുരം, നേമം, വട്ടിയൂർക്കാവ്, കഴക്കൂട്ടം, കോവളം (ഭാഗീകം) എന്നീ നിയമസഭാമണ്ഡലങ്ങളും തിരുവനന്തപുരം കോർപ്പറേഷനിൽ സ്ഥിതിചെയ്യുന്നു.

തിരുവനന്തപുരം കോർപ്പറേഷനിൽ 23 റവന്യൂ വില്ലേജുകൾ സ്ഥിതിചെയ്യുന്നു. അവ പാങ്ങപ്പാറ, ഉളിയാഴ്ത്തുറ, കഴക്കൂട്ടം, അയിരൂപ്പാറ, വിഴിഞ്ഞം, തൈക്കാട്, മണക്കാട്, തിരുമല, ചെറുവയ്ക്കൽ, ഉള്ളൂർ, പട്ടം, കുടപ്പനക്കുന്ന്, പേരൂർക്കട, കവടിയാർ, വട്ടിയൂർക്കാവ്, ശാസ്തമംഗലം, പേട്ട, വഞ്ചിയൂർ, കടകമ്പള്ളി, മുട്ടത്തറ, ആറ്റിപ്ര, തിരുവല്ലം, നേമം.

സി.പി.ഐ.എമ്മിലെ വി.കെ. പ്രശാന്താണ്‌ ഇപ്പോഴത്തെ തിരുവനന്തപുരം കോർപ്പറേഷൻ മേയർ.

കേരളത്തിൽ പുതുതായി രൂപം കൊണ്ട മുൻസിപ്പൽ കോർപ്പറേഷനാണ് കണ്ണൂർ കോർപ്പറേഷൻ. 2015-ലാണ് ഈ കോർപ്പറേഷൻ രൂപം കൊണ്ടത്. അതുവരെ നിലവിലുണ്ടായിരുന്ന കണ്ണൂർ നഗരസഭയോട് പള്ളിക്കുന്ന്, പുഴാതി, എളയാവൂർ, എടക്കാട്, ചേലോറ എന്നീ ഗ്രാമപഞ്ചായത്തുകളും ചേർത്താണു ഈ കോർപ്പറേഷൻ രൂപീകരിച്ചിരിക്കുന്നത്[1]. 73 ചതുരശ്ര കിലോമീറ്ററാണു കണ്ണൂർ കോർപ്പറേഷന്റെ വിസ്തൃതി[1] 2015 നവംബറിൽ കോർപ്പറേഷനിലേയ്ക്ക് ആദ്യ തിരഞ്ഞെടുപ്പ് നടന്നു. തിരഞ്ഞെടുപ്പിൽ സി.പി.എമ്മും കോൺഗ്രസും 27 വീതം സീറ്റുകൾ നേടി. ഒരു സീറ്റ് കോൺഗ്രസ് വിമതൻ നേടി. എന്നാൽ സി.പി.ഐ.എമ്മിലെ ഇ.പി. ലതയാണ് കണ്ണൂരിന്റെ ആദ്യ മേയറായത്.[2]


</doc>
<doc id="399321" url="https://ml.wikipedia.org/wiki?curid=399321" title="കടുവ ക്ഷേത്രം">
കടുവ ക്ഷേത്രം

തായ്‌ലാന്റിലെ കാഞ്ചനബുരി പ്രവിശ്യയിൽ സായി യോക് ജില്ലയിൽ സ്ഥിതിചെയ്തിരുന്നതും 2016-ൽ പ്രവർത്തനം അവസാനിപ്പിച്ചതുമായ ഒരു ബുദ്ധക്ഷേത്രമാണ് കടുവ ക്ഷേത്രം അഥവാ ടൈഗർ ടെമ്പിൾ. മനുഷ്യരോട് ഇണങ്ങിച്ചേർന്ന നൂറുകണക്കിനു കടുവകളുടെ സാന്നിദ്ധ്യമാണ് ഈ ക്ഷേത്രത്തെ ലോകപ്രശസ്തമാക്കിയത്. ഇവിടെയുള്ള കടുവകൾക്കു ഭക്ഷണം നൽകുന്നതിനും അവയോടൊപ്പം നിന്ന് ചിത്രങ്ങളെടുക്കുന്നതിനും സഞ്ചാരികളെ അനുവദിച്ചിരുന്നു. കടുവകളെ നായ്ക്കളെപ്പോലെ അനുസരണാശീലമുള്ളവരാക്കി കൂടെ കൊണ്ടുനടക്കാമെന്നതാണ് ഇവിടുത്തെ പ്രത്യേകത. 

മനുഷ്യരും മൃഗങ്ങളും ഐക്യത്തോടെയും സമാധാനത്തോടെയും കഴിയുന്ന ഒരു ആരാധനാലയം എന്ന ലക്ഷ്യത്തോടെ 1994-ൽ ഒരു വന്യജീവി സംരക്ഷണ കേന്ദ്രമായാണ് കടുവ ക്ഷേത്രത്തിന്റെ തുടക്കം. ബുദ്ധ സന്യാസിമാർക്കാണ് ഇവിടുത്തെ മേൽനോട്ടച്ചുമതലയുണ്ടായിരുന്നത്. വിനോദസഞ്ചാരികളെ ആകർഷിക്കുക എന്ന ലക്ഷ്യത്തോടെ 2001-ൽ ഇവിടെ ഏഴു കടുവകളെ കൊണ്ടുവന്നു. 2016 ജനുവരിയോടെ കടുവകളുടെ എണ്ണം 150 ആയി. കടുവകളോടൊത്തു സമയം ചെലവഴിക്കുവാൻ വിദേശ രാജ്യങ്ങളിൽ നിന്നുപോലും സന്ദർശകരെത്തിയിരുന്ന ഇവിടെ മാസം തോറും ആയിരക്കണക്കിന് ഡോളർ വരുമാനവും ലഭിച്ചിരുന്നു.

പ്രവർത്തനം ആരംഭിച്ച കാലം മുതൽ തന്നെ ക്ഷേത്രത്തിനെതിരെ വിവിധ വന്യജീവി സംരക്ഷണ സംഘടനകൾ രംഗത്തെത്തിയിരുന്നു.ക്ഷേത്രത്തിന്റെ മറവിൽ ബുദ്ധ സന്യാസിമാർ മൃഗങ്ങളെ ഉപദ്രവിക്കുകയും കൊല്ലുകയും ചെയ്തിരുന്നുവെന്ന് ഇവർ ആരോപിച്ചു. 2016-ൽ സർക്കാർ നടത്തിയ അന്വേഷണത്തിൽ ഇവിടുത്തെ ഭക്ഷണപ്പുരയിലെ ഫ്രീസറിൽ നിന്നും 40 കടുവകളുടെ ജഡം കണ്ടെത്തി. വിദേശ രാജ്യങ്ങളിലേക്കു കയറ്റുമതി ചെയ്യുന്നതിനായി മുപ്പതോളം കടുവക്കുട്ടികളെ ടിന്നിലടച്ച നിലയിലും കണ്ടെത്തി. നിയമവിരുദ്ധമായാണ് പ്രവർത്തിച്ചതെന്നു തെളിഞ്ഞതോടെ 2016 മേയിൽ തായ്‌ലാന്റ് സർക്കാർ കടുവാ ക്ഷേത്രം അടച്ചുപൂട്ടി. ഇവിടെയുണ്ടായിരുന്ന 137 കടുവകളെയും സർക്കാർ ഏറ്റെടുത്തു സുരക്ഷിത സ്ഥാനങ്ങളിലേക്കു മാറ്റി.

പടിഞ്ഞാറൻ തായ്‌ലാന്റിലെ കാഞ്ചനബുരി പ്രവിശ്യയിലെ സായി യോക് ജില്ലയിലാണ് കടുവ ക്ഷേത്രം സ്ഥിതിചെയ്യുന്നത്. തായ്ഭാഷയിൽ 'വാട്ഫ ലുവാങ് തബുവ യനസമ്പന്നോ' (วัดป่าหลวงตามหาบัว ญาณสัมปันโน) എന്നാണ് ക്ഷേത്രത്തിന്റെ ഔദ്യോഗിക നാമം. തായ്‌ലാന്റിന്റെ തലസ്ഥാനമായ ബാങ്കോക്കിൽ നിന്ന് ഏകദേശം 140 കിലോമീറ്റർ അകലെയാണ് ഈ പ്രദേശം.

1994-ൽ വനത്തിനുള്ളിൽ 5 ഹെക്ടേർ സ്ഥലത്ത് ബുദ്ധ ക്ഷേത്രത്തോടൊപ്പം ഒരു വന്യജീവി സംരക്ഷണ കേന്ദ്രം എന്ന നിലയിൽ കടുവ ക്ഷേത്രം ആരംഭിച്ചു. 1999-ൽ ഗ്രാമവാസികൾക്കു വനത്തിൽ നിന്നും ലഭിച്ച ഒരു കടുവക്കുട്ടിയെ ക്ഷേത്രത്തിൽ ഏൽപ്പിച്ചു. പിന്നീട് ഇവിടേക്ക് ധാരാളം കടുവകളെ കൊണ്ടുവന്നു. അക്കൂട്ടത്തിൽ ഇൻഡോചൈനീസ് കടുവയും ബംഗാൾ കടുവയും മലയൻ കടുവയും ഉണ്ടായിരുന്നു. ബുദ്ധ സന്യാസിമാർ ഇവയെ ഇണക്കിവളർത്തുകയും അനുസരണശീലമുള്ളവരാക്കി മാറ്റുകയും ചെയ്തു.മനുഷ്യരെ ഉപദ്രവിക്കാതെ ജീവിക്കുവാൻ അവയെ പരിശീലിപ്പിച്ചു. കടുവകളോടൊപ്പം സമയം ചെലവഴിക്കുവാൻ ധാരാളം വിനോദസഞ്ചാരികൾ എത്തിയതോടെ കടുവാ ക്ഷേത്രം പ്രശസ്തിയിലേക്കുയർന്നു. സന്ദർശകർ കടുവകളുമായി ഇടപെഴകുവാൻ ധാരാളം പണം മുടക്കിയതോടെ ക്ഷേത്രത്തിന്റെ വരുമാനവും വർദ്ധിച്ചു.

ക്ഷേത്രദർശനത്തിനുപരി വിനോദസഞ്ചാരത്തിലൂടെയുള്ള വരുമാനത്തിനു പ്രാധാന്യം നൽകിയതോടെയാണ് കടുവ ക്ഷേത്രത്തിലെ പ്രശ്നങ്ങൾ ആരംഭിക്കുന്നത്. വാണിജ്യ താൽപ്പര്യങ്ങൾക്കും മൃഗക്കടത്തിനുമാണ് ഈ ക്ഷേത്രം പ്രവർത്തിച്ചിരുന്നതെന്ന് വന്യജീവി സംരക്ഷണ സംഘടനകൾ ആരോപിച്ചു. ഇണങ്ങാൻ കൂട്ടാക്കാത്ത മൃഗങ്ങളെ ബുദ്ധ സന്യാസിമാർ ഉപദ്രവിച്ചതായുള്ള വാർത്തകൾ പുറത്തുവന്നു. സംരക്ഷിത ഇനത്തിൽപ്പെട്ട 38 ഇനം പക്ഷികളെ 2005-ൽ ഇവിടെ നിന്നു കണ്ടെത്തി. വന്യമൃഗങ്ങളെ സംരക്ഷിക്കുന്നതിനുള്ള ലൈസൻസ് ഇല്ലാതെയാണ് കടുവ ക്ഷേത്രം പ്രവർത്തിക്കുന്നതെന്നും ഇവിടെ നിയമവിരുദ്ധ പ്രവർത്തനങ്ങൾ നടക്കുന്നതായും തെളിഞ്ഞു.

വംശനാശഭീഷണി നേരിടുന്ന മൃഗമായതിനാൽ കടുവയെ വളർത്തുന്നതിനും പ്രജനനം നടത്തുന്നതിനും പ്രത്യേക അനുമതി ആവശ്യമാണ്. 1992-ലെ തായ് വൈൽഡ് ആനിമൽസ് റിസർവേഷൻ ആൻഡ് പ്രൊട്ടക്ഷൻ ആക്ട് പ്രകാരം കടുവകളുടെ പ്രജനനം നടത്തുന്നതിനായി പ്രത്യേക സജ്ജീകരണങ്ങൾ ഒരുക്കേണ്ടതുണ്ട്. എന്നാൽ ഇത്തരം സജ്ജീകരണങ്ങളൊന്നും ഇവിടെ ഉണ്ടായിരുന്നില്ല. ഇൻഡോചൈനീസ് കടുവ, ബംഗാൾ കടുവ, മലയൻ കടുവ എന്നിവയുടെ സങ്കരയിനങ്ങളെ ഇവിടെ സൃഷ്ടിച്ചെടുത്തതായി കണ്ടെത്തി. വരുമാനത്തിനും വിൽപ്പനയ്ക്കും വേണ്ടിയാണ് ബുദ്ധ സന്യാസിമാർ കടുവകളുടെ പ്രജനനം നടത്തിയതെന്ന് നാഷണൽ ജ്യോഗ്രാഫിക് അഭിപ്രായപ്പെട്ടു.

2014-ലെ അന്താരാഷ്ട്ര കടുവാ ദിനത്തിൽ (ജൂലൈ 29-ന്) കെയർ ഫോർ ദ വൈൽഡ് ഇന്റർനാഷണൽ എന്ന സംഘടന
ക്ഷേത്രത്തിൽ കടുവകളോടൊപ്പം സെൽഫിയെടുക്കുന്നതിനെതിരെ രംഗത്തെത്തി. കേവലം വിനോദത്തിനുവേണ്ടി വിലപ്പെട്ട ജീവൻ നഷ്ടപ്പെടുത്തരുതെന്ന മുന്നറിയിപ്പും നൽകി. കടുവകളോടൊപ്പം സെൽഫിയെടുക്കുന്നതിനിടെ അപകടത്തിൽപ്പെട്ട 60 സംഭവങ്ങൾ ആ വർഷം ഉണ്ടായതായി അവർ ചൂണ്ടിക്കാട്ടി. ഇതിൽ പല സംഭവങ്ങളും കടുവ ക്ഷേത്രത്തിലാണ് നടന്നത്.

അനധികൃതമായി പ്രവർത്തിച്ചുവന്ന കടുവാ ക്ഷേത്രം അടച്ചുപൂട്ടണമെന്ന ആവശ്യവുമായി 39 സംഘടനകൾ രംഗത്തുവന്നു. ഇവർ സംയുക്തമായി തയ്യാറാക്കിയ നിവേദനം നാഷണൽ പാർക്ക്സ് ഓഫ് തായ്‌ലാന്റിന്റെ ഡയറക്ടർ ജനറലിനു കൈമാറി. അതിൻപ്രകാരം അന്വേഷണം ആരംഭിക്കുവാൻ തായ്‌ലാന്റ് സർക്കാർ തീരുമാനിച്ചു. 2001-ൽ തന്നെ ക്ഷേത്രത്തിന്റെ പ്രവർത്തനം അവസാനിപ്പിക്കുവാൻ സർക്കാരിനു കഴിയുമായിരുന്നു. ക്ഷേത്രം കാണാനെത്തുന്ന ലക്ഷക്കണക്കിനു വിനോദസഞ്ചാരികളും അവരിൽ നിന്നുള്ള വരുമാനവും നഷ്ടപ്പെടുമെന്നോർത്ത് അധികൃതർ അന്നു പിന്മാറിയിരുന്നു.

2015 ഫെബ്രുവരിയിൽ ക്ഷേത്രത്തിനെതിരെ ഔദ്യോഗിക അന്വേഷണം ആരംഭിച്ചു. കടുവകൾക്കു ഭക്ഷണം നൽകാനുള്ള മുറിയിലെ ഫ്രീസറിൽ നിന്നും 40 കടുവകളുടെ ജഡം കണ്ടെത്തി. ചില ജഡങ്ങൾക്ക് 5 വർഷത്തിലേറെ പഴക്കമുണ്ടായിരുന്നു. വിദേശത്തേക്കു കടത്തുന്നതിനായി ടിന്നിലടച്ച നിലയിൽ 30 കടുവാക്കുട്ടികളെയും കണ്ടെത്തി. കടുവാത്തൊലിയുള്ള ആയിരത്തിലധികം ഏലസ്സുകൾ, രണ്ടു കടുവാത്തോലുകൾ, പത്തു കടുവാപ്പല്ലുകൾ, കരടിയുടെ ജഡം, പോത്തിന്റെ ശരീര ഭാഗങ്ങൾ എന്നിവയും ഇവിടെയുണ്ടായിരുന്നു. ചില മരുന്നുകളുടെ നിർമ്മാണത്തിനായി കടുവകളുടെ ശരീര ഭാഗങ്ങൾ ചൈനയിലേക്കും ലാവോസിലേക്കും കയറ്റുമതി ചെയ്തിരുന്നതായി അന്വേഷണത്തിൽ തെളിഞ്ഞു. നിയമലംഘനങ്ങളെല്ലാം തെളിയിക്കപ്പെട്ടതോടെ ചില സന്യാസിമാരെ അറസ്റ്റ് ചെയ്യുകയും 2016 മേയിൽ കടുവ ക്ഷേത്രം അടച്ചുപൂട്ടുകയും ചെയ്തു. അപ്പോൾ അവിടെയുണ്ടായിരുന്ന 137 കടുവകളെ സുരക്ഷിത സ്ഥാനങ്ങളിലേക്കു മാറ്റി.


</doc>
<doc id="399325" url="https://ml.wikipedia.org/wiki?curid=399325" title="ഹിജ്റാ റോഡ്">
ഹിജ്റാ റോഡ്

മക്കയിൽ നിന്നും മദീനയിലേക്ക് പ്രവാചകൻ മുഹമ്മദ് നബി (സ്വ) ഹിജ്റ പോയ വഴിയേയാണു ഹിജ്റാ റോഡ് (الهاجر طريق ) എന്നപേരിൽ അറയപ്പെടുന്നത്. 450 കിലോ മീറ്റർ ദൈർഘ്യമുള്ള ഈ പാത ഇന്ന് സൗദി അറേബ്യൻ ഭരണകൂടത്തിന്റെ നാലുവരി അതിവേഗ എക്സ്പ്രസ് ഹൈവേ ആയി പണികഴിപ്പിച്ചിട്ടുണ്ട്. തീർത്ഥാടക കാലയളവിൽ കര മാർഗേണ നിരവധി അഭ്യന്തര, വിദേശ തീർത്ഥാടക സംഘങ്ങളാണ് ദിനേന ഈ വഴി മദീനയിൽ എത്തുന്നത്. ആധുനിക സൗദി അറേബ്യയുടെ ഭരണാധികാരികളായ സൗദ് രാജവംശം അധികാരത്തിൽ വന്നതിനു ശേഷമാണ് മദീനയെ ബന്ധിപ്പിച്ചു റോഡുകൾ നിർമ്മിക്കുകയും വാഹന സൗകര്യം ഒരുക്കുകയും ചെയ്തത്. അതിൽ പ്രധാനപ്പെട്ട ഒന്നാണു ഹിജ്റാ റോഡ്. ഇതിനെ "തൊരീഖ് ഹറമൈൻ" (ഇരു ഹറമുകളുടെയും പാത) എന്നു വിശേഷിപ്പിക്കുന്നുണ്ട്. ഈ എക്സ്പ്രസ് റോഡ് കടന്നു പോകുന്ന ഭാഗങ്ങളിലെ മെഡിക്കൽ സെൻററുകളിൽ ആരോഗ്യവകുപ്പ് കൂടുതൽ ഡോക്ടർമാരെയും നഴ്സുമാരെയും നിയോഗിക്കുകയും മരുന്നുകൾ ഒരുക്കുകയും ചെയ്യുന്നു.

ഈ കാലഘട്ടത്തിൽ ഹിജ്റാ പാതയുടെ പ്രസക്തി വളരെ വലുതാണു മുസ്ലിങ്ങളുടെ ജീവിതാഭിലാഷങ്ങളിൽ ഏറ്റവും പ്രധാനപ്പെട്ട ഒന്നാണ് മദീനാ സന്ദർശനം. ഏറ്റവും പ്രധാനപ്പെട്ട മൂന്ന് മസ്ജിദുകളുടെ കേന്ദ്രവുമാണിവിടം.സൗദി കമ്മീഷൻ ഫോർ ടൂറിസം ആന്റ് നാഷണൽ ഹെരിറ്റേജ് കണക്കു പ്രകാരം മദീനയിൽ 266 ഉം ചരിത്ര കേന്ദ്രങ്ങളാണുള്ളത്. മുഹമ്മദ്‌ നബി മരണമടഞ്ഞ അന്നുമുതൽ ആരംഭിച്ച വിശ്വാസികളുടെ സന്ദർശനം ഒരുകാലത്തും മുടങ്ങിയിട്ടില്ല. തീർത്ഥാടകരുടെ തിരക്ക് മൂലം ചില സമയങ്ങളിൽ മണിക്കൂറകൾ ക്യൂ നിന്നെങ്കിലേ അവിടെ എത്തിച്ചേരാൻ കഴിയുകയുള്ളൂ. നാൾക്ക് നാൾ വർദ്ധിച്ചു വരുന്ന കരമാർഗ ട്രാഫിക്കിനെ ആയാസം നലകാൻ ഹിജ്റാ റോഡ് നൽകുന്ന പിന്തുണ ചെറുതല്ല. നാലുവരി പാതയും അധിനീക സുരക്ഷ സംവിധനങ്ങളോട് കൂടിയ വീതികൂടിയ റോഡായത് കൊണ്ടാണിത്. മദീന ഡവലപ്പ്മെന്റ് അതോറിറ്റിയും സൗദി ഭരണകൂടവും ഇത്തരം കാര്യങ്ങൾ അനേകം പണം ചിലവഴിക്കുന്നത് കൊണ്ട് സുരക്ഷയുടെ കാര്യത്തിൽ എന്നും ഒരു പടി മുന്നിലാണു ഹിജ്റാ റോഡ്.

ഹിജ്റാ റോഡിന്റെ ഇരുവശങ്ങളിലും മനോഹരമായ കാഴ്ചകളാണുള്ളത്. അനന്തമായി കിടക്കുന്ന മരുഭൂമികളും, അവിടെയിവിടെ കാണപ്പെടുന്ന പച്ചപ്പുകളും കണ്ണിനു വ്യത്യസ്ഥമായ അനുഭവമാണു. നൂറോളം ഒട്ടകങ്ങൾ മേഞ്ഞ് നടക്കുന്ന മരുഭുമികളും അനവധിയാണു. വിരളമായി തെന്നെ കുരങ്ങുകളേയും മറ്റു ജീവജാലങ്ങളേയും കാണാവുന്നതാണു. 

ചരിത്രപാരമായും സമകാലികപരമായും വളരെയേറെ പ്രാധന്യമുള്ളതാണു ഹിജ്രാ റോഡ്. 

മക്കയിൽ മുസ്ലീംകൾക്ക് നേരെ ശത്രുക്കളുടെ മർദ്ദനം അതിൻറെ പാരതമ്യതയിൽ എത്തി. ചില പ്രമുഖർ ഇസ്ലാമിലേക്ക് വന്നിട്ടുണ്ടെങ്കിലും അവരേൽക്കുന്ന പീഡനങ്ങൾക്ക് തുല്യതയില്ല. മക്ക ഇനി ഇസ്ലാമിന് സുരക്ഷാഗേഹമല്ലെന്ൻ ഉറപ്പായി. ഇസ്ലാമിൻറെ പ്രചാരണത്തിനും വിശ്വാസികളുടെ സുരക്ഷക്കും മറ്റൊരിടം അനിവാര്യമായി. ഈ അവസരത്തിലാണു പ്രവാചകൻ ഹിജ്റ പോകേണ്ടി വന്നത്.

അങ്ങിനെയിരിക്കേ, ഒരു ദിവസം നബി(സ) സഹാബികലോട് പറഞ്ഞു. നിങ്ങൾക്ക് ഹിജ്റ പോകാനുള്ള തലം എനിക്ക് കാണിക്കപ്പെട്ടിരിക്കുന്നു. (ബുഖാരി) മക്കയിലെ ജീവിതം ദുഷ്കരമായ സ്ഥിതിയിലായി. അഖബാ ഉടമ്പടി പ്രകാരം മുസ്ലിംകൾ മക്കയിൽ നിന്ന് മദീനയിലേക്ക് ഹിജ്റ പോയി തുടങ്ങി. ആരുമറിയാതെ ജനിച്ചു വളർന്ന നാടും പ്രിയപ്പെട്ട ഭവനങ്ങളും വിശ്വാസ സംരക്ഷണത്തിനായി ഉപേക്ഷിച്ചു. ജീവിതത്തിലെ മുഴുവൻ സമ്പാദ്യങ്ങളെയും ബന്ധുമിത്രാദികളെയും അവർ മക്കയിൽ വിട്ടേച്ചു. 

അബൂസലമത്ത് ആണ് ആദ്യമായി മദീനയിലേക്ക് ഹിജ്റ പോയത്. അദ്ദേഹത്തെത്തുടർന്ന് ഒട്ടേറെ പേർ മദീനയിലേക്ക് യാത്രയായി. വളരെ ദുർബലരും ശത്രുക്കളുടെ അധീനത്തിലായിരുന്ന ഏതാനും അടിമകളും മാത്രം മക്കയിൽ ബാക്കിയായി. നബി(സ)യും അബൂബക്കറും അലിയും ഇപ്പോഴും മക്കയിൽ തന്നെ. മദീനയിലേക്ക് പാലായനം ചെയ്യാൻ അബൂബക്കർ(റ) തിരക്ക് കൂട്ടിയെങ്കിലും തൻറെ യാത്രയിൽ അനുഗമിക്കാൻ വേണ്ടി, അദ്ദേഹത്തെ തനിച്ച് പോകാൻ പ്രവാചകൻ അനുവദിച്ചില്ല.

പിന്നീട് അബൂബക്കർ(റ) വും പ്രവാചകരും പിന്നീട് യാത്രയാരഭിച്ചു. അവർ അന്ന് സഞ്ചരിച്ച പാതയാണു പിന്നീട് ഹിജ്റാ റോഡ് എന്ന് വിളിക്കപ്പെട്ടത്. മദീന ഇപ്രകാരം പ്രവാചകന് ആതിഥ്യമേകി. ആദ്യകാല പ്രവാചകന്മാർ പ്രവചിക്കുകയും അവരുടെ അനുയായികൾ പ്രതീക്ഷിച്ചുകൊണ്ടിരിക്കുകയും ചെയ്യുന്ന പ്രവാചകൻ ആ ദാറുൽ ഹിജ്റയിലെത്തി. അവിടെ അബൂ അയ്യൂബിൽ അൻസാരിയുടെ ഭാവനത്തിലാണ് ആദ്യദിവസങ്ങളിൽ താമസിച്ചത്. അവിടെ താമസിച്ചുകൊണ്ട് ഭാവി പ്രവർത്തനങ്ങൾക്ക് അവിടുന്ന് കരുക്കൾ നീക്കി.

</doc>
<doc id="399326" url="https://ml.wikipedia.org/wiki?curid=399326" title="സൺ ത്സൂ">
സൺ ത്സൂ

പുരാതന ചൈനയുടെ വസന്ത-ശരത്-കാലഘട്ടത്തിൽ ജീവിച്ചിരുന്ന ഒരു പട്ടാള ഉദ്യോഗസ്ഥനും എഴുത്തുകാരനുമാണ് സൺ ത്സൂ അഥവാ സൺ സീ. യുദ്ധതന്ത്രം എന്ന പ്രസിദ്ധ പുസ്തകത്തിന്റെ കർത്താവായാണ് ഇദ്ദേഹം അറിയപ്പെടുന്നത്. സൺ വൂ എന്നാണ് ശരിയായ പേര്. 'വിദ്വാനായ സൺ' എന്നാണ് സൺ ത്സൂ എന്ന പദത്തിനർത്ഥം. വൂ രാജാവായ ഹെലൂവിന്റെ ഉപദേഷ്ഠാവായിരുന്നു സൺ ത്സൂ എന്നാണ് മിക്ക ചരിത്രകാരന്മാരും വിശ്വസിക്കുന്നത്.

ബീ. സീ. അഞ്ചാം നൂറ്റാണ്ടിൽ എഴുതപ്പെട്ട 'സ്പ്രിങ്ങ് ആൻഡ് ഓട്ടം ആന്നൽസ്', ബീ. സീ. 94-ൽ സിമാ കിയാൻ എഴുതിയ 'വലിയ ചരിത്രകാരന്റെ രേഖകൾ' എന്നിവയാണ് സൺ ത്സൂവിന്റെ ജീവിതത്തെക്കുറിച്ച് പറയുന്ന പ്രധാന പുസ്തകങ്ങൾ.

കീ രാജ്യത്തിലോ ('ആന്നൽസ്' പ്രകാരം) വൂ രാജ്യത്തിലോ ('രേഖകൾ' പ്രകാരം) ആണ് സൺ ത്സൂ ജനിച്ചത്. ബീ. സീ. 512-ൽ വൂ രാജാവായ ഹെലൂവിന്റെ സൈന്യത്തിൽ ചേർന്നു. അദ്ദേഹത്തിന്റെ നേതൃത്ത്വത്തിൽ വൂ സൈന്യം നിരവധി വിജയങ്ങൾ നേടിയെന്നും തുടർന്ന് സൺ ത്സൂ 'യുദ്ധതന്ത്രം' എഴുതിയെന്നുമാണ് വിശ്വാസം.

എന്നാൽ സൺ ത്സൂ എന്ന് ഒരു വ്യക്തി ജീവിച്ചിരുന്നില്ലായെന്നും 'യുദ്ധതന്ത്രം' എഴുതിയത് സൺ ബിന്നാണെന്നും വാദിക്കുന്നവരുണ്ട്. 'രേഖകൾ'ക്ക് മുൻപുള്ള ഒരു പുസ്തകത്തിലും സൺ വൂ എന്ന പേര് ഉപയോഗിക്കപ്പെട്ടിട്ടില്ല എന്ന് ഇവർ ചൂണ്ടിക്കാണിക്കുന്നു. ആ സമയം നടന്ന ബോജു യുദ്ധത്തിൽ സൺ ത്സൂ പങ്കെടുത്തതായി ഒരു പുസ്തകത്തിലും എഴുതപ്പെട്ടിട്ടില്ല എന്നും ഇവർ പറയുന്നു.

സൺ ത്സൂ ജീവിച്ചിരുന്നു എന്ന് വിശ്വസിക്കുന്ന ചരിത്രകാരന്മാരിൽ ചിലരും സൺ ബിന്നാണ് 'യുദ്ധതന്ത്രം' പൂർത്തിയാക്കിയതെന്ന ചിന്താഗതിക്കാരാണ്. (സൺ ബിന്ന് എന്ന ഒരു സൈന്യാധിപൻ ( ??? - ബീ. സീ. 316 ) ജീവിച്ചിരുന്നതായി തെളിവുകളുണ്ട്.) പുസ്തകത്തിൽ പറയുന്ന ചില ആയുധങ്ങളും യുദ്ധരീതികളും (ഉദാഹരണത്തിൻ കുതിരപ്പട്ടാളം) സൺ ത്സൂവിന്റെ കാലത്ത് ഉപയോഗിച്ചിരുന്നതായി തെളിവില്ല എന്നതാണ് ഈ വാദത്തിന്റെ കാരണം.

1972-ൽ സൺ ബിന്നിന്റെ ചില എഴുത്തുകൾ കണ്ടെത്തുകയുണ്ടായി. ഇവ 'യുദ്ധതന്ത്ര'ത്തിനോട് വളരെയധികം സമാനമാണ്.

യുദ്ധം കഴിയുന്നതും ഒഴിവാക്കണമെന്നും മറ്റ് വഴികളില്ലെങ്കിൽ മാത്രമേ ആക്രമിക്കാവൂ എന്നുമാണ് സൺ ത്സൂവിന്റെ ഉപദേശം. നൂറു യുദ്ധങ്ങൾ ജയിക്കുന്നവനല്ല, നൂറു യുദ്ധങ്ങളും ഒഴിവാക്കുന്നവനാണ് നല്ല നേതാവെന്ന് സൺ ത്സൂ പറയുന്നു. യുദ്ധം ചെയ്യേണ്ടി വന്നാൽ ശത്രുവിനെ ഒരിക്കലും നേരിട്ട് ആക്രമിക്കരുത്; മറിച്ച് തന്ത്രങ്ങൾ ഉപയോഗിച്ച് അവരെ ക്ഷീണിപ്പിക്കുണം. ശതുരാജ്യത്തെ നശിപ്പിക്കുകയല്ല, കേടുപാടുകളില്ലാതെ പിടിച്ചെടുക്കുകയായിരിക്കണം ലക്ഷ്യം.

ചൈനയുടെ ആദ്യ ചക്രവർത്തിയായ കിൻ ഷീ ഹുവാങ് മുതൽ മാവോ സേതൂങ് വരെയുള്ളവർ 'യുദ്ധതന്ത്രം' പഠിച്ചിരുന്നു. അതുവരെ എഴുതപ്പെട്ട ചൈനീസ് പുസ്തകങ്ങൾ സൂക്ഷിച്ചിരുന്ന കിൻ ഷീ ഹുവാങിന്റെ കൊട്ടാരം തീപിടിച്ചപ്പോൾ രക്ഷപ്പെട്ട യുദ്ധത്തെക്കുറിച്ചുള്ള ആറ് പുസ്തകങ്ങളിൽ ഒന്നായിരുന്നു ഇത്. ഈ പുസ്തകങ്ങൾ ഹാൻ കാലഖട്ടത്തിൽ 'ഏഴ് യുദ്ധപുസ്തകങ്ങൾ' എന്ന പേരിൽ പ്രസിദ്ധീകരിച്ചു. അന്നത്തെ സൈനിക ഉദ്യോഗസ്ഥർക്കായുള്ള പരീക്ഷയ്ക്ക് ഉപയോഗിച്ചിരുന്ന പാഠപുസ്തകങ്ങളിൽ ഒന്നായിരുന്നു 'യുദ്ധതന്ത്രം'. ഗ്വറില്ലാ യുദ്ധത്തെക്കുറിച്ചുള്ള മാവോയുടെ ലേഖനങ്ങളിൽ ഈ പുസ്തകത്തിന്റെ പങ്ക് വ്യക്തമാണ്.

ക്രിസ്തുവർഷം 760-ൽ ഈ പുസ്തകം ജാപ്പനീസിലേക്ക് തർജ്ജമ ചെയ്യപ്പെട്ടു. ഓദാ നൊബുനഗ, ടൊയൊട്ടോമി ഹിദേയോഷി, തൊക്കുഗാവ അയേയാസു, ടോഗോ ഹെയ്ഹാചിരോ തുടങ്ങിയ ജപ്പാനിലെ പ്രമുഖ സേനാനായകർ 'യുദ്ധതന്ത്രം' വായിച്ചിരുന്നു. വിയെറ്റ്നാമീസ് ഭാഷയിലേക്ക് ഇത് തർജ്ജമ ചെയ്തത് ഹോ ചി മിൻ ആണ്. അമേരിക്കൻ സൈന്യത്തിലെ കോളിൻ പവൽ ഗൾഫ് യുദ്ധത്തിനുവേണ്ടീ 'യുദ്ധതന്ത്രം' പഠിച്ചു.



</doc>
<doc id="399330" url="https://ml.wikipedia.org/wiki?curid=399330" title="വലിയ ചരിത്രകാരന്റെ രേഖകൾ">
വലിയ ചരിത്രകാരന്റെ രേഖകൾ

ഹാൻ കാലഘട്ടത്തിലെ കൊട്ടാരം ചരിത്രകാരനായ സിമാ കിയാൻ ബീ. സീ. 94-ൽ എഴുതിയ പുസ്തകമാണ് വലിയ ചരിത്രകാരന്റെ രേഖകൾ (Records of the Grand Historian) അഥവാ ഷിജി. അതുവരെയുള്ള ചൈനയുടേയും ചൈനക്കാർക്ക് അറിയുമായിരുന്ന മറ്റ് രാജ്യങ്ങളുടേയും ചരിത്രമാണ് ഈ പുസ്തകത്തിൽ പറയുന്നത്.

കൊട്ടാരം ചരിത്രകാരനും ജ്യോതിഷിയുമായിരുന്ന സിമാ ടാനാണ് ഷിജി എഴുതിത്തുടങ്ങിയത്. അദ്ദേഹത്തിന്റെ മരണശേഷം മകനായ സിമാ കിയാൻ ഇത് പൂർത്തിയാക്കി. രണ്ട് പകർപ്പുകളാണ് ആദ്യം എഴുതിയത്. ഇതിലൊന്ന് കൊട്ടാരത്തിലും മറ്റേത് സിമാ കിയാന്റെ വീട്ടിലും സൂക്ഷിച്ചിരുന്നു. അക്കാലത്ത് ജീവിച്ചിരുന്ന മറ്റ് പല ചരിത്രകാരന്മാരും ഇതിൽ തിരുത്തലുകളും കൂടുതൽ വിവരങ്ങളും ചേർത്തു.

താങ്ങ് കാലഘട്ടത്തിനു മുൻപ് എഴുതപെട്ട രണ്ട് പകർപ്പുകളാണ് ഇപ്പോൾ നിലവിലുള്ളത്. ഇവ രണ്ടും ജപ്പാനിലെ ഇഷിയാമ-ദേര ക്ഷേത്രത്തിലാണ് സൂക്ഷിച്ചിരിക്കുന്നത്. താങ്ങ് കാലഘട്ടത്തിൽ നിന്നുമുള്ള ഒൻപത് പകർപ്പുകളും (ആറെണ്ണം ജപ്പാനിൽ, മൂന്നെണ്ണം ബെയ്ജിങ്ങിൽ) നിരവധി സോങ്ങ് കാലഘട്ട അച്ചടികളും നിലവിലുണ്ട്.

526,000 അക്ഷരങ്ങളാണ് ഷിജിയിലുള്ളത്. പെലൊപ്പൊനേസ്യൻ യുദ്ധത്തെക്കുറിച്ചുള്ള തുസിഡിഡസിന്റെ ചരിത്രത്തിന്റെ നാലിരട്ടി നീളവും ബൈബിളിന്റെ പഴയ നിയമത്തെക്കാൾ നീളവും ഇതിനുണ്ട്.

ആദ്യം മുളത്തടിയിലും പിന്നീട് പരുത്തിയിലുമാണ് ഷിജി എഴുതിയത്. ഇവ വളരെയധികം ഭാരമുള്ളതും വിലയേറിയതുമായിരുന്നു. കടലാസ് കണ്ടുപിടിച്ചതിനുശേഷമാണ് ഷിജി വലിയ സംഖ്യകളിൽ പകർത്താനും ജനങ്ങൾക്കിടയിൽ പ്രചരിക്കാനും തുടങ്ങിയത്. ഷിജി അഞ്ച് ഭാഗങ്ങളായി തിരിച്ചിരിക്കുന്നു:-
മറ്റു ചില ചരിത്രകാരന്മാരെപ്പോലെ രാജാക്കന്മാരെ ദൈവത്താൽ നിയോഗിക്കപ്പെട്ടവരായി സിമാ കിയാൻ കണ്ടില്ല. ചരിത്രവ്യക്തികളെ ഔദ്യോഗിക പദവികളുടെ അടിസ്ഥാനത്തിലല്ല അവർക്ക് യഥാർത്ഥത്തിൽ ഉണ്ടായിരുന്ന കഴിവുകളുടെ അടിസ്ഥാനത്തിലാണ് ഷിജി വിലയിരുത്തുന്നത്. ഉദാഹരണത്തിന് പേരിൽ മാത്രം രാജാവായിരുന്ന ചിലരെ രാജാക്കന്മാരുടെ പട്ടികയിൽനിന്നും ഒഴിവാക്കുകയും ഔദ്യോഗികമായി രാജാവല്ലെങ്കിലും വളരെയധികം സ്വാധീനമുണ്ടായിരുന്ന ചിലരെ ഉൾപ്പെടുത്തുകയും ചെയ്തിട്ടുണ്ട്. ചരിത്രസംഭവങ്ങളുടെ ദൃക്സാക്ഷികളുടെ വിവരണങ്ങൾക്ക് സിമാ കിയാൻ വലിയ വില കൽപ്പിച്ചിരുന്നു. ഏതെങ്കിലും ഒരു വ്യക്തിയെക്കുറിച്ച് പറയുമ്പോൾ അവരെ കഴിയുന്നതും പുകഴ്ത്താനും, അവരുടെ തീരുമാനങ്ങൾ ന്യായീകരിക്കാനും ഷിജിയിൽ ശ്രമിക്കുന്നുണ്ട്. എന്നാൽ ഒരു വ്യക്തിയുടെ കുറവുകൾ ഒഴിവാക്കപ്പെടുന്നില്ല, അവ മറ്റുള്ളവരുടെ ജീവചരിത്രങ്ങളിലേക്ക് മാറ്റപ്പെടുന്നു എന്ന് മാത്രം.

കൊട്ടാരം ചരിത്രകാരനെന്ന നിലയ്ക്ക് പഴയ പുസ്തകങ്ങളും രേഖകളും സിമാ കിയാന് ലഭ്യമായിരുന്നു. ഷിജിയിൽ ഇത്തരത്തിലുള്ള നിരവധി പുസ്തകങ്ങൾ താൻ വായിച്ചതായി സിമാ കിയാൻ പറയുന്നുണ്ട്. പുസ്തകങ്ങൾക്കുപുറമേ ദൃക്സാക്ഷി വിവരണങ്ങളും താൻ തന്നെ കണ്ട കാര്യങ്ങളും സിമാ കിയാൻ ഉൾപ്പെടുത്തി. ഇതിനായി ചൈനയിലെ പല ചരിത്ര സ്മാരകങ്ങളും അദ്ദേഹം സന്ദർശിച്ചു. രണ്ട് പുസ്തകങ്ങൾ തമ്മിൽ വൈരുധ്യം ഉണ്ടാകുന്ന സ്ഥലങ്ങളിൽ സിമാ കിയാൻ ഇത് എടുത്ത് പറയുന്നുണ്ട്.

ആയിരത്തോളം വർഷങ്ങൾക്കു മുൻപ് നടന്ന സംഭവങ്ങൾ എങ്ങനെ ഇത്ര വിശദമായി വിവരിക്കാൻ കഴിയുന്നു എന്ന് പല ചരിത്രകാരന്മാരും ചോദിച്ചിട്ടുണ്ട്. ഷിജിയെക്കാൾ പുരാതനമായ രേഖകളും പുസ്തകങ്ങളും ഇന്ന് വിരളമാണ്. എന്നാൽ ഇവ ലഭ്യമായ സാഹചര്യങ്ങളിലെല്ലാം ഷിജിയുമായി ഒത്തുപോവുകയാണ് ചെയ്യുന്നത്.

ഇപ്പോൾ നിലവിലുള്ളാ ഏറ്റവും പഴയ പകർപ്പ് ക്രിസ്തുവർഷം 420-നും 589-നും ഇടയ്ക്ക് എഴുതപ്പെട്ടതാണ്. അച്ചടിക്കപ്പെട്ട ഏറ്റവും പഴയ പകർപ്പ് സോങ്ങ് കാലഘട്ടത്തുനിന്നുമാണ്. 

നാൻജിങ്ങിലെ ജിൻലിങ് കമ്പനി 1959-ൽ അച്ചടിച്ച പകർപ്പാണ് ഇന്ന് സാധാരണയായി ഉപയോഗിക്കുന്നത്.



</doc>
<doc id="399334" url="https://ml.wikipedia.org/wiki?curid=399334" title="ഹെറാക്ളിയോൺ">
ഹെറാക്ളിയോൺ

അതി പുരാതനങ്ങളായ മൂന്ന് ഈജിപ്ഷ്യൻ മഹാനഗരങ്ങളെ അപ്പാടെ വിഴുങ്ങിയ കടൽ വ്യാളിയാണ് അബുകിർ ഉൾക്കടൽ. കനോപസ് ( Canopus), മെനൌതിസ് ( Menouthis) പിന്നെ ഹെറാക്ളിയോൺ ( Herakleion–Thonis) എന്നിവയാണ് ആ ഭാഗ്യംകെട്ട നഗരങ്ങൾ. ഈജിപ്ത്തിൻറെ മെഡിറ്ററേനിയൻ തീരത്തുള്ള അബുകിർ ഉൾക്കടൽ (Abū Qīr Bay) ഒരു ചരിത്രാന്വേഷിയെ സംബന്ധിച്ചടുത്തോളം അത്ഭുതങ്ങളുടെ കലവറയാണ്. മെഡിറ്ററേനിയൻ കടലിലേക്കുള്ള നൈൽ നദിയുടെ അനേകം മുഖങ്ങളിൽ ഒന്നായ റോസറ്റ (Rosetta) ക്കും പുരാതന നഗരമായ അലക്സാണ്ട്രിയക്കും ഇടയിൽ ആണ് അനേകം തുരുത്തുകൾ നിറഞ്ഞ അബുകിർ ഉൾക്കടൽ സ്ഥിതി ചെയ്യുന്നത് . പുരാതന കാലത്തെ അനേകം കടൽ യുദ്ധങ്ങൾക്ക് സാക്ഷിയാകേണ്ടി വന്നതല്ല അബുകിർ ഉൾക്കടൽ നമ്മുക്ക് ഒരു അത്ഭുതമായി തോന്നുന്നത് .

രണ്ടായിരമാണ്ടിന്റെ തുടക്കം. പ്രശസ്ത ചരിത്ര ഗവേഷകനും , മുങ്ങൽ വിദഗ്ദനും ആയ ഫ്രാങ്ക് ഗോഡിയോയും ( Franck Goddio) സംഘവും അബുകിർ ഉൾക്കടലിൽ പര്യവേഷണത്തിൽ ഏർപ്പെട്ടിരിക്കുകയായിരുന്നു . ലക്ഷ്യം, 1798 ൽ ബ്രിട്ടനും ഫ്രാൻസും തമ്മിൽ ഈ ഉൾക്കടലിൽ വെച്ചു നടന്ന നൈൽ യുദ്ധത്തിൽ (The Battle of the Nile—Napoleon’s lost fleet from the battle against Admiral Nelson ) മുങ്ങിപ്പോയ ഫ്രഞ്ച് പടക്കപ്പലുകളുടെ അവശിഷ്ടങ്ങൾ കണ്ടുപിടിക്കുക. കാര്യം നടന്നു, കപ്പലുകൾ കിട്ടി. ഒന്നും രണ്ടുമല്ല ഏതാണ്ട് അറുപത്തി നാലെണ്ണം. ഇതിൽ ഫ്രഞ്ച് -ബ്രിട്ടീഷ് കപ്പലുകൾ അല്ലാത്തവയും ഉണ്ടായിരുന്നു . അവയെ ചുറ്റിപ്പറ്റി വീണ്ടും മുങ്ങി നോക്കിയപ്പോൾ ചിലത് പുരാതന ഗ്രീക്ക് കച്ചവട കപ്പലുകൾ ആണെന്ന് ബോധ്യമായി . അങ്ങിനെയെങ്കിൽ ഇവിടെ ഒരു പുരാതന തുറമുഖമോ മറ്റോ ഉണ്ടാവാനുള്ള സാധ്യതയുണ്ടെന്ന് ഗോഡിയോ ഊഹിച്ചു . പിന്നെ കപ്പലുകൾക്കിടയിൽ ആയി അന്വേഷണം. അവസാനം തീരത്ത് നിന്നും ഏകദേശം നാല്കി -അഞ്ച് കിലോ മീറ്ററുകൾ അകലെ; അതുവരെ മോഡേൺ മനുഷ്യന് പിടികൊടുക്കാതെ ഒളിഞ്ഞു കിടന്നിരുന്ന ഒരു നഗരം ഗോഡിയോയുടെയും സഹപ്രവർത്തകരുടെയും മുന്നിൽ തെളിഞ്ഞു വന്നു . അനേകം ശിൽപ്പങ്ങൾ, പുരാതന ഈജിപ്ഷ്യൻ ദേവന്മ്മാരുടെ വിഗ്രഹങ്ങൾ,പാത്രങ്ങൾ, പണി ആയുധങ്ങൾ, ക്ഷേത്രാവശിഷ്ടങ്ങൾ, ചില അപൂർവ്വ ലിഖിതങ്ങൾ, അങ്ങിനെ ഓരോന്നായി സമുദ്രത്തിൽ നിന്നും ഉയർന്നു വന്നുകൊണ്ടിരുന്നു .

അങ്ങിനെ കിട്ടിയ ഒരു ശിലാ ലിഖിതം വായിച്ചെടുത്തപ്പോൾ ആണ് അന്നുവരെ വെറും മിത്ത് മാത്രം ആണെന്ന് കരുതിയിരുന്ന ഹെറാക്ളിയോൺ എന്ന തുറമുഖ നഗരം ആയിരുന്നു അതെന്ന് ലോകത്തിന് മനസ്സിൽ ആയത്. ദേവന്മ്മാരുടെയും മനുഷ്യരുടെയും കഥകൾ പരസ്പ്പരം കെട്ടുപിണഞ്ഞു കിടക്കുന്ന ഗ്രീക്ക് -ഈജിപ്ഷ്യൻ കഥകളിൽ നിന്നും യാഥാർത്ഥ്യം ഏത് സത്യം ഏത് എന്ന് മനുഷ്യർക്ക്‌ തിരിച്ചറിയാൻ വളരെ ബുദ്ധിമുട്ടാണ് . സംഭവങ്ങളിൽ അതിശയോക്തി കലർന്നിട്ടുണ്ടെങ്കിലും കഥകളിൽ പറയുന്ന നഗരങ്ങൾ യാഥാർത്ഥ്യം തന്നെ ആയിരുന്നു എന്ന് ട്രോയ് പോലുള്ള നഗരങ്ങളുടെ അവശിഷ്ടങ്ങൾ തുർക്കിയിൽ നിന്നും കണ്ടെടുത്തപ്പോൾ ചരിത്രകാരൻമ്മാർക്ക് ബോധ്യപ്പെട്ടത് ആണ് . ഹെറോഡോട്ടസിൻറെ പരാമർശങ്ങളിലും , ഹോമറിന്റെ ഇലിയഡിലും പിന്നെ വിരലിൽ എണ്ണാവുന്ന ചില ശിലാഫലകങ്ങളിലും മാത്രം കാണപ്പെട്ട ഹെറാക്ളിയോൺ എന്ന നഗരം വെറും മിത്ത് മാത്രമായി ഗവേഷകർ മറന്നു കളഞ്ഞതായിരുന്നു . ഈ നഗരത്തെ തിരിച്ചറിയാൻ തടസ്സമായ മറ്റൊരു പ്രധാന കാരണം ഹെറാക്ളിയോൺ നഗരത്തിന് മറ്റൊരു പേര് കൂടി ഉണ്ടായിരുന്നു എന്നതാണ്. നഗരത്തിൻറെ ഗ്രീക്ക് നാമം ഹെറാക്ളിയോൺ എന്നായിരുന്നു എങ്കിൽ ഈജിപ്ഷ്യൻ പേര് തോണിസ് (Thonis) എന്നായിരുന്നു . ഈ രണ്ടു പേരുകളും ഒരുമിച്ചു തന്നെ ഗോഡിയോക്കും സംഘത്തിനും കിട്ടിയ ഫലകങ്ങളിൽ ഉണ്ടായിരുന്നതാണ് എല്ലാ സംശയങ്ങൾക്കും അറുതി വരുത്തിയത് . ക്രിസ്തുവിനു മുൻപ് എട്ടാം നൂറ്റാണ്ടിൽ നിലവിൽ വന്ന ഈ തീര നഗരം ക്രിസ്തുവിന് ശേഷം മൂന്നോ അല്ലെങ്കിൽ അഞ്ചോ നൂറ്റാണ്ടിൽ അത്ഞാതങ്ങളായ കാരണങ്ങളാൽ മെഡിറ്ററേനിയനിൽ മുങ്ങി പോവുകയായിരുന്നു .

ഇലിയഡിലെ കാമുകീകാമുകന്മാരായ ഹെലനും പാരിസും ക്രൂദ്ധനായ മെനലാസിൻറെ കൈകളിൽ നിന്നും രക്ഷപെടാൻ ഹെറാക്ളിയോൺ ദ്വീപ് നഗരത്തിൽ വന്നു താമസിച്ചിരുന്നു . അതിനും മുൻപ് ഹെലൻ മെനലാസിൻറെ കൂടെ ആയിരുന്നപ്പോൾ അവരും ഇവിടെ വന്നു താമസിച്ചിരുന്നതായി മഹാകവി ഹോമർ പാടുന്നു . റോമൻ വീരസിംഹം ആയിരുന്ന ഹെർക്കുലീസ് ഇവിടെ കാലു കുത്തിയാതായും അദ്ദേഹം ഇവിടെ ഒരു ക്ഷേത്രം നിർമ്മിച്ചതായും ആണ് അടുത്ത കഥ . ഹെർക്കുലീസിന്റെ ഗ്രീക്ക് പേരായ ഹെരാക്ളിസിൽ (Heracles) നിന്നും ആണ് നഗരത്തിന് പേര് ലഭിച്ചത് .

പുരാതന ചരിത്രകാരന്മ്മാരായ Diodorus , Strabo , Herodotus എന്നിവർ ഹെറാക്ളിയോൺ എന്ന തുറമുഖ നഗരത്തെ പറ്റി രേഖപ്പെടുത്തിയിട്ടുണ്ട് .പുരാതന ഈജിപ്ഷ്യൻ ശിലാഫലകമായ Stele of Naukratis’ ൽ (Twin steles of Decree of Nectanebo I) തോണിസിനെ കുറിച്ച് പരാമർശമുണ്ട് . ഗ്രീക്കിലും ഈജിപ്ഷ്യനിലും ഉള്ള ദ്വിഭാഷ ലിഖിതമായ Decree of Canopus ആണ് ഈ നഗരത്തെ പേരെടുത്ത് പരാമർശിക്കുന്ന മറ്റൊരു പുരാതന രേഖ .

നൈൽ മെഡിറ്ററേനിയനുമായി കൂട്ടി മുട്ടുന്ന ഇവിടം അനേകം ചെറു ദ്വീപുകളും,തുരുത്തുകളും, കൈവഴികളും, കനാലുകളും ഉള്ള ഒരു ഡെൽറ്റആണ് (നമ്മുടെ സുന്ദർബാൻസ് പോലെ അല്ലെങ്കിൽ ഏകദേശം കൊച്ചി പോലെ ) . അതിൽ പല ദ്വീപുകളിലായി ചിതറിയാണ് ഹെറാക്ളിയോൺ നഗരം സ്ഥിതി ചെയ്തിരുന്നത് . പ്രധാന ദ്വീപിൽ ഈജിപ്ഷ്യൻ ചന്ദ്രദേവൻ ആയിരുന്ന Khonsou വിന്റെ ഒരു വലിയ ക്ഷേത്രം ഉണ്ടായിരുന്നു . ചുറ്റുമുള്ള ചെറു ദ്വീപുകളിൽ ആളുകൾ താമസിക്കുകയും കച്ചവടം ചെയ്യുകയും ചെയ്തു പോന്നിരുന്നു . ഗ്രീസിൽ നിന്നുമുള്ള അനേകം കച്ചവട കപ്പലുകൾ സദാസമയവും ഇവിടെ ഉണ്ടായിരുന്നു

നൈലിന്റെ അഴിമുഖത്ത് ഉണ്ടായിരുന്ന ഹെറാക്ളിയോൺ ഉൾപ്പടെ മൂന്ന് നഗരങ്ങൾ കടലിനടിയിൽ ആയത് എങ്ങിനെ എന്നതിന് ഏകാഭിപ്രായം ഇതുവരെ ഉരുത്തിരിഞ്ഞിട്ടില്ല . ബലം കുറഞ്ഞ പൂഴിയിൽ നില നിന്നിരുന്ന ദ്വീപുകൾ നൈലിൽ ഉണ്ടായ ഏതോ കൂറ്റൻ ജലപ്രളയ കാലത്ത് തകർന്നു പോയതാവാം എന്നാണ് ഭൂരിഭാഗം പേരും ചിന്തിക്കുന്നത് . കൂട്ടത്തിൽ ഭൂകമ്പവും സുനാമിയും കൂടി ചേരുമ്പോൾ ഉണ്ടായ അൺബാലൻസിംഗ് മറ്റൊരു കാരണം ആവാം . എന്തായാലും ഇപ്പോഴും കടലിൽ നിന്നും കിട്ടിക്കൊണ്ടിരിക്കുന്ന പുരാവസ്തുക്കൾ എല്ലാം കൂടി ചേർത്ത് ചിന്തിക്കുമ്പോൾ സമീപ ഭാവിയിൽ തന്നെ ഇതിനൊരു ഉത്തരം ഗവേഷകർക്ക്‌ തരാൻ സാധിക്കും എന്ന് പ്രതീക്ഷിക്കാം.

1- http://www.franckgoddio.org/projects/sunken-civilizations/heracleion.html
2- https://www.atlasobscura.com/places/the-lost-city-of-heracleion
3- https://www.theguardian.com/cities/2016/aug/15/lost-cities-6-thonis-heracleion-egypt-sunken-sea
4- http://www.telegraph.co.uk/news/earth/environment/archaeology/10022628/Lost-city-of-Heracleion-gives-up-its-secrets.html
5- https://www.youtube.com/watch?v=bDTtJmN3ooo

</doc>
<doc id="399342" url="https://ml.wikipedia.org/wiki?curid=399342" title="ഷെയ് ഫൊക്സുണ്ടോ ദേശീയോദ്യാനം">
ഷെയ് ഫൊക്സുണ്ടോ ദേശീയോദ്യാനം

ഷെയ്‍ ഫൊക്സുണ്ടോ ദേശീയോദ്യാനം നേപ്പാളിലെ ഏറ്റവും വലിപ്പമുള്ളതും ഏക ട്രാൻസ്-ഹിമാലയൻ ദേശീയോദ്യാനവുമാണ്. 1984 ൽ സ്ഥാപിതമായ ഈ ദേശീയോദ്യാനം നേപ്പാളിലെ മദ്ധ്യ-പടിഞ്ഞാറൻ മേഖലയിലെ ഡോൽപ, മുഗു ജില്ലകളിലായി 3,555 ചതുരശ്ര കിലോമീറ്റർ (1,373 ചതരശ്ര മൈൽ) പ്രദേശത്തായി വ്യാപിച്ചുകിടക്കുന്നു. ഈ സംരക്ഷിത മേഖല 2,130 മീറ്റർ (6,990 അടി) മുതൽ 6,885 മീറ്റർ (22,589 അടി) വരെ ഉയരത്തിലാണ് സ്ഥിതിചെയ്യുന്നത്. ഡോൾപ ജില്ലയിലെ പലാമിലാണ് ദേശീയോദ്യാനത്തിൻറെ ആസ്ഥാനം സ്ഥിതി ചെയ്യുന്നത്.

ഷെയ് ഫൊക്സുണ്ടോ ദേശീയോദ്യാനം വൈവിധ്യമാർന്ന ഭൂപ്രകൃതിയും വർണ്ണശബളമായ കാഴ്ചകളും പ്രദാനം ചെയ്യുന്ന ലോകത്തിലെ ഏറ്റവും മനോഹരമായ മലനിരകളിലെ ദേശീയോദ്യാനമാണ്. ദേശീയോദ്യാനത്തിന്റെ ഭൂരഭാഗവും സ്ഥിതിചെയ്യുന്നത് ഹിമാലയൻ ശിഖരത്തിന്റെ വടക്ക് ഭാഗത്താണ്. ഉയരം തെക്കുകിഴക്കൻ ആൻഖെയ്ക്കു സമീപം 2,130 മീറ്ററിലാണ് (6,990 അടി) മുതൽ ടിബറ്റൻ പീഠഭൂമിയുടെ തെക്കൻ വിളുമ്പിൽ സ്ഥിതിചെയ്യുന്ന കൊഞ്ചിറോബോ ഹിമാലിന്റെ ഉച്ചസ്ഥായിയിൽ 6,883 മീറ്റർ (22,582 അടി) വരെയായി വ്യത്യാസപ്പെട്ടിരിക്കുന്നു. ഫോസ്കുണ്ടോ തടാകം 3,660 മീറ്റർ (12,010 അടി) ഉയരത്തിൽ സുലിഗാഡ് നദിയുടെ ഉയർന്ന ഭാഗത്ത് സ്ഥിതിചെയ്യുന്നു. ഈ തടാകം ഹിമാനകളാൽ വലയം ചെയ്യപ്പെട്ടു കിടക്കുന്നതും ഹരിതനീലിമയാർന്നതുമാണ്. തടാകത്തിന്റെ നിർഗമനമാർഗ്ഗത്തിൽ രാജ്യത്തെ ഏറ്റവും ഉയരം കൂടിയ വെള്ളച്ചാട്ടം നിലനിൽക്കുന്നു.

ഫോക്സുണ്ടോ തടാകത്തിന്റെ ഉപരിതല വിസ്തീർണ്ണം 494 ഹെക്ടർ (1,220 ഏക്കർ) ആണ്. 2007 സെപ്റ്റംബറിൽ റാംസർ സൈറ്റായി പ്രഖ്യാപിക്കപ്പെട്ടു. എക്കോ സൌണ്ടിംഗ് സാങ്കേതികത ഉപയോഗിച്ച്  അളന്ന ഈ തടാകത്തിന്റെ ആഴം ഏകദേശം145 മീറ്റർ (476 അടി) വരെയാണ്. ദേശീയോദ്യാനത്തിന്റെ  വടക്കുകിഴക്കൻ ഭാഗത്തു സ്ഥിതി ചെയ്യുന്ന ഉയർന്ന ഡോൾപോ സമതലത്തിലൂടെ ലാൻഗു നദി ഒഴുകുന്നു. സുലിഗഡ്, ജുഗ്ഡുവാൽ നദികൾ ചേർന്ന് തെക്കൻ നീർത്തടം സൃഷ്ടിക്കുകയും തെക്കോട്ടൊഴുകി തുളി ഭേരി നദിയിൽ ചെന്നുചേരുകയും ചെയ്യുന്നു.

ദേശീയോദ്യാനത്തിൽ കണ്ടെത്തിയിട്ടുള്ള സസ്യജാലം തികച്ചും വ്യത്യസ്ഥത പുലർത്തുന്നതാണ്. ഉദ്യാനത്തിൻറെ വടക്കൻ മേഖല ഹിമാലയത്തിന്റെ മുകൾ ഭാഗത്തെ ഊഷരഭൂമികൾ അടങ്ങിയിട്ടുള്ളവയാണ്. ട്രാൻസ് ഹിമാലയൻ ചരിവുകളിൽ പൂവരശുകളുടെ ചില വർഗ്ഗങ്ങളും, കരഗാന കുറ്റിച്ചെടികൾ, വഞ്ചിമരങ്ങൾ, ജൂനിപെർ, വെളുത്ത ഹിമാലയൻ ബിർച്ച്, ഹിമാലയത്തിലെ ഉയർന്ന പുല്ത്തകിടികളിൽ ഇടയ്ക്കിടെ സിൽവർ ഫിർ മരങ്ങൾക്കുമാണ് ഈ മേഖലയിൽ ആധിപത്യം. ദേശീയോദ്യാനത്തിൻറെ അഞ്ച് ശതമാനത്തിൽ കുറവുമാത്രമാണ് വനവത്ക്കരണമുള്ളത്. ഇതിൽ ഭൂരിഭാഗം പ്രദേശങ്ങളും .തെക്കൻ ഭാഗത്തായി വ്യാപിച്ചു കിടക്കുന്നു. സുലിഗാഡ് താഴ്‍വരയിലെ സസ്യജാലങ്ങളിൽ നീല പൈൻ, സ്പ്രൂസ്, ഹെംലോക്ക്, ദേവതാരു, സിൽവർ ഫിർ, പോപ്ലാർ, പൂവരശ്, മുള എന്നിവയാണുള്ളത്. ഈ ദേശീയോദ്യാനത്തിൽ എത്നോബൊട്ടാണിക്കൽ പ്രാധാന്യമുള്ള 286 ഇനം സസ്യജാതികളും ഉൾപ്പെട്ടിരിക്കുന്നു. ഹിമപ്പുലി, ഗ്രേ വുൾഫ്, കസ്തൂരിമാൻ, നീല ആട് തുടങ്ങിയ വംശനാശ ഭീഷണി നേരിടുന്ന ജീവികൾക്കും ഈ ദേശീയോദ്യാനം ആവാസ വ്യവസ്ഥയൊരുക്കുന്നു. ഹിമാലയൻ ഗോരൽ, വലിയ ടിബറ്റൻ ആടുകൾ, ഹിമാലയൻ താർ, പുള്ളിപ്പുലി, കുറുനരി, ഹിമാലയൻ കറുത്ത കരടി, ഹിമാലയൻ മാർട്ടെൻ എന്നിവയെയും ദേശീയോദ്യാനത്തിൽ കാണപ്പെടുന്നു. ലോകത്തിലെ ഏറ്റവും ഉയരത്തിൽ പറക്കുന്ന ചിത്രശലഭമായ പരലാസ നെപലൈക്ക (Paralasa nepalaica) ഉൾപ്പെടെ 29 തരം ചിത്രശലഭങ്ങളും ആറു തരം ഉരഗങ്ങളും ഇവിടെയുണ്ട്. ടിബറ്റൻ പാട്രിഡ്ജ്, വുഡ് സനൈപ്പ്, വൈറ്റ് ത്രോട്ടഡ് ടിറ്റ്, വുഡ് അക്സൻറർ, ചുവന്ന ചെവിയുള്ള റോസക്കുരുവി തുടങ്ങിയ 200-ഓളം പക്ഷിയിനങ്ങളും ഈ ദേശീയോദ്യാനത്തിലെ ആവാസവ്യവസ്ഥയിലുൾപ്പെട്ടിരിക്കുന്നു.


</doc>
<doc id="399343" url="https://ml.wikipedia.org/wiki?curid=399343" title="ശിവപുരി നാഗാർജുൻ ദേശീയോദ്യാനം">
ശിവപുരി നാഗാർജുൻ ദേശീയോദ്യാനം

ശിവപുരി നാഗാർജുൻ ദേശീയോദ്യാനം 2002 ൽ സ്ഥാപിക്കപ്പെട്ട നേപ്പാളിലെ ഒമ്പതാമത് ദേശീയ ഉദ്യാനമാണ്. കാഠ്മണ്ഡു താഴ്വരയുടെ വടക്കൻ അരികിൽ മദ്ധ്യ പർവ്വതനിരകളിലാണ് ഇത് സ്ഥിതിചെയ്യുന്നത്. സമുദ്രനിരപ്പിൽ നിന്നും ഏകദേശം 2,732 മീറ്റർ (8,963 അടി) ഉയരമുള്ള ശിവപുരി കൊടുമുടിയുടെ പേരിലാണ് ഈ ദേശീയോദ്യാനം അറിയപ്പെടുന്നത്. കാഠ്‍മണ്ഡു, നുവാക്കോട്ട്, സിന്ധുപാൽച്ചോവ്ക്ക് എന്നീ ജില്ലകളിലെ 159 ചതുരശ്ര കിലോമീറ്റർ2 (61 ചതുരശ്ര മൈൽ) പ്രദേശത്തു വ്യാപിച്ചു കിടക്കുന്ന ഈ ദേശീയോദ്യാനം 23 വില്ലേജ് ഡവലപ്‍മെൻറ് കമ്മിറ്റികളുമായി ചേർന്നു സ്ഥിതിചെയ്യുന്നു. പടിഞ്ഞാറ് ഭാഗത്ത് ഈ സംരക്ഷിത പ്രദേശം ധാഡിങ്ങ് ജില്ല വരെ വ്യാപിച്ചുകിടക്കുന്നു.

ഈ ദേശീയോദ്യാന പ്രദേശം എല്ലായ്പ്പോഴും ഒരു പ്രധാന ജലസംഭരണ പ്രദേശമാണ്. ദിവസവും ആയിരക്കണക്കിന് ക്യുബിക് ലിറ്റർ ജലം ഈ പ്രദേശം കാഠ്മണ്ഡു താഴ്വരയ്ക്കു പ്രദാനം ചെയ്യുന്നു. 1976 ൽ ഇതൊരു സംരക്ഷിത നീർത്തട പ്രദേശമായും വന്യജീവി സംരക്ഷണ മേഖലയായും രൂപീകരിക്കപ്പെട്ടു. 2002 ൽ ശിവപുരി ദേശീയോദ്യാനമെന്ന പേരിൽ പ്രാഥമികമായി 144 ചതുരശ്ര കിലോമീറ്റർ (56 ചതുരശ്ര കിലോമീറ്റർ) പ്രദേശം ഉൾക്കൊള്ളിച്ച് ഗസറ്റ് വിജ്ഞാപനം നടത്തി.  2009 ൽ 15 ചതരുശ്ര കിലോമീറ്റർ (5.8 ചതുരശ്ര മൈൽ) ഉൾപ്പെടുന്ന നാഗാർജുന വനഭൂമിയിലേയ്ക്ക് ഈ ദേശീയോദ്യാനത്തിൻറെ പരിധി വ്യാപിപ്പിച്ചു. ചരിത്രപരവും മതപരവുമായ പല സൈറ്റുകളും ഇവിടെ നിലനിൽക്കുന്നതോടൊപ്പം തദ്ദേശവാസികൾക്കും സഞ്ചാരികൾക്കും പ്രയോജനപ്രദമായ പ്രശസ്തമായ ഒരു മലകയറ്റത്തിനുള്ള​ പാതയും ഈ ദേശീയോദ്യാനത്തിലുണ്ട്. സ്കന്ദപുരാണത്തിലെ നേപ്പാൾമഹാത്മ്യത്തിൽ ശിവപുരിയെക്കുറിച്ചു വിവരിച്ചിരിക്കുന്നത് ശിവലംഗങ്ങൾ കൊണ്ടുനിറഞ്ഞ ശിവൻറെ മംഗളകരമായി ഇടം എന്നാണ്. 

മിതോഷ്ണ കാലാവസ്ഥയും, മിതശീതോഷ്ണ കാലാവസ്ഥയും തമ്മിലുള്ള ഒരു പരിവർത്തന മേഖലയിലാണ് ഈ ദേശീയോദ്യാനം സ്ഥിതി ചെയ്യുന്നത്. ഈ പ്രദേശത്ത് 1,400 മില്ലീമീറ്റർ (55 ഇഞ്ച്) വാർഷിക മഴ ലഭിക്കുന്നു. ഇതു പ്രധാനമായും മെയ് മുതൽ സെപ്റ്റംബർ വരെയും, മൺസൂൺ സമയത്ത് 80 ശതമാനവും ആണ്. ശീതകാലത്ത് 2-17 ° C (36-63 ° F) എന്ന രീതിയിൽ താപനിലയിൽ വ്യത്യാസമനുഭവപ്പെടുന്നു. അതുപോലെ വേനൽക്കാലത്ത് 19-30 ° C (66-86 ° F) ആയും താപനില ഉയരുന്നു.

1000 മുതൽ 1,800 മീറ്റർ (3,300 മുതൽ 5,900 അടി വരെ) ഉയരമുള്ള മദ്ധ്യ മലനിരകളിലെ വനങ്ങളാണ് ഈ ദേശീയോദ്യാനത്തിലെ പ്രധാന സസ്യജാലം.

2002 മുതൽ ഈ സംരക്ഷിത മേഖലയിലെ വന്യജീവി വൈവിധ്യം നിർണ്ണയിക്കുന്നതിനുള്ള നിരവധി സർവേകൾ നടത്തപ്പെട്ടിട്ടുണ്ട്. 2003 ജൂലൈ മുതൽ 2004 ജൂലൈ വരെയുള്ള കാലഘട്ടത്തിൽ നടത്തിയ ഫീൽഡ് സർവ്വേയിൽ ഇന്ത്യൻ പുള്ളിപ്പുലി, കാട്ടുപൂച്ച, വലിയ ഇന്ത്യൻ വെരുക്, സുവർണ്ണ കുറുനരി, ഹിമാലയൻ കറുത്ത കരടി, ഹിമാലയൻ മാർട്ടെൻ, ചെറിയ ഏഷ്യൻ കീരി, ഹിമാലയൻ ഗോരൽ, കേഴ മാൻ, കാട്ടുപന്നി, റിസസ് കുരങ്ങ്, ഹനുമാൻ കുരങ്ങ്, ചൈനീസ് ഈനാമ്പേച്ചി, ഇന്ത്യൻ ക്രസ്റ്റഡ് മുള്ളൻപന്നി, ഹിമാലയൻ പിക (ഒരു തരം മുയൽ), ഇന്ത്യൻ കാട്ടുമുയൽ, ഹിമാലയൻ അണ്ണാൻ, പെരുച്ചാഴി, നച്ചെലി, കറുത്ത എലി എന്നി ജീവിവർഗ്ഗങ്ങളെ തിരിച്ചറിഞ്ഞിട്ടുണ്ട്.

മേഘപ്പുലി, പൂച്ചപ്പുലി, കാട്ടുപൂച്ച, വലിയ ഇന്ത്യൻ വെരുക്, മാസ്ക്ഡ് പാം സിവറ്റ്, ഞണ്ടുതീനി കീരി, ഈനാമ്പേച്ചി, റീസസ് കുരങ്ങൻ, ഹിമാലയൻ മാർട്ടെൻ എന്നിവ 2010 ൽ വനമേഖലകളിൽ സ്ഥാപിച്ച ഒളിക്യാമറാ ദൃശ്യങ്ങളിൽ പതിഞ്ഞിട്ടുണ്ട്. 


</doc>
<doc id="399344" url="https://ml.wikipedia.org/wiki?curid=399344" title="ബംഗ്ലാദേശ് റെയിൽവേ">
ബംഗ്ലാദേശ് റെയിൽവേ

ബംഗ്ലാദേശ് റെയിൽവേ Bangladesh Railway (), (reporting mark BR) ബംഗ്ലാദേശിന്റെ പൊതുമേഖല ഉടമസ്ഥതയിലുള്ള റെയിൽവെ ആണ്. ബംഗ്ലാദേശ് റെയിൽവെ എന്ന ഈ സ്ഥാപനമാണ് ബംഗ്ലാദേശിന്റെ എല്ലാ റെയിൽ ഗതാഗത പ്രവർത്തനങ്ങളും നിയന്ത്രിക്കുന്നത്, ഡയറക്റ്റ് ജനറൽ ഓഫ് ബംഗ്ലാദേശ് റെയിൽവേയാണ് ഈ സ്ഥാപനത്തിന്റെ മേധാവി. ബംഗ്ലാദേശിന്റെ റെയിൽവേ ഭരണം ബംഗ്ലാദേശ് റയിൽവേ അഥോറിറ്റിയും (BRA) റെയിൽവേ മന്ത്രാലയവും ചേർന്നാണ്.

ബംഗ്ലാദേശിന്റെ റെയിൽഗതാഗതം ആരംഭിക്കുന്നത് 1862 നവംബർ 15 മുതലാണ്. 53.11 kilometres of 5 ft 6 in (1,676 mm) ന്റെവ് ബ്രോഡ്ഗേജ് പാത ചുവദങ്ക ജില്ലയിലെ ദോർഷോണയിൽ നിന്നും കുഷ്തിയ ജില്ലയിലെ ജൊഗോത്തിയിലേയ്ക്കായിരുന്നു ഈ പാളം. 1885 ജനുവരി 4നു ആണ് അടുത്ത റെയിൽവേ വികസനം നടന്നത്. 14.98 kilometres 1,000 mm (3 ft 3 3⁄8 in) (മീറ്റർ ഗേജ്)ആയിരുന്നു ആ പാത. 1891ൽ ബംഗാൾ ആസാം റെയിൽവെ ബ്രിട്ടിഷ് സർക്കാറിന്റെ സഹായത്തോടെ തൂടങ്ങി. പിന്നീട്, ഇത് ബംഗാൾ ആസാം റെയില്വേ കമ്പനിയ്ക്കു നൽകി. 1895 ജൂലൈ 1നു രൺറ്റു സെക്ഷൻ മീറ്റർ ഗേജ് പാതകൂടി വികസിപ്പിച്ചു. ചിറ്റഗോങ്ങും കൊമില്ലയുമായും(149.89 km), ലക്സാം ഉപസില്ല മുതൽ ചാന്ദ്പൂർ ജില്ല വരെയും (50.89 km) ഇംഗ്ലണ്ടിൽ റെയിൽവേ കമ്പനികൾ തുടങ്ങിയശേഷം പത്തൊമ്പതാം നൂറ്റാണ്ടിന്റെ മദ്ധ്യപാതത്തിലും അവസാനപാദത്തിലും സ്ഥാപിച്ചു.

1947ൽ ഇന്ത്യയുടെ വിഒഭജനസമയത്ത് ബംഗാൾ - ആസാം റെയിൽവെയും വിഭജിച്ചു. കിഴക്കൻ പാക്കിസ്ഥാനിൽ നിലനിന്ന റയിൽവെ സംവിധാനത്തിന്റെ 2,603.92 കിലോമീറ്റർ ട്രാക്ക് പാക്കിസ്ഥാന്റെ കേന്ദ്രീയ സർക്കാറിന്റെ കീഴിലായി. 1961 ഫെബ്രുവരി 1 മുതൽ കിഴക്കൻ ബംഗാൾ റെയിൽവേയെ പാക്കിസ്ഥാൻ സർക്കാർ പാക്കിസ്ഥാൻ ഈസ്റ്റേൺ റയിൽവേ എന്നു പുനർനാമകരണം ചെയ്തു. 1962ൽ കിഴക്കൻ പാകിസ്ഥാനിലെ റെയിൽവേയുടെ നിയന്ത്രണം പാക്കിസ്ഥാൻ കേന്ദ്രീയ സർക്കാറിന്റെ കീഴിൽനിന്നും കിഴക്കൻ പാക്കിസ്ഥാനിലെ ഭരണകൂടത്തിനു കീഴിലായി. 1962 ജൂൺ 9ലെ പാക്കിസ്ഥാൻ സർക്കാറിന്റെ പ്രസിഡൻഷ്യൽ ഓർഡറനുസരിച്ചാണു ഈ മാറ്റം സാദ്ധ്യമായത്. 1962-63 കാലത്ത് ഈ റയില്വേ ഒരു റെയിൽവേ ബോർഡിന്റെ കീഴിലായി. .

2005 അനുസരിച്ച് ഈ റയില്പാതയുടെ ആകെ നീളം 2,855 കിലോമീറ്റർ ആണ്. ഇതിൽ 660 km ബ്രോഡ്‌ഗേജ് പാതയും (കൂടുതലും പടിഞ്ഞാറൻ പ്രദേശങ്ങളിൽ), 1,830 km മിറ്റർ ഗേജ് പാതയും (കൂടുതൽ കിഴക്കും മദ്ധ്യഭാഗത്തുമായി) ഉണ്ട്. 365 ഭാഗത്ത് രണ്ടു തരം റെയിൽപാതകളും ഒരുമിച്ചു നിലനിൽക്കുന്നുണ്ട്. പലയിറ്റത്തേയും ഗേജ് പ്രശ്നം പരിഹൃതമാവാനായി ഒരു പുതിയ ട്രാക്കു കൂടി നിലവിലെ ഗേജിന്റെ കൂടെ ചേർക്കുകയാണു ചെയ്യുന്നത്. അങ്ങനെ, രണ്ടു ഗേജുകളും ഒരേ പാതയിൽ നിലനിൽക്കുന്നു. 1998ൽ ഒരു പ്രശസ്തമായ റോഡ് റെയിൽ പാലം യമുനാനദിക്കു കുറുകെ നിർമ്മിച്ച് മുമ്പ് പരസ്‌പരം വേർപെടുത്തപ്പെട്ട കിഴക്കും പടിഞ്ഞാറുമുള്ള റെയിൽശൃംഖലകൾ ഇരട്ട ഗേജ് കൊണ്ട് ഒന്നിച്ചുചേർത്തു. 2008 മാർച്ചിൽ, ബ്രോഡ്‌ഗേജ് പാത ധാക്ക വരെയെത്തി. ബംഗ്ലാദേശ് റയിൽവേ ഒരു ലാഭകരമായ ബിസിനസ്സ് ആകാനായി റെയിൽവേ അപ്ഗ്രേഡ് ചെയ്യുവാൻ വലിയ ഫണ്ടിന്റെ ആവശ്യമുണ്ട്. 2007-2008ൽ ബംഗ്ലാദേശ് റയിൽവേ അതിന്റെ റെവന്യൂ വരുമാനത്തിന്റെ ലക്ഷ്യം കവിയുകയുണ്ടായി.

ബംഗ്ലാദേശ് റയിൽവേയുടെ പ്രധാന പ്രത്യേകതകൾ താഴെപ്പറയുന്നവയാണ്:  (1) tഅനേകം തരം ഗേജുകൾ ഉപയൊഗിക്കുന്നു, ബ്രോഡ് ഗേജ്, മീറ്റർ ഗേജ്, ഇരട്ട ഗേജുകൾ എന്നിവ (2) ജമുനനദിഭാഗത്ത് (ബ്രഹ്മപുത്ര) ഈ സംവിധാനം പരസ്പരം വ്യതിരിക്തമാകുന്നു. പടിഞ്ഞാറൻ സോണും കിഴക്കൻ സോണും ഒരു പാലം പൊതുവേ ഉപയോഗിക്കുന്നു. 2003ലെ ജമുന പാലം രണ്ടു സോണുകളേയും തമ്മിൽ ബന്ധിപ്പിച്ചു. ബംഗ്ലാദേശ് റയിൽവേ 2,855 കിലോമീറ്റർ ദൂരത്തിലാണുള്ളത്. ബംഗ്ലാദേശ് റയിൽവേ (BR) അന്താരാഷ്ട്ര സർവ്വീസും രാജ്യത്തിലെ പട്ടണങ്ങളും ഗ്രാമീണ മേഖലകളും പരസ്പരം ബന്ധിച്ചുള്ള ആഭ്യന്തര സർവ്വീസുകളും നടത്തിവരുന്നുണ്ട്. കോച്ചുകൾ നിർമ്മിക്കാനുള്ള സൗകര്യവും ബംഗ്ലാദേശ് റയിൽവേ സ്വായത്തമാക്കിക്കഴിഞ്ഞു. 2014ൽ 65 ദശലക്ഷം യാത്രക്കാരെയും 2.52 ദശലക്ഷം സാധനങ്ങളും കൊണ്ടുപോയി.

ബംഗ്ലാദേശ് സ്വാതന്ത്ര്യയുദ്ധത്തിനുശേഷം, റയിൽവേയുടെ മേൽനോട്ടം ആദ്യം ഒരു റയിൽവേ ബോർഡ് ആണ് വഹിച്ചത്. 1982ൽ ഈ റയിൽവേ ബോർഡ് നിർത്തലാക്കി. പെട്ടന്നുതന്നെ റയില്വേയെ വാർത്താവിനിമയ മന്ത്രാലയത്തിനു കീഴിലുള്ള ഡിവിഷന്റെ സെക്രട്ടറി ഡയറക്ടർ ജനറൽ ആയ സംവിധാനം നിയന്ത്രിച്ചു. 1995ൽ ബംഗ്ലാദേശ് റയിൽവേ മന്ത്രിയുടെ കീഴിലുള്ള ബംഗ്ലാദേശ് റയിൽവേ അഥോറിറ്റി നിയന്ത്രിക്കുന്നു. ഇതിന്റെ ഡയറക്ടർ ജനറൽ ആണിതിന്റെ തലപ്പത്ത്.

ബംഗ്ലാദേശ് റയിൽവേ BR രണ്ടു സോണുകളായി വിഭജിച്ചിട്ടുണ്ട്. കിഴക്ക്, പടിഞ്ഞാറ് എന്നിങ്ങനെ. ഓരോ ഡിവിഷനും അതാതിന്റെ ജനറൽ മാനേജറുടെ നിയന്ത്രണത്തിലാണ്. ഈ മാനേജർമാർ ബംഗ്ലാദേശ് റയിൽവേയുടെ ഡയറക്ടർ ജനറലിന്റെ കീഴിലാണ്. രണ്ടു സോണിനും അതാതിന്റെ പ്രവർത്തനത്തിനും കേടു പോക്കാനും സാമ്പത്തികസഹായത്തിനുമായി പ്രത്യേക ഡിപ്പാർട്ടുമെന്റുണ്ട്. ഓരോ സോണും രണ്ട് ഡിവിഷനായി തിരിച്ചിട്ടുണ്ട്. ഇതിൽ പെർസണൽ, ട്രാൻസ്പൊർട്ടേഷൻ, കൊമ്മേഴ്സ്യൽ, ഫിനാൻസ്, മെക്കാനിക്കൽ വേ ആന്റ് വർക്സ് സിഗ്നലിങ് ടെലിക്കമ്യൂണിക്കേഷൻ, ഇലക്ട്രിക്കൽ, മെഡിക്കൽ എന്നീ വിഭാഗങ്ങളുണ്ട്. ഓരോ സോണിനും പഹർതലി, സയിദ്പൂർ എന്നിവിടങ്ങളിൽ വർക്ക് ഷോപ്പുകൾ ഉണ്ട്. പാർബതിപൂർ എന്ന സ്ഥലത്ത് ബ്രോഡ്ഗേജിനും മീറ്റർ ഗേജിനുമായി ലോക്കമോട്ടീവ് വർക്ക് ഷോപ്പുമുണ്ട്.

ബംഗ്ലാദേശ് റയിൽവേയ്ക്ക് സ്വന്തമായി റയിൽവേ ട്രൈനിങ് അക്കാദമിയുണ്ട്. വാർത്താവിനിമയ മന്ത്രാലയത്തിനു ബംഗ്ലാദേശ് റയിൽവേയിലെ സുരക്ഷയുടെ ചുമതലയുമുണ്ട്. 

ബംഗ്ലാദേശ് റയിൽവേയ്ക്ക് ഡീസൽ ഇലക്ട്രിക്ക്, ഡീസൽ ഹൈഡ്രോളിക് മെഷീനുകളുണ്ട്.

കുറച്ചെണ്ണം ആവികൊണ്ടോടുന്ന എഞ്ചിനുകൾ ബംഗ്ലാദേശിൽ ഇന്നും ഉപയൊഗിച്ചുവരുന്നുണ്ട്.

The 762 mm ഗേജ് ലോക്കമോട്ടിവുകൾ the രുപ്സ-ബാഗർഹാട്ട് റയിൽവെ ഇതായിരുന്നു 1947ൽ കൊളോണിയൽ ഭരണാധികാരികൾ ഇന്ത്യ വിഭജിച്ചപ്പോൾ ഉണ്ടായിരുന്ന ഈ പ്രദേശത്തെ ഒരേയൊരു 762 mm ഗേജ് പാത. 1970ൽ ഇതു പുനർനിർമ്മാണം നടത്തി 1,676 mm ഗേജ് ആക്കി.


BR has sheds, depots and workshops for maintenance.

ലോക്കമോട്ടിവുകളിൽ തകരാറുകൾ പരിഹരിക്കുന്നത്:
And on carriages and wagons in

ബംഗ്ലാദേശ് റയിൽവേ അനെകതരം സേവനങ്ങൾ പലപ്പോഴും കുറഞ്ഞ നിരക്കിൽ ചെയ്തുവരുന്നുണ്ട്. യൂണിവേഴ്സിറ്റി വിദ്യാർത്ഥികൾക്കായി ഷട്ടിൽ സർവ്വീസുകൾ മുതൽ ചർക്കുഗതാഗത സർവ്വീസുകൾവരെ ഇതിൽപ്പെടുന്നു. 

ബംഗ്ലാദേശ് റയിൽവേ ബംഗ്ലാദേശിലെ പ്രധാന ഗതാഗതമാർഗമാണ്. 2004-2005ൽ 42 ദശലക്ഷം യാത്രക്കാർ ബംഗ്ലാദേശ് റയിൽവേയിലൂടെ സഞ്ചരിച്ചു. ബംഗ്ലാദേശ് റയിൽവേ 1985ൽ ഇന്റർ സിറ്റി സർവ്വീസുകൾ തുടങ്ങി. ഇപ്പോൾ, 54 ഇന്റർ സിറ്റി ട്രെയിനുകൾ നടത്തുന്നുണ്ട്. ഏതാണ്ട് 38.5% യാത്രക്കാർ ഇന്റർ സിറ്റി ട്രെയിനുകളെ ആശ്രയിക്കുന്നു. ബംഗ്ലാദേശ് റയിൽവേയുടെ വരുമാനത്തിന്റെ 73.3% വരും ഇന്റർസിറ്റിയിൽ നിന്നും ലഭിക്കുന്ന വരുമാനം.

ഇപ്പോൾ, ബംഗ്ലാദേശ് റയിൽവേ 4 തരം വ്യത്യസ്ത ക്ലാസുകളിലുള്ള ട്രെയിനുകൾ ഓടിച്ചുവരുന്നു.
Bangladesh Railway largely features Air Conditioned Class, First Class and Second Class. Most of the trains have First Class and Second Class only. On Inter-City and long-distance trains, a restaurant car and a power car are included at the centre. All Inter-City trains are partially air-conditioned, feature padded leather seats and provide passengers with on-demand sheets, pillows, blankets, as well as restaurant in dining cars. Some diesel-electric trains commuter trains service divisional railway stations.
Tickets are available at all railway stations across Bangladesh. Most railway stations are computerised and connected to a central network. Printed tickets are provided to the passengers. Tickets can be bought four days ahead of departure. Full refunds (excluding clerical charges) are available up to 48 hours before departure.

BR introduced online ticketing in 2012. The railway reserves 10% of the ticket inventory for online sales, 15% of which is reserved for mobile only clients.

The railway has been facing tough competition with other modes of transport. As a national carrier, BR is obliged to carry essential commodities like grain, fertiliser etc. to remote corners of the country for cheap prices.

Bangladesh Railway transports containers from Port of Chittagong to Dhaka ICD. The special flat wagons required for container movement were initially fashioned from existing wagons. An Inland Container Depot has been opened in Dhaka with customs and port facilities for clearance of container traffic. A dedicated (exclusive) container train was introduced on 5 August 1991. Since then, the volume of container traffic has grown considerably.

There were 25 marine vessels in the Mechanical Department at the end of 2004. The fleet of the marine vessels consisted of 2 Passenger vessels, 4 Tugs, 4 Wagon Ferry Barges, 5 Pontoon ramps, 5 Flats and 5 Berthing flats.

A train ferry runs from Baalashi Ghat of Gaibandha District to Baahadurabad Ghat of Jamalpur District.



Kamalapur Railway Station കമലാപൂർ റയിൽവെ സ്ടെഷൻ ആണ് ധാക്കയിലെ സെൻട്രൽ റയിൽവെ സ്റ്റെഷൻ. ബംഗ്ലാദേശ് റയിൽവേയ്ക്ക് 2004ൽ ആകെ 454 റെയിൽവെ സ്ടെഷനുകളുണ്ടായിരുന്നു. 2015ൽ ബംഗ്ലാദേശ് റയിൽവേയ്ക്ക് 489 റയിൽവേ സ്റ്റേഷനുകളാണുള്ളത്. 




</doc>
<doc id="399346" url="https://ml.wikipedia.org/wiki?curid=399346" title="ബംഗാളിന്റെ വിഭജനം (1947)">
ബംഗാളിന്റെ വിഭജനം (1947)

1947ലെ ബംഗാൾ വിഭജനം ബ്രിട്ടീഷ് ഇന്ത്യൻ പ്രവിശ്യയായ ബംഗാളിനെ റാഡ്‌ക്ലിഫ് രേഖയിൽ വച്ച് മുറിച്ച് കിഴക്കുഭാഗം പാകിസ്താനും പടിഞ്ഞാറൻ ഭാഗം ഇന്ത്യയ്ക്കും നൽകി. 

1947 ജൂൺ 20നു ബംഗാൾ ലെജിസ്ലേറ്റീവ് അസംബ്ലി ബംഗാൾ പ്രസിഡൻസിയുടെ ഭാവിയെപ്പറ്റി പര്യാലോചിക്കാൻ യോഗം കൂടി. അവരുടെ മുമ്പിൽ നിർണ്ണായകമായ ചില ചോദ്യങ്ങളുണ്ടായിരുന്നു. ഇന്ത്യയുടെയോ പാക്കിസ്ഥാന്റെയോ ഭാഗമായി ഒരു ഐക്യബംഗാൾ ആകണോ അതോ; ബംഗാൾ കിഴക്കൻ ബംഗാൾ എന്നും പടിഞ്ഞാറൻ ബംഗാൾ എന്നും വിഭജിക്കണോ? തുടങ്ങിയ ചോദ്യങ്ങളാണുയർന്നു വന്നത്. പ്രാഥമിക അസംബ്ലി സെഷനിൽ അസംബ്ലി 120നു 90 വോട്ടിനു പാക്കിസ്ഥാന്റെ പുതിയ കോൺസ്റ്റിറ്റ്യുവന്റ് അസംബ്ലിയിൽ ചേരുകയാണെങ്കിൽ അത് ഐക്യബംഗാളായി ചേരണം എന്ന് തീരുമാനിച്ചു. പിന്നീട്, പശ്ചിമ ബംഗാളിലെ പ്രതിനിധികൾ പ്രത്യേക യൊഗം ചേരുകയും 21 വോട്ടിനെതിരായി 58 വോട്ടിനു ബംഗാൾ പ്രവിശ്യ പശ്ചിമ ബംഗാൾ എന്നും പൂർവ്വ ബംഗാൾ എന്നും വിഭജിച്ച് പശ്ചിമബംഗാൾ ഇന്ത്യൗടെ കോൺസ്റ്റിറ്റ്യുവന്റ് അസംബ്ലിയുമായി ചൃക്കണമെന്നും പ്രമേയം പാസ്സാക്കി. കിഴക്കൻ ബംഗാളിൽനിന്നുമുള്ള പ്രതിനിധികളുടെ മറ്റൊരു യോഗത്തിൽ 35നെതിരെ 106 വോട്ടിനു ബംഗാൾ പ്രവിശ്യ വിഭജിക്കരുതെന്നു പ്രമേയം പാസാക്കി.  ഇന്ത്യ വിഭജിക്കുകയാണെങ്കിൽ, കിഴക്കൻ ബംഗാൾ പാക്കിസ്ഥാനുമായിച്ചേരണം എന്ന് 34നെതിരെ 107 വോട്ടിനു പാസാക്കി.

1947 ജൂലൈ 6 നു സിൽഹെറ്റ് റെഫറണ്ടത്തിൽ സിൽഹെറ്റ് ആസാമിൽനിന്നു കിഴക്കൻ ബംഗാളിൽ ലയിപ്പിക്കണമെന്ന് തീരുമാനമായി. 

മൗൻട്ബാറ്റൻ പ്ലാൻ അല്ലങ്കിൽ ജൂൺ 3 പ്ലാൻ എന്നറിയപ്പെടുന്ന പദ്ധതിയിൽ ഇന്ത്യയ്ക്കും പാക്കിസ്ഥാനും തങ്ങളുടെ ഭരണാവകാശം കൈമാറാൻ തീരുമാനിച്ചു. ആഗസ്ത് 14, 15 തീയതികളിലാണ് ഭരണം കൈമാറാൻ തീരുമാനിച്ചത് 150 വർഷത്തെ ബ്രിട്ടിഷ് സ്വാധീനം ഇന്ത്യൻ ഉപഭൂഖണ്ഡത്തിൽ ആവസാനിച്ചു. , was done according to what has come to be known as the "3 June Plan" or "Mountbatten Plan". India’s independence on 15 August 1947 ended over 150 years of British influence in the Indian subcontinent. East Bengal later became the independent country of Bangladesh after the 1971 Bangladesh Liberation War.
1905ൽ രണ്ടു പ്രവിശ്യകളായ പടിഞ്ഞാറൻ ബംഗാളും കിഴക്കൻ ബംഗാളും ഭരിക്കാനുള്ള എളുപ്പത്തിനാണു വിഭജിക്കാൻ തുടങ്ങിയത്. In 1905. പക്ഷെ, മുസ്ലിം ഭൂരിപക്ഷമുള്ള കിഴക്കൻ ബംഗാളും ഹിന്ദു ഭൂരിപക്ഷമുള്ള പടിഞ്ഞാറൻ ബംഗാളുമായി ആണു വിഭജനം നടന്നതെന്നത് ശ്രദ്ധേയമാണ്. 1905ലെ വിഭജനം കിഴക്കൻ ബംഗാളിൽ വലിയ ഒരു വിഭാഗം ഹിന്ദുക്കൾ ന്യൂനപക്ഷങ്ങളാവുകയും പടിഞ്ഞാറൻ ബംഗാളിൽ വലിയ ഒരു വിഭാഗം മുസ്ലിങ്ങൾ ന്യൂനപക്ഷമാവുകയും ചെയ്തു. മുസ്ലിങ്ങൾ ബംഗാൾ വിഭജനത്തിനു അനുകൂലമായിരുന്നു. കാരണം, അവർക്ക് സ്വന്തമായി ഒരു പ്രവിശ്യ ലഭിക്കും എന്നതുകൊണ്ട്. ഇതിനെ ഹിന്ദുക്കൾ എതിർത്തു. ഈ തർക്കം വലിയതോതിലുള്ള ലഹളയ്ക്കും പ്രതിഷേധങ്ങൾക്കും കാരണമായി. അങ്ങനെ അവസാനം, 1911ൽ രണ്ടു പ്രവിശ്യകളും ഒരിക്കൽക്കൂടി ഒന്നായിത്തീർന്നു.

എന്നിരുന്നാലും, 1905ലെ ബംഗാൾ വിഭജനസമയത്തുണ്ടായിരുന്ന ഹിന്ദുക്കളും മുസ്ലിങ്ങളുമായുള്ള തർക്കങ്ങൾ തുടർന്നും നിലനിന്നു. 1947ൽ നടന്ന വീണ്ടുമുള്ള ബംഗാൾ വിഭജനം ഉൾപ്പെടെ രാഷ്ട്രീയപാർട്ടികളുടെയും സംഘടനകളുടെയും രാഷ്ട്രീയാവശ്യം നിറവേറ്റാനായിരുന്നു. 

1947 ജൂൺ 20 ലെ പ്ലാൻ അനുസരിച്ച്, ബംഗാൾ ലെജിസ്ലേറ്റീവ് അസംബ്ലിയിലെ അംഗങ്ങൾ ബംഗാൾ വിഭജനത്തെപ്പറ്റിയുള്ള മൂന്നു പ്രത്യേക വോട്ടെടുപ്പ് താഴെക്കൊടുക്കുന്നു: 
മൗണ്ട് ബാറ്റൻ പ്ലാൻ അനുസരിച്ച്, അസംബ്ലിയുടെ പകുതിപ്പേരെങ്കിലും സാങ്കൽപ്പികമായ്ർങ്കിലും അസംബ്ലിയുടെ പകുത്തിപ്പേർ ആയി മാറിയെങ്കിൽ ജൂൺ 20 യിലെ പ്രൊസീഡിങ്സ് അനുസരിച്ച് ബംഗാൾ വിഭജിക്കാൻ തീരുമാനിച്ചു. ഇത് പടിഞ്ഞാറൻ ബംഗാൾ ഇന്ത്യയുടേതും കിഴക്കൻ ബംഗാൾ പാക്കിസ്ഥാന്റെ ഭാഗവുമാക്കി. 

ജൂലൈ 7ലെ മൗണ്ട്ബാറ്റന്റെ പ്ലാൻ പ്രകാരമ്മുള്ള റഫറണ്ടമനുസരിച്ച്, സിൽഹെറ്റ് കിഴക്കൻ ബംഗാളിൽ ചേരാനാണ് വോട്ടുചെയ്തത്. സർ സിറിൽ റാഡ്‌ക്ലിഫ് നേതൃത്വം നൽകിയ ഒരു ബൗണ്ടറി കമ്മിഷൻ എന്ന സമിതിയാണ് പുതിയതായി രൂപീകൃതമായ രണ്ടു പ്രവിശ്യകളുടെയും ഇടയിലുള്ള അതിരു നിശ്ചയിച്ചത്. 1947 ഇന്ത്യ ഇൻഡിപെൻഡന്ന്സ് ആക്റ്റ് പ്രകാരം പാക്കിസ്ഥാന് ആഗസ്ത് 14നും ഇന്ത്യയ്ക്ക് ആഗസ്ത് 15നും ഭരണം കൈമാറി. 





</doc>
<doc id="399352" url="https://ml.wikipedia.org/wiki?curid=399352" title="വലിയകുളങ്ങര ദേവിക്ഷേത്രം">
വലിയകുളങ്ങര ദേവിക്ഷേത്രം

കേരളത്തിലെ പ്രധാന ക്ഷേത്രങ്ങളിലൊന്നാണ് ആലപ്പുഴ ജില്ലയിലെ ഹരിപ്പാട് കാർത്തികപ്പള്ളിയിലെ മഹാദേവികാട് എന്ന സ്ഥലത്തെ വലിയകുളങ്ങര ദേവീ ക്ഷേത്രം. തിരുവിതാംകൂർ ദേവസ്വം ബോർഡിന്റെ മേജർ ക്ഷേത്രങ്ങളിലൊന്നാണീ ക്ഷേത്രം. ഇവിടുത്തെ കെട്ടുകാഴ്ച്ച വളരെ പ്രസിധമാണ്. ശ്രീ ഭഗവതിയുടെ ആട്ടത്തിരുനാളായ കുംഭമാസത്തിലെ അശ്വതി ദിവസമാണ് കെട്ടുകാഴ്ച്ചകൾ. പ്രൗഢഗംഭീരവും അംബരചുംബിയും നയനാനന്ദകരവുമായ കെട്ടുകാഴ്ചകൾ കരക്കാർ അന്നേദിവസം കെട്ടിയലങ്കരിച്ച് ക്ഷേത്രത്തിലെത്തിച്ച് ദേവിക്ക് സമർപ്പിക്കുന്നു. അത് കാണേണ്ട ഒരു കാഴ്ച തന്നെയാണ്. വലിയകുളങ്ങരയിലേയും ചെട്ടികുളങ്ങരയിലേയും കെട്ടുകാഴ്ച്ചകളാണ് പ്രധാനം.ഇതിൽ വലിയകുളങ്ങരയിലെ കെട്ടുകാഴ്ച (കുതിര) തന്നെയാണ് ഏറ്റവും വലുത്. വലിയകുളങ്ങരയിലെ തെക്കേക്കര (തെക്കുംമുറി നമ്പർ :2) വലിയകുതിരയാണ് കുതിരകളിൽ വച്ച് ഭീമൻ, ആയതിനാൽ തെക്കേക്കര വലിയകുതിരയാണ് കെട്ട് കുതിരകളുടെ രാജാവ്. ജീവതയുടെ കാര്യമെടുത്താൽ ഉറ ജീവതകളിൽ വച്ച് ഏറ്റവും കാണാൻ ഐശ്വര്യമുള്ള ജീവതയും ഇവിടുത്തേത് തന്നെ.


</doc>
<doc id="399354" url="https://ml.wikipedia.org/wiki?curid=399354" title="റെഡ് ഫ്ലാഗ് ലിനക്സ്">
റെഡ് ഫ്ലാഗ് ലിനക്സ്

റെഡ് ഫ്ലാഗ് സോഫ്റ്റ്വേർ വികസിപ്പിച്ചെടുത്ത, ഇപ്പോൾ നിഷ്‌ക്രിയമായ, ഒരു ചൈനീസ് ലിനക്സ് വിതരണമാണ് റെഡ് ഫ്ലാഗ് ലിനക്സ്. ഒരു പ്രമുഖ ചുവന്ന പതാക വഹിക്കുന്ന ടക്സാണ് ഈ വിതരണത്തിന്റെ ലോഗോ. 2009 വരെ, റെഡ് ഫ്ലാഗ് സോഫ്റ്റ്വെയർ എക്സിക്യൂട്ടീവ് പ്രസിഡന്റ് ജിയ ഡോങ് (贾 栋) ആണ്.

പ്രത്യേക ആവശ്യങ്ങൾക്കായുള്ള പരിഹാരങ്ങൾക്ക് പുറമേ, റെഡ് ഫ്ലാഗ് ലിനക്സിനു താഴെപ്പറയുന്ന ഉൽപ്പന്നങ്ങളുണ്ട്:
റെഡ് ഫ്ലാഗ് ലിനക്സിന്റെ ആന്തരിക ഘടന റെഡ് ഹാറ്റ് ലിനക്സിനോട് വളരെ സമാനമാണ്, മാത്രമല്ല റെഡ് ഹാറ്റ് ലിനക്സിന്റെ ഇൻസ്റ്റാളറിന് സമാനമായ ഇൻസ്റ്റാളർ ആണ് റെഡ് ഫ്ലാഗ് ലിനക്സിൽ ഉപയോഗിയ്ക്കുന്നത്. ഡെസ്ക്ടോപ്പ് തീം മുതൽ ചിഹ്നങ്ങൾ വരെ വിൻഡോസ് എക്സ്പിയോട് വളരെയധികം സാമ്യമുള്ളതിനാൽ വിൻഡോസിൽ നിന്ന് വരുന്ന ഒരു ഉപയോക്താവിന് കാര്യങ്ങൾ എളുപ്പമാവുമെന്ന് വിതരണകർത്താക്കൾ അവകാശപ്പെടുന്നു.

1999 ഓഗസ്റ്റിൽ ചൈനീസ് അക്കാദമി ഓഫ് സയൻസസിലെ ഇൻസ്റ്റിറ്റ്യൂട്ട് ഓഫ് സോഫ്റ്റ്വെയർ റിസർച്ച് ആണ് ആദ്യമായി റെഡ് ഫ്ലാഗ് ലിനക്സ് വികസിപ്പിച്ചെടുത്തത്. സർക്കാർ ഉടമസ്ഥതയിലുള്ള ഷാങ്ഹായ് ന്യൂമാർജിൻ വെഞ്ച്വർ ക്യാപിറ്റലിൽ നിന്ന് സാമ്പത്തിക സഹായം ലഭിച്ചിരുന്നു. 2001 മാർച്ചിൽ, സിസിഐഡിഎൻഇടി ഇൻവെസ്റ്റ്മെന്റ് എന്ന വ്യവസായ വിവരസാങ്കേതിക മന്ത്രാലയത്തിന്റെ വെഞ്ച്വർ ക്യാപ്പിറ്റൽ വിഭാഗം റെഡ് ഫ്ലാഗ് ലിനക്സിന്റെ രണ്ടാമത്തെ വലിയ ഓഹരി ഉടമയായിത്തീർന്നുവെന്ന് ബ്ലൂംബെർഗ് ന്യൂസ് റിപ്പോർട്ട് ചെയ്തു.

ഒരു വർഷത്തോളം നീണ്ട സംഘർഷങ്ങൾക്കൊടുവിൽ 2000 ജനുവരിയിൽ മൈക്രോസോഫ്റ്റുമായുള്ള തർക്കത്തിന്റെ ഫലമായി ചൈനീസ് സർക്കാർ മന്ത്രാലയം തങ്ങളുടെ കമ്പ്യൂട്ടറുകളിൽ നിന്ന് വിന്റോസ് 2000 അണിൻസ്റ്റാൾ ചെയ്ത് പകരം റെഡ് ഫ്ലാഗ് ലിനക്സ് ഉപയോഗിക്കാൻ ഉത്തരവിട്ടു.

2006 ജനുവരിയിൽ, റെഡ് ഫ്ലാഗ് ലിനക്സ് ഓപ്പൺ സോഴ്സ് ഡെവലപ്മെന്റ് ലാബ്സിൽ ചേർന്നു.

2014 ഫെബ്രുവരി 10 ന്, റെഡ് ഫ്ലാഗ് സോഫ്റ്റ്വെയർ എല്ലാ തൊഴിൽ കരാറുകളും അടച്ചു പൂട്ടി. ചൈനയുടെ അക്കാദമി ഓഫ് സയൻസസിന്റെ സോഫ്റ്റ്വെയർ റിസേർച്ച് ഇൻസ്റ്റിറ്റ്യൂട്ടിന് 40 ദശലക്ഷം യുവാൻ സബ്സിഡി നൽകുന്നതിനുള്ള പരാജയമായിരുന്നു ഇതിന് വഴിവെച്ചത്. ഒരു നിശ്ചിത പദ്ധതി പൂർത്തിയാക്കുന്നതിനുള്ള റെഡ് ഫ്ലാഗ് ലിനക്സിന്റെ പരാജയവും പൊതുവിലുള്ള ചില പ്രശ്നങ്ങളുമാണ് സബ്സിഡിയ്ക്ക് പണം നൽകാത്തതിൻറെ കാരണമായി കാണിക്കുന്നത്.

ബ്രാൻഡ് പ്രചാരണത്തിന്റെയും സുസ്ഥിര നിക്ഷേപങ്ങളുടെയും കുറവും ഒപ്പം എതിരാളികളുടെ ഉയർച്ചയും ആണ് റെഡ് ഫ്ലാഗ് ലിനക്സിന്റെ അധഃപതനത്തിൽ കലാശിച്ചത് എന്നാണ് ബീജിംഗിലെ ഐഡിസിയുടെ റിസർച്ച് മാനേജറുടെ പക്ഷം.

2008 നവംബർ മുതൽ നാൻചാംഗിലെ ഇന്റർനെറ്റ് കഫേകളിലെല്ലാം മൈക്രോസോഫ്റ്റ് വിൻഡോസ് ഓപ്പറേറ്റിങ് സിസ്റ്റത്തിന്റെ വ്യാജ പകർപ്പുകൾക്ക് പകരം റെഡ് ഫ്ലാഗ് ലിനക്സ് ഇൻസ്റ്റാൾ ചെയ്യുകയോ അല്ലെങ്കിൽ മൈക്രോസോഫ്റ്റിന്റെ വിൻഡോസിന്റെ നിയമാനുസൃത പകർപ്പുകൾ ഉപയോഗിക്കേണ്ടതുണ്ടെന്ന് റിപ്പോർട്ട് ചെയ്യപ്പെട്ടിരുന്നു. എന്നാൽ വിൻഡോസ് ഓപ്പറേറ്റിങ്ങ് സിസ്റ്റത്തിന്റെ യഥാർത്ഥ പകർപ്പുകൾ ഉപയോഗിച്ചു വരികയാണെങ്കിൽപ്പോലും ചൈനീസ് ഇന്റർനെറ്റ് കഫേകൾ റെഡ് ഫ്ലാഗ് ലിനക്സിലേക്ക് മാറേണ്ടതായി വന്നു എന്ന് റേഡിയോ ഫ്രീ ഏഷ്യ (യു.എസ്. ഗവൺമെന്റിൻ്റെ ധനസഹായത്തോടുകൂടിയത്) അവകാശപ്പെടുന്നു. ഈ സംവിധാനം 5000 യുവാൻ (~ 850 ഡോളർ, ~ ഫെബ്രുവരി 2014) ചെലവിൽ കാലഹരണപ്പെടാത്ത പിന്തുണാകരാറോട് കൂടിയാണ് നൽകിയിരിക്കുന്നു.

റെഡ് ഫ്ലാഗ് ലിനക്സിന്റെ ഔദ്യോഗിക വക്താവ് വ്യക്തമാക്കിയത്, ഈ പ്രഖ്യാപനം സെർവർ സൈഡിന് മാത്രമായിരിക്കുമെന്നും ഗെയിമിംഗ്-ഇൻറ്റിനെൻസീവ് (അതുകൊണ്ടുതന്നെ വിൻഡോസ് ആവശ്യപ്പെടുന്നത്) ക്ലയന്റ് സൈഡ് കമ്പ്യൂട്ടറുകളെയല്ല, മൈക്രോസോഫ്റ്റ് വിൻ‍ഡോസും റെഡ് ഫ്ലാഗ് ലിനക്സും ബ്യൂറോ ഓഫ് കൾച്ചർ പരീക്ഷിച്ചിട്ടുള്ളതിനാൽ യഥാർത്ഥ പ്രഖ്യാപനത്തിലും അവയാണ് ശുപാർശ ചെയ്തത് എന്നാണ്.


</doc>
<doc id="399357" url="https://ml.wikipedia.org/wiki?curid=399357" title="റോങ്ബക് ഹിമാനി">
റോങ്ബക് ഹിമാനി

റോങ്ബക് ഹിമാനി () ഹിമാലയത്തിൽ തെക്കൻ ടിബറ്റിൽ സ്ഥിതിചെയ്യുന്നു.. കിഴക്കൻ റോങ്ബക് ഹിമാനി, പടിഞ്ഞാറൻ റോങ്ബക് ഹിമാനി എന്ന രണ്ട് വലിയ ഹിമാനികൾ ഒത്തുചേർന്നതിനെ ഒന്നിച്ചുചേർത്ത് റോങ്ബക് ഹിമാനി എന്ന് വ്യവഹരിക്കുകയാണ്. ഈ ഹിമാനികൾ തെക്കോട്ട് ഒഴുകി എവറസ്റ്റിന്റെ വടക്ക് റോങ്ബക് താഴ്വരയിലേക്കെത്തുന്നു. എവറസ്റ്റ് ആണ് കിഴക്കൻ റോങ്ബക് ഹിമാനിയുടെയും മൊത്തത്തിൽ റോങ്ബക് ഹിമാനിയുടെയും പ്രഭവകേന്ദ്രം. 

ബ്രിട്ടീഷ് പർവ്വതാരോഹകനായ ജോർജ് മല്ലറിയും സംഘവും 1921 ലെ ബ്രിട്ടീഷ് എവറസ്റ്റ് നിരീക്ഷണ പര്യവേക്ഷണ വേളയിൽ പ്രധാന റോങ്ബുക് താഴ്വരയും അതിന്റെ ഹിമാനികളും പര്യവേക്ഷണം നടത്തി.

കിഴക്കൻ റോങ്ബക് ഹിമാനി എഡ്വേഡ് ഒലിവർ വീലർ എവറസ്റ്റിലേക്കുള്ളഈ പര്യവേക്ഷണത്തിൽ അങ്ങോട്ടുള്ള നല്ല പാത തിരയുന്നതിനിടയിൽ 1921ൽ കണ്ടെത്തിയതാണ്. 1921 ആഗസ്റ്റിൽ ലാങ്പാ പാസിനു താഴേക്കൂടിയുള്ള വഴികണ്ടെത്തിയ വീലർ റോങ്ബക് താഴ്വരയാണ് എവറസ്റ്റിന്റെ മുകളിലേക്ക് ഏറ്റവും സുഖകരമായ പാത എന്നും വിലയിരുത്തി. 
തിബറ്റിൽ നിന്നുള്ള സാധാരണ ഗതാഗതം നടത്തിയുള്ള പര്യവേഷണങ്ങൾക്ക് ഈ ഹിമാനി ഉപയോഗിച്ചാൽ ഈസ്റ്റ് റോങ്ബുക്ക് ഹിമാനിയുടെ മുകൾഭാഗത്ത് എവറസ്റ്റ് കൊടുമുടിയിലെ അഡ്വാൻസ്ഡ് ബേസ് ക്യാമ്പിലേക്ക് എത്താം. അവിടെ നിന്ന്, എവറസ്റ്റ് കീഴടക്കാനും വടക്കെ കോൾ, വടക്കു-കിഴക്ക് മലയുടുക്കു വഴി ലക്ഷ്യമിടുന്നു.

2007 മുതൽ അമേരിക്കൻ മലയിടുക്കുകാരനും ചലച്ചിത്ര നിർമ്മാതാവുമായ ഡേവിഡ് ബ്രീഷീയർആഗോള കാലാവസ്ഥാമാറ്റത്തിന്റെ ഫലമായി റാൻഗ്ബൂക്ക് ഹിമാനിയുടെ വേഗത്തിലുള്ള അപ്രത്യക്ഷമാകൽ രേഖപ്പെടുത്തിയിരിക്കുന്നു.ബ്രീഷീയർ മല്ലരിയുടെ 1921 കാലഘട്ടത്തിലെപര്യവേക്ഷണ പ്രക്രിയയുടെ ഗവേഷണഫലത്തെ തിരുത്തി യും പുതുക്കിയും പടിഞ്ഞാറ്, പടിഞ്ഞാറ്, ഈസ്റ്റ് റോങ്ബുക്ക് ഗ്ലാഷ്യർ എന്നിവിടങ്ങളിൽ ഗണ്യമായ കുറവ് സംഭവിക്കുന്നു എന്ന് വിലയിരുത്തി.. ഏഷ്യാ സൊസൈറ്റിയും മീഡിയസ്റ്റോറുംചേർന്ന് ബ്രസീയറുടെ ഹിമാനികർമ്മങ്ങൾ ( GlacierWorks) എന്ന പേരിൽ ഈ ഹിമനഷ്ടത്തിന്റെ ഫോട്ടോകൾ ഓൺലൈനായി ലഭ്യമാക്കിയിട്ടുണ്ട്. 80 വർഷത്തിനിടയിൽ റൗൺബൂക്ക് ഏതാണ്ട് ലംബത്തിൽ300 അടിയിലധികം ( [[സ്റ്റാറ്റി ഓഫ് ലിബർട്ടിയുടെ] ഉയരം) ഹിമാനിയിലുടനീളം തകർന്നു എന്ന് കണക്കാക്കപ്പെടുന്നു.


</doc>
<doc id="399360" url="https://ml.wikipedia.org/wiki?curid=399360" title="തണ‍‍‍ൽ മുറ്റം">
തണ‍‍‍ൽ മുറ്റം

കേരള സർവ്വകലാശാലയിലെ മലയാളവിഭാഗം സംഘടിപ്പിക്കുന്ന സാഹിത്യക്കൂട്ടായ്മയാണിത്. അംഗങ്ങളുടെ രചനകളെക്കുറിച്ചുള്ള ചർച്ചയും വിഖ്യാതമായ മുൻകാല കൃതികളുടെ പുനർവായനയുമാണ് ഇവിടെ നടക്കുന്നത്. തണൽമുറ്റത്തിനു പുറമേ, സമകാലിക സാഹിത്യ വിഷയങ്ങൾ ചർച്ച ചെയ്യുന്ന ആനുകാലികം എന്ന കൂട്ടായ്മയും ഒന്ന്, മൂന്ന് ശനിയാഴ്ചകളിൽ മലയാളവിഭാഗം നടത്തിവരുന്നുണ്ട്.

</doc>
<doc id="399365" url="https://ml.wikipedia.org/wiki?curid=399365" title="സീകൻ തുരങ്കം">
സീകൻ തുരങ്കം

ജപ്പാനിലെ ഹോൺഷൂ, ഹൊക്കൈഡ് ദ്വീപുകളെ ബന്ധിപ്പിക്കുന്ന 53.85 കിലോമീറ്ററോളം നീളമുള്ള തുരങ്കമാണ് സീകൻ തുരങ്കം (青函トンネル സീകൻ തൊന്നേരു, അഥവാ 青函隧道 സീകൻ സുയിഡൊ). അതിൽ 23.3 കിലോമീറ്റർ ദൂരം സമുദ്രത്തിനടിയിലാണ്. കടലിൻറെ അടിത്തട്ടിൽ നിന്ന് നൂറ്റിനാൽപത് മീറ്റർ ആഴത്തിൽ നിലകൊള്ളുന്ന തുരങ്കത്തിന് സമുദ്രനിരപ്പിൽ നിന്ന് ആകെ 240 മീറ്റർ താഴ്ചയുണ്ട്. സുഗാരു കടലിടുക്കിലാണ് ഈ വമ്പൻ തുരങ്കം നിർമ്മിച്ചിരിക്കുന്നത്.

ഗതാഗതത്തിനുവേണ്ടി ഉപയോഗിക്കുന്ന ലോകത്തിലെ ഏറ്റവും നീളം കൂടിയ തുരങ്കം എന്ന ബഹുമതിയും സീകൻ തുരങ്കത്തിനാണ്. കൂടാതെ ഈ തുരങ്കം സമുദ്രത്തിനടിലൂടെയുള്ള ഏറ്റവും നീളം കൂടിയതും ആഴത്തിൽ നിർമ്മിക്കപ്പെട്ടതുമാണ്. 2016-ൽ പ്രവർത്തനമാരംഭിച്ച സ്വിറ്റ്‌സർലൻഡിലെ ഗോഥാർഡ് തുരങ്കത്തിനുശേഷം ലോകത്തെ കടലിനടിയിലെ രണ്ടാമത്തെ റെയിൽവേസ്റ്റേഷൻ എന്ന ബഹുമതി സീകൻ തുരങ്കത്തിലെ സ്റ്റേഷനുകൾക്കാണ്.

റ്റൈഷോ കാലഘട്ടത്തിൽത്തന്നെ (1912-1925) ഹോൺഷൂ - ഹൊക്കൈഡ് ദ്വീപുകളെ ബന്ധിപ്പിക്കുന്നതിനെകുറിച്ച് പരിഗണിച്ചിരുന്നു. രണ്ടാം ലോകമഹായുദ്ധത്തെ തുടർന്ന് ജപ്പാന് കൂടുതൽ ഗതാഗത സൗകര്യമൊരുക്കേണ്ടത് അത്യാവശ്യമായി വന്നു. 1925-ൽ തുരങ്കത്തിന് പദ്ധതിയിട്ടെങ്കിലും സർവ്വേയിംഗ് ജോലികൾ ആരംഭിച്ചത് 1946-ലാണ്. ദ്വീപുകളിൽ വികസനപദ്ധതികൾ നടപ്പിലായതോടെ അവ തമ്മിലുള്ള ജനസഞ്ചാരവും വൻതോതിലായി. നിലവിലുള്ള ബോട്ടുകളും ചങ്ങാടവും പോരാതെവന്നു. അതോടെ തുരങ്ക നിർമ്മാണ പ്രവർത്തനങ്ങൾക്ക് തുടക്കംകുറിച്ചു.

1954 സെപ്റ്റംബർ 26 ന് ടോയാമാരു ഫെറി ഹോൺഷൂവിന്റെയും ഹൊക്കൈഡ് ദ്വീപിന്റെയും ഇടയിലുള്ള സുഗാരു കടലിടുക്കിൽവച്ച് ചുഴലിക്കാറ്റിൽപ്പെട്ട് മുങ്ങുകയുണ്ടായി. മുങ്ങിയ കപ്പലുകളുടെ കൂട്ടത്തിൽ വേറെ നാല് ഫെറികളുമുണ്ടായിരുന്നു (റെയിൽവേ വെഹിക്കിൾ വഹിച്ചുകൊണ്ടുപോകുന്ന തരത്തിൽ രൂപകല്പന ചെയ്ത കടത്ത്). ഈ ദുരന്തത്തിൽ 1,430 യാത്രക്കാർ കൊല്ലപ്പെടുകയുണ്ടായി. തുടർന്നുള്ള വർഷങ്ങളിൽ ജാപ്പനീസ് നാഷണൽ റെയിൽവേ സൂക്ഷ്മാന്വേഷണം ത്വരിതപ്പെടുത്തിയതിന്റെ ഫലമായി രണ്ടു ദ്വീപിനിടയിലുള്ള ഗതാഗതവും വർദ്ധിപ്പിച്ചു. ഗതാഗതം ഇരട്ടിയാക്കുകയും 1955-1965 കാലഘട്ടത്തിനിടയിൽ വർഷംതോറും യാത്രക്കാരുടെ എണ്ണം വർദ്ധിക്കുകയും ( 4,040,000 യാത്രക്കാർ) ചെയ്തതിനെ തുടർന്ന് ജാപ്പനീസ് നാഷണൽ റെയിൽവേയുടെ വരുമാനം വർദ്ധിക്കുകയുണ്ടായി. 1971 ആയപ്പോഴേക്കും കാർഗോയുടെ വരുമാനം 1.7 മടങ്ങ് വർദ്ധിക്കുകയും 6,240,000 ടൺ ആകുകയും ചെയ്തു. ഇതിനെതുടർന്ന് 1971-ൽ തുരങ്കത്തിന്റെ പ്ലാൻ അംഗീകരിക്കപ്പെട്ടു. വൈകാതെ തുരങ്കനിർമ്മാണവും ആരംഭിച്ചു. വളരെ ദുഷ്ക്കരമായ നിർമ്മാണപ്രവർത്തനങ്ങൾക്കിടെ മുപ്പത്തിനാല് തൊഴിലാളികൾ മരണപ്പെട്ടെങ്കിലും തുരങ്കനിർമ്മാണം തുടർന്നു. 1988 - മാർച്ചിൽ തുരങ്കം പൊതുജനങ്ങൾക്കായി തുറക്കപ്പെട്ടു. തുരങ്കം പൂർത്തിയായതോടെ അതിലൂടെ റെയിൽഗതാഗതം നിലവിൽവന്നു. തുരങ്കം വീണ്ടും നീട്ടുവാനുള്ള തീരുമാനം പിന്നീടുണ്ടായി. ഷിങ്കാൻസൺ വരെ റെയിൽവേലൈൻ എത്തിക്കുകയായിരുന്നു അതിന്റെ പിന്നിലെ ഉദ്ദേശ്യം. 2005-ൽ പുതിയ ലൈനിന്റെ നിർമ്മാണജോലികൾ ആരംഭിച്ചു.

തുരങ്കത്തിനുള്ളിൽ സുരക്ഷാസംവിധാനങ്ങൾക്കായി ഇടയ്ക്ക് രണ്ടുസ്റ്റേഷനുകൾ സജ്ജീകരിച്ചിട്ടുണ്ട്. അതോടൊപ്പം അവിടെ തുരങ്കത്തിന്റെ ചരിത്രം വിശദീകരിക്കുന്ന രണ്ട് മ്യൂസിയങ്ങളും സ്ഥാപിച്ചിരിക്കുന്നു. അതിലൊന്ന് സ്റ്റോറേജ് സൗകര്യങ്ങൾക്കായി അടുത്തയിടെ നിർത്തലാക്കി. 

1946-ൽ സർവ്വേ ആരംഭിച്ചതിനുശേഷം 1971-ൽ തുരങ്കനിർമ്മാണം തുടങ്ങി. 1982 ആഗസ്റ്റ് ആയപ്പോഴേയ്ക്കും 700മീ. ൽ കൂടുതൽ ദൈർഘ്യത്തിൽ തുരങ്കം കുഴിക്കാൻ ബാക്കിനിന്നു. ഈ ഭാഗം സുഗാരു കടലിടുക്കിന് ഏകദേശം 20കി.മീ. കുറുകെ കിഴക്കും പടിഞ്ഞാറും ഭാഗത്തായി കിടക്കുന്നു.1946-ലെ ആദ്യത്തെ സർവ്വേ പ്രകാരം കിഴക്കുഭാഗത്തിന് 200മീ.(656അടി) ആഴത്തിൽ അഗ്നിപർവ്വതമുള്ള ഭൂഗർഭമാണെന്ന് കാണാൻ കഴിഞ്ഞു. പടിഞ്ഞാറ് ഭാഗത്തായി 140മീ.(459അടി) ആഴത്തിൽ നിയോജീൻ കാലഘട്ടത്തിൽ കാണപ്പെടുന്ന അവസാദശിലകളാണ്. തുരങ്കം കുഴിയ്ക്കാനുള്ള സൗകര്യാർത്ഥം പടിഞ്ഞാറ് ഭാഗം തെരഞ്ഞെടുത്തു. കടലിനടിയിലെ തുരങ്കം നിർമ്മിക്കുന്ന ഭാഗത്ത് അഗ്നിപർവ്വതശിലകളും, പൈറോക്ലാസ്റ്റിക്ക് ശിലകളും, അവസാദശിലകളും നിറഞ്ഞതാണ് ഭൂഗർഭഘടന.


</doc>
<doc id="399368" url="https://ml.wikipedia.org/wiki?curid=399368" title="യു.വി. കരുണാകരൻ മാസ്റ്റർ‍">
യു.വി. കരുണാകരൻ മാസ്റ്റർ‍

സ്വാതന്ത്ര്യസമര സേനാനി. നിരവധിക്കാലം വിവിധ പത്രങ്ങളുടെ ഏജന്റായിരുന്നു. പരപ്പനങ്ങാടി പഞ്ചായത്തിന്റെ വൈസ് പ്രസിഡന്റ്, പരപ്പനങ്ങാടി സഹകരണ ബാങ്ക്, സഹകരണ ഹൗസിങ് സൊസൈറ്റി എന്നിവയുടെ ഡയറക്ടർ എന്നീ നിലകളിൽ പ്രവർത്തിച്ചു. സോഷ്യലിസ്റ്റ് പാർട്ടി പ്രവർത്തകനായിരുന്ന ഇദ്ദേഹം ഇപ്പോൾ ജനതാദൾ (യുനൈറ്റഡ്) പാർട്ടിയിലാണ്.

</doc>
<doc id="399370" url="https://ml.wikipedia.org/wiki?curid=399370" title="സൺവേ തായ്ഹുലൈറ്റ്">
സൺവേ തായ്ഹുലൈറ്റ്

ലോകത്തിലെ മികച്ച 500 സൂപ്പർ കമ്പ്യൂട്ടറുകളുടെ ഗണത്തിൽ 17 നവംബർ 2017 വരെ  ഒന്നാമതായി എത്തുകയും അഞ്ചൂറെണ്ണത്തിൽ ഏറ്റവും വേഗതയേറിയതായും കണ്ടെത്തിയ സൂപ്പർ കമ്പ്യൂട്ടറാണ് സൺവേ തായ്ഹുലൈറ്റ്. ലിൻപാക്ക് ബെഞ്ച്മാർക്ക് ന്റെ അടിസ്ഥാനത്തിൽ 93 പെറ്റഫ്ലോപ്സ് റേറ്റിംഗ് ലഭിച്ചിട്ടുണ്ട് ഇതിന്. 93 quadrillions കാൽകുലേഷനുകൾ ഒരു സെക്കന്റ് കൊണ്ട് നിർവഹിക്കാൻ ഈ സൂപ്പർ കമ്പ്യൂട്ടറിനാകും. (25 അക്ക സംഖ്യക്ക് ആണ് quadrillions എന്ന് പറയുന്നത്) മുമ്പ് ഈ റെക്കോർഡ് കയ്യാളിയിരുന്നത് ടിയാനേ-2 എന്ന സൂപ്പർ കമ്പ്യൂട്ടർ ആയിരുന്നു. ടിയാനേ-2 എന്ന കമ്പ്യൂട്ടറിനേക്കാൾ മൂന്ന് മടങ്ങ് വേഗതയാണ് ഇത്. അത് പെറ്റഫ്ലോപ്സിൽ 34 ആണ് റാങ്ക് നേടിയിരുന്നത്. (അതായത് സെക്കന്റിൽ 34 quadrillions കണക്കുകൂട്ടലുകൾ നടത്താനുള്ള ശേഷിയാണ് ഉണ്ടായിരുന്നത്) നവംബർ 2016 വരെയുള്ള കണക്കുകൾ പ്രകാരം തായ്ഹുലൈറ്റ് ഊർജക്ഷമതയുള്ള നാലാമത്തെ സൂപ്പർകമ്പ്യൂട്ടറുകളുടെ പട്ടികയിൽ സ്ഥാനം പിടിച്ചിരുന്നു. (പക്ഷേ അടുത്ത ലിസ്റ്റിൽ അത് പത്താം സ്ഥാനത്തേക്ക് പിൻതള്ളപ്പെട്ടു). 6,051.30 MFLOPS/W ശേഷി ഉള്ള ഈ കമ്പ്യൂട്ടർ നാഷണൽ റിസർച്ച് സെന്റർ ഓഫ് പാരലൽ കമ്പ്യൂട്ടർ എഞ്ചിനീയറിംഗ് ആന്റ് ടെക്നോളജി (NRCPC) ആണ് നിർമിച്ചത്.  ചൈനയിലെ ജിയാൻസു പ്രവിശ്യയിലുള്ള വുക്സി  നാഷണൽ സൂപ്പർ കമ്പ്യൂട്ടിംഗ് സെന്ററിലാണ് ഇത് സ്ഥിതി ചെയ്യുന്നത്. 
ടിയാനേ-2 ആയി താരതമ്യപ്പെടുത്തുമ്പോൾ ഊർജ ഉപഭോഗം 17.8 ദശ ലക്ഷം വാട്ട്സ് ആണ് (താപശോഷണ സംവിധാനം മുഴുവൻ വേഗതയിൽ പ്രവർത്തിക്കുകയാണെങ്കിൽ ഇത് 24 ദശലക്ഷം വാട്ട് വരെ എത്തും).

സൺവേ ആർക്കിടെക്ചറിനെ അടിസ്ഥാനമാക്കി ചെനയിൽ നിർമിച്ച  SW26010 മെനികോർ  എന്ന പേരിലുള്ള 64 ബിറ്റ് RISCC 40,960 പ്രോസസറുകളാണ് സൺവേ തായ്ഹുലൈയ്റ്റ് ഉപയോഗിക്കുന്നത്. ഇ പ്രോസസർ ആകെ 24 സ്ക്വയർ സെന്റീമീറ്റർ വലിപ്പം മാത്രമാണ് ഉള്ളത്. ഓരോ പ്രോസസർ ചിപ്പുകളിലും 256 പ്രോസസിംഗ് കോറുകൾ അടങ്ങിയിരിക്കുന്നു. കൂടാതെ സിസ്റ്റം മാനേജ്മെന്റിനായി നാല് അധിക ഓക്സിലറി കോറുകളും ഉണ്ട്. അങ്ങനെ മൊത്തം 10,649,600 കോറുകൾ മുഴുവൻ സിസ്റ്റത്തിൽ ലഭ്യമാണ്. 
ഈ ചിപ്പിന് നാല് പ്രധാന കോർഗ്രൂപ്പുകൾ ഉണ്ട്. ഓരോ ഗ്രൂപ്പിലും അറുപത്തിനാല് എലമെന്റുകളും ഒരു ഒറ്റ പ്രോസസ് മാനേജ് മെന്റ് എലമെന്റും ഉണ്ട്. 
പാരമ്പര്യമായ ക്യാഷെ ക്ക് പകരം പ്രോസസിംഗ് കോറുകളിൽ ഡാറ്റയ്ക്കായി 64KB സ്ക്രാച്ച്പാഡ് മെമ്മറി ഉപയോഗിക്കുന്നു. (ഇൻസ്ട്രക്ഷനുകൾക്കായി 16KB യും) ഒപ്പം ചിപ്പിലുള്ള നെറ്റ്വർക്ക് വഴി ആയി ആശയവിനിമയം നടത്തുകയും ചെയ്യുന്നു. ഇത് കമ്പ്യൂട്ടറിന്റെ വേഗത വളരെയധികം വർധിപ്പിക്കുന്നു.
അവർ ഉപയോഗിക്കുന്ന വിപുലീകരിച്ച നെറ്റ് വർക്ക് അഥവാ സൺവേ നെറ്റ് വർക്ക് pcle 3.0 യെ അധിഷ്ഠിതമായാണ് നിർമിച്ചിരിക്കുന്നത്. അത് സെക്കന്റിൽ 16 ജിബി വേഗതയിൽ 1ms ലാറ്റൻസിയിൽ നോഡുകൾക്കിടയിൽ ബാന്റ് വിഡ്ത്ത് സാധ്യമാക്കുന്നു.
സിസ്റ്റം അതിന്റെ സ്വന്തം ഓപറേറ്റിംഗ് സിസ്റ്റത്തിലാണ് പ്രവർത്തിക്കുന്നത്. സൺവേ റെയ്സ് ഒഎസ് എന്ന ഈ ഓപറേറ്റിംഗ് സിസ്റ്റം ലിനക്സ് അധിഷ്ഠിതമായാണ് നിർമിച്ചിരിക്കുന്നത്. കോഡ് പാരലൈസേഷനു വേണ്ടി ഓപൺഎസിസി 2.0 മാറ്റം വരുത്തി ഉപയോഗിച്ചിരിക്കുന്നു.

തായ്ഹുലൈറ്റ് പ്രധാനമായും ഉപയോഗിക്കപ്പെടുന്നത് കാലാവസ്ഥ നിരീക്ഷണം, സിസ്റ്റം മോഡലിംഗ്, ലൈഫ് സയൻസ് റിസർച്ച്, ഡാറ്റാ അനാലിസിസ് തുടങ്ങിയ ആവശ്യങ്ങൾക്കാണ്. 




</doc>
<doc id="399372" url="https://ml.wikipedia.org/wiki?curid=399372" title="പെരുമ്പായിക്കാട്">
പെരുമ്പായിക്കാട്

കേരളത്തിലെ കോട്ടയം ജില്ലയിൽ കോട്ടയം താലൂക്കിലെ ഒരു ഗ്രാമമാണ് പെരുമ്പായിക്കാട് . ഈ പേരിൽ ഒരു വില്ലേജും ഒരു പോസ്റ്റ് ഓഫീസും ഉണ്ടെങ്കിലും പെരുമ്പായിക്കാട് എന്ന പേരിൽ കൃത്യമായ ഒരു സ്ഥലം നിലവിലില്ല.


</doc>
<doc id="399375" url="https://ml.wikipedia.org/wiki?curid=399375" title="സാമൂഹികഭാഷാശാസ്ത്രം">
സാമൂഹികഭാഷാശാസ്ത്രം

ഏതൊരു സമൂഹത്തിന്റെയും അവിഭാജ്യഘടകമാണ് ഭാഷ.അതുകൊണ്ട് തന്നെ ഭാഷയ്ക്ക് സമൂഹത്തിൽ നിന്നു വേർപ്പെടാൻ സാധ്യമല്ല.ഭാഷയും സമൂഹവും തമ്മിലുള്ള അഭേദ്യമായ ബന്ധത്തെ സൂക്ഷമമായി നിരീക്ഷിക്കുന്ന പഠനശാഖയാണ് സാമൂഹികഭാഷാശാസ്ത്രം.സമൂഹവുമായി ബന്ധപ്പെട്ടുകിടക്കുന്ന ഭാഷാശാസ്ത്രശാഖയാണ് സാമൂഹികഭാഷാശാസ്ത്രം.ഭാഷയെ എങ്ങനെയൊക്കെയാണ് സമൂഹത്തിലെ മറ്റു ഘടകങ്ങൾ സ്വാധീനിക്കുന്നത്,അത് എങ്ങനെയെല്ലാമാണ് എന്നെല്ലാം സാമൂഹികഭാഷാശാസ്ത്രത്തിൽ പഠിക്കുന്നു.

</doc>
<doc id="399382" url="https://ml.wikipedia.org/wiki?curid=399382" title="കൈകേയി (ചലച്ചിത്രം)">
കൈകേയി (ചലച്ചിത്രം)

1983 ഇൽ ഐ വി ശശിസംവിധാനം ചെയ്തു ഹരി പോത്തൻനിർമിച്ച ഒരു ഇന്ത്യൻ മലയാള ചലച്ചിത്രമാണു "കൈകേയി".ഇതിലേ പ്രധാന കഥാപാത്രങ്ങളായി അഭിനയിച്ചിട്ടുള്ളത് ശ്രീവിദ്യ , പ്രതാപ്‌ പോത്തൻ,പൂർണിമ ജയറാം,രാധിക ശരത്കുമാർ എന്നിവരാണു.എം എസ് വിശ്വനാഥൻ ആണു സംഗീത സംവിധാനം ചെയ്തിരിക്കുന്നത്.


</doc>
<doc id="399389" url="https://ml.wikipedia.org/wiki?curid=399389" title="മഹാവംശം">
മഹാവംശം

ശ്രീലങ്കയിലെ രാജവംശത്തെ അധികരിച്ച് എഴുതപ്പെട്ട ഒരു ഇതിഹാസ കാവ്യമാണ് മഹാവംശം (Mahavamsa). പാലി ഭാഷയിലാണ് ഇത് എഴുതിയിട്ടുള്ളത്. ശ്രീലങ്കയുടെ പൗരാണിക കാലം മുതൽ അനുരാധപുരത്തെ മഹാനേശ (എ. ഡി. 302) ന്റെ കാലം വരെയുള്ള ചരിത്രം ഇതിൽ രേഖപ്പെടുത്തിയിരിക്കുന്നു. എ. ഡി. ആറാം നൂറ്റാണ്ടിൽ അനുരാധപുരത്തെ ബുദ്ധക്ഷേത്രത്തിൽ വെച്ച് ഒരു ബുദ്ധഭിക്ഷു ഇത് രചിച്ചതായി കരുതപ്പെടുന്നു.

മഹാവംശത്തിന്റെ ഒരു ഭാഗമായി പരിഗണിക്കപ്പെടുന്ന ചൂളവംശം (Chulavamsa) മൂന്ന് വ്യത്യസ്ഥ രചയിതാക്കൾ ചേർന്ന് രചിച്ചതാണ്. ചരിത്രത്തിലെ മൂന്ന് ഭരണകാലഘട്ടങ്ങളെ ആധാരമാക്കിയാണ് ഇവയുടെ രചന. മഹാനേശന്റെ കാലഘട്ടം (277 - 304 CE) മുതൽ 1815 ൽ ബ്രിട്ടീഷ്  ഭരണത്തിന് കീഴടങ്ങിയതു വരെയുള്ള     കാലഘട്ടം ചൂളവംശത്തിൽ പ്രതിപാദിക്കുന്നു.
മഹാവംശത്തിന്റെ ആദ്യത്തെ അച്ചടി രൂപം പുറത്തിറങ്ങിയത് ഇംഗ്ലീഷ് ഭാഷയിലാണ്. സിലോൺ സിവിൽ സർവ്വീസിൽ ഓഫീസറായിരുന്ന ചരിത്രകാരൻ   1837- ൽ ജോർജ്ജ് ടർണർ 1837 - ൽ ഇത് പ്രസിദ്ധീകരിച്ചു. വില്യം ഗീഗർ മഹാവംശം ജർമ്മൻ ഭാഷയിലേക്ക് ഭാഷാന്തരം നടത്തി 1912 ൽ പ്രസിദ്ധീകരിച്ചു.
ശ്രീലങ്കയിലെ ബുദ്ധിസത്തിന്റെ തുടക്കം മുതലുള്ള ചരിത്രരേഖയായി മഹാവംശത്തെ കാണാം. ഇന്ത്യയിലെ ബുദ്ധിസത്തിന്റെ ചെറിയൊരു ചരിത്രവിവരണവും ഇതിലുണ്ട്. അനുരാധപുരം കേന്ദ്രമായി പ്രവർത്തിച്ചിരുന്ന ബുദ്ധ സന്യാസിമാർ മൂന്നാം നൂറ്റാണ്ട് മുതൽക്കുള്ള ശ്രീലങ്കയുടെ ചരിത്ര വസ്തുതകൾ രേഖപ്പെടുത്തി വെച്ചിരുന്നു. ഈ ചരിത്ര ശകലങ്ങൾ അഞ്ചാം നൂറ്റാണ്ടിൽ ശേഖരിച്ച് ഒരു രേഖയാക്കുകയായിരുന്നു. മുൻപ് പല കാലങ്ങളിലായി എഴുതപ്പെട്ട ദിപവംശം , കുലവംശം എന്നിവയും മഹാവംശത്തിന്റെ രചനയിൽ അവലംബമായിട്ടുണ്ട്.
ഒരു ചരിത്രരേഖ എന്നതിന് ഉപരിയായി പാലി ഭാഷയിലുള്ള ഒരു ഇതിഹാസ കാവ്യം കൂടിയാണ് മഹാവംശം.  ഇതിലെ കഥകൾ ആ കാലഘട്ടങ്ങളിൽ നടന്ന യുദ്ധങ്ങൾ, കടന്നുകയറ്റങ്ങൾ, കോടതി നടപടികൾ തുടങ്ങിയവയുടെ വ്യക്തമായ ഒരു രേഖാചിത്രം നൽകുന്നുണ്ട്. കൊട്ടാരങ്ങൾ, കോട്ടകൾ, സ്തൂപങ്ങൾ തുടങ്ങിയവയുടെ നിർമ്മാണ ചരിത്രവും ഇവയിലുണ്ട്. അക്കാലത്തെ ബുദ്ധ ജീവിതക്രമത്തിന്റെ ഒരു നേർ ചിത്രമായും മഹാവംശത്തെ കാണാം.
രാജഭരണത്തിന്റെ ചരിത്രമാണെങ്കിലും സാധാരണ മനുഷ്യരുടെ ജീവിത സാഹചര്യങ്ങളുടെയും ജീവിത രീതികളുടേയും വിവരണം കൂടി ഇതിലുണ്ട്. 

മഹാവംശ മഹാകാവ്യത്തിന്റെ ഭാഗങ്ങൾ പല ലോകഭാഷകളിലേക്കും ഭാഷാന്തരം ചെയ്യപ്പെട്ടു. മഹാ വംശത്തിന്റെ അധികവിവരങ്ങൾ കൂട്ടിച്ചേർക്കപ്പെട്ട രൂപം കമ്പോഡിയയിൽ നിന്നും ലഭിച്ചിട്ടുണ്ട്. പാലി ഭാഷയുടേയും അതുവഴി ഒരു സംസ്കാരത്തിന്റേയും കേന്ദ്രമാകാൻ മഹാവംശത്തിന് സാധിച്ചിട്ടുണ്ട്. 
ശ്രീലങ്കയുടെ രാഷ്ട്രീയ മേഖലയിലും മഹാവംശത്തിന്റെ സ്വാധീനവും പ്രസക്തിയും വലുതാണ്. ഭൂരിപക്ഷ വിഭാഗമായ സിംഹളർ, ശ്രീലങ്ക പുരാതന കാലം മുതൽ ബുദ്ധവിശ്വാസികളുടേതായിരുന്നു എന്ന് സ്ഥാപിക്കാൻ ഈ ഇതിഹാസ കാവ്യമാണ് ആധാരമാക്കുന്നത്, . 
മഹാവംശത്തിൽ രേഖപ്പെടുത്തിയ കാലഘട്ടങ്ങൾ പലതും ചരിത്രപരമായി പൂർണ്ണമായും ശരിയല്ല എന്നൊരു വാദം കൂടിയുണ്ട്.  വിജയ രാജാവ് ശ്രീലങ്കയിലെത്തിയ കാലഘട്ടം, ഗൗതമബുദ്ധന്റെ മരണ കാലവുമായി (543 BCE) ബന്ധിപ്പിക്കുന്നതിനുള്ള ശ്രമം പൊരുത്തപ്പെടുന്നില്ല എന്നാണ് ചരിത്രകാരന്മാരുടെ വാദം. 
മഹിന്ദ, ശ്രീലങ്കൻ രാജാവിനെ ബുദ്ധമതത്തിലേക്ക് പരിവർത്തനം ചെയ്തു എന്ന് പറയുന്നതും ചോദ്യം ചെയ്യപ്പെടുന്നുണ്ട്. ജർമ്മൻ പ്രതിഭയും ഇന്ത്യൻ ചരിത്ര ഗവേഷകനുമായ ഹെർമൻ ഓഡൻബെർഗ് (Hermann Oldenberg), ഇതിനെ " ശുദ്ധമായ കണ്ടു പിടിത്തം" എന്നാണ്   വിശേഷിപ്പിക്കുന്നത്. 

അശോക രാജാവ് ബുദ്ധ മിഷനറിമാരെ ശ്രീലങ്കയിലേക്ക് അയച്ച കാലത്തെക്കുറിച്ചും വിരുദ്ധ അഭിപ്രായമുണ്ട്. മഹാവംശം രേഖപ്പെടുത്തിയതു പ്രകാരം ഇത് 255 BCE യിലാണ്. എന്നാൽ, അശോക സ്തൂപങ്ങളിലെ ശാസനങ്ങൾ പ്രകാരം ഇത് 260 BCE യിൽ ആയിരുന്നു.


</doc>
<doc id="399394" url="https://ml.wikipedia.org/wiki?curid=399394" title="ബംഗ്ലാദേശിലെ ഗതാഗതം">
ബംഗ്ലാദേശിലെ ഗതാഗതം

ബംഗ്ലാദേശിലെ ഗതാഗത സംവിധാനം ആ രാജ്യത്തിന്റെ സമ്പദ്വ്യവസ്ഥയിലെ സുപ്രധാന ഭാഗമാണ്. ബംഗ്ലാദേശിന്റെ വിമോചനത്തിനുശേഷം അതിന്റെ ഇൻഫ്രാസ്ട്രക്റ്ററിന്റെ വികസനം വളരെ ദ്രുതഗതിയിൽ നടന്നുവരുന്നു. ഇന്ന്, കര, ജല വായു ഗതാഗത സംവിധാനം വൈവിദ്യവത്കരിക്കപ്പെട്ടിരിക്കുന്നു. എന്നിരുന്നാലും, എല്ലാ ലഭ്യമായ ഗതാഗതസംവിധാനവും ഇന്നും എല്ലായിടത്തും ലഭ്യമല്ല. മറ്റു രാജ്യങ്ങളുമായി താരതമ്യം ചെയ്യുമ്പോൾ ബംഗ്ലാദേശിനു ഗതാഗതത്തിനായി മാത്രം താഴെപ്പറയുന്ന 4 മന്ത്രാലയങ്ങൾ പ്രവർത്തിച്ചുവരുന്നുണ്ട്.
റോഡ് ഗതാഗതത്തിന്റെയും പാലങ്ങളുടെയും മന്ത്രാലയത്തിനു രണ്ടു ഡിവിഷനുകളുണ്ട്:
<br>

തുടർച്ചയായ വാണിജ്യവികസനഫലമായി ബംഗ്ലാദേശിന്റെ തലസ്ഥാനമായ ധാക്ക അതിയായ ഗതാഗതക്കുരുക്ക് അഭിമുഖീകരിച്ചുതുടങ്ങിയിട്ടുണ്ട്. ഇത് ഇന്ന്, ബംഗ്ലാദേശിലെ ഏറ്റവും വലുതും ജനസംഖ്യ കൂടിയതും സാന്ദ്രതയേറിയതുമായ ഈ മെട്രോപ്പോലിട്ടന്റെ തദ്ദേശവാസികൾക്ക് വലിയ ബുദ്ധിമുട്ടുണ്ടാക്കിവരുന്നുണ്ട്. അനേകം സർക്കാർ പൊതുഗതാഗതഏജൻസികളും ഈ പ്രശ്നങ്ങൾ പരിഹരിക്കാനായി നയങ്ങൾ രൂപീകരിക്കുകയും പ്രൊജക്റ്റുകളും പ്രോഗ്രാമുകളും നടപ്പിലാക്കുകയും ചെയ്തിട്ടുണ്ട്. ഉദാഹരണത്തിനു, 1991-94ൽ ആസൂത്രണത്തിന്റെ മന്ത്രാലയം നടത്തിയ ഒരു പഠനത്തിൽ, ധാക്ക സിറ്റി കോറ്പ്പറേഷനും രാജ്ധാനി ഉന്നയൻ കാർത്രിപക്ക്ഖ ബംഗ്ലാദേശ് റോഡ് ട്രാൻസ്പോർട്ട് അഥോറിറ്റി എന്നീ സ്ഥാപനങ്ങൾ പരസ്പരസഹകരണമില്ലാതെ തങ്ങളുടെ സ്വന്തം പ്രവർത്തനങ്ങൾ മാത്രം ചെയ്യുന്നതിനാൽ ഇവ ശരിയായ ഫലത്തിലെത്താൻ കഴിയുന്നില്ല 

ലോകബാങ്കിൽനിന്നും ലഭിച്ച സാമ്പത്തികസഹായമുപയോഗിച്ച്, 1998ൽ ബംഗ്ലാദേശ് സർക്കാർ, ധാക്ക ട്രാൻസ്പോർട്ട് കോ ഓർഡിനേഷൻ ബോഡ് സ്ഥാപിച്ചു. യു എസ് കൺസൾട്ടിംഗ് ഗ്രൂപ്പ് ആയ ലൂയിസ് ബെർജറും ബംഗ്ലാദേശ് കൺസൾട്ടന്റ് ലിമിറ്റഡുമായിച്ചേർന്ന് നഗരഗതാഗത പ്ലാൻ (urban transport plan) കമ്മിഷൻ ചെയ്തു. 2008ലാണ് പ്ലാൻ തുടങ്ങിയത്. ഇതുപ്രകാരം ഗ്രേറ്റർ ധാക്ക സിറ്റിയും അനുബന്ധ സ്ഥലങ്ങളായ ടോംഗി, ഗാസിപ്പൂർ, സവാർ, നാരായൺഗഞ്ച്, കെരാണിഗഞ്ച്, നർഷിങ്ദി, മണിക്ഗഞ്ച് എന്നിവിടങ്ങളും ഉൾപ്പെടുന്ന 1,530 ചതുരശ്ര കിലോമീറ്റർ പ്രദേശം ഈ പദ്ധതിയിൽപ്പെടുന്നു. ഈ പ്ലാൻ ലക്ഷ്യം വയ്ക്കുന്നത്, 15 സുപ്രധാന നയപ്രശ്നങ്ങളാണ്. ഇവയിൽ, സുരക്ഷിതത്വം, കൽനടയാത്രക്കാർക്കുള്ള സൗകര്യങ്ങൾ തെരഞ്ഞെടുക്കൽ, പൊതുഗതാഗതസംവിധാനം, മോട്ടോർവാഹനങ്ങളില്ലാത്ത ഗതാഗതസംവിധാനം, യാത്രാവശ്യ മാനേജുമെന്റ്, മാസ് ട്രാൻസ്പോർട്ട് സംവിധാനം, തുടങ്ങിയവ ഉൾപ്പെടുന്നുണ്ട്. ഈ 15 പ്രശ്നങ്ങൾ കണ്ടെത്തിയതിൽനിന്നും 70 വ്യത്യസ്ത നയനിർദ്ദേശങ്ങൾ രൂപീകരിച്ചു. പിന്നീട്, 10 സമഗ്രമായ ഗതാഗത തന്ത്രങ്ങൾ മൂല്യനിർണ്ണയനത്തിനു വിധേയമാക്കി. അന്തിമമായി, ഇപ്പോൾ ഉപയൊഗിക്കുന്ന 3 വരി മാസ് റാപ്പിഡ് ട്രാൻസിറ്റ് Mass Rapid Transit (MRT), 3 വരി ബി ആർ ടി എന്നിവയ്ക്കു പുറമേ, ഈ പ്ലാനിൽ കൂടുതൽ റോഡുകൾ നിർമ്മിക്കുവാനും നിർദ്ദേശമുണ്ട്. ഇതിനുപരിയായി, ഈ പ്ലാനിൽ, പട്ടണത്തിന്റെ ഉള്ളിലും ചുറ്റുമായി 54 പുതിയ റോഡുകളും 3 ഉയർന്ന എക്സ്പ്രസ്സ് വേയും വൃത്തത്തിലുള്ള ജലപാതയും നിർമ്മിക്കാനായി നിർദ്ദേശിച്ചിട്ടുണ്ട്.

പ്രധാനമന്ത്രി ഷേയ്ക് ഹസീന, ബംഗ്ലാദേശിന്റെ ഏറ്റവും ഉയരം കൂടിയ റോഡ് ആയ തൻചി-അലികദം റോഡ് 2015ൽ ഒരു വീഡിയോ കോൺഫറൻസിങ്ങിൽ കൂടി ഉത്ഘാടനം ചെയ്തു. ബംഗ്ലാദേശ് കരസേനയുടെ മേൽനോട്ടത്തിൽ Tk 1.17 ദശലക്ഷം ടക്ക ചിലവാക്കിയാണ് സമുദ്രനിരപ്പിൽനിന്നും 2500 അടി ഉയരമുള്ള ഈ റോഡ് നിർമ്മിച്ചത്. ഇത് ഉയർന്ന മലമ്പ്രദേശങ്ങളിലെ ജനങ്ങളുടെ വിദ്യാഭ്യാസപരവും ആരോഗ്യപരവുമായ വികസനം സാദ്ധ്യമാക്കി. 

 250,000 ൽക്കൂടുതൽ വാഹനങ്ങൾ ബംഗ്ലാദേശിലുണ്ട്. ബംഗ്ലാദേശിന്റെ ഉയർന്ന ജനസംഖ്യയും ഇന്നത്തെ അടിസ്ഥാനസൗകര്യവികസനത്തിന്റെ അപര്യാപ്തതയും അടിക്കടിയുണ്ടാകുന്ന ട്രാഫിക് ജാമുകളും വിലകൂടിയ ഇന്ധനം പാഴാക്കാൻ ഇടയാക്കുകയും യാത്ര ദുഷ്കരമാക്കുകയും ചെയ്യുന്നു. 

1972ൽ പ്രവർത്തനം തുടങ്ങിയ ബിമാൻ ബംഗ്ലാദേശ് എയർലൈൻസ് ബംഗ്ലാദേശിന്റെ ദേശീയ എയർലൈനാണ്. മറ്റു ബംഗ്ലാദേശ് എയർലൈനുകൾ ആണ്, നോവോഎയർ, റീജ്ന്റ് എയർവെയ്സ്, യുണൈറ്റഡ് എയർവെയ്സ് എന്നിവ., ഈ എല്ലാ എയർലൈൻസിനും ധാക്കയിലെ ഹസ്രത്ത് ഷാ ജലലാൽ അന്താരാഷ്ട്ര വിമാനത്താവളത്തിൽ ഒരു ഹബ് ഉണ്ട്. ഇവർ അന്തർരാഷ്ട്രവും അന്താരാഷ്ട്രവുമായ ഫ്ലൈറ്റുകൾ നടത്തിവരുന്നുണ്ട്. 

There are of navigable waterways (includes of main cargo routes).


</doc>
<doc id="399396" url="https://ml.wikipedia.org/wiki?curid=399396" title="ആദ്യപാപം (ചലച്ചിത്രം)">
ആദ്യപാപം (ചലച്ചിത്രം)

പി. ചന്ദ്രകുമാർ സംവിധാനം ചെയ്ത് 1988-ൽ പുറത്തിറങ്ങിയ മലയാള ചലച്ചിത്രമാണ് ആദ്യപാപം. ബൈബിളിലെ ആദിപാപം കഥയെ ആസ്പദമാക്കിയുള്ള ചിത്രത്തിൽ വിമൽ രാജ, അഭിലാഷ എന്നിവർ ആദാമായും ഹൗവ്വയായും അഭിനയിച്ചു. ഒരു കുടുംബ ചലച്ചിത്രമായി നിർമ്മിക്കുവാൻ ഉദ്ദേശിച്ചിരിന്നുവെങ്കിലും സോഫ്റ്റ്കോർ വിഭാഗത്തിൽപ്പെടുന്ന അശ്ലീല ചലച്ചിത്രമായാണ് "ആദിപാപം" പ്രദർശനത്തിനെത്തിയത്. ചിത്രത്തിലുടനീളം നായികാനായകൻമാർ പൂർണ്ണ നഗ്നരായി പ്രത്യക്ഷപ്പെടുന്നതായി തോന്നുംവിധമാണ് ചിത്രം ഒരുക്കിയിരിക്കുന്നത്.

"മുതൽപാവം" () എന്ന പേരിൽ തമിഴിലും ചിത്രം പ്രദർശനത്തിനെത്തിയിരുന്നു. ഏഴര ലക്ഷം രൂപാ ചെലവിൽ നിർമ്മിച്ച ചിത്രം പ്രദർശനശാലകളിൽ നിന്ന് രണ്ടരക്കോടി രൂപ സ്വന്തമാക്കിയതോടെ അക്കാലത്തെ ഏറ്റവും വലിയ പണംവാരി ചിത്രങ്ങളിലൊന്നായി മാറി. ചിത്രത്തിന്റെ വിജയം പിന്നീടു വന്ന പല ചലച്ചിത്രങ്ങൾക്കും പ്രചോദനമായി. ചിത്രത്തിലൂടെ പ്രശസ്തയായ അഭിലാഷ പിന്നീട് പല ബി-ഗ്രേഡ് ചലച്ചിത്രങ്ങളിലും നായികയായതോടെ അക്കാലത്തെ ഏറ്റവും ജനപ്രീതി നേടിയ മാദക നടിമാരിലൊരാളായി മാറി.


ദേവദാസിന്റെ രചനയിൽ ജെറി അമൽദേവ്, ഉഷാ ഖന്ന എന്നിവർ സംഗീതം നൽകിയ മൂന്നു ഗാനങ്ങളാണ് ചിത്രത്തിലുള്ളത്. 

<br>


</doc>
<doc id="399410" url="https://ml.wikipedia.org/wiki?curid=399410" title="ബൊഗാക്കെയ്‍ൻ തടാകം">
ബൊഗാക്കെയ്‍ൻ തടാകം

ബംഗ്ലാദേശിലെ മലയോര ജില്ലയായ ബന്ദർബനിലെ റൂമ ഉപാസിലയിൽ സ്ഥിതി ചെയ്യുന്ന ഒരു തടാകമാണ് ബൊഗാക്കെയ്‍ൻ തടാകം അഥവാ ബാഗ തടാകം. സമുദ്രനിരപ്പിൽ നിന്ന് 2,400 അടി (730 മീറ്റർ) ഉയരമുള്ള ഈ തടാകം പ്രകൃതിദത്തവും ആഴമേറിയതുമാണ്. ഏകദേശം 2000 വർഷങ്ങൾക്ക് മുൻപ് നിർജ്ജീവമായ ഒരു അഗ്നിപർവ്വതത്തിലെ ഗർത്തത്തിൽ മഴവെള്ള ശേഖരിക്കപ്പെട്ടു രൂപപ്പെട്ടതാണ് ഈ തടാകമെന്നു ഭൌമശാസ്ത്രജ്ഞർ വിശ്വസിക്കുന്നു. ദീർഘ ചതുരാകൃതിയിലാണ് തടാകം നിലനിൽക്കുന്നത്.

പ്രാദേശിക ഇതിഹാസപ്രകാരം ഖൂമി ഗ്രാമത്തിലെ നിവാസികൾ ഒരു ഉപാസനമൂർത്തിയെ ആഹാരമാക്കുകയും പിന്നീട് ആ ഉപാസനാമൂർത്തി ഒരു ഡ്രാഗൺ രൂപത്തിൽ അവരുട മുന്നിൽ പ്രത്യക്ഷപ്പെടുകയും ചെയ്തപ്പോഴാണ് തടാകം സൃഷ്ടിക്കപ്പെട്ടതെന്നാണ്. പെട്ടെന്ന് ഒരു ഭൂകമ്പമുണ്ടാകുകയും മലനിരകൾ തുറക്കപ്പെടുകയും, ഗ്രാമം അപ്രത്യക്ഷമാവുകയും തൽസ്ഥാനത്ത് ആഴമേറിയ ഒരു തടാകം രൂപപ്പെടുകയും ചെയ്തുവെന്നു വിശ്വസിക്കപ്പെടുന്നു. സൂര്യപ്രകാശം, ഈർപ്പം, മേഘങ്ങൾ എന്നിവയെ ആശ്രയിച്ച് ഒരു ദിവസം വ്യത്യസ്ത സമയങ്ങളിൽ ഈ തടാകത്തിന്റെ ജലത്തിൻറെ നിറം വ്യത്യാസപ്പെടുന്നു.

ഇടതിങ്ങിയ മുളങ്കാടുകൾ നിറഞ്ഞ മലനിരകളാൽ ചുറ്റപ്പെട്ടതാണ് ഈ തടാകത്തിൻറെ മൂന്നു വശങ്ങളും. തടാകത്തിന്റെ വിസ്തീർണ്ണം 18.56 ഏക്കർ (75,100 ചാരം) ആണ്. തടാകത്തിൻറെ ആകെ വിസ്തീർണ്ണം 18.56 ഏക്കർ (75,100 മീ) ആണ്.

ഇത് ഒരു അടഞ്ഞ തടാകമാണ്. 153 മീറ്റർ (502 അടി) ആഴത്തിലുള്ള ബോഗ ഛാര എന്ന ചെറിയ നീരുറയുമുണ്ട്. തടാകത്തിൽ നിന്നും വെള്ളം പുറത്തേയ്ക്ക് ഒഴുകിപ്പോകാൻ യാതൊരു വഴിയുമില്ല. തടാകം മൃദുവായ ശിലകളാൽ രൂപപ്പെട്ടിരിക്കുന്നു. ഈ തടാകത്തിലെയ്ക്കുള്ള ജലത്തിൻറെ പ്രധാന ഉറവിടം അരുവിയാണ്. ജലം സ്ഫടികം പോലെ തെളിമയാർന്നതുമാണ്. തടാകത്തിൻറെ അടിത്തട്ടിൽ പാറകളും വലിയു ഉരുളൻ കല്ലുകളും ചിതറിക്കിടക്കുന്നു.

തടാകത്തിന് ചുറ്റുമുള്ള പ്രദേശങ്ങളിൽ ചെറിയ ഗോത്ര വർഗ്ഗ വിഭാഗങ്ങളായ ബൌം, ത്രിപുര, ഖൂമി എന്നിവർ അധിവസിക്കുന്നു. മഴക്കാലത്ത് തടാക പരിസരത്ത് ഉല്ലാസ പര്യടനം നടത്തുക തികച്ചും ദുഷ്ക്കരമാണ്. റുമ മുതൽ ബൊഗാക്കെയ്‍ൻ തടാകം വരെയുള്ള പാത ഇപ്പോഴും നിർമ്മാണഘട്ടത്തിലാണ്. പ്രകൃതിസൗന്ദര്യം കാരണം ഈ തടാകം വിനോദ സഞ്ചാരികളെ അതിയായി ആകർഷിക്കുന്നുവെങ്കിലും ഏതെങ്കിലും തരത്തിലുള്ള ഗതാഗത മാർഗ്ഗങ്ങളുടെ അഭാവം കാരണം ഇവിടെ പ്രവേശിക്കാൻ ബുദ്ധിമുട്ടാണ്. കുറ്റിക്കാടുകൾനിറഞ്ഞ കുന്നിൻ ചെരുവുകളിലൂടെ നടക്കാൻ ബുദ്ധിമുട്ടില്ലാത്തവർക്ക് ചിലപ്പോൾ തടാകം സന്ദർശിക്കാൻ സാധിക്കാറുണ്ട്. തടാകത്തിലെ അമ്ലത്വം കാരണമായി അതിൻറെ സമീപ കരയിൽ സസ്യങ്ങളൊന്നു വളരുന്നില്ല, അതുപോലെ മത്സ്യങ്ങൾക്കു വളരാനുള്ള സാഹചര്യങ്ങളും തടാകത്തിലില്ല.

വിനോദസഞ്ചാരികളുടെ താമസസൌകര്യാർത്ഥം ഏകദേശം 20 കോട്ടേജുകൾ ബൊഗാക്കെയ്‍ൻ തടാകത്തിനു ചുറ്റുപാടുമായി സ്ഥിതിചെയ്യുന്നു. ലറാംസ് കോട്ടേജ്, റോബർട്ട് കോട്ടേജ് എന്നിവയ്ക്കു തൊട്ടുള്ള സിയാ ദിദീസ് കോട്ടേജ് ആണ് ഏറ്റവും പ്രശസ്തമായത്. താമസച്ചിലവ് ആളൊന്നിന് ഏകദേശം 100 ബംഗ്ലാദേശ് ടാക്കയാണ്. ശുദ്ധവും ആരോഗ്യപ്രദവുമായ ഭക്ഷണത്തിനുള്ള സൌകര്യം കോട്ടേജുകളിൽ ക്രമീകരിച്ചിരിക്കുന്നു. വളരെ ചുരുങ്ങിയ ചിലവിൽ ചോറ്, ഉരുളക്കിഴങ്ങ് വോർട്ട, കഞ്ഞി, മുട്ട പൊരിച്ചത്, പച്ചക്കറികൾ എന്നിവ ഈ കോട്ടേജുകളിൽ ലഭിക്കാറുണ്ട്. ഇവിടെ മുൻകൂർ റിസർവേഷൻ ആവശ്യമില്ല. ബൊഗാക്കെയ്‍ൻ തടാക മേഖലയിലേയ്ക്കു പ്രവേശിക്കുന്നതിനു മുൻപായി ഇവിടെ സ്ഥിതിചെയ്യുന്ന സൈനിക ക്യാമ്പിൽ നിന്ന് അനുവാദം വാങ്ങിയിരിക്കേണ്ടതാണ്. തദ്ദേശവാസികൾക്കായി ഒരു പള്ളിയും ഇവിടെ നിലനിൽക്കുന്നു. ക്രിസ്തുമതവിശ്വാസികളാണ് ഈ പ്രദേശത്തുള്ളവരിലധികവും. പള്ളിയ്ക്ക പിന്നിലായി പ്രാദേശികമായി നിർമ്മിച്ച പാനീയങ്ങൾ രുചികരമായ പാനീയങ്ങൾ ലഭിക്കുന്നു. ഈതടാക മേഖലയിലേയ്ക്കു എത്തുന്നവർക്ക് ഈ തടാകത്തിൻറ അതിശയകരമായ വലിപ്പവും സൌന്ദര്യവും ചുറ്റുപാടുമുള്ള മനോഹരദൃശ്യങ്ങളും ആവോളം നുകരുവാൻ സാധിക്കുന്നു.


</doc>
<doc id="399416" url="https://ml.wikipedia.org/wiki?curid=399416" title="കാസർഗോഡ് ജില്ലാ പഞ്ചായത്ത്">
കാസർഗോഡ് ജില്ലാ പഞ്ചായത്ത്

കേരളത്തിലെ വടക്കൻ ജില്ലകളിൽ ആദ്യത്തെ ജില്ലയാണ് കാസർഗോഡ്; കർണാടകയിലെ മംഗലാപുരവുമായി ചേർന്നു നിൽക്കുന്നു. കാസർഗോഡ് ജില്ലയുടെ ആകെ വിസ്തൃതി 1992 ചതുരശ്രകിലോമീറ്ററാണ്. കാസർഗോഡ് ജില്ലാ പഞ്ചായത്തിൽ 5 നിയമസഭാ മണ്ഡലങ്ങളും കാസർഗോഡ്, കാഞ്ഞങ്ങാട്, നീലേശ്വരം എന്നിങ്ങനെ മൂന്നു നഗരസഭകളും 39 ഗ്രാമ പഞ്ചായത്തുകളും ഉണ്ട്. കണ്ണൂർ ജില്ലയെ വിഭജിച്ചുകൊണ്ട് ഏറ്റവും അവസാനമായി രൂപം കൊണ്ട ജില്ലയാണ് കാസർഗോഡ്. വടക്കുഭാഗത്തും കിഴക്കുഭാഗത്തും കർണ്ണാടക സംസ്ഥാനവും, തെക്കുഭാഗത്ത് കണ്ണൂർ ജില്ലയും, പടിഞ്ഞാറുഭാഗത്ത് അറബിക്കടലും അതിരുകളാവുന്നു. പകുതിയോളം ആൾക്കാർക്കും കന്നഡസംസ്കൃതിയുമായി നല്ല ബന്ധമാണുള്ളത്. ഭൂപ്രകൃതിയനുസരിച്ച് ജില്ലയെ മലനാട്, ഇടനാട്, തീരപ്രദേശം എന്നിങ്ങനെ മൂന്നായി തരതിരിച്ചിട്ടുണ്ട്. ബേക്കൽകോട്ട, ചന്ദ്രഗിരിക്കോട്ട, കാഞ്ഞങ്ങാട് കോട്ട തുടങ്ങി നിരവധി കോട്ടകളുടെ ചരിത്രാവശിഷ്ടങ്ങൾ ശേഷിക്കുന്ന ജില്ലയാണ് കാസർഗോഡ്. സെൻട്രൽ പ്ലാന്റേഷൻ ക്രോപ്സ് റിസർച്ച് ഇൻസ്റ്റിറ്റ്യൂട്ട് (CPCRI) എന്ന ദേശീയസ്ഥാപനം കാസർഗോഡ് ജില്ലയിൽ സ്ഥിതിചെയ്യുന്നു. കേരള കേന്ദ്ര സർവ്വകലാശാല എന്ന സ്ഥാപനവും കാഞ്ഞങ്ങാടിനു സമീപം പെരിയയിൽ സ്ഥിതിചെയ്യുന്നു. കാസർഗോഡ് ജില്ലയുടെ സാംസ്കാരിക പ്രത്യേകതയായി പരമ്പരാഗത കലാരൂപമായ യക്ഷഗാനം ഉള്ള കേരളത്തിലെ ഏക ജില്ലയാണിത്.

കാസർഗോഡ് ജില്ലയിലെ താലൂക്കുകൾ താഴെ കൊടുക്കുന്നു.


</doc>
<doc id="399434" url="https://ml.wikipedia.org/wiki?curid=399434" title="വാസുർ ദേശീയോദ്യാനം">
വാസുർ ദേശീയോദ്യാനം

വാസുർ ദേശീയോദ്യാനം ഇന്തോനേഷ്യയിലെ കിഴക്ക് ഭാഗത്തെ വലിയ പ്രവിശ്യയായ പപുവിൽ സ്ഥിതിചെയ്യുന്നു. സമുദ്രനിരപ്പിൽ നിന്ന് 0-90 മീറ്റർ ഉയരത്തിൽ വലിയ തണ്ണീർത്തടങ്ങളാൽ രൂപംകൊണ്ട ഈ ദേശീയോദ്യാനം കുറഞ്ഞ അളവിൽ മാനുഷികപ്രവർത്തനങ്ങളെ തടസ്സപ്പെടുത്തുന്ന വിധത്തിലുള്ളതാണ്. 1978-ൽ വാസുർ പ്രദേശത്തെ 2,100 ചതുരശ്രകിലോമീറ്റർ വന്യമൃഗ സംരക്ഷണമേഖലയാക്കി മാറ്റി. പിന്നീട് ആ പ്രദേശത്തെ 4,138 ചതുരശ്രകിലോമീറ്റർ ആയി വിസ്തീർണ്ണം കൂട്ടുകയും 1990-ൽ ദേശീയോദ്യാനമായി പ്രഖ്യാപിക്കുകയും ചെയ്തു. 

ടാൻസാനിയയിലെ സെരെൻഗറ്റി ദേശീയോദ്യാനവുമായി വാസുർ ദേശീയോദ്യാനത്തിനുള്ള സാദൃശ്യം, ജൈവ വൈവിധ്യത്തിന്റെ ശ്രേഷ്ഠമൂല്യങ്ങൾ നിറഞ്ഞ ഈ ഉദ്യാനത്തിന് പപുവിലെ സെരെൻഗറ്റി ("Serengeti of Papua") എന്ന പേർ ചാർത്തുന്നതിലേക്ക് നയിച്ചു. ഉദ്യാനത്തിലെ ഫലപുഷ്ടിയുള്ള തണ്ണീർത്തടങ്ങൾ ആവാസവ്യവസ്ഥ സൃഷ്ടിക്കുകയും, വിവിധതരത്തിലുള്ള മത്സ്യവർഗ്ഗങ്ങൾക്ക് സംരക്ഷണവും ജീവന് താങ്ങായും, വിപണിയിൽ മൂല്യമുള്ള ഞണ്ടുകളുടെയും ലോബ്സ്റ്ററുകളുടെ വാസസ്ഥലമായും നിലകൊള്ളുന്നു. റവ ബിരു തടാകത്തിലെ അതി വിസ്തൃതിയിലുള്ള തണ്ണീർത്തടങ്ങൾ, വിവിധവർഗ്ഗത്തിൽപ്പെട്ട കുളക്കോഴികൾ, ദേശാടനപക്ഷികൾ, വാലാബികൾ, കാസവരികൾ തുടങ്ങിയവയെല്ലാം വാസുർ ദേശീയോദ്യാനത്തിലേക്ക് വിനോദസഞ്ചാരികളെ ആകർഷിക്കുന്നു. തടാകത്തിനുചുറ്റും വിവിധതരത്തിലുള്ള മൃഗങ്ങളെ കൂട്ടമായി കാണപ്പെടുന്നതുകൊണ്ട് ചിലപ്പോൾ ഈ തടാകത്തിനെ മദർലാൻഡ് ("tanah air") എന്നും വിളിക്കാറുണ്ട്. മൃഗങ്ങളെ നിരീക്ഷിക്കാൻ ഉത്തമമായ സ്ഥലമാണിവിടം. 1928-ൽ പപുവിൽ രുസ ഡീയർ എന്ന ഇനം മാനുകളെ മെറൗക്കിലെ ഡച്ചുകാർ ഔദ്യോഗികമായി പരിചയപ്പെടുത്തുകയും, ആ വർഗ്ഗത്തിലുള്ള മാനുകളെ ദ്വീപിന്റെ തെക്കൻ തീരപ്രദേശങ്ങളിലേയ്ക്ക് വ്യാപിപ്പിക്കുകയും ചെയ്തു. ഇത് അവിടത്തെ ആവാസവ്യവസ്ഥയ്ക്ക് വലിയ വ്യത്യാസം വരുത്താൻ സഹായിച്ചു. 

വൈവിധ്യമാർന്ന ആവാസവ്യവസ്ഥയാണ് വാസുർ ദേശീയോദ്യാനത്തിലുള്ളത്. ഈ ആവാസവ്യവസ്ഥയെ ആറ് കാറ്റഗറിയായി തരം തിരിച്ചിരിക്കുന്നു. ഈ ഉദ്യാനത്തിലെ മിക്ക പ്രദേശങ്ങളും ഈർപ്പംനിറഞ്ഞ് (ലവണജലം നിറഞ്ഞ ചതുപ്പുകൾ) കാണപ്പെടുന്നതിനാൽ ഇവിടെ ദേശാടനപക്ഷികളെ ആകർഷിക്കുകയും ഉദ്യാനത്തെ അതിന്റെ വാസസ്ഥലമാക്കി മാറ്റുകയും ചെയ്യുന്നു.

2006-ൽ രാംസർ കൺവെൻഷൻ മുഖേന ദേശീയോദ്യാനത്തിലെ തണ്ണീർത്തടങ്ങളുടെ അന്താരാഷ്ട്ര പ്രാധാന്യം തിരിച്ചറിയാൻ സഹായിച്ചു. പ്രകൃതിയുടെ സം‍രക്ഷണം, ഗവേഷണം, പുനരുദ്ധാരണം എന്നിവക്കുവേണ്ടി തുടങ്ങിയ ഒരു അന്താരാഷ്ട്രസംഘടനയായ വേൾഡ് വൈഡ് ഫണ്ട് ഫോർ നേച്ചർ (WWF), 1991- ൽ വാസുർ ദേശീയോദ്യാനത്തിന്റെ സംരക്ഷണത്തിനും വികസനത്തിനും വേണ്ടി ഒരു പ്രോജക്ട് വികസിപ്പിക്കുകയും ചെയ്തു. 1995-ൽ WWF വാസുർ ദേശീയോദ്യാനം, പപു ന്യൂ ഗ്വനിയയിലെ സംരക്ഷിതപ്രദേശമായ റ്റോൻഡ വൈൽഡ് ലൈഫ് മാനേജ്മെന്റ് ഏരിയ, ആസ്ട്രേലിയയിലെ കക്കാഡു ദേശീയോദ്യാനം ഈ മൂന്നു പ്രദേശങ്ങളെ യോജിപ്പിച്ച് "ട്രൈ-നേഷൻസ് വെറ്റ് ലാൻഡ് പ്രോഗ്രാം" എന്ന പരിപാടി ആരംഭിക്കുകയും പ്രദർശിപ്പിക്കുകയും ചെയ്തു. ഈ പരിപാടിയെ ചുരുക്കി ഒരു മെമ്മോറാണ്ടമുണ്ടാക്കി അതുപയോഗിച്ച് മൂന്ന് രാജ്യങ്ങളുടെ ഭരണകുടങ്ങൾ തമ്മിൽ ഒരു പരസ്പര ധാരണ ഉണ്ടാക്കി.

ഈ ദേശീയോദ്യാനത്തിൽ വർഷപാതം 2,400മില്ലീമീറ്ററും താപനില 22°മുതൽ 30° C വരെയാണ്. ജൂലായ് മുതൽ നവംബർ വരെയാണ് ഉദ്യാനം സന്ദർശിക്കാൻ പറ്റിയ കാലാവസ്ഥയുള്ളത്.

ഉദ്യാനത്തിന്റെ 70% പ്രദേശങ്ങൾ സാവന്ന സസ്യങ്ങളും, ബാക്കി പ്രദേശങ്ങൾ ചതുപ്പുവനങ്ങൾ, മൺസൂൺ വനങ്ങൾ, തീരദേശവനങ്ങൾ, മുളങ്കാടുകൾ, പുൽപ്രദേശങ്ങൾ, സാഗോ ചതുപ്പുവനങ്ങൾ എന്നിവയും നിറഞ്ഞ് കാണപ്പെടുന്നു. അപി-അപി ("Avicennia germinans"), ടാൻകാങ് ("Bruguiera gymnorrhiza"), കിറ്റാപാങ് ("Terminalia catappa"), കജേപുട്ട് ("Melaleuca leucadendra") എന്നിവ ഉദ്യാനത്തിലെ പ്രധാനപ്പെട്ട സസ്യവർഗ്ഗങ്ങളാണ്. കണ്ടൽക്കാടുകളും ഇവിടത്തെ ജൈവവൈവിധ്യത്തിൽപ്പെടുന്നു.

മൃഗങ്ങളിൽ അജൈൽ വലാബി ("Macropus agilis") സർവ്വസാധാരണയായി കാണപ്പെടുന്നു. പെസ്ക്വറ്റ്സ് പാരറ്റ് ("Psittrichas fulgidus"), സതേൺ കാസോവറി ("Casuarius casuarius sclaterii"), റെഡ് ലിസ്റ്റിൽപ്പെട്ട വർഗ്ഗങ്ങളായ വെസ്റ്റേൺ ക്രൗൺ പീജിയൻ ("Harpyopsis novaeguineae"), കപുൾ ഈഗിൾ ("Goura cristata"), എന്നിവയും റെഡ് ബേർഡ് ഓഫ് പാരഡൈസ് ("Paradisea rubra"), സ്പാൻഗ്ലെഡ് കൂക്കാബുറ (അരു ജെയിന്റ് കിങ്ഫിഷർ) (Dacelo tyro) തുടങ്ങിയ പക്ഷികളും, ന്യൂഗ്വനിയ ക്രൊക്കൊഡൈൽ ("Crocodylus novaeguineae"), ശുദ്ധജല മുതല ("Crocodylus novaeguineae"), കായൽമുതല ("Crocodylus porosus"), തുടങ്ങിയ ഉരഗങ്ങളെയും കണ്ടുവരുന്നു.

നാഷണൽ മാനേജ്മെന്റും, വേൾഡ് വൈഡ് ഫണ്ട് ഫോർ നേച്ചർ യോജിച്ച് പപു വിലെ ദേശീയോദ്യാനത്തിന് പൂർണ്ണ സംരക്ഷണം നൽകിയിരിക്കുന്നതിനാൽ ഉദ്യാനത്തിനകത്ത് പ്രവേശിക്കുന്നതിനുമുമ്പ് തന്നെ അനുവാദം അത്യാവശ്യമാണ്. ഇന്തോനേഷ്യയുടെ തലസ്ഥാനമായ ജക്കാർത്തയിൽനിന്നും, പപു പ്രവിശ്യയുടെ തലസ്ഥാനനഗരമായ ജയപുരയിൽ നിന്നും മോപാഹ് വിമാനത്താവളത്തിൽ നിന്ന് വായുമാർഗ്ഗം മെറൗക്കിൽ എത്തിച്ചേരാം. മെറൗക്ക് നഗരത്തിൽ നിന്ന് 27കി.മീ. സഞ്ചരിച്ചാൽ വാസുർ ദേശീയോദ്യാനത്തിലെത്താം.

</doc>
<doc id="399442" url="https://ml.wikipedia.org/wiki?curid=399442" title="ജി.എൽ.പി സ്കൂൾ പൂവറൻതോട്">
ജി.എൽ.പി സ്കൂൾ പൂവറൻതോട്

[[കോഴിക്കോട് ജില്ല|കോഴിക്കോട്]] ജില്ലയിലെ [[കൂടരഞ്ഞി ഗ്രാമപഞ്ചായത്ത്|കൂടരഞ്ഞി പഞ്ചായത്തിലെ]] [[പൂവാറൻതോട്]] ഗ്രാമത്തിലാണ് വിദ്യാലയം സ്ഥിതി ചെയ്യുന്നത്[[മുക്കം|,മുക്കം]] ഉപജില്ലയിലെ ഈ സ്ഥാപനം 1973 ൽ സിഥാപിതമായി.ജില്ലയുടെ ഏറ്റവും കിഴക്ക് നഗരത്തിൽ നിന്നും 65 കി.മീ. അകലെയാണ് പൂവാറൻതോട് ഗവ. എൽ.പി.സ്കൂൾ. 1973 ലാണ് പൂവാറൻതോട് ഗവൺമെന്റ് എൽ.പി. സ്കൂൾ ആരംഭിക്കുന്നത്.വയലിൽ ബീരാൻ കുട്ടി ഹാജി സംഭാവനയായി നൽകിയ ഒരേക്കർ സ്ഥലത്താണ് സ്കൂൾ നിർമ്മിച്ചത്.ആദ്യകാലം മുതലേ നാട്ടുകാരുടെ പിന്തുണയോടെ പ്രവർത്തിച്ചു വരുന്ന ഈ വിദ്യാലയം പുല്ലുമേഞ്ഞ ഷെഡുകളിലായിരുന്നു പ്രവർത്തിച്ചു തുടങ്ങിയത്. അന്ന് ഷെഡ് മേയാനുള്ള കറാച്ചിപുല്ല് മൂന്ന് കി.മീ. അകലെയുള്ള ഉടുമ്പുപാറയിൽ നിന്ന് രക്ഷിതാക്കൾ തന്നെയാണ് കൊയ്തു കൊണ്ടുവന്നിരുന്നത്. ഇപ്പോൾ കോൺക്രീറ്റിലും ഓടു കൊണ്ടു മേഞ്ഞതുമായ ഓരോ കെട്ടിടങ്ങളായി. സർക്കാറിന്റെയും പി.ടി.എ യുടെയും മറ്റു സന്നദ്ധ സംഘടനകളുടെയും വിവിധ പദ്ധതികളും ഇവിടെ നടപ്പിൽ വരുത്തിയിട്ടുണ്ട്. സമ്പൂർണ വായനാ ഗ്രാമം പദ്ധതിയുടെ ഭാഗമായി പി.ടി.എ.യുടെ സഹകരണത്തോടെയുള്ള പൊതുജനവായനശാലയും, വീട്ടു ലൈബ്രറിയും ,ബസ്സ് കാത്തിരിപ്പു കേന്ദ്രങ്ങളിലെ പത്രവിതരണവും , അങ്ങാടികളിൽ സ്ഥാപിച്ച മൂന്ന്
പുസ്തകപ്പുരകളും ഈ വിദ്യാലയത്തിന്റെ ശ്രദ്ധേയമായ പ്രവർത്തനങ്ങളാണ്.

</doc>
<doc id="399443" url="https://ml.wikipedia.org/wiki?curid=399443" title="ഷക്ലഫാന്ത ദേശീയോദ്യാനം">
ഷക്ലഫാന്ത ദേശീയോദ്യാനം

ഷക്ലഫാന്ത ദേശീയോദ്യാനം നേപ്പാളിലെ വിദൂര-പശ്ചിമ മേഖലയിലെ ടെറായിയിൽ സ്ഥിതിചെയ്യുന്നതും  സംരക്ഷിത പ്രദേശമാണ്. 305 ചതുരശ്രകിലോമീറ്റർ (118 ചതുരശ്ര മൈൽ) വിസ്തൃതിയിൽ തുറസ്സായ പുൽമേടുകളും വനങ്ങളും നദീതടങ്ങളും ഉഷ്ണമേഖലാ തണ്ണീർത്തടങ്ങളുമായി 174 മുതൽ 1,386 മീറ്റർ വരെ (571 മുതൽ 4,547 അടി വരെ) ഉയരത്തിൽ സ്ഥിതിചെയ്യുന്ന ഒരു സംരക്ഷിത പ്രദേശമാണിത്. 1976 ൽ റോയൽ ഷക്ലഫാന്ത വന്യജീവി സംരക്ഷണ കേന്ദമായി ഗസറ്റ് വിജ്ഞാപനം നടത്തപ്പെട്ടു.  വന്യജീവികൾക്ക് കാലോചിതമായി ശിവാലിക് മലനിരകളിലേക്ക് പ്രവേശിക്കുവാനുള്ള ഇടനാഴി സൃഷ്ടിക്കാനായി ഒഴിച്ചിട്ടിരിക്കുന്ന ഒരു ചെറിയ പ്രദേശം, കിഴക്കു പടിഞ്ഞാറൻ ഹൈവേയുടെ വടക്കു ഭാഗത്തായി വ്യാപിച്ചു കിടക്കുന്നു.

സയാലി നദി ഇതിന്റെ കിഴക്കൻ അതിർത്തിയായി നിലനില്ക്കുന്നതോടൊപ്പം തെക്കൻ ഭാഗത്തേയ്ക്കു് ഇന്ത്യയുമായുള്ള അന്താരാഷ്ട്ര അതിർത്തികളായി പരിണമിക്കുന്നു.  ഇത് റിസർവിലെ തെക്ക്, പടിഞ്ഞാറ് അതിർത്തികളെ വേർതിരിച്ചു നിർത്തുകയും ചെയ്യുന്നു. ഇന്ത്യൻ കടുവ സംരക്ഷണ കേന്ദ്രമായ കിഷൻപൂർ വന്യമൃഗസങ്കേതം തെക്കുഭാഗത്തേയ്ക്ക് ഈ ദേശീയോദ്യാനത്തിന്റെ തുടർച്ചയായി സ്ഥിതിചെയ്യുന്നു. ഈ സംയുക്ത സംരക്ഷിത പ്രദേശം 439 ചതുരശ്ര കിലോമീറ്റർ (169 ചതുരശ്ര മൈൽ) വ്യാപ്തിയുള്ളതും ടൈഗർ കൺസർവേഷൻ യൂണിറ്റ് (TCU) ഷുക്ലഫാന്ത-കിഷൻപൂരിനെ പ്രതിനിധാനം ചെയ്യുന്നതും 1.897 ചതുരശ്ര കിലോമീറ്റർ (0.732 ചതുരശ്രമൈൽ) എക്കൽ പുൽമേടുകളും ഉപോഷ്ണമേഖലയിലെ ഈർപ്പമുള്ള ഇലപൊഴിയും വനങ്ങളും ഉൾപ്പെട്ടതുമാണ്. സംരക്ഷിത പ്രദേശം ടെറായി –ഡുവാർ സാവന്ന ആന്റ് ഗ്രാസ്‍‌ലാന്റ്സ് എക്കോറീജിയന്റെ ഭാഗമാണ്. ഇത് പ്രളയമേഖലാ പുൽമേടുകളുടെ സംരക്ഷണത്തിന്റെ പ്രത്യക്ഷ ഉദാഹരണമാണ്. ഇത് ടെറായി ആർക്  ഭൂപ്രകൃതിയിലുൾപ്പെടുത്തിയിരിക്കുന്നു.

നേപ്പാളിലെ ഭരണവർഗത്തിന്റെ  പ്രിയങ്കരമായ ഒരു വേട്ടയാടൽ മേഖലയായിരുന്ന ഇത് 1969 ൽ ഒരു റോയൽ ഹണ്ടിംഗ് റിസർവ് ആയി ഉയർത്തപ്പെട്ടു. 1973 ൽ റോയൽ സക്ല ഫാന്ത വന്യമൃഗ സംരക്ഷണകേന്ദ്രമായി  പ്രദേശം ഗെയ്റ്റ്  വിജ്ഞാപനം ചെയ്യുകയും  പ്രാഥമികമായി 155 ചതുരശ്ര കിലോമീറ്റർ (60 ചതുരശ്ര മൈൽ) പ്രദേശം ഉൾപ്പെടുത്തുകയും 1980 കളുടെ അവസാനത്തോടെ അതിന്റെ ഇന്നത്തെ വിസ്തൃതിയിലെത്തുകയും ചെയ്തു. 2004 മേയ് മാസത്തിൽ 243.5  ചതുരശ്ര കിലോമീറ്റർ (94.0 ചതുരശ്ര മൈൽ) പ്രദേശം കൂടി കൂട്ടിച്ചേർത്ത് ഒരു ബഫർ മേഖല സൃഷ്ടിക്കപ്പെട്ടു. 2017 ൽ ഈ സംരക്ഷിത പ്രദേശത്തിന്റെ പദവി ഒരു ദേശീയോദ്യാനമെന്ന നിലയിൽ പ്രഖ്യാപിക്കപ്പെട്ടു.

സംരക്ഷിത പ്രദേശത്തിനകത്തു കാണപ്പെടുന്ന പുൽമേടുകളിലൊന്നിൽ നിന്നാണ് സക്ലഫാന്ത എന്ന പേര് ഉരുത്തിരിഞ്ഞുവന്നത്. നേപ്പാളിലെ ഏറ്റവും വലിയ പുൽപ്രദേശം സക്ല ഫാന്ത എന്ന പേരിലറിയപ്പെടുന്നതും ഏകദേശം 16 ചതുരശ്ര കിലോമീറ്റർ 2 (6.2 ചതുരശ്ര മൈൽ) വിസ്തീർണ്ണമുള്ളതുമാണ്.

ഒരു കാലത്ത് പുരാതന സാമ്രാജ്യത്തിന്റെ പ്രഭവകേന്ദ്രമായിരുന്നു ഷക്ലാഫാന്ത ദേശീയോദ്യാനത്തിലെ വനപ്രദേശങ്ങൾ. ഇന്നും ആ രാജ്യത്തിന്റെ അവശിഷ്ടങ്ങൾ ഇവിടെയുള്ള ചില സ്ഥലങ്ങളിൽ ചിതറിക്കിടക്കുന്നതു കാണാം. സംരക്ഷണ പ്രദേശത്തിനുള്ളിലെ റാണി താൽ തടാകത്തിനു സമീപം ഏകദേശം 1,500 മീറ്റർ (59,000 ഇഞ്ച്) ചുറ്റളവുള്ള ഇഷ്ടികകൊണ്ടുള്ള ഒരു കെട്ടിടഭാഗം ഇപ്പോഴും കാണപ്പെടുന്നു. തരു വംശജരുടെ രാജാവായിരുന്ന സിംഗ്പാലിന്റെ കോട്ടയുടെ  അവശിഷ്ടമാണിതെന്ന് തദ്ദേശവാസികൾ കണക്കാക്കുന്നു.

മിതോഷ്ണ കാലാവസ്ഥ അനുഭവപ്പെടുന്ന ഈ മേഖലയിൽ ശരാശരി വാർഷിക മഴ 1,579 മില്ലിമീറ്റർ (62.2 ഇഞ്ച്)  ആണ്. ഇത് ജൂൺ മുതൽ സെപ്തംബർ വരെയുള്ള മാസങ്ങളിലും ഏറ്റവും ഉയർന്ന  തോതിലുള്ള മഴ ആഗസ്ത് മാസത്തിലുമാണ് ലഭിക്കുന്നത്.

ഡിസംബർ, ജനുവരി മാസങ്ങളിലാണ് ഇവിടെ തികച്ചും ശൈത്യകാലമാണ്.  ശൈത്യ കാലത്ത്  പകൽസമയത്തെ താപനില 7-12 ° C (45-54 ° F) വരെയും ഇടയ്ക്കിടെയും തണുത്തുറയുന്ന കാലാവസ്ഥയും അനുഭവപ്പെടും. ഫെബ്രുവരി മുതൽ താപനില അൽപ്പാൽപ്പമായി ഉയർ‌ന്ന്  മാർച്ച് മാസത്തിൽ‍  25 °C (77 °F)  വരെയും ഏപ്രിൽ അവസാനത്തോടെ 42 °C (108 °F) എത്തുന്നു. മെയ് മാസത്തിൽമൺസൂണിനു മുമ്പുള്ള മഴ ലഭിക്കുമ്പോൾ ഈർപ്പം കൂടുന്നു.


</doc>
<doc id="399446" url="https://ml.wikipedia.org/wiki?curid=399446" title="രാജാംഗ് നദി">
രാജാംഗ് നദി

രാജാംഗ് നദി, മലേഷ്യയിലെ സാരാവാക്കിലുള്ള ഒരു നദിയാണ്. ബോർണിയോയുടെ വടക്കുപടിഞ്ഞാറു ഭാഗത്തുള്ള ഈ നദി, ഇറാൻ പർവതനിരകളിൽനിന്നാണ് ഉത്ഭവിക്കുന്നത്. 563 കിലോമീറ്റർ കപ്പിറ്റ് നഗരപ്രദേശത്തിലൂടെ ഒഴുകുന്ന ഈ നദി പിന്നീട് ദക്ഷിണ ചൈനാ കടലിൽ പതിക്കുന്നു. മലേഷ്യയിലെ ഏറ്റവും നീളം കൂടിയ നദിയാണ് രാജാംഗ്. ബലൂയി നദി, കാട്ടിബാസ് നദി, നെഗേമ നദി, ഇറാൻ നദി, പില നദി, ബല്ലെഹ് നദി, ബാങ്കിറ്റ് നദി, കനോവിറ്റ് നദി എന്നിവവായാണ് രാജാംഗ് നദിയുടെ പ്രധാന ഉപനദികൾ.

മലേഷ്യയിലെ ഏറ്റവും വലുതും ഉയരമുള്ളതുമായ (160 മീറ്റർ) ജലവൈദ്യുത പദ്ധതിയായ ബാകുൺ ഹൈഡ്രോ ഇലക്ട്രിക്ക് ഡാം പ്രോജക്ട് സ്ഥിതിചെയ്യുന്നത് ബലൂയി നദിയിലാണ്.


</doc>
<doc id="399448" url="https://ml.wikipedia.org/wiki?curid=399448" title="റുബായ്യാത്">
റുബായ്യാത്

പേർഷ്യൻ കവിയും ജ്യോതിശാസ്ത്രജ്ഞനുമായ ഒമർ ഖയ്യാമിന്റെ നാലുവരി കവിതകളിൽ ചിലത് എഡ്വേഡ് ഫിറ്റ്സ്ജെറാൾഡ് ഇംഗ്ലീഷിലേക്ക് വിവർത്തനം ചെയ്ത് റുബായ്യാത് എന്ന പേരിൽ 1859-ൽ പ്രസിദ്ധീകരിച്ചു. ആദ്യം അത്ര ജനപ്രീതി നേടിയില്ലെങ്കിലും കുറച്ചു വർഷങ്ങൾക്കുള്ളിൽ ഇവ വളരെ പ്രസിധമായി. ഖയ്യാമിന്റെ കവിതകൾ പിന്നീട് മറ്റു പലരാലും വിവർത്തനം ചെയ്യപ്പെട്ടിട്ടുണ്ട്.

റുബായ്യാത് എന്നത് ഒരുതരം കവിതയാണ്. അത്ഖയ്യാമല്ലാതെ മറ്റ് പലരും എഴുതിയിട്ടുണ്ട്. എന്നാൽ അദ്ദേഹത്തിന്റെ കവിതകാളാണ് എറ്റവും പ്രസിദ്ധം. അതുകൊണ്ട് അവയെയാണ് സാധാരണയായി റുബായ്യാത് എന്ന് വിളിക്കുന്നത്.

ഒമർ ഖയ്യാം ജീവിതകാലത്ത് (1048–1131) ഒരു ഗണിതജ്ഞനും ജ്യോതിശാസ്ത്രജ്ഞനുമായാണ് അറിയപ്പെട്ടിരുന്നത്. ആയിരത്തി ഇരുന്നൂറ് മുതൽ രണ്ടായിരം വരെ നാലുവരി കവിതകളാണ് ഖയ്യാം എഴുതിയതായി പറയുന്നത്. എന്നാൽ ഇവയെല്ലാം ഒരേ ഭാഷയിലല്ല. ഏതാണ്ട് നൂറ് കവിതകളാണ് ഖയ്യാമിന്റേതായി ചരിത്രകാരന്മാർ കരുതുന്നത്.

ഖയ്യാം സൂഫിയായിരുന്നോ അതോ മതവിശ്വാസി അല്ലായിരുന്നോ എന്നത് ചരിത്രകാരന്മാർക്കിടയിൽ ഒരു ചർച്ചാവിഷയമാണ്. അൽ-കിഫ്തി (1172–1248) ഖയ്യാമിനെ ഒരു മതവിദ്വേഷിയായാണ് കണ്ടത്. ഇതിനോട് എഡ്വേഡ് ഫിറ്റ്സ്ജെറാൾഡും യോജിക്കുന്നു. എന്നാൽ ഇദ്രീസ് ഷായും മറ്റും ഖയ്യാമിനെ ഒരു സൂഫി മതവിശ്വാസിയായി കാണുന്നു. ഖയ്യാം യാദാസ്ഥിതിക സൂഫിസത്തിനെ എതിരായിരുന്നു എന്നാണ് ഭൂരിപക്ഷം ചരിത്രകാരന്മാരുടേയും അഭിപ്രായം.

മതത്തെക്കുറിച്ച് ഖയ്യാമിന്റെ ഒരു കവിത (ലെ ഗാല്ലിയന്റെ വിവർത്തനത്തിൽനിന്നും):-

ഫിറ്റ്സ്ജെറാൾഡും യോജിക്കുന്നു:-

ഫിറ്റ്സ്ജെറാൾഡ് നാലു പതിപ്പുകളാണ് എഴുതിയത്:-
(അഞ്ചാമത്തെ പതിപ്പ് ഫിറ്റ്സ്ജെറാൾഡിന്റെ മരണശേഷം ഇറക്കപ്പെട്ടതാണ്.)

വർദ്ധിച്ചുവരുന്ന ജനപ്രീതി കാരണം 1929 ആയപ്പോഴേക്കും മുന്നൂറോളം വ്യതസ്ത പതിപ്പുകൾ അച്ചടിക്കപ്പെട്ടിരുന്നു. 

ഖയ്യാമിന്റെ കവിതകളെ വാക്കുകളായി തർജ്ജിമ ചെയ്യുകയല്ല ഫിറ്റ്സ്ജെറാൾഡ് ചെയ്തത്. കവിതയുടെ അർത്ഥം വ്യക്തമാക്കുവൻ വേണ്ടി പല സാരമായ മാറ്റങ്ങളും അദ്ദേഹം വരുത്തി. ഇതിനെക്കുറിച്ച് ഒരു കത്തിൽ പറഞ്ഞത് "Many quatrains are mashed together: and something lost, I doubt, of Omar's simplicity, which is so much a virtue in him. (പല കവിതകളും കൂട്ടിക്കുഴയ്ക്കപ്പെട്ടിരിക്കുന്നു എന്നു മാത്രമല്ല ഒമറിന്റെ ഭാഷാലാളിത്യവും നഷ്ടപ്പെട്ടിരിക്കുന്നു.)" എന്നാണ്.

1882-ൽ ഒമർ ഖയ്യാമിന്റെ ഇരുനൂറ്റി അൻപത്തി മൂന്ന് കവിതകൾ എഡ്വേഡ് വിൻഫീൽഡ് വിവർത്തനം ചെയ്തു. അടുത്തവർഷം ഇത് അഞ്ഞൂറാക്കി. ഖയ്യാമിന്റെ വാക്കുകളിൽ വിൻഫീൽഡ് ഫിറ്റ്സ്ജെറാൾഡിനെക്കാളധികം മാറ്റങ്ങൾ വരുത്തി. 1889-ൽ ജസ്റ്റിൻ മക്കാർത്തി നാനൂറ്റി അറുപത്താറ് കവിതകൾ വിവർത്തനം ചെയ്തു.

1878-ൽ അഡോൾഫ് ഫോൺ ഷാക്ക് ജർമ്മനിലേക്ക് വിവർത്തനം ചെയ്തു. ആദ്യ ഫ്രഞ്ച് പതിപ്പ് 1867-ൽ പ്രസിദ്ധീകരിച്ച ജെ. ബീ. നിക്കോളാസിന്റേതായിരുന്നു (464 കവിതകൾ). വാസിലീ വെലിച്കോ 1891-ൽ റഷ്യനിലേക്കും ജീ. ശങ്കരക്കുറുപ്പ് 1932-ൽ മലയാളത്തിലേക്കും ഋയൊസാക്കു ഒഗാവ 1949-ൽ ജാപ്പനീസിലേക്കും വിവർത്തനങ്ങൾ എഴുതി.



</doc>
<doc id="399450" url="https://ml.wikipedia.org/wiki?curid=399450" title="സെൻട്രൽ പ്ലാന്റേഷൻ ക്രോപ്സ് റിസർച്ച് ഇൻസ്റ്റിറ്റ്യൂട്ട്">
സെൻട്രൽ പ്ലാന്റേഷൻ ക്രോപ്സ് റിസർച്ച് ഇൻസ്റ്റിറ്റ്യൂട്ട്

കേരളത്തിലെ കാസർകോഡ് ജില്ലയിൽ സ്ഥിതി ചെയ്യുന്ന ഒരു കാർഷിക ഗവേഷണ സ്ഥാപനമാണ് കേന്ദ്ര തോട്ടവിള ഗവേഷണ കേന്ദ്രം (En: Central Plantation Crops Research Institute - ICAR-CPCRI). തെങ്ങ്, കവുങ്ങ്, കൊക്കോ എന്നിവയുയായി ബന്ധപ്പെട്ട ഗവേഷണ പ്രവർത്തനങ്ങൾ ലക്ഷ്യമാക്കി സ്ഥാപിക്കപ്പെട്ട ദേശീയ കാർഷിക ഗവേഷണ കേന്ദ്രമാണ് ഇത്. ദേശീയ കാർഷിക ഗവേഷണ കൗൺസിൽ (ഇന്ത്യൻ കൗൺസിൽ ഓഫ് അഗ്രികൾച്ചറൽ റിസർച്ച് (ICAR) ന്റെ കീഴിൽ 1970 ലാണ് ഇത് സ്ഥാപിക്കപ്പെട്ടത്.

1916 ൽ കേന്ദ്ര തെങ്ങ് ഗവേഷണ കേന്ദ്രമായാണ് സി. പി. സി. ആർ ഐ. പ്രവർത്തനം ആരംഭിച്ചത്. കാസർകോഡ്, കായംകുളം എന്നിവിടങ്ങളിലെ കേന്ദ്ര നാളികേര ഗവേഷണ കേന്ദ്രങ്ങളും വിട്ടൽ കേന്ദ്രമായി പ്രവർത്തിച്ചിരുന്ന കേന്ദ്ര കവുങ്ങ് ഗവേഷണ കേന്ദ്രങ്ങളും ലയിപ്പിച്ച് 1970 ൽ Indian Council of Agricultural Research (ICAR), സി. പി. സി. ആർ ഐ. സ്ഥാപിച്ചു. പാലോട് (കേരളം), കണ്ണാറ (കേരളം), ഹിരഹളളി (കർണാടകം) മോഹിത് നഗർ (പശ്ചിമ ബംഗാൾ) കഹികുച്ചി ( ആസ്സാം ) എന്നീ കേന്ദ്രങ്ങളാണ് ഇങ്ങനെ ലയിപ്പിക്കപ്പെട്ടത്.

നിലവിൽ, തെങ്ങ്, കവുങ്ങ്, കൊക്കോ എന്നിവയുടെ ഗവേഷണത്തിലാണ് സി. പി. സി. ആർ ഐ. ശ്രദ്ധയൂന്നുന്നത്. കാസർകോഡ് ഉള്ളതാണ്ട് മുഖ്യ കേന്ദ്രം. കായംകുളം, വിട്ടൽ എന്നിവിടങ്ങളിലുള്ളവ പ്രാദേശിക ഗവേഷണ കേന്ദ്രങ്ങളാണ്. മോഹിത് നഗർ, കഹികുച്ചി, കിടു (കർണാടകം ) മിനിക്കോയ് (ലക്ഷദ്വീപ്) എന്നിവ ഗവേഷണ കേന്ദ്രങ്ങളാണ്.
ഗവേഷണ സ്ഥാപനങ്ങൾ കൂടാതെ, രണ്ട് കേന്ദ്രീയ വിദ്യാലയങ്ങൾ കൂടി സി. പി. സി. ആർ ഐ. യുടെ നേതൃത്വത്തിൽ നടത്തുന്നുണ്ട്. കാസർകോഡ്, കായംകുളം എന്നിവിടങ്ങളിലാണ് ഈ വിദ്യാലയങ്ങൾ പ്രവർത്തിക്കുന്നത്.


</doc>
<doc id="399463" url="https://ml.wikipedia.org/wiki?curid=399463" title="കലയപുരംശാലേംമാർത്തോമ്മ ദേവാലയം">
കലയപുരംശാലേംമാർത്തോമ്മ ദേവാലയം

കലയപുരം ശാലേം മാർത്തോമ്മ ദേവാലയം 1914 ലാണ് തുടക്കം കുറിക്കുന്നത്.

</doc>
<doc id="399465" url="https://ml.wikipedia.org/wiki?curid=399465" title="ബാലി ബരത് ദേശീയോദ്യാനം">
ബാലി ബരത് ദേശീയോദ്യാനം

ബാലി ബരത് ദേശീയോദ്യാനം ഇന്തോനേഷ്യയിലെ ബാലിയിലെ ബുലെലെങ്ങ് റീജൻസിയിൽ സ്ഥിതിചെയ്യുന്നു. സമുദ്രതീരത്ത് സ്ഥിതിചെയ്യുന്ന സംരക്ഷിത പ്രദേശമായ ഈ ദേശീയോദ്യാനം 1941-ലാണ് സ്ഥാപിതമായത്. ഇന്ന് 19,000 ഹെക്ടർ വിസ്തീർണ്ണം ഉള്ള ഈ പ്രദേശം, തുടക്കത്തിൽ 77,000 ഹെക്ടർ വിസ്തൃതിയുണ്ടായിരുന്നു. ഉദ്യാനത്തിനു ചുറ്റും ഉള്ള 190 ചതുരശ്രകിലോമീറ്ററിൽ 158 ചതുരശ്രകിലോമീറ്റർ പ്രദേശം കരയിലും ബാക്കിഭാഗം (ബാലിയിലെ ആകെയുള്ള കരയുടെ 5% ) കടലിലുമായി കിടക്കുന്നു. ഉദ്യാനത്തിന്റെ പടിഞ്ഞാറുഭാഗത്ത് ഗില്ലിമാനുക് തുറമുഖവും കിഴക്കുഭാഗത്ത് ഗോറിസ് ഗ്രാമവും സ്ഥിതിചെയ്യുന്നു. ഈ ഉദ്യാനത്തിൽ മെർബുക്ക് പർവ്വതവും (1,388മീ), പറ്റസ് പർവ്വതവും (1,412 മീ) കിഴക്കൻ സംരക്ഷിതഭാഗങ്ങളിൽ ഏതാനും അഗ്നിപർവ്വതങ്ങളും കാണപ്പെടുന്നു. പ്രപറ്റ് അഗുങ് ഉപദ്വീപിന്റെ മുഴുവൻ ഭാഗങ്ങളും ഈ ദേശീയോദ്യാനത്തിൽ ഉൾക്കൊള്ളുന്നു. വനത്തിന്റെ പ്രത്യേകതയനുസരിച്ച് ജീവികളുടെയും സസ്യങ്ങളുടെയും വാസസ്ഥലവും വ്യത്യാസപ്പെട്ടിരിക്കുന്നു. ഇവിടെ മഴക്കാടുകളും, വരണ്ട സാവന്ന പ്രദേശങ്ങളും, അക്കേഷ്യാ മരങ്ങൾ നിറഞ്ഞ കുറ്റിക്കാടുകളും, വിവിധയിനം മരങ്ങൾ നിറഞ്ഞ വനങ്ങളും, ഉയർന്ന പ്രദേശങ്ങളിലുള്ള പർവ്വതപ്രദേശങ്ങളിൽ കാണപ്പെടുന്ന തരം വനങ്ങളും കണ്ടുവരുന്നു. കണ്ടൽക്കാടുകളും ഈ ഉദ്യാനത്തിന്റെ സവിശേഷതയാണ്.

ഈ ഉദ്യാനത്തിൽ മിതോഷ്ണവും, ഈർപ്പം നിറഞ്ഞതുമായ കാലാവസ്ഥയാണ് അനുഭവപ്പെടുന്നത്. വർഷം മുഴുവനും കാണപ്പെടുന്ന താപനില 30-35°C (85-95°F) ആണ്. ഏപ്രിൽ മുതൽ ഒക്ടോംബർ വരെ വരണ്ട കാലാവസ്ഥയും, നവംബർ മുതൽ മാർച്ച് വരെ മഴക്കാലവുമാണ്.

ബാലി ബരത് ദേശീയോദ്യാനത്തിന്റെ ചെറിയ ഭാഗത്തുപോലും വളരെ വലിയ ജൈവവൈവിധ്യമാണുള്ളത്. ഈ ഉദ്യാനമേഖലയിൽ 175 വ്യത്യസ്തയിനം സസ്യങ്ങളും, ഇവയിൽ പ്രധാനപ്പെട്ട വർഗ്ഗങ്ങളായ അരിയാപൊരിയൻ (ശാസ്ത്രീയനാമം: "Antidesma bunius"), മണിമരുത് അഥവാ പൂമരുത് (ശാസ്ത്രീയനാമം: "Lagerstroemia reginae"), ചന്ദനം (Sandal wood tree) (ശാസ്ത്രീയനാമം "Santalum album"), കാൻഡിൽ നട്ട് ("Aleurites moluccanus"), മലമ്പരത്തി (ശാസ്ത്രീയനാമം: "Sterculia foetida"), മാഫ് നട്ട് ("Garcinia dulcis"), ഏഴിലം‌പാല (ശാസ്ത്രീയനാമം: "Alstonia scholaris"), വീട്ടി (ശാസ്ത്രീയനാമം:"Dalbergia latifolia"), തുടങ്ങിയ സസ്യജാലങ്ങളെയും കണ്ടുവരുന്നു.

പ്രപറ്റ് അഗുങ് ഉപദ്വീപിൽ ധാരാളം പവിഴപുറ്റുകൾ കാണപ്പെടുന്നു. ഈ ഉദ്യാനമേഖലയിൽ 18 കുടുംബങ്ങളിൽ നിന്നുള്ള 110 ഇനം പവിഴപുറ്റുകൾ ഉള്ളതായി രേഖപ്പെടുത്തിയിരിക്കുന്നു. ലോകത്തു ഇതുവരെ രേഖപ്പടുത്തിയിട്ടുള്ള 29 ഇനം മഷ്റൂം പവിഴപുറ്റുകളിൽ 22 ഇനം ഇവിടെ കാണപ്പെടുന്നു. 

ഈ ദേശീയോദ്യാനത്തിൽ 165 വ്യത്യസ്തയിനം പക്ഷികളും കാണപ്പെടുന്നു. ബാലി സ്റ്റാർലിങ് എന്ന ഇനം പക്ഷി ഈ ഉദ്യാനത്തിന്റെ മാത്രം പ്രത്യേകതയാണ്. ഈ പക്ഷിയുടെ സാന്നിദ്ധ്യം ഈ ഉദ്യാനത്തെ ഒന്നാം സ്ഥാനത്തെത്തിക്കുന്നു. വയൽക്കോതിക്കത്രിക ("Hirundo rustica"), ചീനമഞ്ഞക്കിളി ("Oriolus chinensis"), റാക്കറ്റ് റ്റെയിൽട് ട്രീപീ ("Crypsirina temia"), ചുട്ടിപ്പരുന്ത് ("Spilornis cheela"), കാട്ടുപനങ്കാക്ക ("Eurystomus orientalis"), കൊമ്പൻ ശരപ്പക്ഷി ("Hemiprocne coronata"), യെല്ലൊ വെൻറ്ഡ് ബുൾബുൾ ("Pycnonotus goiavier"), ബാലി മൈന ("Leucopsar rothschildi"), ചുയിരാച്ചുക്ക് ("Caprimulgus affinis"), മിൽക്കി സ്റ്റൊർക്ക് ("Mycteria cinerea"), കാക്ക മീൻകൊത്തി ("Halcyon capensis"), വരയൻ കത്രിക ("Cecropis daurica"), ജാവ സ്പാരോ ("Lonchura oryzivora") എന്നീ ഇനങ്ങളും ഇവിടെ സ്വൈരമായി വിഹരിക്കുന്നു.

ബാന്റെങ് ("Bos javanicus"), ചില്ലിൻഘം വൈൽഡ് കാറ്റിൽ, ഇൻഡ്യൻ മുന്റ്ജക് ഡീയർ ("Muntiacus muntjak"), ജാവ രുസ ഡീയർ ("Rusa timorensis"), കാട്ടുപന്നി ("Sus scrofa"), കടുവ, പുലി എന്നീ സസ്തനികളും, ഹാക്സ്ബിൽ കടലാമ ("Eretmochelys imbricata"), ഏഷ്യൻ വാട്ടർ മോണിറ്റർ ("Varanus salvator") മുതലായവയും ഈ ഉദ്യാനം വാസസ്ഥലമാക്കിയിരിക്കുന്നു. 1930-ലാണ് അവസാനത്തെ ബാലി കടുവയെ റിപ്പോർട്ടു ചെയ്തിട്ടുള്ളത്.

ആഗസ്റ്റ് മുതൽ ഡിസംബർ വരെയാണ് ബാലി ബരത് ദേശീയോദ്യാനം സന്ദർശിക്കാൻ അനുകൂല സമയം. ഗില്ലിമാനുക്, സിങ്കരാജ തുടങ്ങിയ തുറമുഖ നഗരങ്ങളിലുള്ള റോഡുമാർഗ്ഗവും, കിഴക്കൻ ജാവ യിലെ കീറ്റാപങ് വഴി കടത്തുമാർഗ്ഗവും ഉദ്യാനത്തിലെത്തിച്ചേരാം.


</doc>
<doc id="399467" url="https://ml.wikipedia.org/wiki?curid=399467" title="ഇംജാ ഷോ">
ഇംജാ ഷോ

നേപ്പാളിലെ എവറസ്റ്റ് കൊടുമുടിക്ക് 10 കിലോമീറ്റർ തെക്കായി സ്ഥിതിചെയ്യുന്ന ഒരു മഞ്ഞ് തടാകമാണ് ഇംജാ ഷോ അഥവാ ഇംജാ തടാകം (നേപ്പാളി : इम्जा हिमताल). സമുദ്രനിരപ്പിൽ നിന്ന് 5010 മീറ്റർ ഉയരത്തിൽ സ്ഥിതിചെയ്യുന്ന ഈ തടാകം നേപ്പാളിലെ ഏറ്റവും വേഗത്തിലൊഴുകുന്ന ഹിമ തടാകം കൂടിയാണ്. ഹിമാലയത്തിലെ ഇംജാ ഹിമാനിയിൽ നിന്നാണ് തടാകം ഉത്ഭവിക്കുന്നത്. 

1950-കളിൽ രൂപപ്പെട്ടുവെന്ന് കരുതുന്ന ഈ തടാകത്തെ 1962-ലെ ഉപഗ്രഹ ചിത്രങ്ങളുടെ സഹായത്തോടെയാണ് തിരിച്ചറിഞ്ഞത്. അന്ന് 0.03 ചതുരശ്ര കിലോമീറ്റർ വിസ്തൃതിയുണ്ടായിരുന്ന തടാകത്തിന് 2000-ആം ആണ്ട് ആയപ്പോഴേക്കും 0.8 ചതുരശ്ര കിലോമീറ്റർ വിസ്തൃതിയായി. 2009 നവംബർ 21-ന് ഗൂഗിൾ എർത്ത് പുറത്തുവിട്ട ഭൂപടത്തിൽ തടാകത്തിന് 1.055 ചതുരശ്ര കിലോമീറ്റർ വിസ്തൃതിയുള്ളതായി കണ്ടെത്തി. കാലാവസ്ഥാവ്യതിയാനവും ആഗോളതാപനവും മൂലം ഹിമാനികൾ ഉരുകുന്നതിനാൽ തടാകത്തിലെ ജലനിരപ്പ് ക്രമാതീതമായി ഉയരുന്നുവെന്നാണ് പഠനങ്ങൾ സൂചിപ്പിക്കുന്നത്. 2015-ലെ നേപ്പാൾ ഭൂകമ്പം തടാകത്തെ കൂടുതൽ അസ്ഥിരമാക്കിയെന്നും കരുതുന്നു.

ജലനിരപ്പ് അനിയന്ത്രിതമായി വർദ്ധിക്കുന്നത് പ്രളയത്തിനു കാരണമാകുമെന്നും താഴ്‌വാരത്തിലെ അരലക്ഷത്തോളം പേരുടെ ജീവൻ അപകടത്തിലാക്കുമെന്നും തിരിച്ചറിഞ്ഞതോടെ 2016 ഏപ്രിലിൽ നേപ്പാൾ ഭരണകൂടം തടാകത്തെ വറ്റിച്ചുകളയുവാനുള്ള പ്രവർത്തനങ്ങൾ ആരംഭിച്ചു. ആറുമാസം കൊണ്ട് 40 ലക്ഷം ഘന മീറ്റർ ജലം വറ്റിച്ചുകളയുവാനും തടാകത്തിന്റെ ആഴം മൂന്നര മീറ്ററോളം കുറയ്ക്കുവാനും സാധിച്ചു. മൂന്നു വർഷം കൊണ്ട് തടാകത്തെ വറ്റിക്കുവാനാണ് പദ്ധതി തയ്യാറാക്കുയിരിക്കുന്നത്.

നേപ്പാളിലെ ഹിമാലയൻ മലനിരകളിൽ എവറസ്റ്റ് കൊടുമുടിക്കു 10 കിലോമീറ്റർ തെക്കായി 27°59'17' വടക്ക് അക്ഷാംശത്തിനും 86°55'31' കിഴക്ക് രേഖാംശത്തിനും ഇടയിലാണ് ഇംജ തടാകം സ്ഥിതിചെയ്യുന്നത്. സമുദ്രനിരപ്പിൽ നിന്ന് 5010 മീറ്റർ (16437 അടി) ഉയരമുള്ളതിനാൽ തടാകത്തിലെ ജലനിരപ്പിനു തണുപ്പ് കൂടുതലാണ്.

നേപ്പാളിലെ സോലുഖുമ്പു ജില്ലയിലുള്ള ഇംജ ഹിമാനിയിൽ നിന്നാണ് ഇംജ തടാകം ഉത്ഭവിക്കുന്നത്. ഹിമാനിയുടെ തെക്കുഭാഗത്താണ് തടാകം രൂപപ്പെടുന്നത്. തടാകത്തിനു സമീപം ഇംജാ ഹിമാനിയിൽ നിന്നുത്ഭവിക്കുന്ന ഇംജ ഖോലോ നദി ദൂധ് കോശി നദിയുടെ ഒരു പോഷകനദിയാണ്.

1962-ലെ ഉപഗ്രഹ ചിത്രങ്ങളിൽ നിന്ന് ഇംജാ ഹിമാനിയുടെ അടിഭാഗത്ത് ചെറിയ ജലാശയങ്ങൾ കണ്ടെത്തി. ഇവയ്ക്ക് മൊത്തം 0.03 ചതുരശ്ര കിലോമീറ്റർ വിസ്തൃതിയുണ്ടായിരുന്നു. 1950-കളിലാണ് ഇവ രൂപംകൊണ്ടതെന്ന് അനുമാനിക്കുന്നു. 1970-കളിൽ ഈ ജലാശയങ്ങൾ കൂടിച്ചേർന്ന് ഒരു വലിയ തടാകമായി മാറി. അതിനുശേഷം തടാകത്തിലെ ജലനിരപ്പ് വർദ്ധിച്ചുകൊണ്ടേയിരുന്നു. വർഷത്തിൽ ശരാശരി 0.02 ചതുരശ്ര കിലോമീറ്റർ എന്ന നിരക്കിൽ വലുതായിക്കൊണ്ടിരുന്ന തടാകത്തിന് 2000-ആം ആണ്ടായപ്പോഴേക്കും 0.8 ച.കി.മീ. വിസ്തൃതിയുണ്ടായി. ഇത് 2009 ആയപ്പോൾ 1.055 ച.കി.മീ. ആയി വർദ്ധിച്ചു. 2008 ഒക്ടോബറിലെ സ്ഥിതിയിൽ നിന്നും 11% വർദ്ധനവാണിത്. 2000 മുതൽ 2009 വരെയുള്ള കാലഘട്ടത്തിൽ വർഷത്തിൽ 0.025 ച.കി.മീ. വീതം തടാകത്തിന്റെ വിസ്തൃതി വർദ്ധിച്ചതായി കണ്ടെത്തി.

ഏകദേശം മൂവായിരം ഹിമ തടാകങ്ങൾ നേപ്പാളിലുള്ളതായി കണക്കാക്കിയിട്ടുണ്ട്. അവയിൽ ഏഴോളം തടാകങ്ങൾ അപകടകാരികളാണ്. കാലാവസ്ഥാവ്യതിയാനവും ആഗോളതാപനവും മൂലം ഹിമാലയത്തിലെ മഞ്ഞുപാളികൾ അപകടകരമാംവിധം വേഗത്തിൽ ഉരുകിക്കൊണ്ട് വലിയ മഞ്ഞുതടാകങ്ങൾക്കു രൂപം നൽകുന്നു. ഇംജാ ഹിമാനിയും വേഗത്തിൽ ഉരുകിക്കൊണ്ടിരുന്നതിനാൽ ഇംജാ ഷോ തടാകത്തിലെ ജലനിരപ്പ് ക്രമാതീതമായി ഉയരുന്നു. 2009-ൽ നടത്തിയ പഠനങ്ങളനുസരിച്ച് ഹിമാലയത്തിലൂടെ ഒഴുകുന്ന ഏറ്റവും വേഗമേറിയ തടാകം കൂടിയാണ് ഇംജ ഷോ തടാകം. തടാകത്തിന്റെ വേഗതയും ജലനിരപ്പിലുണ്ടാകുന്ന വർദ്ധനയും വൻ പ്രളയത്തിലേക്കു നയിച്ചേക്കുമെന്ന് പഠനങ്ങൾ സൂചിപ്പിക്കുന്നു. ഇത് ഇംജാ തടാകത്തിന്റെ താഴ്‌വാരത്തു വസിക്കുന്ന 50,000-ത്തോളം പേരുടെ ജീവനു ഭീഷണിയാണ്.

താഴ്‌വാരത്തുള്ള ജനങ്ങളുടെ സുരക്ഷ മുൻനിർത്തി ഇംജാ തടാകം വറ്റിച്ചുകളയാൻ നേപ്പാൾ ഭരണകൂടം തീരുമാനിച്ചു. തടാകത്തോടു ചേർന്ന് ഒരു കനാൽ നിർമ്മിച്ച് അതിലൂടെ ജലം ഒഴുക്കിക്കളയുന്ന പദ്ധതിയാണ് തയ്യാറാക്കിയത്. 2016 ഏപ്രിലിൽ നേപ്പാൾ സൈന്യം കനാലിന്റെ നിർമ്മാണം ആരംഭിച്ചു. തടാകത്തെ വറ്റിക്കുന്നതിനായി നേപ്പാൾ ഭരണകൂടത്തെ സഹായിക്കുവാൻ യുണൈറ്റഡ് നേഷൻസ് ഡെവലപ്മെന്റ് പ്രോഗ്രാം (യു.എൻ.ഡി.പി.) മുന്നോട്ടുവന്നു. അതിശൈത്യമേഖലയായതിനാൽ നിർമ്മാണ പ്രവർത്തനങ്ങൾക്ക് തടസ്സം നേരിട്ടുവെങ്കിലും ഇംജാ തടാകത്തിനു തെക്കായി 45 മീറ്റർ നീളത്തിൽ ഒരു കനാൽ നിർമ്മിക്കുവാൻ സൈന്യത്തിനു കഴിഞ്ഞു. ജലത്തിന്റെ ഒഴുക്ക് നിയന്ത്രിക്കുവാൻ തടയണയും കെട്ടി. ചില ഭാഗങ്ങളിൽ 149 മീറ്റർ വരെ ആഴമുണ്ടായിരുന്ന തടാകത്തിലെ ജലനിരപ്പ് 3.4 മീറ്റർ കുറയ്ക്കുവാൻ കഴിഞ്ഞു. ആറു മാസം കൊണ്ട് തടാകത്തിലെ 40 ലക്ഷം ഘനമീറ്റർ ജലം വറ്റിച്ചുകളഞ്ഞു. തടാകത്തെ വറ്റിച്ചുകളയുന്നതിനുള്ള പ്രവർത്തനങ്ങൾ പുരോഗമിക്കുന്നു.


</doc>
<doc id="399470" url="https://ml.wikipedia.org/wiki?curid=399470" title="വാടബർഗർ">
വാടബർഗർ

വാടബർഗർ ഫാസ്റ്റ് ഫുഡ് റെസ്റ്റോറെന്റ് ആണ്. 1950-ൽ ടെക്സസിലെ കോർപസ് ക്രിസ്റ്റി പട്ടണത്തിൽ ഇത് സ്ഥാപിതമായി.


</doc>
<doc id="399472" url="https://ml.wikipedia.org/wiki?curid=399472" title="വൈൻ ലിനക്സ്">
വൈൻ ലിനക്സ്

വൈൻ ലിനക്സ് (ヴァイン・リナックス) ഒരു ആർപിഎം അധിഷ്ഠിത ജാപ്പനീസ് ലിനക്സ് വിതരണമാണ്. 1998ൽ പിജെഇ അംഗങ്ങളുടെ പങ്കാളിത്തത്തോടെയാണ് ഇതിന്റെ വികസനം ആരംഭിച്ചത്. റെഡ് ഹാറ്റ് എൻറ്റർപ്രൈസ് ലിനക്സിൽ നിന്നും ആണ് മുമ്പ് ഇത് വികസിപ്പിച്ചതെങ്കിലും, പതിപ്പ് 3.0 മുതൽ പ്രൊജക്ട് വൈൻ അംഗങ്ങൾ ഇത് സ്വതന്ത്രമായി വികസിപ്പിച്ച് തുടങ്ങി. ഇങ്ങനെ വികസിപ്പിച്ച പതിപ്പിനെ വൈൻസീഡ് എന്നാണ് വിളിക്കുന്നത്. ഓരോ പതിപ്പിന്റെയും കോഡ് നാമം വീഞ്ഞിന്റെ പേരിൽ നിന്നാണ് എടുത്തിട്ടുള്ളത്. ഇത് ലിനക്സ് സ്റ്റാൻഡേർഡ് ബേയ്സുമായി പൊരുത്തപ്പെടുന്നതല്ല.

1990കളുടെ അവസാനത്തിൽ, വിദേശ നിർമ്മിത ലിനക്സ് വിതരണങ്ങളിൽ ജാപ്പനീസ് ഭാഷക്ക് മതിയായ പിന്തുണ ഇല്ലാതിരുന്ന കാലത്തു തന്നെ വൈൻ ലിനക്സിന് ജാപ്പനീസ് ഭാഷ നല്ല രീതിയിൽ കൈകാര്യം ചെയ്യാൻ സാധിച്ചിരുന്നു. ജാപ്പനീസ് ഭാഷയിൽ കമ്പ്യൂട്ടർ ഉപയോഗിക്കണം എന്ന് താല്പര്യമുള്ളവർക്കിടയിൽ, 2001 വരെ, വളരെയധികം പ്രചാരത്തിലുണ്ടായിരുന്ന ഓപ്പറേറ്റിങ്ങ് സിസ്റ്റം ആയിരുന്നു വൈൻ ലിനക്സ്. എന്നാൽ ലിനക്സ് വിതരണങ്ങൾ വ്യാപകമായതോട് കൂടി തുടക്കക്കാർക്ക് എളുപ്പത്തിൽ ഉപയോഗിക്കാവുന്ന ഉബുണ്ടു, ഫെ‍ഡോറ തുടങ്ങിയ ലിനക്സ് വിതരണങ്ങൾ കൂടുതൽ പ്രചാരം നേടി.

മറ്റു പ്രധാനപ്പെട്ട ലിനക്സ് വിതരണങ്ങളെ അപേക്ഷിച്ച് വൈൻ ലിനക്സിൽ സുരക്ഷാ പ്രശ്നങ്ങൾ പരിഹരിക്കുന്നതിന് താമസം നേരിടാറുണ്ട്.

ഇമാക്സ്, ലാടെക്, ജാപ്പനീസ് ഭാഷയിലുള്ള പണിയിട പരിസ്ഥിതി, പ്രോഗ്രാമിങ് പരിസ്ഥിതി (ജിസിസി തുടങ്ങിയവ), ജെഎം പ്രൊജക്ടിന്റെ ജപ്പാനീസ് മാനുവൽ തുടങ്ങിയവ പോലുള്ളവ സ്വതവേ ഉൾപ്പെടുന്നതാണ് മറ്റ് സവിശേഷതകൾ. ഇതുകൂടാതെ, പ്രൊജക്റ്റ് വൈൻ അംഗം വികസിപ്പിച്ച വിഎൽ ഗോഥിക് ഫോണ്ട് കുടുംബം ആണ് വൈൻ ലിനക്സിൽ സ്റ്റാൻഡേഡ് ആയി അംഗീകരിച്ചിരിക്കുന്നത്.

സുരക്ഷയ്ക്കായി വൈൻ ലിനക്സ് സെക്യൂരിറ്റി വാച്ച് ടീം ഉത്തരവാദിത്തപ്പെട്ടിരിക്കുന്നു. തത്വത്തിൽ ഒരു പതിപ്പിൽ സുരക്ഷാ പാളിച്ചകൾ കണ്ടെത്തിയാൽ ആ പതിപ്പിന്റെ അടുത്ത പ്രധാന പതിപ്പ് ഇറങ്ങിയതിന് ശേഷം ഒരു വർഷം വരെ പാച്ച് വാഗ്ദാനം ചെയ്യും.

പ്രശ്നബാധിത ഭാഗങ്ങൾ മാത്രം പരിഷ്കരിക്കുക എന്നതല്ല വൈൻ ലിനക്സിൽ പിന്തുടരുന്ന അടിസ്ഥാന നയം, മറിച്ച് പാക്കേജ് പരിഷ്കരിക്കുക എന്നതാണ്, അതും പാക്കേജിന്റെ പതിപ്പ് അപ്ഗ്രേഡ് ചെയ്യാതെ തന്നെ. സുരക്ഷാ വീഴ്ചകൾ പരിഹരിക്കുന്നത് മൂലം സോഫ്റ്റ്വെയറിന്റെ പൊതുസ്വഭാവം മാറാതിരിക്കുന്നതിന് വേണ്ടിയാണ് ഇത്.

വൈൻ ലിനക്സിൽ ഉപയോഗിക്കാവുന്ന ഒരു വൈൻപ്ലസ് ആർപിഎം പാക്കേജ് വൈൻ ലിനക്സിൽ ഉണ്ട്. പ്രൊജക്റ്റ് വൈൻ മാനേജ് ചെയ്യുന്ന സെർവർ പതിപ്പിലും വൈൻപ്ലസ് ലഭ്യമാണ്. പക്ഷെ ഇത് ഒരാൾ സ്വന്തം ഉത്തരവാദിത്തത്തിൽ ഉപയോഗിക്കേണ്ട ഒരു കൂട്ടം ആർപിഎം പാക്കേജുകളാണ്, കാരണം വൈൻ ലിനക്സ് അപ്ഗ്രേഡ് ചെയ്യുമ്പോൾ ഇവ പ്രവർത്തനരഹിതമാകുവാൻ സാദ്ധ്യതയുണ്ട്.

പതിപ്പ് 3.0 മുതൽ, വൈൻപ്ലസ് ഉപവിഭാഗങ്ങൾ ആയി വിഭജിക്കപ്പെട്ടിരിക്കുന്നു. വൈൻപ്ലസ്സിൽ മുമ്പ് നിലനിന്നിരുന്ന, പരിപാലകർ ഇല്ലാത്തതോ വളരെ വിരളമായി മാത്രം പരിഷ്കരിക്കുകയും ചെയ്യുന്ന പാക്കേജുകൾ അധികവും എക്സ്ട്രാസ് അല്ലെങ്കിൽ ഓർഫൻ റെപ്പോസിറ്ററികളിലേക്ക് വേർതിരിക്കപ്പെട്ടു. apt-get ഉപയോഗിച്ച് ഒരാൾക്ക് ഈ പദ്ധതികൾ ഇൻസ്റ്റാൾ ചെയ്യാൻ സാധിക്കുന്നതാണ്, പക്ഷേ ഇതിനായി apt ക്രമീകരണ ഫയൽ തിരുത്തിയെഴുതേണ്ടതുണ്ട്.

ഒരു സാധാരണ നിയമമെന്ന നിലയിൽ വൈൻപ്ലസ് എഫ്എച്ച്എസ് 2.3ന് അനുസൃതമായി പ്രവർത്തിക്കില്ല, മറിച്ച് FSSTND 1.2നോട് ഇത് പൊരത്തപ്പെടുന്നു.

വൈൻ ലിനക്സിൽ ഉപയോഗിക്കാൻ നിയന്ത്രണമുള്ള സോഫ്റ്റ്‌വെയറുകൾ, പേറ്റന്റ് ധർമ്മം നടപ്പിലാക്കുന്ന സോഫ്റ്റ്|വെയർ പോലുള്ളവ, ഉപയോഗിക്കണമെങ്കിൽ അത് ഉപയോക്താക്കൾ സ്വയമേവ ഇൻസ്റ്റാൾ ചെയ്യേണ്ടതാണ്. അത്തരം സോഫ്റ്റ്|വെയറുകളെ ആർപിഎം പാക്കോജ് ആക്കി മാറ്റുന്നതിനുള്ള എസ്ആർപിഎം പാക്കേജ് വൈൻപ്ലസ്സിന്റെ സ്വതന്ത്രം അല്ലാത്ത റെപ്പോസിറ്ററിയിൽ ലഭ്യമാണ്.


</doc>
<doc id="399474" url="https://ml.wikipedia.org/wiki?curid=399474" title="ബംഗ്ലാദേശ് റോഡ് ട്രാൻസ്പോർട്ട് കോർപ്പറേഷൻ">
ബംഗ്ലാദേശ് റോഡ് ട്രാൻസ്പോർട്ട് കോർപ്പറേഷൻ

ബംഗ്ലാദേശ് റോഡ് ട്രാൻസ്പോർട്ട് കോർപ്പറേഷൻ The Bangladesh Road Transport Corporation (BRTC) ബംഗ്ലാദേശിന്റെ പൊതുമേഖലയിലുള്ള ഗതാഗത കോർപ്പറേഷൻ ആണ്. ഇത് ബംഗ്ലാദേശ് സർക്കാറിന്റെ 1961ലെ ഫെബ്രുവരി 4 തീയതിയിലുള്ള ഓർഡിനൻസ് നമ്പർ 7 പ്രകാരം  സ്ഥാപിക്കപ്പെട്ടു. 1971ൽ ബംഗ്ലാദേശിന്റെ സ്വാതന്ത്ര്യത്തിനുശേഷം ആണ് ഈ കോർപ്പറേഷനു ഈ പേർ ലഭിച്ചത്.

ബംഗ്ലാദേശ് റോഡ് ട്രാൻസ്പോർട്ട് കോർപ്പറേഷൻ BRTC വാർത്താവിനിമയവകുപ്പിന്റെ കീഴിലുള്ള ഒരു അർദ്ധ സ്വയംഭരണ കോർപ്പറേഷൻ ആണ്. വാർത്താവിനിമയ ഗതാഗത മന്ത്രി, ഈ വകുപ്പിന്റെ സെക്രട്ടറി, കോർപ്പറേഷന്റെ ഡയറക്റ്റർ, മറ്റു ഉദ്യോഗസ്ഥർ എന്നിവർ ചേർന്നാണീ സ്ഥാപനം നിയന്ത്രിക്കുന്നത്.

ബംഗ്ലാദേശ് റോഡ് ട്രാൻസ്പോർട്ട് കോർപ്പറേഷനു BRTC യാത്രാ സേവനവും ചരക്കുകടത്തൽ സേവനവുമുണ്ട്. 

ബംഗ്ലാദേശ് റോഡ് ട്രാൻസ്പോർട്ട് കോർപ്പറേഷൻ BRTC 3 അന്താരാഷ്ട്ര ബസ് സർവീസ് നടത്തിവരുന്നുണ്ട്. ( ധാക്ക - കൊൽകട്ട, അഗർത്തല, സിലിഗുരി എന്നീ ഇന്ത്യൻ പട്ടണങ്ങളിലേയ്ക്ക്) ബംഗ്ലാദേശിനകത്തായി അന്തർജില്ലാ സർവ്വീസുകൾ ചിറ്റഗോങ്, ബോഗ്ര, കോമില്ല, പബ്ന, റങ്പുർ, ബാരിസാൽ, സിൽഹെറ്റ് എന്നീ ബസ് ഡിപ്പോകൾ വഴി നടത്തിവരുന്നുണ്ട്. ബംഗ്ലാദേശിന്റെ ചെറുതും വലുതുമായ വിവിധ പട്ടണങ്ങളെ ബന്ധിപ്പിച്ചും അനേകം ബസ് സർവ്വീസുകൾ നടത്തിവരുന്നു.

കാർഗൊ ഗതാഗതത്തിനായി ബംഗ്ലാദേശ് റോഡ് ട്രാൻസ്പോർട്ട് കോർപ്പറേഷൻ 170 ട്രക്കുകളുടെ ഒരു ഫ്ലീറ്റ് ഓടിച്ചുവരുന്നുണ്ട്. ഏതാണ്ട്, 20% സർക്കാർ ഭക്ഷ്യവസ്തുക്കൾ ബംഗ്ലാദേശ് റോഡ് ട്രാൻസ്പോർട്ട് കോർപ്പറേഷൻ ട്രക്കുകളിലൂടെയാണ് രാജ്യത്തിന്റെ വിവിധ സ്ഥലങ്ങളിൽ എത്തിക്കുന്നത്. ധാക്കയിലും ചിറ്റഗോങ്ങിലുമാണ് പ്രധാന ട്രക്ക് ഡിപ്പോകളുള്ളത്.

ബംഗ്ലാദേശ് റോഡ് ട്രാൻസ്പോർട്ട് കോർപ്പറേഷന്റെ പ്രധാന ഡ്രൈവിങ് ഇൻസ്റ്റിട്യൂട്ട് ധാക്കയിൽനിന്നും ഏതാണ്ട് 40 കിലോമീറ്റർ അകലെയുള്ള ഗാസിപ്പൂർ ജില്ലയിലെ ജൊയ്ദേവ്പൂർ എന്ന സ്ഥലത്താണുള്ളത്. ചിറ്റഗീങ്, ബോഗ്ര, ഖുൽന, ഛെനൈദ എന്നിവിടങ്ങളിൽ ഇത്തരം ഇൻസ്റ്റിട്യൂട്ടുകൾ ഉണ്ട്. റിപ്പയർ, പ്രവർത്തനം എന്നിവ ഈ സ്ഥാപനങ്ങളിൽ പഠിപ്പിക്കുന്നു. 


</doc>
<doc id="399476" url="https://ml.wikipedia.org/wiki?curid=399476" title="ചിറ്റഗോങ് പോർട്ട് അഥോറിറ്റി">
ചിറ്റഗോങ് പോർട്ട് അഥോറിറ്റി

ചിറ്റഗോങ് പോർട്ട് അഥോറിറ്റി Chittagong Port Authority "(CPA)" ചിറ്റഗോങ്ങിലെ പ്രധാന തുറമുഖത്തെ പരിപാലിക്കുകയും അറ്റകുറ്റപ്പണി നടത്തുകയും ഭരണം നിർവ്വഹിക്കുകയും ചെയ്യുന്ന സർക്കാർ ഉടമസ്ഥതയിലുള്ള സ്ഥാപനമാണ്. ഇത് ഇന്ത്യൻ മഹാസമുദ്രത്തിന്റെ ഭാഗമായ ബംഗാൾ ഉൾക്കടലിന്റെ തീരത്ത് നിന്നും 9 നോട്ടിക്കൽ മൈൽ ദൂരെ കർണ്ണഫുലി നദിയുടെ കരയിലാണ് സ്ഥിതിചെയ്യുന്നത്. ചിറ്റഗോങ് പോർട്ട് അഥോറിറ്റി കപ്പൽഗതാഗത മത്രാലയത്തിന്റെ കീഴിലാണുള്ളത്.



</doc>
<doc id="399479" url="https://ml.wikipedia.org/wiki?curid=399479" title="സെവാൻ ദ്വീപ്">
സെവാൻ ദ്വീപ്

സെവാൻ ദ്വീപ് Sevan Island ( "Sevani kğzi"), now Sevan Peninsula ( "Sevani t'erakğzi") മുൻ സോവിയറ്റ് റിപ്പബ്ലിക്കായിരുന്ന അർമേനിയയുടെ സെവാൻ തടാകത്തിലെ വടക്കുപടിഞ്ഞാറു കിടക്കുന്ന ദ്വീപ് ആണ്. ജോസഫ് സ്റ്റാലിന്റെ കാലത്ത് കൃത്രിമമായി ഈ തടാകത്തിലെ ജലം ഒഴുക്കി മറ്റു പ്രവർത്തനങ്ങൾക്കായി ഉപയൊഗപ്പെറ്റുത്തിയപ്പോൾ ഇതിലെ ജലം 20 മീറ്ററോളം താഴ്ന്നുപോയിരുന്നു. അങ്ങനെ ഈ ദ്വിപ് ഒരു ഉപദ്വീപായി മാറിയിരുന്നു. ഈ പുതുതായി രൂപപ്പെടുത്തിയ ഉപദ്വീപിന്റെ തെക്കൻ ഭാഗത്ത് അർമേനിയൻ എഴുത്തുകാരുടെ സംഘടനയുടെ ഗെസ്റ്റ് ഹൗസ്സ് നിർമ്മിച്ചു.  കിഴക്കൻ തീരത്ത് അർമേനിയൻ പ്രസിഡന്റിന്റെ വേനൽക്കാല വസതി ന്നിർമ്മിക്കപ്പെട്ടു. ഈ ഉപദ്വീപിന്റെ ഉത്തരഭാഗത്തേയ്ക്ക് ഇന്നും സജീവമായ സന്യാസിമന്ദിരം മറ്റിസ്ഥാപിക്കപ്പെട്ടു. 

സെവാൻ ദ്വീപിലാണ് ഒമ്പതാം നൂറ്റാണ്ടിൽ നിർമ്മിക്കപ്പെട്ട അർമേനിയൻ കത്തീഡ്രൽ ചർച്ച് ആയ സെവാനവാങ്ക് സ്ഥിതിചെയ്യുന്നത്. അർമേനിയയിൽകെ ഏറ്റവും കൂടുതൽ ആളുകൾ സന്ദർശിക്കുന്ന വിനോദസഞ്ചാര സ്ഥലമാണിത്. 




</doc>
<doc id="399480" url="https://ml.wikipedia.org/wiki?curid=399480" title="പുലാവു ബ്രാണി">
പുലാവു ബ്രാണി

പുലാവു ബ്രാണി Pulau Brani സിങ്കപ്പൂരിന്റെ തെക്കൻ തീരത്തുള്ള ഒരു ദ്വീപാണിത്. ഇത് കെപ്പെൽ തുറമുഖത്തിനടുത്തു സ്ഥിതിചെയ്യുന്നു. ഈ ദ്വീപ് പ്രധാന ദ്വീപായ സിങ്കപ്പൂർ ദ്വീപിനും സെന്റോസ ദ്വീപിനും ഇടയിലാണു കിടക്കുന്നത്. പ്രധാന ദ്വീപായ സിങ്കപ്പൂരിനോടു ബ്രാണി ടെർമിനൽ അവന്യൂവഴി ബന്ധിച്ചിരിക്കുന്നു. 122 ചതുരശ്ര കിലോമീറ്റർ ആണ് പുലാവു ബ്രാണിയുടെ വിസ്തിർണ്ണം..

പുലാവു ബ്രാണി Pulau Brani എന്നതിനർഥം "ധീരരുടെ ദ്വിപ് എന്നാണ്" മലയ ഭാഷയിലുള്ള പേരാണ്. (ബെറാണി എന്നതിന്റെ അർത്ഥം: ധീരത "brave") അല്ലങ്കിൽ "പടയാളികളുടെ വീട്"എന്നും അർത്ഥമുണ്ട്. 1828ലെ സിങ്കപ്പൂർ ദ്വീപിന്റെ സ്കെച്ചിൽ ഈ ദ്വീപിനെ പൊ അയെർ ബ്രാണി എന്നാണു സൂചിപ്പിച്ചിരിക്കുന്നത്. 

ഈ ദ്വീപിന്റെ പെരുമായി ബന്ധപ്പെടുത്തിയ കുറഞ്ഞത് 3 മലയ ഐതിഹ്യകഥകളെങ്കിലുമുണ്ട്. ഒരു കഥ പ്രകാരം ഈ ദ്വീപിനു ഈ പേരു വരാൻ കാരണം ഇവിടെ കടൽക്കൊള്ളക്കാരുടെ ശവസംസ്കാരസ്ഥമായതിനാലാണത്രേ. മറ്റൊരു കാഴ്ചപ്പാടിൽ, ഈ ദ്വീപ് പുലാവു അയെർ ബ്രാണി എന്നു വിളിക്കപ്പെട്ടു. ജോൺ ടേൺബുള്ളിന്റെ 1949ലെ ചാർട്ടിൽ പരയുന്നപ്രകാരം ദ്വിപിന്റെ തീരപ്രദേശത്ത് ശുദ്ധജലം ഒഴുകിപ്പരന്നത്രെ. സമുദ്രജലത്തിന്റെ ഒഴുക്കുണ്ടായിട്ടും ശുദ്ധജലം നിലനിന്നു. 

പുലാവു ബ്രാണി കാന്റോണീസിൽ സാൻ ചു ഷെക് തുയി മിൻ എന്നാണു പറയുന്നത്. ഇതിന്റെ അർഥം "ടിൻ ഉരുക്കുന്നതിനെതിർ വശം" എന്നാണ്. ഇരുപതാം നൂറ്റാണ്ടിന്റെ ആദ്യ പാദത്തിൽ ഇവിടെ ടിൻ ഉരുക്കുന്ന ഒരു ഫാക്ടറി ഈ ദ്വീപിൽ ഉണ്ടായിരുന്നു. കാന്റൊണീസ് ജനങ്ങൾ മറ്റൊരു പേരും ഇതിനെപ്പറ്റി പറയാറുണ്ട്. "ജാർദൈൻസ് ജെട്ടിക്കു എതിർഭാഗം".  

ആദ്യം പലാവു ബ്രാനിക്കു മാത്രമേ തീരത്ത് മത്സ്യബന്ധനത്തിന്റെ ആളുകൾ താമസിക്കുന്ന ഗ്രാമങ്ങളുണ്ടായിരുന്നത്. തെലോക് സാഗ, കമ്പോങ് സെലാത്ത് സെങ്‌കിർ എന്നിവ. 1845ൽ ജി. എ. പ്രിൻസെപ് തെലോക്സാഗയിൽ ഒരു പേറ്റന്റ് ഷിപ് നിർമ്മിക്കാൻ തീരുമാനിച്ചു. 1846ൽ ജേക്കബ് ചിനിസ്, ഒരു ഡ്രൈ ഡോക്ക് അതേ വശത്ത് പണിയുന്നതിനു പ്ലാനിട്ടു. 1930ലെ കോയിൻ ഡൈവെഴ്സ് ആയ വാക്ക് മലാവു തെലോക് സാഗയിൽ താമസിച്ചു. അദ്ദേഹത്തിന്റെ  പിതാവ് സുമാത്രയിൽ നിന്നും വന്നയാളാണ്. പക്ഷെ, അയാൾ തെലോക് സാകായിൽത്തന്നെ താമസമാക്കി. അവിടെ അയാൾ ഒരു നാണയമെടുക്കാനുള്ള മുങ്ങൽ വിദഗ്ധനായും മത്സ്യം പിടിക്കുന്നയാളായും പ്രവർത്തിച്ചു. 

I

1890ൽ ഈ കടലിറ്റുക്കിലെ റ്റ്രേഡിങ് കമ്പനി പുലാവു ബ്രാണിയിൽ ഒരു ടിൻ സ്മെൽറ്റിങ് പ്ലാന്റ് സ്ഥാപിച്ചു. 1942 ഫെബ്രുവരിയിൽ ജപ്പാങ്കാർക്ക് ബ്രിട്ടിഷ് സർക്കാർ സിങ്കപ്പൂർ അടിയറവു വച്ചപ്പോൾ ഈ ഫാക്ടറി നശിപ്പിച്ചുകളഞ്ഞു. എന്നിരുന്നാലും, 1945ലെ ജപാന്റെ അധിനിവേശം അവസാനിച്ചപ്പോൾ, ഈ പ്ലാന്റ് പുനർനിർമ്മിക്കുകയും പ്രവർത്തനം തുടരുകയും ചെയ്തു. 1965ൽ സ്ട്രയിറ്റ്സ് ട്രേഡിങ് കമ്പനിയുടെ പാട്ടകാലാവധി തീർന്നപ്പോൾ ഈ കമ്പനി അധികം താമസിയാതെ ഇവിടന്നു പ്രവർത്തനം അവസാനിപ്പിച്ചു. 

ബ്രിട്ടിഷ് കരസേനയ്ക്ക് ഇവിടെ ജലഗതാഗതത്തിന്റെ ബേസ് ഉണ്ടായിരുന്നു. അനേകം കുടുംബങ്ങൾ ഇവിടത്തെ ക്വാർട്ടേഴ്സുകളിൽ പാർത്തുവന്നു. പ്രാഥമിക സ്കൂളുകളിൽ പഠിച്ചിരുന്ന കുട്ടികൾ ബുള്ളർ ജെട്ടിക്കടുത്തുള്ള ബ്രിട്ടിഷ് ആർമി സ്കൂളിൽ ചേർന്നിരുന്നു. ആർമി കുടുംബത്തിൽനിന്നുള്ള കുട്ടികൾ, ബ്ലക്കാങ് മതി യിൽ ചേർന്നു. സെക്കന്ററി സ്കൂളിൽ പഠിക്കേണ്ട കുട്ടികൾ വൻകരയിലുള്ള സ്കൂളിൽ പോകണമായിരുന്നു. അതിനായി അവർക്ക് കടത്തുകപ്പലിൽ അക്യറണമായിരുന്നു. ഗിൽമാൻ ബാർക്കിലെ അലെക്സാഡ്ര സ്കൂളുകളിൽ പോകുകയാണവർ ചെയ്തത്, ഇപ്പോൾ യുണൈറ്റെഡ് വേൾഡ് കോളജ് ആയിരുന്ന സെന്റ് ജോൺസ് കോമ്പ്രിഹെൻസീവിലും അവർ പഠിച്ചു. 

പുലാവു ബ്രാണിയിൽ 1971ൽ ഒരു നേവൽ ബേസ് സ്ഥാപിതമായി. ഇതിന്ന്, റിപ്പബ്ലിക്ക് ഓഫ് സിങ്കപ്പൂരിന്റെ നേവിയുടേതാണ്. 



</doc>
<doc id="399483" url="https://ml.wikipedia.org/wiki?curid=399483" title="നാഷണൽ ആർക്കൈവ്സ്, ബംഗ്ലാദേശ്">
നാഷണൽ ആർക്കൈവ്സ്, ബംഗ്ലാദേശ്

നാഷണൽ ആർക്കൈവ്സ്, ബംഗ്ലാദേശ് The National Archives of Bangladesh (NAB) ധാക്ക കേന്ദ്രീകരിച്ചാണു പ്രവർത്തിക്കുന്നത്. ഇവിടെ 225,000 വല്യങ്ങളുള്ള രേഖകൾ സുക്ഷിച്ചിട്ടുണ്ട്. ഇതുകൂടാതെ പുസ്തകങ്ങളും മൈക്രോഫിലിമുകളും പത്രപ്പേപ്പറുകളുടെ ക്ലിപ്പിങ്ങുകളും ഉണ്ട. 1973ൽ ആണ് ബംഗ്ലാദേശിലെ സർക്കാറിന്റെ നേതൃത്വത്തിലും നിയന്ത്രണത്തിലും ഡയറക്റ്ററേറ്റ് ഓഫ് നാഷണൽ ആർക്കൈവ്സ് ആന്റ് ലൈബ്രറീസിന്റെ ഭരണത്തിൻകീഴിലാണിതു പ്രവർത്തിക്കുന്നത്. ആദ്യം ധാക്ക സർവ്വകലാശാലയുറ്റെ അടുത്ത് ഒരു വാടകക്കെട്ടിടത്തിലായിരുന്നു 1985 വരെ ഈ സ്ഥാപനം പ്രവർത്തിച്ചിരുന്നത്. അതിനുശേഷം ഈൻ സ്ഥാപനത്തിനായി പ്രത്യേകം രൂപകല്പന ചെയ്ത എല്ലാ സൗകര്യങ്ങളുമുള്ള സ്വന്തം കെട്ടിടത്തിലാണിതു പ്രവർത്തിച്ചുവരുന്നത്. നാഷണൽ ലൈബ്രറി കോപ്ലക്സിന്റെ ഭാഗനാാണീ സ്ഥാപനം. ഷേർ-എ-ബംഗ്ല നഗഋ എന്ന പരദേശത്താണിതു സ്ഥിതിചെയ്യുന്നത്.


</doc>
<doc id="399485" url="https://ml.wikipedia.org/wiki?curid=399485" title="അരു രാജ്യം">
അരു രാജ്യം

ഈ രാജ്യം ആദ്യം സ്ഥാപിച്ചത്, ബടക് കരൊ പൊലിറ്റ്യ്. തദ്ദേശീയജനത അവിടത്തെ അനിമിസവും ഹിന്ദുമതവുമാണ്. പതിമൂന്നാം നൂറ്റാണ്ടോടെ ഇസ്ലാം ഈ മണ്ണിലെത്തി. മറ്റു വിശ്വാസങ്ങളോടൊപ്പാം ഇസ്ലാം മതവും ആചരിച്ചുവരുന്നു. അരൂ രാജ്യത്തിന്റെ തലസ്ഥാനം ഇന്നത്തെ മെദാൻ സിറ്റിയുടെയും ദെലി സെർദാങ് എന്ന സ്ഥാലത്തിന്റെയും ചുറ്റുവട്ടത്താണ്. ഉത്തര സുമാത്രയിലെ കാരോ ജനതയാണ് ഈ രാജ്യത്തെ ജനതയെന്നു വിശ്വസിക്കപ്പെടുന്നു.

പരമ്പരാഗതമായി, ഹാരു അല്ലെങ്കിൽ അരു രാജ്യത്തിന്റെ സ്ഥാനം ആ രാജ്യത്തിന്റെ തുടർച്ചയായി വന്ന ദെലി സുൽത്താനേറ്റിന്റെ സ്ഥാനത്ത് തന്നെയാണ് എന്നും മെദാനും ദെലി സെർദാങ്ങിനും ചുറ്റുപാടുമാണ് ഇന്നിത് എന്നും ബ്രിട്ടിഷ് പൗരസ്ത്യകാരൻ വിൻസ്റ്റെഡ്റ്റ് ആഭിപ്രായപ്പെടുന്നു. എന്നാൽ ഗ്രോയിൽ വെൽഡ്റ്റ് എന്ന ഡച്ച് ചരിത്രകാരൻ പറയുന്നത് ഹാരുരാജ്യത്തിന്റെ കേന്ദ്രം കുറച്ച്കൂടെ തെക്ക്പടിഞ്ഞാറുമാറി ബറുമുൺ-പനായി നദികൾ സംഗമിക്കുന്ന ലബുഹാൻ ബാട്ടു റീജൻസിയിൽ ആണെന്നും അങ്ങനെ പഴയ പന്നൈരാജ്യത്തോട് ബന്ധപ്പെട്ടാണെന്നുമാണ്.


</doc>
<doc id="399490" url="https://ml.wikipedia.org/wiki?curid=399490" title="ജാപ്പനീസ് പൂന്തോട്ടം">
ജാപ്പനീസ് പൂന്തോട്ടം

അസുകാ കാലഘട്ടത്തിൽ ചൈനയിൽ വ്യാപാരം നടത്തിയിരുന്ന ചില ജപ്പാൻകാർ അവിടുത്തെ പൂന്തോട്ടനിർമ്മാണ രീതികൾ പഠിക്കുകയും ആവിധമുള്ള തോട്ടങ്ങൾ ജപ്പാനിൽ നിർമ്മിക്കുകയും ചെയ്തു. ജപ്പാനിലെ ചെങ്കുത്തായ മലകളും വെള്ളച്ചാട്ടങ്ങൾ നിറഞ്ഞ അരുവികളും ഉരുളൻകല്ലുകളുള്ള കടൽത്തീരങ്ങളും ഈ തോട്ടങ്ങളിൽ പ്രതിനിധീകരിച്ച് കാണാം. ജപ്പാനിൽ കാണപ്പെടുന്ന നിരവധി ഇനം പൂക്കളും മരങ്ങളും ഇവയുടെ മറ്റൊരു പ്രത്യേകതയാണ്.
പ്രാചീന ഷിന്റോ അമ്പലങ്ങൾക്കുചുറ്റും വെളുത്ത ഉരുളൻകല്ലുകൾ പാകുന്ന രീതിയുണ്ടായിരുന്നു. പിന്നീട് നിർമ്മിക്കപ്പെട്ട കൊട്ടാരങ്ങളും, ബുദ്ധക്ഷേത്രങ്ങളും പൂന്തോട്ടങ്ങളും ഈ പതിവ് അനുകരിച്ചു. ഷിന്റോ മതവിശ്വാസങ്ങൾക്കും ആചാരങ്ങൾക്കും പുറമേ ചൈനയിൽനിന്നും വന്ന ദാവോമതവും ബുദ്ധമതവും ജാപ്പനീസ് പൂന്തോട്ടങ്ങളുടെ നിർമ്മാണശൈലിയെ വളരെയധികം സ്വാധീനിച്ചിട്ടുണ്ട്. ഹൊറായ് പർവ്വതവും കൊക്ക് - ആമ രൂപങ്ങളും ഒരു ദാവോ വിശ്വാസത്തിൽനിന്നുമുള്ളതാണ്.

ജാപ്പനീസ് പൂന്തോട്ടങ്ങൾക്ക് ചൈനീസ് തോട്ടങ്ങളോട് വളരെയധികം സാമ്യമുണ്ട്. ജാപ്പനീസ് പൂന്തോട്ടങ്ങളെ പ്രധാനമായി രണ്ടായി തിരിക്കാം - ഒരു പ്രത്യേക സ്ഥാനത്ത് ഇരുന്നുകൊണ്ട് കാണാൻ ഉദ്ദ്യേശിച്ചിടുള്ള സെൻ തോട്ടങ്ങളും നടന്ന് കാണാനായി നിർമ്മിക്കപ്പെട്ട സാധാരണ തോട്ടങ്ങളും.

ജാപ്പനീസ് പൂന്തോട്ടങ്ങൾക്ക് ചില പ്രത്യേകതകളുണ്ട്:-

മിക്ക ജാപ്പനീസ് പൂന്തോട്ടങ്ങളിലും അരുവികളോ കുളങ്ങളോ ഉണ്ടാകും. ചെറിയ വെള്ളച്ചാട്ടങ്ങളും സാധാരണമാണ്. തടാകങ്ങളിൽ ദ്വീപുകൾ ഉണ്ടാക്കുന്ന പതിവുമുണ്ട്. ഒഴുകുന്ന വെള്ളം കിഴക്കുനിന്നോ വടക്കുനിന്നോ വേണം പൂന്തോട്ടത്തിൽ പ്രവേശിക്കാൻ. പുറത്തേക്കുപോകുന്നത് യഥാക്രമം പടിഞ്ഞാറുനിന്നോ തെക്കുവശത്തുകൂടിയോ ആകാം. ചില തോട്ടങ്ങളിൽ വെളുത്ത മണൽ ജലത്തെ സൂചിപ്പിക്കുന്നു.

കല്ലുകളും മണലും ജാപ്പനീസ് പൂന്തോട്ടങ്ങളുടെ ഒരു അവിഭാജ്യ ഘടകമാണ്. കുത്തനെയുള്ള ഒരു വലിയ കല്ല്, അല്ലെങ്കിൽ ഒരു തടാകത്തിൻ നടുക്കു് കുന്നുപോലെയുള്ള ഒരു പാറ, ഹോറായ് പർവ്വതത്തെയോ സുമേരു പർവ്വതത്തെയോ സൂചിപ്പിക്കുന്നു. അതുപോലെ പരന്ന കല്ലുകൾ ഭൂമിയേയും മണൽ ജലത്തേയും പ്രതിനിധീകരിക്കുന്നു. അടുത്തടുത്ത് വയ്ക്കുന്ന കല്ലുകൾ തമ്മിൽ ചെറിയ വ്യത്യാസങ്ങൾ വേണം, എന്നാൽ അധികം വ്യത്യാസമോ ശക്തമായ നിറങ്ങളോ പാടില്ല.

ഒന്നുമുതൽ ഏഴുവരെ കല്ലുകളാണ് ഒരു മുദ്രയിലുണ്ടാകുക. എന്നാൽ നാലോ ആറോ കല്ലുകൾ ഉപയോഗിക്കാറില്ല. മൂന്ന് കല്ലുകളാണ് ഉള്ളതെങ്കിൽ ഏറ്റവും ഉയരമുള്ളത് ആകാശത്തെയും ഏറ്റവും ഉയരം കുറഞ്ഞത് ഭൂമിയേയും നടുവിലുള്ള കല്ല് മനുഷ്യനെയും സൂചിപ്പിക്കുന്നു.
ഓരോ കല്ലും ഒരു പ്രത്യേക സ്ഥാനത്ത് വയ്ക്കുമ്പോഴാണ് അതിന്റെ ചുറ്റുപാടുകളുമായി പൂർണ്ണമായി യോജിക്കുന്നതെന്നും ഈ സ്ഥാനം കണ്ടുപിടിക്കുകയാണ് പൂന്തോട്ടകലയുടെ ലക്ഷ്യമെന്നുമാണ് ജാപ്പനീസ് വിശ്വാസം. ഒരു കല്ല് അതിന്റെ ശരിയായ സ്ഥാനത്ത് ഇരിക്കുമ്പോൾ അത് അവിടെ വച്ചതായി തോന്നുകയില്ല.

അരുവികൾക്ക് കുറുകേയോ തടാകങ്ങൾക്ക് നടുവിലുള്ള ദ്വീപുകളിലേക്കോ പാലങ്ങൾ ഉണ്ടാക്കാറുണ്ട്. ഇവ കല്ലുകൊണ്ടോ തടികൊണ്ടോ ആകാം. മുകൾഭാഗം പായൽ പിടിപ്പിക്കുകയും ചെയ്യാറുണ്ട്. 

ആദ്യം ബുദ്ധാക്ഷേത്രങ്ങളിലാണ് കൽവിളക്കുകൾ ഉപയോഗിച്ചിരുന്നത്. പിന്നീട് ഷിന്റോ ആരാധനാലയങ്ങളിലും പൂന്തോട്ടങ്ങളിലും ഇവ ഉപയോഗിക്കാൻ തുടങ്ങി. ഒരു കൽവിളക്കിന് അഞ്ച് ഭാഗങ്ങളുണ്ട്. താഴെനിന്നും മുകളിലേക്ക് ഇവ ഭൂമി, ജലം, തീ, വായു, ആകാശം എന്നിവയെ സൂചിപ്പിക്കുന്നു. കല്ലുകൊണ്ടുണ്ടാക്കിയ പാത്രങ്ങളിൽ കുടിവെള്ളം വയ്ക്കുന്ന പതിവുമുണ്ട്.

പായൽ പഴമയെ സൂചിപ്പിക്കുന്നു. പൂക്കൾ ഭംഗിക്കോ മതപരമായ പ്രാധാന്യത്തിനോ ആകാം. മരങ്ങൾക്ക് കൂടുതൽ ആകർഷകമായ രൂപങ്ങൾ നൽകാൻ അവയുടെ വളർച്ച നിയന്ത്രിക്കാറുണ്ട്. ചെടികളെ തിരമാലകളുടെ രൂപത്തിൽ മുറിക്കുന്ന പതിവുമുണ്ട്.
ആദ്യ ജാപ്പനീസ് പൂന്തോട്ടങ്ങൾ ചീന തോട്ടങ്ങളോട് വളരെ സമാനമായിരുന്നു. പിന്നീട് ചില വ്യത്യാസങ്ങൾ രൂപപ്പെട്ടു:-


പൂന്തോട്ട നിർമ്മാണത്തെക്കുറിച്ചുള്ള ആദ്യ പുസ്തകം തച്ചിബാന നോ തൊഷിത്സുന (1028-1094) യുടെ സാക്കുതെയ്ക്കി ആയിരിക്കും. സെൻ പുരോഹിതനായ കൊകാൻ ഷിറെൻ ഏതാണ്ട് 1300-ൽ എഴുതിയ 'ചെറിയ തോട്ടത്തെക്കുറിച്ചുള്ള പദ്യം (Rhymeprose on a Miniature Landscape Garden)' ആണ് മറ്റൊരു പുസ്തകം.

ചീന ചിത്രകാരനായ ജൊസെത്സുവും ഫ്രഞ്ച് ചിത്രകാരനായ മോണേയും ജാപ്പനീസ് തോട്ടങ്ങളെ നിരവധി തവണ വരച്ചിട്ടുണ്ട്.

സൈഹോ-ജി ഉൾപ്പെടെ ക്യോട്ടോയിലെ എട്ട് തോട്ടങ്ങൾ ലോക പൈതൃക പട്ടികയിൽ ഉൾപ്പെടുത്തിയിട്ടുണ്ട്. നിരവധി 'ജാപ്പനീസ്' തോട്ടങ്ങൾ ജപ്പാന് പുറത്ത് നിർമ്മിക്കപ്പെട്ടിട്ടുണ്ട്. പാലങ്ങളിൽ ചുവപ്പ് ചായം പൂശുക ഒരു സാധാരണ തെറ്റാണ്. (ജാപ്പനീസ് തോട്ടങ്ങളിലെ പാലങ്ങൾക്ക് നിറം കൊടുക്കാറില്ല. പാലങ്ങളിൽ ചുവപ്പ് ചായം പൂശുന്നത് ചൈനീസ് തോട്ടങ്ങളിലാണ്.)

</doc>
<doc id="399506" url="https://ml.wikipedia.org/wiki?curid=399506" title="ഗോയ്‍ഗൾ തടാകം">
ഗോയ്‍ഗൾ തടാകം

ഗോയ്‍ഗൾ തടാകം (, literally "ദ ബ്ലൂ ലേക്ക്") അസർബൈജാനിലെ ഒരു പ്രകൃതിദത്ത തടാകമാണ്. തടാകമാണ് ഗോയ്ഗോൽ. അസർബൈജാൻറെ പടിഞ്ഞാറ് ഭാഗത്ത് ഗഞ്ച-ഗാസാക്ക് മേഖലയിൽ സമുദ്രനിരപ്പിൽ നിന്നും 1,556 മീറ്റർ ഉയരത്തിൽ സ്ഥിതിചെയ്യുന്ന ഒരു ഉയർന്ന പർവത തടാകമാണിത്. ലെസ്സർ കോക്കസസിലെ ഏറ്റവും ഉയരം കൂടിയ പർവ്വതനിരയായ മുറോവ്‍ഡാഗിൻറെ താഴ്വാരത്തിൽ ഗൻജ പട്ടണത്തിൽനിന്ന് ഏറേ അകലെയല്ലാതെയാണ് ഇതു സ്ഥിതിചെയ്യുന്നത്. ഗൻജ പട്ടണത്തിൽ നിന്നും ഏകദേശം 1 മണിക്കൂർ വാഹന യാത്ര ചെയ്ത് ഗോയ്‍ഗൾ ദേശീയ റിസർവിൽ സ്ഥിതി ചെയ്യുന്ന തടാക പരിസരത്ത് എത്തിച്ചേരാം.

1139 സെപ്തംബർ 25 ന് ഈ പ്രദേശത്തു ശക്തമായ ഭൂചലനം ഉണ്ടായതിനെത്തുടർന്ന് കപാസ് പർവതത്തിന്റെ ഭാഗങ്ങൾ തകരുകയും കുറാക്കേയ് നദിയുടെ ഒഴുക്കിനു തടസ്സമുണ്ടാകുകയും ചെയ്തു. വെള്ളത്തിൻറെ ഒഴുക്കു തടസ്സപ്പെട്ടതിൻറെ പരിണിതഫലമായി ശുദ്ധമായ ഒരു തടാകം സൃഷ്ടിക്കപ്പെട്ടു. ജലത്തിന്റെ ശുദ്ധതയെ സൂചിപ്പിക്കുന്ന പേര് ഇതിനു നൽകപ്പെടുകയും ചെയ്തു. അടുത്തുള്ള നഗരമായ ഖാൻലാർ 2008 ഏപ്രിൽ 25 ന് ഗോയ്‍ഗൾ തടാകത്തിൻറെ പേരിനെ ആസ്പദമാക്കി പുനർനാമകരണം ചെയ്യപ്പെട്ടു. 1819 ൽ അസർബൈജാനിലെ ആദ്യ ജർമ്മൻ കുടിയേറ്റക്കാർ ഹെലനെൻഡോർഫ് എന്ന പേരിൽ ഈ പട്ടണം സ്ഥാപിച്ചു. 1941 ൽ ഈപട്ടണത്തിൻറെ പേർ ഖാൻലാർ എന്നാക്കി മാറ്റി. 1941-ൽ, ഇവിടുത്തെ ന്യനപക്ഷമായിരുന്ന ജർമ്മനി കുടിയേറ്റക്കാരെ സോവിയറ്റ് അധികാരികൾ കസാഖ്സ്ഥാനിലേക്ക് മാറ്റിപ്പാർപ്പിക്കുകയും അവരുടെ വസതികൾ അനസ്താസ് മികോയാൻ ഉത്തരവു പ്രകാരം അർമേനിയക്കാരെ കടിയിരുത്തുകയും ചെയ്തു.

1925 ൽ പുതുതായി രൂപീകരിക്കപ്പെട്ട "ഗോയ് ഗൾ സ്റ്റേറ്റ് റിസർവ്വിലേയ്ക്ക് ഈ തടാകം സംയോജിപ്പിക്കപ്പെടുകയും ഇത് 2008 ൽ പിന്നീട് പകരമായി വന്ന ഗോയ്‍ഗോൾ ദേശീയോദ്യാനത്തിൻറെ ഭാഗമായിത്തീരുകയും ചെയ്തു.

ഗ്രേറ്റർ ഗോയ്ഗൾ പ്രദേശം പലപ്പോഴും ബന്ധപ്പെട്ടുകിടക്കുന്ന 19 തടാകങ്ങളായി വിഭജിക്കപ്പെട്ടിട്ടുണ്ട്. ഇതിൽ മരാൾഗൾ, സെലിൽഗൾ, ക്വാറഗൾ എന്നിവയുൾപ്പെടെ 8 എണ്ണം വലിയ തടാകങ്ങളുടെ ഗണത്തിൽപ്പെടുന്നു. സമുദ്രനിരപ്പിൽ നിന്നും ഏകദേശം 1,556 മീറ്റർ ഉയരത്തിലാണ് തടാകം സ്ഥിതി ചെയ്യുന്നത്. പൂർണ്ണ ദൈർഘ്യം ഏകദേശം 6,460 മീറ്ററാണ്. തടാകത്തിന്റെ ആഴം 93 മീറ്ററായി കണക്കാക്കിയിരിക്കുന്നു. തടാകത്തിലെ സ്ഫടികം പോലെ തെളിഞ്ഞ ശുദ്ധജലം കാരണമായി ഉപരിതലത്തിൽ നിന്ന് അടിയിലേയ്ക്ക് ഏകദേശം 8 മുതൽ 10 മീറ്ററോളം അഴകാർന്ന  ജലാന്തർഭാഗ ദൃശ്യങ്ങൾ കാണുവാൻ സാധിക്കുന്നു. തടാകം ജലജീവികളാൽ സമ്പന്നമാണ്. തടാത്തിന്റെ പ്രകൃതിദത്തമായ ഉത്ഭവത്താൽ തടാകത്തിലെ ട്രൗട്ട് മത്സ്യം നദിയിലെ ട്രൌട്ട് മത്സ്യത്തിൻ നിന്ന് പരണമിച്ചതാണ്. വരണ്ട ശീതകാലത്തിനും ഇളംചൂടുള്ള വേനൽക്കാലത്തിനും പ്രസിദ്ധമാണ് ഗോയ്ഗൾ മേഖല. 600 മുതൽ 900 മില്ലിമീറ്റർ വരെ മഴ ഈ പ്രദേശത്തു ലഭിക്കുന്നു. ഗോയ്ഗൾ തടാകമേഖലയ്ക്കടുത്തായി അസർബൈനാന്റെ ഒരു സൈനിക ക്യാമ്പ് സ്ഥിതിചെയ്യുന്നു. വസന്തകാലത്തും ഗ്രീഷ്മകാലത്തു തടാകം ഒരു പ്രധാന വിനോദസഞ്ചാര ആകർഷണമായി മാറുന്നു. 2009 ൽ ഏകദേശം 4500 ലധികം വിനോദ സഞ്ചാരികൾ ഗോയ്ഗൾ തടാക പ്രദേശം സന്ദർശിച്ചിരുന്നു. വിനോദസഞ്ചാരികളിൽ കൂടുതലും ജർമ്മൻ പൗരന്മാരാണ്. വല്ലപ്പോഴും കുത്തനെയുള്ള കയറ്റമുണ്ടെങ്കിലും തടാകത്തിലേയ്ക്കു നയിക്കുന്ന റോഡ് വലിയതോതിൽ സംരക്ഷണ ഭിത്തിയുള്ളതാണ്. സഞ്ചാരികൾക്ക് മികച്ച ഫോട്ടോകളെടുക്കുവാനുള്ള നിരവധി അവസരങ്ങൾ ഇവിടെ ലഭിക്കുന്നു.

ഗോയ്ഗളിന്റെ പരിസരപ്രദേശങ്ങളിൽ ജർമ്മൻ വംശജരുടെ താമസകേന്ദ്രങ്ങളും 1854 ൽ നിർമ്മിക്കപ്പെട്ട പഴയ ജർമൻ ലൂഥറൻ പള്ളിയുൾപ്പെടെ ജർമൻ സംസ്കാരത്തിലെ പല സ്മാരകങ്ങളും സ്ഥിതിചെയ്യുന്നു. ഈ തടാകത്തിൻറെ സൗന്ദര്യം നിരവധി നോവലുകൾ, കവിതകൾ, സംഗീത ബാൻഡുകൾ എന്നിവയ്ക്കു പ്രചോദനമായിട്ടുണ്ട്.


</doc>
<doc id="399517" url="https://ml.wikipedia.org/wiki?curid=399517" title="റഷ്യയുടെ ദേശീയപതാക">
റഷ്യയുടെ ദേശീയപതാക

വെളുപ്പ്, നീല, ചുവപ്പ് എന്നീ നിറങ്ങളുള്ള ഒരു ത്രി വർണ്ണ പതാകയാണ് റഷ്യയുടെ ദേശീയ പതാക (ഇംഗ്ലീഷ്: flag of Russia; ) 2:3 എന്ന അനുപാതത്തിലുള്ള ഈ പതാകയെ മൂന്ന് ഭാഗങ്ങളായി തിരശ്ചീനമായി വിഭജിച്ചിരിക്കുന്നു, ഇതിൽ ഏറ്റവും മുകളിലായി വെള്ളുപ്പും, മധ്യത്തിൽ നീലയും, കീഴെ ചുവപ്പും ചേരുന്നതാണ് റഷ്യൻ ദേശീയ പതാകയുടെ രൂപം. റഷ്യൻ വാണിജ്യകപ്പലുകളിൽ അധികാര ചിഹ്നം എന്ന നിലക്കാണ് ഈ പതാക ആദ്യമായി ഉപയോഗിച്ച് തുടങ്ങിയത്. പിന്നീട് 1696-ൽ റഷ്യൻ സാർ രാജ്യം സ്ഥാപിതമായപ്പോൾ ഈ പതാകയെ ഔദ്യോഗികമായി അംഗീകരിച്ചു. in 1696. 1917-ൽ റഷ്യൻ സോഷ്യലിസ്റ്റ് ഫെഡെറേറ്റീവ് സോവിയറ്റ് റിപ്പബ്ലിൿ സ്ഥപിതമാകുന്നതുവരെ പതാക പ്രചാരത്തിലിരുന്നു. സോവിയറ്റ് യൂണിയൻ നിലനിന്നിരുന്ന സമയത്ത് ചുവന്ന പശ്ചാത്തലത്തിൽ അരിവാൾ-ചുറ്റിക-നക്ഷത്രം രേഖപ്പെടുത്തിയ ഒരു പതാകയാണ് ദേശീയപതാകയായി ഉപയോഗിച്ചിരുന്നത്. സോവിയറ്റ് യൂണിയൻ തകർന്നതോടെ, ആദ്യത്തെ ത്രിവർണ്ണ പതാകയെ 1991-ൽ റഷ്യൻ ഫെഡറേഷന്റെ ദേശീയ പതാകയായി വീണ്ടും തിരഞ്ഞെടുക്കപ്പെട്ടു. 

റഷ്യൻ പതാകയുടെ ഉദ്ഭവത്തെ ഡച്ച് റിപ്പബ്ലിക്കിന്റ്റെ (നെതർലാൻഡിന്റെ പതാക) ത്രിവർണ്ണ പതാകയുമായി ചിലർ ബന്ധപ്പെടുത്താറുണ്ട്.

1668-ൽ അലെക്സിസ് ഒന്നാമന്റെ കാലത്താണ് പതാകയെ കുറിച്ച് ആദ്യമായി പ്രധിപാദിക്കുന്നത്. ഇത് ആദ്യത്തെ റഷ്യൻ നാവിക കപ്പലായ ഫ്രിഗേറ്റ് ഓറിയോളിന്റെ നിർമ്മാണവുമായി ബന്ധപ്പെട്ടായിരുന്നു.

1693, 1694 എന്നി വർഷങ്ങളിൽ സർ പീറ്റർ ദ് ഗ്രേറ്റ് അർഘാങ്ലെസ്കിലേക്ക് നടത്തിയ യാത്രകളുമായും ദേശീയപതാകയുടെ ഉദ്ഭവത്തെ ബന്ധപ്പെടുത്താറുണ്ട്. റഷ്യയിൽ അന്ന് നിലനിന്നിരുന്നതിൽ നിന്നും വ്യത്യസ്തമായി, യൂറോപ്പ്യൻ രീതിയിൽ കപ്പലുകൾ നിർമിക്കുന്നതിൽ പീറ്റർ ആതീവ തല്പരനായിരുന്നു. 1693--ൽ, പീറ്റർ ആംസ്റ്റർഡാമിൽനിന്നും ഒരു ഡച്ച് നിർമ്മിത പടക്കപ്പൽ വാങ്ങാനായി നടപടിയെടുത്തു. 1694-ൽ അത റഷ്യൻ തീരത്ത് അടുത്തപ്പോൾ, അതിൽ ഒരു ചുവപ്പ്-വെള്ള-നീല ഡച്ച് പതാക പാറിക്കളിക്കുന്നുണ്ടായിരുന്നു. ഈ പതാകയിലെ നിറങ്ങളുടെ ക്രമീകരണത്തിൽ വ്യത്യാസം വരുത്തികൊണ്ട്, പീറ്റർ റഷ്യൻ പതാക രൂപകല്പനചെയ്യുകയാണ് ഉണ്ടായത്.

ക്യാരെൽ അല്ലാർഡിന്റെ 1695 ഫ്ലാഗ് ബുക്കിൽ, മസ്കോവിലെ സാർ ചക്രവർത്തി ഉപയോഗിച്ചിരുന്ന മൂന്നുതരം പതാകകളെകുറിച്ച് പ്രധിപാദിക്കുന്നുണ്ട്: കയ്യിൽ ഫലകവും, ശിരസ്സുകളിൽ കിരീടവുമുള്ള ഒരു ഇരു തലയൻ പരുന്തിന്റെ ചിത്രം ആലേഖനം ചെയ്ത ത്രിവർണ്ണ പതാക, നീല നിറത്തിൽ വികർണ്ണങ്ങളെ സൂചിപ്പിച്ചുകൊണ്ടുള്ള ത്രിവർണ്ണ പതാക, നീലനിറത്തിലുള്ള കുരിശ് വെളുപ്പ് ചുവപ്പ് നിറങ്ങളെ വേറ്ത്തിരിക്കുന്ന എന്നിവയാണ് ആ മൂന്ന് പതാകകൾ.

1705-ൽ നാവിക പതാകയായാണ് റഷ്യൻ പതാകയെ ആദ്യമായി തിരഞ്ഞെടുത്തത്. അതിൽ ഉണ്ടായിരിക്കേണ്ട നിറങ്ങൾക്കും പ്രാധാന്യം കൽപ്പിച്ചിരുന്നു. ഈശ്വരനെ സൂചിപ്പിക്കാൻ വെളുപ്പും, രാജാവിനെ സൂചിപ്പിക്കാൻ നീലയും, പ്രജകളെ സൂചിപ്പിക്കാൻ ചുവപ്പും നിറങ്ങൾ ഉൾപ്പെടുത്തി. 1883 മേയ് മാസം 7ആം തിയതി, റഷ്യൻ പതാകയെ കരയിലും ഉപയോഗിക്കുവാനുള്ള അംഗീകാരം ലഭിച്ചു. 1896-ൽ സാർ നിക്കോളാസ് II നെ കിരീടധാരണത്തിന് മുമ്പേ തന്നെ പതാകക്ക് ഔദ്യോഗികമായി ദേശീയ പതാക പദവിയും, ലഭിച്ചിരുന്നു.

റഷ്യൻ പതാകയിലെ വർണ്ണങ്ങളുടെ പ്രതീകാത്മകതയെ നിരവധി രീതികളിൽ വ്യാഖ്യാനിക്കാറുണ്ട്. അവയിൽ ഏറ്റവും പ്രചാരത്തിലുള്ളത് ഇപ്രകാരമാണ്: ശ്വേത വർണ്ണം കുലീനതയെയും, നിഷ്കളങ്കതയെയും സൂചിപ്പിക്കുന്നു. നീല നിറം വിശ്വാസ്യത, സത്യസന്ധത, നിർദ്ദോഷഗുണം, പവിത്രത എന്നീ ഗുണങ്ങളെയാണ് പ്രതീകവൽക്കരിക്കുന്നത്. ധൈര്യം, മഹാമനസ്കത, സ്നേഹം, എന്നീ ഗുണങ്ങളെയാണ് ചുവപ്പ് നിറംകൊണ്ട് സൂചിപ്പിക്കുന്നത്.

 


</doc>
<doc id="399519" url="https://ml.wikipedia.org/wiki?curid=399519" title="സെയ്ദ്പൂർ, ഇസ്ലാമബാദ്">
സെയ്ദ്പൂർ, ഇസ്ലാമബാദ്

പാകിസ്താന്റെ തലസ്ഥാനമായ ഇസ്ലാമാബാദിനടുത്തുള്ള മാർഗല്ല കുന്നിനോടു ചേർന്ന് സ്ഥിതിചെയ്യുന്ന ഒരു പുരാതന ഗ്രാമമാണ് സെയ്ദ്പൂർ. ഇസ്ലാമാബാദിലെ ദാമൻ-ഇ-കോഹ് എന്ന കുന്നിൽ നിന്നു നോക്കിയാൽ ഈ ഗ്രാമം കാണാൻ സാധിക്കും. ഇവിടെ ഒരുകാലത്തു നശിച്ചുപോയ പുരാതന ഹിന്ദു ആരാധനാലയങ്ങളെയും സിഖ് മതക്കാരുടെ ഗുരുദ്വാരയെയും 2006-ൽ വീണ്ടെടുത്തു. ഇപ്പോൾ ഈ ഗ്രാമത്തിൽ ധാരാളം ഭക്ഷണശാലകൾ ഉണ്ട്.ഇത് ഇസ്ലാമബാദിലെ ജനങ്ങളെയും വിനോദസഞ്ചാരികളെയും വളരെയേറെ ആകർഷിക്കുന്നു.

മുഗൾ ചക്രവർത്തി ബാബറിന്റെ ഭരണകാലത്ത് പോഠോഹാർ മേഖലയുടെ ഭരണാധികാരിയായിരുന്ന സുൽത്താൻ സാരംഗ് ഖാന്റെ മകനായ സുൽത്താൻ സെയ്ദ് ഖാന്റെ സ്മരണാർത്ഥമാണ് സെയ്ദ്പൂരിന് ആ പേര് നൽകിയിരിക്കുന്നത്.

ഏകദേശം 500 വർഷങ്ങൾക്ക് മുമ്പ് മുതൽക്കേ സെയ്ദ്പൂർ ഗ്രാമം അതിന്റെ പൈതൃകം കൊണ്ടും ചരിത്രം കൊണ്ടും പ്രസിദ്ധമായിരുന്നു. വളരെ പണ്ടുകാലം മുതൽക്കേ ഇവിടുത്തെ ഗ്രാമവാസികൾക്കും വിനോദസഞ്ചാരികൾക്കും സെയ്ദ്പൂർ ഒരു വിനോദ സഞ്ചാര കേന്ദ്രമായിരുന്നു. പ്രഭാതത്തിലും പ്രദോഷത്തിലും മാർഗല്ല കുന്നുകൾ സെയ്ദ്പൂരിന്റെ മനോഹരമായ ദൃശ്യം സമ്മാനിക്കുന്നു. മുസ്ലിങ്ങളും ഹിന്ദുക്കളും സിക്കുകാരും ഒരുമിച്ച് ജീവിച്ചിരുന്നതിന്റെ തെളിവുകൾ ഈ ഗ്രാമത്തിൽ നിന്ന് ലഭിച്ചിട്ടുണ്ട്.

മുഗൾ ചക്രവർത്തി അക്ബറിന്റെ മകനായ ജഹാംഗീറിന് വിവാഹം ചെയ്തുകൊടുത്ത തന്റെ മകൾക്ക് ഈ ഗ്രാമം സെയ്ദ് ഖാൻ സമ്മാനമായി നൽകി.

ജഹാംഗീറിന്റെ ഓർമ്മക്കുറിപ്പായ തുസുക്-ഇ-ജഹാംഗീരിയിൽ തന്റെ കാബൂളിലേക്കുള്ള യാത്രാ മധ്യേ റാവൽപിണ്ടിക്കു മുമ്പായി അദ്ദേഹം അധിവസിച്ചു എന്ന് പറയുന്ന സ്ഥലം സെയ്ദ്പൂരാണെന്നു വിശ്വസിക്കുന്നു. മുഗൾ ഭരണകാലത്ത് പൂന്തോട്ടങ്ങൾക്കു വെള്ളം നനയ്ക്കുന്നതിനും കുടിവെള്ളത്തിന് ആവശ്യമായ വെള്ളം എടുക്കുന്നതിനും ഈ ഗ്രാമത്തെ ആശ്രയിച്ചിരുന്നു. ശാശ്വതമായ ഒരു വസന്ത ഗ്രാമം അഥവാ ഒരു പൂന്തോട്ടനഗരം ആയിരുന്നു സയ്ദ്പൂർ എന്നു കരുതപ്പെടുന്നു.

ഹിന്ദു സൈന്യാധിപനായിരുന്ന രാജാ മാൻസിങ്ങ് ഈ ഗ്രാമത്തെ ഒരു ഹിന്ദു ആരാധനാലയ കേന്ദ്രമാക്കി മാറ്റി. രാമ കുണ്ഡ്, സീതാ കുണ്ഡ്, ലക്ഷമണൻ കുണ്ഡ്, ഹനുമാൻ കുണ്ഡ് എന്നിങ്ങനെ ധാരാളം ചെറിയ തടാകങ്ങൾ അദ്ദേഹം നിർമ്മിച്ചു.

ഹിന്ദു നാഗരികതയുടെ ചരിത്രം സൂചിപ്പിക്കുന്ന ഒരുപാട് ആരാധനാലയങ്ങൾ പണികഴിക്കപ്പെടുകയും അതെല്ലാം സംരക്ഷിക്കപ്പെടുകയും ചെയ്യുന്നു.

സെയ്ദ്പൂരിന്റെ പൈതൃകം സംരക്ഷിക്കുന്നതിനു വേണ്ടിയും വിനോദസഞ്ചാരം പ്രോത്സാഹിപ്പിക്കുന്നതിനു വേണ്ടിയും 2006-ൽ കമ്രാൻ ലഷാറിയുടെ നേതൃത്വത്തിൽ സെയ്ദ്പൂരിനെ പുനർനവീകരിക്കാൻ തീരുമാനിച്ചു.

ഫ്രഞ്ച് ഗവൺമെന്റിന്റെ പ്രതിനിധികൾ ഇതിന് ശാസ്ത്രീയമായ സഹായങ്ങൾ ചെയ്തു കൊടുത്തു. ഫ്രഞ്ച് അംബാസഡറിന് പാകിസ്താനിൽ നിന്നു ലഭിച്ച സ്വീകരണത്തിന്റെ ഭാഗമായിട്ട് ഫ്രഞ്ച് വാസ്തുശിൽപി മാക്സ് ബോയ്സ്രോബെർട്ട് സയിദ്പൂർ സന്ദർശിച്ചു. പുനർ നവീകരണ പദ്ധതിയുടെ തുടക്കത്തിലുള്ള ചെലവ് 40 കോടി രൂപയായി നിർണ്ണയിച്ചു.

2008-ൽ ക്യാപ്പിറ്റൽ ഡെവലപ്മെന്റ് അതോറിറ്റി സെയ്ദ്പൂരിനെ പുനർനവീകരിച്ച് വിനോദസഞ്ചാരികളെയൊക്കെ ആകർഷിക്കുന്ന ഒരു വിചിത്രമായ ഗ്രാമമാക്കി മാറ്റി.

മൺവീടുകൾക്ക് പുതുമ കൂട്ടിയും ഗ്രാമത്തിൽ കൂടി ഒഴുകുന്ന അരുവികൾ വൃത്തിയാക്കിയും ഹിന്ദു ആരാധനാലയങ്ങൾ നവീകരിച്ചുമാണ് സെയ്ദ്പൂരിനെ പുനർനിർമ്മിച്ചത്. വൈക്കോൽക്കൂനകൾ, ചുവരുകളിൽ ഉപയോഗിച്ചിരുന്ന കല്ലുകൾ, കുതിരവണ്ടികൾ തുടങ്ങി പോഠോഹാറിന്റെ ചരിത്രം അടയാളപ്പെടുത്തുന്ന എല്ലാം തന്നെ ഈ ഗ്രാമത്തിന്റെ പാരമ്പര്യ പശ്ചാത്തലം പ്രതിഫലിപ്പിക്കുന്നു.
ഡെസ് പാർഡെസ്, ദ പോളോ ലോങ്
മുതലായവ ഇവിടുത്തെ പ്രസിദ്ധമായ ഭക്ഷണശാലകളാണ്. ധാരാളം വിനോദസഞ്ചാരികൾ ഒഴിവു സമയങ്ങൾ ചിലവഴിക്കാൻ വേണ്ടി ഈ ഗ്രാമത്തിൽ എത്താറുണ്ട്. ഇവിടെ ചിത്രങ്ങളോട് കൂടിയ ചെറിയ മ്യൂസിയങ്ങളും കാണാൻ സാധിക്കും.



</doc>
<doc id="399530" url="https://ml.wikipedia.org/wiki?curid=399530" title="ബ്ലാക്ക് സെപ്റ്റംബർ കൂട്ടക്കൊല">
ബ്ലാക്ക് സെപ്റ്റംബർ കൂട്ടക്കൊല

1972 ലെ മ്യൂനിച്ച് ഒളിമ്പിക്സിൽ മുനീച്ച് കൂട്ടക്കൊലയിൽ നടത്തിയ ആക്രമണങ്ങളിൽ, പതിനൊന്ന് ഇസ്രായേലി ഒളിമ്പിക് സംഘങ്ങളെ ബന്ദികളാക്കി, ഒടുവിൽ ജർമൻ പോലീസ് ഓഫീസർ, ഫലസ്തീൻ തീവ്രവാദി സംഘടനയായ ബ്ലാക് സെപ്റ്റിന്റെ സഹായത്തോടെ കൊല്ലപ്പെട്ടു. പ്രതിസന്ധി ആരംഭിച്ച് അധികം വൈകാതെ ഇസ്രയേലിൽ 234 തടവുകാർ ജയിലിലാവുകയും, ജർമൻ സ്ഥാപിച്ച റെഡ് ആർമി വിഭാഗം (അൻഡ്രീസ ബാദർ, ഉല്ലാരി മീൻഹോഫ്) എന്നിവ സ്ഥാപിക്കുകയും ചെയ്തു. [7] [8] ബ്ലാക് സെപ്തംബർ 1948 ൽ ഇസ്രായേൽ പ്രതിരോധ സേനകൾ (ഐ.ഡി.എഫ്) പുറത്തുവിട്ട രണ്ടു പാലസ്തീൻ ക്രിസ്ത്യൻ ഗ്രാമങ്ങൾക്ക് ശേഷം "ഇക്രിത് ആൻഡ് ബിരാമി" എന്ന ഓപ്പറേഷൻ വിളിച്ചു.

യഹൂദ-ക്രൈസ്തവ മാതാപിതാക്കൾക്ക് ജനിച്ചതിനാൽ, ലത്തീഫ് അഫ്ഫ് എന്ന തീവ്രവാദി സംഘടനയുടെ കമാൻഡറുമായി മതേതര ദേശീയതയാണ് ഈ ആക്രമണം പ്രചോദിപ്പിച്ചത്. [10] ജർമൻ നവ നാസികൾ ആക്രമണകാരികൾക്കുള്ള സഹായധനസഹായം നൽകി. [11]

എട്ട് ബ്ലാക് സെപ്തംബർ അംഗങ്ങളിൽ അഞ്ചുപേരെ പൊലീസ് രക്ഷപ്പെടുത്തി. ഒരു ജർമ്മൻ പോലീസുകാരൻ വെടിവെപ്പിൽ മരിച്ചു. ലഫ്റ്റൻസ ഫ്ളൈറ്റ് 615 എന്ന വിമാനം ഹൈജാക്ക് ചെയ്തതിനെത്തുടർന്ന് അടുത്ത ജർമ്മൻ വിട്ടയച്ച മൂന്നു പേരെ അവർ ജയിലിലാക്കി. ലെബാനോനിലും ഓപ്പറേഷൻ കോപാകുലയിലും 1973 ലെ ഇസ്രയേൽ ആക്രമണത്തോടൊപ്പം മോസ്സാദും ചേർന്ന് പ്രതികരിച്ചത്, കൂട്ടക്കൊലയിൽ പങ്കുണ്ടെന്ന് സംശയിക്കുന്ന ഫലസ്തീനികളെ വധിക്കുകയും വധിക്കുകയും ചെയ്തു. [അവലംബം ആവശ്യമാണ്]

2016 ഒക്റ്റോബറി ഒളിമ്പിക്സിന് രണ്ടു ദിവസം മുൻപാണ് 2016 ആഗസ്റ്റ് 3 ന് അന്താരാഷ്ട്ര ഒളിംപിക് കമ്മിറ്റി ഔദ്യോഗികമായി കൊലപ്പെടുത്തിയ പതിനൊന്ന് ഇസ്രായേല്യരെ ആദരിച്ചു

</doc>
<doc id="399533" url="https://ml.wikipedia.org/wiki?curid=399533" title="പെനാങ്ക് ദേശീയോദ്യാനം">
പെനാങ്ക് ദേശീയോദ്യാനം

പെനാങ്ക് ദേശീയോദ്യാനം (മലയ: തമൻ നെഗാര പുലാവു പിനാംഗ്; തമിഴ്: பினாங்கு தேசியப் பூங்காக்கள்,Piṉāṅku tēciyap pūṅkākkaḷ; ചൈനീസ്: 槟城国家公园,bīng chéng guó jiā gōng yuán) 1,213 ഹെക്ടർ പ്രദേശത്ത് കടലിലും കരയിലുമായി വ്യാപിച്ചുകിടക്കുന്നതും ശാസ്ത്രജ്ഞന്മാർ, ഗവേഷകന്മാർ, പ്രകൃതി സ്നേഹികൾ എന്നിവർ പ്രകൃതി വിഭവങ്ങളിൽ പര്യവേക്ഷണം നടത്തപ്പെടുന്നതുമായ മലേഷ്യയിലെ ഒരു ദേശീയോദ്യാനമാണ്. മുമ്പ് പന്തായി ആച്ചേഹ് ഫോറസ്റ്റ് റിസർവ്വ് എന്നറിയപ്പെട്ടിരുന്ന ഈ പ്രാചീന പ്രദേശം 417 സസ്യവർഗ്ഗങ്ങൾക്കും 143 ജന്തുവർഗ്ഗങ്ങൾക്കും അഭയസങ്കേതമൊരുക്കുന്നു.പെനാങ്ക് ദ്വീപിൻറെ വടക്കുപടിഞ്ഞാറൻ അറ്റത്തു സ്ഥിതിചെയ്യുന്ന പന്തായി ആച്ചേഹ് ഫോറസ്റ്റ് റിസർവ്വ് 2003 ഏപ്രിൽ മാസത്തിൽ ഒരു ദേശീയോദ്യാനമായി പ്രഖ്യാപിക്കപ്പെട്ടു.

1980 ലെ മലേഷ്യൻ ദേശീയ പാർക്ക് ആക്ട് പ്രകാരം നിയമപരമായി ഗസറ്റ് വിജ്ഞ്ഞാപനം ചെയ്യപ്പെട്ട ആദ്യ പരിരക്ഷിത പ്രദേശമായിത്തീർന്നു പെനാങ് ദേശീയോദ്യാനം. സംസ്ഥാന സർക്കാരിൻറേയും ഫെഡറൽ സർക്കാരിൻറേയും പരിസ്ഥിതി സംരക്ഷണ ശ്രമങ്ങളെ സൂചിപ്പിക്കുന്ന ആദ്യ ചുവടുവയ്പ്പായിരുന്നു ഇത്. സസ്യജന്തുജാലം, പുരാവസ്തുഗവേഷണം, ചരിത്രം, നരവംശശാസ്ത്രം, ശാസ്ത്രം, പ്രകൃതിദൃശ്യങ്ങൾ എന്നിവയുൾപ്പെടെയുള്ള വസ്തുക്കളെയും സംരക്ഷിക്കുന്നതിനും പെനാങ് നാഷണൽ പാർക്ക് സ്ഥാപിക്കപ്പെട്ടു. സസ്യജന്തുജാലത്തെ സംരക്ഷിക്കുന്നതിനും അതോടോപ്പം ഭൂവിജ്ഞാനം, പുരാവസ്തുഗവേഷണം, ചരിത്രം, നരവംശശാസ്ത്രം, പ്രകൃതിദൃശ്യങ്ങൾ എന്നിവയുൾപ്പെടെയുള്ള വസ്തുക്കളുടെ പഠനവും സംരക്ഷണവും പ്രോത്സാഹിപ്പിക്കുന്നതിനുമായി പെനാങ് ദേശീയോദ്യാനം സ്ഥാപിക്കപ്പെട്ടു. ഈ ദേശീയോദ്യാനത്തിലെ പ്രധാന ആകർഷണങ്ങളിൽ മലമുകളിലും താഴ്‍വാത്തുമുള്ള ഡിപ്റ്ററോകാർപസ് വനങ്ങൾ, കണ്ടൽ വനമേഖലകൾ, മണൽ ബീച്ചുകളിലെ ആവാസ കേന്ദ്രങ്ങൾ, കാലാവസ്ഥാനുസൃതമായുള്ള ഒരു മെരോമിക്റ്റിക് തടാകം, തുറസ്സായ കടൽത്തീരങ്ങൾ എന്നിവ ഉൾപ്പെടുന്നു. 

ഡിപ്റ്ററോകാർപസി വനങ്ങളിലെ ഒരു സാധാരണ വൃക്ഷമായ സെരായ ("Shorea curtisii") മരങ്ങളുടെ നിര മുകാ ഹെഡിനു ചുറ്റുപാടുമുളള കുത്തനെയുള്ള ചരിവുകളിൽനിന്ന് എളുപ്പത്തിൽ കാണാൻ സാധിക്കുന്നു. ഡിപ്റ്ററോകാർപസി, ലെഗൂമിനേസീ, അപ്പോസൈനേസീ, അനാക്കാർഡിയേസീ, യൂഫോർബിയേസീ, മൊറേസി എന്നിവയടക്കം ഏകദേശം 1000 ത്തിലധികം സസ്യവർഗ്ഗങ്ങൾ ഈ ദേശീയോദ്യാനത്തിൽ കണ്ടെത്തിയിട്ടുണ്ട്. 1955-ന് മുമ്പ് പന്തായി ആച്ചേഹ് ഫോറസ്റ്റ് റിസർവിൻറെ ഭാഗങ്ങളിൽ മരം മുറിക്കൽ നടന്നിരുന്നു. 1955 മുതൽ വനമേഖലകളിലൊന്നും മരംമുറിക്കൽ പ്രവർത്തനങ്ങൾ നിലവിലില്ല. 1996 ൽ എല്ലാ മരംമുറിക്കൽ പ്രവർത്തനങ്ങളും നിർത്തിവയ്ക്കപ്പടുകയും മലേഷ്യൻ പൊതു ധനം വ്യക്തമായ മാർഗ്ഗനിർദ്ദേശങ്ങളോടെ പെനെങ്ക് ദേശീയോദ്യാനം വികസിപ്പിക്കാൻ അനുവദിക്കപ്പെട്ടു. 

മലേഷ്യയിലെ മറ്റ് പ്രധാന പരിരക്ഷിത പ്രദേശങ്ങളിൽ കാണപ്പെടാത്ത അത്യപൂർവ്വമായ അഞ്ചുതരം ആവാസവ്യവസ്ഥ ഇവിടെ കാണപ്പെടുന്നു. ആമകൾ, ക്രസ്റ്റേഷ്യനുകൾ, അപൂർവ പിച്ചർ ചെടികൾ എന്നിവയുൾപ്പെടെ 417 തരം സസ്യലതാദികളാലും 143 തരം ജന്തുവർഗ്ഗങ്ങളാലും സമ്പുഷ്ടമാണ് ഈ ദേശീയോദ്യാനം. മലേഷ്യയിലെ ജൈവ വൈവിധ്യത്തിന്റെ ഏറ്റവും അസാധാരണമായ സമ്മേളനത്താൽ അനുഗ്രഹീതമായ ഉദ്യാനമായി ഇതു വാഴ്‍ത്തപ്പെടുന്നു. 

ദ്വിതീയ വനമാണ് ഇവിടെ ഒരു പ്രധാന ആകർഷണം. ബീച്ചുകൾ നീണ്ടുകിടക്കുന്നതും പാറക്കെട്ടുകളിൽ വളരുന്ന ബോൺസായികൾ മറ്റു നിരവധി വൃക്ഷങ്ങൾ, ഔഷധ സസ്യങ്ങൾ എന്നിവ നിറഞ്ഞതുമാണ്. ഇവിടെ കാണപ്പെടുന്ന പ്രധാന സസ്യവർഗ്ഗങ്ങളിൽ ചെങ്ങൽ ("Neobalanocarpus)", മെരന്തി സെറായ, ജെലുടോങ് (Dyera costulata), ഗഹാറു (അകിൽ), ടോങ്‍കാറ്റ് അലി, ബിൻടങ്കർ എന്നിവയെല്ലാം ഉൾപ്പെടുന്നു. തീരത്തോടടുത്ത പ്രദേശത്തു താറുമാറാക്കപ്പെട്ട ദ്വീതീയ വനങ്ങൾക്കാണു പ്രാമുഖ്യം. ഇതിൽ പ്രധാമായുളളത് സ്ക്രൂ പൈൻ പോലെയുള്ള കട്ടികൂടിയ മരങ്ങളാണ്. ചുവന്ന പേപ്പർ പോലെയുള്ള പുറംതൊലിയുള്ള പെലവാൻ വൃക്ഷങ്ങൾ നിരവധിയുണ്ട്. ഇതിനു താഴെയായി പന്നൽച്ചെടികളും മറ്റ് അടിക്കാടുകളും വ്യാപിച്ചുകിടക്കുന്നു. കാറ്റാടി മരങ്ങൾ, കടൽ ബദാം, കശുമാവ്, ഒരുവശത്തേയ്ക്കു ചാഞ്ഞുകിടക്കുന്ന തെങ്ങുകൾ എന്നിവയാണ് ഇവിടെ നിലനിൽക്കുന്ന മറ്റ് ശ്രദ്ധേയങ്ങളായ മരങ്ങൾ. 

ടുക്കുൺ ബീച്ചിനു സമാന്തരമായി നിരവധി കണ്ടൽ മരങ്ങൾ കണ്ടുവരുന്നു. കുത്തനെയുള്ള പാറക്കെട്ടുകൾ നിറഞ്ഞ ചരിവുകളിൽ കാട്ട് ഓർക്കിഡുകളും കശുമാവുകളുമുണ്ട്. കശുമാവുകൾ ഇവിടെ വർഷങ്ങൾക്കുമുമ്പു നടന്നിരുന്ന നിരവധി കാർഷിക പ്രവർത്തനങ്ങളെ സൂചിപ്പിക്കുന്നു. തീരത്തിനടുത്ത് കാട്ടിനുള്ളിൽ പൂർണ്ണമായി വളർന്നുനിൽക്കുന്ന മരത്തടികൾ കണ്ടെത്തിയിട്ടുണ്ട്. തീരദേശ ആവാസവ്യവസ്ഥയെ അതിജീവിക്കാൻ കഴിയുന്നതരം പച്ചർ ചെടികളും("Nepenthes" spp.) ഇവിടെ കാണപ്പെടുന്നു. 

ദേശീയോദ്യാനത്തിലും സമീപപ്രദേശങ്ങളിലുമായി കാണപ്പെടുന്ന ജന്തുജാലങ്ങളിൽ ഡോൾഫിനുകൾ, നീർനായ, ഹാക്സ്ബിൽ കടലാമകൾ, കുരങ്ങുകൾ എന്നിവയും ഉൾപ്പെടുന്നു. ഡസ്കി ലീപ് കുരങ്ങന്മാർ, നീണ്ട വാലുള്ള മകാക് എന്നിവയെയും ഇവിടെ കാണാനാവും. പക്ഷികളിൽ പ്രധാമമായി കാക്ക മീൻകൊത്തി, കുളക്കോഴി, വലിയ കൊക്കുകൾ എന്നിവയാണുള്ളത്. മറ്റു വലിയ പക്ഷികളിൽ വെള്ളവയറൻ കടൽ‌പ്പരുന്ത്‌, കൃഷ്ണപ്പരുന്ത്, പൊന്മാൻ എന്നിവയെ ഇടയ്ക്കിടെ കാണാവുന്നതാണ്.

സസ്തനികളിൽ കാട്ടുപന്നികൾ, കാട്ടുപൂച്ചകൾ, വെരുക്, സീ ഓട്ടർ, കൂരമാൻ, എലികൾ, വാവലുകൾ അണ്ണാൻ എന്നിവയും കടൽ ജീവികളിൽ ഞണ്ടുകൾ, വിവിധയിനം മത്സ്യങ്ങൾ, വലിയ കൊഞ്ചുകൾ ഉരഗങ്ങളിൽ ഉടുമ്പ്, പാമ്പുകൾ തുടങ്ങിയവ ഇവിടെ സാധാരണമാണ്. കടലാമകൾ പലപ്പോഴും ദേശീയോദ്യാനത്തിലേയ്ക്കു കടന്നുവരുന്നു. ജലത്തിൻറെ താഴ്ന്ന പാളികളിൽ ഓക്സിജൻ ലഭിക്കുന്നില്ലാത്തതിനാൽ മെരോമിക്റ്റിക് തടാകത്തിൽ ജീവിസാന്നിദ്ധ്യ കുറവാണ്. തടാകത്തിലെ ലവണാംശം കൂടിയ ജലം "Faunus ater" വർഗ്ഗത്തിലെ ഒച്ചുകളുടെ വളർച്ചയെ പരിപോഷിപ്പിക്കുന്നു.


</doc>
<doc id="399535" url="https://ml.wikipedia.org/wiki?curid=399535" title="പെനാങ്ക് ദ്വീപ്">
പെനാങ്ക് ദ്വീപ്

പെനാങ്ക് ദ്വീപ്, മലേഷ്യയിലെ പെനാങ്ക് സംസ്ഥാനത്തു സ്ഥിതിചെയ്യുന്ന ഏറ്റവും ജനപ്രീതിയുള്ള ദ്വീപ് നഗരമാണ്. 738,500 ജനസംഖ്യയുള്ള ഈ ദ്വീപ് നഗരം മലേഷ്യയിലെ ജനസംഖ്യയിൽ രണ്ടാമത്തെ വലിയ നഗരവും, ഈ നഗരംകൂടി ഉൾപ്പെട്ട ഗ്രേറ്റർ പെനാങ്ക് 2.5 മില്ല്യൻ ജനസംഖ്യയോടെ രാജ്യത്തെ രണ്ടാമത്തെ വലിയ ജനസംഖ്യയുള്ള മെട്രോപോളിസുമാണ്. അതിൻറെ തലസ്ഥാനമായ ജോർജ്ജ് ടൗൺ 2008 മുതൽ UNESCO യുടെ ലോക പൈതൃക സ്ഥലമായി കണക്കാക്കപ്പെടുന്നു.

1786 ൽ ബ്രിട്ടീഷ് ഈസ്റ്റ് ഇന്ത്യാ കമ്പനിയിലെ ഫ്രാൻസിസ് ലൈറ്റ് സ്ഥാപിച്ച പെനാങ്ക് ദ്വീപ്, ആദ്യം പ്രിൻസ് ഓഫ് വെയ്ൽസ് ഐലൻറെ എന്നായിരുന്നു അറിയപ്പെട്ടിരുന്നത്. തെക്കുകിഴക്കൻ ഏഷ്യയിലെ ആദ്യകാല ബ്രിട്ടീഷ് അധീതനയിലുള്ള പ്രദേശങ്ങളിലൊന്നായിരുന്നു ഇത്. സിംഗപ്പൂർ, മലാക്ക എന്നിവയുമായി ചേർന്ന് ഈ ദ്വീപ് "സ്ട്രെയിറ്റ്സ് സെറ്റിൽമെൻറ്" ൻറെ ഭാഗമായിത്തീരുകയും 1867 ൽ ബ്രിട്ടിഷ് ക്രൌൺ കോളനിയായി ഉയർത്തപ്പെടുകയും ചെയ്തു.

ബ്രിട്ടീഷ് പണ്ടകശാലയും സുഗന്ധവ്യഞ്ജനനിർമ്മാണത്തിന്റെ ഒരു പ്രാദേശിക കേന്ദ്രവുമെന്ന നിലയിലുള്ള ദ്വീപിന്റെ വികസനം പേരാനാക്കന്മാർ ഉൾപ്പടെയുള്ള വിവിധ മത, ജാതി വിഭാഗങ്ങളെ ഈ ദ്വീപിന്റെ തീരങ്ങളിലേയ്ക്ക് ആകർഷിച്ചു. രണ്ടാം ലോകമഹായുദ്ധസമയത്ത് ജപ്പാനീസ് സാമ്രാജ്യം ഈ ദ്വീപ് കീഴടക്കി, ബ്രിട്ടീഷുകാർ യുദ്ധാവസാനം ഇതു തിരിച്ചുപിടിച്ചു. 1957 ൽ ബ്രിട്ടീഷുകാരിൽ നിന്നും മലയയ്ക്കു സ്വാതന്ത്ര്യം ലഭിക്കുന്നതിനു തൊട്ടുമുമ്പായി, ജോർജ് ടൗണിനെ എലിസബത്ത് II രാജ്ഞി ഒരു നഗരമായി പ്രഖ്യാപിച്ചു. അങ്ങനെ ഇത് രാജ്യത്തിന്റെ ആധുനിക ചരിത്രത്തിലെ ആദ്യത്തെ നഗരം ആയി മാറി. അതുമുതൽ പെനാംഗ് ദ്വീപ് 'കിഴക്കിന്റെ സിലിക്കൺ വാലി'യായി വികസിക്കുകയും  2015 ൽ ദ്വീപ് മുഴുവനായി നഗര പദവിയും നൽകപ്പെട്ടു.

മലേഷ്യയിലെ ഏറ്റവും പ്രധാനപ്പെട്ട സാമ്പത്തികോർജ്ജ കേന്ദ്രമായി പെനാംഗ് ദ്വീപ് മാറിയിരിക്കുന്നു. നിരവധി ബഹുരാഷ്ട്ര കമ്പനികൾ നിലനിൽക്കുന്ന ബയാൻ ലെപാസ് നഗരം ഒരു പ്രധാന നിർമാണ കേന്ദ്രമാണ്. എന്നാൽ ജോർജ് ടൌൺ രാജ്യത്തെ പ്രമുഖ വൈദ്യ വിനോദ സഞ്ചാര കേന്ദ്രമാണ്.  ഇതുകൂടാതെ, നിരവധി അന്താരാഷ്ട്ര ബാങ്കുകൾ പ്രവർത്തിക്കുന്ന ജോർജ്ജ് ടൌൺ നഗരഹൃദയം വടക്കൻ മലേഷ്യയുടെ സാമ്പത്തിക കേന്ദ്രമായി പ്രവർത്തിക്കുന്നു. കൂടാതെ, ഈ ദ്വീപ് അതിലെ വിവിധ സംവിധാനങ്ങളുമായി നന്നായി ബന്ധിക്കപ്പെട്ടിരിക്കുന്നു. പെനാംഗ് അന്താരാഷ്ട്ര വിമാനത്താവളത്തിൽ നിന്ന് പ്രധാന ഏഷ്യൻ നഗരങ്ങളിലേയക്കു് തുടർച്ചയായി സർവ്വീസുകളുണ്ട്.  ഫെറി സർവീസുകൾ, പെനാങ്ക് ബ്രിഡ്ജ്, രണ്ടാം പെനാങ്ക് ബ്രിഡ്ജ് എന്നിവ പെനാങ്ക് ദ്വീപിനെ മലേഷ്യൻ ഉപദ്വീപിലെ മറ്റു പ്രദേശങ്ങളുമായി ബന്ധിപ്പിക്കുന്നു. പെനാങ്ക് തുറമുഖം ലോകത്തെ 200 തുറമുഖങ്ങളുമായി വടക്കൻ മലേഷ്യയെ ബന്ധിപ്പിച്ച് ജോർജ് ടൌണിൽ ഒരു വിനോദസഞ്ചാര വ്യവസായത്തെ വളർത്തുകയും ചെയ്യുന്നു.

പെനാങ്ക് സംസ്ഥാനത്തിന്റെയും പെനാങ്ക് ദ്വീപിന്റെയും പേര് അടയ്ക്കാ മരത്തിൻറെ ("", family: ) പേരിൽനിന്നു ഉരുത്തിരിഞ്ഞതാണ്. ഇതിനു മലയൻ ഭാഷയില് “പിനാങ്” എന്നു പറയുന്നു. ഈ ദ്വീപ് “പേൾ ഓഫ് ദ ഓറിയന്റ്” അല്ലെങ്കിൽ മലയൻ ഭാഷയിൽ പുലാവു മുട്ടിയാരാ (ദ ഐലന്റ് ഓഫ് പേൾസ്) എന്നും അറിയപ്പെടുന്നു.  

ആദ്യകാല മലയൻ വർഗ്ഗക്കാർ ഈ ദ്വീപിനെ പുലാവു കാ-സാതു (ഒന്നാം ദ്വീപ്) എന്നു വിളിച്ചിരുന്നു. ലിങ്ഗ, കേദാഹ് എന്നിവയ്ക്കിടയിലായി കടൽ മാർഗത്തിലുള്ള ഏറ്റവും വലിയ ദ്വീപായിരുന്നതിലാനാണ് ഇങ്ങനെ വിശേഷിപ്പിച്ചത്.  സയാമീസുകാരും അതിനുശേഷം കെഡാഹ് സുൽത്താനേറ്റും ദ്വീപിനെ “”കോഹ് മാക്ക്’” () എന്നുവിളിച്ചു. ഇതിനർത്ഥം അരിക്ക നട്ട് പാം ഐലന്റ് എന്നായിരുന്നു. പതിനഞ്ചാം നൂറ്റാണ്ടിൽ  മിങ് ചൈനയിലെ അഡ്മിറൽ ജെംഗ് ഹെ ഉപയോഗിച്ചിരുന്ന നാവിക ചിത്രലിഖിതങ്ങളിൽ ഈ ദ്വീപ് “ബിൻലാങ് യൂ” () എന്നു വിളിച്ചിരുന്നു.  പതിനാറാം നൂറ്റാണ്ടിൽ പോർച്ചുഗീസ് ഭൂപട രചയിതാവായ ഇമാനുവർ ഗോഡിൻഹോ ഡി എറെഡിയ ഈ ദ്വീപിനെ “പുലോ പിനാവോം” എന്നു വിശേഷിപ്പിച്ചിരുന്നു.


</doc>
<doc id="399536" url="https://ml.wikipedia.org/wiki?curid=399536" title="താൽ മരുഭൂമി">
താൽ മരുഭൂമി

പാകിസ്താനിലെ പഞ്ചാബ് പ്രവിശ്യയിൽ സ്ഥിതിചെയ്യുന്ന ഒരു മരുഭൂമിയാണ് താൽ മരുഭൂമി. പോഠോഹാർ പീഠഭൂമിയിലെ ഝലം, സിന്ധു നദികളുടെ തീരത്താണ് ഈ മരുഭൂമി സ്ഥിതിചെയ്യുന്നത്. 305 കിലോമീറ്റർ നീളമുള്ള താൽ മരുഭൂമി പാകിസ്താനിലെ ഏറ്റവും വലിയ മൂന്നാമത്തെ മരുഭൂമിയാണ്. ഇതിന്റെ തെക്ക് - വടക്ക് ദൂരം ഏകദേശം 190 മൈൽ ആണ്. മരുഭൂമിയുടെ പരമാവധി വീതി 70 മൈലും ഏറ്റവും കുറഞ്ഞ വീതി 20 മൈലുമാണ്. ഝലം നദിയുടെ ഇടതു തീരം മുതൽ ഭാക്കാർ, ഖുശാബ്, മിയാൻവാലി, ലയ്യാ, ഝംഗ്, മുസാഫർഗഢ് എന്നീ ജില്ലകളിലായി താൽ മരുഭൂമി സ്ഥിതിചെയ്യുന്നു. ഭൂമിശാസ്ത്രപരമായി ഈ മരുഭൂമിക്ക് ചോലിസ്ഥാൻ മരുഭൂമിയോടും ഥാർ മരുഭൂമിയോടും സാദൃശ്യമുണ്ട്.

താൽ കനാൽ പദ്ധതിയുടെ ചരിത്രമെന്നു പറയുന്നത് ഏകദേശം 130 വർഷം പഴക്കമുള്ളതാണ്. ഏകദേശം 1873-ഓടു കൂടിയാണ് ഈ പദ്ധതിക്ക് രൂപംകൊടുത്തത്. സിന്ധു നദിയിലെ ജലം ഉപയോഗിച്ച് ഈ സ്ഥലത്തു ജലസേചനം ചെയ്യാൻ വേണ്ടി 1919, 1921, 1924, 1925, 1936, 1949 എന്നീ വർഷങ്ങളിൽ ചർച്ചകൾ നടന്നു.

ഇങ്ങനെ ജലസേചനം നടത്തിയാൽ സിന്ധു നദീതീരത്തുള്ളവർക്ക് ജലലഭ്യത കുറയുമെന്ന വാദത്തിന്റെ അടിസ്ഥാനത്തിൽ ഈ പദ്ധതി തുടർച്ചയായി നിർത്തിവച്ചു. നാഷണൽ ഇക്കോണമിക് കൗൺസിലിന്റെ എക്സിക്യൂട്ടീവ് കമ്മിറ്റി ഈ പദ്ധതിക്ക് അംഗീകാരം നൽകി ഒപ്പുവച്ചതോടെ വീണ്ടും 1975-ൽ ഈ പദ്ധതിക്ക് വേണ്ടി ചർച്ച നടന്നു. അവസാനം 2001 ഓഗസ്റ്റ് 16-ന് അന്നത്തെ പാകിസ്താൻ പ്രസിഡന്റായിരുന്ന ജനറൽ പർവേസ് മുഷറഫ് 3000 കോടി രൂപയുടെ ഗ്രേറ്റർ താൽ കനാൽ പദ്ധതി ഉദ്ഘാടനം ചെയ്തു.

ഇന്ത്യയിൽ നിന്നും പാകിസ്താൻ വിഭജിക്കുന്നതിനു മുമ്പ് താൽ മരുഭൂമിയിൽ ഹിന്ദുക്കളും സിഖ് മതക്കാരും ധാരാളമുണ്ടായിരുന്നു. മരുഭൂമിയിലെ ജനങ്ങൾ ജലത്തിനുവേണ്ടി ഒരുപാടു ബുദ്ധിമുട്ടിയിരുന്നു. അതിനൊരു പരിഹാരം എന്ന നിലയിലാണ് ഗ്രേറ്റർ താൽ കനാൽ പദ്ധതി ആസൂത്രണം ചെയ്തത്.

പഞ്ചാബ് പ്രവിശ്യയുടെ ഏറ്റവും സാക്ഷരത കുറഞ്ഞ മേഖലയാണ് താൽ മരുഭൂമി.
ഈ മരുഭൂമീ പ്രദേശം വളരെ വരണ്ടുണങ്ങിയതായതു കൊണ്ട് തന്നെ ഇവിടുത്തെ ജനങ്ങൾ വളരെ കഷ്ടതകൾ അനുഭവിക്കുന്നു. കൃഷിയാണ് പ്രധാന തൊഴിൽ. ഇവിടെ കൂടുതലും ധാന്യങ്ങളാണ് കൃഷി ചെയ്യുന്നത്. പഞ്ചാബി ഭാഷയുടെ വകഭേദമായ താലോച്ചി ഭാഷയാണ് ഇവിടുത്തെ സംസാര ഭാഷ. മരുഭൂമിയൊട്ടാകെ ജനങ്ങൾ താമസിക്കുവാൻ തുടങ്ങിയതോടെ അവർക്ക് ഒരുപാടു ദൂരം സഞ്ചരിക്കുവാനും പഞ്ചാബിലെ പ്രധാന സ്ഥലങ്ങളിലേക്കു ജോലിക്കു പോകാനും സാധിച്ചു. ജനങ്ങൾ അവരുടെ ദേശീയ ഭാഷയിൽ സംസാരിക്കാൻ തുടങ്ങിയതോടെ പഞ്ചാബി, ഉർദ്ദു ഭാഷകൾ പെട്ടെന്ന് മനസ്സിലാക്കാൻ തുടങ്ങി. അതുകൊണ്ടുതന്നെ ഈ ഭാഷകൾ കൂടുതൽ ഉപയോഗിക്കാനും തുടങ്ങി.

താൽ മരുഭൂമിയിലെ പകൽ വളരെ ചൂട് കൂടിയതും രാത്രി വളരെ തണുപ്പേറിയതുമാണ്. പൊതുവെ അയനപരമായ കാലാവസ്ഥയാണ് ഇവിടെ അനുഭവപ്പെടുന്നത്. വേനൽക്കാലത്ത് ശക്തമായ മണൽക്കാറ്റ് ഉണ്ടാകുന്നുണ്ട്. അപൂർവ്വമായി മാത്രമേ മഴ പെയ്യാറുള്ളൂ. വർഷത്തിൽ 250 മില്ലിമീറ്റർ വരെ മഴ ലഭിക്കാം. 

മുൾപ്പടർപ്പൊക്കെയുള്ള ഒരു വരണ്ട മരുഭൂമിയാണ് താൽ മരുഭൂമി. ധാരാളം അക്കേഷ്യ മരങ്ങൾ ഇവിടെ കാണാൻ സാധിക്കും. ഇവിടുത്തെ ജനങ്ങളുടെ ഭക്ഷണത്തിന്റെ ഒരു പ്രധാന ഉറവിടമാണ് ഈ അക്കേഷ്യ മരങ്ങൾ. കപ്പാരിസിന്റെയും പ്രോസോപിസിന്റെയും പഴങ്ങളും ഇവിടെ ലഭ്യമാണ്. താൽ മരുഭൂമിയിൽ ഔഷധ സസ്യങ്ങളും കാണപ്പെടുന്നുണ്ട്.


</doc>
<doc id="399539" url="https://ml.wikipedia.org/wiki?curid=399539" title="ജട്രോഫ പൊഡഗ്രിക">
ജട്രോഫ പൊഡഗ്രിക

കുപ്പിച്ചെടി എന്ന വിളിപ്പേരോടു കൂടിയ ഒരു സസ്യമാണ് ജട്രോഫ പൊഡഗ്രിക. Buddha belly plant, bottleplant shrub, gout plant, purging-nut, Guatemalan rhubarb, goutystalk nettlespurge എന്നിങ്ങനെ ഇംഗ്ലീഷിൽ നിരവധി വിളിപ്പേരുകൾ ഈ സസ്യത്തിനുണ്ട്. അമേരിക്കൻ സ്വദേശിയായ ഈ സസ്യം ഒരു അലങ്കാരച്ചെടിയായി ലോകത്തിന്റെ വിവിധ ഭാഗങ്ങളിൽ കാണപ്പെടുന്നു,

കാണ്ഡത്തിന്റെ താഴത്തെ ഭാഗം ഒരു കുപ്പിയെപ്പോലെ മുഴച്ചിരിക്കുന്നു. ഇതിനാലാണ് ഇതിന് കുപ്പിച്ചെടി (Bottle plant) എന്ന പേര് ലഭിച്ചത്. മിനുസമുള്ള മെഴുക് ആവരണമുളള വലിയ ഇലകൾ. കടും ചുവപ്പ് നിറമുള്ള പൂക്കൾ വർഷം മുഴുവൻ കാണപ്പെടുന്നു.
സസ്യത്തിന്റെ എല്ലാ ഭാഗത്തും, പ്രത്യേകിച്ച് വിത്തിൽ, curcin എന്ന വിഷ പദാർത്ഥം അടങ്ങിയിരിക്കുന്നു. കടും നിറമുള്ള പൂക്കൾ പൂമ്പാറ്റകളെ വളരെക്കൂടുതലായി ആകർഷിക്കുന്നു.
വിത്ത് മുളപ്പിച്ചും കാണ്ഡം മുറിച്ചുനട്ടും വളർത്താം. ഈർപ്പവും നീർവാർച്ചയുമുള്ള ഇടങ്ങളിൽ മാത്രമേ ഇത് വളരുകയുള്ളു. വെളളം കെട്ടി നിന്നാൽ വേരു ചീയൽ ബാധിക്കുന്നതായി കാണാം.



</doc>
<doc id="399541" url="https://ml.wikipedia.org/wiki?curid=399541" title="ബംഗ്ലാദേശ് സൈന്യം">
ബംഗ്ലാദേശ് സൈന്യം

ബംഗ്ലാദേശ് സൈന്യം The Bangladesh Armed Forces () മൂന്നു സൈനികവിഭാഗം ചേർന്നതാണ്: ബംഗ്ലാദേശ് കരസേന, ബംഗ്ലാദേശ് നാവികസേന, ബംഗ്ലാദേശ് വ്യോമസേന. പാരാമിലിട്ടറി സംഘടനയായ ബംഗ്ലാദേശ് നാഷണൽ കേഡറ്റ് കോർപ്സ് ഒരു റിസർവ്ഡ് സേനാവിഭാഗമാണ്. ബംഗ്ലാദേശ് കര-നാവിക-വ്യോമസേനകൾ ഈ പാരാ മിലിട്ടറി സംഘടനയെ നിയന്ത്രിക്കുന്നു. ഇത് പ്രതിരോധ മന്ത്രാലയത്തിനു കീഴിലാണ് പ്രവർത്തിക്കുന്നത്. പാരാമിലിട്ടറി സേനകളായ ബോർഡർ ഗാർഡ് ബംഗ്ലാദേശ് (മുമ്പ് ഇത് ബംഗ്ലാദേശ് റൈഫിൾസ് എന്നറിയപ്പെട്ടു), ബംഗ്ലാദേശ് കോസ്റ്റ് ഗാർഡ് എന്നിവ സമാധാനസമയത്ത് ആഭ്യന്തരമന്ത്രാലയത്തിനു കീഴിലാണു പ്രവർത്തിക്കുന്നത്. എന്നാൽ യുദ്ധസമയത്ത് ഇവ ബംഗ്ലാദേശ് കരസേനയുടെയും നാവികസേനയുടെയും കീഴിലേയ്ക്കു യഥാക്രമം മാറും.

സൈന്യത്തിന്റെ സർവ്വസൈന്യാധിപൻ ബംഗ്ലാദേശ് പ്രസിഡന്റ് ആണ്. സൈനികപരമായ നയങ്ങളും മറ്റും പ്രാവർത്തികമാക്കുന്നത്, ആർമ്ഡ് ഫോഴ്സസ് ഡിവിഷൻ ആകുന്നു. പ്രതിരോധവകുപ്പിനു ആർമ്ഡ് ഫോഴ്സസ് ഡിവിഷനേക്കാൾ കുറഞ്ഞ അധികാരങ്ങളേ സൈന്യത്തിലുള്ളു. ഇപ്പോൾ, ആർമ്ഡ് ഫോഴ്സസ് ഡിവിഷന്റെയും പ്രതിരോധവകുപ്പിന്റെയും തലവൻ ബംഗ്ലാദേശിന്റെ പ്രധാനമന്ത്രിയാണ്. തന്ത്രപരമായ സൈനികനയങ്ങൾ നടപ്പിലാക്കാൻ പ്രസിഡന്റിനേയും പ്രധാനമന്ത്രിയേയും ഉപദേശിക്കുവാനായി 6 അംഗ ഉപദേശകസമിതി പ്രവർത്തിച്ചുവരുന്നു. ഇതിൽ, മൂന്നു സേനകളുടെയും ചീഫ് ഓഫ് സ്റ്റാഫ് (സൈനികമേധാവികൾ) ആർമ്ഡ് ഫോഴ്സ്സ് ഡിവിഷന്റെ പ്രിൻസിപ്പൽ സ്റ്റാഫ് ഓഫീസർ പ്രസിഡന്റിന്റെയും പ്രധാനമന്ത്രിയുടെയും സൈനിക സെക്രട്ടറിമാരും ചേർന്നതാണ് ഈ ആറംഗ സമിതി.  NSI, the DGFI and the BGB എന്നിവയുടെ ഡയറക്റ്റർ ജനറലുകളും ഉപദേശകപദവിയിലുള്ളവരാണ്.

നവംബർ 21നാണ് ആംഡ് ഫോഴ്സസ് ഡേ ആചരിക്കുന്നത്. ഔദ്യോഗികമായ സേനാദിനാചരണം ധാക്ക കന്റോണ്മെന്റിലുള്ള സൈനിക ഡിവിഷൻ ഹെഡ് ക്വാർടേഴ്സ് ആയ "ബംഗഭബൻ" നിൽ നടക്കും. ഇതുകൂടാതെ രാജ്യത്തുടനീളം എല്ലാ സൈനിക സ്ഥാനങ്ങളിലും നടക്കും.

ബംഗ്ലാദേശ് സൈന്യത്തിന്റെ ആധുനിക ചരിത്രം തുടങ്ങുന്നത്, 1971 മാർച്ച് 25നു രാത്രിയിൽ പാക്കിസ്ഥാനി സൈന്യം ഓപ്പറേഷൻ സെർച്ച് ലൈറ്റ് എന്ന പേരിലുള്ള അതിഭീകരമായ ആക്രമണം നടത്തിയതോടെയാണ്. 1971ൽ, എട്ടാമത് കിഴക്കൻ ബംഗാൾ റെജിമെന്റിന്റെ സെക്കന്റ് ഇൻ കമാന്റ് ആയ മേജർ സിയാവുർ റഹ്മാൻ,  മറ്റു ബംഗാളി സൈനിക ഓഫീസർമാരുമായിച്ചേർന്ന് പാകിസ്ഥാൻ കരസേനയ്ക്കെതിരായി ജെസ്സോർ, ചിറ്റഗോങ്, കോമില്ല, തുടങ്ങിയ കിഴക്കൻ പാക്കിസ്ഥാന്റെ കരസേനാ യൂണിറ്റുകൾ ഏകോപിപ്പിച്ച് കലാപം നടത്തി. മാർച്ച് 26 ലെ പ്രഭാതത്തിൽ പ്രാദേശിക ബംഗ്ലാദേശ് പ്രവിശ്യാതലവൻ ആയിരുന്ന ഷെയ്ഖ് മുജീബുർ റഹ്മാൻ  ബംഗ്ലാദേശിന്റെ സ്വാതന്ത്ര്യം പ്രഖ്യാപിച്ചു. ചിറ്റഗോങ്ങിൽ ബംഗാളി സൈനികർ പാക്കിസ്ഥാനിൽ നിന്നും പിടിച്ചെടുത്ത ചിറ്റഗോംഗിലെ കലൂർഘട്ട് റേഡിയോ സ്റ്റേഷൻ വഴി മേജർ സിയാവുർ റഹ്മാൻ ഷെയ്ഖ് മുജീബുർ റഹ്മാൻ ബംഗ്ലാദേശിന്റെ സ്വാതന്ത്ര്യം രണ്ടാമത് ഒന്നുകൂടി പ്രഖ്യാപിച്ചു. അങ്ങനെ ബംഗ്ലാദേശിന്റെ സ്വാതന്ത്ര്യം മാർച്ച് 26 ആയി മാറി. 1971 ഏപ്രിൽ 4 നു എം. എ. ജി ഒസ്മാനി കമാന്റർ ഇൻ ചീഫ് ആയി ബംഗ്ലാദേശ് സൈന്യം മുക്തിബാഹിനി എന്ന പേരിൽ ഒത്തുചേർന്നു. ആദ്യ ബംഗ്ലാദേസ് സെക്റ്റർ കമാൻഡേഴ്സിന്റെ കോൺഫറൻസിൽ (11–17 July 1971) അന്നു നടന്നുവരുന്ന പാകിസ്ഥാനിൽ നിന്നും സ്വാതന്ത്ര്യം നേടാനുള്ള ബംഗ്ലാദേശ് ലിബറേഷൻ യുദ്ധം മുക്തിബാഹിനി രൂപികരിച്ച് ശക്തമാക്കി. ഈ കോൺഫറൻസിൽ വച്ച് മുക്തിബാഹിനിയുടെ ഫീൽഡ് കമാന്റ് രൂപഘടന, സെക്റ്ററുകളിൽ ഈ സൈനികവിഭാഗത്തെ പുനർവിന്യാസം നടത്തേണ്ട രീതി, സുശക്തമാക്കാനുള്ള മാർഗ്ഗങ്ങൾ, ഫീൽഡ് കമാന്റർമാരുടെ നിയമനം, യുദ്ധത്തിൽ സ്വീകരിക്കേണ്ട തന്ത്രങ്ങൾ തുടങ്ങിയവ തീരുമാനിച്ചു. അതിനനുസരിച്ചു നടപ്പിലാക്കി. ഈ സമ്മേളനത്തിൽ അന്നത്തെ ബംഗ്ലാദേശ് പ്രധാനമന്ത്രിയായിരുന്ന താജുദ്ദീൻ അഹമ്മദും, ബംഗ്ലാദേശിന്റെ കമാന്റർ ഇൻ ചീഫ് ആയിരുന്ന കേണൽ മുഹമ്മദ് അതാവുൽ ഗനി ഒസ്മാനിയും സംയുക്തമായാണു അദ്ധ്യക്ഷത വഹിച്ചത്. ഈ കോൺഫറൻസിൽ വച്ച് വിരമിക്കാനിരുന്ന മുഹമ്മദ് അതാവുൽ ഗനി ഒസ്മാനിയെ ബംഗ്ലാദേശ് സൈന്യത്തിന്റെ ഏറ്റവും ഉന്നതനായ ഉദ്യോഗസ്ഥനായി തിരഞ്ഞെടുത്തു. കേണൽ പദവിയും നൽകി.  ഈ കോൺഫറൻസിൽ പങ്കെറ്റുത്ത പ്രധാനികൾ: in-Exile at Chakulia Guerilla Training Camp (Bihar) Squadron Leader M. Hamidullah Khan, Mukti Bahini Commander Sector 1 Major Ziaur Rahman, Mukti Bahini Commander Sector 2 Major Khaled Mosharraf, Mukti Bahini Commander Sector 3 Major K M Shafiullah, Mukti Bahini Commander Sector 4 Major C R Datta, Major M. A. Jalil, Captain Rafiqul Islam, Lt. Col. Abdur Rab, Wing Commander Khademul Bashar, Major Najmul Haque, Major Mir Shawkat Ali. Lt. Col. Abdur Rab was appointed as Chief of Staff, Bangladesh Army. Colonel Osmani unwillingly appointed Group Captain A. K. Khandker as Deputy Chief of Staff in place of Group Captain Muhammad Ghulam Tawab, whom Osmani wanted to appoint as his Deputy Commander-in-Chief. ബംഗ്ലാദേശ് 11 സെക്റ്ററുകളായി വിഭജിക്കുകയും ഓരൊന്നിനും സെക്റ്റർ കമാന്റേഴ്സിനെ നിയമിക്കുകയും ചെയ്തു. പ്രവർത്തനങ്ങൾ കൂടുതൽ സുഗമമാക്കാനായി ഓരൊ സെക്റ്ററും സബ് സെക്റ്ററുകളായി തിരിച്ചു. സബ് സെക്റ്റർ കമാന്റർക്കു ചുമതലയും നൽകി. പിന്നീട് ഇതിലുണ്ടായിരുന്ന നേവി കമാൻഡോകളെ ബംഗ്ലാദേശ് നേവിയിലെയ്ക്ക് എടുത്തു.

ബംഗ്ലാദേസ് വിമോചന യുദ്ധം തുടങ്ങിയ ഉടനെതന്നെ മുക്തിബാഹിനിക്ക് ഇന്ത്യാ ഗവണ്മെന്റിന്റെ സഹായം ലഭിച്ചു. സോവിയറ്റ് യൂണിയനും അമെരിക്കൻ ഐക്യനാടുകൾക്കും ശീതയുദ്ധസമയത്തെ രാഷ്ട്രീയത്തിന്റെ വേദിയായി ഈ യുദ്ധം മാറി. നിക്സൻ സർക്കാരിന്റെ യു എസ് നയങ്ങൾ നിയന്ത്രിച്ചിരുന്ന അന്നത്തെ യു എസ് നാഷണൽ സെക്യൂരിറ്റി അഡ്വൈസർ ആയിരുന്ന ഹെന്റ്റി കിസിഞ്ചർ ചൈനയുമായി അടുത്ത സഖ്യം സ്ഥാപിക്കാൻ തങ്ങളുടെ അടുത്ത സുഹൃത്തായ പാക്കിസ്ഥാനെ നിർബന്ധിച്ചു. അതിനാൽ യു എസ് ബംഗ്ലാദേശിന്റെ വിമോചനപോരാട്ടത്തെ പിന്തുണച്ചില്ല. എന്നിരുന്നാലും, നിക്സന്റെ ഈ നയങ്ങൾ ഇന്ത്യയ്ക്ക് അടിയന്തിര സഹായമൊന്നും നൽകിയില്ല. അതുപോലെ പാക്കിസ്ഥാനു നയതന്ത്രസഹായവും കൊടുത്തില്ല.

1971 നവംബർ 21നു, കാലാവസ്ഥ ഈർപ്പം കുറഞ്ഞതായപ്പോൾ പൊതുവേ ജലസമൃദ്ധമായ ബംഗ്ലാദേശിൽ പാകിസ്ഥാൻ സൈന്യത്തിനെതിരായി തങ്ങളുടെ ഗറില്ലാ ആക്രമണങ്ങൾക്ക് മുക്തിബാഹിനിക്കു അനുകൂലമായ സാഹചര്യം കൈവന്നു. അവർ കിഴക്കൻ പാക്കിസ്ഥാൻ സൈന്യത്തിനു അവിടത്തെ സങ്കീർണ്ണമായ രാഷ്ട്രീയ സൈനികസാഹചര്യത്തിനിടയിൽ കാര്യമായ നാശമുണ്ടാക്കി അവരെ ദുർബലപ്പെടുത്തി. 1971ലെ ഇന്തോ-പാക്കിസ്ഥാൻ യുദ്ധം തുടങ്ങുകയും ഇന്ത്യൻ സൈന്യം മുക്തിബാഹിനിയുമായിച്ചേർന്ന് ബംഗ്ലാദേശിൽ പ്രവേശിക്കുകയും ചെയ്തു. പാക്കിസ്ഥാനി സൈന്യം മുക്തിബാഹിനിയുടെ തുടരെത്തുടരെയുള്ള ആക്രമണത്തെത്തുടർന്ന് മനൊവീര്യം നഷ്ടപ്പെട്ട് 1971 ഡിസംബർ 16നു ബംഗ്ലാദേശിലെ പാകിസ്ഥാൻ സൈനികവിഭാഗം ഇന്ത്യൻ സൈന്യത്തിന്റെയും ബംഗ്ലാദേശ് സൈന്യത്തിന്റെയും സംയുക്ത ആക്രമണങ്ങളിൽ കീഴടങ്ങി. ഗ്രൂപ്പ് കാപ്റ്റൻ എ കെ ഖാന്ദ്കെർ ബംഗ്ലാദേശ് സൈന്യത്തെ പ്രതിനിധീകരിച്ച് പാക് സൈന്യത്തിന്റെ കീഴടങ്ങൾ കരാറിൽ ഒപ്പുവച്ചു. 

The following are the various gallantry, service and war medals of the Bangladesh Armed Forces.





</doc>
<doc id="399545" url="https://ml.wikipedia.org/wiki?curid=399545" title="സുവർണഭൂമി">
സുവർണഭൂമി

Suvarṇabhūmi സുവർണഭൂമി (; Pali: "Suvaṇṇabhūmi") മഹാവംശ ബുദ്ധഗ്രന്ഥങ്ങളിൽ കാണപ്പെടുന്ന പ്രദേശമാണ്, ജാതക കഥകളിലും, മിലിന്ദ പഞ്ഞയിലും ഈ സ്ഥാലത്തിന്റെ വിവരണം കാണാവുന്നതാണ്.

സുവർണ്ണഭൂമി അല്ലെങ്കിൽ സുവണ്ണഭൂമി എന്നാൽ Suvaṇṇabhumī means "Golden Land" or "Land of Gold" സ്വർണ്ണനാട്, സ്വർണ്ണത്തിന്റെ നാട് എന്നർത്ഥം. റ്റോളമി പറഞ്ഞപ്രകാരം ഇത് ഗംഗയ്ക്കപ്പുറമുള്ള ഇന്ത്യയത്രേ. Aurea Regio എന്നാണദ്ദേഹം പറഞ്ഞത്.Golden Chersonese എന്നും ഇതു വിളിക്കപ്പെടുകയും പരാമർഷിക്കപ്പെറ്റുകയും ചെയ്തു. എറിത്രിയങ്കടലിനടുത്തു വസിച്ച പെരിപ്ലസ് ക്രൈസെ എന്നാണ് സ്വർണ്ണഭൂമിക്കിട്ടപേര്. അദ്ദേഹം ഈ പ്രദേശത്തെ വിശേഷിപ്പിച്ചത്: “സമുദ്രത്തിലെ ഒരു ദ്വീപ് എന്നും. സൂര്യനുകീഴിൽത്തന്നെ മനുഷ്യവാസമുള്ള ഏറ്റവും ദൂരെയുള്ള സ്ഥലമെന്നുമാണ്. Chryse എന്നിതറിയപ്പെട്ടു. ... ഈ രാജ്യത്തിനപ്പുറത്തായി... തിന എന്നു വിളിക്കപ്പെടുന്ന വളരെ മഹത്തായ ഒരു അന്തർപ്രദേശ പട്ടണം.”. ഡയോണീഷ്യസ് പെരീഗെറ്റസ് Dionysius Periegetes സൂചിപ്പിച്ചു: “ക്രിസെ (സ്വർണ്ണം) യുടെ ദ്വീപ് സൂര്യന്റെ ഉദയത്തിനടുത്താണ്”. ഏവിയേനസ്Avienus സൂചിപ്പിക്കുന്നത്, ഇൻസുല ഐറിയ (സ്വർണ്ണദ്വീപ്) നിൽക്കുന്നത്   "സിന്ദിയൻ കടലിൽ പ്രഭാതം പൊട്ടിവിടരുമ്പോൾ" ആണത്രേ. Josephus ജോസെഫസ് പറയുന്നതനുസരിച്ച്, ബൈബിൾ പ്രകാരം ഇസ്രായേലിൽ നിന്നും ജറുസലേമിലെ ദേവാലയത്തിൽനിന്നും സ്വർണ്ണം തിരികെ കപ്പലുകൾ കൊണ്ടുവരുമ്പോൾ ആണ്. 

ഇതിൽ പറയുന്ന എല്ലാ രാജാക്കന്മാരും സിന്ധുനദിക്കപ്പുറം ഭരിച്ചിരുന്നവരത്രെ. അതിലെ സ്ഥാലവർണ്ണനകളും അതുമായി ബന്ധപ്പെട്ടതത്രെ. അശോകന്റെ ശാസനങ്ങളുമായി ഇതിനു ബന്ധമില്ല എന്നു ചിലർ പറയുന്നു. അശോകൻ തന്റെ മിഷണറിമാരെ സുവർണ്ണഭൂമിയിലേയ്ക്കയച്ചതുമായി ബന്ധപ്പെട്ട് ചില തർക്കങ്ങൾ നിലനിൽക്കുന്നുണ്ട്. മഹാവംശത്തിലാണിതുസംബന്ധിച്ച സൂചനകൾ കാണുന്നത്.  
സുവർണ്ണഭൂമിയുടെ സ്ഥാനത്തെപ്പറ്റി വലിയ തർക്കങ്ങളുണ്ടായിട്ടുണ്ട്. പണ്ഡിതതലത്തിലും ദേശീയത തലത്തിലും ഇത്തരം തർക്കങ്ങൾ നിലനിൽക്കുന്നു. ഏഷ്യയുടെ ചരിത്രത്തിലെ സ്ഥലനാമപഠനത്തിൽ മിത്തുവത്കരണം ഏറ്റവും കൂടുതൽ നടന്ന സ്ഥലനാമമാണിത്. പണ്ഡിതന്മാർ പ്രാചീനകാലത്തെ സുവർണ്ണഭൂമി എന്നു വിളിക്കപ്പെടാൻ സാദ്ധ്യതയുള്ള രണ്ടു സ്ഥലങ്ങൾ തിരിച്ചറിഞ്ഞിട്ടുണ്ട്: ഒറ്റപ്പെട്ട ദ്വീപുസമാനമായ തെക്കുകിഴക്കൻ ഏഷ്യയോ തെക്കേ ഇന്ത്യയോ ആണീ രണ്ടു സ്ഥലങ്ങൾ. സുവർണ്ണഭൂമിയുടെ യഥാർഥസ്ഥാനം കണ്ടെത്താനായി സൗ മ്രാ ഔങ് വിവിധ സാഹിത്യസ്രോതസ്സുകൾ പരിശോധിച്ചതിൽനിന്ന് അവർ പറയുന്നത്, ഇതിൽ നിന്നും തനിക്ക് കൃത്യമായ ഒരു തീരുമാനത്തിലെത്താനായിട്ടില്ല എന്നാണ്. ഒരു ശാസ്ത്രീയമായ ഗവേഷണത്തിലൂടെ മാത്രമേ ഏതാണ് യഥാർത്ഥ സുവർണ്ണഭൂമി എന്നു കണ്ടെത്താനാവു എന്നവർ നിർദ്ദേശിക്കുന്നു.

സുവർണ്ണഭൂമി (സ്വർണ്ണദേശം) എന്ന വാക്ക്, ബർമ്മയും മലയൻ ഉപദ്വീപും ഉൾപ്പെട്ട പ്രദേശത്തെ  ആണ് പൊതുവേ വിശേഷിപ്പിക്കാനാണ് ഉപയോഗിക്കുന്നത് എന്ന് വിശ്വസിക്കപ്പെടുന്നു.  എന്നിരുന്നാലും സ്വർണ്ണത്തെ സംബന്ധിക്കുന്ന മറ്റൊരു സദൃശമായ നാമം ഉപയോഗിക്കുന്നത് ശ്രദ്ധേയമാണ്. അത് സുവർണ്ണദ്വീപ (സ്വർണ്ണദ്വീപ് അല്ലെങ്കിൽ സ്വർണ്ണൗപദ്വീപ്), ഇത് ഇന്തോനേഷ്യൻ ദ്വീപായ സുമാത്രയ്ക്കു സമമാണ്. ഈ രണ്ടു വിളിപ്പേരുകളും ഇന്നത്തെ മലേഷ്യയും ഇന്തോനേഷ്യയും ഉൾപ്പെട്ട മിക്കവാറും സുമാത്ര അല്ലെങ്കിൽ ജാവാ കേന്ദ്രമാക്കിയ ശക്തമായ ഒരു തീരദേശ രാജ്യത്തെ കുറിക്കുന്നതാകാം. സുമാത്രയിലേയും ബോർണിയോയുടെ ഉൾപ്രദേശങ്ങളിലേയും സ്വർണ്ണം കുഴിച്ചെടുക്കുന്ന ബാരിസാൻ പർവ്വതപ്രദേശത്തെ മിനാങ്‌കാബൗ പ്രദേശത്തെ സൂചിപ്പിക്കാനുമാവാം. എട്ടാം നൂറ്റാണ്ടിലെ "Samaraiccakaha" എന്ന ഇന്ത്യൻ രേഖയിൽ സുവർണ്ണദ്വീപിലേയ്ക്കു നടത്തിയ യാത്രയെപ്പറ്റി വിവരിക്കുന്നുണ്ട്. അവിടത്തെ സ്വർണ്ണം കലർന്ന സമുദ്രതീരത്തെ മണൽകൊണ്ട് ഇഷ്ടികയുണ്ടാക്കിയശേഷം അതിൽ ധാരണ എന്നെഴുതി ചുട്ടെടുക്കുന്നതിനെപ്പറ്റി എഴുതിയിട്ടുണ്ട്. ഇവ തെക്കുകിഴക്കൻ ഏഷ്യയിലെ ദ്വീപുകളിലെ പടിഞ്ഞാറൻ ഭാഗത്തെപ്പറ്റി പ്രത്യെകിച്ച് സുമാത്ര, മലയ ഉപദ്വീപ്, ബോർണിയോ, ജാവ എന്നിവിടങ്ങൾ ആകാം. 

മുമ്പ് പ്രസ്താവിച്ച രാജ്യം മലാക്കാ കടലിടുക്കിനോടു ചേർന്നാണു നിലനിന്നിരുന്നത് എന്നും അതിനാൽ ആ രാജ്യം മലാക്കാ കടലിടുക്കുവഴിയുള്ള വാണിജ്യം നിഅയന്ത്രിച്ചിരുന്നുവെന്നും അതുവഴി ആ രാജ്യത്തിനു ലഭ്യമായ കപ്പം മൂലം ആ രാജ്യം അഭിവൃദ്ധിപ്പെട്ടുവെന്നും അങ്ങനെ ആ രാജ്യത്തെ സുവർണ്ണ ദ്വിപ് അല്ലെങ്കിൽ സുവർണ്ണ ഭൂമി എന്നു വിളിച്ചുവെന്നും കാണുന്നു. ഇന്ത്യയിലേയ്ക്കു പോയിരുന്ന ചൈനീസ് തിർത്ഥാടകരുടെ വിവരണങ്ങളിൽ നിന്നാണീ സൂചനകൾ ലഭ്യമായത്. ഇവിടെ പ്രതിപാദിക്കുന്ന ചൈനയും ഇന്ത്യയുമായുള്ള സമുദ്രവാണിജ്യത്തിനു ചുക്കാൻ പിടിച്ച രാജ്യം ശ്രീവിജയ സാമ്രാജ്യം ആയിരുന്നുവെന്ന് രേഖകളുണ്ട്. ഹെന്രിക് കേണിന്റെ അഭിപ്രായത്തിൽ ഹിന്ദു പുരാണങ്ങളിൽ പറയുന്ന സുവർണ്ണദ്വീപ് സുമാത്രയാണത്രെ.

പുരാതനമായ യാത്രാവിവരണങ്ങൾ വ്യാഖ്യാനിക്കുന്നത് എപ്പോഴും എളുപ്പമല്ല. ചൈനയിലെ ജാവാനീസ് എമ്പസികൾ (കോമൺ ഇറ 860 മുതൽ 873 വരെ)ജാവ സ്വണ്ണത്തിന്റെ കാര്യത്തിൽ വളരെ സമ്പന്നമായിരുന്നു എന്നു പ്രസ്താവിക്കുന്നു. പക്ഷെ, അവിടെ സ്വർണ്ണത്തിന്റെ ഖനനം ഇല്ലായിരുന്നു. പ്രാചീനമായി സ്വർണ്ണ ഖനികൾ ഉള്ള അയല്പ്രദേശങ്ങളായ സുമാത്ര, മലയ, ബോർണ്ണിയോ എന്നിവിടങ്ങളിൽനിന്നുമാകാം ഇവിടെ സ്വർണ്ണമെത്തിയിരുന്നത്. പത്തൊമ്പതാം നൂറ്റാണ്ടുവരെ ഇവിടെനിന്നും സ്വർണ്ണം കുഴിച്ചെടുക്കുന്ന ഖനികളുണ്ടായിരുന്നു. പക്ഷെ ജാവയിൽ സമർദ്ധരായ സ്വർണ്ണപ്പണിക്കാർ ഉണ്ടായിരുന്നതായി പുരാവസ്തുഗവേഷണങ്ങളിൽ നിന്നും ഗ്രഹിക്കാനാകും. വൊനൊബൊയൊ ഹൊവാർഡ് ഇതു സംബന്ധിച്ച തെളിവുകൾ കണ്ടെടുത്തിട്ടുണ്ട്. ഇവർക്കു വേണ്ട സ്വർണ്ണം ഇവിടേയ്ക്ക് ഇറക്കുമതിചെയ്തിരുന്നു.

1286ലെ പഡാങ് റോക്കൊ എഴുത്തിൽ ബുദ്ധന്റെ ഒരു വിഗ്രഹമായ അമോഖപസ ലോകേശ്വര അപ്പർ ബഡാങ് ഹരിയിലെ ധർമ്മാശ്രയയിലേയ്ക്ക് (ജംബി നദിയിൽ)ഭൂമി ജാവയിൽ നിന്നും സുവർണ്ണഭൂമിയിലേയ്ക്ക് കൊണ്ടുവന്ന് ജാവൻ രാജാവായ കീർത്തനെഗര യുടെ ആജ്ഞയനുസരിച്ച് ഇവിടെ സ്ഥാപിച്ചുവെന്ന് കാണുന്നു. ഈ എഴുത്തിൽ സുമാത്രയെ സുവർണ്ണഭൂമിയെന്നു വ്യക്തമായി പറയുന്നുണ്ട്.

മറ്റു വാദങ്ങൾ അശോകന്റെ മിഷനറിമാർ ശ്രീലങ്ക (താമ്രപർണ്ണി എന്നാണു മഹാവംശത്തിൽ ശ്രീലങ്കയെ വിളിക്കുന്നത്)കടന്ന് കൂടുതൽ കിഴക്കുഭാഗത്തേയ്ക്കു പോയതായി പറയുന്നില്ല.


</doc>
<doc id="399549" url="https://ml.wikipedia.org/wiki?curid=399549" title="ബെർബാക്ക് ദേശീയോദ്യാനം">
ബെർബാക്ക് ദേശീയോദ്യാനം

ബെർബാക്ക് ദേശീയോദ്യാനം തെക്കു കിഴക്കൻ ഏഷ്യൻരാജ്യമായ ഇന്തോനേഷ്യയിലെ സുമാത്ര ദ്വീപിന്റെ കിഴക്കൻ തീരത്തോടു ചേർന്നും, ജംപിയിൽ നിന്നും 100കിലോമീറ്റർ കിഴക്ക് ഭാഗത്ത് 1,627 ചതുരശ്രകിലോമീറ്റർ വിസ്തൃതിയിൽ വ്യാപിച്ചുകിടക്കുന്നു. ഡച്ച് കോളനി നിയമത്തിന്റെ കീഴിൽ 1935-ൽ സംരക്ഷിതവനമായ ഈ ഉദ്യാനത്തിലെ തണ്ണീർത്തടങ്ങളുടെ അന്താരാഷ്ട്ര പ്രാധാന്യം (1971 - ലെ റാംസർ ഉടമ്പടി) കണക്കിലെടുത്ത് പിന്നീട് ഇതിനെ ദേശീയോദ്യാനമായി പ്രഖ്യാപിച്ചു. ഈ ദേശീയോദ്യാനത്തിലെ പീറ്റ് ചതുപ്പുവനങ്ങളിൽ ധാരാളം പനവൃക്ഷങ്ങൾ കാണപ്പെടുന്നു. ഉദ്യാനത്തിലെ അതിവിശിഷ്ഠതയെന്നു പറയുന്നത് പീറ്റ് ചതുപ്പുവനങ്ങളും ശുദ്ധജലചതുപ്പുവനങ്ങളും ഇടകലർന്ന് സുമാത്രയുടെ കിഴക്കൻ തീരം വരെ വിശാലമായി വ്യാപിച്ചു കിടക്കുന്നതാണ്. എയർ ഹിറ്റം ദലം നദീതീരം സുമാത്രൻകടുവകൾക്ക് വാസസ്ഥലമൊരുക്കുന്നു. അനധികൃതമായി മരംവെട്ടുകയും, വനത്തിൽ ഉണ്ടായ തീപിടുത്തത്തെ തുടർന്നും ഉദ്യാനവും അതിലെ ആവാസ വ്യവസ്ഥയ്ക്കും നാശം സംഭവിച്ചു. 1994-ലും 1997-ലും സംഭവിച്ച വൻ തീപിടിത്തത്തെ തുടർന്ന് ഉദ്യാനത്തിന്റെ മധ്യഭാഗത്ത് എയർ ഹിറ്റം ലൗട്ട് നദിയ്ക്കരികിൽ 12,000 ഹെക്ടർ പ്രദേശവും, സിമ്പാങ് മെലാക്ക നദിയ്ക്കരികിൽ 4,000 ഹെക്ടർ പ്രദേശവും നശിക്കാൻ ഇടയായി.

കിഴക്കൻ സുമാത്രയിലെ ബെർബാക്ക് ദേശീയോദ്യാനത്തിന്റെ നാലിലൊരുഭാഗം അതിവിശാലമായ എക്കൽ സമതലങ്ങൾ ഉൾക്കൊള്ളുന്നതാണ്. ഇവിടത്തെ അസ്തിത്വം കീറി മുറിച്ചു പരിശോധിച്ചു നോക്കിയാൽ ഈ പ്രദേശത്തിന്റെ നദികളുടെ വടക്കുകിഴക്കൻതീരത്തെ വളരെ പ്രകടമായ പരന്നസ്ഥലത്തിലെ വേലിയേറ്റവും, വേലിയിറക്കത്തിന്റെയും ഫലമായി ജലം പുറത്തേയ്ക്ക് ഒഴുകിപ്പോകുമ്പോൾ നദിയുടെ അടിത്തട്ടിലെ ചെളിനിറഞ്ഞ പരന്നസ്ഥലം പുറത്തേയ്ക്ക് പ്രകടമാകുകയും അവിടെ കായൽത്തിട്ടകൾ രൂപപ്പെടുകയും ചെയ്യുന്നു. അത്തരം പ്രദേശങ്ങളിൽ 600 ചതുരശ്രകിലോമീറ്റർ ശുദ്ധജലചതുപ്പുവനങ്ങളും, 1,100 ചതുരശ്രകിലോമീറ്റർ പീറ്റ് ചതുപ്പുവനങ്ങളും ഉൾക്കൊള്ളുന്നു. കിഴക്കൻ അതിർത്തിയിൽ ചെളി നിറഞ്ഞ പ്രദേശങ്ങളും (വെള്ളംകയറുകയും ഇറങ്ങുകയും ചെയ്യുന്ന), കണ്ടൽക്കാടുകളും കാണപ്പെടുന്നു. കിഴക്കൻ അതിർത്തിയിൽ കൂടി [[ബെനു നദി] ഒഴുകുന്നു. തീരത്തെ വേലിയേറ്റം വേലിയിറക്കം അനുപാതം 2-2.5 മീ. താഴ്ചയിലും, 1 മീ. ഉയരത്തിലുമാണ്. നദികളിൽ 20 മീ. ആഴത്തിൽ [[ആസിഡ് പീറ്റ് ജലം]] കാണപ്പെടുന്നു. 

ബെർബാക്ക് ദേശീയോദ്യാനം സമുദ്രനിരപ്പിൽ നിന്ന് 0-20 മീ. ഉയരത്തിൽ സ്ഥിതിചെയ്യുന്നു. മാർച്ച് -നവംബർ വരെയാണ് ഉദ്യാനം സന്ദർശിക്കാൻ അനുകൂല കാലാവസ്ഥ. ഇവിടെ താപനില 25° – 28° C വരെ അനുഭവപ്പെടുന്നു. വർഷത്തിൽ 2,300 മില്ലിമീറ്റർ മഴ ലഭിക്കുന്നു.
[[പ്രമാണം:Leptoptilos javanicus Laos 2.jpg|250px|thumbnail|right|വയൽനായ്ക്കൻ]]

ഈ ദേശീയോദ്യാനത്തിലെ സസ്യവർഗ്ഗങ്ങളിൽ കൂടുതലും മഴക്കാടുകളിലെ മരങ്ങളായ [[ഷൂറിയ]] ജനുസിൽപ്പെട്ടമരങ്ങളും വിവിധവർഗ്ഗങ്ങളിൽപ്പെട്ട പനവൃക്ഷങ്ങളുമാണ്. നിരവധി വർഗ്ഗത്തിൽപ്പെട്ട അലങ്കാരപ്പനകളും കാണപ്പെടുന്നു. ഇതിൽ അപകടത്തിലാക്കുന്ന കാറ്റഗറിയിൽപ്പെട്ടതാണ് [[ഡൗൺപായങ്]] ("Johanesteijmannia altifrons"), പുതിയതായി കണ്ടുപിടിച്ച വർഗ്ഗത്തിൽപ്പെട്ട [[ലെപിഡോണിയ കിൻഗി]] (ഇതിന് ചുവപ്പ് / വയലറ്റ് വലിയപൂക്കളാണ്).

[[സുമാത്രൻ കാണ്ടാമൃഗം]] ("Dicerorhinus sumatrensis"), [[സുമാത്രൻ കടുവ]] ("Panthera tigris sumatrae"), [[മലയൻ ടപ്പിർ]] ("Tapirus indicus"), [[ലെസ്സെർ മൗസ് ഡീയർ]] ("Tragulus javanicus kanchil"), തുടങ്ങിയ ജീവികളും ഈ ഉദ്യാനത്തിൽ സംരക്ഷിക്കപ്പെടുന്നു.

300-ൽ പരം വർഗ്ഗത്തിൽപ്പെട്ട പക്ഷികൾ ഇൗ ദേശീയോദ്യാനത്തിൽ കണ്ടുവരുന്നു. [[വയൽനായ്ക്കൻ]] ("Leptoptilos javanicus"), [[ വൈറ്റ് വിങ്ങെഡ് ഡക്ക്]] ("Asarcornis scutulata"), [[ചൈനീസ് കൊക്ക്]] ("Egretta eulophotes"), പൊന്മാന്റെ വർഗ്ഗത്തിൽപ്പെട്ട പക്ഷികൾ ("Alcedinidae spp"), എന്നീ ഇനങ്ങൾ പ്രധാനപ്പെട്ടവയാണ്. ആയിരത്തിൽപരം ദേശാടനപക്ഷികൾ ഇവിടെ കൂട്ടം ചേരുന്നത് അതിശയിപ്പിക്കുന്ന കാഴ്ച തന്നെയാണ്.

[[മലേഷ്യൻ ജയിന്റ് ടർട്ടിൽ]] ("Orlitia borneensis"), [[ കായൽമുതല]] ("Crocodylus porosus"), [[ബറ്റാഗുർ ടർട്ടിൽ]] ("Batagur baska") എന്നിവയും ജൈവ വൈവിധ്യത്തിലുൾപ്പെടുന്നു. 


</doc>
<doc id="399551" url="https://ml.wikipedia.org/wiki?curid=399551" title="ഫൂയെൻറ്ഷോലിംഗ്">
ഫൂയെൻറ്ഷോലിംഗ്

ഫൂയെൻറ്ഷോലിംഗ് തെക്കൻ ഭൂട്ടാനിലെ ഒരു അതിർത്തി പട്ടണവും ചുഖ ജില്ലയുടെ ഭരണകേന്ദ്രവുമാണ്. ഫൂയെൻറ്ഷോലിംഗ് ഗെവോഗ്, സാംഫെലിങ്ങ് ഗെവോഗ് എന്നീ ഗ്രാമബ്ലോക്കുകളുടെ ഭാഗങ്ങൾ ഈ പട്ടണത്തിൽ ഉൾക്കൊള്ളുന്നു. ഫൂയെൻറ്ഷോലിംഗ് ഇന്ത്യൻ നഗരമായ ജയ്‍ഗാവോണുമായി ചേർന്നു സ്ഥിതിചെയ്യുന്നതിനാൽ അതിർത്തി വ്യാപാരം വഴിയുള്ള പ്രാദേശിക പുരോഗതി കൈവരിച്ചിട്ടുണ്ട്. തിംപുവിലേയ്ക്കു മാറ്റുന്നതിനു മുൻപ് ബാങ്ക് ഓഫ് ഭൂട്ടാൻറെ ആസ്ഥാനമായിരുന്നു ഈ നഗരം. 2005 ലെ കണക്കുകൾ പ്രകാരം ഈ പട്ടണത്തിലെ ജനസംഖ്യ 20,537 ആയിരുന്നു.

1964 ഏപ്രിൽ 5 ന് രാജാവ് സ്വിറ്റ്സർലണ്ടിൽ രോഗബാധിതനായിരുന്ന കാലത്ത് രാജവാഴ്ചയെ പിന്തുണയ്ക്കുന്ന സൈനികവിഭാഗം പരിഷ്കരണവാദിയായിരുന്ന പ്രധാനമന്ത്രി ജഗ്മെ ദോർജിയെ ഫൂയെൻറ്ഷോലിംഗിൽ വെച്ച് വധിച്ചിരുന്നു. അതിനു ശേഷം ദോർജിയുടെ കുടുംബം സൈനികരുടെ കടുത്തി നിരീക്ഷണത്തിലായിരുന്നു. 1958 ലായിരുന്നു ഒരു വ്യാപാര സ്ഥാപനം ഉൾക്കൊണ്ട ആദ്യത്തെ ഒറ്റനില കോട്ടേജ് നിർമ്മിക്കപ്പെട്ടത്.

ഈ പ്രദേശത്തു കോൺക്രീറ്റ് വീടുകളും മറ്റും നിർമ്മിക്കേണ്ടതാണെന്നു മുൻ പ്രധാനമന്ത്രിയായിരുന്ന ജിഗ്മേ ദോർജി പ്രദേശവാസികളോടു നിർദ്ദേശിച്ചിരുന്നു. ടാഷി ഗ്രൂപ്പ് കമ്പനി ഇവിടെ ആദ്യത്തെ കോൺക്രീറ്റ് വീടു നിർമ്മിക്കുകയും തുടർന്ന് സമീപത്തെ ടിബറ്റുകാരും ഇന്ത്യക്കാരും ഇത് പിന്തുടരുകുയും ചെയ്തു. ഭൂട്ടാൻ എന്റർപ്രൈസസ്, ജാതൻ പ്രസാദ് ലാൽ ചന്ദ് പ്രസാദ് ഷോപ്പ്, സാങ്ങ്‍ഡോപെർലി ഇഹാഖാങ്ങിനടുത്തുള്ള ബ്യൂട്ടിപാർലർ തുടങ്ങിയ കെട്ടിടങ്ങളാണ് അക്കാലത്തു നിർമ്മിക്കപ്പെട്ടതിൽ ഇന്നും നിലവിലുള്ളത്. ഒരു പ്രഖ്യാപനത്തിനുശേഷം, 18 വ്യാപാരശാലകൾ സാങ്ങ്‍ഡോപെർലി പ്രദേശത്ത് നിർമ്മിക്കപ്പെട്ടു. സാങ്ങ്‍ഡോപെർലി പ്രദേശത്ത് ഒരു ബസ് ടെർമിനലും, ശനിയാഴ്ചകളിലെ ഒരു ആഴ്ച ചന്തയും രൂപീകരിക്കപ്പെട്ടിരുന്നു.കോട്ടേജുകൾക്കുപുറമെ, ധാരാളം കുടിലുകളും നിലനിന്നിരുന്ന ഫൂയെൻറ്ഷോലിംഗ് പട്ടണം മെല്ലെ വളരാൻ തുടങ്ങി.

ഫൂയെൻറ്ഷോലിംഗിലെ ഇന്ത്യ-ഭൂട്ടാൻ അതിർത്തി രണ്ട് വ്യത്യസ്ത ജനവിഭാഗങ്ങളെയും സംസ്കാരത്തെയും വ്യക്തമായി വേർതിരിക്കുന്നു. അതിർത്തിക്കടുത്തുള്ള ജയ്‍ഗോൺ പട്ടണം മറ്റു വലിയ ബംഗാളി വ്യാപാര കേന്ദ്രങ്ങളേപ്പോളെ വലുതും തിരക്കേറിയതും ശബ്ദമുഖരിതവുമാണ്. ഭൂട്ടാനിലെ അനേകം ആളുകൾ ഇവിടെ വ്യാപാരം നടത്തുന്നുണ്ട്. ഭൂട്ടാനിലെ സാമ്പത്തിക, വ്യാവസായിക, വാണിജ്യ തലസ്ഥാനമായി നിലകൊള്ളുന്ന ഈ പട്ടണം, അപൂർവ്വമായി ഭൂട്ടാനിലെ മറ്റു പട്ടണങ്ങളെ അപേക്ഷിച്ച് കൂടുതൽ നഗരവത്‍കൃതമാണ്. അയൽപക്കത്തെ സംസ്ക്കാരം ഈ പട്ടണത്തെ അല്പം സ്വാധീനിക്കപ്പെട്ടിട്ടുണ്ടെങ്കിലും ഇവിടുത്തെ സംസ്കാരം കൂടുതൽ വിഭിന്നമാണ്.

ഭൂട്ടാനിലേയ്ക്കുള്ള ഭൂരിപക്ഷം ഉൽപ്പന്നങ്ങളും കടന്നുപോകുന്നത് ഫൂയെൻറ്ഷോലിംഗ് വഴിയാണ്. അതിനാൽ ഇന്ത്യയുമായുള്ള വ്യാപാരബന്ധത്തിൻറെ ഒരു വ്യവസായ ഇടനാഴിയായി ഈ പട്ടണം പ്രവർത്തിക്കുന്നു.

ഇന്ത്യയുമായുള്ള അതിർത്തി ഒരു ഭൂട്ടാനീസ് വാതിൽ സ്ഥാപിച്ചിട്ടുള്ള നീളമുള്ള ഒരു മതിൽകൊണ്ടു വേർതിരിക്കപ്പെട്ടിരിക്കുന്നു. തദ്ദേശവാസികൾക്ക് പലപ്പോഴും ഒദ്യോഗിക രേഖകളുടെ അഭാവത്തിൽത്തന്നെ അതിർത്തി കടന്നുപോകാൻ സാധിക്കുന്നു. ഇന്ത്യ, ബംഗ്ലാദേശ്, മാലദ്വീപ് എന്നിവിടങ്ങളിൽ നിന്നുള്ള വിനോദസഞ്ചാരികൾക്കു ഭൂട്ടാനിലേക്ക് പ്രവേശിക്കാൻ വിസ ആവശ്യമില്ല. എന്നാൽ പാസ്പോർട്ട് അല്ലെങ്കിൽ വോട്ടർ ഐഡി കാർഡ് പോലുള്ള തിരിച്ചറിയൽ രേഖകളോടെ ഫൂയെൻറ്ഷോലിംഗിലേയ്ക്കു പ്രവേശിക്കുവാനുള്ള പെർമിറ്റി ലഭിക്കുന്നു. മറ്റു വിദേശികൾക്ക് രജിസ്റ്റർ ചെയ്ത ടൂർ ഗൈഡു വഴിയുള്ള വിസയാണ് ആവശ്യമാണ്. പട്ടണത്തിലേയ്ക്കുള്ള പ്രവേശന കവാടം ഇന്ത്യൻ ആർമി, ഭൂട്ടാനി ആർമി ഗാർഡുകൾ കൈകാര്യം ചെയ്യുന്നു.

ഇവിടെ വിമാനത്താവളമോ റെയിൽവേയോ ഇല്ല. ഇന്ത്യൻ റെയിൽവേയ്ക്ക് അടുത്തുള്ള പ്രദേശങ്ങളിൽ റെയിൽവേ സ്റ്റേഷനുകൾ ഉണ്ട്. ഏറ്റവുമടുത്ത റെയിൽവേ സ്റ്റേഷൻ നിലനിൽക്കുന്ന വടക്കൻ ബംഗാളിലെ ഹാഷിമാരയിൽ നിന്നും ഫൂയെൻറ്ഷോലിംഗിലേയ്ക്ക് 20 കിലോമീറ്റർ (12 മൈൽ) റെയിൽവേ ട്രാക്ക് ആസൂത്രണം ചെയ്തിട്ടുണ്ട്. അടുത്തുള്ള ഏറ്റവും വലിയ നഗരം ഇന്ത്യയിലെ സിലിഗുരിയാണ്. ന്യൂ ജൽപൈഗുരി, ന്യൂ ആലിപ്പർദ്വാർ എന്നിവയാണ് സമീപസ്ഥങ്ങളായ റെയിൽവേ ജംഗ്ഷനുകൾ.വടക്കൻ ബംഗാളിലെ പട്ടണങ്ങളിൽ നിന്ന് ഇവിടേയ്ക്കു യാത്രചെയ്യുവാൻ ബസ് ലഭിക്കുന്നു. ബസ് സർവ്വീസ് കൈകാര്യം ചെയ്യുന്നത് ഇന്ത്യൻ, ഭൂട്ടാനീസ് സർക്കാർ ഓപ്പറേറ്റർമാരാണ്. ഫൂയെൻറ്ഷോലിംഗിലെത്തിച്ചേരുന്ന യാത്രക്കാർക്ക് ലാറ്ററൽ റോഡുവഴി ബൂട്ടാനിലെ ബാക്കിയുള്ള പ്രദേശങ്ങളിലേയ്ക്കു യാത്ര ചെയ്യാൻ സാധിക്കുന്നു. ഫൂയെൻറ്ഷോലിംഗ് പട്ടണത്തിൽനിന്ന് ഏതാണ്ട് എവിടെ നിന്നു നോക്കിയാലും, മലമുകളിൽ നിന്ന് തുംഫു വഴി പെരുമ്പാമ്പിനേപ്പോളെ വളഞ്ഞുപുളഞ്ഞു പോകുന്ന റോഡ് കാണാൻ കഴിയും. വൈകുന്നേരങ്ങളിൽ തലസ്ഥാനത്തെ ലക്ഷ്യമാക്കി പോകുന്ന സുദീർഘവാഹനങ്ങളുടെ ഹെഡ്ലൈറ്റുകൾ എളുപ്പത്തിൽ കാണാൻ സാധിക്കുന്നു. ഭൂട്ടാനിലെ പ്രധാന ഹൈവേയായ ലാറ്ററൽ റോഡ് ഫൂയെൻറ്ഷോലിംഗിൽനിന്ന് ആരംഭിച്ച് കിഴക്ക് ട്രാഷിഗാങ്ങിലേയ്ക്ക് 557 കിലോമീറ്റർ (346 മൈൽ) ദൂരമുള്ളതാണ്.


</doc>
<doc id="399561" url="https://ml.wikipedia.org/wiki?curid=399561" title="സക്കരിയ മുഹമ്മദ്">
സക്കരിയ മുഹമ്മദ്

"മലയാള ചലച്ചിത്ര സംവിധായകനും തിരക്കഥാ രചയിതാവുമാണ് സക്കരിയ." "മലപ്പുറം ജില്ലയിൽ ജനിച്ച സക്കരിയ കോഴിക്കോട് സാഫി കോളേജ് ഓഫ് അഡ്വാൻസഡ് സ്റ്റഡീസിൽ നിന്ന് വിദ്യാഭ്യാസം പൂർത്തിയാക്കി. "
വളാഞ്ചേരി മർക്കസ് കോളേജിൽ ഫംങ്ഷണൽ ഇംഗ്ലീഷിൽ ബിരുദം. പിന്നീട് പിജി മാസ് കമ്മ്യൂണിക്കേഷൻ പഠിച്ചു. അതിനുശേഷം ഒരു അഡ്വർടൈസിങ് കമ്പനിയിൽ ജോലി ചെയ്തു. മീഡിയ വൺ അക്കാദമിയിൽ പ്രൊഡക്ഷൻ അസിസ്റ്റന്റായും വർക്ക് ചെയ്തിട്ടുണ്ട്. 
സക്കരിയയുടെ ആദ്യമായി സംവിധാനം ചെയ്ത ചലചിത്രംസുഡാനി ഫ്രം നൈജീരിയ സോഷ്യൽ മീഡിയ യിലും പ്രാദേശിക ദേശീയ അന്തർദേശിയ മാധ്യമങ്ങളിലും മറ്റും ഏറെ ചർച്ച ചെയ്യപ്പെട്ടു.".. 
സകരിയ്യ ആദ്യമായി സംവിധാനം ചെയ്ത സുഡാനി ഫ്രം നൈജീരിയ എന്ന സിനിമ തന്നെ മലയാളത്തിന് പ്രതീക്ഷയർപ്പിക്കാവുന്ന ഒരു സംവിധായകനെ സമ്മാനിക്കുന്ന ചിത്രമാണ് വിലയിരുത്തപ്പെടുന്നു..വൈയക്തികവും സാമൂഹികവും പാരിസ്ഥിതികവും ഒക്കെയായ പല തിരിച്ചറിവുകളിലേക്ക് സംവിധായകൻ പ്രേക്ഷകരെ നയിക്കുന്നു.

സുഡാനി ഫ്രം നൈജീരിയ എന്ന സിനിമയുടെ തിരക്കഥക്കും സംവിധാനത്തിനും ശേഷം മുഹ്സിൻ പരാരിയോടൊപ്പം തിരക്കഥയെഴുതി പുറത്തിറങ്ങാനിരിക്കുന്ന പുതിയ ചിത്രമാണ് കാക്ക921
"മാമുക്കോയ നായകനായ നേറ്റീവ് ബാപ്പ എന്ന മ്യൂസിക് ആൽബത്തിൽ അസിസ്റ്റന്റ് സംവിധായകനായിട്ടുണ്ട് സക്കരിയ. റിവോളവ് എന്ന ഷോർട് ഫിലിം ആണ് സകരിയയുടെ ആദ്യത്തെ വർക്ക്.  "(2013). ശേഷം ശ്രീജിത്ത് സുകുമാരൻ സംവിധാനം ചെയ്ത ഹാങോവർ എന്ന ചലചിത്രത്തിൽ അസിസ്റ്റന്റ് സംവിധായകനായി.



</doc>
<doc id="399564" url="https://ml.wikipedia.org/wiki?curid=399564" title="കോലാലമ്പൂർ സിറ്റി സെന്റർ">
കോലാലമ്പൂർ സിറ്റി സെന്റർ

പട്ടണത്തിലെ പട്ടണമായി നിർദ്ദേശിക്കപ്പെട്ടിട്ടുള്ള 100 ഏക്കർ പ്രദേശത്ത് ലോകത്തിലെ ഉയരം കൂടിയ കെട്ടിടമായ റ്റ്വിൻ ടവർ, വ്യാലാര സമുച്ചയങ്ങൾ, ഓഫീസ് കെട്ടിറ്റങ്ങൾ, അനേകം ഹോട്ടലുകൾ എന്നിവയുണ്ട്. ആർക്കും പ്രവേശിക്കാവുന്ന ഒരു പൊതു പാർക്കും മുസ്ലീം പള്ളിയും ഈ പ്രദേശത്തുണ്ട്. മുഴുവൻ പദ്ധതിയും സ്ഥലത്ത് സ്ഥിതി ചെയ്യുന്ന ഡിസ്ട്രിൿറ്റ് കൂളിങ്ങാണ്, തണുപ്പിക്കുന്നത്.

കോലാലമ്പൂർ സിറ്റി സെന്ററിന്റെ സ്ഥലം ചരിത്രപരമായി പഴയ കോലലമ്പൂർ പട്ടണത്തിന്റെ വടക്കായുള്ള സമ്പന്ന പാർപ്പിട മേഖലയാണ്. പ്രദേശത്തിന്റെ കേന്ദ്രഭാഗത്ത് സെലങൊർ ടർഫ് ക്ലബ്ബിന്റെ യഥാർത്ഥ പ്രസദേശമാണ്. പന്തയ സ്ഥപത്തിന്റെ കാഴ്ചകൾ കാണുന്നതിനു അതിനു ചുറ്റും ധാരാളം വീടുകൾ പണിതിട്ടുണ്ട്. 1950നു ശേഷം വൻകിട വികസങ്ങൾ കോളാലമ്പൂരിന്റെ വടക്കോട്ട് മാറി. വികസനം വീടുകളുടെ കുറഞ്ഞ സാന്ദ്രതയിൽ നിന്ന് ഉയർന്ന സാന്ദ്രതയുള്ള വ്യവസായ സമുച്ചയങ്ങളിലേക്കും ഓഫോസുകളിലേക്കും മാറി, നഗര പ്രാന്ത വികസനത്തിൽ നിന്നും പുതിയ കോലാലമ്പൂർ കൊമേഴ്സ്യൽ കെന്റരിലേക്ക് മാറി. 1988ൽ klcc പദ്ധതിക്കു വേണ്ടി ടർഫ് ക്ലബ്ബും അതിനോടനുബന്ധിച്ച വീടുകളും വിറ്റു. ടർഫ് ക്ലബ്ബ് സുങൈ ബെസിയിലേക്ക് മാറ്റി സ്ഥാപിച്ചു. തുടർന്നുള്ള വർഷങ്ങളിൽ klcc പദ്ധതിയുടെ വികസനത്തിനു കൂടുതൽ താമസസ്ഥലങ്ങൾ ഏറ്റെടുത്തു.

KLCC ഒരു നൂറ് ഏക്കർ വിസ്തീർണ്ണമുള്ള പദ്ധതിയാണ്.വിവിധ ഘട്ടങ്ങളുള്ള മിശ്രിത വികസന പദ്ധതിയാണ്. പ്രദേശത്തെ ഭൂമിയെ വിവിധ ഉദ്ദേശങ്ങൾക്കായുള്ള പല പ്ലോട്ടുകൾ ആയി തിരിച്ചിരിക്കുന്നു. 
KLCCമാസ്റ്റർ പ്ലാനിനെ അടിസ്ഥാനമാക്കിയാണ് സോയിങ്ങ്. 
KLCC മേഖലയിലെ ഓഫീസുകൾ മലേഷ്യയിലെ വലിയ കമ്പനികളുടെ ആസ്ത്താനമാണ്, പെട്രോണാസ് ഇരട്ട സ്തൂപമാണ് കേന്ദ്ര സ്ഥാനം.

1992 ജനുവരി ഒന്നിനു നിർമ്മിച്ച ഇത് 1994 ഡിസംബർ 31നു വരെ ലോകത്തിലെ ഏറ്റവും ഉയരം കൂടിയ കെട്ടിറ്റമായിരുന്നു. ഇന്നുംലോകത്തിലെ എറ്റവും ഉയരം കൂടിയ ഇരട്ട കെട്ടിടവും ഇതു തന്നെ. തെക്കുകിഴ്ക്കൻ ഏഷ്യയിലെ ഏറ്റവും വലിയ എണ്ണക്കമ്പനിയായ പെട്രോണാസിന്റെ ആസ്ഥാനം ഇവിടെയാണ്.
സ്തൂപവും അതിനു താഴെയുള്ള മാളും രൂപകൽപ്പന ചെയ്തത് അരജന്റീനക്കാരനായ ആർക്കിടെക്റ്റ് സീസർ പെല്ലി ആണ്. 1991ൽ നിർമ്മാണം തുടങ്ങി 7 വർഷത്തിനുശേഷം ഏഷ്യൻ സാമ്പത്തിക മാന്ദ്യ കാലത്ത്പൂർത്തിയാക്കി. മണ്ണിന്റെ അവസ്ഥ കാരണം കോകത്തിലെ ഏറ്റവും താഴ്ചയുഌഅ അടിത്തറ ഇതാണ്. 88 നിലകളുള്ള കെട്ടിടം റീ-ഇൻഫോഴ്സ്ഡ് കോൺക്രീറ്റും ഉരുക്കും ഉപയോഗിച്ചാണ് നിനർമ്മിച്ചിരിക്കുന്നത്.

മെനേറ എക്സോൺ മൊബിൽ നിർമ്മിച്ചത് 1997 ജനുവരി 1 നാണ് നിർമ്മിച്ചത്. ലോകത്തിലെ ഏറ്റവും വലിയ ലിസ്റ്റഡ് കമ്പനിയായ എക്സോൺ മൊബിലിന്റെ മലേഷ്യൻ സബിസിഡിയറിയാണ്.

30-നിലകളുള്ള ദീർഘ ചതുരാകൃതിയായ കെട്ടിടമാണ്. തീരെ ഉള്ളിൽ തൂണുകളില്ലാത്ത നിർമിതിയാണ്.

ഔദ്യോഗികമായി മെനാറ3 പെട്രോണാസ് 60 നിലകളുള്ള കെട്ടിടം 2012 ൽ പൂർത്തിയാക്കി. ഈ സ്തൂപം സുരിയ കെഎൽ എന്ന ഷോപ്പിങ്ങ് മാളുമായി ബന്ധപ്പെടുത്തിയിരുന്നു.

ഈ സ്തൂപം രൂപകൽപ്പന ചെയ്തതും സീസർ പെല്ലിയാണ്. നിർമ്മാണം 2006ൽ തുടങ്ങി 2012ൽ മുഴുവനാക്കി. സ്തൂപത്തിനു മണ്ടാരിൻ ഓറിയന്റിലേക്കു പ്രവേശന കവാടവും ലോട്ട് ഡി1 ലേക്ക് ഭൂഗർഭ പാതയുണ്ട്.. കെഎൽസിസി പ്രോപ്പർട്ടീസിന്റെ ഭാവി വികസനത്തിനു വേണ്ടിയുള്ളതാണ് ലോട്ട്1.
സ്തൂപത്തിന്റെ ചേദം ദീർഘ ചതുരവും സമചതുരവും കൂടിയതാണ്. താഴത്തെ നില മുതൽ 40 നിലവരെ ദീർഘ ചതുരാകൃതിയാണ്.




</doc>
<doc id="399567" url="https://ml.wikipedia.org/wiki?curid=399567" title="ഹൊക്കീൻ">
ഹൊക്കീൻ

തായ്‌വാൻ, തെക്കുകിഴക്കൻ ഏഷ്യ, തെക്കുകിഴക്കൻ ചൈനയിലെ ഫുയിജാൻ പ്രവിശ്യയിലെ തെക്കൻ ഭാഗത്തും സംസാരിച്ചുവരുന്ന തെക്കൻ ഭാഷയായ മിന്നാൻ - സൗത്തേൺ മിൻ ഭാഷയുടെ വകഭേദമാണ് ഹൊക്കീൻ (English: Hokkien (; from ) or Minnan Proper (閩南語/閩南話),
തെക്കൻ ഫുജിയാനിലെ മിൻ സംസാരിക്കുന്ന പ്രവിശ്യയിൽ നിന്നാണ് ഇതിന്റെ ഉത്ഭവം. തെക്കൻ മിൻ ഭാഷയുടെ മുഖ്യധാരാ വകഭേദമാണ് ഹൊക്കീൻ
തെക്കൻ മിൻ ഭാഷയുടെ മറ്റൊരു വകഭേദമായ ടിയോച്യു ഭാഷയുമായിട്ടാണ് ഹൊക്കീൻ ഏറ്റവും അടുത്ത് ബന്ധപ്പെട്ടുകിടക്കുന്നത്.
ടിയോച്യുയുമായി പരസ്പരം പരിമിതയാമ സമ്പർക്കം മാത്രമെയുള്ളുവെങ്കിലും ഹൈനാനിസ്, ലീസുഹോ എന്നീ ഭാഷകളുടെ വകഭേദങ്ങളുമായി ഇത് വളരെ വിദൂരമായി ബന്ധപ്പെട്ടുകിടക്കുന്നു. ഹൊക്കീൻ ഭാഷയെ കൂടാതെ, ഫുജിയാൻ പ്രവിശ്യയിൽ വേറെയും മിൻ ഭാഷകളുണ്ട്. എന്നാൽ, അവ പരസ്പരം മനസ്സിലാകാത്തവയാണ്. 
വിദേശ ചൈനക്കാരുടെ ഇടയിൽ പ്രത്യേകിച്ച് തെക്കുകിഴക്കൻ ഏഷ്യയിലെ എല്ലാ വകഭേദങ്ങളും ഉപവിഭാഗങ്ങളും സംസാരിക്കുന്ന ചൈനക്കാരുടെ പൊതു ഭാഷയായാണ് ചരിത്രപരമായി ഹൊക്കീൻ പ്രവർത്തിക്കുന്നത്. 
സിനോ തിബറ്റൻ ഭാഷാ കുടുംബത്തിലെ സിനിറ്റിക് -ചൈനീസ് ഭാഷകളിൽ ഹൊക്കീൻ ആണ് ഇന്നും ഈ പ്രവിശ്യയിൽ ധാരാളമായി സംസാരിക്കുന്നത്. സിംഗപ്പൂർ, മലേഷ്യ, ഇന്തൊനേഷ്യ, ഫിലിപ്പൈൻസ്, തായ് ലാൻഡ്, ലാവോസ്, കമ്പോഡിയ എന്നി ഇൻഡോ ചൈന ഭാഗങ്ങളിലും ഹൊക്കീൻ ആണ് പ്രധാന സംസാര ഭാഷ
ഇന്തോനേഷ്യൻ തലസ്ഥാനമായ ജക്കാർത്തയിൽ ചുറ്റുഭാഗങ്ങളിലുള്ള അഞ്ചു ലക്ഷത്തോളം ആളുകൾ സംസാരിച്ചു വരുന്ന ബെതാവി മലായി ഭാഷയിൽ ധാരാളം ഹൊക്കാൻ ഭാഷാ പദങ്ങൾ ഉപയോഗിച്ചു വരുന്നുണ്ട്. 
തെക്കൻ മിൻ ഭാഷാ വകഭേദമായ ക്വാൻസാൻങ് സംസാരിക്കുന്ന ചൈനക്കാർ മുഖ്യധാരാ ഭാഷയായികാണുന്നവ
തെക്കുകിഴകൻ ഏഷ്യയിലും ഇംഗ്ലീഷ് സംസാരിക്കുന്ന സമുദായങ്ങൾക്കിടയിലും ഹൊക്കീൻ എന്ന പദം ദക്ഷിണേഷ്യൻ ഉച്ചാരണമായ ഫുജിയാനിൽ ഉദ്ഭവിച്ചതാണ്.

ഫുജിയാൻ പ്രവിശ്യയുടെ തെക്ക് ഭാഗത്താണ് ഹൊക്കിയാൻ ഭാഷയുടെ ഉത്ഭവം. വ്യാപാരത്തിന്റെയും കുടിയേറ്റങ്ങളുടെയും ഒരു പ്രധാന കേന്ദ്രമായിരുന്നു ഈ പ്രദേശം. പിന്നീട് ഇത് ചൈനയിലെ ഏറ്റവും സാധാരണമായ ഒരു വകഭേദമായി തീർന്നു.
ഫുജിയാന് പുറത്ത് ഹൊക്കീൻ വകഭേദങ്ങളുടെ ഏറ്റവും വലിയ ഭാഗമുള്ളത് തായ്‌വാനിലാണ്. 
ഗിൻങ് രാജവംശത്തിന്റെ 200 വർഷത്തെ ഭരണകാലത്ത് ആയിരകണക്കിന് കുടിയേറ്റക്കാർ ഫുജിയാനിൽ നിന്നും വർഷം തോറും എത്തി.
തായ്‌വാനിലെ ഹൊക്കീൻ പതിപ്പിന് ക്വാൻസാഉ, ശാൻങ്‌സാഉ വകഭേദങ്ങളുമായാണ് കൂടുതൽ സാമ്യം. എന്നാൽ അതിന് ശേഷം, അമോയ് പ്രാദേശിക വകഭേദത്തിനാണ് ആധുനിക സ്റ്റാൻഡേർ ബഹുമതി ലഭിച്ചത്.
തെക്കുകിഴക്കൻ ഏഷ്യയിലും അതുപോലെ തന്നെ അമേരിക്കൻ ഐക്യനാടുകളിലും (ഹൊക്ക്ലോ അമേരിക്കക്കാർ) വിദേശ ചൈനക്കാർക്കിടയിൽ മിന്നിൻ (ഹോക്കിൻ) സംസാരിക്കുന്നവർ ധാരാളം ഉണ്ട്.
തെക്കൻ ഫുജിയനിൽ നിന്നുള്ള പല ഹാൻ ചൈനീസ് വംശജരും ഹോക്ലോ ആയിരുന്നു
ഇപ്പോൾ ബർമ (മ്യാന്മർ), ഇൻഡോനേഷ്യൻ (മുൻ ഡച്ച് ഈസ്റ്റ് ഇൻഡീസ്), മലേഷ്യ, സിങ്കപ്പൂർ (മുൻകാല മലായ, ബ്രിട്ടീഷ് സെറ്റിൽമെന്റ്‌സ്) എന്നിവിടങ്ങളിലും ഹൊക്കീൻ ഭാഷ എത്തിയിട്ടുണ്ട്..

തെക്കൻ ഫുജിയാനിൽ പ്രധാനമായും മൂന്ന് ഹോക്കീൻ വകഭേദങ്ങളാണുള്ളത്.
ചിൻച്യൂവ്, അമോയ്, ചിയാങ്ച്യു എന്നിവ യഥാക്രമം ക്വാൻസാഹു, ക്‌സിയാമെൻ, ഷാങ്‌സാഹു എന്നീ നഗരങ്ങളിലാണ് ഉദ്ഭവിച്ചത്.


</doc>
<doc id="399577" url="https://ml.wikipedia.org/wiki?curid=399577" title="സായിച്ചനിയ">
സായിച്ചനിയ

അന്ത്യ ക്രിറ്റേഷ്യസ് കാലത്തു ജീവിച്ചിരുന്ന ഒരു ദിനോസർ ആണ് സായിച്ചനിയ. ഇവയുടെ അഞ്ചിൽ കൂടുതൽ ഫോസിലുകൾ കിട്ടിയിട്ടുണ്ട്. മംഗോളിയയിൽ നിന്നും ചൈനയിൽ നിന്നും ആണ് ഇവയുടെ ഫോസിൽ കണ്ടു കിട്ടിയിട്ടുള്ളത്. അങ്കയ്ലോസൗർ വിഭാഗത്തിൽപ്പെട്ട, കവചമുള്ള, ദിനോസർ ആയിരുന്നു ഇവ. പേര് മംഗോളിയൻ ഭാഷയിൽ ആണ്. സായിച്ചനിയ എന്നാൽ മംഗോളിയയിൽ 'ഭംഗിയുള്ളത്' എന്നാണ് അർഥം . വരണ്ട പ്രദേശങ്ങളിൽ ജീവിച്ചിരുന്ന സസ്യഭോജി ആയിരുന്നു ഇവ . 

1970 ൽ ആണ് ഇവയുടെ ആദ്യ ഫോസിൽ കണ്ടു കിട്ടുന്നത്, അത് മംഗോളിയയിൽ നിന്നായിരുന്നു . 1977 ൽ ആണ് അതിന്റെ വർഗ്ഗീകരണം നടന്നത്. ഇതേ ഫോസിൽ തന്നെ ആണ് ഹോളോ ടൈപ്പ് സ്പെസിമെൻ GI SPS 100/151. 1970 ത്തിലും 1971 ലും നടന്ന പോളിഷ് മംഗോളിയൻ പര്യവേഷണം അങ്കയ്ലോസൗർ ഉൾപ്പെട്ട വിഭാഗം ദിനോസറുകളുടെ ഒന്നിലധികം ഫോസ്സിലുകൾ കണ്ടെത്തുകയുണ്ടായി ഗോബി മരുഭൂമിയിൽ നിന്നും സായിച്ചനിയയുടെ കൂടെ തന്നെ കണ്ടു കിട്ടുകയും വർഗ്ഗീകരണം നടക്കുകയും ചെയ്ത മറ്റൊരു അങ്കയ്ലോസൗർ ദിനോസർ ആണ് ടാർചിയ . എന്നാൽ വലുപ്പത്തിൽ സായിച്ചനിയയുടെ ഇരട്ടി ഭാരം ഉള്ളവയായിരുന്നു ടാർചിയ.<br>

ഇവയുടെ വർഗ്ഗീകരിച്ചിട്ടുള്ള പ്രധാന ഫോസ്സിലുകൾ ഇവയാണ് സ്പെസിമെൻ GI SPS 100/151 , സ്പെസിമെൻ ZPAL MgD-I/114, സ്പെസിമെൻ PIN 3142/251, സ്പെസിമെൻ MPC 100/1305, സ്പെസിമെൻ PIN 3142/250. ഈ ഫോസ്സിലുകളിൽ സ്പെസിമെൻ MPC 100/1305 ഒരു പ്രായപൂർത്തി ആവാതെ സായിച്ചനിയ ആയിരുന്നു , സ്പെസിമെൻ PIN 3142/250 ആവട്ടെ സായിച്ചനിയ അല്ല മറിച്ചു ടാർചിയ ആവാൻ ആണ് സാദ്ധ്യത എന്നും പറയുന്നു. ഈ കിട്ടിയ ഫോസ്സിലുകളിൽ എല്ലാം പ്രധാനമായി കിട്ടിയിട്ടുള്ളത് തലയോട്ടി അല്ലെക്കിൽ തലയുടെ പ്രധാന ഭാഗങ്ങളും, ഇവയുടെ ശരീരത്തിൽ ഉടനീളം കണ്ടിരുന്ന അസ്ഥി നിർമിതമായ തൊലിയുടെ പുറത്തുള്ള കവചങ്ങളും ആയിരുന്നു (ഓസ്റ്റിയോഡെർമ്മ), നട്ടെല്ലിന്റെ ഭാഗങ്ങൾ, വാരി എല്ലുകൾ, മുൻ കാലുകൾ എന്നിവയാണ് . എന്നാൽ ഏകദേശം പൂർണമായ സ്പെസിമെൻ PIN 3142/251 ഇത് വരെ വർഗ്ഗീകരിച്ചിട്ടില്ല .

ഇടത്തരം വലുപ്പമുള്ള അങ്കയ്ലോസൗർ ആയിരുന്നു സായിച്ചനിയ. ഏകദേശം പരമാവധി 6.6 മീറ്റർ (22 അടി) നീളം ഉണ്ടായിരുന്നു എന്ന് അനുമാനിക്കുന്നു. ഏകദേശം 2 ടൺ മുതൽ മുകളിലേക്ക് ആണ് ഭാരം കണക്കുകൂട്ടിയിട്ടുള്ളത് (ഏകദേശം അഞ്ചു മീറ്റർ നീളം വരുന്ന സ്പെസിമെന്റെ ഭാരം ) . അങ്കയ്ലോസൗർ വിഭാഗം ദിനോസറുകളുടെ വാലിന്റെ അറ്റത്ത് ഉണ്ടായിരുന്ന ദണ്ഡ് മാനദണ്ഡമാക്കി ഇവയുടെ ഭാരം നിർണയിക്കാമായിരുന്നു. എന്നാൽ വർഗ്ഗീകരിച്ച ഹോളോ ടൈപ്പ് സ്പെസിമെൻ ആയ GI SPS 100/151 ന് ശരീരത്തിന്റെ മുൻ ഭാഗത്തെ ഫോസ്സിൽ മാത്രമേ കണ്ടു കിട്ടിയിട്ടുള്ളു. ഇവയുടെ തലയോട്ടിക്ക് 45.5 സെ മീ (17.91 ഇഞ്ച്‌) നീളവും, 48 സെ മീ (18.89 ഇഞ്ച്‌) വീതിയും ഉണ്ട്. ഇത് കൊണ്ട് തന്നെ അങ്കയ്ലോസൗർ വിഭാഗത്തിൽ പെട്ട കവചമുള്ള ദിനോസറുകളുടെ തലയോട്ടികളിൽ ഏറ്റവും വലിയ തലയോട്ടികളിൽ ഒന്നാണ് ഇവയുടേത് .

അങ്കയ്ലോസൗർ വിഭാഗം ദിനോസറുകളുടെ ജീവശാഖയിൽ ഇവയെ ഉൾപ്പെടുത്തിയിരിക്കുന്നു. പിനോക്കോസൗറസ് എന്ന അങ്കയ്ലോസൗർ വിഭാഗം ദിനോസറും സായിച്ചനിയയും വളരെ ഏറെ സാമ്യങ്ങൾ ഉള്ള ദിനോസറുകൾ ആയിരുന്നെകിലും വർഗ്ഗീകരണം ചെയ്ത പ്രൊഫസർ മറയാൻസാക ഇവയെ രണ്ടു വ്യത്യസ്ത ജീവശാഖാ വഴികളിൽ ആണ് പെടുത്തിയിരിക്കുന്നത് . 2015 ലേ ഏറ്റവും പുതിയ പൈലോ അനുസരിച്ചുള്ള പഠനപ്രകാരം ഉള്ള ജീവ ശാഖ ചുവടെ,


</doc>
<doc id="399583" url="https://ml.wikipedia.org/wiki?curid=399583" title="ഡ്രാഗൺ ബാൾ സൂപ്പർ">
ഡ്രാഗൺ ബാൾ സൂപ്പർ

ഡ്രാഗൺ ബാൾ സൂപ്പർ (Japanese: ドラゴンボール超 Hepburn: "Doragon Bōru Sūpā?") എന്നത് ജപ്പാനിലെ ഇപ്പോൾ ഓടിക്കൊണ്ടിരിക്കുന്ന ഒരു അനിമേഷൻ ടീ വി പരിപാടിയാണ്. ടോയ് അനിമേഷൻ പ്രോഡൂസ് ചെയ്യുന്ന സീരീസ് പുറത്തിറങ്ങിയത് ജൂലൈ 5, 2015നാണ്. ഡ്രാഗൺ ബാൾ ഫ്രാഞ്ചൈസിയുടെ നിർമ്മാതാവ് അക്കീര ടോറിയാമയാണ് കഥാസന്തർഭം എഴുതി തയ്യാറാക്കിയത്. എന്നാൽ വ്യക്തിഗത എപിസോഡുകളെല്ലാം വെവ്വേറെ തിരക്കഥാകൃത്തുകളാണ് എഴുതിയത്.  ഷൂയിഷയുടെ ഷൊങ്കൻ മാംഗ മാസിക വി ജംഗിൽ സീരിയലായി ടയോട്ടാരൗ അവതരിപ്പിച്ച മാംഗ പരമ്പരയും ഇതാണ്. 18 വർഷത്തിനിടയിൽ ആദ്യത്തെ കഥാഗതി അവതരിപ്പിക്കുന്ന ഡ്രാഗൺ ബാൾ സൂപ്പർ, തോറിയാമിയുടെ ആദ്യകാല ഡ്രാഗൺ ബാൾ മാംഗയ്ക്കും ഡ്രാഗൺ ബോൾ സിയുടെ ടെലിവിഷൻ പരമ്പരയ്ക്കും ആനിമേഷൻ തുടർച്ചയാണ.

മാജിൻ ബൂവിനെ തോൽവിയോടെ ബൂമിയിൽ സമാധാനം തിരികെ വന്നു. സൺ ഗോകൂ ഒരു മുള്ളങ്കി കൃഷിക്കാരനായി ജീവിതം തുടങ്ങി. എല്ലാവരും സന്തോഷത്തോടെ ജീവിക്കുന്ന സമയത്താണ് ആപത്ത് 7ാം പ്രപഞ്ചത്തിന്റെ സംഹാര ദേവനായ ബീരസിന്റെ രുപത്തിൽ വരുന്നത്. ലോകത്തിൽ വച്ച് ഏറ്റവും ഭയാനകനും ശക്തനായ രണ്ടാമത്ത വ്യക്തിയുമാണ് ബീറസ്. വർഷങ്ങളായി ഗാഡനിദ്രയിലായിരുന്ന ബീറസ്, വിസ് എന്ന മാലാഖയോട് സൂപ്പർ സെയാൻ ദൈവമെന്ന (超サイヤ人ゴッド Sūpā Saiya-jin Goddo?) പ്രവചനത്തെ യുദ്ധം ചെയ്യണമെന്ന ആഗ്രഹം പ്രകടിപ്പിക്കുന്നു. ബീരസിൽ നിന്നും ഭൂമിയെ രക്ഷിക്കാൻ ഗോക്കു സൂപ്പർ സെയാൻ ദൈവമായി മാറുന്നു. തോൽവി സമ്മതിക്കേണ്ടി വന്നിട്ടും ഗോക്കുവിന്റെ പരിശ്രമം ബീരസിനെ പ്രീതിപ്പെടുത്തുന്നു, ബീരസ് ഭൂമിയെ ഇല്ലാതാക്കേണ്ടെന്ന് തീരുമാനിക്കുന്നു. ഈ ഭാഗം ലെ സന്തർഭങ്ങൾ വീണ്ടും പ്രതിപാദിക്കുന്നു.

ഗോക്കുവും വിജീറ്റയും ബീറസിന്റേയും വിസിന്റേയും കൂടെ പരിശീലനത്തിനു പോയ സമയത്ത് ഫ്രീസയുടെ ബാക്കിയുണ്ടായിരുന്ന പടയാളികൾ രാജാവിനെ തിരിച്ചു കൊണ്ടുവരാൻ ഡ്രാഗൺ ബോളുകൾ തേടി ഭൂമിയിലേക്ക് വരുന്നു. പുനർജനിച്ച് കുറച്ചുകാലത്തെ പരിശീലനത്തിനു ശേഷം ഫ്രീസയും സംഘവും ഗോക്കുവിനോട് പ്രതികാരം ചെയ്യാനിറങ്ങുന്നു. ഫ്രീസയെ നേരിടാനായി ഗോക്കുവും വിജീറ്റയും തിരിച്ചു വരുന്നു, അതേസമയം ക്രില്ലനും ഗോഹാനും പിക്കലോയും മാസ്റ്റർ റോഷിയും ടിയാനും ബാക്കിയുള്ളവരെ നേരിടുന്നു. പുതിയ രുപം നേടിയിട്ടും ആ രുപം ഉൾകൊള്ളാൻ സമയം നൽകാൻ കഴിയാത്തതിനാൽ ഫ്രീസ വിജീറ്റയോട് തോൽക്കുന്നു. ഈ ഭാഗം ഡ്രാഗൺ ബാൾ Z:ഫ്രീസയുടെ പുനർജന്മത്തിലെ സന്തർഭങ്ങൾ വീണ്ടും പ്രതിപാദിക്കുന്നു.

ഫ്രീസയുടെ പ്രതികാരത്തിനു ശേഷം, ബീരസിന്റെ ഇരട്ട സഹോദരനും ആറാം ലോകത്തിന്റെ സംഹാരദേവനുമായ ചംപ, ലോകങ്ങളിലെ മികച്ച പോരാളികൾ തമ്മിൽ ഒരു ടൂർണമെന്റ് നടത്താൻ പ്രേരിപ്പിക്കുന്നു, ഭൂമിയെ പന്തയ വസ്തുവാക്കുന്നു. ഗോക്കുവും കൂട്ടുകാരും ടൂർണമെന്റിൽ പങ്കെടുക്കുന്നു. ഓരോ മൽസരവും ആശ്ചര്യപ്പെടുത്തുന്ന പുതിയ കഴിവുകൾ കാണിച്ചുതരുന്നു. അവസാന മൽസരം ഗോക്കുവും വിജീറ്റയെ തോൽപിച്ച ഹിറ്റും തമ്മിലാകുന്നു. ഹിറ്റിനെ ഹിറ്റിന്റെ മുഴുവൻ ശക്തിയിൽ നേരിടാൻ മൽസരനിയമങ്ങൾ അനുവതിക്കാത്തതിനാൽ ഗോക്കു മൽസരത്തൽ നിന്നു പിൻവാങ്ങുന്നു. ഗോക്കുവിനെ പിൻതുടർന്ന് ഹിറ്റും മൽസരത്തിൽ നിന്നും പിൻവാങ്ങുന്നു. ഏഴാം ലോകത്തിന്റെ ടീം മൽസരത്തിൽ ജയിക്കുന്നു.

ഗോക്കു പിന്നീട് എല്ലാ പ്രപഞ്ചങ്ങളുടേയും രാജാവും സംഹാരദേവൻമാർ വരെ ഭയപ്പെടുന്ന സെനോയെ പരിചയപ്പെടുന്നു. ഇനി വരുംപോൾ കൂടെ കളിക്കാനായി ഒരു സുഹൃത്തിനേയും കൊണ്ടുവരാമെന്ന് വാക്കു നൽകുന്നു. ഗ്രാന്റ് പ്രീസ്റ്റു്, എല്ലാ മാലാഖമാരുടേയും പിതാവ്, സെനോയുടെ സഹായിയായി കാണപ്പെടുന്നു 

ടൂർണമെന്റിനു ശേഷം ഭാവി ട്രങ്കസ് വീണ്ടും വന്നു ഗോക്കുവിനോട് സാദൃശ്യമുള്ള ഗോക്കു ബ്ലാക്ക് എന്ന ശത്രുവിനേപ്പറ്റി സൂചന നൽകുന്നു. ഗോക്കുവും കൂട്ടുകാരും പിന്നീട് അത് പത്താം ലോകത്തിലെ കിയോ ഷിൻ ആയ സമാസു ആണെന്ന് മനസ്സിലാക്കുന്നു. സമാസു മറ്റൊരു സമയപഥത്തിലെ ഗോക്കുവിന്റെ ശരീരം മോഷ്ടിക്കുകയും, ഇപ്പോഴത്തെ സമയപഥത്തിലെ സമാസുവുമായി ചേർന്ന് അമരത്വം നേടാനും മർത്യൻമാരെ എല്ലാം ഇല്ലാതാക്കാനും പദ്ധതിയിടുന്നു. ഇതിന്റെയെല്ലാം അവസാനം, ഭാവിയിലെ സെനോ വന്ന് ഭാവി സമയപഥം ഇല്ലാതാക്കുന്നു. ഭാവിയിലെ സെനോയെ ഗോക്കു തന്റെ സമയപഥത്തിലെ സെനോയുടെ അടുത്തെത്തിക്കുകയും തന്റെ വാക്കു പാലിക്കുകയും ചെയ്യുന്നു.

ഭാവിയിലെ ട്രങ്ക്സ് തിരിച്ചു വന്നതിനുശേഷം കുറച്ചുകാലം കഴിഞ്ഞു സെനോയും ഭാവയിലെ സെ‌നോയും കൂടി ശക്തിയുടെ മൽസരം വക്കുന്നു (力の大会 Chikara no Taikai). ഗോക്കുവിന്റെ അഭിപ്രായപ്രകാരം എല്ലാ ലോകത്തിൽ നിന്നും ശക്തരായ പത്തുപേർ വീതം മൽസരത്തിൽ പങ്കെടുപ്പിക്കാൻ തീരുമാനിക്കുന്നു. എന്നാൽ തോൽക്കുന്ന ലോകങ്ങളെല്ലാം ഇല്ലാതാക്കും എന്ന് രണ്ടു് രാജാക്കന്മാരും തീരുമാനിച്ചപ്പോൾ അതൊരു അതിജീവനത്തിനുള്ള യുദ്ധമായി മാറുന്നു. ഏഴാം ലോകത്തിൽ നിന്നും ഗോക്കു, വിജീറ്റ, ഗോഹാൻ, പികലോ, ടിയാൻ, മാസ്റ്റർ രോഷി, ആന്റ്രോയിഡ് 17, ആന്റ്രോയിഡ് 18, ക്രില്ലൻ കൂടാതെ മൽസരത്തിനുവേണ്ടി കുറച്ചു നേരത്തേക്കായി ഫ്രീസയേയും പുനർജനിപ്പിക്കുന്നു. സെനോ രാജാക്കൻമാർക്ക് ബലഹീനരായ ലോകങ്ങളെ ഇല്ലാതാക്കാന് പദ്ധതിയുണ്ടായിരുന്നിട്ടും, ഇതറിയാത്ത മറ്റ് ലോകങ്ങളിലെ യോദ്ധാക്കൾ ഗോക്കുവിനെ വില്ലനായി കാണുന്നു. ദൈവങ്ങളേക്കാൾ ശക്തിയുള്ളതായി കാണപ്പെടുന്ന ജീറനുമായി യുദ്ധം ചെയ്യുന്നതിലൂടെ ഗോക്കു ഒരു ദൈവതുല്ല്യമായ രൂപത്തിലേത്ത് എത്തുന്നു. ഗോക്കുവിന് ചിന്തിക്കാതെ തന്നെ ഒഴിഞ്ഞുമാറാനുള്ള കഴിവ് നേടുന്നു.

പരമ്പരയുടെ സ്രഷ്ടാവ് എന്നതിലുപരി അക്കീര ടോരിയാമ കിമിറ്റോഷി ചിയോക്ക സംവിധാനം ചെയ്ത പുതിയ അനിമേയുടെ മൂല കഥയുടേയും ആശ‍യത്തന്റേയും ഉടമയായും അറിയപ്പെടുന്നു. ടോറിയാമ സ്രഷ്ടിച്ച പുതിയ കഥാപാത്രങ്ങളെ കൂടാതെ, പ്രപഞ്ച അതിജീവന
ഇതിവൃത്തത്തിന്റെ കഥാപാത്രങ്ങളെ സ്രഷ്ടിച്ചത് ടോയാടാരൂ ആണ്, ചിലത് രണ്ടുപേരും ഒരുമിച്ചും.


</doc>
<doc id="399587" url="https://ml.wikipedia.org/wiki?curid=399587" title="ജഹാംഗീറിൻറെ ശവകുടീരം">
ജഹാംഗീറിൻറെ ശവകുടീരം

ജഹാംഗീറിൻറെ ശവകുടീരം () മുഗൾ ഭരണാധികാരിയായിരുന്ന ജഹാംഗീറിനായി പതിനേഴാം നൂറ്റാണ്ടിൽ നിർമ്മിക്കപ്പെട്ട ഒരു ശവകുടീരമാണ്. 1637 ൽ നിർമ്മിക്കപ്പെട്ട ഈ ശവകുടീരം പാക്കിസ്ഥാൻ പഞ്ചാബിലെ രവി നദിയുടെ തീരത്തുള്ള ഷഹ്‍ദാര ബാഗിലാണ് സ്ഥിതി ചെയ്യുന്നത്. ആധുനിക ചുവർചിത്രങ്ങളും മാർബിളുകളും കൊണ്ട് അലങ്കരിച്ചിരിക്കുന്ന അകത്തള രൂപകല്പകയാണ് ഇവിടം പ്രശസ്തമാക്കുന്നത്. ഇതിൻറെ പുറംഭാഗം അമൂല്യമായ മിനുക്കിയ കല്ലുകൾ ഉപയോഗിച്ചുള്ള ചിത്രകലയാൽ ("pietra dura)" അത്യധികമായി മോടി കൂട്ടിയിരിക്കുന്നു.

ശവകുടീരത്തോടൊപ്പം പാർശ്വസ്ഥമായ അൿബറി സരായി, ആസിഫ് ഖാൻറെ ശവകുടീരം എന്നിവ ഒന്നിച്ച് നിലവിൽ യുനെസ്കോയുടെ ലോകപൈതൃക പദവിയുടെ താൽക്കാലിക പട്ടികയിൽ ഇടംപിടിച്ചിരിക്കുന്നു.

കോട്ടകൊത്തളങ്ങളാൽ വലയം ചെയ്യപ്പെട്ട ലാഹോർ നഗരത്തിൻറെ വടക്കു പടിഞ്ഞാറൻ ദിശയിൽ ഷഹ്‍ദാര ബാഗിലാണ് ശവകുടീരം സ്ഥിതിചെയ്യുന്നത്. ലാഹോറിൽ നിന്നു മാറി രവി നദിക്കരയിൽ സ്ഥിതിചെയ്യുന്ന ഈ ശവകുടീരം ഒരു ഗ്രാമീണ മേഖലയിൽ അതിൻറെ അനേകം ഉദ്യാനങ്ങളാൽ അറിയപ്പെടുന്നു. 1557 ൽ സ്ഥാപിതമായ നൂർജഹാൻ ഉദ്യാനത്തിലെ ദിൽകുഷ ഗാർഡനിലാണ് ഈ ശവകുടീരം സ്ഥിതി ചെയ്യുന്നത്. 1645 ൽ നിർമിച്ച ആസിഫ് ഖാന്റെ ശവകുടീരം, 1637 ൽ നിർമിച്ച അക്ബറി സാറായ് എന്നിവ ജഹാംഗീറിന്റെ ശവകുടീര സമുച്ചയത്തിൻറെ തൊട്ടു പടിഞ്ഞാറ് ഭാഗത്ത് സ്ഥിതി ചെയ്യുന്നു. ഈ മൂന്ന് നിർമ്മിതികളും ഒരു കിഴക്ക്-പടിഞ്ഞാറ് അക്ഷത്തിൽ അധിഷ്ഠിതമായ ഒറ്റ ഘടകമായി ക്രമീകരിച്ചിരിക്കുന്നു. ഷഹ്‍ദാരബാഗ് സ്മാരകങ്ങളിൽ അവസാനത്തേതായ ജഹാംഗീറിന്റെ പത്നി നൂർജഹാന്റെ ശവകുടീരം ആസിഫ് ഖാന്റെ ശവകുടീരത്തിന് അൽപ്പം തെക്കുപടിഞ്ഞാറായി സ്ഥിതിചെയ്യുന്നു.

1605 മുതൽ 1627 വരെ മുഗൾ സാമ്രാജ്യം ഭരിച്ചിരുന്ന ജഹാംഗീർ ചക്രവർത്തിക്കു വേണ്ടി നിർമ്മിക്കപ്പെട്ടതാണ് ഈ ശവകുടീരം. കശ്മീരിന്റെ താഴ്വരയിലുള്ള രാജൗറി പട്ടണത്തിനടുത്തുവച്ചാണ് ചക്രവർത്തി അന്തരിച്ചത്. ശവസംസ്കാര ചടങ്ങുകൾക്കായി അദ്ദേഹത്തിൻറെ മൃതശരീരം കാശ്മീരിൽനിന്നു ലോഹോറിലേയ്ക്ക് കൊണ്ടുവരികയും 1627 നവംബർ 12 വെള്ളിയാഴ്ച സംസ്കരിക്കുകയും ചെയ്തു. അദ്ദേഹത്തെ സംസ്കരിച്ച ദിൽക്കുഷ് ഉദ്യാനം, ജഹാംഗീറും, പത്നി നൂർജഹാനും ലാഹോറിൽ താമസിച്ചിരുന്ന കാലത്ത് അവർക്ക് ഒരു പ്രിയപ്പെട്ട സ്ഥലമായിരുന്നു. അദ്ദേഹത്തിൻറെ പുത്രനും പുതിയ മുഗൾ ചക്രവർത്തിയുമായിരുന്ന ഷാജഹാൻ തൻറെ പിതാവിന്റെ ബഹുമാനാർത്ഥം അദ്ദേഹത്തിൻറെ ഭൌതിക ശരീരം ഉൾക്കൊള്ളുന്ന സ്ഥലത്ത് ഒരു ചക്രവർത്തിയ്ക്കു ഏറ്റവു യോജിച്ച രീതിയിൽ ഒരു ശവകുടീരം നിർമ്മിക്കണമെന്നു നിർദ്ദേശിച്ചിരുന്നു.

സമകാലീനചരിത്രകാരന്മാർ, ജഹാംഗീറിന്റെ പുത്രനായ ഷാജഹാനാണ് ശവകുടീരത്തിന്റെ നിർമ്മാണം ആസൂത്രണം ചെയ്തതെങ്കിലും അദ്ദേഹത്തിൻറെ പത്നിയായിരുന്ന നൂർജഹാൻ ദർശനങ്ങളുടെ ഫലമായിരുന്നു ഇതെന്നു സമർത്ഥിക്കുന്നു. പിതാവിന്റെ ശവകുടീരത്തിൽനിന്ന് പ്രചോദനമുൾക്കൊണ്ട് 1627 ൽ നൂർജഹാൻ ഈ ശവകുടീരം രൂപകൽപ്പന ചെയ്തിരിക്കുന്നതെന്നും അതിൻറെ നിർമ്മാണത്തിൻറെ ചിലവിനു സഹായിക്കുകയും ചെയ്തുവെന്നു കരുതപ്പെടുന്നു.  1627 ൽ നിർമ്മാണം ആരംഭിക്കുകയും ഇത് പൂർത്തിയാക്കാൻ പത്തുവർഷവും നിർമ്മാണച്ചിലവായി അക്കാലത്തെ പത്തുലക്ഷം രൂപയും വേണ്ടിവന്നുവെന്നു കണക്കാക്കപ്പെടുന്നു.

സിഖ് ദർബാർ രേഖകൾ പ്രകാരം 1814 ൽ ഈ ശവകുടീരത്തിൽ അറ്റകുറ്റപ്പണികൾ നടന്നിരുന്നു. എന്നിരുന്നാലും, സിഖ് ഭരണത്തിൻ കീഴിൽ ഈ ശവകുടീരം പങ്കിലമാക്കപ്പെടുകയും രഞ്ജിത് സിങ്ങിന്റെ സൈന്യം ശവകുടീരം ആക്രമിച്ച് സുവർണ്ണ ക്ഷേത്രത്തിൻറെ അലങ്കാരത്തിന് ഉപയോഗിക്കുന്നതിനായി ഇവിടെ നിന്ന് കെട്ടിട സാമഗ്രികൾ കടത്തിക്കൊണ്ടുപോകുകയും ചെയ്തു. നശിപ്പിക്കപ്പട്ട ശവകുടീരത്തിൻറെ ഭാഗം ഒരു സ്വകാര്യ ഭവനത്തിൻറെ ഉപയോഗത്തിനായി പരിവർത്തനം ചെയ്യുകയും രജ്ഞിത് സിംഗിൻറെ സൈന്യത്തിലെ മുതിർന്ന ഉദ്യോഗസ്ഥനും മൂസ സാഹിബ് എന്നറിയപ്പെട്ടിരുന്നതുമായ ആളുടെ ഉപയോഗത്തിനു നൽകുകയും ചെയ്തു. 1828 ൽ കോളറ ബാധിച്ച് മൂസാ സാഹിബ് മരണമടയുകയും അദ്ദേഹത്തെ ഈ ശവകുടീരത്തിൻറെ തറയിൽ സംസ്കരിക്കുവാൻ​ നിർദ്ദേശിച്ചതിലൂടെ രഞ്ജിത് സിംഗ് ഒരിക്കൽ കൂടി ഈ ശവകുടീരത്തെ പങ്കിലമാക്കിയിരുന്നു.  1880 ആയപ്പോഴേക്കും ഈ ശവകൂടീരത്തിനു മുകളിലായി രണ്ടാം നിലപോലെ നിലനിന്നിരുന്ന മറ്റൊരു രണ്ടാം താഴികക്കുടം രഞ്ജിത്ത് സിങ്ങിന്റെ സൈന്യം മോഷ്ടിച്ചുവെന്ന് ആരോപിക്കപ്പെട്ടു.  എന്നാൽ ശവകുടീരത്തിൽ ഒരു രണ്ടാം താഴികക്കുടം നിലനിന്നിരുന്ന കഥയോ സൂചിപ്പിക്കുന്നതായ യാതൊരു തെളിവുമില്ല.

ആസിഫ് ഖാൻ, നൂർജഹാൻ എന്നിവരുടെ ശവകുടീരങ്ങൾക്കിടയിൽ ഒരു റെയിൽവേ ലൈൻ നിർമിക്കപ്പെട്ടപ്പോൾ ബ്രിട്ടീഷ് ഭരണത്തിൻ കീഴിലായിരുന്ന ഷഹ്‍ദാര സ്മാരക സമുച്ചയങ്ങൾ വീണ്ടും നാശനഷ്ടങ്ങൾക്കു വിധേയമായി.  പിന്നീട് ബ്രിട്ടീഷുകാർ 1889-1890 കാലഘട്ടത്തിൽ ഈ ശവകുടീരങ്ങളിൽ അറ്റകുറ്റപ്പണികൾ ചെയ്തു. 1867, 1947, 1950, 1954, 1955, 1957, 1958, 1959, 1962, 1966, 1973, 1976, 1988, 2010 എന്നീ വർഷങ്ങളിൽ രവി നദിയിലുണ്ടായ പ്രളയം ഈ ശവകുടീര സമുച്ചയങ്ങളുടെ നിലനിൽപ്പിനു ഭീഷണിയുയർത്തുകയോ നാശനഷ്ടങ്ങൾ വരുത്തുകയോ ചെയ്തിരുന്നു. വെള്ളപ്പൊക്കത്താൽ 1988 ൽ ഈ പ്രദേശത്തിൻറെ ഭൂരിഭാഗവും 5 ദിവസത്തേക്ക് ഏകദേശം 10 അടിയോളം ഉയരത്തിൽ വെള്ളത്തിലായിരുന്നു.


</doc>
<doc id="399589" url="https://ml.wikipedia.org/wiki?curid=399589" title="ചോലിസ്താൻ മരുഭൂമി">
ചോലിസ്താൻ മരുഭൂമി

താർ മരുഭൂമിയുടെ തുടർച്ചയായി പാകിസ്താനിൽ സ്ഥിതിചെയ്യുന്ന ഉഷ്ണ മരുഭൂമിയാണ് ചോലിസ്താൻ മരുഭൂമി. ഇതിനെ റോഹി മരുഭൂമി, നാരാ മരുഭൂമി എന്നിങ്ങനെയും വിളിക്കാറുണ്ട്. പാകിസ്താനിലെ പഞ്ചാബ് പ്രവിശ്യയിലെ ബഹാവൽപൂരിൽ നിന്നു തുടങ്ങി സിന്ധിലേക്കും അവിടെ നിന്ന് താർ മരുഭൂമി വരെയും ഇതു വ്യാപിച്ചുകിടക്കുന്നു. ബഹാവൽപൂരിൽ നിന്നാരംഭിക്കുന്ന ചോലിസ്ഥാൻ മരുഭൂമിക്ക് 30 കിലോമീറ്റർ നീളവും 26300 ചതുരശ്ര കിലോമീറ്റർ വിസ്തൃതിയുമുണ്ട്. തുർക്കി ഭാഷയിൽ മരുഭൂമി എന്നർത്ഥം വരുന്ന 'ചോൽ' എന്ന പദത്തിൽ നിന്നാണ് ചോലിസ്താൻ മരുഭൂമിക്ക് ആ പേരു ലഭിച്ചതെന്നു കരുതുന്നു. മരുഭൂമിയുടെ സമീപത്തായി ഘാഗ്ഗർ-ഹക്ര നദി ഒഴുകുന്നു. ഈ നദിയുടെ തീരത്ത് സിന്ധു നദീതട സംസ്കാരത്തിലെ അവശേഷിപ്പുകൾ കണ്ടെത്തിയിട്ടുണ്ട്.

അലഞ്ഞു തിരിഞ്ഞു നടക്കുന്ന ജനസമൂഹമാണ് ചോലിസ്താൻ മരുഭൂമിയിൽ കാണപ്പെടുന്നത്. കാലാവസ്ഥയെ അശ്രയിച്ചു ജീവിക്കുന്ന ഇക്കൂട്ടർ ഇടയ്ക്കിടെ വാസസ്ഥാനങ്ങൾ മാറ്റാറുണ്ട്. കമ്പിളി, പരുത്തി, നെയ്ത്ത്, മൺപാത്രനിർമാണം എന്നിങ്ങനെ ധാരാളം വ്യവസായങ്ങൾ ഇവിടെയുണ്ട്. പാകിസ്താനിലെ ഏറ്റവും വലിയ മോട്ടോർ സ്പോർട്സ് മേളയായ 'ചോലിസ്താൻ മോട്ടോർ സ്പോർട്സ് റാലി എല്ലാവർഷവും ഇവിടെ വച്ചു നടത്താറുണ്ട്.

ചൂട് കൂടുതലായതിനാൽ ചോലിസ്ഥാൻ മരുഭൂമി സദാ വരണ്ടുണങ്ങിക്കിടക്കുന്നു. എങ്കിലും അങ്ങിങ്ങായി ചെറിയ പച്ചപ്പുകളും കാണാൻ സാധിക്കും. പകൽ മുഴുവൻ ചൂടു കൂടുതലായ ഈ പ്രദേശത്തു രാത്രിയാൽ അതിശൈത്യമാണ് അനുഭവപ്പെടുന്നത്. ഇവിടെ അപൂർവ്വമായി മാത്രമേ മഴ പെയ്യാറുള്ളൂ. മൃഗങ്ങൾക്കു ഭക്ഷണം കൊടുക്കുന്നതിനും കുടിവെള്ളത്തിനും വേണ്ടി ഇവിടുത്തെ ജനങ്ങൾ അലഞ്ഞുതിരിഞ്ഞു നടക്കാറുണ്ട്.

സിന്ധുനദീതട സംസ്കാര കാലം മുതൽ ഇവിടെ ജനവാസമുണ്ട്. ഘാഗ്ഗർ-ഹക്ര നദിയുടെ തീരത്തായി സിന്ധുനദീതട സംസ്കാരത്തിലെ അവശിഷ്ടങ്ങൾ കണ്ടെത്തിയത് ഇക്കാര്യം ശരിവയ്ക്കുന്നു. പൊതുവെ ഒറ്റപ്പെട്ടു ജീവിക്കുവാനാഗ്രഹിക്കുന്ന ഗോത്രവർഗ്ഗക്കാരാണ് ഇവിടെ കൂടുതലായും കാണപ്പെടുന്നത്. പുറംലോകത്തെ പ്രശ്നങ്ങളൊന്നുമില്ലാതെ ഒതുങ്ങിക്കൂടി ജീവിക്കുന്ന ഇവർ അലഞ്ഞുതിരിഞ്ഞുള്ള ജീവിതം ഇഷ്ടപ്പെടുന്നു. പണ്ടുകാലം മുതൽക്കേ ഒറ്റപ്പെട്ടു കിടക്കുന്ന പ്രദേശമായതിനാൽ ഇവിടെ ഒരു തനതായ സംസ്കാരം രൂപപ്പെട്ടുവന്നിട്ടുണ്ട്.

മുഗൾ സാമ്രാജ്യ കാലത്തിനു മുമ്പുവരെ ഒറ്റപ്പെട്ടു കിടന്നിരുന്ന പ്രദേശമാണ് ചോലിസ്താൻ മരുഭൂമി. മുഗൾ ചക്രവർത്തി അക്ബറിന്റെ കാലത്താണ് ഈ പ്രദേശം ഒരു വ്യവസായ കേന്ദ്രമായി മാറിയത്. ഇവിടെയുള്ള കൽപ്പണിക്കാർ, ശിൽപികൾ, കലാകാരൻമാർ, കരകൗശല വിദഗ്ദ്ധർ, നെയ്ത്തുകാർ, മൺപാത്രനിർമാതാക്കൾ എന്നിങ്ങനെ വ്യത്യസ്ത തൊഴിലുകൾ ചെയ്തിരുന്നവരുടെ സഹായത്തോടെ രാജാക്കന്മാർ കൊട്ടാരങ്ങളും മറ്റും നിർമ്മിച്ചു.

ഊഷര ഭൂമിയായതിനാൽ ചോലിസ്താൻ മരുഭൂമിയിൽ കൃഷി വളരെ കുറവാണ്. വ്യവസായങ്ങളെ ആശ്രയിച്ചാണ് ഇവിടെയുള്ളവർ ജീവിക്കുന്നത്. കന്നുകാലി വളർത്തലാണ് ചോലിസ്താൻ സമ്പദ്‌വ്യവസ്ഥയുടെ നട്ടെല്ല്. ആട്, ചെമ്മരിയാട്, ഒട്ടകം എന്നീ മൃഗങ്ങളെ ഇവിടെ വ്യാപകമായി വളർത്തുന്നുണ്ട്. ഇവയുടെ പാൽ, ഇറച്ചി, കൊഴുപ്പ്, രോമം എന്നിവയുമായി ബന്ധപ്പെട്ട വ്യവസായങ്ങൾ ഇവിടെ ധാരാളമായി കാണപ്പെടുന്നു. മരുഭൂമിയിലൂടെയുള്ള ക്ലേശകരമായ യാത്രയിൽ ചോലിസ്ഥാൻ നിവാസികൾ ഒട്ടകങ്ങളെ ആശ്രയിക്കുന്നു. യാത്ര ആവശ്യങ്ങൾ കൂടാതെ ഇവയുടെ തൊലി, രോമം എന്നിവ ഉപയോഗിച്ചുള്ള വസ്ത്രനിർമ്മാണവും ഇവിടെ സജീവമാണ്.

പാകിസ്താനിലെ മറ്റു ഭാഗങ്ങളിൽ നിർമ്മിക്കുന്നതിനെക്കാൾ മികച്ച കമ്പിളി നൂൽ ഇവിടെ ഉൽപ്പാദിപ്പിക്കുന്നുണ്ട്. ഇവയുപയോഗിച്ച് മനോഹരമായ പരവതാനികളും പുതപ്പുകളും വസ്ത്രങ്ങളും ഇവിടെ നിർമ്മിക്കുന്നു. കമ്പിളി വിൽപ്പനയിലൂടെ വലിയ ലാഭമാണ് ലഭിക്കുന്നത്. സിന്ധു നദീതട സംസ്കാരത്തിലെ മികവിന്റെ മുദ്രയായ പരുത്തി തുണി വ്യവസായവും ഇവിടെ സജീവമാണ്. മികച്ച നിലവാരത്തിലുള്ള ഖദർ തുണികളും കിടക്കവിരികളുമെല്ലാം ഇവിടെ നിർമ്മിക്കുന്നു. ചോലിസ്ഥാൻ പ്രദേശത്ത് പരുത്തിയും പട്ടും കൊണ്ടു നെയ്തെടുക്കുന്ന 'സൂഫി' എന്ന വസ്ത്രം പ്രസിദ്ധമാണ്. വസ്ത്രങ്ങൾ കൂടാതെ കരകൗശല വസ്തുക്കളുടെ നിർമ്മാണ കേന്ദ്രങ്ങളും ഇവിടെയുണ്ട്. തുകൽ കൊണ്ടു നിർമ്മിക്കുന്ന 'ചോലിസ്താനി ഖുസ' എന്ന ചെരുപ്പ് ഗുണമേന്മ കൊണ്ടും ചിത്രപ്പണികൾ കൊണ്ടും ശ്രദ്ധേയമാണ്.

ചോലിസ്ഥാനിലെ മൺപാത്ര വ്യവസായത്തിന് സിന്ധു നദീതട സംസ്കാരത്തോളം പഴക്കമുണ്ട്. പാത്രങ്ങളും മറ്റും നിർമ്മിക്കുന്നതിനുള്ള പശിമയുള്ള മണ്ണ് ഇവിടെ സുലഭമായി ലഭിക്കുന്നു. ചോലിസ്താനിൽ ഉൽപ്പാദിപ്പിക്കുന്ന വസ്തുക്കൾ പാകിസ്താനിലെ വിവിധ ഭാഗങ്ങളിലേക്കു കയറ്റുമതി ചെയ്യുന്നുമുണ്ട്.

ഉഷ്ണ മരുഭൂമിയാണെങ്കിലും ചോലിസ്താനിൽ മഴക്കാടുകളും കാണപ്പെടുന്നുണ്ട്. 'ദോധ്‌ല വനങ്ങൾ' എന്നാണ് അവയെ വിളിക്കുന്നത്. ഹൗബറ ബസ്റ്റാർഡിനെപ്പോലുള്ള ദേശാടനപ്പക്ഷികൾ ഇവിടെ ശൈത്യകാലത്ത് എത്താറുണ്ട്. കടുത്ത വംശനാശ ഭീഷണി നേരിടുന്ന ഈ പക്ഷികൾ ഐ.യു.സി.എന്നിന്റെ റെഡ് ഡാറ്റാ ബുക്കിൽ ഇടംപിടിച്ചവയാണ്. 2001-ൽ ഇവയുടെ എണ്ണം 4746-ൽ നിന്നും ഏതാനും ഡസനിലേക്കു കുറഞ്ഞതായി കണ്ടെത്തിയിരുന്നു. വംശനാശ ഭീഷണി നേരിടുന്ന ചിങ്കാരമാനും ചോലിസ്ഥാൻ മരുഭൂമിയിൽ കാണപ്പെടുന്നു. 2007-ൽ 3000 എണ്ണം ചിങ്കാരമാനുകളുണ്ടായിരുന്ന ഇവിടെ 2010 ആയപ്പോഴേക്കും 1000 എണ്ണമായി കുറഞ്ഞു. നിയമവിരുദ്ധമായ വേട്ടയാടലാണ് ഇവയുടെ എണ്ണം കുറച്ചത്.

ചോലിസ്ഥാൻ മരുഭൂമിക്കു സമീപം ധാരാളം കോട്ടകളുണ്ട്. അവയാണ്,



</doc>
<doc id="399595" url="https://ml.wikipedia.org/wiki?curid=399595" title="അലങ്കാരച്ചെടി">
അലങ്കാരച്ചെടി

പൂന്തോട്ടങ്ങളിലോ ഓഫീസ്, വീട് തുടങ്ങിയ കെട്ടിടങ്ങൾക്കകത്തോ അലങ്കാരത്തിന് വേണ്ടി മാത്രമായി വളർത്തുന്ന സസ്യങ്ങളാണ് അലങ്കാരച്ചെടികൾ (Ornamental plant). ഇവയെ പരിപാലിക്കുന്നത്, ഉദ്യാന വിജ്ഞാനത്തിന്റെ ഭാഗമായ പുഷ്പകൃഷിയിൽ ഉൾപ്പെടുന്നു.

ചെടികളെ വെട്ടിയൊരുക്കി വിവിധ രൂപങ്ങളിലാക്കിയും വിവിധ വർണ്ണ സസ്യങ്ങൾ നട്ടുപിടിപ്പിച്ചും സവിശേഷമായ കായ്കളോ ഘടനാ വൈശിഷ്യമോ ഉള്ള ഇല, പൂക്കൾ, കാണ്ഡം, വേര് എന്നിവ പ്രദർശിപ്പിക്കുന്നതിനോ അലങ്കാരച്ചെടികൾ വളർത്തുന്നു. സുഗന്ധത്തെ മുൻനിർത്തിയും ഇവയെ വളർത്താറുണ്ട്. കള്ളിച്ചെടികളിൽ സവിശേഷത അവയുടെ മുള്ളുകളുടെ വൈവിധ്യവും ക്രമീകരണവുമാണ്.
അലങ്കാരച്ചെടികളായി വളർത്തുന്ന വൃക്ഷങ്ങളെ അലങ്കാര വൃക്ഷങ്ങൾ എന്നു വിളിക്കാം. ബോൺസായ് വൃക്ഷങ്ങൾ, വിവിധ ഇനങ്ങളായ പന, ചെറി ബ്ലോസം തുടങ്ങിയവ ഇങ്ങനെ വളർത്തുന്നവയാണ്. വഴിയോര പാർക്കുകളിൽ (Roadside Park) ഇങ്ങനെയുള്ള വൃക്ഷങ്ങൾ അനുയോജ്യമാണ്.

അലങ്കാരച്ചെടികളായി വളർത്താൻ പുല്ലിനങ്ങൾ വളരെ അനുയോജ്യമാണ്. കുറഞ്ഞ കാലം കൊണ്ട് വളർത്തുന്നതിനും വിവിധ നിറങ്ങളുള്ളവയെ ചെടിച്ചട്ടികളിലും മറ്റും വളർത്തി ഇടകലർത്തി മനോഹരമായി ക്രമീകരിക്കുന്നതിനും സാധിക്കുന്നു. പൊവേസി ഇനത്തിൽപ്പെട്ട സസ്യങ്ങൾ ഇങ്ങനെ വളർത്താൻ വളരെ സൗകര്യമാണ്.

വെട്ടിയൊരുക്കി വിവിധ രൂപങ്ങളിലായി ക്രമീകരിക്കുന്നത് കുറ്റിച്ചെടി ഇനത്തിൽപ്പെട്ട സസ്യങ്ങൾ വളരെ അനുയോജ്യമാണ്. ബോട്ടാണിക്കൽ ഗാർഡനുകളിലെ ഒരു പ്രധാന ആകർഷണമാണ് ഇത്തരം ടോപിയറി രൂപങ്ങൾ. പെട്ടെന്ന് ഇലകൊഴിയാത്ത കുറ്റിച്ചെടികളാണ് ഇങ്ങനെ ശിൽങ്ങളാക്കുന്നത്. ഇതൊരുതരത്തിൽ, ജീവനുള്ള ശിൽപങ്ങളെ സൃഷ്ടിക്കുന്ന കലയാണ്, .

[[വർഗ്ഗം:സസ്യശാസ്ത്രം]]
[[വർഗ്ഗം:അഗ്രോണമി]]

</doc>
<doc id="399599" url="https://ml.wikipedia.org/wiki?curid=399599" title="മൻഖൂസ്വ് മൗലീദ്">
മൻഖൂസ്വ് മൗലീദ്

പതിനഞ്ചു- പതിനാറ് നൂറ്റാണ്ടുകളിൽ കേരളത്തിൽ ജീവിച്ചിരുന്ന ഇസ്ലാമിക പണ്ഡിതനും, ഖാദിരിയ്യ ധാരയിലെ ആധ്യാത്മിക ജ്ഞാനിയുമായ ശൈഖ് സൈനുദ്ദീൻ മഖ്ദൂം ഒന്നാമൻ രചിച്ച മുഹമ്മദീയ മൗലീദ് (പ്രവാചക പ്രകീർത്തന കാവ്യം ) ആണ് മൻഖൂസ്വ് മൗലീദ് കേരളത്തിൽ ഏറ്റവും പ്രചാരമുള്ളതും ആഗോള തലത്തിൽ ശ്രദ്ധിക്കപ്പെട്ടതുമായ ഒരു കാവ്യ രചനയാണിത്. മൻഖൂസ്വ് എന്നാൽ ചുരുക്കിയത്, സംക്ഷിപ്തം, സംഗ്രഹം എന്നെല്ലാമാണ് അർത്ഥം. 

പതിനാറാം നൂറ്റാണ്ടിൻറെ തുടക്കത്തിൽ പൊന്നാനിയിലും പരിസരത്തും പടർന്നു പിടിച്ച സാംക്രമിക രോഗങ്ങളിൽ നിന്നും രക്ഷ നേടാനായി മഖ്ദൂം കബീർ മൻഖൂസ് മൗലീദ് രചിക്കുകയും പ്രദേശ വാസികളോട് രോഗ സ്ഥിരമായി അവ പാരായണം ചെയ്തു ശമനത്തിനായി പ്രാർത്ഥിക്കാൻ കൽപ്പിക്കുകയായിരുന്നു. മൻഖൂസ്വ് മൗലീദിൻറെ അവസാന ഭാഗത്തുള്ള പ്രാർത്ഥനകൾ വബാഅ്ഇൽ നിന്നും രക്ഷ തേടിയുള്ളവ ആയതിനാൽ പടർന്നു പിടിച്ച വ്യാധി പ്ളേഗ് കോളറ പോലുള്ളവയാണെന്ന് കരുതപ്പെടുന്നു.

മൻഖൂസ്വ് മൗലീദ് ശൈഖ് സൈനുദ്ദീൻ മഖ്ദൂം ഒന്നാമൻ തന്നെ രചിച്ചതാണെന്നും അതല്ല വിശ്വ പ്രസിദ്ധ സൂഫി യോഗി ഇമാം ഗസ്സാലിയുടെ സുബ്ഹാന മൗലീദ് മഖ്ദൂം കബീർ ക്രോഢീകരിക്കുക ആയിരുന്നുവെന്നും മഖ്ദൂം രണ്ടാമനാണ് ഇത് സംഗ്രഹിച്ചതെന്നൊക്കെയുള്ള വിത്യസ്ത അഭിപ്രായങ്ങൾ നിലനിൽക്കുന്നുണ്ട്. 



</doc>
<doc id="399600" url="https://ml.wikipedia.org/wiki?curid=399600" title="ആസിഫ് ഖാൻറെ ശവകുടീരം">
ആസിഫ് ഖാൻറെ ശവകുടീരം

ആസിഫ് ഖാൻറെ ശവകുടീരം പഞ്ചാബിലെ ലാഹോർ നഗരത്തിലെ ഷഹ്‍ദാര ബാഗിൽ സ്ഥിതിചെയ്യുന്ന പതിനേഴാം നൂറ്റാണ്ടിൽ നിർമിച്ചതെന്ന് കരുതപ്പെടുന്ന ഒരു ശവകുടീരമാണ്. ആസിഫ് ഖാൻ എന്നു പേരുള്ള മുഗൾ രാജ്യതന്തജ്ഞൻ മിർസ അബുൽ ഹസൻ ജായ്ക്കുവേണ്ടിയാണ് ഇത് നിർമ്മിക്കപ്പെട്ടത്. ആസിഫ് ഖാൻ നൂർജഹാൻറെ സഹോദരനും മുഗൾ ചക്രവർത്തിയായിരുന്ന ജഹാംഗീറിന്റെ ഭാര്യാസഹോദനുമായിരുന്നു.  ജഹാംഗീറിൻറെ ശവകുടീരത്തിനു പാർശ്വസ്ഥമായ സ്ഥിതി ചെയ്യുന്ന ആസിഫ് ഖാന്റെ ശവകുടീരം നൂർജഹാൻറെ ശവകുടീരത്തിനടുത്തായിട്ടാണ് സ്ഥിതി ചെയ്യുന്നത്. ആസിഫ് ഖാൻറെ ശവകുടീരം മദ്ധ്യ ഏഷ്യൻ വാസ്തുശില്പ ശൈലിയിലാണ് നിർമ്മിച്ചിരിക്കുന്നത്. പേർഷ്യൻ രീതിയിലുള്ള ചാർബാഗ് ഉദ്യാനത്തിൻറെ മധ്യത്തിലായി ഈ ശവകുടീരം സ്ഥിതി ചെയ്യുന്നു.

ആസിഫ് ഖാൻ മുഗൾ രാജ്ഞി നൂർജഹാൻറെ സഹോദരനും പിന്നീട് മുംതാസ് മഹൽ എന്ന പേരിൽ പ്രശസ്തയായ ഷാജഹാൻറെ പട്ടമഹിഷി അർജുമാൻറ് ബാനോ ബീഗത്തിന്റെ പിതാവുമായിരുന്നു. 1636 ൽ ഖാൻ-ഇ-ഖാനാ ആയും കമാൻഡർ ഇൻ ചീഫുമായും ഉയർത്തപ്പെടുകയും ഒരു വർഷത്തിനു ശേഷം ലാഹോർ ഗവർണറായി അവരോധിക്കപ്പെടുകയും ചെയ്തു.1641 ജൂൺ 12 ന്, ഒരു വിമതനായിരുന്ന രാജാ ജഗത്സിങിനെതിരായ പോരാട്ടത്തിൽ ആസിഫ് ഖാൻ മരണമടഞ്ഞു. ലാഹോറിലെ ഷാഹ്‍ദാരബാഗ് ശവകുടീര സമുച്ചയത്തിൽ അദ്ദേഹത്തിൻറെ ശവകുടീരം ഷാജഹാൻ നിർമ്മിച്ചു.

ആസിഫ് ഖാൻറെ മരണത്തിനുശേഷം 1641 ൽ ഷാജഹാൻ ചക്രവർത്തി ഈ സ്മാരകമന്ദിരം സ്ഥാപനത്തിന് തുടക്കം കുറിച്ചു. പാദ്‍ഷാനാമയുടെ രചയിതാവായ അബ്ദുൽ ഹമീദ് ലാഹോരിയുടെ വാക്കുകൾ പ്രകാരം 1645 വരെ ഈ സ്മാരക മന്ദിരത്തിൻറെ നിർമ്മാണത്തിന് നാലു വർഷങ്ങളും 300,000 രൂപയും ചെലവാക്കിയെന്നാണ്. ജഹാംഗീർ ചക്രവർത്തിയുടെ ശവകുടീരത്തിനു നേരേ പടിഞ്ഞാറായി നിർമ്മിച്ചിരിക്കുന്ന ഈ സ്മാരകം ജഹാംഗീർ ശവകുടീരത്തിന് ഋജുവായി അക്ബറി സാരായിയെ തടസ്സപ്പെടുത്തുന്ന രീതിയിൽ നിലനിൽക്കുന്നു. സിഖ് സാമ്രാജ്യത്തിന്റെ ഭരണകാലത്ത് ഈ ശവകുടീരം വലിയ തോതിൽ നാശനഷ്ടങ്ങൾക്കു വിധേയമായി.

ലാഹോറിലെ ആദ്യത്തെ സിഖ് ഭരണാധികാരികളായിരുന്ന, ഗുജ്ജാർ സിംഗ്, ലാഹ്ന സിംഗ്, സുബ സിംഗ് എന്നിവരാണ് ശവകുടീരം തകരാൻ കാരണക്കാരായിത്തീർന്നത്. അതിൻെറ കാഴ്ച്ചയെ തടസ്സപ്പെടുത്തുന്ന രീതിയിൽ അവർ വലിയ ബോധിമരങ്ങൾ ഇതിനു തൊട്ടു സമീപത്തായി നട്ടുപിടിപ്പിച്ചു.  ബ്രിട്ടീഷ് കാലഘട്ടത്തിൽ മാത്രമാണ് ഈ മരങ്ങൾ നീക്കം ചെയ്യപ്പെട്ടത്. പത്തൊമ്പതാം നൂറ്റാണ്ടിൽ സിഖുകാർ അതിലെ മാർബിൾ കല്ലുകൾക്കും, മണൽക്കല്ലുകൾക്കുമായി കുടീരം കൊള്ളയടിച്ചിരുന്നു. ശവകുടീരത്തിൻറെ ഉൾഭാഗം, പുറംഭാഗം എന്നിവിടങ്ങളിലെ മാർബിളുകൾ, കല്ലറ അലങ്കരിക്കാനുള്ള വിവിധതരം കല്ലുകൾ എന്നിവ രഞ്ജിത് സിംഗ് നീക്കം ചെയ്തതായി ബ്രിട്ടീഷ് പര്യവേക്ഷകനായ വില്യം മൂർക്രോഫ്റ്റ് രേഖപ്പെടുത്തിയിരിക്കുന്നു. അമൃത്സറിലെ സുവർണ്ണക്ഷേത്രം അലങ്കരിക്കാനും പിന്നീട് ലാഹോർ കോട്ടയ്ക്കടുത്തുള്ള ഹസൂരി ബാഗ് ബറദാരി നിർമ്മിക്കുവാനും ഇവിടെനിന്നു നീക്കം ചെയ്ത വസ്തുക്കൾ ഉപയോഗിച്ചിരുന്നു.

പൂർണ്ണമായും ഇഷ്ടികകൊണ്ട് ഒരു അഷ്ടകോൺ മാതൃകയിൽ നിർമ്മിച്ചിരിക്കുന്ന ഈ കല്ലറ ഇരുവശങ്ങളിലായി 300 യാർഡുകളുടെ മധ്യത്തിലുള്ള ഒരു വലിയ ചതുഷ്‌കോണത്തിലാണ് സ്ഥിതിചെയ്യുന്നത്.

ഒരു പൂന്തോട്ടത്തിൻറെ ഉയരത്തേക്കാൾ 3 അടി 9 ഇഞ്ച് ഉയരത്തിൽ സ്ഥാപിച്ചിരിക്കുന്ന ചബൂത്ര അഥവാ പീഠത്തിലാണ് ശവകുടീരം സ്ഥാപിച്ചിരിക്കുന്നത്.  അഷ്ടഭുജത്തിൻറ ഓരോ വശവും 38 അടി 8 ഇഞ്ച് ആണ് അളവ്. വടക്കും തെക്കും ചുവരുകളിൽ വലിയ കവാടങ്ങൾ നിലവിലുണ്ടെങ്കിലും കുടീരത്തിൻറെ പ്രധാന കവാടം തെക്കൻ ഭാഗമാണ്.  ബ്രിട്ടീഷുകാരുടെ കാലത്ത് താമസസ്ഥലമാക്കി മാറ്റിയിരുന്ന ഒരു ചെറിയ പള്ളി കിഴക്കൻ ചുവരിൽ കാണാൻ സാധിക്കുന്നു. പടിഞ്ഞാറൻ മതിലിൽനിന്ന് അക്ബറി സാറായ് വഴി ജഹാംഗീറിൻറെ ശവകുടീരത്തിലേക്ക് പ്രവേശനം സാദ്ധ്യമാണ്. അഷ്ടഭുജ കുടീരങ്ങൾ ഒരിക്കലും ചക്രവർത്തിമാരെ അടക്കം ചെയ്യാൻ ഉപയോഗിച്ചിരുന്നില്ല. എങ്കിലും ആസിഫ് ഖാനെപ്പോലെയുള്ള ഉന്നതരായ ഉദ്യോഗസ്ഥരെ അടക്കം ചെയ്യുവാനാണ് സാധാരണയായി ഉപയോഗിച്ചിരുന്നത്. കുടീരം നിലനിൽക്കുന്ന ഉയർത്തിക്കെട്ടിയ തറ "സാങ്-ഇ-അബ്രി" അഥവാ ചുവന്ന ചുണ്ണാമ്പു കല്ലുകൾകൊണ്ടും പുറംഭിത്തി ചുവന്ന മണൽക്കല്ലും ഉപയോഗിച്ചാണ് നിർമ്മിച്ചിട്ടുള്ളത്.


</doc>
<doc id="399608" url="https://ml.wikipedia.org/wiki?curid=399608" title="ഇന്തോനേഷ്യയുടെ ദേശീയപതാക">
ഇന്തോനേഷ്യയുടെ ദേശീയപതാക

ചുവപ്പ്, വെളുപ്പ് എന്നീ വർണ്ണങ്ങളുള്ള ഒരു ദ്വിവർണ്ണ പതാകയാണ് ഇന്തോനേഷ്യയുടെ ദേശീയ പതാക. 2:3 എന്ന അനുപാതത്തിലുള്ള ഈ പതാകയെ തിരശ്ചീനമായി രണ്ട് ഭാഗങ്ങളായി വിഭജിച്ചിരിക്കുന്നു, ഇതിൽ മുകളിൽ ചുവപ്പ് നിറവും താഴെ വെള്ളനിറവും ചേരുന്നതാണ് പതാകയുടെ രൂപം. 1945 ആഗസ്ത് 17ന് ഇന്തോനേഷ്യയുടെ സ്വാതന്ത്ര്യ പ്രഖ്യാപന വേളയിലാണ് ഈ പതാക ആദ്യമായി അവതരിപ്പിച്ചത്. ജക്കാർത്തയിലെ പെഗാങ്സാൻ തിമൂർ സ്റ്റ്രീറ്റിൽ വച്ചായിരുന്നു ഈ പതാക ഉയർത്തിയത്. 1950 ആഗസ്ത് 17ന് ഡച്ചുകാർ ഭരണം കൈമാറിയപ്പോഴും ഈ പതാക ഉയർത്തിയിരുന്നു. അന്നുമുതൽ ഇന്നുവരെ പതാകയുടെ രൂപകല്പനയിൽ യാതൊരു മാറ്റങ്ങളൊന്നും വരുത്തിയിട്ടില്ല. 

ഇന്തോനേഷ്യയുടെ പതാക, മൊണാക്കോയുടെ പതാകയുമായി കാഴ്ചയിൽ ഒന്നാണ് എങ്കിലും ഇവയുടെ നീളം- വീതി അനുപാതങ്ങൾ രണ്ടും വ്യത്യാസ്തമാണ്.

1945 ഭരണഘടനയിലെ ആർട്ടിക്ക്ല് 35 പ്രകാരം ഈ പതാകയുടെ ഔഗ്യോഗിക നാമം "സാങ് സക മെരാ-പുതിഹ്" ("ചുവപ്പ് വെളുപ്പ് നിറങ്ങളുള്ള ഉന്നതമായ ദ്വിവർണ്ണ പതാക" എന്നർത്ഥം) എന്നാണ്. "ബെന്ദേര മെരാ-പുതിഹ്" (ചുവപ്പ്-വെളുപ്പ് പതാക) എന്ന് ഇതിനെ സാധാരണയായി വിളിക്കുന്നു.

ഇന്തോനേഷ്യയുടെ ദ്വിവർണ്ണ പതാകയുടെ അർത്ഥത്തെ കുറിച്ച് നിരവധി അഭിപ്രായങ്ങൾ നിലനിൽക്കുന്നുണ്ട്. ചുവപ്പ് ധൈര്യത്തിന്റെയും വെളുപ്പ് പരിശുദ്ധിയുടെയും പ്രതീകങ്ങളാണ് എന്നാണ് ഒരു വ്യാഖ്യാനം. ചുവപ്പ് മനുഷ്യ ശരീരം അഥവാ ഭൗതിക ലോകത്തെയും, വെളുപ്പ് ആത്മാവ് അല്ലെങ്കിൽ ആത്മീയ ജീവിതത്തെയും സൂചിപ്പിക്കുന്നും എന്നും വ്യഖ്യാനിക്കപ്പെടുന്നു; ഇവരണ്ടും കൂടിചേർന്ന് മനുഷ്യനെ പ്രതിനിധികരിക്കുന്നു." "

ഇന്തോനേഷ്യരുടെ ആചാരങ്ങളിലും ചുവപ്പ്, വെളുപ്പ് നിറങ്ങൾക്ക് പ്രധാന സ്ഥാനമുണ്ടായിരുന്നു. ചുവന്നനിറത്തിലുള്ള പഞ്ചസാര (പനഞ്ചക്കര) വെള്ളനിറത്തിലുള്ള അരി എന്നിവ ചേരുന്നത് ഇന്തോനേഷ്യൻ ഭക്ഷ്യസംസ്കാരത്തിൽ അതി പ്രധാനമായ ഒന്നാണ്. മജാപഹിത് സാമ്രാജ്യത്തിന്റെ പതാകയിലും ഇതേ നിറങ്ങൾ തന്നെയാണ് ഉണ്ടായിരുന്നത്.


</doc>
<doc id="399626" url="https://ml.wikipedia.org/wiki?curid=399626" title="അപ്പർ മസ്താങ്">
അപ്പർ മസ്താങ്

ഹിമാലയത്തിലെ നേപ്പാളി ഭാഗത്തുള്ള വിദൂരമായ ഒറ്റപ്പെട്ട പ്രദേശമാണ് 'മസ്താങ് Mustang (from the Tibetan "möntang" (), "Mustāṃg" "fertile plain"). മുമ്പ് ലോ രാജ്യം Kingdom of Lo ആയിരുന്നു. അപ്പർ മസ്താങ് എന്നു വിളിക്കപ്പെടുന്ന ഈ പ്രദേശം, 1992 വരെ സൈനികവിമുക്ത പ്രദേശമായിരുന്നു. ലോകത്തെ ഏറ്റവും നന്നായി സംരക്ഷിക്കപ്പെട്ട പ്രദേശമായിരുന്നു ഇത്. ഇവിടത്തെ ഭൂരിപക്ഷം ജനങ്ങളും ഇപ്പോഴും ടിബറ്റിലെ ഭാഷകളാണു സംസാരിച്ചുവരുന്നത്. പുറംലോകത്തുനിന്നും ഒറ്റപ്പെട്ടുനിന്നിരുന്ന ഈ പ്രദേശത്തെ സവിശേഷമായ ടിബറ്റൻ സംസ്കാരം ഇന്നും സംരക്ഷിതമായി നിലനിന്നുവരുന്നുണ്ട്.

നേപ്പാളിലെ ധവളഗിരി സോണിൽപ്പെട്ട മസ്താങ്ങ് ജില്ലയുടെ വടക്കൻ ഭാഗത്തുള്ള മൂന്നിൽ രണ്ടു പ്രദേശങ്ങളും അപ്പർ മസ്താങിൽ പെടും. 
തെക്കൻ മൂന്നിലൊന്ന് പ്രദേശത്തെ തകാലി എന്നു വിളിക്കുന്നു. ഇവിടെയാണ് തകാലി ഭാഷ സംസാരിക്കുന്ന തകാലി വംശജർ താമസിക്കുന്നത്. അവരുടെ സംസ്കാരം റ്റിബറ്റൻ സംസ്കാരവും നേപ്പാളീസ് സംസ്കാരവും കൂടിക്കലർന്നതാണ്. മസ്താങിലെ ജീവിതം വിനോദസഞ്ചാരത്തിലും മൃഗവളർത്തലിലും വാണിജ്യത്തിലും നിലനിൽക്കുന്നു.2008ലാണ് മസ്താങിന്റെ രാജഭരണപദവി എടുത്തുകളഞ്ഞത്. ആ വർഷം നേപ്പാൾ ഒരു ജനാധിപത്യ റിപ്പബ്ലിക്കായതിനാൽ ആണ് മസ്താങിന്റെ അധികാരം നഷ്ടമായി ആ രാജ്യം നേപ്പാളിൽ ലയിച്ചത്. നേപ്പാൾ രാജഭരണത്തിലായിരുന്ന 2008നു മുമ്പ് മസ്താങ് ആ രാജാവിന്റെ സാമന്തരാജ്യമായിരുന്നു. പുറംലോകത്തിന്റെ സ്വാധീനം മസ്താങ് ജനതയുടെ ജീവിതത്തിൽ വലിയ മാറ്റങ്ങൾ വരുത്തിവരികയാണ്. പ്രത്യേകിച്ചും ചൈനയുടെ സ്വാധീനം ഈ പ്രദേശത്തു കൂടിക്കൂടിവരുന്നുണ്ട്. 
അപ്പർ മസ്താങ്ങിലെ കാലാവസ്ഥ (ട്രാൻസ്-ഹിമാലയൻ കാലാവസ്ഥ)വളരെ തണുത്തതും അർദ്ധ മരുഭൂപ്രദേശത്തെ പോലുള്ളതുമാണ്. 250–400 മിമീ. ആണിവിടത്തെ ശരാശരി മഴ. അന്നപൂർണ്ണ, ധവളഗിരി പർവ്വതങ്ങളുടെ മഴനിഴൽപ്രദേശത്താണു അപ്പർ മസ്താങ് കിടക്കുന്നത്. 

2001ലെ ജനസംഖ്യാ കണക്കുപ്രകാരം, മസ്താങ് പ്രദേശത്തിന്റെ മുഴുവൻ ജനസംഖ്യ 14,981 ആണ്. മുപ്പത് ചെറിയ സെറ്റിൽമെന്റുകളും 3 പട്ടണങ്ങളും ഉൾപ്പെട്ടതാണീ പ്രദേശം. ഈ പ്രദേശത്തെ താമസക്കാർ തകലി, ഗുരുങ് എന്നീ വംശങ്ങളോ പരമ്പരാഗതമായ റ്റിബറ്റ് വംശജരായ മസ്താങ് വംശജരോ ആണ്.

മസ്താങ് ജനങ്ങൾ കൂടുതലും കാളി ഗന്ധകി നദിയ്ക്കു സമീപമാണു താമസിക്കുന്നത്. സമുദ്രനിരപ്പിൽനിന്നും 2800–3900 മീറ്റർ പൊക്കത്തിലാണ് ഈ പ്രദേശം. ഇവിടത്തെ കഠിനമായ സാഹചര്യം കാരണം നേപ്പാളിന്റെ കീഴ്ഭാഗത്തേയ്ക്ക് ഇവിടത്തെ ജനങ്ങൾ തണുപ്പുകാലസഞ്ചാരം നടത്തുന്നു. മസ്താങ് ജില്ലയുടെ ഭരണനിയന്ത്രണകേന്ദ്രം ജൊംസോം എന്ന സ്ഥലത്താണ്. ഇതാണിതിന്റെ തലസ്ഥാനം. കാങ്ബേണിയിൽ നിന്നും 8 കിലോമീറ്റർ തെക്കായാണീ പ്രദേശം സ്ഥിതിചെയ്യുന്നത്. 1962 മുതൽ മസ്താങിനു ജൊംസോമിൽ ഒരു വിമാനത്താവളം ഉണ്ട്. 1992 മുതൽ പടിഞ്ഞാറൻ വിനോദസഞ്ചാരത്തിനായി ഈ പ്രദേശം തുറന്നുനൽകി.

ഗന്ധകി നദിയാണ് മസ്താങിന്റെ പ്രധാന ജലസ്രോതസ്സ്. ഈ നദി മസ്താങിൽനിന്നും നേപ്പാളിന്റെ തെക്കുഭാഗത്തേയ്ക്ക് ഒഴുകുന്നു. മസ്താങിനെ കുറുകെ സഞ്ചരിക്കുന്നു. ഈ നദിക്കു സമാന്തരമായി ഒരു പുരാതനപാതയുണ്ട്. ഇതുവഴി ഇന്ത്യയിൽനിന്നും ടിബറ്റിലേയ്ക്ക് വാണിജ്യപാതയുണ്ടായിരുന്നു. ഉപ്പിനുവേണ്ടിയുള്ള വാണിജ്യം ആയിരുന്നു ഇന്ത്യയുമായി ആന്ന് നടന്നിരുന്നത്. തെക്കൻ മസ്താങ് ജില്ലയിലൂടെ നദിയൊഴുകുന്ന സ്ഥലത്ത് കാളി-ഗന്ധകി ഗോർജ് ഉണ്ട്. ചില കണക്കുകളിൽ ഇതാണത്രേ ലോകത്തിലെ തന്നെ എറ്റവും ആഴമുള്ള ഗോർജ്. 

പരമ്പരാഗതമായ മസ്താങിനു (ലോ രാജ്യം)53 കിലോമീറ്റർ വടക്കുതെക്കു വീതിയും 60 കിലോമീറ്റർ കിഴക്കു പടിഞ്ഞാറ് നീളവുമുണ്ടായിരുന്നു. ഈ രാജ്യത്തിന്റെ ഏറ്റവും ഉയരം കുറഞ്ഞ പ്രദേശത്തിനു 2750 മീ. ആയിരുന്നു ഉയരം. 





</doc>
<doc id="399647" url="https://ml.wikipedia.org/wiki?curid=399647" title="ലോയ് ക്രതോങ്ങ്">
ലോയ് ക്രതോങ്ങ്

തെക്കു പടിഞ്ഞാറൻ തായ്‌ലാന്റിലെ ഒരു സയാമീസ് ഉൽസവമാണ് ലോയ് ക്രതോങ്ങ് (ഇംഗ്ലീഷ്: Loi Krathong). 'ബാസ്കറ്റ് ഒഴുക്കുക' എന്നാണ് ഇതിന്റെ മലയാളം പരിഭാഷ. അലങ്കരിച്ച ബാസ്കറ്റുകൾ ഒഴുക്കുകയാണ് ആചാരം. പരമ്പരാഗത തായ് ചാന്ദ്ര കലണ്ടറനുസരിച്ച്, 12ാം മാസത്തിലെ പൗർണ്ണമി ദിനത്തിലാണ് ഈ ഉൽസവം കൊണ്ടാടുന്നത്. അതു കൊണ്ട് തന്നെ ഓരോ വർഷവും ഉൽസവ തിയ്യതി മാറുന്നു. പാശ്ചാത്യ കലണ്ടർ അനുസരിച്ച് നവംബർ മാസത്തിലാണ് ഉൽസവം. 

ഒഴുക്കാൻ ഉപയോഗിക്കുന്ന ബാസ്കറ്റുകൾ തായ് ഭാഷയിൽ കാർത്തോങ്ങ് എന്നാണ് അറിയപ്പെടുന്നത്. ഇവ ഇലകൾ ഉപയോഗിച്ചാണ് നിർമ്മിക്കുന്നത്- മുഖ്യമായും വാഴയില ഉപയോഗിച്ച്. അവ വിവിധ തരത്തിൽ അലങ്കരിക്കുന്നു. മെഴുകുതിരികളും ചന്ദനത്തിരികളും ഉപയോഗിക്കുന്നു. പൗർണ്ണമി ദിവസം അവ കുളത്തിലോ നദിയിലോ ഒഴുക്കുന്നു. ജല ദേവതയോടുള്ള ആദരമെന്നാണ് വിശ്വാസം.


</doc>
<doc id="399672" url="https://ml.wikipedia.org/wiki?curid=399672" title="ചൌബർജി">
ചൌബർജി

ചൗബർജി ( and ) പാകിസ്ഥാനിലെ പഞ്ചാബ് പ്രവിശ്യയുടെ തലസ്ഥാനമായ ലാഹോർ നഗരത്തിൽ മുഗൾ കാലഘട്ടത്തിൽ നിർമ്മിക്കപ്പെട്ട ഒരു സ്മാരകമാണ്. 1646 ൽ നിർമ്മിക്കപ്പെട്ട ഷാജഹാൻറെ കാലത്തെ ഈ സ്മാരകം നേരത്തേ ഒരു വലിയ ഉദ്യാനത്തിലേക്കുള്ള കവാടമെന്ന നിലയിൽ പ്രവർത്തിച്ചിരുന്നു.

തെക്ക് മുൾട്ടാൻ വരെ നീളുന്ന ലാഹോറിലെ മുൾട്ടാൻ റോഡിൽ സ്ഥിതിചെയ്യുന്ന ചൗബർജി, മുഗൾ കാലഘട്ടത്തിൽ നിലനിന്നിരുന്ന വലിയൊരു ഉദ്യാനത്തിലേക്കുള്ള പ്രവേശന കവാടം ആയിരുന്നു. ഒരു വിശാലമായ തോട്ടത്തിലേയ്ക്കുള്ള സ്മാരക കവാടമായി നിലനിന്നിരുന്ന ഇതിന് "നാല് ഗോപുരങ്ങൾ" എന്ന് അർഥം വരുന്ന "ചൗബർജി" എന്ന പേര് പിന്നീട് വന്ന തലമുറ നൽകിയപേരാണ്.

ഈ പൂന്തോട്ടത്തിന്റെ സ്ഥാപനം പലപ്പോഴും മുഗൾ രാജകുമാരിയായിരുന്ന സെബ്-ഉൻ-നിസയുടെ പേരുമായി ബന്ധിക്കപ്പെട്ട് അറിയപ്പെടുന്നു. അവർ "സാഹിബ്-ഇ-സേബിൻദ ബീഗം-ഇ-ദൗരാൻ" എന്ന പേരിൽ ഒരു ലിഖിതത്തിൽ പരാമർശിക്കപ്പെടുന്നത് അവരാണെന്ന് വിശ്വസിക്കപ്പെടുന്നു. ഇതു നിർമ്മിക്കപ്പെടുന്ന കാലത്ത് രാജകുമാരിയ്ക്ക് കേവലം എട്ടുവയസ്സുമാത്രമാണുണ്ടായിരുന്നതെന്നതിനാൽ ഈ ലിഖിതം യഥാർത്ഥത്തിൽ മുഗൾ ചക്രവർത്തി ഷാജഹാൻറെ മകളും സെബ്-ഉൻ-നിസയുടെ അമ്മായിയുമായിരുന്ന ജഹനാര ബീഗത്തെക്കുറച്ചായിരിക്കാം സൂചിപ്പിക്കുന്നതെന്നും അഭ്യൂഹമുണ്ട്. 

ചൗബർജി ഒരു പ്രവേശന ദ്വാരമായി ആയി പ്രവർത്തിച്ച ആ പഴയ ഉദ്യാനം ഇന്നു നിലവിലില്ല. ഈ നിർമ്മിതി ഇപ്പോൾ ലാഹോറിലെ മുൾട്ടാൻ റോഡിലെയും, ബഹവൽപൂർ റോഡിലെയും തിരക്കേറിയ പാതയിലെ ജംഗ്ഷനിൽ പുല്ലുനിറഞ്ഞ റൗണ്ട്എബൗട്ടിലാണ് സ്ഥിതി ചെയ്യുന്നത്. മുഗൾ ഉദ്യാനം തെക്ക് നവാൻകോട്ട് മുതൽ ലാഹോർ വരെ വ്യാപിച്ചിരുന്നുവെന്ന് വിശ്വസിക്കപ്പെടുന്നു. മുഗൾ ചക്രവർത്തി ഔറംഗസേബിന്റെ കാലത്ത് രവി നദിയിലുണ്ടായ വെള്ളപ്പൊക്കത്തിൽ ഉദ്യാനത്തിന്റെ ഭൂരിഭാഗവും നശിച്ചതായി കരുതപ്പെടുന്നു. ചൗബർജി കവാടത്തിൽ നിന്ന് തുടങ്ങി ഒരുകാലത്ത് വിശാലമായി സ്ഥിതിചെയ്തിരുന്ന ഈ ഉദ്യാനത്തിന്റെ അവശിഷ്ടങ്ങൾ ഒന്നുംതന്നെ ഇപ്പോൾ നിലനിൽക്കുന്നില്ല. 

ചൌബർജി ഒരു സിൻക്രറ്റിക് (വിവിധ നിർമ്മാണരീതികളുടെ ലയനം) ശൈലിയിൽ   നിർമ്മിക്കപ്പെട്ടിരിക്കുന്ന സ്മാരക മന്ദിരമാണ്. ഇതിൽ മുഗൾ വാസ്തുവിദ്യ, മധ്യേഷ്യയിൽ നിന്നുള്ള പഴയ തിമൂറിഡ് ശൈലി, മദ്ധ്യപൂർവ്വദേശത്തെ പേർഷ്യൻ-അറബി ശൈലികൾ എന്നിവയെ സംയോജിപ്പിച്ചിരിക്കുന്നു. ഇതിന്റെ വ്യതിരിക്തമായ പ്രത്യേകത മിനാരങ്ങളാണ്. മുകൾഭാഗത്ത് അതിവിശാലമാക്കപ്പെട്ടിരിക്കുന്ന ഈ പ്രത്യേക സവിശേഷത ഇന്ന് ഉപഭൂഖണ്ഡത്തിലെവിടെയും നിലവിലില്ലാത്തതാണ്. മിനാരങ്ങൾക്കു മുകളിലുണ്ടായിരുന്ന താഴികക്കുടങ്ങൾ കാലത്തിന്റെ കുതിപ്പിൽ തകർന്നു വീണിട്ടുണ്ടാകാമെന്നു കുറച്ചുപേരെങ്കിലും കരുതുന്നു.

1843 ലെ ഒരു വലിയ ഭൂകമ്പത്തിൽ ചൌബർജിയുടെ വടക്കുപടിഞ്ഞാറൻ മിനാരം തകർന്നുവീഴുകയും കേന്ദ്ര കമാനത്തിൽ വിള്ളലുകൾ പ്രത്യക്ഷപ്പെടുകയും ചെയ്തു. ഇത് സാധ്യമാകുന്ന രീതിയിൽ പുനഃസ്ഥാപിക്കുകയും പ്രവേശനകവാടം ഏകദേശം മുഗൾ കാലഘട്ടത്തിലെ അതേ രീതിയിൽത്തന്നെ ഇപ്പോൾ കാണപ്പെടുകയും ചെയ്യുന്നു. 1960 കളിൽ പുരാവസ്തു വകുപ്പിൻറെ നേതൃത്വത്തിലാണ് പുനരുദ്ധാരണ പ്രവർത്തനങ്ങൾ നടന്നത്.

ചൗബർജി സ്മാരകം സ്ഥിതി ചെയ്യുന്നതിനു സമാന്തരമായിട്ടാണ് ലാഹോർ മെട്രോയുടെ നിർദ്ദിഷ്ട ഓറഞ്ച് ലൈൻ പാത കടന്നു പോകേണ്ടത്. 1985 ലെ പഞ്ചാബ് സ്പെഷ്യൽ പ്രിമൈസസ് ഓർഡിനൻസ്, 1975 ലെ ആൻറിക്വിറ്റി ആക്ട് എന്നിവയുടെ നഗ്നമായ ലംഘനമാണ് ചൗബർജി, ഷാലിമാർ ഗാർഡൻസ്, അതുപോലെയുള്ള മറ്റ് ഒൻപത് സ്ഥലങ്ങൾ എന്നിവയ്ക്ക് അടുത്തുകൂടിയുള്ള നിർദ്ദിഷ്ട മെട്രോ ലൈൻ എന്നതു വ്യക്തമാക്കി പൈതൃക സമരക്കാർ ലാഹോർ ഹൈക്കോടതിയിൽ ഒരു ഹർജി സമർപ്പിച്ചു. 2016 ആഗസ്തിൽ ചൌബർജി ഉൾപ്പെടെ ഏതെങ്കിലും പൈതൃക സ്ഥലത്തിന് 200 അടി പരിധിക്കുള്ളിൽ വരുന്ന മെട്രോയുടെ നിർമ്മാണം നിർത്തിവയ്ക്കാൻ അതോടെ കോടതി ഉത്തരവിടുകയും ചെയ്തു.


</doc>
<doc id="399674" url="https://ml.wikipedia.org/wiki?curid=399674" title="ഹാദിയ കേസ്">
ഹാദിയ കേസ്

കോട്ടയം ജില്ലയിൽ വൈക്കം സ്വദേശികളായ അശോകൻ, പൊന്നമ്മ ദമ്പതികളുടെ ഏകമകളായ അഖില എന്ന 25 വയസുകാരിയായ ഹോമിയോപതി ഡോക്ടർ ട്രെയിനി ഇസ്ലാം മതം സ്വീകരിച്ച് ഹാദിയയായി മാറിയതും തുടർന്ന നടന്ന വിവാഹ സംബന്ധമായ നടപടികളുമായും ബന്ധപ്പെട്ട് നിലനിൽക്കുന്നതാണ് ഈ കേസ്. . 

കോട്ടയം ജില്ലയിലെ വൈക്കം എന്ന സ്ഥലത്ത് ഹൈന്ദവപാരമ്പര്യം പിന്തുടരുന്ന മാതാപിതാക്കൾക്കു ജനിച്ച അഖില എന്ന യുവതി സേലത്തെ ഒരു കോളേജിൽ ഹോമിയോപ്പതി വൈദ്യശാസ്ത്രവും ശസ്ത്രക്രിയയും പഠിക്കുവാനായി ചേരുന്നു. 2016 ജനുവരി 6 ന് സേലത്തെ അവർ താമസിച്ചിരുന്ന ഭവനത്തിൽനിന്ന് അഖിലയെ കാണാതാവുകയും പിന്നീട് അവിടെത്തന്നെ അവരുടെ സുഹൃത്തുക്കളായ ഫസീന, ജസീന എന്നിവരോടൊത്തു താമസിക്കുന്നതായി വിവരം ലഭിക്കുകയും ചെയ്തു.

സുഹൃത്തുക്കളായ ഫസീനയും ജസീനയും അവരുടെ പിതാവ് അബൂബക്കറോടൊപ്പംചേർന്ന് അഖിലയെ എവിടേയ്ക്കോ മാറ്റിപ്പാർപ്പിച്ചിരിക്കുന്നതായി ആരോപിച്ച് അഖിലയുടെ മാതാപിതാക്കൾ പോലീസിൽ പരാതി നൽകി.  ഇതേത്തുടർന്ന് അബൂബക്കറിനെതിരേ ഒരു കേസ് രജിസ്റ്റർ ചെയ്യപ്പെട്ടു. ജനുവരി 6 ന് ഹിജാബ് ധരിച്ച അഖില കോളേജിലെത്തിയെന്ന വിവരം ലഭിച്ചപ്പോഴാണ് അഖിലയുടെ കുടുംബം പോലീസിൽ പരാതി നൽകിയത്. എന്നിരുന്നാലും, മാതാപിതാക്കൾ കേസ് കൊടുത്തതിനു ശേഷവും അഖില കണ്ടെത്താനുള്ള ശ്രമങ്ങൾ നടന്നില്ല.

2016 ജനുവരി മുതൽ മുൻ സൈനികനായ അശോകനും ഭാര്യ പൊന്നമ്മയും അഖില എന്ന അവരുടെ മകൾ സ്വതന്ത്ര ഇച്ഛാശക്തിയിൽ പ്രവർത്തിക്കുന്നതല്ലെന്നും ആരുടേയെോ പ്രേരണയാൽ മതം മാറിയതാണെന്നും കോടതിയിൽ തെളിയിക്കാനുള്ള നിയമപരമായ പോരാട്ടം നടത്തിവരികയാണ്. ഹാദിയ അഥവാ അഖില, താൻ സ്വന്ത തീരുമാനപ്രകാരം മതം മാറിയതാണെന്ന  മുൻനിലപാട് കോടതിയിലും പൊതുസമൂഹത്തിലും ആവർത്തിച്ചുകൊണ്ടുമിരിക്കുന്നു. 

അഖിലയുടെ പിതാവായ അശോകൻ, തന്റെ കുടുംബത്തെ അറിയിക്കാതെ 25 വയസ്സുള്ള തന്റെ മകൾ അഖില, ഹാദിയ എന്ന പേരു മാറി ഇസ്ലാം മതം സ്വീകരിച്ചുവെന്നു കേൾക്കുന്നതായും അവരെ കണ്ടെത്തണമെന്ന് ആവശ്യമുന്നയിച്ച് കേരളാ ഹൈക്കോടതിയിൽ ഒരു ഹേബിയസ് കോർപ്പസ് ഹർജി സമർപ്പിക്കുകയും ചെയ്തു. എന്നാൽ ജനുവരി 19 ന് അഖില കോടതിയിൽ നേരിട്ടു ഹാജരാകുകയും താൻ മാതാപിതാക്കളെ ഉപേക്ഷിച്ചു പോകുവാനുണ്ടായ സാഹചര്യങ്ങളെക്കുറിച്ച് കോടതിയെ ബോധിപ്പിക്കുയും ചെയ്തിരുന്നു.

അഖില, താൻ ഇപ്പോൾ ഇസ്‌ലാമിലേക്ക് പരിവർത്തനം ചെയ്യപ്പെട്ടിരിക്കുകയാണെന്നും ഹാദിയ എന്നൊരു പുതിയ പേര് സ്വീകരിച്ചിരുന്നുവെന്നും ഈ പുതിയ തീരുമാനം തന്റെ സുഹൃത്തുക്കളുടെ "സമയബന്ധിതമായ പ്രാർഥനകളും നല്ല സ്വഭാവവും" അവരെ ആകർഷിച്ചതുകൊണ്ടാണെന്നും കോടതിയെ സമർത്ഥിക്കുകയുണ്ടായി. ഇസ്ലാമിക പുസ്തകങ്ങളുടെ നിരന്തരമായ വായനയും ഇതേക്കുറിച്ചുള്ള അനേകം വീഡിയോകളും കണ്ടതിനുശേഷം അതിൽ ആകൃഷ്ടയായി താൻ സ്വയം ഇസ്ലാം മതം സ്വീകരിച്ചുവെന്നാണ് അഖില കോടതിയെ ബോധിപ്പിച്ചത്. ഒരു വിശ്വാസത്തിൽനിന്നു മാറ്റൊന്നിലേയ്ക്കുള്ള മാറ്റം ഔപചാരികമായി പ്രഖ്യാപിക്കാതെതന്നെ കഴിഞ്ഞ മൂന്നു വർഷങ്ങളായി താൻ ഇസ്ലാം മതവിശ്വാസിയായി തുടരുകയാണെന്ന് അഖില കോടതിയോട് ബോധിപ്പിക്കുകയും ചെയ്തു. തൻറെ ഇസ്ലാമിക രീതിയിലുള്ള പ്രാർത്ഥനയും ജീവിതവും തന്നോട് പിതാവിന് അനിഷ്ടമുണ്ടാക്കിയതായി മനസിലായതിനാൽ താൻ 2016 ജനുവരി 2 നു വീടുവിട്ടിറങ്ങുകയായിരുന്നുവെന്ന് അഖില പറഞ്ഞു. വീടുവിട്ടിറങ്ങിയ അഖില നേരേ പോയത് മലപ്പുറം ജില്ലയിൽ പെരിന്തൽമണ്ണയിലുള്ള തൻറെ സുഹൃത്തുക്കളായ ജസീനയുടെയും ഫസീനായുടേയും വീട്ടിലേക്കായിരുന്നു.

അവരുടെ പിതാവായ അബൂബക്കർ അഖിലയെ KIM എന്ന മതസ്ഥാപനത്തിലേക്ക് കൊണ്ടുപോയെങ്കിലും അവിടെ അവർക്കു പ്രവേശനം നിഷേധിക്കപ്പെട്ടു. അഖില പിന്നീട് കോഴിക്കോടുള്ള തർബിയത്തുൽ ഇസ്ലാം സഭ എന്ന ഇസ്ലാമിക പഠനകേന്ദ്രത്തിലേയ്ക്കു നയിക്കപ്പെട്ടു. അവിടെ അവർ ആവശ്യപ്പെട്ടതുപ്രകാരം താൻ സ്വയം ഇസ്ലാം മതം സ്വീകരിച്ചതാണെന്നുള്ള ഒരു സത്യവാങ്മൂലം നൽകിയതിൻറെ ഫലമായി അവരെ ഒരു 'ബാഹ്യ പഠനാർത്ഥി' ആയി അംഗീകരിച്ചു. ഇതിനർത്ഥം അഖില അബൂബക്കറുടെ വീട്ടിൽ താമസിച്ച് പഠന കേന്ദ്രത്തിൽ ഹാജരായി പഠനം നടത്തണമെന്നു നിഷ്കർഷിക്കപ്പെട്ടു. അഖിലയുടെ വാക്കുകളനുസരിച്ച്, താമസിയാതെ അബൂബക്കർ അദ്ദേഹത്തിൻറെ വസതിയിൽ അവർ കഴിയുന്നതിനു വൈമനസ്യ പ്രകടിപ്പിക്കുകയും മലപ്പുറത്ത് മഞ്ചേരിയിൽ സ്ഥിതിചെയ്യുന്ന ഒരു വിദ്യാഭ്യാസ പരിവർത്തന കേന്ദ്രമായ ‘സത്യസരിണി’ എന്ന മൂന്നാമത്തെ സ്ഥാപനത്തെ സമീപിക്കുകയും ചെയ്തു.

‘സത്യസരണി’ അഖിലയെ കണ്ടു സംസാരിക്കുന്നതിനായി ഒരു സാമൂഹ്യ പ്രവർത്തകയും പോപ്പുലർ ഫ്രണ്ട് ഓഫ് ഇന്ത്യയിലെ അംഗവുമായിരുന്ന സൈനബയെ അവരുടെ അടുത്തേയ്ക്കു് അയച്ചു. ഇതിനുശേഷം ജനുവരി 7 മുതൽ അഖില സൈനബയോടൊത്തു താമസം തുടങ്ങി. അനധികൃതവും നിർബന്ധിതവുമായ അനേകം മതപരിവർത്തനങ്ങളിൽ സത്യസരണി നേരത്തെതന്നെ ഉൾപ്പെട്ടിട്ടുണ്ടെന്ന് അഖിലയുടെ പിതാവ് അശോകൻ ആരോപിക്കുന്നു. എന്നാൽ ജനുവരി 25 ന്, അഖില അനധികൃത തടവിൽ ആയിരുന്നില്ലെന്ന് കണ്ടെത്തിയതിനെ തുടർന്ന്, ഹൈക്കോടതി അശോകൻ സമർപ്പിച്ചിരുന്ന ഹേബിയസ് കോർപ്പസ് ഹർജി തള്ളിക്കളഞ്ഞു.

ഈ കേസിൽ നിർബന്ധിത തടവിലാണെന്നു പറഞ്ഞ വ്യക്തി തൻറെ സ്വന്തം ഇച്ഛാശക്തിക്കനുസരിച്ചാണ് ഈ സ്ഥാപനവുമായി ബന്ധപ്പെട്ടിരിക്കുന്നതെന്നു കോടതിക്കു ബോദ്ധ്യമായിനാൽ യഥാർത്ഥ ഹർജി ഇതിനാൽ തീർപ്പാക്കപ്പെട്ടിരിക്കുകയാണെന്ന് ജഡ്ജിമാരായ സി.കെ. അബ്ദുൽ റഹിം, ഷാജി പി. ചാലി എന്നിവർ വ്യക്തമാക്കി. അതുപോലെതന്നെ പരാതിക്കാരനും കുടുംബാംഗങ്ങൾക്കും ആ സ്ഥാപനം നിഷ്കർക്കുന്ന സന്ദർശനസമയം ഏതാണോ അതനുസരിച്ച് അഖിലയെ സന്ദർശിക്കാവുന്നതുമാണെന്നു കോടതി പറയുകയും ചെയ്തു.

അശോകന്റെ ഹേബിയസ് കോർപ്പസ് ഹർജി കേരളാ ഹൈക്കോടതി തള്ളിയതിനു് ആറുമാസത്തിനുശേഷം അഖിലയുടെ പിതാവ് മറ്റൊരു പരാതി നൽകി. ഇപ്രാവശ്യത്തെ പരാതിയിൽ അഖിലയെ രാജ്യത്ത് നിന്ന് പുറത്തേക്ക് കടത്തിക്കൊണ്ടു പോകുന്നതിനും  ഒരു മുസ്ലീം യുവാവുമായി അവരെ തിരക്കിട്ടു വിവാഹം കഴിപ്പിക്കുന്നതിനുമുള്ള ശ്രമങ്ങളുണ്ടെന്ന് വ്യക്തമാക്കിയിരുന്നു. രണ്ടാമത്തെ ഹർജി 2016 ആഗസ്റ്റ് 17 നാണ് ഫയൽ ചെയ്തത്.

അഖിലയെ സുക്ഷ്മ നിരീക്ഷണം നടത്തേണ്ടതുണ്ടെന്നും അവരെ രാജ്യത്തു നിന്ന് പുറത്തേയ്ക്കു കൊണ്ടുപോകുന്നില്ല എന്ന് ഉറപ്പുവരുത്തുകയും ചെയ്യേണ്ടതുണ്ടെന്ന് കോടതി ഒരു ഇടക്കാല ഉത്തരവ് പുറപ്പെടുവിച്ചു. കോടതി ഈ ഇടക്കാല ഉത്തരവ് പാസ്സാക്കിയ ശേഷം, അഖില സൈനബയുടെ വീട്ടിൽ നിന്നും വെളിപ്പെടുത്തപ്പെടാത്ത ഒരു സ്ഥലത്തേക്ക് മാറിയിട്ടുണ്ടെന്ന് പൊലീസ് നിരീക്ഷിച്ചു കണ്ടെത്തി. അതേസമയം, അഖിലയും സൈനബയും കോടതിയെ സമീപിക്കുകയും അവരുടെ കേസ് ഉടനടി എടുക്കണമെന്ന് ആവശ്യപ്പെടുകയും ചെയ്തു. വിചാരണയുടെ സമയത്ത്, സൈനബ തൻറെ സംരക്ഷകയാണെന്നും താൻ തന്റെ മാതാപിതാക്കളുടെ അടുത്തേയ്ക്കു തിരിച്ചുപോകാൻ ആഗ്രഹിക്കുന്നില്ലെന്നും അഖില കോടതിയെ ബോധിപ്പിച്ചു. ഈ സമയം അവരുടെ സുരക്ഷയെക്കുറിച്ച് പിതാവ് ആശങ്ക പ്രകടിപ്പിച്ചതിനേത്തുടർന്ന് അഖിലയെ എറണാകുളത്തുള്ള ഒരു വനിതാ ഹോസ്റ്റലിലേയ്ക്കയച്ചു.

സെപ്തംബർ മാസത്തിൽ അഖിലയുമായി കോടതി സംസാരിച്ചതോടെ, താൻ ഒരു ഹോസ്റ്റലിൽ താമസിക്കുകയാണെന്നും തനിക്ക് ഇഷ്ടമുള്ള ഒരു സ്ഥലത്ത് താമസിക്കാൻ അനുവദിക്കണമെന്നും കോടതിയോട് അവർ ആവശ്യപ്പെട്ടു. താൻ ഒരു പാസ്പോർട്ട് സ്വായത്തമാക്കിയിട്ടില്ലായെന്നും അവർ കോടതിയിൽ പറഞ്ഞു. പരാതിയിൽ പറഞ്ഞിരിക്കുന്നതു പ്രകാരം അവരെ സിറിയയിലേക്ക് ആടുമേയ്ക്കാൻ കൊണ്ടുപോകാൻ യാതൊരു സാധ്യതയുമില്ലെന്ന് അവളുടെ അഭിഭാഷകനും വാദിച്ചു. കോടതി അഖിലയെ സൈനബയുടെ കൂടെ അയക്കുകയും അഖില വീണ്ടും മറ്റൊരു സ്ഥലത്തേക്ക് മാറുന്നുണ്ടെങ്കിൽ പെരിന്തൽമണ്ണ ഡി.വൈ.എസ്.പി.യെ വിവരം അറിയിക്കേണ്ടതാണെന്നും ആവശ്യപ്പെട്ടിരുന്നു.

സൈനബയോടൊത്ത് ജീവിക്കുന്ന അഖിലയെക്കുറിച്ച് നവംബർ മാസത്തിൽ കോടതി ആശങ്ക പ്രകടിപ്പിക്കുകയും അവരുടെ വരുമാന സ്രോതസ്സ് തേടുകയും ചെയ്തു. ഒരു ഡോക്ടർ ട്രെയിനി എന്ന നിലയിൽ താൻ സ്വയംപര്യാപ്തതയിലെത്തിയിട്ടുണ്ടെന്നും തനിക്ക് 2,000 രൂപ പ്രതിമാസ വരുമാനമുള്ളതായി അഖില ബോധിപ്പിച്ചു. എന്നാൽ അഖില അവരുടെ ഹൗസ് സർജൻസി കോഴ്സ് പൂർത്തിയാക്കിയിട്ടില്ലെന്നും പ്രാക്ടീസ് ചെയ്യാൻ തക്ക യോഗ്യതയില്ലെന്നും കോടതി ചൂണ്ടിക്കാട്ടി. ഡിസംബർ 19 ലെ അടുത്ത വിചാരണയിൽ കോടതി അവരുടെ കോഴ്സ് പൂർത്തിയാക്കുവാനും കോളേജ് ഹോസ്റ്റലിലേക്ക് മാറിത്താമസിക്കുവാനും ആവശ്യപ്പെട്ടു. അഖില കോടതിയുടെ നിർദ്ദേശം ശിരസാവഹിച്ചു. അവരുടെ പഠനം പുനരാരംഭിക്കുന്നതിനായി അഖിലയുടെ പിതാവിനോട് ഡിസംബർ 21 ന് അവരുടെ സർട്ടിഫിക്കറ്റുകളുമായി കോടതിയിൽ ഹാജരാകാൻ ആവശ്യപ്പെട്ടിരുന്നു.

ഡിസംബർ 21 ന് അഖില കോടതിയിൽ ഹാജരാവുകയും ഡിസംബർ 19 ന് മുസ്‌ലിം നിയമപ്രകാരം ഷഫിൻ ജഹാൻ എന്നയാളെ അഖില വിവാഹം കഴിച്ചതായി അഖിലയുടെ അഭിഭാഷകൻ കോടതിയെ അറിയിക്കുകയും ചെയ്തു. വിവാഹത്തിന്റെ കാര്യം നേരത്തേ കോടതിയെ ബോധ്യപ്പെടുത്താതെയിരുന്നത് എന്തുകൊണ്ടാണെന്ന് കോടതിയിൽ ചോദിച്ചു. ഡിസംബർ 19 ന് കോടതിയിൽ കേസിന്റെ വിചാരണ നടന്ന അതേ ദിവസം തന്നെയാണ് വിവാഹം നടന്നിരിക്കുന്നതെന്നു കോടതിക്കു ബോധ്യപ്പെട്ടു. വിവാഹം നടന്ന രീതിയെക്കുറിച്ച് കോടതി പല സംശയങ്ങളും ഉയർത്തി. സംഭവിച്ച കാര്യങ്ങളെക്കുറിച്ച് ജഡ്ജിമാർ അജ്ഞരായിരുന്നു.

അഖിലയുടെ  അഭിഭാഷകന്റെ വാക്കുകളിൽ ഏതാനും ബന്ധുക്കളുടെ സാന്നിദ്ധ്യത്തിൽ സൈനബയുടെ വീട്ടിൽ വച്ച് അഖിലയുടെ വിവാഹം നടന്നതായും പുത്തൂർ ജുമാമസ്ജിദ് ഖാസി വിവാഹശുശ്രൂഷകൾ നടത്തുകയും ചെയ്തുവെന്നാണ്.

ഇപ്പോൾ നടന്നിരിക്കുന്ന സംഭവങ്ങൾ രാജ്യത്തിനു പുറത്തേയ്ക്ക് അവരെ കടത്തിക്കൊണ്ടു പോകാനുള്ള ഒരു ഗൂഢാലോചനയുടെ ഭാഗമല്ലേയെന്നു സംശയിക്കാമെന്നും അവരെ വിവാഹം ചെയ്തതായി പറയപ്പെടുന്ന ആളുടെ വ്യക്തിത്വത്തെക്കുറിച്ചോ, മുൻകാലങ്ങളിലെ പ്രവർത്തനങ്ങളെക്കുറിച്ചോ കോടതിയ്ക്കു യാതൊരു ധാരണയുമില്ല എന്ന കാര്യങ്ങളിലും കോടതി ഉത്ക്കണ്ഠ രേഖപ്പെടുത്തി.

ജഡ്ജിമാരായ കെ സുരേന്ദ്രമോഹൻ, എബ്രഹാം മാത്യു എന്നിവരുൾപ്പെട്ട ബെഞ്ച് ഏതാനും  ചോദ്യങ്ങൾ ഉയർത്തുകയും ചെയ്തു.

1) അഖിലയുമായി ഷഫീൻ എങ്ങനെ ബന്ധപ്പെട്ടു?

2) ഏതു സാഹചര്യത്തിലാണ് അവർ അദ്ദേഹത്തെ വിവാഹം കഴിക്കാൻ സമ്മതിച്ചത്?

3) എന്തുകൊണ്ടാണ് സൈനബയുടെ  വീട്ടിൽവച്ചു വിവാഹം നടന്നത്?

4) വിവാഹത്തിന്റെ സർട്ടിഫിക്കറ്റ് നൽകിയ സംഘടന ഏതാണ്? അത് രജിസ്റ്റർ ചെയ്തതാണോ? 

5) അഖിലയുടെ മാതാപിതാക്കൾ വിവാഹത്തെക്കുറിച്ച് അറിയാതെയിരുന്നതെന്തുകൊണ്ട്?

മറ്റൊരു നിർബന്ധിത മതപരിവർത്തനത്തിൽ സൈനബ ഉൾപ്പെട്ടിരുന്നതായി സർക്കാർ അഭിഭാഷകൻ കോടതിയെ അറിയിച്ചു. അന്ന് മതപരിവർത്തനം ചെയ്യപ്പെട്ട യുവതിയും ഒരു മുസ്ലിം യുവാവിനെയാണ് വിവാഹം കഴിച്ചത്. ഇന്ത്യൻ പാരമ്പര്യപ്രകാരം, അവിവാഹിതയായ മകളുടെ സംരക്ഷണം അവളുടെ വിവാഹം യഥായോഗ്യമായി നടത്തപ്പെടുന്നതുവരെ അവരുടെ മാതാപിതാക്കൾക്കാണെന്നും കോടതി നിരീക്ഷിച്ചു/ എറണാകുളത്തുള്ള എസ്എൻവി സദനം എന്ന വനിതാ ഹോസ്റ്റലിലേയ്ക്ക് അവരെ അയയ്ക്കുകയും മൊബൈൽ ഫോൺ ഉപയോഗിക്കുന്നതിനു കോടതി വിലക്കേർപ്പെടുത്തുകയും ചെയ്തു. ഷഫിനുമായുള്ള അഖിലയുടെ വിവാഹം സംബന്ധിച്ച വിവരങ്ങൾ പുറത്തുവന്നതിനുശേഷം ഷഫിനെക്കുറിച്ചുള്ള ഒരു റിപ്പോർട്ട് സമർപ്പിക്കാൻ കോടതി പെരിന്തൽമണ്ണ ഡെപ്യൂട്ടി എസ്.പി.യോട് ആവശ്യപ്പെട്ടു.

പോപുലർ ഫ്രണ്ട് ഓഫ് ഇന്ത്യ യുടെ രാഷ്ട്രീയ വിഭാഗമായ സോഷ്യൽ ഡെമോക്രാറ്റിക് പാർട്ടി ഓഫ് ഇന്ത്യ (എസ്.ഡി.പി.ഐ) യുടെ സജീവ അംഗമാണ് ഷഫീൻ ജഹാൻ എന്നു കണ്ടെത്തിയിരുന്നു. വിവാഹത്തിനുശേഷം തൻറെ മാതാവു താമസിക്കുന്ന  ഗൾഫിലേക്ക് അഖിലയെ കൊണ്ടുപോകാൻ ആഗ്രഹമുണ്ടെന്ന് കോളേജ് ബിരുദധാരിയായ കൊല്ലം സ്വദേശി പറഞ്ഞിരുന്നുവെന്നു പറയപ്പെടുന്നു. ഷഫിന് സത്യസരണിയുമായി ബന്ധമുണ്ടെന്നും 2017 ജനുവരിയിൽ ഒരു ക്രിമിനൽ കേസിൽ അദ്ദേഹം കുറ്റക്കാരനായിരുന്നുവെന്നും പൊലീസ് കോടതിയിൽ വെളിപ്പെടുത്തി. എസ്.ഡി.പി.ഐ കേരളയുടെ കോർ കമ്മിറ്റിയുടെ നേതൃത്വത്തിലുള്ള “തണൽ” എന്ന പേരിലുള്ള വാട്ട്സ് ആപ് ഗ്രൂപ്പിന്റെ ഭാഗമായിരുന്നു ഇയാൾ എന്നു പറയപ്പെടുന്നു. ഷഫിൻ എന്നു പേരുള്ള ക്രിമിനൽ കേസുമായി ബന്ധമുണ്ടായിരുന്ന മറ്റൊരാൾ ഇതേ വാട്ട്സ് ആപ്പ ഗ്രൂപ്പിൽ ഉണ്ടായിരുന്നുവെന്നും പറയപ്പെടുന്നു.

ഷഫിൻ ഫെയ്സ്ബുക്ക് സജീവ ഉപയോക്താവാണെങ്കിലും തന്റെ ദൈനംദിന ജീവിതത്തിലെ എല്ലാ ചെറിയ വിശദാംശങ്ങളും വെളിപ്പെടുത്തിയിട്ടുണ്ടെങ്കിലും അഖിലയുമായുള്ള വിവാഹത്തെക്കുറിച്ച് ഒന്നുംതന്നെ സൂചിപ്പിച്ചിട്ടില്ല എന്നുള്ള കാര്യവും ഗവൺമെന്റ് പ്ലീഡർ കോടതിയിൽ സമർപ്പിച്ചു. ജനുവരി പത്തിന് ഒരു മലയാള ദിനപത്രം ഈ വിവാഹക്കാര്യം റിപ്പോർട്ട് ചെയ്തപ്പോൾ മാത്രമാണ് ഷഫിൻ ഇതേക്കുറിച്ച് ഫേസ്ബുക്കിൽ പങ്കുവെച്ചത്.

എന്നാൽ, 2016 ഏപ്രിൽ മാസത്തിൽത്തന്നെ വിവാഹിതയാകാൻ ആഗ്രഹമുണ്ടെന്നു കാണിച്ച് “വേ റ്റു നിക്കാഹ്” എന്ന ഒരു വിവാഹ രജിസ്ട്രേഷൻ സൈറ്റിൽ അഖിലയുടെ പേര് രജിസ്റ്റർ ചെയ്തിരുന്നുവെന്ന് അവരുടെ അഭിഭാഷകൻ വാദിച്ചു. ഷെഫിന്റെ വിവാഹാലോചന ഈ സൈറ്റിലൂടെയായിരിക്കണം എത്തിയത് എന്നു കരുതപ്പെടുന്നു.

2017 മാർച്ചിലെ കേരള ഹൈക്കോടതിയുടെ ഇതേ ബെഞ്ചുതന്നെ 2017 മെയ് മാസം 24 ന് അഖിലയ്ക്കു തന്റെ ഇഷ്ടപ്രകാരമുള്ള ജീവിതം നയിക്കാൻ അനുവദിക്കുകയും അവളുടെ വിവാഹം ഒരു തട്ടിപ്പാണെന്ന് അഭിപ്രയപ്പെടുകയും ചെയ്തിരുന്നു. ഒരു വിവാഹ ചടങ്ങിലൂടെ കടന്നു പോകാനുള്ള വേഷം മാത്രം ചെയ്യാൻ നിയോഗിക്കപ്പെട്ട ഒരു പിണിയാൾ മാത്രമാണ് ജഹാനെന്നും കോടതി നിരൂപിച്ചു കോടതി സമാപിച്ചു.

കോടതി വിവാഹം റദ്ദാക്കുകയും അഖിലയെ അവരുടെ മാതാപിതാക്കളുടെ കസ്റ്റഡിയിൽ തിരികെ നൽകുകയും ചെയ്തു. 
കേരളാ ഹൈക്കോടതി ഈ വിവാഹം റദ്ദു ചെയ്ത്  രണ്ടു മാസത്തിനു ശേഷം ഹൈക്കോടതി വിധിക്കെതിരെ ഷെഫിൻ ഒരു പ്രത്യോക പരാതിയുമായി സുപ്രീം കോടതിയെ സമീപിച്ചു. 

കപിൽ സിബൽ, ഇന്ദിരാ ജെയ്സിങ് എന്നിവർ ഷെഫിൻ ജഹാനുവേണ്ടി സുപ്രീംകോടതിയിൽ ശക്തമായ വാദം നടത്തി. ഹാദിയ ഒരു ചെറിയ കുട്ടിയല്ലെന്ന് സിബൽ വാദിച്ചു. എന്നാൽ, അവൾ വിവാഹം ചെയ്ത ഷഫിനിനെ അവൾക്കറിയാമോ എന്ന് കോടതി തിരിച്ചു ചോദിച്ചു. അവരുടെ വിവാഹം ഒരു മാട്രിമോണിയൽ സൈറ്റിലൂടെ ക്രമീകരിക്കപ്പെട്ടതാണെന്ന് സിബൽ വാദിച്ചു. കേസ് സംബന്ധിച്ച എല്ലാ രേഖകളും ഹാജരാക്കാൻ കേരള സർക്കാരിനോട് ആവശ്യപ്പെട്ടതിനെത്തുടർന്ന് ആഗസ്റ്റ് 16 ന് സുപ്രീംകോടതി ഈ കേസിൽ ഒരു എൻ.ഐ.എ അന്വേഷണത്തിന് ഉത്തരവിട്ടു. 

ഹാദിയയെ 2017 നവംബർ 27-ന് സുപ്രീം കോടതി കേൾക്കുകയും അവർ തന്റെ നിലപാടുകൾ വ്യക്തമാക്കുകയും ചെയ്തു. ഇസ്‌ലാം സ്വീകരിച്ചതും വിവാഹം കഴിച്ചതും സ്വന്തം ഇഷ്ടപ്രകാരമാണെന്നും, താൻ അന്യായമായ തടങ്കലിലായിരുന്നുവെന്നും കോടതിയിൽ ഹാദിയ വ്യക്തമാക്കി.

കോടതി ഷഫിന്റെയോ അശോകന്റെയോ കൂടെ വിടാതെ, ഹാദിയയുടെ പഠനം തുടരാനുള്ള സംവിധാനമൊരുക്കുകയാണ് ചെയ്തത്.
തുടർന്ന് സേലത്ത് കോളേജ് അധികൃതരുടെ രക്ഷാധികാരത്തിൽ പഠനം തുടർന്നു.
2018 മാർച്ച് 08 ന് പുറപ്പെടുവിച്ച ഇടക്കാലവിധിയിൽ ഹൈക്കോടതിയുടെ വിധി റദ്ദാക്കിയ സുപ്രീം കോടതി, ഹാദിയ-ഷഫിൻ വിവാഹം നിയമപരമാണെന്നും, മറ്റ് ആരോപണങ്ങൾ വേറെത്തന്നെ അന്വേഷിക്കാമെന്നും വ്യക്തമാക്കി.


ഹാജരായ അഭിഭാഷകർ

1) എൻ.ഐ.എ. - അഡീഷണൽ സോളിസിറ്റർ ജനറൽ മനീന്ദർ സിംഗ്.

2) സംസ്ഥാന സർക്കാർ - മുതിർന്ന അഭിഭാഷകൻ വി. ഗിരി, സ്റ്റാൻഡിംഗ് കൌൺസൽ സി.കെ. ശശി.

3) സംസ്ഥാന വനിതാ കമ്മീഷൻ - പി.വി. ദിനേശ്.

4) ഷെഫിൻ ജഹാൻ - മുതിർന്ന അഭിഭാഷകരായ കപിൽ സിബൽ, ദുഷ്യന്ത് ദവേ, ഹാരിസ് ബീരാൻ എന്നിവർ,

5) അശോകൻ - മുതിർന്ന അഭിഭാഷകൻ ശ്യാം ദിവാൻ, മാധവി ദിവാൻ, എ. രഘുനാഥ് എന്നിവർ.


</doc>
<doc id="399689" url="https://ml.wikipedia.org/wiki?curid=399689" title="രൂപ്പൂർ ആണവനിലയം">
രൂപ്പൂർ ആണവനിലയം

റഷ്യൻ സഹായത്തോടെ ബംഗ്ലാദേശിലെ രൂപ്പൂരിൽ നിർമ്മിക്കുവാനുദ്ദേശിക്കുന്ന ആണവനിലയമാണ് രൂപ്പൂർ ആണവനിലയം (). രണ്ടു റിയാക്ടറുകളിൽ നിന്നായി 2.4 ജിഗാവാട്ട് വൈദ്യുതി ഉൽപ്പാദിപ്പിക്കുവാനുള്ള ശേഷി ഈ നിലയത്തിനുണ്ട്. ബംഗ്ലാദേശിലെ ആദ്യത്തെ ആണവനിലയം കൂടിയായ രൂപ്പുർ 2023-ഓടെ പ്രവർത്തനസജ്ജമാകുമെന്ന് പ്രതീക്ഷിക്കുന്നു. റഷ്യൻ സർക്കാരിനു കീഴിലുള്ള റോസാറ്റം സ്റ്റേറ്റ് അറ്റോമിക് എനർജി കോർപ്പറേഷനാണ് ആണവനിലയത്തിന്റെ നിർമ്മാണച്ചുമതല നിർവ്വഹിക്കുന്നത്.

ബംഗ്ലാദേശിലെ പബ്ന ജില്ലയിലെ ഈശ്വർദീ ഉപജില്ലയിൽ റൂപ്പൂർ എന്ന സ്ഥലത്താണ് ആണവ നിലയം സ്ഥാപിക്കുവാനുദ്ദേശിക്കുന്നത്. ബംഗ്ലാദേശിന്റെ തലസ്ഥാനമായ ധാക്കയിൽ നിന്ന് 140 കിലോമീറ്റർ അകലെയായി പത്മ നദിയുടെ തീരത്താണ് ഇത് നിർമ്മിക്കുന്നത്.

ഇവിടെ ഒരു ആണവനിലയം സ്ഥാപിക്കുവാനുള്ള പദ്ധതി ആദ്യമായി മുന്നോട്ടുവച്ചത് 1961-ലാണ്. ഇതിനായി 254 ഏക്കർ സ്ഥലം ആ വർഷം സർക്കാർ ഏറ്റെടുത്തു. പ്ലാന്റ് തുടങ്ങുന്നതിനുള്ള അനുമതി 1963-ൽ ലഭിച്ചു. നിർമ്മാണവുമായി സഹകരിക്കുന്നതിനായി 1964-ലും 1966-ലും കനേഡിയൻ സർക്കാരുമായി ചർച്ച നടത്തിയെങ്കിലും ഫലമുണ്ടായില്ല. അതേവർഷങ്ങളിൽ സ്വീഡിഷ്, നോർവീജിയൻ സർക്കാരുകളുമായി നടത്തിയ ചർച്ചകളും വിജയം കണ്ടില്ല.

1971-ൽ ബംഗ്ലാദേശ് സ്വതന്ത്രമായി. രൂപ്പൂർ ആണവ നിലയം സ്ഥാപിക്കണമെന്ന ആവശ്യവുമായി ബംഗ്ലാദേശ് സർക്കാർ മുന്നോട്ടുപോയി. ഇതുമായി ബന്ധപ്പെട്ട് 1974-ൽ സോവിയറ്റ് യൂണിയനുമായി നടത്തിയ ചർച്ചയും പരാജയമായിരുന്നു.

2001-ൽ ബംഗ്ലാദേശ് ഭരണകൂടം ഒരു ദേശീയ ആണവോർജ്ജ പദ്ധതിക്കു രൂപം നൽകി. 2009-ൽ ബംഗ്ലാദേശ് സർക്കാർ റഷ്യൻ സർക്കാരുമായി വീണ്ടും ചർച്ചകൾ ആരംഭിച്ചു. അതേവർഷം ഫെബ്രുവരി 13-ന് ഇരു രാജ്യങ്ങളും തമ്മിൽ ധാരണാപത്രത്തിൽ ഒപ്പുവച്ചു. റഷ്യൻ ആണവോർജ്ജ കോർപ്പറേഷനായ റോസാറ്റത്തിന്റെ നേതൃത്വത്തിൽ 2013-നു മുമ്പായി ആണവനിലയത്തിന്റെ നിർമ്മാണം ആരംഭിക്കുവാനും തീരുമാനിച്ചു.

2013-ൽ തന്നെ ആണവനിലയത്തിന്റെ വിജയ സാധ്യതയെയും സുരക്ഷയെയും സംബന്ധിച്ച് ബംഗ്ലാദേശി ശാസ്ത്രജ്ഞർക്കിടയിൽ ആശങ്ക പ്രകടമായിരുന്നു. ബംഗ്ലാദേശിൽ നിർമ്മിക്കാൻ പോകുന്ന ആണവ നിലയം റഷ്യയുടെ കാലഹരണപ്പെട്ട വി.വി.ഇ.ആർ.-1000 ശ്രേണിയിലുള്ളതാണെന്നും നിലയം സ്ഥാപിക്കുവാൻ തെരഞ്ഞെടുത്ത സ്ഥലം ഇതിന് അനുയോജ്യമല്ലെന്നും ആരോപണങ്ങളുയർന്നു. ആണവമാലിന്യങ്ങൾ നിർമ്മാർജനം ചെയ്യാൻ റഷ്യയുമായി കരാറുണ്ടാക്കിയിട്ടില്ല എന്നതും നിലയത്തിന്റെ നിർമ്മാണത്തിനു വേണ്ടിവരുന്ന ഭീമമായ ചെലവും കൂടിയായപ്പോൾ രൂപ്പുർ ആണവനിലയത്തിനെതിരെ ശക്തമായ എതിർപ്പുണ്ടായി. തുടർന്ന് ഒരു വർഷത്തോളം നിലയത്തിന്റെ നിർമ്മാണ പ്രവർത്തനങ്ങൾ തടസ്സപ്പെട്ടു. അതേത്തുടർന്ന് പദ്ധതിയിൽ മാറ്റംവരുത്തുവാൻ അധികൃതർ നിർബന്ധിതരായി.

റൂപ്പൂരിൽ വി.വി.ഇ.ആർ.-1200 ശ്രേണിയിലുള്ള രണ്ട് ആണവ റിയാക്ടറുകൾ സ്ഥാപിക്കുന്ന പദ്ധതി റോസാറ്റം മുന്നോട്ടുവച്ചു. ഈ റിയാക്ടറുകളിൽ നിന്ന് 2.4 ജിഗാവാട്ട് വൈദ്യുതി ഉൽപ്പാദിപ്പിക്കാൻ സാധിക്കും. പദ്ധതി മാറ്റത്തിന്റെ ഫലമായി ആണവനിലയത്തിന്റെ നിർമ്മാണച്ചെലവ് 400 കോടി യു.എസ്. ഡോളറിൽ നിന്നും 1300 കോടി യു.എസ്. ഡോളറായി വർദ്ധിച്ചുവെന്ന് 2015 ഡിസംബറിൽ "ദ ഡെയിലി സ്റ്റാർ" റിപ്പോർട്ട് ചെയ്തു. റഷ്യയിലെ പരിസ്ഥിതി പ്രവർത്തകർ പോലും റഷ്യൻ ആണവനിലയങ്ങൾ സുരക്ഷിതമല്ല എന്നു വാദിക്കുന്ന സാഹചര്യത്തിൽ ഇത്തരമൊരു നിലയം ബംഗ്ലാദേശിൽ തുടങ്ങുന്നതിനോട് ട്രൻസ്പേരൻസി ഇന്റർനാഷണലും ആശങ്ക പ്രകടിപ്പിച്ചിരുന്നു.

2016-ൽ റൂപ്പുർ ആണവനിലയത്തിന്റെ ഗ്രൗണ്ട് വർക്കുകൾ ആരംഭിച്ചു. ഏകദേശം 1265 കോടി ഡോളർ ചെലവു പ്രതീക്ഷിക്കുന്ന പദ്ധതിയുടെ 90 ശതമാനവും റഷ്യയിൽ നിന്നു വായ്പയെടുക്കും. 2.4 ജിഗാവാട്ട് വൈദ്യുതി ഉൽപ്പാദന ശേഷിയുള്ള രണ്ടു യൂണിറ്റുകളും 2023-ലും 2024-ലും പ്രവർത്തനം തുടങ്ങുമെന്നു പ്രതീക്ഷിക്കുന്നു. നിർമ്മാണം പൂർത്തിയായ ശേഷം ഒരു വർഷത്തോളം കാലം നിലയത്തിന്റെ നിയന്ത്രണം റോസാറ്റം നിർവ്വഹിക്കും. അതിനുശേഷം ബംഗ്ലാദേശ് സർക്കാരിനു കൈമാറും. നിലയത്തിന്റെ പ്രവർത്തനത്തിനാവശ്യമായ ഇന്ധനം റഷ്യ നൽകും. ഉപയോഗശേഷം അവശേഷിക്കുന്ന ഇന്ധനം റഷ്യ തന്നെ കൊണ്ടുപോകും. 2017 നവംബർ 4-ന് ബംഗ്ലാദേശ് അറ്റോമിക് എനർജി റഗുലേറ്ററി അതോറിറ്റി ആദ്യ യൂണിറ്റിന്റെ നിർമ്മാണത്തിന് അനുമതി നൽകി.


</doc>
<doc id="399696" url="https://ml.wikipedia.org/wiki?curid=399696" title="തെഹ്റാൻ">
തെഹ്റാൻ

തെഹ്‌റാൻ ഇറാനിന്റെയും തെഹ്‌റാൻ പ്രവിശ്യയുടേയും തലസ്ഥാനമാണ്. നഗരത്തിൽ 8.8 ദശലക്ഷവും മെട്രോപൊളിറ്റൻ പ്രദേശത്തു 15 ദശലക്ഷവുമാണ് ജനസംഖ്യ. ഇറാനിലെയും പശ്ചിമേഷ്യയിലെയും ഏറ്റവും വലിയ നഗരമാണ് തെഹ്‌റാൻ. മധ്യേഷ്യയിലെ രണ്ടാമത്തെ വലിയ മെട്രോപൊളിറ്റൻ പ്രദേശം കൂടിയാണിത്. മെട്രോപൊളിറ്റൻ നഗരങ്ങളിൽ ലോകത്തിലെ 29-ആം സ്ഥാനമാണ് തെഹ്‌റാൻഇന്. 

ക്ലാസിക് കാലഘട്ടത്തിൽ ഇന്നത്തെ തെഹ്‌റാൻ പണ്ടത്തെ സുപ്രധാനമായ ഒരു മീഡിയൻ നഗരമായ രാഗസിന്റെ ഭാഗമായിരുന്നു. അറബ്, തുർക്കി, മംഗോൾ അധിനിവേശത്തിന്റെ ഫലമായി നഗരം നാശനഷ്ടങ്ങൾക്കിരയായി. പഴയ ഗ്രേറ്റ് തെഹ്‌റാൻ ആധുനിക തെഹ്‌റാനിന്റെ ഒരു ഭാഗമായ് ഇന്നും നിലകൊള്ളുന്നു. ഇറാൻ പ്രദേശങ്ങളെ ഇറക്കിനോട് അടുത്ത് നിർത്തുക എന്ന ഉദ്ദേശത്തോടെ 1796ഇൽ ഖാജർ രാജവംശത്തിലെ രാജാവായ ആഖാ മുഹമ്മദ് ഖാന്റെ നേതൃത്വത്തിൽ തലസ്ഥാനം ടെഹ്‌റാനിലേക്കു മാറ്റി. റഷ്യൻ-ഇറാനിയൻ യുദ്ധത്തിന്റെ ഫലമായി ഇറാന്റെ തലസ്ഥാനം നിരവധി തവണ മാറ്റേണ്ടിവന്നു. തെഹ്‌റാൻ ഇറാൻ ചരിത്രത്തിലെ 32-ആം ദേശീയ തലസ്ഥാനമാണ്. ഇറാനിലെ അവസാന രാജവംശങ്ങളായ ഖാജാറുകളുടെയും പഹ്‌ലാവിസുകളുടെയും ആസ്ഥാനം ഈ നഗരമായിരുന്നു. രാജ്യത്തെ പ്രധാന രാജകീയ സമുച്ചയങ്ങളായ ഗോൾസ്റ്റോൺസ്, സഅദാബാദ് നിയാവർ എന്നിവ ഈ നഗരത്തിലാണ്.

1920-ഓടെ നഗരം മൊത്തത്തിൽ ഇടിച്ചുനിരത്തി പുനർനിർമ്മാണം തുടങ്ങി. ഇരുപതാം നൂറ്റാണ്ടോടെ തെഹ്‌റാൻ വൻതോതിൽ കുടിയേറ്റം നടക്കുന്ന സ്ഥാലമായ് മാറി. പഹ്‌ലാവി രാജവംശം നിർമിച്ച സ്മാരകമായ ആസാദി ടവർ, 2007-ഇൽ പണി പൂർത്തിയായ, ലോകത്തിലെ ആറാമത്തെ ഏറ്റവും ഉയരമുള്ള സ്വയം താവളമായ ടവറായ മീലാദ് ടവർ, 2014-ഇൽ പണി പൂർത്തിയായ താബിയത്ത് പാലം എന്നിവയാണ് തെഹ്റാൻറെ ഏറ്റവും ശ്രദ്ധേയമായ ലാൻഡ്‌മാർക്ക്.  

പ്രശസ്ത വ്യെക്തികളെ ആദരിക്കുന്നതിന്റെ ഭാഗമായി തെഹ്റാനിലെ നിരവധി തെരുവുകൾക്ക് പ്രശസ്ത വ്യെക്തിത്വങ്ങളുടെ പേര് നൽകിയിരിക്കുന്നു. നമ്മുടെ രാഷ്ട്ര പിതാവായ ഗാന്ധിജിയുടെ പേരിലും ഇവിടെ തെരുവുണ്ട്. 

ഗാന്ധി സ്ട്രീറ്റ്, വടക്കൻ തെഹ്റാൻ

മുഹമ്മദ് അലി ജിന്ന എക്സ്പ്രസ് വേ, പടിഞ്ഞാറ് തെഹ്റാൻ

നെൽസൺ മണ്ടേല ബോലേവാർഡ്, വടക്കൻ തെഹ്റാൻ

ഹെൻറി കോർബിൻ സ്ട്രീറ്റ്, സെൻട്രൽ തെഹ്റാൻ

സൈമൺ ബൊളിവർ ബോവർവാർഡ്, വടക്കുപടിഞ്ഞാറൻ തെഹ്റാൻ

എഡ്വേർഡ് ബ്രൌൺ സ്ട്രീറ്റ്, തെഹ്റാൻ യൂണിവേഴ്സിറ്റിക്ക് സമീപം

ഇഖ്ബാൽ ലാഹോരി സ്ട്രീറ്റ്, കിഴക്കൻ തെഹ്റാൻ

ബോബി സാൻഡ്സ് സ്ട്രീറ്റ്, ബ്രിട്ടീഷ് എംബസിയുടെ പടിഞ്ഞാറ്

പാട്രിക്  ലുമുംബ സ്ട്രീറ്റ്, പടിഞ്ഞാറ് തെഹ്റാൻ

തെഹ്റാനിലെ ഭൂരിഭാഗം പേരും പേർഷ്യൻ ഭാഷ സംസാരിക്കുന്നവരാണ്. ഏകദേശം 99% ആളുകളും പേർഷ്യൻ ഭാഷ സംസാരിക്കുന്നവരാണ്, എന്നാൽ അസര്ബൈജാനി, അർമേനിയൻ, ലോർസ്, കുർദ്ദുകൾ പോലുള്ള മറ്റു ഇറാനിയൻ വംശജർ പേർഷ്യൻ ഭാഷ രണ്ടാം ഭാഷയായ് സംസാരിക്കുന്നു.  

മെഹ്‌റാബാദ് അന്താരാഷ്ട്ര വിമാനത്താവളം, ഖൊമേനി  അന്താരാഷ്ട്ര വിമാനത്താവളം, റെയിവെ സ്റ്റേഷൻ, തെഹ്‌റാൻ മെട്രോ, ട്രോളിബസ്സുകൾ, ബസ് റാപിഡ് ട്രാൻസിറ്റ് സിസ്റ്റം,ഹൈവേ ശൃംഖലകൾ എന്നിവ നഗരത്തിലെ ഗതാഗതം സുഖമമാക്കുന്നു. 

ഇറാന്റെ തലസ്ഥാനം തെഹ്റാനിൽ നിന്ന് മറ്റൊരു പ്രദേശത്തേക്ക് മാറ്റാൻ പദ്ധതികൾ രൂപികരിച്ചു കൊണ്ടിരിക്കുകയാണ് വായു മലിനീകരണവും പ്രദേശത്തിന്റെ ഭൂകമ്പ സാധ്യതയും കൊണ്ടാണ് ഇങ്ങനൊരു തീരുമാനമെടുക്കാൻ കാരണം പക്ഷെ ഇതുവരെ നിശ്ചിതമായ പദ്ധതികളൊന്നും അംഗീകരിച്ചിട്ടില്ല. 2016-ഇലെ ഗ്ലോബൽ ഡെസ്റ്റിനേഷൻ സിറ്റി സൂചിക പ്രകാരം ഏറ്റവും വേഗത്തിൽ വളരുന്ന പത്തു സ്ഥലങ്ങളിൽ ഒന്നാണ് തെഹ്‌റാൻ.വടക്കൻ തെഹ്റാൻ നഗരത്തിലെ ഏറ്റവും സമ്പന്നമായ ഭാഗമാണ്. 

__ഉള്ളടക്കംഇടുക__

</doc>
<doc id="399698" url="https://ml.wikipedia.org/wiki?curid=399698" title="നേപ്പാളി ചിത്രകല">
നേപ്പാളി ചിത്രകല

നേപ്പാളി ചിത്രകലയുടെ തുടക്കം അടയാളപ്പെടുത്തുന്നത് ഹിന്ദു സംസ്കാരത്തിന്റെയും ബുദ്ധസംസ്കാരത്തിന്റെയും സ്വാധീനമുള്ള വിവിധ ചിത്രങ്ങളിലൂടെയാണ്. ഈ പരമ്പരാഗത ചിത്രങ്ങൾ വിവിധ ചുവർചിത്രങ്ങളിലും തുണിചിത്രങ്ങളിലും കയ്യൈഴുത്ത് പ്രതികളിലും കാണപ്പെടുന്നു.  ഈ ചിത്രകല അതിന്റെ പ്രത്യേക ശൈലിയും രൂപഘടനയും നൂറ്റാണ്ടുകളായി നിലനിറുത്തിപ്പോരുന്നു. 

നേപ്പാളി ചിത്രകലയിൽ പാശ്ചാത്യ സ്വാധീനം കടന്നുവരുന്നത് 1850 നുശേഷം ഭജുമാൻ എന്ന പരമ്പരാഗത ചിത്രകാരൻ യൂറോപ്പ് യാത്രക്കിടയിൽ പാശ്ചാത്യ റിയലിസം സ്വീകരിച്ചതിനുശേഷമാണ്. ജുങ്ങ് ബഹാദൂർ റാണയുടെ സദസ്സിലെ ചിത്രകാരനായിരുന്നു ഭജുമാൻ. ഇദ്ദേഹം ഭജുമാൻ ചിത്രകാർ എന്നറിയപ്പെട്ടിരുന്നു. ജുങ്ങ് ബഹാദൂർ റാണ പ്രധാനമന്ത്രിയായതിനുശേഷം 1850 ൽ യൂറോപ്പ് സന്ദർശിക്കുകയുണ്ടായി. പുതിയ പ്രധാനമന്ത്രിയുടെ പരിവാരത്തിലുണ്ടായിരുന്ന ഭജുമാനും അദ്ദേഹത്തിന്റെ കൂടെ ലണ്ടനും പാരീസും സന്ദർശിച്ചു. യൂറോപ്പിൽനിന്നും മടങ്ങിയെത്തിയതിനുശേഷം ഭജുമാന്റെ ചിത്രങ്ങളിൽ യൂറോപ്പിലെ റിയലിസം സ്വാധീനം ചെലുത്തിത്തുടങ്ങി. ഇത് ഒരു ആധുനിക ശൈലിക്ക് തുടക്കം കുറിച്ചു. പേരുവയ്ക്കാത്ത ഒരു ചിത്രത്തിൽ (ഭജുമാൻ ചിത്രകാർ വരച്ചതെന്ന് കരുതപ്പെടുന്നു) ഒരു മുഴുവൻ സൈന്യത്തിന്റെ വിന്യാസവും താപ്പ ജനറലിനെയും വരച്ചതായി കണ്ടെടുത്തിട്ടുണ്ട്. ഈ ചിത്രം പരമ്പരാഗത നേപ്പാളി ചിത്രകലാ ശൈലിയിൽ നിന്നും യൂറോപ്യൻ ശൈലിയിലേക്കുള്ള വലിയ വ്യതിയാനത്തിന്റെ സുപ്രധാനമായ ഉദാഹരണമായി പരിഗണിക്കപ്പെടുന്നു. എന്നാൽ സമീപകാലത്ത് കണ്ടെടുത്തിട്ടുള്ള രാജ് മാൻ സിങ്ങ് ചിത്രകാർ (1797-1865) അദ്ദേഹത്തിന്റെ രക്ഷാധികാരിയും ബ്രിട്ടീഷുകാരനുമായ ബ്രിയാൻ ഹോഗ്ടൺ ഹോഡ്ഗ്സണ്ണിനു വേണ്ടി വരച്ച ചിത്രങ്ങൾ ഭജുമാൻ ചിത്രകാർ വരച്ച ചിത്രങ്ങൾക്കു മുൻപേ നേപ്പാളി ശൈലിയിൽ പാശ്ചാത്യ ചിത്രരചനാശൈലി സ്വാധീനം ചെലുത്തിയതിന്റെ വ്യക്തമായ തെളിവുകളാണ്. 

മിഥില ചിത്രകല നേപ്പാളിലെ മിഥില പ്രവിശ്യയിലും ഇന്ത്യയിലും പ്രയോഗത്തിലിരുന്ന ചിത്രരചനാ ശൈലിയാണ്. ഈ രചനാശൈലീ ഏഴാം നൂറ്റാണ്ടുമുതൽ നിലനിന്നിരുന്നു. മിഥില ചിത്രകലയിൽ ചില്ലക്കൊമ്പുകളും കൈകളും ഉപയോഗിച്ചാണ് ചിത്രരചന നടത്തിയിരുന്നത്. പ്രകൃതിദത്തമായ ചായങ്ങളാണ് ഉപയോഗിച്ചിരുന്നത്. പ്രകൃതിയിൽ കാണപ്പെടുന്ന വസ്തുക്കളാണ് ചിത്രകലക്ക് വിഷയമായത്. സൂര്യൻ, ചന്ദ്രൻ, ദേവന്മാർ, ദേവതമാർ, പുരാണ കഥാസന്ദർഭങ്ങൾ, രാജദർബാർ, വിവാഹങ്ങൾ തുടങ്ങിയവയാണ് മിഥില ചിത്രകലയിലെ പ്രധാന വിഷയങ്ങളായിത്തീർന്നത്. 12-ാം നൂറ്റാണ്ടിനോ അതിനുമുൻപോ മസ്താങ്ങ് പ്രവിശ്യയിലെ ഗുഹകളിൽ വരച്ചിട്ടുള്ള ബുദ്ധമത ചിത്രകല ഗവേഷകർ കണ്ടെത്തിയിട്ടുണ്ട്.  ഇവയിലെ ശൈലി, രചനാരീതി, ഉപയോഗിച്ച ഉപകരണങ്ങൾ, വിഷയം എന്നിവയെല്ലാം ചിത്രകാരന്മാരനുസരിച്ച് വ്യത്യാസപ്പെടുന്നു. നേവാർ സമൂഹത്തിലെ ചിത്രകാരന്മാരാണ് ബുദ്ധകയ്യെഴുത്തുപ്രതികളിലെ ചിത്രങ്ങളും പുസ്തകങ്ങളിലെ പുറംചട്ട ചിത്രങ്ങളും വസ്ത്രങ്ങളിലെ ദൈവീയ ചിത്രങ്ങളും എല്ലാം ചെയ്തത്.  നേവാറിലെ ചിത്രകാരന്മാർ അവരുടെ ചിത്രങ്ങളുടെ ഗുണനിലവാരത്തിനും പ്രയത്നത്തിനും ഏഷ്യയിലുടനീളം പ്രശംസിക്കപ്പെടുകയുണ്ടായി. നേവാറിലെ ചിത്രകലാശൈലിയായ ബെരി ടിബറ്റിൽ വളരെ പ്രസിദ്ധമായിരുന്നു. 14-ാം നൂറ്റാണ്ടിൽ ബെരി ടിബറ്റിലെ ആഗോള ചിത്രരചനാശൈലിയായി തെരഞ്ഞെടുക്കപ്പെട്ടു.

നേപ്പാളി ചിത്രകലയിൽ പ്രാധാന്യമേറിയ രീതിയിൽ പാശ്ചാത്യ സ്വാധീനം പ്രകടമാവുന്നത് തേജ് ബഹാദൂർ ചിത്രകാർ (1898-1971), ചന്ദ്ര മാൻ സിങ്ങ് മാസ്കി (1920 കളുടെ അവസാനം) എന്നിവരുടെ തിരിച്ചുവരവിനു ശേഷമാണ്. ഇവർ രണ്ടുപേരും ഗവൺമെന്റ് സ്ക്കൂൾ ഓഫ് ആർട്ട് കൽക്കട്ടയിൽ ചിത്രകല അഭ്യസിക്കാനായി ചേർന്നു. ജീവിതത്തെയും പ്രകൃതിയേയും നിരീക്ഷിച്ച് ചിത്ര രചന നടത്താനും വിവിധ നിറങ്ങളുടെയും നിറഭേദങ്ങളുടെയും നിഴലുകളുടെയും ഉപയോഗവും ഇവിടെനിന്നും ഇവർ അഭ്യസിച്ചു. കൂടാതെ ആധുനിക ചിത്രകലാ മാദ്ധ്യമങ്ങളായ എണ്ണച്ഛായം, ജലച്ഛായം, ചാർക്കോള്‌, പേസ്റ്റൽ മുതലായവയുപയോഗിക്കാൻ പഠിച്ചു. ചന്ദ്ര മാൻ സിങ്ങ് മാസ്കിയുടെ അപൂർവ്വം രചനകൾ മാത്രമേ പൊതുജനങ്ങൾക്ക് കാണാനായി ലഭ്യമായിട്ടുള്ളു. 2004 ൽ "തേജ് ബഹാദൂർ ചിത്രകാർ - ഐക്കൺ ഓഫ് ട്രാൻസിഷൻ" എന്ന പുസ്തകം അദ്ദേഹത്തിന്റെ ഹെയ്ർ മദാൻ ചിത്രകാർ പ്രസിദ്ധീകരിച്ചു. 2005 ൽ സിദ്ധാർത്ഥ ആർട്ട് ഗാലറി "ഇമേജസ് ഓഫ് എ ലൈഫ് ടൈം -: എ ഹിസ്റ്റോറിക്കൽ പെഴ്സ്പെക്ടീവ് " എന്ന തേജ് ബഹാദൂർ ചിത്രകാറിന്റെ റെട്രോസ്പെക്ടീവ് സംഘടിപ്പിച്ചു. ഇവ നേപ്പാളി ചിത്രകലയിൽ അദ്ദേഹത്തിന്റെ സംഭാവനകൾ ഊട്ടിയുറപ്പിക്കുന്നതായിരുന്നു.  പാശ്ചാത്യ ശൈലിയിലുള്ള ചിത്രകലയും പരമ്പരാഗത നേപ്പാളി ശൈലിയിലുള്ള ചിത്രകലയും ഉപയോഗിക്കുന്നതിൽ തേജ് ബഹാദൂർ ചിത്രകാർ പ്രധാന പങ്കുവഹിച്ചിട്ടുണ്ട്. തനിക്കറിയാവുന്ന വിവരങ്ങൾ വളർന്നുവരുന്ന അനേകം ചിത്രകാരന്മാരുമായി പങ്കുവയ്ക്കുന്നതിലും അദ്ദേഹം അർപ്പണമനോഭാവമുള്ള ഒരു നല്ല അദ്ധ്യാപകനായി പ്രവർത്തിച്ചു. തേജ് ബഹാദൂർ ചിത്രകാറിന്റെ കീഴിൽ അഭ്യസിച്ച ദിൽ ബഹാദൂർ ചിത്രകാർ വിവിധ ചിത്രകലാ മാദ്ധ്യമങ്ങളിൽ കഴിവുനേടി. അദ്ദേഹത്തിന്റെ ശിഷ്യനായിരുന്ന അമർ ചിത്രകാർ ജലച്ഛായത്തിൽ ഒരു അഗ്രഗണ്യനായ നേപ്പാളി ചിത്രകാരനായി മാറി.

ലെയ്ൻ സിങ്ങ് ബാങ്ങ്ഡെൽ (1919-2002) ന്റെ വരവോടുകൂടിയാണ് നേപ്പാളിലെ ആധുനിക ചിത്രകലയുടെ ആരംഭം. 1950 നുശേഷം മാത്രം ആധുനിക ചിത്രകലാസങ്കേതങ്ങളെ സ്വീകരിക്കാൻ തയ്യാറായ ഒരു ചിത്രകലാസമൂഹത്തിലേക്ക് അദ്ദേഹം ആധുനിക ചിത്രകലാ രീതികൾ പരിചയപ്പെടുത്തി. മഹേന്ദ്ര രാജാവിന്റെ രക്ഷാകർത്വത്തിൽ ലെയ്ൻ സിങ്ങ് ബാങ്ങ്ഡെൽ നേപ്പാളി സമൂഹത്തിന് അമൂർത്തമായ ചിത്രകല പരിചയപ്പെടുത്തി. 1972 ൽ അദ്ദേഹം റോയൽ നേപ്പാൾ അക്കാദമിയിലെ അക്കാദമീഷ്യനായി ബിരേന്ദ്ര രാജാവ് നിയമിച്ചു. 


</doc>
<doc id="399699" url="https://ml.wikipedia.org/wiki?curid=399699" title="മിസ്സ് വേൾഡ് 2017">
മിസ്സ് വേൾഡ് 2017

മിസ്സ് വേൾഡ് മത്സരത്തിന്റെ 67-ആമത് എഡിഷനാണ് മിസ്സ് വേൾഡ് 2017. ചൈനയിലെ സാൻ നഗരത്തിലെ സന്യ സിറ്റി അരീനയിലാണ് 2017 നവംബർ 18-നു മത്സരം നടന്നത്. ലോകമെമ്പാടുമുള്ള 118 മത്സരാർത്ഥികൾ കിരീടത്തിന് വേണ്ടി മത്സരിച്ചു. പ്യൂർട്ടോ റിക്കോയിലെ സ്‌റ്റെഫാനിയെ ഡെൽ വല്ലേ തന്റെ പിൻഗാമിയായ മാനുഷി ചില്ലാർ-നെ കിരീടം അണിയിച്ചു. ഇതോടെ ലോക സുന്ദരി ജേതാക്കളുടെ പട്ടികയിൽ ഇന്ത്യ വെനസ്വേലക്കു ഒപ്പമെത്തി

§ ജനങ്ങളുടെ തിരഞ്ഞെടുക്കപ്പെട്ട വിജയി

മിസ്സ് വേൾഡ് 2017 ഒരു പുതിയ ശൈലിക്ക് ഊന്നൽ നൽകുന്നുണ്ട്. സോഷ്യൽ മീഡിയയിലും ഇന്റരാക്ടിവിറ്റിയിലും കൂടുതൽ ആകർഷണം നൽകുന്ന രീതിയിലാണ് ഈ ശൈലി ആവിഷ്കരിച്ചിരിക്കുന്നത്. ഹെഡ്ജ് ടു ഹെഡ് ചലഞ്ച് എന്നാണ് ഈ പുതിയ ഫോർമാറ്റ് അറിയപ്പെടുന്നത്. ഇതിലൂടെ മികച്ച 40 മത്സരാര്ഥികളിൽ നിന്നും 20 മത്സരാർത്ഥികളെ തിരഞ്ഞെടുക്കപ്പെടും.

സ്പോർട്സ് വെല്ലുവിളി വിജയിച്ചുകൊണ്ട് മിസ്സ് ഡൊമിനിക്കൻ റിപ്പബ്ലിക്ക്നു മിസ്സ് വേൾഡ് 2017 ലെ ആദ്യ ക്വാർട്ടർ ഫൈനലിൽ ഇടം ലഭിച്ചു.
മിസ്സ് നൈജീരിയ ടോപ് മോഡൽ മത്സരം വിജയിച്ചുകൊണ്ട് മിസ്സ് വേൾഡ് 2017 ലെ ക്വാർട്ടർ ഫൈനലിൽ രണ്ടാമതായി ഇടം നേടി.
മിസ്സ് മാൾട്ട ടാലെന്റ്റ് മത്സരം വിജയിച്ചുകൊണ്ട് മിസ്സ് വേൾഡ് 2017 ലെ ക്വാർട്ടർ ഫൈനലിൽ മൂന്നാമതായി ഇടം നേടി.
2017 ലെ മിസ്സ് വേൾഡിൽ 118 പ്രതിനിധികൾ പങ്കെടുത്തു: 
മിസ്സ് വേൾഡ് 2017 ലെ ജഡ്ജസ് പാനൽ അംഗമായിരുന്നവർ:


2001-ൽ അവസാനമായി മത്സരിച്ചവർ

2010-ൽ അവസാനമായി മത്സരിച്ചവർ

2011-ൽ അവസാനമായി മത്സരിച്ചവർ

2012-ൽ അവസാനമായി മത്സരിച്ചവർ

2013-ൽ അവസാനമായി മത്സരിച്ചവർ

2014-ൽ അവസാനമായി മത്സരിച്ചവർ

2015-ൽ അവസാനമായി മത്സരിച്ചവർ



</doc>
<doc id="399705" url="https://ml.wikipedia.org/wiki?curid=399705" title="റാണികോട്ട് കോട്ട">
റാണികോട്ട് കോട്ട

റാണികോട്ട് കോട്ട (സിന്ധി: رني ڪوٽ ,ഉർദു: قلعہ رانی کوٹ ) പാകിസ്താനിലെ സിന്ധ് പ്രവിശ്യയിൽ സ്ഥിതിചെയ്യുന്ന ഒരു കോട്ടയാണ്. ചരിത്രപരമായ ഈ കോട്ട ജംഷോറോ ജില്ലയിലെ സന്ന് ഗേറ്റിനരികിൽ സ്ഥിതിചെയ്യുന്നു. റാണികോട്ട് കോട്ട "ദ ഗ്രേറ്റ് വാൾ ഓഫ് സിന്ധ്" എന്നാണ് പൊതുവേ അറിയപ്പെടുന്നത്. ലോകത്തിലെ ഏറ്റവും വലുത് എന്ന് വിശ്വസിക്കുന്ന ഈ കോട്ട ഏകദേശം 32 കിലോമീറ്റർ വൃത്തപരിധിക്കുള്ളിൽ സ്ഥിതിചെയ്യുന്നു. സിന്ധിലെ പ്രകൃത്യാതീതമായ അദ്ഭുതങ്ങളിലൊന്നായ ഈ കോട്ടയിലെ കൊത്തളങ്ങൾ ചൈനയിലെ വൻമതിലുമായി താരതമ്യം ചെയ്യാവുന്നതാണ്. കോട്ടയുടെ പുറത്തെ മതിലിൽ നിലനിൽക്കുന്ന 45 കൊത്തളങ്ങളിൽ ഏഴെണ്ണം ദീർഘചതുരാകൃതിയിലും ബാക്കിയുള്ളവ വൃത്തത്തിലുമാണ്. 

പാകിസ്താൻ നാഷണൽ കമ്മീഷൻ 1993-ൽ റാണികോട്ട് കോട്ടയുടെ ചരിത്രപ്രാധാന്യം കണക്കിലെടുത്ത് യുനെസ്കോയുടെ ലോകപൈതൃക പട്ടികയിലുൾപ്പെടുത്താൻ നിർദ്ദേശിച്ചു എങ്കിലും അത് താല്ക്കാലിക പട്ടികയിലാണ് ഉൾപ്പെടുത്തിയത്. 1975-ലെ ആന്റിക്വിറ്റീസ് ആകട് പ്രകാരം ഈ കോട്ടയ്ക്ക് പ്രത്യേക സംരക്ഷണവും ഏർപ്പെടുത്തി.

റാണികോട്ട് കോട്ട ഹൈദരാബാദിൽ നിന്നും 90കി.മീ. വടക്ക് ദേശീയപാതയിൽ സ്ഥിതിചെയ്യുന്നു. ഇൻഡസ് ഹൈവേയിലൂടെ കറാച്ചിയിൽ നിന്നും സന്നിലേയ്ക്ക് ഏകദേശം ഒരു മണിക്കൂർ യാത്രചെയ്താൽ ഈ കോട്ടയിൽ എത്തിച്ചരാവുന്നതാണ്. ഈ കോട്ട ജംഷോറോ ജില്ലയിലെ സന്നിന്റെ തെക്ക് പടിഞ്ഞാറ് ഭാഗത്ത് 30 കി.മീ. കിർത്താർ പർവ്വതത്തിൽ, 6കി.മീ. വ്യാസത്തിൽ വരിവരിയായി കാണപ്പെടുന്നു. ശരാശരി ഉയരമുള്ള മതിലുകൾ ജിപ്സവും, ചുണ്ണാമ്പുകല്ലുകളും ഉപയോഗിച്ച് 20കി.മീ. വൃത്തപരിധിക്കുള്ളിൽ നിർമ്മിക്കപ്പെട്ടിരിക്കുന്നു. 

റാണികോട്ട് കോട്ടയുടെ നിർമ്മാണത്തിനു കാർമ്മികത്വം വഹിച്ച വാസ്തുശില്പി ആരാണെന്നോ നിർമ്മാണത്തിനു പിന്നിലെ യഥാർത്ഥ ഉദ്ദേശ്യം എന്താണെന്നോ അറിയില്ല. എന്നിരുന്നാലും ഈ കോട്ട നിർമ്മിച്ചത് സസാനിയൻ, പാർത്തിയൻ, സ്കിത്തിയൻ, ഗ്രീക്കോ ബാക്ട്രിയൻ രാജവംശം ഇവരിലാരുടെ എങ്കിലും കാലഘട്ടത്തിൽ നിർമ്മിച്ചതായിരിക്കാം എന്ന് വിശ്വസിക്കുന്നു. പുരാവസ്തു ഗവേഷകരുടെ സൂചനപ്രകാരം 17-ാം നൂറ്റാണ്ടിൽ ആയിരിക്കാം കോട്ടയുടെ ആദ്യത്തെ നിർമ്മിതി നടന്നിരിക്കുക എങ്കിലും സിന്ധ് പുരാവസ്തു ഗവേഷകരുടെ അഭിപ്രായ പ്രകാരം 1812-ൽ ബലൂചികൾ 1.2 ദശലക്ഷം രുപയ്ക്ക് ഈ കോട്ട പുനഃനിർമ്മാണം നടത്തിയിരുന്നു (സിന്ധ് ഗസറ്റ്, 677). ബ്രിട്ടീഷ് സാമ്രാജ്യത്തിന്റെ കോളനിവാഴ്ചക്കാലത്ത് സിന്ധിലെ അമീർ അവരുടെ അവസാനത്തെ തലസ്ഥാനമായി റാണികോട്ടിലെ വെടിപഴുതുള്ള കോട്ടമതിലിനെ രൂപപ്പെടുത്തിയിരുന്നു. സന്ന് ഗേറ്റിൽ നടത്തിയ റേഡിയോകാർബൺ പരിശോധനയിൽ 18-ാം നൂറ്റാണ്ടിലോ അല്ലെങ്കിൽ 19-ാം നൂറ്റാണ്ടിലോ ബ്രിട്ടീഷ് ആക്രമണത്തിനുമുമ്പ് കൽഹോറ രാജവംശക്കാലത്തോ അല്ലെങ്കിൽ ആ പ്രദേശം ബലൂചികൾ ഭരിക്കുന്നകാലത്തോ സന്ന് ഗേറ്റ് നവീകരിച്ചിരുന്നതായി തെളിഞ്ഞു.

കിർത്താർ പർവ്വതത്തിൽ അതിശീതമായ കുന്നുകളും ചേർന്ന് അതിർരേഖയുണ്ടാക്കി റാണികോട്ട് കോട്ട 32 കി.മീ. നീളത്തിൽ വ്യാപിച്ചു കിടക്കുന്നു. പ്രധാന കോട്ടയുടെ ഗേറ്റിനരികിൽ നിന്ന് 5 മുതൽ 6 വരെ മൈൽ അകലത്തിൽ "മീരി" എന്ന ഒരു ചെറിയ ഒരു കോട്ട കൂടി കാണപ്പെടുന്നു. ഈ കോട്ടയുടെ ഘടനയിൽ കല്ലും കുമ്മായവും ഉപയോഗിച്ചു നിർമ്മിച്ച പീരങ്കികളും കാണപ്പെടുന്നു. വളഞ്ഞു പുളഞ്ഞുപോകുന്ന ആകൃതിയുള്ള കോട്ടയിൽ റോംബോയിഡ് ആകൃതിയിലുള്ള നാല് ഗേറ്റുകളും കാണപ്പെടുന്നു. രണ്ടുഗേറ്റുകൾ സന്ന് നദിയ്ക്കുനേരെ കോണോടുകോൺ കുറുകെയുള്ള ഭാഗത്ത് സ്ഥിതിചെയ്യുന്നു. ഒരു ഗേറ്റ് നദിയ്ക്കരികിലായതുകൊണ്ട് കോട്ടയ്ക്കകത്തേയ്ക്കുള്ള പ്രവേശനം അൽപ്പം പ്രയാസമേറിയതാണ്. തെക്കുഭാഗത്തെ ഗേറ്റിന് രണ്ടു വാതിലുകളുമുണ്ട്. സന്ന് ഗേറ്റ് മീരിയുടെ പ്രവേശനവാതിൽ കൂടിയാണ്.

കോട്ടയുടെ പുനഃസ്ഥാപന പ്രവർത്തനങ്ങൾ നടപ്പിലാക്കിയത് പ്രധാനമായും സന്ന് ഗേറ്റ് കോംപ്ലക്സ്, പ്രതിരോധതിനുള്ള ഭിത്തികൾ, മോസ്ക്ക്, മീരികോട്ട, കോട്ടയ്ക്കകത്തെ പാലസ് എന്നിവയുടേതാകുന്നു. പാകിസ്താനിലെ പുരാവസ്തുവകുപ്പും, സിന്ധിലെ സംസ്ക്കാരവകുപ്പും, ഡാഡു ജില്ലാഭരണസംവിധാനവും ചേർന്നാണ് പുനഃസ്ഥാപനപ്രവർത്തനങ്ങൾ നടപ്പിൽ വരുത്തിയത്.
റാണികോട്ട് കോട്ടയുടെ വിവിധ ദൃശ്യങ്ങൾ



</doc>
<doc id="399712" url="https://ml.wikipedia.org/wiki?curid=399712" title="പാലോട് ദിവാകരൻ">
പാലോട് ദിവാകരൻ

കേരളത്തിലെ ഒരു എഴുത്തുകാരൻ. പെരിങ്ങമ്മലയാണ് ഇദ്ദേഹത്തിന്റെ ജനനം.ചക്രവാളം,കൽപ്രതിമ ,സമയം,ഡൊണേഷൻ,ഹാരാർപ്പണം, ഇരുളിൽ നിന്ന് എന്നീ ലഘു നാടകങ്ങളും പൂജാരിയുടെ സ്വപ്നം ,താളം തെറ്റിയ മനസ്,മാരാരെ ചെണ്ട,യാത്രാമൊഴി,ദയാവധം,വാത്സല്യക്കൊടി,പഴുത്ത പ്ലാവില എന്നീ കവിതകളും എഴുതിയിട്ടുണ്ട്.യുഗങ്ങൾ,ജരിത,കൽവിളക്കുകൾ,നിഴൽരേഖ,സഹചാരികളുടെ സഞ്ചാരപഥങ്ങളിലൂടെ,സഹകരണദർപ്പണം (അറിയാനും പറയാനും)തനിയെ,ഇ എം എസ് മുതൽ വി എസ് വരെ,മലയാള നാടകം അരങ്ങും അണിയറയും,ഗ്രാമത്തിനൊരു കാണിക്ക,സഹരണപ്രസ്ഥാനം ഒരു നേർരേഖ,സഹകരണരംഗത്തെ വേറിട്ട കാഴ്ചകൾ,കേരളനിയമസഭയിലെ വനിതാ സാമാജികർ,അനാമിക മകം നക്ഷത്രം,അക്ഷരങ്ങളെ അഗ്നിയാക്കിയവർ എന്നീ ഗ്രന്ഥങ്ങൾ പ്രസിദ്ധീകരിച്ചിട്ടുണ്ട്.

സഹകരണ മേഖലയിൽ 37 വർഷത്തെ ഔദ്യോഗിക ജീവിതം. തിരുവനന്തപുരം ജില്ലാ സഹകരണ ബാങ്കിലെ ഡെപ്യൂട്ടി ജനറൽ മാനേജർ പദവിയിൽ റിട്ടയർമെന്റ്.പ്രൊഫഷണൽ നാടകങ്ങളിലും അഭിനയിച്ചു. രക്തസാക്ഷി, മാതൃകകുടുംബം ,രാജവെമ്പാല ,പുഴയൊഴുകും വഴി, സ്വപ്നംക്കൊണ്ട് തുലാഭാരം ,തന്മാത്ര, രാവണൻ ,നല്ലവൻ, എന്ന് ചിത്രങ്ങളിൽ മുഖം കാണിച്ചു പകിട പകിട, പമ്പരം, കാവ്യാഞ്ജലി , പവിത്രബന്ധം ,കല്ലാണി, സാഗരം, മാലയോഗം, അരനാഴികനേരം,ചന്ദ്രോദയം,കാണാക്കിനാവ്,കഥയിലെ രാജകുമാരി,തുടങ്ങിയസീരിലുകളിലും മരം പെയ്യുമ്പോൾ,ചെമ്പകപ്പൂക്കൾ,ടോയിലറ്റ്,കമ്മൽ എന്നീ ടെലിഫിലിമുകളിലായി 89 വേഷങ്ങൾ ചെയ്തു.

 ജില്ലാ സഹകരണ ബാങ്ക് എംപ്ലോയീസ് ഫെഡറേഷൻ നടത്തിയ സംസ്ഥാനതല ചെറുകഥാമത്സരത്തിൽ അവാർഡിനർഹനായി.


</doc>
<doc id="399722" url="https://ml.wikipedia.org/wiki?curid=399722" title="പുത്രജയ">
പുത്രജയ

മലേഷ്യയിലെ ഒരു പ്രധാന നഗരവും ഭരണസിരാകേന്ദ്രവുമാണ് പുത്രജയ (തമിഴ്:புத்ராஜாயா). രാജ്യത്തെ ആദ്യകാല ആസൂത്രിത നഗരങ്ങളിലൊന്നാണിത്. സെലൻഗ്ഗോർ സംസ്ഥാനത്തെ സെപോങ് ജില്ലയിൽ സ്ഥിതി ചെയ്യുന്ന പുത്രജയ നഗരം കൊലാലമ്പൂരിൽ നിന്നും 38 കിലോമീറ്റർ തെക്ക് മാറിയാണ് നിലകൊള്ളുന്നത്. തലസ്ഥാനമായ കോലാലമ്പൂരിലെ സ്ഥലപരിമിതി കണക്കിലെടുത്ത് 1999 വരെ കൊലാലമ്പൂർ ആസ്ഥാനമാക്കി പ്രവർത്തിച്ചിരുന്ന മലേഷ്യൻ ഗവണ്മെന്റിന്റെ എക്സിക്യൂട്ടീവ്, ജുഡീഷ്യൽ ബ്രാഞ്ചുകൾ പുത്രജയയിലേക്ക് മാറ്റി. 2001ൽ കോലാലമ്പൂർ, ലബൗൻ എന്നീ നഗരങ്ങൾക്ക് ശേഷം മലേഷ്യയിലെ മൂന്നാമത് ഫെഡറൽ പ്രദേശമായി പുത്രജയ മാറി. 2015-ലെ ജനസംഖ്യാ കണക്കുകൾ അനുസരിച്ച് 88,300 ആളുകൾ പുത്രജയയിൽ താമസിക്കുന്നു.
1916ൽ ബ്രിട്ടീഷുകാരാലാണ് പുത്രജയ നഗരം സ്ഥാപിതമാകുന്നത്. 800 ഏക്കറിൽ സ്ഥാപിതമായ നഗരത്തിന്റെ അന്നത്തെ പേർ "ഐർ ഹിതാം" എന്നായിരുന്നു. മലേഷ്യയുടെ നാലാമത് പ്രധാനമന്ത്രി മഹതിർ ബിൻ മുഹമ്മദിന്റെ കാലത്താണ് പുത്രജയയുടെ വികസനം കരുത്താർജ്ജിക്കുന്നത്. കൊലാലമ്പൂർ വിമാനത്താവളത്തിനും കൊലാലമ്പൂർ നഗരത്തിനും ഇടയിലുള്ള സ്ഥലത്ത് പുത്രജയ എന്ന ആസൂത്രിത നഗരം അതിവേഗം വികസിച്ചു. മലേഷ്യയുടെ ആദ്യ പ്രധാനമന്ത്രി തുങ്കു അബ്ദുൾ റഹ്മാൻ പുത്രയുടെ പേരിൽ നിന്നുമാണ് പുത്രജയ നഗരത്തിന് ഈ പേർ ലഭിച്ചത്. 1997 ലെ ഏഷ്യൻ സാമ്പത്തികമാന്ദ്യം പുത്രജയ നഗരത്തിന്റെ ത്വരിത വളർച്ചയെ ബാധിച്ചുവെങ്കിലും വ്യവസായങ്ങളുടെയും ഗവണ്മെന്റ് സ്ഥാപനങ്ങളുടെയും വരവ് പുത്രജയയെ വീണ്ടും വികസനത്തിന്റെ പാതയിലെത്തിച്ചു..
2015ലെ ജനസംഖ്യ കണക്കുകൾ അനുസരിച്ച് 88,300 ആണ് പുത്രജയയിലെ ജനസംഖ്യ. 2007-ൽ ഇത് 30,000 ആയിരുന്നു. കേന്ദ്രഗവണ്മെന്റ് ജോലിക്കാർ ആണ് ഇവിടുത്തെ താമസക്കാരിലധികവും. ജനസംഖ്യയുടെ 97.4% ഇസ്ലാം മതസ്ഥരാണ്. ഹിന്ദു (1.0%), ക്രിസ്ത്യൻ (0.9%), ബുദ്ധമതങ്ങളില്പെട്ടവരും (0.4%) പുത്രജയയിൽ താമസിക്കുന്നു.
കൊലാലമ്പൂരിൽ നിന്നും 38 കിലോമീറ്റർ തെക്ക് മാറിയും കൊലാലമ്പൂർ അന്താരാഷ്ട്ര വിമാനത്താവളത്തിൽ നിന്നും 37 കിലോമീറ്റർ വടക്കു മാറിയുമാണ് പുത്രജയ നഗരം സ്ഥിതി ചെയ്യുന്നത്. ഫെഡരൽ ദെശീയപാത് 29ഉം ഫെഡറൽ ദെശീയപാത 30 ഉം പുത്രജയ നഗരത്തെ മറ്റ് നഗരങ്ങളുമായി ബന്ധിപ്പിക്കുന്നു.

കെ എൽ ഐ എ ട്രാൻസിറ്റ് ലൈനാണ് പുത്രജയ സെൻട്രൽ സ്റ്റേഷനെ മറ്റ് നഗരങ്ങളുമായി റെയിൽ മാർഗം ബന്ധിപ്പിക്കുന്നത്. നിർദ്ദിഷ്ട കൊലാലമ്പൂർ- സിംഗപൂർ ഹൈ സ്പീഡ് റെയിൽവെ പുത്രജയ നഗരത്തിന്റെ പ്രാന്തപ്രദേശത്തുകൂടിയാകും കടന്നുപോകുക. 2003ൽ പുത്രജയ നഗരത്തിനായി ഒരു മൊണോറെയിൽ പദ്ധതി ഉണ്ടായിരുന്നെങ്കിലും ഗവണ്മെന്റിൽ നിന്നും പ്രതീക്ഷിച്ച ധനസഹായം കിട്ടാഞ്ഞതിനാൽ ആ പദ്ധതി പിന്നീട് ഉപേക്ഷിച്ചു. നിലവിൽ നഗരത്തിൽ ട്രാം സംവിധാനം ഏർപ്പെടുത്തുന്നത് ഗവണ്മെന്റിന്റെ പരിഗണനയിൽ ഉണ്ട്.
കൊലാലമ്പൂർ വിമാനത്താവളമാണ് പുത്രജയയിൽ നിന്നും ഏറ്റവും അടുത്ത് സ്ഥിതി ചെയ്യുന്ന അന്താരാഷ്ട്ര വിമാനത്താവളം.
ഒരു ഫെഡറൽ പ്രദേശം ആയതിനാൽ പുത്രജയക്ക് സ്വന്തമായി സംസഥാന അസംബ്ലി ഇല്ല. യുണൈറ്റഡ് മലയ് നാഷണൽ ഓർഗനൈസേഷൻ പാർട്ടിയുടെ പ്രതിനിധിയായ ടെങ്ഗു അഡ്നാൻ ടെങ്ഗു മൻസൂർ ആണ് പുത്രജയയെ മലേഷ്യൻ പാർലമെന്റിൽ പ്രതിനിധീകരിക്കുന്നത്. 2012 ഓടെ ഒട്ടുമിക്ക ഗവണ്മെന്റ് മന്ത്രാലയങ്ങളും കൊലാലമ്പൂരിൽ നിന്നും പുത്രജയയിലേക്ക് മാറ്റപ്പെട്ടു. 2012ലെ കണക്കുകൾ അനുസരിച്ച് വിദേശവ്യാപാര മന്ത്രാലയം, തൊഴിൽ മന്ത്രാലയം , പ്രതിരോധ മന്ത്രാലയം എന്നീ ഗവണ്മെന്റ് മന്ത്രാലയങ്ങൾ മാത്രമാണ് കൊലക്കലമ്പൂരിൽ പ്രവർത്തിക്കുന്നത്.
താഴെ പറയുന്ന നഗരങ്ങളുമായി പുത്രജയ സഹോദരബന്ധം സ്ഥാപിച്ചിരിക്കുന്നു.



</doc>
<doc id="399725" url="https://ml.wikipedia.org/wiki?curid=399725" title="ചിയാങ് മൈ">
ചിയാങ് മൈ

വടക്കൻ തായ്‌ലന്റിലെ ഏറ്റവും വലിയ നഗരമാണ് ചിയാങ് മൈ Chiang Mai (, from ). ഇത് ചിയാങ് മായി പ്രവിശ്യയുടെ തലസ്ഥാനം കൂടിയാണ്. 1296 മുതൽ 1768 വരെ നിലവിലുണ്ടായിരുന്ന ലാൻ ന സാമ്രാജ്യത്തിന്റെ തലസ്ഥാനം കൂടിയായിരുന്നു ഇത്. ഈ പ്രദേശമാണ് പിൽക്കാലത്ത് (1774 - 1899) ചിയാങ് മൈ സാമ്രാജ്യമായി മാറിയത്. 
ബാങ്കോക്കിൽ നിന്നം 700 കിലോ മീറ്റർ ദൂരെയാണ് ചിയാങ് മൈ. രാജ്യത്തെ ഏറ്റവും ഉയരം കൂടിയ പർവ്വത നിരകൾക്ക് നടുവിലായി ഇത് സ്ഥിതി ചെയ്യുന്നു. പിങ് നദിയുടെ തീരത്താണ് ഈ നഗരം. ചാവോ ഫ്രാ യാ നദിയുടെ പോഷക നദിയാണ് പിങ് നദി.
ചിയാങ് മൈ എന്നതിന് 'പുതിയ നഗരം' എന്നാണ് അർത്ഥം.  1296 ൽ ലാൻ ന യുടെ തലസ്ഥാനമായി സ്ഥാപിക്കപ്പെട്ടതാണ് ഇത്തരമൊരു പേരിന് പിന്നിൽ. അതുവരേയും (1262 മുതൽ) ചിയാങ് റായ് ആയിരുന്നു തലസ്ഥാനം.

ഒരു നല്ല വാണിജ്യകേന്ദ്രവും വിനോദ സഞ്ചാര കേന്ദ്രവുമാണ് ചിയാങ് മൈ. പിങ് നദിയുടെ സാമീപ്യം ഈ നഗരത്തിന്റെ വാണിജ്യ പ്രാധാന്യം വർധിപ്പിക്കുന്നു. പ്രധാന വാണിജ്യപ്പാതകൾ ഇതിലൂടെ കടന്നു പോകുന്നു. ചിയാങ് മെ പ്രവിശ്യയുടെ ജനസംഖ്യയുടെ പകുതിയിലധികവും ഈ നഗരത്തെ കേന്ദ്രീകരിച്ച് ജീവിക്കുന്നു.

മൻഗ്രായി 1296 ൽ ചിയാങ് മൈ സ്ഥാപിച്ചു. ബമർ ജനവിഭാഗത്തിൽപ്പെട്ട ടോങ്കു രാജവംശത്തിന്റെ അക്രമണ ഭീഷണി തടയുന്നതിനായി നഗരത്തിന് ചുറ്റും കിടങ്ങുകളും കോട്ടയും പണിതിരുന്നു. 
1556 ൽ ടോങ്കു  ലാൻ ന കീഴടക്കി.  1775 ൽ ചിയാങ് മൈ ഒരു ഉടമ്പടി പ്രകാരം തോൻബുരി സാമ്രാജ്യത്തിന്റെ ഭാഗമായി. തോൻബുരി രാജാവായ ടക്സിൻ ടോങ്കു ഭരണാധികാരികളിൽ നിന്നും സ്വതന്ത്രമാക്കി. ടോങ്കൂ ജനതയുടെ പ്രത്യാക്രമണ ഫലമായി 1776 മുതൽ 1791 വരെ ചിയാങ് മൈ വീണ്ടും അവരുടെ ചൊൽപ്പടിയിലായി. ലാൻനയുടെ അവശേഷിക്കുന്ന ഭൂഭാഗം ലാംപങ് കേന്ദ്രമായി നിലനിന്നു. ക്രമേണ ചിയാങ് മൈ സാംസ്കാരികമായും വാണിജ്യ പരമായും വളരുകയും വടക്കൻ തായ്ലന്റിന്റെ അനൗദ്യോഗിക തലസ്ഥാനമായി മാറുകയും ചെയ്തു. ബാങ്കോക്ക് കഴിഞ്ഞാൽ രണ്ടാം സ്ഥാനം ഇപ്പോൾ ചിയാങ് മൈക്കാണ്.

കൃഷികൾക്ക് അനുയോജ്യമായ ഇടത്തരം കാലാവസ്ഥയാണ് ചിയാങ് മൈയുടേത്. ഏറ്റവും കൂടിയ താപനില ഇതുവരെ രേഖപ്പെടുത്തിയത് 42.4°C  (May 2015) ആണ്. 

ബുദ്ധമതത്തിന് പ്രാധാന്യമുള്ള പ്രദേശം. മുന്നൂറിൽപ്പരം ബുദ്ധക്ഷേത്രങ്ങൾ ഇവിടെയുണ്ട്.

നിരവധി തായ്‌ ഉൽസവങ്ങൾ ഇവിടെ നടക്കുന്നു.
ഖാൻ ടോക് ചിയാങ്നൂ മൈയിലെ നൂറ്റാണ്ടുകൾ മുൻപേയുള്ള ഒരു ഭക്ഷണമാണ്. വിവാഹച്ചടങ്ങ്, ഗൃഹപ്രവേശം, ആഘോഷങ്ങൾ, സംസ്കാരച്ചടങ്ങുകൾ തുടങ്ങിയ പ്രത്യേക സന്ദർഭങ്ങളിൽ അതിഥികളെ സൽക്കരിക്കുന്നതിന് ഇത്തരം സദ്യ ഒരുക്കാറുണ്ട്. തായ് ക്ഷേത്രങ്ങളിലെ ആഘോഷങ്ങളിലും ലോയ്ഇ ക്രതോങ്ങ് ആഘോഷങ്ങളിലും ഇങ്ങനെ സദ്യ ഒരുക്കുന്നു.
ലാന്ന (Lanna or Kham mueang) എന്നറിയപ്പെടുന്ന വടക്കൻ തായ് ഭാഷയാണ് ഉപയോഗിക്കുന്നത്. തായ് താം അക്ഷരമാല ഉപയോഗിച്ചാണ് ഉന്നത വിദ്യാഭ്യാസം നേടിയവർ ഇത് എഴുതുന്നത്. സാധാരണ ജനങ്ങൾ തായ് അക്ഷരമാലയും ഉപയോഗിക്കുന്നു. ടൂറിസം മേഖലയിൽ ഇംഗ്ലീഷും ഉപയോഗിക്കുന്നു.

ചിയാങ് മൈ നിരവധി സർവ്വകലാശാലകളുടെ കേന്ദ്രമാണ്. 

ടൂറിസം മേഖലയിൽ ചിയാങ് മൈയുടെ സ്ഥാനം എടുത്തു പറയാവുന്ന തരത്തിലാണ് ഉള്ളത്. മുപ്പതിനായിരത്തിൽ കൂടുതൽ ഹോട്ടൽ മുറികൾ ഈ നഗരത്തിലുണ്ട് എന്നത് വിനോദ സഞ്ചാര രംഗത്ത് അതിന്റെ പ്രാമുഖ്യം കാണിക്കുന്നു. 



</doc>
<doc id="399728" url="https://ml.wikipedia.org/wiki?curid=399728" title="അല്ലാമാ ഇഖ്ബാൽ ശവകുടീരം">
അല്ലാമാ ഇഖ്ബാൽ ശവകുടീരം

അല്ലാമാ മുഹമ്മദ് ഇഖ്ബാൽ ശവകുടീരം അഥവാ മസർ-ഇ-ഇഖ്ബാൽ ശവകുടീരം (: مزار اقبال) പാകിസ്താനിലെ പഞ്ചാബ് പ്രവിശ്യയുടെ തലസ്ഥാനമായ ലാഹോറിൽ, ഹസുരി ബാഗിനടുത്തുള്ള ഒരു ശവകുടീരമാണ്. പാകിസ്താൻ പ്രസ്ഥാനത്തിനു പ്രചോദനം നൽകിയവരിലൊരാളായ ഇഖ്ബാൽ, പാക്കിസ്ഥാനിൽ മുഫകിർ-ഇ-പാകിസ്താൻ (പാകിസ്താന്റെ ചിന്തകൻ) അല്ലെങ്കിൽ ഷെയർ ഇ മഷ്രിക്ക് (കിഴക്കിൻറെ കവി) എന്നിങ്ങനെയുള്ള പേരുകളിൽ ബഹുമാനിക്കപ്പെടുന്നു. 1938 ഏപ്രിൽ 21 ന് ബ്രിട്ടീഷ് ഇന്ത്യയിലെ ലാഹോറിൽവച്ച് 60 വയസുള്ളപ്പോൾ ഇഖ്ബാൽ മരണമടഞ്ഞു. തത്വചിന്തകനായിരുന്ന കവിയെ പ്രണമിക്കുവാനും ആദരവു പ്രകടിപ്പിക്കാനുമായി ആയിരക്കണിക്കിനു സന്ദർകർ ദിവസേന ഈ ശവകുടീരത്തിലെത്തുന്നു. ഈ കല്ലറയിൽ വിതറുവാനായി മൗലാന റൂമിയുടെ ശവകുടീരത്തിൽ നിന്നും ശേഖരിച്ച മണ്ണ്, മുസ്തഫ കമാൽ അതാതുർക്ക്, ഇവിടേയ്ക്ക് അയച്ചുവെന്നു പറയപ്പെടുന്നു. 

1938 ഏപ്രിൽ മാസത്തിൽ ഇക്ബാൽ അന്തരിച്ചയുടനെ ചൗധരി മുഹമ്മദ് ഹുസൈൻ അധ്യക്ഷനായി ഒരു കമ്മിറ്റി രൂപീകരിക്കപ്പെട്ടു. മികച്ച വാസ്തുശില്പികൾ പ്രാഥമികമായി സമർപ്പിച്ച രൂപരേഖകൾ തൃപ്തികരമല്ലായിരുന്നു. ഒരു നിർദ്ദിഷ്ട കെട്ടിട നിർമ്മാണ ശൈലി പിന്തുടരുന്നതിനു പകരം നൂതനമായ ഒരു പുതിയ സംയുക്ത ശൈലിയിലുള്ള നിർമ്മാണത്തിനായി കമ്മിറ്റി നിർദ്ദേശിച്ചു. അവസാന രൂപകല്പന മുഗൾ പാരമ്പര്യത്തിൽ നിന്നകന്ന് ഒരു അഫ്ഗാൻ, മൂറിഷ് വാസ്തുശൈലിയുടെ സംയുക്ത രൂപമായിരുന്നു. ഈ സ്മാരകം സാക്ഷാത്കരിക്കുന്നതിലെ ഒരു പ്രധാന പ്രശ്നം മതിയായ നിർമ്മാണ ഫണ്ടില്ലായിരുന്നുവെന്നതാണ്. തദ്ദേശീയ ഗവൺമെന്റുകളിൽ നിന്നും സർക്കാർ ഭരണാധികാരികളിൽ നിന്നുമുള്ള ഒരു സംഭാവനയും സ്വീകരിക്കാൻ സമിതി സന്നദ്ധരായില്ല. പകരം ഇക്ബലിന്റെ സുഹൃത്തുക്കളും ആരാധകരും ശിഷ്യന്മാരും നൽകിയ സംഭാവനകളിലൂടെ ഈ നിർമ്മിക്കുന്നതിനുള്ള ധനസഹായം എത്തിച്ചേർന്നു.

അഫ്ഘാൻ, മൂറിഷ് ശൈലികളുടെ ഒരു സമ്മിശ്രമാണ് ഈ വാസ്തുശില്പം. ചുവന്ന മണൽക്കല്ലുകൊണ്ടാണ് ഈ സ്മാരകം പൂർണ്ണമായി നിർമ്മിച്ചിരിക്കുന്നത്. ബ്രിട്ടീഷ് ഇന്ത്യയിലെ ജയ്പൂരിൽ നിന്നാണ് ചുവന്ന മണൽക്കല്ലുകൾ കൊണ്ടുവന്നത്. മക്രാന, രജപുത്താന എന്നിവടങ്ങളിൽനിന്ന് നിന്നു നിർമ്മാണത്തിനുള്ള മാർബിൾ എത്തിച്ചു. 1947 ൽ ഇന്തായ വിഭജനത്തിനുശേഷം പാകിസ്താൻ രൂപവൽക്കരിച്ചതോടെ ചുവന്ന മണൽക്കല്ല് ഇന്ത്യയിൽനിന്നു കയറ്റുമതി ചെയ്യുന്നതിനു നിയന്ത്രണമുള്ളതിനാൽ ഇതു സ്മാരകത്തിൻറെ നിർമ്മാണത്തെ പ്രതികൂലമായി ബാധിച്ചു. ശവകുടീരത്തിൻറെ പുറം ചുവരിൽ ഇക്ബാലിൻറെ "സാബർ-ഇ-അജാം" (പേർഷ്യൻ സങ്കീർത്തനം) എന്ന പദ്യകൃതിയിലെ ഗസലുകൾ കൊത്തിവച്ചിരിക്കുന്നു. പുറത്ത്, ചെറിയ പ്ലോട്ടുകളായി തിരിച്ച ഒരു ചെറിയ ഉദ്യാനം സ്ഥിതിചെയ്യുന്നു. അക്കാലത്തെ ഹൈദരാബാദ് ഡെക്കാണിലെ മുഖ്യ വാസ്തുശില്പിയായിരുന്ന നവാബ് സൈൻ യാർ ജംഗ് ബഹാദൂറാണ് ഈ ശവകുടീരം രൂപകൽപ്പന ചെയ്തത്. ഇതു നിർമ്മിക്കുന്നതിന് പതിമൂന്നു വർഷങ്ങളും ഏകദേശം ഒരു ലക്ഷം (100,000 രൂപ) പാക്കിസ്ഥാനി രൂപയും ചിലവുവന്നു. സ്വാതന്ത്ര്യാനന്തര കാലഘട്ടത്തിൽ ജയ്പ്പൂരിൽ നിന്ന് ചുവന്ന മണൽക്കല്ലിൻറെ ഇറക്കുമതി നിർത്തലാക്കിയതായിരുന്നു ശവകുടീരത്തിൻറെ നിർമ്മാണത്തിനുണ്ടായ കാലതാമസത്തിനു പ്രധാന കാരണം.

ചതുരാകൃതിയിലുള്ള ശവകുടീരത്തിനു കിഴക്കുഭാഗത്തും തെക്കുഭാഗത്തുമായി മാർബിൾ പതിച്ച രണ്ട് ഗേറ്റുകളുണ്ട്. കല്ലറ നിർമ്മിച്ചിരിക്കുന്നത് വെളുത്ത മാർബിൾ കൊണ്ടാണ്. ശവകുടീരത്തിൽ സ്ഥാപിച്ചിരിക്കുന്ന സ്മാരകശില അഫ്ഗാനിസ്ഥാനിലെ ജനങ്ങളുടെ ഒരു ഉപഹാരമായി ലഭിച്ചതാണ്. ലാപിസ് ലസൂളി (നീല മെറ്റാമെർഫിക്ക് ശില, കട്ടിയുള്ള വർണത്തിന് പുരാതന കാലം മുതൽ വിലമതിച്ചിരിക്കുന്നു) കൊണ്ടു നിർമ്മിച്ച ഈ സ്മാരകശിലയിൽ അഫ്‍ഗാനിൽ നിന്ന് ഖുർ-ആൻ വാക്യങ്ങൾ കാലിഗ്രാഫി ചെയ്തിരിക്കുന്നു. ഈ ശവകുടീര സമുച്ചയം പഞ്ചാബിലെ പുരാവസ്തു വകുപ്പിലെ സംരക്ഷിത ഹെറിറ്റേജ് സ്മാരകങ്ങളുടെ പട്ടികയിൽ ഉൾപ്പെടുത്തിയിരിക്കുന്നു.


</doc>
<doc id="399737" url="https://ml.wikipedia.org/wiki?curid=399737" title="മിസ്ർ">
മിസ്ർ

ഈജിപ്ത് എന്ന വടക്കെ അഫ്രിക്കൻ രാജ്യത്തിന്റെ മറ്റൊരു പേരാണു മിസ്ർ. ഇവിടുത്തെ ജനങ്ങളെ മിസ്‌രികൾ എന്ന് വിളിക്കപ്പെടുന്നു. (അറബി: مصر , ഔദ്യോഗിക നാമം അറബ് റിപ്പബ്ലിക്ക് ഓഫ് ഈജിപ്ത്). ആഫ്രിക്കയിൽ നിന്ന് ഏഷ്യയിലേക്കുള്ള കരമാർഗ്ഗമായ സിനായ് ഉപദ്വീപ് ഈജിപ്തിലാണ്. ഈജിപ്തിന്റെ വിസ്തീർണ്ണം 1,001,450 ച.കി.മീ (386,560 ച.മൈൽ‌) ആണ്. ലിബിയ (പടിഞ്ഞാറ്), സുഡാൻ (തെക്ക്), ഗാസ, ഇസ്രായേൽ (കിഴക്ക്) എന്നിവയാണ് ഈജിപ്തിന്റെ അതിരുകൾ. ഈജിപ്തിന്റെ വടക്കേ തീരം മെഡിറ്ററേനിയൻ കടലും (മദ്ധ്യധരണ്യാഴി) കിഴക്കേ തീരം ചെങ്കടലും ആണ്.

ആഫ്രിക്കയിലെ ഏറ്റവും ജനസാന്ദ്രതയുള്ള രാജ്യങ്ങളിൽ ഒന്നാണ് ഈജിപ്ത്. ഈജിപ്തിലെ 7.8 കോടി ജനങ്ങളിൽ (2007-ലെ വിവരം) ഭൂരിഭാഗവും നൈൽ നദീതടങ്ങൾക്ക് സമീപം താമസിക്കുന്നു. (ഏകദേശം 40,000 ച.കി.മീ അല്ലെങ്കിൽ 15,450 ച.മൈൽ) നൈൽ നദീതടങ്ങൾ മാത്രമാണ് ഈജിപ്തിൽ കൃഷിക്ക് അനുയോജ്യമായ ഭൂവിഭാഗം. ഈജിപ്തിലെ ഒരു വലിയ ഭാഗം സഹാറ മരുഭൂമിയുടെ ഭാഗമാണ്. ഇവിടെ ജനവാസം വളരെ കുറവാണ്. ഈജിപ്തിന്റെ ജനസംഖ്യയുടെ പകുതിയും നഗരങ്ങളിൽ താമസിക്കുന്നു. ഇതിൽ കൂടുതലും ജനസാന്ദ്രത കൂടിയ കൈറോ, അലക്സാണ്ഡ്രിയ, എന്നീ നഗരങ്ങളിലും നൈൽ നദീതടത്തിലെ മറ്റ് നഗരങ്ങളിലും വസിക്കുന്നു.

പുരാതന ഈജിപ്ഷ്യൻ സംസ്കാരത്തിനു പ്രശസ്തമാണ് ഈ രാജ്യം. ഗിസയിലെ പിരമിഡുകൾ, സ്ഫിങ്സ്, തുടങ്ങി ലോകത്തിലെ ഏറ്റവും പ്രശസ്തമായ സ്മാരകങ്ങളിൽ ചിലത് ഈജിപ്തിലാണ്. തെക്കൻ നഗരമായ ലക്സറിൽ ഒരുപാട് പുരാതന സ്മാരകങ്ങൾ ഉണ്ട്. കർണാക്ക് ക്ഷേത്രം, രാജാക്കന്മാരുടെ താഴ്വര (വാലി ഓഫ് കിങ്ങ്സ്) തുടങ്ങിയവ ഇതിൽ ഉൾപ്പെടും. ഇന്ന് ഈജിപ്ത് മദ്ധ്യപൂർ‌വ്വ ദേശത്തെ ഒരു പ്രധാന രാഷ്ട്രീയ സാംസ്കാരിക കേന്ദ്രമാണ്.

1923ൽ ഭരണഘടന നിലവിൽ വരികയും സാദ്‌സഗ്‌ലുൽ ആദ്യപ്രധാനമന്ത്രി ആവുകയും ചെയ്തു. ദുർബലമായ ഭരണസം‌വിധാനമായിരുന്നു ഇക്കാലങ്ങളിൽ ഉണ്ടായത്. നിരുത്തരവാദിത്വവും അരാജകത്വവും 1952ൽ ഭരണകൂടത്തിന്റെ പിരിച്ചുവിടലിൽ അവസാനിച്ചു. ശേഷം 1953 ജൂൺ18ന് ഈജിപ്ത് റിപബ്ലിക് ആയി പ്രഖ്യാപിയ്ക്കപ്പെട്ടു. ജനറൽ മുഹമ്മദ് നയ്യിബ് ആദ്യ പ്രസിഡന്റായി അധികാരമേറ്റു. 1956ഓടെ ബ്രിട്ടീഷുകാരുടെ നിയന്ത്രണത്തിൽനിന്നും പൂർണ്ണമായും ഈജിപ്ത് സ്വതന്ത്രമയി.

ഈജിപ്ത് 29 ഗവർണ്ണറേറ്റുകളായി വിഭജിച്ചിരിക്കുന്നു. ഈ ഗവർണ്ണറേറ്റുകളെ വീണ്ടും വിഭജിച്ചിട്ടിട്ടുണ്ട്. ഓരോ ഗവർണ്ണറേറ്റിനും ഓരോ തലസ്ഥാനമുണ്ട്.

ഈജിപ്ഷ്യൻ സംസ്ക്കാരത്തിന് ഏതാണ്ട് 5000വർഷത്തോളം പഴക്കമുണ്ട്. നൈൽ നദീതീരത്താണിത് ഉടലെടുത്തത്. ആയതിനാൽ തന്നെ ഈജിപ്ത് നൈലിന്റെ ദാനം എന്നാണറിയപ്പെടുന്നത്. ആദ്യത്തെ ദേശീയ സർക്കാർ, 365ദിവസങ്ങളുള്ള ആദ്യകലണ്ടർ, കടലാസിന്റെ ആദ്യ രൂപമായ പാപിറസ്, വാസ്തുവിദ്യ, വൈദ്യശാസ്ത്രം തുടങ്ങിയവ ഈജിപ്തുകാരുടെ സംഭാവനകളിൽ പെടുന്നു. തെക്കുപടിഞ്ഞാറൻ ഏഷ്യയിലെ സെമറ്റിക് ഭാഷയോട് സാദൃശ്യമുള്ളതായ ഭാഷ ഇവർ ഉപയോഗിച്ചിരുന്നു. ചിഹ്നങ്ങളുപയോഗിച്ചായിരുന്നു എഴുതിയിരുന്നത്. 700തരം ചിത്രങ്ങളടങ്ങിയിരുന്നു.

മൂന്നുതട്ടിലായിരുന്നു ഇവരെ വർഗ്ഗീകരിച്ചിരുന്നത്. ഉന്നതർ, ഇടത്തരക്കാർ, താഴേതട്ടിലുള്ളവർ എന്നിങ്ങനെ. ഉന്നതർ ഭൂപ്രഭുക്കൾ, പുരോഹിതർ എന്നിങ്ങനേയും കച്ചവടക്കാർ, കരകൗശലവിദ്ഗ്ധർ എന്നിവർ ഇടത്തട്ടിലും തൊഴിലാളികൾ താഴേത്തട്ടിലും പെടുന്നു. രാജാക്കന്മാർക്ക് ഒന്നിലധികം രാജ്ഞിമാരുണ്ടായിരുന്നു. സ്ത്രീകൾ പുരുഷന്മാർക്കു തുല്യം സ്ഥാനം വഹിച്ചു. വിദ്യാഭ്യാസം വളരേ കുറച്ചാളുകൾക്ക് മാത്രമേ സിദ്ധിച്ചിരുന്നുള്ളൂ.

റൊട്ടി ആയിരുന്നു പ്രധാനാഹാരം. കൂടാതെ പലതരം പഴങ്ങൾ,പാൽ,വെണ്ണ എന്നിവയും ഉൾപ്പെട്ടിരുന്നു. ലിനൻ കൊണ്ടുള്ള വസ്ത്രങ്ങളായിരുന്നു വ്യാപകമായി ഉപയോഗിച്ചിരുന്നത്. നിറമുള്ള തലപ്പാവുകളും വെച്ചിരുന്നു

മൺകട്ടകളും ചെളിയും ഉപയോഗിച്ചാണ് വീടുകൾ നിർമ്മിച്ചിരുന്നത്. മേൽക്കൂര പനയുടെ തടി കൊണ്ട് നിർമ്മിച്ചു. താഴേതട്ടിലുള്ളവരുടെ വീടുകൾക്ക് ഒരു മുറിയും ഇടത്തരക്കാരുടെ വീടുകൾക്ക് മൂന്നുമുറികളും എന്നാൽ സമ്പന്നരുടെ വീടുകൾക്ക് 70ലേറെ മുറികളും ഉണ്ടായിരുന്നു. വേട്ടയാടൽ,മീൻപിടിത്തം,നീന്തൽ എന്നിവയായിരുന്നു മുഖ്യവിനോദങ്ങൾ.

ബഹുദൈവവിശ്വാസികളായിരുന്നു പുരാതന ഈജിപ്തുകാർ. റി എന്ന സൂര്യദേവനായിരുന്നു ആരാധനാമൂർത്തികളിൽ പ്രധാനി. നല്ല വിളവുകിട്ടാൻ റെന്നുടെറ്റ് എന്ന ദേവതേയും മാതൃത്വത്തിന്റേയും സ്നേഹത്തേയും പ്രതിനിധീകരിയ്ക്കുന്ന ഒസിറിസ് എന്നിവരും ഇവരിൽ ചിലതാണ്. ക്ഷേത്രപ്രവേശനം അനുവദിച്ചിരുന്നില്ല എന്നതിനാൽ വീടുകളിൽ വെച്ചുതന്നെ ആരാധന നടത്തിവന്നു.

പുനർജന്മത്തിൽ വിശ്വസിയ്ക്കുന്നവരായിരുന്നു പുരാതന ഈജിപ്തുകാർ. അതുകൊണ്ടുതന്നെ മരിച്ചവരോടൊപ്പം പണവും അടുത്ത ജന്മത്തേയ്ക്കെന്ന നിലയിൽ വേണ്ടവയും ചേർത്താണ് അടക്കം ചെയ്തിരുന്നത്. ബാർലിയായിരുന്നു പുരാതന ഈജിപ്തിലെ മുഖ്യകൃഷി. കൂടാതെ പയർവർഗ്ഗങ്ങൾ, ഈന്തപ്പഴം തുടങ്ങിയവയും കൃഷിചെയ്തിരുന്നു. പ്രധാനവ്യവസായം ലിനൻ വസ്ത്രങ്ങൾ ഉണ്ടാക്കി വിൽക്കലായിരുന്നു. പാത്രങ്ങൾ, സുഗന്ധദ്രവ്യങ്ങൾ, ആയുധങ്ങൾ എന്നിവയും നിർമ്മിച്ചു.ഗതാഗതം പ്രധാനമായും നൈൽ നദിയിലൂടെയായിരുന്നു. പിൽക്കാലത്ത് കുതിരകളെ കെട്ടിയ രഥങ്ങളുപയോഗിച്ചു. ചുണ്ണാമ്പുകല്ലിൽ പണിത അമ്പലങ്ങൾ, പിരമിഡുകൾ ഇവയെല്ലാം വാസ്തുവിദ്യയുടെ തെളിവായി അവശേഷിയ്ക്കുന്നു. നൈലിന്റെ വെള്ളപ്പൊക്കത്തെ കേന്ദ്രീകരിച്ച് നിർമ്മിച്ച 365ദിവസങ്ങളുള്ള ആദ്യകലണ്ടർ ഈജിപ്തുകാരുടെ സംഭാവനയാണ്.

വലിപ്പത്തിൽ ലോകത്തിലെ 38ആമത്തെ സ്ഥാനമാണ് ഈജിപ്തിനുള്ളത്. ഈജിപ്തിനെ നാലുപ്രധാനമേഖലകളാക്കി തിരിച്ചിരിയ്ക്കുന്നു.

.നൈൽവാലിയും ഡെൽറ്റയും
.പടിഞ്ഞാറൻ മരുഭൂമി
.കിഴക്കൻ മരുഭൂമി
.സിനൈ ഉപദ്വീപ്

ഇസ്‌ലാം മതമാണ് ഔദ്യോഗികമതം. സുന്നി വിഭാഗത്തിൽ പെട്ട മുസ്‌ലിംകളാണ് 90 ശതമാനത്തോളം. ക്രൈസ്തവവിഭാഗത്തിൽ കോപ്റ്റിക് ക്രിസ്ത്യാനികളാണ്ഏറെയും.

മഹത്തായ സാംസ്കാരികപാരമ്പര്യമുള്ള നാടാണ് ഈജിപ്ത്. സിനിമ, സംഗീതം, നാടകം ഈ രം‌ഗങ്ങളിൽ ഇന്ന് ഈജിപ്ത് പ്രശസ്തമാണ്. പരമ്പരാഗത സംഗീതത്തിനുപുറമേ പാശ്ചാത്യസംഗീതവും ഇവർ ആസ്വദിയ്ക്കുന്നവരാണ്. ഡ്രമ്മും ടംപറ്റും ഉപയോഗിച്ച് അവതരിപ്പിയ്ക്കുന്ന സെയ്ദി എന്ന സം‌ഗീതം, ഫെലാനി, സവാഹീലി എന്നിവയും പ്രശസ്തങ്ങളാണ്. ഷാബി, അൽ-ജീൽ എന്നിവ ആധുനികസം‌ഗീതങ്ങളാണ്. ഫുട്‌ബോളും ചതുരം‌ഗവും ആണ് പ്രധാന വിനോദങ്ങൾ. തദ്ദേശീയരും വിദേശീയരും ഒരുമിച്ചാഘോഷിയ്ക്കുന്ന പരമ്പരാഗതകലാരൂപങ്ങളും സർക്കസും എല്ലാം ഇവിടെ നടത്തുന്നു.

ഈജിപ്തുകാരിൽ ഏറേയും പട്ടണങ്ങളിൽ താമസിയ്ക്കുന്നവരാണ്. തലസ്ഥാനമായ കൈറോയിലാണ് അധികവും. രണ്ടാമത്തെ വലിയ നഗരം അലക്സാൺഡ്രിയ ആണ്. ഗ്രാമങ്ങളിൽ അധികവും കൃഷിക്കാരാണ് വസിയ്ക്കുന്നത്. സ്വന്തമായ ഭൂമിയില്ലാത്ത ഇവർ പാട്ടത്തിനെടുത്താണ് കൃഷിചെയ്യുന്നത്. പട്ടണത്തിലുള്ളവർ യൂറ്യോപ്യൻ രീതിയിലുള്ള വസ്ത്രധാരണവും ഗ്രാമവാസികൾ പരമ്പരാഗത വസ്ത്രധാരണരീതിയുമാണ് സ്വീകരിച്ചിരിയ്ക്കുന്നത്. ട്രൗസറും നീളൻകുപ്പായവും പുരുഷന്മാരും പർദ്ദ സ്ത്രീകളും ധരിയ്ക്കുന്നു.

1- https://ml.wikipedia.org/wiki/%E0%B4%88%E0%B4%9C%E0%B4%BF%E0%B4%AA%E0%B5%8D%E0%B4%B1%E0%B5%8D%E0%B4%B1%E0%B5%8D%E2%80%8C
2- http://www.malayalamvaarika.com/2012/december/21/column2.pdf
3- http://www.masrawy.com/News/Egypt/Politics/2012/january/11/4726021.aspx
4- http://english.ahram.org.eg/NewsContent/1/64/40799/Egypt/Politics-/Census-authorities-Egypts-population-already--mill.aspx
5 http://hdr.undp.org/en/media/HDR_2011_EN_Table1.pdf

</doc>
<doc id="399741" url="https://ml.wikipedia.org/wiki?curid=399741" title="സെഗ്‌നോസോറസ്">
സെഗ്‌നോസോറസ്

ക്രിറ്റേഷ്യസ് കാലത്ത് ജീവിച്ചിരുന്ന ഒരു ദിനോസർ ആണ് സെഗ്‌നോസോറസ് . ഇവയുടെ ഫോസിൽ കണ്ടു കിട്ടിയിട്ടുള്ളത് മംഗോളിയയിൽ നിന്നും ആണ്, ഏകദേശം 93 ദശ ലക്ഷം വർഷം പഴക്കം ഉള്ള നാലു ഫോസിലുകൾ കിട്ടിയിട്ടുണ്ട് . മാംസഭോജികൾ ആയ ദിനോസറുകൾ ഉൾപ്പെടുന്ന തെറാപ്പോഡ വിഭാഗത്തിൽ ആണ് ഇവയെ പെടുത്തിയിരുക്കുന്നത് എങ്കിലും ഇവ തികഞ്ഞ മാംസഭോജികൾ ആയിരുന്നില്ല എന്ന് ഇവയുടെ പല്ലുകളുടെ പഠനങ്ങളിൽ നിന്നും കണ്ടെത്തിയിട്ടുണ്ട് . ഈ വിഭാഗം ദിനോസറുകളുടെ കുടുംബമായ തേരിസിനോസോർ കുടുംബത്തിൽ ആണ് ഇവയെ പെടുത്തിയിട്ടുള്ളത് .

1979 ൽ ആണ് ഫോസ്സിലുകളുടെ വർഗ്ഗീകരണം നടന്നത് , ജനറിക് നാമം വരുന്നത് segnis എന്ന ലാറ്റിൻ പാദത്തിൽ നിന്നും ആണ് അർഥം പതുക്കെ പോകുന്നത് അല്ലെകിൽ മെല്ലെ എന്നാണ് ഇത് ഇവയുടെ ഉരുണ്ടു തടിച്ച പ്രകൃതിയെ സൂചിപ്പിച്ചു കൊണ്ടാണ് , സോറസ് എന്ന പദം പല്ലി എന്നാണ് അർഥം , സ്പെസിഫിക് നാമം ഇവയെ കണ്ടു കിട്ടിയ ഗോബി മരുഭൂമിയിലെ ഗല്ബിൻ പ്രദേശത്തെ സൂചിപ്പിക്കുന്നു . 

തേരിസിനോസോർ കുടുംബത്തിലെ കൂട്ടത്തിൽ വളരെ വലിയവ ആയിരുന്നു ഇവ , 2010 ൽ ഗവേഷകൻ ആയ ഗ്രിഗറി സ് പോൾ ഇവയുടെ നീളം കണക്കാക്കുകയുണ്ടായി 6 മീറ്റർ (19.5 അടി ) ആണ് ഇത് . മറ്റു തേരിസിനോസോർ ദിനോസറുകളെ പോലെ കൊക്ക് പോലെ ഉള്ള വായ ആയിരുന്നു ഇവയ്ക്ക് കവിൾ തടങ്ങൾ ഇല്ലായിരുന്നു ഇവക്ക് , എന്നാൽ വായയുടെ ഉള്ളിൽ ചവച്ച് അരയ്ക്കാൻ പാകത്തിൽ ഉള്ള പല്ലുകൾ ഉണ്ടായിരുന്നു. സസ്യഭാഗങ്ങൾ കടിച്ചു എടുത്തു ചവയ്ക്കാൻ പാകത്തിൽ ഉള്ള നാൽപ്പത്തി എട്ടു ആണ പല്ലുകൾ ഇവയുടെ പ്രതേകത ആയിരുന്നു , ഇതിനു സമാനമായ പല്ലുകൾ സോറാപോഡ് വിഭാഗത്തിൽ ആണ് ഉള്ളത് (ഉരുണ്ട പല്ലുകൾ). ശരീര ആകൃതി മറ്റു തേരിസിനോസോർ ദിനോസറുകളെ പോലെ തന്നെ ആയിരുന്നു നീണ്ട കഴുത്തും കൈയിൽ വലിയ കൂർത്ത നഖം , ചെറിയ കാലുകളിൽ നിന്ന് അൽപ്പം മാത്രം പൊങ്ങി നിൽക്കുന്ന തടിച്ചു ഉരുണ്ട ശരീരവും ആണ് , സാധാരണ തെറാപ്പോഡ ദിനോസറുകൾ ഇരുകാലികളും ശക്തിയേറിയ കാലുകൾക്ക് ഉടമകളും ആണ് , മിക്കവയും വേഗത്തിൽ ഓടാൻ പാകത്തിൽ ആണ് ശരീര പ്രകൃതി എന്നാൽ വളരെ വേഗം ഓടാൻ പാകത്തിൽ ആയിരുന്നില്ല ഇവയുടെ കാലുകൾ അവ കുറുകിയത് ആയിരുന്നു , ഇത് കൊണ്ട് തന്നെ വാലും നീളം കുറഞ്ഞു ചെറിയതും ഉരുണ്ടതും ആയിരുന്നു. വളരെ വേഗത്തിൽ സഞ്ചരിക്കാൻ തക്കതായവ ആയിരുന്നില്ല ഇവ എന്ന് ചുരുക്കം.

1973 ലെ സോവിയറ്റ് മംഗോളിയൻ പര്യവേഷണ സംഘം ആണ് ഇവയുടെ ഫോസിൽ ആദ്യമായി കണ്ടെത്തുന്നത് , കൂടുതൽ ഫോസ്സിലുകളും മറ്റും കണ്ടെത്തുന്നത് 1974 - 1975 കാലത്തേ മറ്റു പര്യവേഷണങ്ങൾ ആണ് . ഫോസ്സിലുകൾ ആയി കിട്ടിയ ഭാഗങ്ങൾ ഒക്കെ തന്നെയും അധികം നശിക്കാതെ പരിരക്ഷ നേടിയവ ആയിരുന്നു ഇതിനു ഗോബിയിലെ വരണ്ട കാലാവസ്ഥ ആകാം സഹായിച്ചിരിക്കുക്ക . ഫോസിൽ ആയി മുഖ്യമായും കിട്ടിയിട്ടുള്ള ഭാഗങ്ങൾ താടി എല്ലുകൾ , കൈകളുടെ ഭാഗങ്ങൾ തോള് സഹിതം , നട്ടെല്ലിന്റെ ഭാഗിക ഭാഗങ്ങൾ , ഇടുപ്പെല്ല് ഭാഗികം , കാലുകളുടെ എല്ലുകൾ തുടയെല്ലുകൾ സഹിതം , വാലിന്റെ ഭാഗങ്ങൾ എന്നിവയാണ് .

തേരിസിനോസൗറിഡേ എന്ന വിപുലമായ വിഭാഗം ദിനോസറുകളുടെ ജീവശാഖയിൽ ഇവയെ ഉൾപ്പെടുത്തിയിരിക്കുന്നു. 2012 ൽ ഗവേഷകൻ ആയ ഫിൽ തയാറാക്കിയ ഏറ്റവും പുതിയ പൈലോ അനുസരിച്ചുള്ള ഉള്ള ജീവ ശാഖ ചുവടെ,


</doc>
<doc id="399744" url="https://ml.wikipedia.org/wiki?curid=399744" title="റോഹ്ത്താസ് കോട്ട">
റോഹ്ത്താസ് കോട്ട

റോഹ്ത്താസ് കോട്ട, പാകിസ്താനിലെ പഞ്ചാബ് പ്രവിശ്യയിൽ ഝലം നഗരത്തിനടുത്ത് സ്ഥിതിചെയ്യുന്ന പതിനാറാം നൂറ്റാണ്ടിലെ ഒരു കോട്ടയാണ്. മുഗൾ ചക്രവർത്തിമാരോടു കൂറുണ്ടായിരുന്ന രണശൂരന്മാരായിരുന്ന വടക്കൻ പഞ്ചാബിലെ പോത്തൊഹാർ മേഖലയിലെ ഗോത്രവർഗക്കാരെ നിയന്ത്രണത്തിൽ കൊണ്ടുവരാനായി 1550 നും 1548 നും ഇടയിൽ പഷ്തൂൺ രാജാവായിരുന്ന ഷേർ ഷാ സൂരിയുടെ കാലത്താണ് ഈ കോട്ട പണികഴിപ്പിക്കപ്പെട്ടത്. ഉപഭൂഖണ്ഡത്തിലെ ഏറ്റവും വലുതും തികച്ചും ദുർഗ്ഗമമായ ഒന്നാണ് ഈ കോട്ട.  റോഹ്താസ് കോട്ട ബലപ്രയോഗത്തിലൂടെ  ഒരിക്കലും ആക്രമിക്കപ്പെട്ടിട്ടില്ല. തികച്ചും അസാധാരണമായി ഇപ്പോഴും ഇത് കാലത്തെ അതിജീവിച്ച് നിലനിൽക്കുന്നു. ഉത്തുംഗമായ അപ്രതിരോധ്യമായ ഭിത്തികൾക്കും നിരവധി സ്മാരക ഗോപുരദ്വാരങ്ങൾക്കും പ്രസിദ്ധമാണ് ഈ കോട്ട. മദ്ധ്യ-ദക്ഷിണ ഏഷ്യയിലെ മുസ്ലീം സൈനിക വാസ്തുവിദ്യയുടെ അസാധാരണമായ ഉദാഹരണമായി വാഴ്ത്തിക്കൊണ്ട് 1997 ൽ യുനെസ്കോ ഈ കോട്ടയെ ഒരു ലോക പൈതൃക സ്ഥലമായി രേഖപ്പെടുത്തുകയും ചെയ്തിരുന്നു.

ഗ്രാൻഡ് ട്രങ്ക് റോഡിൽ നിന്ന് എട്ട് കിലോമീറ്റർ തെക്കായിട്ടാണ് ഈ കോട്ട സ്ഥിതി ചെയ്യുന്നത്. ഝലം നഗരത്തിന് ഏകദേശം 16 കിലോമീറ്റർ തെക്കായി നിലനിൽക്കുന്ന ഇത് ദീന നഗരത്തിനടുത്താണ്. കോട്ടയുടെ പുറംചുമരിന്റെ വടക്കേ അതിർത്തിയോട് ചേർന്നാണ് ചരിത്രപ്രാധാന്യമുള്ള ഷഹ്രാ-ഇ- അസാം റോഡ് കടന്നുപോയിരുന്നത്. റോഹ്താസ് കോട്ട, ടില്ല ജോഗിയാൻമലനിരകളുടെ പരിധിയിലുള്ള ഒരു കുന്നിൻ മുകളിൽ മലയിടുക്കിന് അഭിമുഖമായി, കഹാൻ നദി, കാലാവസ്ഥാനുസൃതമായ രൂപപ്പെടുന്നതും പർനാൽ ഖാസ് എന്നു വിളിക്കപ്പെടുന്നതുമായ അരുവിയുമായി ചേരുന്നിടത്താണ് നിർമ്മിക്കപ്പെട്ടിരിക്കുന്നത്. ചുറ്റുവട്ടത്തുള്ള പ്രദേശത്തേക്കാൾ ഏതാണ്ട് 300 അടി (91 മീറ്റർ) ഉയർന്നാണ് കോട്ട നിലനിൽക്കുന്നത്. സമുദ്രനിരപ്പിന് 2,660 അടി (810 മീറ്റർ) ഉയരത്തിൽ സ്ഥിതിചെയ്യുന്ന ഇത് 12.63 ഏക്കറാണ് (51,100 ചതുരശ്ര കിലോമീറ്റർ) പ്രദേശത്തായി വ്യാപിച്ചുകിടക്കുന്നു.

സുർ സാമ്രാജ്യത്തിന്റെ സ്ഥാപകനായ ഷേർ ഷാ സൂരിയാണ് ഈ കോട്ട സ്ഥാപിച്ചത്. കനൌജ് യുദ്ധത്തിൽ പരാജയപ്പെട്ടതിനെ തുടർന്ന് പേർഷ്യയിലേക്ക് നാടുകടന്ന മുഗൾ ചക്രവർത്തിയായ ഹുമയൂണിന്റെ മുന്നോട്ടുള്ള പുരോഗതി തടയുവാനാണ് പ്രധാനമായും ഈ കോട്ട രൂപകൽപ്പന ചെയ്തത്. അഫ്ഗാനിസ്ഥാനിലെ പർവത പ്രദേശങ്ങൾക്കും പഞ്ചാബിലെ സമതലങ്ങൾക്കുമിടയിലുള്ള തന്ത്രപ്രധാനമായ ഒരു സ്ഥാനമാണ് കോട്ട നിലനിൽക്കുന്നത്. മുഗൾ ചക്രവർത്തി ഇന്ത്യയിലേക്കു മടങ്ങാതെ തടയാനുള്ള ഉദ്ദേശത്തോടൊപ്പം പൊട്ടോഹാർ മേഖലയിലെ തദ്ദേശീയ ഗഖാർ ഗോത്രങ്ങളെ അടിച്ചമർത്തുകയെന്ന ലക്ഷ്യവും കോട്ട നിർമ്മാണത്തിൽ ഉദ്ദേശിച്ചിരുന്നു.  ഗഖർ ഗോത്രങ്ങൾ മുഗൾ സാമ്രാജ്യത്തിന്റെ സഖ്യകക്ഷികളായിരുന്നുവെന്നു മാത്രമല്ല ഷേർഷാ സൂരിയുടെ മേൽക്കോയ്മ അംഗീകരിക്കുന്നതിന് അവർ വിസമ്മതിക്കുകയും ചെയ്തിരുന്നു.

1541-ൽ ഈ കോട്ടയുടെ നിർമാണം സൂർ സാമ്രാജ്യത്തിനുവേണ്ടി ടോഡാർ മാൽ ഖദ്രിയുടെ നേതൃത്വത്തിൽ  ആരംഭിക്കുകയും 1548 ൽ പൂർത്തിയാക്കുകയും ചെയ്തു. പ്രദേശത്തു തൊഴിലാളികളായി പ്രവർത്തിക്കാൻ തദ്ദേശീയ ഗഖാർ ഗോത്രക്കാർ നിരസിച്ചതിനാൽ പ്രാരംഭത്തിൽ കോട്ടയുടെ നിർമ്മാണം ഇഴഞ്ഞാണ് നീങ്ങിയത്. അവസാനം കൂലി നിരക്കുകൾ ഉയർത്തിയപ്പോൾ ഗഖാർ വർഗ്ഗക്കാർ കോട്ട നിർമ്മാണ പ്രവർത്തനത്തിൽ സഹകരിക്കാൻ തയ്യാറായി.

1555 ൽ മുഗൾ ചക്രവർത്തിയായ ഹുമയൂണിനു മുന്നിൽ ഈ കോട്ട അടിയറ വയ്ക്കപ്പെട്ടു. തദ്ദേശീയ ഗവർണർ ടാറ്റർ ഖാൻ ഖാസി മുഗൾ സേനയുടെ മുന്നേറ്റത്തിനു മുന്നിൽ പിടിച്ചു നിൽക്കാനാകാതെ കോട്ട ഉപേക്ഷിച്ചു പോയി. മുഗൾ വംശജരുടെ സഖ്യകക്ഷികളായിരുന്ന ഗഖാർ വർഗ്ഗക്കാരെ അടിച്ചമർത്തുക, മുഗൾ ചക്രവർത്തി ഹുമയൂണിന്റെ ഇന്തയിലേയ്ക്കുള്ള മടക്കത്തെ തടസ്സപ്പെടുത്തുക തുടങ്ങിയ ലക്ഷ്യങ്ങളോടെ നിർമ്മിക്കപ്പെട്ട ഈ കോട്ടയുടെ ഉദ്ദേശ ലക്ഷ്യങ്ങൾത്തന്നെ ഹുമയൂണിന്റെ മടങ്ങിവരവോടെ അസാധുവാകുകയും കോട്ടയുടെ പ്രാധാന്യംതന്നെ നഷ്ടമാകുകയും ചെയ്തു. അതുമാത്രമല്ല, സമീപ പ്രദേശത്തായി 1580 കളിൽ അക്ബർ ചക്രവർത്തി പടുത്തുയർത്തിയ അറ്റോക്ക് കോട്ട മുഗളരുടെ താൽപര്യങ്ങൾക്ക് കൂടുതൽ അനുസൃതമായിരുന്നു. വിരോധാഭാസമെന്നു പറയട്ടെ, പ്രാഥമികമായി ഗഖാറുകളെ അടിച്ചമർത്തുവാനായി നിർമ്മിക്കപ്പെട്ട ഈ കോട്ട ഗഖാർ വർഗ്ഗക്കാരുടെ തലസ്ഥാനമായി ഭവിച്ചു. ഗഖാറുകൾ മുഗളരുട സഖ്യ കക്ഷികളായി തുടർന്നതിനാൽ ഇതൊരു സൈനിക കോട്ടയായി നിലനിർത്തേണ്ട ആവശ്യവുമില്ലായിരുന്നു.

ലാഹോർ കോട്ടപോലെ മുഗൾ കാലഘട്ടത്തിലെ മറ്റു കോട്ടകളിൽ കാണപ്പെടുന്ന വലിയ വാസ്തുവിദ്യയോ കോട്ടയോടനുബന്ധമായി വലിയ പൂന്തോട്ടങ്ങളോ ഇല്ലാതെയിരുന്നതിനാൽ  മുഗൾ ചക്രവർത്തിമാർക്ക് ഈ കോട്ട അത്ര പഥ്യമല്ലായിരുന്നെങ്കിലും മുഗൾ കാലഘട്ടത്തിൽ ഈ കോട്ട 1707 വരെ തുടർച്ചയായി ഉപയോഗിച്ചുപോന്നു.. മുഗൾ ഭരണത്തിന്റെ അധപതനത്തിന്റെ കാലത്ത് ശത്രുക്കളായ സിഖ് സാമ്രാജ്യം ഈ മേഖലയിൽ പിടിമുറുക്കാൻ തുടങ്ങിയതോടെ ഈ കോട്ടയിൽ സൈനിക പുനർവിന്യാസം നടന്നിരുന്നു.  മുഗൾ സാമ്രാജ്യത്തിന്റെ ക്ഷീപ്തനാളുകളിൽ കോട്ടയുടെ പുനർചിത്രവൽക്കരണം നടന്നത് സിഖ് സാമ്രാജ്യത്തിന്റെ ഭാഗമായിരുന്നു. പേർഷ്യയിലെ നാദിർ ഷാ, അഫ്ഗാൻ ഭരണാധികാരി അഹമ്മദ് ഷാ അബ്ദാലി തുടങ്ങിയവർ മുഗൾ സാമ്രാജ്യത്തിന്റെ അധപതന സമയത്ത് ഈ കോട്ടയിൽ തമ്പടിച്ചാണ് പഞ്ചാബിലെ അവരുടെ ആക്രമണങ്ങൾക്കു നേതൃത്വം നടത്തിയത്.

1825 ൽ ഗുർമുഖ് സിംഗ് ലാംബയുടെ നേതൃത്വത്തിലുള്ള സിഖ് സൈന്യം ഗഖാർ പ്രഭു നൂർ ഖാനിൽ നിന്ന് ഈ കോട്ട പിടിച്ചടക്കി. അതിനുശേഷം സിഖ് ഭരണാധികാരിയായ രഞ്ജിത് സിംഗ് ഭരണപരമായ കാര്യങ്ങൾക്കായി റോഹ്താസ് കോട്ട ഉപയോഗിച്ചിരുന്നു.


</doc>
<doc id="399757" url="https://ml.wikipedia.org/wiki?curid=399757" title="സിറിയൻ മരുഭൂമി">
സിറിയൻ മരുഭൂമി

സിറിയയിൽ സ്ഥിതിചെയ്യുന്ന ഒരു ഉഷ്ണ മരുഭൂമിയാണ് സിറിയൻ മരുഭൂമി അഥവാ ഹമദ് മരുഭൂമി. മരങ്ങളില്ലാത്ത വിശാലമായ പുൽമൈതാനത്തിന്റെ ഒരു സങ്കലനമാണ് ഈ മരുഭൂമി. മദ്ധ്യേഷ്യയുടെ ഏതാണ്ട് 5 ലക്ഷം ചതുരശ്ര കിലോമീറ്റർ വിസ്തൃതിയിൽ ഇതു വ്യാപിച്ചുകിടക്കുന്നു. ഇതിൽ സിറിയയുടെ തെക്കുകിഴക്ക് ഭാഗങ്ങൾ, ജോർദ്ദാന്റെ വടക്കുകിഴക്ക് ഭാഗങ്ങൾ, സൗദി അറേബ്യയുടെ വടക്കൻ ഭാഗങ്ങൾ, ഇറാഖിന്റെ പടിഞ്ഞാറൻ ഭാഗങ്ങൾ എന്നിവ ഉൾപ്പെടുന്നു. സിറിയൻ മരുഭൂമി അറേബ്യൻ മരുഭൂമിയിലേക്കും വ്യാപിച്ചിട്ടുണ്ട്. വിശാലമായ മരുഭൂമിയിലെ ചില ഭാഗങ്ങളിൽ കല്ലു പാകിയ നിരത്തുകളുണ്ട്.

പടിഞ്ഞാറ്
ഓറോണ്ടസ് നദിയും ഹറാത്ത്-ഇ-ഷമാഹ് അഗ്നിപർവ്വത മേഖലയും കിഴക്ക് യൂഫ്രട്ടീസ് നദിയും ചുറ്റപ്പെട്ടു കിടക്കുകയാണ് സിറിയൻ മരുഭൂമി. വടക്കു ദിശയിൽ മനോഹരമായ പുൽത്തകിടിയുണ്ട്. തെക്കുഭാഗം അറേബ്യൻ ഉപദ്വീപിലേക്കു പതിക്കുന്നു. മരുഭൂമിയുടെ പൂർണ്ണമായ മേഖല "ഹമദ്" ആണെന്നും വടക്കുഭാഗം മാത്രമാണ് സിറിയൻ മരുഭൂമിയെന്നും വാദിക്കുന്നവരുണ്ട്. ഈ മരുഭൂമിയുടെ വിവിധ ഭാഗങ്ങൾ 'പാൽമൈറ', 'ഹോംസ് മരുഭൂമി' എന്നിങ്ങനെ അറിയപ്പെടുന്നു. സിറിയൻ മരുഭൂമിയെ 'ഷാമിയാഹ് ' എന്നും വിളിക്കാറുണ്ട്.

വിശാലമായ മണൽപ്പരപ്പും മണൽക്കല്ലുകളും നിറഞ്ഞ ഭൂപ്രദേശമാണ് സിറിയൻ മരുഭൂമി. സിറിയൻ അതിർത്തിയോടു ചേർന്നുകിടക്കുന്നതു കൊണ്ടുതന്നെ കള്ളക്കടത്തും മറ്റും ഇവിടെ വ്യാപകമാണ്. മരുഭൂമിയുടെ മധ്യഭാഗത്തായുള്ള 700 മീറ്റർ മുതൽ 900 മീറ്റർ വരെയുള്ള ഉയർന്ന മേഖലയെ 'ഹമദ് പീഠഭൂമി' എന്നു വിളിക്കുന്നു. നിറയെ ചരൽക്കല്ലുകളും ചുണ്ണാമ്പുകല്ലു കൊണ്ടുള്ള തട്ടുകളും ഉള്ള ഒരു അർദ്ധ മരുഭൂമിയാണ് ഹമദ് പീഠഭൂമിയെന്നും പറയാം. അറേബ്യൻ ഉപദ്വീപിലെ മറ്റു മരുഭൂമികളും ഹമദ് മരുഭൂമിയും ലോകത്തിലെ തന്നെ ഏറ്റവും തരിശു മരുഭൂമികളിൽ മുന്നിൽ നിൽക്കുന്നവയാണ്. സിറിയയുടെ കാർഷിക പുരോഗതിയിൽ ഇവിടുത്തെ ജലസ്രോതസ്സുകൾ ഒരു പ്രധാന പങ്കു വഹിക്കുന്നു. ഏറ്റവും വലുതും പ്രധാനപ്പെട്ടതുമായ നദിയാണ് യൂഫ്രട്ടീസ്. സിറിയൻ ജലസ്രോതസ്സിന്റെ 80 ശതമാനവും ഈ നദിയിൽ നിന്നാണ്.

സിറിയൻ ഹാംസ്റ്റർ എന്ന പ്രത്യേകയിനം എലികൾ ഈ മരുഭൂമിയിൽ കാണപ്പെടുന്നുണ്ട്. ഇതുകൂടാതെ മൂഷികവംശത്തിൽപ്പെട്ട ധാരാളം ജന്തുക്കൾ ഇവിടെയുണ്ട്. ഇരപിടിച്ചു ഭക്ഷിക്കുന്ന പാമ്പ്, കുറുക്കൻ, പൂച്ച, ഒട്ടകപ്പക്ഷി, ചീറ്റപ്പുലി, തേൾ തുടങ്ങിയ ജീവികളെയും ഇവിടെ കാണാൻ സാധിക്കും. ഇവിടെ വസിക്കുന്ന അനേകം സസ്തനികൾ കടുത്ത വേട്ടയാടലിനു വിധേയരായിക്കൊണ്ടിരിക്കുന്നു.

സിറിയൻ മരുഭൂമിയിൽ ചരിത്രകാലം മുതൽക്കേ ബെഡൂയിൻ (Bedouin) പോലുള്ള അറബ് ഗോത്രവർഗ്ഗക്കാർ അധിവസിച്ചുവരുന്നു. ചില ബെഡൂയിൻ ഗോത്രക്കാർ ഇപ്പോഴും അവരുടെ പരമ്പരാഗത ജീവിതശൈലി പിന്തുടരുന്നുണ്ട്. ഇന്ന് ഈ വിഭാഗക്കാരുടെ എണ്ണത്തിൽ കുറവുണ്ടായിട്ടുണ്ട്. ഇവരുടെ കുടുംബങ്ങൾ മരുപ്പച്ചകൾക്കു സമീപമുള്ള പട്ടണങ്ങളിലും മറ്റുമാണ് താമസിക്കുന്നത്. വിദ്യാസമ്പന്നരായിരുന്ന ബെഡൂവിൻ ഗോത്രവർഗ്ഗക്കാർ അറബിക് ഭാഷയിലും സഫൈറ്റിക് ലിപിയിലും എഴുതിയ ശിലാലിഖിതങ്ങളും മറ്റും ഈ മരുഭൂമിയിലുടനീളം കാണാൻ സാധിക്കും. ഇതിൽ പലതും ബി.സി. ഒന്നാം നൂറ്റാണ്ടിനും എ.ഡി. നാലാം നൂറ്റാണ്ടിനുമിടയിൽ രചിക്കപ്പെട്ടവയാണ്. 

സിറിയൻ മരുഭൂമിയിൽ സ്ഥിതിചെയ്യുന്ന പുരാതന നഗരമാണ് പാൽമിറ. റോമൻ കാലഘട്ടത്തിലെ ഒരു പ്രധാനപ്പെട്ട വ്യാപാര കേന്ദ്രമായിരുന്നു ഈ നഗരം.

1919-ഓടു കൂടിയാണ് സിറിയൻ മരുഭൂമിയിൽ വാഹനങ്ങൾ വ്യാപകമായി ഉപയോഗിച്ചു തുടങ്ങിയത്. ഇറാഖ് യുദ്ധസമയത്ത് അഭയാർത്ഥികളായെത്തിയ ഇറാഖി ജനത ഈ മരുഭൂമിയിൽ താമസം തുടങ്ങി.


</doc>
<doc id="399762" url="https://ml.wikipedia.org/wiki?curid=399762" title="ചൈനീസ് ന്യൂ ഇയർ">
ചൈനീസ് ന്യൂ ഇയർ

ചൈനയിലെ പരമ്പരാഗത കലണ്ടറിലെ വർഷം മാറുമ്പോഴുള്ള ഒരു സുപ്രധാന ആഘോഷമാണ് ചൈനീസ് ന്യൂ ഇയർ. ഇത് സ്പ്രിങ് ഫെസ്റ്റിവൽ എന്നും അറിയപ്പെടുന്നു. വർഷാരംഭ തലേന്നു തുടങ്ങി 15 ദിവസമാണ് ആഘോഷം. ആദ്യ മാസത്തിലെ പതിനഞ്ചാം തിയ്യതി നടക്കുന്ന ലാന്റേൺ ഫെസ്റ്റിവൽ ദിവസത്തോടെയാണ് സമാപനം. ചൈനീസ് പുതു വർഷത്തിന്റെ ആദ്യ ദിവസം ജനുവരി 21 നും ഫെബ്രുവരി 20 നും ഇടയിലായിരിക്കും
ചൈനയിലെ പരമ്പരാഗത കലണ്ടറിലെ വർഷം മാറുമ്പോഴുള്ള ഒരു സുപ്രധാന ആഘോഷമാണ് ചൈനീസ് ന്യൂ ഇയർ. ഇത് സ്പ്രിങ് ഫെസ്റ്റിവൽ എന്നും അറിയപ്പെടുന്നു. വർഷാരംഭ തലേന്നു തുടങ്ങി 15 ദിവസമാണ് ആഘോഷം. ആദ്യ മാസത്തിലെ പതിനഞ്ചാം തിയ്യതി നടക്കുന്ന ലാന്റേൺ ഫെസ്റ്റിവൽ ദിവസത്തോടെയാണ് സമാപനം. ചൈനീസ് പുതു വർഷത്തിന്റെ ആദ്യ ദിവസം ജനുവരി 21 നും ഫെബ്രുവരി 20 നും ഇടയിലായിരിക്കും </ref> and the Philippines.

</doc>
<doc id="399764" url="https://ml.wikipedia.org/wiki?curid=399764" title="ലാന്റേൺ ഫെസ്റ്റിവൽ">
ലാന്റേൺ ഫെസ്റ്റിവൽ

പരമ്പരാഗത ചൈനീസ് കലണ്ടർ അനുസരിച്ചുള്ള ആദ്യ മാസത്തിലെ പതിനഞ്ചാം തിയ്യതി നടക്കുന്ന ആഘോഷമാണ് ലാന്റേൺ ഫെസ്റ്റിവൽ. ഇതു ചൈനീസ് ന്യൂ ഇയർ ആഘോഷത്തിന്റെ സമാപനം കൂടിയാണ്. ഗ്രിഗോറിയൻ കലണ്ടർ അനുസരിച്ചുള്ള ഫെബ്രുവരിയിലോ മാർച്ചിലോ ആണ് ഈ ആഘോഷം. ആഘോഷ ദിവസം പേപ്പർ വിളക്കുകളുമായി കുട്ടികളടക്കമുള്ളവർ ദേവാലയങ്ങളിലെത്തുന്നു.


</doc>
<doc id="399768" url="https://ml.wikipedia.org/wiki?curid=399768" title="ഗോൽറ ഷെരീഫ് റെയിൽവേ മ്യൂസിയം">
ഗോൽറ ഷെരീഫ് റെയിൽവേ മ്യൂസിയം

പാകിസ്താന്റെ തലസ്ഥാനമായ ഇസ്ലാമബാദിലെ ഇ-11 സെക്ടറിനടുത്തായി സ്ഥിതിചെയ്യുന്ന ഒരു റെയിൽവേ മ്യൂസിയമാണ് ഗോൽറ ഷെരീഫ് റെയിൽവേ മ്യൂസിയം. ഇതിനെ പാകിസ്താൻ റെയിൽവേ പൈതൃക മ്യൂസിയം എന്നും വിളിക്കാറുണ്ട്. പാകിസ്താൻ റെയിൽവേയുടെ റാവൽപിണ്ടി ഡിവിഷനു കീഴിലുള്ള ഗോൽറ ഷെരീഫ് ജംഗ്ഷൻ തീവണ്ടിനിലയത്തിനു സമീപമാണ് ഇത് സ്ഥിതിചെയ്യുന്നത്. 

സമുദ്രനിരപ്പിൽ നിന്ന് 1994 അടി ഉയരത്തിലാണ് ഗോൽറ ഷെരീഫ് റെയിൽവേ മ്യൂസിയം സ്ഥിതിചെയ്യുന്നത്. 'ഗാന്ധാര നാഗരികതയുടെ കളിത്തൊട്ടിൽ' എന്നറിയപ്പെടുന്ന തക്ഷശിലയുടെ കിഴക്കായിട്ടും മാർഗല്ല കുന്നുകളുടെ തെക്കുകിഴക്കായിട്ടുമാണ് മ്യൂസിയത്തിന്റെ സ്ഥാനം. ഗോൽറ ഷെരീഫ് റെയിൽവേ ജംഗ്ഷനോടു ചേർന്നുള്ള ഈ മ്യൂസിയം ധാരാളം വിനോദസഞ്ചാരികളെയും തീവണ്ടി ഗതാഗതം ഇഷ്ടപ്പെടുന്നവരെയും ആകർഷിക്കുന്നു.

പാകിസ്താൻ റെയിൽവേയുടെ റാവൽപിണ്ടി ഡിവിഷനിലുൾപ്പെടുന്ന ഒരു പ്രധാന ജംഗ്ഷനാണ് ഗോൽറാ ഷെരീഫ്. ഇത് പാകിസ്താന്റെ തെക്കൻ പ്രദേശങ്ങളെയും വടക്ക് പെഷവാറിനെയും തമ്മിൽ ബന്ധിപ്പിക്കുന്നു. ദിവസവും ഇരുപതിലധികം തീവണ്ടികൾ ഈ ജംഗ്ഷൻ വഴി കടന്നുപോകാറുണ്ട്. പാകിസ്താന്റെ തലസ്ഥാനമായ ഇസ്ലാമബാദിന്റെ തെക്കുപടിഞ്ഞാറായിട്ട് ഏകദേശം 1994 അടി ഉയരത്തിലാണ് ഈ റെയിൽവേ സ്റ്റേഷൻ സ്ഥിതിചെയ്യുന്നത്. സ്റ്റേഷൻ കെട്ടിടത്തിന്റെ നിർമ്മാണത്തിന് വിക്ടോറിയൻ വാസ്തുവിദ്യാ ശൈലിയാണ് സ്വീകരിച്ചിരിക്കുന്നത്. കെട്ടിടത്തിലെ മുറികളിൽ മഞ്ഞ നിറത്തിലുള്ള കല്ലു പാകിയിരിക്കുന്നു. പെഷവാർ, കോഹട്ട്, ഹവേലിയൻ, മുൽത്താൻ എന്നീ സ്ഥലങ്ങളെ ബന്ധിപ്പിക്കുന്ന ഈ സ്റ്റേഷന്റെ പ്രധാന്യം റെയിൽവേ മ്യൂസിയം വന്നതോടെ ഇരട്ടിച്ചു. 

1882-ൽ ബ്രിട്ടീഷ് ഭരണകാലത്താണ് ഗോൽറ ഷെരീഫ് റെയിൽവേ സ്റ്റേഷൻ നിലവിൽ വന്നത്. 1912-ഓടു കൂടി ഇതിനെ ഒരു ജംഗ്ഷനാക്കി മാറ്റി. ഇരുപതാം നൂറ്റാണ്ടിൽ അഫ്ഗാൻ സൈനിക സമര കാലഘട്ടത്തിൽ ബ്രിട്ടീഷുകാരുടെ സൈനികോപകരണങ്ങളും മറ്റും സൂക്ഷിച്ചിരുന്ന ഒരു താവളമായിരുന്നു ഈ സ്റ്റേഷൻ. ഖൈബർ ചുരം വഴി അഫ്ഗാനിസ്ഥാനിലേക്കു കടക്കാൻ സഹായിക്കുന്ന പ്രധാനപ്പെട്ട ഒരു വ്യാപാര മാർഗ്ഗം കൂടിയാണ് ഈ സ്റ്റേഷൻ.

ഗോൽറ ഷരീഫ് റെയിൽവേ മ്യൂസിയം 2003 ഒക്ടോബറിലാണ് നിലവിൽ വന്നത്. ഏകദേശം 150 വർഷത്തോളം പഴക്കമുള്ള റെയിൽവേയുടെ ചരിത്രം കുറിക്കുന്ന സാമഗ്രികൾ ഈ മ്യൂസിയത്തിലെ മൂന്നു മുറികളിലായി സജ്ജീകരിച്ചിരിക്കുന്നു. തീവണ്ടികളും ട്രോളികളും സലൂൺസും ബോഗികളുമൊക്കെ കൂട്ടിയിട്ടിരിക്കുന്ന ഒരു വിശാലമായ അങ്കണവും ഈ മ്യൂസിയത്തിന്റെ ഭാഗമായുണ്ട്.

റാവൽപിണ്ടി ഡിവിഷന്റെ ഡി.എസ്. ആയിരുന്ന ഇഷ്ഫാക്ക് ഘട്ടക് ആണ് മ്യൂസിയം തുടങ്ങണമെന്ന ആശയം ആദ്യമായി മുന്നോട്ടുവച്ചത്. 2002-ന്റെ അവസാനത്തോടുകൂടി നാരോഗേജ് ലൈൻ ഉണ്ടാക്കാൻ വേണ്ടി സലൂണുകളും അകസാമാനങ്ങളും വീട്ടാവശ്യത്തിനുള്ള മൺപാത്രങ്ങൾ എന്നിവയുടെയൊക്കെ അവശിഷ്ടങ്ങൾ നീക്കം ചെയ്യാൻ പാക് റെയിൽവേ എല്ലാ ഡിവിഷനുകൾക്കും നിർദ്ദേശം നൽകി.

2007 മാർച്ച് 5-ന് ഗോൽറ ഷെരീഫ് മ്യൂസിയം അനൗപചാരികമായി ഉദ്ഘാടനം ചെയ്യപ്പെട്ടു. 2003 സെപ്റ്റംബർ 26-ന് ജനങ്ങൾക്കുവേണ്ടി തുറന്നുകൊടുത്തു.

വർഷംതോറും വിനോദസഞ്ചാരികളുടെ ഇങ്ങോട്ടേക്കുള്ള ഒഴുക്ക് വർദ്ധിച്ചുവരികയാണ്. ഇവിടെ വരുന്ന വിനോദസഞ്ചാരികൾക്ക് ഗാന്ധാര നാഗരികതയുടെ ചരിത്രം പറയുന്ന തക്ഷശിലയിലേക്കും പോകാൻ സാധിക്കും. ടെലിവിഷൻ പോലുള്ള മാധ്യമങ്ങളിലൊക്കെ മ്യൂസിയത്തിന്റെ ചരിത്രത്തെ കുറിച്ചുള്ള പരിപാടികൾ കാണിക്കാറുണ്ട്. മ്യൂസിയത്തിനായി ധാരാളം പരസ്യചിത്രങ്ങളും ഒരുക്കിയിട്ടുണ്ട്. ഇസ്ലാമബാദിലെത്തുന്ന വിനോദസഞ്ചാരികളെ ഒരുപാട് ഉല്ലസിക്കുവാനൊക്കെ അനുവദിക്കുന്ന ഒരിടമായി മാറിക്കൊണ്ടിരിക്കുകയാണ് ഈ റെയിൽവേ മ്യൂസിയം.


</doc>
<doc id="399770" url="https://ml.wikipedia.org/wiki?curid=399770" title="സുരഭി">
സുരഭി

കേരളത്തിൽ കരകൗശല വ്യവസായ രംഗത്തു പ്രവർത്തിക്കുന്ന കരകൗശല അപ്പെക്സ് സഹകരണ സംഘം (Handicraft Apex Co-operative Society) എന്ന സ്ഥാപനമാണ് സുരഭി എന്ന പേരിൽ അറിയപ്പെടുന്നത്. കേരള സംസ്ഥാന സർക്കാരിനു കീഴിലാണ് ഇത് പ്രവർത്തിക്കുന്നത്. എറണാകുളം ആസ്ഥാനമാക്കി പ്രവർത്തിക്കുന്ന ഈ സ്ഥാപനം 1964-ൽ നിലവിൽ വന്നു. കരകൗശല കലാകാരൻമാർ നിർമ്മിക്കുന്ന ഉൽപന്നങ്ങൾ ശേഖരിച്ചു വിപണിയിലെത്തിക്കുക എന്നതാണ് ഈ സ്ഥാപനത്തിന്റെ ലക്ഷ്യം. കരകൗശല വ്യവസായത്തിന്റെ പുരോഗതിക്കായി 1968-ൽ തിരുവനന്തപുരം ആസ്ഥാനമാക്കി കേരള സംസ്ഥാന കരകൗശല വികസന കോർപ്പറേഷനും (Handicraft Development Corporation) നിലവിൽ വന്നു.



</doc>
<doc id="399776" url="https://ml.wikipedia.org/wiki?curid=399776" title="ഏഷ്യയിലെ സമ്പദ്ഘടന">
ഏഷ്യയിലെ സമ്പദ്ഘടന

ലോകജനസംഖ്യയുടെ 60% വരുന്ന, 49 ഏഷ്യൻ രാജ്യങ്ങളിലെ 440 കോടി ജനങ്ങളെ ഉൾകൊള്ളുന്ന ബൃഹത്തായ സമ്പദ്ഘടനയാണ് ഏഷ്യയിലെ സമ്പദ്ഘടന. മൊത്ത ആഭ്യന്തര ഉത്പാദനത്തിന്റെ അടിസ്ഥാനത്തിലും ക്രയവിക്രയശേഷിയുടെ അടിസ്ഥാനത്തിലും ലോകത്തെ എറ്റവും വേഗം വളരുന്ന സാമ്പത്തീക മേഖലയാണ് ഏഷ്യ. ചൈനയും, ജപ്പാനും, ഇന്ത്യയുമാണ് യഥാക്രമം ഒന്നും രണ്ടും മൂന്നും സ്ഥാനത്തുള്ള ഏഷ്യയിലെ വൻ സാമ്പത്തിക ശക്തികൾ. മാത്രമല്ല, ശ്രദ്ധേയമായ രീതിയിൽ അഭിവൃദ്ധി നേടിക്കൊടുത്ത പല സാമ്പത്തീക പരിഷ്കരണങ്ങൾക്കുകൂടി വേദിയാണ് ഏഷ്യ. ജപ്പാൻ (1950-1990), ദക്ഷിണ കൊറിയ (1961-1996), ചൈന (1978-2013), ഫിലിപ്പീൻസ് (2010 മുതൽ തുടരുന്നു) എന്നീ രാജ്യങ്ങളിലുണ്ടായ സാമ്പത്തീക പരിഷ്കരണങ്ങൾ ലോക ശ്രദ്ധ നേടിയിരിന്നു.


</doc>
<doc id="399778" url="https://ml.wikipedia.org/wiki?curid=399778" title="മിസ്സ് യൂണിവേഴ്സ് 2017">
മിസ്സ് യൂണിവേഴ്സ് 2017

മിസ്സ് യൂണിവേഴ്സിന്റെ 66-റാമത് എഡിഷനാണ് മിസ്സ് യൂണിവേഴ്സ് 2017. ലാസ് വെയ്ഗസ്, നെവാഡ, അമേരിക്കയിൽ ദി ആക്സിസ്മാളിൽ 26 നവംബർ 2017-നാണ് മല്സരം നടന്നത്. ഫ്രാൻസിന്റെ ഐറിസ് മിറ്റന്റ്ര് തന്റെ പിൻഗാമിയായി ദക്ഷിണാഫ്രിക്കയുടെ ഡെമി ലെയ്‌ നെൽ പീറ്റേഴ്സ്നെ കിരീടം അണിയിച്ചു.

2011-ലും 2012-ലും നടന്ന 89 മത്സരാർത്ഥികളുടെ മുൻകാല റെക്കോഡ് മറികടന്ന് 2017-ഇൽ 92 മത്സരാർത്ഥികൾ പങ്കെടുത്തു.



2017 ലെ മിസ്സ് യൂണിവേഴ്സിൽ 92 പ്രതിനിധികൾ പങ്കെടുത്തു: 


1972-ൽ അവസാനമായി മത്സരിച്ചവർ

2010-ൽ അവസാനമായി മത്സരിച്ചവർ

2014-ൽ അവസാനമായി മത്സരിച്ചവർ

2015-ൽ അവസാനമായി മത്സരിച്ചവർ



</doc>
<doc id="399785" url="https://ml.wikipedia.org/wiki?curid=399785" title="നിക്കോബാർ ദ്വീപുകൾ">
നിക്കോബാർ ദ്വീപുകൾ

നിക്കോബാർ ദ്വീപുകൾ കിഴക്കൻ ഇന്ത്യൻ മഹാസമുദ്രത്തിൽ കിടക്കുന്ന ദ്വീപസമൂഹമാണ്. അവ തെക്കു കിഴക്കൻ ഏഷ്യയിലാണ് സ്ഥിതിചെയ്യുന്നത്. ഇന്തോനേഷ്യയിലെ സുമാത്രയിലെ അസെഹ് പ്രവിശ്യയിൽനിന്നും 150 കിലോമീറ്റർ വടക്കുഭാഗത്താണീ ദ്വീപുകൾ സ്ഥിതിചെയ്യുന്നത്. കിഴക്കുഭാഗത്ത്, തായ്‌ലന്റിൽ നിന്നും ആൻഡമാൻ കടൽ ഈ ദ്വീപുകളെ വേർതിരിക്കുന്നു. ബംഗാൾ ഉൾക്കടലിൽ ഇന്ത്യൻ ഉപദ്വീപിൽനിന്നും തെക്കു കിഴക്കായി 1300 കിലോമീറ്റർ അകലെക്കിടക്കുന്ന ഈ ദ്വീപസമൂഹം, ഇന്ത്യയുടെ ഭാഗമായ ആന്തമാൻ നിക്കോബാർ കേന്ദ്രഭരണപ്രദേശത്തിൽപ്പെട്ടതാണിത്. 

യുനെസ്കോ ഗ്രേറ്റ് നിക്കോബാർ ദ്വീപിനെ വേൾഡ് നെറ്റുവർക്ക് ഓഫ് ബയോസ്ഫിയർ റിസർവ്വിൽ ഈ പ്രദേശത്തെ ചേർത്തിട്ടുണ്ട്.

1,648.13 km ആണ് നിക്കോബാർ ദ്വീപുകളുടെ മൊത്തം വിസ്തൃതി. 36,844 ആണ് 2011 Census. അനുസരിച്ചുള്ള ജനസംഖ്യ. അവ 3 വ്യതിരിക്ത ഗ്രൂപ്പുകളായി കാണപ്പെടുന്നു. 



</doc>
<doc id="399790" url="https://ml.wikipedia.org/wiki?curid=399790" title="മിർപൂർ ഖാസ്">
മിർപൂർ ഖാസ്

മിർപൂർ ഖാസ്, പാകിസ്താനിലെ സിന്ധ് പ്രവിശ്യയിലെ മിർപൂർ ഖാസ് ജില്ലയുടെ തലസ്ഥാനവും ഇതേ പേരിലുണ്ടായിരുന്ന ഒരു നാട്ടുരാജ്യത്തിന്റെ തലസ്ഥാനവുമായിരുന്നു. സിന്ധ് പ്രവിശ്യയിലെ നാലാമത്തെ വലിയ നഗരമായി ഇവിടുത്തെ ജനസംഖ്യ 2009 ലെകണക്കുൾ പ്രകാരം 488,590 ആയിരുന്നു. ഈ നഗരത്തിലെ സാക്ഷരതാ നിരക്ക് 38ശതമാനമാണ്. ഈ പ്രദേശത്തെ മണ്ണ് ഫലഭൂയിഷ്ഠമായതിനാൽ, നഗരം അതിലെ കാർഷിക ഉത്പാദനത്തിൻറേയും പ്രത്യോകിച്ച് മാമ്പഴത്തോട്ടങ്ങൾക്കും പ്രസിദ്ധമാണ്. ഓരോ വർഷവും നൂറുകണക്കിന് ഇനം മാങ്ങകൾ ഇവിടെ ഉത്പാദിപ്പിക്കുന്നു. ഐ.ടി സോഫ്റ്റ്‍വെയർ, വിദ്യാഭ്യാസം വ്യവസായം എന്നീ മേഖലകളിലും മിർപൂർ ഖാസ് വികസനത്തിൻറെ പാതയിലാണ്. സിന്ധിലെ വേഗത്തിൽ വികസിച്ചുകൌണ്ടിരിക്കുന്ന നഗരങ്ങളിലൊന്നായ മിർപൂർ ഖാസിൽ അനേകം ഭക്ഷണശാലകളും ഷോപ്പിംഗ് സെന്ററുകളും നിർമ്മിക്കപ്പെടുന്നുണ്ട്.

മിർപുർ ഖാസ് സ്ഥിതി ചെയ്യുന്ന സ്ഥലം, മുഹമ്മദ് ബിൻ ഖാസിമിന്റെ നേതൃത്വത്തിലുള്ള അറേബ്യൻ സൈന്യം സിന്ധ് കീഴടക്കിയതിനു മുൻപ് കഹൂ ജോ ദാരോ എന്ന് വിളിക്കപ്പെട്ടിരുന്നു ഒരു ബുദ്ധസങ്കേതമായിരുന്നു. അക്കാലത്തെ അവശേഷിക്കുന്ന സ്തൂപം ഇപ്പോഴും ഇവിടെ നിലനിൽക്കുന്നു. സൈന്യം ഈ പ്രദേശത്ത് താമസമാക്കിയപ്പോൾ, പുതിയ കെട്ടിടങ്ങൾ നിർമ്മിക്കപ്പെടുകയും പ്രദേശം വൻതോതിൽ പുരോഗതിയിലേയക്കു പ്രവേശിക്കുകയും ചെയ്തു. അക്കാലത്ത് തോട്ടക്കൃഷി, പരുത്തിക്കൃഷി എന്നിവ ഈ പ്രദേശത്ത് വികസിക്കുകയും ചെയ്തു. 

1806 ൽ മങ്കാനി തൽപർ വംശം 1801 ൽ ഇവിടെ തങ്ങളുടെ സ്വന്തം നാട്ടുരാജ്യത്തെ സ്ഥാപിക്കുകയും അവരുടെ തലസ്ഥാനം കെതി മിർ താരോയിൽ നിന്ന് മാറ്റി തറോ ഖാൻ ബിൻ ഫത്തേ ഖാൻറെ നേതൃത്വത്തിൽ മിർപൂർ ഖാസ് പട്ടണം തലസ്ഥാനമായി സ്ഥാപിക്കുകയും ചെയ്തു. മിർ തറോ ഖാനെ പിന്തുടർന്ന് മിർ അലി മുറാദ് താൽപർ ഭരണത്തിലെത്തി (1801 - 1829). അദ്ദേഹത്തിന്റെ രാജവംശം മിർപൂർ സ്വന്തം തലസ്ഥാനമാക്കി ഭരണം നടത്തി. മിർ അലി മൂറാദിനെ പിന്തുടർന്നു നാട്ടു രാജ്യത്തിൻറെ ഭരണത്തിലെത്തിയ മിർ ഷേർ മുഹമ്മദ് താൽപർ (1829-1843) ഇവിടെഒരു കോട്ട പണിതു. കോട്ടയ്ക്കുള്ളിൽ അദ്ദേഹം ഒരു കച്ചേരി പ്രവർത്തിപ്പിച്ചിരുന്നു. 1843 ൽ ഈസ്റ്റ് ഇന്ത്യാ കമ്പനിയ്ക്ക് കീഴിൽ സിന്ധ് ബ്രിട്ടീഷ് ഇന്ത്യയുടെ ഭാഗമായിത്തീരുന്നതുവരെ മിർപുർ ഖാസ്, താൽപർ മീറുകളുടെ തലസ്ഥാനമായി തുടർന്നിരുന്നു. ചാൾസ് ജെയിംസ് നാപിയർ സിന്ധിനെ ആക്രമിച്ചപ്പോൾ, 1843 മാർച്ച് 24 ന് ഡബ്ബോ യുദ്ധക്കളത്തിൽ ബ്രിട്ടീഷുകാരെ നേരിട്ട അവസാനത്തെ താൽപർ ഭരണാധികാരി മിർ ഷേർ മുഹമ്മദ് താൽപർ ആയിരുന്നു.

സിന്ധിന്റെ വിമോചനത്തിനായുള്ള അദ്ദേഹത്തിന്റെ പോരാട്ടം, "സിന്ധിന്റെ സിംഹം" എന്ന അപരനാമം അദ്ദേഹത്തിനു ചാർത്തിക്കിട്ടുന്നതിനിടയാക്കി. കോട്ടയിലെ പഴയ കച്ചേരിയുടെ പ്രവേശന കവാടത്തിൽ "ഈ കോട്ടയ്ക്കുള്ളിൽ സ്ഥിതിചെയ്യുന്ന കെട്ടിടം "സിന്ധിൻറെ സിംഹം" ആയിരുന്ന മിർ ഷേർ മുഹമ്മദ് ഖാൻറ വസതിയായിരുന്നു" എന്ന വാചകം ഉൾക്കൊള്ളുന്ന ഒരു ശാസനപ്പലക സ്ഥാപിച്ചിരിക്കുന്നു.

പിന്നീട് കൊളോണിയൽ ബോംബെ പ്രസിഡൻസിയുടെ ഭാഗമായി മാറിയ സിന്ധിൽ മിർപുർ ഖാസും ഒരു ഭാഗമായിരുന്നു. ജില്ലാ തലസ്ഥാന നഗരമായി ഉമർകോട്ട് നിർമ്മിക്കപ്പെടുകയും സിൻഡെ റെയിൽവേയുടെ ഒരു സബ്സിഡിയറിയായ ജോധ്‍പൂർ-ബിക്കാനീർ റെയിൽവേയുടെ ലൂനി-ഹൈദരാബാദ് ശാഖയുടെ പട്ടണത്തിലേയ്ക്കുള്ള ആഗമനം വരെ മിർപൂർ ഖാസ് അവഗണിക്കപ്പെട്ടുകിടക്കുകയും ചെയ്തു. 1900 ൽ ജാംറാവോ കനാൽ തുറന്നതോടെ മിർപൂർ ഖാസ് ജില്ലയിലെ മറ്റ് നഗരങ്ങളുടെ മുൻപന്തിയിലെത്തുന്നതിനു കാരണമായിത്തീർന്നു. 1901 ൽ ഒരു മുനിസിപ്പാലിറ്റിയായിത്തീരുകയും 1906 ൽ ജില്ലാ ആസ്ഥാനമായി മാറുകയും ചെയ്തു. ഇരുപതാം നൂറ്റാണ്ടിന്റെ ആരംഭത്തിൽ ഈ നഗരത്തിലെ ജനസംഖ്യ 2,787 ആയിരുന്നു, ഒരു ചതുരശ്ര മൈലിന് 82 വ്യക്തികൾ എന്നതായിരുന്നു അനുപാതം. എന്നിരുന്നാലും ജില്ല മുഴുവനായും 27,866 (1891) ൽ നിന്നും 37,273 (1901) ആയി ഉയർന്ന ജനസംഖ്യാ വർദ്ധനവു നേടിയിരുന്നു. മിർപൂർ ഖാസിൽ ഉത്പാദിപ്പിക്കപ്പെട്ട പരുത്തി രാജ്യത്തെ ഏറ്റവും മികച്ചതായി കണക്കാക്കപ്പെട്ടിരുന്നു. ബ്രിട്ടീഷുകാർ ഈ മികച്ച പരുത്തി മറ്റ് രാജ്യങ്ങളിലേയ്ക്ക് കയറ്റുമതി ചെയ്ത് അവസരം ചൂഷണം ചെയ്തിരുന്നു.


</doc>
<doc id="399794" url="https://ml.wikipedia.org/wiki?curid=399794" title="സിയം റീപ്പ്">
സിയം റീപ്പ്

കംബോഡിയയുടെ വടക്കുപടിഞ്ഞാറൻ ഭാഗത്തുള്ള സിയം റീപ്പ് പ്രവിശ്യയുടെ തലസ്ഥാനമാണ് സിയം റീപ്പ്. യുനെസ്കോ ലോകപൈതൃക കേന്ദ്രമായ അങ്കോർ വാത്ത് ക്ഷേത്രങ്ങളിലേക്കുള്ള 'പ്രവേശന കവാടം' എന്ന നിലയിൽ പ്രസിദ്ധമായ ഈ നഗരം ഇന്നൊരു വിനോദസഞ്ചാരകേന്ദ്രമാണ്. അങ്കോർ സന്ദർശിക്കാനെത്തുന്നവർക്ക് താമസിക്കുന്നതിനുള്ള ഹോട്ടലുകൾ, റിസോർട്ടുകൾ എന്നിവയോടൊപ്പം ഭക്ഷണശാലകളും മറ്റു വ്യാപാര കേന്ദ്രങ്ങളും ഇവിടെ ധാരാളമുണ്ട്. ചൈനീസ്, കൊളോണിയൽ വാസ്തുവിദ്യാശൈലികളിൽ നിർമ്മിച്ച പല കെട്ടിടങ്ങളും ഇവിടെയുണ്ട്. മ്യൂസിയങ്ങൾ, അപസരനൃത്തം നടക്കുന്ന വേദികൾ, കംബോഡിയൻ കൾച്ചറൽ വില്ലേജ്, കരകൗശല കേന്ദ്രങ്ങൾ, നെൽവയലുകൾ, മത്സ്യബന്ധനകേന്ദ്രങ്ങൾ, ടോൺലെ സാപ് തടാകം എന്നിവയെല്ലാം സിയം റീപ്പ് നഗരത്തെ വിനോദസഞ്ചാരികൾക്കു പ്രിയപ്പെട്ടതാക്കി മാറ്റുന്നു.
ഖമർ ഭാഷയിൽ 'സിയം റീപ്പ്' എന്ന വാക്കിന്റെ അർത്ഥം 'സിയമിന്റെ പരാജയം' എന്നാണ്. നൂറ്റാണ്ടുകൾക്കു മുമ്പ് സിയാമീസ് സാമ്രാജ്യവും ഖമർ സാമ്രാജ്യവും തമ്മിൽ നടന്ന പോരാട്ടവുമായി ഈ വാക്കിനു ബന്ധമുണ്ട്. സിയാം ഭരിച്ചിരുന്ന അയുത്തായ സാമ്രാജ്യത്തിലെ മഹാ ചക്രഭട്ട് രാജാവ് 1549-ൽ കംബോഡിയ പിടിച്ചെടുക്കാൻ ശ്രമിച്ചു. യുദ്ധത്തിൽ അദ്ദഹത്തിന്റെ സൈന്യത്തെ കമ്പോഡിയയിലെ കിങ് ആങ് ചാൻ (1516 - 1566) പരാജയപ്പെടുത്തി. ആ പോരാട്ടത്തിന്റെ ഓർമ്മയ്ക്കായി കിങ് ആങ് ചാൻ രാജാവ് ഈ നഗരത്തിനു 'സിയമിന്റെ പരാജയം' എന്നർത്ഥം വരുന്ന 'സിയം റീപ്പ്' എന്ന പേരു നൽകിയെന്നാണ് ഇവിടുത്തെ നാടോടിക്കഥകളിൽ പറഞ്ഞുകേൾക്കുന്നത്. എന്നാൽ മൈക്കൽ വിക്രിയെപ്പോലുളെള പണ്ഡിതൻമാർ ഈ വാദത്തെ എതിർക്കുന്നു. സിയം റീപ്പിന് ആ പേരു ലഭിച്ചത് കംബോഡിയയുടെ പഴയ ചൈനീസ് നാമമായ 'ചെൻല'യിൽ നിന്നാണെന്നാണ് അദ്ദേഹം വാദിക്കുന്നത്. 'സിയം റീപ്പ്' എന്ന വാക്കിന്റെ ഉത്ഭവത്തെപ്പറ്റി കൃത്യമായ വിവരങ്ങൾ ലഭ്യമല്ല.

കാടുകയറി നശിച്ചുകിടന്നിരുന്ന അങ്കോർ വാത്ത് ക്ഷേത്രസമുച്ചയത്തെ ഇരുപതാം നൂറ്റാണ്ടിന്റെ ആരംഭത്തിൽ ഫ്രഞ്ചുകാർ പുനഃസ്ഥാപിച്ചതോടെയാണ് ക്ഷേത്രവും സിയം റീപ്പ് എന്ന നഗരവും ലോകശ്രദ്ധ നേടുന്നത്. സന്ദർശകർ ധാരാളമെത്തിയതോടെ ഈ നഗരത്തിൽ നിരവധി സ്ഥാപനങ്ങൾ ഉയർന്നുവന്നു. 1932-ൽ ഗ്രാൻഡ് ഹോട്ടൽ ഡി അങ്കോർ പ്രവർത്തനമാരംഭിച്ചു. 1960-കൾ വരെ ഈ നഗരത്തിലും അങ്കോറിലും ധാരാളം സന്ദർശകരെത്തിയിരുന്നു. കംബോഡിയയിൽ പിന്നീട് ആഭ്യന്തരയുദ്ധം ആരംഭിച്ചതോടെ സന്ദർശകരുടെ വരവുകുറഞ്ഞു. 1975-ൽ മാവോയിസ്റ്റുകളുടെ നേതൃത്വത്തിലുള്ള ഖമർ റൂഷ് സംഘടന അധികാരത്തിൽ വന്നു. അവർ സിയം റീപ്പ് നഗരത്തിലെ ജനങ്ങളെ കുടിയൊഴിപ്പിച്ച് ഗ്രാമങ്ങളിലേക്കു പറഞ്ഞയച്ചു. തുടർന്ന് ഖമർ റൂഷിന്റെ ക്രൂരതകൾക്ക് സാക്ഷിയാകേണ്ടി വന്ന നഗരങ്ങളിലൊന്നായി സിയം റിയപ്പ് മാറി. 1998-ൽ ഖമർ റൂഷ് നേതാവ് പോൾ പോട്ടിന്റെ മരണത്തോടെ സ്ഥിതിഗതികൾ ശാന്തമാവുകയും സന്ദർശകർ വീണ്ടും എത്തിത്തുടങ്ങുകയും ചെയ്തു. പൈതൃക കേന്ദ്രമായ അങ്കോർ വാട്ടിലേക്കുള്ള പ്രവേശന നഗരമാണ് ഇന്നത്തെ സിയം റീപ്പ്. 2014-ലെ കണക്കുപ്രകാരം ലോകത്തിലെ മികച്ച വിനോദസഞ്ചാരകേന്ദ്രങ്ങളുടെ പട്ടികയിൽ നാലാം സ്ഥാനം സിയം റീപ്പിനായിരുന്നു.

കാടു കയറി നശിച്ചുകിടന്നിരുന്ന അങ്കോർ വാത്ത് ക്ഷേത്രസമുച്ചയത്തെ ഇരുപതാം നൂറ്റാണ്ടിന്റെ ആരംഭത്തിൽ ഫ്രഞ്ചുകാർ പുനഃസ്ഥാപിച്ചതോടെയാണ് ക്ഷേത്രവും സിയം റീപ്പ് നഗരവും ലോകശ്രദ്ധ നേടുന്നത്. സന്ദർശകർ ധാരാളമെത്തിയതോടെ ഈ നഗരത്തിൽ നിരവധി സ്ഥാപനങ്ങൾ ഉയർന്നുവന്നു. 1932-ൽ ഗ്രാൻഡ് ഹോട്ടൽ ഡി അങ്കോർ പ്രവർത്തനമാരംഭിച്ചു. 1960-കൾ വരെ ഈ നഗരത്തിലും അങ്കോറിലും ധാരാളം സന്ദർശകർ എത്തിയിരുന്നു. കംബോഡിയയിൽ പിന്നീട് ആഭ്യന്തരയുദ്ധം ആരംഭിച്ചതോടെ സന്ദർശകരുടെ വരവുകുറഞ്ഞു. 1975-ൽ മാവോയിസ്റ്റുകളുടെ നേതൃത്വത്തിൽ ഖമർ റൂഷ് സംഘടന അധികാരത്തിൽ വന്നു. അവർ സിയം റീപ്പ് നഗരത്തിലെ ജനങ്ങളെ കുടിയൊഴിപ്പിച്ച് ഗ്രാമങ്ങളിലേക്കു പറഞ്ഞയച്ചു. തുടർന്ന ഖമർ റൂഷിന്റെ ക്രൂരതകൾക്കു സാക്ഷിയാകേണ്ടി വന്ന നഗരങ്ങളിലൊന്നായി സിയം റീപ്പ് മാറി. 1998-ൽ ഖമർ റൂഷ് തലവൻ പോൾ പോട്ടിന്റെ മരണത്തോടെ സ്ഥിതിഗതികൾ ശാന്തമാകുകയും സന്ദർശകർ വീണ്ടും എത്തിത്തുടങ്ങുകയും ചെയ്തു. 

പൈതൃക കേന്ദ്രമായ അങ്കോർവാത്തിലേക്കുള്ള പ്രവേശനകവാടമാണ് ഇന്നത്തെ സിയം റീപ്പ്. 2014-ലെ കണക്കുപ്രകാരം ലോകത്തിലെ മികച്ച വിനോദസഞ്ചാരകേന്ദ്രങ്ങളുടെ പട്ടികയിൽ നാലാം സ്ഥാനം സിയം റീപ്പിനായിരുന്നു.

സിയം റീപ്പ് നദിയുടെ തീരത്തായി ബുദ്ധമതക്കാരുടെ പഗോഡകൾക്കു ചുറ്റും ധാരാളം ഗ്രാമങ്ങളുണ്ട്. കൊളോണിയൽ കാലത്തെ കെട്ടിടങ്ങൾ സിവുത തെരുവിലും മറ്റും കാണാൻ സാധിക്കും. ഹോട്ടലുകളും വിശ്രമകേന്ദ്രങ്ങളും മറ്റു വ്യാപാരകേന്ദ്രങ്ങളും കൊണ്ടുനിറഞ്ഞിരിക്കുന്ന പട്ടണമാണ് സിയം റീപ്പ്.

'സിയം റീപ്പിന്റെ സമ്പദ്‌വ്യവസ്ഥയുടെ നട്ടെല്ല്' എന്നറിയപ്പെടുന്നത് വിനോദസഞ്ചാരമാണ്. 2010-ലെ കണക്കനുസരിച്ച് ഈ നഗരത്തിലെ 50 ശതമാനം തൊഴിലവസരങ്ങളും വിനോദസഞ്ചാരമേഖലയിൽ കേന്ദ്രീകരിച്ചിരിക്കുന്നു. ഖമർ റൂഷ് കാലത്തിന്റെ അന്ത്യത്തോടെ നല്ലൊരു വിനോദസഞ്ചാരകേന്ദ്രമായി മാറിയ സിയം റീപ്പിൽ പിന്നീടുവന്ന വ്യവസായങ്ങളെല്ലാം വൻ പുരോഗതി നേടി. 1990-കളുടെ മധ്യത്തിൽ ആരും തന്നെ സന്ദർശിക്കാതിരുന്ന ഈ നഗരത്തിൽ 2004-ഓടുകൂടി പത്തുലക്ഷത്തിലധികം വിനോദസഞ്ചാരികളാണ് എത്തിയത്. 2012-ൽ സന്ദർശകരുടെയെണ്ണം 20 ലക്ഷമായി ഉയർന്നു. കംബോഡിയ സന്ദർശിക്കാനെത്തുന്ന സഞ്ചാരികളുടെ 50 ശതമാനത്തോളവും സിയം റീപ്പ് വഴി കടന്നുപോകുന്നതായി കണക്കാക്കുന്നു. നഗരത്തിൽ നിന്ന് 6 കിലോമീറ്റർ അകലെയുള്ള അങ്കോർ വാട്ട് ക്ഷേത്രസമുച്ചയം കാണാനാണ് മിക്കവരും എത്തുന്നത്. ഇവർക്കു താമസിക്കുവാൻ അതിഥി മന്ദിരങ്ങൾ മുതൽ പഞ്ചനക്ഷത്ര ഹോട്ടലുകൾ വരെ സിയം റീപ്പിലുണ്ട്. വിനോദസഞ്ചാരികൾക്കാവശ്യമായ എല്ലാ വസ്തുക്കളും ഇവിടെ ലഭ്യമാണ്. അരിയിൽ നിന്നുണ്ടാക്കുന്ന 'സോമ്പായി' എന്ന വീഞ്ഞിന്റെ ഉൽപ്പാദനത്തിനു പേരുകേട്ട നഗരമാണ് സിയം റീപ്പ്.

ഖമർ സംസ്കാര കാലത്തെ അവശേഷിപ്പുകളുള്ള അങ്കോർ വാട്ട് ക്ഷേത്രസമുച്ചയം സിയം റീപ്പ് നഗരത്തിനടുത്താണ് സ്ഥിതിചെയ്യുന്നത്. ഹിന്ദു പുരാണേതിഹാസങ്ങളിലെ സന്ദർഭങ്ങൾ ആലേഖനം ചെയ്തിരിക്കുന്ന ആയിരക്കണക്കിനു ഭിത്തികൾ നിറഞ്ഞ ഈ ക്ഷേത്രസമുച്ചയങ്ങൾ യുനെസ്കോ ലോകപൈതൃക പട്ടികയിൽ ഇടം നേടിയിട്ടുണ്ട്. 12-ആം നൂറ്റാണ്ടിൽ നിർമ്മിക്കപ്പെട്ട നിരവധി ക്ഷേത്രങ്ങളുള്ള അങ്കോർതോം എന്ന രാജകീയ നഗരവും സമീപമുണ്ട്. ദ കംബോഡിയ ലാൻഡ് മൈൻ മ്യൂസിയം ആൻഡ് റിലീഫ് സെന്റർ, വാർ മ്യൂസിയം കംബോഡിയ, അങ്കോർ നാഷണൽ മ്യൂസിയം, ഓൾഡ് മാർക്കറ്റ്, ആർട്ടിസാൻസ് അങ്കോർ, കംബോഡിയൻ കൾച്ചറൽ വില്ലേജ് എന്നിവയാണ് സിയം റീപ്പിലെ മറ്റു പ്രധാന ആകർഷണങ്ങൾ. നോം കുലൻ ദേശീയോദ്യാനം, നോം ഡെയി കുന്ന്, ബാന്റി ശ്രേയ്, ടോൺലെ സാപ് തടാകം എന്നിവയാണ് സമീപത്തെ കാഴ്ചകൾ.

റോഡ്, റെയിൽ, വ്യോമ, ജല ഗതാഗത മാർഗ്ഗങ്ങളിലൂടെയെല്ലാം ഇവിടെ എത്തിച്ചേരാം. ഇവിടെ നിന്ന് 7 കിലോമീറ്റർ അകലെയായി സിയം റീപ്പ് അന്താരാഷ്ട്ര വിമാനത്താവളം സ്ഥിതിചെയ്യുന്നു.



</doc>
<doc id="399802" url="https://ml.wikipedia.org/wiki?curid=399802" title="മക്കയിലെ ഘടികാര ഗോപുരം">
മക്കയിലെ ഘടികാര ഗോപുരം

ലോകത്തിലെ ഏറ്റവും വലിയ ക്ലോക്ക് ടവറാണു 'മക്കയിലെ ഘടികാര ഗോപുരം'. സൗദി അറേബ്യയിലെ മുസ്ലിം തീർത്ഥാടന തലസ്ഥാനമായ മക്കയിലാണു ഇത് സ്ഥിതി ചെയ്യുന്നത്. King Abdulaziz Endowment Project ന്റെ ഭാഗമായിട്ടാണു ഇത് നിർമ്മിച്ചിട്ടുള്ളത്. ലോകത്തിലെ തെന്നെ ഉയരത്തിൽ മൂന്നാസ്ഥാനത്തുള്ള മനുഷ്യ നിർമിത കെട്ടിടവുമാണിത്. ഈ ബിൽഡിംഗിൽ തെന്നെയാണു സൗദി അറേബ്യയിലെ ഏറ്റവും ആഡംബര ഹോട്ടലായ Abraj Al-Bait (Translated as "The Towers of the House") സ്ഥിതി ചെയ്യുന്നത്. ലോക്കത്തിലെ ഏറ്റവും വലിയ ക്ലോക്കും ഇതാണെന്ന മറ്റൊരു പ്രത്യേകത് കൂടി ഈ കെട്ടിടത്തിനുണ്ട്. മുസ്ലിങ്ങളുടെ ഹജ്ജ് തീർത്ഥാടന കേന്ദ്രമായ കഅബക്ക് ഏതാനും മീറ്ററുകൾ അകലെ മസ്ജിദുൽ ഹറമിന്റെ സമീപത്ത് തെന്നയാണീ കെട്ടിടം സ്ഥാപിക്കപ്പെട്ടിട്ടുള്ളത്. രാജ്യത്തെ ഏറ്റവും പ്രമുഖ കെട്ടിട നിർമ്മാണ കമ്പനിയായ സൗദി ബിൻലാദിൻ ഗ്രൂപ്പാണു ഈ കെട്ടിടവും നിർമ്മിച്ചിട്ടുള്ളത്. 2002-ൽ ഇത് രാജ്യത്തിനായി അവിടുത്തെ രാജാവ് ഉദ്ഘാടനം നിർവഹിക്കുകയുന്റായി. ലോകത്തിലെ തെന്നെ ഏറ്റവും ചെലവ് കൂടിയ നിർമ്മാണമായ മക്കയിലെ ഘടികാര ഗോപുരത്തിനു 15 ബില്ല്യൺ യൂ.എസ് ഡോളർ ചെലവഴിക്കുകയുണ്ടായി.

ലോകത്തിലെ ഏറ്റവും വലിയ സമയഗോപുരമാണ് മക്ക ക്ലോക്ക് ടവർ. മക്കയിൽ മസ്ജിദുൽ ഹറമിനോട് ചേർന്നുള്ള അബ്രാജ് അൽബൈത്ത് ടവറിലാണ് (മക്ക റോയൽ ക്ലോക്ക് ടവർ). ബുർജ് ഖലീഫ കഴിഞ്ഞാൽ ലോകത്ത് രണ്ടാം സ്ഥാനവും ഈ കെട്ടിടത്തിനാണ്. ലണ്ടൻ ടവറിലുള്ള ബിഗ് ബൻ വാച്ചിന്റെ ആറിരട്ടി വലിപ്പമാണ് മക്ക ടവർ വാച്ചിനുള്ളത്. പകൽവെട്ടത്തിൽ സ്വർണനിറത്തിൽ കാണപ്പെടുന്ന ഘടികാരങ്ങളും ചന്ദ്രക്കലയും രാത്രിവെളിച്ചത്തിൽ ഹരിതപ്പകർച്ച നേടും. ഘടികാരമുഖം രാത്രിയിൽ പ്രകാശമാനമാക്കുന്നതിന് എട്ടു ലക്ഷം എൽ.ഇ.ഡി. ബൾബുകൾ സ്ഥാപിച്ചിട്ടുണ്ട്. ടവറിന്റെ നാലു വശത്തുമുള്ള ക്ലോക്കുകളിൽ രണ്ടെണ്ണത്തിന് 80 മീറ്റർ ഉയരവും 65 മീറ്റർ വീതിയും 35 മീറ്റർ വ്യാസവുമുണ്ട്. മറ്റ് രണ്ട് ക്ലോക്കുകളുടെ വ്യാസം 25 മീറ്ററാണ്. 400 മീറ്ററിലധികം ഉയരത്തിലുള്ള ക്ലോക്ക് മക്കയിലെ മുഴുവൻ ജില്ലകളിൽ നിന്നുംകാണാനാകും. ജർമ്മനി, സ്വിറ്റ്സർലാന്റ് എന്നിവിടങ്ങളിൽ നിന്നുള്ള എഞ്ചിനീയർമാരും യൂറോപ്പിൽ നിന്നുള്ള വിദഗ്ദ്ധരുമാണ് രൂപകൽപനയും നിർമ്മാണവും പൂർത്തിയാക്കിയത്. ഇടിമിന്നലേൽക്കാതിരിക്കാനുള്ള പ്രത്യേക സംവിധാനവും ഒരുക്കിയിട്ടുണ്ട്. ഏഴു കിലോമീറ്റർ അകലെ നിന്നുവരെ ഗോപുരം കാണാൻ സാധിക്കും. മക്ക റോയൽ ക്ലോക്ക് ടവർ 2011-ൽ ആണ് പൂർണമായും പ്രവർത്തനക്ഷമമായത്. അതോടെ ഗ്രീനിച്ച് മീൻ ടൈമിനു (ജി.എം.ടി) പകരമായി മക്ക മീൻടൈമും (എം.എം.ടി) നിലവിൽ വന്നു.

ഹജ്ജ് ഉംറ തീർഥാടകരെ ആശ്രയിച്ചു മാത്രമാണ് ഇവിടെ ടൂറിസം രംഗം നില നിൽക്കുന്നത്. ഹജ്ജ് ഉംറ തീർഥാടകരെ താമസിപ്പിക്കാൻ ഉദ്ദേശിക്കുന്ന കെട്ടിടങ്ങൾ ലൈസൻസിനായി ടൂറിസംവകുപ്പ് വെബ്സൈറ്റിൽ റജിസ്റ്റർ ചെയ്യണം. 2013-ലെ കണക്ക് പ്രകാരം മക്കയിൽ 644 താമസ കേന്ദ്രങ്ങൾ ടൂറിസം ലൈസൻസുള്ളതുണ്ട്. ഇതിൽ 15 ലക്ഷത്തോളം പേരെ ഉൾകൊള്ളാനാകും വിധം 123500 റൂമുകളുണ്ട്. ലൈസൻസുള്ള ഹോട്ടലുകളുടെ എണ്ണം 564 ആണ്. ഇതിൽ 19 എണ്ണം ഫൈവ് സ്റ്റാറും 17 എണ്ണം ഫോർസ്റ്റാറും 117 എണ്ണം ത്രീസ്റ്റാറും 104 എണ്ണം റ്റൂസ്റ്റാറും ഗണത്തിൽപ്പെടും. കൂടാതെ 80 ലൈസൻസുള്ള ഫർണിഷ്ഡ് അപാർട്ട്മെൻറുകളും മക്കയിലുണ്ട്. തീർത്ഥാടനത്തിനൊപ്പം വിനോദത്തിനുതകുന്ന നിരവധി പൂന്തോട്ടങ്ങളും പാർക്കുകളും ഉൾകൊള്ളുന്ന പ്രദേശമാണ് മക്ക. കുട്ടികൾക്ക് കളിക്കാനും വിനോദത്തിനുമായി നഗരത്തിന്റെ വിവിധ ഭാഗങ്ങളിൽ 193 പാർക്കുകളും പൂന്തോട്ടങ്ങളും ഉണ്ട്. നഗര സൌന്ദര്യവൽക്കരണ പദ്ധതിയിൽ ഉൾപ്പെടുത്തി പുതിയതായി അൽ നവാരിയ ഗാർഡൻ എന്ന പേരിൽ ഒരു വലിയ പദ്ധതി ആവിഷ്കരിച്ചിട്ടുണ്ട്[2]. ചൂട് കാലത്ത് രാത്രി സമയങ്ങളിൽ പാർക്കുകളിൽ ആളുകൾ കൂടുതലായി എത്തുന്നു.

കഠിനമായ ചൂടും ഭൂമിശാസ്ത്രപരമായ വെല്ലുവിളികളും കാരണം ചെടികളും മൃഗങ്ങളും അപൂർവമായി മാത്രമേ മക്കയിൽ കാണപ്പെടുന്നുള്ളൂ. പ്രകൃതി സംരക്ഷണത്തിന്റെയും നഗരസൌന്ദര്യ വൽക്കരണത്തിന്റെയും ഭാഗമായി മക്ക നഗരസഭ പലവിധത്തിലുള്ള അക്കേഷ്യകളും ഈന്തപ്പനകളും ചെറിയ ചെടികളും എല്ലായിടത്തും വെച്ച് പിടിപ്പിച്ചിട്ടുണ്ട്. വന്യ മൃഗങ്ങളായ കാട്ടുപൂച്ച, ചെന്നായ, കാട്ടുനായ, കുറുക്കൻ, കീരി എന്നിവയെ മക്കയിലെ ജനവാസമില്ലാത്ത പർവതങ്ങളിൽ കാണാം

</doc>
<doc id="399805" url="https://ml.wikipedia.org/wiki?curid=399805" title="ടാസ്മാനിയൻ കടുവ">
ടാസ്മാനിയൻ കടുവ

ഓസ്ട്രേലിയൻ വൻകരയിലെ ടാസ്മാനിയയിൽ കണ്ടുവന്നിരുന്ന മാംസബുക്കായ ഒരു പ്രത്യേക ജീവി വർഗമാണു ടാസ്മാനിയൻ കടുവ (/ˈθaɪləsiːn/ THY-lə-seen,[11] or /ˈθaɪləsaɪn/ THY-lə-syne,[12] also /ˈθaɪləsɪn/;[13] Thylacinus cynocephalus). ഇവ ഇരുപതാം നൂറ്റാണ്ടിൽ വംശനാശം വന്ന് എന്നാണു മനുഷ്യർ വിശ്വാസിക്കുന്നത്. ടാസ്മാനിയൻ കടുവ എന്ന ജീവി വർഗ്ഗത്തിലെ അവസാനത്തെ അംഗമാണ് ബെഞ്ചമിൻ എന്ന് പേരുള്ള https://en.wikipedia.org/wiki/Thylacine . 1936 സെപ്തംബർ ഏഴിന് Hobart മൃഗ ശാലയിൽ വെച്ച് ബെഞ്ചമിൻ മരണമടഞ്ഞപ്പോൾ ഇങ്ങിനെ ഒരു ജീവിയെ ഇനി ജീവനോടെ കാണാൻ കഴിയില്ല എന്ന് ആരും വിചാരിച്ചില്ല . യൂറോപ്യൻമ്മാർ ആസ്ത്രേല്യൻ വൻ കരയിൽ എത്തുമ്പോഴേക്കും thylacine എന്ന ടാസ്മാനിയൻ കടുവ, ടാസ്മാനിയൻ ദ്വീപിൽ മാത്രമായി ഒതുങ്ങിയിരുന്നു . ഈ ജീവികൾ പിന്നീട് കോഴി കള്ളന്മമാരായും ആട് പിടുത്തക്കാരായും തെറ്റി ധരിക്കപ്പെട്ടതോടെ ഇവറ്റകളുടെ നാശവും ആരംഭിച്ചു . വേട്ടനായ്ക്കളുടെ വരവോടെ നാട്ടിൻ പുറങ്ങളിൽ നിന്നും തുടച്ചു നീക്കപെട്ട ഈ ജീവികളെ പിടിക്കുന്നവർക്ക് സമ്മാനം വരെ ടാസ്മാനിയൻ സർക്കാർ പ്രഖ്യാപിച്ചു. അങ്ങിനെ തൊള്ളായിരത്തി മുപ്പതുകളിൽ ഇവർ മൃഗശാലകളിൽ മാത്രമായി ഒതുങ്ങി . അവസാന മൃഗമായ ബെഞ്ചമിൻ മരണമടയുന്നതിനു ദിവസങ്ങൾ മുൻപ് മാത്രമാണ് thylacine സംരക്ഷിക്കപ്പെടെണ്ട ജീവിയാണെന്ന്. സർക്കാർ തിരിച്ചറിയുന്നത്‌. പക്ഷെ എല്ലാം വളരെ വൈകിയിരുന്നു . എവിടെയെങ്കിലും ടാസ്മാനിയൻ കടുവയെ കാണിച്ചു തരുന്നവർക്ക് വൻ പാരിതോഷികങ്ങൾ പത്രങ്ങളും പരിസ്ഥിതി സ്നേഹികളും പ്രഖ്യാപിച്ചു . ഇതൊക്കെ ഇപ്പോഴും നിലവിലുണ്ടെങ്കിലും ഒന്നിനെ പോലും ഇത് വരെ കണ്ടിട്ടില്ല . ടാസ്മാനിയൻ കാടുകളിൽ പലയിടത്തും വെച്ച് പലരും ഈ ജീവിയെ കണ്ടെന്ന് പറയുന്നുണ്ടെകിലും ഒന്നിനും സ്ഥിരീകരണം ലഭിച്ചിട്ടില്ല .

പട്ടിയുടെ മുഖമുള്ള മാർസൂപിയൽ മൃഗമായിരുന്നു ടാസ്മാനിയൻ കടുവ. മാർസൂപിയൽ എന്നാൽ സഞ്ചിമൃഗമെന്നാണ് അർത്ഥം. അതായത് കുഞ്ഞുങ്ങളെ ശരീരത്തിലുള്ള സഞ്ചികളിൽ സുസ്രൂക്ഷിക്കുന്ന മൃഗങ്ങൾ(കംഗാരുവിനെപൊലെ). സഞ്ചിമൃഗങ്ങളിലെ ഏറ്റവും വലിയ മാംസഭുക്കായിരുന്നു ഇവർ. കടുവയുടെ പോലെ ശരീരഭാഗങ്ങളിൽ വരകൾ ഉള്ളതുകൊണ്ടാണ് ഇവയെ ടാസ്മാനിയൻ കടുവ എന്ന് വിളിക്കുന്നത്. ഓസ്ട്രേലിയൻ ഭൂഖണ്ടത്തിലുടനീളം ഇവ സുലഭമായി കണ്ടിരുന്നു. അമിതമായി വേട്ടയാടിയതിന്റെ ഫലമായി ഇരുപതാംനൂറ്റാണ്ടിൽ തന്നെ ഇവർ നശിച്ചിരുന്നു. ഓസ്ട്രേലിയടെ പലഭാഗങ്ങളിലും ഇവയെ ഇപ്പോഴും കാണുന്നതായി റിപ്പോർട്ടുകൾ വന്നിട്ടുണ്ടെങ്കിലും തെളിയക്കപെട്ടിട്ടില്ല.

മാംസഭുക്കുകൾ ആയ മാർജ്ജാരകുടുംബത്തിലെ (Felidae) ഒരംഗമാണ് കടുവ അഥവാ വരയൻപുലി (ശാസ്ത്രീയ നാമം: Panthera Tigris) . ഏഷ്യൻ വൻകരയിലാണ്‌ കടുവകളെ കണ്ടുവരുന്നത്‌. ഇന്ത്യയുടെ ദേശീയമൃഗം കടുവയുടെ ഉപവംശമായ ബംഗാൾ കടുവയാണ്. കടുംതവിട്ടു നിറത്തിലുള്ള ശരീരത്തിനു കുറുകെയുള്ള കറുത്ത വരകൾ കടുവകളെ കണ്ടാൽ ഇതരജന്തുക്കളിൽ നിന്നു പെട്ടെന്നു തിരിച്ചറിയാൻ സാധിക്കുന്നു പക്ഷേ വനങ്ങളിലെ നിറങ്ങൾക്കനുസൃതമായതരത്തിൽ കടുവയെ സ്വയം ഒളിപ്പിച്ചു നിർത്തുവാനും അവയുടെ നിറം ഉപകരിക്കുന്നു. ഇരകളേയും മറ്റും ദീർഘനേരം ഇമവെട്ടാതെ നോക്കിയിരിക്കാനും ഇവക്കു കഴിയും. കാട്ടുപോത്ത്‌, കാട്ടുപന്നി, കേഴമാൻ മുതലായ മൃഗങ്ങളാണ്‌ സാധാരണ കടുവകളുടെ ഭക്ഷണം. എന്നാൽ ചുരുക്കം സന്ദർഭങ്ങളിൽ കാണ്ടാമൃഗം, ആന എന്നിവയെയും വേട്ടയാടാറുണ്ട്. കഴുത്തിനു പിറകിൽ തന്റെ ദംഷ്ട്രകളിറക്കിയാണ്‌ കടുവ ഇരകളെ കീഴടക്കുന്നത്‌. അങ്ങനെ ചെയ്യുന്നതു വഴി സുഷുമ്നാ നാഡി തകർക്കാനും ഇരകളെ വളരെ പെട്ടെന്നു തന്നെ നിർവീര്യമാക്കുവാനും കടുവയ്ക്കു കഴിയുന്നു.

കിങ്ങ് ദ്വീപുകൾ (ടാസ്മാനിയ), ആസ്ട്രേലിയായിലെ ടാസ്മാനിയായിലെ ന്യൂ ഇയർ ദ്വിപുസമൂഹത്തിന്റെ ഭാഗമായ ഒരു ദ്വീപ് ആണ്. ഇതിന്റെ തെക്കൻ അറ്റം സ്റ്റോക്സ് പോയിന്റ് എന്നും വടക്കേ അറ്റത്തിനു വിക്‌ഹാം മുനമ്പ് എന്നും പറയുന്നു. കിങ്ങ് ദ്വീപിനെ ചുറ്റി മൂന്നു ചെരിയ ദ്വിപുകളുണ്ട്. ന്യൂ ഇയർ ദ്വീപ്, ക്രിസ്തുമസ് ദ്വീപ്, കൗൺസിലർ ദ്വീപ് എന്നിവയാണവ.

ന്യൂ സൗത്ത് വെയിൽസിന്റെ കൊളോണിയൽ ഗവർണ്ണറായിരുന്ന ഫിലിപ്പ് ഗിഡ്‌ലി കിങ്ങ് ന്റെ സ്മരണാർഥമാണ് ഈ പ്രദേശത്തിനു കിങ്ങ് ദ്വീപ് എന്നു പേര് നൽകിയത്. കിങ്ങ് അയലന്റ് കൗൺസിൽ ആണ് ഭരണസമിതി. 2011ലെ ജനസംഖ്യാ കണക്കെടുപ്പു പ്രകാരം, 1,566 ആണ് ജനസംഖ്യ.

http://www.evartha.in/2015/09/11/lost-animals.html
http://palathully.com/home/archives/835
https://en.wikipedia.org/wiki/Thylacine

</doc>
<doc id="399811" url="https://ml.wikipedia.org/wiki?curid=399811" title="ബൻകെ ദേശീയോദ്യാനം">
ബൻകെ ദേശീയോദ്യാനം

നേപ്പാളിലെ 10-ാമത്തെ ദേശീയോദ്യാനമായ ബൻകെ ദേശീയോദ്യാനം 2010 ജൂലായ് 12 ന് നിലവിൽ വന്ന പുതിയതായി രൂപംകൊണ്ട ഒരു സംരക്ഷിതപ്രദേശമാണ്. ബൻകെ ജില്ലയിൽ ഏകദേശം 550 ചതുരശ്ര കിലോമീറ്റർ വിസ്തൃതിയിൽ വ്യാപിച്ചുകിടക്കുന്ന ഈ ദേശീയോദ്യാനത്തിൽ 343 ചതുരശ്രകിലോമീറ്റർ പ്രദേശം (ശത്രുരാജ്യങ്ങൾക്കിടയിൽ കിടക്കുന്ന നിരോധിതമേഖല) ബൻകെയുടെ ചില ഭാഗങ്ങളിലും ഡാങ്, സല്യൻ ജില്ലകളിലുമായി ചുറ്റപ്പെട്ടുകിടക്കുന്നു. സസ്യജന്തുജാലങ്ങളെയും പ്രകൃതിദൃശ്യങ്ങളെയും സംരക്ഷിക്കുന്നതിൽ നേപ്പാൾ ഭരണകൂടത്തിന്റെ അർപ്പണമനോഭാവം ഈ ദേശീയോദ്യാനത്തിൽ പ്രതിഫലിക്കുന്നു. ഭൂമിയുടെ സമ്മാനമായി ബൻകെ ദേശീയോദ്യാനത്തെ 1998-ൽ അംഗീകരിക്കുകയുണ്ടായി. ഇന്റർനാഷണൽ യൂണിയൻ ഫോർ ദ കൺസർവേഷൻ ഓഫ് നേച്ചർ ആൻഡ് നാച്ചുറൽ റിസോഴ്‌സ് (IUCN) കാറ്റഗറി II -ൽ ബൻകെ ദേശീയോദ്യാനത്തെയും നിരോധിതമേഖലയായ 343 ചതുരശ്രകിലോമീറ്റർ പ്രദേശത്തെയും കാറ്റഗറി VI-ൽ ഉൾപ്പെടുത്തിയിരിക്കുന്നു. നാഷണൽ ആൻഡ് കമ്യൂണിറ്റി വനങ്ങൾക്കുള്ളിലൂടെ തെക്ക് ഭാഗത്ത് ഇന്ത്യയിലുള്ള സുഹെൽവ വന്യമൃഗസംരക്ഷണകേന്ദ്രവുമായും, വടക്ക് ബർദിയ ദേശീയോദ്യാനവുമായി ബന്ധിപ്പിച്ചിരിക്കുന്നു. ബർദിയ ദേശീയോദ്യാനവും, ബൻകെ ദേശീയോദ്യാനവും കൂടിചേർന്ന് 1,518 ചതുരശ്രകിലോമീറ്റർ പ്രദേശം കടുവ സംരക്ഷണ യൂണീറ്റ് (TCU) ആയി പ്രവർത്തിക്കുന്നു. ബൻകെ ദേശീയോദ്യാനത്തിലെ പ്രധാന ഘടകമായ ടെറായി ആർക്ക് ലാൻഡ്സ്ക്കേപ്പ് (TAL) ഇവിടെയുള്ള കടുവകൾക്ക് വാസസ്ഥലമൊരുക്കുന്നു. വാസ്തവത്തിൽ കടുവസംരക്ഷണത്തിനുവേണ്ടിയാണ് ഈ ഉദ്യാനം നിലവിൽ വന്നത്.

4,861 കുടുംബങ്ങളിൽ 35,712 ജനങ്ങൾ നിരോധിതമേഖലയ്ക്കരികിലുള്ള പ്രദേശങ്ങളിൽ പാർക്കുന്നുണ്ട്. ഇവിടെയുള്ള ജനങ്ങളിൽ 90 ശതമാനവും കൃഷിയെമാത്രം ആശ്രയിച്ചാണ് ജീവിക്കുന്നത്. ബാക്കി 10 ശതമാനം തൊഴിലാളികളാണ്.

ബൻകെ ദേശീയോദ്യാനത്തിൽ ശാലമരക്കാടുകൾ, നോർത്തേൻ റിവറിൻ ഫോറസ്റ്റ്, സാവന്ന, പുൽപ്രദേശങ്ങൾ, മിക്സഡ് ഹാർഡ് വുഡ് ഫോറസ്റ്റ്, ഫ്ലഡ് പ്ലെയിൻ കമ്മ്യൂണിറ്റി, ഭാബർ, ചുരെ കുന്നുകളുടെ താഴ് വാരങ്ങൾ തുടങ്ങിയ 8 തരം ആവാസവ്യവസ്ഥയാണ് കണ്ടുവരുന്നത്.

124 ഇനം സസ്യങ്ങളും, 107 വർഗ്ഗത്തിൽപ്പെട്ട ഔഷധിച്ചെടികളും, 85 ഇനം കുറ്റിച്ചെടികളും,വള്ളിച്ചെടികൾ, 34 ഇനം സസ്തനികളും, 300 ഇനം പക്ഷികളും, 24 ഇനം ഉരഗങ്ങളും, 24 ഇനം ഉഭയജീവികളും, 58 വർഗ്ഗത്തിൽപ്പെട്ട മത്സ്യങ്ങളും ചേർന്ന് ഈ ഉദ്യാനത്തിൽ ആവാസവ്യവസ്ഥ ഒരുക്കുന്നു. 90%വനങ്ങളിൽ ശാല("Shorea robusta"), കരിമരുത് ("Terminalia alata"),മഴുക്കാഞ്ഞിരം ("Anogeissus latifolia"), അലക്കുചേര് ("Semecarpus anacardium"), ശീഷം ("Dalbergia sissoo") തുടങ്ങിയ വൃക്ഷങ്ങളും നിറഞ്ഞ് കാണപ്പെടുന്നു.
നേപ്പാളിലെ 1973-ലെ വന്യമൃഗസംരക്ഷണ നിയമപ്രകാരം കടുവ ("Panthera Tigris"), സ്ട്രൈപ്പ്ഡ് ഹൈന ("Hyaena hyaena"), ഉല്ലമാൻ ("Tetracerus quadricornis") തുടങ്ങിയ വർഗ്ഗത്തിൽപ്പെട്ട സസ്തനികൾക്കും പെരുമ്പാമ്പ്, ചീങ്കണ്ണി തുടങ്ങിയ രണ്ടു വർഗ്ഗത്തിൽപ്പെട്ട ഉരഗങ്ങൾക്കും വാസസ്ഥലം ഒരുക്കി ഈ ഉദ്യാനത്തെ സംരക്ഷിക്കപ്പെട്ടിരിക്കുന്നു. 2014-ൽ റുഡ്ഡി മങ്കൂസ് ("Herpestes smithii") ആദ്യമായി കണ്ടെത്തിയത് ഈ ദേശീയോദ്യാനത്തിൽ ആണ്.

ഈ ദേശീയോദ്യാനത്തിൽ മൂന്ന് വ്യത്യസ്തമായ ഋതുകാലങ്ങൾ, മഞ്ഞുകാലവും, വേനൽക്കാലവും, മൺസൂൺകാലവും കാണപ്പെടുന്നു. ഒക്ടോംബർ മാസം മുതൽ ഏപ്രിൽ മാസം ആദ്യം വരെ വരണ്ട കാലാവസ്ഥയും, പകൽ ചൂടും, രാത്രി തണുപ്പും നിറഞ്ഞ സുഖകരമായ കാലാവസ്ഥയാണ് അനുഭവപ്പെടുന്നത്. ഏപ്രിൽ മാസം മുതൽ ജൂൺ മാസം വരെ താപനില ഉയർന്ന് മേയ് മുതൽ ജൂൺ വരെ ആകുമ്പോൾ താപനില 45° C-ൽ എത്തുന്നു. മൺസൂൺ മഴ ജൂലായിൽ തുടങ്ങി സെപ്റ്റംബർ വരെ കാണപ്പടുന്നു.

കാഠ്മണ്ഡുവിൽ നിന്ന് വിമാനമാർഗ്ഗം നേപ്പാൾഗുഞ്ച് വഴി ദേശീയോദ്യാനത്തിലെത്താം.


</doc>
<doc id="399815" url="https://ml.wikipedia.org/wiki?curid=399815" title="പൈക്കര">
പൈക്കര

തമിഴ്‌നാട് സംസ്ഥാനത്തിലെ നീലഗിരി ജില്ലയിൽ ഊട്ടിക്കടുത്ത ഒരു ഗ്രാമമാണ് പൈക്കര. ഊട്ടിയിൽ നിന്ന് ഗൂഡല്ലൂർ വഴിയിൽ 19 കി.മി. അകലെയാണ് ഈ ഗ്രാമം സ്ഥിതി ചെയ്യുന്നത്. 


</doc>
<doc id="399828" url="https://ml.wikipedia.org/wiki?curid=399828" title="മണിപ്ലാന്റ്">
മണിപ്ലാന്റ്

അരേഷ്യയ (Araceae) കുടുംബത്തിൽ ഉൾപ്പെട്ട പുഷ്പിക്കുന്ന ഒരു വള്ളിച്ചെടിയാണ് മണിപ്ലാന്റ്. ഡെവിൾസ് വൈൻ, ഡെവിൾസ് ഐവി, ഗോൾഡൻ പോത്തോസ്, ഹണ്ടേർസ് റോബ് തുടങ്ങിയ പേരുകളിൽ അറിയപ്പെടുന്ന ഈ സസ്യം ഇന്ത്യ, ബംഗ്ലാദേശ്, നേപ്പാൾ തുടങ്ങിയ രാജ്യങ്ങളിൽ മണി പ്ലാന്റ് എന്ന പേരിലാണ് അറിയപ്പെടുന്നത്. ഇൻഡോർ പ്ലാന്റായും ഉപയോഗിക്കുന്ന ഈ ചെടി, ഭാഗ്യം കൊണ്ടുവരുമെന്ന് വിശ്വാസിക്കുന്നതുകൊണ്ടാണ് മണി പ്ലാന്റ് എന്ന പേരിൽ അറിയപ്പെടുന്നത്.


</doc>
<doc id="399839" url="https://ml.wikipedia.org/wiki?curid=399839" title="ചൈനീസ് ശില്പകല">
ചൈനീസ് ശില്പകല

ബി.സി. 8000 മുതൽ ബി.സി. 3000 വരെയുള്ള നിയോലിത്തിക് കാലഘട്ടത്തിലാണു ചൈനയിൽ ശില്പകലയുടെ ആരംഭം. മനുഷ്യന്റെയും മൃഗങ്ങളുടെയും രൂപങ്ങൾ കളിമണ്ണിലും ശിലയിലും ഇക്കാലത്ത് നിർമ്മിക്കപ്പെട്ടു. ബി.സി.200 കളുടെ തുടക്കത്തിൽ ചൈനയിൽ, വസ്തുക്കളുടെ ശരിയായ വലിപ്പത്തിലുള്ള രൂപങ്ങൾ നിർമ്മിക്കാൻ ആരംഭിച്ചു. ഷിഹ്വാങ്ദിയുടെ ശവക്കല്ലറയിൽ നിന്നും ഇത്തരത്തിലുള്ള ഏതാനും രൂപങ്ങൾ കണ്ടെടുത്തിട്ടുണ്ട്. ബി.സി. 202 മുതൽ എ.ഡി. 220 വരെ നീണ്ടുനിന്ന ഹാൻ രാജവംശത്തിന്റെ കാലത്തു ബുദ്ധമതം ഉൾപ്പെടെയുള്ള സംസ്കാരങ്ങൾ ചൈനയിൽ സ്വാധീനം ചെലുത്തി. അതിന്റെ ഫലമായി സ്മാരകങ്ങൾ എന്ന നിലയിൽ ശില്പങ്ങൾ നിർമ്മിക്കുന്ന രീതി ചൈനയിൽ വൻപ്രചാരം നേടി.

എ.ഡി. 220 മുതൽ എ.ഡി. 589 വരെയുള്ള കാലയളവിൽ ചൈനയിൽ ആറു രാജവംശങ്ങൾ ഭരണം നടത്തിയിരുന്നു. ഈ കാലഘട്ടത്തിൽ ചൈനീസ് ശില്പകലയിൽ വലിയ മാറ്റങ്ങളാണ് ഉണ്ടായത്. ഇന്ത്യൻ ശില്പങ്ങളിൽ നിന്നും വ്യത്യസ്തമായി ദ്വിമാനതലത്തിലുള്ളതും കൃശാകൃതിയിലുള്ളതുമായ ശില്പങ്ങൾ നിർമ്മിക്കപ്പെട്ടു. ശിലയും വെങ്കലവുമൊക്കെയായിരുന്നു അക്കാലത്ത് ശില്പനിർമ്മാണത്തിനുപയോഗിച്ചിരുന്നത്.

താങ് രാജവംശത്തിന്റെ കാലത്തു നിർമ്മിച്ച ശില്പങ്ങൾ യഥാതഥ (റിയലിസ്റ്റിക്) സ്വഭാവമുള്ളവയായിരുന്നു. യുവാൻ രാജവംശത്തോടെ (1279-1368) ബുദ്ധമതത്തിന് ശില്പരചനാരംഗത്തുണ്ടായിരുന്ന സ്വാധീനം നഷ്ടപ്പെട്ടു. എങ്കിലും ശില്പനിർമ്മാണശൈലികൾ മാറ്റങ്ങളില്ലാതെ തുടർന്നു. 1900-കൾ വരെ കളിമണ്ണ്, തടി തുടങ്ങിയ മാധ്യമങ്ങളിൽ ശൈലീപരമായി വ്യത്യാസങ്ങളില്ലാതെ ചെറിയ ശില്പങ്ങൾ നിർമ്മിക്കുന്നതിലായിരുന്നു ചൈനീസ് ശില്പികൾ താല്പര്യം കാണിച്ചിരുന്നത്.

കിഴക്കനേഷ്യൻ ബുദ്ധമതത്തിലെ "ബോധിസത്വൻ" എന്ന ആത്മീയാചാര്യസങ്കല്പം ചൈനയിലും ജനപ്രിയമായിതീർന്നു. രാജവസ്ത്രങ്ങൾ ധരിച്ചിരിക്കുന്ന ബോധിസത്വന്റെ ശില്പം ഇതിനുദാഹരണമാണ്. ആദ്യകാലത്ത് ശില്പകലയുടെ പ്രാതിനിധ്യം മനുഷ്യരൂപങ്ങളായിരുന്നില്ല മറിച്ച് ശൂന്യമായ ഇരിപ്പിടം, കാലടികൾ, മരങ്ങൾ, സ്തൂപങ്ങൾ എന്നിവയായിരുന്നു. പിന്നീട് ഇത് പഗോഡകൾ നിർമ്മിക്കാനുള്ള പ്രചോദനം നൽകി. ഇന്ത്യൻ ബുദ്ധശില്പ നിർമ്മാണത്തിന്റെ പരമ്പരാഗതശൈലിയോടോപ്പം ചൈനീസ് ശില്പികൾ അവരുടേതായ ശൈലികളും ഇതിൽ ഉപയോഗിച്ചിരുന്നു. മഞ്ജുശ്രീ, അവലോകിതേശ്വരൻ എന്നിവ രണ്ട് പ്രധാനപ്പെട്ട ബോധിസത്വശില്പങ്ങളാണ്. ബുദ്ധമതവിശ്വാസികൾ‍ ഏറ്റവും കൂടുതൽ ആദരിക്കുന്ന ബോധിസത്വമാണ് അവലോകിതേശ്വരൻ. വലതുകയ്യിൽ അഗ്നി വമിക്കുന്ന ഒരു വാൾ പിടിച്ചുകൊണ്ട് ധ്യാനാവസ്ഥയിൽ ഇരിക്കുന്ന ഒരു ബോധിസത്വരൂപമായാണു് മഞ്ജുശ്രീയുടെ ബിംബങ്ങൾ കാണപ്പെടുന്നത്. ടിബറ്റൻ ബുദ്ധമതശാഖയിൽ പലപ്പോഴും മഞ്ജുശ്രീ, അവലോകിതേശ്വരൻ, വജ്രപാണി എന്നിവരെ ത്രിമൂർത്തികളായി ചിത്രീകരിച്ച വിഗ്രഹങ്ങൾ കാണാം. 1993-ൽ ചൈനയിലെ ഹോങ് കോങ് ൽ റ്റിയാൻ റ്റാൻ ബുദ്ധ അല്ലെങ്കിൽ ബിഗ് ബുദ്ധ എന്ന 34 മീറ്റർ ഉയരമുള്ള വെങ്കലശില്പം നവീന ശില്പകലയെ എടുത്തുകാണിക്കുന്നതാണ്.

ചൈനയിലെ ആദ്യത്തെ ക്വിൻ ചക്രവർത്തിയായിരുന്ന ചിൻ ഷി ഹ്വാങ്ങ് ഡിന്റെ (ക്രി.മു 210-209) ശവകുടീരത്തിൽ നിന്ന് ചക്രവർത്തിയുടെ ശരീരത്തോടൊപ്പം ഒരു മഹാ സൈന്യത്തെ പ്രതിനിധീകരിക്കുന്ന ശില്പസമൂഹത്തെ കണ്ടെടുക്കുകയുണ്ടായി. കളിമണ്ണിൽ തീർത്ത ശില്പങ്ങളാണ് ഇവ. കളിമൺ യോദ്ധാക്കൾ അല്ലെങ്കിൽ കളിമൺ പടയാളികളും കുതിരകളും (ടെറാകോട്ടാ ആർമി) ആയിരുന്നു ഈ ശില്പങ്ങൾ. ഇരുപതാം നൂറ്റാണ്ടിന്റെ പകുതിവരെ ഇതിനെകുറിച്ച് ആരും അറിഞ്ഞിരുന്നില്ല. 1974-ൽ ശിയാനിലെ ലിങ്ടോൺഗ് ജില്ലയിലുള്ള ഗ്രാമീണ കർഷകരാണ് യാദൃച്ഛികമായി ഈ കളിമൺ ശില്പങ്ങളെ കണ്ടെടുത്തത്. യോദ്ധാക്കൾ, രഥങ്ങൾ, കുതിരകൾ എന്നിവയെല്ലാം ഈ കൂട്ടത്തിലുണ്ട്. ഇവയിൽ ശില്പങ്ങളുടെ പദവിക്കനുസരിച്ച് അവയുടെ വലിപ്പവും വ്യത്യാസപ്പെട്ടിരിക്കുന്നു. മൂന്ന് കുഴികളിൽ നിന്നായി ഏകദേശം 8000ത്തിലധികം പടയാളികളെയും (കളിമൺ ശില്പങ്ങൾ) 520 ഓളം കുതിരകളേയും കണ്ടെടുത്തിട്ടുണ്ട്.

ചൈനയിലെ താങ് രാജവംശത്തിന്റെ ഭരണകാലത്ത് നിർമിച്ച ഒരു ഭീമാകാര ശില്പമാണ് ലെഷാനിലെ ബൃഹത് ബുദ്ധൻ. സിചുവാൻ പ്രവിശ്യയുടെ തെക്കുഭാഗത്ത് മിൻ നദിക്ക് അഭിമുഖമായാണ് ഈ ശില്പം സ്ഥിതിചെയ്യുന്നത്. മിൻ നദിയുടെ സമീപത്തുള്ള പർവ്വതശിലയിൽ കൊത്തിയെടുത്താണ് ഈ ബൃഹത് ശില്പം നിർമിച്ചിരിക്കുന്നത്. ലോകത്തിലെ തന്നെ 'കല്ലിൽ തീർത്ത' ഏറ്റവും വലിയ ബുദ്ധപ്രതിമയാണ് ലെഷാനിലെ ബൃഹത് ബുദ്ധൻ.


</doc>
<doc id="399840" url="https://ml.wikipedia.org/wiki?curid=399840" title="ഏഷ്യൻ ശില്പകല">
ഏഷ്യൻ ശില്പകല

മറ്റൊരു കലയ്ക്കുമില്ലാത്ത ഒരു പ്രത്യേകത ശില്പകലയ്ക്കുണ്ട്. ശില്പങ്ങൾ മനുഷ്യവംശത്തിന്റെ പുരോഗതിയുടെ അടയാളങ്ങളാണ്. ഇത് ഒരു സമൂഹത്തിന്റെ സാംസ്കാരികമായ ഉന്നമനത്തിന്റെ അളവുകോലാണ്. വൈവിധ്യപൂർണമായ ശില്പകലാപാരമ്പര്യമാണ് ഏഷ്യയിലുള്ളത്. മതപരവും രാഷ്ട്രീയവുമായ ആശയങ്ങളുടെ പ്രചാരണത്തിനും ഭരണാധികാരിയെ ആദരിക്കാനും മറ്റുമാണ് ഏഷ്യൻരാജ്യങ്ങളിൽ പരമ്പരാഗതശില്പനിർമ്മാണം നടന്നിരുന്നത്. എഷ്യയിലെ വിവിധ രാജ്യങ്ങളിലെ ശില്പനിർമ്മാണ ശെെലിയിൽ സാമ്യം കാണാം. 1800കളുടെ അവസാനം വരെ ഏഷ്യൻ രാജ്യങ്ങളിലെ ശില്പികൾ കൂട്ടമായാണ് ശില്പനിർമ്മാണത്തിലേർപ്പെട്ടിരുന്നത്. 

ബി.സി.2000-മാണ്ടുകളിൽ സിന്ധുനദീതടത്തിലാണ് പ്രാചീന ഇന്ത്യൻ ശില്പകലയുടെ വികാസം. സിന്ധുനദീതടസംസ്ക്കാരത്തിലെ ശില്പങ്ങൾക്ക് പ്രാചീനകാലശില്പകലയിൽ പ്രധാനപ്പെട്ട സ്ഥാനമുണ്ട്. ബി.സി.2500 മുതൽ ബി.സി.1700വരെയായിരുന്നു ഈ സംസ്ക്കാരത്തിന്റെ സുവർണ്ണകാലം. ശില, ലോഹം, കളിമണ്ണ് എന്നിവയിലാണ് സിന്ധുനദീതടവാസികൾ ശില്പനിർമ്മാണം നടത്തിയിരുന്നത്. സിന്ധുനദിയുടെ വടക്കേകരയിലുള്ള ഹാരപ്പ, തെക്ക്ഭാഗത്തെ മോഹെൻജൊദാരോ എന്നീനഗരങ്ങളായിരുന്നു അക്കാലത്തെ പ്രധാനകേന്ദ്രങ്ങൾ. ഇവിടെനിന്നും മുദ്രകളായി ഉപയോഗിച്ചിരുന്ന ശിലാഫലകങ്ങളും മനുഷ്യർ, മൃഗങ്ങൾ, ദേവതകൾ എന്നിവയുടെ രൂപങ്ങളും ലഭിച്ചിട്ടുണ്ട്. മോഹെൻജൊദാരോയിൽ നിന്നും കണ്ടെടുത്ത ശിലാഫലകത്തിൽ ഒറ്റക്കൊമ്പുള്ള സാങ്കല്പിക മൃഗത്തിന്റെ ചിത്രം കൊത്തിവച്ചിട്ടുണ്ട്. കാള,ആന,കാണ്ടാമൃഗം എന്നിവയും അക്കാലത്തെ ശില്പങ്ങൾക്കു വിഷയമായിരുന്നു. ഇവിടെനിന്നും ലഭിച്ച ചുണ്ണാമ്പുകല്ലുകളിൽ കൊത്തിയെടുത്ത"ദൈവത്തിന്റെ കബന്ധപ്രതിമ" എന്ന ശില്പം പ്രാധാന്യമർഹിക്കുന്നു. വെങ്കലത്തിൽ നിർമ്മിച്ച നർത്തകിയെപോലുള്ള പെൺകുട്ടിയുടെ ചെറുപ്രതിമയും ഇവിടെ നിന്ന് കിട്ടിയിട്ടുണ്ട്.

മൗര്യസാമ്രാജ്യത്തിലെ മഹാനായ അശോക ചക്രവർത്തി ബി.സി.261ൽ ബുദ്ധമത പ്രചാരണത്തിനായി സ്തൂപങ്ങൾ നിർമ്മിക്കുകയും അവയിൽ ബുദ്ധമതതത്ത്വങ്ങൾ കൊത്തിവയ്ക്കുകയും ചെയ്തു. ഈ സ്തൂപങ്ങളിൽ ഏറ്റവും പ്രശസ്തം സാരാനാഥിലെ അശോകസ്തംഭമാണ്. താമരപ്പൂവിന്റെ മുകളിലായി നാലുവശങ്ങളിൽ സിംഹം, ആന, കാള, കുതിര എന്നീമൃഗങ്ങളും അതിനുമുകളിലായി നാലുഭാഗത്തേക്കു നോക്കി നിൽക്കുന്ന നാലുസിംഹങ്ങളും 24 ആരക്കാലുകളുള്ള ധർമ്മചക്രവും ചേർന്നതാണ് അശോകസ്തംഭം. 

ക്ഷേത്രങ്ങൾ ഉൾപ്പെടുന്ന മതസ്ഥാപനങ്ങൾക്കുവേണ്ടിയായിരുന്നു പ്രധാനമായും ശില്പനിർമ്മാണം നടന്നിരുന്നത്. ഇന്ത്യയിൽ ഉത്ഭവിച്ച ശില്പകലാശൈലി ബുദ്ധമതത്തിന്റെ വ്യാപനത്തിലൂടെയും വ്യാപാരികളിലൂടെയും ഏഷ്യ മുഴുവൻ വ്യാപിച്ചു. ഭക്തിപ്രസ്ഥാനങ്ങളുടെ ഭാഗമായി ഈ ശൈലി കൂടുതൽ വികസിക്കുകയും ബുദ്ധ-ഹിന്ദുമതദേവതകളുടെ രൂപങ്ങൾ ഇതനുസരിച്ച് നിർമ്മിക്കപ്പെടുകയും ചെയ്തു. മധ്യപ്രദേശിലെ സാഞ്ചി ബുദ്ധമതസ്തൂപങ്ങളിൽ മനുഷ്യരൂപങ്ങൾ കൊത്തിവച്ചിട്ടുണ്ട്. എലിഫന്റാഗുഹാക്ഷേത്രങ്ങളിൽ ഹിന്ദുദേവനായ ശിവന്റെ രൂപങ്ങൾ കൊത്തിവച്ചിരിക്കുന്നു. അർധനാരീശ്വര പ്രതിമ, കല്യാണസുന്ദര ശിവൻ, കൈലാസം ഉയർത്തുന്ന രാവണൻ, അണ്ഡകാരമൂർത്തി, നടരാജൻ എന്നീ ശില്പങ്ങളാണ് എലിഫന്റാ ഗുഹകളിൽ കാണപ്പെടുന്നത്. ഇതുകൂടാതെ അജന്താഗുഹകളിലും നിരവധി ശില്പങ്ങൾ കൊത്തിവച്ചിട്ടുണ്ട്. ബുദ്ധസങ്കല്പങ്ങളിൽ നിർമ്മിതമായ ശില്പങ്ങളാണ് ഗുഹകളിൽ ഭൂരിഭാഗവും. ബുദ്ധസങ്കല്പത്തോടുള്ള സമീപനങ്ങളിൽ ഐക്യം പ്രകടമാണെങ്കിലും മുഴുവൻ ഗുഹകളിലേയും പ്രതിമകൾ ഒന്നിനോടൊന്ന് സാമ്യമുള്ളവയല്ല. അർധത്രിമാനാകൃതിയിലാണ് പ്രതിമകൾ നിർമ്മിച്ചിരിക്കുന്നത്. നീണ്ട അങ്കി ധരിച്ച്, ഹസ്തമുദ്രയോടുകൂടിയാണ് ഇവയുള്ളത്. 

ഇന്നത്തെ പാകിസ്താനിൽപ്പെടുന്ന ഗാന്ധാരദേശത്തും ഇന്ത്യയിലെ മധുരാനഗരത്തിലുമാണ് ആദ്യകാല ബുദ്ധരൂപങ്ങൾ നിർമ്മിക്കപ്പെട്ടത്. ഗ്രീസ്, റോം, എന്നീദേശങ്ങളിലെ ശില്പകലയുടെ സ്വാധീനം ഗാന്ധാരദേശത്തിലെ ബുദ്ധപ്രതിമകളിൽ കാണാം. തരംഗരൂപത്തിലുള്ള മുടിയും മടക്കുകൾ നിറഞ്ഞവസ്ത്രവും ഇതിനുദാഹരണമാണ്. എന്നാൽ പകുതിയടഞ്ഞ നയനങ്ങളും ചുണ്ടിൽ തങ്ങിനിൽക്കുന്ന ചെറുപുഞ്ചിരിയും ഭാരതത്തിന്റെ ആത്മീയ പാരമ്പര്യത്തിന്റെ സ്വാധീനം വിളിച്ചോതുന്നു. മഥുരയിലെ ബുദ്ധരൂപങ്ങൾ കൂടുതൽ ഊർജസ്വലങ്ങളാണ്. വിടർന്നകണ്ണുകൾ ഇവയുടെ പ്രത്യേകതയാണ്. മഥുരയിൽ നിന്നുലഭിച്ച ചുവന്നമണൽക്കല്ലിൽ നിർമ്മിച്ചിരിക്കുന്ന "പീഠത്തിലിരിക്കുന്ന ശാക്യമുനി" ഇതിനുദാഹരണമാണ്. എ.ഡി. 100നോടടുത്താണ് ഇതിന്റെ നിർമ്മാണം. 

ബുദ്ധപ്രതിമകൾ നിർമ്മിക്കപ്പെട്ട കാലഘട്ടത്തിൽ തന്നെയാണ് ഹിന്ദുമതത്തിലെയും ജൈനമതത്തിലെയും ദേവീദേവരൂപങ്ങൾ കൊത്തിയെടുക്കുന്ന രീതി ആരംഭിച്ചത്. എങ്കിലും ബി.സി.100കൾ മുതൽ എ.ഡി.500 വരെയുള്ള കാലഘട്ടത്തിൽ ഇന്ത്യയിൽ ബുദ്ധശില്പകല പ്രമുഖസ്ഥാനം കൈയടക്കിയിരുന്നു. ഇന്ത്യയിൽ ഹിന്ദുമതത്തിന്റെ വളർച്ച ബുദ്ധമതത്തിന്റെ തളർച്ചയ്ക്ക് വഴിയൊരുക്കി. എ.ഡി. 400കൾ മുതലാരംഭിക്കുന്നതാണ് ഇന്ത്യൻ ശില്പകലയുടെ ക്ലാസിക്കൽ കാലഘട്ടം. മുസ്ലീം ആധിപത്യം ഉണ്ടാകുന്നതുവരെ ഇതുതുടർന്നു. ഈ കാലയളവിൽ നിർമ്മിച്ച ശില്പങ്ങൾ കൂടുതലും ഹിന്ദുക്ഷേത്രങ്ങളുമായി ബന്ധപ്പെട്ടവയായിരുന്നു. ഇന്ത്യയുടെ എല്ലാഭാഗത്തും ഒരുപോലെയുള്ള ശൈലിയല്ല നിലനിന്നിരുന്നത്. വടക്ക്, തെക്ക് ഭാഗങ്ങളിൽ വ്യത്യസ്തശൈലികളിലുള്ള ശില്പങ്ങൾ രൂപംകൊണ്ടു. ഇന്ത്യയുടെ വടക്ക് ഭാഗത്തുള്ള ശില്പികൾ മണൽക്കല്ലിൽ ശില്പങ്ങൾ നിർമ്മിച്ചപ്പോൾ തെക്കുഭാഗത്ത് കരിങ്കല്ലിലാണ് ശില്പങ്ങൾ നിർമ്മിച്ചിരുന്നത്.

തെക്കെഇന്ത്യയിലെ മഹാബലിപുരത്തെ ശിലാക്ഷേത്രങ്ങളും ശില്പങ്ങളും പ്രസിദ്ധങ്ങളാണ്. ഇവിടത്തെ ചരിത്ര സ്മാരകങ്ങളൊക്കെ തന്നെ ക്രി.വ 7ആം നൂറ്റാണ്ടിനും 9ആം നൂറ്റാണ്ടിനും ഇടയ്ക്ക് നിർമ്മിച്ചവയാണ്‌. സ്മാരകങ്ങളിൽ ഭൂരിഭാഗവും പാറ തുരന്ന് ഒറ്റ പാറയാൽ നിർമ്മിച്ചവയാണ്‌. ഈ സ്മാരകങ്ങളിലെല്ലാം തന്നെ ആദികാല ദ്രാവിഡ തച്ചുശാസ്ത്രത്തിന്റെ സ്പർശം കാണാം. അതിൽ ബുദ്ധമതത്തിന്റെ പല സംഗതികളും പ്രകടമാണ്‌. ഗുഹാക്ഷേത്രങ്ങളും, ഒറ്റക്കൽ മണ്ഡപങ്ങളും ശില്പങ്ങളും ക്ഷേത്രങ്ങളും അടങ്ങിയതാണ് മഹാബലിപുരത്തെ സ്മാരകങ്ങൾ. പല്ലവ കലയുടെ ഉത്തമോദാഹരണങ്ങളാണ്‌ മഹാബലിപുരം. മഹാബലിപുരം, പല്ലവരാജ്യത്തെ ഒരു ശില്പകലാ വിദ്യാലയം ആണെന്നും കരുതപ്പെടുന്നു. അപൂർണ്ണമായതും, പല ശൈലിയിലുള്ളതും ആയ അനേകം ശില്പങ്ങളാണ്‌ ഇതൊരു വിദ്യാലയം ആണെന്ന് കരുതാൻ കാരണം. പഞ്ചരഥങ്ങൾ അഞ്ചിലും വ്യത്യസ്തമായ ശൈലികൾ ഉപയോഗിച്ചിരിക്കുന്നത് പ്രകടമാണ്‌. ആനയുടെ യഥാർത്ഥശില്പങ്ങളും ഇവിടെ കാണാം. എ.ഡി.600നും 700നുമിടയ്ക്കാണ് ഇവയുടെ നിർമ്മാണകാലം. 900 മുതൽ 1200 വരെ തമിഴ്നാട് ഭരിച്ചിരുന്ന ചോളന്മാർ വലിയക്ഷേത്രങ്ങളും വെങ്കലശില്പങ്ങളും നിർമ്മിച്ചിരുന്നു. പരമശിവന്റെയും മഹാവിഷ്ണുവിന്റെയും ശില്പങ്ങളാണ് ഇക്കാലത്ത് നിർമ്മിക്കപ്പെട്ടത്. പരമശിവനെ നടരാജൻ എന്നു സങ്കല്പിച്ചു നിർമ്മിച്ചിട്ടുള്ള "നടരാജവിഗ്രഹങ്ങൾ" പ്രസിദ്ധമാണ്.

വടക്കേ ഇന്ത്യയിലെ ക്ഷേത്രങ്ങളിലെ ശില്പങ്ങൾ വലിപ്പം കൂടിയവയായിരുന്നു. ദേവീ-ദേവന്മാരുടെ രൂപങ്ങളും അവരുടെ വാഹനങ്ങളുമായിരുന്നു ശില്പങ്ങളിലെ പ്രധാനവിഷയങ്ങൾ. തൂണുകളിൽ സ്ത്രീരൂപങ്ങൾ കൊത്തിവയ്ക്കുന്ന രീതിയും പതിവുണ്ട്. മധ്യപ്രദേശിലെ ഖജുരാഹോയിലുള്ള ഹിന്ദു-ജൈനക്ഷേത്രശില്പങ്ങൾ ലോകപ്രസിദ്ധശില്പങ്ങളാണ്. ഇന്ത്യയിലെ മുസ്ലീംഭരണകാലത്തും ഹിന്ദുജൈനശില്പികൾ ക്ഷേത്രങ്ങളിൽ ശില്പനിർമ്മാണപ്രവർത്തനങ്ങൾ നടത്തിയിരുന്നു. ഇക്കാലത്ത് നിർമ്മിക്കപ്പെട്ടവയാണ് മൗണ്ട് അബുവിലുള്ള ജൈനക്ഷേത്രങ്ങളും അവിടത്തെ ശില്പങ്ങളും.

തെക്കുകിഴക്കൻ ഏഷ്യൻ രാജ്യമായ ശ്രീലങ്കയിൽ പ്രാചീനനഗരമായ അനുരാധപുരത്തിലാണ് ശില്പങ്ങളിൽ ഏറിയപങ്കും കാണപ്പെടുന്നത്. എ.ഡി.200കളിൽ ശിലയിൽ നിർമ്മിക്കപ്പെട്ട ധാരാളം ബുദ്ധരൂപങ്ങൾ ഇവിടെയുണ്ട്. ഇവിടെനിന്നും കണ്ടെടുത്ത ലോഹശില്പങ്ങൾ എ.ഡി..500കളിൽ നിർമ്മിക്കപ്പെട്ടവയാണ്. ഈ ശില്പങ്ങളിലെല്ലാം തന്നെ ഭാരതീയശില്പകലയുടെ സ്വാധീനം പ്രകടമാണ്. ശ്രീലങ്കയുടേത് മാത്രമായ രണ്ടു ബുദ്ധശില്പരീതികളാണ് നാഗങ്ങൾ, ചന്ദ്രകാന്തങ്ങൾ എന്നിവ. ക്ഷേത്രങ്ങൾക്കും സ്തൂപങ്ങൾക്കും പുറത്തുള്ള വാതിലുകൾക്ക് കാവൽനിൽക്കുന്ന പകുതിമനുഷ്യനും പാമ്പും ചേർന്ന ശില്പങ്ങളാണ് നാഗങ്ങൾ എന്നറിയപ്പെടുന്നത്. ക്ഷേത്രങ്ങളുടെ പ്രവേശനകവാടത്തിൽ കാണുന്ന അർധവൃത്താകാരത്തിലുള്ള ശിലാരൂപങ്ങൾ ചന്ദ്രകാന്തം എന്നറിയപ്പെടുന്നു. ദത്തഗാമനി എന്ന രാജാവ് (ബി.സി. 161-137) ഇവിടെ ഒരു ആശ്രമവും അതിന്റെ അടുത്ത് ഒരു 'മഹാസ്തൂപ'വും നിർമിച്ചു. ഇതിനേക്കാൾ വലുതാണ് വത്തഗാമി അഭയന്റെ (ബി.സി. 104-77) 'അഭയഗിരി സ്തൂപം'. അനുരാധപുരത്തിലെ ചരിത്രാവശിഷ്ടങ്ങളുടെ കൂട്ടത്തിൽ ഏറ്റവും ചിത്രശില്പാലംകൃതമായിട്ടുള്ളത് മഹാസേനന്റെ (എ.ഡി. 274-301) 'ജേതാവനസ്തൂപം' ആണ്. മഹാസേനന്റെ കാലത്തിനുശേഷം ഈ പട്ടണത്തിൽ പറയത്തക്ക ശില്പനിർമാണ സംരംഭങ്ങളൊന്നും നടന്നതായി കാണുന്നില്ല. മനോഹരമായ നിരവധി ബുദ്ധവിഗ്രഹങ്ങളും, ദ്വാരപാലക സാലഭഞ്ജികകളും, സ്തംഭമണ്ഡപങ്ങളും, ചന്ദ്രകാന്തശിലാനിർമിതമെന്ന് വിശ്വസിക്കപ്പെടുന്ന അർധവൃത്താകാരമായ ശിലാതളിമങ്ങളും അനുരാധപുരത്ത് സുലഭമാണ്.

ശ്രീലങ്കൻ ഭരണാധികാരികളടെ തലസ്ഥാനമായിരുന്ന പൊളന്നറുവയിൽ കാണുന്നശി്ല്പങ്ങളിൽ ചോളശില്പകലയുടെ സ്വാധീനം വ്യക്തമാണ്. എ.ഡി. 1000ത്തിനോടടുത്ത് ചോളരാജാക്കന്മാർ ഇവിടം ആക്രമിച്ച് കീഴടക്കിയിരുന്നു. പൊളന്നറുവയിലെ ഗാൽവിഹാരം എന്ന ബുദ്ധസന്ന്യാസിമഠത്തിൽ കാണുന്ന കരിങ്കല്ലിലുളള 17മീറ്ററോളം ഉയരമുള്ള ബുദ്ധശില്പം ഏറെ പ്രശസ്തമാണ്. ബുദ്ധന്റെ ശിലാക്ഷേത്രമായ ഗൾ വിഹാരയിൽ പാറക്കല്ലുകളുടെ വശത്തായി കൊത്തിയ ശ്രീ ബുദ്ധന്റെ നാല് പ്രതിമകളാണ് കാണപ്പെടുന്നത്. ബുദ്ധന്റെ ഇരിക്കുന്നതായുള്ള ഒരു വലിയ രൂപവും, കൃത്രിമമായി നിർമിച്ച ഒരു ഗുഹയ്ക്കുള്ളിൽ ഇരിക്കുന്നതായുള്ള ഒരു ചെറിയ രൂപവും, നിൽക്കുന്ന ഒരു രൂപവും കിടക്കുന്നതായുള്ള ഒരു രൂപവുമാണിത്. ഇവ പുരാതന ശ്രീലങ്കൻ കൽപ്പണിയുടെ ഉത്തമോദാഹരണങ്ങളായി കരുതപ്പെടുന്നു. ശ്രീലങ്കയിൽ നിർമ്മിക്കപ്പെട്ട മനോഹരശില്പങ്ങളിൽ ചിലത് ആനക്കൊമ്പിൽ തീർത്തവയാണ്.

ലോഹത്തിലും കളിമണ്ണിലുമുള്ള കൊറിയൻ ശില്പനിർമ്മാണത്തിൽ ചൈനയുടെ സ്വാധീനം പ്രകടമാണ്. ചൈനയുടെതുപോലെ ബുദ്ധമതത്തിലെ രൂപനിർമ്മാണരീതി കൊറിയയിലും നിലനിന്നിരുന്നു. എ.ഡി.500 കളിൽ ചൈനയിൽ നിന്നും കൊറിയയിലെത്തിയ ബുദ്ധശില്പങ്ങളുടെ ശൈലി കൊറിയൻ ശില്പികൾ അനുകരിച്ചു. എന്നാൽ 600കളോടെ കൊറിയയിൽ തനതായ ശില്പനിർമ്മാണശൈലി രൂപപ്പെട്ടു. ദക്ഷിണകൊറിയയിലെ ഗ്യോങ്ജുവിലുള്ള സോക്കുരം ഗുഹാക്ഷേത്രത്തിൽനിന്നും ലഭിച്ച ബുദ്ധശില്പം കൊറിയൻ ശില്പകലയുടെ പ്രത്യേകതകളെല്ലാം ഉൾക്കൊള്ളുന്ന ശില്പമാണ്. ബീക്ജെ കാലഘട്ടത്തിൽ കൊറിയൻ ശില്പങ്ങൾ ജപ്പാനിലേയ്ക്ക് കയറ്റുമതി ചെയ്യപ്പെട്ടിരുന്നു. തടി, ശിലകൾ, കളിമണ്ണ്, ജിപ്സം, ചുണ്ണാമ്പുകല്ല്, ജേഡ് (പച്ചനിറത്തിലുള്ള കല്ല്) മുതലായ വസ്തുക്കൾകൊണ്ട് കൊറിയൻ ശില്പങ്ങൾ പ്രധാനമായും നിർമ്മിക്കപ്പെട്ടിരുന്നത്. ജേഡ്, സ്വർണ്ണം, മറ്റുലോഹങ്ങൾ മുതലായവ ഉപയോഗിച്ചാണ് ചെറിയശില്പങ്ങൾ പ്രധാനമായും നിർമ്മിച്ചിരുന്നത്. ദക്ഷിണ കൊറിയൻ ശില്പിയായ യൂ യങ്-ഹോ നിർമ്മിച്ച ഗ്രീറ്റിംഗ് മാൻ എന്ന ശില്പം നവീനശില്പകലയ്ക്കുദാഹരണമാണ്.

ബി.സി. 8000 മുതൽ ബി.സി. 3000 വരെയുള്ള നിയോലിത്തിക് കാലഘട്ടത്തിലാണു ചൈനയിൽ ശില്പകലയുടെ ആരംഭം. മനുഷ്യന്റെയും മൃഗങ്ങളുടെയും രൂപങ്ങൾ കളിമണ്ണിലും ശിലയിലും ഇക്കാലത്ത് നിർമ്മിക്കപ്പെട്ടു. ബി.സി.200 കളുടെ തുടക്കത്തിൽ ചൈനയിൽ, വസ്തുക്കളുടെ ശരിയായ വലിപ്പത്തിലുള്ള രൂപങ്ങൾ നിർമ്മിക്കാൻ ആരംഭിച്ചു. ഷിഹ്വാങ്ദിയുടെ ശവക്കല്ലറയിൽ നിന്നും ഇത്തരത്തിലുള്ള ഏതാനും രൂപങ്ങൾ കണ്ടെടുത്തിട്ടുണ്ട്. ബി.സി. 202 മുതൽ എ.ഡി. 220 വരെ നീണ്ടുനിന്ന ഹാൻ രാജവംശത്തിന്റെ കാലത്തു ബുദ്ധമതം ഉൾപ്പെടെയുള്ള സംസ്കാരങ്ങൾ ചൈനയിൽ സ്വാധീനം ചെലുത്തി. അതിന്റെ ഫലമായി സ്മാരകങ്ങൾ എന്ന നിലയിൽ ശില്പങ്ങൾ നിർമ്മിക്കുന്ന രീതി ചൈനയിൽ വൻപ്രചാരം നേടി.

എ.ഡി. 220 മുതൽ എ.ഡി. 589 വരെയുള്ള കാലയളവിൽ ചൈനയിൽ ആറു രാജവംശങ്ങൾ ഭരണം നടത്തിയിരുന്നു. ഈ കാലഘട്ടത്തിൽ ചൈനീസ് ശില്പകലയിൽ വലിയ മാറ്റങ്ങളാണ് ഉണ്ടായത്. ഇന്ത്യൻ ശില്പങ്ങളിൽ നിന്നും വ്യത്യസ്തമായി ദ്വിമാനതലത്തിലുള്ളതും കൃശാകൃതിയിലുള്ളതുമായ ശില്പങ്ങൾ നിർമ്മിക്കപ്പെട്ടു. ശിലയും വെങ്കലവുമൊക്കെയായിരുന്നു അക്കാലത്ത് ശില്പനിർമ്മാണത്തിനുപയോഗിച്ചിരുന്നത്.

താങ് രാജവംശത്തിന്റെ കാലത്തു നിർമ്മിച്ച ശില്പങ്ങൾ യഥാതഥ (റിയലിസ്റ്റിക്) സ്വഭാവമുള്ളവയായിരുന്നു. യുവാൻ രാജവംശത്തോടെ (1279-1368) ബുദ്ധമതത്തിന് ശില്പരചനാരംഗത്തുണ്ടായിരുന്ന സ്വാധീനം നഷ്ടപ്പെട്ടു. എങ്കിലും ശില്പനിർമ്മാണശൈലികൾ മാറ്റങ്ങളില്ലാതെ തുടർന്നു. 1900-കൾ വരെ കളിമണ്ണ്, തടി തുടങ്ങിയ മാധ്യമങ്ങളിൽ ശൈലീപരമായി വ്യത്യാസങ്ങളില്ലാതെ ചെറിയ ശില്പങ്ങൾ നിർമ്മിക്കുന്നതിലായിരുന്നു ചൈനീസ് ശില്പികൾ താല്പര്യം കാണിച്ചിരുന്നത്.

കിഴക്കനേഷ്യൻ ബുദ്ധമതത്തിലെ "ബോധിസത്വൻ" എന്ന ആത്മീയാചാര്യസങ്കല്പം ചൈനയിലും ജനപ്രിയമായിതീർന്നു. രാജവസ്ത്രങ്ങൾ ധരിച്ചിരിക്കുന്ന ബോധിസത്വന്റെ ശില്പം ഇതിനുദാഹരണമാണ്. ആദ്യകാലത്ത് ശില്പകലയുടെ പ്രാതിനിധ്യം മനുഷ്യരൂപങ്ങളായിരുന്നില്ല മറിച്ച് ശൂന്യമായ ഇരിപ്പിടം, കാലടികൾ, മരങ്ങൾ, സ്തൂപങ്ങൾ എന്നിവയായിരുന്നു. പിന്നീട് ഇത് പഗോഡകൾ നിർമ്മിക്കാനുള്ള പ്രചോദനം നൽകി. ഇന്ത്യൻ ബുദ്ധശില്പ നിർമ്മാണത്തിന്റെ പരമ്പരാഗതശൈലിയോടോപ്പം ചൈനീസ് ശില്പികൾ അവരുടേതായ ശൈലികളും ഇതിൽ ഉപയോഗിച്ചിരുന്നു. മഞ്ജുശ്രീ, അവലോകിതേശ്വരൻ എന്നിവ രണ്ട് പ്രധാനപ്പെട്ട ബോധിസത്വശില്പങ്ങളാണ്. ബുദ്ധമതവിശ്വാസികൾ‍ ഏറ്റവും കൂടുതൽ ആദരിക്കുന്ന ബോധിസത്വമാണ് അവലോകിതേശ്വരൻ. വലതുകയ്യിൽ അഗ്നി വമിക്കുന്ന ഒരു വാൾ പിടിച്ചുകൊണ്ട് ധ്യാനാവസ്ഥയിൽ ഇരിക്കുന്ന ഒരു ബോധിസത്വരൂപമായാണു് മഞ്ജുശ്രീയുടെ ബിംബങ്ങൾ കാണപ്പെടുന്നത്. ടിബറ്റൻ ബുദ്ധമതശാഖയിൽ പലപ്പോഴും മഞ്ജുശ്രീ, അവലോകിതേശ്വരൻ, വജ്രപാണി എന്നിവരെ ത്രിമൂർത്തികളായി ചിത്രീകരിച്ച വിഗ്രഹങ്ങൾ കാണാം. 1993-ൽ ചൈനയിലെ ഹോങ് കോങ് ൽ റ്റിയാൻ റ്റാൻ ബുദ്ധ അല്ലെങ്കിൽ ബിഗ് ബുദ്ധ എന്ന 34 മീറ്റർ ഉയരമുള്ള വെങ്കലശില്പം നവീന ശില്പകലയെ എടുത്തുകാണിക്കുന്നതാണ്.
ജപ്പാനിലെ ശില്പകല കളിമണ്ണ് രൂപത്തിൽ നിന്നാണ് ആരംഭിക്കുന്നത്. അഞ്ചാം നൂറ്റാണ്ടിൽ ജപ്പാനിലെ ശിൽപ്പങ്ങൾക്ക് സിൽക്ക് റോഡ് സംസ്കാരത്തിന്റെ സ്വാധീനമുണ്ടായിരുന്നു. പിന്നീട് ചൈനീസ് ശിൽപ്പകലയിൽ നിന്ന് ശക്തമായ സ്വാധീനം ലഭിച്ചിരുന്നു. മീജി കാലഘട്ടത്തിൽ പാശ്ചാത്യലോകത്തിന്റെ സ്വാധീനവും കടന്നുകൂടിയിരുന്നു.ശിൽപങ്ങൾ, ചിത്രകലകൾ എന്നിവയ്ക്കായി ഉപയോഗിച്ചിരുന്ന പ്രാദേശിക കടകളിലാണ് പ്രതിമകൾ നിർമ്മിച്ചിരുന്നത്. വീടിനു മുന്നിലും, പ്രധാനപ്പെട്ട കെട്ടിടങ്ങളുടെ ചുവരുകളിലും നിരവധി ശിൽപങ്ങൾ കണ്ടെത്തിയിരുന്നു.

ബുദ്ധമതം അല്ലെങ്കിൽ ഷിന്റൊ ദേവന്റെ അനശ്വരമായ അനുഷ്ഠാനങ്ങളിൽ നിന്ന് ഉരുത്തിരിഞ്ഞതാണ് ജപ്പാനിലെ ശിൽപ്പങ്ങളിൽ ഭൂരിഭാഗവും. എല്ലാ കലകളിലും ശിൽപ്പവസ്തുക്കൾ ബുദ്ധമതവുമായി കേന്ദ്രീകരിക്കപ്പെട്ടിരുന്നു. പരമ്പരാഗതമായി ശിൽപ്പനിർമ്മാണത്തിന് ഉപയോഗിച്ചിരുന്ന വസ്തുക്കൾ ലോഹങ്ങളായിരുന്നു- പ്രത്യേകിച്ച് വെങ്കലമായും, സാധാരണയായി, മരവും ഉപയോഗിച്ചിരുന്നു. പലപ്പോഴും വാർണിഷ്‌, മങ്ങിയ പെയിന്റ്.എന്നിവ ഉപയോഗിക്കുന്നതുകൂടാതെ സ്വർണ്ണം പൂശുക തുടങ്ങിയവയും ഉപയോഗിച്ച് ശിൽപ്പങ്ങൾ മോടിപിടിപ്പിച്ചിരുന്നു.



</doc>
<doc id="399842" url="https://ml.wikipedia.org/wiki?curid=399842" title="ഫിലിപ്പൈൻസിലെ ഭാഷകൾ">
ഫിലിപ്പൈൻസിലെ ഭാഷകൾ

ഫിലിപ്പൈൻസിൽ ഏതാണ്ട് 120 മുതൽ 187 ഭാഷകളും അവയുടെ ഭാഷാവകഭേദങ്ങളുമുണ്ട്, വർഗ്ഗീകരണരീതിയനുസരിച്ചാണിത്. മിക്ക ഫിലിപ്പൈൻ ഭാഷകളും മലയോ-പോളിനേഷ്യൻ ഭാഷകളാണ്. എന്നാൽ ചവകാനോ സ്പാനിഷിൽനിന്നുമുണ്ടായ റൊമാൻസ് ഭാഷയായ മിശ്രഭാഷയാണ്. (ക്രിയോൾ) . ഇംഗ്ലീഷും ഫിലിപ്പിനോയും ഔദ്യോഗികഭാഷകളാണ്. 2017ലെ കണക്കനുസരിച്ച് മറ്റു 19 ഭാഷകൾ സഹായകഭാഷകളായി അംഗീകരിച്ചിട്ടുണ്ട്. ഇംഗ്ലിഷ് രണ്ടാം ഭാഷയാണെങ്കിലും ഫിലിപ്പിനോ ഭാഷയേക്കാൾ ഇംഗ്ലിഷ് കൈകാര്യം ചെയ്യുന്നവരാണു കൂടുതൽ.

കൊമിസിയോൺ സാ വിക്കാങ് ഫിലിപ്പിനോ 130 ഫിലിപ്പിനോ ഭാഷകൾ തിരിച്ചറിഞ്ഞിട്ടുണ്ട്. 2016ൽ അവർ പുറത്തിറക്കിയ അറ്റ്ലസ് ഫിലിപ്പിനാസ് മാപ്പിൽ ഇതുണ്ട്. 

ഫിലിപ്പൈൻസിലെ തദ്ദേശീയ ലിപികൾ വളരെ അപൂർവ്വമായാണുപയൊഗിക്കുന്നത്. (കുലിത്താൻ, ടാഗ്‌ബന്വ എന്നീ ലിപികൾ)പകരം, ഫിലിപ്പിനോ ഭാഷകൾ ഇന്ന് ലാറ്റിൻലിപിയിലാണ് എഴുതിവരുന്നത്. സ്പാനിഷ്, അമേരിക്കൻ കൊളോണിയൽ ഭരണത്തെത്തുടർന്നുള്ള ആ ഭാഷകളുടെ സ്വാധീനമാണു ഇതിനു മുഖ്യ കാരണം. എന്നിരുന്നാലും, ബയ്‌ബായിൻ Baybayin, എന്ന തദ്ദേശീയ ലിപി ആണ് ഇന്ന് ഏറ്റവും വ്യാപകമായി ഉപയോഗിക്കുന്ന ഫിലിപ്പിനോ ലിപി. ഫിലിപ്പൈൻ സർക്കാർ ബാങ്ക് നോട്ടുകളിലും മറ്റും ഈ ലിപി ഉപയോഗിച്ചുവരുന്നുണ്ട്. പിലിപ്പിനോ എന്ന വാക്ക് ഈ ലിപിയിൽ എഴുതിയിരിക്കുന്നു. . ഇതിനുപുറമേ, തെക്കൻ ഫിലിപ്പൈൻസിലെ മുസ്ലിം ഭൂരിപക്ഷ പ്രദേശത്തിൽ അറബിക്ക് ലിപി ഉപയോഗിച്ചുവരുന്നുണ്ട്. 

1987ലെ ഫിലിപ്പൈൻ ഭരണഘടന ഫിലിപ്പിനോ രാജ്യത്തിന്റെ ദേശീയഭാഷയായി അംഗീകരിച്ചു. ഫിലിപ്പിനോയും ഇംഗ്ലിഷും ഫിപ്പൈൻസിന്റെ ഔദ്യോഗികഭാഷകളാണ്. എന്നാൽ, താഴെപ്പറയുന്ന ഭാഷകൾ അവയ്ക്കു പ്രചാരമുള്ള പ്രദേശങ്ങളിൽ സഹായക ഭാഷയായി അംഗീകരിച്ചിട്ടുണ്ട്: 

അക്ലാനോൻ, ബികൊൾ, സെബുവാനോ, ചവക്കാനോ,  ഹിലിഗയ്നോൻ, ഇബനാഗ്, ഇലോക്കാനോ, ഇവത്താൻ, കപാംപങാൻ, കിനറായ്-അ, മാഗുയിൻഡനാവോ, മറനാവോ, പംഗസിനാൻ, സംബാൽ, സുരിഗാവോനോൺ, ടഗലോഗ്, തൗസുഗ്, വറായ്, യകാൻ. സ്പാനിഷ്, അറബിക് എന്നിവ ആവശ്യമുള്ളവർക്ക് ഉപയോഗിക്കാം.

സ്പാനിഷ് സ്പാനിഷ് കോളണിയായിരുന്ന മൂന്നു നൂറ്റാണ്ടുകളോളം ഫിലിപ്പൈൻസിന്റെ ദേശീയഭാഷയും ഔദ്യോഗികഭാഷയുമായിരുന്നു, ആ ഭാഷ പത്തൊമ്പതാം നൂറ്റാണ്ടിലും ഇരുപതാം നൂറ്റാണ്ടിലും ഒരു ബന്ധഭാഷയായി സ്പാനിഷ് ഭാഷ ഉപയോഗിച്ചുവന്നു. 1863ൽ സ്പാനിഷ് നിയമം ഇവിടെ അടിച്ചേൽപ്പിച്ചു. ഇതിൽ വിദ്യാഭ്യാസം സാർവത്രികമാക്കുകയും സ്പാനിഷിൽ സൗജന്യ പൊതുവിദ്യാഭ്യാസം തുടങ്ങുകയും ചെയ്തു. ഫിലിപ്പൈൻ വിപ്ലവത്തിന്റെ ഭാഷയും ഇതുതന്നെയായിരുന്നു. 1899ൽ മലോലോസ് ഭരണഘടന സ്പാനിഷിനെ ഔദ്യോഗികഭാഷയായി ആദ്യ ഫിലിപ്പൈൻ റിപ്പബ്ലിക്കിന്റെ ഔദ്യോഗികഭാഷയായി പ്രഖ്യാപിക്കപ്പെട്ടു. ദേശീയനായകനായ ഷോസെ റിസാൽ തന്റെ മിക്ക കൃതികളും സ്പാനിഷിലാണു എഴുതിയത്. ലുസിയാനോ ഡി ലാ റോസ ഇരുപതാം നൂറ്റാണ്ടിൽ 60% ജനങ്ങൾ ഒന്നാം ഭാഷയും രണ്ടാം ഭാഷയും മൂന്നാം ഭാഷയും ആയി സ്പാനിഷാണ് സംസാരിക്കുന്നത് എന്ന് സ്ഥാപിച്ചു.  അമേരിക്കൻ അധിനിവേശത്തിനുശേഷം ഇംഗ്ലിഷ് ഫിലിപ്പൈൻസിൽ നിർബന്ധിതമാക്കി. 1940കളോടെ സ്പാനിഷ് പതുക്കെപ്പതുക്കെ പ്രചാരം കുറഞ്ഞുവരുകയും അമേരിക്കൻ ഇംഗ്ലീഷ് ആ സ്ഥാനം കീഴടക്കുകയും ചെയ്തു. 

അമേരിക്കൻ ഐക്യനാടുകളുടെ അധിനിവേശവും ഭരണവും ഇംഗ്ലിഷിനു പ്രചാരണം നൽകി. ഇംഗ്ലിഷ് സ്കൂളുകളിൽ പഠിപ്പിക്കാനാരംഭിച്ചു. 1901ഓടെ, പൊതുവിദ്യാഭ്യാസരംഗത്ത് ഇംഗ്ലീഷ് പഠനമാദ്ധ്യമമായി ഉപയോഗിക്കാൻ തുടങ്ങി. ഏതാണ്ട് 600 ഇംഗ്ലിഷ് അദ്ധ്യാപകർ ഒന്നിച്ച് അമേരിക്കയിൽനിന്നുമെത്തുകയും അതുവരെ അവിടെ ഇംഗ്ലിഷ് പഠിപ്പിച്ചുകൊണ്ടിരുന്ന അമേരിക്കൻ പട്ടാളക്കാരെ മാറ്റി ആസ്ഥാനം ഏറ്റെടുക്കുകയുംചെയ്തു. ഇവരെ വ്തോമസൈറ്റുകൾ എന്നാണ് വിളിക്കപ്പെട്ടത്. 1935ലെ ഭരണഘടനയിൽ ഇംഗ്ലിഷ് സ്പാനിഷിനൊപ്പം ഔദ്യോഗികഭാഷയായി അംഗീകാരിക്കപ്പെട്ടു. ഈ ഭരണഘടനയിൽ ഭാവിയിൽ ഒരു നിലനിൽക്കുന്ന പ്രാദേശികഭാഷ വികസിപ്പിച്ച് ഫിലിപ്പൈൻസിന്റെ ഔദ്യോഗികഭാഷയായിത്തീരണമെന്ന് ഊന്നിപ്പറഞ്ഞു. 1937 നവംബർ 12നു ആദ്യ ദേശീയ അസംബ്ലി, ദേശീയ ഭാഷാ ഇൻസ്റ്റിട്യൂട്ട് സ്ഥാപിച്ചു. അന്നത്തെ പ്രസിഡന്റ് ആയിരുന്ന മാനുവെൽ എൽ ക്വിസോൺ, തദ്ദേശീയ വറായ് ഭാഷകാരനായ ജൈമി സി. ഡി വെയ്രയെ മറ്റു തദ്ദേശീയ ഭാഷകളുടെ സമ്മേളനത്തിന്റെ അദ്ധ്യക്ഷ പദവിയിലേയ്ക്കു നോമിനേറ്റു ചെയ്തു. അവരുടെ ലക്ഷ്യം, നിലവിലുള്ള ഏതെങ്കിലും തദ്ദേശീയ ഭാഷ ഡേശീയ ഭാഷയായി തിരഞ്ഞെടുക്കുക എന്നതായിരുന്നു. അന്തിമമായി, 1937 ഡിസംബർ 30നു തഗലോങ് അടിസ്ഥാനഭാഷയായി തിരഞ്ഞെടുത്തു. ഇത് ഏറ്റവുമധികം പേർ സംസാരിക്കുന്നതും വികസിച്ചതുമായ ഭാഷയായതിനാൽ ആയിരുന്നു ഇതിനെ തിരഞ്ഞെടുത്തത്.

1939ൽ പ്രസിഡന്റായ മാനുവെൽ എൽ ക്വിസോൺ, തഗലോങ് ഭാഷയെ വികാങ് പംബൻസ എന്നു പുനർനാമകരണം ചെയ്തു. 1959ൽ ഈ ഭാഷയെ വീണ്ടും അന്നത്തെ സിക്രട്ടറി ഓഫ് എജ്യൂക്കേഷൻ ആയ ജോസ് റൊമേറോ ഫിലിപ്പിനോ ഭാഷ എന്നു വിളിച്ചു. 1973ൽ ഈ ഭാഷയെ ഇംഗ്ലിഷിനു തുല്യമായി രണ്ടുഭാഷയും ഒരുപോലെ ഔദ്യോഗികഭാഷയായി അംഗികരിക്കപ്പെട്ടു. 1973ൽ പ്രസിഡന്റ് ആയിരുന്ന മാർക്കോസ് സ്പാനിഷിനു വീണ്ടും പഴയ ഔദ്യോഗികപദവി ഇംഗ്ലിഷിനും ഫിലിപ്പിനോയ്ക്കുമൊപ്പം നൽകാനുള്ള നിയമത്തിൽ ഒപ്പിട്ടു.

ഫിലിപ്പിനോ വിദ്യാഭ്യാസത്തിലെ ഔദ്യ്യോഗികഭാഷയാണ്. കൂടാതെ മാദ്ധ്യമഭാഷയും സിനിമയുടെ ഭാഷയുമാണ്. പക്ഷെ, ഇംഗ്ലിഷിനെക്കാൾ കുറഞ്ഞ പ്രാധാന്യമേ പ്രസാധനരംഗത്തുള്ളു. അക്കദമിക് ശാസ്ത്ര-സാങ്കേതികരംഗത്തും ഫിലിപ്പിനോയ്ക്ക് ഇംഗ്ലിഷിനേക്കാൾ കുറഞ്ഞ പ്രചാരമേയുള്ളു. ഫിലിപ്പിനോ ഫിലിപ്പൈൻസിലെ മറ്റു ഭാഷകൾ സംസാരിക്കുന്ന പ്രദേശങ്ങളിൽ ബന്ധഭാഷയായി ആണു കൂടുതൽ ഉപയോഗിക്കുന്നത്. അതുപ്പൊലെ രാജ്യാന്ത്രമായി ഫിലിപ്പൈൻസുകാർ ഈ ഭാഷ പൊതുവായി പരസ്പര വിനിമയത്തിനുപയോഗിക്കുന്നു. സൈന്യത്തിന്റെ പ്രധാന ഭാഷ ഫിലിപ്പിനോ ആണ്. സിവിൽ സർവ്വീസിലും ഇത് ഉപയോഗിക്കുന്നുണ്ട്. 


</doc>
<doc id="399844" url="https://ml.wikipedia.org/wiki?curid=399844" title="മകസ്സാർ">
മകസ്സാർ

മകസ്സാർ Makassar (Buginese-Makassar language: ᨀᨚᨈ ᨆᨀᨔᨑ) – ചിലപ്പോൾ മകസ്സാർ എന്നും പറയും Macassar – ഇന്തോനേഷ്യയിലെ തെക്കൻ സുലവേസിയുടെ പ്രവിശ്യാ തലസ്ഥാനമാണ്. ജനസംഖ്യ കണക്കാക്കിയാൽ ഈ നഗരമാണ് സുലവേസി ദ്വീപിലെ ഏറ്റവും വലിയ പട്ടണം. ജക്കാർത്ത, സുരബായ, ബന്ദുങ്, മെദാൻ എന്നീ നഗരങ്ങൾക്കുശേഷം അഞ്ചാം സ്ഥാനത്തുള്ള ഇന്തോനേഷ്യൻ നഗരമാണിത്. 1971 മുതൽ 1999 വരെ ഈ പട്ടണം, ഉജുങ് പന്ദാങ് എനാണറിയപ്പെട്ടത്. ഈ പട്ടണത്തിലെ കൊളോണികാലത്തിനു മുമ്പുള്ള ഒരു കോട്ടയുടെ പേരിൽനിന്നുമാണിതിന്റെ പേര് ഉത്ഭവിച്ചത്. ഈ രണ്ടു പേരുകളും മാറി മാറി ഉപയോഗിച്ചുവരുന്നുണ്ട്. മകസ്സാർ സമുദ്രപാതയ്ക്കഭിമുഖമായി സുലവേസിയുടെ തെക്കു പടിഞ്ഞാറൻ തീരത്ത് സ്ഥിതിചെയ്യുന്നു. 



By 2007 the city government began requiring all skirts of schoolgirls be below the knee.

Makassar has several famous traditional foods. The most famous is Coto Makassar. It is a stew made from the mixture of nuts, spices, and selected offal which may include beef brain, tongue and intestine. Konro rib dish is also a popular traditional food in Makassar. Both Coto Makassar and Konro are usually eaten with Burasa or Ketupat, a glutinous rice cake. Another famous cuisine from Makassar is Ayam Goreng Sulawesi (Celebes fried chicken); the chicken is marinated with traditional soy sauce recipe for up to 24 hours before being fried to a golden colour. The dish is usually served with chicken broth, rice and special sambal (chilli sauce).

In addition, Makassar is the home of Pisang Epe (pressed banana), as well as Pisang Ijo (green banana). Pisang Epe is a banana which is pressed, grilled, and covered with palm sugar sauce and sometimes eaten with Durian. Many street vendors sell Pisang Epe, especially around the area of Losari beach. Pisang Ijo is a banana covered with green colored flours, coconut milk, and syrup. Pisang Ijo is sometimes served iced, and often eaten during Ramadan.





</doc>
<doc id="399848" url="https://ml.wikipedia.org/wiki?curid=399848" title="ധാക്ക തുറമുഖം">
ധാക്ക തുറമുഖം

ബംഗ്ലാദേശിന്റെ തലസ്ഥാനമായ ധാക്കയിൽ ബുരിഗംഗ നദിയുടെ തീരത്തായി സ്ഥിതിചെയ്യുന്ന തുറമുഖമാണ് ധാക്ക തുറമുഖം. ധാക്കാ നഗരത്തിന്റെ തെക്കുഭാഗത്തായാണ് തുറമുഖം സ്ഥിതിചെയ്യുന്നത്. യാത്രക്കാരുടെ എണ്ണത്തിന്റെ അടിസ്ഥാനത്തിൽ ബംഗ്ലാദേശിലെ ഏറ്റവും ജനത്തിരക്കേറിയ തുറമുഖമാണിത്. രാജ്യത്തെ മിക്ക ജില്ലകളും ഈ തുറമുഖത്തെ ആശ്രയിക്കുന്നുണ്ട്. ബരിസാൽ, ചാന്ദ്പൂർ, നാരായൺ ഗഞ്ച്, ധാക്ക എന്നീ തുറമുഖങ്ങളിലൂടെ 2013-14 കാലഘട്ടത്തിൽ ഏകദേശം 22 ദശലക്ഷം ആളുകളും 53 ദശലക്ഷം ടൺ ചരക്കും കടന്നുപോയതായി കണക്കാക്കുന്നു. 2013-ൽ ധാക്കയിൽ നിന്ന് 20 കിലോമീറ്റർ അകലെയായി ഒരു കണ്ടെയ്നർ ടെർമിനൽ സ്ഥാപിച്ചിരുന്നു.

മുഗൾ സാമ്രാജ്യകാലം മുതൽക്കേ ധാക്കാ തുറമുഖം പ്രവർത്തിച്ചിരുന്നതായി രേഖപ്പെടുത്തിയിട്ടുണ്ട്. 17-ആം നൂറ്റാണ്ടിൽ തുറമുഖത്തിനു സമീപം മുഗൾ വൈസ്രോയിക്കായി ഒരു കോട്ട നിർമ്മിച്ചിരുന്നു. ബംഗാളിലെ തന്ത്രപ്രധാനമായ സ്ഥാനത്തു സ്ഥിതിചെയ്യുന്നതിനാൽ അർമേനിയക്കാർ, പോർച്ചുഗീസുകാർ, ഫ്രഞ്ചുകാർ, ഡച്ചുകാർ, ബ്രിട്ടീഷുകാർ എന്നിവർ ധാക്ക തുറമുഖത്തെ ആശ്രയിച്ചിരുന്നു. തുറമുഖത്തിന്റെ പ്രാധാന്യം വർദ്ധിച്ചതോടെ ബുരിഗംഗാ തീരത്ത് രാജമന്ദിരങ്ങളും ഭക്ഷണശാലകളും ബസാറുകളും നിർമ്മിക്കപ്പെട്ടു. പരുത്തി, പട്ട്, ചണം, അരി എന്നിവ ഈ തുറമുഖത്തിലൂടെ വൻതോതിൽ കയറ്റുമതി ചെയ്തിരുന്നു. ഒരു കാലത്ത് ധാക്കാ തുറമുഖത്തെ 'കിഴക്കിന്റെ വെനീസ്' എന്നു വിശേഷിപ്പിച്ചിരുന്നു.

ബ്രിട്ടീഷ് ഭരണകാലത്ത് തുറമുഖത്തോടു ചേർന്ന് ബുരിഗംഗ നദീമുഖത്ത് മജിസ്ട്രേറ്റിന്റെയും കളക്ടറുടെയും ഔദ്യോഗിക വസതികളുണ്ടായിരുന്നു. നദീതീരത്തുള്ള കൊട്ടാരങ്ങളും മറ്റും സന്ദർശിക്കുവാൻ ഇന്ത്യയുടെ വൈസ്രോയ് കൊൽക്കത്തയിൽ നിന്നും ധാക്കയിലേക്ക് കപ്പലിൽ സഞ്ചരിച്ചിരുന്നു. യൂറോപ്യൻമാരുടെ കാലത്ത് ഒരു പ്രധാന കേന്ദ്രമായിരുന്നു ധാക്കാ തുറമുഖം. ബംഗാളിലെ ഭരണാധികാരികൾ ഇവിടെ അഹ്സാൻ മൻസിൽ, റൂപ്‌ലാൽ ഹൗസ്, വൈസ് ഘട്ട്, സദർ ഘട്ട്, നോർത്ത് ബ്രൂക്ക് ഹാൾ ഘട്ട് എന്നീ കൊട്ടാരങ്ങൾ നിർമ്മിച്ചു. ആവി എഞ്ചിൻ ഉപയോഗിച്ചു പ്രവർത്തിക്കുന്ന ബോട്ടുകൾ പണ്ടുകാലം മുതൽക്കേ ഇവിടുത്തെ ആകർഷണമാണ്.
1864-ൽ ധാക്ക സിറ്റി കമ്മീഷണറായിരുന്ന സി.ടി. ബക്ലാന്റ് ബുരിഗംഗാ നദിക്കു കുറുകെ നിർമ്മിച്ച തടയണയാണ് ബക്ക്ലാന്റ് ബണ്ട്. ധാക്കയെ വെള്ളപ്പൊക്കത്തിൽ നിന്നു രക്ഷിക്കുക, നദിയുടെ ഒഴുക്ക് നിയന്ത്രിക്കുക, തുറമുഖത്തു ചെളി അടിയുന്നതു തടയുക, യാത്രികർക്കും ചരക്കുനീക്കത്തിനും കൂടുതൽ സൗകര്യങ്ങൾ ഒരുക്കുക എന്നിവയായിരുന്നു ഇതിന്റെ ലക്ഷ്യങ്ങൾ. തടയണയുടെ നിർമ്മാണത്തിനായി നവാബ് ഖ്വാജാ അബ്ദുൾ ഘാനി, കാളി നാരായൺ റോയി, ഭവാലിലെ സമീന്ദർ എന്നിവരോടൊപ്പം നാട്ടിലെ പ്രമാണിമാരും ധനസഹായം നൽകി.

ഇടത്തരം വള്ളങ്ങൾക്കും കപ്പലുകൾക്കും എത്തിച്ചേരുവാനായി ധാക്ക തുറമുഖത്തിൽ ഒരുക്കിയിരിക്കുന്ന ഒരു പ്രധാന കടവാണ് സദർ ഘട്ട്. അഹ്സൽ മൻസിലിന്റെ ഇടതുവശത്താണ് ഇതു സ്ഥിതിചെയ്യുന്നത്. ബക്ക്‌ലാന്റ് ബണ്ടിലെ പ്രധാന ഭാഗം കൂടിയായ സദർ ഘട്ടിൽ നിന്നും ബംഗ്ലാദേശിലെ ദക്ഷിണ ജില്ലകളിലേക്കുള്ള നൂറുകണക്കിനു ബോട്ടുകൾ പുറപ്പെടുന്നുണ്ട്. ഖുൽന പോലുള്ള നഗരങ്ങളിലേക്കുള്ള സ്റ്റീം ബോട്ട് ടെർമിനലും ഇവിടെ നിർമ്മിച്ചിട്ടുണ്ട്. സദർ ഘട്ടിനെ ധാക്ക നഗരത്തിലെ മറ്റു സ്ഥലങ്ങളുമായി ബന്ധിപ്പിക്കുന്ന റോഡ് ബുരിഗംഗ നദിക്കു സമാന്തരമായി കടന്നുപോകുന്നുണ്ട്. റോഡിനിരുവശവും പഴങ്ങളും പച്ചക്കറികളും വിൽക്കുന്ന കമ്പോളങ്ങൾ ഉൾപ്പടെ നിരവധി വ്യാപാരസ്ഥാപനങ്ങളുണ്ട്.

ധാക്കാ തുറമുഖത്തിനു സമീപമുള്ള ഉൾനാടൻ കണ്ടെയ്നർ ടെർമിനലാണ് പനാഗൺ തുറമുഖം. ഇതുവഴി ഓരോവർഷവും വൻതോതിലുള്ള ചരക്കുകൈമാറ്റം നടക്കുന്നുണ്ട്. ധാക്കയിൽ നിന്നും ചിറ്റഗോങ്, മോംഗ്ല, കൊൽക്കത്ത എന്നീ തുറമുഖങ്ങളിലേക്കു പുറപ്പെടുന്നതിനുള്ള കപ്പൽ ടെർമിനലുണ്ട്. പനാഗൺ ടെർമിനലിനെ ഉൾപ്പെടുത്തിക്കൊണ്ട് തായ്‌ലാന്റ്, ചൈന എന്നീ രാജ്യങ്ങളുമായി ബംഗ്ലാദേശിന്റെ തീരദേശ കപ്പൽ ഗതാഗത കരാറുകൾ നിലവിലുണ്ട്.

നിരന്തരം മലിനീകരണത്തിനു വിധേയമായിക്കൊണ്ടിരിക്കുന്ന ബുരിഗംഗ നദി ധാക്ക തുറമുഖത്തിലെ ആളുകളുടെ ആരോഗ്യത്തിനു ഭീഷണി സൃഷ്ടിക്കുന്നു. ഒരുകാലത്ത് ബംഗ്ലാദേശി തലസ്ഥാനമായ ധാക്കയുടെ ജീവരേഖയായിരുന്ന ബുരിഗംഗ നദി ഇന്ന് രാജ്യത്തെ ഏറ്റവും മലിനമാക്കപ്പെട്ട നദികളിലൊന്നാണ്. വ്യവസായ സ്ഥാപനങ്ങളിൽ നിന്നുള്ള മാലിന്യവും മനുഷ്യ വിസർജ്ജ്യവും മറ്റും ഈ നദിയിലേക്ക് അനിയന്ത്രിതമായി തള്ളുന്നതാണ് മലിനീകരണത്തിനു പ്രധാന കാരണം. സർക്കാരിന്റെ ഇടപെടൽ മൂലം 2016-17 കാലഘട്ടത്തിൽ നദീജലത്തിന്റെ നിലവാരം അൽപ്പം മെച്ചപ്പെട്ടിട്ടുണ്ട്.


</doc>
<doc id="399853" url="https://ml.wikipedia.org/wiki?curid=399853" title="ഫോർട്ട് മൺറോ">
ഫോർട്ട് മൺറോ

ഫോർട്ട് മൺറോ (), (: تمن لیغاری or فورٹ منرو) പാക്കിസ്താനിലെ ദേരാ ഘാസി ഖാനിൽ സമുദ്രനിരപ്പിൽ നിന്ന് 6,470 അടി ഉയരത്തിൽ സ്ഥിതിചെയ്യുന്ന ഒരു മലമ്പ്രദേശമാണ്. ഇത് തമൻ ലെഘാരി എന്ന പേരിലും അറിയപ്പെടുന്നു. ചൂടുള്ള വേനൽക്കാലത്ത് ഹ്രസ്വകാല താമസത്തിനായി ധാരാളം സഞ്ചാരികൾ ഇവിടെയെത്താറുണ്ട്. പാക്കിസ്ഥാൻ പഞ്ചാബിലെ ദേര ഖാസി ഖാനിൽ നിന്ന് ഏകദേശം 85 കിലോമീറ്റർ ദൂരത്തിലും സുലൈമാൻ മലനിരകളിലെ മുൾട്ടനിൽ നിന്ന് ഏകദേശം 185 കിലോമീറ്റർ അകലെയുമാണിതു സ്ഥിതിചെയ്യുന്നത്. ഫോർട്ട് മൺറോയിലെ നിവാസികൾ അധികവും നാടോടികളായ ലെഘാരി ഗോത്ര വിഭാഗക്കാരാണ്.

ദേരാ ഘാസി ഖാൻ പട്ടണത്തിൽനിന്ന് ഏകദേശം 85 കിലോമീറ്റർ അകലെയുള്ള ക്വെട്ട റോഡിലാണ് ഫോർട്ട് മുൺറോ സ്ഥിതിചെയ്യുന്നത്. തെക്കൻ പഞ്ചാബിൽ സുലൈമാൻ മലനിരകളിലെ ഏക ഹിൽ സ്റ്റേഷനാണ് ഇത്. 1800 മീറ്ററാണ് ഉയരമുള്ള ഈ പ്രദേശം വേനൽക്കാലത്ത് ഹ്രസ്വകാല സന്ദർശനത്തിനായി ധാരാളം ആളുകൾ എത്തുന്നു. ലൊറലായ് ബലൂചിസ്ഥാൻ വഴിയോ മുൾട്ടാൻ (പഞ്ചാബ്) വഴിയോ ഫോർട്ട് മുൻറോയിൽ എത്തിച്ചേരാവുന്നതാണ്. പഞ്ചാബിൽ നിന്ന് റഹ്നിക്കു സമീപത്തുനിന്ന് മലനിരകൾ ആരംഭിക്കുന്നു, ഇത് ബലൂചിസ്ഥാനും പഞ്ചാബും തമ്മിലുള്ള അതിർത്തി അതിർത്തിയാണ്.

പത്തൊൻപതാം നൂറ്റാണ്ടിന്റെ അവസാനത്തിൽ റോബർട്ട് ഗ്രോവ്സ് സാൻഡ്മാൻ സ്ഥാപിച്ച ഈ മലയോര പട്ടണം ഡെറജാത് ഡിവിഷൻറെ കമ്മീഷണറായിരുന്ന കേണൽ മൺറോയുടെ ബഹുമാനാർത്ഥം ഫോർട്ട് മൺറോ എന്ന് പേരു നൽകി.

സുലൈമാൻ മലനിരകളുടെ ഭാഗമാണ് ഫോർട്ട് മൺറോ. മദ്ധ്യ പാക്കിസ്ഥാനിൽ സ്ഥിതിചെയ്യുന്ന ഈ മലനിരകൾ, ഗുമാൽ ചുരത്തിൽ നിന്ന് ഏകദേശം 280 മൈൽ (450 കിലോമീറ്റർ) ദൂരം തെക്ക് ഭാഗത്തേയ്ക്കു വ്യാപിച്ച് ജേക്കബാബാദിൻറെ തൊട്ടു വടക്കുഭാഗത്തെത്തുകയും ഖൈബർ പഷ്തൂൺഖ്വ യേയും പഞ്ചാബിനേയും ബലൂചിസ്ഥാനിൽനിന്നു വേർതിരിക്കുകയും ചെയ്യുന്നു. അതിൻറെ ഉയരം തെക്കു ഭാഗത്തേക്കു പോകുന്തോരും ക്രമേണ കുറയുകയും പരമാവധി ഉയരം 6,000-7,000 അടിവരെയാകുകയും ചെയ്യുന്നു. ഇവിടുത്തെ ഇരട്ട കൊടുമുടികൾ ഗുമാൽ പാസ്സിൽ നിന്ന് 30 മൈൽ ദൂരം) തഖ്‍ത്-ഇ സുലൈമാൻ അഥവാ "സോളമന്റെ സിംഹാസനം" എന്നറിയപ്പെടുന്നു. ഇത് ഈ പ്രദേശത്തേയ്ക്കുള്ള സോളമൻ രാജാവിന്റെ സന്ദർശനവുമായി ബന്ധപ്പെട്ട ഒരു ഐതിഹ്യമാണ്. 18,481 അടി (5,633 മീറ്റർ) ഉയരത്തിലുള്ള കൊടുമുടിയുടെ ഭാഗം മുസ്ലിം വിഭാഗം പുണ്യ സ്ഥലമായി കണക്കാക്കി സിയാറത്ത് ചെയ്യുന്നയിടമായതിനാൽ അനേകം വിശ്വാസികൾക്കും വർഷം തോറും ഇവിടെത്തുകയും ചെയ്യുന്നു. മലനിരകളുടെ കിഴക്കൻ മുഖം സിന്ധുനദിയിലേയ്ക്കു കുത്തനെ കിടക്കുന്നു. എന്നാൽ പടിഞ്ഞാറൻ ശ്രേണി ക്രമേണയായി താഴേയ്ക്കു ചരിയുന്നു. ജൂണിപ്പറുകളും, ഭക്ഷ്യയോഗ്യാമായ പൈനുകളും വടക്കുഭാഗത്ത് നിറഞ്ഞു വളരുന്നു. മദ്ധ്യഭാഗത്ത് ഒലിവ് മരങ്ങളും വളരുന്നു. എന്നാൽ തെക്കുഭാഗത്ത് സസ്യങ്ങൾ വളരെ കുറവാണ്. ദ ഘട്ട്, സാവോ, ചുഹാർ ഖേൽ ധാന, സഖി സർവാർ എന്നിവയാണ് വടക്കൻ ഭാഗത്തെ പ്രധാന ചുരങ്ങൾ. ദേരാ ഘാസി ഖാൻറെ തെക്ക് പടിഞ്ഞാറായി ഫോർട്ട് മൺറോ ഹിൽസ്റ്റേഷൻ സ്ഥിതി ചെയ്യുന്നു.

ഓരോ വർഷവും ഈ പ്രദേശം നിരവധി വിനോദസഞ്ചാരികളെ ആകർഷിക്കുന്നു. പ്രത്യേകിച്ച് തെക്കൻ പഞ്ചാബിലെ ചൂടുപിടിച്ച പ്രദേശങ്ങളിൽ നിന്ന് രക്ഷപ്പെടാൻ ആഗ്രഹിക്കുന്നവർ, ഇവിടുത്തെ രാവും പകലും രസകരവും സുഖകരമായ കാലാവസ്ഥ ഒന്നോ രണ്ടോ ദിവസത്തേയ്ക്ക് ആസ്വദിക്കാൻ ഇഷ്ടപ്പെടുന്നു.

പഞ്ചാബിലെ ഈ മേഖല ഒരു പ്രധാന ടൂറിസ്റ്റ് കേന്ദ്രമാക്കി മാറ്റാനുള്ള ശ്രമത്തിന്റെ ഭാഗമായി, ഹിൽ സ്റ്റേഷനിലെ അടിസ്ഥാന സൗകര്യങ്ങൾ മെച്ചപ്പെടുത്തുന്നതിന് ജൂലൈ 2015 ൽ പഞ്ചാബ് സർക്കാർ 2 ബില്ല്യൺ രൂപ അനുവദിച്ചിരുന്നു. ഇതിൽ 750 മില്ല്യൺ രൂപ ഫോർട്ട് മൺറോയും ഖേറുവും തമ്മിലുള്ള കേബിൾ കാർ, ചെയർലിഫ്റ്റ് സംവിധാനങ്ങൾ സ്ഥാപിക്കുന്നതിനായിരുന്നു. ശുദ്ധമായ കുടിവെള്ള വിതരണത്തിന് 300 മില്ല്യൺ, 300 മില്ല്യൺ രൂപ മലിനജല ശുദ്ധീകരണം, ജലനിർഗ്ഗമനസംവിധാനം എന്നിവയ്ക്കായും 1.60 ബില്ല്യൺ രൂപ 6 ടാർ പാകിയ പാതകൾ നിർമ്മിക്കുന്നതിനും ഒരു കേഡറ്റ് കോളജ് നിർമ്മിക്കുന്നതിനുമായാണ് വകയിരുത്തിയത്. കൂടാതെ, സംസ്ഥാനത്തിന്റെ സ്റ്റേറ്റ്-ഓഫ്-ദ-ആർട്ട് ലാന്റ്സ്കേപ്പിംഗ് സംരംഭകരും പൂക്കൾ കൃഷി ചെയ്യുന്നവരും മേഖലയിലെ വികസനത്തെ പ്രോത്സാഹിപ്പിക്കുകയും പുതിയ തൊഴിൽ അവസരങ്ങൾ തുറന്നുകൊടുക്കുകയും ചെയ്യുന്നു. വനംവകുപ്പ് സമീപത്ത് സാധ്യമായ 300 ഏക്കറോളം പ്രദേശത്ത് മരങ്ങൾ വച്ചു പിടിപ്പിക്കുന്നതിന് നേതൃത്വം കൊടുക്കുന്നു. ഫോർട്ട് മൺറോയുടെ സമീപപ്രദേശങ്ങളിൽ ആറ് ചെറിയ അണക്കെട്ടുകളുടെ നിർമാണവുമായി ബന്ധപ്പെട്ട നിർദേശങ്ങൾ ജലസേചന വകുപ്പിനും സമർപ്പിച്ചിരിക്കുന്നു.  ഈ വികസന പദ്ധതികൾ നടപ്പിലാകുന്നതോടെ തെക്കൻ പഞ്ചാബിലെ ദേരാ ഗാസി ഖാൻ ജില്ലയിലെ ഏക ഹിൽ സ്റ്റേഷനായ ഫോർട്ട് മൺറോയിലേയ്ക്ക് സമീപ പ്രദേശങ്ങളിൽനിന്നു ധാരാളം ആളുകളെ ആകർഷിക്കാൻ സാധിക്കുമെന്നു വിശ്വസിക്കപ്പെടുന്നു. തെക്കൻ പഞ്ചാബിലെ ജനങ്ങൾക്ക് വേനൽക്കാലത്ത് കുളിർമ്മ നൽകുന്ന ഒരു റിസോർട്ടാണ് ഫോർട്ട് മൺറോ.


</doc>
<doc id="399870" url="https://ml.wikipedia.org/wiki?curid=399870" title="ക്ഷണക്കത്ത്">
ക്ഷണക്കത്ത്

ഏതെങ്കിലും ഒരു ചടങ്ങിൽ പങ്കെടുക്കേണ്ടയാളായി കാണുന്ന വ്യക്തിക്കോ വ്യക്തികൾക്കോ അതിനായി ക്ഷണിച്ചുകൊണ്ട് അപ്രകാരം ചടങ്ങു സംഘടിപ്പിക്കുന്ന ആൾ അല്ലെങ്കിൽ ആളുകൾ നൽകുന്ന കത്തിന്റെ രൂപത്തിലുള്ള ഒന്നാണു ക്ഷണക്കത്ത് അഥവാ ക്ഷണപത്രം.


</doc>
<doc id="399884" url="https://ml.wikipedia.org/wiki?curid=399884" title="ഉത്തര ജക്കാർത്ത">
ഉത്തര ജക്കാർത്ത

ഉത്തര ജക്കാർത്ത North Jakarta () ഇന്തോനേഷ്യയിലെ തലസ്ഥാനമായ ജക്കാർത്തയുടെ 5 ഭരണഭാഗമായുള്ള നഗരഭാഗങ്ങളിൽ (കോട)ഒന്നാണ്. ഇവ ചേർന്നാതാണ് ജക്കാർത്തയുടെ പ്രത്യേക തലസ്ഥാന പ്രദേശം. തരുമനെഗര എന്ന പഴയ രാജ്യത്തിന്റെ പ്രധാന തുറമുഖമായിരുന്നു കിളിവുങ് നദിയുടെ അഴിമുഖം. ഈ തുറമുഖമാണ് ജക്കാർത്ത ആയി മാറിയത്. ജക്കാർത്തയുടെ അനേകം ചരിത്രശേഷിപ്പുകളും പുരാതനനിർമ്മിതികളും ഉത്തര ജക്കാർത്തയിലുണ്ട്. താൻജുങ് പ്രിയോക്കിന്റെ രണ്ടു ഭാഗങ്ങളും ചരിത്രപ്രാധാന്യമുള്ള സുന്ദ കെലാപ്പയും ഉത്തര ജക്കാർത്തയിൽ കാണാം. 2010 സെൻസസ് അനുസരിച്ച്, 1,645,312 ജനസംഖ്യയുള്ള ഈ പട്ടണത്തിൽ താൻജുങ് പ്രിയോക്കിൽ ആണ് ഭരണകേന്ദ്രം.

ഉത്തര ജക്കാർത്തയിലാണ് ജക്കാർത്തയിലെ ഒറിജിനൽ പ്രാകൃതികമായി നിലനിൽക്കുന്ന കണ്ടൽവനങ്ങൾ സ്ഥിതിചെയ്യുന്നത്. ഈ പട്ടണം വളർന്നപ്പോൾ ഈ കണ്ടൽക്കാടുകളിൽ കുറച്ചുഭാഗം നഗരഭാഗമായി മാറി നശിപ്പിക്കപ്പെട്ടു. എന്നിരുന്നാലും വനവത്കരണം നടത്തി 400 ഹെക്റ്റാർ പ്രദേശത്ത് കണ്ടൽക്കാടുകൾ വളർത്തിയെടുക്കുന്ന പ്രൊജക്ട് തുടങ്ങിയിട്ടുണ്ട്. ഈ പ്രൊജക്ടിന്റെ പ്രധാന ഉദ്ദേശ്യം, തീരപ്രദേശങ്ങളിൽ പ്രത്യേകിച്ചും പന്തായ് ഇന്താകപൂക്ക് പ്രദേശത്ത് കടലിന്റെ ആക്രമണത്തെ ചെറുക്കുക എന്നതാണ്.

ഉത്തര ജക്കാർത്തയുടെ ഉത്തര ഭാഗത്ത് ജാവാ കടൽ ചുറ്റിക്കിടക്കുന്നു; കിഴക്ക് ബെക്കാസിയും തെക്ക് ഭാഗത്ത്, പടിഞ്ഞാറൻ ജക്കാർത്ത, മദ്ധ്യ ജക്കാർത്ത, കിഴക്കൻ ജക്കാർത്ത എന്നിവയും കിടക്കുന്നു. ടാങ്എറാങ് ആണ് പടിഞ്ഞാറുള്ളത്. 

ജക്കാർത്ത പട്ടണം ഇന്ന് ഉത്തര ജക്കാർത്ത എന്നറിയപ്പെടുന്ന പ്രദേശത്തുനിന്നുമാണ് വളർന്നുവന്നത്. അഞ്ചാം നൂറ്റാണ്ടിൽ കിളിവുങ്-ആങ്‌കെ നദിയുടെ അഴിമുഖത്തുള്ള തുറമുഖനഗരമായ സുന്ദാപുര (ഇപ്പോൾ തുഗു, ജക്കാർത്ത, ബെക്കാസി എന്നിവയുടെ അടുത്ത്)സുന്ദാപുര ആയിരുന്നു രാജാവായ മുളവർമ്മൻ ഭരിച്ച തരുമനെഗര രാജ്യത്തിന്റെ പ്രധാന തുറമുഖം. 

പതിനാറാം നൂറ്റാണ്ടിൽ ഇന്ന് ഉത്തര ജക്കാർത്ത എന്ന പേരിൽ അറിയപ്പെടുന്ന പ്രദേശത്തു മാത്രമായിരുന്നു ഈ പട്ടണം സ്ഥിതിചെയ്തിരുന്നത്. അന്ന് ഈ പട്ടണം ജയാകർത്ത എന്നാണറിയപ്പെട്ടത്. ജയാകർത്തയിലെ ഭരണരീതി അനേകം പ്രാവശ്യം മാറിയിരുന്നു. അവിടത്തെ ഭരണകർത്താക്കളേയും ഭരണനിയന്ത്രണപ്രദേശവും മാറിവന്നു. ഈ പ്രദേശത്ത് 3 തരം സർക്കാർ സംവിധാനങ്ങൾ ഉണ്ട്: ആദ്യത്തേത്, സിറ്റി ഗവണ്മെന്റ്, ജയകർത്തായിലെ പ്രഭുവാണ് ഭരണം നേരിട്ട് നിയന്ത്രിച്ചത്. ഇന്നിത് ആങ്‌കെ തുറമുഖം എന്നറിയപ്പെടുന്നു. രണ്ടാമത്, ജയകർത്തായിലെ പ്രഭുവിനു കീഴിലുള്ള നേതാക്കന്മാർ, ഇവർ പസാർ ഇകാൻ, കോട്ട എന്നീ പ്രദേശങ്ങൾ ഭരിച്ചു. മൂന്നാമത്, ലോകസർക്കാർ. താൻജങ് പ്രിയോക്ക്.

പതിനേഴാം നൂറ്റാണ്ടിന്റെ ആദ്യപാദത്തിൽ, ചൈനക്കാരും മറ്റു തദ്ദേശീയ ജനതകളും ഈ പ്രദേശം ഭരിച്ചു. എന്നാൽ, പിന്നീട്, ഡച്ച് ഈസ്റ്റ് ഇൻഡീസ് കമ്പനിയോട് ഇവർക്ക് പരാജയമടയേണ്ടിവന്നു. 

1854ൽ the Law of Comptabuliteit വന്നു. ജക്കാർത്ത പ്രദേശത്തെ മൂന്നു പ്രദേശമായി വിഭജിച്ചു: the Voorsteden (the suburbs), Regentschap Batavia (the Regency of Batavia) and private areas (supervised by the Department of Security - Afdeling I) 

1905ൽ ഭരണസമ്പ്രദായം വീണ്ടും മാറി. 

ജപ്പാൻ ഇന്തോനെഷ്യയെ ആക്രമിച്ചു കീഴടക്കിയപ്പോൾ, ഭരണരീതി ജപ്പാനീസ് ആയി. ഷിക്കു എന്നായിരുന്നു ഭരണരൂപം. ഉത്തര ജക്കാർത്ത ജില്ലകളായി വിഭജിക്കപ്പെട്ടു. ഷികു പെഞാറിങ്കൻ, ഷികു താഞുങ് പ്രിയോക്ക്, ഷികു ബെക്കാസി. 

1945ആഗസ്ത് 17നു ഇന്തോനെഷ്യയുടെ യൂണിട്ടറി റിപ്പബ്ലിക്ക് പദവി നേടി. ജക്കർത്ത ഉൾപ്രദേശം അനേകം ഭരണഭാഗങ്ങളായി വിഭജിച്ചിട്ടുണ്ട്.

1957ൽ കോടപ്രജ ജക്കാർത്ത റായ (രാജ്യം)യുടെ രൂപീകറണശേഷം കോടപ്രജ ജക്കാർത്ത റായ നയിക്കുന്നത്, കോടമദ്ധ്യപ്രെഅഡേഷI. 
ഉത്തര ജക്കാർത്തയിലെ സർക്കാർ വിനോദസഞ്ചാരം വികസിപ്പിക്കുന്നതിനായിടൂറിസത്ത് പങ്കെടുത്തവർക്ക് 

പ്രധാന വിനോദയാത്രാപ്രവർത്തനം

ഉത്തര ജക്കാർത്ത 6 ഉപജില്ലകളായി വിഭജിച്ചിരിക്കുന്നു:

2014 മേയ് 28നു ഒരു പുതിയ സ്റ്റേഡിയത്തിനായി 12.05 ഹെക്റ്റാർ സ്ഥലം പഴയ സ്റ്റേഡിയം സ്ഥിതിചെയ്തിരുന്ന സ്ഥലത്തു സ്ഥാപിക്കൻ നടപടിയായി. ഈ പുതിയ സ്റ്റേഡിയം പ്രൊജക്ടിനു Rp1.2 trillion ($103.2 million) ആണു ചിലവ്. 50,000-സീറ്റുള്ള ആത്യന്താധുനിക സ്റ്റേഡിയം, 2 ട്രൈനിങ് ഫീൽഡ്, ഒരു ജലപാർക്കും ഓട്ടത്തിനുള്ള ട്രാക്കും ബൈക്കിനുള്ള പാതയും ഒരു പ്രദർശനശാലയും മറ്റു വിനോദസംവിധാനങ്ങളും ഈ സ്റ്റേഡിയത്തിനു ചുറ്റും ഒരുക്കുന്നുണ്ട്. ഈ പ്രൊജക്ട് 2017 അവസാനമാകുമ്പോഴെയ്ക്കും പൂർത്തിയാവുമെന്നു കരുതുന്നു.


</doc>
<doc id="399886" url="https://ml.wikipedia.org/wiki?curid=399886" title="കായാംപൂവ്വം">
കായാംപൂവ്വം

കേരളത്തിലെ തൃശ്ശൂർജില്ലയിൽ പഴയന്നൂർ താലൂക്കിൽ കൊണ്ടാഴി ഗ്രാമപഞ്ചായത്തിൽ സ്ഥിതിചെയ്യുന്ന ഒരു ഗ്രാമമാണ് കായാംപൂവ്വം. പഴയന്നൂരിൽനിന്നും 5 കിലോമീറ്റർ അകലെയായാണ് കായാംപൂവ്വം സ്ഥിതിചെയ്യുന്നത്. കായാംപൂവ്വം-ഒറ്റപ്പാലം സംസ്ഥാനപാതയാണ് ഇവിടത്തെ പ്രധാന റോഡ്.


</doc>
<doc id="399901" url="https://ml.wikipedia.org/wiki?curid=399901" title="കിസോൺ സിറ്റി">
കിസോൺ സിറ്റി

കിസോൺ സിറ്റി Quezon City (/ˈkɛzɒn/ ; , ; ;  QC or Kyusi) എന്നുകൂടി അറിയപ്പെടുന്നു. ഫിലിപ്പൈൻസിലെ ഏറ്റവും ജനസംഖ്യയുള്ള നഗരമാണ്. ഫിലിപ്പൈൻസിന്റെ രണ്ടാമത്തെ പ്രസിഡന്റ് ആയിരുന്ന മാനുവെൽ എൽ ക്വിസോണിന്റെ പേരിലാണീ നഗരം അറിയപ്പെടുന്നത്. മനില എന്ന തലസ്ഥാനം ഈ നഗരത്തിനു പകരം ആണുണ്ടായത്. 1948 മുതൽ 1976 വരെ ഇതായിരുന്നു ഫിലിപ്പൈൻസിന്റെ തലസ്ഥാനം.

ഫിലിപ്പൈൻസിന്റെ ദേശീയ തലസ്ഥാനപ്രദേശമായ മനിലയുടെ മെട്രോ പ്രദേശത്തെ ജനസംഖ്യ നോക്കിയാൽ, ഏറ്റവും വലിയ നഗരമാണീത്. കിസോൺ സിറ്റി കിസോൺ പ്രവിശ്യയിലല്ല സ്ഥിതിചെയ്യുന്നത്. 

കിസോൺ സിറ്റി അനേകം സർക്കാർ ഓഫിസുകളുടെ പ്രദേശമാണ്. ഇതിൽ ഏറ്റവും പ്രധാനപ്പെട്ടത്, ബടസാങ് പംബൻസ കോമ്പ്ലെക്സ് ആണ്. ഫിലിപ്പൈൻ കോൺഗ്രസ്സ് എന്ന പാർലമെന്റിന്റെ അധോസഭയുടെ പ്രതിനിധികളുടെ സ്ഥാനമാണിത്. കിസോൺ സിറ്റി റിസപ്ഷൻ ഹൗസ്, ഫിലിപ്പൈൻസിന്റെ ഉപരാഷ്ട്രപതിയുടെ ഇരിപ്പിടമാണ്. കിസോൺ സിറ്റിയിലാണ് ഫിലിപ്പൈൻസിന്റെ ദേശീയ സർവ്വകലാശാലയുടെ ആസ്ഥാനം. അടെനിയോ ഡെ മനില സർവ്വകലാശാലയും ഇവിടെയാണ്. 

കിസോൺ സിറ്റിയുടെ ഉള്ളിലാണ് കിസോൺ മെമ്മോറിയൽ സർക്കിൾ. ഇത് ഒരു നാഷണൽ പാർക്കും മന്ദിരവും ചേർന്നതാണ്. പാർക്ക് ഒരു ദീഘവൃത്താകൃതിയിലുള്ളതാണ് അതിനു ചുറ്റും ആ ആകൃതിയിലുള്ള ഒരു റോഡും ഉണ്ട്. ഇതിലെ പ്രധാന പ്രത്യേകത ഇവിടെയുള്ള മുസോളിയം ആണ്. ഇതിൽ മാനുവെൽ എൽ കിസോണിന്റെയും ഭാര്യയും പ്രഥമവനിതയുമായ  അറോറ കിസോണിന്റെയും ശരീരാവശിഷ്ടങ്ങൾ സൂക്ഷിച്ചിട്ടുണ്ട്. 

കിസോൺ സിറ്റി നിർമ്മിക്കുന്നതിനുമുമ്പേ, ഈ സ്ഥലത്ത് ചില ചെറിയ ഒറ്റപ്പെട്ട പട്ടണങ്ങളാണുണ്ടായിരുന്നത്. സാൻ ഫ്രാൻസിസ്കോ ദെൽ മോണ്ടെ, നൊവാലിഷെസ്, ബാലിന്റവാക്ക് തുടങ്ങിയവയായിരുന്നു അന്നത്തെ പട്ടണങ്ങൾ. 1896 ആഗസ്ത് 23നു കടിപുനാൻ എന്ന വിപ്ലവ സംഘടന അതിന്റെ അദ്ധ്യക്ഷനായ അന്ത്രെസ് ബോണിഫാസിയോ നയിച്ചു. സ്പാനിഷ് ചക്രവർത്തിക്കെതിരായി ആണ് അവർ സമരം ചെയ്തത്. മെൽചോറ അക്വിനോയുടെ വീട്ടിൽ ആണ് ഈ വിപ്ലവം തുടങ്ങിയത്. 

ഇരുപതാം നൂറ്റാണ്ടിന്റെ ആദ്യപകുതിയിൽ പ്രസിഡന്റ് മാനുവെൽ എൽ ക്വിസോൺ മനിലയെ വ്വെല്ലുന്ന ഒരു തലസ്ഥാനനഗരം സ്വപ്നം കണ്ടു. അദ്ദേഹത്തിന്റെ നേരത്തെയുള്ള മെക്സിക്കൻ സന്ദർശനം ആണ് ഈ സ്വപ്നം അദ്ദേഹത്തിനുണ്ടാവാൻ കാരണം.

1938ൽ പ്രസിഡന്റ് മാനുവെൽ എൽ ക്വിസോൺ, പീപ്പിൾസ് ഹോംസൈറ്റ് കോർപ്പറേഷൻ സ്ഥാപിച്ചു. എന്നിട്ട് 15.29 കി.m2 (164,580,190 sq ft)തുവാസൺ കുടുംബത്തോടെ ദിലിമാൻ എസ്റ്റേറ്റു വാങ്ങി; ഈ ചെറിയ കഷണം ഭൂമിയെ അപ്പോൾ, ബാറിയോ ഒബെറോ (തൊഴിലാളികളുടെ ഗ്രാമം) എന്നറിയപ്പെട്ടത്. ദേശീയ അസംബ്ലി കോമണ്വെൽത്ത് നിയമം 502 പ്രകാരം ക്വിസോൺ സിറ്റി യഥാർഥത്തിൽ ബലിന്തവാക് സിറ്റി എന്താണു പറഞ്ഞിരുന്നത്. അസംബ്ലിയിലെ അംഗങ്ങളായ നാർസിസൊ റാമോസ്, റമോൺ മിത്ര എന്നിവർ, വരുന്ന പ്രസിഡന്റിനോട് ആ പട്ടണത്തിന്റെ പേര് കിസോൺ സിറ്റി എന്നാക്കണം എന്നു അഭ്യർത്ഥിച്ചു.

1939ൽ കിസോൺ സിറ്റി നിർമ്മിച്ചപ്പോൾ, When Quezon City was created in 1939, the following barrios or sitios: Balintawak, Balingasa, Kaingin, Kangkong, La Loma, Malamig, Matalahib, Masambong, Galas, San Isidro, San Jose, Santol and Tatalon from Caloocan; New Manila, Cubao, San Francisco del Monte, Western half of Diliman, Kamuning and Roxas from San Juan; Jesus de la Peña, Lower Barrangka, Eastern half of Diliman, Krus Na Ligas, and Balara from Marikina; Ugong, Santolan and Libis from Pasig and some barrios from Montalban and San Mateo were to be given to the new capital city. Instead of opposing them, the five residents willingly gave land to Quezon City in the belief their benefits to the country's new capital. However, in 1941, the area within Wack Wack Golf and Country Club was reverted to Mandaluyong; and Jesus de la Peña and Lower Barrangka to Marikina. In addition, the land of Camp Crame was given from San Juan.

Quezon City straddles between a tropical savanna climate and a tropical monsoon climate (Köppen climate classification Aw/Am), with warm weather and dry and wet seasons. 


</doc>
<doc id="399906" url="https://ml.wikipedia.org/wiki?curid=399906" title="പന്നിശ്ശേരി">
പന്നിശ്ശേരി

തൃശൂർ ജില്ലയിൽ ഗുരുവായൂരിന് അടുത്തുള്ള ചെറു ഗ്രാമം കിഴക്കേ കര പടിഞ്ഞാറേകര എന്ന രണ്ട് ഭാഗങ്ങളാണ് ഈ ഗ്രാമത്തിന് ' രണ്ട് കരകൾക്കിടയിൽ നെൽവയലുകളും ചെറിയ നീർച്ചാലും ' വയൽ കരയിൽ (പന്നി ശേരി തേവർ ) മഹാവിഷ്ണു ക്ഷേത്രം സ്തിഥി ചെയ്യുന്നു. ഗുരുവായൂർ ശ്രീകൃഷ്ണ കോളജ് ഈ ഗ്രാമത്തിന്റെ പടിഞ്ഞാറെ കരയുടെ കുന്നിൻ മുകളിലാണ് ' കിഴക്കേ കരയുടെ അതിർത്തിയും കുന്നുകളായിരുന്നു കുന്നുകൾ ഭൂരിഭാഗവും മണ്ണെടുത്തും വെട്ടുകല്ല് എടുത്തും നശിച്ചു. ഹിന്ദു ഈഴവ സമുദായക്കാരും ക്രിസ്ത്യൻ ആർ സി വിഭാഗക്കാരുമാണ് കൂടുതൽ ഈ പ്രദേശത്ത് വസിക്കുന്നത്


</doc>
<doc id="399909" url="https://ml.wikipedia.org/wiki?curid=399909" title="തിബത്തൻ പീഠഭൂമി">
തിബത്തൻ പീഠഭൂമി

തിബെത്ത് സ്വയംഭരണപ്രദേശം ,പടിഞ്ഞാറൻ ചൈനയിലെ ക്വിങ്ഹായ് ജമ്മു കാശ്മീരിലെ ലഡാക് എന്നിവിടങ്ങളിലായി വ്യാപിച്ചുകിടക്കുന്ന അതിവിശാലമായ ഒരു പീഠഭൂമിയാണ് തിബത്തൻ പീഠഭൂമി (Tibetan Plateau () and East Asia,

ചൈനയിൽ ക്വിങ്ഹായ് - തിബത്തൻ പീഠഭൂമി (Qinghai–Tibet Plateau) എന്നും ക്വിങ്സാങ് - പീഠഭൂമി(Qingzang Plateau () എന്നും ഹിമാലയൻ പീഠഭൂമി (Himalayan Plateau) എന്നും അറിയപ്പെടുന്നു. 
ലോകത്തിലെ ഏറ്റവും ഉയരമുള്ള മൗണ്ട് എവറസ്റ്റ്, കെ 2 എന്നിവയ്ക്ക് സമീപമായി സ്ഥിതിചെയ്യുന്നതും തെക്കു വടക്കായി ആയിരം കിലോമീറ്ററും കിഴക്കു പടിഞ്ഞാറായി 2500 കിലോമീറ്ററും വ്യാപിച്ചുകിടക്കുന്നതും സമുദ്രനിരപ്പിൽ നിന്നും 4500 മീറ്ററിലധികംവരെ ഉയരമുള്ളതുമായ തിബത്തൻ പീഠഭൂമിയെ ചിലപ്പോൾ ലോകത്തിന്റെ മേൽക്കൂര എന്ന് വിശേഷിപ്പിക്കാറുണ്ട്. വിസ്തീർണ്ണമുള്ള ഇത് ലോകത്തിലെ ഏറ്റവും അധികം വിസ്തീർണ്ണമുള്ള പീഠഭൂമിയും ലോകത്തിലെ ഏറ്റവും ഉയരത്തിൽ സ്ഥിതിചെയ്യുന്ന പീഠഭൂമിയും ആണ് . 
ചിലപ്പോൾ മൂന്നാമത്തെ ധ്രുവം എന്നും വിശേഷിപ്പിക്കപ്പെടുന്ന തിബത്തൻ പീഠഭൂമിയിൽനിന്നുമാണ് ഈ പ്രദേശത്തിലെ പല നദികളും ഉത്ഭവിക്കുന്നത്. ഇവിട പതിനായിരക്കണക്കിന് ഹിമാനികൾ സ്ഥിതിചെയ്യുന്നു.

തിബത്തൻ പീഠഭൂമി മലനിരകളാൽ ചുറ്റപ്പെട്ടിരിക്കുന്നു, തെക്കു ഭാഗത്ത് ഹിമാലയൻ പർവതം, വടക്ക് ഭാഗത്ത് താരിം തടവുമായി വേർതിരിക്കുന്ന കുൻലുൻ പർവ്വതനിരകൾ വടക്ക്-കിഴക്ക് ഹെക്സി ഇടനാഴി , ഗോബി മരുഭൂമി എന്നിവിടങ്ങളിൽ നിന്നും വേർതിരിക്കുന്ന ഖൈലിയൻ മലകൾ എന്നിവ സ്ഥിതിചെയ്യുന്നു. കിഴക്കും തെക്കു കിഴക്കും വനങ്ങൾ നിറഞ്ഞ മലയിടുക്കുകളും വടക്കുപടിഞ്ഞാറൻ യുനാൻ, പടിഞ്ഞാറൻ സിചുവൻ (ഹെംഗ്ഡാൻ പർവതനിരകൾ) എന്നിവിടങ്ങളിലെ സാൽവീൻ, മെക്കോങ്, യാങ്സി നദികളുടെ അത്യുന്നതഭാഗങ്ങളുമാണ് മലനിരകളിലെ വനപ്രദേശത്തെ കരകൗശലവും നദീതീരത്ത് ഭൂമിശാസ്ത്രവും. പടിഞ്ഞാറ് വടക്കൻ കാശ്മീറിലെ കാരകോറം നിരകൾ തിബത്തൻ പീഠഭൂമിക്ക് അടുത്തായി നിലകൊള്ളുന്നു. പടിഞ്ഞാറൻ ടിബറ്റൻ പീഠഭൂമിയിലെ മാനസസരോവര തടാകത്തിനു സമീപമായാണ് സിന്ധു നദി ഉൽഭവിക്കുന്നത്.
തിബത്തൻ പീഠഭൂമിയിൽ വളരെ വൈവിധ്യമാർന്ന ആവാസവ്യവസ്ഥകൾ കാണപ്പെടുന്നു. ഇവിടെ കണ്ടുവരുന്ന ജീവികളിൽ ചെന്നായ്, ഹിമപ്പുലി, യാക്ക്, കാട്ടുകഴുത, സാരസം, കഴുകൻ, വാത്ത, പാമ്പ്‌, എരുമ എന്നിവ ഉൾപ്പെടുന്നു. സമുദ്രനിരപ്പിൽനിന്നും ഉയരമുള്ള സ്ഥലങ്ങളിൽവരെ കാണപ്പെടുന്ന യൂഫ്രൈസ് ഓമ്നിസൂപ്പർസ്റ്റെസ് എന്നയിനം ചിലന്തിയെയും ഇവിടെ കണ്ടുവരുന്നു

ഏഷ്യയിലും ആഫ്രിക്കയിലും ഒരുകാലത്ത് നിലവിലുണ്ടായിരുന്ന നാടോടികളുടെ ജീവിതരീതികളുടെ അവശേഷിപ്പ് ഇവിടെ ദൃശ്യമാണ്, ടിബറ്റൻ ജനതയിൽ 40% ആൾക്കാർ നാടോടികൾ ആണ്. കൃഷിക്ക് അനുയോഗ്യമല്ലാത്ത പുൽമേടുകളിൽ ആടുമാടുകളെ മേച്ച് ജീവിതം പുലർത്തുന്ന രീതിയാണ് ഇവിടെ കണ്ടുവരുന്നത്. ഇന്ത്യയിൽ ആദ്യമായി മനുഷ്യർ താമസിക്കാൻ തുടങ്ങിയ കാലഘട്ടത്തിൽ പുരാതനമനുഷ്യർ തിബത്തിലൂടെ കടന്നുപോയിരിക്കാമെന്ന് കരുതപ്പെടുന്നു. ഇരുപത്തിഒന്നായിരം വർഷങ്ങൾക്കുമുൻപെ ഇവിടെ ആധുനിക മനുഷ്യർ താമസമാരംഭിച്ചു. എന്നാൽ ഈ ജനവിഭാഗത്തെ 3000 ബി.സിയോടെ വടക്കൻ ചൈനയിൽനിന്നും വന്നവർ മിക്കവാറും തുടച്ചുമാറ്റി ഇവിടെ നിലനിന്നിരുന്ന സംസ്കാരങ്ങളിൽ പ്രധാനപ്പെട്ട ഒന്ന് ഏഴാം നൂറ്റാണ്ടു മുതൽ ഒൻപതാം നൂറ്റാണ്ട് വരെ ഇവിടെ ഭരിച്ചിരുന്ന ടിബെറ്റൻ സാമ്രാജ്യം ആയിരുന്നു, (, "Great Tibet") ഈ സാമ്രാജ്യത്തിന്റെ അതിർത്തികൾ തിബെത്തിനു പുറത്തു പൂർവ്വേഷ്യ, ദക്ഷിണേഷ്യ, മധ്യേഷ്യ എന്നീ പ്രദേശങ്ങളിൽ വരെ വ്യാപിച്ചിരുന്നു


</doc>
<doc id="399912" url="https://ml.wikipedia.org/wiki?curid=399912" title="മലാക്കാ സിറ്റി">
മലാക്കാ സിറ്റി

മലാക്കാ സിറ്റി, ( Bandaraya Melaka, : , , : மலாக்கா மாநகரம்) മലേഷ്യൻ സംസ്ഥാനമായ മലാക്കയുടെ തലസ്ഥാന നഗരമാണ്. 2010 ലെ കണക്കു പ്രകാരം ഈ നഗരത്തിലെ ജനസംഖ്യ 484,885 ആയിരുന്നു. മലക്ക കടലിടുക്കിലെ ഏറ്റവും പഴയ മലേഷ്യൻ നഗരമായ ഇത് മലാക്കാ സുൽത്താനേറ്റിൻറെ കാലഘട്ടത്തിൽ ഒരു വിജയകരമായ ഇറക്കുമതി, കയറ്റുമതി, ശേഖരണ, വിതരണങ്ങൾക്കുള്ള തുറമുഖമായി പ്രവർത്തിച്ചിരുന്നു. ശ്രീവിജയ, മജാപാഹിത് സാമ്രാജ്യത്തോട് ചേർക്കപ്പെട്ടപ്പോൾ അവിടെനിന്നു രക്ഷപെട്ട് മലയൻ ഉപദ്വീപിലെത്തിയ ഒരു സുമാത്രൻ രാജകുമാരനായിരുന്ന പരമേശ്വര ആയിരുന്നു ഇന്നത്തെ നഗരം സ്ഥാപിച്ചത്. മലാക്കാ സുൽത്താനത്തിൻറെ സ്ഥാപനത്തിനുശേഷം പശ്ചിമേഷ്യൻ പ്രദേശങ്ങൾ, തെക്കൻ ഏഷ്യ, കിഴക്കൻ ഏഷ്യ എന്നിവിടങ്ങളിലെ വ്യാപാരികളുടേയും ഏഷ്യയിലേയ്ക്കുള്ള വ്യാപാര പാതയെ നിയന്ത്രിക്കുവാൻ ആഗ്രഹിച്ചിരുന്ന പോർട്ടുഗീസുകാരുടേയും ശ്രദ്ധ ഇവിടേയ്ക്ക് ആകർഷിക്കപ്പെട്ടു. മലാക്ക പോർച്ചുഗൽ കീഴടക്കിയതിനുശേഷം അവരിൽനിന്നു നിയന്ത്രണം ഏറ്റെടുക്കാൻ ആക്കെ, ജോഹാർ സുൽത്താനേറ്റുകൾ ശ്രമിച്ചതിൻറെ ഫലമായി ഈ നഗരം ഒരു സംഘട്ടനത്തിൻറെ മേഖലയായി മാറി.

ഈ പ്രദേശങ്ങൾ തമ്മിൽ അനവധി യുദ്ധങ്ങൾ നടന്നതിനുശേഷം ആക്കെയുടെ ഈ പ്രദേശത്തെ സ്വാധീനം നഷ്ടപ്പെടുകയും എന്നാൽ ജാവയിലും മലുകു ദ്വീപുകളിലും തങ്ങളുടെ ആധിപത്യ സ്ഥാപിക്കാനെത്തിയ ഡച്ചുകാരുമായി ജൊഹാർ സഹകരിച്ച് സുമാത്രയിലെ ആക്കെയിൽ തങ്ങൾക്കു നേരത്തേ നഷ്ടപ്പെട്ടിരുന്ന സ്വാധീനം തിരിച്ചുപിടിക്കുന്നതിലും വ്യാപിപ്പിക്കുന്നതിലും ജൊഹാർ വിജയിക്കുകയും ചെയ്തു. 

എന്നാൽ മലയന്മാരുടെയും ബുഗീസിന്റെയുമിടയിൽ ഉടലെടുത്ത രാജകീയ രാജകീയ ആഭ്യന്തര കലഹങ്ങൾ കാരണമായി ജോഹർ-റിയൂ സാമ്രാജ്യം, സുൽത്താനേറ്റ് ഓഫ് ജോഹർ എന്നും റിയൂ-ലിൻഗ്ഗാ എന്നിങ്ങനെ രണ്ടു സുൽത്താനേറ്റുകളായി വിഭിജിക്കപ്പെട്ടു. മലയൻ ഉപദ്വീപിൽ സ്വാധീനം സ്ഥാപിക്കാനുള്ള ബ്രിട്ടീഷുകാരുടെ ആഗമനത്തോടെ ഈ വിഭജനം പൂർണ്ണമായി. ഈ മേഖലയിലെ ബ്രിട്ടീഷ് സാന്നിദ്ധ്യം ഡച്ചുകാരിൽ അസ്വാരസ്യവും ഭീഷണിയും സൃഷ്ടിക്കുകയും അവർ താമസംവിനാ സുമാത്രായുടെ ബാക്കിയുള്ള ഭാഗങ്ങളോടൊപ്പം റിയൂ-ലിൻഗ്ഗ സുൽത്താനേറ്റിനെയും കീഴടക്കുകയും ചെയ്തു. എന്നാൽ 1824-ലെ ആംഗ്ലോ-ഡച്ച് ഉടമ്പടിയിൽ ഒപ്പുവച്ചതിനെ തുടർന്ന് ജോഹർ ബ്രിട്ടീഷ്‍ സ്വാധീനത്തിനു കീഴിൽ വന്നു. 

മലയൻ പെനിൻസുലയിൽ തങ്ങളുടെ സ്വാധീനം വ്യാപിപ്പിക്കുന്നതിൽ ബ്രിട്ടീഷുകാർ വിജയിച്ചപ്പോൾ, നഗരം താമസിയാതെ ബ്രിട്ടീഷ് സാമ്രാജ്യത്തിൻറെ ഭാഗമായ സ്ട്രെയിറ്റ്സ് സെറ്റിൽമെന്റുകളുടെ (തെക്കുകിഴക്കൻ ഏഷ്യയിലെ ബ്രിട്ടീഷ് പ്രദേശങ്ങളുടെ ഒരു ഗണം) കീഴിലുള്ള വികസന മേഖലയിലെ ഒരു ഭാഗമായി മാറി. എന്നിരുന്നാലും ജപ്പാൻ രണ്ടാം ലോകമഹായുദ്ധകാലത്ത് ഈ മേഖലയിലെത്തുകയും 1942 മുതൽ 1945 വരെ ഈ പ്രദേശം പിടിച്ചടക്കുകയും ചെയ്തപ്പോൾ മൊട്ടിട്ടുവന്ന വികസനവും പുരോഗതിയും തൽക്കാലത്തേയ്ക്ക് അസ്തമിച്ചു. ജപ്പാൻ അധിനിവേശകാലത്ത് പല നഗരവാസികളും ഇവിടെനിന്നും നിർബന്ധിതമായ ബർമ്മയിലേയ്ക്കു (ഇന്നത്തെ മ്യാൻമർ) കൊണ്ടുപോകപ്പെടുകയും ബർമയിലെ ഡെത്ത് റെയിൽവേയുടെ നിർമ്മാണത്തിൽ പങ്കാളികളാകുവാൻ നിർബന്ധിതരാകുകയും ചെയ്തു. യുദ്ധത്തിനു ശേഷം ഈ നഗരം ബ്രിട്ടീഷുകാർക്ക് തിരികെ ലഭിക്കുകയും മലാക്കയുടെ തലസ്ഥാനമായി തുടരുകയും ചെയ്തു. 1963 ൽ മലേഷ്യയുടെ രൂപവത്കരണം വരെ ഇതു തലസ്ഥാനമെന്ന പദവിയിൽ തുടരുകയും 2008-ൽ പെനാങ്കിലെ ജോർജ്ജ് ടൗണിനോടൊപ്പം അതിന്റെ നീണ്ട ചരിത്രത്തെ ആസ്പദമാക്കി യുനെസ്കോ വേൾഡ് ഹെറിറ്റേജ് സൈറ്റിൽ ഇടം പിടിക്കുകയും ചെയ്തു. 

വിനോദസഞ്ചാരത്തിന്റെ അടിസ്ഥാനത്തിലാണ് മലാക്ക നഗരത്തിന്റെ സമ്പദ്വ്യവസ്ഥ നിലനിൽക്കുന്നത്. മലക്കാ സംസ്ഥാനത്തിന്റെ സാമ്പത്തിക കേന്ദ്രമെന്ന നിലയിൽ നിരവധി അന്താരാഷ്ട്ര കോൺഫറൻസ്, വ്യാപാര മേളകൾ എന്നിവ ഇവിടെ സംഘടിപ്പിക്കപ്പെടാറുണ്ട്. 2013 ൽ ചൈന നിർദ്ദേശിച്ച മാരിടൈം സിൽക്ക് റോഡിലാണ് ഇതിന്റെ സ്ഥാനം. മലാക്ക നഗരത്തിലെ ടൂറിസ്റ്റ് അകർഷണങ്ങളിൽ ‘എ ഫമോസ’ (മലാക്കയിലെ ഒരു പോർച്ചുഗീസ് കോട്ട),  ജോങ്കർ വാക്ക് (ഒരു ചൈനാടൌണ് തെരുവ്), ലിറ്റിൽ ഇന്ത്യ, പോർച്ചുഗീസ് കുടിയേറ്റ കേന്ദ്രം, സ്റ്റാഡ്തൂയിസ് (1650 ൽ മലാക്കാ നഗരത്തിന്റെ ഹൃദയഭാഗത്തായി ഡച്ചുകാർ നിർമ്മിച്ച് ഒരു ചരിത്ര സ്മാരകം), മാരിടൈം മ്യൂസിയം, ക്രിസ്ത്യൻ പള്ളി,  മലാക്കാ സുൽത്താനേറ്റ് പാലസ് മ്യൂസിയം, ടാമിങ് സാരി ടവർ എന്നിവ ഉൾപ്പെടുന്നു.

ഐതിഹ്യമനുസരിച്ച് പരമേശ്വര എന്നു പേരുള്ള ഒരു സുമാത്രൻ രാജകുമാരന്റെ ആഗമനത്തോടെയാണ് ഈ പ്രദേശത്തിനു മലാക്ക എന്നു പേരു നൽകപ്പെട്ടത്. അദ്ദേഹം മലാക്ക (നെല്ലി മരം) എന്നു പേരുള്ള ഒരു മരത്തിനു കീഴിൽ വിശ്രമിക്കവേ തന്റെ സൈനികരുടെ വേട്ടനായ്ക്കൾ ഒരു ചെറിയ കൂരമാനിനെ  വേട്ടയാടുന്നതു ദർശിക്കാനിടയായി. മാൻ വേട്ടപ്പട്ടികളെ വെല്ലുവിളിച്ചുകൊണ്ട് അവയെ തൊഴിച്ച് നദിയിലേയ്ക്കു തുരത്തുകയും ചെയ്തു. സന്തോഷഭരിതമായ ഈ കാഴ്ച് ദർശിച്ച് പരമേശ്വര താൻ വിശ്രമിക്കാനിരുന്ന മലാക്കാ മരത്തിന്റെ പേര് ഈ പ്രദേശത്തിനു നൽകുകയും ചെയ്തു. ഈ നഗരം പോർച്ചുഗീസ് അധീനതയിലായപ്പോൾ ഇതിന്റെ പേര് "Malaca"എന്നുഛരിക്കപ്പെട്ടു. ഡച്ച് ഭരണത്തിൽ "Malakka" അല്ലേങ്കിൽ "Malacka" എന്നും ബ്രിട്ടീഷ് ഭരണത്തിൻകീഴിൽ "Malacca" എന്നും ഉഛരിക്കപ്പെട്ടു. മലാക്കാ സുൽത്താനേറ്റിന്റെ കാലത്ത് മലാക്കാ കടലിടുക്കിന്റെ പേര് നഗരത്തിന്റെ പേരിനെ ആസ്പദമാക്കി മലാക്കാ കടലിടുക്ക് എന്നു നൽകപ്പെട്ടു.

സുമാത്രയിലെ പലെമ്പാങ്ങിൽ നിന്ന് രക്ഷപ്പെട്ട പരമേശ്വര, 1377 ൽ ജാവാക്കാരായ മജാപാഹിതുകളുടെ ആക്രമണത്തെത്തുടർന്ന് മലയയിലെ ശ്രീവിജയ സാമ്രാജ്യത്തിന്റെ പതനം സംഭവിച്ചപ്പോൾ പുതിയൊരു സാമ്രാജ്യം കെട്ടിപ്പടുക്കുവാൻ തീരുമാനിച്ചു. ഈ പ്രദേശത്ത് എത്തിച്ചേരുന്നതിനുമുമ്പ് അദ്ദേഹം ടെമാസെക്കിൽ എത്തുകയും ആ സ്ഥലം പുതിയ മലയൻ രാജവംശത്തിന്റെ ഭരണ തലസ്ഥാനമാക്കുവാൻ തീരുമാനിക്കുകയും ചെയ്തു. പരമേശ്വര അവടെ ജീവിക്കുന്ന കാലത്ത് സയാമീസ് രാജാവിന്റെ കീഴിൽ സിംഗപ്പൂരയിലെ രാജപ്രതിനിധിയായിരുന്ന ടെമാഗിനെ വധിക്കാനിടയാകുകയും.  ഈ വാർത്ത് സയാമീസ് രാജ്യത്ത് എത്തിയപ്പോൾ തുടർന്നുള്ള പ്രതികാര നടപടികളെ ഭയന്ന് പുതിയൊരു പ്രദേശത്തേയ്ക്കു മാറുവാൻ പരമേശ്വര തീരുമാനിക്കുകയും ചെയ്തു. അദ്ദേഹം ടെമാസെക് വിട്ടതിനുശേഷം അവിടം മജപാഹിതിന്റെ ആക്രമണത്തിനു വിധേയമായി. പരമേശ്വര പിന്നീട് മലയൻ ഉപദ്വീപിന്റെ വടക്കൻ ഭാഗത്തേയ്ക്കു സഞ്ചരിക്കുകയും മ്വാറിൽ എത്തിച്ചേരുകയും ചെയ്തു. അവിടെ ബിയവാക്ക് ബസൂക്കിലോ കോട്ട ബുറുക്കിലോ അദ്ദേഹം ഒരു പുതിയ സാമ്രാജ്യം കെട്ടിപ്പടുക്കുന്നതിനുള്ള സാദ്ധ്യതകൾ പരിശോധിക്കുകയും എന്നാൽ ഈ പ്രദേശം അനുയോജ്യമല്ലെന്നു കണ്ടെത്തുകയും ചെയ്തു.

പരമേശ്വര വടക്കൻ ദിശയിലേയ്ക്കു തന്നെ തൻറെ യാത്ര തുടരുകയും ബെർത്തം നദീമുഖത്തുള്ള (ഇപ്പോൾ മലാക്ക നദിയുടെ) ഒരു മീൻപിടുത്ത ഗ്രാമത്തിൽ എത്തുന്നതിനു മുൻപ് സെനിംഗ് ഉജോങ് (ഇപ്പോൾ സുൻഗായി ഉജോങ്ങ്) സന്ദർശിക്കുകയുണ്ടായി. അവിടെ വിശ്രമിക്കാൻ അദ്ദേഹം തീരുമാനിച്ചു.ഒരു വൃക്ഷത്തിനു കീഴിൽ വിശ്രമിക്കുന്ന സമയത്ത്, തൻറെ അനുയായികളുടെ വേട്ടനായ്ക്കൾ ഒരു ചെറിയ കൂരമാനുമായി പൊരുതുന്നതും മാനിൻറെ തൊഴിയേറ്റ് വേട്ടനായ്ക്കൾ നദിയിൽ പതിക്കുന്നതും കണ്ടു. അതിശയിച്ചു പോയ പരമേശ്വർ, താൻ വിശ്രമിച്ച സ്ഥലം ഒരു അസാധാരണമായ സ്ഥലമായിരിക്കുമെന്ന് കരുതുകയും ഈ സംഭവത്തെത്തുടർന്ന് 1396-ൽ ഈ സ്ഥലം മലാക്ക എന്ന പേരിൽ അറിയപ്പെടുമെന്നും അദ്ദേഹം പ്രഖ്യാപിച്ചു. താമസിയാതെ, പതിനഞ്ചും പതിനാറും നൂറ്റാണ്ടുകളിൽ ഈ പ്രദേശം മലയൻ ലോകത്തിന്റെ കേന്ദ്രമായി മാറുകയും മലയൻ ദ്വീപുസമൂഹത്തിലെ ഏറ്റവും സമ്പന്നമായ കയറ്റുമതി ഇറക്കുമതി തുറമുഖമായി മാറുകയും ചെയ്തു. ഈ സമയത്ത് നിരവധി അറബികൾ, പേർഷ്യക്കാർ, ഗുജറാത്തികൾ, തമിഴർ, ബംഗാളികൾ, ചൈനക്കാർ എന്നിവർ വ്യാപാരത്തിനായി ഇവിടെയെത്തിത്തുടങ്ങി.ജപ്പാനീസ്, സയാമീസ്, യഹൂദർ എന്നിവരുൾപ്പെടെയുള്ള മറ്റു വിഭാഗങ്ങളും ഈ തുറമുഖത്തിൻറെ സാമ്പത്തികോന്നതി കണ്ടറിഞ്ഞു. മലാക്കൻ സാമ്രാജ്യം സയാമീസ്, മജാപാഹിറ്റ് എന്നിവയുടെ ആധിപത്യത്തിൻ കീഴിലാകാതെയിരിക്കുവാൻ ചൈനയുടെ മിംഗ് രാജവംശവുമായി അദ്ദേഹം ബന്ധം സ്ഥാപിച്ചു. ഈ പുതിയ ബന്ധം സ്ഥാപിച്ചതിനെത്തുടർന്ന്, സമൃദ്ധമായ മലാക്ക തുറമുഖത്ത് ആദ്യ ചൈനീസ് സന്ദർശകനായ മാ ഹ്യുയാൻ, അഡ്മിറൽ ഷെങ് ഹെയുമായി ചേർന്ന് സഞ്ചരിച്ചു. 

ചുറ്റുപാടും മരക്കുറ്റികൾകൊണ്ട് സംരക്ഷണ മതിലും ഇതിന് നാല് കവാടങ്ങളും കാവൽ ഗോപുരങ്ങളും ചേർന്ന വളരെ നന്നായി സംവിധാനം ചെയ്ത ഒരു പട്ടണമായിരുന്നു മലാക്ക. ഗോപുര മതിലുകൾക്കുള്ളിലായി രണ്ടാമതൊരു ഒരു കോട്ടയും അതിനുള്ളിൽ കച്ചവടക്കാരുടെ ഗോഡൗണുകൾ, ട്രഷറി, ഭക്ഷണസംഭരണ ശാലകൾ എന്നിവയും നിലനിന്നിരുന്നു. മലാക്ക നദി ഈ നഗരത്തെ രണ്ടു തുല്യ ഭാഗങ്ങളായി വിഭജിക്കുകയും തെക്കൻ പാതി ആന്തരിക നഗരവും, രാജധാനിയും ഉൾപ്പെടുന്നതും, വടക്കൻ പാതി ഒരു പാലത്തിലൂടെ എത്തിച്ചേരാവുന്നതും നദീമുഖത്തുനിന്ന് കുറച്ചു ദൂരത്തിൽ അനേകം വിദേശ കച്ചവടക്കാരുടെ വസതികൾ ഉൾപ്പെടുന്നതുമാണ്. ഈ പാലവും അതിന്റെ സമീപ പ്രദേശങ്ങളും എല്ലാ വാണിജ്യ പ്രവർത്തനങ്ങളുടേയും പ്രധാന വേദിയായിരുന്നു. സ്വദേശ വിദേശ യാനങ്ങൾക്ക് ചരക്കുകൾ കയറ്റി പോകുവാനും ഇറക്കുവാനും യോജിച്ച രീതിയിലുള്ളതായിരുന്നു തുറമുഖം നിലനിന്നിരുന്നത്. 

അറബ്, പേർഷ്യൻ, ഇന്ത്യൻ വ്യാപാരികളുടെ സ്വാധീനം കാരണമായി മലാക്ക ഒരു ഇസ്ലാമിക സുൽത്താനേറ്റ് ആയി മാറി. പസായിയിൽ നിന്നുള്ള ഒരു രാജകുമാരിയെ വിവാഹം ചെയ്തപ്പോൾ പരമേശ്വര ഇസ്ലാം മതം സ്വീകരിച്ച് സുൽത്താൻ ഇങ്കന്ദർ ഷാ എന്നു പേര് മാറ്റുകയും ചെയ്തു. ഒരു സാമ്രാജ്യമായുള്ള മെലാകയുടെ ഉദയത്തോടെ മജാപഹിത്, സയാമീസ് സാമ്രാജ്യങ്ങൾക്ക് അതിനെ പിടിച്ചടക്കാൻ കഴിയാതെ വന്നു, പ്രത്യേകിച്ചും അതിൻറെ ചൈനീസ് സംരക്ഷണത്താൽ. ഈ കാലയളവിൽ ഒരു ഹിന്ദു-മലയൻ, തമിഴ്-മലയൻ സമൂഹവും രൂപീകൃതമായി. സുൽത്താൻ 1414-ൽ മരണമടയുകയും അദ്ദേഹത്തിൻറെ പുത്രൻ മെഗാത് ഇസ്കന്ദർ ഷാ പിൻഗാമിയായി അവരോധിതനാകുകയും ചെയ്തു.  

മലാക്കയിലെ എട്ടാമത്തെ സുൽത്താനേറ്റിലെ മഹ്മൂദ് ഷായുടെ കാലത്തും മലാക്ക അഭിവൃദ്ധിയിൽ തുടർന്നു. വിവധി വർഗ്ഗക്കാർ അവരവരുടേതായ പ്രത്യേക വ്യാപാരസാധനങ്ങളുമായി ഇവിടെ എത്തിച്ചേർന്നു. ഇവിടെത്തിയിരുന്ന ഗുജറാത്തികളും തമിഴന്മാരും ബംഗാളികളും തുണി വ്യാപാരികളായിരുന്നു. അറബികളും പേർഷ്യക്കാരും തങ്ങളുടെ ചൈനയിൽ നിന്നുള്ള ചരക്കുകൾ തങ്ങളുടെ യാനങ്ങളിൽ നിറയ്ക്കാനായി കാത്തുകിടന്നിരുന്നു. ചൈനാക്കാർ പ്രധാനമായി പട്ട്, കർപ്പൂരം, പോർസലൈൻ എന്നിവയുടെ വ്യാപാരത്തിലാണ് ശ്രദ്ധിച്ചിരുന്നത്.മലയൻ ദ്വീപസമൂഹത്തിലെ തദ്ദേശീയ നിവാസികളായ ബുഗീസിനെപ്പോലുള്ളവരും മറ്റു ദ്വീപ് ജനങ്ങളും പ്രധാനമായും സുഗന്ധവ്യഞ്ജനങ്ങളിലും ചന്ദനത്തടിയുടെ വ്യാപാരത്തിലും വ്യാപൃതരായിരുന്നു. മിനങ്കാബൌ ജനങ്ങൾ കുരുമുളക്, സ്വർണ്ണം എന്നിവ, ജാവക്കാർ അരി ഇറക്കുമതി ചെയ്ത ഭക്ഷ്യവിഭവങ്ങൾ എന്നിവയുടേയും വ്യാപാരം നിയന്ത്രിച്ചിരുന്നു. മറ്റ് കച്ചവടക്കാരെപ്പോലെ, ചൈനാക്കാർ ഈ പട്ടണത്തിൽ അവരുടെ സ്വന്തമായ സ്വാധീനമുള്ള ഒരു പ്രദേശം സ്ഥാപിച്ചിരുന്നു. ചൈനക്കാർ തുറമുഖത്തിൻറെ തെക്കുകിഴക്കൻ ഭാഗത്ത് ഒരു കുന്നിനു ചുറ്റുമുള്ള ബുകിറ്റ് സിന എന്ന പ്രദേശത്ത് അധിനിവേശം നടത്തുകയും അവിടെ ക്ഷേത്രങ്ങളും ഹാംഗ് ലീ പോ എന്ന കിണറും നിർമ്മിച്ചിരുന്നു. മലാക്കയിലെ ആറാമത്തെ സുൽത്താനായിരുന്ന മൻസൂർ ഷായുടെ അഞ്ചാമത്തെ പത്നിയും മിങ്ങ് രാജവംശത്തിലെ ചൈനീസ രാജകുമാരിയുമായിരുന്ന ഹാംഗ് ലീ പോയുടെ പേരായിരുന്നു ഇതിനു നൽകിയിരുന്നത്. 


</doc>
<doc id="399936" url="https://ml.wikipedia.org/wiki?curid=399936" title="ബുരിഗംഗ നദി">
ബുരിഗംഗ നദി

ബംഗ്ലാദേശിന്റെ തലസ്ഥാനമായ ധാക്കയുടെ തെക്കുപടിഞ്ഞാറൻ പ്രാന്തപ്രദേശങ്ങളിലൂടെ ഒഴുകുന്ന നദിയാണ് ബുരിഗംഗ (). കലാട്ടിയയ്ക്കു സമീപം ധാലേശ്വരി നദിയുടെ കൈവഴിയായ കർണാട്ടലിയിൽ നിന്നാണ് ഇത് ഉത്ഭവിക്കുന്നത്. ഈ നദിക്ക് 27 കിലോമീറ്റർ നീളവും ശരാശരി 400 മീറ്റർ വീതിയുമുണ്ട്. 7.6 മീറ്റർ മുതൽ 18 മീറ്റർ വരെ ആഴമുള്ള ഈ നദിയിലാണ് ബംഗ്ലാദേശിലെ ഏറ്റവും ജനത്തിരക്കേറിയ തുറമുഖമായ ധാക്ക സ്ഥിതിചെയ്യുന്നത്. നിരന്തരം മലിനീകരണത്തിനു വിധേയമായിക്കൊണ്ടിരിക്കുന്ന ബൂരിഗംഗ നദി ധാക്കാ തുറമുഖത്തിലെ ആളുകളുടെ ആരോഗ്യത്തിനു കനത്ത വെല്ലുവിളി സൃഷ്ടിക്കുന്നുണ്ട്. ഒരുകാലത്ത് ബംഗ്ലാദേശി തലസ്ഥാനത്തിന്റെ ജീവരേഖയായിരുന്ന ഈ നദി ഇന്ന് രാജ്യത്തെ ഏറ്റവും മലിനീകരിക്കപ്പെട്ട നദികളിലൊന്നായി മാറിയിരിക്കുന്നു.

ബുരിഗംഗാ നദിക്ക് ആ പേരു ലഭിച്ചതുമായി ബന്ധപ്പെട്ട് ഒരു കഥയുണ്ട്. പണ്ടുകാലത്ത് ഗംഗാ നദിയുടെ ഒരു കൈവഴി ധാലേശ്വരി നദി മുഖേന ബംഗാൾ ഉൾക്കടലിൽ പതിച്ചിരുന്നതായി വിശ്വസിക്കുന്നു. കാലാന്തരത്തിൽ ഈ കൈവഴിയുടെ ഗതി മാറുകയും ഗംഗയുടെ പ്രധാന ഒഴുക്കിൽ നിന്നു പൂർണ്ണമായും വേർപെടുകയും ചെയ്തു. അതോടെ ഈ കൈവഴിക്ക് 'പുരാതന ഗംഗ' എന്നർത്ഥത്തിൽ 'ബുരിഗംഗ' എന്ന പേരുലഭിച്ചു.

ബംഗ്ലാദേശിലൂടെ ഒഴുകുന്ന ഗംഗാ നദിയുടെ പ്രധാന കൈവഴിയായ പത്മ നദിക്ക് എ.ഡി. 1600-നും 2000-ത്തിനുമിടയിൽ സാരമായ ഗതിമാറ്റമുണ്ടായി. അതിനുമുമ്പ് ഏതൊക്കെ വഴികളിലൂടെയാണ് പത്മ ഒഴുകിയിരുന്നതെന്നു കൃത്യമായി കണ്ടെത്താൻ കഴിഞ്ഞിട്ടില്ല. ബുരിഗംഗ, രാംപുർ ബോലിയ (രാജ്ഷാഹി), ചലൻ ബീൽ, ധാലേശ്വരി, ധാക്ക, മേഘ്ന എന്നിവിടങ്ങളിലൂടെ പത്മാ നദി ഒഴുകിയിരുന്നതായി പറയപ്പെടുന്നു. ബൂരിഗംഗ എങ്ങനെയാണ് ഗംഗാ നദിയിൽ നിന്നു പൂർണ്ണമായും വേർപെട്ടതെന്നു കണ്ടെത്തിയിട്ടില്ല. മുഗൾ സാമ്രാജ്യകാലം മുതൽ ബൂരി ഗംഗ നദിയോടു ചേർന്ന് ധാക്ക തുറമുഖം പ്രവർത്തിച്ചിരുന്നതായി രേഖപ്പെടുത്തിയിട്ടുണ്ട്. ബുരിഗംഗയിലെ കൂറ്റൻ തിരമാലകൾ മുഗൾ ചക്രവർത്തിമാരെ അത്ഭുതപ്പെടുത്തിയിരുന്നതായി പറയപ്പെടുന്നു.

ബംഗ്ലാദേശിലെ കലാട്ടിയയ്ക്കു സമീപം ധാലേശ്വരി നദിയിൽ നിന്നാണ് ബുരി ഗംഗാ നദി ഉത്ഭവിക്കുന്നത്. ധാക്ക, നാരായൺ ഗഞ്ച് എന്നീ ജില്ലകളിലൂടെ ഒഴുകുന്ന ഈ നദിക്ക് ആകെ 27 കിലോമീറ്റർ നീളമുണ്ട്. കമ്രാൻ ഗീർ ചാർ എന്ന സ്ഥലത്തു വച്ച് തുരഗ് നദി ബുരിഗംഗയിൽ ചേരുന്നു. ബുരിഗംഗാ നദിയിലെ ഭൂരിഭാഗം ജലവും തുരഗ് നദിയിൽ നിന്നാണ് ലഭിക്കുന്നത്.

ബംഗ്ലാദേശിന്റെ സമ്പദ്‌വ്യവസ്ഥയിൽ നിർണ്ണായക സ്വാധീനം ചെലുത്തുന്ന ധാക്ക തുറമുഖം ബുരിഗംഗ നദിയിലാണ് സ്ഥിതിചെയ്യുന്നത്. യാത്രക്കാരുടെ എണ്ണത്തിന്റെ അടിസ്ഥാനത്തിൽ രാജ്യത്തെ ഏറ്റവും തിരക്കേറിയ തുറമുഖമാണിത്. രാജ്യത്തിന്റെ വിവിധ ഭാഗങ്ങളിലേക്കും പല വിദേശ രാജ്യങ്ങളിലേക്കുമുള്ള കപ്പലുകൾ ഈ തുറമുഖം വഴി കടന്നുപോകുന്നു. അരി, പട്ട്, പരുത്തി, ചണം എന്നിങ്ങനെ ബംഗ്ലാദേശിനു മികച്ച വരുമാനം നേടിത്തരുന്ന പല ഉൽപ്പന്നങ്ങളും ഈ തുറമുഖത്തിലൂടെ കയറ്റുമതി ചെയ്യുന്നുണ്ട്. ധാക്കയുടെ വികസനത്തിൽ ബുരിഗംഗ നദി നിർണ്ണായക പങ്കുവഹിച്ചിരുന്നു.

ഒരുകാലത്ത് ധാക്കാ നഗരത്തിലെ പ്രധാന കുടിവെള്ള സ്രോതസ്സായിരുന്നു ബുരിഗംഗ. എന്നാൽ ഇന്ന് കടുത്ത മലിനീകരണം മൂലം ഇവിടുത്തെ ജലം കുടിക്കാൻ യോഗ്യമല്ലാതായിത്തീർന്നിരിക്കുന്നു. വീടുകൾ, ഫാക്ടറികൾ, ആശുപത്രികൾ എന്നിവിടങ്ങളിൽ നിന്നുള്ള മാലന്യങ്ങൾ, മൃഗങ്ങളുടെ ജഡങ്ങൾ, പ്ലാസ്റ്റിക്, എണ്ണ എന്നിവയാൽ ബുരിഗംഗ നദി നിരന്തരം മലിനപ്പെട്ടുകൊണ്ടിരിക്കുന്നു. എല്ലാ ദിവസവും നദിയിലേക്ക് 21600 ഘനമീറ്റർ മാലിന്യം നിക്ഷേപിക്കപ്പെടുന്നതായി ബംഗ്ലാദേശിന്റെ പരിസ്ഥിതി മന്ത്രാലയം തന്നെ കണ്ടെത്തിയിട്ടുണ്ട്. ധാക്കയ്ക്കു സമീപമുള്ള ഒമ്പതു വ്യവസായ സ്ഥാപനങ്ങളാണ് ബുരിഗംഗയെ പ്രധാനമായും മലിനമാക്കുന്നതെന്ന് വിദഗ്ദ്ധർ പറയുന്നു. ബംഗ്ലാദേശിൽ ഏറ്റവും കൂടുതൽ മലിനമാക്കപ്പെടുന്ന നദികളിലൊന്നായ ബുരിഗംഗ കടുത്ത വരൾച്ചാഭീഷണിയും നേരിടുന്നു. ധാക്കാ നഗരത്തിലെ ജനത്തിരക്കു വർദ്ധിക്കുന്നതിനനുസരിച്ച് നദീതീരത്ത് ധാരാളം കെട്ടിടങ്ങൾ നിർമ്മിക്കുന്നുണ്ട്. ഇതിന്റെ ഫലമായി നദിയുടെ പല ഭാഗങ്ങളിലും വെള്ളത്തിനു പകരം ചെളി അടിഞ്ഞുകൂടിയിരിക്കുന്നു. കടുത്ത മലിനീകരണവും വരൾച്ചാ ഭീഷണിയും നേരിടുന്ന നദിയുടെ സംരക്ഷണത്തിനായി 2009-ൽ 'ബുരിഗംഗ റിവർ കീപ്പർ' എന്ന സംഘടന രൂപീകരിച്ചു. അതിനുശേഷം നദീ സംരക്ഷണ പ്രവർത്തനങ്ങൾ ഊർജ്ജിതമായി നടന്നു. ബംഗ്ലാദേശ് സർക്കാരിന്റെ ഇടപെടൽ മൂലം 2016-17 കാലഘട്ടത്തിൽ നദീജലത്തിന്റെ നിലവാരം മെച്ചപ്പെട്ടിട്ടുണ്ട്.



</doc>
<doc id="399942" url="https://ml.wikipedia.org/wiki?curid=399942" title="അയ്യപ്പൻ വിളക്ക്">
അയ്യപ്പൻ വിളക്ക്

ശബരിമല ശാസ്താവുമായി ബന്ധപ്പെട്ട ഒരു ആചാര കലയാണ്‌ അയ്യപ്പൻ വിളക്ക്.

അയ്യപ്പന്റെ ജനനവും, പന്തളം കൊട്ടാരത്തിലെ ബാല്യവും കൗമാരവും പുലിപ്പാൽ തേടിയുള്ള യാത്രയും വാവരുമായുള്ള ചങ്ങാത്തവും, മഹിഷിയുമായുള്ള യുദ്ധവും, ശബരിമലയിലേക്കുള്ള യാത്രയും എല്ലാം പാട്ടിന്റെ ഈരടികളോടെ ഇതിൽ അവതരിപ്പിക്കുന്നു. 
അയ്യപ്പൻ വിളക്കിന് പാട്ടിനാണ് പ്രാധാന്യമെങ്കിലും അതിൽ തന്നെ കാണിപ്പാട്ട്, കാൽ വിളക്ക്, അരവിളക്ക്, മുഴുവൻ വിളക്ക് എന്നിങ്ങനെയുള്ള വിഭാഗങ്ങളുണ്ട്. കാണിപ്പാട്ടിൽ അയ്യപ്പന്റെ കോമരം (വെളിച്ചപ്പാട്) തുള്ളി വന്നു കല്പനകൾ നൽകുന്നു. ഈ ചടങ്ങിൽ അയ്യപ്പന് മാത്രമാണ് ചെറിയൊരു ക്ഷേത്രം പണിയുന്നത്. കാൽ വിളക്കിൽ അയ്യപ്പനും ഭഗവതിക്കും ക്ഷേത്രമുണ്ട്. അരവിളക്കിനു അയ്യപ്പനും ഭഗവതിക്കും ക്ഷേത്രങ്ങളും വാവർക്ക് പള്ളിയും പണിയുന്നു. മറ്റുള്ളവർക്ക് സ്ഥാനം കണ്ടു പ്രതിഷ്ഠിക്കുന്നു.

കാണിപ്പാട്ട്, കാൽ വിളക്ക്, അരവിളക്ക്, തുടങ്ങിയവ വീടുകളിൽ നടത്താവുന്നതാണ്. എന്നാൽ മുഴുവൻ വിളക്ക് എന്നത് ദേശവിളക്കായാണ് നടത്താറ്. ദേശവിളക്കിനു് അയ്യപ്പൻ, ഭഗവതി, ഭൂതഗണങ്ങളായ കൊച്ചു കടുത്ത, കരിമല, എന്നിവർക്ക് ക്ഷേത്രങ്ങളും വാവർക്ക് പള്ളിയും പണിയുന്നു. കൂടാതെ അയ്യപന്റെ ക്ഷേത്രത്തിനു മുൻപിൽ മണി മണ്ഡപവും ഗോപുരവും തീർക്കുന്നു. നാഗരാജാവിനും ഗണപതിക്കും സരസ്വതിക്കും പീഡാചാരമാണ്. വൈകുന്നേരം തുടങ്ങുന്ന അയ്യപ്പൻ വിളക്ക് പിറ്റേന്ന് പുലർച്ചയോടെയാണ് അവസാനിക്കുന്നത്. അയ്യപ്പൻ വിളക്ക് എന്നാണു പേരെങ്കിലും പാലക്കൊമ്പ് എഴുന്നള്ളിക്കുന്നതും പുലർച്ചക്കുള്ള പൂജയും ഭഗവതിക്കാണ്.

വാഴപ്പോള, മുളയാണി, ഈർക്കലി ആണി, കുരുത്തോല, തോരണങ്ങൾ എന്നിവ ഉപയോഗിച്ചു കലാകാരന്മാരുടെ വൈദഗ്ധ്യവും ഉപയോഗിച്ചാണ് അയ്യപ്പൻ വിളക്കിനു ക്ഷേത്രങ്ങൾ പണിയുന്നത്. 

കേരളത്തിന്റെ സാംസ്കാരിക തലസ്ഥാനമായ തൃശൂർ തന്നെയാണ് അയ്യപ്പൻ വിളക്കിന്റെ ഈറ്റില്ലം എന്ന് പറയാവുന്നത്. കൂടാതെ പാലക്കാട്‌, ഏറണാകുളം ജില്ലകളിലെ ചില പ്രദേശങ്ങളിലും അയ്യപ്പൻ വിളക്ക് കണ്ടുവരുന്നുണ്ടെങ്കിലും തനതായ പൂജയും പാട്ടുകളുമായി അയ്യപ്പൻ വിളക്ക് കണ്ടുവരുന്നത് തൃശൂർ ജില്ലയിലെ പ്രദേശങ്ങളിലാണ്. ഏകദേശം ഇരുപതു പേരെങ്കിലും അയ്യപ്പൻ വിളക്കിനു ക്ഷേത്രം പണിയുന്നതിനും പാടുന്നതിനും അയ്യപ്പന്റെയും മറ്റും വേഷങ്ങൾ കെട്ടി ആടുന്നതിനും ഒരു സംഘത്തിൽ വേണം.

ഗണപതി, ഗുരു, പന്തൽ, സരസ്വതി തുടങ്ങിയവർക്ക്‌ സ്തുതി പാടി അസുരനായ ശൂർപകന്റെ ചരിത്രം പാടിയാണ് അയ്യപ്പൻ വിളക്കിലെ പാട്ട് ആരംഭിക്കുന്നത്. പാലകൊമ്പ് എഴുന്നള്ളിക്കൽ, പാട്ട്, അയ്യപ്പനും വാവരുമായുള്ള വെട്ടുതടവ്‌, കണലാട്ടം, എന്നീ ചടങ്ങുകൾക്ക് ശേഷം ഗുരുതിയോടെ ചടങ്ങുകൾ അവസാനിക്കുന്നു.
ജാതിമതഭേദമന്യേ എല്ലാവരെയും മനുഷ്യന്മാരായി ഉൾക്കൊള്ളുക എന്നും ദു:ഖത്തിലും സുഖത്തിലും വൈരമില്ലാതെ തുണയാവുക എന്നൊരു സന്ദേശവും അയ്യപ്പന്റെയും വാവരുടെയും സൗഹൃദ വർണനയിലൂടെ അയ്യപ്പൻ വിളക്ക് നൽകുന്നുണ്ട്.


</doc>
<doc id="399958" url="https://ml.wikipedia.org/wiki?curid=399958" title="ക്വിങ്ങ്മിങ്ങ് ഫെസ്റ്റിവൽ">
ക്വിങ്ങ്മിങ്ങ് ഫെസ്റ്റിവൽ

ഒരു പരമ്പരാഗത ചൈനീസ് ആഘോഷമാണ് ക്വിങ്ങ്മിങ്ങ് ഫെസ്റ്റിവൽ (ഇംഗ്ലീഷ്: Qingming Festival). "ചിങ്ങ്മിങ്ങ് ഫെസ്റ്റിവൽ" എന്നും അറിയപ്പെടുന്നു. ശവകുടീരങ്ങൾ ശുചിയാക്കുന്ന ദിനം ( Tomb sweeping day) ആണിത്.
ഈ ദിവസം ചൈനക്കാർ അവരുടെ പൂർവ്വികരുടെ ശവകുടീരങ്ങൾ സന്ദർശിക്കുകയും അവർക്ക് പ്രാർത്ഥനകൾ അർപ്പിക്കുകയും അവിടം വൃത്തിയാക്കുകയും ചെയ്യുന്നു

പുരാതന ചൈനീസ് പൈന്റിങ്ങായ സാങ്ങ് സെഡുവന്റെ " ക്വിങ്ങ്മിങ്ങ് റോൾ" കൈഫങ്ങ് നഗരത്തിലെ ആഘോഷം ചിത്രീകരിക്കുന്നത് ഇങ്ങനെ.


</doc>
<doc id="399970" url="https://ml.wikipedia.org/wiki?curid=399970" title="ഇബ്ൻ-ഇ-ശാഫി">
ഇബ്ൻ-ഇ-ശാഫി

ഇബ്‌നെ-ഇ-ശാഫി(ഇബ്‌നെ ഷാഫി എന്നും എഴുതും) എന്നത് പാകിസ്താനിലെ പ്രശസ്തനായ ഒരു അപസർപ്പക നോവലിസ്റ്റായ അസ്റാർ അഹമ്മദിന്റെ തൂലിക നാമമാണ്. അദ്ദേഹം പാകിസ്താനിലെ പ്രശസ്ത കവി കൂടിയായിരുന്നു.

അദ്ദേഹത്തിന്റെ പ്രധാന രചനകൾ ജാസൂസി ദുനിയാ അഥവാ ചാരന്മാരുടെ ലോകവും ഇമ്രാൻ സീരീസും ആണ്, ആക്ഷേപഹാസ്യത്തിന്റെയും കാവ്യാത്മകതയുടേം ഒരു വേറിട്ട മുഖമായിരുന്നു അസ്റാർ അഹമ്മദ് എന്ന ഇബ്ൻ-ഇ-ശാഫി.

അദ്ദേഹത്തിന്റെ രചനകൾ നിഗൂഢതയുടെയും സാഹസികതയുടെയും പ്രണയത്തിന്റെയും അക്രമത്തിന്റെയും ഒരു മികച്ച സങ്കലനമായിരുന്നു , അത്കൊണ്ട്തന്നെ സൗത് ഏഷ്യയിൽ തന്റേതായ ഒരു വലിയ ആരാധകവൃന്ദത്തെ അദ്ദേഹത്തിന് സൃഷ്ടിക്കുവാൻ സാധിച്ചു.

ഇബ്ൻ ശാഫി ജൂലൈ 26, 1928-ഇൽ അലഹബാദ് ജില്ലയിലെ നാര എന്ന ചെറിയ ഒരു ഗ്രാമത്തിലാണ് ജനിച്ചത്.അദ്ദേഹത്തിന്റെ അച്ഛന്റെ പേര്  സഫിഉള്ള എന്നും അമ്മയുടെ പേര് നസീറാൻ ബീബി എന്നുമായിരുന്നു.

ആഗ്ര യൂണിവേഴ്സിറ്റിയിൽ നിന്നും  ബിരുദം നേടി.1948 ഇൽ അദ്ദേഹം തന്റെ ആദ്യ ജോലി ആരംഭിച്ചു, നിഖാത്പുബ്ലിക്കേഷൻസ് എന്ന കമ്പനിയിൽ കവിതകൾ എടിത് ചെയ്യുക എന്നതായിരുന്നു ജോലി.അദ്ദേഹത്തിന്റെ ആദ്യ rachanakal 1940 കാലിൽ ആരംഭിച്ചിരുന്നു. അപ്പോൾ അദ്ദേഹം ഇന്ത്യയിൽ ആയിരുന്നു.അദ്ദേഹം അലഹബാദ് യൂണിവേഴ്സിറ്റിയിലും പഠിച്ചിരുന്നു.പ്രൊഫെസർ,Dr മുഹമ്മദ് യൂസർ  അദ്ദേഹത്തിന്റെ സഹപാഠിയായിരുന്നു.മുസ്തഫ സൈദിഅദ്ദേഹത്തിന്റെ ഒരു വർഷം സീനിയറും ആയിരുന്നു.1947 ഇൽ സ്വാതന്ത്ര്യത്തിനു ശേഷം ഇന്ത്യയും പാകിസ്താനുമായി വിഭജിച്ചപ്പോൾ, 1950 കളുടെ തുടക്കത്തിൽ അദ്ദേഹം ഒരു സെക്കന്ററി സ്കൂളിൽ അധ്യാപകനായിരിക്കെ തന്നെ തന്റെ നോവൽ എഴുത്തുകൾ ആരംഭിച്ചു, ആ സമയത് പാർട്ട് ടൈം ആയി പഠിക്കാനും അദ്ദേഹം സമയം കണ്ടെത്തി. പിന്നീട 1952 ഇൽ അദ്ദേഹം പാകിസ്ഥാനിലേക്ക് പോയി.പാകിസ്താനിലെ സിന്ധിലെ കറാച്ചിയിലേക്കായിരുന്നു അദ്ദേഹത്തിന്റെ പലായനം. അവിടെവെച്ച് 'ഇസ്‌റാർ  പബ്ലിക്കേഷൻസ്' എന്ന പേരിൽ സ്വൊന്തമായി ഒരു കമ്പനി അദ്ദേഹം ആരംഭിച്ചു.

1953 ഇൽ അദ്ദേഹം ഉമാ സൽ‍മ ഖാത്തൂൻ എന്ന യുവതിയെ ജീവിത സഖിയാക്കി. 1960 മുതൽ 1963 വരെ അദ്ദേഹം കടുത്ത നിരാശയിലാണ് ജീവിച്ചത്. എന്നാൽ അതിനെയെല്ലാം മറികടന്നുകൊണ്ട് തന്റെ വിഖ്യാതമായ ഇമ്രാൻ സീരീസുമായ് അദ്ദേഹം വിപണി കീഴടക്കി. അക്കാലത്തെ ബെസ്ററ് സെല്ലെർ ആയിരുന്നു അത്.അദ്ദേഹം ജാസൂസി ദുനിയയുടെ ഭാഗമായി 36 നോവലുകളും ഇമ്രാൻ സീരീസിന്റെ ഭാഗമായി 79 നോവലുകളും തന്റെ വിഷാദ രോഗത്തിൽ നിന്നും മുക്തി നേടിയപ്പോൾ എഴുതിയതാണ് 1970 ഇൽ കുറ്റാന്വേഷകർക്കുവേണ്ടിയുള്ള പ്രത്യേക പരിശീലനത്തിന്റെ ഭാഗമായി അദ്ദേഹം മാറി.തന്റെ 52 ആം വയസ്സിൽ പാൻക്രിയാറ്റിക് കാന്സര് ബാധയെത്തുടർന്ന് 1980 ജൂലൈ 26 നു അദ്ദേഹം ഈ ലോകത്തോട് വിടപറഞ്ഞു.

ഇബ്നെ സഫിയുടെ രചനകളെ രണ്ടു വിഭാഗങ്ങളായി തിരിക്കാം

1 . മിസ്റ്റിക് നോവലുകൾ

2 . ചെറുകഥകളും ആക്ഷേപഹാസ്യ-തമാശാ കുറിപ്പുകളും 

ഇബ്നു-ഇ-സഫി തന്റെ ബാല്യകാലത്തു തന്നെ കവിത എഴുതാൻ തുടങ്ങി, ദക്ഷിണ-ഏഷ്യൻ സമുദായത്തിൽ വളരെ പെട്ടെന്നു തന്നെ പ്രശംസ പിടിച്ചു പറ്റാൻ അദ്ദേഹത്തിനായി . ബാച്ചിലർ ഓഫ് ആർട്ട്സിന്റെ പൂർത്തീകരണത്തിനു ശേഷം അദ്ദേഹം "സിനിക്കി (സൈനിക്) സോൾജിയർ", "തുഗ്ലൽ ഫർഗാൻ" മുതലായ വിവിധ പേരുകളിൽ ഷോർട്ട് സ്റ്റോറികൾ, നർമ്മം, ആക്ഷേപ ഹാസ്യം തുടങ്ങിയവ എഴുതാൻ തുടങ്ങി. നഖത്ത് മാസികയിൽ അദ്ദേഹത്തിന്റെ നിരവധി രചനകൾ പ്രസിദ്ധീകരിച്ചു. രാഷ്ട്രീയ വിഷയങ്ങൾ മുതൽ സാഹിത്യം വരെയുള്ള വിവിധ വിഷയങ്ങളെക്കുറിച്ച് അദ്ദേഹം പറഞ്ഞു. 1940-കളിലെ തന്റെ ആദ്യകാല കൃതികൾ ചെറുകഥകളും നർമ്മവും ചമയവുമായിരുന്നു.

ഒരു ആത്മകഥ ലേഖനത്തിൽ വന്നതനുസരിച്ച് അദ്ദേഹം എഴുത്തിലേക്ക് വന്നതിന്റെ കാരണം പറയുന്നുണ്ട് , ഒരു സാഹിത്യ സമ്മേളനത്തിൽ ഒരാൾ ഉറുദു സാഹിത്യത്തിൽ ലൈംഗിക വിഷയങ്ങളെയല്ലാതെ മറ്റൊന്നുമുണ്ടാവില്ല എന്നു പറഞ്ഞു. ഈ ആശയത്തിനെ വെല്ലുവിളിക്കാനായി, 1952 ജനവരിയിൽ നഖാത് മാസികയിൽ  ഇബ്നു-സഫി ഡിറ്റക്ടീവ് നോവലുകൾ  എഴുതാൻ തുടങ്ങി, പരമ്പരക്ക് ജാസൂസി ദുനിയ എന്ന് പേരും നൽകി.

1955-ലാണ് ഇബ്ൻ ശാഫി ഇംറാൻ സീരീസ് ആരംഭിച്ചത്. ഇത് ജാസൂസി ദുനിയ പോലെത്തന്നെ പ്രശസ്തിയും വിജയവും നേടി. സാഹസികത, സസ്പെൻസ്, അക്രമം, റൊമാൻസ്, കോമഡി എന്നിവയുടെ മിശ്രിതമായിരുന്നു ഇബ്നു സഫിയുടെ നോവലുകൾ - വിശാലമായ വായനക്കാരിൽ വൻ ജനപ്രീതി നേടിയെടുത്തു. ഉറുദു സാഹിത്യ രംഗത്ത് ഇബ്ൻ ശാഫിയുടെ സ്വാധീനം ശക്തമായിരുന്നു. അദ്ദേഹത്തിന്റെ നോവലുകൾ പല പ്രാദേശിക ഭാഷകളിലേക്കും വിവർത്തനം ചെയ്യപ്പെട്ടിട്ടുണ്ട്. പാകിസ്താനിലെയും ഇന്ത്യയിലെയും കരിഞ്ചന്തകളിൽ  ശാഫിയുടെ പുസ്തകങ്ങൾ വിൽക്കപെടുന്നത് അസാധാരണമായിരുന്നില്ല, അവ എല്ലാ മാസവും തുടക്കത്തിൽ ആണ്  പ്രസിദ്ധീകരിച്ചിരുന്നത്.

പലപ്പോഴും, ഇബ്ൻ ശാഫി തന്റെ കഥകൾക്കായി സാങ്കൽപ്പിക ലോകങ്ങൾ സൃഷ്ടിച്ചു. ഈ ഫാന്റസി ലാൻഡ്സ് വായനക്കാരുടെ മനസ്സിൽ യഥാർഥമായി തീർക്കുന്നതിൽ അദ്ദേഹത്തിന് പ്രത്യേക കഴിവുണ്ടായിരുന്നു. അദ്ദേഹത്തിനെ ചില സാങ്കല്പിക ലോകങ്ങളും അവിടുത്തെ സാങ്കേതിക വിദഗ്ദ്ധരും ആണ്, ശക്രാൽ, കരഗാൽ, മക്ലാക്, സെറോളണ്ട്, തുടങ്ങിയവ. ഇന്ത്യയിലും പാകിസ്താനിലുമുള്ള നഗരങ്ങളിൽ ഇബ്ൻ സഫിയുടെ സാങ്കല്പിക നാമങ്ങളിലുള്ള  ബാറുകൾ, നൈറ്റ് ക്ലബ്ബുകൾ, ഹോട്ടലുകൾ എന്നിവ കാണാൻ കഴിയും. ദിൽകുഷ, ഫിസറോ, നയാഗ്ര, ടിപ്പ് ടോപ്പ്, ഹൈ സർക്കിൾ മുതലായവ ചില സ്ഥലങ്ങളാണ്.

ഹാസ്യവും നർമ്മവുമൊക്കെയായി ബൽദ്രാൻ കി മാലിക (ബാലദ്രാൻ രാജ്ഞി), അബ് തക് തീ  കഹാൻ(നിങ്ങൾ എവിടെയായിരുന്നു?),  ഷുമാൽ കാ ഫിറ്റ്ന (ദി ട്രബിൾ ഫ്രം നോർത്ത് ), ഗുൾറാരംഗ്, മോസീസ് ഖോപ്രിതുടങ്ങിയ ചുരുക്കം ചില സാഹസികതകളും എഴുതി. ഈ സാഹസികതകളിൽ, ഇബ്ൻ ശാഫി വായനക്കാരനെ തന്റെ ഭാവനയുടെ  വിചിത്ര ഭൂപ്രകൃതികളിലേക്ക് കൂട്ടികൊണ്ടുപോയി.

1959-ൽ, മനുഷ്യ മനഃശാസ്ത്രത്തെ  അടിസ്ഥാനമാക്കി ആദ്മി കി ജരൈൻ എന്ന കൃതി ഇബ്ൻ ശാഫി എഴുതാൻ ആരംഭിച്ചു. പക്ഷെ, അസുഖം കാരണം അത് പൂർത്തിയാക്കാൻ സാധിച്ചില്ല.

‌‌__സൂചിക__

</doc>
<doc id="399972" url="https://ml.wikipedia.org/wiki?curid=399972" title="ഓഖി ചുഴലിക്കാറ്റ്">
ഓഖി ചുഴലിക്കാറ്റ്

ഒരു തരം ചുഴലിക്കാറ്റിന് ബംഗ്ലാദേശിൽ ഉപയോഗിക്കുന്ന പേരാണ് ഓഖി. ഉഷ്ണമേഖലാ ചുഴലിക്കാറ്റുകളെ വേർതിരിച്ചറിയുന്നതിന് കാലാവസ്ഥാനിരീക്ഷകർ ഉപയോഗിക്കുന്ന പദങ്ങളിലൊന്നാണിത്. ബംഗ്ലാദേശിൽ കണ്ണ് എന്നർത്ഥമാണ് ഓഖിയ്ക്കുള്ളത്. തിരുവനന്തപുരം, കൊല്ലം, ഇടുക്കി, പത്തനംതിട്ട ജില്ലകളിൽ 2017 നവംബർ 30 ന് ആഞ്ഞുവീശിയ ചുഴലിക്കാറ്റ് വളരെയേറെ നഷ്ടം വിതച്ചു. തെക്കൻകേരളത്തിൽ മണിക്കൂറിൽ 120 കിലോമീറ്റർ വേഗത്തിൽ ഓഖി വ്യാപിക്കുന്നു എന്ന് കാലാവസ്ഥാനിരീക്ഷകർ മുന്നറിയിപ്പുനൽകിയിരുന്നു. ഓഖി കന്യാകുമാരിയ്ക്കും തിരുവനന്തപുരത്തിനും ഇടയ്ക്കാണ് രൂപപ്പെട്ടത്. കന്യാകുമാരിയ്ക്ക് തെക്കും ശ്രീലങ്കയ്ക്ക് പടിഢഞ്ഞാറും രൂപപ്പെട്ട ന്യൂനമർദമാണ് ഓഖി ചുഴലിക്കാറ്റായി വീശുന്നത്. 7.5 ഡിഗ്രി നോർത് ലാറ്റിറ്റ്യൂഡിലും 77.5 ഡിഗ്രി ഈസ്റ്റ് ലോംജിറ്റ്യൂഡിലും കന്യാകുമാരിയ്ക്ക് 55 കി.മീ. ചുറ്റുകയും തിരുവനന്തപുരത്ത് 120 കി.മീറ്ററും മിനിക്കോയ്ക്ക് തെക്കുകിഴക്ക് 480 കി.മീ. വേഗതയിലും ഓഖി മണിക്കൂറിൽ സഞ്ചരിക്കുന്നു.


</doc>
<doc id="399977" url="https://ml.wikipedia.org/wiki?curid=399977" title="പുഡു ജയിൽ">
പുഡു ജയിൽ

പുഡു ജയിൽ () മലയേഷ്യയിലെ കോലാലമ്പൂരിലെ ജയിലായിരുന്നു. പല ഘട്ടങ്ങളിലായി ബ്രിട്ടീഷ് മലയ കൊളോണിയൻ സർക്കാർ 1891നും 1895ഇടക്കു നിർമ്മിച്ച ഇത് ജലാൻ ഷായിലായിരുന്നു. $16,000 ചിലവാക്കി 394 മീട്ടർ ജയിലിന്റെ മതിൽ പണിതാണ് നിർമ്മാണം തുടങ്ങിയത്. അതിന്റെ ചരിത്രത്തിൽ ഒരിടത്ത് ലോകത്തിലെ ഏറ്റവും നീളം കൂടിയ ചുമർചിത്രംകൊണ്ട് അലങ്കരിച്ചിരുന്നു. സെല്ലുകൾ ചെറുതും ഇരുട്ടു നിറഞ്ഞവയുമായിരുന്നു. ജനലുകൾ ഷൂപ്പെട്ടിയുടെ വലിപ്പം മാത്രമുള്ളവയായിരുന്നു. 2012 ഡിസംബർ മാസത്തിൽ ജയിലിന്റെ മിക്കഭാഗങ്ങളും തകർത്തു. പ്രാധാന കവാടവും പുറംമതിലിന്റെ ചില ഭാഗങ്ങളും ഇപ്പോഴുമുണ്ട്.
പഴയ ചൈനീസ് ശ്മശാനം ഉണ്ടായിരുന്ന സ്ഥലത്താണ് പുഡു ജെയിൽ നിർമ്മിച്ചത്. ആ സമയയത്ത് പുലികൾ ഇടക്കിടെ വന്നിരുന്ന ഇടതൂർന്ന കാടായിരുന്നു. കുട്ടവാളികളെ ജോലിക്കായി ഉപയോഗിച്ചാണു് ജയിലിന്റെ പണി 1891ൽ തുടങ്ങിയത്. നാലു വർഷംകൊണ്ട് 1895ൽ പണി മുഴുവനാക്കി. പുഡു ജയിലിന്റെ ആദ്യത്തെ ഗവർണർ ലെഫ്. കേണൽ ജെ.എ.ബി എല്ലൻ ആയിരുന്നു.
പണി മുഴുവനായി കുറച്ച് മാസങ്ങൾക്കു ശേഷം 1895 ൽ കോളറയും പ്ലേഗും ജയിലിൽ പടർന്നു പിടിച്ച് കുറച്ച് നൂറോളം ജയിൽവാസികൾ മരിച്ചു. മുമ്പ് ഉണ്ടായിരുന്ന സെമിത്തേരിയിലെ കണറിൽ നിന്നുള്ള വെള്ളത്തിൽ നിന്നാണു്,കോളറ പടർന്നു പിടിച്ചത്.
ബ്രിട്ടീഷ് കോളനി അധികൃതർ നടത്തിയ പരിശോധനയിൽ കിണറിലെ വെള്ളത്തിൽ അനേകം കീടാണുക്കൾ ഉണ്ടെന്നു കണ്ടെത്തിയിരുന്നു. 1898 വരെ വെള്ളത്തിന്റെ പ്രശ്നത്തിനു പരഹാരം ഉണ്ടായില്ല.
1911ൽ, റിച്ചാഡ് ആൽഫ്രെഡ് ഏണസ്റ്റ് ക്ലർക്ക് എന്ന മിഡിൽസെക്സ് റെജിമെന്റിലെ മൂന്നാം ബറ്റാലിയനിലെ ഒരു പട്ടാളക്കാരനായിരുന്നു, പുഡു ജയിലിലെ ഒരു യൂറോപ്യനായ വാർഡർ
മുൻ കാല ചരിത്രത്തിൽ സെലങോർ സംസ്ഥാനത്തെ ഏക ജയിലായിരുന്നു. ഈ ജയിൽ കുറഞ്ഞ കാലത്തേക്കു ശിക്ഷിച്ചിട്ടുള്ള പുരുഷന്മാരും സ്ത്രീകളും ഇവിടെ ഉണ്ടായിരുന്നു. ജയിലിനു അന്തേവാസികളൂടെ ആവശ്യത്തിനു വേണ്ട സ്വയം പര്യാപ്തമായ പച്ചക്കറി തോട്ടം ഉണ്ടായിരുന്നു..

1984ൽ അന്തേവാസിയായിരുന്ന ഖൊങ് യെൻ ചോങ് ഏകദേശാം 2000ലിറർ ചായം ഉപയോഗിച്ച് ഭൂമദ്ധ്യ രേഖ ദൃശ്യങ്ങൾ മനസ്സിനെ ത്രസിപ്പിക്കുന്ന വിധത്തിൽ ചുമർ ചിത്രം വരക്കുകയുണ്ടായി. അതിന്റെ വലിപ്പം 860അടിX14 അടിയായിരുന്നു.ലോകത്തെ ഏറ്റവും നീളം കൂടിയ ചുമർ ചിത്രമായി ഗിന്നസ് ബുക്ക് ഓഫ് റെക്കോഡിൽ രേഖപ്പെടുത്തിയിരുന്നു. ഖോങ്ങിന് അന്തേവാസിയായിരുന്ന ഖോങ്ങിന് മുഴുവാക്കാനായില്ല. പിന്നീട് തിരിച്ചുവന്നു സ്വയം സേവകനായി മുഴുവനാക്കി.
രണ്ടാം ലോക മഹായുദ്ധ കാലത്ത്, ജപ്പാനീസ് അധിനിവേശകാലത്ത് യുദ്ധകുറ്റവാളികളെ ഇവിടെ തടവറയിലാക്കിയിരുന്നു..
രണ്ടാം ലോക മഹായുദ്ധ കാലത്ത്, ജപ്പാനീസ് അധിനിവേശകാലത്ത് യുദ്ധകുറ്റവാളികളെ ഇവിടെ തടവറയിലാക്കിയിരുന്നു..
1986ൽ പുഡു ജയിൽ വളയൽ നടന്നു. ഈ സംഭവത്തിൽ ഒരുകൂട്ടം തടവുകാർ ജയിൽ ഉദ്യോഗസ്ഥരിൽ രണ്ടു പേരെ ആറു ദിവസത്തേക്ക് ബന്ധികളാക്കി. മലയേഷ്യൻ പോലീസ് ജയിലിലേക്ക് കുതിച്ചെത്തി പ്രശ്നം പരിഹരിച്ചു. അവർ ആരുടേയും ആളപയാമില്ലാതെ തടവുകാരെ ഒതുക്കി ബന്ധികളെ രക്ഷപ്പെടുത്തി.

</doc>
<doc id="399984" url="https://ml.wikipedia.org/wiki?curid=399984" title="ബാബ്-എൽ-മൻഡേബ്">
ബാബ്-എൽ-മൻഡേബ്

ചെങ്കടലിനെ ഏഡൻ ഉൾക്കടലുമായി ബന്ധിപ്പിക്കുന്ന കടലിടുക്കാണ് ബാബ്-എൽ-മൻഡേബ് അഥവാ മൻഡേബ് കടലിടുക്ക്. അറേബ്യൻ ഉപദ്വീപിലെ യെമൻ എന്ന രാജ്യത്തിനും ഹോൺ ഒഫ് ആഫ്രിക്കയിലെ ജിബൂട്ടി, എറിത്രിയ എന്നീ പ്രദേശങ്ങൾക്കും ഇടയിലാണ് ഇത് സ്ഥിതിചെയ്യുന്നത്. ഈ കടലിടുക്ക് ഏഷ്യയെ ആഫ്രിക്കയിൽ നിന്നും വേർതിരിക്കുന്നു.

'ബാബ് എൽ മൻഡേബ്' എന്ന പേരിന്റെ ഉത്ഭവത്തെപ്പറ്റി അറേബ്യൻ ഇതിഹാസങ്ങളിൽ പരാമർശമുണ്ട്. പണ്ടുകാലത്തുണ്ടായ ഒരു ഭൂകമ്പത്തിന്റെ ഫലമായി എറിത്രിയ, ജിബൂട്ടി എന്നീ പ്രദേശങ്ങൾ അറേബ്യയിൽ നിന്നും വേർപെടുകയുണ്ടായി. അതിനുശേഷം ഈ പ്രദേശങ്ങൾക്കിടയിൽ ഒരു കടലിടുക്ക് രൂപം പ്രാപിച്ചു. ഭൂകമ്പത്തെത്തുടർന്ന് നിരവധി പേർ കടലിൽ മുങ്ങിമരിച്ചിരുന്നു. ഈ സംഭവത്തിന്റെ പശ്ചാത്തലത്തിലാണ് ഇവിടുത്തെ കടലിടുക്കിന് ബാബ് എൽ മാൻഡബ് എന്ന പേരു ലഭിച്ചതെന്നാണ് അറേബ്യൻ ഇതിഹാസങ്ങൾ പറയുന്നത്. ബാബ് എൽ മാൻദെബ് എന്ന വാക്കിന്റെ അർത്ഥം 'കണ്ണുനീരിന്റെ കവാടം' എന്നാണ്.

ഏഷ്യയ്ക്കും ആഫ്രിക്കയ്ക്കും ഇടയിൽ ചെങ്കടലിനെയും ഏഡൻ ഉൾക്കടലിനെയും ബന്ധിപ്പിക്കുന്ന സമുദ്ര ഭാഗമാണ് ബാബ് എൽ മാൻഡെബ് കടലിടുക്ക്. മെഡിറ്ററേനിയൻ കടലിനെയും ഇന്ത്യൻ മഹാസമുദ്രത്തെയും ചെങ്കടൽ, സൂയസ് കനാൽ എന്നിവ വഴി ബന്ധിപ്പിക്കുന്ന തന്ത്രപ്രധാനമായ പ്രദേശമാണിത്. 2006-ൽ ലോകമെമ്പാടും പ്രതിദിനം 43 ദശലക്ഷം ബാരൽ (68 ലക്ഷം ഘനമീറ്റർ) എണ്ണ കൈമാറ്റം ചെയ്യപ്പെട്ടതിൽ 3.3 ദശലക്ഷം ബാരലും (5.2 ലക്ഷം ഘനമീറ്റർ) ഈ കടലിടുക്ക് വഴിയാണ് കൊണ്ടുപോയതെന്നു കണക്കാക്കുന്നു.

യെമനിലെ റാസ് മെൻഹേലി മുതൽ ജിബൂട്ടിയിലെ റാസ് സിയാൻ വരെയുള്ള ബാബ് എൽ മാൻഡെബിന്റെ ഭാഗത്തിന് ഏകദേശം 30 കിലോമീറ്റർ നീളമുണ്ട്. പെറിം അഗ്നിപർവ്വതദ്വീപ് ഈ കടലിടുക്കിനെ രണ്ടായി വിഭജിക്കുന്നു. പെറിം ദ്വീപിന് കിഴക്കുള്ള ഭാഗം ബാബ് ഇസ്കന്ദർ (അലക്സാണ്ടർ കടലിടുക്ക്) എന്നും പടിഞ്ഞാറുള്ള ഭാഗം ഡക്ട് എൽ മായുൻ എന്നും അറിയപ്പെടുന്നു. ബാബ് ഇസ്കന്ദറിന് ഏകദേശം 2 മൈൽ (3 കിലോമീറ്റർ) വീതിയും 16 ഫാതം (30 മീറ്റർ) ആഴവുമുണ്ട്. ഡക്ട് എൽ മായുന് ഏകദേശം 16 മൈൽ (25 കിലോമീറ്റർ) വീതിയും 170 ഫാത്തം (310 മീറ്റർ) ആഴവുമുണ്ട്. ബാബ്-എൽ-മൻഡേബിന്റെ ഇരുഭാഗങ്ങളിലും സമുദ്രജലപ്രവാഹങ്ങളുണ്ട്. ഡക്ട് എൽ മായൂനിൽ 'സപ്ത സഹോദരൻമാർ' എന്നറിയപ്പെടുന്ന ഏഴു ചെറുദ്വീപുകളുണ്ട്.

മിയോസീൻ കാലഘട്ടത്തിലുണ്ടായ ടെക്ടോണിക്സ് ചലനങ്ങളുടെ ഫലമായി യെമനിനും എത്യോപ്യയ്ക്കുമിടയിൽ ദാനാകിൽ ഇസ്‌ത്‌മസ് എന്ന കരപ്രദേശമുണ്ടായി. ഒരു ലക്ഷം വർഷങ്ങൾക്കു മുമ്പ് സമുദ്രനിരപ്പിലുണ്ടായ വ്യതിചലനങ്ങൾ മൂലം ഈ കര പ്രദേശത്തിൽ നിന്നും ബാബ് എൽ മൻഡേബ് കടലിടുക്ക് രൂപംകൊണ്ടു. ആധുനിക മനുഷ്യന്റെ ആദ്യകാല കുടിയേറ്റങ്ങൾക്ക് ബാബ് എൽ മാൻഡേബ് സാക്ഷിയായിട്ടുണ്ടെന്നാണ് റീസന്റ് സിംഗിൾ ഒറിജിനൽ ഹൈപ്പോതെസിസ് പറയുന്നത്. ആ സമയത്ത് സമുദ്രങ്ങൾ കുറച്ചു താഴ്ന്നുകിടന്നിരുന്നതും ഉൾക്കടലിന് ആഴം കുറവായിരുന്നതും ദക്ഷിണേഷ്യൻ തീരത്തു നിന്നുള്ള കുടിയേറ്റത്തെ സഹായിച്ചിരുന്നുവെന്ന് കരുതുന്നു. ബി.സി. 1900-ത്തിൽ സെമറ്റിക് ഗീയസ് ഭാഷ സംസാരിച്ചിരുന്നവർ ആഫ്രിക്കയിലേക്കു കുടിയേറിയത് ബാബ് എൽ മാൻഡെബ് വഴിയാകാമെന്ന് എത്യോപ്യൻ ഓർത്തഡോക്സ് വൈഹെഡോ ചർച്ചും സൂചന നൽകുന്നുണ്ട്. ഇസ്ലാം മതത്തിന്റെ വ്യാപനത്തിനു മുമ്പ് ഹിംയാറൈറ്റ് സാമ്രാജ്യത്തെ തോൽപ്പിച്ച് ഹോൺ ഒഫ് ആഫ്രിക്കയിലെ പ്രമുഖ സാമ്രാജ്യമായ അക്സൂം തങ്ങളുടെ രാജ്യത്തിന്റെ വിസ്തൃതി ബാബ് എൽ മൻഡേബ് വരെ വ്യാപിപ്പിച്ചു.

ബാബ് എൽ മൻഡേബിനെ രണ്ടായി വിഭജിക്കുന്ന പെറിം ദ്വീപ് 1799-ൽ ബ്രിട്ടീഷുകാർ പിടിച്ചെടുത്തു. കടലിടുക്ക് ഉൾപ്പടെയുള്ള ദ്വീപിന്റെ അവകാശം ഉറപ്പിച്ചുകൊണ്ട് 1861-ൽ അവർ ഇവിടെ ഒരു ലൈറ്റ് ഹൗസ് സ്ഥാപിച്ചു. ചെങ്കടലിലൂടെയും സൂയസ് കനാലിലൂടെയുമുള്ള കപ്പൽ ഗതാഗതത്തെ നിയന്ത്രണത്തിലാക്കുക എന്നതായിരുന്നു ഇതിന്റെ ലക്ഷ്യം.

2008 ഫെബ്രുവരി 22-ന് ഉസാമ ബിൻ ലാദന്റെ അർദ്ധസഹോദരൻ താരേക് ബിൻ ലാദന്റെ കമ്പനി ബാബ് എൽ മൻഡേബിൽ ഒരു പാലം നിർമ്മിക്കുന്നതായി പ്രഖ്യാപിച്ചു. യെമനെ ജിബൂട്ടിയുമായി ബന്ധിപ്പിക്കുന്ന ഈ പാലത്തിന് 'ബ്രിഡ്ജ് ഓഫ് ദ ഹോൺസ്' എന്ന പേരുനൽകാനും തീരുമാനിച്ചു. അതിനുശേഷം ഡെൻമാർക്കിന്റെ സഹായത്തോടെ മിഡിൽ ഈസ്റ്റ് ഡെവലപ്മെന്റ് എൽ.എൻ.സി. ചെങ്കടലിനു കുറുകെ ലോകത്തിലെ ഏറ്റവും വലിയ തൂക്കുപാലം നിർമ്മിക്കുമെന്ന് പ്രഖ്യാപിച്ചു. എന്നാൽ 2016 വരെയും ഈ പദ്ധതിയെക്കുറിച്ച് വാർത്തകൾ വന്നിട്ടില്ല.

ജിബൂട്ടി, യെമൻ, എറിത്രിയ എന്നീ രാജ്യങ്ങളുള്ള അറബ് ലീഗ് എന്ന സംഘടനയിൽ ബാബ് എൽ മൻഡേബിനെ ഒരു ഉപമേഖലയായി പരിഗണിക്കുന്നു.



</doc>
<doc id="399987" url="https://ml.wikipedia.org/wiki?curid=399987" title="നേപ്പാളി ശിൽപകല">
നേപ്പാളി ശിൽപകല

നേപ്പാളിലെ ശില്പകലക്ക് ഇന്ത്യൻ ശില്പകലയുടെ ശക്തമായ സ്വാധീനമുണ്ട്. നേപ്പാളി ശില്പകലയിൽ പാല ശൈലി, ഗുപ്ത ശൈലി എന്നിവയുടെ പ്രകടമായ സ്വാധീനം കാണാം. നേപ്പാളിൽ ഹിന്ദുമതവും ബുദ്ധമതവും രണ്ടായിരത്തിലധികം വർഷം സഹവർത്തിത്വത്തിൽ കഴിഞ്ഞതിനാൽ നേപ്പാളി ശിൽപ്പകലയിൽ ഈ രണ്ടുമതങ്ങളിലെയും മതപരമായ ശില്പങ്ങളാണ് കൂടുതലും. നേപ്പാളിൽനിന്നും ശേഖരിക്കപ്പെട്ടിട്ടുള്ള ഭൂരിഭാഗം ശില്പങ്ങളും ഈ രണ്ടുമതങ്ങളിലെയും വിവിധ ചിഹ്നങ്ങളും ദൈവങ്ങളുമാണ്.

ഇന്ത്യയിലെ പാരമ്പര്യശില്പകലയിൽ നിന്നും പ്രചോദനം ഉൾക്കൊണ്ടിട്ടുണ്ടെങ്കിലും നേപ്പാളിൽ തനതായ ഒരു ശില്പകലാശൈലി കാലക്രമേണ ഉരുത്തിരിഞ്ഞുവന്നതായി കാണാം. ഹിന്ദു, ബുദ്ധ മതത്തിലെ ചിഹ്നങ്ങൾ ഈ ശൈലിയെ സ്വാധീനിച്ചിട്ടുണ്ട്. ഈ ശൈലിയിൽ കൂടുതൽ അലങ്കാരങ്ങളുള്ള രൂപങ്ങളും വലിയ ശാരീരിക ഭാഗങ്ങളും കൂടുതൽ നീളമേറിയ മുഖഭാവങ്ങളും ഉണ്ടായിവന്നു.

400-750 എ.ഡി കാലഘട്ടത്തിൽ ലിച്ചാവി കുടുംബം നേപ്പാൾ ഭരിച്ചിരുന്നു. ഇതാണ് ലിച്ചാവി കാലഘട്ടം എന്നറിയപ്പെടുന്നത്. നേപ്പാളിലെ ഏറ്റവും പഴയ ശില്പമായി പരിഗണിക്കുന്നത് ലിച്ചാവി രാജാവായ മാൻ ദേവ് സ്ഥാപിച്ച ബമൻ ട്രിബിക്രമിന്റെ പ്രതിമയാണ്. പലൻചൗക്ക് ഭഗവതി, ബുദ്ധനികന്ത തുടങ്ങിയ ശില്പങ്ങളെല്ലാം ലിച്ചാവി കാലഘട്ടത്തിൽ നിർമ്മിക്കപ്പെട്ടവയാണ്. ചങ്കു നാരായണൻ ക്ഷേത്രത്തിലെയും അതിന്റെ ചുറ്റപാടുമുള്ള പ്രതിമകളെല്ലാം ലിച്ചാവി കാലഘട്ടത്തിലെയാണ്. പലൻ ചൗക്ക് ഭഗവതിയുടെ പ്രതിമ, ബുദ്ധനികന്തയുടെ പ്രതിമ എന്നിവയെല്ലാം ലിച്ചാവി കാലഘട്ടത്തിൽ നിർമ്മിക്കപ്പെട്ട ശിൽപ്പങ്ങൾക്ക് ഉത്തമ ഉദാഹരണമാണ്.  

മല്ല രാജാക്കന്മാർ ബുദ്ധമതവും ഹിന്ദുമതവും ഒരുപോലെ പ്രോത്സാഹിപ്പിച്ചിരുന്നു. അതുകൊണ്ട് മല്ല കാലഘട്ടത്തിലുണ്ടായ ശിൽപ്പങ്ങളിലെല്ലാം ഈ രണ്ട് മതങ്ങളുടെയും വിവിധ ചിഹ്നങ്ങളും സ്വാധീനവും കാണാം. മല്ല കാലഘട്ടത്തിൽ മതപരമായ ശിൽപ്പകല വളരെ അഭിവൃദ്ധി പ്രാപിച്ചു. കാഠ്മണ്ഡു താഴ്‍വരയിൽ താമസിച്ചിരുന്ന ആദിവാസി സമൂഹമായിരുന്നു നേവാർ. നേവാർ സമൂഹം നേപ്പാളിലുടനീളം സഞ്ചരിക്കുകയും കലാ ശൈലിയിൽ വളരെ ശക്തമായ സ്വാധീനം ചെലുത്തുകയും ചെയ്തു. ഇവരുടെ ശൈലീ സ്വാധീനം ഹിമാലയത്തിലൂടെ മറ്റിടങ്ങളിലേക്കും വ്യാപിച്ചിരുന്നു. ഈ കാലഘട്ടത്തിൽ ഗണേശ, ശിവ, വിഷ്ണു, സൂര്യ, ലക്ഷ്മി, സരസ്വതി, ഗൗതമ ബുദ്ധൻ തുടങ്ങിയവരുടെയെല്ലാം ശിൽപ്പങ്ങൾ നിർമ്മിക്കപ്പെട്ടു. രാജാക്കന്മാരുടെയും ദൈവങ്ങളുടെയും വിവിധ ശിൽപ്പങ്ങൾ വളരെ സാധാരണമായി നിർമ്മിച്ചിരുന്നു. വിവിധ ശില്പകലാസങ്കേതങ്ങളിലുള്ള പുരോഗതിയും ഈ കാലത്ത് സംഭവിച്ചിരുന്നു. അച്ചുകളുടെ നിർമ്മാണം, ശില്പങ്ങളിലെ ആഭരണങ്ങളുടെയും വസ്ത്രങ്ങളുടെയും നിർമ്മാണം എന്നിവയിലെല്ലാം കാര്യമായ പുരോഗതി ഈ കാലത്തുണ്ടായി. താന്ത്രിക ചിന്തയിലൂന്നിയുള്ള വിവിധ ശില്പങ്ങളുടെ നിർമ്മാണവും ഈ കാലത്താണ് സംഭവിച്ചിട്ടുള്ളത്.




</doc>
<doc id="399989" url="https://ml.wikipedia.org/wiki?curid=399989" title="യു.സി. രാമൻ">
യു.സി. രാമൻ

രാഷ്ട്രീയ പ്രവർത്തകനും, കേരളനിയമ സഭയുടെ മുൻ സാമാജികനുമാണ് യു.സി. രാമൻ. ഇന്ത്യൻ യൂണിയൻ മുസ്ലിം ലീഗിന്റെ പോഷക സംഘടനയായ ഇന്ത്യൻ യൂണിയൻ ദലിത് ലീഗിന്റെ അധ്യക്ഷനാണ്.2001 ലും 2006 ലും കുന്ദമംഗലത്തെ പ്രതിനിധീകരിച്ച് നിയമ സഭയിലെത്തി.


</doc>
<doc id="399990" url="https://ml.wikipedia.org/wiki?curid=399990" title="ലിച്ചാവി (രാജവംശം)">
ലിച്ചാവി (രാജവംശം)

നേപ്പാളിലെ ഒരു പുരാതന രാജവംശമാണ് ലിച്ചാവി രാജവംശം (ലിചച്ചാവി, ലിചവി എന്നെല്ലാം അറിയപ്പെടുന്നു). കാഠ്മണ്ഡു താഴ്‍വരയിൽ 400 സിഇ മുതൽ 750 സിഇ വരെയാണ് ഈ രാജവംശം നിലനിന്നിരുന്നത്. ലിച്ചാവി ഗോത്രം ഇന്നത്തെ വടക്കൻ ബീഹാറിൽ സ്ഥിതിചെയ്തിരുന്ന വൈശാലി എന്ന പൗരാണിക നഗരത്തിലാണ് രൂപംകൊണ്ടത് എന്ന് വിശ്വസിക്കുന്നു. പിന്നീട് ഇവർ നേപ്പാൾ താഴ്‍വരയിലേക്ക് നീങ്ങുകയും കാഠ്മണ്ഡു കീഴടക്കുകയും അവിടെ ഒരു സാമ്രാജ്യം സ്ഥാപിക്കുകയും ചെയ്തു.

ലിച്ചാവി ലിഖിതങ്ങളിലെയെല്ലാം ഭാഷ സംസ്കൃതമാണ്. ഔദ്യോഗിക ഗുപ്ത അക്ഷരങ്ങളുമായി വളരെ സാമ്യമുള്ള അക്ഷരങ്ങളാണ് ഇവയിലുള്ളത്. ക്ലാസിക്കൽ കാലഘട്ടത്തിൽ നിലനിന്നിരുന്ന മറ്റ് തെക്കൻ രാജവംശങ്ങൾക്കെല്ലാം കാര്യമായ സാംസ്കാരിക സ്വാധീനം ഉണ്ടായിട്ടുണ്ടെന്ന് ഇത് തെളിയിക്കുന്നു. ഇത് മിഥില പ്രവിശ്യ (ഭൂരിഭാഗവും ഇന്ത്യയിലും ചെറിയ പ്രദേശം നേപ്പാളിലുമാണ്) വഴിയാണ് സംഭവിച്ചിട്ടുള്ളത്. ഗൗതമവജ്ര വജ്രാചാര്യൻ രൂപപ്പെടുത്തിയ ലിച്ചാവി ലിഖിതങ്ങളിൽ ഉപയോഗിച്ചിട്ടുള്ള ഗുപ്ത അക്ഷരങ്ങളുടെ പരിണാമത്തിന്റെ പട്ടിക ഓൺലൈനിൽ ലഭ്യമാണ്. 

ലിച്ചാവി ഗോത്രത്തിലെ ഒരു ശാഖ അതിന്റെ ബീഹാറിലെ രാഷ്ട്രീയത്തിലെ ഭാഗ്യം നഷ്ടപ്പെട്ട് കാഠ്മണ്ഡുവിലെത്തിയത് എന്ന് വിശ്വസിക്കപ്പെടുന്നു. ഇവർ കാഠ്മണ്ഡുവിലെ അവസാന കിരാത രാജാവായ ഗസ്തി എന്ന രാജാവിനെ ആക്രമിച്ച് കീഴടക്കി. ലിച്ചാവിയെപ്പറ്റി ഒന്നിലധികം സ്ഥലത്ത് ബുദ്ധിസ്റ്റ് പാലി കാനോനിൽ പരാമർശിച്ചിട്ടുണ്ട്. ഏറ്റവും പ്രധാനമായി ലിച്ചാവി സുട്ട, വളരെ പ്രചാരത്തിലുള്ള രത്ന സുട്ട, പെടവട്തുവിലെ നാലാമദ്ധ്യായം  തുടങ്ങിയവയിലെല്ലാം ലിച്ചാവി പരാമർശമുണ്ട്. മഹായാന വിമലാകൃതി സൂത്രത്തിലും വൈശാലി നഗരത്തെപ്പറ്റി പരാമർശമുണ്ട്. വൈശാലി എന്ന പുരാതന നഗരത്തിൽ ബോധിസത്വ വിമലാകൃതി ഒരു സാധാരണക്കാരനായി താമസിച്ചിരുന്നു.

464 ൽ രചിച്ചതെന്നു കരുതപ്പെടുന്ന മാനദേവ ലിഖിതമാണ് ലിച്ചാവി സാമ്രാജ്യത്തെപ്പറ്റി ഇന്ന് ലഭ്യമായ ഏറ്റവും പഴയ രേഖ. ഇതിൽ മൂന്ന് മുൻ രാജാക്കന്മാരെപ്പറ്റി പരാമർശിക്കുന്നു. കൂടാതെ ലിച്ചാവി സാമ്രാജ്യം നാലാം നൂറ്റാണ്ടിൽ ആരംഭിച്ചു എന്നും രേഖപ്പെടുത്തപ്പെട്ടിരിക്കുന്നു.

മഹാരാജാവാണ് ലിച്ചാവി ഭരിച്ചിരുന്നത്. അദ്ദേഹത്തിന് ഒരു പ്രധാനമന്ത്രിയുണ്ടായിരുന്നു. പ്രധാനമന്ത്രിക്കായിരുന്നു മറ്റുമന്ത്രിമാരുടെയും മുഴുവൻ സേനയുടെയും നിയന്ത്രണം.

ചെറിയ നാട്ടുസേനകളെയും ഭൂമിയുടെ ഉടമസ്ഥതയെയും സ്വാധീനിക്കുകയും നിയന്ത്രിക്കുയും ചെയ്യുന്ന കൂട്ടമായിരുന്നു സമന്ത എന്നറിയപ്പെടുന്ന ആഢ്യന്മാർ.

605 നും 641 നും ഇടയിൽ ഒരു കാലഘട്ടത്തിൽ പ്രധാനമന്ത്രിയായിരുന്ന അംശുവർമ്മ സ്വയം രാജാവായി പ്രഖ്യാപിച്ചു.

ജനങ്ങൾ സർക്കാരിനെ പിൻതുണക്കാനായി നികുതിയും നിർബന്ധിത ജോലിയും നൽകിയിരുന്നു. ഗ്രാമങ്ങളുടെ ഭരണം ഗ്രാമത്തലവന്മാരോ ഗ്രാമത്തിലെ പ്രമുഖ കുടുംബങ്ങളോ ആഢ്യന്മാരോ നടത്തിയിരുന്നു.

അരിയുടെയും മറ്റ് ധാന്യങ്ങളുടെയും ഉത്പാദനത്തിലധിഷ്ഠിതമായ കൃഷിയായിരുന്നു ലിച്ചാവിയിലെ സമ്പദ്ഘടന. ഭരണനിർവ്വഹണത്തിനായി ഗ്രാമങ്ങൾ കൂട്ടിച്ചേർത്ത് ഡ്രാങ്ക നിർമ്മിച്ചിരുന്നു. രാജകുടുംബങ്ങളും, ആഢ്യന്മാരും, ക്ഷേത്രങ്ങളും, ബ്രാഹ്മണ സമൂഹവുമായിരുന്നു ഭൂമിയുടെ ഉടമകൾ. വ്യാപാരം വളരെ പ്രധാനപ്പെട്ടതായിരുന്നു. വിവിധ ഗ്രാമങ്ങൾ വ്യാപാരപാതകളിലായിരുന്നു ഉണ്ടായിരുന്നത്. ടിബറ്റും ഇന്ത്യയുമായിരുന്നു പ്രധാന വ്യാപാര ബന്ധങ്ങൾ.

ലിച്ചാവി ഭരണകാലത്ത് താഴ്‍വര മുഴുവനും ഗ്രാമങ്ങൾകൊണ്ട് നിറഞ്ഞിരുന്നു. കിഴക്ക് ബാനെപ വരെയും പടിഞ്ഞാറ് ടിസ്റ്റിങ്ങ് വരെയും വടക്ക് പടി‍ഞ്ഞാറ് (ഇന്നത്തെ ഗോർഖ) വരെയും ഗ്രാമങ്ങൾ കൂടുതലായി ഉണ്ടായിരുന്നു.

ലിച്ചാവി സാമ്രാജ്യത്തിൽ ഭരണം നടത്തിയ രാജാക്കന്മാരുടെ പട്ടിക ചുവടെ നൽകിയിരിക്കുന്നു. ടാമോടും അല്സോപുമാണ് ഇത് തയ്യാറാക്കിയത്. രാജാക്കന്മാരുടെ ഭരണ കാലഘട്ടം ഏകദേശമായാണ് നൽകിയിരിക്കുന്നത്. ചില രാജാക്കന്മാരെപ്പറ്റി വളരെ കുറച്ച് വിവരങ്ങൾ മാത്രമേ ലഭ്യമായിരുന്നുള്ളു. ചില പേരുകൾ രാജാക്കന്മാരുടേതല്ല.





</doc>
<doc id="399991" url="https://ml.wikipedia.org/wiki?curid=399991" title="വലെൻസിയ, ബൊഹോൾ">
വലെൻസിയ, ബൊഹോൾ

വലൻസിയ Valencia ഫിലിപ്പൈൻസിലെ ബൊഹോൾ പ്രവിശ്യയിലുള്ള ഒരു മുനിസിപ്പാലിറ്റി ആണ്. 2015ലെ സെൻസസ് പ്രകാരം 27,126 ആണ് ഇവിടത്തെ ജനസംഖ്യ.[./Valencia,_Bohol#cite_note-PSA15-07-3 <nowiki>[3]</nowiki>] 2016ലെ ഇലക്ഷനിൽ ഈ മുനിസിപ്പാലിറ്റിയിൽ 15,245 രജിസ്റ്റർ ചെയ്ത വോട്ടർമാർ ഉണ്ടായിരുന്നു. ഇത് ബൊഹോളിന്റെ തെക്കൻ തീരത്ത് I, റ്റാങ്‌ബിലാറനിൽ നിന്നും അകലെയാണ്.

പോബ്ലാസിയോണിലും ബാറിയോണിലും എലിമെന്ററി സ്കൂളുകൾ ഉണ്ട്. സെക്കണ്ടറി വിദ്യാഭ്യാസത്തിനായി കുട്ടികൾ വലൻസിയ ഹൈസ്കൂളിൽ പോകണം. 


</doc>
<doc id="399992" url="https://ml.wikipedia.org/wiki?curid=399992" title="നാഗുഇലിയൻ, ഇസബെല">
നാഗുഇലിയൻ, ഇസബെല

Naguilian, നാഗുഇലിയൻ ഔദ്യോഗികമായി Municipality of Naguilian, എന്നറിയപ്പെടുന്ന ഈ പട്ടണം ഫിലിപ്പൈൻസിലെ ഇസബെല പ്രവിശ്യയിലെ ഒരു മുനിസിപ്പാലിറ്റിയാണ്. 2015ലെ സെൻസസ് പ്രകാരം, 31,902 ആണു ജനസംഖ്യ. is a 4th class municipality in the province of Isabela, .[./Naguilian,_Isabela#cite_note-PSA15-02-3 <nowiki>[3]</nowiki>]

Naguilian is politically subdivided into 25 barangays. 


</doc>
<doc id="399996" url="https://ml.wikipedia.org/wiki?curid=399996" title="വിയറ്റ്നാം പീപ്പിൾസ് നേവി">
വിയറ്റ്നാം പീപ്പിൾസ് നേവി

വയറ്റ്നാം പീപ്പിൾസ് നേവി The Vietnam People's Navy (), പൊതുവേ വിയറ്റ്നാമീസ് നേവി Vietnamese Navy അല്ലെങ്കിൽ Vietnamese People's Navy,വയറ്റ്നാമീസ് പീപ്പിൾസ് നേവി എന്നറിയപ്പെടുന്നു. ഈ സൈനികവിഭാഗം വിയറ്റ്നാം പീപ്പിൾസ് ആർമിയുടെ ഭാഗമാണ്. ഈ സൈനികവിഭാഗത്തിനു വിയറ്റ്നാമിന്റെ അധീനതയിലുള്ള സമുദ്രഭാഗങ്ങൾ, ദ്വീപുകൾ എന്നിവ സംരക്ഷിക്കുകയും സമുദ്രസാമ്പത്തികതാത്പര്യങ്ങൾ സംരക്ഷിക്കുകയും ഇതിനൊപ്പം, നാവികപൊലീസ്, കസ്റ്റംസ് സേവനം, സമുദ്രവും മറ്റു ജലഭാഗങ്ങളും അടങ്ങിയ അതിർത്തി സംരക്ഷിക്കുകയും ചെയ്യുന്നു. 

1946 ജൂലൈ 19ൽ വിയറ്റ്നാം ജനാധിപത്യ റിപ്പബ്ലിക്കിന്റെ നിയുക്ത പ്രസിഡന്റ് ആയിരുന്ന ഹുയിൻ തുക് ഖാങ് ഒരു ആധുനിക വിയറ്റ്നാമീസ് നേവി സ്ഥാപിക്കനായി നിയമത്തിൽ ഒപ്പു വച്ചു. പിന്നെ, സെപ്റ്റംബർ 10നു ജനറൽ വോ എങുയെൻ ഗിയാപ്പ് പുതിയ നേവിയുടെ കേന്ദ്രമായി ഒരു ഫ്ലോട്ടില്ല നിർമ്മാണം തുടങ്ങി. 1949 മാർച്ച് 8നു വിയറ്റ്നാം ഡിപ്പാർട്ടുനെന്റ് ഓഫ് നേവൽ റിസർച്ച് തുടങ്ങി. ഈ ഡിപ്പാർട്മെന്റ് ഈ മേഖലയിൽ ഗവേഷണവും കോമ്പാറ്റ് മിഷനു വേണ്ട മുന്നൊരുക്കത്തിനുള്ള പരിശീലനവും നൽകുന്നു. 

1954ലെ ജനീവ സമ്മേളനത്തിനു ശേഷം വിയറ്റ്നാം ജനാധിപത്യ റിപ്പബ്ലിക്ക് അതിന്റെ സ്വന്തം നാവികസേന രൂപീകരിക്കൻ തുടങ്ങി. 1955 മേയ് 7നു വിയറ്റ്നാം പീപ്പിൾസ് നേവി രൂപീകരിച്ചു. തീരദേശ പ്രതിരോധത്തിനായി ജെനറൽ ഡയറക്റ്ററെറ്റ് സ്ഥാപിച്ചു. ഇത് നേവി ഓപ്പറേഷണൽ കമാൻഡിന്റെ അടിസ്ഥാനമായി മാറി.   (based on the Vietnamese Ministry of Defence decree No. 284/ND signed by General Võ Nguyên Giáp to established Naval Research Board, under the General Staff, on 8 March 1949). തീരദേശത്തും നീർത്തടങ്ങളിലും പട്രോളിങ് നടത്തുകയാണ് പ്രാഥമികമായിനാവികസേനയുടെ പ്രവർത്തനം. 

വിയറ്റ്നാം യുദ്ധത്തിലുടനീളം ഉത്തരവിയറ്റ്നാം നാവികസേനയുടെ പ്രവർത്തനം അതീവ രഹസ്യമായിരുന്നു. എന്നിരുന്നാലും, 1964 ആഗസ്ത് 2നു യു എസിന്റെ ഡിസ്ട്രോയർ കപ്പൽ ആയിരുന്ന യു എസ് എസ് മാഡ് ഡോക്സിനെ 3 വിയറ്റ്നാമീസ് ബോട്ടുകൾ ആക്രമിച്ചു. ഇത് ഗൾഫ് ഓഫ് ടോങ്കിൻ സംഭവം എന്നാണറിയപ്പെടുന്നത്. രണ്ടാമത്തെ ആക്രമണം, യുണൈറ്റഡ് സ്റ്റേറ്റ്സ് അവകാശപ്പെറ്റുന്നതുപോലെ, ആഗസ്റ്റ് 4 നു ആയിരുന്നുവത്രെ. പക്ഷേ ഇത് ഉത്തര വിയറ്റ്നാം നിഷേധിച്ചിട്ടണ്ട്. ഇത് യു എസ് ഉണ്ടാക്കിയെടുത്ത വെറും കഥയാണെന്നവർ പറയുന്നു. 

ഉത്തര വിയറ്റ്നാമീസ് ഈ സംഭവത്തിന്റെ അവരുടെ സ്വന്തം വ്യാഖ്യാനം നൽകി വരുന്നുണ്ട്. 1964 ജൂലൈ 31നു യു എസ് എസ് മാഡ് ഡോക്സ് ഉത്തര വിയറ്റ്നാമിന്റെ നിയന്ത്രണത്തിലുള്ള കടൽഭാഗത്ത് അതിക്രമിച്ചുകടക്കുകയും ആ പ്രകോപനം ഒരു യുദ്ധത്തിലേയ്ക്കു നയിക്കുകയുംചെയ്തു എന്നാണവർ പറഞ്ഞത്. 

ഇതുകൂടാതെ വിയറ്റ്നാം പീപ്പിൾസ് ആർമിയ്ക്കു വേണ്ടിയുള്ള സാമഗ്രികൾ കൊണ്ടുപോകുവാനും സഹായിച്ചുവരുന്നുണ്ട്. 

1972 ഏപ്രിൽ 19നു ഉത്തര വ്യറ്റ്നാം നേവിയും വായുസേനയും ഡോങ് ഹോയ് യുദ്ധത്തിലേർപ്പെട്ടിരുന്നു. ഈ യുദ്ധത്തിൽ യു എസ് നേവി സോവിയറ്റ് യൂണിയൻ നിർമ്മിത ക്രൂയിസ് മിസൈൽ നശിപ്പിച്ചുവത്രേ.On 19 April 1972, the North Vietnamese Navy and Air Force participated in the Battle of Đồng Hới off the coast of North Vietnam. During this battle it was believed that the U.S Navy destroyed a Soviet-made cruise missile for the first time. The destroyer USS "Higbee" was damaged after an VPAF MiG-17 dropped a bomb, destroying a aft gun mount.



</doc>
<doc id="399999" url="https://ml.wikipedia.org/wiki?curid=399999" title="ഉത്തര കൊറിയയിലെ ഇന്റർനെറ്റ്">
ഉത്തര കൊറിയയിലെ ഇന്റർനെറ്റ്

ഉത്തര കൊറിയയിൽ ഇന്റർനെറ്റ് ലഭ്യമാണെങ്കിലും കർശനമായി പരിമിതപ്പെടുത്തിയിരിക്കുന്നു; പ്രത്യേക അനുമതിയോട് കൂടി മാത്രം ഉപയോഗിക്കാവുന്നതും പ്രാഥമികമായി ഗവൺമെന്റ് ആവശ്യങ്ങൾക്കും വിദേശികളും മാത്രം ഉപയോഗിക്കുന്നതുമാണ് ഇത്. പ്രധാന സ്ഥാപനങ്ങൾക്കിടയിലുള്ള ഫൈബർ ഓപ്റ്റിക് ബന്ധങ്ങൾ ഉൾപ്പെടെ രാജ്യത്ത് ചില ബ്രോഡ്ബാൻഡ് സൗകര്യങ്ങളുണ്ട്. എന്നിരുന്നാലും, ഭൂരിഭാഗം വ്യക്തികൾക്കും സ്ഥാപനങ്ങൾക്കുമായി ഓൺലൈൻ സേവനങ്ങൾ ക്വാങ്മ്യോംഗ് എന്ന പേരിൽ അറിയപ്പെടുന്ന സൌജന്യ ഇന്റർനെറ്റ്-നെറ്റ്‍വർക്ക് വഴി നൽകുന്നുണ്ട്. ഇത് വഴിയുള്ള ആഗോള ഇന്റർനെറ്റ് ലഭ്യത ചുരുക്കം ചിലർക്കായി പരിമിതപ്പെടുത്തിയിരിക്കുന്നു.

ഉത്തര കൊറിയൻ സർക്കാരിന്റെ പോസ്റ്റ് ആൻഡ് ടെലികമ്യൂണിക്കേഷൻ കോർപ്പറേഷനും തായ്ലാന്റ് അടിസ്ഥാനമായ ലോക്സ്ലി പസഫികും ചേർന്നുള്ള സംയുക്ത സംരംഭവും ഉത്തര കൊറിയയിൽ ഇൻറർനെറ്റ് സേവന ദാതാവും ആയ സ്റ്റാർ ജോയിന്റ് വെൻച്വർ കമ്പനിയിൽ നിന്നും ഉത്തര കൊറിയയിൽ ഇന്റർനെറ്റ് സേവനം ലഭ്യമാണ്. 2009 ഡിസംബർ 21ന് ഉത്തര കൊറിയയുടെ ഇന്റർനെറ്റ് വിലാസ വിന്യസ നിയന്ത്രണം സ്റ്റാർ ജെവി ഏറ്റെടുത്തു. സ്റ്റാർ ജെവിസിനു മുൻപ് ജർമ്മനിയിലേക്കുള്ള സാറ്റലൈറ്റ് ലിങ്ക് വഴി മാത്രമേ ഇന്റർനെറ്റ് ലഭിച്ചിരുന്നുള്ളൂ, അതിനു പുറമേ ചൈന യൂണിക്കോമുമായി നേരിട്ട് ബന്ധപ്പെടുക വഴി ചില ഗവൺമെന്റ് ആവശ്യങ്ങൾക്കും ഇന്റ‍ർനെറ്റ് ഉപയോഗിച്ചിരുന്നു. ഉത്തര കൊറിയയുടെ ഏതാണ്ട് എല്ലാ ഇന്റർനെറ്റ് ട്രാഫിക്കും ചൈന വഴിയാണ് പോകുന്നത്.

2013 ഫെബ്രുവരി മുതൽ, കൊറ്യൊലിങ്ക് നൽകിയ 3ജി ടെലികമ്മ്യൂണിക്കേഷൻ നെറ്റ്‍വർക്ക് ഉപയോഗിച്ച് വിദേശികൾക്ക് ഇന്റർനെറ്റ് ഉപയോഗിക്കാൻ കഴിഞ്ഞിട്ടുണ്ട്.

ഡിപിആർകെ ഗവൺമെന്റിന്റെ കീഴിൽ പ്രവർത്തിക്കുന്ന ഉറിമിൻസോക്കിരി പോലുള്ള മുപ്പതോളം വെബ്സൈറ്റുകളുണ്ട്. 43 ഉത്തര കൊറിയൻ സൈറ്റുകൾ വിദേശ സെർവറുകൾ ഉപയോഗിക്കുന്നതായി ദക്ഷിണ കൊറിയൻ പോലീസുകാർ കണ്ടെത്തിയിട്ടുണ്ട്. ഈ വെബ്സൈറ്റുകൾ ദക്ഷിണ കൊറിയയോടും പാശ്ചാത്യരാജ്യങ്ങളോടും ശത്രുതാപരമായ മനോഭാവങ്ങൾ പ്രോത്സാഹിപ്പിക്കുന്നതായി പോലീസിന്റെ റിപ്പോർട്ടിൽ വ്യക്തമാക്കുന്നു. ജോസൻ ടോംഗ്സിൻ (കൊറിയൻ ന്യൂസ് സർവീസ്), ജപ്പാനിലെ ഗുക് ജിയോൺസിയോൺ, ചൈനയിലെ യുണിഫിക്കേഷൻ അരിറങ്, യുണൈറ്റഡ് സ്റ്റേറ്റ്സിലെ മിൻജോക് ടോംഗ്സിൻ, പന്ത്രണ്ട് പുതിയ ഉത്തര കൊറിയൻ വെബ്സൈറ്റുകൾ, "കൊറിയ നെറ്റ്‍വർക്ക്" ഉൾപ്പെടെയുള്ളവയാണ് വിദേശ സെർവറുകൾ ഉപയോഗിക്കുന്ന വെബ്സൈറ്റുകൾ എന്നാണ് ദോംഗ്-എ ഇൽബൊ എന്ന പത്രം പറയുന്നത്. ഉത്തര കൊറിയൻ സർക്കാർ കരാറിലേർപ്പെട്ട ഒരു ഏജൻസി ഉറിമിനൻസോക്കിരിക്ക് ഔദ്യോഗികമായ ഡിപിആർകെ യൂട്യൂബ് ചാനലും, ഫെയ്സ്ബുക്ക്, ട്വിറ്റർ അക്കൗണ്ടുകളും നൽകിയെന്നും 2010 ഓഗസ്റ്റിൽ ബിബിസി ന്യൂസ് റിപ്പോർട്ട് ചെയ്തിരുന്നു. ട്വിറ്ററും യൂട്യൂബ് അക്കൗണ്ടുകളുംകൊറിയൻ ഭാഷയിലാണ്. ഒരു പുതിയ ട്വിറ്റർ പോസ്റ്റിൽ ഉത്തര കൊറിയക്കാർ പറയുന്നത്, ദക്ഷിണ കൊറിയയിലെ ഇപ്പോഴത്തെ ഭരണകൂടം 'അമേരിക്കയുടെ ഒരു വേശ്യയാണ്' എന്നാണ്, എന്നിരുന്നാലും ഈ പദങ്ങൾ ഒരു പക്ഷേ ഇംഗ്ലീഷിലേക്കുള്ള ഒരു മോശം വിവർത്തനമാകാം. യുഎസ് സൈനികനെ പിന്തുടരുന്ന രണ്ട് മിസൈലുകളുടെ ചിത്രം, മറ്റ് കാർട്ടൂണുകൾ, ചിത്രങ്ങൾ, ടെക്സ്റ്റ് എന്നിവയുൾപ്പടെ അമേരിക്കയോടും ദക്ഷിണ കൊറിയയോടും വിരുദ്ധത പ്രകടിപ്പിക്കുന്ന ചില ഉള്ളടക്കങ്ങൾ ഔദ്യോഗിക വെബ്സൈറ്റിൽ അടങ്ങിയിരിക്കുന്നു. 2007 സെപ്റ്റംബറിൽ .kp ടോപ്പ്-ലെവൽ ഡൊമെയിൻ സൃഷ്ടിച്ചു. ഉത്തര കൊറിയയുടെ ഗവൺമെന്റുമായി ബന്ധപ്പെട്ട വെബ്സൈറ്റുകൾ അതിൽ അടങ്ങിയിരിക്കുന്നു.

ദക്ഷിണ കൊറിയൻ ഇന്റർനെറ്റ് ഉപയോക്താക്കൾ ഉത്തര കൊറിയയുമായുള്ള വ്യാപാര നിയമങ്ങൾ പാലിക്കേണ്ടതായിട്ടുണ്ട് (ആർട്ടിക്കിൾ 9 വിഭാഗം 2). ഇതിൽ ഉത്തര കൊറിയക്കാരെ തങ്ങളുടെ വെബ്സൈറ്റുകൾ മുഖേന ബന്ധിപ്പിക്കുന്നതിന് യുണിഫിക്കേഷൻ മന്ത്രാലയത്തിന്റെ അനുമതി ലഭിക്കേണ്ടതുണ്ട്.


</doc>
<doc id="400001" url="https://ml.wikipedia.org/wiki?curid=400001" title="ലംബുനാവോ ഇലോഇലോ">
ലംബുനാവോ ഇലോഇലോ

Lambunao, ലംബുനാവോ ഔദ്യോഗികമായി Municipality of Lambunao, എന്നറിയപ്പെടുന്ന നഗരം ഫിലിപ്പൈൻസിന്റെ ഇലോഇലോ പ്രവിശ്യയിലെ ഒരു മുനിസിപ്പാലിറ്റിയാണ്. 2015ലെ സെനസ പ്രകാരം, 73,640 ആണിവിടത്തെ ജനസംഖ്യ.[./Lambunao,_Iloilo#cite_note-PSA15-06-3 <nowiki>[3]</nowiki>]

ലംബുനാവോ ഇലോഇലോ പ്രവിശ്യയിലെ വിസ്തീർണ്ണത്തിൽ ഏറ്റവും വലിയ മുനിസിപ്പാലിറ്റിയാണിത്. ആണ് ഇലോഇലോയിൽനിന്നുമുള്ള ദൂരം. Iloilo City.

ലംബുനാവോ 73 ബറങ്‌ഗേകൾ ആയി തിരിച്ചിട്ടുണ്ട്. ഗ്രാമ എന്ന അർഥത്തിലാണ് ഫിലിപ്പൈൻസിൽ ഈ പദം ഉപയോഗിക്കുന്നത്.  

I


</doc>
<doc id="400002" url="https://ml.wikipedia.org/wiki?curid=400002" title="പുര കെഹെൻ">
പുര കെഹെൻ

ബാലിയിലെ ബാഗ്ലി റീജൻസിയിൽ സ്ഥിതിചെയ്യുന്ന ഒരു ബാലിനീസ് ഹിന്ദു അമ്പലമാണ് പുര കെഹെൻ. ഒരു മരകുന്നിന്റെ താഴ്‍വാരത്താണ് പുര കെഹെൻ സ്ഥിതിചെയ്യുന്നത്. നഗരമദ്ധ്യത്തിൽനിന്നും 2 കിലോമീറ്റർ വടക്കായാണ് ഈ അമ്പലം സ്ഥിതിചെയ്യുന്നത്. 13-ാം നൂറ്റാണ്ടിലാണ് ഈ അമ്പലം നിർമ്മിച്ചതെന്ന് കരുതപ്പെടുന്നു. ബാംഗ്ലി രാജവംശത്തിന്റെ രാജകീയ ക്ഷേത്രമായിരുന്നു പുര കെഹെൻ, ഇപ്പോൾ റീജൻസി ഓഫ് ബാംഗ്ലി. 

ബാംഗ്ലി റീജൻസിയുടെ പ്രധാന ക്ഷേത്രമായിരുന്നു പുര കെഹെൻ. ബാംഗ്ലി സാമ്രാജ്യത്തിന്റെ മദ്ധ്യത്തിലായിരുന്നു ബാംഗ്ലി റീജൻസി സ്ഥിതിചെയ്തിരുന്നത്. ബാലിയിലെ ഒൻപത് സാമ്രാജ്യങ്ങളിൽ ഒന്നായിരുന്നു ബാംഗ്ലി സാമ്രാജ്യം. ബാംഗ്ലി എന്ന പേര് ബാങ്ങ് ഗിരി എന്നതിൽനിന്നാണുണ്ടായത്. ഇതിന്റെ അർത്ഥം ചുവന്ന വനം അല്ലെങ്കിൽ ചുവന്ന പർവ്വതം എന്നൊക്കെയാണ്. മജപഹി രാജവംശത്തിലെ ജെൽജെൽ രാജ്യമാണ് ബാംഗ്ലി റീജൻസി സ്ഥാപിച്ചത്.

9-ാം നൂറ്റാണ്ടിന്റെ അവസാനം, 11-ാം നൂറ്റാണ്ടിന്റെ ആദ്യം, 13-ാം നൂറ്റാണ്ട് എന്നീ കാലങ്ങളിൽ രചിക്കപ്പെട്ട മൂന്ന് ചെമ്പ് ലിഖിതങ്ങളിൽ പുര കെഹെൻ അമ്പലത്തെപ്പറ്റി പരാമർശമുണ്ട്. ചെമ്പ് ലിഖിതങ്ങളിൽ ക്ഷേത്രത്തെ പരാമർശിച്ചിരിക്കുന്നത് വ്യത്യസ്ഥ പേരുകളിലാണ്. 9-ാം നൂറ്റാണ്ടിൽ എഴുതപ്പെട്ട ചെമ്പ് ലിഖിതത്തിൽ ഈ ക്ഷേത്രത്തിന്റെ പേര് ഹ്യാങ് അപി (അഗ്നിയുടെ ദേവൻ) എന്നാണ് ക്ഷേത്രം നടത്തിയിരുന്ന ബ്രാഹ്മണർ പരാമർശിച്ചിട്ടുള്ളത്. 11-ാം നൂറ്റാണ്ടിൽ എഴുതപ്പെട്ട രണ്ടാമത്തെ ചെമ്പ് ലിഖിതത്തിൽ ഈ ക്ഷേത്രം ഹ്യാങ്ങ് കെഹെൻ എന്നാണ് അറിയപ്പെട്ടിരുന്നത്. കെഹെൻ എന്ന വാക്ക് ബാലിയിലെ കെരെൻ എന്ന വാക്കിൽനിന്നും ഉരിത്തിരിഞ്ഞു വന്നതാണ്. കെരെൻ എന്ന വാക്കിനർത്ഥം തീ എന്നാണ്. രാജകീയ പ്രമാണിമാരുടെ പ്രതിജ്ഞ ചടങ്ങുകൾ നടന്നിരുന്ന ഔദ്യോഗിക ക്ഷേത്രമായിരുന്നു ഈ കാലഘട്ടത്തിൽ പുര ഹ്യാൻ കെഹെൻ. ഈ ചടങ്ങുകളിൽ വിശ്വാസികളല്ല എന്ന് തെളിയിക്കപ്പെടുന്നവർക്കും അവരുടെ കുടുംബാംഗങ്ങൾക്കും പിൻ തലമുറക്കാർക്കും ഭീകരമായ ശിക്ഷ (സപ്ത) നേരിടേണ്ടിവന്നിരുന്നു.  ഈ പ്രതിജ്ഞാ ചടങ്ങുകൾ ഹ്യാൻ അപി അഥവാ ഹ്യാൻ കെഹെൻ (അഗ്നിദേവൻ) ന്റെ മുന്നിൽ വച്ചാണ് നടത്തപ്പെട്ടിരുന്നത്. ബേജാന സർപ്പൻടക എന്ന ഒരു പ്രത്യേകതരം പാത്രം ഈ ചടങ്ങുകൾക്ക് ഉപയോഗിച്ചിരുന്നു. ഈ പാത്രം നാല് സർപ്പങ്ങളാൽ ചുറ്റിവരിയപ്പെട്ടിരുന്നു. ഈ പാത്രം പുര കെഹെനിലെ പ്രധാന ക്ഷേത്രത്തിന്റെ കിഴക്കുള്ള ഒരു അറയിൽ സൂക്ഷിക്കപ്പെട്ടിരുന്നു.

13-ാം നൂറ്റാണ്ടിലെ ലിഖിതത്തിൽ ഈ ക്ഷേത്രത്തിന്റെ പേര് പുര കെഹെൻ എന്ന് രേഖപ്പെടുത്തിയിരിക്കുന്നു. ബാംഗ്ലി ഗ്രാമവുമായി ചേർത്താണ് പുര കെഹെനുമായി ബന്ധപ്പെട്ട എല്ലാ ലിഖിതങ്ങളും കാണപ്പെട്ടിട്ടുള്ളത്. 

ഒരു കുന്നുപ്രദേശത്താണ് പുര കെഹെൻ ക്ഷേത്രത്തിന്റെ അങ്കണം. അമ്പലം തെക്ക് വടക്കായാണ് നിർമ്മിച്ചിട്ടുള്ളത്. വടക്കുഭാഗമാണ് അമ്പലത്തിന്റെ ഉയരം കൂടിയ ഭാഗം. ഇത് മൂന്ന് ഭാഗമായി തിരിച്ചിരിക്കുന്നു. ക്ഷേത്രത്തിന്റെ ഏറ്റവും പുറം ഭാഗം (ജബ പിസൻ അഥവാ നിസ്ത മണ്ഡല), ക്ഷേത്രത്തിന്റെ മദ്ധ്യഭാഗം (ജബ ടെന്ഗ അഥവാ മദ്ധ്യ മണ്ഡല), ക്ഷേത്രത്തിന്റെ ഏറ്റവും ഉൾഭാഗം (ജെറോ അഥവാ ഉത്തമാനിങ് മണ്ഡല).
പുറത്തെ തെരുവിൽ നിന്ന് മൂന്ന് സെറ്റ് പടികൾ സന്ദർശകരെ ഈ അമ്പലത്തിന്റെ പുറം ഭാഗത്ത് എത്തിക്കുന്നു. ചുറ്റുപാടും തട്ടുകളായി തിരിച്ചിരിക്കുന്നു. വിവിധ കൽപ്രതിമകളാൽ അലങ്കരിക്കപ്പെട്ടിരിക്കുന്നു. ഈ പ്രതിമകൾ ഇന്ത്യൻ ഇതിഹാസമായ രാമായണത്തിലെ വിവിധ കഥാപാത്രങ്ങളാണ്. മൂന്ന് പടിവാതിലുകൾ ക്ഷേത്രത്തിന്റെ പ്രവേശന കവാടം അടയാളപ്പെടുത്തുന്നു. ഈ കവാടങ്ങൾ ജപ പിസനിലേക്ക് തുറക്കുന്നു. പ്രധാന പ്രവേശന കവാടം പഡുരക്സയുടെ മാതൃകയിലുള്ളതാണ് ഇത് അസാധാരണമാണ്. സാധാരണ പഡുരക്സ കാണപ്പെടുന്നത് ഏറ്റവും ഉള്ളിലെ ഭാഗത്തിലേക്കുള്ള പ്രവേശനത്തിലാണ്. 

ഏറ്റവും പുറം ഭാഗമായ ജബ പിസനിൽ 400 വർഷം പഴക്കമുള്ള ബനിയൻ മരം സ്ഥിതിചെയ്യുന്നു. ബാംഗ്ലിയിലെ ജനങ്ങൾ ഈ മരം പവിത്രമായി കണക്കാക്കുന്നു. ഈ മരത്തിന്റെ ഒരു ചില്ല പൊട്ടിയാൽ ഒരു (ഗ്രുബഗ്) ദുരന്തം (ഒരാളുടെ മരണമോ മറ്റോ) വരുമെന്ന് ഇവർ വിശ്വസിക്കുന്നു. പൊട്ടിയ ചില്ലയുടെ സ്ഥാനം മരിക്കുന്ന ആളുടെ സ്ഥാനം സൂചിപ്പിക്കുന്നു. വടക്ക് കിഴക്കേ (കജ-കൻഗിൻ) ഭാഗത്തെ ചില്ല പൊട്ടിയാൽ ഒരു രാജാവ് മരിക്കുമെന്ന് വിശ്വസിക്കുന്നു. വടക്ക് പടിഞ്ഞാറേ (കജ-കൗഹ്) ഭാഗത്തെ ചില്ല പൊട്ടിയാൽ ഒരു ബ്രാഹ്മണൻ മരിക്കും. തെക്ക് കിഴക്കോ (കെലോ-കൻഗിൻ) തെക്ക് പടിഞ്ഞാറോ (കെലോ-കൗഹ്) ഭാഗത്തെ ചില്ല പൊട്ടിയാൽ സാധാരണ മനുഷ്യർ മരിക്കുന്നു. പുറത്തെ വിഭാഗത്തുള്ള അനേകം ബാലി പവിലിയനുകൾ  എല്ലാം ബാലേ ഗോങ്ങ് ആണ് (ഗോങ്ങ് എന്നാൽ ഗാലറി). 

‍മദ്ധ്യഭാഗം ഒരു കാന്റി ബെന്റാർ ഉപയോഗിച്ചാണ് അടച്ചിരിക്കുന്നത്. 

ൻഗുസഭ എന്ന പ്രധാന ഉത്സവം മൂന്നുവർഷത്തിലൊരിക്കൽ നവംബർ മാസത്തിലെ പൗർണമിയിൽ (രബു ക്ലിവോൺ ഷിന്റ ദിവസം) നടക്കുന്നു.



</doc>
<doc id="400005" url="https://ml.wikipedia.org/wiki?curid=400005" title="അലിമൊദിയാൻ, ഇലോഇലോ">
അലിമൊദിയാൻ, ഇലോഇലോ

അലിമൊദിയാൻ Alimodian, ഔദ്യോഗികമായി Municipality of Alimodian, എന്നറിയപ്പെടുന്നു. ഇത് ഒരു മൂന്നാം ക്ലാസ് മുനിസിപ്പാലിറ്റിയാണ്. ഫിലിപ്പൈൻസിലെ ഇലോഇലോ പ്രവിശ്യയിലാണിത് സ്ഥിതിചെയ്യുന്നത്. 2015ലെ സെൻസസ് പ്രകാരം, 38,408 ആണ് ജനസംഖ്യ.[./Alimodian,_Iloilo#cite_note-PSA15-06-3 <nowiki>[3]</nowiki>]

ഈ മുനിസിപ്പാലിറ്റിക്ക് ആകെ വിസ്തീർണ്ണമാണുള്ളത്, ഇലോഇലോ പ്രവിശ്യയുടെ 2.89% ആണ് ഈ മുനിസിപ്പാലിറ്റി. കൃഷിക്കായി വളഞ്ഞുപുളഞ്ഞ മലമ്പ്രദേശമാണുള്ളത്.

ഈ പ്രദേശത്തെ പടിഞ്ഞാറൻ വിസായാസിന്റെ വാഴപ്പഴക്കൃഷിയുടെ കേന്ദ്രം എന്നാണു വിളിച്ചുവരുന്നത്. ഇവിടെ ആ പ്രദേശത്തെ ഏറ്റവും മധുരമുള്ള വാഴപ്പഴം വളരുന്നു. ഇവിടെ വാഴപ്പഴം മാത്രമല്ല, ചോലം, മാങ്ങ, കിഴങ്ങുവർഗ്ഗങ്ങൾ, മധുരക്കിഴങ്ങ്, പയറുവർഗ്ഗങ്ങൾ, തെങ്ങ് മുതലായവയും കാരറ്റ്, കോളിഫ്ലവർ, ബ്രാക്കോളി, സ്ട്രോബെറി എന്നിവയും കൃഷിചെയ്യുന്നു. ഇലോഇലോ പ്രവിശ്യയിലെ സ്റ്റ്രോബറിയുടെ കേന്ദ്രമായും ഈ പ്രദേശം അറിയപ്പെടുന്നുണ്ട്. 

അലിമോദിയ "alimodia" or "alimodias", the old Visayan name for Coix lachryma-jobi, എന്ന പുല്ല് വർഗത്തിൽപ്പെട്ട സസ്യം വളരെയധികം ഇവിടെക്കാണാമെന്നതുകൊണ്ടാണീ പേര് വന്നത്. ഈ സസ്യത്തിന്റെ കായ കൊണ്ട് ചിലർ മാലകോർക്കുമായിരുന്നു. 


</doc>
<doc id="400008" url="https://ml.wikipedia.org/wiki?curid=400008" title="ഇനിറ്റാവോ, മിസാമിസ് ഒറിയെന്റാൽ">
ഇനിറ്റാവോ, മിസാമിസ് ഒറിയെന്റാൽ

ഇനിറ്റാവോ Initao, officially the Municipality of Initao, ഫിലിപ്പൈൻസിലെ മിസാമിസ് ഒറിയന്റാൽ പ്രവിശ്യയിലുള്ള ഒരു മുനിസിപ്പാലിറ്റിയാണ്. 2015 സെൻസസ് പ്രകാരം, 32,370 ആണിവിടുത്തെ ജനസംഖ്യ..[./Initao,_Misamis_Oriental#cite_note-PSA15-10-3 <nowiki>[3]</nowiki>]

ഇത് പ്രവിശ്യയായ കഗയാൻ ഡി ഓറോയുടെ പടിഞ്ഞാറായി ഏതാണ്ട് 39 കിലോമീറ്റർ (128,000 അടി) അകലെയാണ് സ്ഥിതിചെയ്യുന്നത്,ഈ നഗരം, ഇലിഗാൻ സിറ്റിയിൽനിന്നും കിഴക്കായും ഏതാണ്ട്,ഫിലിപൈൻസിന്റെ തലസ്ഥാനമായ മനിലയിൽ നിന്നും  തെക്കും തെക്കു കിഴക്കുമായി സ്ഥിതിചെയ്യുന്നു. <br>

ഭാഗികമായി നഗരവത്കരിക്കപ്പെട്ടിരിക്കുന്ന ഈ നഗരത്തിലെ ജനങ്ങളുടെ തൊഴിൽ മത്സ്യബന്ധനവും കൃഷിയുമാണ്. എന്നിരുന്നാലും, അനേകം വ്യവസായസ്ഥാപനങ്ങൾ ഈ പട്ടണത്തെ പല രീതിയിലും സ്വയംപര്യാപ്തമാക്കിയിരിക്കുന്നു. എല്ലാ സർക്കാർ സ്ഥാപനങ്ങളും നഗരമദ്ധ്യത്തിലുള്ള പൊബ്ലാസിയോൺ എന്ന പ്രത്യേക സ്ഥലത്ത് കേന്ദ്രീകരിച്ചിരിക്കുന്നു. 

ഇലിഗാൻ ഉൾക്കടൽ, അതിന്റെ ബീച്ച് എന്നിവ ഇവിടത്തെ ആകർഷണമാണ്. കൊടുങ്കാറ്റും അതുപോലുള്ള പ്രകൃതിപ്രതിഭാസങ്ങളും ഇവിടെ വളരെ അപൂർവ്വമാണ്. 
ഇവിടത്തെ ഏറ്റവും പ്രധാന ആഘോഷം പുണ്യവാളനായ ഫ്രാൻസിസ് സേവിയറിന്റെ പേരിലുള്ള ഫിയസ്റ്റ ആണ്. എല്ലാ ഡിസംബർ2നും 3നും പ്രധാന ആഘോഷങ്ങളോടെ നടക്കുന്ന ഈ പരിപാടി ഒരാഴ്ച നീണ്ടുനിൽക്കുന്നു. 

ഇനിറ്റാവോ രാഷ്ട്രീയമായി 16 ബറൻഗേയ്‌കൾ ആയി വിഭജിച്ചിട്ടുണ്ട്. ഗ്രാമത്തിനു ഫിലിപ്പിനോ ഭാഷയിൽ പറയുന്ന പേരാണ് ബറൻഗേയ്‌.

L.M. Neri, A.M.M. Ragrario, E.C.R. Robles, and A.J. Carlos, എന്നിവർ നടത്തിയ ഗവേഷണഫലമായിക്കിട്ടിയ വിവരങ്ങളനുസരിച്ച്, ഇനിറ്റാവോയിലെ യഥാർത്ഥ നാട്ടുകാർ ബുക്കിദ്‌നോണുകൾ ആണ്. അവർ വലിയ രണശൂരരും തങ്ങളുടെ പ്രദേശം സംരക്ഷിക്കാനായി ജീവൻ വരെ ത്യജിക്കാൻ തയാറുള്ളവരായിരുന്നു. ആദ്യ കുലം ഭരിച്ചിരുന്നത്, ദത്തു ഹുക്കോം, ദത്തു തമ്പറോങ്, ദത്തു പുലഗോയാൻ എന്നീ 3 സഹോദരങ്ങൾ ആയിരുന്നുവത്രെ. ഇവർക്ക് പതിനാറാം നൂറ്റാണ്ടിൽ ഇനിറ്റാവോയെ ആക്രമിക്കാൻ വന്ന മോറോ അക്രമണകാരികളെ പ്രതിരോധിക്കണമായിരുന്നു. 

മോറോ കടൽക്കൊള്ളക്കാരുടെ നിരന്തരമായ ആക്രമണങ്ങളെ പ്രതിരോധിക്കേണ്ടിവന്നതുകൊണ്ടായിരിക്കാം ഇനിറ്റാവോയിലെ ജനങ്ങൾ എപ്പോഴും യുദ്ധസന്നദ്ധരായി നലകൊണ്ടത്. അവരെ പെട്ടന്ന് ദെഷ്യം വരുന്നവരും ചൂടന്മാരും ഭയമില്ലാത്തവരുമായി കരുതിയിരുന്നു. ഇനിറ്റ് എന്ന വാക്കിനർത്ഥം ചൂട് എന്നാണ്. താവോ എന്നാൽ ജനങ്ങൾ. ഈ രണ്ടു വാക്കുകളും ചേർന്നാണ് ഇനിറ്റാവോ എന്ന പദം ഉണ്ടായത്. കഥകളനുസരിച്ച് ഈ ജനത മോറോ ജനതയെ തോല്പിച്ചു. ഇതിന്റെ പ്രതീകമായി ഇനിറ്റാവോ നദിയുടെ തീരങ്ങളിൽമുഴുവൻ മുളകൾ നട്ടത്രെ. മുളകൾ സമാധാനത്തെ കാണിക്കുന്നു. 

In the 2015 census, the population of Initao, Misamis Oriental, was 32,370 people,[./Initao,_Misamis_Oriental#cite_note-PSA15-10-3 <nowiki>[3]</nowiki>] with a density of .


</doc>
<doc id="400039" url="https://ml.wikipedia.org/wiki?curid=400039" title="കൊച്ചുപിലാമൂട്">
കൊച്ചുപിലാമൂട്

കേരളത്തിൽ കൊല്ലം ജില്ലയിലുള്ള ഒരു പ്രദേശമാണ് കൊച്ചുപിലാമൂട്. കൊല്ലം നഗരത്തിലെ ഒരു പ്രധാന വ്യവസായ കേന്ദ്രം കൂടിയായ ഈ പ്രദേശം ചിന്നക്കടയിൽ നിന്ന് ഒരു കിലോമീറ്റർ അകലെ ഡൗൺടൗൺ ഭാഗത്തോടു ചേർന്ന് സ്ഥിതിചെയ്യുന്നു. കൊല്ലം എസ്.എൻ. കോളേജ് ജംഗ്ഷനിൽ നിന്നും റെയിൽവേ മേൽപ്പാലം വഴി കൊല്ലം ബീച്ചിലേക്കു പോകുന്ന പാതയിലെ ഒരു പ്രധാനപ്പെട്ട പ്രദേശമാണ് കൊച്ചുപിലാമൂട്.

കൊല്ലം ജില്ലയിലെ കശുവണ്ടി വ്യവസായ കേന്ദ്രങ്ങളിലൊന്നാണ് കൊച്ചുപിലാമൂട്. മുണ്ടയ്ക്കൽ, കൊല്ലം ബീച്ച്, ചിന്നക്കട, കൊല്ലം തുറമുഖം എന്നീ സ്ഥലങ്ങൾക്കിടയിലാണ് ഈ പ്രദേശം സ്ഥിതിചെയ്യുന്നത്. കൊല്ലം ജില്ലയിലെ തന്ത്രപ്രധാനമായ ഭാഗത്താണ് കൊച്ചുപിലാമൂടിന്റെ സ്ഥാനം. ഷൊർണൂർ - തിരുവനന്തപുരം കനാലിന്റെ ഭാഗമായ കൊല്ലം കനാൽ ഇതുവഴി കടന്നുപോകുന്നുണ്ട്. കൊച്ചുപിലാമൂട് പാലം ചിന്നക്കടയെ കൊല്ലം കടൽപ്പുറവുമായി ബന്ധിപ്പിക്കുന്നു. കൊല്ലം കോർപ്പറേഷൻ ഇവിടെ ഒരു പുതിയ ബസ് സ്റ്റാൻഡ് തുടങ്ങുന്നതായി 2005-ലെ ബജറ്റിൽ പ്രഖ്യാപിച്ചിരുന്നു. കളക്ടറുടെ വസതി ഇവിടെയാണ് സ്ഥിതിചെയ്യുന്നത്.


</doc>
<doc id="400041" url="https://ml.wikipedia.org/wiki?curid=400041" title="മുളങ്കാടകം">
മുളങ്കാടകം

കേരളത്തിൽ കൊല്ലം ജില്ലയിലുള്ള ഒരു പട്ടണമാണ് മുളങ്കാടകം. കൊല്ലം നഗരത്തിന്റെ വടക്കുഭാഗത്തായാണ് ഇത് സ്ഥിതിചെയ്യുന്നത്. കൊല്ലം കോർപ്പറേഷനു കീഴിലുള്ള ശക്തികുളങ്ങര സോണിലെ ഏഴാമത്തെ വാർഡാണിത്. മുളങ്കാടകം ദേവീക്ഷേത്രം, കേരള സർവകലാശാലയുടെ യൂണിവേഴ്സിറ്റി ഇൻസ്റ്റിറ്റ്യൂട്ട് ഓഫ് ടെക്നോളജി (യു.ഐ.ടി.) സെന്റർ എന്നിവയാണ് ഇവിടുത്തെ പ്രധാന കാഴ്ചകൾ.

ദേശീയപാത 66 കടന്നുപോകുന്ന പ്രധാന സ്ഥലങ്ങളിലൊന്നാണ് മുളംകാടകം. തിരുമുല്ലവാരം പോസ്റ്റോഫീസിന്റെ പരിധിയിലാണ് ഈ പ്രദേശം ഉൾപ്പെടുന്നത്. കൊല്ലം നഗരത്തിലെ ഒരു പ്രധാന ജനവാസമേഖലയാണിത് നഗരത്തിലെ പ്രധാനപ്പെട്ട പൊതുശ്മശാനങ്ങളിലൊന്ന് മുളങ്കാടകത്തു പ്രവർത്തിക്കുന്നുണ്ട്. 

കൊല്ലം നഗരത്തിലെ ഒരേയൊരു കേന്ദ്രീയ വിദ്യാലയം , മുളങ്കാടകം ഹയർ സെക്കന്ററി സ്കൂൾ എന്നിവയാണ് ഇവിടുത്തെ മറ്റ് വിദ്യാഭ്യാസ സ്ഥാപനങ്ങൾ. മുളങ്കാടകത്തിനു ചുറ്റും ധാരാളം ക്ഷേത്രങ്ങളും പള്ളികളുമുണ്ട്. കൊല്ലം കളക്ടറേറ്റ്, ആനന്ദവല്ലീശ്വരം ക്ഷേത്രം, തിരുമുല്ലവാരം കടൽത്തീരം, തോപ്പിൽ കടവ് ബോട്ട് യാർഡ് എന്നിവയാണ് സമീപത്തെ പ്രധാന സ്ഥലങ്ങൾ.



</doc>
<doc id="400043" url="https://ml.wikipedia.org/wiki?curid=400043" title="ഫോസ്സ">
ഫോസ്സ

ഫോസ്സ എന്നത് മഡഗാസ്കറിൽ കാണപ്പെടുന്ന പൂച്ചയോടു സാമ്യമുള്ള ഒരുസസ്തന വർഗ്ഗമാണ്. Eupleridae കുടുംബത്തിലെ ഒരു അംഗമായ ഈ ജീവി കീരികളുടെ (Herpestidae) കുടുംബവുമായി വളരെ അടുത്തു ബന്ധമുള്ളവയാണ്. ഇവയുടെ ശാരീരിക പ്രത്യേകതകൾ പൂച്ചകളെ പോലെയും എന്നാൽ മറ്റ് സ്വഭാവവിശേഷങ്ങൾ കീരികളുമായി അടുത്ത ബന്ധം പുലർത്തുന്നതുമായതിനാൽ ഇവയുടെ വർഗ്ഗീകരണത്തിന് വിവാദമുണ്ട്.


</doc>
<doc id="400049" url="https://ml.wikipedia.org/wiki?curid=400049" title="മൗലീദ്">
മൗലീദ്

മൗലീദ് എന്ന വാക്കിൻറെ ഭാഷാർത്ഥം ജനന സമയം, ജനിച്ച സ്ഥലം എന്നൊക്കെയാണ്. പ്രവാചകന്മാരുടെയോ പുണ്യ ആത്മാക്കളുടെയോ പ്രകീർത്തനങ്ങളാണ് മൗലീദ് എന്നത് കൊണ്ട് ഉദ്ദേശിക്കുന്നത്. സാധാരണ ഗതിയിൽ നബി മുഹമ്മദിന്റെ ജന്മ ദിനത്തേയും , പ്രകീർത്തനങ്ങളെയും മൗലീദ് എന്ന് വിശേഷിപ്പിക്കാറുണ്ട്. പള്ളികളിലോ വീടുകളിലോ സദസ്സുകളിലോ കൂട്ടം ചേർന്ന് ദൈവത്തെ വാഴ്ത്തുക, ഖുറാനിൽ നിന്നുള്ള വചനങ്ങൾ പാരായണം ചെയ്യുക, പുണ്യ ആത്മാക്കളുടെ ചരിത്ര വിവരണം, ജീവിതാനുഭവങ്ങൾ, അത്ഭുത പ്രവർത്തനങ്ങൾ എന്നിവ വിവരിക്കുക, അവരെ പുകഴ്ത്തുക, അപധാനങ്ങൾ വാഴ്ത്തിപ്പാടുക, ദൈവത്തോട് പ്രാർത്ഥന നടത്തുക എന്നിവയെല്ലാം ചെയ്ത് അന്നദാന വിതരണത്തിലാവസാനിക്കുന്നതാണ് സാങ്കേതികമായി മൗലീദുകൾ എന്ന് പറയാം.

ഖുറാൻ വചനങ്ങൾ, ദൈവ സ്തുതികൾ, പ്രവാചകന്മാരുടെ നാമങ്ങൾ, സ്വലാത്തുകൾ, പുണ്യപുരുഷ പ്രകീർത്തനങ്ങൾ, പ്രാർത്ഥനകൾ എന്നിവയെല്ലാം ഉൾകൊള്ളിച്ച് ഗദ്യത്തോടൊപ്പം പദ്യവും കോർത്ത നിലയിലാണ് ഒട്ടു മിക്ക മൗലൂദ് ഗ്രന്ഥങ്ങളും ഉണ്ടാകുക. മൗലീദുകളുടെ മലയാള പതിപ്പുകൾ മാലകൾ എന്ന പേരിലാണ് അറിയപ്പെടുന്നത്. അറബി-മലയാളം രചനാ രീതിയിലാണ് മാലകൾ രചിക്കപ്പെട്ടിട്ടുള്ളത്. 

=പ്രധാനപ്പെട്ട മൗലീദുകൾ=



</doc>
<doc id="400050" url="https://ml.wikipedia.org/wiki?curid=400050" title="ലിംഗായെൻ, പൻഗസിനാൻ">
ലിംഗായെൻ, പൻഗസിനാൻ

Lingayen, ലിംഗായെൻ ഔദ്യോഗികമായി Municipality of Lingayen, (; Ilocano; ) അറിയപ്പെടുന്നു. ഫിലിപ്പൈൻസിലെ പൻഗസിനാൻ പ്രവിശ്യയിലെ ഒരു ഒന്നാം ക്ലാസ് മുനിസിപ്പാലിറ്റിയാണ്.  2015ലെ സെൻസസ് പ്രകാരം 103,278 ജനങ്ങളാണിവിടെയുള്ളത്[./Lingayen,_Pangasinan#cite_note-PSA15-01-3 <nowiki>[3]</nowiki>]

പൻഗസിനാന്റെ തലസ്ഥാനവും ആ പ്രവിശ്യയുടെ സർക്കാരിന്റെ ആസ്ഥാനവുമാണ്. ലിംഗായെൻ രണ്ടാം ലോകമഹായുദ്ധത്തിൽ ഒരു തന്ത്രപ്രധാനമായ സ്ഥലമായിരുന്നു. മുൻ പ്രസിഡന്റായ ഫിഡൽ വി. റാമോസിന്റെ ജന്മസ്ഥലവുമാണിത്. 

അഗസ്തീനിയൻ മിഷണറിമാരും സ്പാനിഷ് കോൺക്വിസ്റ്റാഡോറീസ`കളും ഈ പട്ടണത്തിന്റെ രൂപരേഖ 1614ൽതയ്യാറാക്കി. ഈ പട്ടണം സ്ഥാപിച്ചു. തടിച്ച ചില പുളിമരങ്ങൾ നിന്നിരുന്ന സ്ഥലത്ത് തദ്ദേശീയരുടെ അഭിപ്രായപ്രകാരമാണ് ഈ നഗരം സ്ഥാപിച്ചത്. ഈ മരങ്ങൾ അതിഭീമമായിരുന്നുവത്രെ. അടുത്തുള്ള മറ്റു മരങ്ങൾ ഇവയെ അപേക്ഷിച്ച് വളരെ കുള്ളന്മാരെപ്പോലെ കാണപ്പെട്ടു. കാൽനടയാത്രക്കാർ ഈ മരങ്ങളെ നടന്നുപൊകുന്ന വഴിക്ക് തിരിഞ്ഞുനോക്കിക്കൊണ്ടുതന്നെ തങ്ങളുടെ കണ്ണിൽനിന്നും മറയുന്നതുവരെ കണ്ണെടുക്കാതെ പോകുമായിരുന്നു. അത്രയ്ക്കും ഈ മരങ്ങൾ ആളുകളുടെ ശ്രദ്ധ ആകർഷിച്ചിരുന്നുവത്രെ. ഏതു ദിക്കിലേയ്ക്കാണവർ നോക്കിയത് എന്ന വീട്ടുകാരുടെ ചോദ്യത്തിനു തങ്ങൾ ലിംഗായെൻ (പംഗസിനാൻ ഭാഷയിൽ)അല്ലെങ്കിൽ പിന്നോട്ട് നോക്കി എന്ന ഉത്തരം നൽകി. ഇങ്ങനെയാണ് ഈ സ്ഥലത്തിനു ഈ പേർ വന്നതെന്നു ഐതിഹ്യം.

ലിംഗായെൻ പംഗസിനാന്റെ തലസ്ഥാനമായി പിന്നീടു മാറി. 

രണ്ടാം ലോകമഹായുദ്ധസമയത്ത് ലിംഗായെൻ ഉൾക്കടൽ സഖ്യകക്ഷികളെത്തി.അവർ ലിംഗായെനിൽ ഇറങ്ങി. അന്ന് ആക്രമണത്തിനു പുറപ്പെട്ട വിമാനങ്ങളുടെ റൺവേ ആയത് ഈ കടൽത്തീരമായിരുന്നു.

ലിംഗായെൻ ഉൾക്കടലിൻ തീരത്താണു ലിംഗായെൻ കിടക്കുന്നത്. ആഗ്നോ നദി, ലിമാഹോങ് ചാനൽ എന്നിവയും ഇവിടെയാണ്. 62.76 ചതുരശ്ര കിലോമീറ്റർ ആണ് ഈ പ്രദേശത്തിന്റെ വിസ്തീർണ്ണം. 32 ബരങ്‌ഗേകൾ ഉണ്ട്. ഇതിന്റെ ഉപരിതലം പരന്നതും കൃഷിക്കും മത്സ്യബന്ധനത്തിനു യോജിച്ചതുമാണ്. ലിംഗായെൻ കാലാവസ്ഥ ഡിസംബർ മുതൽ ഫെബ്രുവരി വരെ തണുപ്പുള്ളതും, മാർച്ച് മുതൽ ഏപ്രിൽ വരെ അത്യുഷ്ണമുള്ളതും മേയ് മുതൽ ഒക്ടോബർ വരെ മഴ നിറഞ്ഞതുമാണ്.

ലിംഗായെൻ രാഷ്ട്രീയമായി 32 ബരൻഗെയ്കൾ ആയി തിരിച്ചിട്ടുണ്ട്. 

Lingayen poblacion has two portions, architecturally and culturally different from each other : Spanish and American because of the large influence of both two major colonizers.

The older portion influenced by Spanish is located in the southern part. The infrastructure that the Spanish planned was all town buildings face each other around a town plaza. The buildings include the Three Kings Parish Church and the Municipal Hall.

The American one built near the Lingayen Gulf consists of many provincial government buildings including the Provincial Capitol and Urduja House, all located in the Capitol Grounds.

കൃഷി, കാലിവളർത്തൽ, മത്സ്യബന്ധനം എന്നിവയാണ് പ്രധാന തൊഴിലുകൾ

നെല്ല്, ചോളം, തക്കാളി, മാങ്ങ, തണ്ണിമത്തൻ, പച്ചക്കറികൾ എന്നിവയാണ് പ്രധാന വിളകൾ. 

ലിംഗായെൻ ഉൾക്കടലിലാണ് മത്യബന്ധനകേന്ദ്രം. 

മറ്റു പ്രധാന വ്യവസായങ്ങൾ: മധുരം നിറച്ച തേങ്ങ, വിനാഗിരി, മരസാമാനങ്ങൾ, മുളയുപയോഗിച്ചുള്ള വിവിധ ഉത്പന്നങ്ങൾ, നിപ, ബഗൂങ് എന്നിവ.

3,180 hectares or 47.5% സ്ഥലത്ത് കൃഷിയാണു ചെയ്യുന്നത്. 


</doc>
<doc id="400053" url="https://ml.wikipedia.org/wiki?curid=400053" title="പ്ലാസ്റ്റിക് പണം">
പ്ലാസ്റ്റിക് പണം

പണത്തിന് തുല്യമായി ഉപയോഗിക്കാവുന്ന ക്രെഡിറ്റ്, ഡെബിറ്റ് തുടങ്ങിയ കാർഡുകൾ പ്ലാസ്റ്റിക് പണംഎന്ന് അറിയപ്പെടുന്നു,

ബാങ്കുകളും ക്രെഡിറ്റ് കാർഡ് കമ്പനികളുമാണ് ക്രെഡിറ്റ് കാർഡ് നൽകുന്നത്. അപേക്ഷയും ആവശ്യമായ രേഖകളും സമർപ്പിച്ചാൽ അപേക്ഷകന്റെ സാമ്പത്തികശേഷി അനുസരിച്ച് കാർഡും അതിന്റെ സാമ്പത്തിക പരിധിയും അനുവദിച്ച് നൽകും. വിവിധതരം കാർഡുകൾ നിലവിലുണ്ട്. മാസ്റ്റർ കാർഡും വിസ കാർഡുമെല്ലാം ഇതിൽ പ്രധാനപ്പെട്ടതാണ്. കൂടാതെ കാർഡുടമയുടെ അടുത്ത ബന്ധുക്കൾക്ക് ആദ്യത്തെ കാർഡിന്റെ പരിധിയിൽ പുതിയ കാർഡ് അനുവദിക്കാൻ സംവിധാനമുണ്ട്. ഇത്, 'ആഡ് - ഓൺ കാർഡ്' അഥവാ 'സപ്ലിമെന്ററി കാർഡ്' എന്നറിയപ്പെടും.



അക്കൗണ്ടിൽ പണമുണ്ടെങ്കിൽ അതിന്റെ പരിധിയിൽ സാധനങ്ങളും സേവനങ്ങളും ഇടപാട് നടത്താൻ ഉപയോഗിക്കുന്നതാണ് 'ഡെബിറ്റ് കാർഡ്'. വാങ്ങുന്ന സാധനത്തിന്റെ വില അക്കൗണ്ടിൽനിന്നും കുറവ് (ഡെബിറ്റ്) ചെയ്യും.
അക്കൗണ്ടിൽ പണം വേണമെന്ന് മാത്രം.

അക്കൗണ്ടിലെ പണം ഏതുസമയത്തും 'ആട്ടോമേറ്റഡ് ടെല്ലർ മെഷീ (എ.ടി.എം) വഴി പിൻവലിക്കാനുള്ള കാർഡാണ് എ.ടി.എം. കാർഡ്. സാധാരണ 'ഡെബിറ്റ്' കാർഡുകളും എ.ടി.എം. കാർഡുകളാണ്. അതുകൊണ്ട് ഇതിനെ ഡെബിറ്റ് കം എ.ടി.എം. കാർഡ് എന്ന് പറയുന്നു.


</doc>
<doc id="400054" url="https://ml.wikipedia.org/wiki?curid=400054" title="ഫിലിപ്പൈൻസിലെ ബുദ്ധമതം (കോളണിഭരണത്തിനു മുമ്പ്)">
ഫിലിപ്പൈൻസിലെ ബുദ്ധമതം (കോളണിഭരണത്തിനു മുമ്പ്)

കോളണിഭരണത്തിനു മുമ്പുള്ള മതത്തിന്റെ അവസ്ഥയെപ്പറ്റി കൃത്യമായി പറയാനാവില്ല. ആ സമയത്ത് അനിമിസം, ബുദ്ധമതം, ഹിന്ദുമതം എന്നിവ ഫിലിപ്പൈൻ ജനതയെ സ്വാധീനിച്ചിരുന്നതായി തെളിവുണ്ട്. ഖനനഗവേഷണപ്രവർത്തനങ്ങളിൽനിന്നും കണ്ടെടുത്ത ഹിന്ദു-ബുദ്ധ പ്രതിമകൾ ഇക്കാര്യത്തിൽ വെളിച്ചം വീശുന്ന തെളിവുകളാണ്. ആദ്യത്തെ എഴുത്തുതെളിവ് ലഗുണ താമ്രപത്രികയുടെ കണ്ടെത്തലാണ്. ഇത്, സി ഇ 900ൽ എഴുതപ്പെട്ടതാണ് എന്നു കണ്ടെത്തിയിട്ടുണ്ട്. ഇതിൽ കാലഗണനയ്ക്കായി ബുദ്ധിസ്റ്റ്-ഹിന്ദു ചാന്ദ്രകലണ്ടർ ഉപയോഗിച്ചിരിക്കുന്നു. പതിനാലാം നൂറ്റാണ്ടിൽ ഇസ്ലാം മതം ഇവിടെയെത്തിയപ്പോൾ, പഴയ മതങ്ങളെല്ലാം അപ്രത്യക്ഷമായിപ്പോയി. 1521ൽ ഫെർഡിനാന്റ് മഗല്ലൻ ഫിലിപ്പൈൻസിലെത്തിയപ്പോൾ അവിടെ കൃസ്തുമതവുമെത്തി. കൃസ്തുമതത്തിലെ റോമൻ കാത്തലിക് ധാരയാണിവിടെത്തിയത്. ആ മതം തന്നെ ഭൂരിപക്ഷ മതവുമായി. എന്നിരുന്നാലും, ചില തദ്ദേശീയരായ ജനതകൾ പഴയ അനിമിസമതം തന്നെ തുടർന്നുപോരുന്നുണ്ട്. കാത്തലിക് മതം പിന്തുടരുന്നവർ തന്നെ അവരുടെ പഴയ വിശ്വാസപ്രമാണങ്ങൾ പലതും ഉപേക്ഷിച്ചിട്ടുമില്ല. 

Animism ആനിമിസം ആണ് കൊളോണിയൽ കാലത്തിനുമുമ്പ് ഫിലിപ്പൈൻസിൽ ഉണ്ടായിരുന്ന മതം. ഇപ്പോൾ, വിരലിലെണ്ണാവുന്ന തദ്ദേശീയ ജനതമാത്രമാണ് അനിമിസം ആചരിച്ചുവരുന്നത്. ലോകം നല്ലതും ചീത്തതുമായ ദേവതകളെക്കൊണ്ടു നിറഞ്ഞതാണ്. അവരെ വാരാധിച്ചുകൊണ്ട് അവരെ ആദരിക്കണം. ഈ പ്രകൃതിദൈവങ്ങളെ ദേവതകൾ എന്നു പറയുന്നു. ഹിന്ദു ദേവതകളുമായി ഇവയ്ക്കു ബന്ധമുണ്ട്. 

ചിലർ തഗലോങ് പോലുള്ളവർ ബത്താല പോലുള്ള പരമോന്നത ദേവതയേയും അയാളൂടെ സന്താനങ്ങളായ അനേകം ദേവതമാരെയും ആരാധിക്കുന്നു. അദ്ലവ്, മായാരി, താല എന്നിവയാണ് അവരുടെ ദേവതമാർ. വിസായൻ ദേവതകളാണ്, കാൻ-ലോൺ. മറ്റു ചിലർ മരിച്ച പിതാമഹന്മാരെ ആരാധിക്കുന്നു. ആനിമിസ്റ്റിക് ആരാധാനകൾ ഓരോ വംശത്തിലും വ്യത്യസ്ത രീതിയിലാണ്. മാജിക്, മന്ത്രോരോച്ചാരണം,  പ്രാർത്ഥന എന്നിവ ഇത്തരം ആരാധനകളുടെ അടിസ്ഥാനസ്വഭാവമാണ്. ഈ ആരാധനയുടെ പൂജാരിമാർ ആ സമൂഹത്തിൽ അതിയായി ബഹുമാനിക്കപ്പെടുന്നു. ആ പുരോഹിതർ, രോഗശമനം വരുത്താൻ കഴിവുള്ളവർ ആണെന്നും കരുതപ്പെടുന്നു.  Its practitioners were highly respected (and sometimes feared) in the community, as they were healers, midwives ("hilot"), shamans, witches and warlocks ("mangkukulam"), priests/priestesses ("babaylan/katalonan"), tribal historians and wizened elders that provided the spiritual and traditional life of the community. In the Visayan regions, shamanistic and animistic beliefs in witchcraft ("barang") and mythical creatures like "aswang" (vampires), "duwende" (dwarves), and "bakonawa" (a gigantic sea serpent) Similarly to Naga, may exist in some indigenous peoples alongside more mainstream Christian and Islamic faiths.


</doc>
<doc id="400057" url="https://ml.wikipedia.org/wiki?curid=400057" title="വെളുത്ത രാജാക്കന്മാർ (ഇന്തോനേഷ്യയിലെ ഇംഗ്ലിഷ് രാജമാർ)">
വെളുത്ത രാജാക്കന്മാർ (ഇന്തോനേഷ്യയിലെ ഇംഗ്ലിഷ് രാജമാർ)

ഇന്തോനേഷ്യയിലെ ബോർണിയോ ദ്വീപിലെ സരാവാക് ആസ്ഥാനമാക്കി ബ്രിട്ടീഷ് വംശജനായ ജെയിംസ് ബ്രൂക്ക് സ്ഥാപിച്ച രാജ വംശമാണ് വൈറ്റ് രാജാസ് (വെളുത്ത രാജാക്കന്മാർ) എന്നറിയപ്പെടുന്നത്. ബ്രൂണയിൽ അവിടത്തെ സുൽത്താനെ തദ്ദ്ശീയരായ ആളുകൾ എതിർത്തപ്പോഴും അവിടത്തെ അന്തച്ഛിദ്രം നടന്നപ്പോഴും ആ സുൽത്താനു ബ്രൂക്ക് കുടുംബം ആ അന്ത്ച്ഛിദ്രം അടിച്ചമർത്താൻ സഹായിച്ചതിനു ബ്രൂണൈ സുൽത്താൻ ഇവർക്കു 1841ൽ വലിയ ഒരു ഭൂപ്രദേശം അൻൽകുകയും ആ ഇംഗ്ലിഷ് ഭരണാധികാരിക്ക് രാജപദവി നൽകി ആദരിക്കുകയും ചെയ്തു. ഇതാണ് വെളുത്ത രാജാവ് എന്നറിയപ്പെട്ടത്. 

സർ ജോൺ ബ്രൂക്കിന്റെ വിൽ അനുസരിച്ച് ആൺരാജക്കന്മാർക്കു മാത്രമേ ഭരിക്കാനുള്ള അവകാസമുണ്ടായിരുന്നുള്ളു. അദ്ദേഹത്തെത്തുടർന്ന് അദ്ദേഹത്തിന്റെ മരുമകൻ, അതിനുശേഷം മരുമകളുടെ മകൻ എന്നിവർ ഭരിച്ചു. തുടർന്നു വന്ന പിന്മുറക്കാരൻ ഈ രാജ്യത്തെ ബ്രിട്ടനു തീറെഴുതിനൽകുകയുണ്ടായി അങ്ങനെ ഇത്തരം രാജഭരണം അവസാനിച്ചു. 1946ൽ ആണിത് ബ്രിട്ടനു നൽകിയത്. 

ബ്രൂണൈൻ സുൽത്താൻ ഒമർ അലി സൈഫുദ്ദീൻ II ൽ നിന്ന്ബ്രൂണൈയുടെ തെക്കുപടിഞ്ഞാറൻ പ്രദേശത്ത് 1841 ൽ ജെയിംസ് ബ്രൂക്കിനു ഭൂമിക്ക് ലഭിക്കുന്നതുവരെ സാരവാക്ക് ബ്രുണായിയുടെ ഭാഗമായിരുന്നു. അദ്ദേഹം പിന്നീട് ഈ പ്രദേശത്തിന്റെ രാജാ എന്ന സ്ഥാനപ്പേര് സ്ഥിരീകരിച്ചു. ബോർണിയോ ദ്വീപിലെ വടക്കുഭാഗത്തെ ഭൂരിഭാഗവും പിടിച്ചടക്കിയ ആദ്യത്തെ രണ്ട് വെള്ളരാജന്മാരുടെ ഭരണകാലത്ത് സരാവക് രാജ്യം വികസിക്കുകയും വിപുലീകരിക്കുകയും ചെയ്തു. ബ്രൂക്ക് ഭരണകൂടങ്ങൾ ബ്രൂണൈയിൽ നിന്ന് കൂടുതൽ ഭൂമിയെ പാട്ടത്തിന് കൊടുക്കുകയോ അല്ലെങ്കിൽ കൂട്ടിച്ചേർക്കുകയോ ചെയ്തു.


</doc>
<doc id="400062" url="https://ml.wikipedia.org/wiki?curid=400062" title="ഗുംനാമി ബാബ">
ഗുംനാമി ബാബ

ഉത്തർപ്രദേശിലെ ഫൈസാബാദിൽ 1985 വരെ താമസിച്ചിരുന്നതും നേതാജി സുഭാഷ് ചന്ദ്രബോസായിരുന്നുവെന്നു വിശ്വസിക്കപ്പെടുന്നതുമായ ഒരു അജ്ഞാത സന്യാസിയായിരുന്നു ഗുംനാമി ബാബ. 1945 ആഗസ്റ്റ് 18ന് തായ്വാനിൽ നടന്ന വിമാനാപകടത്തിൽ സുഭാഷ് ചന്ദ്രബോസ് കൊല്ലപ്പെട്ടില്ല എന്നും ഗുംനാമി ബാബ എന്ന പേരിൽ ഉത്തർപ്രദേശിലെ ഫൈസാബാദിലും അയോദ്ധ്യയിലുമായി അവസാനത്തെ 10 വർഷക്കാലം (1985 വരെ) അദ്ദേഹം ജീവിച്ചിരുന്നുവെന്നും അനേകർ വിശ്വസിക്കുന്നു. 1985 ൽ ഗുംനാമി ബാബ മരണമടഞ്ഞതിനു ശേഷം നേതാജി സുഭാഷ് ചന്ദ്രബോസിന്റെ അനന്തിരവളായിരുന്ന ലളിതാ ബോസും ഫൈസാബാദ് ആസ്ഥാനമാക്കി പ്രവർത്തിക്കുന്ന സുഭാഷ് ചന്ദ്രബോസ് വിചാർ മഞ്ചും ഇതിലെ നിഗൂഢതയുടെ ചുരുളഴിക്കുന്നതിനും അദ്ദേഹത്തിൻറെതായുള്ള വസ്തുവകകൾ സംരക്ഷിക്കുന്നതിനുമായി കോടതിയുടെ സഹായം അഭ്യർത്ഥിച്ചിരുന്നു.

ഗുംനാമി ബാബയുടെ ജീവിതം വളരെയധികം രഹസ്യം നിറഞ്ഞതായിരുന്നു. അദ്ദേഹത്തിൻറെ നിര്യാണത്തിനുശേഷം ഫൈസാബാദ് ജില്ലാ ട്രഷറിയിൽ സൂക്ഷിച്ചിരുന്ന പെട്ടികളിൽ ഏതാനും കാലങ്ങൾക്കു മുമ്പു നടത്തിയ വിശദമായ പരിശോധനയിൽ നേതാജിയുടെ കുടുംബചിത്രങ്ങളും നേതാജി ഉപയോഗിച്ചതായ കരുതപ്പെടുന്ന ചില വസ്തുക്കളും കണ്ടെത്തിയതോടെ ഇതുസംബന്ധിച്ച നിഗൂഢതകൾ പൊതുശ്രദ്ധയിലെത്തിയിരുന്നു. ഇക്കൂട്ടത്തിൽ നേതാജിയുടെ മാതാപിതാക്കളുടെ ചിത്രങ്ങളും ഉൾപ്പെട്ടിരുന്നു. നേതാജിയുടെ സഹോദരൻറെ മകൾ ലളിത ബോസ് ഈ ഫോട്ടോകളിലുള്ള വ്യക്തികളെ തിരിച്ചറിഞ്ഞിരുന്നു. അദ്ദേഹത്തിൻറെ പെട്ടികൾ തുറന്നു നടത്തിയ പരിശോധനയിൽ നേതാജിയുടേതിനു സമാനമായ വട്ടക്കണ്ണടയും വാച്ചും മാത്രമല്ല ഒരു ബ്രിട്ടിഷ് നിർമിത ടൈപ്‌റൈറ്റർ, രണ്ടാം ലോകമഹായുദ്ധകാലത്തു ജർമൻ സൈനികർ ഉപയോഗിച്ചിരുന്ന ഒരു ബൈനോക്കുലർ എന്നിവയും ബാബയുടെ പെട്ടിയിൽ നിന്നു കണ്ടെത്തിയിരുന്നു. അതുകൂടാതെ നേതാജി സംസാരിച്ചിരുന്ന വിദേശ ഭാഷകൾ ബാബക്കും അറിയാമായിരുന്നു. ബാബ ജീവിച്ചിരുന്ന കാലത്ത് നേതാജിയുടെ കുടുംബത്തിൽ നിന്നുള്ള ചിലർ അദ്ദേഹത്തെ ഇടയ്ക്കിടെ സന്ദർശിച്ചിരുന്നതായി രേഖപ്പെടുത്തിയിരിക്കുന്നു. അദ്ദേഹത്തിൻറെ ജന്മദിനത്തിൽ മുൻ ഐഎൻഎ ഇന്റലിജൻസ് ഉദ്യോഗസ്ഥനായിരുന്ന പബിത്ര മോഹൻ റോയി, സുനിൽകാന്ത് ഗുപ്ത എന്നിവർ ബാബയ്ക്ക് അയച്ച ടെലിഗ്രാമുകളും പെട്ടിയിൽനിന്നു കണ്ടെത്തിയ വസ്തുക്കളിൽ ഉൾപ്പെടുന്നു.


</doc>
<doc id="400078" url="https://ml.wikipedia.org/wiki?curid=400078" title="ഭോജ്താൽ">
ഭോജ്താൽ

മദ്ധ്യപ്രദേശിന്റെ തലസ്ഥാനനഗരമായ ഭോപ്പാൽ നഗരത്തിന്റെ പടിഞ്ഞാറ് ഭാഗത്ത് സ്ഥിതിചെയ്യുന്ന വലിയ തടാകമാണ് ഭോജ്ടാൽ. ഇത് അപ്പർ ലേക്ക് എന്നാണ് അറിയപ്പെട്ടിരുന്നത്. ഭോപ്പാൽ നഗരത്തിന്റെ പ്രധാന കുടിവെള്ള സ്രോതസ്സ് ഈ തടാകമാണ്. നഗരത്തിലെ 40% പേരും ഈ തടാകത്തിലെ ജലമാണ് നിത്യോപയോഗങ്ങൾക്ക് ഉപയോഗിക്കുന്നത്.


</doc>
<doc id="400080" url="https://ml.wikipedia.org/wiki?curid=400080" title="പട്ടത്താനം">
പട്ടത്താനം

കേരളത്തിൽ കൊല്ലം ജില്ലയിലുള്ള ഒരു ജനവാസപ്രദേശമാണ് പട്ടത്താനം. ചിന്നക്കടയിൽ നിന്ന് 4 കിലോമീറ്റർ അകലെ കൊല്ലം നഗരത്തിനു തെക്കുകിഴക്കായാണ് ഇത് സ്ഥിതിചെയ്യുന്നത്. ഇവിടെയുള്ള സുബ്രഹ്മണ്യസ്വാമി ക്ഷേത്രത്തിലെ ഗജമേള പ്രസിദ്ധമാണ്. അമ്മൻനട അർദ്ധനാരീശ്വരൻ ക്ഷേത്രം, ഭരത രജനി ലാറ്റിൻ കത്തോലിക് ചർച്ച് എന്നിവയും പട്ടത്താനത്തുണ്ട്.

വിമലാ ഹൃദയ ഗേൾസ് ഹൈ സ്കൂൾ, ക്രിസ്തുരാജ് ബോയ്സ് ഹൈ സ്കൂൾ, ബാലികാ മറിയം എൽ.പി.എസ്., ഫാത്തിമ മാതാ നാഷണൽ കോളേജ്, ബിഷപ്പ് ജെറോം കോളേജ് ഓഫ് എഞ്ചിനിയറിംഗ് എന്നിവ പട്ടത്താനത്തിനു സമീപത്തെ പ്രധാന വിദ്യാലയങ്ങളാണ്. ഇവിടുത്തെ എസ്.എൻ.ഡി.പി. യു.പി. സ്കൂളിന് 2011-ലെ ബ്രിട്ടീഷ് കൗൺസിലിന്റെ ഇന്റർനാഷണൽ സ്കൂൾ അവാർഡ് ലഭിച്ചിരുന്നു.

പട്ടത്താനം സ്വദേശികളായ പ്രധാനപ്പെട്ടവർ,





</doc>
<doc id="400099" url="https://ml.wikipedia.org/wiki?curid=400099" title="എ. എസ്. ആനന്ദ്">
എ. എസ്. ആനന്ദ്

ഇന്ത്യയുടെ ഇരുപത്തിയൊൻപതാമത് ചീഫ് ജസ്റ്റിസ് ആയിരുന്നു എ. എസ്. ആനന്ദ് (Adarsh Sein Anand ).
1936 നവംബർ 1 ന് ജമ്മുവിൽ ജനിച്ചു. ജമ്മു - ലക്‌നോ സർവ്വകലാശാല യൂണിവേഴ്സിറ്റി കോളേജ്, ലണ്ടൻ എന്നിവിടങ്ങളിൽ വിദ്യാഭ്യാസം പൂർത്തിയാക്കി. 1964 നവംബർ 9 ന് ബാർ കൗൺസിലിൽ വക്കീൽ ആയി എൻറോൾ ചെയ്തു. പഞ്ചാബ്, ഹരിയാന കോടതികളിൽ വക്കീൽ പ്രാക്ടീസ് ചെയ്യവേ 1975 മെയ് 26 ന് ജമ്മു-കശ്മീർ ഹൈക്കോടതിയിൽ അഡീഷണൽ ജഡ്ജ് ആയി നിയമിതനായി.
1985 മെയ് 11ന് അവിടെത്തന്നെ ചീഫ് ജസ്റ്റിസ് ആയി. 1989 നവംബർ 1ന് മദ്രാസ് ഹൈക്കോടതിയിൽ ചീഫ് ജസ്റ്റിസ് ആയി ചുമതലയേറ്റു. 1991 നവംബർ 18 ന് സുപ്രീം കോടതി ജസ്റ്റിസ് ആയി നിയമിതനായി. 
2003 ഫെബ്രുവരി 17 ന് ദേശീയ മനുഷ്യാവകാശ കമ്മീഷൻ ചെയർമാനായി.

2010 ഫെബ്രുവരിയിൽ, മുല്ലപ്പെരിയാർ അണക്കെട്ടിന്റെ സുരക്ഷയുമായി ബന്ധപ്പെട്ട് രൂപീകരിക്കപ്പെട്ട കമ്മിറ്റിയുടെ ചെയർമാനായി ചുമതലയേറ്റു. (2012 ഏപ്രിൽ 25ന് കമ്മിറ്റി റിപ്പോർട്ട് സമർപ്പിച്ചിരുന്നു.)


</doc>
<doc id="400120" url="https://ml.wikipedia.org/wiki?curid=400120" title="ത‌ൻജുങ്പുര രാജ്യം">
ത‌ൻജുങ്പുര രാജ്യം

ഇന്തോനേഷ്യയുടെ പടിഞ്ഞാറൻ കലിമന്താൻ പ്രവിശ്യയിലെ കെടാപാങ് റീജൻസിയിൽ നിലനിന്നിരുന്ന ഒരു പുരാതന രാജ്യത്തിന്റെ പേരാണ് ത‌ൻജുങ്പുര. 



</doc>
<doc id="400122" url="https://ml.wikipedia.org/wiki?curid=400122" title="നുസ പെനിദ">
നുസ പെനിദ

ഇന്തോനേഷ്യയുടെ ഭാഗമായ ബാലിയുടെ തെക്കുകിഴക്കൻ ഭാഗത്തുള്ള ഒരു ദ്വീപ് ആണ് നുസ പെനിദ . ഇത് ക്ലംകുങ് ഡിസ്ട്രിക്റ്റിൽ പെട്ടതാണ്. ഇതിനടുത്തുള്ള നുസ ലെംബോങൻ കൂടി ചേർന്നതാണ്. ബാലിയെ ബദുങ് കടലിടുക്ക് ഈ ദ്വീപിൽനിന്നും വേർതിരിക്കുന്നു. നുസ പെനിദയുടെ ഉൾഭാഗം ഉയർന്ന മലകൾ ചേർന്നതാണ്. സമുദ്രനിരപ്പിൽനിന്നും 524 മീറ്റർ ഉയരം വരും. അടുത്തുകിടക്കുന്ന ബാലിയേക്കാൾ ഈ ദ്വീപ് വരണ്ടതാണ്. ഈ ദ്വീപിൽ വിനോദസഞ്ചാരസൗകര്യങ്ങൾ ബാലിയേക്കാൾ തുലോ കുറവാണ്. 

ഈ ദ്വീപിനടുത്തായി രണ്ടു ചെറിയ ദ്വീപുകളുണ്ട്. - നുസ ലെംബോങൻ, നുസ കെനിങൻ - ഇവ ഡിസ്ട്രിക്റ്റിൽ (കെകമറ്റാൻ)ചേർത്തിട്ടുണ്ട്. കെകാമറ്റാനിൽ 2010 സെൻസസ് പ്രകാരം, 45,178 ജനങ്ങളുണ്ട്., വിസ്തീർണ്ണം: 202.8 km2, വളരെച്ചെറിയ മാറ്റങ്ങളേ വന്നിട്ടുള്ളു.

നുസ പെനിദയും അടുത്തു കിടക്കുന്ന നുസ ലെംബോങൻ, നുസ കെനിങൻ എന്നിവ ഒരു പക്ഷി സങ്കേതമാണ്. ദ്വീപിലുള്ള ജനങ്ങൾ പരമ്പരാഗതമായ നിയന്ത്രണങ്ങൾ കൊണ്ടുവന്നാണ് ഈ പക്ഷിസങ്കേതം പരിപാലിച്ചുവരുന്നത്. ഇവിടെ പക്ഷിസങ്കേതം എന്ന ആശയം കൊണ്ടുവന്നത് Friends of the National Parks Foundation (FNPF) ആണ്.

2006ൽ ഈ ഭാഗത്തുള്ള 35 ഗ്രാമങ്ങൾ (ഇപ്പോൾ 41) ഒന്നിച്ച്, അവരുടെ പരമ്പരാഗതമായ സംരക്ഷണപ്രവർത്തനത്തിനു ശ്രമിച്ചു. ("അവിഗ്-അവിഗ്" എന്നിതറിയപ്പെടുന്നു) അന്നുതൊട്ട്, FNPF ഇന്തോനേഷ്യയിലെ വിവിധ പക്ഷികളെ ഇവിടെ മാറ്റിപ്പാർപ്പിക്കുകയും ചെയ്തു. ഇവയിൽ, ബാലിയിൽ മാത്രം കണ്ടുവന്നിരുന്ന അത്യപൂർവ്വ പക്ഷിജനുസ്സായ ബാലി സ്റ്റെർലിംഗും പെടും. 2005ൽ ഈ പക്ഷികളുടെ കാട്ടിലെ എണ്ണം വെറും 10ൽ താഴെ മാത്രമായി ചുരുങ്ങിയിരുന്നു.  ആ സംഘടനയുടെ രണ്ടു വർഷത്തെ പ്രവർത്തനഫലമായി അവർ നുസ പെനിദ സങ്കേതത്തിലേയ്ക്ക് 64 കൂട്ടിൽ പിടിച്ചിട്ടിരുന്ന ബാലി സ്റ്റെർലിംഗ് പക്ഷികളെ തുറന്നുവിട്ടിരുന്നു. 2009ൽ ഈ പക്ഷികളുടെ എണ്ണം 100 ആയി വർദ്ധിച്ചു. ജാവ കുരുവി, മിറ്റ്ചെൽസ് ലോറിക്കീറ്റ്, സൾഫർ ക്രസ്റ്റെഡ് കൊക്ക്ക്കാറ്റൂ എന്നിവയാണ് ഈ സങ്കേതത്തിലേയ്ക്ക് മാറ്റിപ്പാർപ്പിച്ച മറ്റു പക്ഷികൾ. 
നുസ പെനിദയിൽ ഡൈവു ചെയ്യാനുള്ള അനേകം സ്ഥാനങ്ങളുണ്ട്. പെനിദ ഉൾക്കടൽ, ബാട്ടു ലംബങ്(മന്ദ പോയിന്റ്), ബാടു മെലിങ്, ബാടു അബാഹ്, തോയ പക്കെഹ്, മാലിബു പോയിന്റ് എന്നിവ ഇതിനു പറ്റിയ സ്ഥലങ്ങളാണ്. ലംബോങ് കടലിടുക്കിലൂടെയുള്ള ഒഴുക്ക് തെക്കോട്ടാണ്. വേലിയേറ്റത്താലുള്ള ഒഴുക്കിന്റെ ശക്തിയെയും ദിശയേയും മൺസൂൺ കാലാവസ്ഥ സ്വാധീനിക്കുന്നുണ്ട്. 

തെക്കുകിഴക്കൻ മൺസൂൺ കാലത്ത്, വേലിയേറ്റത്തിന്റെ ഒഴുക്ക് തെക്കോട്ടാകും. വടക്കുകിഴക്കൻ മൺസൂൺ കാലത്ത് ഈ ഒഴുക്ക് വടക്കോട്ടാകും. 

2009ലെ സർവ്വേ പ്രകാരം, 1,419 ഹെക്റ്റാർ സ്ഥലത്ത് കോറൽ (പവിഴപ്പുറ്റുകൾ) ഉണ്ടെന്നു കണ്ടെത്തി. ഇതിൽ 66% പവിഴപുറ്റുകൾ 3 മീറ്റർ ആഴത്തിലും 74% 10 മീറ്റർ ആഴത്തിലുമായാണ് നിലകൊള്ളുന്നത്.

തൊയപക്കെഹ് പവിഴപ്പുറ്റുകൾ നീണ്ടുകിടക്കുന്നു. 

മലിബു പോയിന്റ് ഒരു ഡൈവിങ് സൈറ്റ് ആണ്. അനേകം സ്രാവുകൾ ഇവിടെയുണ്ട്. 

വിനോദസഞ്ചാരികളുടെ ഇഷ്ടസങ്കേതമാണിവിടം. മന്ദ തിരണ്ടിയെ കാണാനും അതിനൊപ്പം നീന്താനും വിനോദസഞ്ചാരികൾ മത്സരിക്കുന്നു. 
നുസ പെനിദയുടെ പടിഞ്ഞാറൻ വശത്താണ് ക്രിസ്റ്റൽ ഉൾക്കടൽ. ഈ ഉൾക്കടൽ വളരെ അറിയപ്പെടുന്ന വിനോദസഞ്ചാരപ്രദേശമാണ്. കടൽത്തീരത്ത് ഒറ്റതിരിഞ്ഞുനിൽക്കുന്ന തെങ്ങുകൾ കാണാം. ഒരു ടൂറിസ്റ്റിനു വേണ്ടതെല്ലാം - കുടകൾ, കസാലകൾ, സ്നോർക്കൽ ഗിയറുകൾ, ലഘുഭക്ഷണം തുടങ്ങിയവ ലഭ്യമാണ്. ഇവിടത്തെ ജലം വളരെ സ്വച്ഛമായതിനാൽ ജലത്തിനടിയിലെ ദൃശ്യങ്ങൾ വളരെ വ്യക്തമാണ്. ആഴം കുറവായതിനാൽ നീന്തൽ സുരക്ഷിതമാണ്. ശാസത്തിനുള്ള ഒരു കുഴൽ ഘടിപ്പിച്ച് നീന്താൻ പ്രയാസമില്ല. ഈലുകൾ, നെപ്പോളിയൻ മത്സ്യം, പാറട്ട് മത്സ്യം, കടലാമ, പവിഴപ്പുറ്റുകൾ ഇവ വ്യക്തമായി കാണാനാകും. തിരകളോ വേലിയേറ്റമോ ഉണ്ടെങ്കിൽ സൂക്ഷിക്കണമെന്നുമാത്രം. 


</doc>
<doc id="400137" url="https://ml.wikipedia.org/wiki?curid=400137" title="ടെമ്പിൽ ട്രീസ്">
ടെമ്പിൽ ട്രീസ്

ശ്രീലങ്കൻ പ്രധാനമന്ത്രിയുടെ  ഔദ്യോഗിക വസതിയാണ്   ടെമ്പിൽ ട്രീസ്.കൊളംബോയിലാണ് ഇത് സ്ഥിതി ചെയ്യുന്നത്.നിരവധി പ്രസിഡണ്ടുമാരും അവരുടെ ഔദ്യോഗിക വസതിയായി ഉപയോഗിച്ചിട്ടുണ്ട്.

നിലവിൽ, ശ്രീലങ്കയുടെ ഇപ്പോഴത്തെ പ്രസിഡണ്ട് റനിൽ വിക്രമ സിംഗെ യാണ് ഇവിടുത്തെ താമസക്കാരൻ.



</doc>
<doc id="400172" url="https://ml.wikipedia.org/wiki?curid=400172" title="മുണ്ടയ്ക്കൽ">
മുണ്ടയ്ക്കൽ

കേരളത്തിൽ കൊല്ലം ജില്ലയിലുള്ള ഒരു ജനവാസമേഖലയും വ്യവസായ കേന്ദ്രവുമാണ് മുണ്ടയ്ക്കൽ. കൊല്ലത്തെ ഡൗൺടൗണിനു സമീപമാണ് ഇത് സ്ഥിതിചെയ്യുന്നത്. ഇവിടുത്തെ കടൽത്തീരം കാണുവാൻ ധാരാളം വിനോദസഞ്ചാരികളെത്തുന്നു. എല്ലാവർഷവും കർക്കിടക വാവ് നാളിൽ പിതൃക്കൾക്ക് ബലിയർപ്പിക്കുന്നതിനായി ആയിരക്കണക്കിനാളുകൾ മുണ്ടയ്ക്കൽ കടൽത്തീരത്ത് (പിള്ള മുക്ക്) എത്താറുണ്ട്.

കൊല്ലം നഗരത്തിലെ പല വിനോദസഞ്ചാരകേന്ദ്രങ്ങളും സ്ഥാപനങ്ങളും മുണ്ടയ്ക്കലിനു സമീപം സ്ഥിതിചെയ്യുന്നു. മുണ്ടയ്ക്കൽ കടൽത്തീരം, കാഷ്യു എക്സ്പോർട്ട് പ്രൊമോഷൻ കൗൺസിൽ ഓഫ് ഇന്ത്യ (സി.ഇ.പി.സി.), കേരള സ്റ്റേറ്റ് കാഷ്യു ഡെവലപ്മെന്റ് കോർപ്പറേഷൻ ലിമിറ്റഡ് (കെ.എസ്.സി.ഡി.സി.), സിഡ്കോ ഇൻഡസ്ട്രിയൽ എസ്റ്റേറ്റ്, റോ മെറ്റീരിയൽ ഡിപ്പോ എന്നിവയാണ് മുണ്ടയ്ക്കലിലെ പ്രധാന ആകർഷണങ്ങൾ.

പ്രധാന ലേഖനം: കേരള സംസ്ഥാന കശുവണ്ടി വികസന കോർപ്പറേഷൻ ലിമിറ്റഡ്

കശുവണ്ടി വ്യവസായ രംഗത്തു പ്രവർത്തിക്കുന്ന പ്രധാന സ്ഥാനമാണ് കേരള സ്റ്റേറ്റ് കാഷ്യു ഡെവലപ്മെന്റ് കോർപ്പറേഷൻ ലിമിറ്റഡ് . കശുവണ്ടി തൊഴിലാളികൾക്ക് തൊഴിൽ, ശമ്പളം, ആനുകൂല്യങ്ങൾ എന്നിവ ഉറപ്പുവരുത്തുക എന്ന ലക്ഷ്യത്തോടെയാണ് ഇത് പ്രവർത്തിക്കുന്നത്. ഇതിന്റെ ആസ്ഥാനമന്ദിരം മുണ്ടയ്ക്കലിലെ കാഷ്യു ഹൗസാണ്. 1969 ജൂലൈയിൽ സ്ഥാപിതമായ ഈ കോർപ്പറേഷൻ കേരള സർക്കാർ ഉടമസ്ഥതയിൽ 1971 മുതൽ പ്രവർത്തിച്ചുതുടങ്ങി. ഈ സ്ഥാപനത്തിന് ഏകദേശം 250 കോടി ടേൺ ഓവറുണ്ട്.

വിദേശരാജ്യങ്ങളിലേക്കു കശുവണ്ടി കയറ്റുമതി ചെയ്യുന്നതിനും മറ്റുമായി 1955-ൽ കേന്ദ്രസർക്കാർ ആരംഭിച്ച കാഷ്യു എക്സ്പോർട്ട് പ്രൊമോഷൻ കൗൺസിൽ ഓഫ് ഇന്ത്യയുടെ ആസ്ഥാനവും മുണ്ടയ്ക്കലാണ് സ്ഥിതിചെയ്യുന്നത്. കശുവണ്ടിയുടെ ഗുണനിലവാരം ഉറപ്പുവരുത്തുക, കയറ്റുമതിയും ഇറക്കുമതിയും നിയന്ത്രിക്കുക എന്നിവയാണ് ഈ സ്ഥാപനത്തിന്റെ ചുമതലകൾ.

കൊല്ലം നഗരത്തിലെ ഒരു പ്രധാന കടൽത്തീരമാണ് മുണ്ടയ്ക്കലിൽ സ്ഥിതിചെയ്യുന്നത്. ചിന്നക്കടയിൽ നിന്ന് 3 കിലോമീറ്റർ അകലെയുള്ള ഈ കടൽത്തീരത്തു വച്ച് എല്ലാവർഷവും കർക്കിടകവാവു ബലിയർപ്പണം നടക്കാറുണ്ട്. കേരളത്തിൽ വിനോദസഞ്ചാരമേഖലയുടെ പുരോഗതി നിർണ്ണയിക്കുന്ന 25 പ്രധാന ബീച്ചുകളിലൊന്നാണ് "മുണ്ടയ്ക്കൽ കടൽത്തീരം".

ചെറുകിട വ്യവസായങ്ങൾ പ്രോത്സാഹിപ്പിക്കുന്നതിനുള്ള കേരള സർക്കാർ ഏജൻസിയായ സിഡ്കോയുടെ ഒരു ഇൻഡസ്ട്രിയൽ എസ്റ്റേറ്റ് മുണ്ടയ്ക്കലിൽ പ്രവർത്തിക്കുന്നുണ്ട്.

2014-ൽ ആരംഭിച്ച നാഷണൽ അർബൻ ഹെൽത്ത് മിഷന്റെ ഭാഗമായുള്ള ഒരു ആരോഗ്യകേന്ദ്രം മുണ്ടയ്ക്കലിലെ തുമ്പറ ക്ഷേത്രത്തിനു സമീപം പ്രവർത്തിക്കുന്നുണ്ട്.



</doc>
<doc id="400994" url="https://ml.wikipedia.org/wiki?curid=400994" title="പോളയത്തോട്">
പോളയത്തോട്

കേരളത്തിൽ കൊല്ലം ജില്ലയിൽ സ്ഥിതിചെയ്യുന്ന ഒരു പട്ടണമാണ് പോളയത്തോട്. പനവേൽ - കന്യാകുമാരി ദേശീയപാത 66-ൽ മാടൻനടയ്ക്കും എസ്.എൻ. കോളേജ് ജംഗ്ഷനുമിടയിലാണ് പോളയത്തോട് സ്ഥിതിചെയ്യുന്നത്. സംസ്ഥാനത്തു ഗതാഗതത്തിരക്ക് രൂക്ഷമായ സ്ഥലങ്ങളിലൊന്നായി പോളയത്തോടിനെ കണക്കാക്കുന്നു.

കൊല്ലം ജില്ലയിൽ ഏറ്റവും കൂടുതൽ നഗരവൽക്കരിക്കപ്പെട്ട പ്രദേശങ്ങളിലൊന്നാണ് പോളയത്തോട്. ജില്ലയിലെ ഒരു പ്രധാനപ്പെട്ട പൊതുശ്മശാനം ഇവിടെ സ്ഥിതിചെയ്യുന്നുണ്ട്. പോളയത്തോടിനു സമീപമുള്ള കപ്പലണ്ടി മുക്കിൽ നിന്നാരംഭിക്കുന്ന ആശ്രാമം ലിങ്ക് റോഡുവഴി സഞ്ചരിച്ചാൽ കടപ്പാക്കട, ആശ്രാമം, കൊല്ലം കെ.എസ്.ആർ.ടി.സി. ബസ് സ്റ്റാൻഡ് എന്നിവിടങ്ങളിൽ എത്തിച്ചേരാം. തട്ടാമല, പള്ളിമുക്ക്, മാടൻനട, മുണ്ടയ്ക്കൽ, പട്ടത്താനം, ചിന്നക്കട എന്നിവയാണ് പോളയത്തോടിനു സമീപമുള്ള പ്രധാന സ്ഥലങ്ങൾ. പട്ടത്താനത്തിനും പോളയത്തോടിനും ഇടയിലുള്ള സ്ഥലത്താണ് മലയാളം സിനിമാനടനായ മുകേഷ് താമസിക്കുന്നത്.



</doc>
<doc id="401022" url="https://ml.wikipedia.org/wiki?curid=401022" title="തോപ്പിൽ കടവ്">
തോപ്പിൽ കടവ്

കേരളത്തിൽ കൊല്ലം ജില്ലയിലുള്ള ഒരു പ്രദേശമാണ് തോപ്പിൽ കടവ്. അഷ്ടമുടിക്കായലിന്റെ തീരത്തുള്ള ഈ പ്രദേശം ഒരു വിനോദസഞ്ചാരകേന്ദ്രം കൂടിയാണ്. പോളയത്തോടിനു സമീപം കപ്പലണ്ടി മുക്കിൽ നിന്നാരംഭിക്കുന്ന ആശ്രാമം ലിങ്ക് റോഡ് തോപ്പിൽ കടവു വരെ ദീർഘിപ്പിക്കാൻ പദ്ധതിയുണ്ട്.

കൊല്ലം ജില്ലയിൽ വികസനത്തിന്റെ പാതയിൽ മുന്നേറിക്കൊണ്ടിരിക്കുന്ന ഒരു വിനോദസഞ്ചാരകേന്ദ്രമാണ് തോപ്പില്കടവ്. അഷ്ടമുടിക്കായലിന്റെ സാന്നിദ്ധ്യം ഈ പ്രദേശത്തിന്റെ പ്രാധാന്യം വർദ്ധിപ്പിക്കുന്നു. ഇൻലാൻഡ് വാട്ടർവെയ്സ് അതോറിറ്റി ഓഫ് ഇന്ത്യ ഇവിടെ ഒരു ബോട്ട് യാർഡ് നിർമ്മിച്ചിട്ടുണ്ട്. ദേശീയ ജലപാത 3-ന്റെ നിർമ്മാണം പൂർത്തിയാകുന്നതോടെ തോപ്പിൽ കടവിൽ നിന്നും കേരളത്തിന്റെ വിവിധ ഭാഗങ്ങളിലേക്ക് ബോട്ട് സർവീസ് ആരംഭിക്കും. കപ്പലണ്ടി മുക്കിൽ നിന്നാരംഭിച്ച് കെ.എസ്.ആർ.ടി.സി. ബസ് സ്റ്റാൻഡിൽ അവസാനിക്കുന്ന ആശ്രാമം ലിങ്ക് റോഡ് തോപ്പിൽകടവ് വരെ ദീർഘിപ്പിക്കുന്ന പദ്ധതി പുരോഗമിക്കുന്നു. ഈ പാതയിൽ അഷ്ടമുടിക്കായലിന്റെയും കൊല്ലം കനാലിന്റെയും സംഗമസ്ഥാനത്ത് ഒരു പാലവും നിർമ്മിക്കുന്നുണ്ട്. പണി പൂർത്തിയാകുന്നതോടെ തോപ്പിൽകടവിലേക്ക് കൂടുതൽ സന്ദർശകരെത്തുമെന്ന് പ്രതീക്ഷിക്കുന്നു. കൊല്ലത്തെ ആർട്ട് ഓഫ് ലിവിങ് സെന്റർ തോപ്പിൽ കടവിലാണ് സ്ഥിതിചെയ്യുന്നത്.



</doc>
