<doc id="412216" url="https://ml.wikipedia.org/wiki?curid=412216" title="ഒരു അഡാർ ലവ്">
ഒരു അഡാർ ലവ്

ഒരു അഡാർ ലവ്, ഒമർ ലുലു സംവിധാനം ചെയ്യുന്നതും പ്രിയ പ്രകാശ് വാരിയർ, സിയാദ് ഷാജഹാൻ, റോഷൻ അബ്ദുൾ റൗഫ്, നൂറിൻ ഷെരീഫ് എന്നീ പുതുമുഖങ്ങൾ പ്രധാന കഥാപാത്രങ്ങളെ അവതരിപ്പിക്കുന്നതുമായ 2018 ൽ പുറത്തിറങ്ങാനുള്ള ഒരു മലയാളം റൊമാൻറിക് കോമഡി ചിത്രമാണ്. ചിത്രത്തിലഭിനയിച്ചിരുക്കുന്നവരെല്ലാംതന്നെ അഭിനയരംഗത്തെ തുടക്കക്കാരാണ്. ഈ ചിത്രത്തിൻറെ കഥയും സംഭാഷണങ്ങളും സാരംഗ് ജയപ്രകാശും, ലിജോ പനഡാനുമാണ് നിർവ്വഹിച്ചിരിക്കുന്നത്. ഔസേപ്പച്ചൻ മൂവി ഹൗസിന്റെ ബാനറിൽ ഔസേപ്പച്ചൻ വളക്കുഴി നിർമ്മിക്കുന്ന ഈ ചിത്രം കേരളത്തിലെ ഒരു പ്ലസ് ടു സ്‌കൂളിലെ വിദ്യാർത്ഥികൾക്കിടയിലെ പ്രേമകഥയാണ് പറയുന്നത്.

സിനിമയുടെ സംഗീത സംവിധാനം നിർവ്വഹിച്ചിരിക്കുന്നത് ഷാൻ റഹ്മാനാണ്. വിനീത് ശ്രീനിവാസൻ ആലപിച്ച “മാണിക്യ മലരായ പൂവി” എന്ന മാപ്പിള ഗാനത്തിൻറെ പുനരാവിഷ്കരണം 2018 ഫെബ്രുവരി 9 ന് യൂ ട്യൂബിൽ ഈ ചിത്രത്തിൻറെ  പ്രമോഷൻറെ ഭാഗമായി അപ്ലോഡ് ചെയ്തിരുന്നു. മികച്ച പ്രതികരണം ലഭിച്ച ഈ ഗാനത്തിന്   20 മണിക്കൂറിനുള്ളിൽ ഏകദേശം  ഒരു ദശലക്ഷം കാഴ്ചക്കാരും 50,000 ലൈക്കുകളും ലഭിച്ച് സമീപകാലത്തെ പ്രഥമസ്ഥാനം അലങ്കരിക്കുന്ന ഒരു വൈറൽ വീഡിയോ ആയിത്തീർന്നിരുന്നു. മാണിക്യ മലരായ പൂവി എന്ന മാപ്പിള ഗാനത്തിൻറെ യഥാർത്ഥ പതിപ്പ് രചിച്ചത് പി.എം.എ. ജബ്ബാർ എന്ന കവിയായിരുന്നു. ഈ ഗാനം 1978 ൽ തലശ്ശേരി കെ. റഫീഖ് ഈണം നല്കി അവതരിപ്പിച്ചിരുന്നു. പി.എം.എ. ജബ്ബാറിന്റെ യഥാർത്ഥ രചന തന്നെയാണ് ഈ  ചിത്രത്തിൽ ഉപയോഗിച്ചിരിക്കുന്നത്. 2018- ലെ ഈദ് ദിനത്തിൽ റിലീസ് ചെയ്യുന്ന രീതിയിൽ ചിത്രീകരണം മുന്നോട്ടു പോകുന്നു.



</doc>
<doc id="412222" url="https://ml.wikipedia.org/wiki?curid=412222" title="കുൽദീപ് യാദവ്">
കുൽദീപ് യാദവ്

ഒരു ഇന്ത്യൻ അന്താരാഷ്ട്ര ക്രിക്കറ്റ് താരമാണ് കുൽദീപ് യാദവ്. ഇടംകൈ ചൈനാമാൻ ബൗളറായ കുൽദീപ് യാദവ് 204ലെ 19 വയസ്സിനു താഴെയുള്ളവരുടെ ക്രിക്കറ്റ് ലോകകപ്പിലെ ഇന്ത്യൻ ടീം അംഗമായിരുന്നു. ലോകകപ്പിൽ സ്കോട്ട്‌ലന്റിനെതിരെ ഹാട്രിക് നേടിയിരുന്നു.
2014 ഒക്ടോബറിൽ വെസ്റ്റ് ഇൻഡീസിനെതിരെ നടന്ന ക്രിക്കറ്റ് പരമ്പരയ്ക്കുള്ള ഇന്ത്യൻ ടീമിൽ ഇടം നേടിയെങ്കിലും ഒരു കളിയിലും കളിക്കാൻ സാധിച്ചില്ല. 2017 ഫെബ്രുവരിയിൽ ബംഗ്ലാദേശിനെതിരെ നടന്ന ടെസ്റ്റ് പരമ്പരയ്ക്കുള്ള ടീമിലും അംഗമായിരുന്നു. 2017 മാർച്ച് 25ന് ഓസ്ട്രേലിയയ്ക്കെതിരെ നടന്ന മത്സരത്തിലൂടെ ടെസ്റ്റ് ക്രിക്കറ്റിൽ അരങ്ങേറ്റം കുറിച്ചു. ധരംശാല ക്രിക്കറ്റ് സ്റ്റേഡിയത്തിൽ നടന്ന ഈ മത്സരത്തിലെ ആദ്യ ഇന്നിങ്ങ്സിൽ 4 വിക്കറ്റ് നേടിയിരുന്നു. അരങ്ങേറ്റ മത്സരത്തിൽ 4 വിക്കറ്റ് നേടുന്ന മൂന്നാമത്തെ ചൈനാമാൻ ബൗളറാണ് കുൽദീപ് യാദവ്. 
2017 ജൂണിൽ വെസ്റ്റ് ഇൻഡീസിനെതിരെ നടന്ന ഏകദിന ക്രിക്കറ്റ് പരമ്പരയ്ക്കുള്ള ടീമിൽ ഇടംനേടി. 2017 ജൂൺ 23ന് വെസ്റ്റ് ഇൻഡീസിനെതിരെ ഏകദിന ക്രിക്കറ്റ് മത്സരത്തിലെ അരങ്ങേറ്റം കുറിച്ചു. എന്നാൽ ഇന്ത്യൻ ടീം ബാറ്റ് ചെയ്യുന്നതിനിടെ മഴ മൂലം മത്സരം റദ്ദാക്കിയതിനാൽ കളിക്കാനുള്ള അവസരം ലഭിച്ചില്ല. തുടർന്ന് വെസ്റ്റ് ഇൻഡീസിനെതിരെ നടന്ന മത്സരങ്ങളിൽ നിന്നും 3 വിക്കറ്റുകൾ നേടി. 2017 ജൂലൈ 9 വെസ്റ്റ് ഇൻഡീസിനെതിരെ ട്വന്റി 20 ക്രിക്കറ്റിലും അരങ്ങേറ്റം കുറിച്ചു.

2017 സെപ്റ്റംബർ 21ന് കൊൽക്കത്തയിലെ ഈഡൻ ഗാർഡൻസ് ക്രിക്കറ്റ് സ്റ്റേഡിയത്തിൽ ഓസ്ട്രേലിയയ്ക്കെതിരെ നടന്ന ഏകദിന മത്സരത്തിൽ ഹാട്രിക് നേടി. ചേതൻ ശർമ്മ, കപിൽ ദേവ് എന്നിവർക്കുശേഷം ഹാട്രിക് നേടുന്ന ഇന്ത്യൻ ബൗളറാണ് കുൽദീപ് യാദവ്.

2012ലെ ഇന്ത്യൻ പ്രീമിയർ ലീഗിൽ മുംബൈ ഇന്ത്യൻസ് ടീമിന്റെ ഭാഗമായിരുന്നു. 2014ലെ സീസണിൽ കൊൽക്കത്ത നൈറ്റ് റൈഡേഴ്സ് ടീമിൽ ഇടം നേടുകയും 2014ലെ ചാമ്പ്യൻസ് ലീഗ് ട്വന്റി 20യിൽ കളിക്കുകയും ചെയ്തു.

2018ലെ സീസണിൽ കൊൽക്കത്ത നൈറ്റ് റൈഡേഴ്സ് ടീമിലെ അംഗമാണ്.


</doc>
<doc id="412234" url="https://ml.wikipedia.org/wiki?curid=412234" title="തിരുഹൃദയച്ചെടി">
തിരുഹൃദയച്ചെടി

Coleus എന്ന് സാധാരണയായി അറിയപ്പെടുന്ന ഒരു അലങ്കാരസസ്യമാണ് തിരുഹൃദയച്ചെടി. . ലാമിയേസീ കുടുംബത്തിലെ ഈ ചെടി തെക്കുകിഴക്കനേഷ്യയിലെയും ആസ്ത്രേലിയയിലെയും തദ്ദേശവാസിയാണ്. സാധാരണയായി വരെ വളരുന്ന ഇവ ബഹുവർഷ കുറ്റിച്ചെടികളാണ്. 

<div>



</doc>
<doc id="412237" url="https://ml.wikipedia.org/wiki?curid=412237" title="പെരുമ്പറ്റു">
പെരുമ്പറ്റു

പെരുമ്പറ്റു പണ്ടാരവകപാട്ടത്തെപ്പോലെ തന്നെ കൈകാര്യം ചെയ്യപ്പെടുന്നതാണ്. ഭാഷാഭേദം കൊണ്ടാണ് ചെങ്കോട്ട ഭാഗങ്ങളിൽ ഈ പേരുപറഞ്ഞുവരുന്നത്. സർക്കാർ വക വസ്തുക്കൾ പതിച്ചുകൊടുക്കുന്നതിനുള്ള നടപടിക്രമങ്ങൾ തന്നെയാണിതിനും. പണ്ടാരവക പെരുമ്പറ്റു എന്നും ഇത്തരം പാട്ടത്തെ വിശേഷിപ്പിക്കാറുണ്ട്. 


</doc>
<doc id="412238" url="https://ml.wikipedia.org/wiki?curid=412238" title="വിരുത്തി">
വിരുത്തി

ഊഴിയം വകയ്ക്കായിട്ടു വിരുത്തിയായി കൊടുത്തിരിക്കുന്ന വസ്തുക്കളെയാണ് വിരുത്തിപ്പാട്ടം എന്നതുകൊണ്ട് ഉദ്ദേശിക്കുന്നത്.


</doc>
<doc id="412239" url="https://ml.wikipedia.org/wiki?curid=412239" title="പുതുവൽ പാട്ടം">
പുതുവൽ പാട്ടം

പുതുവൽപാട്ടം എന്നത് സർക്കാർ അനുവാദം കൂടാതെയും കരം പിരിവില്ലാതെയും തരിശായികിടക്കുന്ന സ്ഥലങ്ങൾ ഉപയോഗത്തിനായി നിലമായോ,പുരയിടമായോ തെളിച്ച് ഉപയോഗിക്കുകയും അല്ലെങ്കിൽ കരം പിരിവുള്ള വസ്തുവിന്റെ സ്വഭാവം മാറ്റി വേറൊരു തരത്തിലാക്കുന്നതുമാകാം. ആറും,തോടും നികത്തി പുരയിടമാക്കുക, കായൽ കുളം ഇവ നികത്തി പുരയിടമോ,നിലമോ ആക്കുക എന്ന പ്രവൃത്തികളും പുതുവല്പാട്ടത്തിന്റെ കീഴിൽപ്പെടും.ഈ വസ്തുക്കൾ സർക്കാർ രേഖയിൽ ഉൾപ്പെട്ടുവരണമെന്നു നിർബന്ധമില്ല.


</doc>
<doc id="412241" url="https://ml.wikipedia.org/wiki?curid=412241" title="കഴകപ്പാട്ടം">
കഴകപ്പാട്ടം

ക്ഷേത്രങ്ങളിലെ പരിചാരകവൃത്തിക്കും അനുഭവത്തിനും നൽകപ്പെടുന്ന വസ്തുവകകൾ ആണിവ.പണ്ടാരവക കഴകപ്പാട്ടമെന്നും വിശേഷിപ്പിക്കാറുണ്ട്.. 


</doc>
<doc id="412242" url="https://ml.wikipedia.org/wiki?curid=412242" title="സഞ്ചായപ്പാട്ടം">
സഞ്ചായപ്പാട്ടം

വസ്തുക്കളുടെ ഉത്ഭവം,ജന്മം എന്നിവയെക്കുറിച്ചുള്ള തർക്കം നിലനിൽക്കുമ്പോഴോ അതല്ലെങ്കിൽ ആ വസ്തു സർക്കാരിൽ നിക്ഷിപ്തമാകേണ്ടതാണോ എന്ന സംശയം നിലനിൽക്കുമ്പോഴോ അതിന്റെ തീർച്ചവരെ നിലമാണെങ്കിൽ അയലാചാരം പാട്ടത്തിനും,പുരയിടമായിരുന്നാൽ കണ്ടപാട്ടത്തിനും സാഞ്ചായമായി നൽകുന്നതാണിത്.തർക്കപരിഹാരത്തിനുശേഷം വസ്തുവിന്റെ പാട്ടബാദ്ധ്യതകൾക്ക് മാറ്റം വന്നേക്കാം.


</doc>
<doc id="412244" url="https://ml.wikipedia.org/wiki?curid=412244" title="വിരുത്തി ഒന്നുപാതി">
വിരുത്തി ഒന്നുപാതി

ഏതെങ്കിലും പ്രവൃത്തിക്കോ അനുഭവത്തിനായിട്ടോ നൽകുന്നു.ഒന്നു പാതിക്കുള്ള പാട്ടം സർക്കാരിനു നൽകണം. ഒന്നുപകുതി വിരുത്തിയായി അനുഭവിക്കാവുന്നതാണ്.ഇതിനെയാണ് വിരുത്തി ഒന്നുപാതിപാട്ടം എന്നു പറയുന്നത്.


</doc>
<doc id="412245" url="https://ml.wikipedia.org/wiki?curid=412245" title="തോൽപ്പാട്ടം">
തോൽപ്പാട്ടം

വനങ്ങൾ,കാടുമായി ബന്ധപ്പെട്ടുകിടക്കുന്ന സ്ഥലങ്ങൾ എന്നിവയിൽ നിന്നു തോൽ വെട്ടി വയലുകളിലേയ്ക്ക് നൽകുന്നതിനു പാട്ടത്തിനേല്പിച്ച സ്ഥലങ്ങളാണ് തോൽപ്പാട്ടത്തിനു കീഴിൽ വരുക.


</doc>
<doc id="412246" url="https://ml.wikipedia.org/wiki?curid=412246" title="പയറ്റുപാട്ടം">
പയറ്റുപാട്ടം

സർക്കാരിന്റെ അനുമതികൂടാതെ തരിശുസ്ഥലങ്ങളിൽ വൃക്ഷദേഹണ്ഡങ്ങൾ വച്ചു പിടിപ്പിച്ച ശേഷം പേരിൽ പതിച്ചുകിട്ടാൻ അപേക്ഷ നൽകുന്നതും,നിലങ്ങളിൽ വിത്തു വിതച്ച് വിളവ് എടുക്കുന്നതിനുള്ള പാട്ടം നിശ്ചയിക്കുന്നതും പയറ്റുപാട്ടത്തിനുകീഴിൽ വരും. സർക്കാർ അനുമതിയോടെ പാട്ടം മുൻകൂട്ടി നിശ്ചയിച്ചും സ്ഥലങ്ങളിൽ പ്രവൃത്തികൾ ചെയ്യാവുന്നതാണ്.


</doc>
<doc id="412247" url="https://ml.wikipedia.org/wiki?curid=412247" title="വെട്ടഴിവു">
വെട്ടഴിവു

സർക്കാർ തരിശുസ്ഥലങ്ങൾ നിലമായിട്ടോ പുരയിടമായിട്ടോ വെട്ടിത്തെളിക്കുന്നതിനു അപേക്ഷനൽകിയതിനുശേഷം ആ ഭാഗം തെളിച്ചു നിലമായിട്ടോ,പുരയിടമായിട്ടോ മാറ്റിയശേഷം ചെലവായ തുക ബോധിപ്പിച്ചു പാട്ടം നിശ്ചയിച്ചു നൽകുന്ന രീതിയാണ്. വസ്തുവിന്റെ അവസ്ഥ മനസ്സിലാക്കി മൊത്തം ചിലവിൽ നിന്നു ഒരു ഭാഗം നീക്കിയ ശേഷമാണ് പാട്ടം നിശ്ചയിക്കുക. ഇതിനെ കരിക്കൂറുപാട്ടം (കരിക്കൂറുതള്ളൽ) എന്ന പേരിലും കുടിയാന്മാർക്കു നൽകും.


</doc>
<doc id="412248" url="https://ml.wikipedia.org/wiki?curid=412248" title="കരിക്കുറു">
കരിക്കുറു

വെട്ടഴിവുപാട്ടത്തിന്റെ കീഴിൽ വരുന്ന സമ്പ്രദായം. കുടിയാന്മാർക്കു വസ്തു തെളിച്ച് അനുഭവിയ്ക്കാൻ നൽകുന്നതാണിത്. പുരയിടമായോ നിലമായോ മാറ്റിയ ശേഷം അപേക്ഷ നൽകി പാട്ടം നിശ്ചയിക്കുന്നു.


</doc>
<doc id="412249" url="https://ml.wikipedia.org/wiki?curid=412249" title="പാല്പായസംവക പിഴയാപ്പാട്ടം">
പാല്പായസംവക പിഴയാപ്പാട്ടം

ക്ഷേത്രങ്ങളിൽ വഴിപാടിനായി വ്യക്തികളോ കുടുംബങ്ങളോ വസ്തു ദേവസ്വം അധികാരികൾക്ക് നൽകുകയും അവർ തന്നെ പാട്ടത്തിനെടുത്ത് പാട്ടം നൽകി വരുന്ന സമ്പ്രദായം.ദേവസ്വം രേഖകളിൽ പാല്പായസംവക പിഴയാപാട്ടം എന്നു രേഖപ്പെടുത്തി അവർ കൊടുത്തുവരുന്ന പാട്ടം സർക്കാരിലേയ്ക്കു മുതൽകൂട്ടും.


</doc>
<doc id="412250" url="https://ml.wikipedia.org/wiki?curid=412250" title="വിളക്കുപാട്ടം">
വിളക്കുപാട്ടം

ക്ഷേത്രങ്ങളിൽ വിളക്കുവെയ്ക്കുന്നതിനായി ദേവസ്വം വസ്തുക്കൾ കുടിയാന്മാരെ പാട്ടത്തിനു വസ്തു ഏൽപ്പിക്കുന്നതാണിത്.സർക്കാർ തന്നെ വിളക്കുവയ്പ് നടത്തുകയും ചെയ്യുന്നു.


</doc>
<doc id="412252" url="https://ml.wikipedia.org/wiki?curid=412252" title="കുടുംബപ്പൊറുതി">
കുടുംബപ്പൊറുതി

സർക്കാരിനോ,ഭരണാധികാരികൾക്കോ അനുമോദനാർഹമായ പ്രവൃത്തി ചെയ്ത വ്യക്തികളുടെ കുടുംബ സംരക്ഷണയ്ക്കു സന്തോഷപൂർവ്വം നൽകുന്ന ആനുകൂല്യമാണിത്.നൽകപ്പെടുന്ന വസ്തുക്കളിൽ യാതൊരു അവകാശവാദവും സർക്കാരോ മറ്റു വ്യക്തികളോ ഉന്നയിക്കരുതെന്നു വ്യവസ്ഥയുണ്ട്.


</doc>
<doc id="412253" url="https://ml.wikipedia.org/wiki?curid=412253" title="പഴഞ്ചോറ്റുവിരുത്തി">
പഴഞ്ചോറ്റുവിരുത്തി

പ്രത്യേക രാജകല്പന പ്രകാരം ഉദ്യോഗസ്ഥന്മാർക്കോ സേവകർക്കോ രാവിലത്തെ ഭക്ഷണത്തിനു നൽകുന്നതാണിത്.പ്രാതലിനുള്ള ചെലവ് നൽകുക എന്നതാണ് ഇതിന്റെ ഉദ്ദേശം.


</doc>
<doc id="412254" url="https://ml.wikipedia.org/wiki?curid=412254" title="ബ്രഹ്മോദയം">
ബ്രഹ്മോദയം

ബ്രാഹ്മണർക്കു അതിരു നിശ്ചയിച്ച് ദാനത്തിനു തുല്യമായി വസ്തു നൽകുന്ന സമ്പ്രദായമാണിത്. അതിരു ഭരണാധികാരികൾ നിശ്ചയിച്ചതിനുശേഷം പ്രത്യേക വിളംബരം വഴി നൽകപ്പെടുന്നു.


</doc>
<doc id="412258" url="https://ml.wikipedia.org/wiki?curid=412258" title="മാക്‌സ് ഡെസ്‌ഫോർ">
മാക്‌സ് ഡെസ്‌ഫോർ

പുലിറ്റ്‌സർ പ്രൈസ് നേടിയ അമേരിക്കൻ ഛായാഗ്രാഹകനായിരുന്നു മാക്‌സ് ഡെസ്‌ഫോർ.(ജ: നവം: 8, 1913 – ഫെബ്രു:19, 2018) ഒട്ടേറെ ചരിത്ര പ്രധാന മുഹൂർത്തങ്ങൾ പകർത്തിയ ഡെസ്‌ഫോറിന്റെ കൊറിയൻ യുദ്ധ ചിത്രങ്ങളാണ് അദ്ദേഹത്തിന് പുലിറ്റ്‌സർ നേടിക്കൊടുത്തത്. കൊറിയൻ യുദ്ധകാലത്ത് ടെഡോങ് നദിക്കു കുറുകെയുള്ള തകർന്ന പാലത്തിൽ കയറിക്കൂടിയ ഭയചകിതരായ ജനങ്ങളുടെ ചിത്രം പകർത്തിയ ഡെസ്ഫോറിന്റെ ശ്രമം ഏറെ ശ്രദ്ധേയമായി. ഹിരോഷിമ ദൗത്യം കഴിഞ്ഞ് അമേരിക്കയുടെ മരിയാന ദ്വീപുകളിൽ ലാൻഡ് ചെയ്യുന്ന 'ഇനോള ഗേ' വിമാനത്തിന്റെ ചിത്രവും ഡെസ്‌ഫോർ ആണ് പകർത്തിയത്.

ഡെസ്ഫോർ പകർത്തിയ ഗാന്ധിജിയുടേയും നെഹ്രുവിന്റേയും ചിത്രങ്ങൾ ഇന്ത്യാക്കാർക്കു ഏറെ പരിചിതമാണ്.


</doc>
<doc id="412262" url="https://ml.wikipedia.org/wiki?curid=412262" title="എം.എസ്. അനന്തരാമൻ">
എം.എസ്. അനന്തരാമൻ

പ്രമുഖ വയലിൻ വാദകനായിരുന്നു മൈലാപ്പൂർ സുന്ദരം അയ്യർ അനന്തരാമൻ എന്ന എം.എസ്. അനന്തരാമൻ. പിതാവും പ്രസിദ്ധ വയലിൻ വിദ്വാനുമായിരുന്ന പറവൂർ പി. സുന്ദരം അയ്യരിൽ നിന്നാണ് വയലിന്റെ ആദ്യപാഠങ്ങൾ അഭ്യസിച്ചത്. കർണാടക സംഗീതത്തിലും ഹിന്ദുസ്ഥാനി സംഗീതത്തിലും വൈദഗ്ധ്യം നേടിയ അനന്തരാമൻ വയലിൻ വിദ്വാനായിരുന്ന എം.എസ് ഗോപാലകൃഷ്ണന്റെ മൂത്ത സഹോദരനായിരുന്നു. എം.എസ്.ഗോപാലകൃഷ്ണനുമായി ചേർന്ന് സ്വന്തമായ ശൈലി ചിട്ടപ്പെടുത്തിയ അനന്തരാമൻ അദ്ദേഹത്തെ വയലിൻ കച്ചേരികളിൽ അനുഗമിച്ചുപോന്നു. ഓംകാർനാഥ് ഠാക്കൂർ‍ഉൾപ്പെടെയുള്ള പ്രമുഖ ഹിന്ദുസ്ഥാനി സംഗീതജ്ഞർക്കൊപ്പവും അനന്തരാമൻ കച്ചേരികളിൽ പങ്കെടുത്തിട്ടുണ്ട്.2018 ഫെബ്രുവരി 19-ന് തന്റെ 93-ആം വയസ്സിൽ ചെന്നൈയിലെ സ്വവസതയിൽ വച്ച് അദ്ദേഹം അന്തരിച്ചു. 


</doc>
<doc id="412279" url="https://ml.wikipedia.org/wiki?curid=412279" title="പറവൂർ പി. സുന്ദരയ്യർ">
പറവൂർ പി. സുന്ദരയ്യർ

വയലിൻവാദകനായിരുന്ന പറവൂർ പി.സുന്ദരയ്യർ ആലുവയ്ക്കടുത്തുള്ള പറവൂരാണ് ജനിച്ചത്(ജ:1891). ഹിന്ദുസ്ഥാനി സംഗീതത്തിൽ വയലിൻ ഉപയോഗിക്കുന്നതിനു തുടക്കം കുറിച്ച വ്യക്തിയുമാണ് സുന്ദരയ്യർ..തിരുവിതാംകൂർ കൊട്ടാരത്തിലെ ആസ്ഥാന വിദ്വാന്മാരിലൊരാളായിരുന്ന സുന്ദരയ്യരെ സേട്ട് ഗോവിന്ദനായ്ക്ക് എന്ന വ്യക്തിയാണ് ഹിന്ദുസ്ഥാനി സംഗീതജ്ഞർക്കു പരിചയപ്പെടുത്തിയത്. പ്രശസ്ത വയലിൻ വാദകരായിരുന്ന എം.എസ്.ഗോപാലകൃഷ്ണൻ, എം.എസ്.അനന്തരാമൻ എന്നിവർ പുത്രന്മാരാണ്.


</doc>
<doc id="412289" url="https://ml.wikipedia.org/wiki?curid=412289" title="മണ്ണംപേട്ട">
മണ്ണംപേട്ട

തൃശ്ശൂർ ജില്ലയിലെ ചെറിയൊരു ഗ്രാമമാണ് മണ്ണംപേട്ട. വെണ്ടൂരിനും വരാക്കാരകും ഇടയിൽ NH544 നിന്ന് 3.5കി.മി അകലെ ആണ് ഈ ഗ്രാമം. അളഗപ്പനഗർ പഞ്ചായത്തിന്റെ കിഴിൽ സ്ഥിതി ചെയ്യുന്നു.


അളഗപ്പ നഗർ പഞ്ചായത്തിന്റെ ഹൃദയഭാഗത്ത സ്ഥിതി ചെയ്യുന്ന ഒരു പ്രധാന വിദ്യാലയമാണ്.
1933ൽ എല്ലാവർക്കും അറിവിന്റെ വെളിച്ചം പകർന്നുകൊടുക്കുക എന്ന ലക്ഷ്യത്തോടുകൂടി മണ്ണംപേട്ട അമലോത്ഭവ മാതാവിൻ പള്ളിക്ക് അഭിമുഖമായി ജ്ഞാനവർദ്ധിനി സമാജം എന്ന പേരിൽ ഒരു സ്ഥാപനം ആരംഭിച്ചു. ഈ സമാജമാണ് മാതാ ഹൈസ്കൂളിന് നിമിത്തമായത്. 1934ൽ ഈ സമാജത്തിന്റെ പ്രസിഡണ്ട് മണ്ണംപേട്ട പള്ളി വികാരിയായിരുന്ന ചൊവ്വല്ലൂർ ബഹു. അന്ത്രയോസ് അച്ചനായിരുന്നു. അദ്ദേഹത്തിന്റെ പരിശ്രമഫലമായാണ് 1935ൽ ലോവർ പ്രൈമറി സ്കൂൾ അനുവദിച്ചു കിട്ടിയത്.പ്രഥമ പ്രധാന അദ്ധ്യാപകൻ ശ്രീ കൃഷ്ണൻകുട്ടി മേനോൻ. ഇന്നുകാണുന്ന സ്കൂളിന്റെ മുൻവശത്തുള്ള ഓടുമേഞ്ഞ കെട്ടിടമായിരുന്നു അന്ന് ഉണ്ടായിരുന്നത്. 1935മുതൽ ഏകദേശം 20 വർഷക്കാലം മാനേജർ സ്ഥാനം അല്മായർക്ക് കൈമാറിയിട്ടുണ്ട്. 1963ൽ ലോവർ പ്രൈമറി വിദ്യാലയമായിരുന്ന ഇത് അപ്പർ പ്രൈമറി വിദ്യാലയമായി മാറി. തുടർന്ന് മണ്ണംപേട്ട യൂ. പി. സ്കൂളിന്റെ മുന്നേറ്റം ആരംഭിച്ചു. ബഹു. ഫാ. ജോൺ ചെറുവത്തൂരിന്റെ ശ്രമഫലമായി 1983ൽ മണ്ണംപേട്ടയിൽ ഹൈസ്കൂൾ അനുവദിച്ചുകിട്ടി. ശ്രീ. ടി.ജെ. ജോസ് തട്ടിൽ മാസ്റ്റർ ഹൈസ്കൂളിന്റെ പ്രഥമ പ്രധാന അദ്ധ്യാപകനായി.2017ൽ സ്മാർട്ട് ക്ലാസ്റൂം അനുവദിച്ചുകിട്ടി.


</doc>
<doc id="412290" url="https://ml.wikipedia.org/wiki?curid=412290" title="വരാക്കാര">
വരാക്കാര

തൃശ്ശൂർ ജില്ലയിലെ ചെറിയൊരു ഗ്രാമമാണ് വരാക്കാര. മണ്ണംപേട്ടകും പള്ളിക്കുന്നിനും ഇടയിൽ NH544 നിന്ന് 5.5കി.മി അകലെ ആണ് ഈ ഗ്രാമം സ്ഥിതി ചെയ്യുന്നത്. പൂരത്തിന്റെ പേര്ക്ക് പേരുകേട്ട ഗ്രാമം കൂടിയാണ് വരാക്കാര.



</doc>
<doc id="412291" url="https://ml.wikipedia.org/wiki?curid=412291" title="പള്ളിക്കുന്ന്, തൃശൂർ">
പള്ളിക്കുന്ന്, തൃശൂർ

തൃശ്ശൂർ ജില്ലയിലെ ചെറിയൊരു ഗ്രാമമാണ് പള്ളിക്കുന്. വരാക്കാരകും വരന്തരപ്പിള്ളികും ഇടയിൽ ആണ് ഈ ഗ്രാമം സ്ഥിതി ചെയ്യുന്നത്. എൻ.എച്ച്. 544-ൽ ആമ്പല്ലൂരിൽ നിന്ന് ചിമ്മിണി അണക്കെട്ടിലേക്ക് പോകുന്ന വഴിയാണ് ഈ ഗ്രാമം.


</doc>
<doc id="412297" url="https://ml.wikipedia.org/wiki?curid=412297" title="ഗോരഖ്പുർ റെയിൽവേ സ്റ്റേഷൻ">
ഗോരഖ്പുർ റെയിൽവേ സ്റ്റേഷൻ

ഗോരഖ്പുർ റെയിൽവേ സ്റ്റേഷൻ ഇന്ത്യയിലെ ഉത്തർപ്രദേശിലെ ഗോരഖ്പുർ നഗരത്തിലാണ് സ്ഥിതിചെയ്യുന്നത്. ലോകത്തിലെ ഏറ്റവും നീളം കൂടിയ പ്ലാറ്റ്ഫോം എന്ന ബഹുമതി ഇതിനുണ്ട്. നോർത്ത് ഈസ്റ്റേൺ റെയിൽവേയുടെ കീഴിലുള്ള ഗോരഖ്പുർ റെയിൽവേ സ്റ്റേഷനു 1366.33 മീറ്റർ (റാംപ് സഹിതം) നീളമുള്ള പ്ലാറ്റ്ഫോമാണുള്ളത്. 1886 -1905 നും ഇടയിൽ ബംഗാളും നോർത്ത് വെസ്റ്റേൺ റെയിൽവേയും കൂടിചേർന്നാണ് 217 കിലോമീറ്ററുള്ള മീറ്റർ ഗേജ് റെയിൽവേ നിർമ്മിക്കപ്പെട്ടത്. ഇന്ത്യൻ റെയിൽവേയിലെ 100 ബുക്കിംഗ് സ്റ്റേഷനുകളുടെ കൂട്ടത്തിൽ മുകളിലാണ് ഗോരഖ്പുർ റെയിൽവേ സ്റ്റേഷൻ. ഇവിടെ189 ട്രെയിനുകൾ ദിവസവും കൈകാര്യം ചെയ്യുന്നുണ്ട്. 

ഈ റെയിൽവേ സ്റ്റേഷൻ വഴി ബീഹാറും ഡെൽഹിയുമായി ബന്ധിപ്പിക്കുന്നു. മറ്റൊരു വഴി ബനാറസ് റൂട്ടാണ്.


</doc>
<doc id="412298" url="https://ml.wikipedia.org/wiki?curid=412298" title="ഗ്രാൻഡ് സെന്ട്രൽ ടെർമിനൽ">
ഗ്രാൻഡ് സെന്ട്രൽ ടെർമിനൽ

ഗ്രാൻഡ് സെന്ട്രൽ ടെർമിനൽ യു. എസിലെ ന്യൂയോർക്ക് സിറ്റിയിലാണ് സ്ഥിതിചെയ്യുന്നത്. 1903-ൽ നിർമ്മിച്ച ഈ റെയിൽവേസ്റ്റേഷന് 44 പ്ലാറ്റുഫോമുകളാണുള്ളത്. പ്ലാറ്റുഫോമുകളുടെ എണ്ണത്തിന്റെ കാര്യത്തിൽ ലോകത്തെ ഏറ്റവും വലിയ റെയിൽവേസ്റ്റേഷൻ എന്ന ബഹുമതി ഇതിനുണ്ട്. മെട്രോ-നോർത്ത് റെയിൽവേയിൽ ന്യൂയോർക്കിലെ വെസ്റ്റ്ചെസ്റ്റർ , പുട്ട്നം , ഡച്ചെസ് കൗണ്ടികൾ എന്നിവിടങ്ങളിലേക്ക് യാത്ര ചെയ്യുന്നവർക്ക് ടെർമിനൽ സേവനമനുഷ്ഠിക്കുന്നു. ആംട്രാക്ക് കണക്ഷനുകൾ വഴി ഗ്രാൻഡ് സെന്ട്രൽ അഡിരോൺഡാക്ക് , എമ്പയർ സർവീസ് , എത്താൻ അല്ലെൻ എക്സ്പ്രസ് , മാപ്പിൾ ലീഫ് സേവനങ്ങൾ ലഭ്യമാണ്. ഗ്രാൻഡ് സെൻട്രൽ-42nd സ്ട്രീറ്റിലെ ന്യൂയോർക്ക് സിറ്റി സബ്വേയിലെ ടെർമിനലിൽ ഒരു കണക്ഷനും ഉൾപ്പെടുന്നു.

ഗ്രാൻഡ് സെൻട്രൽ ടെർമിനലിന്റെ വിദഗ്ധ വാസ്തുവിദ്യയും ഇന്റീരിയർ ഡിസൈനും അതിനെ പല ദേശീയ പുരസ്കാരങ്ങളും നേടിയിട്ടുണ്ട് . 2013 ൽ 21.9 മില്യൺ സന്ദർശകരാണ് റെയിൽവേ, മെട്രോ യാത്രക്കാർ ഒഴികെയുള്ളത്. 

അമേരിക്കൻ ദീർഘദൂര യാത്രക്കാർക്ക് വേണ്ടി ന്യൂയോർക്ക് സെൻട്രൽ റെയിൽറോഡ് ഗ്രാൻഡ് സെൻട്രൽ ടെർമിനൽ നിർമിക്കപ്പെട്ടു. 1991 വരെ ടെർമിനൽ അംട്രാക്കും സേവനം അനുഷ്ടിച്ചിരുന്നു. എംപയർ സംവിധാനത്തിന്റെ കണക്ഷൻ പൂർത്തിയായതിനുശേഷം അടുത്തുള്ള പെൻസിൽവാനിയ സ്റ്റേഷനിൽ സേവനം ഏറ്റെടുത്തു. 2017 വേനൽക്കാലത്ത്, ലിമിറ്റഡ് അംട്രാക്കും സേവനം നടത്തിയിരുന്നു. 2018 , പെൻ സ്റ്റേഷൻ നിർമ്മാണം നടന്നുകൊണ്ടിരിക്കുന്നതിനാൽ ന്യൂ യോർക്ക് അംട്രാക്ക് സർവീസ് നടത്തിയിരുന്നു. ലോംഗ് ഐലൻഡിൽ റെയിൽറോഡ് ടെർമിനലിലേക്ക് കൊണ്ടുവരാൻ ഈസ്റ്റ് സൈഡ് ആക്സസ് പദ്ധതി ആരംഭിച്ചു.

ഗ്രാന്റ് സെൻട്രൽ 48 ഏക്കർ (19 ഹെക്ടർ) സ്ഥലത്തിൽ ഉൾക്കൊള്ളുന്നു. ലോകത്തിലെ മറ്റേതൊരു റെയിൽറോഡ് സ്റ്റേഷനെക്കാളും ഇതിന് 44 പ്ലാറ്റ്ഫോമുകളുണ്ട്. പ്ലാറ്റ്ഫോമുകൾ ഭൂമിയ്ക്ക് താഴെയായി 30 ട്രാക്കുകളും ഉപരിതലത്തിൽ 26 എണ്ണം ഉള്ളതിൽ, പാസഞ്ചർ സർവ്വീസിനായി 43 ട്രാക്കുകൾ മാത്രമാണ് ഉപയോഗിക്കുന്നത്. പ്ലാറ്റ്ഫോമുകളിലൂടെയും ട്രെയിൻ യാർഡുകളിലൂടെയും ട്രാക്കുകളുടെ എണ്ണം 100 കവിയുന്നു. ഇവയെല്ലാം പൊതുവായി ഉപയോഗിക്കാത്തതും എന്നാൽ റെയിൽ യാർഡിനായി ഉപയോഗിക്കുന്നു. ഗ്രാന്റ് സെൻട്രൽ ടെർമിനൽ മെട്രോപോളിറ്റൻ ട്രാൻസ്പോർട്ട് അതോറിറ്റിയുടെ ഉടമസ്ഥതയിലുള്ളതല്ല. എന്നാൽ മിഡ്ടൗൺ ടി.ഡി.ആർ വെഞ്ചറസ് എന്നറിയപ്പെടുന്ന ഒരു സ്വകാര്യ കമ്പനിയുടേതാണ്. 


</doc>
<doc id="412306" url="https://ml.wikipedia.org/wiki?curid=412306" title="ഷിർദി വിമാനത്താവളം">
ഷിർദി വിമാനത്താവളം

ഷിർദി വിമാനത്താവളം ഇന്ത്യയിലെ മഹാരാഷ്ട്രയിൽ ഷിർദി നഗരത്തിൽനിന്ന് തെക്കു-പടിഞ്ഞാറ്14 കിലോമീറ്റർ അകലത്തിൽ കകടി ഗ്രാമത്തിൽ സ്ഥിതിചെയ്യുന്നു. മഹാരാഷ്ട്ര വിമാനത്താവള വികസന കമ്പനിയുടെ (MADC) ഉടമസ്ഥതയിലുള്ള 400 ഹെക്ടർ വിസ്തീർണ്ണത്തിൽ വ്യാപിച്ചുകിടക്കുന്ന ഈ വിമാനത്താവളം 2017 ഒക്ടോംബർ 1 ന് രാഷ്ട്രപതി രാംനാഥ് കോവിന്ദ് ആണ് ഉദ്ഘാടനം നിർവ്വഹിച്ചത്. കമ്മ്യൂണിക്കേഷൻ നാവിഗേഷൻ സർവ്വെയിലെൻസ് (CNS), എയർ ട്രാഫിക് കൻട്രോൾ (ATC) എന്നിവയെ നയിക്കുന്നത് എയർപോർട്ട്സ് അതോറിറ്റി ഓഫ് ഇന്ത്യയാണ്. 

ഇന്ത്യയിലെ ആത്മീയ ഗുരുവായി അറിയപ്പെടുന്ന സായി ബാബ ക്ഷേത്രത്തിലേയ്ക്കുള്ള തീർത്ഥാടകരുടെ യാത്രാസൗകര്യം വിപുലീകരിക്കുന്നതിലേയ്ക്കായി മഹാരാഷ്ട്ര ഗവൺമെന്റ് 340 കോടി രുപയുടെ പദ്ധതികൾ നടപ്പിലാക്കി. 80,000 ഭക്തർ ഇവിടേയ്ക്ക് സന്ദർശിക്കുന്നുണ്ടെന്നാണ് കണക്കാക്കിയിരിക്കുന്നത്. 5 ലക്ഷം പേർ ആഴ്ചയവസാനവും, അവധിക്കാലത്തും, ഉത്സവസമയങ്ങളിലും ആയി സന്ദർശിക്കുന്നതായി കണ്ടെത്തിയിട്ടുണ്ട്. ഷിർദിയിൽ നിന്ന് 125 കിലോമീറ്റർ അകലത്തിൽ സ്ഥിതിചെയ്യുന്ന ഔറംഗാബാദ് വിമാനത്താവളം വഴിയും സായിനഗർ ഷിർദി റെയിൽവേസ്റ്റേഷൻ വഴിയും ആണ് ഭൂരിപക്ഷം തീർത്ഥാടകരും ഇവിടെയെത്തുന്നത്. 

2009 ഡിസംബർ 22-ന് അഹ്മദ്നഗർ ജില്ലാ ഭരണകൂടം വിമാനത്താവള പദ്ധതിക്ക് സ്ഥലം ഏറ്റെടുത്തു.തുടക്കത്തിൽ 60 മീറ്റർ വീതിയും 2,000 മീറ്റർ ദൈർഘ്യവുമുള്ള സിംഗിൾ റൺവേ നിർമിച്ചു. 2011 ഡിസംബറിൽ എയർപോർട്ട് പ്രവർത്തനം തുടങ്ങിയിരുന്നു.എന്നിരുന്നാലും, റൺവേയുടെ നീളം 3,200 മീറ്ററായി വ്യാപിപ്പിക്കാൻ MADC തീരുമാനിച്ചു, തുടർന്ന് വലിയ വിമാനങ്ങൾ പറത്താനുള്ള പ്രവർത്തനം ആരംഭിച്ചു.



</doc>
<doc id="412308" url="https://ml.wikipedia.org/wiki?curid=412308" title="അർപ്പൺ (സോഫ്റ്റ് വെയർ)">
അർപ്പൺ (സോഫ്റ്റ് വെയർ)

അർപ്പൺ (ARP handler inspection) നെറ്റ് വർക്ക് സെക്യൂരിറ്റിയ്ക്കുവേണ്ടി വികസിപ്പിച്ചെടുത്ത ഒരുനെറ്റ് വർക്ക് സോഫ്റ്റ് വെയർ ആണ്. ഈ സോഫ്റ്റ് വെയർ കൈകാര്യം ചെയ്യുന്നവർ വളരെയധികം ഇതിൽ താല്പര്യം പ്രകടിപ്പിക്കുന്നുണ്ട്.സർവ്വകലാശാല ഗവേഷകരും ഈ സോഫ്റ്റ് വെയർ ഉപയോഗിക്കുന്നുണ്ട്. ഡിഫൻസ് സെക്യൂരിറ്റി ഉദ്യോഗസ്ഥർക്കു വേണ്ടി കേന്ദ്രപ്രതിരോധമന്ത്രാലയം ഈ പുതിയ സോഫ്റ്റ് വെയർ ആണ് ഇപ്പോൾ ഉപയോഗിക്കുന്നത്. 

അഡ്രസ്സ് അനിമേഷൻ പ്രോട്ടോക്കോൾ (ARP) ന് സുരക്ഷാ പ്രശ്നങ്ങളുണ്ട്. ഇതിൽ മാൻ ഇൻ ദ മിഡിൽ (MITM) ഉൾപ്പെടുന്നു. എആർപി സ്പൂഫിംഗ്, , എആർപി കാഷെ പോയിസണിങ് അല്ലെങ്കിൽ എആർപി പോയിസൺ റൂട്ടിംഗ് ആക്രമണങ്ങൾ എന്നിവ ഇതിൽ ഉൾപ്പെടുന്നു.

</doc>
<doc id="412309" url="https://ml.wikipedia.org/wiki?curid=412309" title="ശിവ്‌രി കോട്ട">
ശിവ്‌രി കോട്ട

മുംബൈയുടെ ഒരു നഗരപ്രാന്തപ്രദേശമായ ശിവ്‌രിയിൽ ഉള്ള ഒരു കോട്ടയാണ് ശിവ്‌രി കോട്ട (മറാഠി: शिवडी किल्ला). 1680 ൽ ബ്രിട്ടീഷുകാർ മുംബൈ തുറമുഖത്തെ നിരീക്ഷിക്കുവാനായി പണികഴിപ്പിച്ച ഈ കോട്ട ഒരു കുന്നിൻമുകളിൽ സ്ഥിതി ചെയ്യുന്നു.
പതിനെട്ടാം നൂറ്റാണ്ട് വരെ മുംബൈയുടെ സ്ഥാനത്ത് പല ചെറു ദ്വീപുകളായിരുന്നു. ഇതിൽ പരേൽ ദ്വീപിന്റെ ഭാഗമായിരുന്നു ഈ കോട്ട. 1661-ൽ പോർച്ചുഗീസ് രാജാവിന്റെ പുത്രി ബ്രാഗൻസായിലെ കാതറീനിനെ ബ്രിട്ടണിലെ ചാൾസ് രണ്ടാമൻ രാജാവ് വിവാഹം ചെയ്തപ്പോൾ സ്ത്രീധനമായി ബോംബെയിലെ മാഹിം ഉൾപ്പെടെയുള്ള ഏഴ് ദ്വീപുകൾ പോർച്ചുഗീസുകാർ ബ്രിട്ടനു കൈമാറി. മുഗളന്മാരുമായി സന്ധിയിലായിരുന്ന ആഫ്രിക്കൻ വംശജരായ സിദ്ദികൾ പല തവണ മുംബൈ ആക്രമിച്ചു. അവരെ ചെറുക്കുവാനായി പണിത കോട്ടകളിലൊന്നാണ് ഈ കോട്ട. ഒരു സുബേദാറുടെ കീഴിൽ 50 ശിപായിമാർ ഈ കോട്ടയിലെ ക്യാമ്പിലുണ്ടായിരുന്നു. എട്ട് മുതൽ പത്ത് പീരങ്കികളുമുണ്ടായിരുന്നു.

1689 ൽ സിദ്ദി ജനറലായ യാദി സകത്തിന്റെ നേതൃത്വത്തിൽ 20,000 സൈനികരുടെ സൈന്യം മുംബൈ ആക്രമിച്ചു. അവർ ആദ്യം ശിവ്‌രി കോട്ടയും മസഗാവ് കോട്ടയും തുടർന്ന് മാഹിം പട്ടണവും കീഴടക്കി. 1768-ൽ ബ്രിട്ടീഷുകാർ ഇത് പുതുക്കിപ്പണിയുകയുണ്ടായി. 1772 ൽ ബ്രിട്ടീഷുകാർക്കെതിരെ നടന്ന പോർച്ചുഗീസ് ആക്രമണത്തിനെതിരേയുള്ള പ്രതിരോധത്തിൽ ശിവ്‌രി കോട്ടയും പങ്കെടുത്തിരുന്നു.

സ്വാതന്ത്ര്യലബ്ധിക്ക് ശേഷം മുംബൈ പോർട്ട് ട്രസ്റ്റ് ഇതിനെ ഒരു സംഭരണശാലയായി ഉപയോഗിച്ചിരുന്നു. പിന്നീട് ഈ കോട്ട പുരാവസ്തു വകുപ്പ് ഏറ്റെടുത്തു.

പ്രധാനമായും ഈ കോട്ട പ്രതിരോധത്തിനായി നിർമിച്ചതാണ്. ചുറ്റിലും ഉള്ള ഉയർന്ന കൽഭിത്തികൾ കൂടാതെ സംരക്ഷണത്തിനായി അകത്ത് വലയം പോലെ ഒരു മതിൽക്കെട്ട് കൂടിയുണ്ട്. 60 മീറ്റർ (197 അടി) ഉയരമുള്ള ഒരു കുന്നിൻ ചെരുവിലാണ് സ്ഥിതി ചെയ്യുന്നത്. കരിങ്കൽ നിർമ്മിതമായ പ്രവേശന കവാടം ഒരു മുറ്റത്തേക്കു നയിക്കുന്നു. പ്രധാന കവാടത്തിൽ നിന്ന് നേരിട്ടുള്ള ആക്രമണം തടയുന്നതിനായി അകത്തെ പ്രവേശന കവാടങ്ങൾ ലംബമായി പണിതിരിക്കുന്നു.


</doc>
<doc id="412311" url="https://ml.wikipedia.org/wiki?curid=412311" title="മെഡ് വാച്ച്">
മെഡ് വാച്ച്

മെഡ് വാച്ച് ഒരു ഹെൽത്ത് ആപ്ലിക്കേഷൻ ആണ്. യു.എസ്. ഫുഡ് ആൻഡ് ഡ്രഗ് അഡ്മിനിസ്ട്രേഷന്റെ കമ്മീഷണറായ ഡേവിഡ് എ കെസ് ലെർ MD. ആണ് ഈ സിസ്റ്റം കൊണ്ടുവന്നത്. മെഡ് വാച്ച് ഉപയോഗിച്ച് പ്രതികൂലസംഭവങ്ങളും, സെന്റിനാൽ ഈവന്റ്സും റിപ്പോർട്ട് ചെയ്യുന്നു. 1993 -ൽ സ്ഥാപിതമായ മെഡ് വാച്ച് ശേഖരിച്ച വിവരങ്ങൾ മെഡിക്കൽ കമ്മ്യൂണിറ്റിക്കും പൊതുജനങ്ങൾക്കും ആയി പങ്കുവയ്ക്കുന്നു. പ്രൊഫഷണലുകൾക്ക് പൊതുവായി ലഭ്യമായ ഡാറ്റാബേസുകളും ഓൺലൈൻ വിശകലന ഉപകരണങ്ങളും സിസ്റ്റത്തിൽ ഉൾപ്പെടുന്നു. വെബ്സൈറ്റായ , ഇ-മെയിൽ, ട്വിറ്റർ, ആർഎസ്എസ് ഫീഡുകൾ എന്നിവ പോലുള്ള ക്ലിനിക്കൽ സെക്യൂരിറ്റി കമ്മ്യൂണിക്കേഷൻ, മെഡിക്കൽ ഉൽപ്പന്ന സുരക്ഷാ അലർട്ടുകൾ എന്നിവപോലും മെഡ് വാച്ച് പ്രചരിപ്പിക്കുന്നു.


</doc>
<doc id="412323" url="https://ml.wikipedia.org/wiki?curid=412323" title="കൃത്രിമ റബ്ബർ">
കൃത്രിമ റബ്ബർ

കൃത്രിമായി നിർമ്മിക്കപ്പെടുന്ന ഇലാസ്റ്റോമറുകളാണ് കൃത്രിമ റബ്ബർ എന്നറിയപ്പെടുന്നത്. പെട്രോളിയം ഉപോൽപന്നങ്ങളിൽ നിന്നും നിർമ്മിക്കപ്പെടുന്ന പദാർത്ഥങ്ങളാണിവ. വാഹനങ്ങളുടെ ടയർ നിർമ്മാണമുൾപ്പെടെയുള്ള നിരവധി മേഖലകളിൽ കൃത്രിമ റബ്ബർ വ്യാപകമായി ഉപയോഗിക്കപ്പെട്ടന്നുണ്ട്.

1890 കളിൽ സൈക്കിൾ ടയർ നിർമ്മാണത്തിന് റബ്ബർ ധാരാളമായി ഉപയോഗിക്കപ്പെട്ടപ്പോൾ, സ്വാഭാവിക റബ്ബറിന്റെ ലഭ്യത കുറഞ്ഞതാണ് കൃത്രിമ റബ്ബറിന്റെ അന്വേഷണത്തിലേക്ക് ഗവേഷകരെ എത്തിച്ചത്. 1909 ൽ ജർമ്മൻകാരനായ ഫ്രിറ്റ്സ് ഹോഫ്‌മാൻ നേതൃത്വം നൽകി നടത്തിയ ഗവേഷണഫലമായി ആദ്യത്തെ കൃത്രിമ റബ്ബർ എന്ന് വിശേഷിപ്പിക്കാവുന്ന ഐസോപ്രീൻ കണ്ടെത്തി.
1910 ൽ റഷ്യൻ ഗവേഷകനായ സെർജിൽ വാസിലേവ ലബേദേവ് ബ്യൂട്ടഡീൻ അധിഷ്ഠിതമായി കൃത്രിമ റബ്ബർ നിർമ്മിച്ചു. വ്യാവസായികമായി കൃത്രിമ റബ്ബർ ഉൽപന്നങ്ങൾ നിർമ്മിക്കുന്നതിന് ഇത് തുടക്കമിട്ടു. ഒന്നാം ലോകമഹായുദ്ധകാലത്തെ റബ്ബറിന്റെ വർദ്ധിച്ച ആവശ്യകത ഇതിലൂടെ പരിഹരിക്കാനായി. യുദ്ധാനന്തരം പ്രകൃതിദത്ത റബ്ബറിലേക്ക് വീണ്ടും തിരിഞ്ഞുവെങ്കിലും ചിലവു കുറഞ്ഞ മാർഗ്ഗങ്ങളിലൂടെ കൃത്രിമ റബ്ബർ നിർമ്മാണത്തിനുള്ള ഗവേഷണം തുടർന്നു.

സ്വാഭാവിക റബ്ബറിന് പലമേന്മകളും ഉണ്ടെങ്കിലും കൃത്രിമ റബ്ബർ ചില സവിശേഷതകളാൽ മുന്നിട്ടു നിൽക്കുന്നുണ്ട്. ഉന്നതമായ താപനില താങ്ങുന്നതിനും ചില രാസപദാർത്ഥങ്ങളുമായുള്ള പ്രതിപ്രവർത്തനം പ്രതിരോധിക്കുന്നതിനും കൃത്രിമ റബ്ബറിനുള്ള കഴിവ് എടുത്തു പറയേണ്ടതാണ്.




</doc>
<doc id="412329" url="https://ml.wikipedia.org/wiki?curid=412329" title="ഫ്രിറ്റ്സ് ഹോഫ്‌മാൻ">
ഫ്രിറ്റ്സ് ഹോഫ്‌മാൻ

ജർമ്മൻകാരനായ ഒരു ജൈവരസതന്ത്രജ്ഞനാണ് ഫ്രിറ്റ്സ് ഹോഫ്‌മാൻ .
ജനനം: 2 നവംബർ 1866 
മരണം: 22 ഒക്ടോബർ 1956
രസതന്ത്ര ഗവേഷകനായിരുന്ന ഹോഫ്മാൻ 1909 സപ്തംബർ 12ന് ആദ്യത്തെ കൃത്രിമ റബ്ബറിനുള്ള പേറ്റന്റ് സമ്പാദിച്ചു.
സിന്തറ്റിക് റബ്ബറിനെക്കുറിച്ചുള്ള ഗവേഷണത്തിന് 1912ൽ ജർമ്മൻ കെമിക്കൽ സൊസൈറ്റി എമിൽ ഫിഷർ മെഡൽ നൽകി ആദരിച്ചു.


</doc>
<doc id="412336" url="https://ml.wikipedia.org/wiki?curid=412336" title="ഗ്രിഡ്ലി">
ഗ്രിഡ്ലി

ഗ്രിഡ്ലി അമേരിക്കൻ ഐക്യനാടുകളിലെ സംസ്ഥാനമായ കാലിഫോർണിയയിൽ, ബട്ട് കൌണ്ടിയിലുൾപ്പെട്ട ഒരു നഗരമാണ്. 2017 ൽ കണക്കുകൂട്ടിയതുപ്രകാരം ഈ നഗരത്തിലെ ആകെ ജനസംഖ്യ 6,704 ആയിരുന്നു. കാലിഫോർണിയ സംസ്ഥാന പാത 99 ഗ്രിഡ്ലി നഗരത്തിലൂടെ കടന്നു പോകുന്നതോടൊപ്പം ഇൻറർസ്റ്റേറ്റ് 5, കാലിഫോർണിയ സംസ്ഥാനപാത 70 എന്നിവ ഈ നഗരത്തിനു സമീപത്തുകൂടി കടന്നുപോകുന്നു.

ഗ്രിഡ്ലി നഗരം അതിന്റെ സ്ഥാപകനും ആദ്യകാല ഭൂവുടമയുമായിരുന്ന ജോർജ്ജ് ഡബ്ല്യൂ ഗ്രിഡ്ലിയുടെ പേരിലാണ് അറിയപ്പെടുന്നത്. അഭിവൃദ്ധിപ്രാപിച്ച ഒരു ആടുമേയ്ക്കൽ ഫാമിൻറെ ഉടമയായിരുന്നു അദ്ദേഹം. ഗ്രിഡ്ലിയുടെ പടിഞ്ഞാറു ഭാഗത്തായി 960 ഏക്കർ (3.9 ചതുരശ്ര കിലോമീറ്റർ) വിസ്തൃതിയുള്ളതായിരുന്നു ഗ്രിഡ്ലിയുടെ കുടുംബവകയായ ഫാം. 1846-ൽ ഇലിനോയിസിൽ വെച്ച് ഹെലൻ ഓർക്കട്ട് എന്ന വനിതയെ അദ്ദേഹം വിവാഹം കഴിക്കുകയും 1855-ൽ കാലിഫോർണിയയിൽ അവർ അദ്ദേഹത്തോടൊപ്പം ജീവിതമാരംഭിക്കുകയും ചെയ്തു. ഗ്രിഡ്ലി ദമ്പതികൾക്ക് പത്ത് കുട്ടികളുണ്ടായിരുന്നു. 1881 മാർച്ച് 9-ന് ഗ്രിഡ്ലി അദ്ദേഹത്തിൻറ കുടുംബവക തോട്ടത്തിൽവച്ച് അന്തരിച്ചു. മിസ്സിസ് ഗ്രിഡ്ലി ഇരുപതു വർഷങ്ങൾക്കുശേഷം 1901 ഓഗസ്റ്റ് 1 നാണ് മരണമടഞ്ഞത്. ഗ്രിഡ്ലി കുടുംബത്തിലെ പിന്മുറക്കാർ ഇപ്പോഴും ഈ പ്രദേശത്തു വസിക്കുന്നു.

കാലിഫോർണിയയിൽ ഖനന സാദ്ധ്യതകൾ കുറഞ്ഞു വന്നതോടെ 1860 കളിൽ കാർഷികമേഖല കൂടുതൽ സുസ്ഥിരവും ആകർഷകവുമായ ബിസിനസ് ആയി മാറി. സെൻട്രൽ പസഫിക് റെയിൽറോഡ് ഒറിഗൺ മുതൽ ചിക്കോ വരെ 1865 ൽ റെയിൽവേ ട്രാക്കുകൾ സ്ഥാപിച്ചു. 1870 ൽ റെയിൽവേയുടെ ഗ്രിഡ്ലിയിലേക്കുള്ള പാത പൂർത്തിയാകുകയും അത് ഒരു പുതിയ സമൂഹത്തിന്റെ രൂപവത്കരണത്തിന് വിത്തു പാകുകയും ചെയ്തു. ഗ്രിഡ്ലി പ്രദേശത്തെ പ്രധാന ഉത്പന്നങ്ങൾ രോമവും ആടുകളും ആയിരുന്നു. ഇതിനെ പിന്തുടർന്ന് തോട്ടവിളകൾ, വയൽവിളകൾ, കന്നുകാലികൾ ഫാമുകൾ എന്നിവ താമസിയാതെ ആരംഭിക്കപ്പെട്ടു. 1896-ൽ “ലിബ്ബി, മക്നെയിൽ ആൻഡ് ലിബ്ബി” എന്ന പേരിൽ ഒരു കാനെറി സ്ഥാപിക്കപ്പെടുകയും ഇത് ലോകത്തിലെ ഏറ്റവും വലിയ പീച്ച് സംസ്കരണശാലയായി മാറുകയും ചെയ്തു. ഗ്രിഡ്ലിയിലെ ആദ്യത്തെ ഭവനവും വിപണനശാലയും L.C. സ്റ്റോൺ എന്നയാൾ സ്ഥാപിച്ചതാണ്. സ്റ്റോൺ ഒരു പോസ്റ്റ്മാസ്റ്റർ, ട്രെയിൻ ഡിപ്പോ - എക്സ്പ്രസ് ഏജന്റ്, വ്യാപാരി എന്നീ നിലകളിലും പ്രവർത്തിച്ചിരുന്നു. 1871 ൽ “വെൽസ് ഫാർഗോ ആൻഡ് കമ്പനി”  അതിന്റെ ഓഫീസ് ഗ്രിഡ്ലിയൽ തുറന്നതോടെ പടിപടിയായി മറ്റ് ബിസിനസ് സംരംഭകരും ഇവിടേയ്ക്കു പ്രവേശിച്ചു. 

" വിളകൾ ഒരിക്കലും പരാജയപ്പെടാത്തയിടം" എന്ന കാലിഫോർണിയ ഇറിഗേറ്റഡ് ലാൻറ് കമ്പനിയുടെ പരസ്യ പ്രചാരണത്തിൻറെ പ്രതികരണമായി, 1906 നവംബറിൽ ലാറ്റർ-ഡേ സെയ്ന്റ്സ് എന്ന ക്രിസ്തുസഭയിലെ അംഗങ്ങൾ റെക്സ്ബർഗ്ഗ്, ഇഡാഹോ പ്രദേശങ്ങളിൽനിന്ന് ഗ്രിഡ്ലിയിലേയ്ക്ക് കുടിയേറാൻ ആരംഭിച്ചു. അടുത്ത വർഷം ഫെബ്രുവരിയോടെ സഭയുടെ ഗ്രിഡ്ലി ബ്രാഞ്ച് സംഘടിപ്പിക്കപ്പെടുകയും ഇഡാഹോ, നെവാഡ, ഉട്ടാ എന്നിവിടങ്ങളിൽനിന്നും മറ്റു സംസ്ഥാനങ്ങളിൽനിന്നുമായി കൂടുതൽ സഭാംഗങ്ങൾ ഗ്രിഡ്ലിയിലേയ്ക്കു ചേക്കേറുകയും ഒരു ചെറിയ കാർഷികമേഖലയായിരുന്ന ഗ്രിഡ്ലി, മോർമോൺ സന്യാസിമാരുടേതായ ഒരു സമൂഹമായി പരിവർത്തനം ചെയ്യപ്പെടുകയും ചെയ്തു. 

1908 അവസാനത്തോടെ ഗ്രിഡ്ലി പ്രദേശത്ത് ഏകദേശം 500 എൽഡിഎസ് (ലാറ്റർ-ഡേ സെയ്ന്റ്സ്) സഭക്കാരായ താമസക്കാർ ഉണ്ടായിരുന്നു. 1912 ൽ സികാമോർ, വെർമോണ്ട് സ്ട്രീറ്റുകളുടെ പടിഞ്ഞാറൻ മൂലയിൽ ഈ സഭക്കാരുടെ ആദ്യത്തെ ചാപ്പൽ 1000 സീറ്റുകളോടെ നിർമിക്കപ്പെട്ടു. അക്കാലത്ത് ഇത് സാൾട്ട് ലേക് സിറ്റിക്ക് പടിഞ്ഞാറായുള്ള ഏറ്റവും വലിയ എൽ.ഡി.എസ്. യോഗശാലയായിരുന്നു. 2017 ലെ കണക്കനുസരിച്ച് ഗ്രിഡ്ലി പ്രദേശത്ത് എൽ.ഡി.എസ്. സഭയിലെ 1500 അംഗങ്ങൾ താമസിക്കുന്നുണ്ട്. (നഗരത്തിലെ ജനസംഖ്യയുടെ ഏകദേശം നാലിലൊന്ന് ആളുകൾ)

1884, 1891 എന്നീ വർ‌ഷങ്ങളിലുണ്ടായ അഗ്നിബാധകൾ ഗ്രിഡ്ലിയിലെ യഥാർത്ഥ വ്യവസായ ജില്ലയെ നശിപ്പിച്ചിരുന്നു. 1900 ൽ ഇത് പുനസ്ഥാപിക്കപ്പെട്ടു. ചരിത്രപ്രാധാന്യമുള്ള നഗരകേന്ദ്രത്തിൻറെ കൂടുതൽ ഭാഗവും നിലനിൽക്കുന്നു. ഹാസെൽ തെരുവിലെ നൂറ്റാണ്ടുപഴക്കമുള്ള ഭവനനിരകൾ “സിൽക്ക് സ്റ്റോക്കിംഗ് റോ” എന്നറിയപ്പെടുന്നു. കാരണം സാമ്പത്തിക മാന്ദ്യകാലത്ത് പട്ടുകൊണ്ടുള്ള കാലുറകൾ വാങ്ങാൻ കഴിവുള്ളവരായ വനിതകൾ വസിച്ചിരുന്നത് ഹാസെൽ തെരുവിലെ ഈ വലിയ ഭവനങ്ങളിൽ വസിച്ചിരുന്നവർ മാത്രമായിരുന്നു. 1870 ൽ മാർട്ടിൻസ്ബർഗ്ഗിൽനിന്ന് തപാലോഫീസ് ഗ്രിഡ്ലിയിലേയ്ക്കു മാറ്റി സ്ഥാപിച്ചു.

അമേരിക്കൻ ഐക്യനാടുകളിലെ സെൻസസ് ബ്യൂറോയുടെ കണക്കുകൾ പ്രകാരം ഈ നഗരത്തിൻറെ ആകെ വിസ്തീർണ്ണം 2.1 ചതുരശ്ര മൈലാണ് (5.4 ചതുരശ്ര കിലോമീറ്റർ) ഇതു മുഴുവനും കരഭൂമിയാണ്.

കോപ്പെൻ കാലാവസ്ഥാ തരംതിരിക്കൽ സമ്പ്രദായമനുസരിച്ച് ഗ്രിഡ്ലിയിൽ ഇളം ചൂടുനിറഞ്ഞ-വേനൽ മെഡിറ്ററേനിയൻ കാലാവസ്ഥയാണ് അനുഭവപ്പെടാറുള്ളത്, കാലാവസ്ഥാ ഭൂപടങ്ങളിൽ ഇത് "Csa" എന്ന ചുരുക്കരൂപത്തിൽ രേഖപ്പെടുത്തിയിരിക്കുന്നു.


</doc>
<doc id="412338" url="https://ml.wikipedia.org/wiki?curid=412338" title="ബ്രേക്‌ത്രൂ ലിസൺ">
ബ്രേക്‌ത്രൂ ലിസൺ

പ്രപഞ്ചത്തിലെ അന്യഗ്രഹജീവികളെപ്പറ്റി അന്വേഷിക്കാനും കണ്ടെത്താനും ശ്രമിക്കുന്ന ഒരു പദ്ധതിയാണ് ബ്രേക്‌ത്രൂ ലിസൺ. 2016 ജനുവരിയിൽ ആരംഭിച്ച ഇത് പത്തു വർഷത്തോളം നീണ്ടു നിൽക്കുമെന്നു കരുതുന്നു. ബെർക്ലിയിലെ കാലിഫോർണിയ സർവ്വകലാശാലയിലാണ് ഇതിന്റെ ആസ്ഥാനം. ഉത്തരധ്രുവത്തിൽ ഗ്രീൻ ബാങ്ക് ഗവേഷണകേന്ദ്രം, ദക്ഷിണദ്രുവത്തിലെ പാർക്സ് ഗവേഷണകേന്ദ്രം എന്നിവയിലൂടെ റേഡിയോ കിരണങ്ങളും ഓട്ടോമാറ്റഡ് പാത്ത് ഫൈന്ററിലൂടെ ദൃശ്യപ്രകാശവും ബ്രേക്ത്രൂ ലിസൺ സ്വീകരിക്കുന്നു. ഏതാണ്ട് പത്തുലക്ഷത്തോളം നക്ഷത്രങ്ങളേയും നൂറോളം താരാസമൂഹങ്ങളുടെ കേന്ദ്രത്തേയും ഗവേഷണവിധേയമാക്കാൻ ഇതിലൂടെ പദ്ധതിയിടുന്നു.


</doc>
<doc id="412342" url="https://ml.wikipedia.org/wiki?curid=412342" title="കാരക്കാട്, പാലക്കാട്">
കാരക്കാട്, പാലക്കാട്

പാലക്കാട് ജില്ലയിലെ ഓങ്ങല്ലൂർ പഞ്ചായത്തിലെ ഒരു ഗ്രാമമമാണ് കാരക്കാട്. പട്ടാമ്പി ഷൊർണൂർ റോഡിൽ ഓങ്ങല്ലൂർ ജങ്ഷണിൽ നിന്നും മൂന്ന് കിലോമീറ്റർ ദൂരത്താണീഗ്രാമം. ഷൊർണ്ണൂർ റെയിൽവേ സ്റ്റേഷനും പട്ടാമ്പി റെയിൽ‌വേ സ്റ്റേഷനും ഇടയിലാണ് കാരക്കാട് റെയിൽവേ സ്റ്റേഷൻ ഒരു യു.പി. സ്കൂൾ എന്നിവ ഈ ഗ്രാമത്തിൽ ഉണ്ട്. 90% ആളുകൾ മുസ്ലീങ്ങൾ ആണ് ഏകദേശം 350 വർഷം പഴക്കമുള്ളതാണ് ഇവിടത്തെ മുസ്ലിം പള്ളി കൃഷിയാണു പ്രധാന ജീവിത മാർഗം. ഗൾഫ് രാജ്യങ്ങളിൽ ജോലി ചെയ്യുന്നവരിൽ നിന്നു കിട്ടുന്ന വരുമാനവും പ്രധാനം തന്നെ. ഭാരതപ്പുഴയുടെ (നിള) തീരത്താണ് ഈ ഗ്രാമം. 
ഈ ഗ്രാമത്തിൻറെ തെക്ക് ഭാഗം ഭാരതപ്പുഴയും കിഴക്ക് വാടനാംകുറുശ്ശിയും പടിഞ്ഞാറ് ഭാഗം കിഴായൂരും വടക്ക് കള്ളാടിപ്പറ്റയും അതിരിടുന്നു.
ആദ്യകാലങ്ങളിൽ കൃഷി ഗൾഫ് മുതലായവയായിരുന്നു ഈ ഗ്രാമവാസികളുടെ മുഖ്യ വരുമാനം. എന്നാൽ രണ്ടായിരാമാണ്ടോടെ വലിയൊരു വിഭാഗം ഗ്രാമവാസികൾ ആക്രിക്കച്ചവടത്തിലേക്ക് തിരിഞ്ഞു. ഇത് ഗ്രാമീണരുടെ സാമ്പത്തിക വരുമാനത്തിൽ വലിയ വർദ്ധനയുണ്ടാക്കിയെങ്കിലും അതോടൊപ്പം കേരളത്തിന്റെ നാനാഭാഗങ്ങളിൽ നിന്നും സർവ്വമവിധ അപകടകരങ്ങളായ മാലിന്യങ്ങളും ഈ ഗ്രാമത്തിലേക്ക് ശേഖരിക്കപ്പെടുകയും വിലകിട്ടുന്നവകഴിച്ച് വലിയൊരുഭാഗം ഗ്രാമത്തിലെ പാടങ്ങളിലും തോടുകളിലും പുഴയിലുമൊക്കെ ഉപേക്ഷിച്ചതിന്റെ ഫലമായി വലിയ പാരിസ്തിതികപ്രശ്നം ഉദ്ഭവിക്കുകയുമുണ്ടായി. രണ്ടായിരത്തിപ്പതിനേഴിലെ കാലവർഷാരംഭത്തിൽ പടർന്നു പിടിച്ച നാലുപേരുടെ മരണത്തിനിടയാക്കിയ ഡെങ്കിപ്പനി ഈ പശ്ചാത്തലത്തിൽ വലയ വിവാദമായിരുന്നു.


</doc>
<doc id="412343" url="https://ml.wikipedia.org/wiki?curid=412343" title="തദേവൂസ് ബോറോവ്സ്കി">
തദേവൂസ് ബോറോവ്സ്കി

പോളിഷ് കവിയും പത്രപ്രവർത്തകനുമായിരുന്നു തദേവൂസ് ബോറോവ്സ്കി.( ജ:12 നവം: 1922 – 1ജൂലൈ 1951).ഓഷ്വിറ്റ്സ് തടങ്കൽ പാളയത്തിലെ തടവുകാരനായിരുന്ന ബോറോവ്സ്കിയുടെ ആത്മാംശമുള്ള കൃതികൾ പോളിഷ് സാഹിത്യത്തിലെ പ്രകൃഷ്ടകൃതികളായി കരുതിപ്പോരുന്നു.

സോവിയറ്റ് റഷ്യയിലെ ഉക്രൈയിനിൽ ജനിച്ച ബോറോവ്സ്കി ബാല്യകാലത്ത് മാതാപിതാക്കളിൽ നിന്നു അകന്നാണ് കഴിഞ്ഞിരുന്നത്.പിതാവും മാതാവും ഭരണകൂടത്തിൻറെ നിയന്ത്രണത്തിൽ ക്യാമ്പുകളിൽ പാർപ്പിക്കപ്പെട്ടതാണിതിനുകാരണം.1932 ൽ പോളിഷ് റെഡ്ക്രോസ്സിൻറെ ഇടപെടൽ കാരണം പോളണ്ടിലേയ്ക്ക് തിരികെവരാൻ ബോറോവ്സ്കിയ്ക്കുകഴിഞ്ഞു. നാസി അധീന പോളണ്ടിൽ രഹസ്യമായി വിദ്യാഭ്യാസം തുടർന്നുപോന്ന ബോറോവ്സ്കി കവിതകളും ലേഖനങ്ങളും പത്രങ്ങളിൽ പ്രസിദ്ധീകരിയ്ക്കാൻ തുടങ്ങി. രഹസ്യകേന്ദ്രങ്ങളിൽ നിന്നു പ്രസിദ്ധീകരിയ്ക്കുന്ന മാസികകളിലാണ് യുദ്ധകാലത്തെ കൃതികൾ പ്രകാശിപ്പിച്ചത്. 1943 ൽ നാസി രഹസ്യപ്പോലീസിൻറെ കെണിയിൽ പെട്ട്അറസ്റ്റിലായ ബോറോവ്സ്കിയെ നാസിതടങ്കൽ പാളയത്തിലേയ്ക്ക് അയച്ചു.1945 ൽ ക്യാമ്പിലെ പീഢനങ്ങളിൽ നിന്നും ദുരിതങ്ങളിൽ നിന്നും മോചിതനായ ബോറോവ്സ്കി 1951 ൽ തൻറെ ഇരുപത്തിയെട്ടാമത്തെ വയസ്സിൽ ആത്മഹത്യ ചെയ്യുകയാണണുണ്ടായത്.



</doc>
<doc id="412344" url="https://ml.wikipedia.org/wiki?curid=412344" title="കാരക്കാട്">
കാരക്കാട്



</doc>
<doc id="412347" url="https://ml.wikipedia.org/wiki?curid=412347" title="വെള്ളക്കൊക്കൻ കുളക്കോഴി">
വെള്ളക്കൊക്കൻ കുളക്കോഴി

നാമക്കോഴി അഥവാ വെള്ളക്കൊക്കൻ കുളക്കോഴി (Eurasian coot, ശാസ്ത്രനാമം "Fulica atra") റെയിൽ, ക്രേക്ക് എന്നീ ഇനം പക്ഷികളുടെ കൂട്ടത്തിൽപ്പെടുന്നതും റാലിഡേ കുടുംബത്തിലെ അംഗവുമാണ്. യൂറേഷ്യൻ കൂട്ട്, കോമൺ കൂട്ട് എന്നീ പേരുകളിലും ഈ ജലപ്പക്ഷി അറിയപ്പെടുന്നു. ശാസ്ത്രീയനാമത്തിൽ ലാറ്റിനിൽ "ഫുലിക" എന്നാൽ "കൂട്ട്" എന്നും അൽട്ര എന്നാൽ "കറുപ്പും" ആണ്. യൂറോപ്പ്, ഏഷ്യ, ആസ്ട്രേലിയ, ആഫ്രിക്കയുടെ വിവിധ ഭാഗങ്ങൾ, പാകിസ്താൻ എന്നീ പ്രദേശങ്ങളിലും ഇതിനെ കണ്ടുവരുന്നു. ആസ്ട്രേലിയൻ ഉപവർഗ്ഗത്തെ "ആസ്ട്രേലിയൻ കൂട്ട്" എന്നും അറിയപ്പെടുന്നു. 

കൂട്ടിന്റെ സങ്കരയിനങ്ങൾ പഴയലോകത്തെ ശുദ്ധജലതടാകങ്ങളിലും കുളങ്ങളിലും കണ്ടിരുന്നു. ഇതിന്റെ വർഗ്ഗങ്ങൾ അടുത്തകാലത്ത് ന്യൂസിലാൻഡ് മേഖലകളിലും വ്യാപിച്ചിട്ടുണ്ട്. മഞ്ഞുകാലത്ത് ജലം തണുത്തുറയുമ്പോൾ ഇവ തെക്ക് നിന്ന് പടിഞ്ഞാറ് ഭാഗത്ത് ഏഷ്യയിലേയ്ക്ക് ദേശാടനം നടത്തുന്നു.

നാമക്കോഴിയ്ക്ക് 32–42 സെ.മീ. നീളവും 1.290–2.425 lb ശരീരഭാരവും കാണപ്പെടുന്നു. വലിയ വൈറ്റ് ഫ്രോൻടൽ ഷീൽഡും കാണപ്പെടുന്നു. ഒരു നാട്ടുകോഴിയോളം വലിപ്പമുള്ള നാമക്കോഴികൾ കറുത്തിരുണ്ട വാലില്ലാത്ത ജലപക്ഷിയാണ്. കൂർത്ത് കുറുകിയ കൊക്കിലുള്ള വെള്ളനിറം കണ്ടാൽ നെറ്റിവരെ നീണ്ട ഒരു "കുറി"യിട്ടതുപോലെ തോന്നും. ആൺപക്ഷിയും പെൺപക്ഷിയും തമ്മിൽ രൂപസാദൃശ്യമുള്ള ഇവ പൂർണ്ണമായും ജലത്തെ ആശ്രയിച്ച് കഴിയുന്നവയാണ്. ഒരു കീടഭോജിയും മിശ്രഭുക്കും കൂടിയായ ഇവ പുൽനാമ്പുകളും, ജലസസ്യങ്ങളും, വിത്തുകളും, പഴങ്ങളും ഭക്ഷിക്കാറുണ്ട്. ജലത്തിൽ നിന്നായാലും പുൽപ്രദേശങ്ങളിൽ നിന്നായാലും ഇതിന്റെ ഭക്ഷണരീതി വളരെ വ്യത്യസ്തമാണ്. മല്ലാർഡുകളെപ്പോലെ ഇവ ജലത്തിൽ മുങ്ങിത്താണാണ് ഇരപിടിക്കുന്നത്. 

ജലാശയങ്ങൾക്കു മധ്യേയുള്ള മൺതിട്ടകളിൽ പുൽച്ചെടികളുടെ ഇടയിൽ കൂടുണ്ടാക്കി 10 മുട്ട വരെയിടുന്നു. ജൂലൈ-ആഗസ്റ്റ് മാസങ്ങളിലാണ് ഇവ മുട്ടയിടുന്നത്. മുട്ട വിരിഞ്ഞ് കുഞ്ഞ് പുറത്തുവരുമ്പോൾ വളരെ കുറച്ച് കുഞ്ഞുങ്ങൾ മാത്രമേ അതിജീവിക്കാറുള്ളൂ. അവ ഹെറോൺ, ഗുൽ എന്നീ പക്ഷികളുടെ ഭക്ഷണമായി തീരുന്നു. മിക്ക കുഞ്ഞുങ്ങളും വിരിഞ്ഞ് 10 ദിവസത്തിനുള്ളിൽ ചത്തുപോകുന്നു. അവ കൂടുതലും ഭക്ഷണത്തിനായി മുതിർന്ന പക്ഷികളെ ആശ്രയിക്കുന്നു. 

വംശനാശം സംഭവിച്ച ഉപവർഗ്ഗമായ "ഫുലിക അൽട്ര പോൻടിക" ("Fulica atra pontica") ഇനിയോലിത്തിക് (around 4800-4400 BP) കാലഘട്ടത്തിൽ കരിങ്കടലിന്റെ തീരത്തുള്ള ബൾഗേറിയയിൽ ഉണ്ടായിരുന്നതായി കണ്ടെത്തിയിട്ടുണ്ട്.




</doc>
<doc id="412348" url="https://ml.wikipedia.org/wiki?curid=412348" title="മി. റോബോട്ട്">
മി. റോബോട്ട്

സാം ഇസ്മയിൽ സംവിധാനം ചെയ്ത ഒരു അമേരിക്കൻ ടെലിവിഷൻ പരമ്പരയാണ് മി. റോബോട്ട്. റാമി മാലിക് ഇതിൽ കേന്ദ്രകഥാപാത്രമായ എല്ലിയറ്റ് ആന്റേഴ്സൺ എന്ന വിഷാദരോഗിയും സമൂഹഭയവുമുള്ള സൈബർ സെക്യൂരിറ്റി വിദഗ്ദനെ അവതരിപ്പിക്കുന്നു. ഒരു ഹാക്കർ കൂടിയായ എലിയറ്റിനെ ക്രിസ്ത്യൻ സ്ലേറ്റർ അവതരിപ്പിക്കുന്ന മി. റോബോട്ട് എന്ന കഥാപാത്രം എഫ്-സൊസൈറ്റി എന്ന ഹാക്കർ സംഘടനയിലേക്ക് ചേർക്കുന്നതാണ് കഥാഗതി. 2015ൽ ഇത് വീഡിയോ ഓൺ ഡിമാന്റായി ലഭ്യമാക്കുകയും തുടർന്ന് യു.എസ്.എ. നെറ്റ്‌വർക്കിൽ പ്രക്ഷേപണം ചെയ്യുകയും ചെയ്തു. ഇതുവരെ മൂന്നു സീസണുകൾ പുറത്തിറങ്ങി. 


</doc>
<doc id="412357" url="https://ml.wikipedia.org/wiki?curid=412357" title="ഇന്റർനെറ്റ് ഓഫ് തിങ്സ്">
ഇന്റർനെറ്റ് ഓഫ് തിങ്സ്

ഇലക്ട്രോണിക്സ്, സോഫ്റ്റ്‌വെയർ, സെൻസറുകൾ, ആക്ച്ചുവേറ്ററുകൾ, കണക്റ്റീവിറ്റി എന്നിവ അടങ്ങിയിട്ടുള്ള വിവിധ ഭൗതികോപകരണങ്ങൾ, വാഹനങ്ങൾ, ഗൃഹോപകരണങ്ങൾ തുടങ്ങിയവയെ പരസ്പരം ബന്ധിപ്പിച്ചുകൊണ്ട് അവയ്ക്കിടയിൽ വിവര കൈമാറ്റം സാധ്യമാക്കിയിട്ടുള്ള ശൃംഖലയാണ് ഇന്റർനെറ്റ് ഓഫ് തിങ്‌സ് അഥവാ ഐ.ഓ.ടി.. 

ഓരോ ഉപകരണത്തെയും അതിന്റെതായ കമ്പ്യൂട്ടിങ് വ്യവസ്ഥിക്കുള്ളിൽ സവിശേഷമായി തിരിച്ചറിയാൻ കഴിയുന്നതും നിലവിലുള്ള ഇന്റർനെറ്റ് അടിസ്ഥാനസൗകര്യങ്ങളിൽ പരസ്പരം കോർത്തിണങ്ങി പ്രവർത്തിപ്പിക്കാൻ കഴിയുന്നതുമാണ്. 2020 ഓടുകൂടി 30 ദശലക്ഷം ഉപകരണങ്ങളെ ഇന്റർനെറ്റ് ഓഫ് തിംഗ്സ് മുഖാന്തിരം ബന്ധിപ്പിക്കാൻ കഴിയുമെന്ന് കണക്കുകൾ സൂചിപ്പിക്കുന്നു. കൂടാതെ, IoT യുടെ അന്താരാഷ്ട്ര വിപണിമൂല്യം 7.1 ട്രില്യൻ ഡോളറായി ഉയരുമെന്നും പ്രതീക്ഷിക്കുന്നു.



</doc>
<doc id="412359" url="https://ml.wikipedia.org/wiki?curid=412359" title="റെഡ്‌ലാന്റ്സ്">
റെഡ്‌ലാന്റ്സ്

റെഡ്ലാൻഡ്സ് അമേരിക്കൻ ഐക്യനാടുകളിലെ സംസ്ഥാനമായ കാലിഫോർണിയയിൽ സാൻ ബർണാർഡിനോ കൌണ്ടിയിലുൾപ്പെട്ട ഒരു നഗരമാണ്. ഇത് ഗ്രേറ്റർ ലോസ് ആഞ്ചെലസ് പ്രദേശത്തിൻറെ ഭാഗമാണ്. 2000 ലെ സെൻസസ് പ്രകാരം 63,591 ആയിരുന്ന ഈ നഗരത്തിലെ ജനസംഖ്യ 2010 ലെ സെൻസസിൽ 68,747 ആയി വർദ്ധിച്ചിരുന്നു. 2013 ലെ ഒരു കണക്കുകൂട്ടലിൽ ജനസംഖ്യ 69,999 ആയി കണ്ടെത്തിയിരുന്നു. സാൻ ബർനാർഡിനോ നഗരകേന്ദ്രത്തിൽനിന്ന് ഏകദേശം 10 മൈൽ (16 കിലോമീറ്റർ) കിഴക്കായാണ് ഈ നഗരം സ്ഥിതിചെയ്യുന്നത്. 

ഇപ്പോൾ റെഡ്ലാൻഡ്സ് സ്ഥിതിചെയ്യുന്ന പ്രദേശം യഥാർഥത്തിൽ കഹൂയില്ല ജനതയുടെ മൊറോംഗോ, അഗ്വാസ് ഫാഗെസ് കാലിയെൻറെസ് ഗോത്ര വിഭാഗങ്ങൾ അധിവസിച്ചിരുന്ന ഭാഗമായിരുന്നു. പെഡ്രോ ഫാഗസിനെയും ഫ്രാൻസിസ്കോ ഗാർസസിനെയുംപോലുള്ളവരുടെ പര്യവേക്ഷണങ്ങൾ 1770 കളിൽ തദ്ദേശീയവാസികളിലേക്ക് കത്തോലിക്കാ സ്വാധീനം എത്തിക്കുന്നതിനും സ്പാനിഷ് കിരീടത്തിന്റെ ആധിപത്യം ഈ പ്രദേശങ്ങളിൽ ഉറപ്പിക്കുന്നതിനും പര്യാപ്തമായിത്തീർന്നു.


</doc>
<doc id="412361" url="https://ml.wikipedia.org/wiki?curid=412361" title="ഷെയ്ക്ക് ദാവൂദ് ഖാൻ">
ഷെയ്ക്ക് ദാവൂദ് ഖാൻ

വിഖ്യാത തബല വാദകനും സംഗീതാധ്യാപകനും ആയിരുന്നു ഷെയ്ക്ക് ദാവൂദ് ഖാൻ.(16 ഡിസം: 1916 – 21 മാർച്ച്1992).ഷോലാപൂരിൽ ജനിച്ച ദാവൂദ്ഖാൻ അക്കാലത്തെ പ്രസിദ്ധ തബലവാദകരായ മുഹമ്മദ് കസിം,അല്ലാദിയാഖാൻ,മെഹ്ബൂബ്ഖാൻ മിറാജ്കർ എന്നിവരിൽ നിന്നു ശിക്ഷണം നേടി..ഓൾ ഇന്ത്യാ റേഡിയോയിലും അദ്ദേഹം സേവനം അനുഷ്ഠിച്ചിട്ടുണ്ട്.

പണ്ഡിറ്റ് രവിശങ്കർ,റോഷനാരാ ബീഗം, പണ്ഡിറ്റ്ഡി.വി.പലുസ്കർ,ഉസ്താദ് വിലായത് ഖാൻ,അലി അക്ബർ ഖാൻ,ഭീം സെൻ ജോഷി,ബഡെ ഗുലാം അലി ഖാൻ, ബർഖത് അലിഖാൻ എന്നിവരോടൊപ്പം കച്ചേരികളിൽ ദാവൂദ് ഖാൻ തബലയിൽ അനുധാവനം ചെയ്തിട്ടുണ്ട്.
1991 ൽ സംഗീത നാടക അക്കാദമി അവാർഡ് അദ്ദേഹത്തിനു സമ്മാനിക്കപ്പെടുകയുണ്ടായി.


</doc>
<doc id="412362" url="https://ml.wikipedia.org/wiki?curid=412362" title="കാനഡയിലെ ലോകപൈതൃകകേന്ദ്രങ്ങൾ">
കാനഡയിലെ ലോകപൈതൃകകേന്ദ്രങ്ങൾ

കാനഡയിൽനിന്നും ലോകപൈതൃകപട്ടികയിൽ ഉൾപ്പെടുത്തിയിട്ടുള്ള സ്ഥലങ്ങളുടെ ഒരു പട്ടികയാണിത്. കേന്ദ്രങ്ങളുടെ പ്രത്യേഗതകൾക്കനുസരിച്ച് അവയെ പാരിസ്ഥിതികം, സാംസ്കാരികം, സമ്മിശ്രം എന്നിങ്ങനെ മൂന്നായി തരംതിരിച്ചിരിക്കുന്നു.

പേര്– ലോക പൈതൃക കമ്മറ്റിയിൽ നിർദ്ദേശിച്ച പേര്. 

സ്ഥാനം – പൈതൃകകേന്ദ്രം സ്ഥിതിചെയ്യുന്ന പ്രവിശ്യ അല്ലെങ്കിൽ മേഖല, നിർദ്ദേശാങ്കങ്ങൾ സഹിതം. 

മാനദണ്ഡം –ലോക പൈതൃക കമ്മറ്റിയിൽ നിർവചിച്ചിരിക്കുന്നതുപ്രകാരം.

വിസ്തൃതി– ഹെക്റ്ററിലും ഏക്കറിലും, ബഫർ മേഖലയുണ്ടെങ്കിൽ അതും. മൂല്യം ഒന്നും കൊടുത്തിട്ടില്ലെങ്കിൽ യുനെസ്കൊ വിസ്തൃതി പ്രസിദ്ധീകരിച്ചിട്ടില്ല എന്നർഥം.

വർഷം– ലോക പൈതൃക പട്ടികയിൽ ഉൾപ്പെടുത്തിയ വർഷം.

വിവരണം– കേന്ദ്രത്തെകുറിച്ചുള്ള ചെറിയൊരു വിവരണവും, ലോകപൈതൃക പദവി ലഭിക്കുന്നതിനുണ്ടായ കാരണവും.


</doc>
<doc id="412364" url="https://ml.wikipedia.org/wiki?curid=412364" title="ഗ്രാജുവേറ്റ് ആപ്റ്റിറ്റ്യൂഡ് ടെസ്റ്റ് ഇൻ എഞ്ചിനീയറിങ്ങ്">
ഗ്രാജുവേറ്റ് ആപ്റ്റിറ്റ്യൂഡ് ടെസ്റ്റ് ഇൻ എഞ്ചിനീയറിങ്ങ്

എഞ്ചിനീയറിങ് സയൻസിൽ ഉപരിപഠനത്തിനു ആൾക്കാരെ തിരഞ്ഞെടുക്കാൻ വേണ്ടി നടത്തുന്ന പരീക്ഷയാണ് ഗേറ്റ് അഥവാ ഗ്രാജുവേറ്റ് ആപ്റ്റിറ്റ്യൂഡ് ടെസ്റ്റ് ഇൻ എഞ്ചിനീയറിങ്ങ്. മാനവവിഭവശേഷി മന്ത്രാലയത്തിനു വേണ്ടി ഏഴ് ഐഐടികളും ഇന്ത്യൻ ഇൻസ്റ്റിറ്റ്യൂറ്റ് ഓഫ് സയൻസും മാറിമാറിയാണ് പരീക്ഷ നടത്തുന്നത്. 1984 മുതൽ ബിരുദവിദ്യാർത്ഥികളുടെ വിഷയത്തിലെ അഭിരുചി പരിശോദിക്കാനായി ഈ പരീക്ഷ നടത്തുന്നുണ്ട്. 2015 മുതൽ മൂന്ന് വർഷത്തെ സാധുതയാണ് പരീക്ഷയ്ക്കുള്ളത്.


</doc>
<doc id="412370" url="https://ml.wikipedia.org/wiki?curid=412370" title="ഡി. ദേവരാജ് ഉർസ്">
ഡി. ദേവരാജ് ഉർസ്

ഡി. ദേവരാജ് ഉർസ് (20 August 1915 – 6 June 1982) കർണാടകയിൽ നിന്നുള്ള ഇന്ത്യൻ നാഷണൽ കോൺഗ്രസ് നേതാവും മുഖ്യമന്ത്രിയുമായിരുന്നു. 
രണ്ട് പ്രാവശ്യം അദ്ദേഹം കർണാടകയുടെ മുഖ്യ മന്ത്രിസ്ഥാനം അലങ്കരിച്ചു(1972–77, 1978–80) .
1952ലാണ് അദ്ദേഹം രാഷ്ട്രീയ പ്രവർത്തനം ഏറ്റെടുക്കുന്നത്. 1969 ൽ  ഇന്ത്യൻ  നാഷണൽ  കോൺഗ്രസ്  പിളർന്നപ്പോൾ
അദ്ദേഹം ഇന്ധിരാഗാന്ധിയുടെ കൂടെ നിലയുറപ്പിച്ചു.



</doc>
<doc id="412375" url="https://ml.wikipedia.org/wiki?curid=412375" title="നീരാളി (സിനിമ)">
നീരാളി (സിനിമ)

ബോളിവുഡ് സംവിധായകനായ അജോയ് വർമ്മ സംവിധാനം ചെയ്യുന്ന ഒരു മലയാള ചലച്ചിത്രമാണ് നീരാളി. മോഹൻലാൽ, പാർവ്വതി നായർ, നദിയ മൊയ്തു എന്നിവരാണ് ഈ ചിത്രത്തിലെ പ്രധാനകഥാപാത്രങ്ങളെ അവതരിപ്പിക്കുന്നത്. മൂൺഷോട്ട് എൻറർടെയിൻമെൻറിൻറെ ബാനറിൽ സന്തോഷ് ടി. കുരുവിള നിർമ്മിക്കുന്ന ഈ ചിത്രത്തിൻറെ തിരക്കഥ തയ്യാറാക്കിയിരിക്കുന്നത് സാജു തോമസാണ്. 2018 ജൂലൈ 11 ന് നീരാളി പ്രദർശനത്തിനെത്തി. വൻ പ്രതീക്ഷയോടെ വന്ന ചിത്രം ബോക്സ് ഓഫീസിൽ വൻ പരാജയമായി.



</doc>
<doc id="412379" url="https://ml.wikipedia.org/wiki?curid=412379" title="നെഹ്റു സയൻസ് സെന്റർ">
നെഹ്റു സയൻസ് സെന്റർ

ഇന്ത്യയിലെ ഏറ്റവും വലിയ സംവേദനാത്മക ശാസ്ത്ര കേന്ദ്രമാണ് നെഹ്രു സയൻസ് സെന്റർ (എൻ.എസ്. സി). മുംബൈയിലെ വർളിയിലാണ് ഇത് സ്ഥിതി ചെയ്യുന്നത്. ഇന്ത്യയുടെ ആദ്യത്തെ പ്രധാനമന്ത്രി ജവഹർലാൽ നെഹ്റുവിന്റെ ആദരാർത്ഥമാണ് ഈ കേന്ദ്രത്തിന് പേര് നൽകിയിരിക്കുന്നത്. 1977 ൽ 'ലൈറ്റ് ആൻഡ് സൈറ്റ്' എന്ന പ്രദർശനത്തോടെയാണ് സെൻറർ ആരംഭിച്ചത്. പിന്നീട് 1979 ൽ സയൻസ് പാർക്ക് നിർമിക്കപ്പെട്ടു. 1985 നവംബർ 11 ന് അന്നത്തെ പ്രധാനമന്ത്രിയായിരുന്ന രാജീവ് ഗാന്ധി ജനങ്ങൾക്ക് തുറന്നുകൊടുത്തു.ശാസ്ത്രവിദ്യാഭ്യാസ മേഖലയിൽ കുട്ടികൾക്ക് താല്പര്യം ജനിപ്പിക്കുവാൻ ഒരു സ്വാഭാവിക പരിസ്ഥിതി പ്രദാനം ചെയ്യുക എന്നതാണ് ഈ സ്ഥാപനത്തിന്റെ ലക്ഷ്യം . 

ഊർജ്ജം, സൗണ്ട്, കൈനമാറ്റിക്സ്, മെക്കാനിക്സ്, ഗതാഗതം എന്നിവയിൽ 50-ലധികം ചെയ്തു നോക്കാവുന്ന രീതിയിലുള്ള സാമഗ്രികൾ പ്രദർശനത്തിനുണ്ട്. ചരിത്രാതീത കാലത്തെ മൃഗങ്ങളുടെ മാതൃകകൾ അവയുടെ യഥാർത്ഥ വലിപ്പത്തിൽ ഒരുക്കിയിരിക്കുന്നു. 25000-ൽ പരം പുസ്തകങ്ങളുള്ള ഒരു ഗ്രന്ധശാലയും ശാസ്ത്രസംബന്ധിയായ കളിക്കോപ്പുകളുടെ ഒരു വിൽപ്പനശാലയും ഇവിടെയുണ്ട്.മോൺസ്റ്റേഴ്സ് ഓഫ് ദ ഡീപ്, ഹ്യൂമൻ അനാട്ടമി, സയൻസ് ഒഡീസ്സി, താരാമണ്ഡൽ തുടങ്ങിയ ത്രിമാന ചലച്ചിത്രപ്രദർശനങ്ങളും ഈ കേന്ദ്രത്തിലെ പ്രധാന ആകർഷണമാണ്.

വർളി നാക്കയ്ക്കും മഹാലക്ഷ്മി റെയിൽവേ സ്റ്റേഷനും ഇടയിലായി ഡോ. ഇ. മോസെസ് റോഡിൽ 14 ഏക്കറിലധികം സ്ഥലത്ത് വ്യാപിച്ച് കിടക്കുകയാണ് ഈ ശാസ്ത്രകേന്ദ്രം. ജീജാമാതാ നഗർ ആണ് ഏറ്റവുമടുത്ത ബസ് സ്റ്റോപ്പ്. സെന്റ്രൽ ലൈനിൽ ബൈക്കുള, വെസ്റ്റേൺ ലൈനിൽ മഹാലക്ഷ്മി എന്നിവയാണ് ഏറ്റവുമടുത്ത റെയിൽവേ സ്റ്റേഷനുകൾ.


</doc>
<doc id="412384" url="https://ml.wikipedia.org/wiki?curid=412384" title="2018-ൽ പാസായ പാർലമെന്റ് ബില്ലുകളുടെ പട്ടിക">
2018-ൽ പാസായ പാർലമെന്റ് ബില്ലുകളുടെ പട്ടിക



</doc>
<doc id="412387" url="https://ml.wikipedia.org/wiki?curid=412387" title="അദലജ് പടിക്കിണർ">
അദലജ് പടിക്കിണർ

അദ്ലജ് പടിക്കിണർ (, or , ) എന്നും  രുദാ ബായ് പടിക്കിണർ എന്നും അറിയപ്പെടുന്ന ഈ പടിക്കിണർ ഇന്ത്യയിൽ  ഗുജറാത്ത് സംസ്ഥാനത്ത് ഗാന്ധിനഗർ ജില്ലയിലെ അഹമ്മദാബാദ്   നഗരത്തിനടുത്തുള്ള അദ്ലജ് ഗ്രാമത്തിലാണ് സ്ഥിതിചെയ്യുന്നത്. വാഗേല രാജവംശത്തിലെ  റാണാ വീർ സിംഹ് 1498 ൽ പണിത ഈ പടിക്കിണർ ഇന്ത്യൻ വാസ്തുകലയുടെ മനോഹരമായ ഉദാഹരണമാണ്. 
മഋവാരി, ഗുജറാത്തി ഭാഷകളിൽ ജലനിരപ്പിലേക്കെത്തിക്കുന്ന എന്ന അർത്ഥത്തിൽ  വാപ്  അല്ലെങ്കിൽ വാവ് എന്നാണ് പടിക്കിണറുകളെ വിളിക്കുക. ഹിന്ദി സംസാരിക്കുന്ന മറ്റ് വടക്കേ ഇന്ത്യൻ സംസ്ഥാനങ്ങളിൽ ഇതിനെ ബഓളി, ബാവ്ഡി, ബാവ്രി, ബാവഡി എന്നൊക്കെ വിളിപ്പേരുണ്ട് .

അദലജിലുള്ളതുപോലുള്ള പടിക്കിണറുകൾ വരണ്ട പ്രദേശങ്ങളിൽ ഒരുകാലത്ത് സാധാരണമായിരുന്നു.കുടിക്കാനും കഴുകാനും കുളിക്കാനും ഉള്ള വെള്ളത്തിനായി ഇത്തരം പടിക്കിണറുകളെ ആയിരുന്നു ആശ്രയിച്ചിരുന്നത്.  മതപരമായ വിശുദ്ധ ചടങ്ങുകളുടെയും ആഘോഷങ്ങളുടെയും ഇടം കൂടിയായിരുന്നു ഇത്തരം കിണറുകൾ 

Stepwells, also called stepped ponds, built between the 5th and 19th centuries, are common in Western India; over 120 such wells are reported in the semi-arid region of Gujarat alone, of which the well at Adalaj is one of the most popular. Stepwells are also found in more arid regions of the Indian subcontinent, extending into Pakistan, to collect rain water during seasonal monsoons. While many such structures are utilitarian in construction, they sometimes include significant architectural embellishments, as in the Adalaj stepwell, which attracts a large number of tourists. In the past, these stepwells were frequented by travellers and caravans as stopovers along trade routes.


</doc>
<doc id="412388" url="https://ml.wikipedia.org/wiki?curid=412388" title="ക്രിസ്പർ">
ക്രിസ്പർ

ബാക്ടീരിയ, ആർക്കീയ തുടങ്ങിയ പ്രോകാരിയോട്ടുകളുടെ കുടുംബത്തിലെ ജനിതകഘടനയിലെ ഡിഎൻഎ സീക്വൻസുകളുടെ ജീൻ എഡിറ്റിങ് ആണ് ക്രിസ്പർ . ജീൻ എഡിറ്റിങ് രംഗത്തെ അത്ഭൂതമാണ് ക്രിസ്പർ. "ക്രസ്റ്റേഡ് റെഗുലേർലി ഇന്റർസ്പേസ്ഡ് ഷോർട്ട് പാലിൻഡ്രൊമിക് റിപ്പീറ്റ്സ്" എന്നാണ് ഇതിന്റെ പൂർണ്ണരൂപം. ജീൻ എഡിറ്റിങ് നടത്തുമ്പോൾ മുൻകാലങ്ങളിൽ പ്രോകാരിയോട്ടുകളെ ബാധിച്ച വൈറസുകളിൽ ഡിഎൻഎ അംശം കാണപ്പെടുന്നു. രോഗാണുക്കളിൽ കാണപ്പെടുന്ന ഈ ഡിഎൻഎ ഉപയോഗിച്ച് ഒരേപോലുള്ള വൈറസുകളിലെ ഡിഎൻഎ തിരിച്ചറിയാനും നശിപ്പിക്കാനും ഉപയോഗിക്കുന്നു. അതുകൊണ്ട് പ്രോകാരിയോട്ടുകളുടെ ആന്റിവൈറൽ പ്രതിരോധ സംവിധാനത്തിൽ ഈ സീക്വൻസുകൾ ഒരു പ്രധാന പങ്കു വഹിക്കുന്നു. ബാക്ടീരിയയുടെ ആക്രമണത്തിന്റെ പ്രതിരോധത്തിനായി ജീൻ എഡിറ്റിങ് മുഖ്യമായ പങ്കുവഹിക്കുന്നുണ്ട്. ഇതിന്റെ അടിസ്ഥാന സാങ്കേതിക വിദ്യയെ ക്രിസ്പർ/കാസ് 9 (CRISPR/Cas9) എന്നറിയപ്പെടുന്നു. ക്രിസ്പർ അനുപാതത്തിന് പരസ്പര പൂരകങ്ങളായ ഡി.എൻ.എ.കളുടെ പ്രത്യേക അംഗങ്ങളെ തിരിച്ചറിയാനും അവ ക്ലിയർ ചെയ്യാനുമുള്ള ഒരു ഗൈഡായി ക്രിസ്പർ സീക്വൻസുകൾ ഉപയോഗിക്കുന്ന ഒരു എൻസൈം ആണ് കാസ് 9. ക്രിസ്പർ മെക്കാനിസത്തിൽ പ്രധാന പങ്കുവഹിക്കുന്നത് ഒരു കാസ് പ്രോട്ടീൻ (കാസ് 9) ആണ്. കാസ് 9 നെ കാസ് എൻ 1 (Csn1) എന്നും അറിയപ്പെടുന്നു. ക്രിസ്പർ/കാസ് 9 ജീവികളുടെ ജനിതക വ്യതിയാനത്തിൽ എത്രമാത്രം ഫലപ്രദമാണെന്ന് പ്രത്യേകമായി എടുത്തുപറയേണ്ടതാണ്. 

ക്രിസ്പർ/കാസ് സിസ്റ്റത്തിൽ പ്രോകാരിയോട്ടുകളുടെ രോഗപ്രതിരോധവ്യവസ്ഥയിൽ പുറത്തുനിന്നുള്ള അതായത് പ്ലാസ്മിഡ്സിലും, ബാക്ടീരിയോഫേജിലും കാണപ്പെടുന്ന ജനിതക ഘടകങ്ങളെ പ്രതിരോധിക്കുന്നു. ഇത് അക്വേർഡ് ഇമ്മ്യൂണിറ്റിയ്ക്ക് വഴിതെളിയിക്കുന്നു. ജീൻ എഡിറ്റിങിൽ കാസ് പ്രോട്ടീനുകളെ തിരിച്ചറിയാനും ഡിഎൻഎ മുറിക്കാനും ആർഎൻഎ സഹായിക്കുന്നു. ബാക്ടീരിയയിലെ ജീനിനെ എഡിറ്റിങ് ചെയ്യുമ്പോൾ ഏകദേശം 40% വും ആർക്കീയയിലെ ജീനിനെ എഡിറ്റിങ് ചെയ്യുമ്പോൾ ഏകദേശം 90% വും ക്രിസ്പർ കാണപ്പെടുന്നു. 

ക്രിസ്പർ എന്ന പേർ വരുമ്പോൾ ജീൻ എഡിറ്റിങിലെ സ്പേസെർ ജീനുകളുടെ ഉത്ഭവമോ ഉപയോഗമോ ഒന്നും തന്നെ അറിയപ്പെട്ടിരുന്നില്ല. ആ സമയത്ത് ക്രിസ്പറിനെ പ്രോകാരിയോട്ടുകളുടെ ഡിഎൻഎ കളുടെ വിഭാഗങ്ങളായിട്ടാണ് കണ്ടിരുന്നത്. പാലിൻഡ്രോമിക് സീക്വൻസിൽ രണ്ടു ദിശകളിലും ഒരേ ന്യൂക്ലിയോറ്റൈഡുകളായിരിക്കും കാണപ്പെടുന്നത്. ഓരോ ആവർത്തനങ്ങളിലും പിൻതുടരുന്ന സ്പേസെർ ഡിഎൻഎ യുടെ ഓരോ ചെറിയഭാഗങ്ങളും വൈറസ്, പ്ലാസ്മിഡ് എന്നിവയിൽ നിന്നുള്ള ഡിഎൻഎ ആയിരിക്കും. ക്രിസ്പർ സീക്വൻസിൽ ചെറിയ കാസ് സമൂഹം ജീനുകൾ സ്ഥിതിചെയ്യുന്നു.

ക്രിസ്പർ/കാസ് സിസ്റ്റത്തിൽ ക്രിസ്പർ/കാസ് 9 ജീനുകളുടെ എഡിറ്റിങ് വിപുലീകരിക്കുന്നു. കോശങ്ങളിൽ സിന്തറ്റിക് ഗൈഡ് ആർഎൻഎ (gRNA) കാസ് 9 മായി ചേർന്ന് ന്യൂക്ലീസ് എൻസൈം കോപ്ലെക്സ് ഉണ്ടാകുന്നു. കോശങ്ങളിലെ ഈ ജീൻ ഒരു പ്രത്യേക സ്ഥാനത്തുവച്ച് ഡിഎൻഎ മുറിക്കുകയും നിലനിൽക്കുന്ന ബാക്കി ജീനുകളെ കൂട്ടിചേർക്കുകയോ അല്ലെങ്കിൽ പുതിയ ജീനുകളെ കൂട്ടിചേർക്കുകയോ ചെയ്യുന്നു. 
ലോകത്തിന്റെ മൂന്നുഭാഗങ്ങളിലായി ഡിഎൻഎ ക്ലസ്റ്ററുകളുടെ കണ്ടുപിടിത്തം സ്വതന്ത്രമായി ആരംഭിച്ചു. 1987 -ൽ ജപ്പാനിലെ ഒസാക്ക സർവ്വകലാശാലയിലായിരുന്നു ആദ്യത്തെ കണ്ടുപിടിത്തം. ഗവേഷകനായ യോഷിസുമി ഐഷിനോയും അദ്ദേഹത്തിന്റെ സഹപ്രവർത്തകരും ചേർന്ന് അവരുടെ കണ്ടുപിടിത്തങ്ങൾ പ്രസിദ്ധീകരിച്ചു. എഷെറിക്കീയ കോളി ബാക്റ്റീരിയ യുമായി ബന്ധമുള്ള ജീനിലെ സീക്വൻസിനെ "ഐപ്" ("iap" ) എന്നും വിളിച്ചു. 

1993-ൽ നെതർലൻഡിലെ ക്ഷയരോഗ വിദഗ്ധർ മൈകോബാക്റ്റീറിയം ട്യൂബർകുലോസിസ് ബാക്ടീരിയത്തിൽ ക്ലസ്റ്റർ ഓഫ് ഇന്ററപ്റ്റെഡ് ഡയറക്ട് റിപീറ്റ്സ് (DR) സംബന്ധിച്ച രണ്ട് ലേഖനങ്ങൾ പ്രസിദ്ധീകരിച്ചു. എം. ട്യൂബർകുലോസിസിന് വിവിധ വൈറസുകൾക്കിടയിൽ കാണപ്പെടുന്ന ഡി.ആർ. ഇന്റർവിനിങ് സീക്വൻസിലെ വൈവിധ്യം ഈ ഗവേഷകർ അംഗീകരിച്ചു ടൈപ്പിങ് രീതി രൂപകല്പന ചെയ്യുന്നതിനായി ഈ ഗുണം ഉപയോഗപ്പെടുത്തിയിരുന്നു. സ്പോലിഗോടൈപ്പിംഗ് എന്നിതിനെ വിളിക്കുന്നു. ഇത് ഇന്ന് വരെ ഉപയോഗത്തിലിരിക്കുന്നു.
ക്രിസ്പർ/കാസ് 9 എന്ന സാങ്കേതികവിദ്യ ഉപയോഗിച്ച് മനുഷ്യഭ്രൂണത്തിൽ ആദ്യമായി ജീൻ എഡിറ്റിങ് നടത്തിയത് ചൈനീസ് ശാസ്ത്രജ്ഞനാണ്. പോർട്ട് ലാന്റിലെ ഓറിഗൺ ഹെൽത്ത് ആൻഡ് സർവ്വകലാശാലയിൽ ഷൗഖ്ററ്റ് മിതാലിപോവ് എന്ന പ്രത്യൂൽപ്പാദന ജീവശാസ്ത്രജ്ഞന്റെ നേതൃത്വത്തിലുള്ള ഗവേഷകർ തന്മാത്രാ കത്രികപോലെ പ്രവർത്തിക്കുന്ന ക്രിസ്പർ സാങ്കേതിക വിദ്യയിൽ കാസ് 9 എന്ന പ്രോട്ടീൻ നിശ്ചിതഭാഗത്ത് ഡിഎൻഎ മുറിക്കാൻ സഹായിക്കുന്നു. ഈ പ്രോട്ടീനിനെ നിശ്ചിതഭാഗത്ത് എത്തിക്കുന്ന ഒരു വഴികാട്ടി ആർഎൻഎ ആണ്. 



</doc>
<doc id="412415" url="https://ml.wikipedia.org/wiki?curid=412415" title="ബില്ലി ഗ്രഹാം">
ബില്ലി ഗ്രഹാം

ലോകപ്രശസ്തനായ സുവിശേഷപ്രഭാഷകനായിരുന്നു ബില്ലി ഗ്രഹാം.(ജ:നവം:7, 1918 –ഫെബ്രു: 21, 2018)എഴുപതു വർഷം സുവിശേഷ പ്രസംഗവേദികളിൽ നിറഞ്ഞുനിന്ന ബില്ലി ഗ്രഹാം ചരിത്രത്തിൽ ഏറ്റവും കൂടുതൽ പേരോടു പ്രസംഗിച്ചിട്ടുള്ള വ്യക്തിയായാണ് അറിയപ്പെടുന്നത്. നേരിട്ടും ടിവിയിലൂടെയും സാറ്റലൈറ്റ് പ്രക്ഷേപണങ്ങളിലൂടെയും ലോകവ്യാപകമായി 21 കോടി ആളുകളോട് അദ്ദേഹം പ്രസംഗിച്ചിട്ടുണ്ടെന്നു കരുതുന്നു. "അവർ ഓഫ് ഡിസിഷൻ" എന്ന റേഡിയോ പരിപാടി ശ്രദ്ധേയമായിരുന്നു.

ബില്ലി ഗ്രഹാമിന് അമേരിക്കയിലെ പരമോന്നത സിവിലിയൻ ബഹുമതിയായ പ്രസിഡന്റിന്റെ ഫ്രീഡം മെഡൽ 1983ൽ അന്നത്തെ പ്രസിഡന്റ് റീഗൻ സമ്മാനിക്കുകയുണ്ടായി. കൂടാതെ ടെമ്പിൾടൺ പുരസ്കാരം, ബ്രിട്ടന്റെ ‘പ്രഭു’ പദവി തുടങ്ങി ഒട്ടേറെ ബഹുമതികൾക്കും ബില്ലി അർഹനായി.


</doc>
<doc id="412417" url="https://ml.wikipedia.org/wiki?curid=412417" title="ഹെല്ലെബോറസ് ഓറിയൻറാലിസ്">
ഹെല്ലെബോറസ് ഓറിയൻറാലിസ്

ഹെല്ലെബോറസ് ഓറിയൻറാലിസ്, (Helleborus orientalis) ലെന്റൻ റോസ് എന്നും അറിയപ്പെടുന്നു. ചിരസ്ഥായി സപുഷ്പികളായ ഈ സസ്യം ബട്ടർകപ്പ് കുടുംബം ഉൾക്കൊള്ളുന്ന റാണുൺകുലേസീ സസ്യകുടുംബത്തിൽപ്പെട്ടതാണ്. ഈ സസ്യത്തിന്റെ ജന്മദേശം ഗ്രീസും ടർക്കിയും ആകുന്നു. 1789- ൽ ജീൻ-ബാപ്റ്റിസ്റ്റ് ലാമാർക്ക് ഈ സ്പീഷീസിനെ വിവരിച്ചിരിക്കുന്നത് ഇപ്പോൾ നല്കിയിരിക്കുന്ന നാമമായ ഹെല്ലെബോറസ് ഓറിയൻറാലിസിനെ "ഹെല്ലെബോറെ ദു ലെവെന്റ്" എന്നാണ്. ലാറ്റിനിൽ "ഓറിയൻസ്" എന്നാൽ "കിഴക്ക്" എന്നതിൽ നിന്നാണ് സ്പീഷീസ് നാമം ഉത്ഭവിച്ചത്. പൂക്കുന്ന കാലയളവിൽ ഇതിന്റെ സാധാരണനാമം ലെന്റ് എന്നാണ്. ജീനസിൽ ഇതിനെ വർഗ്ഗീകരിച്ചിരിക്കുന്നത് ഹെല്ലെബൊറാസ്ട്രം എന്ന വിഭാഗത്തിലാണ്. ഇത് മറ്റു എട്ട് സ്പീഷീസുകളുമായി ഏറ്റവും അടുത്ത ബന്ധം കാണിക്കുന്നു. ഈ സ്പീഷീസുകളെല്ലാം തന്നെ വളരെയധികം വ്യത്യസ്തപ്പെട്ടു കാണുന്നത് കൂടാതെ ഓരോന്നും പരസ്പരം ഹൈബ്രഡൈസും ചെയ്യുന്നു. 

ലെന്റൻ റോസ് 30–45 സെന്റിമീറ്റർ ഉയരം വയ്ക്കുന്ന ഒരു ചിരസ്ഥായി ഔഷധിച്ചെടിയാണ്. പച്ചനിറത്തിൽ മൃദുവും തിളക്കമുള്ളതുമായ പാൽമേറ്റ് ലീവ്സ് ആണ് കാണപ്പെടുന്നത്. ഓരോ ഞെട്ടിലും 7-9 ഇലകൾ വരെ കാണപ്പെടുന്നു. കപ്പ് ആകൃതിയിലുള്ള പൂക്കൾ മഞ്ഞുകാലത്തും വസന്തകാലത്തും കാണപ്പെടുന്നു. പൂക്കളിലെ കേസരത്തിന് മഞ്ഞനിറമാണ്. ലെന്റൻ റോസിന്റെ എല്ലാഭാഗങ്ങളും വിഷമാണ്.

1960-ൽ ഹെലെൻ ബല്ലാർഡ് ഹോർട്ടികൾച്ചർ വഴി നവീകരിക്കാൻ ശ്രമിച്ചു. അദ്ദേഹം നിരവധി പുതിയ ഇനങ്ങളെ വികസിപ്പിച്ചെടുത്തു. വെള്ള, പച്ച, പിങ്ക്, മറൂൺ, പർപ്പിൾ എന്നീ നിറങ്ങളിൽ കുത്തുകളുള്ള പൂക്കൾ കൃഷിചെയ്തു വരുന്നു.


</doc>
<doc id="412421" url="https://ml.wikipedia.org/wiki?curid=412421" title="മോണ്ടെബെല്ലൊ">
മോണ്ടെബെല്ലൊ

മോണ്ടെബെല്ലൊ (സ്പാനിഷ് & ഇറ്റാലിയൻ - മനോഹരമായ മലനിര), അമേരിക്കൻ ഐക്യനാടുകളിലെ സംസ്ഥാനമായ കാലിഫോർണിയയിലെ ലോസ് ആഞ്ചലസ് കൗണ്ടിയിലുള്ള ഒരു നഗരമാണ്. ഇത് സാൻ ഗബ്രിയേൽ താഴ്വരയുടെ തെക്കുപടിഞ്ഞാറൻ പ്രദേശത്ത് 8.4 ചതുരശ്ര മൈൽ (22 ചതുരശ്ര കിലോമീറ്റർ ) വിസതൃതിയിൽ ലോസ് ആഞ്ചെലസ് നഗരകേന്ദ്രത്തിന് 8 മൈൽ (13 കിലോമീറ്റർ) കിഴക്കുഭാഗത്തായി സ്ഥിതിചെയ്യുന്നു. ഗേറ്റ് വേ നഗരങ്ങളുടെ ഭാഗമായി പരിഗണിക്കപ്പെടുന്ന ഈ നഗരം ഗേറ്റ്വേ സിറ്റീസ് കൗൺസിൽ ഓഫ് ഗവൺമെന്റുകളിലെ ഒരു അംഗവുമാണ്. ഇരുപതാം നൂറ്റാണ്ടിന്റെ ആരംഭത്തിൽ, മോണ്ടെബെല്ലൊ നഗരം എണ്ണ നിക്ഷേപങ്ങൾക്കു പ്രസിദ്ധമായിരുന്നു. 2010 ലെ സെൻസസ് പ്രകാരം ഈ നഗരത്തിൽ 62,500 ജനങ്ങളുണ്ടായിരുന്നു. 2013 ജൂലെ 1 ലെ കണക്കുകൂട്ടലിൽ ജനസംഖ്യ 63,495 ആയിരുന്നു.


</doc>
<doc id="412425" url="https://ml.wikipedia.org/wiki?curid=412425" title="മലയാളശൈലി">
മലയാളശൈലി

നിരൂപകനും ഭാഷാപണ്ഡിതനുമായിരുന്ന കുട്ടികൃഷ്ണമാരുടെ കൃതിയാണ് മലയാളശൈലി. 1940-കളിൽ പ്രസിദ്ധീകരിച്ച ഈ കൃതി മലയാളത്തിലെ ശൈലീസംബന്ധമായ പ്രാമാണികഗ്രന്ഥമായി ഗണിക്കപ്പെടുന്നു.


</doc>
<doc id="412426" url="https://ml.wikipedia.org/wiki?curid=412426" title="കല ജീവിതം തന്നെ">
കല ജീവിതം തന്നെ

നിരൂപകനും ഭാഷാപണ്ഡിതനുമായിരുന്ന കുട്ടികൃഷ്ണമാരുടെ പ്രഖ്യാതമായ കൃതിയാണ് കല ജീവിതം തന്നെ. കേന്ദ്ര സാഹിത്യ അക്കാദമി അവാർഡ് ലഭിച്ച കൃതിയാണ്.


</doc>
<doc id="412429" url="https://ml.wikipedia.org/wiki?curid=412429" title="സുനിൽ ഉപാസന">
സുനിൽ ഉപാസന

ഒരു മലയാള ചെറുകഥാകൃത്താണ് സുനിൽ ഉപാസന. കേരളസാഹിത്യഅക്കാദമിയുടെ 2016-ലെ ഗീതാഹിരണ്യൻ എൻഡോവ്മെന്റ് അവാർഡ് ഇദ്ദേഹത്തിന്റെ കക്കാട്ടിന്റെ പുരാവൃത്തം എന്ന കൃതിക്കാണ് ലഭിച്ചത്


</doc>
<doc id="412432" url="https://ml.wikipedia.org/wiki?curid=412432" title="അങ്ങാടിക്കൽ">
അങ്ങാടിക്കൽ

പത്തനംതിട്ട ജില്ലയിലെ അടൂർ താലൂക്കിൽ കൊടുമൺഗ്രാമപഞ്ചായത്തിൽ ഉൾപ്പെടുന്ന ഒരു ഗ്രാമമാണ് അങ്ങാടിക്കൽ.


</doc>
<doc id="412435" url="https://ml.wikipedia.org/wiki?curid=412435" title="സ്റ്റാർ ട്രെക്ക്: ഡിസ്കവറി">
സ്റ്റാർ ട്രെക്ക്: ഡിസ്കവറി

ബ്രയാൻ ഫുള്ളർ, അലക്സ് കുർട്ട്സ്മാൻ എന്നിവർ ചേർന്ന് സിബിഎസ് ഓൾ ആക്സസ്സിനുള്ള വേണ്ടി സൃഷ്ടിച്ച ഒരു അമേരിക്കൻ ടെലിവിഷൻ പരമ്പരയാണ് സ്റ്റാർ ട്രെക്ക്: ഡിസ്കവറി. ഈ സേവനത്തിന് പ്രത്യേകമായി വികസിപ്പിച്ച ആദ്യത്തെ പരമ്പരയാണ് ഇത്. 2005 ൽ സ്റ്റാർ ട്രെക്ക് എന്റർപ്രൈസ് പരമ്പര പര്യവസാനിച്ച ശേഷം നിർമിച്ച ആദ്യ പരമ്പരയാണ് ഇത്. യഥാർത്ഥ സ്റ്റാർ ട്രെക്ക് പരമ്പരയുടെ സംഭവങ്ങളുടെ ഒരു ദശാബ്ദത്തിനു മുമ്പും, അതുപോലെതന്നെ, ഇപ്പോൾ നിർമിച്ചുകൊണ്ടിരിക്കുന്ന സ്റ്റാർ ട്രെക്ക് ചലച്ചിത്രങ്ങളിൽ നിന്ന് വ്യത്യസ്തമായ സമയക്രമത്തിലുമാണ് ഇതിന്റെ കഥ നടക്കുന്നത്. ഫെഡറേഷൻ - ക്ലിംഗോൺ യുദ്ധം യു.എസ്.എസ് ഡിസ്കവറിയുടെ ജീവനക്കാരുടെ കാഴ്ചപാടിൽ നിന്ന് വിവരിക്കുകയാണ് ഈ പരമ്പരയിലൂടെ. ഗ്രെച്ചെൻ ജെ. ബെർഗ്, ആരോൺ ഹാർബേർട്ട്സ് എന്നിവർ ഈ പരമ്പരയിൽ മുഖ്യ നിർമാതാക്കൾ ആയി പ്രവർത്തിക്കുന്നു. 

ശാസ്ത്ര വിദഗ്ദൻ മൈക്കിൾ ബേൺഹാമിന്റെ വേഷത്തിൽ സൊണേക്വ മാർട്ടിൻ-ഗ്രീൻ അഭിനയിക്കുന്നു. ഡഗ് ജോൺസ്, ഷസദ് ലത്തീഫ്, ആന്റണി റാപ്പ്, മേരി വൈസ്മാൻ, ജേസൺ ഐസക്ക് എന്നിവരും മുഖ്യ വേഷങ്ങളിൽ അഭിനയിക്കുന്നു. 2015 നവംബറിൽ ഈ പരമ്പര പ്രഖ്യാപിക്കപ്പെട്ടു. സിബിഎസ് ആവശ്യപെട്ടത്‌ പ്രകാരം ഫുള്ളർ ഈ പരമ്പരയുടെ നിർമാതാവായി. എന്നാൽ സിബിഎസുമായി കൂടുതൽ അഭിപ്രായവ്യത്യാസങ്ങൾക്ക് ശേഷവും മറ്റു ചുമതലകൾ ഉള്ളതിനാലും അദ്ദേഹം 2016 ഒക്ടോബറിൽ പരമ്പരയിൽ നിന്ന് പിന്മാറി. തുടർന്ൻ ബെർഗ്, ഹാർബേർട്ട്സ് എന്നിവർ പുതിയ നിർമാതാക്കൾ ആയി എത്തി. 

സെപ്തംബർ 19, 2017 നു സി.ബി.എസ്, സിബിഎസ് ഓൾ ആക്സസ് എന്നിവയിൽ സ്റ്റാർ ട്രെക്ക്: ഡിസ്കവറി ആദ്യമായി അവതരിപ്പിച്ചു. 15 എപിസോഡ് വരുന്ന പരമ്പരയിൽ ബാക്കി ഭാഗങ്ങൾ സിബിഎസ് ഓൾ ആക്സസിൽ ആഴ്ച അടിസ്ഥാനത്തിൽ സ്ട്രീം ചെയ്തു. പരമ്പരയുടെ റിലീസ്, ആക്സസിന്റെ
വരിക്കാരുടെ എണ്ണത്തിൽ റെക്കോർഡ് വർധനവ് നേടിക്കൊടുത്തു. മികച്ച നിരൂപണം ലഭിച്ച പരമ്പരയിൽ സൊണേക്വ മാർട്ടിൻ-ഗ്രീനിന്റെ പ്രകടനം പ്രത്യേകം ഉയർത്തികാട്ടി. സിബിഎസ് സ്റ്റുഡിയോ ഇന്റർനാഷണൽ കാനഡയിൽ ബെൽ മീഡിയക്കും മറ്റ് 188 രാജ്യങ്ങളിൽ നെറ്റ്ഫ്ലിക്സിനും ഈ പരമ്പരയുടെ സംപ്രേക്ഷണ അനുമതി നൽകി. 2017 ഒക്റ്റോബറിൽ പരമ്പരയുടെ രണ്ടാമത്തെ സീസൺ നിർമിക്കാൻ തീരുമാനിച്ചു.  


<onlyinclude>
</onlyinclude>



</doc>
<doc id="412461" url="https://ml.wikipedia.org/wiki?curid=412461" title="ബോംബെയിലെ ഏഴ് ദ്വീപുകൾ">
ബോംബെയിലെ ഏഴ് ദ്വീപുകൾ

ഇന്നത്തെ മുംബൈ നഗരത്തിന്റെ സ്ഥാനത്ത് കടൽ നികത്തലിനു മുമ്പ് ഉണ്ടായിരുന്നത് ഏഴ് ചെറിയ ദ്വീപുകൾ ആണ് . പതിനാറാം നൂറ്റാണ്ടിൽ ഇന്ത്യയുടെ പടിഞ്ഞാറൻ തീരത്ത് കിടക്കുന്ന പോർച്ചുഗീസ് പ്രദേശം ആയിരുന്നു ഈ ദ്വീപുകൾ. 1661 ൽ ചാൾസ് രണ്ടാമൻ ബ്രാഗൻസായിലെ കാതറീനെ വിവാഹം ചെയ്തപ്പോൾ സ്ത്രീധനത്തിന്റെ ഭാഗമായി ഈ ദ്വീപുകൾ ബ്രിട്ടീഷുകാർക്ക് കൈമാറ്റം ചെയ്യപ്പെട്ടു. 1534 ൽ പോർച്ചുഗീസുകാർ പിടിച്ചെടുക്കുന്നതിനു മുൻപായി സിൽഹാര രാജവംശം ഗുജറാത്തിലെ സുൽത്താനത്ത് പോലുള്ള തദ്ദേശീയ സാമ്രാജ്യങ്ങളുടെ ഭാഗമായിരുന്നു ഇവ. 1668 ൽ ചാൾസ് രണ്ടാമൻ ഈസ്റ്റ് ഇന്ത്യാ കമ്പനിക്ക് ഈ ദ്വീപുകൾ പത്ത് പൗണ്ടിന് വാടകയ്ക് കൊടുത്തു. 1845-ഓടെ ഈ ദ്വീപ് ഒന്നിലധികം ഭൂപരിഷ്കരണ പ്രോജക്ടുകൾ വഴി ഒരു ദ്വീപായി ലയിപ്പിച്ചിരുന്നു. ബോംബെ എന്ന ദ്വീപ് പിന്നീട് ട്രോംബേ, സാൽസെറ്റ് ദ്വീപ് എന്നിവയുമായി ചേർന്നു. ഈ ദ്വീപ് ഇപ്പോൾ മുംബൈ നഗരത്തിന്റെ തെക്കൻ ഭാഗമാണ്.


</doc>
<doc id="412463" url="https://ml.wikipedia.org/wiki?curid=412463" title="ഷേഖൻ മൊണാസ്റ്ററി">
ഷേഖൻ മൊണാസ്റ്ററി

ഷേഖൻ മൊണാസ്റ്ററി () ടിബറ്റൻ ബുദ്ധമതത്തിലെ നൈങ്മ പാരമ്പര്യത്തിൽപ്പെട്ട ആറ് പ്രാഥമിക സന്ന്യാസി മഠങ്ങളിൽ ഒന്നാണിത്. ആരംഭത്തിൽ സ്ഥിതിചെയ്തിരുന്നത് ടിബറ്റിലായിരുന്നെങ്കിലും 1950 നുശേഷം സംഭവിച്ച ചൈനീസ് കമ്മ്യൂണിസ്റ്റ് ഗവൺമെന്റിന്റെ സാംസ്കാരിക വിപ്ലവത്തിന്റെ ഫലമായി ഇത് നശിപ്പിക്കപ്പെട്ടുവെങ്കിലും 1985 -ൽ ഇത് നേപ്പാളിൽ പുനഃനിർമ്മിക്കപ്പെട്ടു.ഫ്രഞ്ച് എഴുത്തുകാരനും ബുദ്ധമതസന്ന്യാസിയുമായ മാത്യു റികാർഡ് നേപ്പാളിലുള്ള ഈ ഷേഖൻ മൊണാസ്റ്ററിയിലാണ് താമസിച്ചിരുന്നത്. "ലോകത്തിലെ ഏറ്റവും സന്തോഷാവാനായ മനുഷ്യൻ" എന്നാണ് അദ്ദേഹത്തെ വിശേഷിപ്പിക്കുന്നത്. 

യഥാർത്ഥ ഷേഖൻ മൊണാസ്റ്ററി ഖാമിലെ തെക്കു-പടിഞ്ഞാറ് ലങ്ട്യൂ റ്റൗൺഷിപ്പിൽ ഡ്സോഗ്ചെൻ സന്ന്യാസി മഠത്തിലേയ്ക്കുള്ള പാതയിൽ ആണ് സ്ഥിതിചെയ്യുന്നത്. ഇപ്പോൾ ഈ പ്രദേശം ചൈനയിലെ സിച്യൂാനിലെ ഗർസ് പ്രിഫെക്ച്യുറിലെ ഡെജ് കൗണ്ടിയിലാണ്.1695--ൽ ഇത് ഷേഖൻ റബ്ജം ടെംപ് ഗ്യാൽറ്റ്സൻ ആണ് നിർമ്മിച്ചത് എങ്കിലും 1734 -ൽ ഗൗർമെ കുൻസങ് നംഗ്യാൽ ആണ് നിർമ്മിച്ചത് എന്ന വാദവും നിലവിലുണ്ട്. 18-19 നൂറ്റാണ്ടുകളുടെ സ്വാധീനം ഇതിൽ കാണാൻ കഴിയുന്നുണ്ട്. കുന്നിൻചെരുവുകളിൽ 160-ഓളം ചെറിയ വേറെയും സന്ന്യാസി മഠങ്ങൾ ഇവിടെ കാണുന്നുണ്ട്. 

1980-ൽ ദിൽഗോ ഖീൻറ്സെ റിൻപോച്ചെ ധനിക പാരമ്പര്യമുള്ള യഥാർത്ഥ ഷേഖൻ മൊണാസ്റ്ററിയെ നേപ്പാളിലെ കാണ്മണ്ഡുവിലെ വലിയ ബോധനാഥ് സ്തൂപത്തിനടുത്തായി പുനഃനിർമ്മാണം നടത്തി. 
ഷേഖൻ പാരമ്പര്യത്തിന്റെ പ്രഥമസ്ഥാനം ഈ ആശ്രമം ആകുന്നു. ഷേഖൻ സന്യാസി മഠത്തിൽ 300 -ൽ അധികം സന്യാസികളുണ്ട്. സംഗീതം, നൃത്തം, പെയിന്റിംഗും ബുദ്ധമത തത്ത്വചിന്തയും ആശ്രമം പഠിപ്പിക്കുന്നു. "പ്രാഥമിക വിദ്യാലയത്തിന് അഞ്ചും പതിനാല് വയസ്സിനും ഇടയിൽ പ്രായമുള്ള കുട്ടികൾക്കുള്ള ഒരു ആധുനിക വിദ്യാഭ്യാസം" പ്രദാനം ചെയ്യുന്നു. 

ഇപ്പോൾ ഡിൽഗോ ഖൈൻസെയുടെ ചെറുമകനായ ഏഴാം ഷെഷീൻ റബ്ജാം റിൻപോച്ചെ നിലവിലെ abbot ആണ് . സന്യാസിമഠത്തിലെ പ്രമുഖ അംഗങ്ങൾ യങ്സി, ദിൽഗോ ഖൈൻസെ , മാത്യു റികാർഡ്, ചാൻഗ്ലിംഗ് റിൻപോചേ എന്നിവർ ഉൾപ്പെടുന്നു. 



</doc>
<doc id="412464" url="https://ml.wikipedia.org/wiki?curid=412464" title="അയൺ മൗണ്ടൻ (കമ്പനി)">
അയൺ മൗണ്ടൻ (കമ്പനി)

അയൺ മൗണ്ടൻ (കമ്പനി) () എന്റർപ്രൈസ് ഇൻഫോർമേഷൻ മാനേജ്മെന്റിന്റെ സേവനം നടത്തുന്ന 1951-ൽ സ്ഥാപിതമായ ആസ്ഥാന ഓഫീസ് മസ്സാച്യുസെറ്റ്സിലെ ബോസറ്റണിൽ പ്രവർത്തിക്കുന്ന ഒരു അമേരിക്കൻ കമ്പനിയാണിത്. വടക്കേ അമേരിക്ക, യൂറോപ്പ്, ആഫ്രിക്ക, ഏഷ്യ എന്നീ സ്ഥലങ്ങളിൽ ഉടനീളമുള്ള 220,000 ത്തിലധികം ഉപയോക്താക്കളുടെ റെക്കോർഡ്സ് മാനേജ്മെന്റ്, ഇൻഫോർമേഷൻ ഡിക്സ്ട്രക്ഷൻ, ഡേറ്റാ ബാക്ക്അപ്, റിക്കവറി സർവീസുകൾ എന്നിവ ഇവിടെ വിതരണം ചെയ്യപ്പെടുന്നു. 2016 -ൽ 94% ത്തിനുമുകളിൽ 1000 കമ്പനികൾ അവരെക്കുറിച്ചുള്ള അറിവുകൾ സൂക്ഷിക്കാനും കൈകാര്യം ചെയ്യുന്നതിനുമായി അയൺ മൗണ്ടൻ കമ്പനിയുടെ സേവനം ലഭ്യമാക്കി. S&P 500 ഇൻഡക്സിന്റെ ഘടകമായ അയൺ മൗണ്ടൻ FTSE4Good ഇൻഡക്സിന്റെ അംഗവുമാണ്. 

മഷ്റൂമിന്റെ വ്യാപാരവും ഭാവിലെ വളർച്ചയും കണക്കിലെടുത്ത് ഹെർമൻ നൗസ്റ്റ് ആണ് ഈ കമ്പനി ആരംഭിച്ചത്. അദ്ദേഹത്തിന്റെ ഉത്പ്പാദകവസ്തുവിന് വളരാൻ കൂടുതൽ സ്ഥലസൗകര്യം ആവശ്യമായി വന്നതിനാൽ 1936 -ൽ ന്യൂയോർക്കിലുള്ള ലിവിങ്സ്റ്റണിലെ100 ഏക്കർ ഇരുമ്പ് അയിര് ഖനി 9,000 ഡോളറിന് അദ്ദേഹം വാങ്ങി. 1950-ൽ മഷ്റൂം മാർക്കറ്റ് മാറ്റി നൗസ്റ്റ് ഖനി യെ മറ്റൊന്നിലേയ്ക്ക് ഉപയോഗപ്പെടുത്തി. അതിനെ അദ്ദേഹം "അയൺ മൗണ്ടൻ" എന്ന് പേർ നല്കുകയും ചെയ്തു. 

നൗസ്റ്റ് ഒരു ബിസിനസ് അവസരം കണ്ടു. കോൾഡ് യുദ്ധഭീതികൾക്കിടയിലും, ആണവ ആക്രമണങ്ങളിൽ നിന്നും മറ്റ് ദുരന്തങ്ങളിൽ നിന്നും കോർപ്പറേറ്റ് വിവരങ്ങൾ സംരക്ഷിക്കുന്നതായിരുന്നു അത്.

ഈ കമ്പനി യഥാർത്ഥത്തിൽ "അയൺ മൗണ്ടൻ അറ്റോമിക് സ്റ്റോറേജ് കോർപ്പറേഷൻ" എന്നറിയപ്പെട്ടു. 1951- ൽ ആദ്യത്തെ ഭൂഗർഭ "വൗൾട്ട്സ്" തുറക്കുകയും 136 കിലോമീറ്റർ തെക്കുമാറി എമ്പയർ സ്റ്റേറ്റ് ബിൽഡിംഗിലെ ആദ്യത്തെ സെയിൽസ് ഓഫീസ് തുറക്കുകയും ചെയ്തു. അയൺ മൗണ്ടറുടെ ആദ്യത്തെ ഉപഭോക്താവ് ഈസ്റ്റ് നദി സേവിംഗ്സ് ബാങ്കാണ്. അവർ നിക്ഷേപരേഖകളുടെ മൈക്രോഫിലിം പകർപ്പുകൾ, മൗണ്ടൻ സ്റ്റോറിലെ സംഭരണത്തിനായി കവചിത കാറിൽ ഡ്യൂപ്ലിക്കേറ്റ് ഒപ്പ് കാർഡ് എന്നിവ കൊണ്ടുവന്നു. 1978- ൽ കമ്പനി അതിന്റെ ആദ്യത്തെ ഓവർ-ഗ്രൗണ്ട് റെക്കോഡ് സ്റ്റോറേജ് സൗകര്യവും തുടങ്ങി. 


</doc>
<doc id="412466" url="https://ml.wikipedia.org/wiki?curid=412466" title="S&amp;P 500 ഇൻഡക്സ്">
S&amp;P 500 ഇൻഡക്സ്

നൈസ് (NYSE), നാസ്ഡക്യു (NASDAQ) എന്നീ സ്റ്റോക്ക് എക്സ്ചേഞ്ചുകളിൽ ലിസ്റ്റ് ചെയ്തിട്ടുള്ള മാർക്കറ്റ് ക്യാപിറ്റലൈസേഷൻ ഏറ്റവും കൂടുതലുള്ള 500 ഓഹരികളെ അടിസ്ഥാനപ്പെടുത്തിയിട്ടുള്ള ഒരു അമേരിക്കൻ സ്റ്റോക്ക് മാർക്കറ്റ് ഇൻഡക്സ് ആണ് S&P 500 ഇൻഡക്സ് അഥവാ സ്റ്റാൻഡേർഡ് & പൂവേഴ്സ് 500. S&Pഡൗ ജോൺസ് ഇൻഡെക്സുകൾ ആണ് S&P 500 ഇൻഡക്സിലെ ഓഹരികളെയും അവയുടെ വേയ്റ്റേജുകളെയും തീരുമാനിയ്ക്കുന്നത്. കൂടുതൽ വൈവിധ്യമാർന്ന ഓഹരികൾ അടങ്ങിയതിനാലും അവയുടെ വെയ്റ്റേജുകൾ കണക്കാക്കുന്ന രീതി വ്യത്യസ്തമായതിനാലും മറ്റു അമേരിക്കൻ സ്റ്റോക്ക് ഇൻഡക്സുകളായ ഡൗ ജോൺസ് ഇൻഡസ്ട്രിയൽ ആവറേജ് അല്ലെങ്കിൽ നാസ്ഡക്യു കോംപോസിറ്റ് ഇൻഡക്സ് തുടങ്ങിയവയുമായി ഇത് വളരെ വ്യത്യാസപ്പെട്ടിരിയ്ക്കുന്നു. പൊതുവേ കൂടുതൽ ആളുകൾ പിന്തുടരുന്ന ഒരു ഇൻഡക്സ് ആണിത്. പലരും ഇതിനെ അമേരിക്കൻ സമ്പദ് വ്യവസ്ഥയുടെ ആണിക്കല്ലായ അമേരിക്കൻ ഓഹരിവിപണിയുടെ ഏറ്റവും മികച്ച സൂചകമായി പരിഗണിയ്ക്കുന്നു.നാഷണൽ ബ്യൂറോ ഓഫ് ഇക്കണോമിക് റിസേർച്ച് കോമൺ സറ്റോക്കിനെ ബിസിനസ് സൈക്കിളിലെ ലീഡിംഗ് ഇൻഡികേറ്ററായി തരംതിരിച്ചിരിക്കുന്നു. അയൺ മൗണ്ടൻ (കമ്പനി) S&P 500 ഇൻഡക്സിന്റെ ഒരു ഭാഗമാണ്. 
S&P ഗ്ലോബൽ എന്ന കമ്പനിയുടെ ഉടമസ്ഥതയിലുള്ള ഒരു സംയുക്തസംരംഭമായ S&P ഡൗ ജോൺസ് ഇൻഡിസെസ് ആണ് ഈ ഇൻഡക്സ് വികസിപ്പിച്ചതും ഇപ്പോൾ പരിപാലിച്ചുകൊണ്ടിരിയ്ക്കുന്നതും. ഇത് കൂടാതെ ഡൗ ജോൺസ് ഇൻഡസ്ട്രിയൽ ആവറേജ്, എസ് ആന്റ് പി മിഡ്കാപ് 400, എസ് ആന്റ് പി സ്മാൾക്യാപ്പ് 600, എസ് ആന്റ് പി കമ്പോസിറ്റ് 1500 തുടങ്ങിയ നിരവധി സ്റ്റോക്ക് മാർക്കറ്റ് ഇൻഡക്സുകളും എസ് ആന്റ് പി ഡൗ ജോൺസ് ഇൻഡൈസെസ് പ്രസിദ്ധീകരിക്കുന്നു. S&P ഡൗ ജോൺസ് ഇൻഡീസസിന്റെ മാനേജിങ് ഡയറക്ടർ ആയ ഡേവിഡ് എം. ബ്ലിറ്റ്സറിന് ആണ് ഈ ഇൻഡക്സിൽ ഉൾക്കൊള്ളുന്ന ഓഹരികളെ തെരഞ്ഞെടുക്കാനുള്ള ഉത്തരവാദിത്വം. എസ് ആന്റ് പി 500 എന്നത് ഒരു ക്യാപ്പിറ്റലൈസേഷൻ വെയ്റ്റഡ് ഇൻഡക്സ് ആണ്. മാർക്കറ്റ് അല്ലെങ്കിൽ വെബ്സൈറ്റ് മാറുന്നതിനനുസരിച്ച് ഇതിന്റെ ടിക്കർ ചിഹ്നങ്ങൾ വ്യത്യാസപ്പെട്ടിരിയ്ക്കുന്നു: GSPC, INX, , $ SPX.

എസ് ആന്റ് പി 500 നെ "കമ്പോസിറ്റ് ഇൻഡക്സ്" എന്നാണ് ആദ്യമായി വിളിച്ചത്. 1923-ൽ ആദ്യ സ്റ്റോക്ക് ഇൻഡക്സ് അവതരിപ്പിച്ചപ്പോൾ മുതൽ ചെറിയ സ്റ്റോക്കുകൾ ട്രാക്ക് ചെയ്തു തുടങ്ങി.


</doc>
<doc id="412473" url="https://ml.wikipedia.org/wiki?curid=412473" title="മക്കൾ നീതി മയ്യം">
മക്കൾ നീതി മയ്യം

തെന്നിന്ത്യൻ ചലച്ചിത്രതാരം കമൽ ഹാസൻ രൂപീകരിച്ച ഒരു രാഷ്ട്രീയ പാർട്ടിയാണ് മക്കൾ നീതി മയ്യം (). 'ജനങ്ങളുടെ നീതികേന്ദ്രം' എന്നാണ് ഈ പേരിന്റെ അർത്ഥം. 2018 ഫെബ്രുവരി 21-ന് മധുരയിൽ വച്ച് കമൽ ഹാസൻ തന്നെയാണ് പാർട്ടിയുടെ രൂപീകരണം പ്രഖ്യാപിച്ചത്. വെളുത്ത പശ്ചാത്തലത്തിൽ പാർട്ടി ചിഹ്നം ആലേഖനം ചെയ്ത പതാകയും അന്ന് പുറത്തിറക്കിയിരുന്നു. ദക്ഷിണേന്ത്യൻ സംസ്ഥാനങ്ങൾ തമ്മിലുള്ള സഹകരണത്തെ സൂചിപ്പിക്കുന്ന ആറു കൈകളും അതിനു മധ്യത്തിൽ ഒരു നക്ഷത്രവുമാണ് പാർട്ടി ചിഹ്നം. ഇതിൽ മൂന്നുവീതം കൈകൾ ചുവപ്പ്, വെളുപ്പ് നിറങ്ങളിലാണ്. ചേർത്തുപിടിച്ച ആറു കൈകൾക്കു നടുവിൽ കറുത്ത പശ്ചാത്തലത്തിലാണ് നക്ഷത്രത്തിന്റെ സ്ഥാനം.

ചലച്ചിത്രതാരങ്ങളായ കമൽ ഹാസന്റെയും രജനികാന്തിന്റെയും രാഷ്ട്രീയപ്രവേശം സംബന്ധിച്ചുള്ള വാർത്തകൾ 2017 മുതൽ തന്നെ പുറത്തുവന്നിരുന്നു. ഈ സാഹചര്യത്തിലാണ് കമൽ ഹാസന്റെ നേതൃത്വത്തിൽ മക്കൾ നീതി മയ്യം പാർട്ടി രൂപംകൊള്ളുന്നത്. ഡി.എം.കെ. - ഇടതുപക്ഷ പ്രസ്ഥാനങ്ങളുടെ നേതാക്കളുമായി ചർച്ച നടത്തിയ ശേഷമാണ് കമൽ ഹാസന്റെ പാർട്ടി പ്രഖ്യാപനം. പാർട്ടി രൂപീകരണത്തിനു മുന്നോടിയായി 'നാളൈ നമതു' (നാളെ നമ്മുടേത്) എന്ന പേരിൽ ഒരു ജാഥയും അദ്ദേഹം സംഘടിപ്പിച്ചിരുന്നു. 2018 ഫെബ്രുവരി 21-ന് മുൻ ഇന്ത്യൻ രാഷ്ട്രപതി എ.പി.ജെ. അബ്ദുൾ കലാമിന്റെ രാമേശ്വരത്തുള്ള വീട്ടിൽ നിന്നാരംഭിച്ച ജാഥ രാമനാഥപുരം, പരമക്കുടി, മാനാമധുര എന്നീ സ്ഥലങ്ങളിലൂടെ സഞ്ചരിച്ച് മധുരയിലെ ഒത്തക്കട മൈതാനത്ത് അവസാനിക്കുകയും അവിടെ വച്ച് മക്കൾ നീതി മയ്യം പാർട്ടി രൂപീകരിക്കുന്നതായി കമൽ ഹാസൻ പ്രഖ്യാപിക്കുകയും ചെയ്തു.

ഡെൽഹി മുഖ്യമന്ത്രി അരവിന്ദ് കെജ്രിവാളും ആം ആദ്മി നേതാക്കളും വിവിധ രാഷ്ട്രീയപ്രവർത്തകരും പങ്കെടുത്ത ചടങ്ങിൽ വച്ചാണ് മക്കൾ നീതി മയ്യത്തിന്റെ രൂപീകരണം നടന്നത്. കേരളാ മുഖ്യമന്ത്രി പിണറായി വിജയനും പാർട്ടി രൂപീകരണത്തെ പിന്തുണച്ചിരുന്നു. തമിഴ്നാട്ടിലെ ഭരണപക്ഷമായ എ.ഐ.എ.ഡി.എം.കെ.യിലെ പ്രവർത്തകരെയും ബി.ജെ.പി. പ്രവർത്തകരെയും പൂർണ്ണമായും ഒഴിവാക്കിക്കൊണ്ടാണ് പാർട്ടിയുടെ പ്രഖ്യാപനച്ചടങ്ങു നടന്നത്.


</doc>
<doc id="412483" url="https://ml.wikipedia.org/wiki?curid=412483" title="കരിങ്കുട്ടിച്ചാത്തൻ">
കരിങ്കുട്ടിച്ചാത്തൻ

മന്ത്രമൂർത്തിയായ ഒരു തെയ്യമാണ്‌ കരിങ്കുട്ടിച്ചാത്തൻ 

പരമശിവൻ വനത്തിൽ വേട്ടയാടാൻ പോയപ്പോൾ വനത്തിൽ നിന്ന് മധുരമായ ഒരു സ്ത്രീശബ്ദം കേൾക്കുകയുണ്ടായത്രെ. ശബ്ദത്തിന്റെ ഉടമയെ തേടിയപ്പോൾ കൂളിവാക എന്ന സുന്ദരിയായ സ്ത്രീയെ കാണുകയുണ്ടായി. അവളുടെ സൗന്ദര്യത്തിൽ ഭ്രമിച്ച് പരമശിവൻ വേൾച്ചക്കാഗ്രഹിച്ചു. പരമശിവന്റെ ആഗ്രഹം മനസ്സിലായ കൂളിവാക ഭയപ്പെടുകയും, അവളുടെ ഇഷ്ടദേവതയായ പാർവ്വതിയെ പ്രാർതഥിച്ചു. കാര്യം മനസ്സിലായ ശ്രീപാർവ്വതി അവളുടെ മുന്നിൽ പ്രത്യക്ഷയായി. ഭയപ്പെടേണ്ടന്നും ഇത് അവളുടെ യോഗമാണെന്നും പറഞ്ഞു. മാത്രവുമല്ല കൂളിവാക മുജ്ജന്മത്തിൽ ശ്രീപാർവ്വതിയുടെ തോഴി ആയിരുന്നുവെന്നും പറഞ്ഞു. മുജ്ജന്മത്തിൽ കൂളിവാക ബാല ഗണേശനെ ശ്രീപാർവ്വതി അറിയാതെ മുലയൂട്ടുകയുണ്ടായി. ഇത് അറിഞ്ഞ പാർവ്വതി കൂവളയെ അടുത്ത ജന്മത്തിൽ ചണ്ഡാളകുലത്തിൽ ജനിക്കുവാൻ ശപിക്കുകയുണ്ടായി. ശാപം കിട്ടിയ കൂളിവാക കരഞ്ഞുകൊണ്ട് ശ്രീപാർവ്വതിയെ കാൽ പിടിച്ച് ക്ഷമ ചോദിക്കുകയുണ്ടായി. കോപം മാറിയ ശ്രീപാർവ്വതി കൂളിവാകയോട് പറഞ്ഞു അടുത്ത ജന്മത്തിൽ നിനക്ക് ശ്രീ പരമേശ്വരന്റെ പുത്രനെ മുലയൂട്ടി വളർത്താൻ ഭാഗ്യമുണ്ടാകും എന്ന് വരം നൽകി. മുജ്ജ്നമ കഥ പറഞ്ഞ് ശേഷം കൂളിവാകയോട് വീട്ടിലേക്ക് ഭയം കൂടാതെ പോകാൻ പറഞ്ഞു. അതിനു ശേഷം ദേവി വേഷം മാറി കൂളിവാകയായി മാറി. ശ്രീ പരമമേശ്വരന്റെ അടുത്തേക്ക് പോകുകയും വേൾച്ചയിൽ ഏർപ്പെടുകയും ചെയ്തു. അതിൽ നിന്ന് 316 കുട്ടികൾ ഉണ്ടാകുകയും ചെയ്തു.അതിൽ മൂത്ത കുട്ടിയാണ് കരികുട്ടി ഈ കുട്ടിയെ കരികുട്ടി ചാത്തൻ എന്നു വിളിക്കുകയും ചെയ്തു.നല്ലതും പൊട്ടയും ആയ ഒരുപാടു ചാത്തന്മാർ വരയും ഉണ്ടായിരുന്നു അതിൽ ഏറ്റവുംഇളയവനായ ചാത്തൻ ആണ് വിഷ്ണുമായ ഈ കുട്ടിയുടെ സംരക്ഷണത്തിനായി ഒരു പോത്തിനെ നൽക്കുകയും ചെയ്തു.കരികുട്ടി ചാത്തന് ഒരു കാളയും കൊടുത്തു ശ്രീ പാർവ്വതി ഈ രണ്ടു കുട്ടികളെയും കൂളിവാകയെ ഏല്പ്പിക്കുകയും ചെയ്തു. കുട്ടി കൂളിവാകയുടെ സം രക്ഷണത്തിൽ വളർന്നു.

ഇവർക് പല അദ്ഭുത ശക്തി ശിവനും പാർവ്വതിയും നൽകുകയുണ്ടയി. ചാത്തൻമാർ പല തരത്തിലുള്ള സഹായങ്ങളും അത്ഭുതങ്ങളൂം കാട്ടി ആ ഗോത്രത്തിൽ കഴിഞ്ഞു വന്നു. ചാത്തൻമാർ തന്റെ വാഹനമായ പോത്ത്,കാള എന്നിവയുടെ പുറത്ത് ഈഴറയും വായിച്ച് കൊണ്ട് വനത്തിൽ ചുറ്റി നടന്നു. തന്റെ എഴാമത്തെ വയസ്സിൽ ഗ്രോത്രക്കാർ നടത്തിയ ജന്മദിനാഘോഷത്തിൽ നാരദമുനി വരുകയും ചാത്തന്മാരോട് അവന്റെ മാതാപിതാക്കൾ ആരാണെന്ന് പറയുകയും ചെയ്തു. അവരെ കൈലാസത്തിൽ പോയി കാണുവാൻ ഉപദേശിക്കുകയും ചെയ്തു.
വിവരങ്ങൾ അറിഞ്ഞ് ചാത്തൻമാർ കൈലാസത്തിൽ പോയി. അവിടെ ശിവന്റെ വാഹനമായ നന്ദികേശൻ ചാത്തനെ കവാടത്തിൽ വെച്ച് തടഞ്ഞു. ചാത്തൻ അകത്തെക്ക് പോകുവാനായി മഹാവിഷ്ണുവിന്റെ വേഷം മായയാൽ ധരിക്കുകയുണ്ടായി. എന്നിട്ട് ശിവ പാ ർവ്വതിമാരെ കാണൂകയും ആശിർവാദം വാങ്ങുകയും ചെയ്തു. പരമശിവൻ ഏറെ സന്തോഷം തോന്നുകയും വിഷ്ണൂവിന്റെ രൂപം മായയാൽ സ്വീ കരിച്ചതിനാൽ ചാത്തന് വിഷ്ണുമായ എന്ന പേർ നൽകുകയും ചെയ്തു. മാത്രവുമല്ല ചാത്തന്മാര്കു എല്ലാതരത്തിലുള്ള അയോധനവിദ്യകളും പറഞ്ഞുകൊടുക്കുകയും, ജലന്ദരൻ എന്ന അസുരനെ കൊല്ലുവാനുള്ള സൂത്രവും ഉപദേശിച്ചു.
പിന്നീട് ചാത്തൻ മൂന്നു ലോകം കീഴടക്കിയ ജലന്ധരനെ പോരിന് വിളിക്കുകയും ചെയ്തു. തുടന്ന് ഉണ്ടായ യുദ്ധത്തിൽ ചാത്തൻ മഹാവിഷ്ണൂവിന്റെ ആയുധമായ സുദർശന ചക്രത്തിനെ രൂപം കൊള്ളുകയും ജലന്ധരനെ വധിക്കുവാനായി പിന്നാലെ പോകുകയും ചെയ്തു. ജലന്ധരൻ മൂന്ന് ലോകത്തും പലയിടത്തും ഓടി ഒളിക്കാൻ തുടങ്ങി. അവസാനം കടലിൽ ഒളിച്ചു. പിൻതുടർന്ന് വന്ന സുദർശന ചക്രത്തിന്റെ ജ്വാലയാൽ കടൽ ജലം തിളക്കാൻ തുടങ്ങി. ചൂട് സഹിക്കാൻ വയ്യാതെ കടലിൽ നിന്ന് പുറത്ത് വന്ന ജലന്ധരൻ വധിക്കപ്പെടുകയും ചെയ്തു. സന്തോഷഭരിതരായ ദേവന്മാർ ചാത്തനെ സ്വർഗലോകത്തേക്ക് കൊണ്ടു പോവുകയും അവിടെ താമസിക്കാൻ നിർബ്ബന്ധിക്കുകയും ചെയ്തു. പക്ഷേ ചാത്തന് താമസിക്കൻ താല്പര്യം പഴയ ഗോത്രവർഗ്ഗക്കാരാണ് എന്നു പറഞ്ഞ് കൊണ്ട് തിരിച്ച് പോവുകയും ചെയ്തു.
കുട്ടിച്ചാത്തന്മാർ
ചാത്തന്റെ വളർത്തമ്മയായ കൂളിവാകയെ ഭൃഗാസുരൻ എന്നൊരു അസുരൻ സ്വന്തമാക്കാൻ ആഗ്രഹിച്ചു. ഭൃഗാസുരനെയും അവന്റെ സേനയേയും ചാത്തൻ തന്റെ സഹായിയായ കരിംകുട്ടിയേയും കൂട്ടി യുദ്ധത്തിൽ ഏർപ്പെട്ടു. യുദ്ധത്തിൽ ചാത്തന്റെ വിരലിൽ മുറിവേറ്റു. മുറിവിൽ നിന്ന് നിലത്ത് വീണ രക്തത്തിൽ നിന്ന് 400 കുട്ടിചാത്തന്മാർ ഉണ്ടായി. ഭൃഗാസുരൻ പ്രയോഗിച്ച 10 ബ്രഹ്മാസ്ത്രങ്ങളൂം 10 കുട്ടിച്ചാത്തൻമാർ വിഴുങ്ങി ആത്മാഹുതി നടത്തുകയും ചെയ്തു. ശേഷിച്ച 390 കുട്ടിച്ചാത്തന്മാർ എല്ലാം സേനയേയും ഇല്ലാതാക്കുകയും ഭഗവൻചാത്തൻസ്വാമി കുറുവടികൾ ഉപയോഗിച്ച് ഭൃഗാസുരനെ വധിക്കുകയും ചെയ്തു.
കേരളത്തിൽ മന്ത്രവാദികൾ കുട്ടിച്ചാത്തൻ എന്ന ദ്രാവിഡ ദേവതയെ ആരാധിച്ചിരുന്നു. കുട്ടിച്ചാത്തൻ ശിവന്റെ മകൻ ആണെന്നും ചില കഥകളിൽ കാണുന്നുണ്ട്. ശിവന്റെയും വിഷ്ണുമായയുടെയും മകനാണ് കുട്ടിച്ചാത്തൻ എന്ന് ചില ഐതിഹ്യങ്ങളിൽ കാണാം. വടക്കൻ മലബാറിൽ ശിവപാർവതിമാരുടെ മകനായ കുട്ടിച്ചാത്തനെ ആരാധിച്ച് കുട്ടിച്ചാത്തൻ തെയ്യം കെട്ടിയാടുന്നു. മായാവിദ്യകളിൽ വിദഗ്ധനായ ഒരു മൂർത്തി ആയിട്ടാണ് കുട്ടിച്ചാത്തനെ കഥകളിൽ അവതരിപ്പിക്കുന്നത്.
അമൃത് ദേവൻമാർക്കും അസുരന്മാർക്കും പങ്ക് വെക്കുവാനായി മഹാവിഷ്ണു സ്ത്രീ വേഷത്തിൽ അവതാരം കൊണ്ടിട്ടുണ്ട്. ഈ സ്ത്രീവേഷത്തിനെ വിഷ്ണുമായ എന്നു തന്നെയാണ് പറയുന്നത്. ഈ വിഷ്ണുമായയിൽ മോഹിതനായ ശിവനിൽ ജനിച്ച പുത്രനാണ് ശാസ്താവ്. ശാസ്താവ് പിൽക്കാലത്ത് ഉച്ചാരണ ശൈലി മാറി ചാത്തൻ ആയതെന്നും പറയുന്നു.


</doc>
<doc id="412490" url="https://ml.wikipedia.org/wiki?curid=412490" title="ജിനോ സെവിറിനി">
ജിനോ സെവിറിനി

ഇറ്റാലിയൻ ചിത്രകാരനും യൂറോപ്യൻ ഭവിഷ്യവാദി വൃന്ദത്തിലെ (ഫ്യൂച്ചറിസ്റ്റ്) പ്രധാന അംഗവുമായിരുന്നു ജിനോ സെവിറിനി .((7 ഏപ്രിൽ 1883 – 26 ഫെബ്രു:1966).സജീവമായ കലാജീവിതം റോമിലും പാരീസിലുമായി പകുത്തു ജീവിച്ച സെവിറിനി അക്കാലത്തെ യൂറോപ്യൻ പൈതൃക കലയുടെ മുന്നേറ്റത്തെ സ്വാധീനിച്ച വ്യക്തികൂടിയായിരുന്നു. ഒന്നാം ലോകയുദ്ധത്തിനുശേഷം പ്രചരിക്കപ്പെട്ട പരിചിത കലാസമ്പ്രദായങ്ങളെയും സങ്കേതങ്ങളെയും നിരാകരിച്ചുകൊണ്ടുള്ള സൗന്ദര്യവാദത്തെ അങ്ങേയറ്റം പിന്തുണച്ച കലാകാരനുമായിരുന്നു ജിനോ.
കൊർട്ടോണയിലെ ഒരു പാവപ്പെട്ട കുടുബത്തിലായിരുന്നു സെവിറിനിയുടെ ജനനം. കൊർട്ടോണയിലുള്ള സ്കൂളാ ടെക്നിക്കയിൽ വിദ്യാർത്ഥിയായിരിക്കെ സെവിറിനി പരീക്ഷാകടലാസുകൾ മോഷ്ടിച്ചുവെന്ന ആരോപണത്താൽ പുറത്താക്കപ്പെട്ടു.തുടർന്നു റോമിലേയ്ക്കു താമസം മാറ്റിയ അദ്ദേഹം ഒരു സ്വകാര്യ കലാപഠന ശാലയിൽ സംരക്ഷണവും സഹായവും വാഗ്ദാനം ചെയ്ത കുടുംബസുഹൃത്ത്ന്റെ ശിപാർശപ്രകാരം ചേർന്നു.പിന്നീട് ഉംബർത്തോ ബോച്ചിയോനിയെ പരിചയപ്പെടുന്നതിനിടയായത് ഒരു വഴിത്തിരിവായി.
ഡിവിഷണിസം എന്ന കലാസങ്കേതത്തിന്റെ തുടക്കവും ആദ്യകാല ചിത്രങ്ങളിൽ ഇതിന്റെ സ്വാധീനവും പ്രകടമായത് ഈ കൂട്ടുകെട്ടിൽ നിന്നാണ്.ഫ്യൂച്ചറിസ്റ്റ് പ്രസ്ഥാനത്തിലേയ്ക്കുള്ള കടന്നുവരവും സംഭാവനകളും ഇതിന്റെ തുടർച്ചയായി



</doc>
<doc id="412492" url="https://ml.wikipedia.org/wiki?curid=412492" title="ഉംബർത്തോ ബോച്ചിയോനി">
ഉംബർത്തോ ബോച്ചിയോനി

ഇറ്റാലിയൻ ചിത്രകാരനും ശിൽപ്പിയുമായിരുന്നു ഉംബർത്തോ ബോച്ചിയോനി (ജ:19 ഒക്ടോ:1882 – 17 ആഗ: 1916).ഇറ്റാലിയൻ ചിത്രകലയെയും നവക്ലാസ്സിക്കൽ പ്രസ്ഥാനത്തിന്റേയും വളർച്ചയെയും ബോച്ചിയോനി ആഴത്തിൽ സ്വാധീനിച്ചിട്ടുണ്ട്.


</doc>
<doc id="412496" url="https://ml.wikipedia.org/wiki?curid=412496" title="ആൾ ഇൻഡ്യ യുണൈറ്റഡ് ഡെമോക്രാറ്റിക് ഫ്രണ്ട്">
ആൾ ഇൻഡ്യ യുണൈറ്റഡ് ഡെമോക്രാറ്റിക് ഫ്രണ്ട്

ആൾ ഇൻഡ്യ യുണൈറ്റഡ് ഡെമോക്രാറ്റിക് ഫ്രണ്ട് അഥവാ "സർവ ഭാരതീയ സംയുക്ത ഗണതന്ത്ര മോർച്ച"
ആസ്സമിൽ നിന്നുള്ള ഒരു രാഷ്ട്രീയ കക്ഷിയാണ്.
മൗലാന ബദറുദ്ദീൻ അജ്മലാണ് 2005 ഒക്ടോബറിൽ ആസ്സം യുണൈറ്റഡ് ഡെമോക്രാറ്റിക് ഫണ്ട് 
എന്ന പേരിൽ പാർട്ടി രൂപീകരിച്ചത്.പിന്നീട് 2009 ഫെബ്രുവരി 2ന് പുതിയ പേരിൽ ഒരു 
ദേശീയപാർട്ടിയായി പ്രഖ്യാപിക്കുകയായിരുന്നു.
ഗുഹവാത്തിയാണ് ആസ്ഥാനം
2011ലെ നിയമസഭാതിരഞ്ഞെടുപ്പിൽ 126-ൽ 18സീറ്റ് നേടി ആസാം നിയമസഭയിലെ പ്രധാന പ്രതിപക്ഷമായി. 



</doc>
<doc id="412502" url="https://ml.wikipedia.org/wiki?curid=412502" title="അവനി ചതുർവേദി">
അവനി ചതുർവേദി

യുദ്ധവിമാനം പറത്തിയ ആദ്യ ഇന്ത്യൻ വനിതയാണ് അവനി ചതുർവേദി. മധ്യപ്രദേശിലെ സറ്റ്ന ജില്ലയാണ് സ്വദേശം. ഭാവന കാന്ത്, മോഹന സിങ് എന്നിവർക്കൊപ്പം 2016 ജൂണിലാണ് അവനി പൈലറ്റ് പരിശീലനം പൂർത്തിയാക്കി വ്യോമസേനയുടെ ഭാഗമായത്. ഔദ്യോഗികപദവി നല്കിയത് പ്രതിരോധമന്ത്രിയായിരുന്ന മനോഹർ പരീഖർ ആണ്. 

24-മത്തെ വയസ്സിൽ ഹൈദരാബാദ് എയർ ഫോർസ് അക്കാഡമിയിൽ നിന്നും അവനി പരിശീലനം പൂർത്തിയാക്കി. സ്കൂൾ വിദ്യാഭ്യാസം മധ്യപ്രദേശിലെ ഷാഹ്ഡോൾ ജില്ലയിലുള്ള ഒരു ചെറിയ നഗരമായ ഡിയോലാൻഡിൽ നിന്നും പൂർത്തിയാക്കി. 2014-ൽ രാജസ്ഥാനിലെ ബനാസ്തലി യൂണിവേഴ്സിറ്റിയിൽ നിന്ന് ടെക്നോളജി ബിരുദവും നേടി ഇന്ത്യൻ എയർഫോഴ്സ് പരീക്ഷ വിജയിക്കുകയും ചെയ്തു.

അവനി ചതുർവേദി 1993 ഒക്ടോംബർ 27 ന് ജനിച്ചു. അച്ഛൻ ദിൻകർ ചതുർവേദി മധ്യപ്രദേശ് ഗവൺമെന്റ് വാട്ടർ റിസോഴ്സ് ഡിപ്പാർട്ട്മെന്റിലെ എക്സിക്യൂട്ടീവ് എഞ്ചിനീയറും അവനിയുടെ മൂത്തസഹോദരൻ ഒരു ആർമി ഓഫീസറും ആണ്. അവനി മൂത്തസഹോദരനിൽ പ്രചോദനം ഉൾക്കൊണ്ടിരുന്നതു കൂടാതെ അവളുടെ കോളേജിലെ ഫ്ലൈയിംഗ് ക്ലബിൽനിന്നും കുറച്ചു മണിക്കൂർനേരം ഫ്ലൈയിംഗ് പരിചയവും ലഭിച്ചിട്ടുണ്ട്. ഇത് അവൾക്ക് ഇന്ത്യൻ ആർമി ഫോഴ്സിൽ ചേരാൻ പ്രോത്സാഹനമായി.

ഒരു വർഷത്തെ കഠിനമായ പരിശ്രമത്തിന്റെ ഫലമായി ദണ്ഡിഗലിൽ നിന്നും എയർഫോഴ്സ് അക്കാഡമിയുടെ പരിശീലനം പൂർത്തിയാക്കി 2016 ജൂണിൽ വ്യോമസേനയുടെ പൈലറ്റ് ആയി തീരുകയും ചെയ്തു. ബിദറിലെ മൂന്നാം ഘട്ട പരിശീലനം പൂർത്തിയാകുമ്പോൾ കർണ്ണാടകയിൽ ചേരുകയും അപ്പോഴേയ്ക്കും സുഖോയി, തേജസ് എന്നീ ഫ്ലൈറ്റർ ജെറ്റുകൾ പറത്താനുള്ള കഴിവും ലഭിക്കും. 2018-ൽ MiG-21എന്ന സോളോ ഫ്ളൈറ്റ് പറത്താൻ കഴിയുന്ന ആദ്യ ഇന്ത്യൻ വനിത അവനി ചതുർവേദി ആയിത്തീരും. 


</doc>
<doc id="412504" url="https://ml.wikipedia.org/wiki?curid=412504" title="ജോസ് പുന്നാംപറമ്പിൽ">
ജോസ് പുന്നാംപറമ്പിൽ

യൂറോപ്പിലെ മുതിർന്ന മാധ്യമ പ്രവർത്തകനും ജർമൻ മലയാളിയുമാണ് ജോസ് പുന്നാംപറമ്പിൽ. 2016 ലെ സമഗ്രസംഭാവനക്കുള്ള കേരള സാഹിത്യ അക്കാദമി പുരസ്കാരം ലഭിച്ചു. മലയാള ഭാഷയ്ക്ക് നൽകിയ സമഗ്ര സംഭാവന കണക്കിലെടുത്തായിരുന്നു പുരസ്കാരം. 1986 ൽ ജർമനിയിൽ നടന്ന ലോക മലയാള സമ്മേളനത്തിന്റെ മുഖ്യ സംഘാടകനായിരുന്നു. ജർമനിയിലെ പഴക്കമേറിയ യൂണിവേഴ്‌സിറ്റിയായ ട്യൂബിംഗൻ യൂണിവേഴ്‌സിറ്റിയിൽ ഒരു മലയാളം ചെയർ (ഗുണ്ടർട്ട് ചെയർ) സ്ഥാപിതമായത് ഇദ്ദേഹത്തിന്റെ കൂടി ശ്രമഫലമായിരുന്നു.

ഇരിങ്ങാലക്കുടയിലെ എടക്കുളം ഗ്രാമത്തിൽ 1936 മെയ് 10 ന് ജനിച്ചു. മുംബൈ യൂണിവേഴ്‌സിറ്റിയിൽ നിന്ന് ഇംഗ്‌ളീഷ് ലിറ്ററേച്ചറിൽ ബിരുദാനന്തരബിരുദം നേടി.. മുംബെയിൽ സർക്കാർ ഉദ്യോഗസ്ഥനായും കോളേജ് അധ്യാപകനായും ജോലി ചെയ്തു. പിന്നീട് ജർമനിയിൽ കുടിയേറി. ഫ്രീലാൻസ് ജേർണലിസ്റ്റായി ജർമനിയിൽ അഞ്ചുവർഷം ജോലി നോക്കി. 1994 മുതൽ കൊളോൺ കാരിത്താസിന്റെ ലേബലിൽ ജർമനിയിൽ നിന്നും ജർമൻ ഭാഷയിൽ പ്രസിദ്ധീകരിയ്ക്കുന്ന മൈനെ വേൽറ്റ്(എന്റെ ലോകം) മാസികയുടെ മുഖ്യപത്രാധിപരാണ്. ദീർഘ കാലമായി ഇൻഡോ ജർമൻ സൊസൈറ്റിയുടെ ഉപദേശക സമിതി അംഗമാണ്. എട്ടു പുസ്തകങ്ങൾ ജർമൻ ഭാഷയിലും രണ്ടു പുസ്തകങ്ങൾ മലയാളം ഭാഷയിലും പ്രസിദ്ധീകരിച്ചിട്ടുണ്ട്. 


</doc>
<doc id="412512" url="https://ml.wikipedia.org/wiki?curid=412512" title="മധു (അട്ടപ്പാടി)">
മധു (അട്ടപ്പാടി)

മോഷണക്കുറ്റം ആരോപിക്കപ്പെട്ട്, ആൾക്കൂട്ടത്തിന്റെ മർദ്ദനത്തിനിരയായി കൊല്ലപ്പെട്ട യുവാവാണ് അട്ടപ്പാടി മുക്കാലിക്കടുത്ത് കടുകുമണ്ണ ആദിവാസി ഊരിലെ മധു. 2018 ഫെബ്രുവരി 22ന് പകലാണ് 27 വയസ്സായ മധുവിനെ ഒരു സംഘം ആളുകൾ മർദ്ദിക്കുകയും പോലീസിന് കൈമാറുകയും ചെയ്തത്. പോലീസ് ആശുപത്രിയിൽ കൊണ്ടുപോകുന്ന വഴി യുവാവ് മരണപ്പെട്ടു. മധു മാനസികാസ്വാസ്ഥ്യമുള്ളയാളായിരുന്നു. ഇയാളെ കൈകൾ ബന്ധിച്ച് മർദ്ദിക്കുകയും കൈവശമുണ്ടായിരുന്ന സഞ്ചി പരിശോധിക്കുകയും ചെയ്തതിന്റെ വീഡിയോ അക്രമികൾ മൊബൈൽ ഫോണിൽ പകർത്തി സാമൂഹ്യമാധ്യമങ്ങളിലൂടെ പ്രചരിപ്പിച്ചു. ഇതോടെ സമൂഹത്തിൽ വൻ പ്രതിഷേധം ഉയരുകയും ചെയ്തു.


</doc>
<doc id="412514" url="https://ml.wikipedia.org/wiki?curid=412514" title="കിഫ്ലി">
കിഫ്ലി

കിഫ്ലി ക്രസെന്റ് ആകൃതിയിൽ നിർമ്മിച്ചെടുക്കുന്ന യൂറോപ്യൻ പരമ്പരാഗതരീതിയിലുള്ള ഒരു യീസ്റ്റ് റോൾ ആണിത്. മധുരവും യീസ്റ്റും ചേർത്ത് കുഴച്ച് പരത്തിയെടുക്കുന്ന മാവിനെ ബേക്ക് ചെയ്തെടുക്കുന്നതിനെ ഹംഗേറിയയിൽ "കിഫ്ലി" എന്നും, ചെക്കിൽ "റോഹ്ലിക്" എന്നും, ആസ്ട്രേലിയയിലും, ജർമ്മനിയിലും "കിപ്ഫേൾ" എന്നും, ബോസ്നിയനിൽ "കിഫ്ല" എന്നും, റൊമാനിയനിൽ "കോൺ" എന്നും, റഷ്യനിൽ "റോഗലിക്" എന്നും, പോളീഷിൽ "റോഗൽ" എന്നും, ഡാനിഷിലും, സ്വീഡിഷിലും "ഗിഫെൽ" എന്നും വിളിക്കുന്നു.13-ാം നൂറ്റാണ്ടുമുതൽ ആസ്ട്രേലിയയിൽ "കിപ്ഫേൾ" ഉപയോഗിച്ചിരുന്നതായി ഒരു ഹ്രസ്വചിത്രം നിർമ്മിക്കപ്പെട്ടിട്ടുണ്ട്. ആദ്യമായി ഇതിനെ റെക്കോർഡ് ചെയ്തത് "ചിപ്ഫെൻ" എന്ന പേരിലാണ്.



</doc>
<doc id="412537" url="https://ml.wikipedia.org/wiki?curid=412537" title="ദറാഹ് ദേശീയോദ്യാനം">
ദറാഹ് ദേശീയോദ്യാനം

ഇന്ത്യയിൽ രാജസ്ഥാനിലെ ദറാഹ് ദേശീയോദ്യാനം, ദറാഹ് വന്യജീവി സങ്കേതം, ചമ്പൽ വന്യമൃഗസംരക്ഷണകേന്ദ്രം, ജവഹർ സാഗർ വന്യമൃഗസംരക്ഷണകേന്ദ്രം എന്നീ മൂന്നു വന്യമൃഗസംരക്ഷണകേന്ദ്രങ്ങൾ ചേർന്ന് 2004 -ൽ നിലവിൽ വന്ന ദേശീയോദ്യാനമാണ്. കത്തിയവാർ ഗിർ വരണ്ട ഇലകൊഴിയും വനപ്രദേശങ്ങളിലാണ് ഈ ദേശീയോദ്യാനം സ്ഥിതിചെയ്യുന്നത്. 

ഈ ദേശീയോദ്യാനത്തിൽ കാണപ്പെടുന്ന വനപ്രദേശങ്ങൾ മുമ്പ് രജപുത്രരാജാക്കന്മാർ വേട്ടയാടുന്ന പ്രദേശങ്ങളായിരുന്നു. ഭാരതീയ ജനതാപാർട്ടി ഈ ദേശീയോദ്യാനത്തെ രാജീവ് ഗാന്ധി ദേശീയോദ്യാനം എന്ന് മാറ്റുന്നതിനെ കുറിച്ച് ധാരാളം രാഷ്ടീയ വാദപ്രതിവാദങ്ങൾ നടക്കുന്നുണ്ട്.

സീത മാതാ വന്യമൃഗസംരക്ഷണകേന്ദ്രത്തെപ്പോലെ ദറാഹ് ദേശീയോദ്യാനവും ഏഷ്യാറ്റിക് സിംഹങ്ങളെ പുനരധിവസിപ്പിക്കുന്നതിനെക്കുറിച്ച് പരിഗണിക്കുന്ന സ്ഥലങ്ങളിലൊന്നാണ്. രാജസ്ഥാനിലെ സിംഹങ്ങളെയാണ് പുനഃരധിവസിപ്പിക്കാൻ ഉപയോഗിച്ചിരുന്നതെങ്കിലും ഇപ്പോൾ ഗുജറാത്തിലെ ഗിർവനങ്ങളിലെ സിംഹങ്ങളെയും എടുക്കുന്നുണ്ട്. 



</doc>
<doc id="412538" url="https://ml.wikipedia.org/wiki?curid=412538" title="കാസു ബ്രഹ്മാനന്ദ റെഡ്ഡി ദേശീയോദ്യാനം">
കാസു ബ്രഹ്മാനന്ദ റെഡ്ഡി ദേശീയോദ്യാനം

കസു ബ്രഹ്മാനന്ദ റെഡ്ഡി ദേശീയോദ്യാനം ചിരൻ ഫോർട്ട് പാലസ് ദേശീയോദ്യാനം എന്ന പേരിലും അറിയപ്പെടുന്ന 390 ഏക്കർ വിസ്തൃതിയുള്ള 
ഈ ദേശീയോദ്യാനം ഇന്ത്യയിലെ ഒരു സംസ്ഥാനമായ തെലംഗാണയുടെ തലസ്ഥാന നഗരമായ ഹൈദരാബാദിലെ ജൂബിലി കുന്നുകളിലാണ് സ്ഥിതിചെയ്യുന്നത്. മുൻ മുഖ്യമന്ത്രിയായിരുന്ന കസു ബ്രഹ്മാനന്ദ റെഡ്ഡിയുടെ പേരിൽ നിന്നാണ് ഈ ദേശീയോദ്യാനത്തിന് ഈ പേർ ലഭിച്ചത്. 1998-ൽ കേന്ദ്രഗവൺമെന്റിൽ നിന്നും അനുമതി ലഭിച്ചതിനുശേഷമാണ് ആന്ധ്രപ്രദേശ് സംസ്ഥാന ഗവൺമെന്റ് ഇത് ഒരു ദേശീയോദ്യാനമായി പ്രഖ്യാപിച്ചത്. ജൂബിലി കുന്നുകളുടെ മധ്യത്തിൽ സ്ഥിതിചെയ്യുന്ന ഈ ദേശീയോദ്യാനത്തിൽ മയിലും മറ്റ് അനേകം മൃഗങ്ങളും കാണപ്പെടുന്നു. ഈ ദേശീയോദ്യാനത്തിലെ 56 ഹെക്ടർ പ്രദേശത്തുമാത്രമേ സന്ദർശകർക്ക് പ്രവേശനമുള്ളൂ. 

1940-ൽ ആണ് ചിരൻ പാലസ് നിർമ്മിക്കപ്പെട്ടത്. രാജകുമാരൻ മുഖറം ജാ ആണ് 400 ഏക്കർ പ്രദേശം കൊട്ടാര നിർമ്മിതിയ്ക്കായി നല്കിയത്. 1967 -ൽ ഇതിന്റെ ഉത്ഘാടനകർമ്മം നിർവ്വഹിച്ചത് അദ്ദേഹത്തിന്റെ പിതാവായ രാജാവ് ആസാം ജാ ആണ്. ചിരൻ പാലസ് കൂടാതെ പാറക്കുന്നിലെ മോർ ബംഗ്ലാവ്, ഗോൾ ബംഗ്ലാവ്, ആന, കുതിര, കന്നുകാലികൾ എന്നിവയ്ക്കുള്ള താമസസൗകര്യങ്ങൾ, മോട്ടോർ ഖാന, വലിയ യന്ത്രസാമഗ്രികളുടെ പണിശാല, പെട്രോൾ പമ്പ്, ധാരാളം ഔട്ട് ഹൗസുകൾ, രണ്ട് കിണറുകൾ, രണ്ട് ജലസംഭരണികൾ എന്നിവയും ഇവിടെ കാണപ്പെടുന്നു. 

കേന്ദ്രഗവൺമെന്റിൽ നിന്നും അനുമതി ലഭിച്ചതിനുശേഷം ഉദ്യാനത്തിന്റെ ഭൂരിഭാഗം പ്രദേശങ്ങളും വനംവകുപ്പിന് കൈമാറുകയും അതിൽ 11 ഏക്കർ പ്രദേശം നിസ്സാമിന്റെ നിയന്ത്രണത്തിൽ വിട്ടു കൊടുക്കുകയും ചെയ്തു. പിന്നീട് അത് 6 ഏക്കർ ആയി കുറയ്ക്കുകയും ചെയ്തു. അതിനുശേഷം ഉദ്യാനത്തിനെ കസു ബ്രഹ്മാനന്ദ റെഡ്ഡി ദേശീയോദ്യാനം എന്നു നാമകരണം ചെയ്യുകയും പാലസ് കെട്ടിടത്തിനെ ചിരൺ പാലസ് എന്നു വിളിയ്ക്കുകയും ചെയ്തു.

തിരക്കേറിയ നഗര ജീവിതത്തിനിടയിൽ പാർക്ക് മികച്ച പരിസ്ഥിതിയും നൽകുന്നു. പാർക്കിൽ 600 ഓളം സസ്യജാലങ്ങളും 140 തരം പക്ഷികളും 30 വ്യത്യസ്ത തരം ചിത്രശലഭങ്ങളും ഉരഗങ്ങളും കാണപ്പെടുന്നു.പാങ്കോലിൻ , ചെറിയ ഇന്ത്യൻ സിവെറ്റ്, മയിൽ , കാട്ടുപൂച്ച , പോർക്കുപ്പൈൻസ് എന്നിവ ഇവിടുത്തെ പ്രധാന ആകർഷണങ്ങളാണ്. പാർക്കിന് വേണ്ടത്ര ജലസംഭരണികളുണ്ട്. സസ്യങ്ങൾക്ക് വേണ്ടത്ര ഈർപ്പം നൽകുകയും, പക്ഷികളുടെയും ചെറിയ മൃഗങ്ങളുടെയും ദാഹം ശമിപ്പിക്കുകയും ചെയ്യുന്നു.

http://kbrnp.com/


</doc>
<doc id="412552" url="https://ml.wikipedia.org/wiki?curid=412552" title="നർസിപട്ണം">
നർസിപട്ണം

നർസിപട്ണം Narsipatnam ആന്ധ്രാപ്രദേശിലെ വിശാഖപട്ണം ജില്ലയിലെ ഒരു പട്ടണമാണ്. നർസിപട്ണത്തിലെ ക്രിഷ്ണദേവി പേട്ട എന്ന ഗ്രാമത്തിലാണ് ഇന്ത്യയിലെ സ്വാതന്ത്ര്യസമരഭടനായിരുന്ന അല്ലൂരി സീതാരാമ രാജുവിന്റെ ജന്മസ്ഥലം. 

നർസിപട്ണം . എന്ന അക്ഷാംശത്തിലാണു കിടക്കുന്നത്. ഈ സ്ഥലത്തിന്റെ ശരാശരി സമുദ്രനിരപ്പിൽനിന്നുമുള്ള ഉയരം 58 മീറ്റർ (190 അടി) ആകുന്നു.

As of 2011 Census of India, ഈ പട്ടണത്തിലെ ജനസംഖ്യ 33,757 ആകുന്നു. ആകെ ജനസംഖ്യയിൽ 16,076 പുരുഷന്മാരും 17,681 സ്ത്രീകളുമാണുള്ളത്—ലിംഗാനുപാതം ആയിരം പുരുഷന്മാർക്ക് 1100 സ്ത്രീകളാണ്. ദേശീയ ശരാശരിയായ ആയിരം പുരുഷന്മാർക്ക് 940 സ്ത്രീകൾ എന്ന അനുപാതത്തിനേക്കാൾ കൂടുതലാണിത്. 3,262 കുട്ടികൾ 0–6 വയസുവരെയുണ്ട്, ഇതിൽ 1,684 പേർ ആൺകുട്ടികളും 1,578 പേർ പെൺകുട്ടികളുമാണ്.—ഇത് ആയിരത്തിനു 937 എന്ന അനുപാതത്തിലാണ്.
ശരാശരി സാക്ഷരതാനിരക്ക് 78.83% ആണ്. 24,040 സാക്ഷരരാണുള്ളത്.ഇത് ദേശിയ ശരാശരിയായ 73.00% ത്തേക്കാൾ കൂടുതലാണ്.

ചിന്നഗുമ്മുളുറുവിൽ സ്ഥിതിചെയ്യുന്ന നർസിപട്ണം റെയില്വേ സ്റ്റേഷൻ ദക്ഷിണ മധ്യ റെയിൽവെ സോണിലെ വിജയവാഡ റെയിൽവേ ഡിവിഷനിൽ പെട്ടതാണ്.

നർസിപട്ണം ആന്ധ്രാപ്രദേശിലെ ഒരു നിയമസഭാമണ്ഡലമാണ്. 2009 തിരഞ്ഞെടുപ്പിലെ കനക്കുപ്രകാരം നർസിപട്ണത്തിൽ 1,95,804 രജിസ്റ്റർ ചെയ്ത വോട്ടർമാരുണ്ട്.

പ്രാഥമികവും ദ്വിതീയവും ആയ വിദ്യാഭ്യാസം സർക്കാർ, സ്വകാര്യമേഖലകളിലുണ്ട്. ആന്ധ്രാപ്രദേശിലെ വിദ്യാഭ്യാസവകുപ്പ് ആണിതു കൈകാര്യം ചെയ്യുന്നത്. തെലുഗും ഇംഗ്ലിഷുമാണ് ഇവിടത്തെ സ്കൂളുകളിലെ മാദ്ധ്യമം.


</doc>
<doc id="412553" url="https://ml.wikipedia.org/wiki?curid=412553" title="എട്ടൂറു">
എട്ടൂറു

എട്ടൂറു Eturu ആന്ധ്രാപ്രദേശിലെ കൃഷ്ണാ ജില്ലയിലെ ഒരു ഗ്രാമമാണ്. ഇത് വിജയവാഡ റവന്യൂ ഡിവിഷനിലെ ചന്ദർലപഡു താലൂക്കിലാണു സ്ഥിതിചെയ്യുന്നത്. Iആന്ധ്രാപ്രദേശിന്റെ തലസ്ഥാനപ്രദേശത്തിന്റെ ഭാഗമാണിത്.


</doc>
<doc id="412555" url="https://ml.wikipedia.org/wiki?curid=412555" title="കൊക്കിറപാഡു">
കൊക്കിറപാഡു

കൊക്കിറപാഡു Kokkirapadu కొక్కిరపాడు ആന്ധ്രാപ്രദേശിലെ പടിഞ്ഞാറൻ ഗോദാവരി ജില്ലയിലെ ഒരു ഗ്രാമമാണ്.  എലുറു റവന്യൂ ഡിവിഷനിലെ പെഡപാഡു താലൂക്കിലാണിത് സ്ഥിതിചെയ്യുന്നത്.

As of 2011 Census of India, കൊക്കിറപാഡുവിൽ 2177 ജനങ്ങളേയുള്ളു. ഇതിൽ 1129 പുരുഷന്മാരും 1048 സ്ത്രീകളുമാണ്. ഇത് ആയിരം പുരുഷന്മാർക്ക് 928 സ്ത്രീകളെന്നതാണ്. 0–6 വരെ വയസിലുള്ള 227 കുട്ടികളിൽലിംഗാനുപാതം 802 ആണ്. ശരാശരി സാക്ഷരതാനിരക്ക് 66.56 % ആകുന്നു.


</doc>
<doc id="412556" url="https://ml.wikipedia.org/wiki?curid=412556" title="പ്രകാസം ജില്ല">
പ്രകാസം ജില്ല

പ്രകാസം ജില്ല Prakasam district ആന്ധ്രാപ്രദേശിലെ തീരാന്ധ്രാ പ്രദേശത്തെ ഒരു ജില്ലയാണ്. ഓംഗോലാ ആണിതിന്റെ തലസ്ഥാനം. ഇത് ബംഗാൾ ഉൾക്കടലിന്റെ പടിഞ്ഞാറൻ തീരത്തു സ്ഥിതിചെയ്യുന്നു. ഇതിന്റെ വടക്കുഭാഗത്ത് ഗുണ്ടൂർ ജില്ലയും പടിഞ്ഞാറ് കുർണ്ണൂൽ ജില്ലയും തെക്ക് കഡപ്പ ജില്ലയും നെല്ലൂർ ജില്ലയും സ്ഥിതിചെയ്യുന്നു. തെലംഗാണ സംസ്ഥാനത്തിന്റെ ജില്ലയായ മഹബൂബ്‌നഗർ ജില്ലയെയും ഈ ജിൽക്ല അതിരിടുന്നുണ്ട്. വിസ്തീർണ്ണമുള്ള ഈ ജില്ല ആന്ധ്രാപ്രദേശിലെ മൂന്നാമത്തെ വലിയ ജില്ലയാണ്. ഇന്ത്യയിലെ പതിനചാം കാനേഷുമാരി പ്രകാരം 3,392,764 ആണ് ജനസംഖ്യ.


</doc>
<doc id="412571" url="https://ml.wikipedia.org/wiki?curid=412571" title="നോർത്ത് ബട്ടൺ ദ്വീപ് ദേശീയോദ്യാനം">
നോർത്ത് ബട്ടൺ ദ്വീപ് ദേശീയോദ്യാനം

ആൻഡമാൻ നിക്കോബാർ ദ്വീപുകളിലെ ഒരു ദേശീയ ഉദ്യാനമാണ് നോർത്ത് ബട്ടൺ ഐലന്റ് നാഷണൽ പാർക്ക്. ഏകദേശം 44 ചതുരശ്ര കിലോമീറ്ററുള്ള (114 ചതുരശ്രകിലോമീറ്റർ), ഈ പാർക്ക് ഡുഗോംഗും ഡോൾഫിനും പോലുള്ള നിരവധി ജീവികളുടെ വാസസ്ഥലം ആണ്. 1979- ൽ ആൻഡമാൻ ജില്ലയിലാണ് നോർത്ത് ബട്ടൺ ഐലന്റ് നാഷണൽ പാർക്ക് സ്ഥാപിച്ചത്. ഏറ്റവും അടുത്തുള്ള ലോംഗ് ഐലൻഡിൽ നിന്ന് 16 കി. മീ. അകലെയാണ് പോർട് ബ്ലെയർ വിമാനത്താവളം. പാർക്കിനകത്ത് നിന്ന് 90 കിലോമീറ്ററാണ് ദൂരം. ഡിസംബർ മുതൽ മാർച്ച വരെയാണ് സന്ദർശനത്തിന് അനുയോജ്യം.19.5 ഹെക്ടർ (48 ഏക്കർ) ആണ് ദ്വീപ്.

സമുദ്ര തീര കാലാവസ്ഥയാണ് ഇവിടെ അനുഭവപ്പെടുന്നത്. ശരാശരി താപനില 20 മുതൽ 30 °C (68 മുതൽ 86 °F) ആണ്. ജൂൺ മുതൽ ഒക്ടോംബർ വരെ മൺസൂൺ കാലമാണ്. ഡിസംബറിനും ഏപ്രിലിനും ഇടയിലാണ് സന്ദർശകർക്ക് അനുയോജ്യമായ സമയം. 

ആഴം കുറഞ്ഞ കടൽത്തീരത്തുള്ള മണൽ ബീച്ചിനോടു ചേർന്ന ചുറ്റുമുള്ള പ്രദേശങ്ങളിൽ ഈർപ്പമുള്ള ഇലകൊഴിയും വനങ്ങളാണ് കാണപ്പെടുന്നത്. ഇവിടത്തെ സസ്യജാലങ്ങളിൽ റട്ടൻ പാം ആണ് ഉൾപ്പെട്ടിരിക്കുന്നത്. ചൂരൽ ("Calamus palustris"), വള്ളി മുള ("Dinochloa andamanica"), "Calophyllum soulattri", ആർട്ടോകാർപസ് ജീനസിൽപ്പെട്ട സസ്യങ്ങൾ, കനാരിയം ജീനസിൽപ്പെട്ട സസ്യങ്ങൾ, "Dipterocarpus grandiflorus", "Dipterocarpus pilosus", "Endospermum chinensis", "Hopea odorata", "Salmalia insignis", "Sideroxylon", "Aprosa villosula", "Baccaurea sapida", ഉലട്ടി ("Caryota mitis"), "Dinochloa palustris" എന്നീ സസ്യജാലങ്ങളും ഇവിടെ കണ്ടുവരുന്നു.

പുള്ളിമാൻ, വാട്ടർ ലിസാർഡ്, മോണിറ്റർ ലിസാർഡ് എന്നിവയും ഇവിടെ കാണപ്പെടുന്നു. ഡുജോംഗ്, ഡോൾഫിനുകൾ, കടലാമകൾ, മത്സ്യങ്ങൾ, പവിഴപ്പുറ്റുകളുടെ തുടങ്ങിയ വിവിധ ഇനം മറൈൻ ജീവികളും പാർക്കിന്റെ തിരത്ത് കാണപ്പെടുന്നു. തീരത്ത് നീലത്തിമിംഗലങ്ങൾ റിപ്പോർട്ട് ചെയ്യപ്പെട്ടിട്ടുണ്ട്. 


</doc>
<doc id="412572" url="https://ml.wikipedia.org/wiki?curid=412572" title="രാക്കുയിലിൻ രാഗസദസ്സിൽ">
രാക്കുയിലിൻ രാഗസദസ്സിൽ

ശ്രീകുമാർ നിർമ്മിച്ച് പ്രിയദർശൻ കഥ,തിരക്കഥ,എഴുതി സംവിധാനം ചെയ്ത് 1986ൽ പുറത്തുവന്ന ചലച്ചിത്രമാണ് രാക്കുയിലിൻ രാഗസദസ്സിൽ.മമ്മൂട്ടി, സുഹാസിനി, ലിസി,അടൂർ ഭാസി,ജഗതി തുടങ്ങിയവർ അഭിനയിച്ച ഈ ചിത്രത്തിന്റെ സംഗീതം എം.ജി. രാധാകൃഷ്ണൻ ആണ് ചെയ്തിരിക്കുന്നത് 

പാട്ടുകാരനായ വിശ്വനാഥനും (മമ്മൂട്ടി), നർത്തകിയായ ജനനിയും (സുഹാസിനി) കോളജിൽ വച്ചു പരിചയപ്പെടുന്നു. ഇവർ അവളുടെ അച്ചനായ രാഗൻ വൈദനാഥൻ എന്ന കോളജ് പ്രിൻസിപ്പൽ പല പ്രശ്നങ്ങൾ ഉണ്ടാക്കിയെങ്കിലും എതിർപ്പുകൾ മറികടന്ന് വിവാഹിതരാകുന്നു. പക്ഷേ അവരുടെ ജീവിതത്തിൽ പരസ്പരം ബഹുമാനിക്കയ്കയും അഭിമാനവും വിള്ളൽ വീഴ്തുന്നു. തന്റെ മകനോടൊത്ത് വിശ്വൻ വീടുവിടുന്നു. അവരുടെ തിരിച്ചുവരവിൽ മോൻ ജനനിയെ കാണുന്നു. ജനനി നൃത്തശ്രീ പുരസ്കാരത്തിനു ശ്രമിക്കുകയായിരുന്നു. വിശ്വനാഥൻ അത് തകർക്കാൻ ശ്രമിക്കുന്നു. അയാൽ തന്റെ സ്വരത്തിനൊത്ത് നൃത്തം ചെയ്യാമോ എന്ന് അവളെ വെല്ലുവിളിക്കുന്നു. മകൻ അച്ഛനുവേണ്ടി പാടുന്നു. പുരസ്കാരം നേടിയശേഷം അവർ ഒന്നിക്കുന്നു.

ശങ്കർ, മേനക എന്നിവരെ കേന്ദ്രകഥാപാത്രങ്ങളാക്കി ആരംഭിച്ച ഈ ചിത്രം പിന്നീട് പ്രിയദർശൻ മമ്മുട്ടി- സുഹാസിനി ചിത്രമാക്കി മാറ്റുകയായിരുന്നു


</doc>
<doc id="412579" url="https://ml.wikipedia.org/wiki?curid=412579" title="ഉലട്ടി">
ഉലട്ടി

തെക്കു-കിഴക്കൻ ഏഷ്യൻ രാജ്യങ്ങളായ ഇന്ത്യ, ജാവ, തെക്കൻ ചൈന എന്നീ പ്രദേശങ്ങളിലും അപൂർവ്വമായി തെക്കൻ ഫ്ലോറിഡ, ആഫ്രിക്കൻ പ്രദേശങ്ങൾ, ലാറ്റിൻ അമേരിക്ക എന്നീ പ്രദേശങ്ങളിലും കണ്ടുവരുന്ന ഒരു പനയാണ് ഉലട്ടി. . 1790-ൽ ഈ സ്പീഷീസിനെക്കുറിച്ച് ആദ്യമായി വിവരണം നല്കിയത് വിയറ്റ്നാം ആണ്. ഫ്ലോറിഡയിൽ കുന്നിൻ പ്രദേശങ്ങളിലും തിങ്ങിനിറഞ്ഞ മരങ്ങളുള്ള പ്രദേശങ്ങളിലും ആണ് ഈ സസ്യം സാധാരണയായി വളരുന്നത്.

ഉലട്ടി ഏകദേശം 33 അടി ഉയരവും 15 സെ.മീ. വ്യാസവുമുള്ള ഒരു സസ്യമാണ്. ഇലകൾക്ക് 10 അടി നീളവും, പൂക്കൾക്ക് പർപ്പിൾ നിറവും, പഴങ്ങൾക്ക് ഇരുണ്ട പർപ്പിൾ നിറമോ, ചുവപ്പുനിറമോ കാണപ്പെടുന്നു.



</doc>
<doc id="412581" url="https://ml.wikipedia.org/wiki?curid=412581" title="നാഷണൽ ഡാറ്റ ഷെയറിങ്ങ് ആൻഡ് ആക്സസിബിലിറ്റി പോളിസി">
നാഷണൽ ഡാറ്റ ഷെയറിങ്ങ് ആൻഡ് ആക്സസിബിലിറ്റി പോളിസി

കേന്ദ്ര മന്ത്രിസഭ 2012 ഫെബ്രുവരിയിൽ നാഷണൽ ഡാറ്റ ഷെയറിങ്ങ് ആൻഡ് ആക്സസിബിലിറ്റി പോളിസി, National Data Sharing and Accessibility Policy (NDSAP) അംഗീകരിച്ചു. ഭാരത സർക്കാരിന്റെ ഉടമസ്ഥതയിലുള്ള പങ്കുവെക്കാവുന്ന വിവരങ്ങൾ മനുഷ്യർക്കും കമ്പ്യൂട്ടറുകൾക്കും ഉപയോഗിക്കാൻ കഴിയുന്ന രൂപത്തിൽ ലഭ്യമാക്കുകയാണ് ഈ നയത്തിന്റെ ഉദ്ദേശ്യം.

പൊതുമുതൽ ഉപയോഗിച്ചു രാജ്യത്തെ വിവിധങ്ങളായ സ്ഥാപനങ്ങളും ശാഖകളും ഉളവാക്കിയിട്ടുള്ള വളരെയധികം വിവരങ്ങൾ ഇന്നും പൊതുജനത്തിന് ദുഷ്പ്രാപ്യമാണ്. എന്നാൽ ഇവയിലധികവും രഹസ്യാത്മകത ആവശ്യമില്ലാത്തതും പൊതുജനത്തിന് ശാസ്ത്രീയവും സാമ്പത്തികവുമായ അഭിവൃദ്ധിക്ക് ഉതകുന്നവയുമാണ്. യുക്തിസഹമായ വാദപ്രതിവാദങ്ങൾക്കും മെച്ചപ്പെട്ട തീരുമാനമുണ്ടാക്കുന്നതിനും പൊതുമുതൽ ഉപയോഗിച്ചുണ്ടാക്കിയ ഇത്തരം വിവരങ്ങൾ പെട്ടെന്ന്‌ ലഭ്യമാക്കുന്നത് ഒരു പരിഷ്ക്രത സമൂഹത്തിൽ ആവശ്യമാണ്. ദേശീയാസൂത്രണം, വികസനം, അവബോധനം എന്നിവക്കായി ഭാരത സർക്കാരിന്റെ ഉടമസ്ഥതയിലുള്ള വിവരങ്ങൾ പങ്കുവെക്കുവാനും ഈ നയംകൊണ്ടുദ്ദേശിക്കുന്നു. 

ഭാരത സർക്കാരിന്റെയും ഇന്ത്യയിലെ സംസ്ഥാനങ്ങളുടെയും കേന്ദ്രഭരണപ്രദേശങ്ങളുടെയും ഉടമസ്ഥതയിലുള്ള എല്ലാ സ്ഥാപനങ്ങളുടെയും കൈവശമുള്ള പങ്കുവെക്കാവുന്ന എല്ലാ വിവരങ്ങളും ഈ നയത്തിന്റെ പരിധിയിൽ വരുന്നു. ഈ നയത്തിന്റെ മൗലിക കാരണങ്ങൾ തുറവി, വഴക്കം, സുതാര്യത, നിലവാരം, ഭദ്രത, കാര്യക്ഷമത, തുടങ്ങിയവയാണ്.

ഐക്യരാഷ്ട്രസഭയുടെ റിയോ ഡിക്ലറേഷനിലെ പത്താം പ്രമാണവും വിവരാവകാശനിയമത്തിലെ ഭാഗം 4 (2)-ഉം ആണ് ഈ നയം രൂപീകരിക്കാൻ പ്രചോദനമായത്.

ശാസ്ത്ര സാങ്കേതിക വകുപ്പ് കേന്ദ്ര മന്ത്രിസഭയിൽ അവതരിപ്പിച്ച "നാഷണൽ ഡാറ്റ ഷെയറിങ്ങ് ആൻഡ് ആക്സസിബിലിറ്റി പോളിസി" 17 മാർച്ച് 2012-ൽ വിജ്ഞാപനം ചെയ്യപ്പെട്ടതോടെ ഇന്ത്യയിൽ ഓപ്പൺ ഡാറ്റക്ക് തുടക്കം കുറിച്ചു. നാഷണൽ ഇൻഫോമാറ്റിക്സ് സെന്ററിന്റെ സഹായത്തോടെ ഈ നയം നടപ്പിലാക്കാനുള്ള ചുമതല ഇലക്ട്രോണിക്സ് ആൻഡ് ഇൻഫർമേഷൻ വകുപ്പിനും എന്നാൽ നയപരമായ കാര്യങ്ങൾക്കുള്ള മേൽനോട്ടം തുടർന്നും ശാസ്ത്ര സാങ്കേതിക വകുപ്പിനുതന്നെയും ആണ്. on policy matters. ഈ നയം നടപ്പിലാക്കുന്നതിന്റെ ഭാഗമായി 2012-ൽ ഓപ്പൺ ഗവൺമെന്റ് ഡാറ്റ (OGD) വേദിക സമാരംഭിച്ചൂ.

ഓപ്പൺ ഗവൺമെന്റ് ഡാറ്റ (OGD) വേദിക ഓപ്പൺ ഡാറ്റയെ പ്രോത്സാഹാഹിപ്പിക്കാനുള്ള ഭാരത സർക്കാരിന്റെ ഒരു സംരംഭമാണ്. സർക്കാരിന്റെ പല ശാഖകളിൽനിന്നായി പ്രസിദ്ധീകരിച്ചിട്ടുള്ള വിവരങ്ങളുടെ ശേഖരത്തിലേക്ക് ക്രോഡീക്രതമായ പ്രവേശനം സാധ്യമാക്കാനുള്ള വേദികയാണ് ഓപ്പൺ ഗവൺമെന്റ് ഡാറ്റ (OGD) വേദിക. സർക്കാരിന്റെ എല്ലാ മന്ത്രാലയങ്ങളും വകുപ്പുകളും സ്ഥാപനങ്ങളും അവരുടെ കൈവശമുള്ള വിവരങ്ങൾ പ്രസിദ്ധീകരിക്കാനായി ഈ കവാടം ഉപയോഗിക്കണം. ഭാരത സർക്കാരും അമേരിക്കൻ സർക്കാരും ചേർന്നുള്ള ഒരു സംയുക്ത സംരംഭമാണ് ഈ പദ്ധതിയുടെ അടിസ്ഥാനം.

ഇപ്പോഴുള്ള പതിപ്പ്‌ 2014 ഡിസംബർ 11-ന് പുറത്തിറങ്ങി. 2015-ൽ ഡിജിറ്റൽ ഇന്ത്യ പരിപാടി തുടങ്ങിയതോടെ അതിലെ അവിഭാജ്യ ഘടകമായി ഇത് മാറി.

2012-ൽ നാഷണൽ ഡാറ്റ ഷെയറിങ്ങ് ആൻഡ് ആക്സസിബിലിറ്റി പോളിസിക്കും അത് നടപ്പിലാക്കാനുള്ള മാർഗ്ഗരേഖക്കും രൂപം നൽകിയെങ്കിലും ആ നയമുപയോഗിച്ചു പ്രസിദ്ധീകരിക്കുന്ന വിവരങ്ങൾക്കുള്ള അനുമതിപത്രം അവ്യക്തമായി തുടർന്നു. 2017 ഫെബ്രുവരിയിൽ ഒരു അസാധാരണ ഗസറ്റായി ഗവൺമെന്റ് ഓപ്പൺ ഡാറ്റ ലൈസൻസ് - ഇന്ത്യ എന്ന അനുമതിപത്രം വിജ്ഞാപനം ചെയ്തു. ഡാറ്റ ദുരപയോഗിക്കപ്പെടുന്നില്ലെന്നും അതുപോലെ ഡാറ്റയുടെമേൽ എല്ലാവർക്കും തുല്യവും ശാശ്വതവുമായ അവകാശവും ഉറപ്പുവരുത്താൻ ഈ അനുമതിപത്രം ഉപകരിക്കുന്നു. 

ഭാരത സർക്കാരിന്റെയും ഇന്ത്യയിലെ സംസ്ഥാനങ്ങളുടെയും കേന്ദ്രഭരണപ്രദേശങ്ങളുടെയും ഉടമസ്ഥതയിലുള്ള എല്ലാ സ്ഥാപനങ്ങളുടെയും കൈവശമുള്ള പൊതുമുതൽ ഉപയോഗിച്ചു ശേഖരിച്ച പങ്കുവെക്കാവുന്ന എല്ലാ വിവരങ്ങളും ഈ അനുമതിപത്രത്തിന്റെ പരിധിയിൽ വരുന്നു. ഈ അനുമതിപത്രം അത് ബാധകവുമായിട്ടുള്ള എല്ലാ ഡാറ്റകളും ആർക്കും നിയമാനുസൃതമുള്ള വാണിജ്യപരമോ അല്ലാത്തതോ ആയ ഏതു ആവശ്യത്തിനും ഉപയോഗിക്കാനും, അതിൽ മാറ്റങ്ങൾ വരുത്താനും, പുനഃപ്രസിദ്ധീകരിക്കാനും ഉള്ള അനുമതി തരുന്നു. അങ്ങനെ ഉപയോഗിക്കുന്ന ആൾ അതിന്റെ ദാദാവ്, ഉറവിടം, അനുമതിപത്രം എന്നിവ സൂചിപ്പിക്കേണ്ടതാണ്. അതിനായി ഡിജിറ്റൽ ഓബ്ജക്റ്റ് ഐഡന്റിഫയർ, യൂനിഫോം റിസോഴ്സ് ലൊക്കേറ്റർ, യൂണിഫോം റിസോഴ്സ് ഐഡന്റിഫയർ തുടങ്ങിയ മാർഗ്ഗങ്ങൾ ഉപയോഗിക്കാം.

തുടർന്നുപറയുന്നവ ഈ അനുമതിപത്രത്തിന്റെ പരിധിയിൽ വരികയില്ല: 1. വ്യക്തിപരമായ വിവരങ്ങൾ; 2. രഹസ്യാത്മകത ആവശ്യമുള്ളതോ പങ്കുവെക്കാൻ പാടില്ലാത്തതോ ആയ വിവരങ്ങൾ; 3. പേരുകൾ, മുദ്രകൾ, ലോഗോകൾ, മറ്റു തിരിച്ചറിയൽ അടയാളങ്ങൾ; 4. നിർമ്മാണാവകാശം, വ്യാപാരമുദ്ര, തുടങ്ങിയ മറ്റു ബൗദ്ധികസ്വത്തവകാശങ്ങളുടെ പരിധിയിൽ വരുന്ന വിവരങ്ങൾ; 5. സൈനിക അധികാരമുദ്രകൾ; 6. തിരിച്ചറിയൽ രേഖകൾ; 7. വിവരാവകാശനിയമം 2005 ഭാഗം 8 പ്രകാരം വെളിപ്പെടുത്തുന്നതിൽനിന്നും ഒഴിവാക്കപ്പെട്ട വിവരങ്ങൾ.




</doc>
<doc id="412583" url="https://ml.wikipedia.org/wiki?curid=412583" title="ആറാം വാർഡിൽ ആഭ്യന്തര കലഹം">
ആറാം വാർഡിൽ ആഭ്യന്തര കലഹം

അഗസ്റ്റിൻ പ്രകാശ് നിർമ്മിച്ച് മുരളി സംവിധാനം ചെയ്ത് 1990ൽ പുറത്തിറങ്ങിയ ചലച്ചിത്രമാണ്ആറാം വാർഡിൽ ആഭ്യന്തരകലഹം വിനീത്, സിദ്ദീഖ് തുടങ്ങിയവർ പ്രധാനവേഷം കൈകാര്യം ചെയ്യുന്നു. എം.ഡി. രാജേന്ദ്രൻ രചനയും എ.ടി. ഉമ്മർ സംഗീതവും നൽകിയിരിക്കുന്നു. 



</doc>
<doc id="412591" url="https://ml.wikipedia.org/wiki?curid=412591" title="പരമ്പര (ചലച്ചിത്രം)">
പരമ്പര (ചലച്ചിത്രം)

എസ്.എൻ. സ്വാമി തിരക്കഥയും സംഭാഷണവുമെഴുതി സിബി മലയിൽ സംവിധാനം ചെയ്ത മലയാളചലച്ചിത്രമാണ് പരമ്പര. മമ്മൂട്ടി ഇരട്ടവേഷം സ്വീകരിക്കുന്ന ഈ ചിത്രത്തിലെ നായിക സുമലത ആണ്. ഈ ചിത്രം ഹിന്ദിയിൽ അജയ് ദേവഗൺ, അമരീഷ് പുരി എന്നിവർ നടിച്ച "ഫൂൽ ഔർ കാണ്ടേ" എന്ന ചിത്രത്തിന്റെ സ്വതന്ത്ര നിർമ്മാണമാണ്. തെളുഗുവിൽ "വരസുധു" എന്ന പേരിലും ഈ ചിത്രം ഇറങ്ങിയിട്ടുണ്ട്.

തന്റെ പുത്രനെ കൊള്ളക്കാർ തട്ടിക്കൊണ്ടുപൊകുമ്പോൽ ജോണി അച്ചനും പഴയ കൊള്ളക്കാരനുമായ ലോറൻസിന്റെ മകനെ തിരിച്ചുപിടിക്കാനായി പാത തുടരുന്നു. അമ്മയുടെ മരണത്തോടെ അച്ഛന്റെ പാത തെറ്റാണെന്ന അഭിപ്രായത്തിലായിരുന്നു ജോണി.
പരമ്പര


</doc>
<doc id="412595" url="https://ml.wikipedia.org/wiki?curid=412595" title="ഉല്ലാസയാത്ര (ചലച്ചിത്രം)">
ഉല്ലാസയാത്ര (ചലച്ചിത്രം)

1975ൽ ജഗതി എൻ.കെ. ആചാരി കഥയും തിരക്കഥയും എഴുതി രവികുമാർ നിർമ്മിച്ച് എ.ബി. രാജ് സംവിധാനം ചെയ്ത് പുറത്തുവന്ന ചിത്രമാണ്ഉല്ലാസയാത്ര. ജയൻ, ഷീല, ലക്ഷ്മി, സുകുമാരി, കെ.പി.എ.സി. ലളിത തുടങ്ങിയവർ പ്രധാന വേഷമിട്ട ഈ ചിത്രത്തിലെ ഗാനങ്ങൾ ശ്രീകുമാരൻ തമ്പി എഴുതി എം.എസ്. വിശ്വനാഥൻ ഈണം പകർന്നവയാണ്.

 

</doc>
<doc id="412597" url="https://ml.wikipedia.org/wiki?curid=412597" title="കുത്തുകൂട്">
കുത്തുകൂട്

മീൻ പിടിക്കുന്നതിന് ഉപയോഗിക്കുന്ന ഒരു ഉപകരണമാണ് കുത്തുകൂട്. ചൂരൽ, ഈറ്റ, മുള, ഈർക്കിൽ എന്നിവയാണ് ഇതിന്റെ നിർമ്മാണ വസ്തുക്കൾ.ആദിവാസി ഗോത്രവിഭാഗത്തിൽപ്പെട്ടവരാണ് കൂടുതലായും ഇതുപയോഗിക്കുന്നത്.

വൃത്ത സ്തൂപത്തിന്റെ ആകൃതിിയിലാണ് കുത്തുകൂട് നിർമ്മിതി. ചൂരൽ അല്ലെങ്കിൽ മുള ഉപയോഗിച്ച് നിർമ്മിക്കുന്ന ഒരു ആവരണ ഭാഗവും ഈർക്കിൽ കൊണ്ടുള്ള അരിപ്പയുമാണ് പ്രധാന ഭാഗങ്ങൾ. പുഴയിലും മറ്റും ചെറിയ ചിറ കെട്ടി അതിൽ നിന്ന് വെള്ളമൊഴുകുന്ന ഭാഗത്ത് കുത്തുകൂട് തിരശ്ചീനമായി സ്ഥാപിക്കുന്നു. ഒഴുക്കിൽപ്പെട്ട് ഇതിൽപ്പെടുന്ന മത്സ്യം ഈർക്കിൽ അരിപ്പയിൽ കുടുങ്ങുന്നു . 
ഒറ്റാൽ


</doc>
<doc id="412600" url="https://ml.wikipedia.org/wiki?curid=412600" title="ഒറാങ്ങ് ദേശീയോദ്യാനം">
ഒറാങ്ങ് ദേശീയോദ്യാനം

ഒറാങ്ങ് ദേശീയോദ്യാനം അപരനാമമായ രാജീവ് ഗാന്ധി ഒറാങ്ങ് ദേശീയോദ്യാനം എന്ന പേരിലും അറിയപ്പെടുന്നു. ഈ ദേശീയോദ്യാനം ഇന്ത്യയിൽ ആസാമിലെ ബ്രഹ്മപുത്ര നദിയുടെ വടക്കൻത്തീരത്ത് ദർരങ്ങ്, ഷോണിത്പുർ എന്നീ ജില്ലകളിലായി സ്ഥിതിചെയ്യുന്നു. 1985-ൽ ഒരു വന്യമൃഗസങ്കേതമായിരുന്ന 78.81 ച. കി.മീ വിസ്തീർണ്ണമുള്ള ഈ ദേശീയോദ്യാനം 1999 ഏപ്രിൽ 13 ന് ഒരു ദേശീയോദ്യാനമായി പ്രഖ്യാപിക്കപ്പെട്ടു. ഈ ദേശീയോദ്യാനം "ചെറിയ കാസിരംഗ ദേശീയോദ്യാനം" (IUCN site) എന്നറിയപ്പെടുന്നു. ബ്രഹ്മപുത്ര നദിയുടെ വടക്കൻത്തീരത്ത് സസ്യജന്തുജാലങ്ങളുടെ കൂട്ടത്തിൽ ധാരാളം കാണ്ടാമൃഗം കാണപ്പെടുന്നു.
ഈ ദേശീയോദ്യാനത്തിൽ വിവിധതരത്തിലുള്ള സസ്യജന്തുജാലങ്ങൾ കാണപ്പെടുന്നു. 1900-ൽ ഇവിടെ ഗോത്രവർഗ്ഗക്കാർ കുടിയേറിപ്പാർത്തിരുന്നു.ഒരു ത്വക്ക് രോഗത്തിന്റെ ഫലമായി ഗോത്രവർഗ്ഗക്കാർക്ക് ഈ പ്രദേശം ഉപേക്ഷിക്കേണ്ടിവന്നു. എങ്ങനെയായിരുന്നാലും1919-ൽ ബ്രിട്ടീഷുകാർ ഈ ദേശീയോദ്യാനം ഒറാങ്ങ് ഗെയിം റിസർവ് (notice No. 2276/R dated May 31, 1915) ആയി പ്രഖ്യാപിച്ചു. പ്രൊജക്ട് ടൈഗറിന്റെ ആവശ്യങ്ങൾക്കായി സംസ്ഥാന വനം വകുപ്പിന്റെ വന്യമൃഗസംരക്ഷണത്തിന്റെ നിയന്ത്രണത്തിൻ കീഴിലായ ഗെയിം റിസർവ് നിലവിൽ വന്നു. 1985 -ൽ ഇത് വന്യമൃഗസംരക്ഷണകേന്ദ്രമായി (notification No. FRS 133/85/5 dated September 20, 1985) നിലവിൽവന്നു. എന്നാൽ1992 -ൽ ഈ ദേശീയോദ്യാനത്തിനെ രാജീവ് ഗാന്ധി ഒറാങ്ങ് ദേശീയോദ്യാനം എന്ന് പുനഃനാമകരണം ചെയ്തു. പുനഃനാമകരണം ചെയ്തതിനെ പൊതുജനങ്ങൾ എതിർത്തിരുന്നു. അവസാനം1999 -ൽ ഈ സങ്കേതത്തെ ദേശീയോദ്യാനമായി (notification No. FRW/28/90/154 April 8, 1999) പ്രഖ്യാപിച്ചു. 

പക്നോയി നദി, ബെൽസിരി നദി, ധൻസിരി നദി എന്നീ നദികൾ അതിരിട്ട് ബ്രഹ്മപുത്ര നദീതീരത്ത് 78.81ച. കി.മീ. വിസ്തീർണ്ണം വരുന്ന ഈ ദേശീയോദ്യാനം സ്ഥിതിചെയ്യുന്നു. മൺസൂൺ കാലത്ത് ഈ നദികൾ കരകവിഞ്ഞ് ദേശീയോദ്യാനത്തിലൂടെ ഒഴുകുന്നു. വെള്ളം കരകവിഞ്ഞൊഴുകിയ ഈ സമതലപ്രദേശം ഈ ദേശീയോദ്യാനത്തിൽ 12 തണ്ണീർത്തടങ്ങൾ സൃഷ്ടിക്കുന്നു. 26 മനുഷ്യനിർമ്മിത ജലസംഭരണികളുടെ ഉറവിടവുമാണ് ഈ ദേശീയോദ്യാനം. 

ഈ ദേശീയോദ്യാനത്തിൽ നിരവധി നദികളുടെ സാന്നിദ്ധ്യത്താൽ രൂപംകൊണ്ട എക്കൽമണ്ണ് നിറഞ്ഞ സമതലപ്രദേശം ഇൻഡോ-ബർമ്മ ജൈവവൈവിധ്യത്തിന്റെ പ്രധാന കേന്ദ്രമാണ്. ഈ ദേശീയോദ്യാനത്തിന്റെ ആകെ വിസ്തീർണ്ണത്തിൽ 15.85 ച. കി.മീ. വിസ്തീർണ്ണം ഈസ്റ്റേൺ ഹിമാലയാസ് മോയിസ്റ്റ് ഡെസിഡൂയസ് ഫോറസ്റ്റ്, 3.28 ച. കി.മീ. വിസ്തീർണ്ണം ഈസ്റ്റേൺ സീസണൽ സ്വാംപ് ഫോറസ്റ്റ്, 8.33 ച. കി.മീ. വിസ്തീർണ്ണം ഈസ്റ്റേൺ വെറ്റ് അലൂവിയൽ ഗ്രാസ്സ് ലാൻഡ്സ്, 18.17 ച. കി.മീ. വിസ്തീർണ്ണം സാവന്ന ഗ്രാസ്സ് ലാൻഡ്സ്, 10.36 ച. കി.മീ. വിസ്തീർണ്ണം പുൽപ്രദേശങ്ങൾ, 6.13 ച. കി.മീ. വിസ്തീർണ്ണം ജലം, 2.66 ച. കി.മീ. വിസ്തീർണ്ണം ഈർപ്പമുള്ള മണൽ പ്രദേശങ്ങൾ, 4.02 ച. കി.മീ. വിസ്തീർണ്ണം വരണ്ട മണൽ പ്രദേശങ്ങൾ എന്നിങ്ങനെ തരംതിരിച്ചിരിക്കുന്നു. 45 മുതൽ 70 മീറ്റർ വരെ ഈ പ്രദേശം ഉയർന്ന് കാണപ്പെടുന്നു. തെക്കും കിഴക്കുമായി ഈ ദേശീയോദ്യാനത്തെ ചുറ്റപ്പെട്ടുകിടക്കുന്ന ദ്വീപിലേയ്ക്ക് നദിയിൽനിന്ന് ചാനലുകൾ കാണപ്പെടുന്നു. എക്കൽമണ്ണ് നിറഞ്ഞ സമതലപ്രദേശം രണ്ടുഭാഗങ്ങളായി കാണപ്പെടുന്നു. ബ്രഹ്മപുത്ര നദീതീരത്ത് അടുത്തകാലത്ത് രൂപംകൊണ്ട താഴ്ന്ന പ്രദേശവും വടക്ക് ഉയർന്ന ഭാഗം ദേശീയോദ്യാനത്തിലേയ്ക്ക് കിടക്കുന്ന നദീതടവുമായി വേർതിരിക്കുന്നു. ഉദ്യോനത്തിനുചുറ്റുമായി ഗ്രാമവാസികൾ കുടിയേറി പാർക്കുന്നുണ്ട്. ഈ ദേശീയോദ്യാനത്തിന്റെ പടിഞ്ഞാറുഭാഗത്ത് ഗ്രാമവാസികൾ ഫോക്സ് ഹോൾസ് നിർമ്മിച്ചിട്ടുണ്ട്. 

വേനൽക്കാലം, മൺസൂൺകാലം, മഞ്ഞുകാലം എന്നിങ്ങനെ മൂന്നുകാലാവസ്ഥകളാണ് ഉദ്യാനത്തിൽ അനുഭവപ്പെടുന്നത്. ഉപോഷ്ണമേഖലാ മൺസൂൺ കാലാവസ്ഥയാണ് ഇവിടെ സാധാരണയായി കണ്ടുവരുന്നത്. മേയ് മുതൽ സെപ്തംബർ വരെയുള്ള കാലയളവിലാണ് മഴലഭിക്കുന്നത്. ശരാശരി വാർഷിക മഴ 3,000 മില്ലിമീറ്റർ ആണ്. മഞ്ഞുകാലത്ത് താപനില ഒക്ടോംബർ മുതൽ മാർച്ച് വരെ രാവിലെ 5–15 °C (41–59 °F) ഉം ഉച്ചയ്ക്കുശേഷം 20–25 °C (68–77 °F) ആണ്. ഏപ്രിൽ മാസമാകുമ്പേഴേയ്ക്കും താപനില രാവിലെ 12–25 °C (54–77 °F) ഉം ഉച്ചയ്ക്കുശേഷം 25–30 °C (77–86 °F) ആയിരിയ്ക്കും. വേനൽക്കാലത്ത് മേയ് മുതൽ ജൂൺ വരെ താപനില രാവിലെ 20–28 °C (68–82 °F) ഉം ഉച്ചയ്ക്കുശേഷം 30–32 °C (86–90 °F) ആയിരിയ്ക്കും. ഹുമിഡിറ്റി 66% മുതൽ 95% ആണ് അനുഭവപ്പെടുന്നത്. 

ധാരാളം സസ്തനജീവികളുടെ വർഗ്ഗങ്ങൾ ഇവിടെ കാണപ്പെടുന്നു. ഈ ദേശീയോദ്യാനത്തിൽ ഏറ്റവും പ്രധാനപ്പെട്ട വർഗ്ഗം ഒറ്റക്കൊമ്പുള്ള ഇന്ത്യൻ കാണ്ടാമൃഗമാണ്. ഇതുകൂടാതെ ബംഗാൾ കടുവ ("Panthera tigris"), ഏഷ്യൻ ആന, പിഗ്മിഹോഗ്, കാട്ടുപന്നി, ഹെയിലാഫസ് എന്നിവയും കാണപ്പെടുന്നു. IUCN ലിസ്റ്റിലുള്ള വംശനാശഭീഷണിനേരിടുന്ന പിഗ്മിഹോഗ്, പന്നികളുടെ സ്പീഷിസിൽപ്പെടുന്ന ഇവ വടക്കു-പടിഞ്ഞാറൻ ആസ്സാമിലും, ഒറാങ്ങ് ദേശീയോദ്യാനത്തിലും മറ്റുചില പ്രദേശങ്ങളിലും ആകെ 75 എണ്ണം മാത്രമേ റിപ്പോർട്ട് ചെയ്തിട്ടുള്ളൂ. റീസസ് കുരങ്ങ്, ഗംഗാ ഡോൾഫിൻ, ഈനാമ്പേച്ചി, പോർകുപിൻ, കുറുക്കൻ, സ്മാൾ ഇൻഡ്യൻ സിവെറ്റ്, നീർനായ, പുലിപ്പൂച്ച, മീൻപിടിയൻ പൂച്ച, കാട്ടുപൂച്ച എന്നീ സസ്തനികളും ഇവിടെ കണ്ടുവരുന്നു. 

നദികളിലും ദേശീയോദ്യാനത്തിലൂടെ ഒഴുകുന്ന ചാനലിലുമായി 50 -ൽപ്പരം വർഗ്ഗത്തിലുള്ള മത്സ്യങ്ങളെ കണ്ടുവരുന്നു. 7 വർഗ്ഗത്തിൽപ്പെട്ട ആമകളും ഇവിടെ കാണപ്പെടുന്നു. 

വിവിധതരം ദേശാടനപക്ഷികൾ, ജലപക്ഷികൾ, ഇരപിടിയൻ പക്ഷികൾ, മാംസംതീനി പക്ഷികൾ, ഗെയിം ബേർഡ്സ് എന്നിവയും ഇവിടെ വാസസ്ഥലമൊരുക്കിയിരിക്കുന്നു. 47കുടുംബങ്ങളിൽപ്പെട്ടവയും 222 വർഗ്ഗത്തിൽപ്പെട്ടവയും പക്ഷിജാലങ്ങളിൽപ്പെടുന്നു. വെൺ കൊതുമ്പന്നം, വലിയ വയൽനായ്ക്കൻ, ചക്രവാകം, ഗ്യാഡ്വാൾ, പുള്ളിച്ചുണ്ടൻ കൊതുമ്പന്നം, വേഴാമ്പൽ, മരംകൊത്തി, പൊന്മാൻ എന്നീ പക്ഷിയിനങ്ങളും കാണപ്പെടുന്നു.


</doc>
<doc id="412602" url="https://ml.wikipedia.org/wiki?curid=412602" title="ലാപ്ടോപ് (ചലച്ചിത്രം)">
ലാപ്ടോപ് (ചലച്ചിത്രം)

രൂപേഷ് പോൾ പ്രസിദ്ധ കഥാകാരൻ സുഭാഷ് ചന്ദ്രന്റെ പറുദീസ നഷ്ടം എന്ന ചെറുകഥയെ ആസ്പദമാക്കി തെന്റെ ഭാര്യയായ ഇന്ദുമേനോന്റെ തിരക്കഥയിൽ സം വിധാനം ചെയ്ത് 2008ൽ പുറത്തുവന്ന ചിത്രമാണ്'ലാപ്ടോപ്" അഥവാ മൈ മദേഴ്സ് ലാപ്ടോപ്. സുരേഷ് ഗോപി, ശ്വേത മേനോൻ തുടങ്ങിയവർ പ്രധാൻ വേഷം ഇടുന്നു. ശ്രീവത്സൻ ജെ മേനോൻ സംഗീതം നിർവ്വഹിച്ചിരിക്കുന്നു.
പ്രശസ്ത നാടകനടനായ രവി അമ്മയെ കാണാൻ വർഷങ്ങൾക്ക് ശേഷം പോകുന്നു. അവിടെ വളരെക്കാലമായി അബോധാവസ്ഥയിലുഌഅ അമ്മയെകണ്ട് പശ്ചാത്താപമുണ്ടാകുന്നു. അയാൾ ജോലിയുപേക്ഷിച്ച് അമ്മയോടൊപ്പം വസിക്കുന്നു. അയാളുടെ കാമുകി അടക്കം പലരും അയാളെ ജോലിയിലേക്ക് വരാൻ നിർബന്ധിച്ചെങ്കിലും അയാൽ കൂട്ടാക്കുന്നില്ല. 

പടം നന്നായി തുടങ്ങി എങ്കിലും വളരെപെട്ടെന്ന് ഇഴയാൻ തുടങ്ങി.



</doc>
<doc id="412608" url="https://ml.wikipedia.org/wiki?curid=412608" title="മധുരക്കിഴങ്ങ് അച്ചാർ">
മധുരക്കിഴങ്ങ് അച്ചാർ

ആഹാരമായി ഉപയോഗിക്കുന്ന ഒരു കിഴങ്ങുവർഗ്ഗ വിളയാണ്‌ മധുരക്കിഴങ്ങ്. പ്രോട്ടീൻ, വിറ്റമിൻ എ, പഞ്ചസാര എന്നിവയും ഈ കിഴങ്ങിൽ അടങ്ങിയിരിക്കുന്നുണ്ട്. മധുരക്കിഴങ്ങ് അഥവാ ചക്കരക്കിഴങ്ങ് ഉപയോഗിച്ച് അച്ചാർ നിർമ്മിച്ച് പ്രധാനഭക്ഷണത്തോടൊപ്പം ഉപയോഗിക്കാവുന്നതാണ്.


മധുരക്കിഴങ്ങ് നന്നായി കഴുകി തൊലികളഞ്ഞ് വൃത്തിയാക്കി ചെറുകഷണങ്ങളായി അരിയുക. ഇത് വിനാഗിരിയിലിടുക.ഇഞ്ചിയും വെളുത്തുള്ളിയും കൂടി അരച്ച് കുഴമ്പുപരുവത്തിലാക്കുക. പിന്നീട് കടുക്,ജീരകം,കായപ്പൊടി ചെറുതായി വറുത്തെടുക്കുക.മഞ്ഞൾപ്പൊടിയും മുളകുപൊടിയും ഇതിലേക്ക് ചേർത്ത് നന്നായി ഇളക്കുക. നല്ലെണ്ണ ചൂടാക്കിയശേഷം ഉപ്പ് ചേർത്തിളക്കുക. അല്പനേരം വറുത്തശേഷം ഈ കൂട്ടിലേയ്ക്ക് നേരത്തേ തയ്യാറാക്കി വച്ചിരിയ്ക്കുന്ന കിഴങ്ങ്കഷണങ്ങൾ വിനാഗിരിയോടൊപ്പം ചേർത്ത് നന്നായി ഇളക്കുക.പിന്നീട് വായുസഞ്ചാരമില്ലാത്ത കുപ്പികളിലേയ്ക്കോ ടിന്നുകളിലേയ്ക്കോ പകർന്ന് ഒന്നു രണ്ടുദിവസം അനക്കാതെ സൂക്ഷിച്ചുവയ്ക്കുക. പിന്നീട് ആവശ്യാനുസരണം ഉപയോഗിയ്ക്കാവുന്നതാണ്.


</doc>
<doc id="412612" url="https://ml.wikipedia.org/wiki?curid=412612" title="സാവിത്രി രാജീവൻ">
സാവിത്രി രാജീവൻ

മലയാള കവയിത്രിയും ചിത്രകാരിയുമാണ് സാവിത്രി രാജീവൻ. 2016 ലെ കവിതക്കുള്ള കേരള സാഹിത്യ അക്കാദമി പുരസ്കാരം ലഭിച്ചിട്ടുണ്ട്. 
1956 ആഗസ്റ്റ് 22 ന് ഏറനാടു താലൂക്കിൽ വീട്ടിക്കാട്ട് ഇല്ലത്ത് വീട്ടിക്കാട്ട് നാരായണൻ നമ്പൂതിരിയുടെയും സാവിത്രി അന്തർജ്ജനത്തിൻറെയും മകളായി സാവിത്രി ജനിച്ചു. പൂക്കോട്ടൂർ ഗവ. ഹൈസ്ക്കൂൾ, മലപ്പുറം ഗവ. കോളേജ്, തിരുവനന്തപുരം വിമൻസ് കോളേജ്, ഫാക്കൽറ്റി ഓഫ് ഫൈനാർട്സ്, എം. എസ്. യൂണിവേഴ്സിറ്റി ബറോഡ എന്നിവിടങ്ങളിൽ നിന്ന് വിദ്യാഭ്യാസം പൂർത്തിയാക്കി. ഇന്ത്യൻ ഭാഷകളിലും, ഇംഗ്ലീഷ്, സ്വീഡിഷ് തുടങ്ങിയ വിദേശ ഭാഷകളിലും കവിതകൾ പരിഭാഷപ്പെടുത്തി യിട്ടുണ്ട്. സാഹിത്യ അക്കാദമി ഉപദേശക സമിതി അംഗമായിരുന്നു. 


</doc>
<doc id="412615" url="https://ml.wikipedia.org/wiki?curid=412615" title="ടോറൻസ്">
ടോറൻസ്

ടോറൻസ് അമേരിക്കൻ ഐക്യനാടുകളിലെ സംസ്ഥാനമായ കാലിഫോർണിയയിൽ ലോസ് ഏഞ്ചൽസ് കൗണ്ടിയുടെ തെക്കൻ ഉൾക്കടൽ മേഖലയിൽ (തെക്കുപടിഞ്ഞാറ്) സ്ഥിതി ചെയ്യുന്ന ഒരു നഗരമാണ്. ഈ നഗരത്തിന് 1.5 മൈൽ (2.4 കിലോമീറ്റർ) നീളത്തിൽ പസഫിക് സമുദ്രതീരമുണ്ട്. ഇളം ചൂടുള്ള താപനില, കടൽക്കാറ്റ്, കുറഞ്ഞ ആർദ്രത, 12.55 ഇഞ്ച് ശരാശരി വർഷിക മഴ എന്നിങ്ങനെയായി വർഷം മുഴുവൻ നിലനിൽക്കുന്ന മിതമായ കാലാവസ്ഥയാണ് ടോറൻസ് നഗരത്തിൽ അനുഭവപ്പെടാറുള്ളത്. 

1921 ൽ സംയോജിപ്പിക്കപ്പെട്ടതുമുതൽ ഈ നഗരത്തിൻറെ വളർച്ച അതിവേഗത്തിലായിരുന്നു. 2013 ൽ കണക്കുകൂട്ടിയതുപ്രകാരമുള്ള ഈ നഗരത്തിലെ ആകെ ജനസംഖ്യ 147,478 ആയിരുന്നു. വാസഗേഹങ്ങളും ലഘു ഹൈടെക് വ്യവസായങ്ങളുമുൾക്കൊള്ളുന്ന ഈ നഗരത്തിൽ 90,000 പാതയോര വൃക്ഷങ്ങളും 30 നഗര ഉദ്യാനങ്ങളുമുണ്ട്. കുറ്റകൃത്യങ്ങൾ കുറഞ്ഞ നഗരമായി അറിയപ്പെടുന്ന ടോറൻസ്, ലോസ് ആഞ്ചെലസ്‍ കൗണ്ടിയിലെ സുരക്ഷിത നഗരങ്ങളിലൊന്നാണ്. അമേരിക്കൻ യൂത്ത് സോക്കർ ഓർഗനൈസേഷൻറെ (AYSO) ജന്മസ്ഥലമാണ് ടോറൻസ്. ഇതുകൂടാതെ ടോറസ് നഗരം കാലിഫോർണിയയിലെ ജപ്പാനീസ് വംശജർ കൂടുതലുള്ള നഗരങ്ങളിൽ രണ്ടാം സ്ഥാനത്താണ് (8.9%).

ആയിരക്കണക്കിന് വർഷങ്ങളായി ടോംഗ്വ തദ്ദേശീയ അമേരിക്കൻ ഇന്ത്യൻ വർഗ്ഗക്കാരുടെ ആവാസകേന്ദ്രമായിരുന്നു ടോറൻസ്. 

1784 ൽ സ്പാനിഷ് സാമ്രാജ്യത്തിലെ രാജാവായിരുന്ന കാർലോസ് മൂന്നാമൻ, സ്പാനിഷ് കൊളോണിയൽ ആധിപത്യത്തിലുള്ള ന്യൂസ്പെയിനിലെ ലാസ് കാലിഫോർണിയാസ് പ്രവിശ്യയുടെ ഉപരിഭാഗവും ഇന്നത്തെ ടോറൻസ് നഗരം ഉൾക്കൊള്ളുന്ന പ്രദേശങ്ങളും സ്പാനിഷ് ലാൻറ് ഗ്രാന്റായി റാഞ്ചോ സാൻ പെട്രോ എന്ന പേരിൽ ജുവാൻ ജോസ് ഡൊമിൻഗ്വെസിനു നല്കുന്നതായി ഉത്തരവു പുറപ്പെടുവിച്ചിരുന്നു. പിന്നീട് 1846 ൽ ഗവർണർ പിയോ പിക്കോയുടെ നേതൃത്വത്തിൽ ഈ മേച്ചിൽപ്രദേശം വിഭജിക്കുകയും  സ്വതന്ത്ര മെക്സിക്കോയിലെ അൽട്ടാ കാലിഫോർണിയ പ്രവിശ്യയിൽ, ജോസ് ലോറെറ്റോ, ജുവാൻ കാപിസ്ട്രാനോ സെപൽവെഡ എന്നിവർക്ക് “റാഞ്ചോ ഡി ലോസ് പാലോസ് വെർഡസ് “എന്ന ലാന്റ് ഗ്രാന്റായി അനുവദിക്കുകയും ചെയ്തു. 

1900 കളുടെ പ്രാരംഭത്തിൽ, റിയൽ എസ്റ്റേറ്റ് വികസിതാവായ ജാരഡ് സിഡ്നി ടോറൻസും മറ്റു നിക്ഷേപകരും ലോസ് ആഞ്ജലസിലിനു തെക്കായി ഒരു വ്യാവസായിക-പാർപ്പിട മിശ്രിത സമൂഹം സൃഷ്ടിക്കുന്നതിന്റെ ഫലമായുണ്ടാകാവുന്ന മൂല്യം മനസിലാക്കി.  അവർ ഒരു പഴയ സ്പാനിഷ്  ഭൂ ഗ്രാൻറ് വിലയ്ക്കു വാങ്ങുകയും ഒരു പുതിയ ആസൂത്രിത സമൂഹം രൂപകൽപന ചെയ്യുന്നതിനായി ലാൻഡ്സ്കേപ്പ് ആർക്കിടെക്റ്റായ ഫ്രെഡറിക് ലോ ഓംസ്റ്റെഡി ജൂനിയറുടെ സഹായം തേടുകയും  ചെയ്തു. ഇതിന്റ ഫലമായി 1912 ഒക്ടോബറിൽ സ്ഥാപിതമായ പുതിയ നഗരം ടോറൻസിന്റെ പേരിൽ അറിയപ്പെട്ടു.  1921 മെയ് മാസത്തിൽ ടോറൻസ് നഗരം ഔദ്യോഗികമായി സംയോജിപ്പിക്കപ്പെട്ടു. ഈ പുതിയ നഗരപ്രദേശത്തിന്റെ പ്രാഥമിക അതിർത്തികളായി കിഴക്ക് വെസ്റ്റേൺ അവന്യൂ, വടക്ക് ഡെൽ അമോ നടപ്പാത, പടിഞ്ഞാറ് ക്രെൻഷാവ് നടപ്പാത, തെക്ക് പ്ലാസ ഡെല്‌ അമോ എന്നിവയായിരുന്നു. 


</doc>
<doc id="412620" url="https://ml.wikipedia.org/wiki?curid=412620" title="ഉറവക്കൊണ്ട">
ഉറവക്കൊണ്ട

ഉറവക്കൊണ്ട Uravakonda ആന്ധ്രാപ്രദേശിലെ അനന്തപ്പൂർ ജില്ലയിലെ ഒരു പട്ടണമാണ്. അനന്തപ്പൂർ റവന്യൂ ഡിവിഷനു കീഴിലുള്ള ഉറവക്കൊണ്ട താലൂക്കിന്റെ തലസ്ഥാനവുമാണ്.

ഉറവക്കൊണ്ട സ്ഥിതിചെയ്യുന്നത് . എന്ന സ്ഥാനത്താണ്. ഈ സ്ഥലത്തിനു സമുദ്രനിരപ്പിൽനിന്നും ശരാശരി 459 മീറ്റർ (1505 അടി) ഉയരമുണ്ട്.

As of 2001 India census പ്രകാരം, ഉറവക്കൊണ്ടയിൽ 41,865. ജനങ്ങളുണ്ട്. ഇതിൽ 51% പുരുഷന്മാരാണ്. സ്ത്രീകൾ 49% മാത്രമേയുള്ളു. ഉറവക്കൊണ്ടയിലെ ശരാശരി സാക്ഷരതാനിരക്ക് 61%, ആണ്. ഇത് ദേശീയ ശരാശരിയായ 59.5% നേക്കാൾ കൂടുതലാണ്: ഇവിടത്തെ പുരുഷന്മാരുടെ സാക്ഷരതാനിരക്ക് 71%വും, സ്ത്രീകളുടേത് 50% ശതമാനവുമാണ്. ഉറവക്കൊണ്ടയിലെ 12% പേർ 6 ആറു വയസ്സുള്ളവരാണ്. ഗുണ്ടക്കൽ ആണ് അടുത്ത പട്ടണം.

ഉറവക്കൊണ്ട ജില്ലാ ആസ്ഥാനമായ അനന്തപ്പൂരുമായി (52 km) അകലമുണ്ട്.റോഡു വഴി പോകാവുന്ന മറ്റു അടുത്തുള്ള പട്ടണങ്ങൾ ബെല്ലാരി, കർണ്ണാടക, 55 km), ഗുണ്ടക്കൽ.

സംസ്ഥാനത്തിന്റെ വിദ്യാഭ്യാസവകുപ്പിനുകീഴിലുള്ള പ്രാഥമികവിദ്യാലയങ്ങളും സെക്കണ്ടറി വിദ്യാലയങ്ങളും സർക്കാർ എയ്ഡഡ്, സ്വകാര്യമേഖലകളിലായി പ്രവർത്തിച്ചുവരുന്നു. തെലുഗു, ഇംഗ്ലിഷ് എന്നിവ വ്യത്യസ്ത സ്കൂളുകൾ പിന്തുടരുന്ന അദ്ധ്യനമാദ്ധ്യമങ്ങളാണ്.



</doc>
<doc id="412621" url="https://ml.wikipedia.org/wiki?curid=412621" title="ഒബുലവാറിപള്ളി താലൂക്ക്">
ഒബുലവാറിപള്ളി താലൂക്ക്

ഒബുലവാറിപള്ളി Obulavaripalle mandal ആന്ധ്രാപ്രദേശിലെ കഡപ്പ ജില്ലയിലെ 50 താലൂക്കുകളിൽ ഒന്നാണ്. രാജമ്പേട്ട റവന്യൂ ഡിവിഷന്റെ കീഴിലാണ്. മംഗമ്പേട്ട് പട്ടണമാണിതിന്റെ ആസ്ഥാനം . ഈ മണ്ടൽ (താലൂക്ക്) കൊഡൂർ, ചിത്‌വേൽ, പുല്ലംപേട്ട എന്നീ മണ്ടലുകൾ ചുറ്റും കിടക്കുന്നു.

As of 2011 census, പ്രകാരം, ഈ മണ്ടലിനു 15 സെറ്റിൽമെന്റുകളുണ്ട്. ഇതിൽ ഒരു പട്ടണവും 14 ഗ്രാമങ്ങളുമുണ്ട്.

സെറ്റിൽമെന്റുകൾ താഴെപ്പറയുന്നു:"Note: C.T-Census town"


</doc>
<doc id="412624" url="https://ml.wikipedia.org/wiki?curid=412624" title="മണ്ഡലൈ">
മണ്ഡലൈ

മണ്ഡലൈ Mandalay (/ˌmændəˈleɪ/ or /ˈmændəleɪ/; မန္တလေးMLCTS ) മ്യാന്മാറിലെ രണ്ടാമത്തെ വലിയ പട്ടണമാണ്. ഇതിരാവതി നദിയുടെ കിഴക്കൻ തീരത്ത് തലസ്ഥാനമായ യംഗോണിനു വടക്കു സ്ഥിതിചെയ്യുന്നു. മണ്ഡലൈയിൽ 1,225,553 (2014 census) ആണു ജനസംഖ്യ. 

ബർമ്മയുടെ സാംസ്കാരികകേന്ദ്രമായി അറിയപ്പെറ്റുന്ന മണ്ഡലൈ അപ്പർ മ്യാന്മാറിന്റെ വാണിജ്യകേന്ദ്രവും കൂടിയാണ്.കഴിഞ്ഞ ഇരുപതുവർഷത്തോളമായുള്ള ഈ നഗരത്തിലേയ്ക്കുള്ള ചൈനീസ് വംശജരുടെ വരവ് (പ്രത്യേകിച്ചും യുന്നാൻ പ്രവിശ്യയിൽനിന്നും) ഇവിടത്തെ വംശ അനുപാതം വ്യത്യാസപ്പെടുത്തിയിട്ടുണ്ട്. ഇത് ചൈനയുമായുള്ള വ്യാപാരം മെച്ചപ്പെടുത്താൻ കാരണമായി. Despite Naypyidaw's recent rise, Mandalay remains Upper Burma's main commercial, educational and health center.



</doc>
<doc id="412625" url="https://ml.wikipedia.org/wiki?curid=412625" title="രാജാംപേട്ട്">
രാജാംപേട്ട്

രാജാംപേട്ട് Rajampet ആന്ധ്രാപ്രദേശിലെ കഡപ്പ ജില്ലയിലെ ഒരു പട്ടണമാണ്. റായലസീമ പ്രദേശത്താണിത് കിടക്കുന്നത്. ഇതിനു 13.38 km വിസ്തീർണ്ണമുണ്ട്. രാജാംപേട്ട റവന്യൂ ഡിവിഷനുകീഴിലുള്ള രാജാംപേട്ട താലൂക്കിൽപ്പെട്ടതാണ്. ഈ സ്ഥലം തിരുപതിക്കടുത്താണ്. തിരുമല നിന്ന് 90 കിലോമിറ്ററുണ്ട് രാജാംപേട്ട.

രാജാംപേട്ട സമുദ്രനിരപ്പിൽനിന്നും 139 ഉയരത്തിലാണ്.



</doc>
<doc id="412632" url="https://ml.wikipedia.org/wiki?curid=412632" title="മുശാവറ">
മുശാവറ

ആധുനിക ലോകത്തെ ഇസ്ലാമിക നിയമവശങ്ങൾ ചർച്ച ചെയ്യുന്നതിനും പുതിയ നയങ്ങൾ രൂപീകരിക്കുന്നതിനുമുള്ള പണ്ഡിതൻമാരുടെ സംഘത്തെയാണ് മുശാവറ എന്നുപറയുന്നത്. മുശാവറ എന്നത് യഥാർത്ഥത്തിൽ ഒരു അറബി പദമാണ്. "കൂടിയാലോചിക്കുക" എന്നതാണ് ഈ പദംകൊണ്ട് അർഥമാക്കുന്നത്. ഒരു നാട്ടിലെ പ്രശസ്തരായ 40 പണ്ഡിതന്മാരാണ് മുശാവറയിൽ ഉണ്ടാവുക. ആധുനിക ലോകത്തിലെ കാര്യങ്ങളുടെ നിയമവശങ്ങൾ ഇവർ ചർച്ച ചെയ്യുന്നു. ഉദാഹരണത്തിന്, പണ്ടുകാലത്ത് ഇല്ലാതിരുന്നതും ആധുനികകാലത്ത് രുപപ്പെട്ടതുമായ സിനിമ എന്ന വിഷയത്തെപ്പറ്റി ഈ പണ്ഡിതൻമാർ ചർച്ച ചെയ്യുന്നുവെന്നിരിക്കട്ടെ. അവർ അതിന്റെ ഇസ്ലാമിക വശങ്ങൾ പരിശോധിക്കുകയും ആ വിഷയവുമായി സാമ്യമുള്ള കാര്യങ്ങളിലെ ഇസ്ലാമിന്റെ നയം പരിശോധിക്കുകയും ചെയ്യുന്നു. തുടർന്ന് അവർ എടുക്കുന്ന തീരുമാനങ്ങളാണ് പിന്നീട് ഇസ്ലാമിക നിയമങ്ങളായി മാറുന്നത്.


</doc>
<doc id="412654" url="https://ml.wikipedia.org/wiki?curid=412654" title="മാരുതി സുസുക്കി ബലേനോ">
മാരുതി സുസുക്കി ബലേനോ

മാരുതി സുസുക്കി നിർമ്മിച്ച ഒരു സബ്കോംപാക്റ്റ് കാർ മോഡൽ (ബി സെഗ്മെന്റ്) ആണ് സുസുക്കി ബലേനോ.
2015 സെപ്തംബർ മാസത്തിൽ ഫ്രാങ്ക്ഫർട്ട് മോട്ടോർ ഷോയിൽ ഈ കാർ ലോഞ്ച് ചെയ്തു. ജപ്പാനിൽ 2015 ഒക്ടോബർ 24 നും ഇന്ത്യയിൽ 2016 മാർച്ച് 9 നും ലോഞ്ച് ചെയ്തു. 2016 ഏപ്രിലിൽ യൂറോപ്പിൽ ഇത് ലഭ്യമായി തുടങ്ങി. 2017 ഓഗസ്റ്റ് 10 ന് 25 ഗെയ്ക്കിൻഡോ ഇൻഡോനേഷ്യൻ ഇൻറർനാഷണൽ ഓട്ടോ ഷോയിലൂടെ ഇൻഡോനേഷ്യയിൽ എത്തി. 

2015-നും മുൻപ് സുസുക്കി കൾട്ടസ് ക്രസൻറ് എന്ന മോഡൽ"ബലേനോ" എന്ന പേരിൽ പല എക്സ്പോർട്ട് മാർക്കറ്റുകളിലും അവതരിപ്പിച്ചിരുന്നു.
ഹരിയാനയിലെ മനേസറിലുള്ള മാരുതിയുടെ പ്ലാന്റിൽ മാത്രമാണ് ഈ മോഡൽ നിർമ്മിക്കപ്പെടുന്നത്. മാരുതിയുടെ പ്രീമിയം ഡീലർഷിപ്പായ ‘നെക്സ’ വഴിയാണ് ഈ കാർ വിപണിയിലത്തിക്കുന്നത്. ഇന്ത്യയിൽ നിർമ്മിച്ച് ജപ്പാനിൽ വിൽക്കുന്ന ആദ്യ കാർ എന്ന ബഹുമതി ബലേനോ നേടി. 2017-ൽ ഏറ്റവുമധികം വിറ്റഴിക്കപ്പെട്ട കാറുകളിൽ മൂന്നാം സ്ഥാനം (1,77,209 യൂണിറ്റുകൾ) ബലേനോ നേടി.

സിഗ്മ, ഡെൽറ്റ, സെറ്റ, ആൽഫ എന്നീ നാല് വകഭേദങ്ങളാണ് ഈ മോഡലിനുള്ളത്. സിഗ്മയാണ് അടിസ്ഥാന വകഭേദം. ആൽഫ മുന്തിയതും. ഇവ കൂടാതെ കൂടുതൽ കരുത്തുറ്റതും കാഴ്ചയിൽ ‘സ്പോർട്ടി’യുമായ ആർ.എസ്. എന്നൊരു വകഭേദം കൂടിയുണ്ട്. 1.2 ലിറ്റർ പെട്രോൾ എൻജിന് 83 എച്ച്.പി. കരുത്തും 115 എൻ.എം ടോർക്കും ഉണ്ട്. 1.3 ലിറ്റർ ഡീസൽ എൻജിന് 74 എച്ച്.പി. കരുത്തും 190 എൻ.എം ടോർക്കും ആണുള്ളത്. പെട്രോൾ എൻജിനിൽ 5-സ്പീഡ് മാനുവൽ ഗിയർ, സി.വി.ടി എന്നീ വകഭേദങ്ങൾ ലഭ്യമാണ്. എന്നാൽ ഡീസൽ എൻജിനിൽ സി.വി.ടി ഗിയർ ലഭ്യമല്ല. ഡീസൽ എൻജിനിൽ ലിറ്ററിന് 27.39 കിലോമീറ്ററും പെട്രോൾ എൻജിനിൽ ലിറ്ററിന് 21.4 കിലോമീറ്ററും ആണ് നിർമ്മാതാക്കൾ വാഗ്ദാനം ചെയ്യുന്ന ഇന്ധനക്ഷമത.


</doc>
<doc id="412658" url="https://ml.wikipedia.org/wiki?curid=412658" title="മി വോങ് ദേശീയോദ്യാനം">
മി വോങ് ദേശീയോദ്യാനം

മി വോങ് ദേശീയോദ്യാനം തായ്‌ലാന്റിലെ ദേശീയോദ്യാനങ്ങളിലൊന്നാണിത്. തായ്‌ലാന്റിന്റെ പടിഞ്ഞാറു ഭാഗത്ത് മി വോങ്, മി പൊൻ ജില്ലയിലെ നഖൻ സവൻ പ്രവിശ്യയിലും പങ് സില തൊങ് ജില്ലയിലെ കംഫിങ് ഫെറ്റ് പ്രവിശ്യയിലും ആയി 894 ചതുരശ്ര കിലോമീറ്റർ വിസ്തീർണ്ണത്തിൽ ഈ ദേശീയോദ്യാനം സ്ഥിതിചെയ്യുന്നു. 1987 സെപ്തംബർ 14 ന് തായ്‌ലാന്റിലെ 55 -ാമത്തെ ദേശീയോദ്യാനമായി പ്രഖ്യാപിച്ചു. 

ദന പർവ്വതമേഖലയിലുള്ള ഈ ദേശീയോദ്യാനത്തിൽ തായ്‌ലാന്റിലെ ഏറ്റവും ഉയരംകൂടിയ കൊടുമുടികളിലൊന്നായ ഖയോ മോ കോ ചു കൊടുമുടി 1,964 മീറ്റർ സമുദ്രനിരപ്പിൽ നിന്നുയർന്ന് കാണപ്പെടുന്നു. മൂന്നു പ്രധാന നദികളിൽ ഏറ്റവും വലിയ നദിയായ മി വോങ് നദി ദേശീയോദ്യാനത്തിലേയ്ക്ക് ആവശ്യമുള്ള ജലസൗകര്യം ലഭ്യമാക്കുന്നു. മി ക്രസ, മി രെവ വെള്ളച്ചാട്ടം, മി കി വെള്ളച്ചാട്ടം, മൊകോചു കൊടുമുടി, ചൊങ് യെൻ എന്നിവ ദേശീയോദ്യാനത്തിലെ ശ്രദ്ധിക്കപ്പെടുന്ന സ്ഥലങ്ങളാണ്. 
മുൻകാലങ്ങളിൽ ദേശീയോദ്യാനത്തിലെ കുന്നുകളിൽ ഹ് മൊങ്, യാഒ, മസർ, കരെൻ എന്നീ ഗോത്രവർഗ്ഗക്കാർ പാർത്തിരുന്നു. 

2012 ഏപ്രിൽ 10 ന് തായ്‌ലാന്റിലെ കാബിനെറ്റ് വേനൽക്കാലത്തെ ജലദൗർലഭ്യവും മഴക്കാലത്തെ വെള്ളപ്പൊക്കവും കണക്കിലെടുത്ത് 13 ബില്യൻ ചിലവ് വരുന്ന ബാത് മി വോങ് അണക്കെട്ട് പദ്ധതി കൊണ്ടുവന്നു. 1,760 ഹെക്ടർ താഴ്ന്ന വനപ്രദേശങ്ങൾ നശിക്കുമെന്നതിനാലും 900 ചതുരശ്ര കിലോമീറ്റർ പ്രദേശത്തുള്ള ജന്തുജാലങ്ങൾക്ക് നാശം സംഭവിക്കുമെന്ന കാരണത്താലും പദ്ധതിക്ക് എതിർപ്പുകളെ നേരിടേണ്ടിവന്നു. 2012 ജൂലൈയിൽ റോയൽ ഇറിഗേഷൻ വിഭാഗത്തിലെ കാബിനെറ്റ് ഡയറക്ടർ ജനറലും കാർഷിക സഹകരണ മന്ത്രിയുമായ യിങ്ലക്ക് ശിനവത്രയ്ക്കെതിരെ സെന്ട്രൽ അഡ്മിനിസ്ട്രേറ്റീവ് കോടതിയിൽ കേസ് ഫയൽ ചെയ്തു. 2013 സെപ്തംബർ 22 ന് സസിൻ ഖലേംലാപ് ബാങ് കോക്കിലെ ബാങ് കോക്ക് പോസ്റ്റിൽ അദ്ദേഹം ബാങ് കോക്കിൽ എത്തുന്നതിനെക്കുറിച്ചും അതിനുശേഷം 388 കിലോമീറ്റർ നടക്കുന്നതിനെകുറിച്ചും മി വോങ് അണക്കെട്ട് പദ്ധതിയെ സംരക്ഷിക്കുന്നതിനെക്കുറിച്ചും ആയിരകണക്കിന് അനുഭാവികൾ അദ്ദേഹത്തെ പിൻതാങ്ങുന്നതിനെക്കുറിച്ചും പറയുകയുണ്ടായി. കുറച്ചുദിവസങ്ങൾക്കുശേഷം തായ് ഗവൺമെന്റ് പുതിയ മറ്റൊരു അണക്കെട്ട് പദ്ധതിയെക്കുറിച്ച് പഠിക്കാൻ തുടങ്ങുകയാണെന്നും പ്രഖ്യാപിച്ചു. 2013 നവബറിൽ പൊതുജനങ്ങളും ഗവൺമെന്റും തമ്മിൽ വാദപ്രതിവാദവും നടന്നു. 2013 സെപ്തംബർ 23 ന് ശാസ്ത്ര-സാങ്കേതികവകുപ്പുമന്ത്രി അണക്കെട്ട് നിർമ്മാണം മുന്നോട്ടുകൊണ്ടുപോകാൻ പ്രോത്സാഹനം നല്കി. 2016 സെപ്തംബറിൽ കാർഷിക സഹകരണ മന്ത്രിയായ ചറ്റ്ചായ് സരികുല്യ അണക്കെട്ട് നിർമ്മാണ പദ്ധതി നടപ്പിലാക്കി. 



</doc>
<doc id="412666" url="https://ml.wikipedia.org/wiki?curid=412666" title="ഖി സൺ ദേശീയോദ്യാനം">
ഖി സൺ ദേശീയോദ്യാനം

ഖി സൺ ദേശീയോദ്യാനം തായ്‌ലാന്റിലെ ലംപങ് പ്രവിശ്യയിലെ 1988 ജൂലൈ 28 ന് നിലവിൽ വന്ന 58 -ാമത്തെ ദേശീയോദ്യാനമാണ്. ഹോട്ട് സ്പ്രിംഗുകളും വെള്ളച്ചാട്ടങ്ങളും ഗുഹകളും ഈ ദേശീയോദ്യാനത്തിന്റെ പ്രത്യേകതകളാണ്.

മ്യാങ് പാൻ, ഖി ഹോം എന്നീ ജില്ലകളിലെ ലംപങ് നഗരത്തിൽ നിന്ന് വടക്ക് 75 കിലോമീറ്റർ അകലത്തിൽ 592 ചതുരശ്ര കിലോമീറ്റർ വിസ്തീർണ്ണത്തിൽ ഖി സൺ ദേശീയോദ്യാനം സ്ഥിതിചെയ്യുന്നു. 2,000മീറ്റർ സമുദ്രനിരപ്പിൽ നിന്നുയർന്ന് ഖുൻ ടാൻ മലനിരകളുമായി ചേർന്നുകിടക്കുന്ന ഈ ദേശീയോദ്യാനത്തിനുചുറ്റും ധാരാളം ജലവും കാണപ്പെടുന്നു. 150 മീറ്റർ ഉയരമുള്ള ഖി സൺ വെള്ളച്ചാട്ടം, 100മീറ്റർ ഉയരമുള്ള മി കൊടുമുടിയിൽനിന്നുള്ള വെള്ളച്ചാട്ടം, 100 മീറ്റർ ഉയരമുള്ള മി കൂൻ വെള്ളച്ചാട്ടം, മി മൗൺ എന്നിവ ഈ ഉദ്യാനത്തിന്റ സവിശേഷതകളാണ്. 
ഉഷ്ണമേഖലാപ്രദേശങ്ങളിലെ അധികം ഉയരത്തിലല്ലാത്ത മഴക്കാടുകളും ഇലകൊഴിയും കാടുകളുമാണ് ഇവിടെ കാണപ്പെടുന്നത്. ചന്ദനവേമ്പ്, ഡയസ്പൈറോസ് എന്നിവ സസ്യജാലങ്ങളിൽപ്പെടുന്നു. കേഴമാൻ, മകാക്, സ്വർണ്ണപ്പൂച്ച, കാട്ടുപന്നി എന്നീ സസ്തനികളും ജന്തുജാലങ്ങളിൽപ്പെടുന്നു. ഷാമക്കിളി, ചുവന്ന കാട്ടുകോഴി, മരംകൊത്തി, ബുൾബുൾ, പ്രാവ് എന്നീ പക്ഷിജാലങ്ങളെയും ഇവിടെ കണ്ടുവരുന്നു. 

ബ്രാക്കോണിഡേ എന്ന കുടുംബത്തിലെ അലെയോഡെസ് ഗാഗ (Aleiodes gaga) എന്ന പാരസിറ്റോയിഡ് വാസ്പിന്റെ ഒരു സ്പീഷീസിനെ ഇവിടെ നിന്ന് ആദ്യമായി കണ്ടെത്തിയിരുന്നു.2012-ൽ കണ്ടെത്തിയ ഈ സ്പീഷീസ് "ലേഡി ഗാഗ" എന്ന പേരിലാണ് അറിയപ്പെടുന്നത്.


</doc>
<doc id="412678" url="https://ml.wikipedia.org/wiki?curid=412678" title="മഞ്ചള്ളൂർ">
മഞ്ചള്ളൂർ

കേരളത്തിലെ കൊല്ലം ജില്ലയിൽ പത്തനാപുരത്തിനു സമീപം സ്ഥിതി ചെയ്യുന്ന ഒരു ഗ്രാമമാണ് മഞ്ചള്ളൂർ. പത്തനാപുരം പഞ്ചായത്തിലാണ് ഇത് സ്ഥിതി ചെയ്യുന്നത്. പത്തനാപുരം- തലവൂർ പ‍ഞ്ചായത്തുകളുടെ അതിർത്തിയിലാണ് ഈ ഗ്രാമം.

മാവേലിക്കര ലോകസഭാ മണ്ഡലത്തിലെ പത്തനാപുരം നിയോജക മണ്ഡലത്തിന്റെ ഭാഗമാണ് മ‍ഞ്ചള്ളൂർ.


</doc>
<doc id="412682" url="https://ml.wikipedia.org/wiki?curid=412682" title="നിശാജീവികളായ മൃഗങ്ങളുടെ പട്ടിക">
നിശാജീവികളായ മൃഗങ്ങളുടെ പട്ടിക

രാത്രി സജീവമാകുകയും പകൽ വിശ്രമിക്കുകയോ,ഉറങ്ങുകയോ ചെയ്യുന്ന ജീവികളാണ് നിശാജീവികൾ അഥവാ രാത്രിഞ്ജരന്മാർ. ഈ സവിശേഷതയെ നൊക്റ്റർനാലിറ്റി (Nocturnality) എന്നുപറയുന്നു.





</doc>
<doc id="412690" url="https://ml.wikipedia.org/wiki?curid=412690" title="ബറാനിയ ഗോറ">
ബറാനിയ ഗോറ

ബറാനിയ ഗോറ (Polish for "Ram Mountain") 1,220 മീറ്റർ ഉയരമുള്ള തെക്കൻ പോളണ്ടിലെ ഒരു പർവ്വതമാണ്. ഇതിന് സിലേഷ്യൻ ബെസ്കിഡ്സിലെ ഉയരമുള്ള മലകളിൽ രണ്ടാംസ്ഥാനമാണ്. പോളണ്ടിന്റെ ഭാഗമായ അപ്പർ സിലേഷ്യയിലെ ഉയരമുള്ള പർവ്വതവുമാണിത്. പർവ്വതത്തിന്റെ പടിഞ്ഞാറെ ചെരുവിൽ പോളണ്ടിലെ നീളം കൂടിയ നദിയായ വിസ്ചുല സ്ഥിതിചെയ്യുന്നു.


</doc>
<doc id="412696" url="https://ml.wikipedia.org/wiki?curid=412696" title="പബ്‌കെം">
പബ്‌കെം

രാസസയുക്തങ്ങളുടെയും അവയ്ക്ക് ജീവശാസ്ത്രത്തിലുള്ള പ്രവർത്തനത്തെയും പറ്റി അറിവുനൽകുന്ന ഒരു ഡാറ്റാബേസ് ആണ് പബ്‌കെം (PubChem). അമേരിക്കയിലെ ദേശീയ ആരോഗ്യ ഇൻസ്റ്റിറ്റ്യൂട്ടുകളുടെ (NIH) ഭാഗമായ നാഷണൽ ലൈബ്രറി ഓഫ് മെഡിസിന്റെ വിഭാഗമായ നാഷണൽ സെന്റർ ഫോർ ബയോടെക്‌നോളജി ഇൻഫർമേഷൻ (NCBI) ആണ് ഇത് നിലനിർത്തുന്നത്. ഇന്റർനെറ്റിൽ ആർക്കും സൗജന്യമായി ലഭ്യമാകുന്ന രീതിയിൽ ആണ് ഇത് സ്ജ്ജമാക്കിയിരിക്കുന്നത്. ദശലക്ഷക്കണക്കിനു സംയുക്തങ്ങളുടെ ഘടനകളും വിശദമായ അറിവുകളും എഫ് ടി പീ വഴി ആർക്കും ലഭ്യമാകുന്നതാണ്. ആയിരത്തിൽത്താഴെ തന്മാത്രകളും ആയിരത്തിൽത്താഴെ ബന്ധനങ്ങളുമുള്ള വസ്തുക്കളെപ്പറ്റി വിവരങ്ങൾ പബ്‌കെമിൽ ലഭ്യമാണ്. എൺപതിലേറെ സംഘങ്ങളാണ് പബ്‌കെമിന്റെ ഡാറ്റാബേസിന്റെ വളർച്ചയ്ക്ക് സഹായിക്കുന്നത്.

PubChem consists of three dynamically growing primary databases. As of 1 November 2017:


Searching the databases is possible for a broad range of properties including chemical structure, name fragments, chemical formula, molecular weight, XLogP, and hydrogen bond donor and acceptor count.

PubChem contains its own online molecule editor with SMILES/SMARTS and InChI support that allows the import and export of all common chemical file formats to search for structures and fragments.

Each hit provides information about synonyms, chemical properties, chemical structure including SMILES and InChI strings, bioactivity, and links to structurally related compounds and other NCBI databases like PubMed.

In the text search form the database fields can be searched by adding the field name in square brackets to the search term. A numeric range is represented by two numbers separated by a colon. The search terms and field names are case-insensitive. Parentheses and the logical operators AND, OR, and NOT can be used. AND is assumed if no operator is used.

Example (Lipinski's Rule of Five):

PubChem was released in 2004.

The American Chemical Society has raised concerns about the publicly supported PubChem database, since it appears to directly compete with their existing Chemical Abstracts Service. They have a strong interest in the issue since the Chemical Abstracts Service generates a large percentage of the society's revenue. To advocate their position against the PubChem database, ACS has actively lobbied the US Congress.

Soon after PubChem's creation, the American Chemical Society lobbied U.S. Congress to restrict the operation of PubChem, which they asserted competes with their Chemical Abstracts Service.




</doc>
<doc id="412706" url="https://ml.wikipedia.org/wiki?curid=412706" title="കോടമ്പുഴ">
കോടമ്പുഴ

കോഴിക്കോട് ജില്ലയിൽ രാമനാട്ടുകര മുൻസിപ്പാലിറ്റിയിലെ ഒരു ഗ്രാമമാണ് കോടമ്പുഴ. കോഴിക്കോട് നഗരത്തിൽ നിന്ന് 11.5 കിലോമീറ്റർ അകലെയാണ് രാമനാട്ടുകര സ്ഥിതിചെയ്യുന്നത്.

തുമ്പപ്പാടം, തോട്ടുങ്ങൽ,മണക്കെഞ്ചേരി, കള്ളിവളവ്, ചാത്തൻപറമ്പ്, പള്ളിമേത്തൽ.പള്ളിത്തായം, മഠത്തിൽതാഴം, പാറമ്മൽ കുളങ്ങരപ്പാടം എന്നീ പ്രദേശങ്ങൾ കൂടിചേർന്നതാണ് കോടമ്പുഴ ഗ്രാമം. ഏകദേശം 1.5 കിലോമീറ്റർ ചുറ്റളവിൽ വ്യാപിച്ചു കിടക്കുന്ന കോടമ്പുഴയുടെ കിഴക്ക് കൊടക്കല്ല് പറമ്പും , പടിഞ്ഞാറ് ചാലിയാർ പുഴയും , വടക്ക് പരുത്തിപ്പാറയും,ഫാറൂക് കോളേജും, തെക്ക് തുമ്പപ്പാടം, പേട്ടയും  ആണ്.

ഫറോക്ക് പോലീസ് സ്റ്റേഷൻ പരിധിയിൽ ഉൾപ്പെട്ട പ്രദേശമാണ് കോടമ്പുഴ . ഫറോക്ക് പോലിസ് സ്റ്റേഷൻ 1.5 കിലോമീറ്റർ അകലെ ഫറോക്ക് പേട്ടയിലാണ് സ്ഥിതി ചെയ്യുന്നത്.

പഴയ കാല പ്രമാണങ്ങൾ പ്രകാരം വെലിപ്രം അംശത്തിന്റെ ഭാഗമായി വരുന്ന കരിങ്കല്ലായി ദേശമാണ്‌ കോടമ്പുഴ. പ്രമാണ ഭാഷയിൽ ഇന്നും "വെലിപ്രം അംശം കരിങ്കല്ലായി ദേശം" എന്ന് തന്നെയാണ് എഴുതി വരുന്നത്. 

കോടമ്പുഴ എന്ന പേരിന്റെ ആവിർഭാവത്തെപ്പറ്റി പല അഭിപ്രായങ്ങളും നിലവിലുണ്ട്.പഴമക്കാർക്കിടയിൽ കോടമ്പിപുഴ എന്ന പേരിലാണ് അറിയപ്പെട്ടിരുന്നത് എന്ന് പറയപ്പെടുന്നു. പിന്നീട് കോടമ്പിപുഴയിൽ നിന്നും ഇന്നത്തെ കോടമ്പുഴ എന്ന പേരിലേക് എത്തിച്ചേർന്നതെന്ന് പറയപ്പെടുന്നു.

2017 -ലെ കണക്കെടുപ്പ് അനുസരിച്ച് കോടമ്പുഴയിലെ ജനസംഖ്യ 0000 ആണ്. ഇതിൽ 49% പുരുഷന്മാരും 51% സ്ത്രീകളുമാണ്. കോടമ്പുഴയിലെ സാക്ഷരതാ നിലവാരം 83% ആണ് ആണുങ്ങളിൽ സാക്ഷരത 85%വും സ്ത്രീകളിൽ 80%വുമാണ് സാക്ഷരതാ നിരക്ക്. ജനസംഖ്യയുടെ 12% ആറുവയസ്സിനു താഴെയുള്ള കുട്ടികളാണ്.

വ്യാവസായികമായും രാഷ്ട്രീയമായും പ്രത്യേകതകളുള്ള പ്രദേശമാണ് കോടമ്പുഴ . സ്വാതന്ത്ര്യ ലബ്ധിക്ക് മുമ്പു തന്നെ ആദ്യം പി.എസ്.പി.(പ്രചാസോഷ് ലിസ്റ്റ് പാർട്ടി) ഒരുപാട് സ്വാധീനം ചെലുത്തിയിരുന്നു പിന്നീട്  മുസ്ലിം ലീഗ്, കമ്മ്യൂണിസ്റ്റ്, കോൺഗ്രസ്‌ രാഷ്ട്രീയങ്ങൾ വേരു പിടിച്ച മണ്ണാണിത്. മത  സാമുദായിക രാഷ്ട്രീയത്തിനുമുണ്ട് അതിൻറേതായ പഴക്കം. ആദ്യകാലത്ത് സ്ലേറ്റ് പെൻസിൽ കമ്പനിയും,ചകിരി തല്ലി ചൂടീ പിരിക്കൽ വ്യവസായത്തിലും പിന്നീട്  തീപ്പെട്ടികൊള്ളി  വ്യവസായത്തിലും പ്ലൈവുഡ്,ഇഷ്ടിക  കയറ്റുമതിയിലും ഒന്നാമതായിരുന്നു കോടമ്പുഴ.

0000 -ൽ ഒരു ആൺപള്ളിക്കൂടം ( സ്കൂൾ) പോറ്റമ്മൽ ഓത്തുപള്ളി സ്ഥാപിച്ചാണ് നാട്ടിൽ ഔപചാരിക വിദ്യാഭ്യാസത്തിന് തുടക്കം കുറിച്ചത്. ഈ വിദ്യാലയത്തോടനുബന്ധിച്ച് 0000 -ൽ പെൺകുട്ടികൾക്കായി ഒരു പ്രൈമറി സ്കൂൾ ആരംഭിക്കുകയും പിന്നീട് ഇവ യോജിപ്പിച്ച് സംയുക്തമായി 0000 -ൽ മലയാളം  (ഇന്നത്തെ കരിങ്കല്ലായി  ഗവ.എൽ പി സ്കൂൾ) പ്രവർത്തനമാരംഭിക്കുകയും ചെയ്തു. ഇപ്പോൾ പള്ളിത്തായം  ഭാഗത്ത് പ്രവർത്തിക്കുന്ന കരിങ്കല്ലായി  ഗവ എൽ പി സ്കൂളിന് ഒരു നൂറ്റാണ്ടോളം പഴക്കമുണ്ട്.. 

ബസ് സർവീസ് - സ്വകാര്യ കമ്പനിയുടെ ബസ്സ് സർവിസുകൾ ഉണ്ട്. പരുത്തിപ്പാറ - മെഡിക്കൽ കോളേജ്, ഫറോക്ക് - രാമനാട്ടുകര എന്നിവയാണ് പ്രധാന ബസ് റൂട്ടുകൾ. ഫറോക്ക് പേട്ടയിൽ നിന്നും ഓട്ടോറിക്ഷാ സർവീസും ലഭ്യമാണ്. 

കോടമ്പുഴയിൽ  നിന്നും കോഴിക്കോട് അന്താരാഷ്ട്ര വിമാനത്താവളം 10  കിലോമീറ്റർ  കിഴക്ക് മാറി സ്ഥിതി ചെയ്യുന്നു.

കോടമ്പുഴയിൽ നിന്നും ബേപ്പൂർ തുറമുഖം 5  കി.മി തെക്ക് പടിഞ്ഞാറ് മാറി സ്ഥിതി ചെയ്യുന്നു. ലക്ഷദ്വീപിലേക്ക് ദിവസേന രണ്ട് യാത്രാകപ്പലുകൾ പുറപ്പെടുന്നു. ഒപ്പോം വടക്കൻ കേരളത്തിലേക്കുള്ള പ്രധാന ചരക്കു ഗതാഗതവും ഇവിടെ മാർഗ്ഗം ആണ് നടകുന്നത്


ചാലിയാർ പുഴയാണ് കോടമ്പുഴയിലെ പ്രധാന നദി. ഇവിടെ ഈ നദി മമ്മുഞ്ഞിപുഴ എന്നും അറിയപ്പെടുന്നു. കേരളത്തിലെ നദികളിൽ നീളത്തിന്റെ കാര്യത്തിൽ നാലാം സ്ഥാനത്തുള്ള നദിയാണ് ചാലിയാർ. 169 കി.മി. ആണ് ഇതിന്റെ നീളം. ചാലിയാർ കടലിനോട് അടുക്കുമ്പോൾ ബേപ്പൂർ പുഴ എന്നും അറിയപ്പെടുന്നു. നിലമ്പൂർ, എടവണ്ണ, അരീക്കോട്, ചെറുവടി, മാവൂർ, ഫറോക്ക്, ബേപ്പൂർ എന്നിവയാണ്‌ ചാലിയാറിന്റെ തീരത്തുള്ള പ്രധാനസ്ഥലങ്ങൾ.

ചാലിയാർ നദിക്കരയിലുള്ള ഒരു പൾപ്പ് ഫാക്ടറിയിൽ നിന്നുള്ള മാലിന്യങ്ങൾ നദിയിലേക്ക് വിസർജ്ജിച്ചതു കാരണം നദിയിലെ മത്സ്യങ്ങൾ കൂട്ടത്തോടെ ചത്തുപൊങ്ങിയത് വാർത്തയായിരുന്നു. ശക്തമായ ജനകീയ പ്രതിഷേധത്തെ തുടർ‌ന്ന് ഫാക്ടറി പിന്നീട് അടച്ചുപൂട്ടി. ചാലിയാറിനെ മലിന വിമുക്തമാക്കാനുള്ള ശ്രമങ്ങൾ‌ വിവിധ തലങ്ങളിൽ നടന്നു വരുന്നു.

കോടമ്പുഴയിലെ  ഒട്ടേറെ പ്രദേശങ്ങളിൽ നിന്നും മഴവെള്ളം ചാലിയാറിലേക്ക് ഒഴുക്കിവിടുന്നതിൽ പ്രധാനിയാണ് നമ്മുടെ കുനിയിൽ തോട്. പരുത്തിപാറ, താഴെപാറ, കൊയ്ത്തല പാടം, ചേടക്കൽ, മുതാംപറമ്പത്ത്, ചുള്ളി പറമ്പ് ,നീ രോൽപ്പിൽ, കണ്ടംകുളം, കുപ്പാമoത്തിൽ, മുള്ളാശ്ശേരി, വൈലാശ്ശേരി, പള്ളിമേത്തൽ, പള്ളിത്താഴം, ചാത്തം പറമ്പ് ,കള്ളി വളവ്, പഴനിൽ പ്പടി, പാറന്മൽ, പുളിയക്കോട്ട്, മoത്തിൽ താഴം, തുടങ്ങി വിവിധ പ്രദേശങ്ങളിൽ നിന്നും മഴവെള്ളം ഈ തോടിലൂടെയാണ് അങ്ങ് ചാലിയാർ പുഴയിൽ എത്തുന്നത്.പണ്ട് കാലങ്ങളിൽ ഈ തോടിൻ്റെ ഇരുവശത്തും നെൽകൃഷിയും മറ്റു കൃഷികളും ധാരാളമായി ചെയ്തു പോന്നിരുന്നു. ഈ കൃഷിക്ക് ആവശ്യമായ വെള്ളം ഈ തോട്ടിൽ സംഭരിച്ചു വെച്ചിരുന്നു. മേൽ പറഞ്ഞ പ്രദേശങ്ങളിൽ ഉയർന്ന പ്രദേശങ്ങളിലെ മഴവെള്ളം ഒഴുക്കിവിടുന്നതിൽ പ്രധാന റോളായിരുന്നു ഈ തോടിന് - പല പ്രദേശങ്ങളെയും വെള്ളപൊക്കത്തിൽ നിന്നും സംരക്ഷിച്ചു പോന്നിരുന്നതും കുനിയിൽ തോടുതന്നെ.

കോടമ്പുഴ എൽ.പി- സ്ക്കൂളിൻ്റെ പിറകു വശത്തുള്ള ഏക്കർകണക്കിനു വരുന്ന വയലുകളിൽ നിന്നും മഴവെള്ളം കുനിയിൽ തോട്ടിലൂടെ യാണ് ഒഴുകിയിരുന്നത്.ഈ തോട് ആരംഭിക്കുന്നതും ഇവിടെ നിന്നു തന്നെയാണ്.രേഖകൾ പ്രകാരം ഇവിടെ നിന്നും ആരംഭിച്ച് കോടമ്പുഴ തോട്ടുങ്ങലിന്ന് സമീപം ചാലിയാറിൽ പുഴയിൽ  തന്നെയാണ് അവസാനിക്കുന്നത്.

പണ്ട് കാലത്ത് വാഹന സൗ കര്യമില്ലാത്ത കാലത്ത് വലിയ തോണി ( നമ്പർ തോണിയെന്നാണ് പേര് ) യിലാണ് നമ്മുടെ വിവിധ പ്രദേശങ്ങളിലേക്ക് കല്ല്, മണ്ണ്, മണൽ എന്നിവ ചാലിയാറിലൂടെ ഈ തോട്ടിലൂടെ യാണ് കൊണ്ടു വന്നിരുന്നത്. എന്ന് പഴമക്കാർ പറഞ്ഞു. വലിയ വീതിയിലായിരുന്നു ഇതിൻ്റെ വ്യാപ്തി തോടിൻ്റെ ഇരുകരകളും പ്രാദേശിക ഭരണകൂടങ്ങൾ ഒന്നര ഫുട്ടിലധികം (50 cm) വീതിയിൽ കെട്ടി സംരക്ഷിച്ചിരുന്നു.




</doc>
<doc id="412712" url="https://ml.wikipedia.org/wiki?curid=412712" title="ഡോയി ഖുൻ ടാൻ ദേശീയോദ്യാനം">
ഡോയി ഖുൻ ടാൻ ദേശീയോദ്യാനം

ഡോയി ഖുൻ ടാൻ ദേശീയോദ്യാനം വടക്കൻ തായ്‌ലാന്റിലെ ലംഫൻ, ലംപങ് എന്നീ പ്രവിശ്യകളിൽ ഖുൻ ടാൻ പർവ്വതമേഖലകളിലെ രണ്ടുവശങ്ങളിലായിട്ടാണ് സ്ഥിതിചെയ്യുന്നത്. 1975 -ൽ നിലവിൽ വന്ന IUCN കാറ്റഗറി V ൽ ഉൾപ്പെടുത്തിയിട്ടുള്ള തായ്‌ലാന്റിലെ പത്താമത്തെ ദേശീയോദ്യാനമായ "ഡോയി ഖുൻ ടാൻ ദേശീയോദ്യാനം" 255.29 ചതുരശ്രകിലോമീറ്റർ വിസ്തീർണ്ണത്തിൽ സമുദ്രനിരപ്പിൽ നിന്ന് 373 മീറ്റർ ഉയരത്തിൽ സ്ഥിതിചെയ്യുന്നു. 1,352 മീറ്റർ നീളമുള്ള തായ്‌ലാന്റിലെ ഏറ്റവും നീളമേറിയ റെയിൽപ്പാത കടന്നുപോകുന്ന തുരങ്കം ഈ ദേശീയോദ്യാനത്തിന്റെ ഏറ്റവും വലിയ സവിശേഷതയാണ്.




</doc>
<doc id="412713" url="https://ml.wikipedia.org/wiki?curid=412713" title="മി പിങ് ദേശീയോദ്യാനം">
മി പിങ് ദേശീയോദ്യാനം

മി പിങ് ദേശീയോദ്യാനം വടക്കൻ തായ്‌ലാന്റിലെ ലംഫൻ, ചിയാങ് മായി, ടക്ക് എന്നീ പ്രവിശ്യകളിൽ തനോൻ തോങ് ചായി മേഖലയുടെ തെക്കെ അറ്റത്ത് സ്ഥിതിചെയ്യുന്നു. 1981-ൽ നിലവിൽ വന്ന IUCN കാറ്റഗറി II ൽ ഉൾപ്പെടുത്തിയിട്ടുള്ള തായ്‌ലാന്റിലെ 1,003.75 ചതുരശ്രകിലോമീറ്റർ വിസ്തീർണ്ണമുള്ള സംരക്ഷിതമേഖലയാണിത്.പിങ് നദി, കോഹ് ലോങ് വെള്ളച്ചാട്ടം, തങ് കിക്ക്-തങ് നങ്കു പുൽത്തകിടികൾ എന്നിവ ഈ ദേശീയോദ്യാനത്തിന്റെ സവിശേഷതയാണ്.


</doc>
<doc id="412714" url="https://ml.wikipedia.org/wiki?curid=412714" title="നംടോക്ക് മി സുരിൻ ദേശീയോദ്യാനം">
നംടോക്ക് മി സുരിൻ ദേശീയോദ്യാനം

നംടോക്ക് മി സുരിൻ ദേശീയോദ്യാനം തായ്‌ലാന്റിലെ മി ഹോങ് സൺ പ്രവിശ്യയിൽ സ്ഥിതിചെയ്യുന്ന ദേശീയോദ്യാനങ്ങളിലൊന്നാണ്. വെള്ളച്ചാട്ടങ്ങൾ, ഗുഹകൾ, മലനിരകൾ എന്നിവയുൾപ്പെടുന്ന ഈ ദേശീയോദ്യാനത്തിന്റെ ഏറ്റവും വലിയ സവിശേഷത മി സുരിൻ വെള്ളച്ചാട്ടം ആണ്. 1981-ൽ നാമനിർദ്ദേശം ചെയ്യപ്പെട്ട തായ്‌ലാന്റിലെ 37 -ാമത്തെ ദേശീയോദ്യാനമാണിത്.
നംടോക്ക് മി സുരിൻ ദേശീയോദ്യാനം തായ്‌ലാന്റിലെ മി ഹോങ് സൺ പ്രവിശ്യയിൽ ഖുൻ യാം, മി ഹോങ് സൺ എന്നീ ജില്ലകളിലായി 399 ചതുരശ്രകിലോമീറ്റർ വിസ്തീർണ്ണത്തിൽ സ്ഥിതിചെയ്യുന്നു. 1,700 മീറ്റർ ഉയരത്തിൽ ഡോയി പുയി കൊടുമുടി തനോൻ തോങ് ചായി മേഖലയിൽ 300 മീറ്റർ മുതൽ 1,700 മീറ്റർ വരെ പൊക്കമുള്ള വിവിധതരം കൊടുമുടികളോടൊപ്പം ഈ ദേശീയോദ്യാനത്തിൽ സ്ഥിതിചെയ്യുന്നു.


</doc>
<doc id="412715" url="https://ml.wikipedia.org/wiki?curid=412715" title="തം പ്ല-നംടോക്ക് ഫ സുയി ദേശീയോദ്യാനം">
തം പ്ല-നംടോക്ക് ഫ സുയി ദേശീയോദ്യാനം

തം പ്ല-നംടോക്ക് ഫ സുയി ദേശീയോദ്യാനം തായ്‌ലാന്റിലെ മി ഹോങ് സൺ പ്രവിശ്യയിൽ മ്യാങ്, പങ് മഫ എന്നീ ജില്ലകളിലായി 18 കിലോമീറ്റർ വടക്കു-പടിഞ്ഞാറ് മി ഹോങ് സൺ- ൽ 630 ചതുരശ്രകിലോമീറ്റർ വിസ്തീർണ്ണത്തിൽ സ്ഥിതിചെയ്യുന്ന ദേശീയോദ്യാനമാണ്. വെള്ളച്ചാട്ടങ്ങൾ, ഗുഹകൾ, മലനിരകൾ എന്നിവ ഈ ദേശീയോദ്യാനത്തിൽ കാണപ്പെടുന്നു. 1,918 മീറ്റർ ഉയരമുള്ള ഡോയി ലാൻ കൊടുമുടി ഡീൻ ലയോ മേഖലയിൽ ഈ ദേശീയോദ്യാനത്തിൽ സ്ഥിതിചെയ്യുന്നു. ഈ ദേശീയോദ്യാനത്തിന്റെ തെക്കും പടിഞ്ഞാറും വശങ്ങളിൽ ബർമ്മയുടെ ഷാൻ, കയാഹ് എന്നീ സംസ്ഥാനങ്ങൾ സ്ഥിതിചെയ്യുന്നു.


</doc>
<doc id="412716" url="https://ml.wikipedia.org/wiki?curid=412716" title="ഡോയി ഫു ഖ ദേശീയോദ്യാനം">
ഡോയി ഫു ഖ ദേശീയോദ്യാനം

ഡോയി ഫു ഖ ദേശീയോദ്യാനം വടക്കൻ തായ്‌ലാന്റിലെ ലോങ് പ്രബങ് മേഖല, നാൻ പ്രവിശ്യ എന്നീ ഭാഗങ്ങളിലെ 8 സംസ്ഥാനങ്ങളിലായി സ്ഥിതിചെയ്യുന്നു. പ്രകൃതി വിഭവങ്ങൾ കൊണ്ട് സമൃദ്ധമായ ഈ ദേശീയോദ്യാനത്തിൽ നാൻ, പുാ എന്നീ നദികളും അതിർത്തി പങ്കിടുന്നു. ഖുൻ നാൻ ദേശീയോദ്യാനം ഈ ഉദ്യാനത്തിന്റെ വടക്കുഭാഗത്ത് സ്ഥിതിചെയ്യുന്നു. 1,980 മീറ്റർ ഉയരമുള്ള ഡോയി ഫു ഖയും ധാരാളം ഗുഹകളും ഈ ദേശീയോദ്യാനത്തിൽ സ്ഥിതിചെയ്യുന്നുണ്ട്. ആകർഷകമായ പിങ്ക് പൂക്കുലകൾ നിറഞ്ഞ ചൊംപൂ ഫു ഖ ("Bretschneidera sinensis") എന്ന സസ്യത്തിന്റെ സാന്നിദ്ധ്യം ഈ ദേശീയോദ്യാനത്തെ ചൊംപൂ ഫു ഖ ദേശീയോദ്യാനം എന്ന പേരിലും അറിയപ്പെടുന്നു. ഇതിനോടൊപ്പം ("Caryota gigas"), ("Acer wilsonii") എന്നീ അപൂർവ്വയിന സസ്യങ്ങളും ഇവിടെ കാണാൻ കഴിയുന്നു. 1,837 മീറ്റർ ഉയരമുള്ള ഡോയി ഫു വേ കൊടുമുടിയിൽ പ്രകൃതിദത്തമായ പാറ രൂപീകരണവും കാണപ്പെടുന്നു. ഈ കൊടുമുടി കയറാൻ 3 പകലും 2 രാത്രിയും എടുക്കുന്നു. പ്രതിഫലം വാങ്ങി ട്രക്കുകാരും ഈ കൊടുമുടി കയറാൻ സഹായിക്കാറുണ്ട്. 1999 ജൂൺ 17 ന് ഈ ദേശീയോദ്യാനം നിലവിൽ വന്നു. ജൈവവൈവിധ്യങ്ങൾ നിറഞ്ഞ ഈ ദേശീയോദ്യാനത്തിൽ ലോങ് പ്രബങ് മോൻടേൻ മഴക്കാടുകൾ കാണപ്പെടുന്നു. 




</doc>
<doc id="412717" url="https://ml.wikipedia.org/wiki?curid=412717" title="ഖുൻ നാൻ ദേശീയോദ്യാനം">
ഖുൻ നാൻ ദേശീയോദ്യാനം

ഖുൻ നാൻ ദേശീയോദ്യാനം തായ്‌ലാന്റിലെ ദേശീയോദ്യാനങ്ങളിലൊന്നാണിത്.




</doc>
<doc id="412718" url="https://ml.wikipedia.org/wiki?curid=412718" title="മി ചരിം ദേശീയോദ്യാനം">
മി ചരിം ദേശീയോദ്യാനം

മി ചരിം ദേശീയോദ്യാനം വടക്കൻ തായ്‌ലാന്റിലെ ലോങ് പ്രബങ് മേഖല, നാൻ പ്രവിശ്യ എന്നീ പ്രദേശങ്ങളിലെ ഒരു സംരക്ഷിത പ്രദേശമാണിത്. ഈ ദേശീയോദ്യാനത്തിലുള്ള വാ നദി ജൂലൈയ്ക്കും ഡിസംബറിനുമിടയിലുള്ള വൈറ്റ് വാട്ടർ റാഫ്റ്റിംഗ് നദിയ്ക്ക് പേരുകേട്ടതാണ്. 1961-ൽ ഈ ദേശീയോദ്യാനം നിലവിൽ വന്നു. ജൈവവൈവിധ്യങ്ങൾ നിറഞ്ഞ ഈ ദേശീയോദ്യാനത്തിൽ ലോങ് പ്രബങ് മോൻടേൻ മഴക്കാടുകൾ കാണപ്പെടുന്നു.1,652 മീറ്റർ ഉയരമുള്ള ഡോയി ഖുൻ ലാൻ ഈ ദേശീയോദ്യാനത്തിൽ കാണപ്പെടുന്ന ഉയരമുള്ള കൊടുമുടിയാണ്. മനുഷ്യക്കുരങ്ങ് പോലുള്ള ഒരു ജീവിയായ യതി ഈ പ്രദേശങ്ങളിലുള്ളതായി പറയപ്പെടുന്നു. 



</doc>
<doc id="412719" url="https://ml.wikipedia.org/wiki?curid=412719" title="സി നാൻ ദേശീയോദ്യാനം">
സി നാൻ ദേശീയോദ്യാനം

സി നാൻ ദേശീയോദ്യാനം തായ്‌ലാന്റിലെ നാൻ പ്രവിശ്യയിലെ വിയാങ് സ, ന നോയി, ന മ്യൂൻ എന്നീ ജില്ലകളിലെ നാൻ നഗരത്തിൽ നിന്ന് തെക്ക് 80 കിലോമീറ്റർ അകലത്തിൽ സ്ഥിതിചെയ്യുന്ന ദേശീയോദ്യാനമാണ്. 1,024 ചതുരശ്രകിലോമീറ്റർ വിസ്തീർണ്ണമുള്ള ഈ ദേശീയോദ്യാനത്തിൽ 1,234 മീറ്റർ ഉയരമുള്ള ഖായോ ഖുൻ ഹൂയി ഹൂക്ക് കൊടുമുടി സ്ഥിതിചെയ്യുന്നു. ഈ ദേശീയോദ്യാനത്തിൽ 60 കിലോമീറ്റർ ദൂരത്തിൽ നാൻ നദി ഒഴുകുന്നു. നാൻ നദിയ്ക്കു കുറുകെയുള്ള കീങ് ലോങ് റാഫ്റ്റിംഗ് സ്പോട്ടാണ്. 


</doc>
<doc id="412720" url="https://ml.wikipedia.org/wiki?curid=412720" title="ഡോയി ഫു നങ് ദേശീയോദ്യാനം">
ഡോയി ഫു നങ് ദേശീയോദ്യാനം

ഡോയി ഫു നങ് ദേശീയോദ്യാനം തായ്‌ലാന്റിലെ ഫയോ പ്രവിശ്യയിലെ ഡോക് ഖംടൈ, പോങ്, ചിയാങ്, മ്യുാൻ എന്നീ ജില്ലകളിൽ സ്ഥിതിചെയ്യുന്ന ദേശീയോദ്യാനമാണ്. ഫി പാൻ മേഖല, മി യോം എന്നീ രണ്ടു പർവ്വതശൃംഖലയ്ക്കിടയിടയിലാണ് ഈ ദേശീയോദ്യാനം സ്ഥിതിചെയ്യുന്നത്. ഇതിനിടയിൽ ഉള്ള പ്രദേശവും നംപി മേഖലയും സംരക്ഷിതമേഖലയല്ല. നിത്യഹരിതവനങ്ങളും, വരണ്ട ഇലപൊഴിയും കാടുകളും, ഉഷ്ണമേഖലാപ്രദേശങ്ങളിലെ അധികം ഉയരത്തിലല്ലാത്ത മഴക്കാടുകളും ഇവിടെ കാണപ്പെടുന്നു. 1,202 മീറ്റർ ഉയരമുള്ള ഡോയി ഫു നങ് കൊടുമുടിയിൽ നിന്നാണ് ഈ ദേശീയോദ്യാനത്തിന് ഈ പേര് ലഭിച്ചത്. ഈ പർവ്വതത്തിൽ യോം നദിയുടെ രണ്ട് പോഷകനദികൾ ഒഴുകുന്നു. റോക്ക് ഫോർമേഷനും, നംടോക് താൻ സവൻ, നംടോക് ടോൺ ഫുങ് എന്നീ രണ്ടു വെള്ളച്ചാട്ടങ്ങളും ഈ ദേശീയോദ്യാനത്തിൽ കാണപ്പെടുന്നു. 



</doc>
<doc id="412722" url="https://ml.wikipedia.org/wiki?curid=412722" title="ഡോയി ഫ ഹോം പോക് ദേശീയോദ്യാനം">
ഡോയി ഫ ഹോം പോക് ദേശീയോദ്യാനം

ഡോയി ഫ ഹോം പോക് ദേശീയോദ്യാനം തായ്‌ലാന്റിലെ ദേശീയോദ്യാനങ്ങളിലൊന്നാണിത്.



</doc>
<doc id="412723" url="https://ml.wikipedia.org/wiki?curid=412723" title="മി യോം ദേശീയോദ്യാനം">
മി യോം ദേശീയോദ്യാനം

മി യോം ദേശീയോദ്യാനം തായ്‌ലാന്റിലെ ഫ്രെ പ്രവിശ്യയിൽ സ്ഥിതിചെയ്യുന്ന ദേശീയോദ്യാനമാണ്. യോം നദി ഈ ദേശീയോദ്യാനത്തിലൂടെ ഒഴുകുന്നു. ഈ പർവ്വതമേഖല നല്ല വളക്കൂറുള്ള പ്രദേശമാണ്. ഇവിടെ പ്രകൃതിദത്തമായി തേക്കിൻമരങ്ങൾ വളരുന്നു.

ഫി പാൻ നാം പർവ്വതമേഖലയിൽ കാണപ്പെടുന്ന ഈ ദേശീയോദ്യാനത്തിൽ ഈർപ്പം നിറഞ്ഞ നിത്യഹരിതവനങ്ങളും, വരണ്ട ഇലപൊഴിയും കാടുകളും, തേക്കിൻ വനങ്ങളും കാണപ്പെടുന്നു. യോം നദിയിൽ കീങ് സൂയ ടെൻ ഡാം സ്ഥിതിചെയ്യുന്നു. ഡാം തെക്കുഭാഗത്തുള്ള ഉദ്യാനപ്രദേശത്തെ ധാരാളം വനമേഖലകൾ നശിക്കാനിടയായി.

ആന, മൗണ്ടൻ ഗോട്ട്, കേഴമാൻ, ഏഷ്യൻ ബ്ലാക്ക് ബിയർ, വാർത്തോഗ്, മുയൽ മുതലായവയും ഈ ദേശീയോദ്യാനത്തിൽ കാണപ്പെടുന്നു. 


</doc>
<doc id="412724" url="https://ml.wikipedia.org/wiki?curid=412724" title="ലം നം നാൻ ദേശീയോദ്യാനം">
ലം നം നാൻ ദേശീയോദ്യാനം

ലം നം നാൻ ദേശീയോദ്യാനം തായ്‌ലാന്റിലെ , ഉട്ടരാഡിറ്റ് പ്രവിശ്യയിലെ ത പ്ല, നാം പറ്റ് ജില്ലകളിലും ഫ്രെ പ്രവിശ്യയിൽ മ്യുാങ് ജില്ലയിലെ ഉട്ടരാഡിറ്റ് നഗരത്തിൽ സ്ഥിതിചെയ്യുന്ന 999 ചതുരശ്രകിലോമീറ്റർ വിസ്തീർണ്ണമുള്ള ദേശീയോദ്യാനമാണ്. ഈ ദേശീയോദ്യാനത്തിൽ പാറകൾ നിറഞ്ഞ മലകളും സിരികിറ്റ് അണക്കെട്ടിന്റെ ജലസംഭരണിയും കാണപ്പെടുന്നു. 1,350 മീറ്റർ ഉയരമുള്ള ഫു ഫയ ഫൊ കൊടുമുടി ഫി പാൻ നാം മേഖലയിൽ കാണപ്പെടുന്നു. 

ഈ ദേശീയോദ്യാനത്തിലുള്ള ചെറിയ ദ്വീപിലേയ്ക്ക് സിരികിറ്റ് അണക്കെട്ടിന്റെ ജലസംഭരണിയിൽ കൂടി ബോട്ടുകളിൽ വിനോദയാത്രാസൗകര്യവും ഉണ്ട്. ചോങ് തോങ് വെള്ളച്ചാട്ടവും ഈ ദേശീയോദ്യാനത്തിന്റെ സവിശേഷതയാണ്. 


</doc>
<doc id="412725" url="https://ml.wikipedia.org/wiki?curid=412725" title="ഫു സോയി ദയോ ദേശീയോദ്യാനം">
ഫു സോയി ദയോ ദേശീയോദ്യാനം

ഫു സോയി ദയോ ദേശീയോദ്യാനം തായ്‌ലാന്റിലെ ഉട്ടരാഡിറ്റ് പ്രവിശ്യയിലെ നാം പറ്റ് ജില്ലയിലും, ചാറ്റ് ട്രക്കൻ ജില്ലയിലെ ഫിറ്റ്സാനനുലോകിലും സ്ഥിതിചെയ്യുന്ന ദേശീയോദ്യാനമാണ്. 2008-ൽ 109-ാമത്തെ ദേശീയോദ്യാനമായി ഇത് നിലവിൽ വന്നു. 2,120 മീറ്റർ ഉയരമുള്ള ഫു സോയി ദയോ പർവ്വതവും ഫു സോയി ദയോ വെള്ളച്ചാട്ടവും ഇവിടെ കാണപ്പെടുന്നു. 




</doc>
<doc id="412726" url="https://ml.wikipedia.org/wiki?curid=412726" title="ത ഫ്രയ ദേശീയോദ്യാനം">
ത ഫ്രയ ദേശീയോദ്യാനം

തായ്‌ലാന്റിന്റെ കിഴക്കേയറ്റത്തുള്ള സങ്കംഫീങ് മേഖലയിലും ഈ മലനിര തൊട്ടുനിൽക്കുന്ന ഡൻഗ്രെക്ക് മേഖലയിലും തായ്-കംബോഡിയൻ അതിർത്തിയ്ക്കടുത്തായും സ്ഥിതിചെയ്യുന്ന ഒരു ദേശീയോദ്യാനമാണ് ത ഫ്രയ ദേശീയോദ്യാനം (അംഗലേയം:"Ta Phraya National Park") () . ട ഫ്രയ ജില്ലയിലും, സ കീയോ പ്രവിശ്യയിലും, ബാൻ ക്രറ്റ്, നോൺ ഡിൻ ഡീങ്, ലഹൻ സായി ജില്ല, ബുരിറാം പ്രവിശ്യ എന്നിവിടങ്ങളിലും ഈ ദേശീയോദ്യാനം വ്യാപിച്ചു കിടക്കുന്നു. പങ് സിഡ ദേശീയോദ്യാനത്തിന്റെ കിഴക്ക് ഭാഗത്തായിട്ടാണ് 1996-ൽ നിലവിൽ വന്ന ഈ ദേശീയോദ്യാനം സ്ഥിതിചെയ്യുന്നത്. 206–579 മീറ്റർ സമുദ്രനിരപ്പിൽ നിന്ന് ഉയർന്ന് സ്ഥിതിചെയ്യുന്ന ഈ ദേശീയോദ്യാനത്തിൽ ഖായോ പ്രാൻ നട്ട് പർവ്വതവും കാണപ്പെടുന്നു. പ്രസറ്റ് ഖായോ ലോൻ പ്രദേശത്ത് നശിപ്പിക്കപ്പെട്ട പുരാതന ഖ്മെർ ക്ഷേത്രത്തിന്റെ അവശിഷ്ടങ്ങൾ കാണപ്പെടുന്നു. 




</doc>
<doc id="412727" url="https://ml.wikipedia.org/wiki?curid=412727" title="പ ഹിൻ ങ്കം ദേശീയോദ്യാനം">
പ ഹിൻ ങ്കം ദേശീയോദ്യാനം

പ ഹിൻ ങ്കം ദേശീയോദ്യാനം തായ്‌ലാന്റിലെ ചയ്യാഫും പ്രവിശ്യയിൽ സ്ഥിതിചെയ്യുന്ന ദേശീയോദ്യാനമാണ്. "ഹിൻ ങ്കം" എന്നാൽ "ബ്യൂട്ടിഫുൾ സ്റ്റോൺ" എന്നും "പ" എന്നാൽ "വനം" എന്നുമാണ് അർത്ഥം. ഈ ഉദ്യാനത്തിന്റെ പടിഞ്ഞാറുഭാഗത്തുള്ള അപൂർവ്വമായ റോക്ക് ഫോർമേഷനാണ് ഈ ദേശീയോദ്യാനത്തിന് ഈ പേരു ലഭിക്കാനിടയാക്കിയത്. മണ്ണൊലിപ്പ് വലിയ പാറകൾക്ക് രൂപവ്യത്യാസം വരുത്താനിടയാക്കിയിട്ടുണ്ട്. 

1985-ൽ ടെപ് സാറ്റിറ്റ് ഫോറസ്ട്രി ഡിപ്പാർട്ട്മെന്റ് ഈ പ്രദേശത്തെ ആദ്യമായി സർവ്വേ നടത്തുകയും ഇതിന്റെ സംരക്ഷണത്തിനായി ശുപാർശ നടത്തുകയും ചെയ്തു. 1986-ൽ അപൂർവ്വമായ റോക്ക് ഫോർമേഷനുള്ള പ്രദേശത്ത് 10 ചതുരശ്രകിലോമീറ്റർ വിസ്തീർണ്ണത്തിൽ പ ഹിൻ ങ്കം ദേശീയോദ്യാനം സൃഷ്ടിക്കപ്പെട്ടു. 1993-ൽ തായ്‌ലാന്റിലെ വനം വകുപ്പുവിഭാഗം ചുറ്റുമുള്ള പ്രദേശങ്ങളിൽ കൂടുതൽ സർവ്വേ നടത്തുകയും ഇതിനെ ദേശീയോദ്യാനമാക്കി മാറ്റുകയും ചെയ്തു. 1994 സെപ്തംബർ 19 ന് ഈ ദേശീയോദ്യാനം 112 ചതുരശ്രകിലോമീറ്റർ വിസ്തീർണ്ണമുള്ള പ്രദേശമാക്കി മാറ്റി. 2007-ൽ ഇതിനെ ഔദ്യോഗികമായി ദേശീയോദ്യാനമായി പ്രഖ്യാപിക്കുകയും ചെയ്തു. 



</doc>
<doc id="412729" url="https://ml.wikipedia.org/wiki?curid=412729" title="തറ്റ് ടോൺ ദേശീയോദ്യാനം">
തറ്റ് ടോൺ ദേശീയോദ്യാനം

തറ്റ് ടോൺ ദേശീയോദ്യാനം തായ്‌ലാന്റിലെ ചയ്യാഫും പ്രവിശ്യയിലെ മ്യാങ് ചയ്യാഫും ജില്ലയിലുള്ള ലീൻ ഖ പർവ്വതമേഖലയിൽ സ്ഥിതിചെയ്യുന്ന 217 ചതുരശ്രകിലോമീറ്റർ വിസ്തീർണ്ണമുള്ള ദേശീയോദ്യാനമാണ്. 1980 ഡിസംബർ 31 ന് 23-ാമത്തെ ദേശീയോദ്യാനമായി ഇതിനെ നാമനിർദ്ദേശം ചെയ്തു. ഫു കസെറ്റ്, ഫു ഡീ, ഫു യൂക്ക് എന്നീ മൂന്നു കൊടുമുടികൾ ഈ ദേശീയോദ്യാനത്തിൽ സ്ഥിതിചെയ്യുന്നു. ഈ ദേശീയോദ്യാനത്തിലെ പ്രധാന ആകർഷണം ടറ്റ് ടോൺ വെള്ളച്ചാട്ടമാണ്. ഈ വെള്ളച്ചാട്ടത്തിന് 6 മീറ്റർ ഉയരമാണുള്ളതെങ്കിലും മേയ് മുതൽ ഒക്ടോംബർ വരെയുള്ള മഴക്കാലത്ത് 50 മീറ്റർ വരെ ഉയരം കാണപ്പെടുന്നു. ടറ്റ് ഫ, ഫ ലങ്, ഫ സോങ് ചൻ എന്നീ വെള്ളച്ചാട്ടങ്ങളും ഇവിടെ കാണപ്പെടുന്നു. 


</doc>
<doc id="412732" url="https://ml.wikipedia.org/wiki?curid=412732" title="നം ഫോങ് ദേശീയോദ്യാനം">
നം ഫോങ് ദേശീയോദ്യാനം

നം ഫോങ് ദേശീയോദ്യാനം തായ്‌ലാന്റിലെ ഖോൻ കീൻ, ചയ്യാഫും എന്നീ പ്രവിശ്യയിൽ സ്ഥിതിചെയ്യുന്ന ദേശീയോദ്യാനമാണ്. റോക്ക് ഫോർമേഷൻ കൊണ്ടും ഉബോൾ രത്ന അണക്കെട്ട് ജലസംഭരണി കൊണ്ടും ഈ ഉദ്യാനത്തെ രണ്ട് ഭാഗങ്ങളായി വേർതിരിക്കുന്നു. നം ഫോങ് നദിയിൽ നിന്നാണ് ഈ ദേശീയോദ്യാനത്തിന് ഈ പേരു ലഭിക്കാനിടയാക്കിയത്. ഖോൻ ഖീൻ പ്രവിശ്യയിലെ ഖോൻ ഖീൻ നഗരത്തിൽ നിന്ന് 50 കിലോമീറ്റർ അകലത്തിലും ഉബോൾ രത്ന, ഖോൻ കീൻ, ബാൻ ഫങ്, നോങ് റൂയ, മഞ്ച ഖിരി, ഖോക്ക് ഫോ ചായി എന്നീ ജില്ലകളിലും ചയ്യാഫും പ്രവിശ്യയിലെ ബാൻ തീൻ, കീങ് ഖ്റോ എന്നീ ജില്ലകളിലും ആയി 197 ചതുരശ്രകിലോമീറ്റർ വിസ്തീർണ്ണത്തിൽ ഈ ദേശീയോദ്യാനം സ്ഥിതിചെയ്യുന്നു. 



</doc>
<doc id="412733" url="https://ml.wikipedia.org/wiki?curid=412733" title="ഫു കയോ- ഫു ഫാൻ ഖം ദേശീയോദ്യാനം">
ഫു കയോ- ഫു ഫാൻ ഖം ദേശീയോദ്യാനം

ഫു കയോ- ഫു ഫാൻ ഖം തായ്‌ലാന്റിലെ ഖോൻ കീൻ, നോങ് ബ്വാ ലംഫു എന്നീ പ്രവിശ്യകളിൽ ഖോൻ കീൻ നഗരത്തിന്റെ വടക്കു-പടിഞ്ഞാറ് നിന്ന് 60 കിലോമീറ്റർ അകലത്തിലും സ്ഥിതിചെയ്യുന്ന 322 ചതുരശ്രകിലോമീറ്റർ വിസ്തീർണ്ണമുള്ള ഒരു ദേശീയോദ്യാനമാണ്. 1985 ന് 50-ാമത്തെ ദേശീയോദ്യാനമായി ഇതിനെ നാമനിർദ്ദേശം ചെയ്തു. റോക്ക് ഫോർമേഷൻ, ഉബോൾ രത്ന അണക്കെട്ട് ജലസംഭരണി, വെള്ളച്ചാട്ടങ്ങൾ എന്നിവ കൊണ്ട് രണ്ട് ഭാഗങ്ങളായി ഈ പർവ്വതോദ്യാനത്തെ വേർതിരിക്കുന്നു. 


</doc>
<doc id="412735" url="https://ml.wikipedia.org/wiki?curid=412735" title="ഫു ഫ മാൻ ദേശീയോദ്യാനം">
ഫു ഫ മാൻ ദേശീയോദ്യാനം

ഫു ഫ മാൻ ദേശീയോദ്യാനം തായ്‌ലാന്റിലെ ഖോൻ കീൻ പ്രവിശ്യയിലെ ഫു ഫ മാൻ, ചും ഫി എന്നീ ജില്ലകളിലും ലോയി പ്രവിശ്യയിലെ ഫു ക്രാഡ്യെങ് ജില്ലയിലുമായി 350 ചതുരശ്രകിലോമീറ്റർ വിസ്തീർണ്ണത്തിൽ 200 - 800 മീറ്റർ വരെ സമുദ്രനിരപ്പിൽ നിന്നുയർന്ന് ഈ ദേശീയോദ്യാനം സ്ഥിതിചെയ്യുന്നു. ഈ ദേശീയോദ്യാനത്തിൽ കാണപ്പെടുന്ന 10 കിലോമീറ്റർ നീളമുള്ള ഖ്ലാങ് ഖായോ ഗുഹയിൽ നിന്ന് ധാരാളം വവ്വാലുകൾ സൂര്യാസ്തമയ സമയത്ത് ഇവിടെ നിന്ന് പറക്കുന്നത് കാണാം. സ്റ്റലഗ്മൈറ്റ്, സ്റ്റലക്റ്റൈറ്റ് ഫോർമേഷൻ ഗുഹകൾ ഇവിടത്തെ സവിശേഷതയാണ്. 2,000 വർഷങ്ങൾക്കുമുമ്പുണ്ടായിരുന്ന ലായി തീങ് ഗുഹയും പാറകൊണ്ടു നിർമ്മിതമായ ഗുഹയിൽ പുരാതന ഗുഹാചിത്രങ്ങളും ഇവിടെ കാണപ്പെടുന്നു. 


</doc>
<doc id="412736" url="https://ml.wikipedia.org/wiki?curid=412736" title="ഫു വിയങ് ദേശീയോദ്യാനം">
ഫു വിയങ് ദേശീയോദ്യാനം

ഫു വിയങ് ദേശീയോദ്യാനം വടക്കു-കിഴക്കൻ തായ്‌ലാന്റിലെ ഖോൻ കീൻ പ്രവിശ്യയിൽ ഫു വിയാങ് ജില്ലയിലും ഖോൻ കീൻ നഗരത്തിൽ നിന്ന് 85 കിലോമീറ്റർ അകലത്തിലും 325 ചതുരശ്രകിലോമീറ്റർ വിസ്തീർണ്ണമുള്ള ദേശീയോദ്യാനമാണ്. ലോകത്തിലെ ഏറ്റവും വലിയ ദിനോസറുകളുടെ ശവപറമ്പുകൂടിയായ ഈ ദേശീയോദ്യാനം അറിയപ്പെടുന്ന ദിനോസറുകളുടെ അസ്ഥികളുള്ള പാലിയന്റോളജിക്കൽ കേന്ദ്രമാണ്. 1996-ൽ അവശേഷിക്കുന്ന കാർണിവോറസ് തണ്ടർ ലിസാർഡുകൾ ("Siamotyrannus isanensis") ഖനനത്തിനുവേണ്ടി കുഴിച്ച കുഴികളിൽ കാണപ്പെടുന്നു. ഫു വിയങ് മ്യൂസിയം ഈ ദേശീയോദ്യാനത്തിൽ സ്ഥിതിചെയ്യുന്നു. ഫു ഫാൻ മലനിരകളും ഈ ദേശീയോദ്യാനത്തിൽ കാണപ്പെടുന്നു.


</doc>
<doc id="412737" url="https://ml.wikipedia.org/wiki?curid=412737" title="ഫു ക്രഡ്യുങ് ദേശീയോദ്യാനം">
ഫു ക്രഡ്യുങ് ദേശീയോദ്യാനം

ഫു ക്രഡ്യുങ് ദേശീയോദ്യാനം തായ്‌ലാന്റിലെ ലോയി, ആംഫോയ് ഫു ക്രഡ്യുങ് എന്നീ പ്രവിശ്യയിൽ സ്ഥിതിചെയ്യുന്ന അറിയപ്പെടുന്ന ദേശീയോദ്യാനമാണ്.1962 നവംബർ 23 ന് ഖാവോ യായി നാഷണൽ പാർക്കിനുശേഷം തായ്‌ലാന്റിലെ രണ്ടാമത്തെ ദേശീയോദ്യാനമായി ഫു ക്രഡ്യുങ് ദേശീയോദ്യാനത്തെ ഔദ്യോഗികമായി പ്രഖ്യാപിച്ചു. ജൂൺ മുതൽ സെപ്തംബർ വരെയുള്ള മഴക്കാലത്ത് ഈ ദേശീയോദ്യാനം അടച്ചിടുന്നു.



</doc>
<doc id="412738" url="https://ml.wikipedia.org/wiki?curid=412738" title="ഫു ഫ തോപ് ദേശീയോദ്യാനം">
ഫു ഫ തോപ് ദേശീയോദ്യാനം

ഫു ഫ തോപ് ദേശീയോദ്യാനം തായ്‌ലാന്റിലെ തെക്ക് മുക്ദഹൻ പ്രവിശ്യയിലെ മ്യുാങ്, ഡോൻ ടാൻ എന്നീ ജില്ലകളിൽ സ്ഥിതിചെയ്യുന്ന 48.5 ചതുരശ്രകിലോമീറ്റർ വിസ്തീർണ്ണമുള്ള ദേശീയോദ്യാനമാണ്. തായ്‌ലാന്റിലെ ചെറിയ ദേശീയോദ്യാനമായ ഇവിടെ റോക്ക് ഫോർമേഷൻ, 3,000 മുതൽ 5,000 വർഷം വരെ പഴക്കമുള്ള പുരാതന ചിത്രങ്ങൾ ആലേഖനം ചെയ്തിട്ടുള്ള ഗുഹകൾ എന്നിവ കാണപ്പെടുന്നു. തം ഫ മ്യൂ ഡീങ് എന്നാൽ "ചുവന്ന കൈകൾ" അർത്ഥമാക്കുന്നത് ചുവപ്പുനിറമുള്ള ചിത്രങ്ങൾ എന്നാണ്. 420 മീറ്റർ ഉയരമുള്ള ഫു ജോങ്സി കൊടുമുടി ദേശീയോദ്യാനത്തിലെ ഏറ്റവും ഉയരം കൂടിയ ഭാഗമാണ്. 

ഫു ടം പ്ര വെള്ളച്ചാട്ടത്തിനുമുകളിലായി ഒരു ഗുഹ ഗ്രോട്ടോ കാണപ്പെടുന്നു. ഇവിടെ മൂന്നടി വിസ്താരമുള്ള ബുദ്ധപ്രതിമയും കൂടെ നൂറുകണക്കിന് തടി കൊണ്ട് നിർമ്മിച്ച ചെറിയ ബുദ്ധ പ്രതിമകളും മൃഗങ്ങളുടെ രൂപങ്ങളും കാണപ്പെടുന്നു. 


</doc>
<doc id="412740" url="https://ml.wikipedia.org/wiki?curid=412740" title="ഫു സ ഡോക്ക് ബ്വാ ദേശീയോദ്യാനം">
ഫു സ ഡോക്ക് ബ്വാ ദേശീയോദ്യാനം

ഫു സ ഡോക്ക് ബ്വാ ദേശീയോദ്യാനം തായ്‌ലാന്റിലെ അംനറ്റ് ചരിയോൺ, മുക്ദഹൻ, യാസൊതോൺ എന്നീ പ്രവിശ്യകളിലായി സ്ഥിതിചെയ്യുന്ന ദേശീയോദ്യാനമാണ്. ഉഷ്ണമേഖലാപ്രദേശങ്ങളിലെ അധികം ഉയരത്തിലല്ലാത്ത മഴക്കാടുുകളാണ് ഇവിടെ കാണപ്പെടുന്നത്. പർവ്വതമുകളിൽ വളരെക്കുറച്ച് മാത്രം വിസ്താരമുള്ള11 കല്ലുകൊണ്ടുള്ള കുളവും ഇവിടെ കാണപ്പെടുന്നു. അപൂർവ്വ ഇനത്തിൽപ്പെട്ട വർണ്ണാഭമായ താമരകൾ ഇവിടത്തെ ചതുപ്പുകളിൽ കാണപ്പെടുന്നു. നാടോടിക്കഥകളിൽപ്പറയുന്നത് ഇവിടെ ആരും താമരകൃഷി ചെയ്യുന്നില്ല അത് തനിയെ ഉണ്ടാകുന്നതാണ്. അതുകൊണ്ട് കുളങ്ങളെ ഫു സ ഡോക്ക് ബ്വാ എന്നു വിളിക്കുന്നു. ഫു സ ഡോക്ക് ബ്വാ എന്നതിന്റെ അർത്ഥം "പർവ്വതം നിറയെ താമരപ്പൂക്കൾ" എന്നാണ്. ഈ ദേശീയോദ്യാനത്തിൽ കാണപ്പെടുന്ന വലിയ ഗുഹയ്ക്ക് ചുറ്റുമായി 100 ഓളം ജനങ്ങൾ പാർക്കുന്നുണ്ട്. 1960 കളിൽ ഇവിടെയുള്ളവർ കമ്മ്യൂണിസ്റ്റ് പാർട്ടിയെ പിൻതാങ്ങുന്നവരാണ്. 386 മീറ്റർ ഉയരമുള്ള ഫു ഫ ഹോമിൽ നിന്നുനോക്കിയാൽ ഇവിടെയുള്ള റോക്ക് ടെറേസസുകൾ ആകർഷകമായകാഴ്ചയാണ്. 


</doc>
<doc id="412743" url="https://ml.wikipedia.org/wiki?curid=412743" title="ഫു ലങ്ക ഫോറസ്റ്റ് പാർക്ക്">
ഫു ലങ്ക ഫോറസ്റ്റ് പാർക്ക്

ഫു ലങ്ക ഫോറസ്റ്റ് പാർക്ക് തായ്‌ലാന്റിലെ ഫയാവോ പ്രവിശ്യയിലെ ചിയാങ്ഖം, പോങ് എന്നീ ജില്ലകളിൽ ഫി പാൻ മേഖലയിലെ ഒരു സംരക്ഷിതപ്രദേശമാണ്. 2002 മേയ് 8 ന് 12.48 ചതുരശ്രകിലോമീറ്റർ വിസ്തൃതിയിൽ ഈ ഉദ്യാനം നിലവിൽ വന്നു. ഡോയി ഫു നോം, ഡോയി ഫു ലങ്ക, ഡോയി ഹുഅ ലിങ് എന്നീമലനിരകളിൽ അതിരാവിലെ കാണപ്പെടുന്ന "സീ ഓഫ് ഫോഗ്" ആണ് ഈ ഉദ്യാനത്തിലെ ഏറ്റവും വലിയ ആകർഷണം. പുൽപ്രദേശങ്ങളുള്ള മേഖലയിൽ ഒരു സ്ത്രീകളുടെ സ്തനത്തിനോട് സാദൃശ്യമുള്ള ഒരു മലയും ഇവിടെ കാണപ്പെടുന്നുണ്ട്. 



</doc>
<doc id="412744" url="https://ml.wikipedia.org/wiki?curid=412744" title="ഫു ഫാൻ ദേശീയോദ്യാനം">
ഫു ഫാൻ ദേശീയോദ്യാനം

ഫു ഫാൻ ദേശീയോദ്യാനം തായ്‌ലാന്റിലെ വടക്ക് 25 കിലോമീറ്റർ അകലത്തിൽ കലാസിൻ പ്രവിശ്യയിലും സകൻ നഖൻ നഗരത്തിൽനിന്ന് തെക്കു-പടിഞ്ഞാറ് 25 കിലോമീറ്റർ അകലത്തിലും സ്ഥിതിചെയ്യുന്ന 664 ചതുരശ്രകിലോമീറ്റർ വിസ്തൃതിയുള്ള ദേശീയോദ്യാനമാണ്. ഐസനിലെ ഫു ഫാൻ മലനിരകളിൽ വിസ്താരമുള്ള വനമേഖല ഈ ദേശീയോദ്യാനത്തെ വേർതിരിച്ചുനിർത്തുന്നു.

മുൻകാലങ്ങളിൽ ഒറ്റപ്പെട്ട നിലയിൽ കാണുന്ന ഈ ദേശീയോദ്യാനത്തിന്റെ സ്ഥാനം കുറച്ച് മിലിട്ടറി ഗ്രൂപ്പുകൾക്ക് താവളം ഒരുക്കാൻ
സഹായിച്ചു. രണ്ടാം ലോകമഹായുദ്ധക്കാലത്ത് സേരി തായി പ്രതിരോധ പോരാളികൾ തായ് സേരി ഉപയോഗപ്പെടുത്തുകയും അവിടെയുള്ള തായ് ഗുഹകൾ ആയുധങ്ങൾ സൂക്ഷിക്കാനുപയോഗിക്കുകയും ചെയ്തിരുന്നു. 1970കളിൽ പീപ്പിൾസ് ലിബറേഷൻ ആർമി ഓഫ് തായ്ലന്റ് അവരുടെ ഒളിത്താവളമായും ഈ ദേശീയോദ്യാനത്തിനെ ഉപയോഗിച്ചിരുന്നു. 


</doc>
<doc id="412746" url="https://ml.wikipedia.org/wiki?curid=412746" title="കീങ് ടാന ദേശീയോദ്യാനം">
കീങ് ടാന ദേശീയോദ്യാനം

കീങ് ടാന ദേശീയോദ്യാനം തായ്‌ലാന്റിലെ ഉബോൻ രത്ചതനി പ്രവിശ്യയിലെ ഖോങ് ചിയാം ജില്ലയിൽ 80 ചതുരശ്രകിലോമീറ്റർ വിസ്തൃതിയിൽ വ്യാപിച്ചുകിടക്കുന്ന ദേശീയോദ്യാനമാണ്. 1981ജൂലൈ 13 ന് നിലവിൽവന്ന ഈ ദേശീയോദ്യാനം IUCN കാറ്റഗറി II വിൽപ്പെടുന്ന സംരക്ഷിതമേഖലയാണ്.ഈ ഉദ്യാനം മൺ, ഖോങ് എന്നീ നദികളാൽ ചുറ്റപ്പെട്ടുകിടക്കുന്നു. 200 മീറ്റർ ഉയരത്തിലാണ് ഈ ഉദ്യാനം സ്ഥിതിചെയ്യുന്നത്. 543 മീറ്റർ ഉയരമുള്ള ബാൻറ്റ്റഡ് കൊടുമുടിയും ഇവിടെ കാണപ്പെടുന്നു. പീഠഭൂമികളും, കീഴ്ക്കാംതൂക്കമായ കുന്നുകളും ഈ ഉദ്യാനത്തിന്റെ സവിശേഷതയാണ്. 


</doc>
<doc id="412747" url="https://ml.wikipedia.org/wiki?curid=412747" title="ഫ ടീം ദേശീയോദ്യാനം">
ഫ ടീം ദേശീയോദ്യാനം

ഫ ടീം ദേശീയോദ്യാനം തായ്‌ലാന്റിലെ ഉബോൻ രത്ചതനി പ്രവിശ്യയിലെ മേകോങ് നദിയ്ക്കരികിൽ സ്ഥിതിചെയ്യുന്ന ദേശീയോദ്യാനമാണ്. നദിയുടെ മറുഭാഗത്ത് ഫൗ ക്സിങ് തോങ് സംരക്ഷിതപ്രദേശം സ്ഥിതിചെയ്യുന്നു. ഉഷ്ണമേഖലാപ്രദേശങ്ങളിലെ അധികം ഉയരത്തിലല്ലാത്ത മഴക്കാടുകളാണ് ഇവിടെ കൂടുതലും കാണപ്പെടുന്നത്. നദീതീരത്ത് നിത്യഹരിതവനങ്ങളും കാണപ്പെടുന്നു. 3,000 വർഷം പഴക്കമുള്ള പാറകളിൽ ചിത്രങ്ങൾ ആലേഖനം ചെയ്തിട്ടുള്ള റോക്ക് ക്ളിഫ്സുകളും ഇവിടെ കാണപ്പെടുന്നു. മഷ്റൂം പാറകളും നിരവധി പൂക്കൾ നിറഞ്ഞ വലിയ പാടങ്ങളും ഇവിടത്തെ സവിശേഷതകളാണ്. 2005- ൽ പുതിയ ഇനത്തിൽപ്പെട്ട തവളയെ ("Fejervarya triora") ഈ ഉദ്യാനത്തിൽ നിന്നും കണ്ടെത്തുകയുണ്ടായി.കേഴമാൻ, സിവെറ്റ്, പന്നി, പാം സിവെറ്റ്, സെറോ, ബർമീസ് മുയൽ എന്നീ സംസ്തനികളും ഈ ഉദ്യാനത്തിൽ സംരക്ഷിക്കപ്പെടുന്നുണ്ട്. 


</doc>
<doc id="412749" url="https://ml.wikipedia.org/wiki?curid=412749" title="ഫു ചൊങ് -ന യോയി ദേശീയോദ്യാനം">
ഫു ചൊങ് -ന യോയി ദേശീയോദ്യാനം

ഫു ചൊങ് -ന യോയി ദേശീയോദ്യാനം വടക്കു-കിഴക്കൻ തായ്‌ലാന്റിലെ ഉബോൻ രത്ചതനി പ്രവിശ്യയിലെ ബന്തരിക്, ന ചാലുയ്,നം യൂൻ എന്നീ ജില്ലകളിൽ ഡാൻഗ്രെക്ക് പർവ്വതത്തിന്റെ അറ്റത്ത് സ്ഥിതിചെയ്യുന്ന ദേശീയോദ്യാനമാണ്. 1987-ൽ നിലവിൽവന്ന 686 ചതുരശ്രകിലോമീറ്റർ വിസ്തൃതിയിൽ വ്യാപിച്ചുകിടക്കുന്ന ഈ ദേശീയോദ്യാനം IUCN കാറ്റഗറി II വിൽപ്പെടുന്ന സംരക്ഷിതമേഖലയാണ്.ഉദ്യാനത്തിന്റെ അതിരുകൾ ലയോസിലും കംബോഡിയയിലുമായി വ്യാപിച്ചു കിടക്കുന്നു. ബക് ടിയോ യായി വെള്ളച്ചാട്ടം, ഫാ ഫൂങ് ക്ലിപ്സ് എന്നിവ ഈ ഉദ്യാനത്തിന്റെ പ്രകൃതിദത്തമായ സവിശേഷതകളാണ്. 2004-ൽ പുതിയ ഇനത്തിൽപ്പെട്ട തവളയെ (Fejervarya triora) ഈ ഉദ്യാനത്തിൽ നിന്നും കണ്ടെത്തുകയുണ്ടായി.



</doc>
<doc id="412750" url="https://ml.wikipedia.org/wiki?curid=412750" title="ഖ്ലോങ് ലാൻ ദേശീയോദ്യാനം">
ഖ്ലോങ് ലാൻ ദേശീയോദ്യാനം

ഖ്ലോങ് ലാൻ ദേശീയോദ്യാനം തായ്‌ലാന്റിലെ കാംഫീങ് ഫെറ്റ് പ്രവിശ്യയിൽ ഖ്ലോങ് ലാൻ, കാംഫീങ് ഫെറ്റ് എന്നീ ജില്ലകളിൽ ഡൗണ മലനിരകളിലുമായി 420 ചതുരശ്രകിലോമീറ്റർ വിസ്തൃതിയിൽ വ്യാപിച്ചുകിടക്കുന്ന ദേശീയോദ്യാനമാണ്.1,439 മീറ്റർ സമുദ്രനിരപ്പിൽ നിന്ന് ഉയർന്ന് സ്ഥിതിചെയ്യുന്ന ഈ ദേശീയോദ്യാനത്തിൽ ഖുൻ ഖ്ലോങ് ലാൻ എന്ന കൊടുമുടിയും സ്ഥിതിചെയ്യുന്നു.1985ഡിസംബർ 25 ന് തായ്‌ലാന്റിലെ 44- ാമത്തെ ദേശീയോദ്യാനമായി ഈ ഉദ്യാനം നിലവിൽവന്നു. 



</doc>
<doc id="412763" url="https://ml.wikipedia.org/wiki?curid=412763" title="ക്രോംബുക്ക്">
ക്രോംബുക്ക്

ലിനക്സ് അധിഷ്ഠിത ക്രോം ഓപ്പറേറ്റിങ് സിസ്റ്റത്തിൽ പ്രവർത്തിക്കുന്ന ലാപ്ടോപാണ് ക്രോം ബുക്ക്. ചില ക്രോംബുക്ക് ലാപ്‌ടോപ്പ് കമ്പ്യൂട്ടറുകളിൽ ഗൂഗിളിന്റെ തന്നെ മൊബൈൽ ഓപ്പറേറ്റിങ് സിസ്റ്റമായ ആൻഡ്രോയിഡ് പ്രോഗ്രാമുകളും പ്രവർത്തിക്കാനാവുന്നുണ്ട്. എയ്‌സർ കമ്പനിയും സാം‌സങ്ങും ക്രോം‌ബുക്ക് വിൽക്കുവാനുള്ള പദ്ധതി 2011 ജൂൺ 15 നുതന്നെ ആരംഭിച്ചിരുന്നു. ലാപ്‌ടോപ്പ് മോഡലുകളോടൊപ്പം തന്നെ ഇതിന്റെ ഒരു ഡസ്ക്‌ടോപ്പ് പതിപ്പും 2012 മേയ്മാസത്തിൽ പുറത്തിറക്കിയിരുന്നു. “ഓൾ-ഇൻ-വൺ“ എന്നൊരു ഉപകരണം ക്രോം‌ബെയ്‌സ് എന്നപേരിൽ 2014 ജനുവരിയിലും ഇറങ്ങിയിരുന്നു. ഇതിറക്കിയത് എൽ. ജി. ഇലക്ട്രോണിക്സ് എന്ന കമ്പനിയാണ്.

ഗൂഗിൾ നേരിട്ടും, ഗൂഗിളിനെ സഹായിക്കാമെന്നേറ്റിരിക്കുന്ന അനുബന്ധ കമ്പനികളിലൂടെയും ക്രോം‌ബുക്സ് ലാപ്‌ടോപ്പുകൾ വിപണനം ചെയ്തു വരുന്നു. ക്രോം‌ബുക്സിന്റെ ഏറ്റവും വലിയ ഉപയോക്താകളായി 2012 ഓടെ തന്നെ സ്കൂളുകൾ മാറിയിരുന്നു. ആദ്യമായി കമ്പ്യൂട്ടർ ഉപയോഗിക്കുന്നവരേയും വീട്ടിലിരിക്കുന്നവരേയും ഉൾക്കൊള്ളിച്ച് ആ വർഷം ഒക്ടോബറോടെ ഗൂഗിൾ കമ്പ്യൂട്ടർ വിതരണത്തിനായി ആസൂത്രത നീക്കങ്ങൾ (മാർക്കറ്റിങ് തന്ത്രങ്ങൾ) വിപുലീകരിച്ചിരുന്നു.

2012 ഇൽ തന്നെ സൈമൺ ഫപ്പ്സ് (Simon Phipps) എന്ന എഴുത്തുകാരൻ “നമ്മളിന്നുവരെ കണ്ടതിൽ വെച്ചേറ്റവും വിജയകരമായ ലിനക്സ് ഡെസ്ക്ടോപ്പ്/ലാപ്‌ടോപ്പാണു ക്രോം‌ബുക്സ്“ എന്നു പറഞ്ഞിരുന്നു. 2013 നവംബർ മുതൽ തന്നെ, അമേരിക്കയിൽ 1.76 മില്യൺ ക്രോം‌ബുക്സ്‌ ലാപ്‌ടോപ്പുകൾ വിൽക്കപ്പെട്ടിരുന്നു. 2016 ഇൽ വിദ്യാഭ്യാസ മാർക്കറ്റിനെ നിയന്ത്രിക്കാൻ വരെ ക്രോം‌ബുക്സ് മുൻകൈ എടുത്തിരുന്നു എന്നൊരു വിലയിരുത്തൽ വന്നിരുന്നു.

ക്ലൗഡ് സംവിധാനത്തിലാണിത് പ്രവർത്തിക്കുന്നത്. പുറമേ നിന്നും ഹാർഡ്ഡിസ്ക്കോ സോഫ്റ്റ്വെയറുകളോ ഇതിൽ ഉപയോഗിക്കാൻ സാധ്യമല്ല. ലാപ്ടോപ്പിനേക്കാൾ ബ്രൗസർ കമ്പ്യൂട്ടർ എന്നു വിളിക്കുന്നതാണ് ഉചിതം. നല്ലൊരു ലാപ്ടോപ്പ് ക്യാമറയും ഇതിലുണ്ട്. ഓരോ ഉപയോക്താവിനും 100ജിബി സംഭരണസൗകര്യം ഗൂഗിൾ തന്നെ നൽകുന്നുണ്ട്. ഫോൾഡറൂകളും അതിലുള്ള ഫയലുകളും മറ്റും ക്ലൗഡ് സെർവ്വറിലാണ് സൂക്ഷിച്ചു വെയ്ക്കുന്നത്. ഹാർഡ് ഡിസ്ക് പോലുള്ള സാമഗ്രികൾ ഇല്ലാത്തതിനാൽ ഭാരക്കുറവ് നന്നായിട്ടുണ്ട്. മൊബൈൽ പോലെ തുടർച്ചയായി ഏറെ സമയം ചാർജ് നിൽക്കുന്നു എന്നതാണ് മറ്റൊരു പ്രത്യേകത. ക്രോംബുക്കിന് മറ്റ് കമ്പ്യൂട്ടറൂകൾ പോലെ ഡസ്ക്ടോപ്പ് എന്ന തലം ഇല്ല. പെൻഡ്രൈവിൽ നിന്നും നിലവിൽ കാനുന്ന ഡസ്ക്ടോപ്പ് തലത്തിലേക്ക് ഫയൽസ് സേവ് ചെയ്തു സൂക്ഷിക്കാൻ നിർവ്വാഹമില്ല.

എക്സ്റ്റേണൽ ഹാർഡ് ഡിസ്കുകൾ, പെൻഡ്രൈവുകൾ ഒക്കെ ഘടിപ്പിച്ചാൽ അതിലുള്ള ഫയലുകൾ ഒരു വെബ് ബ്രൗസറിൽ തെളിഞ്ഞു വരുന്നു. മെമ്മറി കാർഡ് സ്‌ലോട്ട്, ഹെഡ്‌ഫോൺ ജാക്കറ്റ്, യു.എസ്.ബി. ജാക്കുകൾ, വെബ്കാം തുടങ്ങി ബാക്കിയെല്ലാ സാമഗ്രികളും ക്രോംബുക്കിലുണ്ടെങ്കിലും ബ്ലൂടൂത്ത്, ഡി.വി.ഡി. ഡ്രൈവ് എന്നിവ കമ്പ്യൂട്ടറിൽ ഇല്ല. ക്രോം മാർക്കറ്റ് എന്ന തലത്തിൽ ആയിരത്തിലേറെ പ്രോഗ്രാമുകൾ നിലവിലുണ്ട്. ഇഷ്ടാനുസരണം അവയെ ക്രോംബുക്കിൽ പ്രവർത്തിപ്പിക്കുവാൻ സാധിക്കുന്നു. ഗൂഗിളിന്റെ പ്രോഗ്രാമുകൾ മാത്രമേ ക്രോംബുക്കിൽ പ്രവർത്തിപ്പിക്കുവാൻ സാധിക്കുകയുള്ളൂ.

വിക്കിമീഡിയ ഫൗണ്ടേഷനും ഗൂഗിളും കൂടി ഇന്ത്യൻ ഭാഷാ വിക്കിപീഡിയ പ്രോജക്റ്റുകളേയും വിക്കിമീഡിയക്കാരേയും പിന്തുണയ്ക്കാൻ ഒരു പ്രോജക്ടിന് രൂപം നൽകിയിട്ടുണ്ട്. പ്രോജക്റ്റ് ടൈഗർ എന്നാണിതിന്റെ പേര്. ഗൂഗിളും വിക്കിമീഡിയ ഫൗണ്ടേഷനും ലാപ്ടോപ്പുകൾ, ഇന്റർനെറ്റ് കണക്ഷൻ ഫീസ്, ഇന്റർനെറ്റ് ഡോങ്കിൾ തുടങ്ങിയ അടിസ്ഥാന സൗകര്യങ്ങൾ ലഭ്യമാക്കുന്നതാണിത്. കൂടുതൽ സജീവമായി സംഭാവന നൽകുന്നതിനുവേണ്ടി നിലവിലുള്ള എഡിറ്റർമാർക്കായുള്ള ലാപ്ടോപ്പുകളും ഇന്റർനെറ്റ് സ്റ്റൈപ്പുകളും നൽകാനാണു പദ്ധതിയുടെ തീരുമാനം. 

50 അടിസ്ഥാന മോഡൽ ഏസർ ക്രോംബുക്ക്സിനോടൊപ്പം വിതരണത്തിനായി 100 കോൺട്രിബ്യൂട്ടർമാർക്കുള്ള ഇന്റർനെറ്റ് സ്റ്റൈപ്പുകൾ എന്നിവ കൂടി ലഭ്യമാക്കുകയാണ്. വിഭവസമാഹരണത്തോടൊപ്പം വിക്കിമീഡിയ പ്രസ്ഥാനത്തിന്റെ അഭിവൃദ്ധിക്കായി അത് ഉപയോഗപ്പെടുത്തണം എന്നൊരു ചിന്തകൂടി ഈ ലക്ഷ്യത്തിനു പുറകിൽ ഉണ്ട്. മലയാളം വിക്കിപീഡിയ കമ്മ്യൂണിറ്റിയിൽ നിന്നും 17 വിക്കിപീഡിയർ ഇതിനായി അപേക്ഷ കൊടുത്തിരുന്നു. ഇതിൽ 11 വിക്കിപ്പീഡിയർക്ക് ലാപ്ടോപ്പ് ലഭ്യമായി. വിക്കിമീഡിയ പ്രസ്ഥാനങ്ങളിൽ ഇതുവരെ നൽകിയ സേവനങ്ങൾ, സഹവിക്കിപീഡിയരുടെ സമ്മതപ്രകാരമുള്ള വോട്ടുകൾ തുടങ്ങി പലതരം നിബന്ധനകൽക്ക് ശേഷമാണ് ഓരോ ഭാഷാ വിക്കിപീഡിയകളിലുമായി ക്രോംബുക്കിനായി ഉപയോക്താക്കളെ തെരഞ്ഞെടുത്തത്.

2017 ഏപ്രിലിൽ ഇലക്ട്രോണിക് ഫ്രോണ്ടിയർ ഫൗണ്ടേഷൻ ("Electronic Frontier Foundation") ക്രോം‌ബുക്കിനെ വിലയിരുത്തി ഗൂഗിളിനെതിരെ പറഞ്ഞു രംഗത്തു വന്നിരുന്നു. കുഞ്ഞുങ്ങളുടെ ഇന്റെർനെറ്റ് സേർച്ചിങ്ങുകളും അവരുടെ സ്വകാര്യവിവരങ്ങളും പിതാക്കൾ അറിയാതെ ഗൂഗിൾ കരസ്ഥമാക്കുന്നു എന്നായിരുന്നു വാദമുഖം. ഈ പേരിൽ ഇലക്ട്രോണിക് ഫ്രോണ്ടിയർ ഫൗണ്ടേഷൻ ഫെഡറൽ കേസും കൊടുത്തിരുന്നു.


</doc>
<doc id="412770" url="https://ml.wikipedia.org/wiki?curid=412770" title="ആലിബാബയും 41 കള്ളന്മാരും">
ആലിബാബയും 41 കള്ളന്മാരും

എസ്.എൽ. പുരം സദാനന്ദൻ തിരക്കഥയും സംഭാഷണവുമെഴുതി ഹരിപോത്തന്റെ നിർമ്മാണത്തിൽ ജെ. ശശികുമാർ സംവിധാനം ചെയ്ത 1975-ൽ പുറത്തിറങ്ങിയ ചിത്രമാണ് ആലിബാബയും 41 കള്ളന്മാരും.. പ്രേം നസീർ, ജയഭാരതി, അടൂർ ഭാസി, തിക്കുറിശ്ശി തുടങ്ങിയവർ അഭിനയിച്ച ഈ ചിത്രത്തിലെ സംഗീതം ചിട്ടപ്പെടുത്തിയത് ജി. ദേവരാജനാണ്.

ആലിബാബയും 41 കള്ളന്മാരും


</doc>
<doc id="412771" url="https://ml.wikipedia.org/wiki?curid=412771" title="ഇളയഭഗവതി">
ഇളയഭഗവതി

ഒരു തെയ്യമാണ് ഇളയഭഗവതി. രോഗം വിതയ്ക്കുന്ന ഒരു ദേവതയാണു ഇളയഭഗവതിയായ ചീറൂമ്പ എന്നാണു ഐതിഹ്യം.
പൊതുവേ മൂത്തഭഗവതിയുടെ ഒരു ഉപദേവത ആയിട്ടാണു ഇളയഭഗവതിയുടെ കോലം കെട്ടുന്നത് 


</doc>
<doc id="412773" url="https://ml.wikipedia.org/wiki?curid=412773" title="ഇളവില്ലി">
ഇളവില്ലി

വനദേവത ആയി വിശ്വസിക്കപ്പെടുന്ന ഒരു തെയ്യമാണ് ഇളവില്ലി 
മേലേതലച്ചിൽ, പൂതാടി ദൈവം, പൂവിള്ളി, ഇളവില്ലി, വലപ്പിലവൻ എന്നീ തെയ്യങ്ങൾ വന ദേവതകളാണെന്നു വിശ്വസിക്കപ്പെടുന്നു. 


</doc>
<doc id="412775" url="https://ml.wikipedia.org/wiki?curid=412775" title="കരിയത്തുചാമുണ്ഡി">
കരിയത്തുചാമുണ്ഡി

മലയാളമാവിലർ കെട്ടിയാടുന്ന ഒരു തെയ്യമാണ് കരിയത്തുചാമുണ്ഡി 

</doc>
<doc id="412778" url="https://ml.wikipedia.org/wiki?curid=412778" title="പുലമാരുതൻ">
പുലമാരുതൻ

പൊട്ടൻ തെയ്യത്തിൻറെ  കൂടെ കെട്ടിയാടാറുള്ള  ഒരു  ഉപദേവതയാണ് പുലമാരുതൻ തെയ്യം . ഗ്രാമ്യമായി പൊലാരൻ എന്ന പേരിലും ഈ തെയ്യം അറിയപ്പെടുന്നു. 
പൊലാരൻ തെയ്യത്തിന്റെ മുഖപ്പാള താരതമ്യേന ചെറുതാണ്. ഒരു ചുവന്ന നാട , പൊയ്മുഖത്തിനു തൊട്ടു താഴെ കെട്ടിയിരിക്കും. പൊലാരനും മേലെരിയിൽ ഇരിക്കാറുണ്ട്.കൂടാതെ ചില തറവാടുകളിൽ പൊട്ടൻ തെയ്യത്തിന്റെ കൂടെ ഉണ്ടായിരുന്ന,പുലയസ്ത്രീ വേഷം ധരിച്ച പാർവതീസങ്കല്പത്തിലുള്ള പുലച്ചാമുണ്ഡി തെയ്യവും കെട്ടിയാടാറുണ്ട് . 


</doc>
<doc id="412781" url="https://ml.wikipedia.org/wiki?curid=412781" title="ദേവതാളി">
ദേവതാളി

ആയുർവേദത്തിൽ പലവിധ ഔഷധങ്ങളായി ഉപയോഗിച്ചുവരുന്ന ഒരു വള്ളിച്ചെടിയാണ് ദേവതാളി. . കായയ്ക്ക് നല്ല രീതിയിൽ കയ്പ്പുണ്ട്.



</doc>
<doc id="412785" url="https://ml.wikipedia.org/wiki?curid=412785" title="ലാൽ ശ്യാം ഷാ">
ലാൽ ശ്യാം ഷാ

മധ്യഭാരതത്തിലെ ഗോണ്ഡ്വാന പ്രദേശത്ത് ജനിച്ച ആദിവാസി നേതാവും രാഷ്ട്രീയപ്രവർത്തകനുമായിരുന്നു ലാൽ ശ്യാം ഷാ (1919-1988 മാർച്ച്). ഗോത്രവർഗ്ഗകുടുംബത്തിൽ ജനിച്ച ലാൽ ആദിവാസികളുടെ ചരിത്രത്തിനും സംസ്ക്കാരത്തിനും ആദരവ് ലഭിക്കണമെന്ന ആവശ്യം ഉയർത്തിപ്പിടിച്ച നേതാവായിരുന്നു. 1962ൽ ചന്ദായിൽ (ഇപ്പോഴത്തെ ചന്ദ്രാപുർ) നിന്നും ലോകസഭയിലേയ്ക്കു തിരഞ്ഞെടുക്കപ്പെട്ടിരുന്നു. അടിയന്തിരാവസ്ഥക്കാലത്ത് ഒരു വർഷത്തോളം തടവിലായിരുന്ന ശ്യാം ജയിൽമോചനത്തിനു ശേഷം "ജങ്കൽ ബച്ചാവോ മാനവ് ബച്ചാവോ" എന്ന പ്രസ്ഥാനത്തിന്റെ സജീവ പ്രവർത്തകനുമായിരുന്നു.
ഛത്തീസ്ഗഢ്, മധ്യപ്രദേശ്, തെലങ്കാന, ഒഡിഷ, ആന്ധ്രാപ്രദേശ്, മഹാരാഷ്ട്ര എന്നീ സംസ്ഥാനങ്ങളിലെ ആദിവാസിഗോത്രപ്രദേശങ്ങളെ ഒന്നിപ്പിച്ച് ഒരു രാഷ്ട്രീയഭൂപ്രദേശം രൂപീകരിക്കുവാൻ ലാൽ ശ്രമിക്കുകയുണ്ടായി.

സുദീപ് താക്കൂർ ലാൽ ശ്യാം ഷായെക്കുറിച്ചെഴുതിയ ജീവചരിത്ര ഗന്ഥമാണ് "ലാൽ ശ്യാം ഷാ"


</doc>
<doc id="412788" url="https://ml.wikipedia.org/wiki?curid=412788" title="പൗരശാസ്ത്രം">
പൗരശാസ്ത്രം

മുഴുവനായോ ഭാഗികമായോ ഔപചാരിക യോഗ്യതയില്ലാത്ത ആളുകൾ നടത്തുന്ന ശാസ്ത്രീയ ഗവേഷണമാണ് പൊതുവേ പൗരശാസ്ത്രം (സമൂഹ ശാസ്ത്രം, ആൾക്കൂട്ട ശാസ്ത്രം) എന്ന പേരിലറിയപ്പെടുന്നത്. ചിലപ്പോഴൊക്കെ ഇത് ശാസ്ത്രീയ ഗവേഷണത്തിൽ പൊതുജനം പങ്കെടുക്കുന്നതിനെയും കുറിക്കുന്നു. പങ്കാളിത്ത മേൽനോട്ടവും പങ്കാളിത്ത പ്രവർത്തനവും ഉള്ള ഗവേഷണപ്രവർത്തനങ്ങളാണിവ. 
പൗരശാസ്ത്രം എന്ന പദത്തിന് വിവിധ ഉത്ഭവങ്ങളും വ്യത്യസ്തങ്ങളായ അടിസ്ഥാന സങ്കൽപ്പങ്ങളുമുണ്ട്. 1990കളുടെ മദ്ധ്യത്തിൽ അമേരിക്കൻ ഐക്യനാടുകളിലെ റിക്ക് ബോണിയും ബ്രിട്ടണിലെ അലൻ ഇർവിനും ആദ്യമായി ഇതിനെ സ്വതന്ത്രമായി നിർവചിച്ചു. ബ്രിട്ടിഷ് സാമൂഹ്യശാസ്ത്രജ്ഞനായ അലൻ ഇർവിൻ പൗരശാസ്ത്രത്തെ "ശാസ്ത്രവും ശാസ്ത്ര നയരൂപീകരണ പ്രക്രിയയും ജനങ്ങൾക്ക് പ്രാപ്യമാകേണ്ടതിന്റെ ആവശ്യകത മുന്നിലേക്ക് കൊണ്ടുവരുന്ന, ശാസ്ത്രീയ പൗരത്വത്തിന്റെ ആശയതലം വികസിപ്പിക്കുന്ന പ്രക്രിയ" എന്നു നിർവചിച്ചു. പൗരരും ശാസ്ത്രവും തമ്മിലുള്ള ബന്ധത്തിന്റെ രണ്ട് തലങ്ങളെ തിരിച്ചുപിടിക്കാനാണ് ഇർവിൻ ശ്രമിച്ചത്. 1) ശാസ്ത്രം പൗരരുടെ ആശങ്കകളോടും ആവശ്യങ്ങളോടും പ്രതികരണക്ഷമമായിരിക്കണം 2) പൗരർക്ക് തന്നെ വിശ്വാസയോഗ്യമായ ശാസ്ത്രീയ ജ്ഞാനം ഉല്പാദിപ്പിക്കാൻ സാധിക്കണം. അമേരിക്കൻ പക്ഷിശാസ്ത്രജ്ഞനായ റിക്ക് ബോണി ഇർവിന്റെ ഉദ്യമത്തെപ്പറ്റി ബോധവാനല്ലാതെ, പൗരശാസ്ത്രത്തെ അമച്വർ പക്ഷിനിരീക്ഷകരെപ്പോലെ ശാസ്ത്രജ്ഞരല്ലാത്തവർ സ്വയം സന്നദ്ധരായി ശാസ്ത്രീയ വിവരങ്ങൾ ശേഖരിക്കുന്നതാണ് പൗരശാസ്ത്രം എന്ന് നിർവചിച്ചു. ഇതിൽ ഇർവിന്റെ സങ്കല്പത്തെ അപേക്ഷിച്ച് ശാസ്ത്രീയ ഗവേഷണത്തിൽ പൗരർക്ക് പരിമിതമായ പങ്കാണ് വിവരിക്കുന്നത്.

2014ൽ പൗരശാസ്ത്രം, പൗരശാസ്ത്രജ്ഞർ(citizen science, citizen scientists) എന്നീ പദങ്ങൾ ഓക്സ്ഫോഡ് ഇംഗ്ലീഷ് ഡിക്ഷ്ണറിയിൽ പ്രവേശിച്ചു. "ഔദ്യോഗിക ഗവേഷകരുമായി യോജിച്ചോ അവരുടെ കീഴിലോ ജനസാമാന്യം ചെയ്യുന്ന ശാസ്ത്രീയ പ്രവൃത്തി" എന്നാണ് "Citizen science" എന്ന വാക്കിനെ നിർവചിച്ചിട്ടുള്ളത്. "Citizen scientist" നെ (a) "വിശാലമായ സമൂഹത്തിന്റെ ഉത്തമതാല്പര്യത്തെ സംരക്ഷിക്കുക എന്ന ഉത്തരവാദിത്ത ബോധത്തോടെ പ്രവർത്തിക്കുന്ന ശാസ്ത്രജ്ഞ/ശാസ്ത്രജ്ഞൻ(ഇപ്പോൾ അപൂർവമാണ്); അല്ലെങ്കിൽ (b) "ഔദ്യോഗിക ശാസ്ത്രജ്ഞരുടെ കൂടെയോ നിർദ്ദേശങ്ങൾക്കനുസരിച്ചോ ശാസ്ത്ര സ്ഥാപനങ്ങളുടെ കീഴിലോ ശാസ്ത്രീയ പ്രവൃത്തിയിൽ ഏർപ്പെടുന്ന ജനസാമാന്യത്തിലെ ഒരു അംഗം; അമച്വർ ശാസ്ത്രജ്ഞ/ശാസ്ത്രജ്ഞൻ. 1979 ഒക്ടോബറിൽ New Scientist inഎന്ന മാസികയിലെ UFOകളെക്കുറിച്ചുള്ള ഒരു ലേഖനത്തിലാണ് "citizen scientist" എന്ന പദം ആദ്യമായി ഉപയോഗിച്ചത്.

ആർ. കെർസൻ എം.ഐ.ടി ടെക്നോളജി റിവ്യൂ എന്ന മാസികയിൽ പൗരശാസ്ത്രം എന്ന വാക്ക് 1989ൽ ഉപയോഗിച്ചിരിക്കുന്നതായി വിൽസൺ സെന്ററിനു വേണ്ടിയുള്ള "പൗരശാസ്ത്രവും നയവും: ഒരു യൂറോപ്യൻ കാഴ്ചപ്പാട്" എന്ന നയരേഖയിൽ പറയുന്നുണ്ട്. അമ്ലമഴയെക്കുറിച്ചുള്ള ബോധവൽക്കരണ പരിപാടിയിൽ ഓഡുബോൺ സൊസൈറ്റിയെ സഹായിക്കാനായി അമേരിക്കയിലെമ്പാടുമുള്ള 225 സന്നദ്ധപ്രവർത്തകർ മഴവെള്ളത്തിന്റെ സാമ്പിളുകൾ ശേഖരിച്ച് അമ്ലതയുണ്ടോയെന്ന് പരിശോധിക്കുകയും സംഘടനയ്ക്ക് വിവരങ്ങൾ കൊടുക്കുകയും ചെയ്തു. ഈ വിവരങ്ങൾ അമ്ലമഴ പ്രതിഭാസം വിശദീകരിക്കാൻ ഉപയോഗിക്കപ്പെട്ടു. ഈ പ്രവർത്തനം വിവരിക്കുമ്പോഴാണ് സിറ്റിസൺ സയൻസ് എന്ന പദം 1989ൽ ഉപയോഗിക്കപ്പെട്ടത്.

വ്യക്തികളോ, സംഘങ്ങളോ, സന്നദ്ധ പ്രവർത്തകരുടെ ശൃംഖലയോ ആവാം പൗരശാസ്ത്രത്തിൽ പ്രവർത്തിക്കുന്നത്. മിക്കപ്പോഴും ശാസ്ത്രജ്ഞരുമായി ചേർന്നാണ് പൊതു ലക്ഷ്യങ്ങൾ നേടാനായി പ്രവർത്തിക്കുന്നത്. മറ്റുതരത്തിൽ ചിലവേറിയതും വളരെക്കാലം കൊണ്ട് മാത്രം പൂർത്തീകരിക്കാവുന്നതുമായ പല ജോലികളും എളുപ്പത്തിൽ ചെയ്യാൻ സന്നദ്ധസേവകരുടെ വലിയ ശൃംഖല ശാസ്ത്രജ്ഞരെ സഹായിക്കുന്നു.

പല പൗരശാസ്ത്ര പരിപാടികളും ബോധവൽക്കരണവും സമൂഹത്തിലേക്ക് എത്തുക എന്നതും കൂടി സാദ്ധ്യമാക്കുന്നു. ക്ലാസ് മുറികളിലോ മ്യൂസിയങ്ങൾ പോലെ അനൗപചാരിക ഇടങ്ങളിലോ പദ്ധതികൾ നടപ്പിലാക്കാം.

കഴിഞ്ഞ നാലു ദശകങ്ങളിലായി പൗരശാസ്ത്രം ക്രമാനുഗതമായി വികസിച്ചുവന്നിട്ടുണ്ട്. പൊതുജന വിദ്യാഭ്യാസത്തിനായി ശാസ്ത്രീയമായ പ്രയോഗരീതികളും അളക്കാവുന്ന ലക്ഷ്യങ്ങളും ഉള്ളവയാണ് പുതിയ പൗരശാസ്ത്ര പദ്ധതികൾ. പ്രാഥമികമായി ബഹുജന പങ്കാളിത്തത്തിന്റെയും വലിപ്പത്തിന്റെയും പ്രാപ്യതയും കാര്യത്തിൽ,  പഴയ പൗരശാസ്ത്ര പദ്ധതികളിൽ നിന്ന് ഇന്നത്തെ പൗരശാസ്ത്ര പദ്ധതികൾ വ്യത്യസ്തമായിരിക്കുന്നു. സമീപകാലത്തെ പൗരശാസ്ത്രരംഗത്തെ വിസ്ഫോടനത്തിന് സാങ്കേതികവിദ്യയുടെ വളർച്ചയോടാണ് കടപ്പെട്ടിരിക്കുന്നത്.

ബൗദ്ധികസ്വത്തവകാശത്തിന്റെയും പദ്ധതി രൂപകൽപ്പനയുടെയും ഉൾപ്പെടെ പൗരശാസ്ത്രത്തിന്റെ നൈതികത പരിശോധിക്കുന്ന ഒട്ടേറെ പഠനങ്ങൾ പ്രസിദ്ധീകരിക്കപ്പെട്ടിട്ടുണ്ട്. (e.g.) കോർണൽ ലാബ് ഓഫ് ഓർണിത്തോളജി ആധാരമാക്കി സിറ്റിസൺ സയൻസ് അസോസിയേഷൻ, ബർലിനിലെ മ്യൂസിയം ഫർ നാറ്റുർകുന്ദെ ആധാരമാക്കി യൂറോപ്യൻ സിറ്റിസൻ സയൻസ് അസോസിയേഷൻ എന്നിവ പൗരശാസ്ത്രത്തിലെ നൈതികതയെയും അടിസ്ഥാന തത്വങ്ങളെയും അടിസ്ഥാനമാക്കി പ്രവർത്തിക്കുന്ന പ്രവർത്തക സംഘങ്ങളാണ് .

ഇന്റർനെറ്റ് വഴി ആൾക്കൂട്ടത്തെ ആശ്രയിച്ച വിവരശേഖരണത്തിന്റെ വൈദ്യശാസ്ത്ര നൈതികത ചോദ്യം ചെയ്യപ്പെട്ടിട്ടുണ്ട്. 

 Solar Stormwatch, Galaxy Zoo Supernovae, Galaxy Zoo Hubble, Moon Zoo, Old Weather, The Milky Way Project and Planet Hunters എന്നീ ഏഴ് പ്രൊജക്റ്റുകളിലെ പൗരശാസ്ത്രത്തിന്റെ സംഭാവന 2010 ൽ 180 ദിവസത്തേക്ക് നിരീക്ഷിക്കുകയുണ്ടായി. ഇവയിൽ 100,386 വ്യക്തികൾ പങ്കെടുത്ത് 129,540 മണിക്കൂർ നേരത്തെ സൗജന്യസേവനം ചെയ്യുകയുണ്ടായി.  ഒരു മണിക്കൂർ നേരത്തേക്ക് 12 ഡോളർ എന്ന നിരക്കിൽ കണക്കാക്കിയാൽ(ഗവേഷണ ശാസ്ത്രജ്ഞരുടെ അടിസ്ഥാന വേതനം), പൗരശാസ്ത്രജ്ഞരുടെ ആകെ സംഭാവന 1,554,474 ഡോളറും  ഓരോ പ്രൊജക്റ്റിനും ശരാശരി 222,068 ഡോളറും വരും.

പൗരശാസ്ത്രം എന്നത് താരതമ്യേന പുതിയ പദമാണെങ്കിലും വളരെ പഴക്കമുള്ള സമ്പ്രദായമാണ്. 20 ആം നൂറ്റാണ്ടിനു മുൻപ് ഐസക് ന്യൂട്ടൻ, ബെഞ്ചമിൻ ഫ്രാങ്ക്ലിൻ, ചാൾസ് ഡാർവിൻ തുടങ്ങിയവരെപ്പോലെ അശിക്ഷിതരോ സ്വയം മൂലധനം കണ്ടെത്തുന്നവരോ ആയ മാന്യശാസ്ത്രജ്ഞരുടെ(Gentleman scientist) കാലമായിരുന്നു. എന്നാൽ ഇരുപതാം നൂറ്റാണ്ടിന്റെ മദ്ധ്യം മുതൽ യൂണിവേഴ്സിറ്റികളും ഗവേഷണശാലകളും നിയോഗിക്കുന്ന ഗവേഷകർ ശാസ്ത്രരംഗം നിയന്ത്രിച്ചുതുടങ്ങി. Paul Feyerabend എന്ന തത്വചിന്തകൻ ശാസ്ത്രത്തിൽ വികേന്ദ്രീകരണമാവശ്യമാണെന്ന് ഉന്നയിക്കുകയുണ്ടായി. ജീവശാസ്ത്രം, പരിസ്ഥിതി ശാസ്ത്രം, പരിസ്ഥിതി സംരക്ഷണം എന്നീ മേഖലകളിൽ വിവരശേഖരണം വർഗീകരണം എന്നിവയിലാണ് പൗരശാസ്ത്രം ഏറ്റവും കൂടുതൽ സ്വാധീനിച്ചിട്ടുള്ളത് എന്നാണ് 2016 ലെ ഒരു പഠനം സൂചിപ്പിക്കുന്നത്.

അശിക്ഷിതരായ വാനനിരീക്ഷകർ ചന്ദ്രൻ, ഗ്രഹങ്ങൾ, നക്ഷത്രങ്ങൾ, ധൂമകേതുക്കൾ, ഉൽക്കമഴ, ആയ നക്ഷത്രക്കൂട്ടങ്ങൾ, താരാപഥങ്ങൾ, നെബുലകൾ എന്നിവയെ നിരീക്ഷിക്കുന്നു.

ചിത്രശലഭങ്ങളുടെ കണക്കെടുപ്പിൽ പൗരശാസ്ത്രജ്ഞർ ഇടപെടുന്ന ദീർഘമായ പാരമ്പര്യമുണ്ട്. 16 വർഷമായി കേരളത്തിലെ ആറളത്ത് വനം വകുപ്പിന്റെയും മലബാർ നാച്വറൽ ഹിസ്റ്ററി സൊസൈറ്റിയുടെയും സംയുക്ത സംരംഭമായി നടന്നു വരുന്ന വാർഷിക കണക്കെടുപ്പും ദേശാടന നിരീക്ഷണവും ഇതിന് ഉദാഹരണമാണ്. 

ശാസ്ത്രീയ ഗവേഷണങ്ങൾക്ക് പിന്തുണ നൽകുന്ന രീതിയിൽ പക്ഷിനിരീക്ഷണത്തിലെ പൗരശാസ്ത്ര പരിപാടികൾ മാറിയിട്ടുണ്ട്. കേരള പക്ഷി ഭൂപടം അടുത്ത കാലത്ത് കേരളത്തിൽ നടന്ന പ്രധാന പൗരശാസ്ത്ര പരിപാടിയാണ്. 




</doc>
<doc id="412798" url="https://ml.wikipedia.org/wiki?curid=412798" title="പ്രൊഫസർ ഷൊങ്കു">
പ്രൊഫസർ ഷൊങ്കു

സത്യജിത് റായ് (1921-1992) 1965 മുതൽ രചിച്ച ശാസ്ത്രകഥാപരമ്പരയിലെ ശാസ്ത്രജ്ഞനായ ഒരു കഥാപാത്രമാണ് പ്രൊഫസർ ഷൊങ്കു. കഥാപാത്രത്തിന്റെ പൂർണ്ണനാമം ത്രിലോകേശ്വർ ഷൊങ്കു എന്നാണ് എന്ന് കഥകളിൽ പരാമർശിക്കുന്നു.ഡോക്ടർ ത്രിപുരേശ്വർ ഷൊങ്കുവിന്റെ പുത്രനാണ് ഈ കഥാപാത്രം.

ഉസ്രി എന്ന നദീതീരത്തെ ഗിരിദി എന്ന സ്ഥലത്താണ് പ്രൊഫസറിന്റെ വസതി.പ്രഹ്ലാദ് എന്ന ഭൃത്യനും ന്യൂട്ടൺ എന്ന പേരുള്ള പൂച്ചയും ഷൊങ്കുവിനോടൊപ്പം ഉണ്ട്. ഒരു ബഹിരാകാശയാത്രികന്റെ ഡയറിക്കുറിപ്പ് എന്ന 1961 ൽ സന്ദേശ്മാസികയിൽ പ്രസിദ്ധീകരിച്ച കഥയിലാണ് ഷൊങ്കുവിനെ റായ് ആദ്യമായി അവതരിപ്പിക്കുന്നത്. ടിലു എന്നു ഓമനപ്പേരുള്ള ഷൊങ്കു ജൂൺ 16 നു ജനിച്ചെന്നും പതിനാറാം വയസിൽ ബിരുദം നേടിയെന്നും കഥകളിൽ വിവരിക്കുന്നു. രസതന്ത്രവും ഭൗതിക ശാസ്ത്രവും പഠിച്ച് ഇരുപതാമത്തെ വയസ്സിൽ സ്കോട്ടിഷ് ചർച്ച് കോളേജിൽ പ്രൊഫസ്സറായി നിയമിതനുമായെന്നും ചിത്രീകരിക്കുന്ന ഈ കഥാപാത്രത്തിനു 69 ഭാഷകൾ പരിചിതമാണ്. ആനന്ദമേള എന്ന ബാലമാസികയിൽ ഈ കൃതികൾ പ്രസിദ്ധീകരിച്ചിട്ടുണ്ട്.
ആർതർ കോനൻ ഡോയ്ലിന്റെ ഷെർലക് ഹോംസ് കൃതികളിലെ പ്രൊഫസർ ചലഞ്ചർ എന്ന കഥാപാത്രത്തിന്റെ സ്വാധീനം ഈ കൃതികളിലുണ്ടെന്നു റേ സമ്മതിച്ചിരുന്നു.



</doc>
<doc id="412839" url="https://ml.wikipedia.org/wiki?curid=412839" title="സ്റ്റീഫൻ കോൾബർട്ട്">
സ്റ്റീഫൻ കോൾബർട്ട്

ഒരു അമേരിക്കൻ കോമേഡിയനും, നടനും, ടെലിവിഷൻ അവതാരകനും, എഴുത്തുകാരനുമാണ് സ്റ്റീഫൻ ടൈറോൺ കോൾബർട്ട്(ജനനം മേയ് 13, 1964). 2005 മുതൽ 2014 വരെ കോമഡി സെൻട്രൽ ചാനലിലെ ദ കോൾബർട്ട് റിപ്പോർട്ട് എന്ന പരിപാടിയുടെ അവതാരകൻ എന്ന നിലയിലാണ് അദ്ദേഹം ശ്രദ്ധിക്കപ്പെട്ടത്. 2015 സെപ്തംബർ മുതൽ അദ്ദേഹം സിബിഎസ് ടോക്ക് ഷോ ആയ ദ ലെറ്റ് ഷോ വിത്ത് സ്റ്റീഫൻ കോൾബർട്ട് എന്ന പരിപാടി അവതരിപ്പിക്കുന്നു.

കോമഡി സെൻട്രൽ വാർത്താ പാരഡി പരമ്പര ദ ഡെയ്‌ലി ഷോയിൽ ഒരു ലേഖകൻ എന്ന നിലയിൽ കോൾബർട്ടിന്റെ പ്രവർത്തനം ശ്രദ്ധ നേടി. 2005-ൽ ദ കോൾബർട്ട് റിപ്പോർട്ട് എന്ന പരിപാടിയുടെ അവതാരകനായി ദ ഡെയ്‌ലി ഷോ വിടുകയും ചെയ്തു. ദ ഡെയ്‌ലി ഷോയുടെ വാർത്താ പാരഡി എന്ന ആശയം പിന്തുടർന്ന ദ കോൾബർട്ട് റിപ്പോർട്ടിൽ അദ്ദേഹം യാഥാസ്ഥിതിക രാഷ്ട്രീയ പണ്ഡിതന്മാരുടെ ഒരു കാരിക്കേച്ചർ പതിപ്പ് അവതരിപ്പിച്ചു. കോമഡി സെൻട്രൽ ചാനലിൽ ഏറ്റവും ഉയർന്ന റേറ്റിംഗ് ഉള്ള ഷോ ആയി ഈ പരമ്പര മാറി. പരമ്പരയുടെ പ്രശസ്തിയെ തുടർന്ന് 2006 ൽ വൈറ്റ് ഹൌസ് കറസ്പോണ്ടൻസ് അസോസിയേഷൻ ഡിന്നറിൽ ഒരു പരിപാടി അവതരിപ്പിക്കാൻ അദ്ദേഹം ക്ഷണം നേടി. കോൾബർട്ട് റിപ്പോർട്ട് അവസാനിപ്പിച്ചതിനെ തുടർന്ന്, വിരമിച്ച ഡേവിഡ് ലെറ്റർമാന്റെ പിൻഗാമിയായി 2015-ൽ സിബിഎസ് അദ്ദേഹത്തെ നിയമിച്ചു. 2017 സെപ്റ്റംബറിൽ 69ാമത് പ്രൈം ടൈം എമ്മി അവാർഡ്‌ ചടങ്ങിൻറെ അവതാരകനായി കോൾബർട്ട് എത്തി. 

ഒൻപത് പ്രൈം ടൈം എമ്മി പുരസ്കാരങ്ങൾ, രണ്ട് ഗ്രാമി അവാർഡുകൾ, രണ്ട് പീബൊഡി അവാർഡുകൾ എന്നിവ അദ്ദേഹം കരസ്ഥമാക്കി. ടൈം വാരിക 2006-ലും 2012-ലും കോൾബെർട്ടിനെ ഏറ്റവും സ്വാധീനശക്തിയുള്ള 100 പേരിൽ ഒരാളായി തിരഞ്ഞെടുക്കപ്പെട്ടു. 2007 ൽ കോൾബെർട്ടിന്റെ പുസ്തകം ഐ ആം അമേരിക്ക (ആൻഡ്‌ സൊ ക്യാൻ യു ) ന്യൂയോർക്ക് ടൈംസ് ബെസ്റ്റ് സെല്ലർ പട്ടികയിൽ ഒന്നാമത് എത്തി.




</doc>
<doc id="412848" url="https://ml.wikipedia.org/wiki?curid=412848" title="മഹാപരിനിർവാൺ എക്സ്പ്രസ്സ്">
മഹാപരിനിർവാൺ എക്സ്പ്രസ്സ്

ബൗദ്ധ തീർത്ഥാടനകേന്ദ്രങ്ങളെ ബന്ധിപ്പിച്ചുകൊണ്ട് ഓടുന്ന ഇന്ത്യയിലെ ഒരു വിനോദസഞ്ചാര തീവണ്ടിയാണ് മഹാപരിനിർവാൺ എക്സ്പ്രസ്സ് (ഇംഗ്ലീഷ്: "Mahaparinirvan Express)." 2007 മാർച്ച് 28 നാണ് ഈ ട്രെയിൻ ഐആർസിറ്റിസി പുറത്തിറക്കിയത്. 8 ദിനങ്ങളും/7 രാത്രികളും നീളമുള്ള തീർത്ഥാടനയാത്രയിൽ വടക്കേ ഇന്ത്യയിലെ പ്രധാന ബുദ്ധമതകേന്ദ്രങ്ങളിലൂടെ ഈ തീവണ്ടി കടന്നുപോകുന്നു.

ഗൗതമബുദ്ധന്റെ മഹാപരിനിർവാണവുമായി ബന്ധപ്പെട്ടാണ് തീവണ്ടിക്ക് ആ പേര് ലഭിച്ചത്. പ്രധാന ബുദ്ധമത പുണ്യകേന്ദ്രങ്ങളായ ബോധ്ഗയ, സാർനാഥ്, കുശിനഗർ, ലുംബിനി, നളന്ദ എന്നീ സ്ഥലങ്ങളെ ഈ ട്രെയിൻ ബന്ധിപ്പിക്കുന്നു

രാജധാനി എക്സ്പർസ്സിലെ കാരിയേജുകളാണ് ഈ ട്രെയിനിലും ഉപയോഗിക്കുന്നത്. പൂർണ്ണമായും വാതാനുകൂലനം ചെയ്യപ്പെട്ട ഈ ട്രെയിനിൽ ഫസ്റ്റ് ക്ലാസ്, 2 ടയർ, 3ടയർ എന്നീ ശ്രേണികൾ ലഭ്യമാണ്.




</doc>
<doc id="412853" url="https://ml.wikipedia.org/wiki?curid=412853" title="ആനന്ദമേള മാസിക">
ആനന്ദമേള മാസിക

ആനന്ദ ബസാർ പത്രിക ഗ്രൂപ്പിന്റെ നിയന്ത്രണത്തിൽ കൊൽക്കത്തയിൽ നിന്നു പ്രസിദ്ധീകരിയ്ക്കുന്ന കുട്ടികൾക്കുള്ള മാസികയാണ് ആനന്ദമേള..ഈ മാസിക 1975 മുതലാണ് പ്രസിദ്ധീകരിച്ചുതുടങ്ങിയത്.



</doc>
<doc id="412875" url="https://ml.wikipedia.org/wiki?curid=412875" title="നരളി">
നരളി

ഇന്തോ-മലേഷ്യയിലെങ്ങും കാണുന്ന ഒരു കുറ്റിച്ചെടിയാണ് നരളി. . തെക്കേ ഇന്ത്യയിൽ കാണുന്ന ഈ ചെടികൾ ആഗസ്ത് മുതൽ ഡിസംബർ വരെയുള്ള മാസങ്ങളിൽ പുഷ്പിക്കുന്നു.



</doc>
<doc id="412876" url="https://ml.wikipedia.org/wiki?curid=412876" title="ഡെസ്പിക്കബിൾ മി">
ഡെസ്പിക്കബിൾ മി

2010 ലെ ഒരു അമേരിക്കൻ ആനിമേഷൻ കോമഡി ചിത്രമാണ് ഡെസ്പിക്കബിൾ മി. യൂണിവേഴ്സൽ പിക്ചേഴ്സും ഇല്യൂമിനേഷൻ എന്റർടെയ്ൻമെൻറും ചേർന്ന് നിർമിച്ച ഈ ചിത്രം 2010 ജൂലൈ 9 ന് അമേരിക്കയിൽ പുറത്തിറങ്ങി. ഇല്യൂമിനേഷൻ എന്റർടെയ്ൻമെൻറിന്റെ ആദ്യ ചലച്ചിത്രമാണ് ഇത്. ഫ്രഞ്ച് ആനിമേഷൻ സ്റ്റുഡിയോ മാക് ഗഫ് ആണ് ഈ ചിത്രത്തിന്റെ ആനിമേഷൻ നിർവഹിച്ചത്, പിന്നീട് ഇല്യൂമിനേഷൻ എന്റർടൈൻമെന്റ് അവരെ ഏറ്റെടുത്തു. പിയറി കോഫിൻ, ക്രിസ് റെനൗഡ് എന്നിവർ ചേർന്ന സംവിധാനം നിർവഹിച്ച ചിത്രത്തിന്റെ കഥ സെർജിയോ പാബ്ലോസിന്റെ ആണ്. ചിത്രത്തിലെ മുഖ്യ കഥാപാത്രം തന്നെ സ്വയം വിശേഷിപ്പിക്കുന്ന വാക്കാണ്‌ ചിത്രത്തിൻറെ തലക്കെട്ട് സൂചിപ്പിക്കുന്നത്.

സൂപ്പർവില്ലൻ ഗ്രൂവിന്റെ ശബ്ദത്തിൽ സ്റ്റീവ് കരെൽ, എതിരാളിയായ വെക്ടറിന്റെ ശബ്ദത്തിൽ ജേസൺ സെഗൽ, ഗ്രൂ ഒരു അനാഥാലയത്തിൽ നിന്ന് ദത്തെടുക്കുന്ന 
മൂന്നു പെൺകുട്ടികൾക്ക് മിറാൻഡ കോസ്ഗ്രോവ്, ഡാന ഗയർ, എൽസി ഫിഷർ എന്നിവരും ശബ്ദം നൽകുന്നു. ഗിസയിലെ പിരമിഡ് എതിരാളിയായ വെക്ടർ മോഷ്ടിച്ചു എന്ന് മനസിലാക്കിയ ഗ്രൂ, ചന്ദ്രനെ തന്നെ മോഷ്ടിക്കുക എന്ന കുറച്ചുകൂടി വലിയ ഒരു പദ്ധതി തയാറാക്കുന്നു. 

69 ദശലക്ഷം ഡോളർ ബഡ്ജറ്റുമായി നിർമിച്ച ഈ ചിതം ലോകമെമ്പാടുമായി 546 ദശലക്ഷം ഡോളർ വരുമാനം നേടി. ഡെസ്പിക്കബിൾ മി ചലച്ചിത്രപരമ്പരക്ക് തുടക്കം കുറിച്ച ഈ ചിത്രത്തിന് ശേഷം 2013 ൽ ഡെസ്പിക്കബിൾ മി 2, 2017 ൽ ഡെസ്പിക്കബിൾ മി 3, കൂടാതെ 2015-ൽ പുറത്തിറങ്ങിയ മിനിയൻസ് എന്ന പ്രീക്വൽ
ചിത്രവും ഇറങ്ങി.  




</doc>
<doc id="412882" url="https://ml.wikipedia.org/wiki?curid=412882" title="ദേവ്‌നാർ">
ദേവ്‌നാർ

മുംബൈയിലെ ഒരു നഗരപ്രാന്തപ്രദേശമാണ് ദേവ്‌നാർ. 
പ്രശസ്ത സാമൂഹികശാസ്ത്ര വിദ്യാഭ്യാസ കേന്ദ്രമായ ടാറ്റാ ഇൻസ്റ്റിറ്റ്യൂട്ട് ഓഫ് സോഷ്യൽ സയൻസസ്, ജനസംഖ്യാശാസ്ത്രപഠനത്തിനും ഗവേഷണത്തിനുമായുള്ള ഇന്ത്യൻ ഇൻസ്റ്റിറ്റ്യൂട്ട് ഓഫ് പോപ്പുലേഷൻ സയൻസ്, ബി.എസ്.എൻ.എൽ ടെലികോം ഫാക്റ്ററി എന്നിവ ഇവിടെയാണ് സ്ഥിതി ചെയ്യുന്നത്. ഏഷ്യയിലെ ഏറ്റവും വലിയ അറവുശാല (ദേവ്‌നാർ മുനിസിപ്പൽ അബറ്റോയർ) ഇവിടെ സ്ഥിതി ചെയ്യുന്നു. മുംബൈ നഗരത്തിലെ ഏറ്റവും വലിയ മാലിന്യനിക്ഷേപകേന്ദ്രം ഇവിടെയാണ്. 
പ്രാഥമികമായി ഇതൊരു ജനവാസമേഖലയാണ്. രഹേജ അക്രോപോളിസ് പോലുള്ള മുന്തിയ പാർപ്പിടസമുച്ചയങ്ങളും, സരസ് ബാഗ്, ഉദയ് ഗിരി, വിക്രം ജ്യോതി, ദത്ത ഗുരു, ദേവ്നാർ ബാഗ്, പവർവർഘാൻ കോളനി തുടങ്ങിയ ബംഗ്ലാവുകളുടെ സമൂഹങ്ങളും രാജ് കപൂറിന്റെ ദേവ്നാർ കോട്ടേജ് പോലുള്ള നിരവധി കൊളോണിയൽ ബംഗ്ളാവുകളും ദേവ്നാറിൽ ഉണ്ട്. മുനിസിപ്പൽ സ്കൂൾ ടീച്ചർമാർക്ക് വേണ്ടിയുള്ള ടീച്ചേഴ്സ് കോളനി പോലെ സർക്കാർ കോളനികളും ഉണ്ട്.
സയൺ-പൻവേൽ ഹൈവേയുടെ ഭാഗമായ വി.എൻ. പുരവ് മാർഗ്ഗ് ദേവ്നാറിലൂടെ കടന്നു പോകുന്നു. ഘാട്കോപ്പർ മുതൽ ദക്ഷിണ മുംബൈയിലെ പി ഡിമെല്ലോ റോഡ് വരെ നീളുന്ന ഈസ്റ്റേൺ ഫ്രീ വേയിലേക്കുള്ള ഒരു പ്രവേശനമാർഗ്ഗവും അടുത്തുതന്നെയുണ്ട്. പി. എൽ. ലോഖണ്ഡെ മാർഗ് വഴി ദേവ്നാർ ചെമ്പൂരുമായി ബന്ധപ്പെട്ടിരിക്കുന്നു. ഓട്ടോറിക്ഷകൾ, ടാക്സി, ബെസ്റ്റ് ബസ് എന്നിവയാണ് പ്രധാന പൊതുഗതാഗത സംവിധാനങ്ങൾ. ഇവിടെ ഒരു ബെസ്റ്റ് ബസ് ഡിപ്പോ ഉണ്ട്. ഹാർബർ ലൈനിലെ ഗോവണ്ടി റെയിൽവേ സ്റ്റേഷൻ ആണ് ദേവ്നാറിന്റെ ഏറ്റവും അടുത്ത റെയിൽവേ സ്റ്റേഷൻ. 


</doc>
<doc id="412883" url="https://ml.wikipedia.org/wiki?curid=412883" title="കാല്പനിക ദേശീയത">
കാല്പനിക ദേശീയത

കാല്പനിക ദേശീയത(Romantic nationalism)(ദേശീയ റൊമാന്റിസിസം, ഓർഗാനിക് ദേശീയത, ഐഡന്റിറ്റി ദേശീയത) എന്നത് ദേശീയതയുടെ ഒരു രൂപമാണ്. നിയന്ത്രിക്കുന്നവരുടെ നൈസർഗികമായ പരിണാമം നിമിത്തം ഉണ്ടാവുന്ന ഐക്യത്തിലൂടെയാണ് ഇതിൽ ഭരണകൂടം അതിന്റെ രാഷ്ട്രീയ നിയമസാധുതനേടുന്നത്. ഒരു സംസ്കാരത്തിന്റെ ഭാഗമായ മനുഷ്യർക്കിടയിലെ ഭാഷ, സംസ്കാരം, മതം, ജീവിത രീതികൾ എന്നിവയെ ഇത് ആശ്രയിക്കാറുണ്ട്. രാജവംശത്തിനോടോ സാമ്രാജ്യത്വ മേധാവിത്വത്തിനോടോ ഉള്ള പ്രതികരണത്തിൽ നിന്നാണ് കാല്പനിക ദേശീയത രൂപപ്പെടുന്നത്.


</doc>
<doc id="412885" url="https://ml.wikipedia.org/wiki?curid=412885" title="ബൃഹദ്ജാതകം">
ബൃഹദ്ജാതകം

ബൃഹദ്ജാതകം വരാഹമിഹിരൻ രചിച്ച ജ്യോതിശാസ്ത്രഗ്രന്ഥമാണ്‌. ഉജ്ജയിനിയിൽ ജനിച്ച ഇദ്ദേഹം എ. ഡി. 6-ാം നൂറ്റാണ്ടിലാണ് ഈ കൃതി രചിച്ചത്. പ്രാചീനഗ്രന്ഥമായ ബൃഹദ്‌സംഹിതയെന്ന ഈ ഗ്രന്ഥത്തിൽ ജ്യോതിശാസ്‌ത്രം, ജ്യോതിഷം, ഗണിതം തുടങ്ങിയ വിജ്ഞാനശാഖകളെക്കുറിച്ച് പ്രതിപാദിച്ചിരിക്കുന്നു. നൂറ്‌ അധ്യായങ്ങളിലായി 4000 ശ്ലോകങ്ങൾ ഈ ഗ്രന്ഥത്തിലുണ്ട്. വരാഹമിഹിരൻ രചിച്ച അഞ്ചു പ്രധാന ഗ്രന്ഥങ്ങളിൽ ഒന്നാണിത്. പഞ്ചസിദ്ധാന്തിക ,ബൃഹത് സംഹിത , ലഘു ജാതക , യോഗയാത്ര എന്നിവയാണ് മറ്റു ഗ്രന്ഥങ്ങൾ. ജ്യോതിഷത്തെ സംബന്ധിച്ച അഞ്ച് പ്രവചന ഗ്രന്ഥങ്ങളിൽ ഒന്നാണിത്. കല്യാണവർമ്മയുടെ ശരാവലി, വെങ്കിടേഷിന്റെ സർവാർത ചിന്താമണി , വൈദ്യനാഥന്റെ ജഡക പാരിജാത, മന്ത്രേശ്വരൻറെ ഫലദീപിക എന്നിവയാണ് മറ്റുഗ്രന്ഥങ്ങൾ. ഈ ക്ലാസിക് പാഠം പഠിക്കുന്നതിലൂടെ ജ്യോതിഷത്തിന്റെ അടിസ്ഥാനതത്വങ്ങൾ ഗ്രഹിക്കുന്നു.


</doc>
<doc id="412891" url="https://ml.wikipedia.org/wiki?curid=412891" title="പഞ്ചസിദ്ധാന്തിക">
പഞ്ചസിദ്ധാന്തിക

പഞ്ചസിദ്ധാന്തിക വരാഹമിഹിരൻ രചിച്ച ജ്യോതിശാസ്ത്രഗ്രന്ഥമാണ്‌. പഞ്ച സിദ്ധാന്തികയിൽ പൗലീസൻ, ലോമകൻ,വസിഷ്ഠൻ, പിതാമഹൻ, സൗരൻ എന്നീ അഞ്ചു പൂർവികരുടെ സിദ്ധാന്തത്തെ പറ്റി ചർച്ച ചെയ്യുകയും വിപുലീകരിക്കുകയും തന്റെ തന്നെ നിഗമനങ്ങൾ കൂട്ടിച്ചേർക്കുകയും ചെയ്തിട്ടുണ്ട്. കാലം സൂര്യ ചന്ദ്രന്മാരെ ആശ്രയിക്കുന്നതായും ചില പ്രത്യേക സാഹചര്യങ്ങളിൽ സന്ധ്യാനക്ഷത്രം രാവിലെ ഉദിക്കുന്നതായും ഇതിൽ രേഖപ്പെടുത്തിയിട്ടുണ്ട്.


</doc>
<doc id="412902" url="https://ml.wikipedia.org/wiki?curid=412902" title="ജോബ്‌ റാപ്പിംഗ്">
ജോബ്‌ റാപ്പിംഗ്

കമ്പനികളുടെ വെബ്സൈറ്റുകളിൽനിന്നും അവർ നൽകുന്ന തൊഴിൽ അവസരങ്ങൾ കണ്ടുപിടിച്ചു കമ്പനി ആഗ്രഹിക്കുന്ന ജോബ്‌ ബോർഡുകളിൽ അവ പരസ്യം ചെയ്യുന്നതിനെയാണ് ജോബ്‌ റാപ്പിംഗ് എന്നു വിളിക്കുന്നത്.

വിവിധ ഇന്റർനെറ്റ്‌ തൊഴിലവസര സൈറ്റുകളിലേക്ക് തൊഴിൽ അവസരങ്ങൾ അയക്കുന്നതിനു പകരം കോർപ്പറേറ്റ് കമ്പനികൾക്കും എച്ച്ആർ ഉദ്യോഗസ്ഥർക്കും ജോബ്‌ റാപ്പിംഗ് വഴി തന്നെത്താൻ തൊഴിലവസര സൈറ്റുകളിലേക്ക് എത്തിക്കാം. ജോബ്‌ റാപ്പിംഗ് വഴി കമ്പനികളിൽ വരുന്ന തൊഴിലവസരങ്ങൾ അപ്പപ്പോൾ തന്നെ നിശ്ചയിച്ചിരിക്കുന്ന ജോബ്‌ ബോർഡിലേക്ക് എത്തുന്നു എന്ന് ഉറപ്പു വരുത്തുന്നു.

ജോബ്‌ റാപ്പിംഗ് സാധാരണയായി തേർഡ് പാർട്ടി വെണ്ടറാണ് ചെയ്യുക.

ജോബ്‌ റാപ്പിംഗ് നടത്തുന്ന പ്രമുഖ സൈറ്റുകളിൽ ലിങ്ക്ഡ് ഇൻ, മോൺസ്റ്റർ, ഇൻക്രൂട്ട്, ഇൻഡീഡ് എന്നിവ ഉൾപ്പെടുന്നു.

തൊഴിൽ ദാതാക്കളായ വ്യവസായങ്ങൾക്കും ഉദ്യോഗാർത്ഥികൾക്കും വേണ്ടിയുള്ള സോഷ്യൽ നെറ്റ് വർക്കിങ് സേവനമാണ് ലിങ്ക്ഡ് ഇൻ. വെബ്‌സൈറ്റ് വഴിയും മൊബൈൽ ആപ്ലിക്കേഷനുകൾ വഴിയും ലിങ്ക്ഡ് ഇൻ സേവനങ്ങൾ ലഭ്യമാണ്. 2002 ഡിസംബർ 28 നാണ് ലിങ്ക്ഡ് ഇൻ സ്ഥാപിക്കപ്പെടുന്നത്. 2003 മേയ് 5 മുതലാണ് ലിങ്ക്ഡ് ഇൻ പൊതുമധ്യത്തിലേക്കെത്തുന്നത്. തൊഴിൽ ദാതാക്കൾ തൊഴിലവസരം പ്രസിദ്ധപ്പെടുത്താനും ഉദ്യോഗാർത്ഥികൾക്ക് അവരുടെ യോഗ്യതാ രേഖകൾ സമർപ്പിക്കുന്നതിനുമുള്ള അവസരമാണ് ലിങ്ക്ഡ് ഇൻ ഒരുക്കുന്നത്.

2015-ൽ കമ്പനിയ്ക്കുണ്ടായ വരുമാനത്തിൻറെ ഏറിയ പങ്കും ഉദ്യോഗാർത്ഥികളുടെ വിവരങ്ങൾ തൊഴിൽ ദാതാക്കൾക്കും സെയിൽസ് പ്രൊഫഷണലുകൾക്കും വിൽപ്പന നടത്തിയതിലൂടെയാണ് ലഭിച്ചത്. 2017 ലെ കണക്കനുസരിച്ച് ലിങ്ക്ഡ് ഇൻ-ന് 50 കോടി അംഗങ്ങളാണുള്ളത്. ഇതിൽ 10.6 കോടി പേർ സജീവമാണ്. ഉദ്യോഗാർത്ഥികൾക്കും തൊഴിൽദാതാക്കൾക്കും ലിങ്ക്ഡ് ഇൻ-ൽ അക്കൗണ്ട് ഉണ്ടാക്കാം. അവർക്ക് പരസ്പരം ബന്ധം (കണക്ഷൻസ്) സ്ഥാപിക്കാം. അംഗങ്ങൾക്ക് നിലവിൽ അംഗങ്ങളായവരേയോ അല്ലാത്തവരേയോ നിങ്ങൾക്ക് ലിങ്ക്ഡ് ഇനിലേക്ക് ക്ഷണിക്കാം.

അലക്‌സ ഇന്റർനെറ്റ് റാങ്കിങിൽ 20-ാം സ്ഥാനത്താണ് ഈ വെബ്‌സൈറ്റ്. അമേരിക്ക ആസ്ഥാനമാക്കി പ്രവർത്തിക്കുന്ന ഈ വെബ്‌സൈറ്റ് 2013-ൽ അറബിക്, ചൈനീസ്, ഇംഗ്ലീഷ്, ഫ്രഞ്ച്, ജർമ്മൻ, ഇറ്റാലിയൻ, പോർച്ചുഗീസ്, സ്പാനിഷ്, ഡച്ച്, സ്വീഡിഷ്, ഡാനിഷ്, റൊമാനിയൻ, റഷ്യൻ, ടർക്കിഷ്, ജാപ്പനീസ്, ചെക്ക്, പോളിഷ്, കൊറിയൻ, ഇന്തോനേഷ്യൻ, മലായ്, തഗാലോഗ് എന്നിങ്ങനെ 24 ഭാഷകളിൽ ലഭ്യമാണ്. 2016 ഡിസംബറിലാണ് ലിങ്ക്ഡ് ഇൻ കമ്പനിയെ 2620 കോടി ഡോളറിന് മൈക്രോസോഫ്ട്‌ സ്വന്തമാക്കിയത്.


</doc>
<doc id="412912" url="https://ml.wikipedia.org/wiki?curid=412912" title="ബീ ഗീസ്">
ബീ ഗീസ്

ഒരു ബ്രിട്ടീഷ് പോപ്‌ സംഗീത സംഘമായിരുന്നു ബീ ഗീസ് .1958 ൽ സഹോദരങ്ങളായ ബാരി, റോബിൻ, മോരിസ് ഗിബ് എന്നിവർ ചേർന്നാണിത് സ്ഥാപിച്ചത്.

ലോകമെമ്പാടുമായി ഏകദേശം 22 കോടി ആൽബങ്ങൾ ഇവരുടെതായി വിറ്റഴിഞ്ഞിട്ടുണ്ട് .ഇത് ഇവരെ ഏറ്റവും കൂടുതൽ ആൽബങ്ങൾ വിറ്റഴിച്ച സംഗീതജ്ഞരിൽ ഒന്നാക്കി മാറ്റി. നിരവധി പുരസ്കാരങ്ങൾ നേടിയിടുള്ള ഇവർ 1997-ൽ റോക്ക് ആൻഡ് റോൾ ഹോൾ ഓഫ് ഫെയിം - ൽ ചേർക്കപ്പെട്ടിട്ടുണ്ട്. 


</doc>
<doc id="412916" url="https://ml.wikipedia.org/wiki?curid=412916" title="എ.വി.എം. കനാൽ">
എ.വി.എം. കനാൽ

തിരുവനന്തപുരം ജില്ലയിലെ പൂവാർ മുതൽ തമിഴ്‌നാട്ടിലെ മണ്ടയ്ക്കാട് വരെയുണ്ടായിരുന്ന ഒരു ഗതാഗത കനാലാണ് അനന്ത വിക്ടോറിയ മാർത്താണ്ഡവർമ്മ കനാൽ എന്ന എവിഎം കനാൽ. പാർവ്വതി പുത്തനാർ പോലെ തിരുവനന്തപുരത്തിനു തെക്ക് കന്യാകുമാരിയുമായി ബന്ധിപ്പിക്കുന്നതിനുവേണ്ടിയാണ് 1860-ൽ ഈ കായൽ നിർമ്മിച്ചത്. തിരുവിതാംകൂർ മഹാരാജാവായിരുന്ന ഉത്രം തിരുനാൾ മാർത്താണ്ഡവർമ്മ സ്വർണ തൂമ്പ കൊണ്ടാണു നിർമാണം തുടങ്ങിയത്. രാജാവിന്റെയും കുലദൈവമായ അനന്തപത്മനാഭന്റെയും ബ്രിട്ടീഷ് രാജ്ഞിയുടേയും പേരു ചേർത്താണ് കനാലിന് 'അനന്തവിക്ടോറിയ മാർത്താണ്ഡം കനാൽ' എന്നു നാമകരണം ചെയ്തത്. തുടക്കത്തിൽ കുളച്ചലിനും പൂവാറിനുമിടയിലുള്ള കനാലാണ് പൂർത്തിയായത്. മണക്കുടിയിൽ നിന്നും ഉപ്പും, നാഞ്ചിനാട്ടിൽ നിന്നും അരിയും മറ്റും തിരുവതാംകൂറിലേക്കെത്തിക്കലായിരുന്നു ഇതിന്റെ നിർമ്മാണത്തിന്റെ ഒരു പ്രധാന ഉദ്ദേശ്യം. പൊഴിയൂർ, കൊല്ലൻകോട്, നീരോടി, മാർത്താണ്ഡംതുറൈ, വള്ളവിലൈ, ഇരവിപുത്തൻതുറൈ, തേങ്ങാപ്പട്ടണം, കുളച്ചൽ, കൊട്ടിൽപാട്, മണ്ടക്കാട് പുത്തൂർ എന്നിവിടങ്ങൾക്കൂടിയാണ് കനാൽ കടന്നുപോകുന്നത്.

പൂവാർ ചെറിയ പാലം മുതൽ കനാലിന്റെ ഭാഗം തുടങ്ങുന്നു. സംസ്ഥാനം രൂപവത്കരിച്ചപ്പോൾ കനാൽ കേരളത്തിന്റെയും തമിഴ്‌നാടിന്റെയും ഭാഗമായി. അതിനാൽ ജലപാതയെ ഇരുസർക്കാരുകളും സംരക്ഷിക്കാതെയായി. 20 മീറ്ററിലധികം വീതിയുണ്ടായിരുന്ന കനാലിന് ഇപ്പോൾ പലയിടത്തും അഞ്ചു മീറ്ററോളമേയുള്ളൂ. 


</doc>
<doc id="412935" url="https://ml.wikipedia.org/wiki?curid=412935" title="നരിപ്പച്ച">
നരിപ്പച്ച

80 സെന്റീമീറ്റർ വരെ ഉയരം വയ്ക്കുന്ന സുഗന്ധമുള്ള ഒരു കുറ്റിച്ചെടിയാണ് നരിപ്പച്ച. . കേരളത്തിലും തമിഴ്‌നാട്ടിലും എല്ലായിടത്തും കാണാറുണ്ട്.



</doc>
<doc id="412941" url="https://ml.wikipedia.org/wiki?curid=412941" title="പുലിച്ചുവടി">
പുലിച്ചുവടി

കോൺവുൾവുലേസീ സസ്യകുടുംബത്തിലെ ഐപോമിയ ജനുസിലെ ഒരു വള്ളിച്ചെടിയാണ് പുലിച്ചുവടി. . ഇലകൾക്കു പുലിയുടെ പാദത്തിന്റെ ആകൃതിയാണെന്നുതോന്നും ഏഷ്യ, ആഫ്രിക്ക, ആസ്ത്രേലിയ, പല പസഫിക് ദ്വീപുകൾ എന്നിവിടങ്ങളിലെല്ലാം ഇതുകണ്ടുവരുന്നു. 0-400 മീറ്റർ ഉയരങ്ങളിൽ പാതയോരത്തും കടൽത്തീരത്തുമെല്ലാം പുലിച്ചുവടി വളരുന്നു.

 വരെ നീളത്തിൽ വളരുന്ന ഏകവർഷിയാണ് ഈ വള്ളിച്ചെടി. ഹൃദയാകാരത്തിലുള്ള ഇലകൾ വലിപ്പം വയ്ക്കുന്നവയും ഇലയുടെ അരികിൽ 9-19 വരെ ലോബുകൾ ഉള്ളവയുമാണ്. പൂക്കൾ നീളം വയ്ക്കുന്നു.



</doc>
<doc id="412945" url="https://ml.wikipedia.org/wiki?curid=412945" title="കേരള നാടകം">
കേരള നാടകം

തുഞ്ചത്തെഴുത്തച്ഛൻ എഴുതിയതെന്നു കരുതപ്പെടുന്ന ഒരു കൃതിയാണ് കേരള നാടകം. 

1840-കളിൽ ഗുണ്ടർട്ട് പകർത്തി എഴുതിയ ഇതിന്റെ ഒരു കൈയെഴുത്ത് പ്രതി ജർമ്മനിയിലെ ട്യൂബിങ്ങൻ സർവ്വകലാശാലയിലെ ഗുണ്ടർട്ട് ശേഖരത്തിൽ ഇപ്പോൾ സൂക്ഷിച്ചിരിക്കുന്നു. ഇത് തുഞ്ചത്ത് രാജ്യത്തിലുള്ള രാമാനുജൻ എഴുതിയതാണെന്ന സൂചന ഗുണ്ടർട്ട് ഗ്രന്ഥത്തിന്റെ തുടക്കത്തിൽ തന്നെ എഴുതിയിട്ടുണ്ട്. 




</doc>
<doc id="412951" url="https://ml.wikipedia.org/wiki?curid=412951" title="രാജേഷ് ഗോപിനാഥൻ">
രാജേഷ് ഗോപിനാഥൻ

മലയാള സിനിമയിലെ ഒരു തിരക്കഥാകൃത്താണ് രാജേഷ് ​ ഗോപിനാഥൻ.

2016-ൽ സമീർ താഹിർ സംവിധാനം ചെയ്ത 'കലി' എന്ന സിനിമയുടെ തിരക്കഥയിലൂടെ പ്രശസ്തനായി. ഈ സിനിമയുടെ കഥ, തിരക്കഥ, സംഭാഷണം ഇവ മൂന്നും രാജേഷാണ് ചെയ്തത്. 


</doc>
<doc id="412968" url="https://ml.wikipedia.org/wiki?curid=412968" title="പുതുക്കാട് തീവണ്ടിനിലയം">
പുതുക്കാട് തീവണ്ടിനിലയം

പുതുക്കാട് റെയിൽവേ സ്റ്റേഷൻ (സ്റ്റേഷൻ കോഡ്: PUK) തൃശ്ശൂർ ജില്ലയിലെ ഷൊറണൂർ-കൊച്ചിൻ ഹാർബർ സെക്ഷനിൽ ഒല്ലൂർ റയിൽവേ സ്റ്റേഷനും നെല്ലായി റെയിൽവേ സ്റ്റേഷനും ഇടയിലാണ്. ഇന്ത്യൻ റെയിൽവേയുടെ ചെന്നൈ ആസ്ഥാനമായ ദക്ഷിണറെയിൽവേയാണ് പുതുക്കാട് റെയിൽവേ സ്റ്റേഷൻ പ്രവർത്തിക്കുന്നത്. എല്ലാ പാസഞ്ചർ ട്രെയിനുകളും ചില എക്സ്പ്രസ് ട്രെയിനുകളും ഉൾപ്പെടുന്നു 20 ട്രെയിനുകൾ ഇവിടെ നിർത്തുന്നു.


</doc>
<doc id="412972" url="https://ml.wikipedia.org/wiki?curid=412972" title="ഡെസ്പിക്കബിൾ മി 2">
ഡെസ്പിക്കബിൾ മി 2

2013 ൽ ഇറങ്ങിയ ഒരു അമേരിക്കൻ അനിമേഷൻ കോമഡി ചലച്ചിത്രമാണ് ഡെസ്പിക്കബിൾ മി 2. 2010 ൽ ഇറങ്ങിയ ഡെസ്പിക്കബിൾ മി എന്ന ചിത്രത്തിന്റെ തുടർച്ചയാണ് ഈ ചിത്രം. യൂണിവേഴ്സൽ പിക്ചേഴ്സും ഇല്യൂമിനേഷൻ എന്റർടെയ്ൻമെൻറും ചേർന്ന് നിർമിച്ച ഈ ചിത്രത്തിന്റെ സംവിധാനം പിയറി കോഫിൻ, ക്രിസ് റെനൗഡ് എന്നിവർ ചേർന്ന് നിർവഹിച്ചു. സിൻകോ പോൾ, കെൻ ദൗറിയോ എന്നിവർ ചേർന്ന കഥയെഴുതിയ ചിത്രത്തിന്റെ അനിമേഷൻ ഇല്യൂമിനേഷൻ മാക് ഗഫ് ആണ് നിർവഹിച്ചത്. സ്റ്റീവ് കരെൽ, റസ്സൽ ബ്രാൻഡ്, മിറാൻഡ കോസ്ഗ്രോവ്, എൽസി ഫിഷർ, ഡാന ഗയർ എന്നിവർ യഥാക്രമം ഗ്രൂ, ഡോ. നെഫാരിയോ, മാർഗോ, ആഗ്നസ്, എഡിത് എന്നിവരുടെ വേഷങ്ങൾ തുടർന്നും അവതരിപ്പിച്ചു. ആദ്യ ചിത്രത്തിൽ മിസ്സ് ഹാറ്റി എന്ന കഥാപാത്രത്തിന് ശബ്ദം നൽകിയ ക്രിസ്റ്റൺ വിഗ് ഈ ചിത്രത്തിൽ ഏജന്റ് ലൂസി വൈൽഡ് എന്ന കഥാപാത്രത്തെ അവതരിപ്പിച്ചു. പുതിയ അണിയറ അംഗങ്ങളിൽ ബെഞ്ചമിൻ ബ്രാറ്റ് എഡ്വേർഡ് "എൽ മാച്ചോ" പെരെസ് എന്ന വേഷവും സ്റ്റീവ് കൂഗൻ ആന്റി വില്ലൻ ലീഗിന്റെ (എവിഎൽ) തലവൻ സൈലാസ് റാംസ്ബോട്ടം എന്ന വേഷവും അവതരിപ്പിച്ചു. 

ഡെസ്പിക്കബിൾ മി 2 2013 ജൂൺ 5 ന് ഓസ്ട്രേലിയയിൽ ആദ്യ പ്രദർശനത്തിന് എത്തി. ഈ ചിത്രം 2013 ജൂലൈ 3 ന് അമേരിക്കയിൽ പുറത്തിറങ്ങി. നിരൂപകരിൽ നിന്ന് അനുകൂലമായ അവലോകനങ്ങൾ ലഭിച്ച ഈ ചിത്രം മികച്ച അനിമേഷൻ ചിത്രത്തിനും, മികച്ച ഗാനത്തിനുമുള്ള അക്കാദമി അവാർഡ് നാമനിർദ്ദേശം നേടിയെങ്കിലും വാൾട്ട് ഡിസ്നി ആനിമേഷൻ സ്റ്റുഡിയോസിന്റെ ഫ്രോസൺ എന്ന ചിത്രത്തോട് പരാജയപ്പെട്ടു. 76 ദശലക്ഷം ഡോളർ ചിലവിൽ നിർമിച്ച ഈ ചിത്രം ലോകമെമ്പാടും 970.8 ദശലക്ഷം ഡോളർ വരുമാനം നേടി 2013 ലെ ഏറ്റവും വരുമാനം നേടുന്ന രണ്ടാമത്തെ അനിമേഷൻ ചിത്രവും മൂന്നാമത്തെ ചലച്ചിത്രവുമായി. യൂണിവേഴ്സൽ സ്റ്റുഡിയോസിന്റെ 101 വർഷത്തെ ചരിത്രത്തിൽ ഏറ്റവും ലാഭകരമായ സിനിമയാണിത്. മിനിയൻസ് എന്ന പേരിൽ ഒരു സ്പിൻ ഓഫ് ചിത്രം 2015 ൽ പുറത്തിറങ്ങി. ഡെസ്പിക്കബിൾ മി 3 എന്ന പേരിൽ ഒരു തുടർ ചലച്ചിത്രം 2017 ജൂൺ 30 ഇറങ്ങി.  




</doc>
<doc id="412974" url="https://ml.wikipedia.org/wiki?curid=412974" title="ഇന്ത്യയിലെ സംരക്ഷിത ജൈവമണ്ഡലങ്ങൾ">
ഇന്ത്യയിലെ സംരക്ഷിത ജൈവമണ്ഡലങ്ങൾ

ഇന്ത്യാ ഗവണ്മെന്റ് രാജ്യത്ത് 18 സംരക്ഷിത ജൈവമണ്ഡലങ്ങൾ (ഇംഗ്ലീഷ് : Biosphere reserves of India) സ്ഥാപിച്ചിട്ടുണ്ട്, (categories roughly corresponding to IUCN Category V Protected areas), വളരെ വിശാലമായ പ്രദേശമാകെ വ്യാപിച്ചിരിക്കുന്ന വനമേഖലകൾ ഇങ്ങനെ സംരക്ഷിക്കപ്പെടുന്നു (ഇത് ദേശീയോദ്യാനത്തേക്കാളും വന്യജീവി സങ്കേതത്തേക്കാളും എല്ലാം വിസ്തൃതിയിൽ വലുതായിരിക്കും). ഒന്നോ ഒന്നിലിഅധികമോ ദേശീയോദ്യാനങ്ങളും, വന്യജീവി സങ്കേതങ്ങളും സംരക്ഷിത ജൈവമേഖലയ്ക്കുള്ളിൽ വരാം. ഇത്തരത്തിലുള്ള ജൈവമണ്ഡലങ്ങൾ വഴി അവിടത്തെ സസ്യജാലത്തെയും ജന്തുജാലത്തേയും മാത്രമല്ല സംരക്ഷിക്കുന്നത്, അവിടെ അധിവസിക്കുന്ന് മനുഷ്യ സമൂഹങ്ങൾക്കും ഇതുവഴി സംരക്ഷണം നൽകുന്നു. 

പതിനെട്ട് ജൈവമണ്ഡലങ്ങളിൽ പത്തെണ്ണം അന്താരാഷ്ട്ര സംരക്ഷിത ജൈവമണ്ഡലങ്ങളുടെ ശൃംഖലയിൽ ഭാഗമാണ്. യുനെസ്കോയുടെ മനുഷ്യനും ജൈവമണ്ഡലവും (MAB) എന്ന പദ്ധതി പ്രകാരമാണിത്. ഇത്തരത്തിൽ അന്തർദേശീയ സംരക്ഷിത ജൈവമണ്ഡലങ്ങൾ ഇവയാണ് 
2009-ൽ, ഹിമാചൽ പ്രദേശിലെ ശീത മരു പ്രദേശത്തെ ഭാരത സർക്കാർ സംരക്ഷിത ജൈവമണ്ഡലത്തിൽ പെടുത്തിയിരുന്നു. 2010 സെപ്റ്റംബർ 20-ന് കേന്ദ്ര വനം പരിസ്ഥിതി മന്ത്രാലയം ആന്ധ്രാ പ്രദേശിലെ ശേഷാചല പർവ്വതനിരകളെ ഇന്ത്യയുടെ 17-ആമത്തെ സംരക്ഷിത ജൈവമണ്ഡലമായി പ്രഖ്യാപിച്ചു. ഏറ്റവും അവസാനമായി ഈ പദവി ലഭിച്ചത് മധ്യപ്രദേശിലെ പന്ന വനഭൂമിയ്ക്കാണ്. 2011 ഓഗസ്റ്റ് 25-നായിരുന്നു അത്.

|}

</doc>
<doc id="412991" url="https://ml.wikipedia.org/wiki?curid=412991" title="ഇവർ (2003 ചലച്ചിത്രം)">
ഇവർ (2003 ചലച്ചിത്രം)

ടി.കെ. രാജീവ് കുമാർ തിരക്കഥ എഴുതി സംവിധാനം ചെയ്ത് 2003-ൽ പ്രദർശനം ആരംഭിച്ച ചലച്ചിത്രമാണ് ഇവർ. ജയറാം, ബിജു മേനോൻ, ഭാവന എന്നിവർ മുഖ്യ കഥാപാത്രമായി അഭിനയിച്ച ഈ ചലച്ചിത്രത്തിന്റെ നിർമാതാവ് സന്തോഷ് ദാമോദരനാണ്. സിദ്ദിഖ്, ജനാർദ്ദനൻ, രിസബാവ, വിനായകൻ എന്നിവർ ഉൾപ്പടെ അഭിനയിച്ചിട്ടുണ്.



</doc>
<doc id="412997" url="https://ml.wikipedia.org/wiki?curid=412997" title="ലിസ മിനല്ലി">
ലിസ മിനല്ലി

ഒരു അമേരിക്കൻ അഭിനേത്രിയും ഗായികയുമാണ് ലിസ മെ മിനല്ലി (ജനനം മാർച്ച് 12, 1946). അഭിനേത്രിയും ഗായികയുമായ ജൂഡി ഗാർലാന്റിന്റെയും സംവിധായകൻ വിൻസന്റ് മിനല്ലിയുടെയും മകളായ ലിസ തന്റെ ശക്തമായ ഗാനാലാപന ശൈലികൊണ്ട് വളരെ ചടുലമായ സ്റ്റേജ് സാന്നിധ്യം കൊണ്ടും വളരെ ശ്രദ്ധേയയാണ്.

മികച്ച അഭിനേത്രിയ്ക്കുള്ള ഓസ്കാർ ടോണി പുരസ്കാരങ്ങൾ നേടിയിട്ടുള്ള ലിസ ഇവയ്ക്കു പുറമെ ഗ്രാമി ഗ്രാമി ലെജൻഡ് പുരസ്കാരം എന്നിവയും നേടിയിട്ടുണ്ട്. ഓസ്കാർ, എമ്മി, ഗ്രാമി, ടോണി പുരസ്കാരങ്ങൾ നേടിയ അപൂർവ്വം കലാകാരികളിൽ ഒരാളാണ് അവർ.


</doc>
<doc id="412998" url="https://ml.wikipedia.org/wiki?curid=412998" title="സീത സാഹു">
സീത സാഹു

സ്പെഷ്യൽ ഒളിമ്പിക്സിൽ രണ്ടുതവണ മെഡൽ കരസ്ഥമാക്കിയ ഒരു ഇന്ത്യൻ കായികതാരമാണ് സീത സാഹു. മധ്യപ്രദേശിൽ നിന്നുമുള്ള സീതയ്ക്ക് 2011 -ൽ ഏതൻസിൽ നടന്ന സ്പെഷ്യൽ ഒളിമ്പിക്സിൽ 200 മീറ്റർ ഓട്ടത്തിലും 4X400 റിലേയിലും വെങ്കലമെഡൽ നേടുമ്പോൾ കേവലം 15 വയസ്സേ ആയിരുന്നുള്ളൂ. സാമ്പത്തികമായി പിന്നോക്കം നിൽക്കുന്ന ഇവർ ജീവിക്കാനായി കുടുംബത്തിന്റെ തെരുവുഭക്ഷണശാലയിൽ ജോലിചെയ്യുകയാണെന്ന് പത്രവാർത്തകൾ ഉണ്ടായിരുന്നു.


</doc>
<doc id="413002" url="https://ml.wikipedia.org/wiki?curid=413002" title="ആൻഡ്രൂ ലോയ്ഡ് വെബ്ബർ">
ആൻഡ്രൂ ലോയ്ഡ് വെബ്ബർ

ഒരു ബ്രിട്ടീഷ് സംഗീതജ്ഞനാണ് ആൻഡ്രൂ ലോയ്ഡ് വെബ്ബർ, ബാരോൺ ലോയ്ഡ് വെബ്ബർ (ജനനം 22 മാർച്ച് 1948). 2008-ൽ ദ ടെലിഗ്രാഫ് ബ്രിട്ടണിലെ ഏറ്റവും ശക്തനായ അഞ്ചാമത്തെ വ്യക്തിയായി തിരഞ്ഞെടുത്തിട്ടുണ്ട്."

നിരവധി പുരസ്കാരങ്ങൾ കരസ്ഥമാക്കിയിട്ടുള്ള ഇദ്ദേഹത്തെ എലിസബത്ത് II 1992 ൽ നൈറ്റ്ഹുഡ് നൽകി ആദരിച്ചിട്ടുണ്ട്. ഏഴ് ടോണി പുരസ്കാരം, മൂന്ന് ഗ്രാമി പുരസ്കാരം അതു പോലെ ഗ്രാമി ലെജൻഡ് പുരസ്കാരം, ഒരു ഓസ്കാർ,ഒരു ഗോൾഡൻ ഗ്ലോബ് പുരസ്കാരം, ഒരു ബ്രിട്ട് പുരസ്കാരം എന്നിവ ഇദ്ദേഹത്തിനു ലഭിച്ച മറ്റു പുരസ്കാരങ്ങളാണ്. ഹോളിവുഡ് വാൽക് ഓഫ് ഫെയിമിന്റെ സ്റ്റാറും, സോങ്റൈറൈറ്റേഴ്സിന്റെ ഹാൾ ഓഫ് ഫെയിമിലെ അംഗവുമായ ഇദ്ദേഹം ബ്രിട്ടീഷ് അക്കാഡമി ഓഫ് സോങ്റൈറ്റേഴ്സ് ,കമ്പോസേഴ്സ് ആൻഡ് ഓതേഴ്സിന്റെ ഫെല്ലോ കൂടിയാണ്. 


</doc>
<doc id="413003" url="https://ml.wikipedia.org/wiki?curid=413003" title="ജോസിലിൻ ബെൽ ബെർണെൽ">
ജോസിലിൻ ബെൽ ബെർണെൽ

ജോസിലിൻ ബെൽ ബെർണെൽ വടക്കൻ അയർലണ്ടിലെ ആസ്ട്രോ ഫിസിസ്റ്റ് ആണ്. 20 -ാം നൂറ്റാണ്ടിൽ മഹത്തായ ശാസ്ത്രീയ നേട്ടങ്ങൾ കൈവരിച്ച അതുല്യ പ്രതിഭയാണ് അവർ. 1967-ൽ ഒരു പോസ്റ്റ് ഗ്രാജുവേറ്റ് വിദ്യാർത്ഥിനിയായ ജോസിലിൻ ആദ്യമായി റേഡിയോ പൾസഴ്സ് കണ്ടുപിടിച്ചു. ഈ കണ്ടുപിടിത്തം ബെല്ലിന്റെ തീസിസ് സൂപ്പർ വൈസറായ അന്റോണി ഹെവിഷിന് ഭൗതികശാസ്ത്രത്തിൽ 1974-ൽ നോബൽ സമ്മാനം നേടികൊടുത്തു. ജ്യോതിശാസ്ത്രജ്ഞനായ മാർട്ടിൻ റൈലും അന്റോണി ഹെവിഷിനോടൊപ്പം നോബൽ സമ്മാനം പങ്കുവയ്ക്കുന്നു. പൾസഴ്സിനെ ആദ്യമായി നിരീക്ഷിച്ചതും അനലൈസ് ചെയ്തതും ജോസിലിൻ ബെൽ ആയിരുന്നു. നോബൽ സമ്മാനം ലഭിക്കുന്നതിൽ നിന്നും ബെല്ലിനെ തഴഞ്ഞതിൽ അവർക്ക് നിരാശയുണ്ടായിരുന്നു. പൾസഴ്സ് കണ്ടുപിടിത്തത്തിന്റെ പേപ്പർ പ്രസിദ്ധീകരിച്ചപ്പോൾ അതിൽ 5 ആരംഭകരുണ്ടായിരുന്നു. അന്റോണി ഹെവിഷിന്റെ പേരാണ് ഒന്നാമത് കൊടുത്തിരുന്നത്. ബെൽ രണ്ടാമതും. സഹപ്രവർത്തകയായിരുന്നിട്ടും ബെല്ലിന് നോബൽ സമ്മാനം ലഭിച്ചില്ല. ഈ ഒഴിവാക്കലിനെ പല ജ്യോതിശാസ്ത്രജ്ഞന്മാരും സർ ഫ്രഡ് ഹോയിൽ ഉൾപ്പെടെയുള്ളവർ തർക്കിച്ചിരുന്നു.

ജോസിലിൻ ബെൽ ബെർണെൽ 2002 മുതൽ 2004 വരെ റോയൽ അസ്ട്രോണമിക്കൽ സൊസൈറ്റിയുടെ പ്രസിഡന്റായിരുന്നു. 2008 ഒക്ടോംബർ മുതൽ 2010 ഒക്ടോംബർ വരെ ഇൻസ്റ്റിറ്റ്യൂട്ട് ഓഫ് ഫിസിക്സിന്റെ പ്രസിഡന്റായിരുന്നു. മാർഷൽ സ്റ്റോൺഹാമിന്റെ മരണത്തെത്തുടർന്ന്, 2011 ന്റെ തുടക്കത്തിൽ അവർ ഇടക്കാല പ്രസിഡന്റായി. 2018- ൽ ഫണ്ടമെന്റൽ ഫിസിക്സിലെ സ്പെഷ്യൽ ബ്രേക്ക്ത്രൂ പ്രൈസ് അവാർഡായി നൽകപ്പെട്ട £2.3m പൗണ്ട് മുഴുവൻ സമ്മാനവും ഭൗതികശാസ്ത്ര ഗവേഷകരായി തീരുന്ന സ്ത്രീകൾ, ന്യൂനപക്ഷം, അഭയാർത്ഥി വിദ്യാർത്ഥികൾ എന്നിവർക്കായി അവർ കൊടുത്തു.










</doc>
<doc id="413005" url="https://ml.wikipedia.org/wiki?curid=413005" title="ത്രീ ബിൽബോർഡ്സ് ഔട്ട്‌സൈഡ് എബ്ബിംഗ്, മിസ്സോറി">
ത്രീ ബിൽബോർഡ്സ് ഔട്ട്‌സൈഡ് എബ്ബിംഗ്, മിസ്സോറി

2017 ൽ പുറത്തിറങ്ങിയ ഒരു ബ്ലാക്ക് കോമഡി ക്രൈം ചിത്രമാണ് ത്രീ ബിൽബോർഡ്സ് ഔട്ട്സൈഡ് എബ്ബിംഗ്, മിസ്സോറി. മാർട്ടിൻ മക്ഡൊനാഗ് എഴുതി, നിർമ്മാണവും, സംവിധാനവും നിർവഹിച്ച ചിത്രമാണ്‌ ഇത്‌. തന്റെ മകളുടെ ചുരുളഴിയാത്ത കൊലപാതകത്തിലേക്ക് ശ്രദ്ധ കേന്ദ്രീകരിക്കുന്നതിനായി മൂന്ന് ബിൽബോർഡുകൾ വാടകയ്ക്ക് എടുക്കുന്ന ഒരു അമ്മയുടെ വേഷത്തിൽ ഫ്രാൻസേസ് മക്ഡോർമണ്ട് അഭിനയിക്കുന്നു. വുഡി ഹാരെൽസണും സാം റോക്വെല്ലും പിന്തുണക്കുന്ന റോളുകളിൽ പ്രത്യക്ഷപ്പെടുന്നു.

2017 നവംബർ 10 ന് അമേരിക്കൻ ഐക്യനാടുകളിലും, ബ്രിട്ടനിൽ 2018 ജനുവരി 12 നും, ഈ ചിത്രം പുറത്തിറങ്ങി. ഈ ചിത്രം ലോകമെമ്പാടുമായി 121 ദശലക്ഷം ഡോളർ വരുമാനം നേടി. മക്ഡൊനാഗിന്റെ തിരക്കഥയും സംവിധാനവും, മക്ഡോർമണ്ട്, ഹാരെൽസൻ, റോക്വെൽ എന്നിവരുടെ പ്രകടനങ്ങളും പ്രശംസ പിടിച്ചുപറ്റി.

90-ാമത് അക്കാദമി അവാർഡിൽ, മികച്ച ചിത്രം, മികച്ച ഒറിജിനൽ തിരക്കഥ, മികച്ച നടി (മക്ഡോർമണ്ട്), മികച്ച സഹ നടൻ (ഹാരേൽസണും റോക്വെല്ലിനും) ഉൾപ്പെടെ ഏഴ് അക്കാദമി അവാർഡ് നാമനിർദേശങ്ങൾ ഈ ചിത്രം നേടി. 75-ാമത് ഗോൾഡൻ ഗ്ലോബ് അവാർഡുകളിൽ മികച്ച ചിത്രം, മികച്ച നടി, മികച്ച സഹനടൻ (റോക്ക്വെൽ), മികച്ച തിരക്കഥ എന്നീ വിഭാഗങ്ങളിൽ പുരസ്‌കാരം നേടി. 24-ാമത് സ്ക്രീൻ ആക്റ്റേർഴ്സ് ഗിൽഡ് അവാർഡുകളിൽ മൂന്നു ഇനങ്ങളിലും, 71-ാമത് ബ്രിട്ടീഷ് അക്കാദമി ഫിലിം അവാർഡിൽ മികച്ച ചിത്രം ഉൾപ്പെടെ അഞ്ച് അവാർഡുകളും ഈ ചിത്രം നേടി.  




</doc>
<doc id="413008" url="https://ml.wikipedia.org/wiki?curid=413008" title="എം. സുഭദ്ര നായർ">
എം. സുഭദ്ര നായർ

ഒരു ഇന്ത്യൻ ഗൈനക്കോളജിസ്റ്റും വൈദ്യശാസ്ത്രഅധ്യാപികയും സാമൂഹികപ്രവർത്തകയുമാണ് എം. സുഭദ്ര നായർ. ഇവർ ഏകദേശം 50,000 -ത്തിലേറെ പ്രസവം എടുത്തിട്ടുണ്ടെന്നു പറയപ്പെടുന്നു. ഇന്ത്യൻ സർക്കാർ ഇവരെ 2014- ൽ രാജ്യം പദ്മശ്രീ നൽകി ആദരിക്കുകയുണ്ടായി. ആദ്യമായി പദ്മശ്രീ നേടുന്ന ഗൈനക്കോളജിസ്റ്റ് ആണ് സുഭദ്ര നായർ.


</doc>
<doc id="413011" url="https://ml.wikipedia.org/wiki?curid=413011" title="അപർണ്ണ ബി മാരാർ">
അപർണ്ണ ബി മാരാർ

കേരളത്തിൽ നിന്നുമുള്ള ഒരു നർത്തകിയാണ് അപർണ്ണ ബി മാരാർ (Aparna B Marar).. കേരള സംഗീതനാടക അക്കാദമിയുടെ യുവപ്രതിഭ പുരസ്കാരം ലഭിച്ചിട്ടുണ്ട്.


</doc>
<doc id="413013" url="https://ml.wikipedia.org/wiki?curid=413013" title="എമിലി ഡു ചാറ്റ് ലറ്റ്">
എമിലി ഡു ചാറ്റ് ലറ്റ്

1730 കളുടെ ആരംഭത്തിൽ ഫ്രഞ്ച് നാച്യുറൽ ഫിലോസഫർ, ഗണിതശാസ്ത്രജ്ഞ, ഫിസിസ്റ്റ്, എഴുത്തുകാരി എന്നീ നിലകളിൽ എമിലി ഡു ചാറ്റ് ലറ്റ് പ്രശസ്തയായിരുന്നു. 1749- ൽ പ്രസവത്തിൽ അകാല മരണം സംഭവിച്ചു. അവരെ തിരിച്ചറിയപ്പെടുന്ന ഏറ്റവും വലിയ നേട്ടങ്ങളിലൊന്നാണ് ഭൗതികശാസ്ത്രശാഖയിൽ പ്രസിദ്ധീകരിക്കപ്പെട്ട ഏറ്റവും പ്രധാനപ്പെട്ടതും ശ്രദ്ധേയമായതുമായ പുസ്തകമായ 1687-ൽ പ്രസിദ്ധീകരിക്കപ്പെട്ട ഭൗതികശാസ്ത്രത്തിലെ അടിസ്ഥാന നിയമങ്ങൾ ഉൾക്കൊള്ളുന്ന സർ ഐസക് ന്യൂട്ടന്റെ “ഫിലോസോഫിയ നാച്ചുറാലി പ്രിൻസിപ്പിയ മാത്തമാറ്റിക്ക” (ലാറ്റിൻ:Philosophiae Naturalis Principia Mathematica). “പ്രിൻസിപ്പിയ” എന്ന ചുരുക്ക് പേരും ഉള്ള ഈ ഗ്രന്ഥത്തിന് 1759-ൽ വ്യാഖ്യാനം നൽകി വിവർത്തനം ചെയ്തു. ഇന്നും സ്റ്റാൻഡേർഡ് ഫ്രഞ്ച് പരിഭാഷയായി ഇതിനെ ഇപ്പോഴും പരിഗണിക്കുന്നു. ന്യൂട്ടോണിയൻ മെക്കാനിക്സിൽ എമിലിയുടെ ഒരു വലിയ സംഭാവനയായ മൊത്തം ഊർജ്ജത്തിനായി കൂടുതൽ സംരക്ഷണ നിയമത്തിന്റെ പ്രമേയം അവതരിപ്പിക്കുന്നു, അതിൽ ചലനത്തിന്റെ ഗതികോർജ്ജം ഒരു ഘടകമാണ് എന്നത് അവരുടെ വ്യാഖ്യാനത്തിൽ ഉൾപ്പെടുന്നു. 
അവരുടെ തത്ത്വചിന്തയിലെ മഹത്തായ കൃതി ഇൻസ്റ്റിറ്റ്യൂഷൻസ് ഡി ഫിസിക്വു Institutions de Physique (പാരീസ്, 1740, ഒന്നാം എഡിഷൻ), അല്ലെങ്കിൽ ഭൗതികശാസ്ത്രത്തിന്റെ അടിസ്ഥാനം, വ്യാപകമായി ചൂടായ സംവാദങ്ങൾ ഉദ്ഘോഷിക്കുകയും, രണ്ട് വർഷത്തിനകം പുനർ പ്രസിദ്ധീകരിച്ച് അതിന്റെ ആദ്യത്തെ പ്രസിദ്ധീകരണം വിവിധ ഭാഷകളിലേക്ക് വിവർത്തനം ചെയ്യപ്പെടുകയും ചെയ്തു. ഒരു വസ്തുവിന്റെ ബലവും അതിന്റെ സംരക്ഷണ തത്വങ്ങളെക്കുറിച്ച് ചിന്തിക്കുന്നതിനുള്ള മികച്ച മാർഗ്ഗങ്ങളെക്കുറിച്ചുമുള്ള ചർച്ചയുടെ പ്രസിദ്ധമായ സംവാദത്തിൽ പങ്കെടുത്തിരുന്നു.








</doc>
<doc id="413015" url="https://ml.wikipedia.org/wiki?curid=413015" title="ബില്ലി ജോയൽ">
ബില്ലി ജോയൽ

ഒരു അമേരിക്കൻ ഗായകനും ഗാന രചയിതാവും പി യാനൊ വാദ്യകനുമാണ് വില്ല്യം മാർട്ടിൻ ജോയൽ (ജനനം മെയ് 9, 1949)

ആറ് ഗ്രാമി പുരസ്കാരം നേടിയിട്ടുള്ള ഇദ്ദേഹം 15 കോടി ആൽബങ്ങൾ ലോകമെമ്പാടുമായി വിറ്റഴിച്ചിട്ടുണ്ട്.ഇത് ജോയലിനെ ഏറ്റവും കൂടുതൽ ആൽബങ്ങൾ വിറ്റഴിച്ച സംഗീതജ്ഞരിൽ ഒരാളാക്കി മാറ്റി.

സോംങ് റൈറ്റേഴ്സ് ഹോൾ ഓഫ് ഫെയിം റോക്ക് ആൻഡ് റോൾ ഹോൾ ഓഫ് ഫെയിം തുടക്കിയവയിൽ ജോയലിന്റെ പേരു ചേർക്കപ്പെട്ടിട്ടുണ്ട്,  


</doc>
<doc id="413016" url="https://ml.wikipedia.org/wiki?curid=413016" title="ജോണി ക്യാഷ്">
ജോണി ക്യാഷ്

ഒരു അമേരിക്കൻ സംഗീതജ്ഞനും അഭിനേതാവും എഴുത്തുകാരനുമായിരുന്നു. ജോൺ.ആർ ക്യാഷ് (ഫെബ്രുവരി 26, 1932;– സെപ്റ്റംബർ 12, 2003) ഒമ്പതു കോടി ആൽബങ്ങൾ ലോകമെമ്പാടുമായി വിറ്റഴിച്ചിട്ടുള്ള ജോണി ക്യാഷ് ഏറ്റവും കൂടുതൽ ആൽബങ്ങൾ വിറ്റഴിച്ച സംഗീതജ്ഞരിൽ ഒരാളാണ്. ഒരു കൺട്രി മ്യൂസിക് ഐക്കൺ എന്ന നിലയിൽ അറിയപ്പെട്ടിരുന്ന ഇദ്ദേഹം റോക്ക് ആൻഡ്‌ റോൾ, റോക്കബിലിറ്റി, ബ്ലൂസ്, ഫോക്ക് ഗോസ്പെൽ തുടങ്ങിയ സംഗീത ശൈലികളിലും ശ്രദ്ധേയനാണ്., റോക്ക് ആൻഡ് റോൾ ഹോൾ ഓഫ് ഫെയിംൽ പേര് ചേർക്കപ്പെട്ടിട്ടുണ്ട്.


</doc>
<doc id="413018" url="https://ml.wikipedia.org/wiki?curid=413018" title="സോഫീ ജെർമെയിൻ">
സോഫീ ജെർമെയിൻ

സോഫീ ജെർമെയിൻ ഫ്രഞ്ച് ഗണിതശാസ്ത്രജ്ഞ, ഫിസിസ്റ്റ്, തത്ത്വചിന്തക എന്നീ നിലകളിൽ പ്രശസ്തയായിരുന്നു. പാരീസ് അക്കാഡമി ഓഫ് സയൻസ്-ൽ നിന്നും അവർ ഇലാസ്റ്റിവിറ്റി തിയറിയിൽ ഗ്രാൻഡ് പ്രൈസ് നേടുകയുണ്ടായി. 1637 ൽ ഡയോഫാന്റസിന്റെ അരിത്തമെറ്റിക്ക എന്ന പുസ്തകത്തിന്റെ മാർജിനിൽ സുപ്രസിദ്ധ സംഖ്യാസിദ്ധാന്തികനായ പിയർ ഡി ഫെർമ എഴുതിവെച്ച ഗണിതശാസ്ത്ര കുറുപ്പായ ഫെർമായുടെ അവസാന സിദ്ധാന്തം എന്നതിനെ അടിസ്ഥാനപ്പെടുത്തിയുള്ള സോഫീ ജെർമെയിന്റെ പ്രവർത്തനം 100 വർഷത്തിനുശേഷമുള്ള ഗണിതശാസ്ത്രമുന്നേറ്റത്തിന് വഴിതെളിച്ചു. 





</doc>
<doc id="413020" url="https://ml.wikipedia.org/wiki?curid=413020" title="കർട്ടിസ് മേഫീൽഡ്">
കർട്ടിസ് മേഫീൽഡ്

ഒരു അമേരിക്കൻ സംഗീതജ്ഞൻ ആയിരുന്നു കർട്ടിസ് മേഫീൽഡ് (ജൂൺ 3, 1942 – ഡിസംബർ 26, 1999). സോൾ സംഗീത ശാഖയിലെയും ആഫ്രിക്കൻ - അമേരിക്കൻ സംഗീതത്തിലെ രാഷ്ട്രീയത്തിന്റെയും എറ്റവും സ്വാധീനശക്തിയായിരുന്ന സംഗീതജ്ഞരിൽ ഒരാളായിരുന്നു..

ഗ്രാമി ലെജൻഡ് പുരസ്കാരം ഗ്രാമി ലൈഫ് ടൈം അച്ചീവ്മെന്റ് അവാർഡ് എന്നിവ നേടിയിട്ടുള്ള ഇദ്ദേഹത്തെ രണ്ടു തവണ റോക്ക് ആൻഡ് റോൾ ഹോൾ ഓഫ് ഫെയിംൽ ചേർക്കപ്പെട്ടിട്ടുണ്ട്.


</doc>
<doc id="413023" url="https://ml.wikipedia.org/wiki?curid=413023" title="ബാന്ദ്ര കുർള കോംപ്ലക്സ്">
ബാന്ദ്ര കുർള കോംപ്ലക്സ്

മുംബൈ നഗരത്തിലെ ഒരു ആസൂത്രിത വാണിജ്യ സമുച്ചയമാണ് ബാന്ദ്ര കുർള കോംപ്ലക്സ്. ബി.കെ.സി എന്ന ചുരുക്കപ്പേരിലും ഇത് അറിയപ്പെടുന്നു. ഇതിന്റെ നിർമ്മാണച്ചുമതല വഹിച്ചത് മുംബൈ മെട്രോപൊളീറ്റൻ റീജിയൻ ഡെവലപ്പ്മെന്റ് അതോറിറ്റി (എം.എം.ആർ.ഡി.എ) ആണ്. ദക്ഷിണ മുംബൈയിലെ വാണിജ്യ പ്രവർത്തനങ്ങളുടെ അമിതകേന്ദ്രീകരണം ഒഴിവാക്കുവാനായി സൃഷ്ടിക്കുന്ന വികസനകേന്ദ്രങ്ങളുടെ പരമ്പരയിലെ ആദ്യപടിയാണിത്.


</doc>
<doc id="413024" url="https://ml.wikipedia.org/wiki?curid=413024" title="മരിയ സിബില്ല മെരിയൻ">
മരിയ സിബില്ല മെരിയൻ

മരിയ സിബില്ല മെരിയൻ ജെർമ്മൻ പ്രകൃതിസ്നേഹിയും, സയന്റിഫിക് ഇലസ്ട്രേറ്റർ എന്നിവ കൂടാതെ ഫ്രാൻഫർട്ടിലെ സ്വിസ്സ് മെരിയൻ ഫാമിലി ബ്രാഞ്ചിലെ പിൻഗാമിയുമായിരുന്നു. ഇൻസെക്ടുകളെ നിരീക്ഷിക്കുന്നതിൽ ആദ്യത്തെ പ്രകൃതിശാസ്ത്രജ്ഞയായിരുന്നു മരിയ സിബില്ല മെരിയൻ. മരിയയ്ക്ക് കലാപരമായ ശിക്ഷണം ലഭിച്ചിരുന്നത് അവളുടെ രണ്ടാനച്ഛനായ ജേക്കബ് മാരെലിൽ നിന്നാണ്. ഇതുകൂടാതെ സ്റ്റിൽ ലൈഫ് ചിത്രകാരനായിരുന്ന ജോർജ്ജ് ഫ്ലെഗെലിന്റെ ശിഷ്യയുമായിരുന്നു. 1675-ൽ പ്രകൃതിയുടെ ചിത്രവിവരണത്തെക്കുറിച്ചുള്ള മരിയയുടെ ആദ്യപുസ്തകം പ്രസിദ്ധീകരിച്ചു. 

സിൽക്ക് വേം പോലുള്ള ഇൻസെക്ടുകളെ മരിയ 13 വയസ്സുള്ളപ്പോൾത്തന്നെ ശേഖരിക്കാൻ തുടങ്ങിയിരുന്നു. 1679- ൽ കാറ്റർപില്ലറുകളെക്കുറിച്ചള്ള പുസ്തകത്തിന്റെ ആദ്യത്തെ പതിപ്പ് പ്രസിദ്ധീകരിക്കുകയുണ്ടായി. 1683- ൽ രണ്ടാം പതിപ്പും പ്രസിദ്ധീകരിച്ചു.






</doc>
<doc id="413029" url="https://ml.wikipedia.org/wiki?curid=413029" title="വിർജിനിയ അപ്ഗർ">
വിർജിനിയ അപ്ഗർ

വിർജിനിയ അപ്ഗർ അമേരിക്കൻ ഒബ്സ്റ്റെറിക്കൽ അനസ്തെസിയോളജിസ്റ്റ് ആണ്. അവർ അനസ്തെസിയോളജി വിഭാഗത്തിലും, ടെറാടോളജി വിഭാഗത്തിലും, നിയോനറ്റോളജി വിഭാഗത്തിലും നേതൃത്വനിരയിൽപ്പെട്ടതാണ്. പുതുതായി ജനിച്ചശിശുക്കളുടെ ജനനസമയത്തിനുശേഷമുള്ള ആരോഗ്യം വീണ്ടെടുക്കുന്നതിനായി അറിയപ്പെടുന്ന അപ്ഗർ സ്കോർ രീതി കൊണ്ടുവന്നത് വിർജിനിയ ആണ്.

അപ്ഗർ ജനിച്ചതും വളർന്നതും ന്യൂജേഴ്സിയിലെ യൂണിയൻ കൗണ്ടിയിലെ നഗരമായ വെസ്റ്റ്ഫീൽഡിലാണ്. 1925-ൽ വെസ്റ്റ്ഫീൽഡ് ഹൈ സ്ക്കൂളിലായിരുന്നു വിദ്യാഭ്യാസം. 1929-ൽ മൗണ്ട് ഹോളിയോക്ക് കോളേജിൽ നിന്ന് സുവോളജിയും, ഫിസിയോളജിയും, രസതന്ത്രവും പഠിച്ച് ബിരുദം നേടി. 1933-ൽ കൊളംബിയ സർവ്വകലാശാലയിൽ ഫിസിഷൻ ആൻഡ് സർജൻ (P&S) പഠിക്കാനായി ചേർന്നു. 1937-ൽ ഫിസിഷൻ ആൻഡ് സർജൻ പഠനം പൂർത്തീകരിക്കുകയും ചെയ്തു. 


Apgar was also a fellow of the New York Academy of Medicine, the American Public Health Association, and the New York Academy of Sciences.

Apgar has continued to earn posthumous recognition for her contributions and achievements. In 1994, she was honored by the United States Postal Service with a 20¢ Great Americans series postage stamp. In November 1995 she was inducted into the National Women's Hall of Fame in Seneca Falls, New York. In 1999 she was designated a Women's History Month Honoree by the National Women's History Project.





</doc>
<doc id="413034" url="https://ml.wikipedia.org/wiki?curid=413034" title="ആഗ്നസ് പൊക്കെൽസ്">
ആഗ്നസ് പൊക്കെൽസ്

ആഗ്നസ് പൊക്കെൽസ് രസതന്ത്രത്തിന്റെ ജർമ്മൻ വഴികാട്ടിയായിരുന്നു. പ്രോപ്പെർട്ടി ഓഫ് ലിക്വിഡ്, സോളിഡ് സർഫേസെസ് എന്നിവയെക്കുറിച്ച് പ്രതിപാദിക്കുന്ന സർഫേസ് സയൻസിന്റെ ആധുനിക അടിസ്ഥാനതത്ത്വങ്ങൾ നിലവിൽക്കൊണ്ടുവന്നത് ആഗ്നസിന്റെ പ്രവർത്തനങ്ങളായിരുന്നു. 

ആഗ്നസ് പൊക്കെൽസ് 1862-ൽ ഇറ്റലിയിലെ വെനീസിലാണ് ജനിച്ചത്. ആ സമയത്ത് വെനീസ് ആസ്ട്രേലിയൻ ഭരണത്തിൻ കീഴിലായിരുന്നു. പൊക്കെൽസിന്റെ പിതാവ് ആസ്ട്രേലിയൻ ആർമിയിലായിരുന്നു സേവനം അനുഷ്ഠിച്ചിരുന്നത്. 1871 -ൽ അദ്ദേഹം രോഗബാധിതനായപ്പോൾ അവരുടെ കുടുംബം നാസികളുടെ ജർമ്മൻ സാമ്രാജ്യമായ ബ്രൺസ് വിക്കിലേയ്ക്ക് താമസം മാറ്റി. മുൻസിപ്പാലിറ്റി ഗേൾസ് ഹൈസ്ക്കൂളിൽ നിന്നായിരുന്നു ആദ്യകാലവിദ്യാഭ്യാസം. 

കുട്ടിയായിരിക്കുമ്പോൾ തന്നെ ശാസ്ത്രത്തിൽ കൗതുകം തോന്നുകയും ഭൗതികശാസ്ത്രം പഠിക്കാനിഷ്ടപ്പെടുകയും ചെയ്തിരുന്നു. അക്കാലത്ത് സ്ത്രീകൾക്ക് സർവ്വകലാശാല വിദ്യാഭ്യാസം ലഭിക്കാൻ പ്രയാസമായിരുന്നു. സയന്റിഫിക് ലിറ്ററേച്ചർ എടുക്കാൻ സാധിച്ചത് അവളുടെ സഹോദരനായ ഫ്രെഡറിക് കാൾ ആൽവിൻ പൊക്കെൽസ് മുഖേനയായിരുന്നു. ഫ്രെഡറിക് ഗോട്ടിങൻ സർവ്വകലാശാലയിലാണ് പഠിച്ചിരുന്നത്. അദ്ദേഹത്തിന്റെ പേരിലാണ് പൊക്കെൽസ് ഇഫക്ട് അറിയപ്പെടുന്നത്. 



</doc>
<doc id="413036" url="https://ml.wikipedia.org/wiki?curid=413036" title="മാധവി മുദ്‌ഗൽ">
മാധവി മുദ്‌ഗൽ

അറിയപ്പെടുന്ന ഒരു ഇന്ത്യൻ ശാസ്ത്രീയ നർത്തകിയാണ് മാധവി മുദ്‌ഗൽ. ഒഡീസി നൃത്ത ശൈലിയിലാണ് ഇവരുടെ പ്രാഗൽഭ്യം. 1984-ൽ സംസ്കൃതി അവാർഡ്, 1990-ൽ പത്മശ്രീ, 1996-ൽ ഒറീസ്സ സംസ്ഥാന സംഗീത നാടക അക്കാദമി അവാർഡ്, 1997-ൽ ഫ്രഞ്ച് ഗവണ്മെന്റിന്റെ ഗ്രാൻഡ് മെഡയിൽ ഡി ലാ വിൽ, 2000-ൽ കേന്ദ്ര സംഗീത നാടക അക്കാദമി അവാർഡ്, 2002ൽ ഡൽഹി സംസ്ഥാന പരിഷത്ത് സമ്മാൻ എന്നിവ ഉൾപ്പെടെ നിരവധി പുരസ്കാരങ്ങൾ കരസ്ഥമാക്കിയിട്ടുണ്ട്.
2004-ൽ നൃത്യചൂഡാമണി എന്ന ബഹുമതിക്കർഹയായി. പ്രശസ്ത നർത്തകിയായ ആരുഷി മുദ്‌ഗൽ അനന്തിരവളാണ്
ഹിന്ദുസ്ഥാനി സംഗീതം, ക്ലാസിക്കൽ നൃത്തം എന്നിവയ്ക്ക് ന്യൂ ഡെൽഹിയിൽ ഏറ്റവും പ്രസിദ്ധമായ ഗന്ധർവ മഹാദ്യാലയത്തിന്റെ സ്ഥാപകനായ പ്രൊഫസർ വിനയ് ചന്ദ്ര മൗദ്ഗല്യയുടെ മകളായി മാധവി മുദ്ഗൽ ജനിച്ചു. കലയും നൃത്തവുമായി ആഴത്തിലുള്ള സ്നേഹം കുടുംബ പാരമ്പര്യത്തിൽ നിന്ന് ലഭിച്ചു.
ഗുരു ശ്രീ ഹരേകൃഷ്ണ ബേർഹയുടെ ശിക്ഷണത്തിൽ നൃത്തമഭ്യസിച്ചു തുടങ്ങിയ മാധവിയുടെ മികവ് വൈകാതെ തിരിച്ചറിയപ്പെട്ടു.
നാലാം വയസ്സിൽ തന്നെ അരങ്ങേറ്റം നടത്തി. തുടക്കത്തിൽ അവർ ഭരതനാട്യം, കഥക് തുടങ്ങിയവ പഠിച്ചു. പിന്നീട് ഒഡീസി തിരഞ്ഞെടുക്കുകയായിരുന്നു. മഹാനായ ഗുരു കേളു ചരൺ മഹാപത്രയുടെ കീഴിൽ ഒരു മികച്ച നർത്തകിയായി മാധവി മുദ്ഗൽ പേരെടുത്തു.

പ്രശസ്ത ഹിന്ദുസ്ഥാനി സംഗീതജ്ഞനും പത്മശ്രീ ജേതാവുമായ മധുപ് മുദ്ഗൽ സഹോദരനാണ്. ഇദ്ദേഹത്തിന്റെ മകളാണ് പ്രശസ്ത നർത്തകിയായ ആരുഷി മുദ്ഗൽ. മറ്റൊരു സഹോദരൻ മുകുൾ മുദ്ഗൽ പഞ്ചാബ്-ഹരിയാന ഹൈക്കോടതി ചീഫ് ജസ്റ്റിസ് ആയിരുന്നു. 2013-ലെ ഐ.പി.എൽ വാതുവെയ്പ് കേസ് അന്വേഷിച്ച മുദ്ഗൽ കമ്മിറ്റിയുടെ തലവൻ ഇദ്ദേഹമായിരുന്നു. മുകുൾ മുദ്ഗലിന്റെ മുൻഭാര്യയായിരുന്നു പ്രശസ്ത ഗായിക ശുഭാ മുദ്ഗൽ. ഇവരുടെ മകനും മാധവിയുടെ അനന്തരവനുമായ ധവൾ, ‘ഹാഫ് സ്റ്റെപ്പ് ഡൗൺ’ എന്ന പ്രശസ്ത റോക്ക് ബാൻഡിലെ പ്രധാന ഗായകനാണ്.


</doc>
<doc id="413043" url="https://ml.wikipedia.org/wiki?curid=413043" title="ബോധ് ഗയ">
ബോധ് ഗയ

ബിഹാറിലെ ഗയ ജില്ലയിൽ സ്ഥിതിചെയ്യുന്ന ഒരു പുണ്യകേന്ദ്രമാണ് ബോധ് ഗയ അഥവ ബുദ്ധ ഗയ (ഇംഗ്ലീഷ്: Bodh Gaya). ബോധ് ഗയയിൽ വെച്ചാണ് ഗൗതമബുദ്ധൻ ബോധോദയം പ്രാപിച്ചത്. ഇന്ന് ഈ സ്ഥലത്ത് മഹാബോധി ക്ഷേത്ര സമുച്ചയം നിലകൊള്ളുന്നു. ഇവിടത്തെ വിഷ്ണുപദ് ക്ഷേത്രവും പ്രസിദ്ധമാണ്.

ബുദ്ധമതസ്ഥരുടെ നാല് പ്രധാന തീർത്ഥാടന കേന്ദ്രങ്ങളിൽ ഒന്നാണ് ബോധ് ഗയ. ലുംബിനി, സാരാനാഥ്, കുശിനഗരം എന്നിവയാണ് മറ്റ് മൂന്ന് പ്രധാന പുണ്യകേന്ദ്രങ്ങൾ. 2002-ൽ, ബോധ് ഗയയിലെ മഹാബോധി ക്ഷേത്രംത്തിന് യുനെസ്കോയുടെ ലോകപൈതൃക പദവി ലഭിച്ചു.

ബോധ് ഗയയിലെ ഏറ്റവും പ്രധാനപ്പെട്ട കേന്ദ്രം ബുദ്ധഗയ മഹാബോധി ക്ഷേത്രമാണ്. സംസ്ഥാന തലസ്ഥാനമായ പട്നയിൽനിന്നും ഏകദേശം 110 കിലോമീറ്റർ തെക്ക് മാറി ലാണ് ഈ ക്ഷേത്രം സ്ഥിതിചെയ്യുന്നത്. ബുദ്ധമതസ്തർ പരിപാവനമായി കരുതുന്ന വജ്രസിംഹാസനവും("Vajrasana") വിശുദ്ധ ബോധി വൃക്ഷവും ഈ ക്ഷേത്രസമുച്ചയത്തിലാണുള്ളത്. 

ശ്രീബുദ്ധൻ ബോധോദയം പ്രാപിച്ചതിന് ഏതാണ് 200 വർഷങ്ങൾക്ക് ശേഷം, ക്രി.മു250-ൽ, മഹാനായ അശോക ചക്രവർത്തി ബോധ് ഗയ സന്ദർശിക്കുകയിം, ഇവിടെ ഒരു ക്ഷേത്രവും മഠവും സ്ഥാപിക്കുകയുണ്ടായി. പക്ഷെ ഇത് പിൽകാലത്ത് ഇല്ലാതായി.

ഈ പുരാതന ക്ഷേത്രത്തിന്റെ ചിത്രീകരണങ്ങൾ സാഞ്ചിയിലെ മഹാ സ്തൂപത്തിൽ ആലേഖനം ചെയ്യപ്പെട്ടിട്ടുണ്ട്. ഇന്ന് കാണുന്ന ക്ഷേത്രം 6ആം നൂറ്റാണ്ടിൽ ഗുപ്ത സാമ്രാജ്യ കാലത്ത് പണികഴിപ്പിച്ചതാണ്.



</doc>
<doc id="413061" url="https://ml.wikipedia.org/wiki?curid=413061" title="മാളവിക അയ്യർ">
മാളവിക അയ്യർ

വിധിയുടെ പ്രഹരത്തിൽ നിന്ന് ഭയന്ന് പിന്മാറാതെ ജീവിത്തിൽ പോരാടി മുന്നേറിവന്ന ഒരു ധീര ഇന്ത്യൻ വനിതയാണ് മാളവിക അയ്യർ. അവൾ ഒരു മോട്ടിവേഷണൽ സ്പീക്കരും, സാമൂഹികപ്രവർത്തകയും, മോഡലും ആണ്. മോട്ടിവേഷണൽ സ്പീക്കറായും മറ്റും തിളങ്ങുന്ന മാളവികയെ ഒരിക്കൽ യു.എന്നിലും പ്രസംഗിക്കാൻ ക്ഷണിച്ചിരുന്നു.ഇന്ന് അറിയപ്പെടുന്ന മോട്ടിവേഷണൽ സ്പീക്കറും പാചക കലാകാരിയും മോഡലുമൊക്കെയാണ് മാളവിക. നോർവെ, ഇന്തോനേഷ്യ, സൗത്ത് ആഫ്രിക്ക തുടങ്ങി ഒട്ടേറെ രാജ്യങ്ങളിൽ മോട്ടിവേഷണൽ സ്പീക്കറായി സംസാരിച്ചിട്ടുണ്ട്.

തമിഴ്‌നാട്ടിലെ കുംഭകോണത് ബി.കൃഷ്ണനും ഹേമ കൃഷ്ണനും മകളായി 
1989ൽ മാളവികയുടെ ജനനം. പിന്നീട് രാജസ്ഥാനിലെ ബിക്കാനീറിലേക്ക് താമസം മാറി. മാതാപിതാക്കൾക്കൊപ്പം രാജസ്ഥാനിലെ ബിക്കാനീറിൽ താമസിക്കുന്ന കാലത്തായിരുന്നു ആ അപകടം. 2002 മെയ് 26 ആയിരുന്നു ആ ദുരന്തദിനം. ഗ്രനേഡ് പൊട്ടിത്തെറിച്ച്‌ ഇരു കൈപ്പത്തികളും നഷ്ടപ്പെടുമ്ബോൾ വെറും പതിമൂന്ന് വയസ്സുമാത്രമായിരുന്നു മാളിവികയ്ക്ക്. പ്രോജക്ട് വർക്കിന്റെ ഭാഗമായി എന്തോ അന്വേഷിച്ച് പരതുകയായിരുന്ന മാളവികയ്ക്ക് വഴിയിൽ നിന്ന് ഉപേക്ഷിക്കപ്പെട്ട ഗ്രനേഡ് ലഭിച്ചു. അതു കൈയിൽ ഇരുന്ന് പൊട്ടിത്തെറിച്ചു. പിന്നീടാണ് അതു ഗ്രനേഡ് ആയിരുന്നുവെന്നും തന്റെ കൈകൾ നഷ്ടമായെന്നും അവൾക്ക് ബോധ്യമായത്. അപകടത്തെ തുടർന്ന് ചെന്നൈയിൽ രണ്ടുവർഷത്തോളം ചികിത്സയിലായിരുന്നു മാളവിക. 18 മാസങ്ങൾ നീണ്ട ചികിത്സയ്‌ക്കൊടുവിൽ അവൾ ജീവിതത്തിലേക്ക് തിരികെ ചുവടുവെച്ചുതുടങ്ങി.

കൈപ്പത്തികളില്ലാത്ത മാളവിക തന്റെ കൈത്തണ്ടകളിൽ റബർബാൻഡു കൊണ്ടു പേന കെട്ടി വച്ച് വീണ്ടും അവൾ കൊച്ചുകുട്ടികളെപ്പോലെ എഴുതിപ്പഠിച്ചു. പത്താം ക്ലാസ്സ് പരീക്ഷ പ്രൈവറ്റായാണ് മാളവിക എഴുതിയത്. പത്താംതരം പരീക്ഷയിൽ അഞ്ഞൂറിൽ 483 മാർക്കും വാങ്ങി ഒന്നാം റാങ്ക് വാങ്ങി. തുടർന്ന്‌ ഉപരിപഠനത്തിനായി മാളവിക ഡൽഹിയിലേക്ക് തിരിച്ചു. സെന്റ് സ്റ്റീഫൻ കോളേജിൽനിന്ന് സാമ്പത്തികശാസ്ത്രത്തിൽ ബിരുദം നേടി.
തുടർന്ന് ഡൽഹി സ്‌കൂൾ ഓഫ് സോഷ്യൽ വർക്കിൽനിന്ന് ബിരുദാനന്തരബിരുദവും മദ്രാസ് സ്‌കൂൾ ഓഫ് സോഷ്യൽവർക്കിൽനിന്ന് എം ഫില്ലും നേടി. 


</doc>
<doc id="413063" url="https://ml.wikipedia.org/wiki?curid=413063" title="ആരുഷി മുദ്‌ഗൽ">
ആരുഷി മുദ്‌ഗൽ

പ്രശസ്തയായ ഒരു ഒഡീസി നർത്തകിയാണ് ആരുഷി മുദ്ഗൽ. തന്റെ പിതൃസഹോദരിയായ മാധവി മുദ്‌ഗൽ തന്നെയായിരുന്നു ആരുഷിയുടെ ഗുരു. പിൽക്കാലത്ത് കേളു ചരൺ മഹാപത്ര അടക്കമുള്ള വിവിധ ഗുരുക്കന്മാരോടൊപ്പവും അഭ്യസിച്ചു. തിരുവനന്തപുരം നിശാഗന്ധി ഫെസ്റ്റിവൽ, മുംബൈയിലെ എൻ.സി.പി.എ., ഫ്രാൻസിലെ തീയേറ്റർ ഡി ലാ വിൽ തുടങ്ങി നിരവധി വേദികളിൽ ആരുഷി നൃത്തമവതരിപ്പിച്ചിട്ടുണ്ട്.
2003-ൽ പ്രസിഡന്റിന്റെ ബാൽ ശ്രീ അവാർഡ് നേടി. 2011-ൽ സംഗീത നാടക അക്കാഡമിയുടെ ഉസ്താദ് ബിസ്മില്ലാ ഖാൻ യുവ പുരസ്കാർ നേടുകയുണ്ടായി.


</doc>
<doc id="413064" url="https://ml.wikipedia.org/wiki?curid=413064" title="ഡയറക്ടറേറ്റ് ഓഫ് ഫിലിം ഫെസ്റ്റിവൽ">
ഡയറക്ടറേറ്റ് ഓഫ് ഫിലിം ഫെസ്റ്റിവൽ

അന്താരാഷ്ട്ര ചലച്ചിത്രോത്സവത്തിന്റെ നടത്തിപ്പു ചുമതലയും ദേശീയ ചലച്ചിത്ര പുരസ്കാര വിതരണവും ചെയ്യുന്നതിനായി ഭാരത സർക്കാറിന്റെ കീഴിൽ പ്രവർത്തിക്കുന്ന ഒരു സ്ഥാപനമാണ് ഡയറക്ടറേറ്റ് ഓഫ് ഫിലിം ഫെസ്റ്റിവൽ. ഇന്ത്യയിൽ നിർമിക്കുന്ന ചലച്ചിത്രങ്ങൾക്ക് സഹായകരമാകുന്ന വിധത്തിൽ പ്രവർത്തിക്കുന്നതിനും സാംസ്കാരിക കൈമാറ്റത്തിനും ഊന്നൽ നൽകിക്കൊണ്ട് ഭാരതസർക്കാരിന്റെ ഇൻഫർമേഷൻ ആന്റ് ബ്രോഡ്കാസ്റ്റിങ് മന്ത്രാലയത്തിനു കീഴിൽ 1973-ൽ പ്രവർത്തനം ആരംഭിച്ചു. ദാദാ സാഹെബ് ഫാൽക്കെ അവാർഡ് നിർണയവും വിതരണവും നടത്തുക; ഇന്ത്യയ്ക്ക് അകത്തും പുറത്തുമുള്ള ഇന്ത്യൻ സിനിമകളുടെ ചലച്ചിത്രമേളകൾ സംഘടിപ്പിക്കുക; ദേശിയ ചലച്ചിത്ര പുരസ്കാരങ്ങൾ നേടിയ ചിത്രങ്ങളുടെ പ്രദർശനങ്ങൾ സംഘടിപ്പിക്കുക എന്നിവയൊക്കെയാണ് പ്രധാന ലക്ഷ്യങ്ങൾ. 


</doc>
<doc id="413066" url="https://ml.wikipedia.org/wiki?curid=413066" title="ലിൺ മാർഗുലിസ്">
ലിൺ മാർഗുലിസ്

ലിൺ മാർഗുലിസ് (ലിൺ പെട്ര അലക്സാണ്ടർ) March 5, 1938 – November 22, 2011) അമേരിക്കൻ പരിണാമ സിദ്ധാന്തികയും, ജീവശാസ്ത്രജ്ഞയും, ശാസ്ത്ര എഴുത്തുകാരി, എഡ്യൂകേറ്റർ, പോപുലാരിസർ, ഇതുകൂടാതെ ജീവപരിണാമത്തിലെ സിംബയോസിസിനെകുറിച്ച് പുതിയ ആശയങ്ങൾ അവതരിപ്പിച്ചിട്ടുള്ളവരുമാണ്. ചരിത്രകാരനായ ജാൻ സാപ്പ് ലിൺ മാർഗുലിസിനെക്കുറിച്ച് പറഞ്ഞിരിക്കുന്നത് "ചാൾസ് ഡാർവിൻ ജീവപരിണാമത്തിനെന്താണോ അതേപോലെ സിംബയോസിസിന്റെ പര്യായമാണ് ലിൻ മാർഗുലിസ് ." ("Lynn Margulis's name is as synonymous with symbiosis as Charles Darwin's is with evolution.")ന്യൂക്ലിയോടൊപ്പം കോശങ്ങളുടെ പരിണാമത്തെക്കുറിച്ചുള്ള അടിസ്ഥാനവസ്തുതകൾ ഇന്നു കാണുന്ന രീതിയിൽ ചിട്ടപ്പെടുത്തിയെടുത്തത് ലിൺ മാർഗുലിസ് ആണ്. ജീവചരിത്രത്തിലെ ഏറ്റവും പ്രധാന നാടകീയ സംഭവമായിട്ടാണ് ഏർണസ്റ്റ് മേയർ ഈ സംഭവത്തെ വിശേഷിപ്പിച്ചത്. ബ്രിട്ടീഷ് രസതന്ത്രജ്ഞനായ ജെയിംസ് ലൗവ് ലോക്കിനോടൊപ്പം ലിൺ മാർഗുലിസും ചേർന്ന് ഗെയാ സിദ്ധാന്തം വികസിപ്പിക്കുന്നതിൽ മുഖ്യ പങ്കുവഹിച്ചിട്ടുണ്ട്. 

ചിക്കാഗോയിലെ മോറിസ് അലക്സാണ്ടർ, ലിയൊണ വൈസ് അലക്സാണ്ടർ എന്നിവരുടെ പുത്രിയായി ജെവിഷ് സിയോണിസ്റ്റ് കുടുംബത്തിലാണ് ലിൺ മാർഗുലിസ് ജനിച്ചത്. അവളുടെ പിതാവ് അറ്റോർണിയും റോഡ് പെയിന്റ് ചെയ്യുന്ന ഒരു കമ്പനിയും നടത്തിയിരുന്നു. അവളുടെ അമ്മ ഒരു ട്രാവൽ ഏജൻസി നടത്തിയിരുന്നു. 1952-ൽ ലിൺ ഹൈഡ് പാർക്ക് അക്കാഡമി ഹൈസ്ക്കൂളിൽ പഠനത്തിനായി പ്രവേശിച്ചു. മിക്കവാറും ക്ളാസ്സിന്റെ സൈഡിൽ എഴുന്നേറ്റുനിൽക്കുന്ന ബാഡ് സ്റ്റുഡന്റ് ആയിട്ടാണ് അവളെ പരിഗണിച്ചിരുന്നത്. 15 വയസ്സായപ്പോൾ അവളെ യൂണിവേഴ്സിറ്റി ഓഫ് ചിക്കാഗോ ലബോറട്ടറി സ്ക്കൂളിൽ ചേർന്നു. 





</doc>
<doc id="413068" url="https://ml.wikipedia.org/wiki?curid=413068" title="ഷെർലിൻ ചോപ്ര">
ഷെർലിൻ ചോപ്ര

ഒരു ബോളിവുഡ് ചലച്ചിത്രനടിയും മോഡലുമാണ് ഷെർലിൻ ചോപ്ര. ഇവരുടെ യഥാർത്ഥ നാമം മോണ ചോപ്ര എന്നാണ്. പ്ലേ ബോയ് മാസികയ്ക്കുവേണ്ടി ജോലി ചെയ്യുന്നതായി 2012 ജൂലൈയിൽ ഷെർലിൻ ചോപ്ര പ്രഖ്യാപിച്ചിരുന്നു. നഗ്നചിത്രങ്ങളോടുകൂടിയ പുറംചട്ടയുമായി പുറത്തിറങ്ങുന്ന പ്ലേബോയ് മാസികയുടെ മുഖചിത്രമാകുന്ന ആദ്യത്തെ ഇന്ത്യൻ വനിതയാണ് ഷെർലിൻ ചോപ്ര. ഇതേത്തുടർന്ന് "എം.ടി.വി. സ്പ്ലിറ്റ്സ്വില്ല" ടെലിവിഷൻ പരിപാടിയുടെ ആറാം പതിപ്പിൽ പങ്കെടുക്കുവാൻ ഷെർലിനു ക്ഷണം ലഭിച്ചു. നഗ്നതാപ്രദർശനങ്ങളിലൂടെ ശ്രദ്ധ നേടിയ ഷെർലിൻ ചോപ്ര അതിന്റെ പേരിൽ പലപ്പോഴും വിമർശനങ്ങൾ നേരിട്ടിട്ടുണ്ട്. 2013-ൽ പുറത്തിറങ്ങിയ "കാമസൂത്ര 3ഡി" എന്ന ചലച്ചിത്രത്തിന്റെ ട്രെയിലറിലും ഇവർ നഗ്നയായി പ്രത്യക്ഷപ്പെട്ടിട്ടുണ്ട്. ഗായിക എന്ന നിലയിലും പ്രശസ്തയായ ഷെർലിൻ ചോപ്രയുടെ "ബാഡ് ഗേൾ" എന്ന സംഗീത ആൽബം 2013 ഡിസംബറിൽ പുറത്തിറങ്ങിയിരുന്നു.

1984 ഫെബ്രുവരി 11-ന് ഹൈദ്രാബാദിലാണ് ഷെർലിൻ ചോപ്രയുടെ ജനനം. ഇവരുടെ പിതാവ് ഒരു ഡോക്ടറാണ്. സ്റ്റാൻലി ഗേൾസ് ഹൈസ്കൂളിലും സെക്കന്തരാബാദിലെ സെന്റ് ആൻസ് വിമെൻസ് കോളേജിലും പഠനം പൂർത്തിയാക്കിയ ഷെർലിൻ 1999-ൽ നടന്ന മിസ് ആന്ധ്രാ സൗന്ദര്യ മത്സരത്തിൽ വിജയിയായി.

ബോളിവുഡ് ചലച്ചിത്രങ്ങളിലൂടെയാണ് ഷെർലിൻ ചോപ്ര അഭിനയരംഗത്തേക്കു കടന്നുവരുന്നത്. "ടൈംപാസ്" (2005), "റെഡ് സ്വാസ്തിക്" (2007), "ഗെയിം" (2007) എന്നിവയാണ് ഇവർ അഭിനയിച്ച പ്രധാന ബോളിവുഡ് ചലച്ചിത്രങ്ങൾ. "എ ഫിലിം ബൈ അരവിന്ദ്" എന്ന തെലുങ്ക് ചലച്ചിത്രത്തിലും ഇവർ അഭിനയിച്ചു. "ബിഗ് ബോസ്" എന്ന ടെലിവിഷൻ പരമ്പരയിൽ മത്സരാർത്ഥിയായെങ്കിലും 27-ആം ദിവസം പുറത്തുപോകേണ്ടിവന്നു. 

2013-ൽ രൂപേഷ് പോൾ സംവിധാനം ചെയ്ത "കാമസൂത്ര 3ഡി" എന്ന ചിത്രത്തിൽ നായികയായി അഭിനയിക്കുവാൻ അവസരം ലഭിച്ചു. ഷെർലിൻ ചോപ്ര നായികയായി പ്രത്യക്ഷപ്പെടുന്ന ഈ ചിത്രത്തിന്റെ ട്രെയിലർ 66-ആമത് കാൻസ് ചലച്ചിത്രമേളയിൽ പ്രദർശിപ്പിക്കുകയുണ്ടായി. ചിത്രത്തിന്റെ നിർമ്മാണം പിന്നീട് മന്ദഗതിയിലാവുകയും 2016 ജൂൺ മാസത്തോടെ ചിത്രത്തിൽ നിന്നു പിന്മാറുന്നതായി ഷെർലിൻ പ്രഖ്യാപിക്കുകയും ചെയ്തു.



</doc>
<doc id="413074" url="https://ml.wikipedia.org/wiki?curid=413074" title="എഡിത് കോവൻ">
എഡിത് കോവൻ

ഒരു സാമൂഹിക പരിഷ്കർത്താവും സ്ത്രീകളുടെയും കുട്ടികളുടെയും ക്ഷേമത്തിനായി പ്രവർത്തിക്കുകയും ചെയ്ത ഒരു ആസ്ത്രേലിയക്കാരിയാണ് എഡിത് കോവൻ (Edith Dircksey Cowan) OBE (née Brown; 2 ആഗസ്ത്1861 9 ജൂൺ1932). ആസ്ത്രേലിയൻ പാർലമെന്റിലെ ആദ്യ സ്ത്രീയും കോവനാണ്. ആസ്ത്രേലിയയിലെ 50 ഡോളർ നോട്ടിന്റെ പിൻവശത്ത് കോവന്റെ ചിത്രം 1955 മുതൽ അലേഖനം ചെയ്തിട്ടുണ്ട്. എഡിത് കോവൻ സർവ്വകലാശാലയ്ക്കും ഫെഡറൽ ദിവിഷൻ ഒഫ് കോവനും എഡിത് ഡിർകസി കോവൻ മെമോറിയലിനും ആ പേരുകൾ നൽകിയത് ഇവരോടുള്ള ആദരസൂചകമായിട്ടാണ്. 




</doc>
<doc id="413076" url="https://ml.wikipedia.org/wiki?curid=413076" title="ഇങെ ലെഹ്മൺ">
ഇങെ ലെഹ്മൺ

ഇങെ ലെഹ്മൺ ഡാനിഷ് സെയിസ്മോളജിസ്റ്റ്, ജിയോഫിസിസ്റ്റ് എന്നീ നിലകളിൽ പ്രശസ്തയാണ്. 1936-ൽ ഇങെ ഭൂമിയിൽ ഖരാവസ്ഥയിലുള്ള ഒരു ഇന്നർ കോറും ഭൂമിയ്ക്കുള്ളിൽ ഒരു ഉരുകിയ ദ്രാവകാവസ്ഥയിലുള്ള ഔട്ടർ കോർ ഉണ്ടെന്നും കണ്ടുപിടിച്ചു. ലെഹ്മൺ104 വയസ്സുവരെ ജീവിച്ചിരുന്ന ഒരു ശാസ്ത്രജ്ഞയായിരുന്നു. 1960-ൽ ഗോർഡൻ വുഡ് അവാർഡും, 1964-ൽ എമിൽ വികെർട്ട് മെഡലും, 1965-ൽ ഡാനിഷ് റോയൽ സൊസൈറ്റി ഓഫ് സയൻസ് ആൻഡ് ലെറ്റേഴ്സ്-ന്റെ ഗോൾഡൻ മെഡലും, 1938 ലും 1967 ലും ടഗ്യ ബ്രാൻഡ് റെജിസ്ലേറ്റ് എന്നീ പുരസ്കാരങ്ങളും ലഭിച്ചിട്ടുണ്ട്. 1969 -ൽ റോയൽ സൊസൈറ്റിയുടെ പ്രതിനിധിയായിരുന്നു. 1971-ൽ വില്യം ബോവീ മെഡൽ, 1977-ൽ സെയിസ്മോളജിക്കൽ സൊസൈറ്റിയുടെ മെഡൽ എന്നിവയും ലഭിച്ചിട്ടുണ്ട്. 




</doc>
<doc id="413079" url="https://ml.wikipedia.org/wiki?curid=413079" title="ഇസബെല്ല വാലൻസി ക്രോഫോർഡ്">
ഇസബെല്ല വാലൻസി ക്രോഫോർഡ്

അയർലാന്റിൽ ജനിച്ച കാനഡക്കാരിയായ ഒരു എഴുത്തുകാരിയും കവിയുമായിരുന്നു ഇസബെല്ല വാലൻസി ക്രോഫോർഡ് (Isabella Valancy Crawford) (25 ഡിസംബർ1846 – 12 ഫെബ്രുവരി1887). എഴുത്തിൽ നിന്നുമുള്ള വരുമാനം കൊണ്ട് ജീവിച്ച ആദ്യ കാനഡക്കാരിൽ ഒരാളാണ് ഇസബെല്ല. 

"കാനഡയിലെ ആദ്യപ്രമുഖകവിയായി ഇവരെ വിലയിരുത്തുന്നു." പത്തൊൻപതാം നൂറ്റാണ്ടിലെ കാനഡയിലെ കവിതകളുടെ മുൻപന്തിയിലാണ് അവരുടെ "Malcolm's Katie," എന്ന കവിതയുടെ സ്ഥാനം."

ദേശീയ ചരിത്രപ്രാധാന്യമുള്ള വ്യക്തികളുടെ പട്ടികയിൽ ഇസബെല്ലയെ 1947 -ൽ പെടുത്തി.

ടൊറോന്റോയിലെ ഒരുപാർക്കിന് ഇവരുടെ പേരാണ് നൽകിയിട്ടുള്ളത്.





</doc>
<doc id="413085" url="https://ml.wikipedia.org/wiki?curid=413085" title="പ്രീതി പട്ടേൽ">
പ്രീതി പട്ടേൽ

ബ്രിട്ടീഷ് കൺസർവേറ്റീവ് പാർട്ടി അംഗമായ ഒരു രാഷ്ട്രീയക്കാരിയും 2010 മുതൽ വിതാം മണ്ഡലത്തിൽനിന്നുമുള്ള പാർലമെന്റ് അംഗവും ബ്രിട്ടീഷ് സർക്കാരുകളിൽ പ്രമുഖമായ പല പദവികൾ വഹിക്കുകയും ചെയ്യുന്ന ഒരു ഇന്ത്യൻ വംശജയാണ് പ്രീതി പട്ടേൽ (Priti Sushil Patel) (ജനനം 29 മാർച്ച് 1972).



</doc>
<doc id="413089" url="https://ml.wikipedia.org/wiki?curid=413089" title="ആലിസ് കാതറിൻ ഇവാൻസ്">
ആലിസ് കാതറിൻ ഇവാൻസ്

ആലിസ് കാതറിൻ ഇവാൻസ് (ജനുവരി 29, 1881 – സെപ്റ്റംബർ 5, 1975) അമേരിക്കൻ സൂക്ഷ്മജീവശാസ്ത്രജ്ഞയും യു.എസ് കാർഷികവിഭാഗത്തിലെ ഗവേഷകയും ആയിരുന്നു. പാലിലെയും ചീസിലെയും ബാക്ടീരിയയെക്കുറിച്ചുള്ള ഗവേഷണമായിരുന്നു ആലിസ് കാതറിൻ ഇവാൻസ് അവിടെ ചെയ്തിരുന്നത്. അവർ പിന്നീട് മനുഷ്യർക്കും കന്നുകാലികൾക്കും ബ്രൂസെല്ലോസിസ് എന്ന രോഗമുണ്ടാക്കുന്ന ബാസില്ലസ് അബോർട്ടസ് ("Bacillus abortus") എന്ന ബാക്ടീരിയയെ കണ്ടുപിടിച്ചു. 

ആലിസ് കാതറിൻ ഇവാൻസ് പെൻസിൽവാനിയയിലെ ബ്രാഡ്ഫോർഡ് കൗണ്ടിയിൽ സർവ്വേയറും കൃഷിക്കാരനുമായ വില്യം ഹോവെൽ, അദ്ധ്യാപികയായ ആൻ ബി ഇവാൻസ് എന്നിവരുടെ മകളായി ജനിച്ചു. ആലീസിന് അഞ്ചും ആറും വയസ്സുള്ളപ്പോൾ വീട്ടിൽ വച്ച് അവളുടെ മാതാപിതാക്കൾ തന്നെയാണ് അവളെ പഠിപ്പിച്ചിരുന്നത്.ആലിസ് ടോവൻഡയിലെ സസ്ക്വഹന്ന കോളിഗേറ്റ് ഇൻസ്റ്റിറ്റ്യൂട്ടിൽ ചേരുകയും അവിടെ വനിതകൾക്കുള്ള ബാസ്കറ്റ്ബാൾ ടീമിൽ ചേർന്നു കളിക്കുകയും ഒടുവിൽ ടീച്ചർ ആയിതീരുകയും ചെയ്തു. അവൾ ടീച്ചർ ആയി തീർന്നത് അന്നത്തെക്കാലത്ത് ആകെക്കൂടി വനിതകൾക്ക് എത്തിച്ചേരാൻ സാധിക്കുന്ന തൊഴിൽ അദ്ധ്യാപികമാത്രമായിരുന്നു. പിന്നീട് അദ്ധ്യാപനം വിരസമായിരുന്നുവെന്ന് അവൾ ഒരിക്കൽ പറയുകയുണ്ടായി. 4 വർഷത്തെ അദ്ധ്യാപന ജീവിതത്തിനുശേഷം കോർണൽ സർവ്വകലാശാലയിൽ റൂറൽ അദ്ധ്യാപികമാർക്ക് സൗജന്യമായി ക്ളാസ്സുകളെടുത്തു. 1909-ൽ സ്കോളർഷിപ്പ് ലഭിച്ചതിനുശേഷം അവൾ കോർണൽ സർവ്വകലാശാലയിൽ നിന്ന് ബാക്ടീരിയോളജിയിൽ ബിരുദം നേടുകയും ചെയ്തു. വിസ്കോൻസിൻ-മഡിസൺ സർവ്വകലാശാലയിൽ നിന്ന് ബാക്ടീരിയോളജിയിൽ സ്കോളർഷിപ്പ് ലഭിക്കുന്ന ആദ്യ വനിതയായിരുന്നു ആലിസ്. ആ വർഷം തന്നെയവൾ മാസ്റ്റർ ബിരുദം നേടുകയും ചെയ്തു. 





</doc>
<doc id="413091" url="https://ml.wikipedia.org/wiki?curid=413091" title="സുശീല രാമൻ">
സുശീല രാമൻ

ഒരു പ്രസിദ്ധ ബ്രിട്ടീഷ്-ഇന്ത്യൻ സംഗീതജ്ഞയാണ് സുശീല രാമൻ (Susheela Raman) (; ജനനം 21 ജൂലൈ 1973). 2001 മുതൽ ഇങ്ങോട്ട് 5 ആൽബങ്ങൾ സുശീല പുറത്തിറക്കുകയുണ്ടായി. 2006 -ലെ BBC World Music Awards ന് ഇവർക്ക് നാമനിർദ്ദേശം ലഭിച്ചു. സുശീലയുടെ ആദ്യ ആൽബമായ ഉപ്പുമഴയ്ക്ക് ("Salt Rain)" മെർക്കുറി പുരസ്കാരത്തിനുള്ള നാമനിർദ്ദേശം 2001 -ൽ ലഭിച്ചു. റിയൽ വേൾഡ് റിക്കാഡ്-സിന്റെ സാം മിൽസിനെയാണ് സുശീല വിവാഹം കഴിച്ചിരിക്കുന്നത്.



</doc>
<doc id="413094" url="https://ml.wikipedia.org/wiki?curid=413094" title="സ്റ്റിഫാനിൻ ക്വാലെക്">
സ്റ്റിഫാനിൻ ക്വാലെക്

സ്റ്റിഫാനിൻ ക്വാലെക് അമേരിക്കൻ രസതന്ത്രജ്ഞയും 40 വർഷത്തിനുമുകളിൽ ഡുപോൻട് കമ്പനിയിൽ ഔദ്യോഗികജീവിതവും നയിച്ചിരുന്നു. 1965-ൽ സിന്തറ്റിക് ഫൈബർ ആയ കെവ്ലർ (poly-paraphenylene terephthalamide) വികസിപ്പിച്ചെടുത്തു. സ്റ്റിഫാനിന്റെ ഈ കണ്ടുപിടിത്തത്തിന് ഡുപോൻട് കമ്പനി 2015-ലവോയിസിയർ മെഡൽ നൽകുകയുണ്ടായി. ഈ ബഹുമതി ലഭിക്കുന്ന ഒരേ ഒരു വനിതാ ഉദ്യോഗസ്ഥ സ്റ്റിഫാനിൻ ആയിരുന്നു. പോളിമെർ കെമിസ്ട്രിയിൽ സ്റ്റിഫാനിന് ധാരാളം അവാർഡുകൾ ലഭിച്ചിട്ടുണ്ട്. 



</doc>
<doc id="413098" url="https://ml.wikipedia.org/wiki?curid=413098" title="അംബിക ശ്രീനിവാസൻ">
അംബിക ശ്രീനിവാസൻ

മലേഷ്യയിലെ പ്രസിദ്ധയായ ഒരു അഭിഭാഷകയും മനുഷ്യാവകാശപ്രവർത്തകയും 2009 -ൽ അമേരിക്കയിലെ അന്താരാഷ്ട്ര മഹിളാ‌ധൈര്യപുരസ്കാരം ലഭിച്ച എട്ടുപേരിൽ ഒരാളുമാണ് അംബിക ശ്രീനിവാസൻ. (Dato' Ambiga Sreenevasan) (ജനനം 1956). മുൻപൊ ഇവർ 2007-2009 വരെ മലേഷ്യൻ ബാർ കൗൺസിൽ അധ്യക്ഷയായി പ്രവർത്തിച്ചിട്ടുണ്ട്. 


</doc>
<doc id="413100" url="https://ml.wikipedia.org/wiki?curid=413100" title="ഡിസ്കാൽക്കുലിയ">
ഡിസ്കാൽക്കുലിയ

ഗണിതവുമായി ബന്ധപ്പെട്ട ഒരു പഠനവൈകല്യമാണ് ഡിസ്കാൽക്കുലിയ . 1949 മുതൽ ഈ സാങ്കേതിക നാമം പ്രചാരത്തിലുണ്ട്.അക്ക ങ്ങളുടെ നിർദ്ധാരണത്തിനും ഗ്രഹണത്തിനും ഈ വൈകല്യം പ്രധാനമായും തടസ്സം സൃഷ്ടിക്കുന്നു. പ്രായഭേദമനുസരിച്ച് വ്യത്യസ്ത രീതികളിലാണ് ഈ വൈകല്യം കാണപ്പെടുക. ജനസംഖ്യയിൽ മൂന്നു ശതമാനം മുതൽ ആറു ശതമാനം വരെ ആൾക്കാരിൽ ഇതു പ്രകടമാണ്. ടേണർ രോഗം ബാധിച്ചവരിലും ഇത് പ്രത്യക്ഷപ്പെട്ടേക്കാം.അളവുകളും അകലങ്ങളും സംബന്ധിച്ച കണക്കുകൂട്ടലുകളും ഈ വൈകല്യം ബാധിച്ചവർക്ക് ആയാസകരമാണ്.മസ്തിഷ്കത്തിലെ പരിക്കുകൾ കൊണ്ടുണ്ടാകുന്ന ഗണിതനിർദ്ധാരണതകരാറുകളേക്കാൾ ("അകാൽക്കുലിയ") വ്യത്യസ്തമാണ് ഡിസ്കാൽക്കുലിയ.

ഡിസ്കാൽക്കുലിയ സ്ഥിതീകരിച്ചവർക്ക് താഴെപ്പറയുന്ന കാര്യങ്ങൾ മനസ്സിലാക്കുവാൻ ആയാസം നേരിട്ടേക്കാം.


</doc>
<doc id="413104" url="https://ml.wikipedia.org/wiki?curid=413104" title="സന്ധ്യ എക്നേലിഗോഡ">
സന്ധ്യ എക്നേലിഗോഡ

ശ്രീലങ്കയിലെ ഒരു മനുഷ്യാവകാശപ്രവർത്തകയാണ് സന്ധ്യ എക്നേലിഗോഡ (Sandya Eknelygoda). കാണാതായ പത്രപ്രവർത്തകൻ പ്രഗീത് എക്നേലിഗോഡയുടെ ഭാര്യയാണ് ഇവർ. 2017 -ലെ അന്താരാഷ്ട്ര സുധീരവനിതാപുരസ്കാരം ഇവർക്ക് ലഭിച്ചിട്ടുണ്ട്. ശ്രീലങ്കയിലെ ആയിരക്കണക്കിനു കാണാതായവർക്കുവേണ്ടിയുള്ളവർക്കായി ഇവർ കാമ്പൈൻ നടത്തുന്നു.

എഴുത്തുനിർത്തിയില്ലെങ്കിൽ തന്റെ ജീവൻ അപകടത്തിലാവുമെന്ന് ഭീഷണി തനിക്കുള്ളതായി ഭർത്താവ് തന്നോട് പറഞ്ഞിട്ടുണ്ടെന്ന് സന്ധ്യ പറയുകയുണ്ടായി. അഴിമതിയെപ്പറ്റി അന്വേഷിക്കുന്ന കാലത്ത് 2009 -ൽ അദ്ദേഹത്തെ തട്ടിക്കൊണ്ടുപോവുകയുണ്ടായി. 2010 -ൽ അദ്ദേഹം അപ്രത്യക്ഷമായതിനുശേഷം അത്തരം കാര്യങ്ങൾക്കെതിരെ സന്ധ്യ വ്യാപകമായി പരിപാടികൾ സംഘടിപ്പിക്കുന്നുണ്ട്. തമിഴ് വിമതർക്കെതിരെ ശ്രീലങ്കൻ സേന രാസായുധം പ്രയോഗിക്കുന്നുണ്ടെന്ന വിഷയത്തിൽ ആയിരുന്നു അപ്രത്യക്ഷനാവുമ്പോൾ പ്രഗീത് അന്വേഷണം നടത്തിക്കൊണ്ടിരുന്നത്.


</doc>
<doc id="413105" url="https://ml.wikipedia.org/wiki?curid=413105" title="പൂയ്യപ്പിള്ളി തങ്കപ്പൻ">
പൂയ്യപ്പിള്ളി തങ്കപ്പൻ

കേരള സാഹിത്യ അക്കാദമിയുടെ സമഗ്ര സംഭാവന പുരസ്കാരത്തിന് അർഹനായ മലയാള സാഹിത്യകാരനും സാംസ്കാരിക പ്രവർത്തകനുമാണ് പൂയ്യപ്പിള്ളി തങ്കപ്പൻ. എറണാകുളം ജില്ലയിലെ പൂയപ്പിള്ളി, തിയാട്ട് ജനിച്ചു. അധ്യാപകനായിരുന്നു.


</doc>
<doc id="413106" url="https://ml.wikipedia.org/wiki?curid=413106" title="രാമൻ പരിമള">
രാമൻ പരിമള

ഭാരതീയ ഗണിതശാസ്ത്രജ്ഞയാണ് രാമൻപരിമള.(ജ: 1948 നവംബർ 21-തമിഴ്നാട്).ആൾജിബ്രയിൽ പരിമളയുടെ സംഭാവനകൾ ഗണിതശാസ്ത്രലോകത്ത് അവരെ ശ്രദ്ധേയയാക്കി. ടാറ്റാ ഇൻസ്റ്റിറ്റ്യൂട്ട് ഓഫ് ഫണ്ടമെന്റൽ റിസർച്ചിലെ മുൻ അദ്ധ്യാപികയായിരുന്ന പരിമള എമറി സർവ്വകലാശാലയിൽ സേവനം അനുഷ്ഠിച്ചുവരുന്നു. ഡോക്ടറേറ്റ് ബോംബെ സർവ്വകലാശാലയിൽ നിന്നാണ് കരസ്ഥമാക്കിയത്.



</doc>
<doc id="413107" url="https://ml.wikipedia.org/wiki?curid=413107" title="വിജയലക്ഷ്മി നവനീതകൃഷ്ണൻ">
വിജയലക്ഷ്മി നവനീതകൃഷ്ണൻ

തമിഴ് നാടൻപാട്ട് ഗായികയും ഗാനരചയിതാവുമാണ് വിജയലക്ഷ്മി നവനീതകൃഷ്ണൻ. 2018ൽ നാടൻപാട്ടുകളുടെ മേഖലയിലെ സംഭാവനകൾ പരിഗണിച്ച് ഭാരത സർക്കാരിന്റെ നാലാമത്തെ സിവിലിയൻ ബഹുമതിയായ പത്മശ്രീ ലഭിച്ചു. ഭർത്താവ് എം. നവനീതകൃഷ്ണനോടൊപ്പം തമിഴ് നാടൻപാട്ടുകളിലും പ്രാദേശിക നൃത്തരൂപങ്ങളിലും പഠനങ്ങൾ നടത്തിയിട്ടുണ്ട്.

1946 ജനുവരി 27ന് ജനിച്ചു. മധുരൈ കാമരാജ് സർവ്വകലാശാലയിലെ നാടൻ കലകൾ വിഭാഗത്തിലെ അധ്യാപികയായി വിരമിച്ച വിജയലക്ഷ്മി, തുടർന്ന് നാടൻ കലകളിൽ പഠനങ്ങൾ നടത്തി. ധാരാളം സംഗീത പരിപാടികൾ അവതരിപ്പിച്ചിട്ടുണ്ട്. തമിഴ് നാടൻ കലകളുമായി ബന്ധപ്പെട്ട സംഗീത ആൽബങ്ങൾ പുറത്തിറക്കിയിട്ടുണ്ട്. നാടൻ കലകളുമായി ബന്ധപ്പെട്ട് ഇരുപതോളം പ്രബന്ധങ്ങൾ പ്രസിദ്ധീകരിച്ചിട്ടുണ്ട്. 

1. The Hindu : Metro Plus Tiruchirapalli / Personality : Art for peace

2. Life Positive: Interview with Dr.Vijayalakshmi Navaneethakrishnan on The Spiritual aspects of Tamil Folk Art

3. The Hindu : Arts / Music : Rural Ragas 

4. Tamil Folk Songs 

5. The Hindu : MetroPlus : Songs of innocence and experience

6. The Hindu : Front Page: Folk art performances planned near Meenakshi Sundareswarar Temple

7. The Hindu : Enthralling folk arts performance

8. The Hindu: National : Tamil Nadu: Folk songs continue to be crowd-pullers

9. The Hindu : Folio : Simple Pleasures

10. 


</doc>
<doc id="413112" url="https://ml.wikipedia.org/wiki?curid=413112" title="കെ.പി. ശ്രീദേവി">
കെ.പി. ശ്രീദേവി

കേരള സാഹിത്യ അക്കാദമിയുടെ കെ.ആർ.നമ്പൂതിരി എൻഡോവ്മെന്റ് അവാർഡ് ലഭിച്ച അധ്യാപികയാണ് ഡോ. കെ.പി. ശ്രീദേവി. സംസ്‌കൃത സർവ്വകലാശാല യിലെ സാഹിത്യവിഭാഗത്തിൽ നിന്നും വിരമിച്ചു. 'നിരുക്തമെന്ന വേദാംഗം' എന്ന കൃതിക്കായിരുന്നു അവാർഡ്. 


</doc>
<doc id="413113" url="https://ml.wikipedia.org/wiki?curid=413113" title="സുജാത രാംദൊരൈ">
സുജാത രാംദൊരൈ

ഭാരതീയ ഗണിതശാസ്ത്രജ്ഞയും കാനഡയിലുള്ള ബ്രിട്ടീഷ് കൊളംബിയ സർവ്വകലാശാലയിലെ പ്രൊഫസറുമാണ് സുജാത രാംദൊരൈ .ഇവസാവ സിദ്ധാന്തത്തിലെ സുജാതയുടെ സംഭാവനകൾ ശ്രദ്ധേയമാണ്.രാമൻ പരിമളയുടെ കീഴിൽ ഗവേഷണപഠനം നടത്തിയ 
സുജാത ടാറ്റാ ഇൻസ്റ്റിറ്റ്യൂട്ട് ഓഫ് ഫണ്ടമെന്റൽ റിസർച്ചിലെ മുൻ അദ്ധ്യാപികയായിരുന്നു. രാമാനുജൻ , ഭട്നാഗർ പുരസ്ക്കാരങ്ങൾ ലഭിച്ചിട്ടുണ്ട്.


</doc>
<doc id="413125" url="https://ml.wikipedia.org/wiki?curid=413125" title="അന്താരാഷ്ട്ര സുധീരവനിതാപുരസ്കാരം">
അന്താരാഷ്ട്ര സുധീരവനിതാപുരസ്കാരം

അന്താരാഷ്ട്രസുധീരവനിതാപുരസ്കാരം (The International Women of Courage Award) എന്നത് അമേരിക്കയിലെ ആഭ്യന്തരമന്ത്രാലയം പലമേഖലയിലും നേതൃത്വം, ധീരത, മിടുക്ക്, മറ്റുള്ളവർക്കായി ത്യാഗം ചെയ്യൽ, പ്രത്യേകിച്ചും സ്ത്രീകളുടെ അവകാശങ്ങൾക്കുവേണ്ടി ഇങ്ങനെയുള്ളവയ്ക്ക് നൽകുന്ന ഒരു പുരസ്കാരമാണ്. 

ഈ പുരസ്കാരം 2007 -ൽ അമേരിക്കയിൽ അന്നത്തെ അമേരിക്കൻ സ്റ്റേറ്റ് സെക്രട്ടറിയായിരുന്ന കോണ്ടാലിസ റൈസ് അന്താരാഷ്ട്രാവനിതാദിനത്തിൽ എല്ലാവർഷവും മാർച്ച് 8 -ന് ഏർപ്പാടുചെയ്യുന്നരീതിയിൽ കൊണ്ടുവന്നതാണ്. ഓരോ രാജ്യത്തെയും അമേരിക്കൻ എംബസിക്ക് ഓരോ വനിതകളെ നാമനിർദ്ദേശം ചെയ്യാവുന്നതാണ്.
























</doc>
<doc id="413130" url="https://ml.wikipedia.org/wiki?curid=413130" title="കവിത കൃഷ്ണൻ">
കവിത കൃഷ്ണൻ

ഓൾ ഇന്ത്യ പ്രോഗ്രസീവ് വിമൻസ് അസോസിയേഷന്റെ (AIPWA) സെക്രട്ടറിയാണ് കവിത കൃഷ്ണൻ (Kavita Krishnan). സി പി എം (എം എലിന്റെ) Communist Party of India (Marxist-Leninist) (CPI-ML) പോളിറ്റ് ബ്യൂറോ അംഗവും ആണ് കവിത. പാർട്ടിയുടെ മാസികയായ ലിബറേഷന്റെ എഡിറ്റർ കവിതയാണ്. 2012 ഡെൽഹി കൂട്ടബലാൽസംഘക്കേസിനുശേഷം സ്ത്രീകൾക്കു നേരെയുള്ള അതിക്രമങ്ങളെപ്പറ്റി വ്യാപകപ്രചരണം നടത്തുന്നതിന്റെ മുൻപന്തിയിൽ കവിത ഉണ്ടയിരുന്നു. 

കൂനൂരിൽ ജനിച്ച കവിത വളർന്നത് ഛത്തീസ്‌ഗഢിലെ ഭീലായിലാണ്. അവിടത്തെ ഉരുക്കുഫാക്ടറിയിൽ എഞ്ചിനീയറായിരുന്നു ഇവരുടെ അച്ഛൻ, അമ്മ ഇംഗ്ലീഷ് അധ്യാപികയും. JNU വിൽ നിന്നും കവിത ഇംഗ്ലീഷ് സാഹിത്യത്തിൽ എം ഫിൽ നേടിയിട്ടുണ്ട്.


</doc>
<doc id="413133" url="https://ml.wikipedia.org/wiki?curid=413133" title="കവിത കൃഷ്ണമൂർത്തി">
കവിത കൃഷ്ണമൂർത്തി

ഒരു ഇന്ത്യൻ പിന്നണിഗായികയാണ് കവിത കൃഷ്ണമൂർത്തി (Kavita Krishnamurthy). തന്റെ 30 വർഷം നീണ്ടുനിന്ന സംഗീതജീവിതകാലത്ത് 16 ഭാഷകളിലായി 15000 -ത്തിലേറെ ഗാനങ്ങൾ ഇവർ പാടിയിട്ടുണ്ട്. പല സംഗീതജ്ഞരോടൊപ്പവും പ്രവർത്തിച്ചിട്ടുള്ള കവിത നാലുതവണ മികച്ചഗായികയ്ക്കുള്ള ഫിലിംഫെയർ അവാർഡ് നേടിയിട്ടുണ്ട്. 2005 -ൽ പദ്മശ്രീ പുരസ്കാരം ലഭിച്ച ഇവർ ഭർത്താവ് പ്രശസ്ത വയലിൻ വാദകനായ എൽ. സുബ്രഹ്മണ്യത്തോടൊപ്പം ബെംഗളൂരുവിൽ താമസിക്കുന്നു.



</doc>
<doc id="413211" url="https://ml.wikipedia.org/wiki?curid=413211" title="റാണി മരിയ വട്ടലിൽ">
റാണി മരിയ വട്ടലിൽ

വാഴ്ത്തപ്പെട്ട റാണി മരിയ വട്ടലിൽ "(സിസ്റ്റർ റാണി മരിയ)" ഭാരതസഭയിലെ പ്രഥമ വനിതാ രക്തസാക്ഷി ആണ്. എഫ്.സി.സി. എന്ന ചുരുക്കസംജ്‍ഞയിൽ അറിയപ്പെടുന്ന ഫ്രാൻസിസ്ക്കൻ ക്ലാരിസ്റ്റ് സന്ന്യാസിനി സമൂഹത്തിലെ അംഗമായ സിസ്റ്റർ പാവപ്പെട്ടവരെ അടിച്ചമർത്തലിൽ നിന്നും ചൂഷണത്തിൽ നിന്നും രക്ഷിക്കുന്നതിന് മദ്ധ്യപ്രദേശിലെ ഇൻഡാർ-ഉദയ്നഗർ കേന്ദ്രീകരിച്ച് പ്രവർത്തിച്ചിരുന്നു. അവിടെ പ്രേഷിത ശുശ്രൂഷ നടത്തവേ, 1995 ഫെബ്രുവരി 25നു കൊല്ലപ്പെട്ടു.

എറണാകുളം ജില്ലയിലെ പുല്ലുവഴിയിലെ വട്ടാലിൽ പൈലി ഏലീശ്വാദമ്പതികളുടെ ഏഴു മക്കളിൽ രണ്ടാമത്തെ മകളായി 1954 ജനുവരി 29ന് ജനിച്ചു.
സഹോദരങ്ങൾ: സ്റ്റീഫൻ, ആനി, വർഗീസ്, ത്രേസ്യാമ്മ, സിസ്റ്റർ സെൽമി, ലൂസി. 
പ്രഥമ വിദ്യാഭ്യാസം പുല്ലുവഴി ഗവ. എൽപിഎസ്നും, പുല്ലുവഴി ജയകേരളം എച്ച്എസ്എസ്, തൃപ്പൂണിത്തുറ സെന്റ് ജോസഫ്സ് ഹൈസ്കൂളിൽ ആയിരുന്നു.













വാഴ്ത്തപ്പെട്ട പദവിയിലേക്ക്




</doc>
<doc id="413226" url="https://ml.wikipedia.org/wiki?curid=413226" title="എസ്. സുധീഷ്">
എസ്. സുധീഷ്

മലയാള സാഹിത്യ നിരൂപകനും സാംസ്കാരിക പ്രവർത്തകനുമാണ് പ്രൊഫ. എസ്. സുധീഷ്(ജനനം : 5 ജനുവരി 1952). 2016 ൽ കേരള സാഹിത്യ അക്കാദമി പുരസ്കാരം ലഭിച്ചു. എന്ന കൃതിക്കായിരുന്നു പുരസ്കാരം. 

കൊല്ലത്തു ജനിച്ചു. ദീർഘ കാലം വിവിധ എസ്.എൻ. കോളേജുകളിൽ അധ്യാപകനായിരുന്നു. മാനേജ്‌മെന്റിനെതിരെ സമരം ചെയ്തതിനെത്തുടർന്ന് പുറത്താക്കി. എം.എൻ. വിജയൻ പത്രാധിപരായിരുന്ന "പാഠം മാസിക" ഇദ്ദേഹത്തിന്റെ നേതൃത്വത്തിലാണ് പുറത്തിറങ്ങിയിരുന്നത്.


</doc>
<doc id="413227" url="https://ml.wikipedia.org/wiki?curid=413227" title="വി.പി. ജോസഫ് വലിയവീട്ടിൽ">
വി.പി. ജോസഫ് വലിയവീട്ടിൽ

വൈദികനും സാംസ്കാരിക ഗവേഷകനുമാണ് ഫാ. വി.പി. ജോസഫ് വലിയ വീട്ടിൽ. 2016 ലെ കേരള സാഹിത്യ അക്കാദമിയുടെ വൈജ്ഞാനിക സാഹിത്യ ഗ്രന്ഥത്തിനുള്ള പുരസ്കാരം "ചവിട്ടുനാടക വിജ്ഞാനകോശം" എന്ന ഗ്രന്ഥത്തിനു ലഭിച്ചു. കേന്ദ്ര സർക്കാരിന്റെ സീനിയർ ഫെലോഷിപ്പോടെയായിരുന്നു ഗ്രന്ഥ രചന. കേരള സാഹിത്യ അക്കാദമി, ഫോക്‌ലോർ അക്കാദമി അംഗമായിരുന്നു. ഫോക്‌ലോർ അക്കാദമി പുരസ്കാരവും ലഭിച്ചു. 
ആലപ്പുഴയിൽ ജനിച്ചു. സെന്റ് മൈക്കൽസ് കോളേജ്, കേരള സർവകലാശാല എന്നിവടങ്ങളിലായി വിദ്യാഭ്യാസം. 1985 ൽ വൈദികനായി. സ്കൂൾ ഇദ്ദേഹത്തിന്റെ കൂടി ശ്രമ ഫലമായാണ് ചവിട്ടുനാടകം സംസ്ഥാന സ്കൂൾ കലോത്സവ മത്സര ഇനമായത്. കലവൂർ കേന്ദ്രമായുള്ള കൃപാസനം പൌരാണിക രംഗകലാപീഠം ഡയറക്ടറാണ്.


</doc>
<doc id="413228" url="https://ml.wikipedia.org/wiki?curid=413228" title="ക്ലാര ഷൂമൻ">
ക്ലാര ഷൂമൻ

ഒരു ജർമൻ സംഗീതജ്ഞയും റൊമാന്റിക് കാലഘട്ടത്തിലെ ഏറ്റവും മികച്ച പിയാനിസ്റ്റുകളിൽ ഒരാളായി കണക്കാക്കപ്പെടുന്ന ആളുമാണ് ക്ലാര ഷൂമൻ (Clara Schumann) ("née" Clara Josephine Wieck; 13 സെപ്തംബർ 1819 – 20 മെയ്1896). 61 വർഷം നീണ്ടുനിന്ന സംഗീതജീവിതത്തിൽ പിയാനോ വാദനത്തിനെ ജനങ്ങൾക്കിഷ്ടപ്പെട്ട രീതിയിൽ മാറ്റിമറിക്കാൻ ക്ലാരയ്ക്കായി. സംഗീതജ്ഞനായ റോബർട്ട് ഷൂമൻ ആയിരുന്നു ക്ലാരയുടെ ഭർത്താവ്. രണ്ടുപേരും കൂടി ജൊഹാൻ ബ്രാംസിനെ പ്രോൽസാഹിപ്പിച്ചിരുന്നു. ബ്രാംസിന്റെ ഏതൊരു കൃതി തന്നെയും പൊതുവേദിയിൽ ആദ്യം അവതരിപ്പിച്ചത് ക്ലാരയായിരുന്നു. പിന്നീട് ബ്രാംസിന്റെ മറ്റു കൃതികളും, പ്രധാനമായി "Variations and Fugue on a Theme by Handel" എന്നതും വേദിയിൽ ആദ്യം അവതരിപ്പിച്ചതും ക്ലാര തന്നെയായിരുന്നു. 

1989 ജനുവരി 2 മുതൽ 2002 ജനുവരി ഒന്നിന് ജർമൻ മാർക്ക് യൂറോയ്ക്ക് വഴിമാറുന്നതുവരെ 100 മാർക് നോട്ടിൽ ക്ലാരയുടെ ചിത്രം ആലേഖനം ചെയ്തിരുന്നു.



</doc>
<doc id="413231" url="https://ml.wikipedia.org/wiki?curid=413231" title="ഷേർലി ആൻ ജാക്സൺ">
ഷേർലി ആൻ ജാക്സൺ

ഷേർലി ആൻ ജാക്സൺ അമേരിക്കൻ ഫിസിസ്റ്റും, റെൻസ്സെലീർ പോളിടെക്നിക് ഇൻസ്റ്റിറ്റ്യൂട്ടിലെ 18 -ാമത്തെ പ്രസിഡന്റുമാണ്. മസാച്യൂസെറ്റ്സ് ഇൻസ്റ്റ്യൂട്ട് ഓഫ് ടെക്നോളജിയിൽ (MIT) നിന്നും ഡോക്ടറേറ്റ് ബിരുദം നേടുന്ന ആദ്യത്തെ ആഫ്രിക്കൻ-അമേരിക്കൻ വനിതയാണ്. യുണൈറ്റഡ് സ്റ്റേറ്റ്സിൽ നിന്നും ഭൗതികശാസ്ത്രത്തിൽ ബിരുദം നേടുന്ന ആദ്യത്തെ ആഫ്രിക്കൻ-അമേരിക്കൻ വനിത കൂടിയാണിവർ. നാഷണൽ മെഡൽ ഓഫ് സയൻസിൽ നിന്ന് ആദ്യമായി അവാർഡ് ലഭിക്കുകയും ചെയ്തു. 

യുണൈറ്റഡ് സ്റ്റേറ്റ്സിന്റെ തലസ്ഥാനമായ വാഷിങ്ടൺ ഡി.സി.യിലാണ് ജാക്സൺ ജനിച്ചത്. അവളുടെ മാതാപിതാക്കളായ ബിയാട്രിസും ജോർജ്ജ് ജാക്സണും അവൾക്ക് മൂല്യമുള്ള വിദ്യാഭ്യാസം നൽകുകയും സ്ക്കൂളിൽ പ്രോത്സാഹനം നൽകുകയും ചെയ്തിരുന്നു. അവളുടെ ശാസ്ത്രത്തിലുള്ള താല്പര്യം കണക്കിലെടുത്ത് സയൻസു ക്ലാസ്സുകളിൽ സയൻസ് പ്രൊജക്ട് തയ്യാറാക്കുന്നതിൽ ജോർജ്ജ് ജാക്സൺ അവളെ സഹായിച്ചിരുന്നു. റൂസ്വെൽറ്റ് സീനിയർ ഹൈസ്ക്കൂളിൽ ഗണിതവിഭാഗത്തിലും ശാസ്ത്രവിഭാഗത്തിലും വരുന്ന എല്ലാ പരിപാടികളിലും അവൾ പങ്കെടുത്തിരുന്നു. 1964 -ൽ ജാക്സൺ ബിരുദം നേടുമ്പോൾ വാലെഡിക്ടോറിയൻ പദവി ലഭിക്കുകയും ചെയ്തു. 

1964 -ൽ ജാക്സൺ മസ്സാചുസെറ്റ്സ് ഇൻസ്റ്റിറ്റ്യൂട്ട് ഓഫ് ടെക്നോളജിയിൽ തിയോററ്റിക്കൽ ഫിസിക്സ് ക്ലാസ്സിനു ചേർന്നു. ആകെ 20 ആഫ്രിക്കൻ-അമേരിക്കൻ വിദ്യാർത്ഥികളാണ് അവിടെയുണ്ടായിരുന്നത്. അതിൽ തിയോററ്റിക്കൽ ഫിസിക്സ് ക്ലാസ്സിനു ജാക്സൺ മാത്രമേയുണ്ടായിരുന്നുള്ളൂ. വിദ്യാർത്ഥിയായിരിക്കുമ്പോൾ തന്നെ ജാക്സൺ ബോസ്റ്റൺ സിറ്റി ഹോസ്പിറ്റലിൽ വോളണ്ടിയർ ആയി പ്രവർത്തിക്കുകയും റോക്സ്ബറി വൈ.എം.സി. എ യിലെ വിദ്യാർത്ഥികളെ നയിക്കുകയും ചെയ്തിരുന്നു. 1968 -ൽ ജാക്സൺ ബി.എസ്. ഡിഗ്രി നേടുകയും സോളിഡ്-സ്റ്റേറ്റ് ഫിസിക്സിൽ തീസീസ് എഴുതുകയും ചെയ്തു. 



</doc>
<doc id="413233" url="https://ml.wikipedia.org/wiki?curid=413233" title="മംഗല നർലികർ">
മംഗല നർലികർ

ഇന്ത്യൻ ഗണിതശാസ്ത്രജ്ഞയാണ് മംഗല നർലികർ. ഗണിതശാസ്ത്രത്തിൽ ബിരുദം നേടിയ ശേഷം മുംബൈ ആസ്ഥാനമായി പ്രവർത്തിക്കുന്ന ടാറ്റാ ഇൻസ്റ്റിറ്റ്യൂട്ട് ഓഫ് ഫണ്ടമെന്റൽ റിസർച്ചിൽ (TIFR) സേവനമാരംഭിച്ച നർലികർ ബോംബെയിലെയും പൂനെയിലെയും സർവ്വകലാശാലകളിൽ അദ്ധ്യാപികയായും പ്രവർത്തിക്കുകയുണ്ടായി. ഗണിതശാസ്ത്രവും അതുമായി ബന്ധപ്പെട്ട വിഷയങ്ങളെക്കുറിച്ചും ഇംഗ്ലീഷ്, മറാത്തി എന്നീ ഭാഷകളിൽ ധാരാളം പുസ്തകങ്ങളും ലേഖനങ്ങളും നർലികർ പ്രസിദ്ധീകരിച്ചിട്ടുണ്ട്. 2002 -ൽ "ഗാർഗി അജുൻ ജീവൻത് ആഹെ" -( गार्गी अजून जिवंत आहे). എന്ന മറാത്തി പുസ്തകത്തിന് വിശ്വനാഥ് പാർവ്വതി ഗോഖലെ പുരസ്ക്കാരം ലഭിച്ചിട്ടുണ്ട്. 

നർലികർ ബോംബെ യൂണിവേഴ്സിറ്റിയിൽ നിന്ന് 1962 -ൽ ഗണിതത്തിൽ ബിരുദം നേടുകയും 1964 -ൽ ഗണിതത്തിൽ ഒന്നാം റാങ്കോടെ മാസ്റ്റർ ബിരുദം നേടുകയും ചാൻസലറിൽ നിന്ന് ഗോൾഡൻ മെഡൽ കരസ്ഥമാക്കുകയും ചെയ്തു. 1966 -ൽ അറിയപ്പെടുന്ന കോസ്മോളജിസ്റ്റും ഫിസിസ്റ്റും ആയ ജയന്ത് നർലികർ നെ മംഗല വിവാഹം ചെയ്തു. അവർക്ക് ഗീത, ഗിരിജ, ലീലാവതി എന്നീ മക്കളിൽ ഒരാൾ ബയോകെമിസ്റ്റും മറ്റു രണ്ടു പേർ കമ്പ്യൂട്ടർ സയൻസിലും ഔദ്യോഗിക ജീവിതം നയിക്കുന്നു. 

1964 മുതൽ 1966 വരെ നർലികർ മുംബൈയിലെ ടാറ്റാ ഇൻസ്റ്റിറ്റ്യൂട്ട് ഓഫ് ഫണ്ടമെന്റൽ റിസർച്ചിലെ ഗവേഷകവിദ്യാർത്ഥിയായിരുന്നു. 1967 മുതൽ 1969 വരെ കേംബ്രിഡ്ജ് സർവ്വകലാശാലയിലെ ബിരുദത്തിനുതാഴെയുള്ള വിദ്യാർത്ഥികളെ പഠിപ്പിക്കുന്ന അദ്ധ്യാപികയായിരുന്നു. 1974 മുതൽ 1980 വരെ ടാറ്റാ ഇൻസ്റ്റിറ്റ്യൂട്ട് ഓഫ് ഫണ്ടമെന്റൽ റിസർച്ചിലെ ഗണിതാദ്ധ്യാപികയായി പ്രവർത്തിക്കാൻ തുടങ്ങി. 1981-ൽ വിവാഹം കഴിഞ്ഞ്16 വർഷങ്ങൾക്കുശേഷം ഗണിതശാസ്ത്രത്തിലെ അനലറ്റിക് നമ്പർ തിയറിയിൽ ബോംബെ യൂണിവേഴ്സിറ്റിയിൽ നിന്ന് മാസ്റ്റർ ബിരുദം നേടി. 1982-1985 വരെ ടാറ്റാ ഇൻസ്റ്റിറ്റ്യൂട്ട് ഓഫ് ഫണ്ടമെന്റൽ റിസർച്ചിലെ ഗണിതസ്ക്കൂളിന്റെ പൂൾ ഓഫീസർ ആയി പ്രവർത്തിച്ചു. 1989 മുതൽ 2002 വരെ പൂനെ സർവ്വകലാശാലയിലെ അദ്ധ്യാപികയായിരുന്നു. 2006 മുതൽ 2010 വരെ ഭാസ്കരാചാര്യ പ്രതിഷ്തൻ കേന്ദ്രത്തിലെ മാസ്റ്റർ ബിരുദവിദ്യാർത്ഥികളുടെ അദ്ധ്യാപികയും ആയിരുന്നു.



</doc>
<doc id="413236" url="https://ml.wikipedia.org/wiki?curid=413236" title="സുവി">
സുവി

തെന്നിന്ത്യൻ ഗായികയും "എസ്5" സംഗീതവൃന്ദത്തിലെ അംഗവുമായിരുന്നു ശ്വേതാ സുരേഷ് എന്ന സുവി(ജ:26 സെപ്റ്റം: 1987-തൃശൂർ).യുവാൻ ശങ്കർരാജ സംഗീതസംവിധാനം നിർവ്വഹിച്ച സരോജ എന്ന ചിത്രത്തിലെ "കോടാനു കോടി" എന്ന ഗാനം സുവി ആലപിച്ചത് ഏറെ ശ്രദ്ധിക്കപ്പെട്ടു. സോൾസോണിക് എന്ന സംഘത്തിലും ഇപ്പോൾ പരിപാടികൾ അവതരിപ്പിച്ചുവരുന്നു.


</doc>
<doc id="413239" url="https://ml.wikipedia.org/wiki?curid=413239" title="നേഹ മഹാജൻ">
നേഹ മഹാജൻ

ഒരു ഇന്ത്യൻ ചലച്ചിത്രനടിയും മോഡലുമാണ് നേഹ മഹാജൻ. മറാത്തി സിനിമകളിലും നാടകങ്ങളിലും അഭിനയിച്ചിട്ടുള്ള ഇവർ മലയാള ചലച്ചിത്രരംഗത്തും പ്രവർത്തിച്ചിട്ടുണ്ട്. സൽമാൻ റുഷ്ദിയുടെ "മിഡ്നൈറ്റ്'സ് ചിൽഡ്രൻ" എന്ന പുസ്തകത്തെ ആസ്പദമാക്കി 2012-ൽ ദീപ മേഹ്ത സംവിധാനം ചെയ്ത അതേപേരിലുള്ള ചലച്ചിത്രത്തിലെ അഭിനയത്തിലൂടെയാണ് നേഹ മഹാജൻ ബോളിവുഡിലേക്കു കടന്നുവരുന്നത്.

2013-ൽ മാധവ് വസേ സ്റ്റേജ് പ്രൊഡക്ഷൻസ് നിർമ്മിച്ച "ഹാംലെറ്റ്" എന്ന മറാഠി നാടകത്തിൽ 'ഒഫീലിയ' എന്ന കഥാപാത്രത്തെ അവതരിപ്പിച്ചത് നേഹയായിരുന്നു. തുടർന്ന് "ആജോബ" (2013), "ഫീസ്റ്റ് ഓഫ് വാരണാസി" (2013) എന്നീ ചിത്രങ്ങളിലും അഭിനയിച്ചു. 2015-ൽ സന്തോഷ് ബാബുസേനൻ, സതീഷ് ബാബുസേനൻ എന്നിവർ സംവിധാനം ചെയ്ത "ചായം പൂശിയ വീട്" എന്ന മലയാള ചലച്ചിത്രത്തിൽ നായികയായി. ഈ ചിത്രത്തിലെ ചില രംഗങ്ങളിൽ നേഹ നഗ്നയായി അഭിനയിച്ചത് വലിയ വിവാദമായിരുന്നു.

1990 ഓഗസ്റ്റ് 18-ന് മഹാരാഷ്ട്രയിലെ പൂനെയിലാണ് നേഹ മഹാജന്റെ ജനനം. സിത്താർ സംഗീതജ്ഞനായ പണ്ഡിറ്റ് വിദുർ മഹാജനാണ് പിതാവ്. അമേരിക്കയിലെ ടെക്സസിലുള്ള ട്രിംപിൾ ടെക് ഹൈസ്കൂളിലെ അഭിനയപഠനത്തിനുശേഷം പൂനെ സർവകലാശാലയിൽ നിന്ന് എം.ഫിൽ. നേടിയ നേഹ മറാത്തി, ഇംഗ്ലീഷ്, ഹിന്ദി, മലയാളം, ഒഡിയ എന്നീ ഭാഷകളിലെ നാടകങ്ങളിലും സിനിമകളിലും അഭിനയിച്ചിട്ടുണ്ട്.

നേഹ മഹാജാൻ അഭിനയിക്കുന്ന ആദ്യത്തെ മലയാളചലച്ചിത്രമാണ് "ചായം പൂശിയ വീട്" (2015). ഈ ചിത്രത്തിൽ നേഹ അവതരിപ്പിക്കുന്ന 'വിഷയ' എന്ന നായികാ കഥാപാത്രത്തിന്റെ മാറിടം ഭാഗികമായി പ്രദർശിപ്പിക്കുന്ന മൂന്നു രംഗങ്ങളുണ്ടായിരുന്നു. അതിനാൽ ചിത്രത്തിനു പ്രദർശനാനുമതി നൽകാൻ സെൻസർ ബോർഡ് തയ്യാറായില്ല. സെൻസർ ബോർഡിന്റെ നടപടിക്കെതിരെ ചിത്രത്തിന്റെ സംവിധായകരും നേഹ മഹാജനും രംഗത്തെത്തിയിരുന്നു. സെൻസർ ബോർഡ് പ്രദർശനാനുമതി നിഷേധിച്ച ഈ ചിത്രം ആ വർഷത്തെ കേരളാ രാജ്യാന്തര ചലച്ചിത്രോത്സവത്തിൽ പ്രദർശിപ്പിക്കുകയുണ്ടായി.


</doc>
<doc id="413242" url="https://ml.wikipedia.org/wiki?curid=413242" title="അന്യസ് വർദ">
അന്യസ് വർദ

അന്യസ് വർദ ബെൽജിയത്തിൽ ജനിച്ച ഫ്രഞ്ച് സിനിമാസംവിധായികയാണ്. 90 -ാമത് ഓസ്കർ പുരസ്കാരത്തിന് നാമനിർദ്ദേശം ചെയ്യപ്പെട്ട വനിതയാണിവർ. ഫ്രഞ്ച് നവതരംഗ സിനിമയിലെ സജീവ സാന്നിദ്ധ്യമായിരുന്ന ഫെമിനിസ്റ്റ് സംവിധായികയായ ഇവർ തെരുവുകലാകാരനായ ജെആറിനൊപ്പം ഫ്രഞ്ച് ഗ്രാമഗ്രാമാന്തരങ്ങളിലൂടെ ട്രക്കിൽ യാത്ര ചെയ്ത് തയ്യാറാക്കിയ "ഫെയ്സസ് പ്ലെയ്സസ്" (ഗ്രാമ മുഖങ്ങൾ) എന്ന 'റോഡ്' ഡോക്യുമെന്ററിയാണ് ഓസ്കർ നാമനിർദ്ദേശം നേടികൊടുത്തത്. 2017-ൽ സമഗ്രസംഭാവനയ്ക്കുള്ള പുരസ്കാരം നേടിയിരുന്നു. 

എഞ്ചിനീയറായ യൂഗീൻ ജീൻ വർദയുടെയും ക്രിസ്റ്റീനയുടെയും മകളായി 1928 മേയ് 30 ന് ആർലറ്റ് വർദ ബെൽജിയത്തിലെ ഇക്സെല്ലസിൽ ജനിച്ചു. മാതാവ് ഫ്രാൻസിലെ സെറ്റെയിൽ നിന്നും പിതാവിന്റെ കുടുംബം ഏഷ്യാമൈനറിലുള്ളതുമായിരുന്നു. വർദയ്ക്ക് 18 വയസ്സുള്ളപ്പോൾ ജീൻ വർദ അവളുടെ പേര് "അന്യസ്" എന്നു മാറ്റുകയുണ്ടായി. രണ്ടാം ലോകമഹായുദ്ധകാലത്ത് വർദ കുടുംബത്തോടൊപ്പം സെറ്റെയിൽ ഒരു ബോട്ടിലാണ് കഴിഞ്ഞിരുന്നത്. ഈ കാലയളവിൽ വർദ സോർബോണിൽ നിന്ന് സാഹിത്യത്തിൽ ബിരുദം നേടുകയും ചെയ്തു. പാരീസിലെ വിദ്യാഭ്യാസകാല ജീവിതം അവൾക്ക് ഭയാനകമായ ജീവിതമായിരുന്നു സമ്മാനിച്ചത്. ഒരു മ്യൂസിയം നടത്തികൊണ്ടുപോകാനായിരുന്നു അവൾക്കു താല്പര്യം. അതിനുവേണ്ടിയവൾ ഇകോളെ ഡു ലോവറെയിൽ ചേർന്നു പഠിക്കുകയും ചെയ്തു. എന്നാൽ പിന്നീടവൾ ഫോട്ടോഗ്രാഫി പഠിക്കാനായി വൗഗിരാഡ് സ്ക്കൂൾ ഓഫ് ഫോട്ടോഗ്രാഫിയിൽ ചേർന്ന് പഠിച്ചു. ഫോട്ടോഗ്രാഫിയും ആർട്ട് ഹിസ്റ്ററിയും പഠിക്കാനായി ഇകോളെ ഡെസ് ബീറ്റ്സ്- ആർട്ട്സിൽ ചേർന്നു.






</doc>
<doc id="413244" url="https://ml.wikipedia.org/wiki?curid=413244" title="കാതറിൻ ബുർ ബ്ലോഡ്ഗെറ്റ്">
കാതറിൻ ബുർ ബ്ലോഡ്ഗെറ്റ്

കാതറിൻ ബുർ ബ്ലോഡ്ഗെറ്റ് അമേരിക്കൻ ശാസ്ത്രഗവേഷകയാണ്. 1926-ൽ കേംബ്രിഡ്ജ് സർവ്വകലാശാലയിൽ നിന്ന് ഭൗതികശാസ്ത്രത്തിൽ പി.എച്ച്.ഡി.യിൽ അവാർഡ് ലഭിക്കുന്ന ആദ്യ വനിതയാണിവർ. 1926-ൽ മാസ്റ്റേഴ്സ് ഡിഗ്രി ലഭിച്ചതിനുശേഷം ഇവർ ജെനെറൽ ഇലക്ട്രിക്കിൽ കരാറടിസ്ഥാനത്തിൽ പ്രവർത്തിക്കുകയും അവിടെ ലോ റിഫ്ലക്റ്റൻസുള്ള "ഇൻവിസിബിൾ" ഗ്ലാസ്സ് കണ്ടുപിടിക്കുകയും ചെയ്തു. 

1898 ജനുവരി 10 ന് ന്യൂയോർക്കിലെ സ്ക്നെക്റ്റഡിയിൽ ബ്ലോഡ്ഗെറ്റ് ജനിച്ചു. കാതറിൻ ബർന്റെയും ജോർജ്ജ് ബ്ലോഡ്ഗെറ്റിന്റെയും രണ്ടാമത്തെ കുട്ടിയായിരുന്നു. അവളുടെ പിതാവ് ജെനെറൽ ഇലക്ട്രിക്കിലെ പേറ്റൻറ് അറ്റോർണി വിഭാഗത്തിലെ ഹെഡ് ആയിരുന്നു. ബ്ലോഡ്ഗെറ്റ് ജനിക്കുന്നതിന് തൊട്ടുമുമ്പ് ജോർജ്ജ് ഒരു കള്ളന്റെ വെടിയേറ്റ് സ്വവസതിയിൽ വച്ച് മരണമടഞ്ഞു. കൊലയാളിയെ അറസ്റ്റ് ചെയ്യുന്നയാൾക്ക് ജെനെറൽ ഇലക്ട്രിക്ക് 5.000 ഡോളർ വാഗ്ദാനം ചെയ്തു. കൊലയാളിയെന്ന് സംശയിച്ചയാൾ ന്യൂയോർക്കിലെ സലെമിലുള്ള ജയിൽ സെല്ലിൽ സ്വയം തൂങ്ങിമരിച്ചു. കാതറിൻ ബർന്റെ ഭർത്താവ് മരിച്ചുവെങ്കിലും അവരുടെ സാമ്പത്തികനിലവാരം മോശമായിരുന്നില്ല. കാതറിന്റെ ജനനശേഷം കാതറിൻ ബർ പുത്രനായ ജൂനിയർ ജോർജ്ജുമായി ന്യൂയോർക്കിലേക്ക് മാറി. 1901-ൽ പിന്നീട് ആ കുടുംബം ഫ്രാൻസിലേയ്ക്ക് മാറി. 1912-ൽ ബ്ലോഡ്ഗെറ്റ് അവളുടെ കുടുംബവുമൊത്ത് ന്യൂയോർക്കിലേക്ക് മടങ്ങിയെത്തി. അവൾ റെയിസൻ സ്ക്കൂളിൽ രജിസ്റ്റർ ചെയ്തു. 




</doc>
<doc id="413247" url="https://ml.wikipedia.org/wiki?curid=413247" title="ആൻ പാറ്റ്ചെറ്റ്">
ആൻ പാറ്റ്ചെറ്റ്

ആൻ പാറ്റ്ചെറ്റ് 2002 -ൽ പെൻ/ഫൗൽക്നെർ അവാർഡും ഓറഞ്ച് പ്രൈസ് ഫോർ ഫിക്ഷൻ അവാർഡും ലഭിച്ച അമേരിക്കൻ എഴുത്തുകാരിയാണ്. 2002 -ൽ "ബെൽ കന്റോ" എന്ന നോവലിനാണ് ഓറഞ്ച് പ്രൈസ് ഫോർ ഫിക്ഷൻ അവാർഡ് ലഭിച്ചത്. പാറ്റ്ചെറ്റ്-ന്റെ മറ്റു പ്രശസ്ത നോവലുകളാണ്- "ദ പേട്രൺ സെയിന്റ് ഓഫ് ലയേഴ്സ്" (1992)"തഫ്റ്റ്" (1994), "ദ മജിഷ്യൻസ് അസിസ്റ്റന്റ്" (1997),"റൺ" (2007), "സ്റ്റേറ്റ് ഓഫ് വണ്ടർ" (2011), "കോമൺ വെൽത്ത്" (2016)

പാറ്റ്ചെറ്റ് കാലിഫോർണിയയിലെ ലോസ്ആഞ്ചെലെസിലാണ് ജനിച്ചത്. ആദ്യം നേഴ്സും പിന്നീട് നോവലിസ്റ്റുമായിരുന്ന ജീൻ റേയുടെയും ലോസ്ആഞ്ചെലെസിലെ പോലീസ് ക്യാപ്റ്റനായ ഫ്രാൻക് പാറ്റ്ചെറ്റിന്റെ രണ്ടാമത്തെ മകളായിരുന്നു പാറ്റ്ചെറ്റ്. ജീൻ റേ വിവാഹമോചിതയാകുകയും അവർ പിന്നീട് പുനർവിവാഹവും ചെയ്തു. പാറ്റ്ചെറ്റിന് 6 വയസ്സുള്ളപ്പോൾ ആ കുടുംബം ടെന്നെസ്സീയിലെ നാഷ് വില്ലെയിലേ്ക്ക് മാറി. നാഷ് വില്ലെയിലെ സിസ്റ്റേഴ്സ് ഓഫ് അക്കാഡമി നടത്തുന്ന സ്വകാര്യ കോ-എഡ്യൂക്കേഷണൽ സ്ക്കൂളായ സെയിന്റ് ബെർണാഡ് അക്കാഡമിയിൽ ചേർന്നു. ബിരുദ പഠനത്തിനായി സാറ ലോറൻസ് കോളേജിൽ ചേർന്നു.അതിനുശേഷം അവൾ ലോവ യൂണിവേഴ്സിറ്റിയുടെ കീഴിലുള്ള ലോവ റൈറ്റേഴ്സ് വർക്കുഷോപ്പിൽ ചേർന്നു. മസാച്യുസെറ്റ്സിലെ പ്രൊവിൻസ്ടൗണിലുള്ള ഫൈൻ വർക്ക്സ് ആർട്ട് സെന്ററിലും ചേർന്നു പഠിച്ചു. അവിടെ വച്ച് അവളുടെ ആദ്യത്തെ നോവലായ "ദ പേട്രൺ സെയിന്റ് ഓഫ് ലയേഴ്സ്" എഴുതുകയുണ്ടായി. 







</doc>
<doc id="413249" url="https://ml.wikipedia.org/wiki?curid=413249" title="ഒക്ടേവിയ വാൾട്ടൺ ലെ വെർട്ട്">
ഒക്ടേവിയ വാൾട്ടൺ ലെ വെർട്ട്

ഒക്ടേവിയ വാൾട്ടൺ ലെ വെർട്ട് (ജീവിതകാലം: ഓഗസ്റ്റ് 11, 1810 മുതൽ മാർച്ച് 12, 1877 വരെ), അമേരിക്കൻ ഐക്യനാടുകളിലെ ജോർജിയ സംസ്ഥാനത്ത് അഗസ്റ്റയിൽ ജനിച്ച സാഹിത്യകാരിയായിരുന്നു. മുൻകാലത്ത് അവർ ഒക്ടേവിയ സെലെസ്റ്റിയ വാലൻറൈൻ വാൾട്ടൺ എന്നറിയപ്പെട്ടിരുന്നു. 1835 ൽ അലബാമയിലുള്ള, മൊബൈലിലേക്ക് അവർ മാതാപിതാക്കളോടൊപ്പം പോകുകയും അവിടെവച്ച് 1836 ൽ ഡോ. ഹെൻട്രി സ്ട്രാച്ചി ലെ വെർട്ടിനെ കണ്ടുമുട്ടുകയും പിന്നീട് അദ്ദേഹത്തെ വിവാഹം കഴിക്കുകയും ചെയ്തു. ദേശീയ അംഗീകാരം നേടുന്ന ആദ്യ തെക്കൻ എഴുത്തുകാരിൽ ഒരാളായിരുന്നു അവർ. ഇന്ന് ചരിത്രത്തിൽ നിന്നും ഏറെക്കുറെ അവർ തിരസ്കൃതയായെങ്കിൽപ്പോലും ജീവിച്ചിരുന്നകാലത്ത് ഒരു പ്രശസ്ത വ്യക്തിത്വമായിരുന്നു അവർ. 1830-കളിലും 1850-കളിലും പ്രമുഖ രാഷ്ട്രീയ നേതാക്കൾ, സാഹിത്യകാരന്മാർ, എല്ലാ തരത്തിലുമുള്ള വിശിഷ്ടവ്യക്തികൾ ചേർന്ന സമ്മേളനങ്ങളിൽ അവർ ഏറെ ശ്രദ്ധിക്കപ്പെട്ടിരുന്നു. പത്തൊൻപതാം നൂറ്റാണ്ടിൽ ജീവിച്ചിരുന്ന പല പ്രമുഖ വ്യക്തികളുമായും അടുത്ത സൌഹൃദബന്ധമാണ് അവർക്കുണ്ടായിരുന്നത്.

യൂറോപ്പിലേക്കുള്ള തന്റെ പര്യടനയാത്രയിൽ അവർ പല രാജ്യങ്ങളുടെയും വേദികളിൽ പരിചയപ്പെടുത്തപ്പെട്ടിരുന്നു. യൂറോപ്പിലുണ്ടായിരുന്ന കാലത്ത് പോപ്പിനോടൊപ്പം വേദി പങ്കിടാനുള്ള അവസരം ലഭിച്ചിരുന്നു. അവസാന യൂറോപ്യൻ പര്യടനത്തിനുശേഷം അമേരിക്കൻ ഐക്യനാടുകളിലേയ്ക്കു മടങ്ങിവന്ന ഒക്ടാവിയ വാൾട്ടൺ, ജോർജ്ജ് വാഷിംഗ്ടണിൻറെ വസതിയായിരുന്ന മൗണ്ട് വെർനോൺ, സ്റ്റേറ്റിനുവേണ്ടി വാങ്ങുന്നതിനും അതിൻറെ പൂർവ്വസ്ഥിതി വീണ്ടെടുക്കുന്നതിനുമായുള്ള ഒരു വിജയകരമായ ദേശീയ പ്രചാരണത്തിൽ ഭാഗഭാക്കായി. അമേരിക്കൻ ആഭ്യന്തര യുദ്ധത്തെത്തുടർന്ന് അവരുടെ, ഭർത്താവു മരിച്ചുപോകുകയും സമ്പാദ്യം നഷ്ടപ്പെടുകയും ചെയ്തതോടെ അവർ തൻറെ ജന്മസ്ഥലമായ ജോർജിയയിലേയ്ക്കു മടങ്ങിപ്പോകുകയും, ആത്യന്തികമായി പരാജയപ്പെട്ട ഒരു പ്രഭാഷണ പരമ്പരയിൽ മുഴുകുകയും ചെയ്തു. 1990 ൽ മരണാനന്തരമായി അവരെ അലബാമ വുമൺസ് ഹാൾ ഓഫ് ഫെയിം എന്ന ബഹുമതിയിൽ ഉൾപ്പെടുത്തിയിരുന്നു.

ഒക്ടേവിയ വാൾട്ടൺ ലെ വെർട്ട് 1810 ആഗസ്ത് 11 ന് ജോർജിയയിലെ അഗസ്റ്റയ്ക്കു സമീപമുള്ള ബെല്ലെ വ്യൂ പ്ലാൻറേഷനിൽ അവരുടെ മാതാവു വഴിയുള്ള മുത്തശ്ശിയുടെ ഭവനത്തിൽ ഭൂജാതയായി. അവരുടെ മാതാപിതാക്കളുടെ ആദ്യ വസതിയായ മെഡോ ഗാർഡൻ സമീപത്തുതന്നെയായിരുന്നു സ്ഥിതിചെയ്തിരുന്നത്. ജോർജ് വാൾടൻ ജൂനിയർ, സാലി മിങ്കെ വാക്കർ എന്നിവരായിരുന്നു മാതാപിതാക്കൾ. പ്രിൻസ്ടൺ സർവ്വകലാശാലയിലെ വിദ്യാഭ്യാസത്തിനുശേഷം ജോർജ്ജ് വാൾട്ടൺ ജൂനിയർ ഒരു പ്രമുഖ അഭിഭാഷകനായി മാറുകയും ജോർജിയ സ്റ്റേറ്റ് റെപ്രസെൻറേറ്റീവ് ആയിത്തീരുകയും ചെയ്തു. ഒക്ടാവിയയുടെ മാതാവായ സാലി മിങ്കെ വാക്കർ സാമൂഹ്യമായി ഉന്നതനിലയിലുള്ള ഒരു ജോർജിയൻ‌ കുടുംബത്തിലെ അംഗമായിരുന്നു. മാതാപിതാക്കളുടെ രണ്ട് കുട്ടികളിൽ ഒക്ടേവിയ വാൾട്ടൻ സീമന്തപുത്രിയായിരുന്നു. ഇളയ സഹോദരൻ റോബർട്ട് വാറ്റ്കിൻസ് വാൾട്ടൺ 1812 ൽ ജനിച്ചു.

ജോർജ് വാൾട്ടൺ സീനിയർ, ഡൊറോത്തി കാംബെർ എന്നിവരായിരുന്നു ഒക്ടേവിയ വാൾട്ടൻറെ പിതാവു വഴിയുള്ള മുത്തശ്ശീമുത്തശ്ശന്മാർ. മുത്തച്ഛൻ, ജോർജ് വാൾട്ടൺ സീനിയർ, ഒക്ടേവിയയുടെ ജനനത്തിന് രണ്ടുവർഷം മുൻപ് മരണമടഞ്ഞിരുന്നു. ജോർജ് വാൾട്ടൺ സീനിയർ അമേരിക്കൻ സ്വാതന്ത്ര്യപ്രഖ്യാപനത്തിൽ ഒപ്പുവച്ചവരിലൊരാളും ജോർജ്ജിയ സുപ്രീം കോടതി ചീഫ് ജസ്റ്റിസ്, ജോർജിയയിലെ രണ്ടാം ഗവർണ്ണർ, പിന്നീട് അമേരിക്കൻ ഐക്യനാടുകളുടെ സെനറ്റർ എന്നീ നിലകളിൽ സേവനമനുഷ്ഠിച്ചയാളായിരുന്നു. ഒക്ടേവിയയുടെ അമ്മവഴിയുള്ള മുത്തശ്ശീമുത്തശ്ശന്മാർ ജോർജ് വാക്കർ, എലിസബത്ത് ടാൽബോട്ട് എന്നിവയായിരുന്നു. വാക്കർ കുടുംബത്തിൻറെ തോട്ടമായിരുന്ന ബെല്ലെ വ്യൂ പ്ലാൻറേഷൻ ഇപ്പോൾ അഗസ്റ്റാ സർവകലാശാലയുടെ ഭാഗമാണ്. പതിനെട്ടാം നൂറ്റാണ്ടിൽ ജോർജിയ ജനറൽ അസംബ്ലിയിൽ ജോർജ്ജ് വാക്കർ സേവനമനുഷ്ഠിച്ചിക്കുകയും പിന്നീട് 1804 ൽ തൻറെ മുപ്പത്തി എട്ടാമത്തെ വയസ്സിൽ അന്തരിക്കുന്നതിനുമുമ്പ് ജോർജിയ ഹൗസ് ഓഫ് റെപ്രസന്റേറ്റീവ്സിൽ അംഗമായി പ്രവർത്തിച്ചിരുന്നു.

ഒക്ടേവിയയെ വിവിധ വിഷയങ്ങൾ പഠിപ്പിക്കുന്നതിൽ അവരുടെ മാതാവും പിതാവുവഴിയുള്ള മുത്തശ്ശിയും ബദ്ധശ്രദ്ധരായിരുന്നു. അതോടൊപ്പം ഒക്ടാവിയയും സഹോദരൻ റോബർട്ടും ശാസ്ത്രവും ലത്തീനും ഒരു സ്കോട്ടിഷ് അദ്ധ്യാപകനിൽനിന്നു സ്വകാര്യ ട്യൂഷനിലൂടെ ഗ്രാഹ്യമാക്കുകയും ചെയ്തു. ചെറുപ്പത്തിൽത്തന്നെ അവർ ഭാഷകളിൽ തനതായ ഗ്രാഹ്യം കൈവരിച്ചിരുന്നു. ഫ്രഞ്ച്, സ്പാനിഷ് ഭാഷകളിൽ അതിയായ പ്രാവീണ്യമുണ്ടായിരുന്ന അവർ പ്രായപൂർത്തിയെത്തുന്നതിനു മുമ്പായിത്തന്നെ ഈ ഭാഷകളിൽ സംസാരിക്കാനുള്ള കഴിവും നേടിയിരുന്നു.

ജോർജ് വാൾറ്റൺ ജൂനിയർ ഫ്ളോറിഡയിലെ ആദ്യ പ്രവിശ്യാ സെക്രട്ടറിയായി 1821-ൽ നിയമിതനാകുകയും അദ്ദേഹം തിൻറെ കുടുംബവുമായി പെൻസകോളയിലേയ്ക്കു മാറിത്താമസിക്കുകയും ചെയ്തു. ഒക്ടാവിയ പിതാവിനെ ഫ്രഞ്ച്, സ്പാനിഷ് രേഖകൾ ഇംഗ്ലീഷിലേക്ക് വിവർത്തനം ചെയ്തു സഹായിച്ചിരുന്നു. ഫ്ലോറിഡയിലെ അവരുടെ പിതാവിന്റെ ജോലിക്കാലത്തെ നീണ്ടകാലയളവിൽ, അവരുടെ  മാതാവ് മിക്കപ്പോഴും കുട്ടികളുമായി കിഴക്കൻ കടൽത്തീരങ്ങളിലൂടെ  യാത്രതിരിച്ചിരുന്നു. 1820-കളുടെ അവസാനം നടന്ന ഇത്തരം ഒരു യാത്രയിലായിരിക്കണം എഡ്ഗാർ അല്ലൻ പോയുമായി ഒക്ടാവിയ കൂടിക്കാഴ്ച്ച നടത്തിയതെന്ന് ചരിത്രകാരന്മാരും സാഹിത്യ പണ്ഡിതന്മാരും ഒരുപോലെ വിശ്വസിക്കുന്നു. അദ്ദേഹത്തിൻറെ മരണം വരെ അവർ അദ്ദേഹവുമായി എഴുത്തുകുത്തുകൾ നടത്തിയിരുന്നു. പോയുടെ കയ്യെഴുത്താണെന്നു ആധികാരികമായി തെളിയിക്കപ്പെട്ട ഒരു കവിത ഒക്ടേവിയയുടെ സ്വകാര്യ ആൽബങ്ങളിലൊന്നിൽനിന്നു കണ്ടെടുത്തിരുന്നു. ആ കവിതയിലെ “മെയ് 1, 1827” എന്ന വാചകം ഒക്ടേവിയയുടെ കൈകൊണ്ട് രേഖപ്പെടുത്തിയതായിരുന്നു.

1830 കളുടെ ആരംഭത്തിൽ കിഴക്കൻ തീരങ്ങളിലേയ്ക്കു നടന്ന ഇത്തരം മറ്റൊരു യാത്രയിൽ ഒക്ടാവിയ വാൾട്ട്ൺ, വാഷിംഗ്ടൺ ഇർവിങിനെ ഒരു സ്റ്റേജ് കോച്ചിൽ യാത്ര ചെയ്യുന്ന അവസരത്തിൽ കണ്ടുമുട്ടിയിരുന്നു. ഈ സൌഹൃദവും ഇരുവരുടേയും മരണംവരെ തുടർന്നിരുന്നു. ഇർവിങ് ഈ യുവതിയെ സാഹിത്യരചന ചെയ്യുന്നതിനു പ്രോത്സാഹിപ്പിച്ചിരുന്നു. വാഷിങ്ടണിലെ ഡി.സിയിൽ അവർ പല കാലങ്ങളിലായി ചെലവഴിച്ചിരുന്നു. ഈ കാലത്ത് പ്രതിനിധി സഭാസംബന്ധമായ സംവാദങ്ങളിൽ പങ്കെടുക്കുകയും ഡാനിയൽ വെബ്സ്റ്റർ, ജോൺ സി. കാൾഹൗൻ, ഹെൻറി ക്ലേ എന്നിവരുമി പരിചയപ്പെടുകയും മൂന്നുപേരും അവരുടെ സുഹൃദ് വലയത്തിലുൾപ്പെടുകയും ചെയ്തു. എന്നാൽ ഈ മൂന്നു പേരിൽ ക്ലേയുമായി അവർക്ക് ഒരു പ്രത്യേക സൌഹൃദം വളർന്നിരുന്നു.

തൻറെ ജോലിയുടെ ഔദ്യോഗിക കാലാവധി 1834-ൽ പൂർത്തിയാക്കിയതിനെത്തുടർന്ന്, ജോർജ് വാൾട്ടൺ ജൂനിയർ തന്റെ കുടുംബത്തോടൊപ്പം 1835-ൽ അലബാമയിലെ മൊബൈലിലേയ്ക്കു താമസം മാറ്റി. ഇവിടെ വച്ച് ഒക്റ്റേവിയ വാൾട്ടൺ, അമേരിക്കൻ സ്വാതന്ത്യ യുദ്ധകാലത്ത് ജനറൽ ജീൻ-ബാപ്റ്റിസ്റ്റെ ഡൊണാറ്റിയൻ ഡി വിമിയർ കോംറ്റെ ഡി റൊച്ചാമ്പ്യൂവിൻറെ സൈന്യത്തൽ  ഫീൽഡ് സർജനായി സേവനമനുഷ്ഠിച്ചിരുന്ന ഫ്രഞ്ച് ഡോക്ടറുടെ പുത്രനായ ഡോക്ടർ ഹെൻറി സ്ട്രാച്ചെ ലെ വെർട്ടനെ കണ്ടുമുട്ടി. 1836 ൽ അവർ വിവാഹിതരായി. അടുത്ത വർഷം ഒക്ടാവിയയുടെ പിതാവ് മൊബൈലിലെ 11 ആമത്തെ മേയറായി തെരഞ്ഞെടുക്കപ്പെട്ടു.

ലെ വെർട്ടെ കുടുംബം 1827-ൽ ഒരു വിശാലമായ ഭവനത്തിൽ താമസമാരംഭിക്കുകയും ഇത് 1847-ൽ ഒരു മാളികയാക്കി വികസിപ്പിക്കുകയും ചെയ്തു. മൊബൈലിൽ സെൻറ് ഇമാന്വേലിൻറെയും സർക്കാർ തെരുവുകളുടെയും കോണിലായിരുന്നു ഇതു സ്ഥിതിചെയ്തിരുന്നത്. ഇവിടെ അവർ ഒരു ഭാര്യ, അമ്മ, ആതിഥേയ, ഗൃഹനാഥ എന്നീ നിലകളിൽ തിളങ്ങിയിരുന്നു. 1836 നവംബർ 20 ന് ഒക്ടാവിയ വാൾട്ടൺ ലെ വെർട്ട്, 1838 മെയ് 22 ന് ക്ലോഡിയ അന്ന യൂജെനിയ ലെ വെർട്ട്, 1841 ഏപ്രിൽ 6 ന് സാലി വാക്കർ വാൾട്ടൺ ലെ വെർട്ട്, 1844 ൽ ഒരു ചാപിള്ള, 1846 ഡിസംബർ 6 ന് ഹെൻറിയെറ്റ കരോലൈൻ ലെ വെർട്ട എന്നിങ്ങനെ ദമ്പതികൾക്ക് അഞ്ച് കുട്ടികൾ ജനിച്ചിരുന്നു. ഈ കുട്ടികളിൽ ഒക്ടാവിയയും ഹെൻറിയേറ്റയും മാത്രമാണ് യൗവ്വനാവസ്ഥ കടന്നത്. ഒക്ടാവിയ ലെ വെർട്ട് ഇക്കാലത്ത്, പൊതുവായി മാഡം ലെ വെർട്ട് എന്നറിയപ്പെടുകയും അവരുടെ ഭവനത്തിൽ മൊബൈലിലെ കുലീന സമൂഹത്തിനായി ആഡംബര വിരുന്നുകൾക്ക് ആതിഥേയത്വം വഹിക്കുകയും നഗരത്തിൽ സംഗീതവും കലകളും വികസിപ്പിക്കുന്നതിന് പ്രോത്സാഹനം നൽകുകയും ചെയ്തിരുന്നു. ഇക്കാലത്ത് ഫ്രെഡെറിക ബ്രെമർ, ജെയിംസ് ബുക്കാനാൻ, ജോസഫ് ജെഫേഴ്സൺ, ലജോസ് കോസത്, അലക്സാണ്ടർ എച്ച് സ്റ്റീഫൻസ് എന്നിവർക്ക് അവരുടെ ഭവനത്തിൽ ആതിഥ്യം നൽകിയിരുന്നു. ലെ വെർട്ടെയുമായി സാഹിത്യസംബന്ധിയായ എഴുത്തുകുത്തുകൾ നടത്തിയിരുന്നവരിൽ എഡ്വിൻ ബൂത്ത്, എഡ്വേർഡ് എവെറെറ്റ്, മില്ലാർഡ് ഫിൽമോർ, ഹെൻട്രി വാഡ്സ്വർത്ത് ലോങ്ഫെലോ തുടങ്ങിയവർ ഉൾപ്പെട്ടിരുന്നു. വെയിൽസ് രാജകുമാരൻ ആൽബർട്ട് എഡ്വേർഡിന്റെ ബഹുമാനാർഥം നടത്തിയ നൃത്തശാലയിലെ വിരുന്നിൽ അവർ ജയിംസ് ബുക്കാനൻറെ ഒരു വിശേഷ അതിഥിയായി ക്ഷണിക്കപ്പെട്ടിരുന്നു. 1850 ൽ മൊബൈലിലുള്ള വസതിയിൽ ഒക്ടാവിയയെ സന്ദർശിച്ചതിനു ശേഷം, അവരുടെ  ഏറ്റവും അടുത്ത സുഹൃത്തായിരുന്ന ലേഡി എമ്മെലൈൻ സ്റ്റുവാർട്ട്-വോർട്ലി-മക്കെൻസി “ട്രാവൽസ് ഇൻ ദ യുണൈറ്റഡ് സ്റ്റേറ്റ്സ്” എന്ന അവരുടെ പുസ്തകത്തിലെ നിരവധി താളുകളിൽ “മാഡം എൽ. വി” എന്ന പേരിൽ ഒക്ടാവിയയെ അനുസ്മരിച്ചിരുന്നു. 1849 ൽ ലെ വെർട്ടിൻറെ ജീവിതത്തിലെ ഏറ്റവും ആഴത്തിലുള്ള പ്രതിസന്ധി നേരിട്ടിരുന്നു. അവരുടെ സഹോദരൻ റോബർട്ടും രണ്ട് ഇളയ പെൺമക്കളും ആഴ്ചകളുടെ ഇടവേളകളിൽ ഒരോരുത്തരായി മരണമടഞ്ഞിരുന്നു. രണ്ടു വർഷത്തെ കഠിനമായ ദുഃഖവും ഒറ്റപ്പെടലുമായി അവർ കഴിഞ്ഞിരുന്നു. രണ്ടു യൂറോപ്യൻ സുഹൃത്തുക്കളായ ലെഡി എമ്മെലൈൻ വോർ്ട്ലി, ഫ്രെഡ്രിക്ക ബ്രെമർ എന്നിവരുടെ ഇടപെടലുകളാണ് അവരെ ഈ പ്രതിസന്ധിയിൽനിന്നു കരകയറ്റിയത്. കുട്ടികളെ നഷ്ടപ്പെട്ടതിന്റെ ഞെട്ടലുകളിൽ നിന്നും ഇനിയും മുക്തയായിട്ടില്ല എന്ന കാര്യം ലേഡി എമ്മെലെൻ ശ്രദ്ധിക്കുകയും ഒക്ടാവിയ ലെവെർട്ടിനോടൊപ്പം അവർ കുട്ടികളുടെ ശവകുടീരം സന്ദർശിക്കാറുണ്ടായിരുന്നു. 

ലേഡി സ്റ്റുവാർട്ട്-വോർട്ലി-മക്കെൻസീയുടെ പ്രോത്സാഹനത്താൽ ലെ വെർട്ട് തൻറെ ഭർത്താവിനോടും മൂത്ത മകളോടുമൊപ്പം 1853 ൽ ഒരു യൂറോപ്യൻ  പര്യടനത്തിനു പുറപ്പെട്ടിരുന്നു. അവിടെ അവർ യുണൈറ്റഡ് കിംഗ്ഡം, സ്പെയിൻ, ഇറ്റലി എന്നിവിടങ്ങളിലെ രാജസദസ്സുകൾ സന്ദർശിച്ചിരുന്നു. യു.കെ.യിൽവച്ച് വിക്ടോറിയ രാജ്ഞിയെ സന്ദർശിക്കുവാൻ ലേഡി സ്റ്റുവാർട്ട്-വോർട്ലി-മക്കെൻസീ അവർക്ക് അവസരമൊരുക്കി. 1855 ൽ അലബാമയിലെ ഗവർണറായിരുന്ന ജോൺ എ. വിൻസ്റ്റൺ പാരീസിൽ ആ വർഷം മെയ് 15 മുതൽ നവംബർ 15 വരെ നടന്ന “എക്സ്പോസിഷൻ യുണിവേഴ്സെല്ലെ” എന്ന അന്താരാഷ്ട്ര എക്സിബിഷനിൽ സ്റ്റേറ്റ് കമ്മീഷണറായി സേവനമനുഷ്ഠിക്കുവാനുള്ള അവസരമൊരുക്കിയിരുന്നു. ഈ പ്രദർശനത്തിൽ പങ്കെടുത്ത ഏക വനിതാ കമ്മീഷണറായിരുന്നു ഒക്ടേവിയ. ഈ യൂറോപ്യാൻ പര്യടനകാലത്ത് ഒക്ടേവിയയ്ക്ക് നെപ്പോളിയൻ മൂന്നാമനുമായും പോപ്പ് പയസ് ഒമ്പതാമനുമായും കണ്ടുമുട്ടാനുള്ള അവസരം തരപ്പെട്ടിരുന്നു.

ഒക്ടേവിയ ലെ വെർട്ട് അമേരിക്കൻ ഐക്യനാടുകളിലേക്ക് തിരിച്ചെത്തിയതിനുശേഷം തൻറെ യൂറോപ്യൻ യാത്ര, അവിടുത്തെ ഉന്നത സമൂഹവുമായുള്ള ഇടപെടലുകൾ അനുഭവങ്ങൾ എന്നിവയെ ആധാരമാക്കി "സുവനീർസ് ഓഫ് ട്രാവൽസ്" എന്ന പേരിൽ ഒരു യാത്രാവിവരണം എഴുതിയിരുന്നു. ഇത് 1857-ൽ പ്രസിദ്ധീകരിക്കപ്പെടുകയും അവരുടെ ജീവിതകാലത്തുതന്നെ 5 പ്രാവശ്യം പുനപ്രസിദ്ധീകരിക്കുകയും ചെയ്തു. ഇറ്റാലിയൻ കവിയായിരുന്ന ലുഡോവിക്കോ ആരിസ്റ്റോയുടെ മുൻ ഭവനം സന്ദർശിക്കുവാനുള്ള അവസരം ലഭിച്ച അവർ അത് എത്ര നന്നായി പരിരക്ഷിച്ചിട്ടുണ്ടെന്നു നീരീക്ഷിക്കുകയും വെർജീനിയയിലെ ജോർജ്ജ് വാഷിംഗ്ടണിൻറെ വസതിയായിരുന്ന മൗണ്ട് വെർനോൺ എസ്റ്റേറ്റിൻറെ സംരക്ഷണത്തിനു പ്രചോദനമാവുകയും ചെയ്തു. മൗണ്ട് വെർനോൺ ലേഡീസ് അസ്സോസിയേഷനിൽ ചേർന്ന അവർ 1858-ൽ ഇതിൻറെ നാലാമത്തെ വൈസ് റീജന്റ് ആയി നിയമിതയാകുകയും തൻറെ മരണംവരെ തൽസ്ഥാനത്തു തുടരുകയും ചെയ്തിരുന്നു.

അമേരിക്കൻ ആഭ്യന്തരയുദ്ധം പൊട്ടിപ്പുറപ്പെട്ടതോടെ ലെ വെർട്ടിൻറെ ജീവിതം ഒരു വഴിത്തിരിവിലെത്തി. അമേരിക്കൻ ഐക്യനാടുകളിൽ നിന്ന് അലബാമ സംസ്ഥാനത്തെ വേർപിരിക്കുന്നതിനെ അവർ ശക്തമായി പിന്തുണച്ചിരുന്നില്ല. അതോടൊപ്പം അടിമത്തം സ്ഥാപിക്കുന്നതിനെതിരെ വൈരുദ്ധ്യങ്ങളായ വികാരങ്ങളായിരുന്നു അവർക്കുണ്ടായിരുന്നത്. യുദ്ധം പൊട്ടിപ്പുറപ്പെട്ടതിനുശേഷം അവരും പെൺമക്കളും കോൺഫെഡറേറ്റ് ആശുപത്രികളിൽ നഴ്സുമാരായി സേവനം അനുഷ്ഠിച്ചിരുന്നു. 1864 മാർച്ച് 15-ന് മൊബൈലിൽവച്ച് അവരുടെ ഭർത്താവ് മരണമടയുകയും മൃതദേഹം മഗ്നോളിയ സെമിത്തേരിയിൽ കുട്ടികളെ സംസ്കരിച്ചതിനു സമീപത്തായി സംസ്കരിക്കപ്പെടുകയും ചെയ്തു.

യുദ്ധത്തിന്റെ അവസാനത്തെക്കുറിച്ചുള്ള വാർത്തകൾ അവർ അതിയായ സന്തോഷത്തോടെ സ്വീകരിച്ചതായിട്ടാണ് അറിയപ്പെട്ടിരുന്നത്.  തുടർന്ന് മൊബൈൽ നഗരത്തിൻറെ കീഴടങ്ങലിനുശേഷം യൂണിയൻ ഭടന്മാർ അവരുടെ ഭവനം അധിനിവേശം ചെയ്തിരുന്നു. ഇതുസംഭവിച്ചത് നഗരത്തിലെ അനേകം പേർ അവരെ ഒറ്റപ്പെടുത്തുകയും ഒരു ഒറ്റുകാരിയായി ചിത്രീകരിക്കുകയും ചെയ്തിനാലായിരുന്നു. യുദ്ധത്തിനുശേഷം അവരുടെ സൌഭാഗ്യങ്ങൾ നഷ്ടമാകുകയും അധികം താമസിയാതെ അവർ മൊബൈൽ നഗരം ഉപേക്ഷിച്ചു പോകുകയും ചെയ്തു. ഇതിനിടെ ന്യൂയോർക്ക് നഗരവും വാഷിങ്ടൺ ഡി.സി.യും സന്ദർശിക്കുകയും ഒടുവിൽ അവരുടെ ജന്മനാടായ ജോർജിയയിലേക്ക് മടങ്ങിപ്പോയി ഒരു പ്രഭാഷണയാത്ര നടത്താൻ ശ്രമിക്കുകയും ചെയ്തു. അവർ ആഗസ്റ്റയിൽ പൂർവ്വികരുടെ ബെല്ലെ വ്യൂ എസ്റ്റേറ്റ് നിലനിന്നരുന്നിതിനു ദൂരെമാറി, ബെല്ലെവ്യൂ അവന്യൂവിൻറെ കോണിൽ മോണ്ടെ സാനോ അവന്യൂവിലെ ഒരു വീട്ടിൽ താമസമാരംഭിച്ചു. “സുവനീർസ് ഓഫ് ഡിസ്റ്റിംഗ്വിഷ്ഡ് പീപ്പിൾ”, “സുവനീർസ് ഓഫ് ദ വാർ” എന്നീ കൃതികൾ രചിച്ചുവെങ്കിലും അവ ഒരിക്കലും പ്രസിദ്ധീകരിക്കപ്പെട്ടില്ല. അവസാനകാലത്ത് അവർ ബന്ധുക്കളുടെ സഹായങ്ങളെ ആശ്രയിക്കാൻ നിർബന്ധിതയായിത്തീർന്നു. 1877 മാർച്ച് 12 ന് അഗസ്റ്റയിൽ വച്ച് ലെ വെർട്ട് അന്തരിക്കുകയും അഗസ്റ്റാസ് ആയുധസംഭരണശാലയുടെ ഭൂമിയിലെ വാക്കർ കുടുംബ സെമിത്തേരിയിൽ സംസ്കരിക്കപ്പെടുകയും ചെയ്തു. മോണ്ടെ സാനോ അവന്യൂവിലെ അവരുടെ ഭവനത്തിൻറെ പിൽക്കാല ഉടമ ഈ മരവീട് “ഷാറ്റോ ലെ വെർട്ട” എന്ന പേരിൽ പുതുക്കിപ്പണിതിരുന്നു. 1960 കളിൽ ഈ ഭവനം നിലംപരിശാക്കപ്പെട്ടു.


</doc>
<doc id="413250" url="https://ml.wikipedia.org/wiki?curid=413250" title="റവ">
റവ

ഗോതമ്പിൽ നിന്നും ഉണ്ടാക്കുന്ന ഒരു ഉത്പന്നമാണ് റവ. ദക്ഷിണേന്ത്യൻ ഭക്ഷണത്തിൽ സാധാരണയായി ഉപയോഗിക്കുന്ന ഇതിന്റെ ഘടന ചെറിയ തരികളായാണ്. റവ പ്രധാനമായും ഉപ്പുമാവ്,ഇഡ്ഡലി, ദോശ എന്നിവ മുതൽ മധുരപലഹാരങ്ങളായ കേസരി, ലഡ്ഡു എന്നിവയുടെ നിർമാണത്തിനുവരെ റവ ഉപയോഗിക്കുന്നു. 


</doc>
<doc id="413252" url="https://ml.wikipedia.org/wiki?curid=413252" title="ഐഡ നൊഡക്ക്">
ഐഡ നൊഡക്ക്

ഐഡ നൊഡക്ക് 1934-ൽ അണുവിഘടനത്തെക്കുറിച്ച് ആദ്യമായി ആശയം അവതരിപ്പിച്ച ജർമ്മൻ രസതന്ത്രജ്ഞയും ഭൗതികശാസ്ത്രജ്ഞയുമാണ്. രസതന്ത്രത്തിൽ മൂന്നുപ്രാവശ്യം നാമനിർദ്ദേശം ചെയ്യപ്പെട്ട ഇവർ ഭർത്താവായ വാൾട്ടർ നൊഡക്ക് എന്ന രസതന്ത്രജ്ഞനുമായി ചേർന്ന് 75 -ാമത്തെ മൂലകമായ റീനിയം കണ്ടുപിടിച്ചു. 

1896-ൽ ലാകൗസെനിലെ വെസെൽ ആണ് നൊഡക്ക് ജനിച്ചത്. രസതന്ത്രം പഠിച്ച ജർമ്മനിയിലെ ആദ്യവനിതയായിരുന്നു ഇവർ. 1921 -ൽ നൊഡക്ക് ബർലിനിലെ ടെക്നിക്കൽ യൂണിവേഴ്സിറ്റിയിൽ നിന്ന് "ഹൈയർ ആലിഫാറ്റിക് ഫാറ്റിആസിഡ് അൺഹൈഡ്രൈഡ്സ്" എന്ന വിഷയത്തിൽ ഡോക്ടറേറ്റ് നേടി. പിന്നീട് ഈ ഫീൽഡിൽതന്നെ പ്രവർത്തിക്കുകയും ചെയ്തു. ജർമ്മനിയിലെ കെമിക്കൽ ഇൻഡസ്ട്രിയിൽ പ്രൊഫഷണൽ പൊസിഷനിലെത്തിയ ആദ്യ വനിതയായിരുന്നു നൊഡക്ക് .1926-ൽ രസതന്ത്രജ്ഞനായ വാൾട്ടർ നൊഡക്കിനെ വിവാഹം ചെയ്തു. ഒരു വർക്ക് യൂണിറ്റിൽ ("Arbeitsgemeinschaft") വിവാഹത്തിനുമുമ്പും ശേഷവും രണ്ടുപേരും ഒന്നിച്ചാണ് പ്രവർത്തിച്ചിരുന്നത്. ഇതുകൂടാതെ നൊഡക്ക് സ്ട്രാസ്ബർഗ് യൂണിവേഴ്സിറ്റിയിലും പ്രവർത്തിച്ചിരുന്നു. 




</doc>
<doc id="413259" url="https://ml.wikipedia.org/wiki?curid=413259" title="മരീൽ വെൽഡേൽ ഓൻസ്ലോ">
മരീൽ വെൽഡേൽ ഓൻസ്ലോ

മരീൽ വെൽഡേൽ ഓൻസ്ലോ ഇംഗ്ലണ്ടിലെ ബിർമിൻഗമിൽ ജനിച്ച ഇവർ ബ്രിട്ടീഷ് ജൈവരസതന്ത്രജ്ഞയാണ്. കൺസെർവേറ്റിവ് രാഷ്ട്രതന്ത്രജ്ഞനായ ഫോർത്ത് ഏൾ ഓഫ് ഓൻസ്ലോയുടെ രണ്ടാമത്തെ പുത്രൻ ജൈവരസതന്ത്രജ്ഞനായ വിക്ടർ അലക്സാണ്ടർ ഹെർബെർട്ട് ഹൂയ ഓൻസ്ലോയെയാണ് മരീൽ വിവാഹം ചെയ്തിരുന്നത്. 

പൂക്കളിലെ നിറങ്ങളുടെ ജനിതകപാരമ്പര്യത്തെക്കുറിച്ചാണവർ പഠനം നടത്തിയിരുന്നത്. ജൈവരസതന്ത്ര വർണ്ണവസ്തുവായ ആൻതോസയാനിൻ സസ്യങ്ങൾക്ക് നിറം നൽകുന്നതിനെക്കുറിച്ച് സ്നാപ് ഡ്രാഗണിൽ അവർ പഠനം നടത്തി. കേംബ്രിഡ്ജ് സർവ്വകലാശാലയിലെ പ്രഥമ വനിതാദ്ധ്യാപികയായിരുന്നു അവർ. 1948 വരെ വനിതകൾക്ക് കേംബ്രിഡ്ജ് സർവ്വകലാശാലയിൽ നിന്ന് ബിരുദം നൽകാത്തതിനാൽ മരീൽ വെൽഡേലിന് ബിരുദം ലഭിച്ചിരുന്നില്ല. 

ബാരിസ്റ്റർ ആയ ജോൺ വെൽഡേലിന്റെ ഒരേ ഒരു മകളായിരുന്നു ഓൻസ്ലോ. ശാസ്ത്രീയ വിദ്യാഭ്യാസത്തിന് പേരുകേട്ട ബിർമിൻഗമിലെ കിങ് എഡ്വേർഡ് VI ഹൈസ്ക്കൂളിൽ ഓൻസ്ലോ ചേർന്നു.1900-ൽ കേംബ്രിഡ്ജിലെ ന്യൂഹാം കോളേജിൽ പ്രവേശിക്കുകയും നാച്യുറൽ സയൻസിൽ ക്ലാസ്സെടുക്കുകയും ചെയ്തു. 1903 -ൽ കേംബ്രിഡ്ജിലെ വില്യം ബാറ്റ്സ്മാന്റെ ജനറ്റിക് ലാബിൽ ചേർന്നു. സ്നാപ് ഡ്രാഗണിലെ പൂക്കളുടെ ഇതളുകൾക്ക് നിറം കൊടുക്കുന്ന ജനിതകഘടകങ്ങളെക്കുറിച്ച് അവർ പഠനവിധേയമാക്കി. ഇംഗ്ലീഷ് ബയോളജിസ്റ്റായ വില്യം ബാറ്റ്സൺ ഹെറെഡിറ്റിയെക്കുറിച്ചുള്ള പഠനത്തിൽ ജനറ്റിക്സ് എന്ന വാക്കിനെക്കുറിച്ച് ആദ്യമായി വിശദീകരിച്ച വ്യക്തിയായിരുന്നു. 1900-ൽ ഗ്രിഗർ മെൻഡലിന്റെ തുടർകണ്ടുപിടിത്തങ്ങളിലെ ആശയങ്ങളെ പ്രചരിപ്പിക്കുന്നതിലെ പ്രധാനിയും ആയിരുന്നു. 
1903ലും1910 ബാറ്റ്സണും ഓൻസ്ലോയും ചേർന്ന് വിവിധ സസ്യങ്ങളിലെ പ്രജനനത്തെക്കുറിച്ച് പരീക്ഷണങ്ങൾ നടത്തി. 1906 -ൽ സ്നാപ് ഡ്രാഗണിലെ ജനിതകപാരമ്പര്യത്തെക്കുറിച്ച് ധാരാളം വസ്തുതകൾ വെൽഡേലിനു ലഭിച്ചു. 1906-1908 വരെ അവളുടെ സ്വന്തം കോളേജിലെ അസിസ്റ്റന്റ് പ്രൊഫസർ ആയിരുന്നു. 1907 -ൽ വെൽഡേൽ വില്യം ബാറ്റ്സൺന്റെ സഹായത്തോടെ എപ്പിസ്റ്റാസിസിലെ നോൺ അല്ലെല്ലോമോർഫിക് ഫാക്ടേഴ്സിന്റെ വ്യത്യസ്തജോഡികളെ തമ്മിൽ ബന്ധിപ്പിക്കുന്ന പ്രതിഭാസത്തെക്കുറിച്ച് സൂചിപ്പിക്കുന്നു.1909 മുതൽ 1910 വരെ വെൽഡേൽ സ്നാപ് ഡ്രാഗണിലെ പൂക്കളുടെ നിറത്തിലെ ജനിതകപാരമ്പര്യത്തെക്കുറിച്ച് 4 പേപ്പറുകൾ പ്രസിദ്ധീകരിക്കുകയും ചെയ്തു. 1916 -ൽ വെൽഡേലിന്റെ പ്രവർത്തനങ്ങൾ വളരെ ഉയരത്തിലെത്തുകയും അവളുടെ പ്രവർത്തനങ്ങൾ "ദ ആൻതോസയാനിൻ പിഗ്മെന്റ്സ് ഓഫ് പ്ലാന്റ്സ്" എന്ന പേരിൽ ഒരു പുസ്തകമായി പ്രസിദ്ധീകരിക്കുകയും ചെയ്തു. 



</doc>
<doc id="413262" url="https://ml.wikipedia.org/wiki?curid=413262" title="മുംതാസ് (തമിഴ് നടി)">
മുംതാസ് (തമിഴ് നടി)

ഒരു ഇന്ത്യൻ ചലച്ചിത്രനടിയും മോഡലുമാണ് മുംതാസ്. ഇവരുടെ യഥാർത്ഥ നാമം നഗ്മ ഖാൻ എന്നാണ്. ആദ്യകാലത്ത് മോഡലിംഗ് രംഗത്തു പ്രവർത്തിച്ചിരുന്ന ഇവർ "മോനിഷ എൻ മോണാലിസ" എന്ന തമിഴ് ചലച്ചിത്രത്തിലൂടെയാണ് അഭിനയരംഗത്തേക്കു കടന്നുവന്നത്. നായികാവേഷങ്ങളിലും സഹനായികാവേഷങ്ങളിലും അഭിനയിച്ചുവെങ്കിലും ഐറ്റം ഡാൻസുകളിലൂടെയാണ് ഇവർ പ്രശസ്തയായത്. വിജയ് നായകനായ "ഖുഷി" എന്ന തമിഴ് ചലച്ചിത്രത്തിലെ 'കട്ടിപ്പുടി കട്ടിപ്പുടി ഡാ...' എന്ന ഗാനരംഗത്തിലെ നൃത്തമാണ് മുംതാസിനെ പ്രശസ്തയാക്കിയത്. മോഹൻലാൽ നായകനായ "താണ്ഡവം" എന്ന മലയാള ചലച്ചിത്രത്തിലെ 'പാലും കുടമെടുത്ത്' എന്നു തുടങ്ങുന്ന ഗാനത്തിലും മുംതാസിന്റെ നൃത്തമുണ്ടായിരുന്നു. "ഖുശി", "രാജാധി രാജ", "ബഡ്ജറ്റ് പത്മനാഭൻ" എന്നിങ്ങനെ തമിഴിലും തെലുങ്കിലുമായി നിരവധി ചലച്ചിത്രങ്ങളിൽ അഭിനയിച്ചിട്ടുണ്ട്. കലൈഞ്ചർ ടി.വി.യിൽ സംപ്രേഷണം ചെയ്തിരുന്ന "മാനാടാ മയിലാടാ", സ്റ്റാർ വിജയിലെ "ബോയ്സ് Vs ഗേൾസ്" എന്നീ റിയാലിറ്റി ഷോകളിൽ വിധികർത്താവായും പ്രവർത്തിച്ചിട്ടുണ്ട്.

1980 ജൂലൈ 5-ന് മുംബൈയിലാണ് നഗ്മ ഖാൻ ജനിച്ചത്. കസൗളിയിലെ സെന്റ് മേരീസ് കോൺവെന്റ് സ്കൂളിലെ പഠനത്തിനു ശേഷം മോഡലിംഗ് രംഗത്തു സജീവമായി. 'മോനിഷ' എന്ന പേരിൽ അഭിനയജീവിതം ആരംഭിച്ചുവെങ്കിലും പിൽക്കാലത്ത് 'മുംതാസ്' (മുംതാജ്) എന്ന പേരിലാണ് ചലച്ചിത്രരംഗത്തു പ്രശസ്തയായത്.


</doc>
<doc id="413266" url="https://ml.wikipedia.org/wiki?curid=413266" title="ലിസ റാൻഡൽ">
ലിസ റാൻഡൽ

ലിസ റാൻഡൽ പാർട്ടിക്കിൾ ഫിസിക്സിലും കോസ്മോളജിയിലും പ്രവർത്തനം നടത്തുന്ന അമേരിക്കൻ തിയോററ്റിക്കൽ ഫിസിസ്റ്റ് ആണ്. ലിസ ഹാർവാർഡ് യൂണിവേഴ്സിറ്റിയിലെ ഭൗതികശാസ്ത്രവിഭാഗത്തിൽ ഫ്രാൻക് ബി. ബേർഡ് , ജൂനിയർ പ്രൊഫസർ ഓഫ് സയൻസ് ആണ്. എലിമെന്ററി പാർട്ടിക്കിളിനെക്കുറിച്ചും, ഫണ്ടമെന്റൽ ഫോർസെസ്, എക്സ്ട്രാഡൈമൻഷൻസ് ഓഫ് ഫോഴ്സ് എന്നിവയെക്കുറിച്ചും ഗവേഷണം നടത്തുന്നു. സ്റ്റാൻഡേർഡ് മോഡൽ, സൂപ്പർ സിമട്രി റിലേറ്റിവ് വീക്ക്നെസ് ഓഫ് ഗ്രാവിറ്റിയുടെ ഹെയറാർക്കി പ്രോബ്ലം, കോസ്മോളജി ഓഫ് എക്സ്ട്രാ ഡൈമൻഷൻസ്, ബാരിയോജെനസിസ്, കോസ്മോളജിക്കൽ ഇൻഫ്ളേഷൻ, തമോദ്രവ്യം എന്നിവയെക്കുറിച്ച് പഠനം നടത്തുന്നു. റാൻഡൽ സാൻട്രം മോഡൽ ലിസ റാൻഡൽ എന്ന ശാസ്ത്രജ്ഞയുടെ സംഭാവനയാണ്.1999-ൽ രാമൻ സൻട്രവുമായി ചേർന്നാണ് പ്രസിദ്ധീകരിച്ചത്. 
ന്യൂയോർക്ക് സിറ്റിയിലെ ക്വീൻസിലാണ് റാൻഡൽ ജനിച്ചത്. ഹാംപ്ഷൈർ കോളേജ് സമ്മർ സ്റ്റഡീസ് ഇൻ മാത്തമാറ്റിക്സ്-ലെ തുടർച്ചയായ വിദ്യാർത്ഥിയായിരുന്നു റാൻഡൽ. 1980-ൽ സ്റ്റുവേസന്റ് ഹൈസ്ക്കൂളിൽ നിന്ന് ബിരുദമെടുത്തു. ബ്രെയിൻ ഗ്രീൻ എന്ന ഭൗതികശാസ്ത്രത്തിലെ ഒരു സുഹൃത്ത് അവൾക്കുണ്ടായിരുന്നു. റാൻഡലിന് 18 വയസ്സുള്ളപ്പോൾ 1980 -ൽ വെസ്റ്റിംഗ്ഹൗസ് സയൻസ് ടാലന്റ് സേർച്ച്-ൽ ഒന്നാം സ്ഥാനം നേടുകയുണ്ടായി. 1983-ൽ ഹാർവാർഡ് സർവ്വകലാശാലയിൽ നിന്ന് ഭൗതികശാസ്ത്രത്തിൽ ബിരുദം നേടുകയും 1987 -ൽ ഹോവാർഡ് ജോർഗിയുടെ മേൽനോട്ടത്തിൽ തിയോറെറ്റിക്കൽ ഫിസിക്സിൽ നിന്ന് ഡോക്ടറേറ്റ് ബിരുദം നേടുകയും ചെയ്തു. 




</doc>
<doc id="413268" url="https://ml.wikipedia.org/wiki?curid=413268" title="തൃക്കൊടിത്താനം ശാസനം">
തൃക്കൊടിത്താനം ശാസനം

ഭാസ്കര രവിവർമ്മന്റെ പതിമൂന്നാം ഭരണവർഷത്തിലെ ശാസനമാണ് തൃക്കൊടിത്താനം ശാസനം. തൃക്കൊടിത്താനം ക്ഷേത്രശ്രീകോവിലിന്റെ വടക്കും പടിഞ്ഞാറും ഭിത്തികളിൽ ഏഴു വരികളിലായി കൊത്തിയിരിയ്ക്കുന്ന ഈ ലിഖിതം പൂർണ്ണമായ ഒന്നാണ്. ഈ ശാസനം "മംഗളം ഭവിക്കട്ടെ !" എന്ന സ്തുതിയോടെ തുടങ്ങുന്നു. ഊരാരും (ഗ്രാമവാസികൾ)പരടൈയാരും(ക്ഷേത്ര ഭരണാധികാരികൾ)പൊതുവാളും കൂടി ഏകകണ്ഠമായി എടുത്ത തീരുമാനമെന്നു ശാസനത്തിൽ രേഖപ്പെടുത്തപ്പെട്ടിട്ടുണ്ട്.
ക്ഷേത്രത്തിലെ മഹാഭാരതം വായനയ്ക്കും ബ്രാഹ്മണഭോജനത്തിനും,ദേവന്റെ വഴിപാടുകൾക്കുമുള്ള ചിലവ് അതിനു വേണ്ടി നീക്കിവെച്ചിട്ടുള്ള ഭൂമിയിൽ നിന്നു ശേഖരിച്ച് നിർവ്വഹിക്കണം.
ശാന്തിമാരുടെ നിയമനം മൂന്നു വർഷത്തേയ്ക്ക് മാത്രമായി നിജപ്പെടുത്തണം. ക്ഷേത്രത്തിലേക്കുള്ള നിയമനത്തിനു കൈക്കൂലി വാങ്ങരുത്.ക്ഷേത്രാവശ്യത്തിനുള്ള ഭൂമി കൃഷി ചെയ്യുന്നവർ നിശ്ചയിച്ചിരിയ്ക്കുന്ന മാസം തന്നെ വിഭവങ്ങൾ ക്ഷേത്രത്തിലേപ്പിയ്ക്കണം.ഇടവമാസത്തിലെ തിരുവോണവും,ചിത്തിര വിഷു,അല്പവിഷു(തുലാവിഷു)വും തീരുമാനിക്കപ്പെട്ട ചില കാലയളവുകളാണ്.മൂന്നു ദിവസം താമസിച്ചാൽ ഇരട്ടിയാണ് പിഴ. ദീർഘകാലമായാൽ പാട്ടക്കാലാവധി അവസാനിപ്പിക്കും.പിഴ സ്വർണ്ണമായിട്ട് രാജാവിനു നൽകേണ്ടിവരുമെന്നും വ്യവസ്ഥയുണ്ട്.


</doc>
<doc id="413269" url="https://ml.wikipedia.org/wiki?curid=413269" title="ലോറ ബാസി">
ലോറ ബാസി

ഇറ്റലിക്കാരിയായ ഒരു ഭൗതികശാസ്ത്രജ്ഞയും അക്കാഡമിക്കും ആയിരുന്നു ലോറ ബാസി (Laura Bassi). 1732 മേയിൽ ബൊലൊഗോണ സർവ്വകലാശാലയിൽ നിന്ന് ഫിലോസഫിയിൽ ഡോക്ടറേറ്റ് ബിരുദം നേടിയ രണ്ടാമത്തെ വനിതയായിരുന്നു.ഏതൊരു യൂറോപ്യൻ യൂണിവേഴ്സിറ്റിയിൽ നിന്നും ഭൗതികശാസ്ത്രത്തിൽ പ്രൊഫസർ ഷിപ്പ് സമ്പാദിക്കുന്ന ആദ്യത്തെ വനിതയാണിവർ. ശാസ്ത്ര പഠനവിഭാഗത്തിലെ യൂണിവേഴ്സിറ്റി ചെയർ ലഭിക്കുന്ന ലോകത്തിലെ ആദ്യ വനിതയായാണ് അറിയപ്പെടുന്നത്. ന്യൂട്ടോണിയൻ മെക്കാനിക്സിനെക്കുറിച്ചുള്ള പഠനം ഇറ്റലി മുഴുവൻ വ്യാപിപ്പിക്കുവാൻ അവർ സഹായിച്ചു.







</doc>
<doc id="413273" url="https://ml.wikipedia.org/wiki?curid=413273" title="കോളേർഡ് ഇത്തിൾപന്നി">
കോളേർഡ് ഇത്തിൾപന്നി

നീളമുള്ള കാലുകളും നീണ്ട ചെവിയുമുള്ള ഇത് ചെറുതും ഇരുണ്ട നിറമുള്ളതുമാണ്. വയറിനും വാലിനും കറുപ്പ്നിറമാണ്. കാലിൽ മൂർച്ചയുള്ളതും പുറത്തു കാണാവുന്നതുമായ നഖങ്ങളുണ്ട്. മാളത്തിൽ കഴിയുന്നൂ. ഇതേ മാളത്തിലാണ് അത്യുഷ്ണകാലത്തും അതിശൈത്യത്തിലും ദീർഘസുഷുപ്തിയിലാകുക(Hibernation).

ആൺ ഇത്തിൾ പന്നികൾ മാറ്റ് ആൺ ഇത്തിൾപന്നികളെ കൊന്നുതിന്നാറുണ്ട്.

ശരീരത്തിന്റെ മൊത്തം നീളം: 14-18 സെ.മീ.

തൂക്കം : 400-500 ഗ്രാം.

വരണ്ട സമതലങ്ങളും മരുഭൂമിയും.

ഡസേർട്ട് നാഷണൽ പാർക്ക്.

രാജസ്ഥാൻ, ഗുജറാത്ത്(കച്ച് ), ഉത്തർപ്രദേശത്തിൽ ആഗ്ര വരെ. പൂണെയിലും പരിസരത്തും ഒറ്റപ്പെട്ടും കാണപ്പെടുന്നൂ.

ആവാസവ്യവസ്ഥയുടെ നഷ്ട്ടം, വേട്ട.


</doc>
<doc id="413274" url="https://ml.wikipedia.org/wiki?curid=413274" title="കരോളിൻ പോർകോ">
കരോളിൻ പോർകോ

കരോളിൻ പോർകോ അമേരിക്കൻ പ്ലാനെറ്ററി സയന്റിസ്റ്റ് ആണ്. സൗരയൂഥത്തെ കുറിച്ചുള്ള പഠനമാണ് നടത്തിവരുന്നത്. 
യുറാനസ്, ശനി, നെപ്റ്റ്യൂൺ, വ്യാഴം എന്നീ ഗ്രഹങ്ങളിലേയ്ക്കുള്ള സഞ്ചാര ലക്ഷ്യത്തിന് വേണ്ടി1980 മുതൽ തുടക്കം കുറിക്കുന്നതിൽ പ്രവർത്തിച്ചു വരുന്നു. 2017 സെപ്തംബർ 15 ന് ശനി ഗ്രഹത്തിലേയ്ക്ക് വിക്ഷേപണം ചെയ്ത കാസ്സിനി എന്ന ബഹിരാകാശപേടകത്തിന്റെ അണിയറയിൽ ഇമേജിങ് സയന്റിസ്റ്റുകളുടെ ടീമിനെ കരോളിൻ പോർകോ നയിച്ചിരുന്നു. ശനി ഗ്രഹത്തിന്റെ മുകളിലെ അന്തരീക്ഷത്തിൽ വച്ച് കാസ്സിനി കത്തിനശിക്കുകയുണ്ടായി. ശനിയുടെ ആറാമത്തെ വലിയ ഉപഗ്രഹമായ എൻസിലാഡസ്, പ്ലാനെറ്ററി റിങ്സ് എന്നിവയിൽ കരോളിൻ പ്രഗല്ഭയാണ്. 



</doc>
<doc id="413277" url="https://ml.wikipedia.org/wiki?curid=413277" title="തുരുമ്പൻപൂച്ച">
തുരുമ്പൻപൂച്ച

വളർത്തുപൂച്ചയുടെ പകുതിയോ മൂന്നിലൊന്നോ മാത്രം വലിപ്പമുള്ളതും ലോകത്തിലെ ഏറ്റവും ചെറിയ പൂച്ചയുമാണ് തുരുമ്പൻപൂച്ച. മഞ്ഞകലർന്ന തവിട്ടു നിറമുള്ള തവിട്ടു രോമക്കുപ്പായവും അതിന്റെ പുറത്ത്‌ നേർവരകളിലായി തുരുമ്പിന്റെ നിറമുള്ള തവിട്ടുപുള്ളികളുമുണ്ട്. നെറ്റിയുടെ നെടുകെ കറുപ്പ് അതിരുകളുള്ള വെളുത്തവരകളുള്ള ഇവയുടെ കണ്ണിനുചുറ്റുമായും, ചുണ്ടുകളിലും, താടിയിലും,ശരീരത്തിന്റെ അടിവശത്തും വെളുത്ത രോമങ്ങളുണ്ട്. നിബിഡ വനത്തിൽ കഴിയുന്ന ഒരു ജീവിയല്ല ഇത്. എങ്കിലും നാട്ടിപുറങ്ങളിൽ അപൂർവമായേ ഇവയെ കാണാറുള്ളു.

നീണ്ട മഴക്കുശേഷം ഇര തേടി പുറത്തുവരുന്ന സമയത്ത് ഇവയെ കാണാം. മനുഷ്യരോട് അകൽച്ചയില്ലാത്ത ഇവ, പുരപ്പുറത്ത് കുഞ്ഞുങ്ങളെ പ്രസവിച്ചതുപോലുള്ള ധാരാളം സംഭവങ്ങളുണ്ട്.

ശരീരത്തിന്റെ മൊത്തം നീളം : 35-48 സെ.മീ.

തൂക്കം : 1-1.6 കിലോ.

പാറക്കെട്ടുള്ള പ്രദേശം, കുറ്റിക്കാട്, വരണ്ട തുറസ്സായ കാടുകൾ, മനുഷ്യവാസകേന്ദ്രങ്ങൾ.

മുണ്ടൻതുറ നാഷണൽ പാർക്ക് (തമിഴ്നാട് )

വർഗ്ഗസങ്കരണം (Hybridization), റോഡപകടങ്ങൾ.


</doc>
<doc id="413287" url="https://ml.wikipedia.org/wiki?curid=413287" title="ഡോണ ഗാംഗുലി">
ഡോണ ഗാംഗുലി

ഒരു ഇന്ത്യൻ ഒഡീസ്സി നർത്തകിയാണ് ഡോണ ഗാംഗുലി (née റോയ്). കേളു ചരൺ മഹാപത്രയുടെ ശിഷ്യയായ ഡോണ നിലവിൽ ദിക്ഷ മഞ്ചരി എന്നൊരു നൃത്തസംഘം നടത്തുന്ന ഡോണ 1997-ൽ തന്റെ ബാല്യകാല സുഹൃത്തും പിന്നീട് ഇന്ത്യൻ ക്രിക്കറ്റ് നായകനുമായ സൗരവ് ഗാംഗുലിയെ വിവാഹം ചെയ്തു. .


</doc>
<doc id="413293" url="https://ml.wikipedia.org/wiki?curid=413293" title="പ്രിയങ്കാ ചതുർവേദി">
പ്രിയങ്കാ ചതുർവേദി

ഒരു ഇന്ത്യൻ രാഷ്ട്രീയ പ്രവർത്തകയാണ് പ്രിയങ്കാ ചതുർവേദി (ജനനം 19 നവംബർ 1979) ഇന്ത്യൻ നാഷണൽ കോൺഗ്രസ് പാർട്ടിയുടെ ദേശീയ വക്താക്കളിൽ ഒരാളായ പ്രിയങ്ക തെഹൽക ഫസ്റ്റ് പോസ്റ്റ് ഡെയ്ലി ന്യൂസ് അനാലിസിസ് എന്നിവയിൽ ലേഖികകയായും പ്രവർത്തിച്ചിട്ടുണ്ട്.. രണ്ടു എൻജിഒകളുടെ ട്രസ്റ്റി ആയ ഇവർ കുട്ടികളുടെ വിദ്യാഭ്യാസം സ്ത്രീ ശാക്തീകരണം ആരോഗ്യം എന്നിവയ്ക്കു വേണ്ടിയും പ്രവർത്തിക്കുന്നുണ്ട്. സ്വന്തമായി ഒരു പുസ്തക നിരൂപണ ബ്ലോഗുള്ള പ്രിയങ്കയുടെ ബ്ലോഗ് ഇന്ത്യയിലെ ഏറ്റവും മികച്ച പത്ത് പുസ്തക നിരൂപണ വെബ് ബ്ലോഗുകളിൽ ഒന്നാണ്.


</doc>
<doc id="413296" url="https://ml.wikipedia.org/wiki?curid=413296" title="ലെറ്റർ ഓഫ് അണ്ടർടേക്കിങ്">
ലെറ്റർ ഓഫ് അണ്ടർടേക്കിങ്

ബാങ്കിങ് മേഖലയുമായി ബന്ധപ്പെട്ട ഒരു സാങ്കേതികപദമാണ് ലെറ്റർ ഓഫ് അണ്ടർടേക്കിങ് (LoU). ഇടപാടുകാരന്റെ ആവശ്യപ്രകാരം, വിദേശത്തുള്ള ഏതെങ്കിലും ശാഖയിൽ നിന്നോ അല്ലെങ്കിൽ മറ്റൊരു ബാങ്കിൽ നിന്നോ ഹ്രസ്വകാലാടിസ്ഥാനത്തിൽ വായ്‌പ്പാ ലഭിക്കുന്നതിന്, അദ്ദേഹത്തിന്റെ ബാങ്ക് ഈടായി നൽകുന്ന ജാമ്യാരേഖയാണ് ലെറ്റർ ഓഫ് അണ്ടർടേക്കിങ്. അതായത് ഇടപാടുകാരണ് വായ്‌പ്പാ തിരിച്ചടയ്ക്കാനുള്ള ആസ്തി ഉണ്ടെന്ന് തങ്ങൾക്ക് ഉറപ്പുള്ളതായി കാണിച്ചുകൊണ്ട് ബാങ്ക് നൽകുന്ന ഗ്യാരന്റിയാണിത്. അതുകൊണ്ട് തന്നെ ഇടപാടുകാരൻ വായ്‌പ്പാ തിരിച്ചടവിൽ വീഴ്ച്ച വരുത്തിയാൽ ആ ബാദ്ധ്യത എൽ ഓ സി നൽകിയ ബാങ്കിനായിരിക്കും. 

എന്നാൽ, ഇടപാടുകാരന് ഈ ജ്യാമ്യപത്രം ബാങ്ക് നേരിട്ട് നൽകുകയില്ല. പകരം ഇടപാടുകാരന്റെ ബാങ്കിൽ നിന്നും വിദേശത്തെ വായ്പ്പ അനുവദിക്കേണ്ട ബാങ്കിലേക്ക്  ഈ ജ്യാമ്യച്ചീട്ട് രഹസ്യമായി കൈമാറുകയാണ് ചെയ്യുക. 'സ്വിഫ്റ്റ്' എന്ന പേരിൽ അറിയപ്പെടുന്ന സങ്കേതമുപയോഗിച്ചാണ് ബാങ്കുകൾ തമ്മിൽ ഈ ആശയവിനിമയം നടക്കുന്നത്.

‌‌__സൂചിക__
__പുതിയവിഭാഗംകണ്ണി__

</doc>
<doc id="413299" url="https://ml.wikipedia.org/wiki?curid=413299" title="തിരുവാലത്തൂർ രണ്ടുമൂർത്തി ഭഗവതിക്ഷേത്രം">
തിരുവാലത്തൂർ രണ്ടുമൂർത്തി ഭഗവതിക്ഷേത്രം

പാലക്കാട് ജില്ലയിൽ പാലക്കാട് നഗരത്തിനടുത്തുള്ള തിരുവാലത്തൂർ ഗ്രാമത്തിൽ ഭാരതപ്പുഴയുടെ പോഷകനദിയായ കണ്ണാടിപ്പുഴയുടെ കരയിൽ സ്ഥിതിചെയ്യുന്ന പ്രസിദ്ധമായ ഒരു ക്ഷേത്രമാണ് ശ്രീ രണ്ടുമൂർത്തി ഭഗവതിക്ഷേത്രം. ആദിപരാശക്തിയായ ജഗദംബിക അത്യുഗ്രദേവതയായ മഹിഷാസുരമർദ്ദിനിയായും, ശാന്തസ്വരൂപിണിയായ അന്നപൂർണ്ണേശ്വരിയായും രണ്ടുഭാവങ്ങളിൽ കുടികൊള്ളുന്ന ക്ഷേത്രമായതുകൊണ്ടാണ് ഇതിന് 'രണ്ടുമൂർത്തി ഭഗവതിക്ഷേത്രം' എന്ന പേരുവന്നത്. നൂറ്റെട്ട് ദുർഗ്ഗാലയങ്ങളിലൊന്നാണ് ഈ ക്ഷേത്രം. പ്രകൃതിരമണീയമായ അന്തരീക്ഷത്തിൽ നിൽക്കുന്ന ഈ ക്ഷേത്രം കേരളീയ വാസ്തുവിദ്യയുടെ മകുടോദാഹരണമാണ്. ക്ഷേത്രത്തിൽ ഉപദേവതകളായി ശിവൻ, ഗണപതി, അയ്യപ്പൻ, ശ്രീകൃഷ്ണൻ, നാഗദൈവങ്ങൾ എന്നിവരും കുടികൊള്ളുന്നുണ്ട്. മലബാർ ദേവസ്വം ബോർഡിന്റെ കീഴിലാണ് ഈ മഹാക്ഷേത്രം. 

ഇന്ന് ക്ഷേത്രമിരിയ്ക്കുന്ന പറമ്പിന്റെ ഇടതുഭാഗത്തുകൂടിയാണ് പണ്ട് കണ്ണാടിപ്പുഴ ഒഴുകിയിരുന്നത്. പിന്നീട്, ദേവിയുടെ ഇടപെടൽ കാരണം അത് വലതുഭാഗത്തുകൂടെയായി. അങ്ങനെ, ക്ഷേത്രമിരിയ്ക്കുന്ന സ്ഥലത്തിന് 'തിരുവലത്താറ്' എന്ന പേര് ലഭിച്ചു. ഇതാണ് കാലാന്തരത്തിൽ 'തിരുവാലത്തൂർ' ആയത്.

ഈ ക്ഷേത്രത്തിലെ ഏറ്റവും വലിയ പ്രത്യേകതയാണ് ഇവിടത്തെ അതിവിശാലമായ മതിൽക്കെട്ട്. ഇത് മനുഷ്യനിർമ്മിതമല്ലെന്നാണ് ഐതിഹ്യം. ഇതിന്റെ നിർമ്മാണത്തിന് പുറകിൽ പറഞ്ഞുവരുന്ന ഒരു കഥയുണ്ട്. ഈ മതിൽക്കെട്ട് നിർമ്മിച്ചത് ഭൂതഗണങ്ങളാണെന്നും ഒറ്റരാത്രി കൊണ്ടാണ് അവർ ഇത് നിർമ്മിച്ചതെന്നും, എന്നാൽ പണിതീരും മുമ്പ് നേരം വെളുത്തതിനാൽ അവർ പണിയുപേക്ഷിച്ച് സ്ഥലം വിട്ടെന്നുമാണ് കഥ. ഇതിന്റെ തെളിവായി കിഴക്കേ ഗോപുരവും കിഴക്കുഭാഗത്തെ മതിൽക്കെട്ടും പണി പൂർത്തിയാക്കിയിട്ടില്ലെന്ന കാര്യം മനസ്സിലാക്കാം.


</doc>
<doc id="413304" url="https://ml.wikipedia.org/wiki?curid=413304" title="പൂനം റൗത്ത്">
പൂനം റൗത്ത്

ഒരു ഇന്ത്യൻ ദേശീയ വനിതാ ക്രിക്കറ്റ് ടീമംഗമാണ് പൂനം റൗത്ത്(ജനനം: 14 ഒക്ടോബർ 1989). ഇന്ത്യയ്ക്കായി 2 ടെസ്റ്റ് മത്സരത്തിലും 55 ഏകദിന മത്സരങ്ങളിലും 35 ട്വന്റി20 മത്സരങ്ങളിലും കളിച്ചിട്ടുണ്ട്.

2017 മേയ് 15ന് അയർലൻഡിനെതിരെ നടന്ന ഏകദിന ക്രിക്കറ്റ് മത്സരത്തിൽ ദീപ്തി ശർമ്മയുമായി ചേർന്ന് 320 റണ്ണുകളുടെ ബാറ്റിങ്ങ് കൂട്ടുകെട്ട് സൃഷ്ടിച്ചു. വനിതാ ക്രിക്കറ്റിലെ ഉയർന്ന കൂട്ടുകെട്ടായ 229 റണ്ണുകളേക്കാളും (സാറ ടെയ്‌ലർ - കരോലിൻ ആറ്റ്കിൻസ്) പുരുഷ ക്രിക്കറ്റിലെ ഉയർന്ന കൂട്ടുകെട്ടായ 286 റണ്ണുകളേക്കാളും (സനത് ജയസൂര്യ - ഉപുൽ തരംഗ) ഉയർന്നതായിരുന്നു പൂനം റൗത്തിന്റെയും ദീപ്തി ശർമ്മയുടെയും കൂട്ടുകെട്ട്. ഈ മത്സരത്തിൽ പൂനം റൗത്ത് 109 റൺസ് സ്കോർ ചെയ്തു.

2017 ലെ വനിതാ ക്രിക്കറ്റ് ലോകകപ്പിൽ ഫൈനലിലെത്തിയ ഇന്ത്യൻ ടീമിലെ അംഗമായിരുന്നു പൂനം റൗത്ത്. ഫൈനലിൽ ഇന്ത്യ ഇംഗ്ലണ്ടിനോട് 9 റണ്ണുകൾക്ക് പരാജയപ്പെട്ടു.

http://www.espncricinfo.com/ci/content/player/360401.html


</doc>
<doc id="413314" url="https://ml.wikipedia.org/wiki?curid=413314" title="വില്യം കള്ളെൻ">
വില്യം കള്ളെൻ

1840 മുതൽ 1860 വരെ തിരുവിതാംകൂറിന്റെയും കൊച്ചിയുടെയും റെസിഡന്റായിരുന്ന ബ്രിട്ടീഷ് സൈനികനായിരുന്നു മേജർ ജെനറൽ വില്യം കള്ളെൻ (, ജീവിതകാലം: 1785 മേയ് 17 – 1862 ഒക്റ്റോബർ 1, വില്യം കല്ലൻ എന്നും അറിയപ്പെടുന്നു). ഇന്ത്യയിലെ തന്റെ ജീവിതകാലത്ത് അദ്ദേഹം ശാസ്ത്രവിഷയങ്ങളിൽ ശ്രദ്ധകേന്ദ്രീകരിക്കുകയും ജിയോളജി, സസ്യശാസ്ത്രം, സംസ്കാരം തുടങ്ങിയവയെക്കുറിച്ച് എഴുതുകയും ചെയ്തിട്ടുണ്ട്. തിരുവനന്തപുരത്തെ നേപ്പിയർ മ്യൂസിയം ആരംഭിക്കുന്നതിൽ അദ്ദേഹം പ്രധാനപങ്കുവഹിച്ചു. ആലപ്പുഴയിൽ വച്ച് മരണമടഞ്ഞ ഇദ്ദേഹത്തിൻ്റെ സ്മാരകമായി അവിടെ ഒരു റോഡിന് പേരിട്ടിട്ടുമുണ്ട്.


</doc>
<doc id="413316" url="https://ml.wikipedia.org/wiki?curid=413316" title="വെള്ളം (ചലച്ചിത്രം)">
വെള്ളം (ചലച്ചിത്രം)

എം.ടി. വാസുദേവൻ നായർ തിരക്കഥയും സംഭാഷണവും നിർവഹിച്ച് ഹരിഹരൻ സംവിധാനം ചെയ്ത് 1985-ൽ പ്രദർശനത്തിനെത്തിയ മലയാള ചലച്ചിത്രമാണ് വെള്ളം. പ്രേം നസീർ, കെ.ആർ. വിജയ, മധു, ശ്രീവിദ്യ എന്നിവർ പ്രധാന കഥാപാത്രങ്ങളെ അവതരിപ്പിച്ച ഈ ചലച്ചിത്രം നിർമിച്ചത് ചലച്ചിത്ര നടൻ കൂടിയായ ദേവനാണ്. എൻ.എൻ. പിഷാരടിയുടെ നോവലിനെ ആധാരമാക്കിയ ഈ ചിത്രത്തിൽ ഗാനരചന നിർവഹിച്ചത് മുല്ലനേഴിയും സംഗീതം ദേവരാജനുമായിരുന്നു. സലിൽ ചൗധരി പശ്ചാത്തല സംഗീതവും ഛായാഗ്രാഹണം എസ്. കുമാർ ചിത്രസംയോജനം എം.എസ്. മണിയുമായിരുന്നു.


ഈ ചലച്ചിത്രത്തിൽ മുല്ലനേഴി രചിച്ച് ജി. ദേവരാജൻ സംഗീത സംവിധാനം നിർവഹിച്ച 7 ഗാനങ്ങളുണ്ട്. 


</doc>
<doc id="413326" url="https://ml.wikipedia.org/wiki?curid=413326" title="ഒക്റ്റേവിയ സ്പെൻസർ">
ഒക്റ്റേവിയ സ്പെൻസർ

ഒരു അമേരിക്കൻ നടിയും എഴുത്തുകാരിയുമാണ് ഒക്റ്റേവിയ ലെനോറ സ്പെൻസർ (ജനനം: മേയ് 25, 1972). ഒരു അക്കാദമി അവാർഡ്, ഒരു ബ്രിട്ടീഷ് അക്കാഡമി ഫിലിം അവാർഡ്, ഒരു ഗോൾഡൻ ഗ്ലോബ് പുരസ്കാരം എന്നിവയുൾപ്പെടെ നിരവധി പുരസ്കാരങ്ങൾ ലഭിച്ചിട്ടുണ്ട്. മൂന്ന് തവണ അക്കാഡമി അവാർഡുകൾക്കായി നാമനിർദ്ദേശം ചെയ്യപ്പെട്ട രണ്ട് ആഫ്രോ-അമേരിക്കൻ നടിമാരിലൊരാളാണ് ഒക്റ്റേവിയ. തുടർച്ചയായി രണ്ടു തവണ നാമനിർദേശം ലഭിച്ച ഒരേയൊരു കറുത്ത വർഗ്ഗക്കാരിയായ നടിയാണ് ഇവർ.
അലബാമയിലെ മോണ്ട്ഗോമറിയിലാണ് ഒക്റ്റേവിയ ജനിച്ചത്. സഹോദരിമാരായ റോസ, അരീക്ക എന്നിവരുൾപ്പെടെ ആറ് സഹോദരങ്ങൾ ഉണ്ട്. അമ്മ, ഡെൽസെന സ്പെൻസർ (1945-1988), വീട്ടു ജോലിക്കാരിയായി ജോലിചെയ്തു. ഒക്റ്റേവിയയുടെ പതിമൂന്നാം വയസ്സിൽ പിതാവ് മരിച്ചു. 1988 ൽ ജെഫേഴ്സൺ ഡേവിസ് ഹൈസ്കൂളിൽ നിന്ന് സ്പെൻസർ ബിരുദം നേടി. രണ്ട് വർഷത്തോളം നാടകം പഠിച്ചു. ഔബേൺ സർവകലാശാലയിൽ നിന്ന് ലിബറൽ ആർട്ടുകളിൽ ബാച്ചിലർ ബിരുദം നേടി. ഡിസ്‌ലെക്സിയ എന്ന അവസ്ഥയുള്ളയാളാണ് സ്പെൻസർ.
1996 ൽ എ ടൈം ടു കിൽ എന്ന ചിത്രത്തിലൂടെ ഒക്റ്റേവിയ ആദ്യമായി സിനിമയിലെത്തി. തുടർന്ന് ഒരു ദശാബ്ദത്തിലേറെ സിനിമയിലും ടെലിവിഷനിലും ചെറിയ വേഷങ്ങ്ല് ചെയ്തു. 2011-ൽ പുറത്തിറങ്ങിയ ദി ഹെൽപ്പ് എന്ന ചിത്രത്തിൽ 1960-ലെ ഒരു അമേരിക്കൻ വീട്ടുജോലിക്കാരിയുടെ വേഷം അഭിനയിച്ചതോടെ ഒക്റ്റേവിയ സ്പെൻസർ പ്രശസ്തയായി. മികച്ച സഹനടിക്കുള്ള അക്കാദമി പുരസ്കാരം, ഗോൾഡൻ ഗ്ലോബ്, ബാഫ്റ്റ എന്നിവ ഈ ചിത്രത്തിലൂടെ ലഭിച്ചു. പിന്നീട് സ്മാഷ്‌ഡ് (2012), സ്നോ പൈയർ (2013), ഗെറ്റ് ഓൺ അപ് (2014) തുടങ്ങിയ ചിത്രങ്ങളിൽ സ്പെൻസർ ശ്രദ്ധേയമായ വേഷങ്ങൾ ചെയ്തു.

1960 ൽ അമേരിക്കയിൽ രണ്ട് സ്ത്രീകളെ തിരഞ്ഞെടുക്കുന്നതിൽ ഏറ്റവും മികച്ച സഹനടിക്കുള്ള അക്കാഡമി അവാർഡിന് നാമനിർദ്ദേശം, 2016 ലെ ഹിഡൺ ഫിഗേഴ്സ് എന്ന ചിത്രത്തിൽ ഗണിതശാസ്ത്രജ്ഞയായ ഡോറോത്തി വോഗന്റെ വേഷത്തിലൂടെയും 2017-ൽ 'ഷേപ്പ് ഓഫ് വാട്ടർ' എന്ന ചിത്രത്തിൽ ഒരു തൂപ്പുകാരിയുടെ വേഷത്തിലൂടെയും തുടർച്ചയായി രണ്ടു തവണ ഓസ്ക്കാർ നാമനിർദേശം നേടി.

ഒരു രചയിതാവ് എന്ന നിലയിൽ, "റാൻഡി റോഡസ്, നിൻജാ ഡിറ്റക്റ്റീവ്" എന്ന കുട്ടികളുടെ പുസ്തക പരമ്പര ആരംഭിച്ചു. ദ കേസ് ഓഫ് ദ ടൈം-കാപ്സ്യൂൾ ബാൻഡിറ്റ് (2013), ദ് സ്വീറ്റസ്റ്റ് ഹീസ്റ്റ് ഇൻ ഹിസ്റ്ററി (2015) എന്നിവയാണ് ഈ പരമ്പരയിലെ രണ്ട് പുസ്തകങ്ങൾ.


</doc>
<doc id="413330" url="https://ml.wikipedia.org/wiki?curid=413330" title="കൊണ്ടാട്ടം">
കൊണ്ടാട്ടം

ഭക്ഷ്യവസ്തുക്കൾ ലഭ്യമായ കാലയളവിൽ ശേഖരിച്ച് എല്ലാക്കാലത്തും ഉപയോഗിക്കുന്നതിനായി പ്രത്യേക രീതിയിൽ ഉണക്കി സൂക്ഷിക്കുന്ന ഭക്ഷ്യസംസ്കരണ രീതിയെ കൊണ്ടാട്ടം എന്നു പറയുന്നു. കത്തിരിക്ക, കൊത്തമര, പച്ചമുളക്, പാവയ്ക്ക, താമരയുടെ കിഴങ്ങ് എന്നിവയൊക്കെ കൊണ്ടാട്ടമാക്കാവുന്നതാണ്. 


</doc>
<doc id="413340" url="https://ml.wikipedia.org/wiki?curid=413340" title="കാരെൻ സാന്റ്‍ലർ">
കാരെൻ സാന്റ്‍ലർ

സോഫ്റ്റ്‍വെയർ ഫ്രീഡം കൺസെർവൻസിയുടെ എക്സിക്യൂട്ടീവ് ഡയറക്ടറാണ് കാരെൻ സാന്റ്‍ലർ. ഗ്നോം ഫൌണ്ടേഷന്റെ എക്സിക്യൂട്ടീവ് ഡയറക്ടറും സോഫ്റ്റ്‍വെയർ ഫ്രീഡം ലോ സെന്ററിന്റെ ജനറൽ കൌൺസിലുമായിരുന്നു. ഒരു വക്കീലായും പ്രവർത്തിച്ചുവരുന്നു.

മാർച്ച് 2014 മുതൽ സോഫ്റ്റ്‍വെയർ ഫ്രീഡം കൺസെർവൻസിയുടെ എക്സിക്യൂട്ടീവ് ഡയറക്ടറായി പ്രവർത്തിച്ചുവരുന്നു.

ജൂൺ 2011 മുതൽ മാർച്ച് 2014 വരെ ഗ്നോം ഫൌണ്ടേഷന്റെ എക്സിക്യൂട്ടീവ് ഡയറക്ടറായിരുന്നു. കൂടുതൽ സ്ത്രീകളെ സ്വതന്ത്രസോഫ്റ്റ്‍വെയറിലേക്ക് എത്തിക്കുക എന്ന പദ്ധതിയായ ഔട്ട്റീച്ച് പ്രോഗ്രാം ഫോർ വുമെനിന് നേതൃത്വം നൽകി.

31 ഒക്ടോബർ 2005 നും 21 ജൂൺ 2011നും ഇടക്ക് സോഫ്റ്റ്‍വെയർ ഫ്രീഡം ലോ സെന്ററിന്റെ കൌണ്സിലും പിന്നീട്  6 ജനുവരി 2010 നുശേഷം ഓർഗനൈസേഷന്റെ ജനറൽ കൌൺസിലുമായി പ്രവർത്തിച്ചു. 

 ഫ്രീസോഫ്റ്റ്‍വെയർ ഫൌണ്ടേഷൻ, അപ്പാച്ചേ ഫൌണ്ടേഷൻ, എക്സ്.ഓർഗ് ഫൌണ്ടേഷൻ, സോഫ്റ്റ്‍വെയർ ഇൻ ദ പബ്ലിക് ഇന്ററസ്റ്റ്, സോഫ്റ്റ്‍വെയർ ഫ്രീഡം കൺസെർവൻസി തുടങ്ങി വിവിധ സംഘടനകൾക്ക് എസ്എഫ്എൽസിയുടെ ഉപദേശകയായി നിയമോപദേശം നൽകിയിട്ടുണ്ട്. സ്വതന്ത്രസോഫ്റ്റ്‍വെയറിന്റെ പ്രയോജനങ്ങളെപ്പറ്റിയും പ്രശ്നങ്ങളെപ്പറ്റിയും  ഓസ്കോൺ, സ്കാലെ, ലിനക്സ്കോൺ തുടങ്ങി വിവിധ സമ്മേളനങ്ങളിൽ സംസാരിച്ചിട്ടുണ്ട്. 2010 ൽ ഇംപ്ലാന്റബിൾ മെഡിക്കൽ ഡിവൈസസിൽ സ്വതന്ത്ര സോഫ്റ്റ്‍വെയർ ഉപയോഗിക്കേണ്ടതിനെപ്പറ്റിയുള്ള ഒരു പ്രസ്ഥാനം നയിക്കുകയുണ്ടായി. ഇത് സ്വന്തം ഉള്ളിൽ പിടിപ്പിച്ച ഒരു ഡിഫിബ്രിലേറ്ററിന്റെ (ഇത് ഹൃദയത്തിന്റെ പ്രവർത്തനം നിയന്ത്രിക്കുന്ന ഉപകരണമാണ്) പ്രശ്നങ്ങൾ പഠിച്ചതിന് ശേഷമാണ് ഈ പരിപാടിക്ക് രൂപം കൊടുത്തത്. 

സോഫ്റ്റ്‍വെയർ ഫ്രീഡം കൺസെർവൻസിയിലെ പ്രവർത്തനത്തിനുപുറമേ ക്വസ്റ്റ്യൻ കോപ്പിറൈറ്റ് എന്ന സംഘടനയുടെയും ജനറൽ കൌൺസിലായി പ്രവർത്തിക്കുന്നു. സോഫ്റ്റ്‍വെയർ ഫ്രീഡം ലോ ഷോ(2008-2010), ഫ്രീ ആസ് ഇൻ ഫ്രീഡം (2010-) തുടങ്ങിയ പോഡ് കാസ്റ്റുകളും സംഘടിപ്പിച്ചിട്ടുണ്ട്.

എസ്എഫ്എൽസിയിലെ പ്രവർത്തനത്തിനു മുൻപ് ഗിബ്സൺ, ഡൺ ആന്റ് ക്രച്ചർ എൽഎൽപി എന്ന സ്ഥാപനത്തിൽ കോർപ്പറേറ്റ് വിഭാഗത്തിൽ അസോസിയേറ്റായി പ്രവർത്തിച്ചിരുന്നു. കൂടാതെ ക്ലിഫോർഡ് ചാൻസ് എന്ന സ്ഥാപനത്തിലും പ്രവർത്തിച്ചിരുന്നു.

2000 ൽ കൊളംബിയ ലോ സ്ക്കൂളിൽനിന്നും ലോ ഡിഗ്രി സാന്റ്‍ലർക്ക് ലഭിച്ചു. കൊളംബിയ സയൻസ് ആന്റ് ടെക്നോളജി ലോ റിവ്യൂവിന്റെ സഹസ്ഥാപകയും ജെയിംസ് കെന്റ് സ്കോളറും ആയിരുന്നു. ദ കൂപ്പർ യൂണിയനിൽനിന്ന് എൻജിനീയറിംഗിലെ ബാച്ലർ ഡിഗ്രിയും കരസ്ഥമാക്കിയിട്ടുണ്ട്.

21 മെയ് 2011-ൽ കാരെൻ  ഗ്രാമി അവാർഡ് നോമിനേറ്ററും മ്യൂസിക് എൻജിനീയറുമായ മൈക് ടരന്റിനോയെ വിവാഹം കഴിച്ചു. അവരുടെ ക്ഷണക്കത്ത് ഒരു പ്രവർത്തിക്കുന്ന പേപ്പർ റെക്കോഡ് പ്ലെയറും അതിന്റെ പ്ലേ റെക്കോഡുമായിരുന്നു. ഇത് അനേകം ഇന്റർനെറ്റ് പ്രസിദ്ധീകരണങ്ങൾ വാർത്തയാക്കിയിരുന്നു. ഇതിൽ റെക്കോഡ് ചെയ്തിരുന്ന പാട്ട് ഇതാ ക്ഷണക്കത്ത് എന്നത് സാന്റ്‍ലറും ടരന്റിനോയും ചേർന്ന് നിർമ്മിച്ചതാണ്.



</doc>
<doc id="413343" url="https://ml.wikipedia.org/wiki?curid=413343" title="പൂനം പാണ്ഡെ">
പൂനം പാണ്ഡെ

ഒരു ഇന്ത്യൻ മോഡലും ചലച്ചിത്രനടിയുമാണ് പൂനം പാണ്ഡെ (ജനനം : 1991 മാർച്ച് 11). ആദ്യകാലത്ത് മോഡലിംഗ് രംഗത്തു സജീവമായിരുന്ന ഇവർ പിന്നീട് ചലച്ചിത്രരംഗത്തേക്കു കടന്നുവരുകയും ഹിന്ദി, തെലുങ്ക്, കന്നഡ ഭാഷകളിലെ ചലച്ചിത്രങ്ങളിൽ അഭിനയിക്കുകയും ചെയ്തു. 2010-ൽ നടന്ന ഗ്ലാഡ്രാഗ്സ് മാൻഹണ്ട് ആൻഡ് മെഗാമോഡൽ മത്സരത്തിലെ ആദ്യ ഒൻപതു സ്ഥാനങ്ങളിലൊന്നിൽ ഇടംനേടിയതോടെ ഫാഷൻ മാസികയുടെ മുഖചിത്രമായി. 

ട്വിറ്റർ ഉൾപ്പടെയുള്ള സമൂഹമാധ്യമങ്ങളിൽ ചിത്രങ്ങൾ പോസ്റ്റ് ചെയ്തതിലൂടെയാണ് പൂനം പാണ്ഡെ പ്രശസ്തയായിത്. ഇവരുടെ നഗ്നചിത്രങ്ങളുൾപ്പടെയുള്ള പോസ്റ്റുകൾക്ക് വലിയ ജനപ്രീതിയാണു ലഭിച്ചത്. 

2011-ലെ ക്രിക്കറ്റ് ലോകകപ്പ് ഇന്ത്യൻ ടീം സ്വന്തമാക്കുകയാണെങ്കിൽ നഗ്നയായി പ്രത്യക്ഷപ്പെടുമെന്ന് ഇവർ പ്രഖ്യാപിച്ചിരുന്നു. ഇന്ത്യ ലോകകപ്പ് നേടിയെങ്കിലും പൊതുജനങ്ങളിൽ നിന്നും ബി.സി.സി.ഐ.യിൽ നിന്നുമുണ്ടായ എതിർപ്പിനെത്തുടർന്ന് പൂനം പാണ്ഡെയ്ക്കു വാക്കുപാലിക്കാൻ കഴിഞ്ഞില്ല. 

2012-ലെ ഐ.പി.എൽ. 5-ആം പതിപ്പിൽ കൊൽക്കത്ത നൈറ്റ് റൈഡേഴ്സ് വിജയികളായപ്പോൾ പൂനം പാണ്ഡെ തന്റെ നഗ്നചിത്രങ്ങൾ പോസ്റ്റുചെയ്തിരുന്നു.

2013-ൽ പുറത്തിറങ്ങിയ "നാഷാ" എന്ന ബോളിവുഡ് ചലച്ചിത്രത്തിൽ കേന്ദ്രകഥാപാത്രത്തെ അവതരിപ്പിച്ചത് പൂനം പാണ്ഡെയായിരുന്നു. തന്റെ വിദ്യാർത്ഥിയുമായി ലൈംഗികബന്ധം പുലർത്തുന്ന അധ്യാപികയുടെ കഥ പറഞ്ഞ ഈ ചിത്രത്തിലെ പുനം പാണ്ഡെയുടെ അഭിനയത്തിനു മികച്ച പ്രതികരണമാണ് ലഭിച്ചത്. ചിത്രത്തിന്റെ പോസ്റ്ററിൽ പുനം പാണ്ഡെ അർദ്ധനഗ്നയായി പ്രത്യക്ഷപ്പെട്ടത് വലിയ പ്രതിഷേധങ്ങൾക്കിടയാക്കി. ചിത്രത്തിനെതിരെ ശിവസേന ഉൾപ്പടെയുള്ള സംഘടനകൾ രംഗത്തെത്തിയിരുന്നു. "നാഷാ" എന്ന ചിത്രത്തിന്റെ രണ്ടാം ഭാഗത്തിൽ അഭിനയിക്കുന്നതിനുള്ള കരാറിൽ പൂനം പാണ്ഡെ ഒപ്പുവച്ചിട്ടുണ്ട്.

2017-ൽ പൂനം പാണ്ഡെ തന്റെ പേരിലുള്ള ഒരു ആപ്ലിക്കേഷൻ ഗൂഗിൾ പ്ലേസ്റ്റോറിൽ അപ്ലോഡ് ചെയ്തുവെങ്കിലും ഗൂഗിൾ അത് നീക്കം ചെയ്തിരുന്നു.



</doc>
<doc id="413347" url="https://ml.wikipedia.org/wiki?curid=413347" title="ആലീസ് ബാൾ">
ആലീസ് ബാൾ

ആലീസ് ബാൾ ആഫ്രിക്കൻ-അമേരിക്കൻ രസതന്ത്രജഞയാണ്. 1940 വരെ ചൈനയിലെയും ഇന്ത്യയിലെയും ഔഷധത്തിൽ കുഷ്ഠരോഗത്തിനെതിരെ ഫലപ്രദമായി ഉപയോഗിച്ചിരുന്ന കുത്തിവയ്ക്കാൻ സാധിക്കുന്ന ഓയിൽ എക്സ്ട്രാക്ട് (ചൗൾമൂഗ്ര ട്രീ) വികസിപ്പിച്ചെടുത്തത് ആലീസ് ബാൾ ആയിരുന്നു. ഇതിനെ പിന്നീട് "ബാൾ മെത്തേഡ്" എന്നറിയപ്പെട്ടു. സൾഫോൺ മരുന്നുകൾ കണ്ടുപിടിക്കുന്നതുവരെ 30 വർഷത്തോളം ഈ ഔഷധം മാത്രമായിരുന്നു കുഷ്ഠരോഗത്തിനെതിരെ പ്രചാരത്തിലുണ്ടായിരുന്നത്. 1916 ഡിസംബർ 30 ന് ആലീസ് ബാൾ തന്റെ 25-ാമത്തെ വയസ്സിൽ മരണമടഞ്ഞതിനുശേഷം ആറു വർഷങ്ങൾക്കുശേഷം ഹവാലി കോളേജിലെ പ്രസിഡന്റായ ഡോക്ടർ. ആർതർ ഡീൻ ബെല്ലിന്റെ പ്രവർത്തനങ്ങൾക്ക് അംഗീകാരം നൽകുകയുണ്ടായി. ഹാവാലി സർവ്വകലാശാലയിൽനിന്ന് ആദ്യമായി മാസ്റ്റേഴ്സ് ഡിഗ്രി ലഭിക്കുന്ന ആദ്യത്തെ ആഫ്രിക്കൻ-അമേരിക്കൻ വനിതയാണ് ആലീസ് ബാൾ. കൂടാതെ ഈ സർവ്വകലാശാലയിലെ ആദ്യത്തെ വനിതാരസതന്ത്ര പ്രൊഫസറും ആയിരുന്നു. 

1892 ജൂലൈ 24 ന് ജെയിംസ് പ്രിസിലിയുടെയും ലോറ ലൂസിബാൾന്റെയും പുത്രിയായി വാഷിംഗ്ടണിലെ സീറ്റിൽ ആണ് ജനിച്ചത്. ബാൾന് വില്യം, റോബർട്ട് എന്നീ രണ്ടു സഹോദരന്മാരും അഡീ എന്ന ഒരു ഇളയസഹോദരിയും ഉണ്ടായിരുന്നു. ജെയിംസ് പ്രിസിലി ഒരു ന്യൂസ്പേപ്പർ എഡിറ്ററും, ഫോട്ടോഗ്രാഫറും, വക്കീലും ആയിരുന്നു. ജെയിംസ് പ്രിസിലിയുടെ പിതാവ് ജെയിംസ് ബാൾ സീനിയർ ഒരു ഫോട്ടോഗ്രാഫറും കൂടാതെ യുണൈറ്റഡ് സ്റ്റേറ്റ്സിൽ നിന്ന് ആദ്യമായി ഡഗറോടൈപ്പ് (മെറ്റൽ പ്ലേറ്റിലേയ്ക്ക് ഫോട്ടോഗ്രാഫ്സ് പ്രിന്റു ചെയ്യുന്ന പ്രക്രിയ) പഠിച്ച ആഫ്രിക്കൻ-അമേരിക്കൻ വ്യക്തിയും ആയിരുന്നു. 

തണുത്ത കാലാവസ്ഥയിൽ നിന്ന് ജെയിംസ് ബാൾ സീനിയറിന്റെ വാതരോഗ ആശ്വാസത്തിനായി ആലീസിന്റെ കുട്ടിക്കാലത്ത് തന്നെ ആ കുടുംബം സീറ്റിൽ നിന്ന് ഹോണോലുലുവിലേയ്ക്ക് മാറി. അവർ മാറി അല്പകാലത്തിനുളളിൽത്തന്നെ ജെയിംസ് ബാൾ സീനിയർ മരണമടയുകയും തുടർന്ന് അവർ ഒരു വർഷത്തിനുള്ളിൽ ഹവാലിയിലേയ്ക്ക് മടങ്ങിവരുകയും ചെയ്തു. ആലീസ് ബാൾ സീറ്റിൽ ഹൈസ്ക്കൂളിൽ ചേർന്ന് സയൻസിൽ ഉയർന്ന നിലവാരം നേടി. 1910-ൽ സീറ്റിൽ ഹൈസ്ക്കൂളിൽ നിന്ന് ബിരുദം നേടുകയും ചെയ്തു.




</doc>
<doc id="413349" url="https://ml.wikipedia.org/wiki?curid=413349" title="ഹെലെൻ മരിയ വില്ല്യംസ്">
ഹെലെൻ മരിയ വില്ല്യംസ്

ഹെലെൻ മരിയ വില്ല്യംസ് (ജീവിതകാലം: 17 ജൂൺ 1759 - 15 ഡിസംബർ 1827) ഹെലൻ മരിയ വില്യംസ് (17 ജൂൺ 1759 - 15 ഡിസംബർ 1827 [1]) ഒരു ബ്രിട്ടീഷ് നോവലിസ്റ്റും, കവിയും, ഫ്രഞ്ച് ഭാഷാ കൃതികളുടെ പരിഭാഷകയുമായിരുന്നു. മതപരമായി സഭയുടെ മേൽക്കോയ്മ അംഗീകരിക്കാതെയിരുന്ന അവർ ഇക്കാര്യങ്ങളിൽ വേറിട്ട ചിന്താഗതിക്കാരിയായിരുന്ന. ഹെലെൻ അടിമത്തവിരുദ്ധ പ്രസ്ഥാനത്തിൻറെ മുന്നണിപ്പടയാളിയും ഫ്രഞ്ച് വിപ്ലവാദർശങ്ങളുടെ പിന്നണിയിൽ പ്രവർത്തിച്ചയാളുമായിരുന്നു. ആദ്യ ഫ്രഞ്ച് റിപ്പബ്ലിക്കിൻറെ രൂപീകരണത്തിനു ശേഷമുള്ള ഫ്രഞ്ചു വിപ്ലവ കാലത്തെ  റെയ്ൻ ഓഫ ടെറർ എന്നു ചരിത്രകാരന്മാർ വിശേഷിപ്പിക്കുന്ന കാലഘട്ടത്തിൽ അവർ ജയിലിലടയ്ക്കപ്പെട്ടിരുന്നുവെങ്കിൽപ്പോലും തന്റെ ജീവിതത്തിന്റെ ബാക്കിയിലേറെയും ഫ്രാൻസിൽത്തന്നെ ചെലവഴിക്കുന്നതിൽ ശ്രദ്ധിച്ചിരുന്നു.

സ്വന്തം ജീവിതകാലത്തുതന്നെ ഒരു വിവാദ നായികയായിരുന്നു യുവതിയായ ഹെലെൻ മരിയ. വില്യം വേഡ്സ്വർത്ത് എന്ന കവി തൻറെ 1787 ലെ ഒരു കവിതയിൽ ശ്രേഷ്ടവ്യക്തത്വമായി അവരെ വരച്ചുകാട്ടിയിരുന്നുവെങ്കിലും, പ്രത്യേകിച്ച് ഫ്രഞ്ച് വിപ്ലവത്തിന്റെ പാരമ്യതയിൽ, സമകാലീനരായ മറ്റ് എഴുത്തുകാർ അവരെ നിരുത്തരവാദപരമായി തീവ്രവാദ രാഷ്ടീയം കയ്യാളുന്ന ഒരു വ്യക്തിയായി ചിത്രീകരിച്ചിരുന്നു.

1759 ജൂൺ 17-ന് ലണ്ടനിൽ ഒരു സ്കോട്ടിഷ് പൌരയായ ഹെലൻ ഹെയ്, വെൽഷ് ആർമി ഓഫീസറായ ചാൾസ് വില്ല്യംസ് എന്നിവരുടെ പുത്രിയായി ഹെലെൻ മരിയ വില്ല്യംസ് ജനിച്ചു. അവർക്ക് കേവലം എട്ടു വയസ്സ് പ്രായമുള്ളപ്പോൾ പിതാവ് മരണമടഞ്ഞു. ശേഷമുള്ള കുടുംബം ബെർവിക്ക്-അപൺ-ട്വീഡിലേയ്ക്കു മാറിത്താമസിച്ചു. അവിടെ 1786-ലെ അവരുടെ ഒരു കവിതാ സമാഹാരത്തിലെ ആമുഖത്തിൽ വിവരിച്ചതുപോലെയുള്ള ഒരു "പരിമിതമായ വിദ്യാഭ്യാസം" മാത്രം അവർക്കു ലഭിച്ചിരുന്നു.

1781-ൽ അവർ ലണ്ടനിലേക്ക് താമസം മാറുകയും അവിടെവച്ച് ആൻഡ്രൂ കിപ്പിസിനെ പരിചയപ്പെട്ട ഹെലെൻ മരിയയുടെ പിൽക്കാലത്തെ സാഹിത്യജീവിതത്തിലും രാഷ്ട്രീയ കാഴ്ചപ്പാടുകളിലും അദ്ദേഹം വലിയ സ്വാധീനം ചെലുത്തുകയിരുന്നു. അദ്ദേഹം ആ കാലഘട്ടത്തിൽ ലണ്ടനിലുണ്ടായിരുന്ന പ്രമുഖ ബുദ്ധിജീവികളുമായി അവരെ പരിചയപ്പെടുത്തുകയും ചെയ്തു. അവരുടെ 1786 ലെ കവിതകളിലെ വിഷയങ്ങളിൽ മതം, സ്പാനീഷ് കോളോണിയൽ നയങ്ങളുടെ വിമർശനങ്ങൾ എന്നിവ ഉൾപ്പെട്ടിരുന്നു.


</doc>
<doc id="413351" url="https://ml.wikipedia.org/wiki?curid=413351" title="ഷെറിൽ സാൻഡ്ബെർഗ്">
ഷെറിൽ സാൻഡ്ബെർഗ്

ഒരു അമേരിക്കൻ ടെക്നോളജി എക്സിക്യൂട്ടീവും, മനുഷ്യാവകാശപ്രവർത്തകയും, എഴുത്തുകാരിയുമാണ് ഷെറിൽ കാരാ സാൻഡ്ബെർഗ് (ജനനം ഓഗസ്റ്റ് 28, 1969). ഫെയ്സ്ബുക്കിന്റെ ചീഫ് ഓപ്പറേറ്റിങ് ഓഫീസറാണ് . ലീൻ ഇൻ ഫൗണ്ടേഷന്റെ സ്ഥാപകയാണ്. 2012 ജൂണിൽ ഫെയ്സ്ബുക്കിലെ ഡയറക്ടർ ബോർഡിൽ അംഗമായി നിലവിലുള്ള ബോർഡ് അംഗങ്ങളാൽ തിരഞ്ഞെടുക്കപ്പെട്ടു. അങ്ങനെ ഫേസ് ബുക്കിന്റെ ഡയറക്ടർ ബോർഡിൽ സേവനമനുഷ്ഠിക്കുന്ന ആദ്യ വനിതയായി. ഫെയ്സ്ബുക്കിലെത്തുന്നതിനു മുൻപ് ഗൂഗിളിൽ വൈസ് പ്രസിഡന്റ് ആയിരുന്നു. ഗൂഗിളിന്റെ ഗൂഗിൾ.ഓർഗ് എന്ന ജീവകാരുണ്യസംഘടന സ്ഥാപിക്കുന്നതിൽ പങ്ക് വഹിച്ചിട്ടുണ്ട്.

2012-ൽ ടൈം മാഗസിൻ പ്രസിദ്ധീകരിച്ച ലോകത്തിലെ ഏറ്റവും സ്വാധീനം ചെലുത്തിയ 100 ആളുകളുടെ പട്ടികയിൽ ഷെറിൽ സാൻഡ്ബെർഗ് ഉണ്ടായിരുന്നു. 2017-ൽ ഫോബ്സ് മാഗസിൻ പ്രസിദ്ധീകരിച്ച ലോകത്തെ ഏറ്റവും ശക്തരായ 100 വനിതകളുടെ പട്ടികയിൽ നാലാമതായിരുന്നു സാൻഡ്ബെർഗ് .


</doc>
<doc id="413356" url="https://ml.wikipedia.org/wiki?curid=413356" title="സോഫിയ കൊവലേവ്സ്കയ">
സോഫിയ കൊവലേവ്സ്കയ

സോഫിയ കൊവലേവ്സ്കയ () (Sofia Vasilyevna Korvin-Krukovskaya) (1850–1891) റഷ്യൻ ഗണിതശാസ്ത്രജ്ഞയായിരുന്നു. അനാലിസിസിലും, പാർഷ്യൽ ഡിഫറൻഷ്യൽ ഇക്വേഷനിലും, മെക്കാനിക്ക്സിലും ശ്രദ്ധിക്കപ്പെടുന്ന ധാരാളം സംഭാവനകൾ നൽകിയിട്ടുണ്ട്. സോഫിയ റഷ്യയിലെ ആദ്യവനിതാ ഗണിതശാസ്ത്രജ്ഞയും ലോകം മുഴുവനുമുള്ള ഗണിതശാസ്ത്രത്തിൽ വനിതകളുടെ വഴികാട്ടിയും ആയിരുന്നു. വടക്കൻ യൂറോപ്പിലെ ഫുൾ പ്രൊഫഷണൽഷിപ്പിൽ നിയമിതയായ ആദ്യവനിതയായിരുന്നു ഇവർ. കൂടാതെ ശാസ്ത്രീയ പ്രസിദ്ധീകരണങ്ങളുടെ എഡിറ്റർ ആയി നിയമിതയായ ആദ്യ വനിതകൂടിയായിരുന്നു.സോഷ്യലിസ്റ്റായ അന്നെ ജക്ലാർഡ് സഹോദരിയായിരുന്നു. പലപേരുകളിലവർ പ്രസിദ്ധീകരണങ്ങൾ നടത്തിയിട്ടുണ്ട്. സോഫിയ കൊവലേവ്സ്കയ എന്നും ചിലയവസരങ്ങളിൽ കൊവലേവ്സ്കയ എന്നും പേരുകൾ സ്വയം അക്കാഡമിക് പ്രസിദ്ധീകരണങ്ങളിൽ ഉപയോഗിച്ചിരുന്നു. സ്വീഡനിലേയ്ക്ക് മാറിയതിനു ശേഷം സ്വയം സോണിയ എന്നും വിളിച്ചു.

സോഫിയ കൊവലേവ്സ്കയ മോസ്കോയിൽ ഇമ്പീരിയൽ റഷ്യൻ ആർമി ഹെഡ് ആയ ല്യൂട്ടനെന്റ് ജെനറൽ വാസിലി വാസില്ലേവിക് കോർവിൻ- ക്രുക്കോവിസ്കിയുടെ രണ്ടാമത്ത പുത്രിയായാണ് ജനിച്ചത്. 1858 -ൽ സോഫിയയ്ക്ക് 8 വയസ്സുള്ളപ്പോൾ പിതാവ് ആർമിയിൽനിന്ന് വിരമിക്കുകയും ഫാമിലി എസ്റ്റേറ്റ് ആയ വിറ്റെബ്സ്ക് പ്രവിശ്യയിലേയ്ക്ക് മാറി. സോഫിയയുടെ പിതാവിന്റെ മുൻഗാമികൾ റൊമാനിയക്കാരായിരുന്നതുകൂടാതെ റഷ്യൻ-പോളിഷ് സങ്കരവംശത്തിൽപ്പെട്ടവരായിരുന്നു. 






</doc>
<doc id="413360" url="https://ml.wikipedia.org/wiki?curid=413360" title="നെറ്റീ സ്റ്റീവൻസ്">
നെറ്റീ സ്റ്റീവൻസ്

നെറ്റീ സ്റ്റീവൻസ് 1906-ൽ എകസ് വൈ സെക്സ് ഡിറ്റർമിനേഷൻ സിസ്റ്റം കണ്ടുപിടിച്ച മുൻകാല അമേരിക്കൻ ജനറ്റിസിസ്റ്റ് ആയിരുന്നു. വണ്ടുകളിലാണ് (ബീറ്റിൽസ്) പരീക്ഷണം നടത്തിയത്. ആൺ വണ്ടിൽ രണ്ടുതരം സ്പേം കാണപ്പെടുന്നു. വലുതും ചെറുതുമായ രണ്ട് ക്രോമസോമുകളാണ് കാണപ്പെടുന്നത്. ഇതിൽ വലിയ ക്രോമസോം പ്രത്യൂൽപ്പാദനം നടക്കുമ്പോൾ എഗ്ഗുമായി ചേർന്ന് ഫീമെയ്ൽ ഓഫ്സ്പ്രിംഗ് ഉണ്ടാകുന്നു. ചെറിയ ക്രോമസോം പ്രത്യൂൽപ്പാദനം നടക്കുമ്പോൾ എഗ്ഗുമായി ചേർന്ന് മെയ്ൽ ഓഫ്സ്പ്രിംഗ് ഉണ്ടാകുന്നു. ഈ രീതി തന്നെയാണ് മനുഷ്യരിലും മൃഗങ്ങളിലും കാണപ്പെടുന്നത്. ഇതിനെയാണ് എകസ് വൈ സെക്സ് ഡിറ്റർമിനേഷൻ സിസ്റ്റം എന്നറിയപ്പെടുന്നത്.

1861ജൂലൈ 7 ന് വെർമണ്ടിലെ കവൻഡിഷിൽ എഫ്രയിം സ്റ്റീവൻസിന്റെയും ജൂലിയയുടെയും പുത്രിയായി ജനിച്ചു. മാതാവിന്റെ മരണത്തോടെ പിതാവ് പുനർവിവാഹം കഴഴിക്കുകയും കുടുംബം മസാച്യുസെറ്റ്സിലെ വെസ്റ്റ്ഫോർഡിലേയ്ക്ക് മാറുകയും ചെയ്തു. 



</doc>
<doc id="413362" url="https://ml.wikipedia.org/wiki?curid=413362" title="രാധികാ ആപ്തേ">
രാധികാ ആപ്തേ

ചലച്ചിത്ര - നാടകരംഗങ്ങളിൽ സജീവമായി പ്രവർത്തിക്കുന്ന ഒരു ഇന്ത്യൻ അഭിനേത്രിയാണ് രാധികാ ആപ്തെ (ജനനം : 1985 സെപ്റ്റംബർ 7). ജന്മനാടായ പൂനെയിലെ 'ആസക്ത' എന്ന നാടക ട്രൂപ്പിൽ പ്രവർത്തിച്ചുകൊണ്ടാണ് രാധികയുടെ അഭിനയജീവിതം ആരംഭിക്കുന്നത്. 2005-ൽ പുറത്തിറങ്ങിയ "വാഹ് ! ലൈഫ് ഹോ തോ ഏസി" എന്ന ബോളിവുഡ് ചിത്രത്തിൽ ഒരു ചെറിയ വേഷം ചെയ്തുകൊണ്ട് ചലച്ചിത്രരംഗത്തേക്കു പ്രവേശിച്ചു.

2009-ൽ പുറത്തിറങ്ങിയ "അന്താഹീൻ" എന്ന ബംഗാളി ചിത്രത്തിലും "സമാന്തർ" എന്ന മറാഠി ചിത്രത്തിലും പ്രധാന വേഷങ്ങൾ കൈകാര്യം ചെയ്തു. 2015-ൽ പുറത്തിറങ്ങിയ "ബദ്ലാപ്പൂർ", "ഹണ്ടർ", "മാഞ്ചി - ദ മൗണ്ടൻ മാൻ" എന്നീ ചിത്രങ്ങളിൽ സഹനായികയായി. 2016-ൽ പുറത്തിറങ്ങിയ "ഫോബിയ", "പാർച്ച്ഡ്" എന്നീ ചിത്രങ്ങളിലെ നായികാ കഥാപാത്രങ്ങൾ നിരൂപകശ്രദ്ധ നേടി. രാധികാ ആപ്തേ നായികയായി അഭിനയിച്ച "ലാൽ ബാരി" (2014), "കബാലി" (2016) എന്നീ ചിത്രങ്ങൾ പ്രദർശനശാലകളിൽ വലിയ വിജയം നേടിയിരുന്നു. ഫഹദ് ഫാസിൽ നായകനായ
"ഹരം" എന്ന മലയാള ചലച്ചിത്രത്തിലും രാധിക അഭിനയിച്ചിട്ടുണ്ട്.

1985 സെപ്റ്റംബർ 7-ന് മഹാരാഷ്ട്രയിലെ പൂനെയിൽ ഒരു മറാത്തി കുടുംബത്തിലാണ് രാധിക ആപ്തെ ജനിച്ചത്. പൂനെയിലെ ഒരു ന്യൂറോസർജനും സഹ്യാദ്രി ഹോസ്പിറ്റലിന്റെ ചെയർമാനുമായ ഡോ. ചാരുദത്ത് ആപ്തെയാണ് പിതാവ്. പൂനെയിലെ ഫെർഗൂസൻ കോളേജിൽ നിന്നും സാമ്പത്തികശാസ്ത്രത്തിലും ഗണിതശാസ്ത്രത്തിലും ബിരുദം നേടി. പൂനെയിൽ വളരുന്ന സമയത്ത് രോഹിണി ഭട്ടെയുടെ കീഴിൽ 8 വർഷം കഥക് അഭ്യസിച്ചു. നാല് ചലച്ചിത്രങ്ങളിലെ അഭിനയത്തിനുശേഷം ലണ്ടനിൽ പോയ രാധിക അവിടെവച്ച് നൃത്തപരിശീലനം നേടി.

2011-ൽ ലണ്ടനിൽ വച്ച് രാധിക ആപ്തെ ബെനഡിക്ട് ടെയ്ലറെ പരിചയപ്പെട്ടു. 2013-ൽ ഇവർ തമ്മിലുള്ള വിവാഹം നടന്നു.

ചില ചലച്ചിത്രങ്ങളിൽ
രാധികാ ആപ്തെ നഗ്നയായി അഭിനയിച്ചത് വിവാദമായിട്ടുണ്ട്.
"പാർച്ച്ഡ്", "ബൊംബാരിയ", "മാഡ്ലി" എന്നീ ചിത്രങ്ങളിലേതുൾപ്പെടയുള്ള രാധികയുടെ നഗ്നദൃശ്യങ്ങൾ ഇന്റർനെറ്റിലൂടെ പ്രചരിച്ചിരുന്നു.



</doc>
<doc id="413373" url="https://ml.wikipedia.org/wiki?curid=413373" title="മൗഡ് മെന്റൻ">
മൗഡ് മെന്റൻ

മൗഡ് മെന്റൻ ഹിസ്റ്റോ കെമിസ്ട്രിയിലും, എൻസൈം കൈനെറ്റിക്സിലും വളരെയധികം സംഭാവനകൾ നൽകിയ കനേഡിയൻ ഫിസിഷ്യൻ സയന്റിസ്റ്റ് ആയിരുന്നു. ബയോകെമിസ്ട്രിയിലെ മൈക്കെലിസ്-മെന്റെൻ ഇക്വാഷൻ മൗഡ് മായി ബന്ധപ്പെട്ടിട്ടുള്ളതാണ്. ഒണ്ടാരിയോവിലെ പോർട്ട് ലാംപ്ടൺ ലാണ് മൗഡ് മെന്റൻ ജനിച്ചത്. ടൊറോൻടോ സർവ്വകലാശാലയിൽ നിന്ന് മെഡിസിൻ വിദ്യാഭ്യാസം നേടി. (B.A. 1904, M.B. 1907, M.D. 1911). കാനഡയിൽ നിന്ന് മെഡിസിൻ ഡോക്ടറേറ്റ് നേടുന്ന ആദ്യവനിതയായിരുന്നു മൗഡ് .

ചിക്കാഗോ സർവ്വകലാശാലയിൽ നിന്നാണ് തീസിസ് പൂർണ്ണമാക്കിയത്. അക്കാലത്ത് കാനഡ സർവ്വകലാശാലയിൽ വനിതകൾക്ക് ഗവേഷണം നടത്താൻ അനുമതിയില്ലായിരുന്നു. അതിനാൽ മൗഡ് യുണൈറ്റഡ് സ്റ്റേറ്റ്സിലോ ജർമ്മനിയിലോ ഗവേഷണം നടത്താൻ തീരുമാനിച്ചു. 1912 -ൽ ലിയോനർ മൈക്കെലിസുമായി ചേർന്ന് 'Biochemische Zeitschrift" എന്ന വിഷയത്തിൽ ഗവേഷണം നടത്താനായി മൗഡ് ബെർലിനിലേയ്ക്കു മാറി. ഈ വിഷയത്തിൽ എൻസൈം കാറ്റലൈസ്ഡ് റിയാക്ഷന്റെ നിരക്ക് എൻസൈം സബ്സ്ട്രാക്റ്റ് കോംപ്ലക്സിന്റെ അളവുമായി നേർ അനുപാതത്തിലായിരിക്കും. ഇതാണ് "മൈക്കെലിസ്-മെന്റെൻ ഇക്വാഷൻ" എന്നറിയപ്പെടുന്നത്. 

ജർമ്മനിയിൽ മൈക്കെലിസുമായി ചേർന്ന് ഉള്ള പഠനത്തിനുശേഷം 1916-ൽ ചിക്കാഗോ സർവ്വകലാശാലയിൽ നിന്ന് ഡോക്ടറേറ്റ് നേടി. പിറ്റ്സ്ബർഗ് സർവ്വകലാശാലയിലെ (1923–1950) മെന്റൻന്റെ തീസിസിന്റെ തലക്കെട്ട് "ദ ആൽക്കലിനിറ്റി ഓഫ് ദ ബ്ലഡ് ഇൻ മാലിഘ്നൻസി ആൻഡ് അദർ പാത്തോളജിക്കൽ കണ്ടീഷൻസ്; ടുഗെതർ വിത്ത് ഒബ്സർവേഷൻസ് ഓൺ ദ റിലേഷൻ ഓഫ് ദ ആൽക്കനിറ്റി ഓഫ് ദ ബ്ലഡ് ടു ബാരോമാറ്റിക് പ്രെഷർ" ഇതായിരുന്നു. 
മൗഡ് മെന്റൻ പിറ്റ്സ്ബർഗ് ലെ കുട്ടികളുടെ ആശുപത്രിയിൽ പാത്തോളജി വിഭാഗത്തിലെ ഹെഡും മെഡിസിൻ സ്ക്കൂളിലെ അസിസ്റ്റന്റ് പ്രൊഫസറും, അസോസിയേറ്റ് പ്രൊഫസറും ആയിരുന്നു. 1948-ൽ 69-ാമത്തെ വയസ്സിൽ ഔദ്യോഗികജീവിതത്തിന്റെ വിരാമഘട്ടത്ത് പ്രൊഫസർ ആയി ഔദ്യോഗികക്കയറ്റം അവർക്ക് ലഭിക്കുകയുണ്ടായി. അവരുടെ അവസാന അക്കാഡമിക് നിയമനം ബ്രിട്ടീഷ് കൊളംബിയ മെഡിക്കൽ റിസേർച്ച് ഇൻസ്റ്റിറ്റ്യൂട്ടിൽ റിസേർച്ച് ഫെല്ലോ ആയിരുന്നു. 




</doc>
<doc id="413379" url="https://ml.wikipedia.org/wiki?curid=413379" title="അലക്സാണ്ട്ര ഗിലാനി">
അലക്സാണ്ട്ര ഗിലാനി

ഒരു ഇറ്റാലിയൻ ശാസ്ത്രജ്ഞയാണ് അലക്സാണ്ട്ര ഗിലാനി. ശരീരശാസ്ത്രത്തിലും (anatomy) രോഗനിദാനശാസ്ത്രത്തിലും (pathology) പ്രവർത്തിക്കുന്ന ചരിത്രാധാരത്തിൽ രേഖപ്പെടുത്തിയിട്ടുള്ള ആദ്യ വനിതയാണിവർ. ഗിലാനിയെക്കുറിച്ച് തെളിവുകൾ നൽകുന്ന ചരിത്രരേഖകൾ വളരെ കുറവാണ്. അലക്സാണ്ട്ര കെട്ടുകഥകളിലുള്ളതാണെന്നാണ് ഇന്ന് പരിഗണിക്കുന്നത്. അലക്സാണ്ട്രോ മാഖിയവെല്ലി (1693-1766)യുടെ കണ്ടുപിടിത്തമാണ് ഈ കെട്ടുകഥയെന്നും പറയപ്പെടുന്നു. അക്കാലത്ത് അനാട്ടമിയെക്കുറിച്ച് അറിയാമായിരുന്ന ഒരു വനിതയുടെ അക്കാലത്തെ മതപരമായ വികാരങ്ങളും മറ്റും കണക്കിലെടുത്ത് അവരുടെ പ്രവർത്തനങ്ങൾ പുറത്തറിയപ്പെടാതെ മാറ്റിയിരിക്കാം എന്നും ചിലർ വിശ്വസിക്കുന്നു. 

1307-ൽ ഇറ്റാലിയൻ പ്രവിശ്യയിലെ എമിലിയ റൊമാഗ്നയിൽ പെർസികെറ്റോയിലെ സാൻഗിയോവന്നിയിലാണ് അലക്സാണ്ട്ര ജനിച്ചത്. കാലക്രമമനുസരിച്ചുള്ള സംഭവ രേഖാചരിത്രം സൂചിപ്പിക്കുന്നത് അവളുടെ 19-ാമത്തെ വയസ്സിൽ മുറിവ് സെപ്റ്റിക് ആയ കാരണത്താൽ 1326-ൽ ഗിലാനി
മരിച്ചിരിക്കാം. പാശ്ചാത്യലോകം ആദ്യത്തെ വനിതാ അനാട്ടോമിസറ്റ് ആയി അലക്സാണ്ട്ര ഗിലാനിയെ ആഘോഷിക്കപ്പെടുന്നു. ബ്രില്ലിയന്റ് പ്രോസെക്ടർ ആയി ഗിലാനിയെ അംഗീകരിക്കുകയും ചെയ്യുന്നു. ബൊലോഗ്ന സർവ്വകലാശാലയുടെ മെഡിക്കൽ സ്ക്കൂളിലെ ലോകം അറിയപ്പെടുന്ന പ്രൊഫസർ ആയ മോൻടിനോ ഡെ ലിയുസിയുടെ അസിസ്റ്റന്റ് സർജനായി പ്രവർത്തിച്ചിരുന്നു. 1316 -ൽ മോഡേൺ അനാട്ടമിയുടെ പിതാവ് എന്ന് പറയപ്പെടുന്ന മോൻടിനോ ഡെ ലിയുസി പ്രസിദ്ധീകരിച്ച സെമിനൽ ടെക്സ്റ്റിൽ നിന്നാണ് ഈ വിവരം ലഭിച്ചത്. 


</doc>
<doc id="413382" url="https://ml.wikipedia.org/wiki?curid=413382" title="സാറാ ബെന്നറ്റ്">
സാറാ ബെന്നറ്റ്

ഒരു ബ്രിട്ടീഷ് വിഷ്വൽ ഇഫക്ട്സ് ആർട്ടിസ്റ്റ് ആണ് സാറ ബെന്നെറ്റ്. ഹാരി പോട്ടർ ആന്റ് ദ ചേമ്പർ ഓഫ് സീക്രട്ട്സ്് (2002), ഹാരി പോട്ടർ ആൻറ് ദ പ്രിസണർ ഓഫ് അസ്കബാൻ (2004), ഹാരി പോട്ടർ ആന്റ് ദ ഗോബ്ലെറ്റ് ഓഫ് ഫയർ (2005), ഡോക്ടർ ഹു (2005), മെർലിൻ (2008), ജോനാഥൻ സ്ട്രേഞ്ച് & മിസ്റ്റർ നോറെൽ (2009), സ്കെല്ലിഗ് (2009), ദി മാർഷിയൻ (2015), എക്സ് മെഷീന (2015) എന്നീ ചിത്രങ്ങളിലെ അവരുടെ വിഷ്വൽ‌ എഫക്ടുകൾ ശ്രദ്ധേയങ്ങളായിരുന്നു.

2016ൽ എക്സ് മെഷിന എന്ന ചിത്രത്തിലെ പ്രവർത്തനത്തിന് ബെസ്റ്റ് വിഷ്വൽ എഫക്റ്റ്സ്് വിഭാഗത്തിൽ ബെന്നറ്റ് ഒരു അക്കാദമി അവാർഡും നേടിയിരുന്നു. ഈ അവാർഡ് അവർ ആൻഡ്രൂ വൈറ്റ്ഹസ്റ്റ്, പോൾ നോറിസ്, മാർക്ക് വില്യംസ് ആർഡിംഗ്ടൺ എന്നിവരുമായി പങ്കിട്ടു.


</doc>
<doc id="413391" url="https://ml.wikipedia.org/wiki?curid=413391" title="കമല സൊഹോനി">
കമല സൊഹോനി

ഇന്ത്യൻ ബയോകെമിസ്റ്റും 1939-ൽ സയന്റിഫിക് ഡിസിപ്ലിനിൽ ഡോകടറേറ്റ് നേടിയ ആദ്യ ഇന്ത്യൻ വനിതയായിരുന്നു കമല സൊഹോനി.അവരുടെ പ്രവർത്തനങ്ങളെ ബാംഗ്ലൂരിലെ ഇന്ത്യൻ ഇൻസ്റ്റ്യൂട്ട് ഓഫ് സയൻസ് അംഗീകരിച്ചിരുന്നു. ഇന്ത്യയിലെ ജനസംഖ്യയിലെ വളരെ പാവപ്പെട്ട ജനങ്ങൾ ഉപയോഗിക്കുന്ന ആഹാരസാധനങ്ങളിലും, നെല്ലിലുമുള്ള ജീവകങ്ങളെക്കുറിച്ചും പോഷക ഗുണനിലവാരത്തെക്കുറിച്ചുമായിരുന്നു ഗവേഷണം നടത്തിയിരുന്നത്. കമലയുടെ പ്രവർത്തനങ്ങളെക്കണ്ട അപ്പോഴത്തെ രാഷ്ട്രപതി ഡോ. രാജേന്ദ്രപ്രസാദിന്റെ നിർദ്ദേശപ്രകാരം പാം എക്സ്ട്രാക്ടായ "നീര"യുടെ പോഷകഗുണത്തെക്കുറിച്ച് ഗവേഷണം നടത്തി. ഈ പ്രവർത്തനത്തിന് രാഷ്ട്രപതിയിൽ നിന്ന് അവാർഡ് ലഭിക്കുകയുണ്ടായി. 

കമല സൊഹോനി 1912 -ൽ മധ്യപ്രദേശിലെ ഇൻഡോറിലാണ് ജനിച്ചത്. അവളുടെ അച്ഛനായ നാരായണറാവു ഭഗവത്, അമ്മാവനായ മാധവറാവോ ഭഗവത് എന്നിവർ ബാംഗ്ലൂരിലെ റ്റാറ്റാ ഇൻസ്റ്റിറ്റ്യൂട്ട് ഓഫ് സയൻസിലെ രസതന്ത്രജ്ഞരായിരുന്നു. ആ പാരമ്പര്യം അനുസരിച്ച് കമലയും ബോംബെ സർവ്വകലാശാലയിൽ നിന്ന് 1933 -ൽ ഭൗതികശാസ്ത്രത്തിലും രസതന്ത്രത്തിലും ബിരുദമെടുത്തു. ഇന്ത്യൻ ഇൻസ്റ്റിറ്റ്യൂട്ട് ഓഫ് സയൻസിൽ റിസേർച്ച് ഫെല്ലോയ്ക്ക് അപേക്ഷിച്ചു. പക്ഷെ അവളുടെ അപേക്ഷ നിരസിക്കപ്പെട്ടു. ഡയറക്ടറും നോബൽ ലോറേറ്റുമായ സി. വി. രാമൻ ഗവേഷണം നടത്താൻ സ്ത്രീകളെ പരിഗണിച്ചിരുന്നില്ല. സി. വി. രാമന്റെ ഓഫീസിനുമുമ്പിൽ കമല സത്യാഗ്രഹം നടത്തുകയും അവളുടെ അഡ്മിഷൻ നേടിയെടുക്കുകയും ചെയ്തു. 1933 -ൽ ഇന്ത്യൻ ഇൻസ്റ്റിറ്റ്യൂട്ട് ഓഫ് സയൻസിൽ അഡ്മിഷൻ നേടുന്ന ആദ്യ വനിതയായിരുന്നു കമല. കമല പിന്നീട് സി. വി. രാമനെക്കുറിച്ച് ഇങ്ങനെ പറയുകയുണ്ടായി."Though Raman was a great scientist, he was very narrow-minded. I can never forget the way he treated me just because I was a woman. Even then, Raman didn't admit me as a regular student. This was a great insult to me. The bias against women was so bad at that time. What can one expect if even a Nobel Laureate behaves in such a way?"


</doc>
<doc id="413394" url="https://ml.wikipedia.org/wiki?curid=413394" title="ദർശൻ രംഗനാഥൻ">
ദർശൻ രംഗനാഥൻ

ഇന്ത്യയിലുള്ള കാർബണിക രസതന്ത്രജ്ഞയാണ് ദർശൻ രംഗനാഥൻ. പ്രോട്ടീൻ ഫോൾഡിംഗിലെ വഴികാട്ടിയായി അറിയപ്പെടുന്ന പ്രവർത്തനമാണ് ബയോ ഓർഗാനിക് കെമിസ്ട്രിയിൽ അവർ ചെയ്തിരുന്നത്. സുപ്രാമോളിക്യുലാർ അസംബ്ലീസ്, മോളിക്യുലർ ഡിസൈൻ, കെമിക്കൽ സിമുലേഷൻ ഓഫ് കി ബയോളജിക്കൽ പ്രോസെസ്സ്, സിന്തസിസ് ഓഫ് ഫങ്ഷണൽ ഹൈബ്രിഡ് പെപ്റ്റൈഡ്സ് ഓഫ് സിന്തസിസ് ഓഫ് നാനോട്യൂബ്സ് എന്നിവയാണ് അവരുടെ അറിയപ്പെടുന്ന പ്രവർത്തനങ്ങൾ.

1970-ൽ കാൺപൂർ ഇന്ത്യൻ ഇൻസ്റ്റിറ്റ്യൂട്ട് ഓഫ് ടെക്നോളജിയിൽ ഗവേഷണത്തിനു ചേർന്നു. ആ വർഷം തന്നെയവർ സുബ്രഹ്മണ്യ രംഗനാഥനെ വിവാഹം കഴിച്ചു. രണ്ടു പേരും ഒന്നിച്ച് ചലഞ്ചിംഗ് പ്രോബ്ലംസ് ഇൻ ഓർഗാനിക് റിയാക്ഷൻ മെക്കാനിസംസ് (1972), ആർട്ട് ഇൻ ബയോസിന്തസിസ്: ദ സിന്തറ്റിക് കെമിസ്റ്റ് ചലഞ്ച് (1976), ഫർതർ ചലഞ്ചിംഗ് പ്രോബ്ലംസ് ഇൻ ഓർഗാനിക് റിയാക്ഷൻ മെക്കാനിസംസ് (1980) എന്നിവയെക്കുറിച്ച് എഴുതുകയും "കറന്റ് ഓർഗാനിക് കെമിസ്ട്രി ഹൈലൈറ്റ്സ്" എഡിറ്റ് ചെയ്യുകയും ചെയ്തു. 


</doc>
<doc id="413398" url="https://ml.wikipedia.org/wiki?curid=413398" title="ഹാഡിസാടൗ മണി">
ഹാഡിസാടൗ മണി

നൈജറിൽ നിന്നുമുള്ള ഒരു മനുഷ്യാവകാശപ്രവർത്തകയാണ് ഹാഡിസാടൗ മണി (Hadizatou Mani). (ജനനം 1984). നിയമത്തിന്റെ പിൻബലത്തോടെ അവർ അവരെത്തന്നെ അടിമത്തത്തിൽ നിന്നും മോചിപ്പിക്കുകയുണ്ടായി.

1984 -ൽ നൈജറിലാണ് മണി ജനിച്ചത്. 12 ആം വയസ്സിൽ 500 ഡോളറിന് മണിയെ അടിമയായി വിറ്റു. 2003 മുതൽ നൈജറിൽ അടിമവ്യാപാരം നിയമവിരുദ്ധമാണ്. ഇന്നും പലതരത്തിൽ അടിമത്തം അവിടെ നിലനിൽക്കുന്നുണ്ട്. തന്റെ യജമാനനുവേണ്ടി അടിമപ്പണി എടുക്കേണ്ടിവന്ന മണിക്ക് അയാളിൽ മൂന്നു കുട്ടികളും ഉണ്ടായി. അവർ തന്റെ ഭാര്യയാണെന്നും അടിമയല്ലെന്നും യജമാനൻ അവകാശപ്പെടുകയും അവർ മറ്റൊരാളെ വിവാഹം കഴിച്ചപ്പോൾ അവരിൽ ദ്വിഭർതൃത്തം ആരോപിക്കുകയും ചെയ്തു. ഇതിനായി ആറുമാസത്തേക്ക് ജയിലിൽ അയയ്ക്കപെട്ട അവർക്ക് അവിടെനിന്നും നിയമപരമായി കേസ് നേരിടാൻ അവസരം ലഭിച്ചു.

അതിൽ വിജയിച്ച മണിക്ക് 20000 ഡോളർ നഷ്ടപരിഹാരമായി ലഭിക്കുകയും ഇവരെ 2009 ലെ അന്താരാഷ്ട്രസുധീരവനിതാപുരസ്കാരത്തിനു തെരഞ്ഞെടുക്കുകയും ചെയ്തു മണി ടൈം മാഗസിന്റെ 2009 -ലെ ലോകത്തെ 100 സ്വാധീനമുള്ള വ്യക്തികളിലൊരാളായി തെരഞ്ഞെടുക്കപ്പെടുകയും ചെയ്തു.


</doc>
<doc id="413403" url="https://ml.wikipedia.org/wiki?curid=413403" title="സുവർണ്ണ അരി">
സുവർണ്ണ അരി

ബീറ്റാ-കരോട്ടിൻ നിർമ്മാണത്തിനായി നെൽച്ചെടിയിലെ സ്വാഭാവികമായ ഉത്പാദനപ്രക്രിയയിൽ(Bio synthetic pathway)ജനിതകമായി വ്യതിചലനം വരുത്തി സാദ്ധ്യമാക്കിയ ഭക്ഷ്യവസ്തുവാണ് സുവർണ്ണ അരി ("Golden Rice"). ഏഷ്യൻ രാജ്യങ്ങളിലെ പ്രധാന ഭക്ഷണധാന്യമായ അരിയിൽ ജീവകം എ യുടെ കുറവ് നികത്തുവാൻ ഇത് ഒരു പരിഹാരമാകുമെന്നു കരുതപ്പെട്ടിരുന്നു. .ഫൈറ്റോയിൻ സിന്തേസ്, ലൈക്കോപിൻ ബീറ്റാ സൈക്ലേസ്,ഫൈറ്റോയിൻ ഡീസാറ്റുറേസ് എന്നീ മൂന്നു തരം രാസാഗ്നികളെ ഇതുമായി ബന്ധപ്പെട്ട് ഗവേഷകർ ഉപയോഗിച്ചിരുന്നു. അരിയുടെ സ്വർണ്ണവർണ്ണത്തിനു കാരണമാകുന്ന വർണ്ണവസ്തുവാണ് ലൈക്കോപിൻ.സുവർണ്ണ അരിയുടെ പോഷകമൂല്യം ആദ്യ പരീക്ഷണങ്ങളിൽ തീരെ കുറവായിരുന്നു. അതിനാൽ സിൻജെന്റ് കമ്പനിയിലെ ഗവേഷകർ 2005 ൽ ചോളത്തിൽ നിന്നുള്ള ഫൈറ്റോയിൻ സിന്തേസ് കൂട്ടിച്ചേർത്ത് ബീറ്റാ കരോട്ടിന്റെ വർദ്ധനവിനുശ്രമിച്ചിരുന്നു.ഗോൾഡൻ റൈസ് -2 എന്നാണ് ഇത് അറിയപ്പെട്ടത്. ഈ ഇനത്തിൽ 23 ശതമാനം ബീറ്റാ കരോട്ടിന്റെ സാന്നിദ്ധ്യം ഗവേഷകർ അവകാശപ്പെട്ടിരുന്നു.മറ്റ് നെല്ലിനങ്ങളുമായി കൂട്ടിച്ചേർത്ത് ഗുണമേന്മ വർദ്ധിപ്പിക്കാനും ശ്രമങ്ങൾ നടക്കുന്നു.



</doc>
<doc id="413413" url="https://ml.wikipedia.org/wiki?curid=413413" title="വെറോണിക്ക സിമോഗൺ">
വെറോണിക്ക സിമോഗൺ

സ്ത്രീകളുടെ അവകാശങ്ങൾക്കായും അക്രമങ്ങൾക്കെതിരെയും പ്രവർത്തിക്കുന്ന, പാപുവ ന്യൂ ഗിനിയയിൽ നിന്നുമുള്ള ഒരു മനുഷ്യാവകാശപ്രവർത്തകയാണ് വെറോണിക്ക സിമോഗൺ (Veronica Simogun)(ജനനം 1962) 2017 -ൽ ഇവർക്ക് അന്താരാഷ്ട്ര സുധീരവനിതാപുരസ്കാരം ലഭിക്കുകയുണ്ടായി.

1962 -ൽ വേവക്കിലാണ് സിമോഗൺ ജനിച്ചത്. വൈമാനിക സർട്ടിഫിക്കറ്റ് നേടിയ അവർ ആറു വർഷം വൈമാനിക രംഗത്ത് പ്രവർത്തിച്ച് തന്റെ ഗ്രാമമായ ഉറിപ്പിൽ തിരിച്ചെത്തി തന്റെ തദ്ദേശസമൂഹത്തിന്റെ ഉന്നമനത്തിനായി പ്രവർത്തിച്ചു. സ്ത്രീകൾക്കെതിരെയുള്ള അക്രമങ്ങൾക്കെതിരെ പോരാടി.

2017 -ൽ വേറോണിക്കയ്ക്ക് അന്താരാഷ്ട്ര സുധീരവനിതാപുരസ്കാരം ലഭിച്ചു.


</doc>
<doc id="413414" url="https://ml.wikipedia.org/wiki?curid=413414" title="ബടൂരെ">
ബടൂരെ

ഇന്ത്യൻ ഭക്ഷണവിഭവമാണ് ബടൂരെ അഥവാ ബടൂര.പ്രാദേശികമായി പേരിനു നേരിയ വ്യത്യാസം ഉണ്ട്.


1.മുക്കാൽ കപ്പ് ചെറു ചൂടു വെള്ളത്തിൽ 2 ടീസ്പൂൺ യീസ്റ്റും ഒരു ടീസ്പൂൺ പഞ്ചസാരയും ചേർത്ത് 10 മിനിട്ട് വയ്ക്കുക.

2.ഗോതമ്പ്,മൈദ ,റവ,ഉപ്പ് എന്നിവ പാത്രത്തിലെടുത്ത് അതിലേയ്ക്ക് റീഫൈൻഡ് ഓയിൽ തൈരു, പൊങ്ങിവന്ന യീസ്റ്റ് ഇവ ചേർത്ത് മയമുള്ള മാവ് തയ്യാറാക്കി വയ്ക്കുക.ഈ മാവ് നനഞ്ഞതുണുകൊണ്ട് ഒരു മണിക്കൂർ മൂടി വെയ്ക്കണം.

3.പൊങ്ങിവന്ന മാവ് ഒന്നുകൂടിക്കുഴച്ച് 8 സമഭാഗങ്ങളായി തിരിക്കുക.

4.ഇത് ഓരോന്നും മൈദ മാവിൽ മുക്കി നേരിയ കനത്തിൽ പരത്തുക. (5 ഇഞ്ച്ഡയമീറ്റർ) പിന്നീട്ചൂടായ എണ്ണയിലേയ്ക്ക് ഇട്ട ശേഷം തവികൊണ്ട് അമർത്തിപ്പിടിച്ചാൽ പഫ് ചെയ്ത് കിട്ടും. വീണ്ടും മറിച്ചിട്ട ശേഷം കോരി എടുക്കുക.


</doc>
<doc id="413418" url="https://ml.wikipedia.org/wiki?curid=413418" title="സുഷമ വർമ">
സുഷമ വർമ

ഒരു ഇന്ത്യൻ വനിതാ ക്രിക്കറ്റ് താരമാണ് സുഷമ വർമ (ജനനം: 3 നവംബർ 1992). നിലവിൽ ഇന്ത്യൻ വനിതാ ക്രിക്കറ്റ് ടീമിലെ വിക്കറ്റ്കീപ്പറും വലംകൈ ബാറ്റ്സ്‌വുമണുമാണ് സുഷമ വർമ. 

2017ലെ വനിതാ ക്രിക്കറ്റ് ലോകകപ്പിനു ശേഷം ഹിമാചൽ പ്രദേശിന്റെ മുഖ്യമന്ത്രി വീരഭദ്ര സിങ് സുഷമ വർമയ്ക്ക് പോലീസ് ഡെപ്യൂട്ടി സൂപ്രണ്ട് ജോലി വാഗ്ദാനം ചെയ്തിരുന്നു.

ഹിമാചൽ പ്രദേശ് ക്രിക്കറ്റ് അസോസിയേഷനു വേണ്ടിയാണ് ആദ്യമായി കളിച്ചത്. 2011ലെ ദേശീയ വനിതാ ക്രിക്കറ്റ് ടൂർണമെന്റിൽ ഹിമാചൽ ടീമിന്റെ ക്യാപ്റ്റനായിരുന്നു. ഈ ടൂർണമെന്റിൽ ഹിമാചൽ പ്രദേശ് രണ്ടാം സ്ഥാനം കരസ്ഥമാക്കി. ഹിമാചൽ പ്രദേശിൽ നിന്നും അന്താരാഷ്ട്ര വനിതാ ക്രിക്കറ്റ് മത്സരങ്ങളിൽ കളിച്ച ആദ്യ വനിതയാണ് സുഷമ വർമ. 

ഫസ്റ്റ് ക്ലാസ് മത്സരങ്ങളിൽ റെയിൽവേസിനു വേണ്ടി കളിച്ചിട്ടുണ്ട്. ഇന്ത്യൻ വ‌നിതാ ക്രിക്കറ്റ് ടീം ക്യാപ്റ്റൻ മിതാലി രാജ്, ഹർമൻപ്രീത് കൗർ, പൂനം റൗത്ത് എന്നിവരോടൊപ്പം ഈ ടീമിൽ സുഷമ വർമ കളിച്ചിരുന്നു. 
2017 ലെ വനിതാ ക്രിക്കറ്റ് ലോകകപ്പിൽ ഫൈനലിലെത്തിയ ഇന്ത്യൻ ടീമിലെ അംഗമായിരുന്നു സുഷമ വർമ. ലോകകപ്പ് ഫൈനലിൽ ഇന്ത്യ ഇംഗ്ലണ്ടിനോട് 9 റണ്ണുകൾക്ക് പരാജയപ്പെട്ടു.



</doc>
<doc id="413422" url="https://ml.wikipedia.org/wiki?curid=413422" title="തിരുഷ് കാമിനി">
തിരുഷ് കാമിനി

ഇന്ത്യൻ ദേശീയ വനിതാ ക്രിക്കറ്റ് ടീമംഗമാണ് തിരുഷ് കാമിനി (ജനനം: ജൂൺ 30 1990). ഇന്ത്യൻ ദേശീയ വനിതാ ക്രിക്കറ്റ് ടീമിനുവേണ്ടി 38 അന്താരാഷ്ട്ര ഏകദിന മത്സരങ്ങൾ കളിച്ചിട്ടുണ്ട്. 
1990 ജൂൺ 30ന് മദ്രാസിൽ ജനിച്ചു. ആറാം വയസ്സു മുതൽ അച്ഛന്റെ ശിക്ഷണത്തിൽ ക്രിക്കറ്റ് കളിച്ചുതുടങ്ങി. 8-ാം വയസ്സിൽ 16 വയസ്സിനു താഴെയുള്ളവരുടെ തമിഴ്നാട് ക്രിക്കറ്റ് ടീമിൽ കളിച്ചു. 15-ാം വയസ്സിൽ പാകിസ്താനെതിരെ കളിച്ച 21 വയസ്സിനു താഴെയുള്ളവരുടെ ഇന്ത്യൻ ദേശീയ വനിതാ ക്രിക്കറ്റ് ടീമിൽ അംഗമായിരുന്നു. ഈ മത്സരത്തിലെ താരമായി തിരഞ്ഞെടുക്കപ്പെട്ടു. 16-ാം വയസ്സിൽ ഇന്ത്യൻ ദേശീയ ടീമിനെ പ്രതിനിധീകരിച്ച് കളിച്ചു. ആദ്യത്തെ ടൂർണമെന്റിലെ താരമായി തിരഞ്ഞെടുക്കപ്പെട്ടു. 2007ൽ അലൻ ബോർഡർ ഗവാസ്കർ സ്കോളർഷിപ്പ് കരസ്ഥമാക്കി ഓസ്ട്രേലിയയിലെ ബ്രിസ്ബേനിലെ സെന്റർ ഓഫ് എക്സലൻസിൽ പരിശീലനം നേടി. 

ബി.സി.സി.ഐയുടെ പ്ലെയർ ഓഫ് ദി ഇയർ മൂന്നു പ്രാവശ്യം കരസ്ഥമാക്കി ഒരേയൊരു വനിതാ ക്രിക്കറ്റ് താരമാണ് തിരുഷ് കാമിനി. 2007-2008 സീസണിൽ ജൂനിയർ പ്ലെയർ ഓഫ് ദി ഇയർ, 2009-2010 സീസണിൽ സീനിയർ പ്ലെയർ ഓഫ് ദി ഇയർ, 2012-2013 സീസണിൽ സീനിയർ പ്ലെയർ ഓഫ് ദി ഇയർ എന്നീ പുരസ്കാരങ്ങൾ സ്വന്തമാക്കി. 

2013ലെ വനിതാ ലോകകപ്പിൽ വെസ്റ്റ് ഇൻഡീസിനെതിരെ സെഞ്ച്വറി നേടി. ഈ മത്സരത്തിൽ 146 പന്തുകളിൽ നിന്നും 100 റണ്ണുകൾ നേടി ലോകകപ്പ് മത്സരത്തിൽ കൂടുതൽ റണ്ണുകൾ നേടിയ ഇന്ത്യൻ വനിതാ താരമെന്ന റെക്കോർഡ് സ്വന്തമാക്കി. 2014ൽ ദക്ഷിണാഫ്രിക്കയ്ക്കെതിരെ നടന്ന ടെസ്റ്റ് മത്സരത്തിൽ 430 പന്തുകളിൽ നിന്നും 192 റണ്ണുകൾ നേടി. 2017ലെ ലോകകപ്പ് മത്സരത്തിൽ അയർലൻഡിനെതിരെ നേടിയ 113 റൺസാണ് ഏകദിന ക്രിക്കറ്റിലെ തിരുഷ് കാമിനിയുടെ ഉയർന്ന സ്കോർ. നിലവിൽ ബി.സി.സി.ഐയുടെ ഗ്രേഡ് എ ക്രിക്കറ്റ് താരമാണ്. 

വനിതകളുടെ ക്രിക്കറ്റ് ചരിത്രത്തിൽ ഫീൽഡിങ് തടസ്സപ്പെടുത്തൽ വഴി പുറത്തായ ഒരേയൊരു ബാറ്റ്സ്‌വുമണാണ് തിരുഷ് കാമിനി. 
പിതാവായ ദിക്ഷ്വശങ്കർ ആയിരുന്നു ആദ്യത്തെ പരിശീലകൻ. തമിഴ്നാട് ഹോക്കി ടീമംഗമായിരുന്ന ദിക്ഷ്വശങ്കർ, ഒളിമ്പ്യൻ വാസുദേവൻ ഭാസ്ക്കരനോടൊപ്പം കളിച്ചിട്ടുണ്ട്. 

സേക്രട്ട ഹാർട്ട് ചർച്ച് പാർക്ക് സ്കൂളിൽ നിന്നും പ്രാഥമിക വിദ്യാഭ്യാസം പൂർത്തിയാക്കിയ തിരുഷ് കാമിനി ചെന്നൈയിലെ വൈഷ്ണവ് വനിതാ കോളേജിൽ നിന്നും ബിരുദം കരസ്ഥമാക്കി. 

നിലവിൽ ദക്ഷിണ റെയിൽവേയിലെ ഉദ്യോഗസ്ഥയാണ്. റെയിൽവേസ് ടീമിനു വേണ്ടിയും കളിച്ചിട്ടുണ്ട്. 



</doc>
<doc id="413423" url="https://ml.wikipedia.org/wiki?curid=413423" title="ശകുന്തള പരഞ്ച്പൈ">
ശകുന്തള പരഞ്ച്പൈ

ശകുന്തള പരഞ്ച്പൈ ഇന്ത്യൻ എഴുത്തുകാരിയും സാമൂഹ്യപ്രവർത്തകയുമായിരുന്നു. 1958–64 വരെ മഹാരാഷ്ട്രയുടെ ലെജിസ്ലേറ്റിവ് കൗൺസിൽ അംഗമായിരുന്നു. 1964–70 വരെ രാജ്യസഭാംഗവുമായിരുന്നു. 1938 മുതൽ നടത്തി വന്നിരുന്ന കുടുംബാസൂത്രണത്തിലെ പ്രവർത്തനങ്ങൾക്ക് ഗവൺമെന്റ് ഓഫ് ഇന്ത്യ പത്മഭൂഷൺ നല്കി ആദരിച്ചിരുന്നു. അടുത്തകാലത്ത് മഹാരാഷ്ട്രയിൽ ജനസംഖ്യയിലുണ്ടായ കുറവ് ശകുന്തളയുടെ ദീർഘകാല പ്രയത്നത്തിന്റെ ഫലമാണ്. 

1944–1947വരെ ആസ്ട്രേലിയയുടെ ഇന്ത്യൻ ഹൈക്കമാൻഡ് കമ്മീഷണറും, ഇന്ത്യയിലെ ആദ്യത്തെ സീനിയർ വ്രാങ്ലർ ആയ സർ ആർ.പി.പരഞ്ച്പൈയുടെ പുത്രിയായിരുന്നു ശകുന്തള. കേംബ്രിഡ്ജിലെ ന്യൂൺഹം കോളേജിൽനിന്നും മാത്തമാറ്റിക്കൽ ട്രിപോസ് പഠിക്കുകയും 1929-ൽ അവിടെ നിന്ന് തന്നെ ബിരുദമെടുക്കുകയും ചെയ്തു.1930-ൽ ലണ്ടൻ സർവ്വകലാശാലയിൽ നിന്ന് എഡ്യൂക്കേഷൻ ഓഫ് ഡിപ്ലോമ നേടുകയും .ആ വർഷം തന്നെ സ്വിസർലണ്ടിലെ ജനീവയിൽ ഇന്റർനാഷണൽ ലേബർ ഓർഗനൈസേഷനിൽ പ്രവർത്തിക്കുകയുണ്ടായി. 1930-1940 നുമിടയിൽ കുറച്ച് മറാത്തിയിലും ഹിന്ദി സിനിമകളിലും അഭിനയിച്ചതിൽ വി. ശാന്താറാമിന്റെ സാമൂഹിക ക്ലാസിക് സിനിമയായ "ദുനിയ ന മാനെ" ശകുന്തളയുടെ പ്രശസ്ത ചലച്ചിത്രമായിരുന്നു. മറാത്തിയിൽ ധാരാളം നാടകങ്ങളും എഴുതിയിട്ടുണ്ട്. മറാത്തി കഥയെ അടിസ്ഥാനപ്പെടുത്തി നിർമ്മിച്ച ഹിന്ദിയിലെ കുട്ടികൾക്കുള്ള ചലച്ചിത്രം "യെ ഹെ ചക്കഡ് ബക്കഡ് ബംബെ ഹോ" 2003-ൽ ശകുന്തള റിലീസു ചെയ്യുകയുണ്ടായി




</doc>
<doc id="413427" url="https://ml.wikipedia.org/wiki?curid=413427" title="അലക്സിസ് ടെക്സസ്">
അലക്സിസ് ടെക്സസ്

അമേരിക്കൻ അഭിനേത്രിയും സംവിധായികയും എ.വി.എൻ. പുരസ്കാര ജേതാവുമാണ് അലക്സിസ് ടെക്സസ് (ജനനം : 1985 മേയ് 25). അറുനൂറിലധികം അശ്ലീലചലച്ചിത്രങ്ങളിൽ അഭിനയിച്ചിട്ടുള്ള അലക്സിസ് ഈ വിഭാഗത്തിൽപ്പെട്ട അഞ്ചു ചലച്ചിത്രങ്ങൾ സംവിധാനവും ചെയ്തിട്ടുണ്ട്. അശ്ലീലചലച്ചിത്ര വ്യവസായരംഗത്തെ എക്കാലത്തെയും മികച്ച നടിമാരിലൊരാളായാണ് അലക്സിസ് ടെക്സിനെ കണക്കാക്കുന്നത്.

പനാമയിലെ ഒരു സൈനികകുടുംബത്തിലാണ് അലക്സി ടെക്സസിന്റെ ജനനം. ടെക്സസിലെ കാസ്ട്രോവില്ലയിൽ വളർന്ന അലക്സി 2003-ൽ മെഡീന വാലി ഹൈസ്കൂളിലെ ബിരുദപഠനം പൂർത്തിയാക്കി. ജർമ്മനി, നോർവെ, പോർട്ടോ റിക്കോ എന്നിവടങ്ങളിൽ താമസിച്ചിട്ടുള്ള അലക്സിസിന് ആ രാജ്യങ്ങളിലെ പൗരത്വവും ലഭിച്ചിട്ടുണ്ട്.. ആദ്യകാലത്ത് ഒരു നഴ്സിങ് ഹോമിലെ സഹായിയായി ജോലി നോക്കിയ അലക്സി പിന്നീട് ടെക്സസ് സർവകലാശാലയിലെ പഠനം പൂർത്തിയാക്കിയ ശേഷം നീലച്ചിത്രരംഗത്തേക്കു പ്രവേശിച്ചു.

2006 ഒക്ടോബറിൽ ജാക്ക് വെനീസുമൊത്ത് "കോളേജ് അമച്വർ ടൂർ ഇൻ ടെക്സസ്" എന്ന ചിത്രത്തിലാണ് അലക്സി ടെക്സസ് ആദ്യമായി അഭിനയിക്കുന്നത്. പിന്നീട് ബാങ് ബ്രോസ്, എൽ.എ. ഡയറക്ട് മോഡലിംഗ് ഏജൻസി എന്നിവയ്ക്കുവേണ്ടി പ്രവർത്തിച്ചു. നീലച്ചിത്രനടിയായ ബെല്ലഡോണ സംവിധാനം ചെയ്ത "ഡിസ്കവറിംഗ് അലക്സിസ് ടെക്സസ്" എന്ന ചലച്ചിത്രം 2008 ഫെബ്രുവരിയിൽ പുറത്തിറങ്ങി. 2012-ൽ ആദം ആൻഡ് ഈവ് കമ്പനിക്കുവേണ്ടി അഭിനയിക്കുവാൻ തുടങ്ങിയെങ്കിലും 2014-ൽ അവിടെ നിന്നു രാജിവയ്ക്കേണ്ടി വന്നു.

അലക്സിസ് ടെക്സസ് ആദ്യമായി സംവിധാനം ചെയ്ത "ബിഗ് ബൂട്ടി ട്രൈഔട്ട്സ്" എന്ന നീലച്ചിത്രം 2015 ജൂണിലാണ് പുറത്തിറങ്ങിയത്. ഈ ചിത്രത്തിലെ നായികയും അലക്സിസ് തന്നെയായിരുന്നു. അലക്സിസ് സംവിധാനം ചെയ്ത മറ്റൊരു നീലച്ചിത്രമാണ് "ദ റിയൽ ബട്ട് വുമൺ റിട്ടേൺസ്". ഈ ചിത്രത്തിലും നായികയായിരുന്ന അലക്സിസിനോടൊപ്പം ഒന്നിലേറെ പങ്കാളികളും അഭിനയിച്ചിരുന്നു.

2009-ൽ "ജനസിസ്", "ഹസ്ലർ" എന്നീ മാസികകളുടെ മുഖചിത്രമായി അലക്സിസിനെ തെരഞ്ഞെടുത്തു. "മാക്സിം" മാസികയുടെ 2010-ലെ ഏറ്റവും മികച്ച 12 നീലച്ചിത്രനടിമാരിൽ ഒരാളായും അലക്സിസിനെ തെരഞ്ഞെടുത്തിട്ടുണ്ട്. നീലച്ചിത്രരംഗത്തെ പല പുരസ്കാരങ്ങളും അലക്സിസ് നേടിയിട്ടുണ്ട്. ദെബോറ ആൻഡേഴ്സണിന്റെ "എറൗസ്ഡ്" (2013) എന്ന ഡോക്യുമെന്ററി ചലച്ചിത്രത്തിൽ പരാമർശിക്കുന്ന 16 നടിമാരിൽ ഒരാൾ അലക്സിസ് ടെക്സസായിരുന്നു. അലക്സിസ് ടെക്സാസ് അഭിനയിച്ച ആദ്യത്തെ മുഖ്യധാരാ ചലച്ചിത്രമായ "ബ്ലഡ് ലസ്റ്റ് സോംബീസ്" 2011-ൽ പുറത്തിറങ്ങി.

നീലച്ചിത്രനടനായ മിസ്റ്റർ പീറ്റിനെ 2008-ൽ അലക്സിസ് വിവാഹം കഴിച്ചു. 2013 വരെ ഈ ബന്ധം തുടർന്നു.



</doc>
<doc id="413432" url="https://ml.wikipedia.org/wiki?curid=413432" title="ചെന്തൊട്ടി">
ചെന്തൊട്ടി

ഹിമാലയൻ നെറ്റിൽ അല്ലെങ്കിൽ നീലഗിരി നെറ്റിൽ എന്നു സാധാരണ അറിപ്പെടുന്ന ചെന്തൊട്ടി നേപ്പാളിലും ഇന്ത്യയിലെ ഹിമാലയപ്രദേശത്തും ചൈനയുടെ പലഭാഗങ്ങളിലും വ്യാപകമായി കാണപ്പെടുന്ന ഒരു കുറ്റിച്ചെടിയാണ്. . വഎ ഉയരമുള്ള പ്രദേശങ്ങളിൽ ഇതു വളരുന്നു. ചോലരാജൻ ശലഭ-ലാർവകളുടെ ഭക്ഷണസസ്യമാണ് ഇത്.

ആനക്കൊടിത്തൂവ, ആനച്ചെന്തൊട്ടി, കുറ്റിത്തൂവ എന്നെല്ലാം പേരുകളുണ്ട്.

Traditional users of Allo are ethnic groups from across Nepal, including the Gurung, Magar, Rai and Tamang people. Allo products are culturally important to both the Gurung and the Rai. It is also sold for commercial and non-religious purposes. Non-fibre uses of the plant range from fodder and fuel wood, to use as a live fence and in traditional medicines. Allo fibre is very flexible and has high tenacity, allowing it to be used in a multitude of applications ranging from clothing and bags to floor mats and rope. Fibres made from allo are fully biodegradable.



</doc>
<doc id="413435" url="https://ml.wikipedia.org/wiki?curid=413435" title="അജ്ഞലി പവാർ">
അജ്ഞലി പവാർ

അജ്ഞലി പവാർ മഹാരാഷ്ട്രയിലെ പൂനയിലുള്ള നൺ-ഗവൺമെന്റൽ ഓർഗനൈസേഷൻ (NGO) പ്രസിഡന്റാണ്. ശിശു സംരക്ഷണത്തെ സംബന്ധിച്ചുവരുന്ന പ്രശ്നപരിഹാരപ്രവർത്തനമാണ് നടത്തിവരുന്നത്. പ്രീത് മന്ദിർ അഡോപ്ക്ഷൻ കേസിൽ അജ്ഞലി വലിയ ഒച്ചപ്പാടുണ്ടാക്കിയിരുന്നു. ഹെയിൻസിന് മാതാപിതാക്കളെ കണ്ടുപിടിക്കാനും സഹായിച്ചിരുന്നു. പുതിയ ഒരുനിയമം വരുന്നതുവരെ ഇന്റർ കൗണ്ടി അഡോപ്ക്ഷൻ നിർത്തിവയ്ക്കാനായി സുപ്രീം കോടതിയിൽ കേസ് ഫയൽ ചെയ്തു. 


</doc>
<doc id="413446" url="https://ml.wikipedia.org/wiki?curid=413446" title="സഞ്ജീവനി (ഗായിക)">
സഞ്ജീവനി (ഗായിക)

സഞ്ജീവനി ഇന്ത്യൻ പിന്നണിഗായികയാണ്. കരീബ് എന്ന ഹിന്ദി സിനിമയിലെ "ചോരി ചോരി നസരയിൻ മിലി... "എന്നുതുടങ്ങുന്ന ഗാനത്തിലൂടെയാണ് കൂടുതലും അറിയപ്പെടുന്നത്.

സഞ്ജീവനി ഒരു അക്കാഡമിഷ്യൻസ് കുടുംബത്തിലാണ് ജനിച്ചത്. അവളുടെ പിതാവ് സംസ്കൃത പ്രൊഫസറും മഹാരാഷ്ട്ര ഗവൺമെന്റിന്റെ എഡ്യൂക്കേഷൻ ഡയറക്ടറും ആയിരുന്നു. മാതാവ് വിരമിച്ച ഇംഗ്ലീഷ് പ്രൊഫസറും ആയിരുന്നു. സഞ്ജീവനിയ്ക്ക് ഒരു മുതിർന്ന സഹോദരിയും ഒരു സഹോദരനുമുണ്ട്. കോമേഴ്സിൽ മാസ്റ്റർ ബിരുദവും മാസ് കമ്മ്യൂണിക്കഷനിൽ ഡിപ്ലോമയുമുള്ള സഞ്ജീവനി മ്യൂസിക്കിൽ സംഗീതവിശാരദും എടുത്തിട്ടുണ്ട്.



</doc>
<doc id="413449" url="https://ml.wikipedia.org/wiki?curid=413449" title="മേരി ഷൈല">
മേരി ഷൈല

1973-ൽ പുറത്തിറങ്ങിയ കാറ്റുവിതച്ചവൻ എന്ന മലയാള സിനിമയിലെ "വാഴ്ത്തുന്നു ദൈവമേ നിൻ മഹത്വം" എന്ന ഒറ്റ പാട്ടുകൊണ്ട് മലയാള സിനിമയിൽ അറിയപ്പെട്ട ഗായികയാണ് ഷൈല എന്ന മേരി ഷൈല. അക്കാലത്ത് മലയാളസിനിമയിലെ ക്രിസ്തീയ ഭക്തിഗാനങ്ങളിൽ ഏറ്റവും ശ്രദ്ധിക്കപ്പെട്ട ഈ ഗാനം പിന്നീട് കേരളത്തിലെ ക്രിസ്ത്യൻ പള്ളികളിൽ പ്രാർത്ഥനാഗീതമായി സ്വീകരിക്കപ്പെട്ടു. തന്റെ ഇരുപതാമത്തെ വയസ്സിൽ പാടിയ ആ ഒരു ഗാനത്തോടുകൂടി സിനിമാരംഗം വിട്ട മേരി ഇപ്പോൾ ബംഗളൂരുവിൽ ലിംഗരാജപുരത്ത് ജീവിക്കുന്നു.

ബർമയിൽ നിന്നും ചെന്നൈയിൽ കുടിയേറിയ ഒരു തമിഴ് കുടുംബത്തിലാണ് ഷൈലയുടെ ജനനം. ചെറുപ്പം മുതലേ റേഡിയോയുടെ ആരാധിക. ലതാ മങ്കേഷ്‌കറുടെ പാട്ടുകൾ കേട്ട് മനഃപാഠമാക്കുകയായിരുന്നു അന്നത്തെ പ്രധാന ഹോബി. പിൽക്കാലത്ത് ചെന്നൈ ആൾവാർപേട്ടിലെ എൽഡാംസ് റോഡിൽ പ്രവർത്തിച്ചിരുന്ന ക്രിസ്ത്യൻ ആർട്‌സ് ആൻഡ് കമ്മ്യൂണിക്കേഷൻ സർവീസസിലെ ഒരു സ്ഥിരം ഗായികയായി മാറിയ ഷൈല ഈ മിഷനറിക്കുവേണ്ടി ആദ്യം സ്റ്റേജിൽ പാടിയതും ലതയുടെ പാട്ടുകൾ ആണ്. ക്രിസ്ത്യൻ ആർട്സിൽ വന്ന ശേഷമാണ് ഷൈല മേരി ഷൈലയാകുന്നത്. ഷൈലയുടെ ചേച്ചി വിമല 1960കളിൽ തന്നെ സിനിമയിൽ നർത്തകിയായി പ്രവർത്തിച്ചിരുന്നു. മിഷനറിയിലെ സഹപ്രവർത്തകൻ സതീഷിനെയാണ് ഇവർ വിവാഹം ചെയ്തത്. സുകന്യ, സഞ്ജന, ശരണ്യ എന്നിവർ മക്കളാണ്.

ക്രിസ്ത്യൻ ആർട്‌സ് ആൻഡ് കമ്മ്യൂണിക്കേഷൻ സർവീസസ് സിനിമാ നിർമ്മാണ മേഖലയിലേക്ക് കാറ്റുവിതച്ചവനിലൂടെ ആദ്യമായി തുടക്കം കുറിച്ചപ്പോൾ മേരിക്കും അതിൽ പാടാൻ അവസരം ലഭിച്ചു. പക്ഷെ, മലയാളം അത്ര വശമില്ലാതിരുന്ന മേരിക്ക് പൂവച്ചൽ ഖാദർ എഴുതി പീറ്റർ-റൂബൻ എന്നിവർ ചിട്ടപ്പെടുത്തിയ ഈ ഗാനം പഠിച്ചെടുക്കുക അത്ര എളുപ്പമായിരുന്നില്ല. എന്നാൽ, മേരിയെക്കൊണ്ട് ഈ സിനിമയിൽ പാടിക്കണം എന്നുള്ള ഈ സിനിമയുടെ സംവിധായകനായ സുവിയുടെ നിർബന്ധബുദ്ധിയും ഗായകൻ ജെ.എം രാജുവിന്റേയും പൂവച്ചൽ ഖാദറിന്റെയും സിനിമയുടെ അസിസ്റ്റന്റ് ഡയറക്ടർ ജെ.സി. ജോർജ്ജിന്റെയും സഹകരണങ്ങളും മേരിക്ക് തുണയായെത്തി. ഇവർ മൂന്നുപ്പേരും കൂടി രണ്ടുദിവസം മുഴുവൻ എടുത്താണ് മേരിയെ ഈ ഗാനത്തിന്റെ മലയാളം ഉച്ചാരണം പഠിപ്പിച്ചത്. തുടർന്ന്, സിനിമ പുറത്തിറങ്ങിയപ്പോൾ സിനിമയേക്കാൾ കൂടുതൽ ശ്രദ്ധിക്കപ്പെട്ടതും ഇവർ പാടിയ ഈ ഗാനമായിരുന്നു. ഈ ഗാനത്തിലെ "നീയെന്റെ പ്രാർത്ഥന കേട്ടു... നീയെന്റെ മാനസം കണ്ടു..." എന്നീ വരികൾ ഇന്നും പോപ്പുലറാണ്. എന്നാൽ, ഈ ഒരു ഗാനത്തോടുകൂടി സിനിമാരംഗം വിട്ട ഇവർ 1970കളുടെ അവസാനത്തോടെ മിഷനറിയിലെ സഹപ്രവർത്തകൻ സതീഷിനെ വിവാഹം ചെയ്തതോടുകൂടി ഒരു അജ്ഞാത വാസത്തിലേക്ക് കടക്കുകയാണുണ്ടായതെന്ന് പറയപ്പെടുന്നു. പിന്നീട്, ദീർഘകാലം ഇവരെക്കുറിച്ച് ആർക്കും ഒരറിവും ഉണ്ടായിരുന്നില്ല. വർഷങ്ങൾക്ക് ശേഷം മേരിയുടെ മകൾ സഞ്ജന യൂട്യൂബിൽ ഉള്ള അമ്മയുടെ പാട്ടിനെക്കുറിച്ച് ഫേസ്ബുക്കിൽ പോസ്റ്റ് ചെയ്തതിൽ നിന്ന് ഉണ്ടായ ഒരു കമന്റാണ് ഇപ്പോൾ ഈ ഗായികയെ കണ്ടെത്താൻ സഹായിച്ചത്.



</doc>
<doc id="413451" url="https://ml.wikipedia.org/wiki?curid=413451" title="ജൂലിയറ്റ് ബിനോഷെ">
ജൂലിയറ്റ് ബിനോഷെ

ജൂലിയറ്റ് ബിനോഷെ ഫ്രഞ്ച് അഭിനേത്രിയും, കലാകാരിയും, നർത്തകിയുമാണ്. 60 തിലധികം ചിത്രങ്ങളിൽ അഭിനയിക്കുകയും നിരവധി ദേശീയ പുരസ്കാരങ്ങൾ ലഭിച്ചിക്കുകയും ചെയ്തിട്ടുണ്ട്. ഗോദാർഡ്, കീസലോവ്സ്കി തുടങ്ങിയ പ്രഗല്ഭരുടെ ചിത്രങ്ങളിൽ അഭിനയിച്ചിട്ടുള്ള 'ദി ഇംഗ്ലീഷ് പേഷ്യൻറ്' എന്ന സിനിമയിലെ അഭിനയത്തിന് നല്ല സഹനടിയ്ക്കുള്ള ഓസ്കർ ലഭിച്ചിട്ടുള്ള ജൂലിയറ്റ് ബിനോഷെയ്ക്കാണ് 2010-ലെ കാൻ മേളയിൽ ഏറ്റവും നല്ല നടിയ്ക്കുള്ള പുരസ്കാരം ലഭിച്ചത്. ഇറാനിയൻ സംവിധായകനായ അബ്ബാസ് കിയാരോസ്തമി സംവിധാനം ചെയ്ത 'സർട്ടിഫൈഡ് കോപ്പി' ഇറ്റലിയിലെ ടസ്കൻ ഹിൽ ടൗണിലെ ഒരു പ്രണയകഥയാണ്. ഇതിലെ അഭിനയത്തിനാണ് ബിനോഷെ അവാർഡിനർഹയായത്. 





</doc>
<doc id="413455" url="https://ml.wikipedia.org/wiki?curid=413455" title="ലേഡി ലൂയിസ സ്റ്റുവാർട്ട്">
ലേഡി ലൂയിസ സ്റ്റുവാർട്ട്

ലേഡി ലൂയിസ സ്റ്റുവാർട്ട് (ജീവിതകാലം : ഓഗസ്റ്റ് 12, 1757 - ഓഗസ്റ്റ് 4, 1851) 18, 19 നൂറ്റാണ്ടുകൾ ജീവിച്ചിരുന്ന ഒരു ബ്രിട്ടീഷ് എഴുത്തുകാരിയായിരുന്നു. അവരുടെ ദീർഘമായ ജീവിതകാലം തൊണ്ണൂറ്റി നാലു വർഷം നീണ്ടുനിന്നിരുന്നു.

ലൂയിസ സ്റ്റുവാർട്ട്, ബ്യൂട്ടെയിലെ മൂന്നാം പ്രഭുവായിരുന്ന (ജീവിതകാലം: 1713-1792) ജോൺ സ്റ്റുവാർട്ടിൻറെ ആറു മക്കളിലൊരാളായിരുന്നു. 1757 ൽ അവരുടെ ജനനസമയത്ത് അദ്ദേഹം ഭാവി രാജാവ് ജോർജ്ജ് മൂന്നാമൻറെ അടുത്ത സുഹൃത്തായിരുന്നു. ലൂയിസയുടെ മാതാവായ മേരി സ്റ്റുവാർട്ട് (ജീവിതകാലം : 1718-1794) ബ്യൂട്ടെയിലെ പ്രഭ്വിയായിരുന്നു. പ്രഭുവിനും പ്രഭ്വിക്കുമായി മറ്റ് അഞ്ചു കുട്ടികൾകൂടിയുണ്ടായിരുന്നു. ബ്യൂട്ടെ സ്കോട്ടിഷ് ആയിരുന്നുവെങ്കിലും അദ്ദേഹം തൻറ ജീവിതകാലത്തെ മുഖ്യഭാഗം ബെർക്ലി സ്ക്വയറിലെ ബൃഹത്തായ ലണ്ടൻ ഭവനത്തിലായിരുന്നു ചെലവഴിച്ചിരുന്നത്. 1762 ൽ അദ്ദേഹം ബെഡ്ഫോർഡ്ഷെയറിലെ ലൂട്ടൺ ഹൂ എസ്റ്റേറ്റ് വിലയ്ക്കു വാങ്ങി. 1760-ൽ ജോർജ് മൂന്നാമൻ സിംഹാസനാരോഹണം ചെയ്യുകയും 1762-ൽ അദ്ദേഹത്തിന്റെ ആത്മസുഹൃത്ത് ബ്യൂട്ട് പ്രഭു പ്രധാനമന്ത്രിയായി നിയമിതനാകുകയും ചെയ്തു.


</doc>
<doc id="413457" url="https://ml.wikipedia.org/wiki?curid=413457" title="കാൻഡിസ് സ്വാൻപോൾ">
കാൻഡിസ് സ്വാൻപോൾ

ദക്ഷിണാഫ്രിക്കയിൽനിന്നുള്ള ഒരു മോഡൽ ആണ് കാൻഡിസ് സ്വേൻപോൾ. ഏറ്റവും കൂടുതൽ അറിയപ്പെടുന്ന പ്രവർത്തനം വിക്ടോറിയ സീക്രെട്ലാണ്.2016-ൽ അമേരിക്കൻ വ്യാപാര മാസികയായ ഫോബ്സ് ഏറ്റവും കൂടുതൽ സമ്പാദിക്കുന്ന മോഡലുകളുടെ പട്ടിക തയ്യാറാക്കിയതിൽ 8-ാംസ്ഥാനം കാൻഡിസ് ആണ്. 2010 മുതൽ ഓരോവർഷത്തെ ലിസ്റ്റിലും ആദ്യത്തെ 10 പേരിൽ കാൻഡിസും ഉൾപ്പെട്ടിരിക്കാറുണ്ട്.

സൗത്ത് ആഫ്രിക്കയിലെ മൂയി നദിയ്ക്കരികിൽ ഡച്ച് വംശത്തിലെ ആഫ്രിക്കനെർ ഫാമിലിയിൽപ്പെട്ട വില്യം സ്വേൻപോൾ, എയിലിൻ സ്വേൻപോൾ എന്നിവരുടെ പുത്രിയായി ജനിച്ചു. സിംബാവേയിലെ മുടേർ ആയിരുന്നു അവളുടെ പിതാവിന്റെ സ്വദേശം. ഈ പ്രദേശം മുൻകാലത്ത് ഉംടലി എന്നാണറിയപ്പെട്ടിരുന്നത്.എന്ന സ്വേൻപോളിന്റെ അമ്മ സൗത്ത് ആഫ്രിക്കക്കാരിയും അവൾക്ക് സ്റ്റീഫൻ എന്ന മൂത്തസഹോദരനുമുണ്ട്. വളർന്നുവരുന്ന പ്രായത്തിൽ അവൾ ബല്ലെറ്റ് നൃത്തക്കാരിയായിരുന്നു. ഹിൽട്ടൻ നഗരത്തിനടുത്തുള്ള സെയിന്റ് ആൻസ് ഡയോസേസൻ കോളേജിലെ ബോർഡിംഗ് സ്ക്കൂളിലാണ് വിദ്യാഭ്യാസത്തിനായി ചേർന്നിരുന്നത്. 15 വയസ്സുള്ളപ്പോൾ അവൾ ദർബൻ ഫ്ലീ മാർക്കെറ്റിലെ മോഡൽ സ്ക്കൗട്ട് ആയിരുന്നു. 



</doc>
<doc id="413468" url="https://ml.wikipedia.org/wiki?curid=413468" title="റോസമുണ്ട് പൈക്ക്">
റോസമുണ്ട് പൈക്ക്

ഒരു ഇംഗ്ലീഷ് നടിയാണ് റോസമുണ്ട് മേരി എല്ലെൻ പൈക്ക് (ജനനം: 27 ജനുവരി 1979). റോമിയോ ആൻഡ് ജൂലിയറ്റ്, സ്കൈലൈറ്റ് തുടങ്ങിയവയുടെ സ്റ്റേജ് അവതരണത്തിൽ അഭിനയിച്ചുകൊണ്ട് ആണ് അവർ അഭിനയരംഗത്തെത്തിയത്. 1998ൽ ടെലിവിഷൻ ചിത്രമായ എ റാതർ ഇംഗ്ലീഷ് മാര്യേജിൽ അഭിനയിച്ച് സ്ക്രീനിൽ അരങ്ങേറ്റം നടത്തിയ പൈക്ക് 2002 ൽ ഡൈ അനെദർ ഡേ എന്ന ജെയിംസ് ബോണ്ട് ചിത്രത്തിൽ മിറാൻഡ ഫ്രോസ്റ്റ് എന്ന വേഷം അവതരിപ്പിച്ച് ലോകപ്രശസ്തയായി. ഈ കഥാപാത്രത്തിന് അവർക്ക് മികച്ച പുതുമുഖത്തിനുള്ള എമ്പയർ അവാർഡ് ലഭിച്ചു. 2004 ൽ ലിബർട്ടൈൻ എന്ന ചിത്രത്തിന് മികച്ച സഹനടിക്കുള്ള ബിഫ അവാർഡ് ലഭിച്ചു. 2005 ൽ പ്രൈഡ് ആൻഡ് പ്രിജുഡിസ് എന്ന ചിത്രത്തിൽ ജെയ്ൻ ബെന്നെറ്റ് എന്ന വേഷം പൈക്ക് അവതരിപ്പിച്ചു. 

സയൻസ് ഫിക്ഷൻ ചലച്ചിത്രം ഡൂം (2005), ക്രൈം മിസ്റ്ററി ത്രില്ലർ ചലച്ചിത്രം ഫ്രാക്ചർ (2007), ഡ്രാമ ചിത്രം ഫ്യൂജിറ്റീവ് പീസസ് (2007), ആൻ എഡ്യൂക്കേഷൻ (2009), ദ വേൾഡ്സ് എൻഡ് (2013) തുടങ്ങിയ ചലച്ചിത്രങ്ങളിൽ പൈക്ക് അഭിനയിച്ചു. ആൻ എഡ്യൂക്കേഷൻ, മെയ്ഡ് ഇൻ ഡാഗെൻഹാം (2010) തുടങ്ങിയ ചിത്രങ്ങൾക്ക് മികച്ച സഹനടിക്കുള്ള ലണ്ടൻ ഫിലിം ക്രിട്ടിക്സ് സർക്കിൾ അവാർഡിനും, ബാർണീസ് വിഷൻ (2010) എന്ന ചിത്രത്തിന് ജീനി അവാർഡിനും നാമനിർദ്ദേശം ചെയ്യപ്പെട്ടു. 

2014-ൽ ഗോൺ ഗേൾ എന്ന സൈക്കോളജിക്കൽ ത്രില്ലർ ചിത്രത്തിലെ പ്രകടനത്തിന് വ്യാപകമായ അംഗീകാരം ലഭിച്ചു. ഈ കഥാപാത്രത്തിന് അവർ മികച്ച നടിക്കുള്ള സാറ്റേൺ അവാർഡ് നേടുകയും അക്കാദമി അവാർഡ്, ബാഫ്റ്റ അവാർഡ്, ഗോൾഡൻ ഗ്ലോബ് പുരസ്കാരം, സ്ക്രീൻ ആക്ടേഴ്സ് ഗിൽഡ് അവാർഡ് എന്നിവയ്ക്ക് നാമനിർദ്ദേശം ചെയ്യപ്പെടുകയും ചെയ്തു.  


</doc>
<doc id="413469" url="https://ml.wikipedia.org/wiki?curid=413469" title="കാരിസ് വാൻ ഹൗട്ടൻ">
കാരിസ് വാൻ ഹൗട്ടൻ

ഒരു ഡച്ച് നടിയും ഗായികയുമാണ് കാരിസ് അനുക് വാൻ ഹൗട്ടൻ (ഡച്ച് ഉച്ചാരണം: [kaːris ɑnuk vɑn ɦʌu̯tə (n)]; ജനനം സെപ്റ്റംബർ 5 1976). പാശ്ചാത്യ നെതർലാന്റ്സിലെ ഒരു പട്ടണമായ ലീഡെർഡോർപ്പിൽ ജനിച്ച അവരുടെ പിതാവ് എഴുത്തുകാരനും നാടകനിർമ്മാതാവുമായ തിയോഡോർ വാൻ ഹൗട്ടൻ ആണ്. അവരുടെ ഇളയ സഹോദരി ജെൽക്കയും ഒരു നടിയാണ്. 1999 ൽ സൂസി ക്യൂ എന്ന ടെലിവിഷൻ ചിത്രത്തിലെ വേഷമാണ് ആദ്യ നായിക വേഷം. ഈ പ്രകടനത്തിന് ടെലിവിഷൻ നാടകത്തിൽ ഏറ്റവും മികച്ച അഭിനയത്തിന് ഗോൾഡൻ കാഫ് പുരസ്കാരം നേടി. 2001 ൽ അണ്ടർകവർ കിറ്റി എന്ന ഡച്ച് ചിത്രത്തിന് രണ്ടാം ഗോൾഡൻ കാഫ് പുരസ്കാരം നേടി. 

2006-ൽ ബ്ലാക്ക് ബുക്ക് എന്ന ചിത്രത്തിലെ അഭിനയത്തിന് വ്യാപകമായ അംഗീകാരം ലഭിച്ചു. ഏറ്റവുമധികം വാണിജ്യപരമായി വിജയം നേടിയ ഡച്ച് ചിത്രമായ ഇതിലെ പ്രകടനത്തിന് വാൻ ഹൗട്ടൺ മികച്ച നടിക്കുള്ള ഗോൾഡൻ കാഫ് പുരസ്കാരം നേടി. 2008 ൽ വാൽക്കെറി എന്ന ചിത്രത്തിന് മികച്ച സഹനടിക്കുള്ള സാറ്റേൺ അവാർഡിന് നാമനിർദ്ദേശം ചെയ്യപ്പെട്ടു. ദ ഹാപ്പി ഹൗസ് വൈഫ് (2010), ബ്ലാക്ക് ബട്ടർഫ്ളൈസ് (2011) എന്നിവയിലെ മികച്ച നടിക്കുള്ള നാലാമത്തെയും അഞ്ചാമത്തെയും ഗോൾഡൻ കാഫ് പുരസ്കാരം നേടി. റീപ്പോ മാൻ (2010), ബ്ലാക്ക് ഡെത്ത് (2010), ബ്രിംസ്റ്റോൺ (2016) എന്നിവയാണ് ഇംഗ്ലീഷ്‌ ഭാഷയിലെ മറ്റ് പ്രധാന ചിത്രങ്ങൾ.

2012 മുതൽ വാൻ ഹൗട്ടൻ, എച്ച്ബിഒ ഫാന്റസി നാടക ടെലിവിഷൻ പരമ്പര ഗെയിം ഓഫ് ത്രോൺസിൽ മെലിസാൻഡ്രെ എന്ന കഥാപാത്രത്തെ അവതരിപ്പിക്കുന്നു.  



</doc>
<doc id="413470" url="https://ml.wikipedia.org/wiki?curid=413470" title="ബേർഡി (ഗായിക)">
ബേർഡി (ഗായിക)

ഒരു ഇംഗ്ലീഷ് സംഗീതജ്ഞയും, ഗായികയും, ഗാനരചയിതാവുമാണ് ജാസ്മിൻ ലുസില്ല എലിസബത്ത് ജെന്നിഫർ വാൻ ദെൻ ബോഗേർഡ് എന്ന ബേർഡി (ജ: 15 മെയ് 1996). 2008ൽ 12 വയസുള്ളപ്പോൾ ഓപ്പൺ മൈക്ക് യുകെ എന്ന സംഗീത മത്സരം വിജയിച്ചു. ബോൺ ഐവറിന്റെ "സ്കിന്നി ലൗ” എന്ന ഗാനത്തിന്റെ ഒരു കവർ പതിപ്പ് ആയിരുന്നു ആദ്യ ഗാനം. ഈ ഗാനം യൂറോപ്പിലുടനീളവും ഓസ്ട്രേലിയയിലും മ്യൂസിക് ചാർട്ടിൽ മുന്നിലെത്തി. 2011 നവംബർ 7 ബേർഡി എന്ന പേര് തന്നെയുള്ള ആദ്യ ആൽബം പുറത്തിറങ്ങി. ഇത് ഓസ്ട്രേലിയ, ബെൽജിയം, നെതർലൻഡ് എന്നിവിടങ്ങളിൽ ഒന്നാം സ്ഥാനത്ത് എത്തി. അവരുടെ രണ്ടാമത്തെ സ്റ്റുഡിയോ ആൽബം ഫയർ വിത്തിൻ 2013 സെപ്റ്റംബർ 23 ന് യുകെയിൽ പുറത്തിറങ്ങി. 2014 ലെ ബ്രിട്ട് അവാർഡ്സിൽ മികച്ച ബ്രിട്ടീഷ് സോളോ ആർട്ടിസ്റ്റ് അവാർഡിന് നാമനിർദ്ദേശം ചെയ്യപ്പെട്ടു. ബേർഡിയുടെ മൂന്നാമത്തെ സ്റ്റുഡിയോ ആൽബം, ബ്യൂട്ടിഫുൾ ലൈസ്, 2016 മാർച്ച് 25 ന് പുറത്തിറങ്ങി. 



</doc>
<doc id="413474" url="https://ml.wikipedia.org/wiki?curid=413474" title="സൊണേക്വ മാർട്ടിൻ-ഗ്രീൻ">
സൊണേക്വ മാർട്ടിൻ-ഗ്രീൻ

ഒരു അമേരിക്കൻ നടിയും നിർമ്മാതാവുമാണ് സൊണേക്വ മാർട്ടിൻ-ഗ്രീൻ (ജനനം മാർച്ച് 21, 1985). "ദി വാക്കിങ് ഡെഡ്" എന്ന ടെലിവിഷൻ പരമ്പരയിലെ സാഷാ വില്ലിംസ് എന്ന വേഷം ഏറെ പ്രശസ്തി നേടിക്കൊടുത്തു. 2012 മുതൽ 2017 വരെ അവർ ഈ കഥാപാത്രത്തെ അവതരിപ്പിച്ചു. ദ ഗുഡ് വൈഫ്‌ എന്ന പരമ്പരയിലെ കോർട്ണി വെൽസ് എന്ന പ്രാധാന്യമുള്ള ആദ്യ വേഷം ലഭിക്കുന്നതിന് മുൻപ് അവർ അനേകം സ്വതന്ത്ര ചിത്രങ്ങളിലും അഭിനയിച്ചു. വൺസ് അപ്പോൺ എ ടൈം, ന്യൂ ഗേൾ തുടങ്ങിയ പരമ്പരകളിലും ആവർത്തിക്കുന്ന റോളുകൾ ചെയ്തു. ഇപ്പോൾ അവർ എന്ന ടെലിവിഷൻ പരമ്പരയിൽ മൈക്കിൾ ബെർഹാം എന്ന വേഷം അഭിനയിക്കുന്നു. 



</doc>
<doc id="413490" url="https://ml.wikipedia.org/wiki?curid=413490" title="ഹന്ന മുറെ">
ഹന്ന മുറെ

ഒരു ഇംഗ്ലീഷ് നടിയാണ് ഹന്ന മുറെ (ജനനം ജൂലൈ 1, 1989). സ്കിൻസ് എന്ന കൗമാര നാടക പരമ്പരയിലെ (2007-2008, 2013) കാസി എയ്ൻസ്വർത്ത് എന്ന 
കഥാപാത്രത്തെ അവതരിപ്പിച്ചാണ് പ്രശസ്തയായത്. 2012 മുതൽ എച്ച്ബിഒ ഫാന്റസി പരമ്പര ഗെയിം ഓഫ് ത്രോൺസിൽ ഗില്ലി എന്ന വേഷം അവതരിപ്പിക്കുന്നു. സ്കിൻസ് എന്ന പരമ്പരയിലെ പ്രകടനത്തിന് ഒരു ബാഫ്റ്റ ഓഡിയൻസ് അവാർഡ് ലഭിക്കുകയും ഗെയിം ഓഫ് ത്രോൺസിലെ അഭിനയത്തിന് രണ്ട് സ്ക്രീൻ ആക്ടേഴ്സ് ഗിൽഡ് അവാർഡുകൾക്കു വേണ്ടി നാമനിർദ്ദേശം നേടുകയും ചെയ്തു. മാർട്ടീൻ (2014) എന്ന നാടകത്തിലെയും ബ്രിഡ്ജെന്റ് എന്ന ചലച്ചിത്രത്തിലെയും അവരുടെ അഭിനയം പ്രശംസ നേടി. 


</doc>
<doc id="413493" url="https://ml.wikipedia.org/wiki?curid=413493" title="റോസ് ലെസ്ലി">
റോസ് ലെസ്ലി

റോസ് എലിനോർ ആർബുത്നോട്ട്-ലെസ്ലി എന്ന റോസ് ലെസ്ലി (ജനനം: 9 ഫെബ്രുവരി 1987) ഒരു സ്കോട്ടിഷ് നടിയാണ്. ടെലിവിഷൻ ചിത്രം ന്യൂ ടൗണിലെ അഭിനയത്തിന് സ്കോട്ടിഷ് ബാഫ്റ്റ അവാർഡ് ലഭിച്ചതിന് ശേഷം, ഐ.ടി.വി. പരമ്പര ഡൗൺടൗൺ ആബിയിൽ ഗ്വെൻ ഡോസൺ, എച്ച്ബിഒ ഫാന്റസി പരമ്പര ഗെയിം ഓഫ് ത്രോൺസിൽ യിഗ്രിറ്റ് എന്നീ കഥാപാത്രങ്ങളിലൂടെ പ്രശസ്തയായി. ഇപ്പോൾ സിബിഎസ് ഓൾ ആക്സസ് പരമ്പര ദി ഗുഡ് ഫൈറ്റിൽ മിയാ റിൻഡൽ ആയി അഭിനയിക്കുന്നു. 

ഫ്രാൻസിൽ മൂന്നുവർഷം താമസിച്ച ലെസ്ലി ഫ്രഞ്ച് ഭാഷ ഒഴുക്കോടെ സംസാരിക്കും. 2012 ൽ അവർ ഗെയിസ് ഓഫ് ത്രോൺസ് പരമ്പരയിൽ തന്റെ സഹതാരമായ കിറ്റ് ഹാരിങ്ടണുമായി ഡേറ്റിംഗ് ആരംഭിച്ചു. 2017 സെപ്റ്റംബറിൽ അവർ ദ ടൈംസ് ദിനപത്രം വഴി തങ്ങളുടെ വിവാഹനിശ്ചയം പ്രഖ്യാപിച്ചു.  


</doc>
<doc id="413502" url="https://ml.wikipedia.org/wiki?curid=413502" title="കാട്ടുള്ളി">
കാട്ടുള്ളി


</doc>
<doc id="413503" url="https://ml.wikipedia.org/wiki?curid=413503" title="സിഗൗർണി വീവർ">
സിഗൗർണി വീവർ

ഒരു അമേരിക്കൻ നടിയാണ് സിഗൗർണി വീവർ (ജനനം: ഒക്ടോബർ 8, 1949). സൂസൻ അലക്സാണ്ടർ വീവർ എന്നാണ് ഇവരുടെ യഥാർഥ പേര്. ദി ഐസ് സ്റ്റോം എന്ന ചിത്രത്തിലെ അഭിനയത്തിന് 1997 ൽ മികച്ച സഹനടിക്കുള്ള ബാഫ്റ്റ പുരസ്കാരം നേടി. നിരവധി സയൻസ് ഫിക്ഷൻ സിനിമകളിൽ ശ്രദ്ധേയമായ പ്രകടനം കാഴ്ചവെച്ചതിനാൽ 'സൈഫൈ ക്വീൻ' (The Sci-Fi Queen) എന്ന വിശേഷണം ലഭിച്ചു.
ന്യൂയോർക്ക് നഗരത്തിലെ മാൻഹട്ടനിൽ മെയ്ഹാട്ടൺ എന്ന സ്ഥലത്ത് ജനിച്ചു. അമ്മ എലിസബത്ത് ഇൻഗ്ലിസ്(1913-2007 ) ഒരു അഭിനേത്രിയും അച്ഛൻ സിൽവെസ്റ്റർ "പാറ്റ്" വീവർ (1908-2002) എൻബിസി ടെലിവിഷൻ എക്സിക്യൂട്ടീവും ആയിരുന്നു. അമ്മാവൻ ഡൂഡിൽസ് വീവർ (1911-1983), ഒരു ഹാസ്യതാരമായിരുന്നു.

കണക്റ്റികട്ടിലെ സിംസ്ബറിയിലെ ഈഥൽ വാക്കർ, ചാപ്ളിൻ സ്കൂൾ, ദ ബ്രെയർലി എന്ന്നിവിടങ്ങളിലായിരുന്നു സ്കൂൾ വിദ്യാഭ്യാസം. 1963 ൽ ഇവർ "സിഗൗർണി വീവർ" എന്ന പേര് ഉപയോഗിച്ചുതുടങ്ങി. ദി ഗ്രേറ്റ് ഗാസ്ബി എന്ന നോവലിലെ ഒരു ചെറിയ കഥാപാത്രമായ മിസിസ് സിഗൗർണി ഹോവാർഡ് ആണ് ഈ പേരിനു പിന്നിലെ പ്രചോദനം. 1967 ൽ 18 വയസുള്ളപ്പോൾ വീവർ ഇസ്രയേൽ സന്ദർശിക്കുകയും നിരവധി മാസക്കാലം ഒരു കിബ്ബുട്സിൽ പ്രവർത്തിക്കികയും ചെയ്തു.

1972 ൽ സ്റ്റാൻഫോർഡ് യൂണിവേഴ്സിറ്റിയിൽ നിന്നും ഇംഗ്ലീഷിൽ ബി.എ. ബിരുദം നേടി. 1974 ൽ യേൽ യൂണിവേഴ്സിറ്റി സ്കൂൾ ഓഫ് ഡ്രാമയിൽ നിന്നും മാസ്റ്റർ ഓഫ് ഫൈൻ ആർട്സ് ബിരുദം നേടി.
നാടകങ്ങളിലൂടെയാണ് വീവർ അഭിനയരംഗത്തെത്തിയത്. 1977-ൽ വൂഡി അലൻ സംവിധാനം ചെയ്ത ആനി ഹാൾ എന്ന ചിത്രത്തിൽ ഒരു ചെറിയ കഥാപാത്രമായി സിനിമയിൽ അരങ്ങേറ്റം കുറിച്ചു. 1979-ൽ എലിയൻ എന്ന ചിത്രത്തിൽ മുഖ്യ കഥാപാത്രമായി (എലെൻ റിപ്ലീ) അഭിനയിച്ചു. ഈ ചിത്രത്തിന്റെ തുടർച്ചിത്രങ്ങളിലും ആ വേഷം വീവർ തന്നെ കൈകാര്യം ചെയ്തു. 1986-ലെ ഏലിയൻ ചിത്രത്തിലൂടെ മികച്ച നടിക്കുള്ള അക്കാദമി അവാർഡിന് നാമനിർദ്ദേശം ചെയ്യപ്പെട്ടു. ബോസ് ഓഫീസിൽ വൻ വിജയം നേടിയ ഗോസ്റ്റ്ബസ്റ്റേഴ്സ് (1984), ഗോസ്റ്റ്ബസ്റ്റേഴ്സ് II (1989), അവതാർ (2009) എന്നീ ചിത്രങ്ങളിൽ അഭിനയിച്ചു.
1984 ഒക്റ്റോബർ 1-ന് ജിം സിംപ്സണെ വിവാഹം കഴിച്ചു. ഇവർക്ക് ഷാർലറ്റ് സിംപ്സൺ (ജനനം: ഏപ്രിൽ 13, 1990) എന്ന ഒരു മകളുണ്ട്. ഒരു പരിസ്ഥിതിവാദിയായി അറിയപ്പെടുന്ന സിഗൗർണി, 2006 ഒക്റ്റോബറിൽ ഐക്യരാഷ്ട്രസഭയുടെ ജനറൽ അസംബ്ലിക്ക് മുന്നോടിയായി നടന്ന പത്രസമ്മേളനത്തിൽ ആഴക്കടൽ ട്രോളിംഗിന്റെ ദൂഷ്യവശങ്ങളെ കുറിച്ച് സംസാരിച്ചു.

1986-ൽ ഏലിയൻ എന്നചിത്രത്തിലെ അഭിനയത്തിന് മികച്ച നടിക്കുള്ള ഓസ്ക്കാർ നാമനിർദ്ദേശം ലഭിച്ചിരുന്നു. മികച്ച നടിക്കുള്ള ഏഴു തവണ ഗോൾഡൻ ഗ്ലോബ് പുരസ്കാരത്തിന് നാമനിർദ്ദേശം ചെയ്യപ്പെട്ട സിഗൗർണി, 1988-ൽ ഗൊറില്ലാസ് ഇൻ ദി മിസ്റ്റ് എന്ന ചിത്രത്തിന് മികച്ച നടിക്കുള്ള ഗോൾഡൻ ഗ്ലോബും വർക്കിംഗ് ഗേൾ എന്ന ചിത്രത്തിന് അതേ വർഷത്തെ മികച്ച സഹനടിക്കുള്ള ഗോൾഡൻ ഗ്ലോബും നേടി. അങ്ങനെ അഭിനയത്തിന് ഒരേ വർഷം രണ്ട് ഗോൾഡൻ ഗ്ലോബ് പുരസ്ക്കാരം നേടുന്ന ആദ്യവ്യക്തിയായി സിഗൗർണി വീവർ. ഇതേ ചിത്രങ്ങൾക്ക് ഓസ്ക്കാർ നാമനിർദ്ദേശവും ലഭിച്ചിരുന്നു. ദി ഐസ് സ്റ്റോം എന്ന ചിത്രത്തിലെ അഭിനയത്തിന് 1997 ൽ മികച്ച സഹനടിക്കുള്ള ബാഫ്റ്റ പുരസ്കാരം നേടി. 


</doc>
<doc id="413506" url="https://ml.wikipedia.org/wiki?curid=413506" title="മേരി ബറ">
മേരി ബറ

മേരി തെരേസ ബറ (Mary Barra) അമേരിക്കൻ കമ്പനിയായ ജനറൽ മോട്ടോഴ്സിലെ ചെയർവുമണും, ചീഫ് എക്സിക്യൂട്ടീവ് ഓഫീസറും (സി.ഇ.ഒ) ആണ്. 2014 ജനുവരി 15 മുതൽ സി.ഇ.ഒ സ്ഥാനം നിർവ്വഹിക്കുന്നു. മേജർ ഗ്ലോബൽ ആട്ടോമേക്കറിൽ CEO സ്ഥാനം അലങ്കരിക്കുന്ന ആദ്യവനിതയാണ് മേരി തെരേസ ബറ.2013 ഡിസംബർ 10 ന് ജനറൽ മോട്ടോഴ്സ് അവളുടെ നേട്ടങ്ങളെ വിലയിരുത്തി മുൻ ചീഫ് എക്സിക്യൂട്ടീവ് ഓഫീസർ ആയ ഡാനിയേൽ അക്കേർസൺനുപകരം അടുത്ത സി.ഇ.ഒ പദവി മേരി തെരേസ ബറയ്ക്ക് ലഭിച്ചു. ഇതിനുമുമ്പ് അവൾ ജനറൽ മോട്ടോഴ്സിലെ ഗ്ലോബൽ പ്രൊഡക്ട് ഡെവെലോപ്പ്മെന്റ്, പർച്ചേസിംഗ് ആൻഡ് സപ്ലൈ ചെയിന്റെ എക്സിക്യൂട്ടീവ് വൈസ് പ്രസിഡന്റായിരുന്നു. 

മിഖിഗനിലെ റോയൽ ഓക്കിലാണ് മേരി തെരേസ ബറ ജനിച്ചത്. 39 വർഷത്തോളം അവളുടെ പിതാവ് റേ മകെല പോൻടിയാകിലെ ഡൈ നിർമ്മാതാവായി പ്രവർത്തിച്ചിരുന്നു. ബറയുടെ മാതാപിതാക്കൾ ഫിന്നിഷ് വംശത്തിൽപ്പെട്ടവരായിരുന്നു. ആദ്യകാലവിദ്യാഭ്യാസം മിഖിഗനിലെ വാട്ടർഫോർഡ് സ്ക്കൂളിലും ബിരുദമെടുത്തത് വാട്ടർഫോർഡ് മോട്ട് ഹൈസ്ക്കൂളിൽ നിന്നും ആയിരുന്നു. 


</doc>
<doc id="413508" url="https://ml.wikipedia.org/wiki?curid=413508" title="മെർലിൻ ഹ്യൂസൻ">
മെർലിൻ ഹ്യൂസൻ

മെർലിൻ ഹ്യൂസൻ ലോഖീഡ് മാർട്ടിൻ എന്ന അമേരിക്കൻ കമ്പനിയിലെ ചെയർവുമണും പ്രസിഡന്റും, ചീഫ് എക്സിക്യൂട്ടീവ് ഓഫീസറും ആണ്. 2015-ൽ അമേരിക്കൻ വ്യാപാര മാസികയായ ഫോബ്സ് ലോകത്തിലെ 20 പവർഫുൾ വനിതകളിൽ ഒരാളായിട്ടാണ് അവരെ ലിസ്റ്റിലുൾപ്പെടുത്തിയിരിക്കുന്നത്.

കൻസാസിലെ ജങ്ഷൻ സിറ്റിയിലാണ് മെർലിൻ ഹ്യൂസൻ ജനിച്ചത്. അൽബാമ സർവ്വകലാശാലയിൽ നിന്ന് ബിസിനസ്സ് അഡ്മിനിസ്ട്രേഷനിൽ ബിരുദവും ഇക്കണോമിക്സിൽ മാസ്റ്റർ ബിരുദവും നേടുകയുണ്ടായി. കൊളംബിയ ബിസിനസ് സ്ക്കൂളിലും ഹാർവാർഡ് ബിസിനസ് സ്ക്കൂൾ എക്സിക്യൂട്ടീവ് ഡെവെലോപ്പ്മെന്റ് പ്രോഗ്രാമ്മുകളിലും പങ്കെടുത്തിരുന്നു. 

1983-ൽ മെർലിൻ ഹ്യൂസൻ ലോഖീഡ് മാർട്ടിൻ എന്ന സ്ഥാപനത്തിൽ ചേർന്നു. കമ്പനിയിൽ അവൾ വിവിധതരത്തിലുള്ള എക്സിക്യൂട്ടീവ് സ്ഥാനങ്ങൾ നിർവ്വഹിച്ചിരുന്നു. പ്രസിഡന്റ്, ചീഫ് ഓപ്പറേറ്റിംഗ് ഓഫീസർ, ലോഖീഡ് മാർട്ടിന്റെ ഇലക്ട്രോണിക്സിസ്റ്റം ബിസിനസ് ഏരിയയിലെ എക്സിക്യൂട്ടീവ് വൈസ് പ്രസിഡന്റ്, ലോഖീഡ് മാർട്ടിൻറെ സിസ്റ്റംസ് ഇന്റഗ്രേഷൻ പ്രസിഡന്റ്, ലോഖീഡ് മാർട്ടിൻ എയറോനോട്ടിക്സിനുവേണ്ടിയുള്ള ഗ്ലോബൽ സസ്റ്റെയിൻമെന്റിന്റെ എക്സിക്യൂട്ടീവ് വൈസ് പ്രസിഡന്റ്, കെല്ലി ആവിയേഷൻ സെന്ററിലെ പ്രസിഡന്റും ജനറൽ മാനേജർ, ലോഖീഡ് മാർട്ടിൻ ലോജിസ്റ്റിക്സ് സെർവീസെസിന്റെ പ്രസിഡന്റ് എന്നീ തസ്തികകളിൽ പ്രവർത്തിച്ചിട്ടുണ്ട്. 

2012 നവംബർ 9 ന് ലോഖീഡ് മാർട്ടിന്റെ ബോർഡ് ഓഫ് ഡയറക്ടർ ആയി തെരഞ്ഞെടുക്കപ്പെട്ടു. 2013 ജനുവരി മുതൽ ചീഫ് എക്സിക്യൂട്ടീവ് ഓഫീസർ ആകുകയും ചെയ്തു. 2010 മുതൽ സന്ധ്യാ നാഷണൽ ലാബോറട്ടറിയി ബോർഡ് ഡയറക്ടർ ആയും 2007മുതൽ ഡുപോൻടിൽ ബോർഡ് ഡയറക്ടർ ആയും സേവനമനുഷ്ടിച്ചു. 2013-ൽ മെർലിൻ ഹ്യൂസൻ ചീഫ് എക്സിക്യൂട്ടീവ് ഓഫീസർ ആയതുമുതൽ ലോഖീഡ് മാർട്ടിന്റെ മാർക്കറ്റ് ക്യാപിറ്റൽ ഇരട്ടിയായി. 

 


</doc>
<doc id="413511" url="https://ml.wikipedia.org/wiki?curid=413511" title="ഗിന്നി റോമെട്ടി">
ഗിന്നി റോമെട്ടി

വിർജിനിയ മേരി ഗിന്നി റോമെട്ടി അമേരിക്കൻ ബിസിനസ്സ് എക്സിക്യൂട്ടീവ് ആണ്. ഇന്റർനാഷണൽ ബിസിനസ് മെഷീൻസ് കോർപ്പറേഷനിലെ (ഐ.ബി.എം.) ഇപ്പോഴത്തെ ചെയർവുമണും പ്രസിഡന്റും സി.ഇ.ഒ യുമാണ്. കമ്പനിയുടെ ഹെഡ് ആകുന്ന ആദ്യവനിതയാണ് ഗിന്നി റോമെട്ടി.2012 ജനുവരിയിൽ പ്രസിഡന്റും, ചീഫ് എക്സിക്യൂട്ടീവ് ഓഫീസറും ആകുന്നതിനുമുമ്പ് ഇന്റർനാഷണൽ ബിസിനസ് മെഷീൻസ് കോർപ്പറേഷനിലെ (ഐ.ബി.എം.) സെയിൽസ്, മാർക്കെറ്റിംഗ്, മാസ്റ്റർ പ്ലാൻ എന്നീ വിഭാഗത്തിലെ ഗ്രൂപ്പ് എക്സിക്യൂട്ടീവും, സീനിയർ വൈസ് പ്രസിഡന്റും ആയിരുന്നു. 1981-ൽ ഗിന്നി ഐ.ബി.എം.ൽ പ്രവേശിക്കുമ്പോൾ സിസ്റ്റം എഞ്ചിനീയർ എന്ന തസ്തികയിലാണ് പ്രവർത്തിച്ചിരുന്നത്. 
ചീഫ് എക്സിക്യൂട്ടീവ് ഓഫീസർ എന്ന നിലയിൽ ഗിന്നിയുടെ നേട്ടങ്ങൾ കണക്കിലെടുത്ത് പ്രെസ്റ്റീജ് അവാർഡിനർഹയാവുകയും കൂടാതെ അവളെ ബ്ലൂംബെർഗ് ലോകത്തിലെ സ്വാധീനമുള്ള 50 വ്യക്തികളിൽ ഒരാളായി നാമനിർദ്ദേശം ചെയ്യുകയും ചെയ്തു. ഗിന്നിയുടെ 10 വർഷത്തെ സംഭാവനകൾ കണക്കിലെടുത്ത് ഫോർച്യൂൺ ബിസിനസിലെ ഏറ്റവും പവർഫുൾ ആയ 50 വനിതകളിൽ ഒരാളായിരുന്നു ഗിന്നി. 

1957 ജൂലൈ 29 ന് ചിക്കാഗോയിൽ ജനിച്ചു. അവളുടെ പിതാവ് അവരെ ഉപേക്ഷിച്ചു പോയതിൽ പിന്നെ അവളുടെ അമ്മ പലവിധത്തിലുള്ള ജോലികൾ ചെയ്ത് ഗിന്നിയെയും അവൾക്ക് താഴെയുള്ള നാല് കുട്ടികളെയും വളർത്തി. 1979 -ൽ നോർത്ത് വെസ്റ്റേൺ യൂണിവേഴ്സിറ്റിയിലെ "റോബർട്ട് ആർ. എംസികോർമിക് സ്ക്കൂൾ ഓഫ് എഞ്ചിനീയറിങ് ആൻഡ് അപ്ലൈഡ് സയൻസിൽ" നിന്ന് ബിരുദമെടുക്കുകയും കൂടാതെ അവൾ കമ്പ്യൂട്ടർ സയൻസിലും ഇലക്ട്രിക്കൽ ഇഞ്ചിനീയറിങിലും ബിരുദമെടുത്തു. ഗിന്നി റോമെട്ടി കപ്പ കപ്പ ഗമ്മ സൊറോറിറ്റിയിലെ അംഗവും കൂടാതെ അതിന്റെ പ്രസിഡന്റായും പ്രവർത്തിക്കുന്നു. 


</doc>
<doc id="413514" url="https://ml.wikipedia.org/wiki?curid=413514" title="മെഗ് വൈറ്റ്മാൻ">
മെഗ് വൈറ്റ്മാൻ

മാർഗരറ്റ് കഷിംഗ് മെഗ് വൈറ്റ്മാൻ അമേരിക്കൻ ബിസിനസ്സ് എക്സിക്യൂട്ടീവ് ആണ്. പൊളിറ്റിക്കൽ ആക്ടിവിസ്റ്റ്, ഫിലാൻത്രോപിസ്റ്റ് എന്നീ ഫീൽഡിലും പ്രശസ്തയാണിവർ. 2017 നവംബർ 20 മുതൽ ഹ്യൂലെറ്റ് പക്കാർഡ് എന്റർപ്രൈസസിന്റെ പ്രസിഡന്റും ചീഫ് എക്സിക്യൂട്ടീവ് ഓഫീസറും ആണ് മെഗ് വൈറ്റ്മാൻ. 2018 ഫെബ്രുവരി 1ന് അവർ ആ സ്ഥാനം ഒഴിയുകയും ചെയ്തു. 




</doc>
<doc id="413516" url="https://ml.wikipedia.org/wiki?curid=413516" title="അരുണ ബുദ്ധ റെഡ്ഡി">
അരുണ ബുദ്ധ റെഡ്ഡി

അന്താരാഷ്ട്ര മത്സരങ്ങളിൽ പങ്കെടുത്തിട്ടുള്ള ഒരു ഇന്ത്യൻ വനിതാ ജിംനാസ്റ്റിക്സ് താരമാണ് അരുണ ബുദ്ധ റെഡ്ഡി (ജനനം : 1995 ഡിസംബർ 25). 2018-ൽ മെൽബണിൽ നടന്ന ജിംനാസ്റ്റിക്സ് ലോകകപ്പിൽ ഇവർ വെങ്കല മെഡൽ നേടിയിരുന്നു. ജിംനാസ്റ്റിക്സ് ലോകകപ്പിൽ മെഡൽ നേടുന്ന ആദ്യത്തെ ഇന്ത്യൻ താരമാണ് അരുണ റെഡ്ഡി. 2013, 2014, 2017 എന്നീ വർഷങ്ങളിലെ ലോക ആർട്ടിസ്റ്റിക് ജിംനാസ്റ്റിക്സ് ചാമ്പ്യൻഷിപ്പുകളിലും പങ്കെടുത്തിട്ടുണ്ട്. വിവിധ ദേശീയ ചാമ്പ്യൻഷിപ്പുകളിൽ നിന്ന് മെഡലുകളും നേടിയിട്ടുണ്ട്.

1995-ലെ ക്രിസ്തുമസ് ദിനത്തിൽ ഹൈദ്രാബാദിലാണ് അരുണ റെഡ്ഡി ജനിച്ചത്. ചാർട്ടേഡ് അക്കൗണ്ടന്റായ ബി. നാരായണ റെഡ്ഡിയാണ് പിതാവ്. 2013-ൽ ബഷീർബാഗിലെ സെന്റ് മേരീസ് ജൂനിയർ കോളേജിൽ നിന്ന് ഇന്റർമീഡിയറ്റ് പഠനം പൂർത്തിയാക്കിയ അരുണ 2017-ൽ ഹൈദ്രാബാദിലെ സെന്റ് മേരീസ് കോളേജിൽ നിന്നു ബി.കോം ബിരുദം നേടി.

അരുണ റെഡ്ഡി തന്റെ അഞ്ചാം വയസ്സിൽ കരാട്ടെ പരിശീലനം ആരംഭിച്ചിരുന്നു. ഒരു ജിംനാസ്റ്റിക്സ് താരത്തിനുവേണ്ട മെയ്‌വഴക്കം മകൾക്കുണ്ടെന്നു മനസ്സിലാക്കിയ പിതാവ് നാരായണ റെഡ്ഡി അരുണയെ ജിംനാസ്റ്റിക്സ് പരിശീലിപ്പിക്കുവാൻ പറഞ്ഞയച്ചു. സ്വർണ്ണലതയുടെയും രവീന്ദറിന്റെയും ശിഷ്യത്വത്തിൽ ഹൈദ്രാബാദിലെ ലാൽ ബഹദൂർ ശാസ്ത്രി സ്റ്റേഡിയത്തിൽ വച്ച് അരുണ റെഡ്ഡി ജിംനാസ്റ്റിക്സ് പരിശീലനം ആരംഭിച്ചു. പിന്നീട് ബ്രിജ് കിഷോറിന്റെ ശിഷ്യയായിത്തീർന്ന അരുണ റെഡ്ഡി ദേശീയ ഗെയിംസിൽ പങ്കെടുക്കുകയും മെഡലുകൾ നേടുകയും ചെയ്തു. 

2005-ലാണ് അരുണ റെഡ്ഡി ആദ്യമായി ദേശീയ ചാമ്പ്യൻഷിപ്പിൽ മെഡൽ നേടുന്നത്. 2014-ലെ ഏഷ്യൻ ഗെയിംസിൽ ആറാം സ്ഥാനത്തെത്തിയിരുന്നു. 2013-ലെ ആന്റ്‌വെർപ്, 2014-ലെ നാന്നിംഗ്, 2017-ലെ മോൺട്രിയൽ എന്നീ ജിംനാസ്റ്റിക്സ് ചാമ്പ്യൻഷിപ്പുകളിൽ മത്സരിച്ചുവെങ്കിലും യോഗ്യതാ റൗണ്ടുകൾക്കപ്പുറം എത്തിച്ചേരുവാൻ കഴിഞ്ഞില്ല. 

2018-ൽ മെൽബണിൽ നടന്ന ജിംനാസ്റ്റിക്സ് ലോകകപ്പിൽ അരുണ റെഡ്ഡി വെങ്കലം നേടിയതോടെ ജിംനാസ്റ്റിക്സ് ലോകകപ്പിൽ വ്യക്തിഗത മെഡൽ നേടുന്ന ആദ്യത്തെ ഇന്ത്യൻ താരമായി. ഏറ്റവും അപകടം നിറഞ്ഞ വോൾട്ട് ഇനത്തിൽ 13.649 പോയിന്റ് നേടിക്കൊണ്ടാണ് അരുണയുടെ മെഡൽ നേട്ടം. ഈ മത്സരത്തിൽ സ്ലൊവേനിയയുടെ ജ്യാസ ക്യാസ്ലെഫ് സ്വർണ്ണവും (13.800) ഓസ്ട്രേലിയയുടെ എമിലി വൈറ്റ് ഹെഡ് വെള്ളിയും (13.699) നേടി. ഒളിമ്പിക്സിന് ദീപാ കർമാക്കർ യോഗ്യത നേടിയതാണ് അന്നുവരെ ഇന്ത്യൻ വനിതാ ജിംനാസ്റ്റിക്സ് ചരിത്രത്തിലെ ഏറ്റവും പ്രധാന നേട്ടമായി കണക്കാക്കിയിരുന്നത്. 2016-ലെ റിയോ ഒളിമ്പിക്സിൽ പങ്കെടുത്ത ദീപാ കർമാക്കർ ഫൈനലിലെത്തുകയും നാലാം സ്ഥാനം നേടുകയും ചെയ്തിരുന്നു. ഏഷ്യൻ ഗെയിംസിലും കോമൺവെൽത്ത് ഗെയിംസിലും ദീപ കർമാക്കർ മെഡൽ നേടിയിട്ടുണ്ടെങ്കിലും ജിംനാസ്റ്റിക്സ് ലോകകപ്പിൽ മെഡൽ നേടിയിരുന്നില്ല. ദീപാ കർമാക്കറെയാണ് താൻ മാതൃകയാക്കുന്നതെന്ന് അരുണ റെഡ്ഡി പറഞ്ഞിട്ടുണ്ട്.


</doc>
<doc id="413520" url="https://ml.wikipedia.org/wiki?curid=413520" title="ടിഫാനി ബ്രാർ">
ടിഫാനി ബ്രാർ

അന്ധവിദ്യാർഥികൾക്കായി തിരുവനന്തപുരം തലസ്ഥാനം കേന്ദ്രീകരിച്ച് പ്രവർത്തിക്കുന്ന ജൻമനാ കാഴ്ച നഷ്ടപ്പെട്ട വ്യക്തിയാണ് ടിഫാനി ബ്രാർ. 2012 ൽ ടിഫാനി ജ്യോതിർഗമയ എന്ന സ്ഥാപനം "തമശോ മാ ജ്യോതിർഗമയ" എന്ന ലക്ഷമായി ആരംഭിച്ചു. 2009ൽ തിരുവനന്തപുരത്ത് പ്രവർത്തിക്കുന്ന കാന്താരി എന്റർപ്രണേഴ്‌സ് എന്ന സ്ഥാപനത്തിന്റെ ഭാഗമാകുന്നതോടെയാണ് ടിഫാനിയുടെ ജീവിതത്തിൽ മാറ്റങ്ങൾ ഉണ്ടാകുന്നത്.

പഞ്ചാബികാരിയായ ടിഫാനി ജനിച്ചത്‌ ചെന്നൈയിൽ ആയിരുന്നു. അച്ഛൻ പട്ടാളത്തിലായതുകൊണ്ട് രാജ്യത്തിന്റെ വിവിധ ഭാഗങ്ങളിലായിരുന്നു പഠനം. കുട്ടികാലം ഇംഗ്ലണ്ട്‌, ഊട്ടി, കോയമ്പത്തൂർ, കോട്ടയം, തൃശ്ശൂർ, തിരുവനന്തപുരം തുടങ്ങിയ പട്ടണങ്ങളിലെ വിദ്യാലയങ്ങളിൽ ആയിരുന്നു.
ടിഫാനിക് 12 വയസുള്ളപ്പോൾ അമ്മയെ നഷ്ടപ്പെട്ടു. പിന്നീട് അവൾ കേരളത്തിൽ വന്ന് പഠനം ആരംഭിച്ചു. ഒരിക്കൽ ക്ലാസിൽ അദ്ധ്യാപിക പഠിപ്പിച്ചുകൊണ്ടിരിക്കെ ചോദിച്ച ചോദ്യത്തിന് ഉത്തരം പറയാൻ എഴുന്നേറ്റ ടിഫാനികി കാഴ്ചയില്ലാത്തതിനാൽ നിനക്ക് അതിനു കഴിയില്ലെന്ന് അദ്ധ്യാപിക പറയുകയായി. സ്‌കൂൾ പഠനകാലത്തെ ഈ സംഭവമാണ് ടിഫാനിയുടെ ജീവിതത്തിൽ വഴിത്തിരിവായത്

വഴുതക്കാട് വിമൻസ് കോളേജിൽ നിന്ന് ഇംഗ്ലീഷിൽ ബിരുദം പൂർത്തിയാക്കി. അച്ഛൻ പട്ടാളത്തിലായിരുന്നതിനാൽ ബാല്യം മുതൽ രാജ്യത്തിന്റെ പലഭാഗങ്ങളിലായാണ് ടിഫാനി വളർന്നത്. അതുകൊണ്ടുതന്നെ ടിഫാനി മലയാളം, ഹിന്ദി, തമിഴ്, നേപ്പാളി, ഇംഗ്ലീഷ് തുടങ്ങിയാ അഞ്ച് ഭാഷകൾ കൈകാര്യം ചെയ്യും സ്‌പെഷ്യൽ എജ്യൂക്കേഷനിൽ ബി.എഡ്. നേടിയ ടിഫാനി മാത്രമാണ് ജ്യോതിർഗമയ പരിശീലക.

കാഴ്ചയില്ലാത്തതിനാൽ ചെറുപ്പത്തിൽ പല ബുദ്ധിമുട്ടുകളും ടിഫാനിക്കുണ്ടായി. തന്നെപ്പോലെയുള്ളവർക്ക് അതുണ്ടാകരുത് എന്ന ലക്ഷ്യത്തോടെയാണ് ടിഫാനി 2012ൽ ഒരു മൊബൈൽ സ്കൂൾ ആരംഭിച്ചു. കാഴ്ചയില്ലാത്തതിനാൽ ചെറുപ്പത്തിൽ പല ബുദ്ധിമുട്ടുകളും ടിഫാനിക്കുണ്ടായിട്ടുണ്ട്.. തന്നെപ്പോലെയുള്ളവർക്ക് അതുണ്ടാകരുത് എന്ന ലക്ഷ്യത്തോടെയാണ് ടിഫാനി ജ്യോതിർഗമയ തുടങ്ങിയത്. കാഴ്ച വൈകല്യമുള്ളവർക്ക് ആത്മവിശ്വാസം നൽകി അവരെ സ്വയം പ്രാപ്തരാക്കുന്നതിനുള്ള പരിശീലനമാണ് ജ്യോതിർഗമയ നൽകുന്നത്. 
തുടക്കത്തിൽ വീടുകൾതോറും പോയി കാഴ്ചയില്ലാത്ത കുട്ടികൾക്കു പരിശീലനം എന്നതായിരുന്നു. ഒരാഴ്ചയിൽ രണ്ടോ മൂന്നോ കുട്ടികൾക്കു മാത്രമേ പരിശീലനം നൽകിയിരുന്നു. പിന്നീട് ഏഴു ദിവസം ഉള്ള ക്യാംപുകൾ സംഘടിപ്പിക്കാൻ തുടങ്ങി. ഇതിൽ പങ്കെടുക്കുന്ന കുട്ടികൾക്ക് വിവിധ തരത്തിലുള്ള പരിശീലനം നൽകും. തുടർന്ന് 2015ൽ തിരുവനന്തപുരത്ത് അമ്പലമുക്കിൽ വാടകകെട്ടിടത്തിൽ ജ്യോതിർഗമയ സ്കൂൾ തുടങ്ങി.
ഒരു കെട്ടിടത്തിന്റെ ഒന്നും രണ്ടും നിലകളിലാണ് ജ്യോതിർഗമയ ഇപ്പോൾ പ്രവർത്തിക്കുന്നത് . ഇതുമാറ്റി ഒരു പരിസ്ഥിതി സൗഹ‍ൃദ ക്യംപസ് തുടങ്ങണമെന്നാണ് ടിഫനിയുടെ മോഹം
ജ്യോതിർഗമയ (ज्योतिर्गमय) എന്നത് ഒരു സംസ്കൃത പദമാണ് വെളിച്ചത്തിലേക്ക് നയിക്കുന്നു എന്നാണ് ഇത് അർത്ഥമാക്കുന്നത്.
10 ത് മുതൽ 40 ത് വയസ്സുള്ളവരെ പങ്കെടുപ്പിക്കുകയും അവരുടെ ആവശ്യങ്ങളും, കഴിവുകളും മറ്റും കണ്ടറിഞ്ഞ് അവകി അനുസൃതമായി പരിശീലനം നൽകുന്നു.




</doc>
<doc id="413522" url="https://ml.wikipedia.org/wiki?curid=413522" title="അബിഗലി ജോൺസൺ">
അബിഗലി ജോൺസൺ

അബിഗലി പിയറിപോൻഡ് അബ്ബി ജോൺസൺ 2014 മുതൽ അമേരിക്കയിലെ ഒരു ഇൻവെസ്റ്റ്മെന്റ് സ്ഥാപനമായ ഫിഡിലിറ്റി ഇൻവെസ്റ്റ്മെന്റ്സിലെ (FMR) പ്രസിഡന്റും, ചീഫ് എക്സിക്യൂട്ടിവ് ഓഫീസറും ഫിഡിലിറ്റി ഇൻവെസ്റ്റ്മെന്റ്ന്റെ സഹോദരി സ്ഥാപനമായ ഫിഡിലിറ്റി ഇന്റർനാഷണലിന്റെ (FIL) ചെയർവുമണും ആണ്. ഫിഡിലിറ്റി സ്ഥാപിച്ചത് അബിഗലിയുടെ മുത്തച്ഛനായ എഡ്വേർഡ് സി. ജോൺസൺ II ആണ്. അവളുടെ പിതാവ് എഡ്വേർഡ് സി. 'നെഡ്' ജോൺസൺ III ഫിഡിലിറ്റി ഇൻവെസ്റ്റ്മെന്റ്സിലെ ചെയൻമാനായി തുടരുന്നു. 2013 മാർച്ചിൽ ജോൺസൺ കുടുംബം കമ്പനിയുടെ 49% സ്റ്റോക്ക് സ്വന്തമാക്കുകയുണ്ടായി. 



</doc>
<doc id="413524" url="https://ml.wikipedia.org/wiki?curid=413524" title="കേറ്റ് ബെക്കിൻസേൽ">
കേറ്റ് ബെക്കിൻസേൽ

കാത്രിൻ റോമറി ബെക്കിൻസേൽ എന്ന കേറ്റ് ബെക്കിൻസേൽ (ജനനം: 26 ജൂലൈ 1973) ഒരു ഇംഗ്ലീഷ് നടിയാണ്. ചെറിയ കുറച്ച് ടെലിവിഷൻ കഥാപാത്രങ്ങൾക്ക് ശേഷം, 1993 ൽ ഓക്സ്ഫോർഡ് യൂണിവേഴ്സിറ്റിയിൽ വിദ്യാർത്ഥിയായിരിക്കെ ബെക്കിൻസേൽ തന്റെ ആദ്യ ചിത്രമായ മച്ച് അഡോ എബൗട്ട് നത്തിംഗിൽ അഭിനയിച്ചു. 1990 കളുടെ അവസാനത്തോടെ അമേരിക്കയിൽ ചലച്ചിത്ര അവസരങ്ങൾ തേടാൻ ആരംഭിച്ചു. ദ ലാസ്റ്റ് ഡേയ്സ് ഓഫ് ഡിസ്കോ (1998), ബ്രോക്ക്ഡൗൺ പാലസ് (1999) എന്നീ ചെറിയ ബജറ്റ് ചിത്രങ്ങളിൽ അഭിനയിച്ചതിനുശേഷം യുദ്ധ ചിത്രം പേൾ ഹാർബർ റൊമാന്റിക് കോമഡി ചിത്രം സെറണ്ടിപ്പിറ്റി എന്നിവയിലും അഭിനയിച്ചു. തുടർന്ന് ദ ഏവിയേറ്റർ (2004), ക്ലിക്ക് (2006) എന്നീ ചിത്രങ്ങളിലും അഭിനയിച്ചു.

അണ്ടർവേൾഡ് ചലച്ചിത്രപരമ്പരയിൽ സെലിൻ ആയി അഭിനയിച്ചതു മുതൽ ബെക്കിൻസേൽ പ്രാഥമികമായും ആക്ഷൻ ചിത്രങ്ങളിലൂടെ ആണ് അറിയപ്പെടുന്നത്. വാൻ ഹെൽസിങ് (2004), വൈറ്റ്ഔട്ട് (2009), കോൺട്രാബാൻഡ് (2012), ടോട്ടൽ റീക്കോൾ (2012) ) തുടങ്ങിയ ചിത്രങ്ങൾ ഇതിന് ഉദാഹരണമാണ്. സ്നോ ഏഞ്ചൽസ് (2007), നംത് ബട്ട് ദി ട്രൂത്ത് (2008), എവരിബഡി ഈസ് ഫൈൻ (2009) തുടങ്ങിയ ചെറിയ ഡ്രാമ ചിത്രങ്ങളിലും അവർ പ്രത്യക്ഷപ്പെടുന്നുണ്ട്. 2016 ൽ വ്യാപകമായി പ്രശംസ നേടിയ ലൗ ആൻഡ് ഫ്രണ്ട്ഷിപ്പ് എന്ന ചിത്രത്തിൽ ബെക്കിൻസേൽ അഭിനയിച്ചു. 



</doc>
<doc id="413528" url="https://ml.wikipedia.org/wiki?curid=413528" title="നടാലിയ ഡയർ">
നടാലിയ ഡയർ

നടാലിയ ഡയർ (ജനനം ജനുവരി 13, 1997) ഒരു അമേരിക്കൻ അഭിനേത്രിയാണ്. സ്ട്രേഞ്ചർ തിങ്സ് എന്ന നെറ്റ്ഫ്ലിക്സ് സയൻസ് ഫിക്ഷൻ പരമ്പരയിൽ നാൻസി വീലർ എന്ന കഥാപാത്രത്തിലൂടെയാണ് ഡയർ പ്രധാനമായും അറിയപ്പെടുന്നത്.

2009 ൽ ഇറങ്ങിയ ഹന്ന മൊണ്ടാന: ദ മൂവിയിലെ ക്ലാരിസ്സ ഗ്രാൻഗർ ആണ് ഡയറിന്റെ ആദ്യ വേഷം. 2011 ൽ ദി ഗ്രീനിംഗ് ഓഫ് വിറ്റ്നി ബ്രൌൺ എന്ന ചിത്രത്തിൽ അഭിനയിച്ചു. പിന്നീട് ഡിയർ ഐ ഐ ബിലിവ് ഇൻ യൂണികോൺ എന്ന ഇൻഡി ചിത്രത്തിൽ അഭിനയിച്ചു. 2016 മുതൽ, നെറ്റ്ഫ്ലിക്സ് സയൻസ് ഫിക്ഷൻ പരമ്പര സ്ട്രേഞ്ചർ തിങ്സിൽ നാൻസി വീലർ എന്ന കഥാപാത്രത്തെ അവതരിപ്പിച്ചു വരുന്നു. 


</doc>
<doc id="413529" url="https://ml.wikipedia.org/wiki?curid=413529" title="സേഡി സിങ്ക്">
സേഡി സിങ്ക്

സേഡി സിങ്ക് (ജനനം ഏപ്രിൽ 16, 2002) ഒരു അമേരിക്കൻ അഭിനേത്രിയാണ്. സ്ട്രേഞ്ചർ തിങ്സ് എന്ന നെറ്റ്ഫ്ലിക്സ് സയൻസ് ഫിക്ഷൻ പരമ്പരയിൽ അവതരിപ്പിച്ച മാക്സ് എന്ന കഥാപാത്രത്തിലൂടെയാണ് സേഡി പ്രധാനമായും അറിയപ്പെടുന്നത്. ബ്ലൂ ബ്ലഡ്സ്, ദ അമേരിക്കൻസ് തുടങ്ങിയ മറ്റു ടെലിവിഷൻ പരമ്പരകളിലും അഭിനയിച്ചിട്ടുണ്ട്. 


</doc>
<doc id="413530" url="https://ml.wikipedia.org/wiki?curid=413530" title="ക്ലെയർ ഫോയ്">
ക്ലെയർ ഫോയ്

ക്ലെയർ എലിസബത്ത് ഫോയ് (ജനനം: 1984 ഏപ്രിൽ 16) ഒരു ഇംഗ്ലീഷ് നടിയാണ്. ലിവർപൂൾ ജോൺ മൂർസ് യൂണിവേഴ്സിറ്റിയിൽ നിന്ന് നാടകപഠനം പൂർത്തിയാക്കിയ അവർ തുടർന്ന് ഓക്സ്ഫോർഡ് സ്കൂൾ ഓഫ് ഡ്രാമയിൽ പരിശീലനം നേടി. സ്കൂൾ ഓഫ് ഡ്രാമയിൽ ആയിരിക്കെ വാട്ടർഷിപ്പ് ഡൗൺ ഉൾപ്പെടെ നാല് നാടകങ്ങളിൽ അഭിനയിച്ചു. 2008 ൽ ബീയിങ് ഹ്യൂമൻ എന്ന പരമ്പരയുടെ പൈലറ്റ് എപ്പിസോഡിൽ ആണ് സ്‌ക്രീനിൽ അരങ്ങേറ്റം നടത്തിയത്. റോയൽ നാഷണൽ തിയേറ്ററിലൂടെ പ്രൊഫഷണൽ നാടകരംഗത്ത് അരങ്ങേറ്റം ചെയ്തതിനുശേഷം ബിബിസി വൺ നിർമിച്ച ലിറ്റിൽ ഡോറിറ്റ് (2008) എന്ന പരമ്പരയിൽ അഭിനയിച്ചു. 2011 ൽ സീസൺ ഓഫ് ദി വിച്ച് എന്ന ആദ്യ ചലച്ചിത്രത്തിലും അഭിനയിച്ചു. 

ചാനൽ 4 പരമ്പര ദ പ്രോമിസ് (2011), എൻബിസി പരമ്പര ക്രോസ്സ്ബോൺസ് (2014) തുടങ്ങി നിരവധി ടെലിവിഷൻ പരമ്പരകളും മിനി ചിത്രങ്ങളിലും ക്ലെയർ ഫോയ് അഭിനയിച്ചു. 2015 ൽ ബിബിസി 2 നിർമിച്ച വൂൾഫ് ഹോൾ എന്ന ടെലിവിഷൻ പരമ്പര യിൽ ആൻ ബോളെൻ എന്ന നിർഭാഗ്യവതിയായ രാജ്ഞിയുടെ വേഷത്തിന് ഏകകണ്‌ഠമായ പ്രശംസ ലഭിച്ചു. അതിന് ഏറ്റവും മികച്ച നടിക്കുള്ള ബ്രിട്ടീഷ് അക്കാഡമി ടെലിവിഷൻ അവാർഡിനും മികച്ച സഹനടിക്കുള്ള ക്രിട്ടിക്സ് ചോയിസ് ടെലിവിഷൻ അവാർഡിനും നാമനിർദേശം ചെയ്യപ്പെട്ടു. 

ക്ലെയർ ഫോയ് 2016 മുതൽ 2017 വരെ ദ ക്രൗൺ എന്ന നെറ്റ്ഫ്ലിക്സ് പരമ്പരയിൽ ക്വീൻ എലിസബത്ത് II വിന്റെ ചെറുപ്പകാലം അവതരിപ്പിച്ചു. ഈ വേഷത്തിന് വ്യാപകമായി അംഗീകാരം ലഭിക്കുകയും മികച്ച നടിക്കുള്ള ഗോൾഡൻ ഗ്ലോബ് അവാർഡ്, രണ്ട് സ്ക്രീൻ ആക്ടേഴ്സ് ഗിൽഡ് അവാർഡ് എന്നിവ നേടുകയും, ബാഫ്റ്റ ടിവി അവാർഡ്, പ്രൈം ടൈം എമ്മി അവാർഡ് നാമനിർദേശം ലഭിക്കുകയും ചെയ്തു. 2018 ൽ, ഡാമിയൻ ചാസെല്ലിന്റെ ഫസ്റ്റ് മാൻ എന്ന ചിത്രത്തിൽ റയാൻ ഗോസ്ലിങിനൊപ്പം അഭിനയിക്കും.  


</doc>
<doc id="413537" url="https://ml.wikipedia.org/wiki?curid=413537" title="എഡിത്ത് കവെൽ">
എഡിത്ത് കവെൽ

എഡിത്ത് ലൂയിസ കവെൽ ഒരു ബ്രിട്ടീഷ് നേഴ്സ് ആയിരുന്നു. ഒന്നാം ലോകമഹായുദ്ധക്കാലത്ത് പക്ഷഭേദമില്ലാതെ രണ്ടുഭാഗത്തുമുള്ള മുറിവേറ്റ പടയാളികളുടെ ജീവൻ രക്ഷിക്കുവാൻ സഹായിക്കുകയുണ്ടായി. ഇതിൽ കേന്ദ്രീയശക്തികളെ എതിർക്കുന്ന വിഭാഗത്തിലെ 200 പടയാളികളും രക്ഷപെടുത്തിയവരുടെ കൂട്ടത്തിലുണ്ടായിരുന്നു. ഇക്കാരണത്താൽ രാജ്യദ്രോഹക്കുറ്റം ചുമത്തി എഡിത്ത് നെ അറസ്റ്റ് ചെയ്യപ്പെട്ടു. മിലിട്ടറി കോടതി അവൾക്ക് മരണശിക്ഷ വിധിച്ചു. അവളോട് ദയ കാണിക്കാൻ അന്താരാഷ്ട്രപരമായി സമ്മർദ്ദങ്ങൾ ഏറെ ഉണ്ടായിരുന്നിട്ടും ജർമ്മൻ ഫയറിങ് സ്ക്വാഡ് അവളെ വെടിവച്ചു കൊന്നു. 




 



</doc>
<doc id="413545" url="https://ml.wikipedia.org/wiki?curid=413545" title="ശോഭന റണാഡെ">
ശോഭന റണാഡെ

ശോഭന റണാഡെ പ്രശസ്ത ഇന്ത്യൻ സാമൂഹ്യപ്രവർത്തകയും ഗാന്ധിയൻ ചിന്താഗതിയുള്ളവരും ആണ്. അവരുടെ പ്രവർത്തനങ്ങൾ കൂടുതലും അഗതികളായ സ്ത്രീകൾക്കും കുട്ടികൾക്കും വേണ്ടിയുള്ളതായിരുന്നു. 2011-ൽ മികച്ച സാമൂഹിക സേവനത്തിന് ഭാരത സർക്കാർ പത്മഭൂഷൻ നല്കി അവരെ ആദരിക്കുകയുണ്ടായി. 2017-ൽ ശോഭന റണാഡെക്ക് ലൈഫ് അച്ചീവ്മെന്റ് അവാർഡും ലഭിച്ചു.




</doc>
<doc id="413547" url="https://ml.wikipedia.org/wiki?curid=413547" title="ചെമ്മീൻ മത്സ്യം">
ചെമ്മീൻ മത്സ്യം

അയോലിസ്കസ് സ്ട്രിഗാറ്റസ് എന്ന ശാസ്ത്രനാമമുള്ള മത്സ്യമാണ് ചെമ്മീൻ മത്സ്യം("Shrimp Fish"). ഇന്ത്യൻ മഹാസമുദ്രത്തിന്റേയും ശാന്തസമുദ്രത്തിന്റേയും തീരപ്രദേശങ്ങളിലാണ് ഈ മത്സ്യം സാധാരണകാണപ്പെടുന്നത്.ഇവയ്ക്ക് പതിനഞ്ച് മുതൽ 20 സെന്റിമീറ്റർ വരെ നീളമുണ്ട്.
ചെമ്മീൻ മത്സ്യത്തിന് പരന്ന് ഒതുങ്ങിയ ശരീരവും വക്കുകളുള്ള ഉദരപാളികളുമുണ്ട്.നീണ്ടുകൂർത്ത മുഖവും വശങ്ങളിൽ ഇരുണ്ട വരയുമുണ്ട്. വാലിനോടടുത്ത് മുള്ളുകളുള്ള ചിറകും കാണപ്പെടുന്നു.മുതുകു ചിറകുകളിലെങ്കിലും പൃഷ്ഠച്ചിറകുകളും വാൽച്ചിറകുകളും ഉപയോഗിച്ച് നീന്തുന്നു.കുത്തനെ സഞ്ചരിക്കാനും ഇവയ്ക്ക് കഴിയും.ചെറിയചെമ്മീൻ,ലാർവ എന്നിവയാണ് ഭക്ഷണം.


</doc>
<doc id="413549" url="https://ml.wikipedia.org/wiki?curid=413549" title="ഹിൽഡെ ഡൊമിൻ">
ഹിൽഡെ ഡൊമിൻ

ജർമ്മൻ കവിയത്രിയും എഴുത്തുകാരിയുമായിരുന്നു ഹിൽഡെ ഡൊമിൻ.(27 ജൂലൈ 1909 – 22 ഫെബ്: 2006) ഹിൽഡെ പാം എന്നായിരുന്നു അവരുടെ യഥാർത്ഥനാമം.


</doc>
<doc id="413550" url="https://ml.wikipedia.org/wiki?curid=413550" title="രമാബായി ഭീംറാവു അംബേദ്കർ">
രമാബായി ഭീംറാവു അംബേദ്കർ

രമാബായി ഭീംറാവു അംബേദ്കർ ഡോ. ഭീംറാവു റാംജി അംബേദ്കറുടെ ആദ്യ ഭാര്യയായിരുന്നു. രമാബായിയുടെ നിശ്ചയദാർഡ്യവും, ആത്മസമർപ്പണവും, ത്യാഗമനോഭാവവും അംബേദ്കറുടെ ഉയർച്ചയ്ക്ക് വളരെയധികം സഹായിച്ചിരുന്നു. നിരവധി ജീവചരിത്ര സിനിമകളിലും പുസ്തകങ്ങളിലും അവർ വിഷയമായി തീർന്നിട്ടുണ്ട്. ഭർത്താവിനുവേണ്ടി ജീവിതം ഉഴിഞ്ഞു വച്ച് ജീവിച്ച 
രമാബായിയെ ഇന്ത്യയിൽ ബഹുമാനിക്കപ്പെടുന്ന ഒരു വനിതയായി കണക്കാക്കുന്നു. 




</doc>
<doc id="413557" url="https://ml.wikipedia.org/wiki?curid=413557" title="രാജശ്രീ ബിർള">
രാജശ്രീ ബിർള

രാജശ്രീ ബിർള ഇന്ത്യൻ മനുഷ്യാവകാശപ്രവർത്തകയാണ്. രാജശ്രീ ഇന്ത്യയിലെ ഒരു വലിയ വ്യവസായ സാമ്രാജ്യത്തിനുടമയായ ബിർള കുടുംബത്തിലെ ആദിത്യ ബിർളയുടെ പത്നിയാണ്.1995-ൽ ആദിത്യ ബിർളയുടെ മരണശേഷം മുഴുവൻ സമയവും സംഭാവനയായി മനുഷ്യാവകാശപ്രവർത്തനങ്ങൾക്കു വേണ്ടി വിനിയോഗിക്കുകയും ഇതിനുവേണ്ടി കുടുംബത്തിൽനിന്ന് വലിയൊരു തുക നൽകുകയും ചെയ്തിരുന്നു. അവർ സമൂഹത്തിനു നൽകിയ സംഭാവനകൾ കണക്കിലെടുത്ത് ഇന്ത്യാഗവൺമെന്റ് അവർക്ക് 2011-ൽ പത്മഭൂഷൺ നല്കി ആദരിക്കുകയുണ്ടായി.




</doc>
<doc id="413559" url="https://ml.wikipedia.org/wiki?curid=413559" title="പർബതി ഗിരി">
പർബതി ഗിരി

പർബതി ഗിരി പടിഞ്ഞാറൻ ഒഡിഷയിലെ മദർ തെരേസ എന്നാണറിയപ്പെടുന്നത്. ഇന്ത്യയിലെ ഒഡിഷയിൽനിന്നുള്ള വനിതാ സ്വാതന്ത്രസമരസേനാനിയുമായിരുന്നു. ഇന്ത്യൻ സ്വാതന്ത്രസമരയുദ്ധത്തിൽ ഒഡിഷയിൽ നിന്നുള്ള വനിതാ സ്വതന്ത്രസമരസേനാനികൾ മുഖ്യമായ പങ്കുവഹിച്ചിട്ടുണ്ട്. പൈക്കമൽ ഗ്രാമത്തിൽ ഒരു അനാഥാശ്രമം ആരംഭിക്കുകയും ജീവിതത്തിന്റെ ശിഷ്ടകാലം അനാഥകളുടെ ഉന്നമനത്തിനുവേണ്ടി പ്രവർത്തിച്ചിരുന്നു.

കോൺഗ്രസിനു വേണ്ടി പ്രചാരണം നടത്തുന്നതിനിടയിൽ ഗ്രാമത്തിൽ നിന്ന് ഗ്രാമത്തിലേക്ക് യാത്ര ചെയ്യുകയും മൂന്നാം ക്ലാസ്സിൽ നിന്ന് പുറത്താകുകയുംചെയ്തു. 1938- ൽ, 12 വയസുള്ളപ്പോൾ, മുതിർന്ന കോൺഗ്രസ് നേതാക്കളുടെ സമലൈപദർ യോഗത്തിൽ കോൺഗ്രസ് നേതാക്കളോടൊപ്പം പ്രവർത്തിക്കാൻ അനുവദിക്കാൻ പിതാവിനെ ബോധ്യപ്പെടുത്താൻ ശ്രമിച്ചു. ഒരു യുവതിയായിരുന്ന അവർ ബാരി ആശ്രമത്തിലേക്ക് പോയി. ആശ്രമത്തിൽ നിന്ന് കരകൗശലങ്ങൾ, അഹിംസയുടെയും സ്വയം റിലയസിന്റെ തത്ത്വചിന്തയുടേയും ഉൾപ്പെടെ പല കാര്യങ്ങളും പാർബതി പഠിച്ചു.

പാർബതിയുടെ അമ്മാവൻ രാമചന്ദ്രഗിരി കോൺഗ്രസ് നേതാവായിരുന്നു. ദേശീയസ്നേഹികൾ ഒത്തൊരുമിച്ചിരുന്ന ഒരു പ്രധാന സ്ഥലമായിരുന്നു സമലൈപദർ. സ്വാതന്ത്ര്യസമര സേനാനായകനായിരുന്ന അവരുടെ അമ്മാവനോടൊപ്പം നടത്തിയ മീറ്റിംഗുകളിൽ ശ്രദ്ധിക്കുകയും കേൾക്കുകയും ചെയ്യുമായിരുന്നു. 1940- ൽ പാർബതി ബാർഗ, സംബാൽപുർ, പാടംപൂർ, പാനിമാരാ, ഗേൻസ് എന്നിവിടങ്ങളിലേക്ക് കോൺഗ്രസിനോടൊപ്പം യാത്ര ചെയ്യാൻ തുടങ്ങി. ഖാദി എങ്ങനെ നെയ്യും എന്ന് ഗ്രാമീണരെ പഠിപ്പിക്കുകയും ചെയ്തു. 1942 മുതൽ ക്വിറ്റ് ഇന്ത്യ മൂവ്മെന്റിന് വേണ്ടി അവർ പല തവണ അറസ്റ്റു ചെയ്യപ്പെട്ടു. പക്ഷേ, അവർ പ്രായപൂർത്തിയാകാത്തതിനാൽ അവരെ പോലീസ് മോചിപ്പിച്ചു.ബർഗറിലുള്ള എസ്.ഡി.ഒ ഓഫീസിലെത്തിയ അവർ ഒടുവിൽ അറസ്റ്റിലാകുകയായിരുന്നു. സംബാൽപുരി ജയിലിൽ രണ്ടു വർഷത്തെ കഠിനതടവിന് ശിക്ഷിക്കപ്പെട്ടു. ബാർഗർ കോടതിയിൽ, ബ്രിട്ടീഷുകാരെ ധിക്കരിച്ചുകൊണ്ട് കോടതിയെ ബഹിഷ്കരിക്കാൻ വക്കീലിനെ പ്രേരിപ്പിക്കുന്നതിന് ഒരു പ്രക്ഷോഭം നടത്തുകയുമുണ്ടായി.

സ്വാതന്ത്ര്യത്തിന് ശേഷം 1950 -ൽ അലഹബാദിലെ പ്രയാഗ് മഹിളാ വിദ്യാപീഠിൽ പഠിച്ചു. നാലു വർഷത്തിനു ശേഷം അവർ ദുരിതാശ്വാസ പ്രവർത്തനത്തിനായി രാമ ദേവിയിൽ ചേർന്നു. 1955 -ൽ സംബാൽപുർ ജില്ലയിലെ ജനങ്ങളുടെ ആരോഗ്യവും ശുചിത്വവും മെച്ചപ്പെടുത്തുന്നതിന് അമേരിക്കൻ പദ്ധതിയിൽ ചേർന്നു. സ്ത്രീക്കും അനാഥർക്കും വേണ്ടി "നസ്റിംസിംഹനാഥിലെ കസ്തൂർബാ ഗാന്ധി മാതൃനികേതൻ" എന്ന ഒരു ആശ്രമം ആരംഭിച്ചു. പാവപ്പെട്ടവർക്കായി മറ്റൊരു വീട് ആയ "ഡോ.സാന്ദ്ര ബാൽ നികേതനിലെ ബിരിസിംഗു ഖർ" സംബാൽപൂർ ജില്ലയിലെ ജുജൂമൂര ബ്ലോക്കിനു കീഴിൽ ആരംഭിച്ചു. ജയിൽ മെച്ചപ്പെടുത്തലും കുഷ്ഠരോഗ നിർമാർജനവും അവരുടെ പ്രവർത്തനങ്ങളിലുൾപ്പെട്ടിരുന്നു. 1984 -ൽ ഭാരതസർക്കാരിന്റെ സാമൂഹ്യ ക്ഷേമവകുപ്പ് അവാർഡും സമ്മാനവും നൽകിരുന്നു.

സംബാൽപൂർ യൂണിവേഴ്സിറ്റിയുടെ ഓണററി ഡോക്ടറേറ്റ് - ഒറീസ ഗവർണ്ണർ, ശ്രീ സി. രംഗരാജൻ 1998 -ൽ നല്കിയിരുന്നു. 2016 ഡിസംബറിൽ പാർബതിഗിരിയുടെ പേരിലാണ് മെഗാ ലിഫ്റ്റ് ഇറിഗേഷൻ സ്കീം നടപ്പിലാക്കിയത്.


</doc>
<doc id="413563" url="https://ml.wikipedia.org/wiki?curid=413563" title="ഗിരിബാല മൊഹന്തി">
ഗിരിബാല മൊഹന്തി

ഗിരിബാല മൊഹന്തി ഇന്ത്യൻ വൈമാനികയായിരുന്നു. ഒഡിഷയിൽ നിന്നുള്ള ആദ്യത്തെ വൈമാനികയായിരുന്നു ഗിരിബാല. സ്വകാര്യവിമാനം പറത്താൻ ആദ്യമായി ലൈസൻസ് നേടുന്ന വനിതയാണിവർ. വാഷിങ്ടൺ, ഡി.സി.യിലെ ഇന്റർനാഷണൽ പൈലറ്റ് അസോസിയേഷൻ ആയ നെയന്റിനെയൺ ഇൻക്. സംഘടിപ്പിച്ച 1967 കൺവെൻഷനിലേയ്ക്ക് ചേരാൻ ഓരോ വൈമാനികരെയും ഗിരിബാല ക്ഷണിക്കുകയുണ്ടായി. അവൾ അവിടെ ചേർന്നതിനുശേഷം യുണൈറ്റഡ് സ്റ്റേറ്റ്സിന്റെ മറ്റു വനിതാ വൈമാനികരോടൊപ്പം ഒരു ഫ്ലൈ ടൂറിന് വഴികാട്ടിയായിരുന്നു.


</doc>
<doc id="413565" url="https://ml.wikipedia.org/wiki?curid=413565" title="തുളസി മുണ്ട">
തുളസി മുണ്ട

തുളസി മുണ്ട ഇന്ത്യയിലെ ഒഡിഷയിലുള്ള സാമൂഹ്യപ്രവർത്തകയാണ്. 2001-ൽ ഇന്ത്യാഗവൺമെന്റ് ഇവരുടെ സാമൂഹികസേവനം കണക്കിലെടുത്ത് പത്മശ്രീ നൽകി ആദരിക്കുകയുണ്ടായി. അക്ഷരാഭ്യാസമില്ലാതിരുന്ന ഗോത്രവർഗ്ഗക്കാരുടെ സാക്ഷരതയ്ക്കുവേണ്ടിയുള്ള പരിശ്രമം തുളസി ചെയ്ത നിരവധി സാമൂഹിക പ്രവർത്തനങ്ങളിലൊന്നാണ്. ഒഡിഷയിലെ ഖനനസ്ഥലത്ത് ജോലിചെയ്തിരുന്ന നൂറുകണക്കിന് ഗോത്രവർഗ്ഗത്തിലുള്ള കുട്ടികളെ അവിടെനിന്ന് മോചിപ്പിച്ച് വിദ്യാഭ്യാസത്തിനായി സ്ക്കൂളിലയച്ചു. 2011-ൽ സാമൂഹികസേവനത്തിന് മുണ്ടയ്ക്ക് ജീവിച്ചിരിക്കുന്ന വിശിഷ്ടവ്യക്തികൾക്കുള്ള അവാർഡും ലഭിക്കുകയുണ്ടായി. 



</doc>
<doc id="413567" url="https://ml.wikipedia.org/wiki?curid=413567" title="വിദ്യ ദെഹേജിയ">
വിദ്യ ദെഹേജിയ

വിദ്യ ദെഹേജിയ കൊളംബിയ യൂണിവേഴ്സിറ്റിയിലെ ഇന്ത്യ ആൻഡ് സൗത്ത് ഏഷ്യൻ ആർട്ട് വിഭാഗത്തിലെ ബാർബറ സ്റ്റോളർ മില്ലെർ പ്രൊഫസർ ആയിരുന്നു. ഇന്ത്യാഗവൺമെന്റ് ഇവർക്ക് പത്മഭൂഷൺ നൽകി ആദരിക്കുകയുണ്ടായി. ഗോവ യൂണിവേഴ്സിറ്റിയിലെ റിസേർച്ച് പ്രൊഫസറായ മാരിയോ മിറാൻഡയെ സന്ദർശിക്കാൻ നിയമിക്കപ്പെടുകയും ചെയ്തു. 

വിദ്യ ദെഹേജിയ ഇംഗ്ലണ്ടിലെ കേംബ്രിഡ്ജ് യൂണിവേഴ്സിറ്റിയിൽ നിന്നാണ് ഉന്നത വിദ്യാഭ്യാസം നേടിയത്. 


</doc>
<doc id="413570" url="https://ml.wikipedia.org/wiki?curid=413570" title="നെപ്പോളിയൻ (നടൻ)">
നെപ്പോളിയൻ (നടൻ)

ദക്ഷിനേന്ത്യയിലെ ചലച്ചിത്ര അഭിനേതാവും രാഷ്ട്രീയപ്രവർത്തകനും മൻമോഹൻ സിന്ദ് മന്ത്രിസഭയിലെ കേന്ദ്രമന്ത്രിസഭയിലെ അംഗവുമാണ് നെപ്പോളിയൻ ദുരൈസ്വാമി എന്ന നെപ്പോളിയൻ.


</doc>
<doc id="413571" url="https://ml.wikipedia.org/wiki?curid=413571" title="സരോജ വൈദ്യനാഥൻ">
സരോജ വൈദ്യനാഥൻ

സരോജ വൈദ്യനാഥൻ കോറിയോഗ്രാഫറും, ഗുരുവും, ഭരതനാട്യത്തിന്റെ ഉപജ്ഞാതാക്കളിലൊരാളുമാണ്. ഇന്ത്യാഗവൺമെന്റ് ഇവർക്ക് 2002 -ൽ പത്മശ്രീയും, 2013 -ൽ പത്മഭൂഷണും നൽകി ആദരിക്കുകയുണ്ടായി. 

1937-ൽ കർണ്ണാടകയിലെ ബെല്ലറിയിലാണ് ജനിച്ചത്. ചെന്നൈയിലെ സരസ്വതി ഗാന നിലയത്തിൽ നിന്നാണ് ഭരതനാട്യം അഭ്യസിച്ചത്. പിന്നീട് തഞ്ചാവൂരിലെ കാട്ടുമാന്നാർ മുതുകുമാരൻപിള്ളൈ ഗുരുവിൽ നിന്ന് ഭരതനാട്യം അഭ്യസിക്കുകയും ചെയ്തു. മദ്രാസ് സർവ്വകലാശാലയിൽ നിന്ന് പ്രൊഫസർ പി.സാമ്പമൂർത്തിയുടെ കീഴിൽ കർണ്ണാടക മ്യൂസിക്കിൽ പ്രാവീണ്യം നേടി. ഛത്തീസ്‌ഗഢിലെ ഖെയിരഗർ സ്ഥലത്ത് സ്ഥിതിചെയ്യുന്ന ഇന്ദിര കലാവിശ്വവിദ്യാലയത്തിൽ നിന്ന് നൃത്തത്തിൽ ഡോക്ടറേറ്റ് നേടുകയും ചെയ്തു. 


</doc>
<doc id="413575" url="https://ml.wikipedia.org/wiki?curid=413575" title="സൂസി സൊറാബ്ജി">
സൂസി സൊറാബ്ജി

സൂസി സൊറാബ്ജി (1868 – മാർച്ച് 15, 1931) ഇന്ത്യൻ അദ്ധ്യാപികയും മിഷണറി പ്രവർത്തകയും ആയിരുന്നു. 

മഹാരാഷ്ട്രയിലെ ഷോലാപൂർ എന്ന സ്ഥലത്ത് ആണ് സൂസി സൊറാബ്ജി ജനിച്ചത്. ഒരു പഴ്സി ക്രിസ്ത്യൻ മിഷണറിയായ റെവെറന്റ് സൊറാബ്ജി കർസെഡ്ജി, ഫ്രാൻസിന ഫോർഡ് എന്നിവരുടെ ഏഴുമക്കളിലൊരാളായ സൂസിയെ ബ്രിട്ടീഷ് ദമ്പതികൾ ദത്തെടുത്തു വളർത്തുകയുണ്ടായി. അവളുടെ അമ്മ പൂനയിൽ ധാരാളം ഗേൾസ് ഹൈസ്ക്കൂളുകൾ സ്ഥാപിച്ചു. ബോംബെ സർവ്വകലാശാലയിൽ നിന്ന് സൊറാബ്ജി ഉന്നത വിദ്യാഭ്യാസം നേടി. 


</doc>
<doc id="413577" url="https://ml.wikipedia.org/wiki?curid=413577" title="1971: ബിയോണ്ട് ബോർഡേഴ്സ്">
1971: ബിയോണ്ട് ബോർഡേഴ്സ്

മേജർ രവി തിരക്കഥയെഴുതി സംവിധാനം ചെയ്ത് 2017-ൽ പുറത്തിറങ്ങിയ ഒരു മലയാള ചലച്ചിത്രമാണ് 1971: ബിയോണ്ട് ബോർഡേഴ്സ്. 'മേജർ മഹാദേവൻ' എന്ന കഥാപാത്രമുള്ള ചലച്ചിത്രശ്രേണിയിലെ നാലാമത്തെ ചിത്രമാണിത്. ഈ ചിത്രത്തിൽ മോഹൻലാൽ മേജർ മഹാദേവനായും കേണൽ സഹദേവനായും അഭിനയിച്ചിരിക്കുന്നു. 

1971-ലെ ഇന്തോ-പാക് യുദ്ധത്തെ ആസ്പദമാക്കി നിർമ്മിച്ചിരിക്കുന്ന ഈ ചിത്രം രണ്ടു വ്യത്യസ്ത കാലഘട്ടങ്ങളിലെ കഥയാണ് പറയുന്നത്. 1971-ലെ യുദ്ധത്തിലെ സംഭാവനകൾക്കു പരംവീർ ചക്ര ലഭിച്ച ഹോഷിയാർ സിങ്, അരുൺ ഖേതർപാൽ എന്നീ സൈനികരുടെ മാതൃകയിൽ സൃഷ്ടിച്ച കഥാപാത്രങ്ങളെയാണ് മോഹൻലാലും സിരീഷും അവതരിപ്പിക്കുന്നത്. മലയാളത്തോടൊപ്പം തെലുങ്കിൽ "യുദ്ധഭൂമി" എന്ന പേരിലും ചിത്രം പുറത്തിറങ്ങി.

മേജർ രവിയുടെ തിരക്കഥയ്ക്കു ഷിജു നമ്പ്യാത്ത് സംഭാഷണം ഒരുക്കിയിരിക്കുന്നു. സുജിത്ത് വാസുദേവ് ആണ് ചിത്രത്തിന്റെ ഛായാഗ്രഹണം നിർവ്വഹിച്ചിരിക്കുന്നത്. ഗോപി സുന്ദർ സംഗീതം നൽകിയിരിക്കുന്ന ചിത്രത്തിലെ ഗാനങ്ങൾ നജീം അർഷാദ്, സിദ്ധാർത്ഥ് വിപിൻ, രാഹുൽ സുബ്രഹ്മണ്യൻ എന്നിവർ ആലപിച്ചിരിക്കുന്നു. 2016 ഒക്ടോബർ 31-ന് രാജസ്ഥാനിലെ സൂറത്ത്ഗഢിൽ ആരംഭിച്ച സിനിമയുടെ ചിത്രീകരണം 2017 ഫെബ്രുവരി 5-ന് ജോർജ്ജിയയിലാണ് പൂർത്തിയായത്. 2017 ഏപ്രിൽ 7-ന് ചിത്രം പ്രദർശനത്തിനെത്തി.


നജീം അർഷാദ്, സിദ്ധാർത്ഥ് വിപിൻ, രാഹുൽ സുബ്രഹ്മണ്യൻ എന്നിവർ പാടിയ നാല് ഗാനങ്ങളൾ ചിത്രത്തിലുണ്ട്. ഗോപി സുന്ദർ ആണ് സംഗീതസംവിധാനം നിർവ്വഹിച്ചിരിക്കുന്നത്. കൊൽക്കത്ത സ്വദേശിയായ കമാൽ കാർത്തിക് രചിച്ച ഹിന്ദി ദേശഭക്തിഗാനം ചിത്രത്തിന്റെ അവസാനഭാഗത്ത് ഉൾപ്പെടുത്തിയിട്ടുണ്ട്. ഈ ഗാനത്തിനു സംഗീതം നൽകിയതോടെ നജീം അർഷാദ് ഒരു സ്വതന്ത്ര സംഗീതസംവിധായകനായി.

2017 ഏപ്രിൽ 7-ന് ചിത്രം പ്രദർശനത്തിനെത്തി. തെലുങ്കിലേക്കും തമിഴിലേക്കും മൊഴിമാറ്റം ചെയ്ത പതിപ്പുകളും പുറത്തിറങ്ങുന്നുണ്ട്. 



</doc>
<doc id="413585" url="https://ml.wikipedia.org/wiki?curid=413585" title="ഇന്ത്യയിലെ ബ്രിട്ടീഷ് വൈസ്രോയി -ഗവർണ്ണർ ജനറൽമാർ">
ഇന്ത്യയിലെ ബ്രിട്ടീഷ് വൈസ്രോയി -ഗവർണ്ണർ ജനറൽമാർ

 1773 ലെ റെഗുലേറ്റിങ് ആക്ട് പ്രകാരമാണ് വില്യം ഫോർട്ട് പ്രസിഡന്സിക്ക് കീഴിലെ ഗവർണ്ണർ ജനറൽ അഥവാ ബംഗാളിലെ ഗവർണ്ണർ ജനറൽ എന്ന സ്ഥാനം ഈസ്റ്റ് ഇൻഡ്യാ കമ്പനി ഡയറക്ടർ ബോർഡ് ആരംഭിച്ചത്. ഗവർണ്ണർ ജനറൽമാരെ സഹായിക്കുന്നതിനായി നാലു പേരടങ്ങുന്ന കൌൺസിലും നിയമിക്കാൻ ഡയറക്ടർ ഓഫ് കോർട്ട് തീരുമാനമെടുത്തു. 1833 ലെ സെയ്ന്റ് ഹെലേന ആക്ട് എന്നറിയപ്പെടുന്ന ഗവൺ മെന്റ് ഓഫ് ഇന്ത്യ ആക്ട് സ്ഥാനത്തെ ഗവർണ്ണർ ജനറൽ ഓഫ് ഇന്ത്യ എന്ന് പുനർ നാമകരണം ചെയ്തു. 1857 ലെ ഒന്നാം സ്വാതന്ത്രസമരത്തെ തുടർന്ന് കമ്പനിയുടെ ഭരണം അവസാനിക്കുകയും ബ്രിട്ടീഷിന്ത്യ രാജ്ഞിയുടെ നേരിട്ടുള്ള അധികാരത്തിന് കീഴിൽ വരുകയും ചെയ്തു. ലണ്ടൻ ആസ്ഥാനമായി പതിനഞ്ച് പേരടങ്ങിയ പുതിയ കൌൺസിലിൻറെ നിർദേശപ്രകാരം 1858 ലെ ഗവൺമെൻറ് ഓഫ് ഇന്ത്യാ ആക്ട് പുതിയ സെക്രട്ടറി ഓഫീസ് സ്ഥാപിച്ചു. ഈ കൌൺസിൽ 1935 ലെ ഗവൺമെൻറ് ഓഫ് ഇന്ത്യാ ആക്ട് പ്രകാരം പിന്നീട് റദ്ദാക്കി. 1858 ലെ ആക്ഠ് പ്രകാരം പഴയ ഗവർണർ ജനറൽ പദവിയെ വൈസ്രോയി എന്ന പദവിയാക്കി മാറ്റി. പാർലമെൻറ് നിയന്ത്രണത്തിലല്ലാത്ത ഭരണഘടനാ പദവിയില്ലാത്ത സ്ഥാനമാണ് വൈസ്രോയി.

Following the adoption of the Government of India Act of 1858, the Governor-General as representing the Crown became known as the Viceroy. The designation 'Viceroy', although it was most frequently used in ordinary parlance, had no statutory authority, and was never employed by Parliament. Although the Proclamation of 1858 announcing the assumption of the government of India by the Crown referred to Lord Canning as "first Viceroy and Governor-General", none of the Warrants appointing his successors referred to them as 'Viceroys', and the title, which was frequently used in Warrants dealing with precedence and in public notifications, was basically one of ceremony used in connection with the state and social functions of the Sovereign's representative. The Governor-General continued to be the sole representative of the Crown, and the Government of India continued to be vested in the Governor-General-in-Council.


</doc>
<doc id="413587" url="https://ml.wikipedia.org/wiki?curid=413587" title="കൃഷ്ണകുമാരി കോൾഹി">
കൃഷ്ണകുമാരി കോൾഹി

പാക്കിസ്താനിലെ ആദ്യ ഹിന്ദു-ദളിത് സെനറ്റർ ആയി തെരഞ്ഞെടുക്കപ്പെട്ട വനിതയാണ് കൃഷ്ണകുമാരി കോൾഹി (Krishna Kumari Kolhi). സിന്ധ് പ്രൊവിൻസിലെ സ്ത്രീസംവരണസീറ്റിൽ നിന്നാണ് അവർ ജനവിധി തേടിയത്. ന്യൂനപക്ഷങ്ങളുടെയും സ്ത്രീകളുടെയും അവകാശങ്ങളിൽ പാക്കിസ്ഥാനെ സംബന്ധിച്ചിടത്തോളം ഇതൊരു വലിയ നാഴികക്കല്ലായി കരുതപ്പെടുന്നു. 1979-ൽ ജനിച്ച കോൾഹി ഒരു മുതലാളിയുടെ സ്വകാര്യ ജയിലിൽ ചെറുപ്പത്തിൽ മൂന്നു വർഷത്തോളം തടവിൽ കഴിയുകയുണ്ടായി. 16 വയസ്സുള്ളപ്പോൾ 9-ആം ക്ലാസ്സിൽ പഠിക്കുമ്പോൾ വിവാഹിതയായെങ്കിലും പഠനം തുടർന്ന അവർ സിന്ധ് സർവ്വകലാശാലയിൽ നിന്നും സോഷ്യോളജിയിൽ മാസ്റ്റർ ബിരുദം കരസ്ഥമാക്കുകയുണ്ടായി.


</doc>
<doc id="413590" url="https://ml.wikipedia.org/wiki?curid=413590" title="മലർന്നുനീന്തും മത്സ്യം">
മലർന്നുനീന്തും മത്സ്യം

വയർ മുകളിലായും മുതുകുചിറകുകൾ താഴെയായും നീന്തുന്ന മത്സ്യമാണിത്.സൈനോഡോൺടിസ് നൈഗ്രിവെൻട്രിസ് ("Synodontis nigriventris")എന്നാണ് ശാസ്ത്രനാമം.കോംഗോ താഴ്വരയിലും അനുബന്ധപ്രദേശങ്ങളിലുമാണ് ഇത് പ്രധാനമായും കാണപ്പെടുന്നത്..ഈ മത്സ്യത്തിനു 5 മുതൽ 10 സെ.മീറ്റർ വരെ നീളമുണ്ട്. ഇവ ജലസസ്യങ്ങൾക്കിടയിൽ പലപ്പോഴും ചത്തുമലർന്നതുപോലെ കിടക്കും. വയർ ഭാഗത്തിനു പുറം ഭാഗത്തേക്കാൾ ഇരുണ്ട നിറമാണ്.പായൽ,ഒച്ച്,കക്ക,ലാർവ ഇവയൊക്കെയാണ് ഭക്ഷണം.ചില സമയങ്ങളിൽ നേരെയും നീന്താറുണ്ട്.കൂട്ടമായാണ് സഞ്ചരിക്കുക.


</doc>
<doc id="413591" url="https://ml.wikipedia.org/wiki?curid=413591" title="കുള്ളൻ കുടമരം">
കുള്ളൻ കുടമരം

തായ്‌വാനിലേയും ചൈനീസ് പ്രവിശ്യയായ ഹൈനാനിലേയും സ്വദേശിയായ ഒരു സപുഷ്പി സസ്യമാണ് കുള്ളൻ കുടമരം (dwarf umbrella tree).
ശാസ്ത്രനാമം:Schefflera arboricola. കുടമരത്തിന്റെ (Schefflera actino phplla) ഒരു ചെറിയ പതിപ്പായി കാണപ്പെടുന്നതിനാലാണ് ഈ പേര് ലഭിച്ചത്. പത്ത് മീറ്റർ ഉയരത്തിൽ വരെ വളരുന്ന ഒരു എവർഗ്രീൻ കുറ്റിച്ചെടിയാണ്ഇത്.

കുള്ളൻ കുടമരം ഏത് കാലാവസ്ഥയിലും വളരുന്നു. എന്നാൽ, കഠിനമായ മഞ്ഞ് വീഴ്ചയുള്ള ഇടങ്ങളിൽ വളർച്ച മുരടിക്കുന്നു. ഇലകളുടെ നിറം ഘടന എന്നിവയിൽ വൈവിധ്യം പുലർത്തുന്ന നിരവധി ഇനങ്ങൾ കാണപ്പെടുന്നു. ബോൺസായ് ആയി വളർത്തുന്നതിന് ഈ സസ്യം വളരെ അനുയോജ്യമാണ്.

മൃഗങ്ങൾക്ക് ഹാനികരമായ വിഷാംശം അടങ്ങിയതാണ് ഈ സസ്യം. കാൽസ്യം ഓക്സലേറ്റ് പരലുകളാണ് വിഷാംശമുണ്ടാക്കുന്ന ഘടകം. സസ്യ ഭാഗം ആഹരിക്കുന്ന ജന്തുക്കളുടെ കലകളെ ഈ കാൽസ്യം ഓക്സലേറ്റ് ക്രിസ്റ്റലുകൾ നശിപ്പിക്കുന്നു. കരളിന്റേയും വൃക്കകളുടേയും പ്രവർത്തനത്തെ തടസ്സപ്പെടുത്തുന്നു. അതിനാൽ, വളർത്തുമൃഗങ്ങളേയും കുട്ടികളേയും ഈ സസ്യത്തിൽ നിന്നും അകറ്റി നിർത്തേണ്ടതാണ്.



</doc>
<doc id="413595" url="https://ml.wikipedia.org/wiki?curid=413595" title="ജനിതക വിളകൾ(യൂറോപ്യൻ യൂണിയൻ)">
ജനിതക വിളകൾ(യൂറോപ്യൻ യൂണിയൻ)

യൂറോപ്യൻ യൂണിയന്റെ കീഴിലുള്ള രാജ്യങ്ങളിൽ കൃഷിചെയ്യാൻ അനുമതിയുള്ള ജനിതകവിളകൾ താഴെക്കൊടുക്കുന്നു.

1.ഉരുളക്കിഴങ്ങ്-അമൈലോജിൻ (കമ്പനി)
ലക്ഷ്യം- ഉയർന്ന തോതിലുള്ള അന്നജം

2.കനോല-ബെയർ,(കമ്പനി)-
ലക്ഷ്യം :കളനാശിനികൾക്കെതിരേയുള്ള പ്രതിരോധം

3.ചോളം- മോൺസാന്റോ,ബയർ,പയനിയർ,സിൻജന്റ് (കമ്പനി)
ലക്ഷ്യം:കളനാശിനികൾക്കെതിരേയുള്ള പ്രതിരോധം,കീടങ്ങൾക്കെതിരേയുള്ള പ്രതിരോധശേഷി.

4.പരുത്തി-മോൺസാന്റോ(കമ്പനി)
ലക്ഷ്യം:കീടങ്ങൾക്കെതിരേയുള്ള പ്രതിരോധശേഷി

5.തക്കാളി-സിൻജന്റ്-(കമ്പനി)
ലക്ഷ്യം:താമസിച്ചുള്ള പാകമാകൽ.


</doc>
<doc id="413597" url="https://ml.wikipedia.org/wiki?curid=413597" title="കോഴിക്കോട്ടെ നാവികയുദ്ധം (1752)">
കോഴിക്കോട്ടെ നാവികയുദ്ധം (1752)

1752 -ൽ João de Melo Saraiva യുടെ കമാണ്ടിൽ പോർച്ചുഗീസ് nau "Nossa Senhora da Misericórdia" - വും 21 മറാത്ത യുദ്ധക്കപ്പലുകളും തമ്മിൽ നടന്ന നാവികയുദ്ധമാണ് കോഴിക്കോട്ടെ നാവികയുദ്ധം (1752) . യുദ്ധത്തിൽ വിജയിച്ച പോർച്ചുഗീസുകാർ മറാത്തക്കാരെ തുരത്തി.


</doc>
<doc id="413599" url="https://ml.wikipedia.org/wiki?curid=413599" title="കനോല">
കനോല

ബ്രാസിക്ക നാപസ് വിഭാഗത്തിൽ പെടുന്ന സസ്യമാണിത്.സസ്യഎണ്ണയുടെ ഒരു പ്രധാന സ്രോതസ്സുമാണ് കനോല. അപൂരിത കൊഴുപ്പ് ഈ എണ്ണയിൽ കുറവാണ്..ബയോഡീസലിന്റെ ഉത്പാദനത്തിലും കനോല ഉപയോഗിക്കപ്പെടുന്നുണ്ട്.


</doc>
<doc id="413602" url="https://ml.wikipedia.org/wiki?curid=413602" title="ശാന്തി ടിഗ്ഗ">
ശാന്തി ടിഗ്ഗ

ഇന്ത്യൻ ആർമിയിലെ ആദ്യ വനിതാ ജവാൻ ആയിരുന്നു ശാന്തി ടിഗ്ഗ (Shanti Tigga). 35 വയസ്സിൽ ആർമിയിൽ ചേർന്ന അവർക്ക് രണ്ടുകുട്ടികൾ ഉണ്ടയിരുന്നു. ഏറ്റവും മികച്ച ട്രെയിനിക്കുള്ള പുരസ്കാരം ശാന്തിയ്ക്ക് ലഭിച്ചിട്ടുണ്ട്.

ജോലിക്കായി പണം സ്വീകരിച്ചെന്ന ആരോപണത്തെത്തുടർന്നുള്ള ശാന്തിയുടെ മരണം ആത്മഹത്യയാണെന്നു കരുതുന്നു.


</doc>
<doc id="413606" url="https://ml.wikipedia.org/wiki?curid=413606" title="ബെയർ">
ബെയർ

ജർമ്മനിയിലെ ലെവർകൂസൻ ആസ്ഥാനമാക്കിയുള്ള ഒരു ബഹുരാഷ്ട്ര കമ്പനിയാണ് ബെയർ. മരുന്നു നിർമ്മാണം,രാസവസ്തുവ്യവസായം ഉൾപ്പെടെ നിരവധി വ്യവസായങ്ങൾ വിവിധ രാജ്യങ്ങളിലായി നടത്തിവരുന്ന ബെയർ 1863ലാണ് സ്ഥാപിക്കപ്പെട്ടത്.ഫ്രീഡ്രിക് ബെയർ ആണ് ഇതിന്റെ സ്ഥാപകൻ.


</doc>
<doc id="413608" url="https://ml.wikipedia.org/wiki?curid=413608" title="ലെവർകൂസൻ">
ലെവർകൂസൻ

റൈൻനദിയുടെ കിഴക്കൻ തീരത്തുള്ള ഒരു പട്ടണമാണ് ലെവർകൂസൻ.തെക്ക് കൊളോൺ നഗരവും വടക്ക് ഡുസ്സൽഡോർഫ് നഗരവും അതിർത്റ്റി പങ്കിടുന്നു.ബഹുരാഷ്ട്ര മരുന്നുകമ്പനിയായ ബെയറിന്റെ ആസ്ഥാനം ലെവർകൂസനിലാണ്. കൂടാതെ പ്രശസ്ത ഫുട്ബോൾ ക്ലബ്ബായ "ബെയർ 04 ലെവർകൂസൻ"പ്രവർത്തിക്കുന്നതും ഈ നഗരം കേന്ദ്രീകരിച്ചാണ്.


</doc>
<doc id="413610" url="https://ml.wikipedia.org/wiki?curid=413610" title="ഫ്രീഡ്രിക് ബെയർ">
ഫ്രീഡ്രിക് ബെയർ

ജർമ്മൻ ബഹുരാഷ്ട്രകമ്പനിയായ ബെയറിന്റെ സ്ഥാപകനാണ് ഫ്രീഡ്രിക് ബെയർ .(ജ:6 ജൂൺ 1825-വുപ്പർറ്റെൽ – 6 മെയ് 1880).ജർമ്മനിയിലെലെവർകൂസൻ നഗരത്തിലാണ് ഇദ്ദേഹം സ്ഥാപിച്ച വ്യവസായസ്ഥാപനത്തിന്റെ ആസ്ഥാനം.


</doc>
<doc id="413611" url="https://ml.wikipedia.org/wiki?curid=413611" title="കൊടൈ ഇലത്തവള">
കൊടൈ ഇലത്തവള

തെക്കൻ പശ്ചിമ ഘട്ടത്തിൽ കൊടൈക്കനാൽ ഭാഗത്തു നിന്നും കണ്ടെത്തിയ ഒരു ഇലത്തവളയാണ് കൊടൈ ഇലത്തവള(Raorchestes dubois).1,900-2,300m asl വരെയാണ് ഇവയെ കാണുന്നത്.



</doc>
<doc id="413612" url="https://ml.wikipedia.org/wiki?curid=413612" title="ഹോ ചിങ്ങ്">
ഹോ ചിങ്ങ്

2002 മുതൽ ടെമാസെക് ഹോൾഡിങ്‌സിന്റെ തലവനാണ് ഹോ ചിങ്ങ് (Ho Ching) () (ജനനം മാർച്ച് 27, 1953). ഇപ്പോഴത്തെ സിംഗപ്പൂർ പ്രധാനമന്ത്രിയുടെ ഭാര്യയാണ് ഇവർ. 2002 ജനുവരിയിൽ ടെമാസെകിൽ ഡിറക്ടർ ആയിച്ചേർന്ന ഇവർ 2002 മെയ് മാസത്തിൽ എക്സിക്യൂട്ടിവ് ഡിറക്ടർ ആവുകയും 2004 ജനുവരി ഒന്നു മുതൽ ചീഫ് എക്സിക്യൂട്ട് ഓഫീസർ ആയി ജോലി ചെയ്യുകയും ചെയ്യുന്നു. 2016 - ൽ ഫോർബ്‌സിന്റെ പട്ടികയിലെ ലോകത്തേറ്റവും സ്വാധീനമുള്ള വനിതകളുടെ പട്ടികയിൽ ഇവർ 30-ആം സ്ഥാനത്തുണ്ട്.



</doc>
<doc id="413615" url="https://ml.wikipedia.org/wiki?curid=413615" title="ലഭിച്ചപ്പോൾ ഉള്ള പ്രായത്തെ അടിസ്ഥാനമാക്കി മികച്ച നടിക്കുള്ള അകാഡമി പുരസ്കാരം">
ലഭിച്ചപ്പോൾ ഉള്ള പ്രായത്തെ അടിസ്ഥാനമാക്കി മികച്ച നടിക്കുള്ള അകാഡമി പുരസ്കാരം

This is a list of winners of the Academy Award for Performance by an Actress in a Leading Role, presented annually by the Academy of Motion Picture Arts and Sciences (AMPAS) to an actress who has delivered an outstanding performance while working within the film industry. More popularly known as the Academy Award (or the Oscar) for Best Actress, this award was initially presented at the 1st Academy Awards ceremony for 1927–1928 and was most recently presented at the 88th Academy Awards ceremony for 2015. Throughout the past 89 years, accounting for ties and repeat winners, AMPAS has presented a total of 90 Best Actress awards to 75 different actresses. This list is current as of the 89th Academy Awards ceremony held on February 26, 2017.




</doc>
<doc id="413616" url="https://ml.wikipedia.org/wiki?curid=413616" title="ജനകീയ ഭക്ഷണശാല, ആലപ്പുഴ">
ജനകീയ ഭക്ഷണശാല, ആലപ്പുഴ

പണമില്ലാത്തവർക്കും ഭക്ഷണം ലഭ്യമാക്കുക എന്ന ഉദ്ദേശത്തോടെ ആലപ്പുഴയുലെ പാതിരപ്പള്ളിയിൽ പ്രവർത്തിക്കുന്ന ഭക്ഷണശാലയാണ് ജനകീയ ഭക്ഷണശാല.2018 മാർച്ച് 4നു മന്ത്രി തോമസ് ഐസക്ക് ആണ് ഉദ്ഘാടനം നിർവ്വഹിച്ചത്. ഡോ. ബി. ഇക്ബാൽ പങ്കെടുത്തു. പാതയോരത്ത് സമൂഹമായി ഭക്ഷിച്ചുകൊണ്ടാണ് ഈ ഭോജനശാല ആരംഭിച്ചത്. നാലു കൂട്ടം കറികൾ ചേർത്ത വിഭവസമൃദ്ധമായ ഊണ് ഇവിടെ നൽകുന്നു. ഭക്ഷണശേഷം ഈ സംരംഭത്തിലേക്ക് സംഭാവന ചെയ്യാവുന്നതാണ്; 


</doc>
<doc id="413620" url="https://ml.wikipedia.org/wiki?curid=413620" title="മിഷേൽ ഫെയർലി">
മിഷേൽ ഫെയർലി

മിഷേൽ ഫെയർലി (ജനനം 11 ജൂലൈ 1963) വടക്കേ അയർലണ്ടിൽ നിന്നുള്ള ഒരു നടിയാണ്. എച്ച്ബിഒ ഫാന്റസി പരമ്പര ഗെയിം ഓഫ് ത്രോൺസിലെ കാറ്റെലിൻ സ്റ്റാർക്ക് എന്ന വേഷമാണ് അവരെ പ്രശസ്തയാക്കിയത്. ഈ വേഷം കൂടാതെ സ്യൂട്ട്സ് എന്ന അമേരിക്കൻ പരമ്പരയിൽ ഡോ. ഏവ ഹെസ്സിങ്ടൺ, 24: ലിവ് അനെദർ ഡേയിൽ മാർഗോട്ട് അൽ-ഹറാസി എന്നീ കഥാപാത്രങ്ങളും അവതരിപ്പിച്ചു.  


</doc>
<doc id="413622" url="https://ml.wikipedia.org/wiki?curid=413622" title="വെറ ഫർമിഗ">
വെറ ഫർമിഗ

ഒരു അമേരിക്കൻ അഭിനേത്രിയാണ് വെറ ആൻ ഫർമിഗ (ജനനം: ആഗസ്റ്റ് 6, 1973). ടേക്കിങ് സൈഡ്സ് (1996) എന്ന ബ്രോഡ്‌വെ നാടകത്തിലൂടെ ഫാർമിഗ തന്റെ കരിയർ തുടങ്ങി. റോർ (1997) എന്ന ഫോക്സ് ഫാന്റസി പരമ്പരയിലൂടെ ടെലിവിഷനിലും ത്രില്ലർ ചിത്രം റിട്ടേൺ ടു പാരഡൈസ് (1998) എന്ന ചലച്ചിത്രത്തിലും അരങ്ങേറ്റം നടത്തി.

ഡൌൺ ടു ദ ബോൺ എന്ന ചിത്രത്തിലെ മയക്കുമരുന്ന് ശീലമുള്ള ഒരു അമ്മയുടെ വേഷം ഒരു വഴിത്തിരിവായി. ദ മഞ്ചൂറിയൻ കാൻഡിഡേറ്റ് (2004), ദ ഡിപ്പാർട്ടഡ് (2006), ദ ബോയ് ഇൻ ദി സ്ട്രൈപ്പ്ഡ് പജാമാസ് (2008), നതിംങ് ബട്ട് ദി ട്രൂത്ത് (2008) എന്നീ ചിത്രങ്ങളിൽ ഫർമിഗ അഭിനയിച്ചു. 2009 ൽ അപ്പ് ഇൻ ദ എയർ എന്ന കോമഡി ഡ്രാമ ചിത്രത്തിലെ അലക്സ് ഗോരന്റെ വേഷം നിരൂപക പ്രശംസ പിടിച്ചുപറ്റുകയും, ഗോൾഡൻ ഗ്ലോബ് അവാർഡ്, സ്ക്രീൻ ആക്ടേഴ്സ് ഗിൽഡ് അവാർഡ്, ബാഫ്റ്റ അവാർഡ്, മികച്ച സഹനടിക്കുള്ള അക്കാദമി അവാർഡ് എന്നിവയ്ക്ക് നാമനിർദ്ദേശം നേടി

ഓർഫൻ (2009), സോഴ്സ് കോഡ് (2011), സേഫ് ഹൗസ് (2012) എന്നീ ചിത്രങ്ങളിൽ ഫാർമിഗ അഭിനയിച്ചിരുന്നു. 2011 ൽ ഹൈയർ ഗ്രൗണ്ട് എന്ന ചിത്രത്തിലൂടെ സംവിധാനരംഗത്ത് അരങ്ങേറി. ബ്ലോക്ക്ബസ്റ്റർ ഹൊറർ ചിത്രം ദ കോൺജൂറിങ് (2013), അതിന്റെ തുടർച്ച ദ കോൺജൂറിങ് 2 (2016) എന്നിവയിൽ പ്രേതബാധകളെക്കുറിച്ച് അന്വേഷണം നടത്തുന്ന ലോറൈൻ വാറൻ എന്ന വേഷം അവതരിപ്പിച്ചു.

2013 മുതൽ 2017 വരെ, ബേറ്റ്സ് മോട്ടൽ എന്ന ഹൊറർ പരമ്പരയിൽ ഫർമിഗ 
നോർമ ലൂയിസ് ബേറ്റ്സ് ആയി അഭിനയിച്ചു. ഈ വേഷത്തിന് ഒരു പ്രൈംടൈം എമ്മി അവാർഡിന് നാമനിർദേശം ലഭിച്ചു. ജോഷ്വാ (2007), ഓർഫൻ, ദ കോൺജൂറിങ് ചലച്ചിത്ര പരമ്പര എന്നീ ഹൊറർ പശ്ചാത്തലത്തിൽ ഉള്ള ചിത്രങ്ങളിൽ അഭിനയിക്കുന്നതിനാൽ ഫർമിഗയെ സമകാലിക സ്ക്രീം ക്വീൻ എന്ന് വിശേഷിപ്പിക്കുന്നു.  



</doc>
<doc id="413623" url="https://ml.wikipedia.org/wiki?curid=413623" title="കാതറിൻ വാട്ടർസ്റ്റൺ">
കാതറിൻ വാട്ടർസ്റ്റൺ

ഒരു അമേരിക്കൻ നടിയാണ് കാതറിൻ ബോയർ വാട്ടർസ്റ്റൺ (ജനനം മാർച്ച് 3, 1980). മൈക്കൽ ക്ലെയ്റ്റൺ (2007) എന്ന ചിത്രത്തിലൂടെ ആണ് ചലച്ചിത്രരംഗത്ത് അരങ്ങേറ്റം ചെയ്തത്. റോബോട്ട് & ഫ്രാങ്ക് (2012), ബീയീങ് ഫ്ലിൻ (2012), (2013) തുടങ്ങിയ ചിത്രങ്ങളിൽ സഹനടിയുടെ വേഷം ചെയ്തു. പോൾ തോമസ് ആൻഡേഴ്സന്റെ ഇൻഹെറന്റ് വൈസ് (2014) എന്ന ചിത്രത്തിലെ ഷാസ്ത ഫെയ് ഹെപ്വർത്ത് എന്ന കഥാപാത്രമാണ് വാട്ടർസ്റ്റണിന്റെ കരിയറിൽ വഴിത്തിരിവായത്. 2015 ൽ സ്റ്റീവ് ജോബ്സ് എന്ന ചിത്രത്തിൽ ക്രിസ്സാൻ ബ്രെന്നൻ എന്ന വേഷം ചെയ്തു. ഹാരി പോട്ടർ സ്പിൻ-ഓഫ് ചിത്രം ഫാന്റാസ്റ്റിക് ബീസ്റ്റ്സ് ആൻഡ് വേർ ടു ഫൈൻഡ് ദെം (2016), ഏലിയൻ: കവനെന്റ് (2017) തുടങ്ങിയ ചിത്രങ്ങളിൽ കാതറിൻ വാട്ടർസ്റ്റൺ അഭിനയിച്ചു.  



</doc>
<doc id="413625" url="https://ml.wikipedia.org/wiki?curid=413625" title="എല്ലി കെൻഡ്രിക്">
എല്ലി കെൻഡ്രിക്

ഒരു ഇംഗ്ലീഷ് നടി ആണ് എലിനോർ ലൂസി വി. കെൻഡ്രിക് (ജനനം ജൂൺ 8, 1990). 2009 ൽ ദ ഡയറി ഓഫ് ആൻ ഫ്രാങ്ക് എന്ന ബിബിസിയുടെ മിനി പരമ്പരയിൽ ആൻ ഫ്രാങ്കിന്റെ വേഷം അവതരിപ്പിച്ചു ശ്രദ്ധ നേടി. എച്ച്ബിഒ ഫാന്റസി പരമ്പര ഗെയിം ഓഫ് ത്രോൺസിൽ മീര റീഡ് എന്ന കഥാപാത്രവും എല്ലി കെൻഡ്രിക് അവതരിപ്പിച്ചു. വേക്കിങ് ദി ഡെഡ് (2004), ഡോക്ടർസ് (2004), ഇൻ 2 മൈൻഡ്സ് (2004), പ്രൈം സസ്പെക്ട്: ദ ഫൈനൽ ആക്ട് (2006), ലൂയിസ് (2007) എന്നീ ടെലിവിഷൻ പരമ്പരകളിലും നിക്ക് ഹോൺബി രചിച്ച ആൻ എഡ്യൂക്കേഷൻ എന്ന ചലച്ചിത്രത്തിലും കെൻഡ്രിക് അഭിനയിച്ചു. 


</doc>
<doc id="413633" url="https://ml.wikipedia.org/wiki?curid=413633" title="താഴൂർ ഭഗവതീക്ഷേത്രം">
താഴൂർ ഭഗവതീക്ഷേത്രം

പത്തനംതിട്ടജില്ലയിലെ വാഴമുട്ടത്ത് സ്ഥിതിചെയ്യുന്ന ഒരു ദേവീക്ഷേത്രം. കുംഭഭരണിയാണ് ഇവിടത്തെ പ്രധാന ഉത്സവം.കുംഭഭരണി നാളിൽ ഇവിടെ നടക്കുന്ന കോലം എഴുന്നള്ളിപ്പും പടയണിയും പ്രസിദ്ധമാണ്

</doc>
<doc id="413638" url="https://ml.wikipedia.org/wiki?curid=413638" title="എ ഫാന്റസ്റ്റിക് വുമൺ">
എ ഫാന്റസ്റ്റിക് വുമൺ

സെബാസ്റ്റ്യാൻ ലെലിയോ സംവിധാനം ചെയ്ത് 2017 ൽ ഇറങ്ങിയ ഒരു ചിലിയൻ ചലച്ചിത്രമാണ് എ ഫാന്റസ്റ്റിക് വുമൺ (സ്പാനിഷ്: ഊന മുഹേർ ഫാന്റിയാസ്റ്റിക). 67 ആം ബർലിൻ ഇന്റർനാഷണൽ ഫിലിം ഫെസ്റ്റിവലിലെ പ്രധാന മത്സര വിഭാഗത്തിൽ ഗോൾഡൻ ബെയറിനായി മത്സരിക്കാൻ ഈ ചിത്രം തിരഞ്ഞെടുക്കപ്പെട്ടു. 90 ആം അക്കാദമി അവാർഡുകളിൽ മികച്ച വിദേശ ഭാഷാ ചിത്രത്തിനുള്ള ചിലിയൻ എൻട്രിയായി തിരഞ്ഞെടുത്ത ഈ ചിത്രം അക്കാദമി അവാർഡ് കരസ്ഥമാക്കി.

മറീനയും ഒർലാൻഡോയും കമിതാക്കളും ഭാവിയെക്കുറിച്ചു സ്വപ്നം നെയ്യുന്നവരുമാണ്. മറീന ഒരു യുവതിയായ വിളമ്പുകാരിയും ഗായികയാകാനുള്ള ഉത്കടമായ അഭിവാഞ്ജ മനസിൽകൊണ്ടുനടക്കുന്നവളുമാണ്. അവളേക്കാൾ ഏകദേശം മുപ്പതു വയസ് പ്രായക്കൂടുതലുള്ള ഒർലാൻഡോ, ഒരു അച്ചടി കമ്പനിയുടെ ഉടമയാണ്. ഒരു വൈകുന്നേരം മറീനയുടെ ജന്മദിനം ആഘോഷിച്ചതിനു ശേഷം ഒർലാൻഡോയ്ക്ക് വളരെ ഗുരുതരമായ അസുഖം ബാധിച്ചു. മറീന അയാളെ അടിയന്തര ശുശ്രൂഷയ്ക്കായി അടുത്തുള്ള ആശുപത്രിയിലെത്തിച്ചുവെങ്കിലും അവിടെ എത്തിയ ഉടൻ അയാൾ മരണമടഞ്ഞു. 

കാമുകൻറെ മരണത്തിൽ വിലപിക്കുന്നതിനുള്ള സന്ദർഭം പോലും ലഭിക്കാതെ അവൾ സംശയത്തിൻറെ കരിനിഴലിലായി. ഡോക്ടർമാരും ഓർലാൻഡോയുടെ കുടുംബവും അവളുടെ വാക്കുകൾ ലവലേശം വിശ്വസിക്കുന്നില്ല. അയാളുടെ മരണത്തിൽ മറീനയുടെ പങ്കു കണ്ടെത്തുന്നതിനായി ഒരു ഡിറ്റക്ടീവ് അന്വേഷണം ആരംഭിക്കുകയും ചെയ്തു. ശവസംസ്കാരത്തിൽ പങ്കെടുക്കുന്നതിൽനിന്ന് ഓർലാൻറോയുടെ മുൻഭാര്യം അവളെ വിലക്കിയതിനോടൊപ്പം ഒർലാൻറോയോടൊത്ത് അവൾ താമസിച്ചിരുന്ന ഫ്ലാറ്റിൽനിന്ന് അവളെ ഇറക്കിവിടുമെന്ന് ഒർലാൻറോയുടെ മകൻ ഭീഷണിപ്പെടുത്തുകകൂടി ചെയ്തത് എരിതീയിൽ എണ്ണ ഒഴിച്ചതുപോലെയായി. മരീന യഥാർത്ഥത്തിൽ ഒരു ട്രാൻസ്ജെൻറർ യുവതിയായിരുന്നു. ഒർലാൻറോയുടെ കുടുംബത്തിലുള്ള പലർക്കും അവളുടെ ലിംഗ സ്വത്വം അസ്വാസ്ഥ്യജനകമെന്നതുപോലെ മനോവൈലക്ഷ്യമായോ പ്രകൃതിവിരുദ്ധമായോ ആണു തോന്നിയത്. അതിനാൽ മരീന സങ്കീർണ്ണവും ശക്തവും തുറന്ന മനസ്സുമുള്ളവളും മനോഹാരിതയുള്ള ഒരു സ്ത്രീയായി തുടരാനുള്ള തൻറെ അവകാശത്തിനുവേണ്ടിയുള്ള ശക്തമായ പോരാട്ടത്തിലാണ്.




</doc>
<doc id="413642" url="https://ml.wikipedia.org/wiki?curid=413642" title="ടിഫാനി ട്രംപ്">
ടിഫാനി ട്രംപ്

ടിഫാനി ട്രംപ് (ജനനം ഒക്ടോബർ 13, 1993) വരേണ്യവർഗ്ഗത്തിലെ പ്രമുഖയും വാഷിംഗ്ടൺ ടി.സി.യിൽ ജോർജ്ജ് ടൌൺ നിയമവിദ്യാർത്ഥിനിയുമാണ് എന്നതിലുപരി അമേരിക്കൻ ഐക്യനാടുകളുടെ പ്രസിഡന്റ് ഡൊണാൾഡ് ട്രംപിൻറെ രണ്ടാമത്തെ പത്നിയായ മാർല മാപ്പിൾസിൻറെ മകളുമാണ്. 2017 ജനുവരി 20 ന് പിതാവിന്റെ വൈറ്റ് ഹൌസിലേയ്ക്കുള്ള ഔദ്യോഗിക പ്രവേശനത്തോടെ ടിഫാനി ട്രംപ് അമേരിക്കൻ ഐക്യനാടുകളിലെ പ്രഥമ കുടുംബത്തിലെ അംഗമായിത്തീർന്നു.

1993 ഒക്ടോബർ 13 ന് ഫ്ലോറിഡയിലെ വെസ്റ്റ് പാം ബീച്ചിലെ സെന്റ് മേരീസ് മെഡിക്കൽ സെന്ററിലാണ് ടിഫാനി അരിയാന ട്രാംപ് ജനിച്ചത്. ഡൊണാൾഡ് ട്രംപിൻറെ രണ്ടാമത്തെ പത്നിയായ മാർല മാപ്പിൾസിലുള്ള ഏക മകളാണ് ട്രിഫാനി. ട്രംപും മാർലയും 1993 ഡിസംബറിൽ വിവാഹിതരായിരുന്നു. ടിഫാനി ആൻഡ് കമ്പനിയുടെ പേരാണ് മകളുടെ പേരിന് ആധാരമായത്. ട്രംപ് ടവർ നിർമ്മിക്കുന്നതിനായി 1980 ൽ ഫിഫ്ത്ത് അവന്യൂ ആഭരണശാലയ്ക്ക് മുകളിലുള്ള അവകാശങ്ങൾ ഡൊണാൾഡ് ട്രംപ് സ്വന്തമാക്കിയിരുന്നു. രണ്ടു വർഷത്തെ വേർപിരിയലിനുശേഷം 1999-ൽ ടിഫാനിയുടെ മാതാപിതാക്കൾ വേർപിരിഞ്ഞു. കാലിഫോർണിയയിൽ മാതാവിനോടൊപ്പമാണ് അവർ വളർന്നത്.

ടിഫാനിയ്ക്ക് മൂത്ത മൂന്നു അർദ്ധസഹോദരങ്ങളുണ്ട്. ഡൊണാൾഡ് ട്രംബിന്റെ ആദ്യ പത്നിയായ ഇവാന ട്രംപിൽ ജനിച്ച ഡൊണാൾഡ് ട്രംപ് ജൂനിയർ, ഇവാങ്ക ട്രംപ്, എറിക് ട്രംപ് എന്നിവരാണിവർ. അതുപോലെതന്നെ ഡൊണാൾഡ് ട്രംപന് അദ്ദേഹത്തിന്റെ മൂന്നാമത്തെ പത്നിയായ മെലാനിയ ട്രംപിൽ ജനിച്ച ബാരൺ ട്രംപ് അവരുടെ ഇളയ അർദ്ധസഹോദരനാണ്.

ടിഫാനി ട്രംപ് കാലിഫോർണിയയിലെ കലബസാസിൽ വ്യൂപോയിന്റ് സ്കൂളിൽ വിദ്യാഭ്യാസം ചെയ്യുകയും 2016 ൽ യൂണിവേഴ്സിറ്റി ഓഫ് പെൻസിൽവാനിയയിൽ നിന്ന് ബാച്ചിലർ ഓഫ് ആർട്ട്സ് ബിരുദം കരസ്ഥമാക്കുകയും ചെയ്തു. അവിടെനിന്ന് സോഷ്യോളജിയിലും അർബൻ പഠനങ്ങളിലും ഒരു പോലെ പ്രാഗത്ഭ്യം കൈവരിക്കുകയും ചെയ്തു. അവർ "കാപ്പാ അൽഫാ തെറ്റാ" എന്ന അന്താരാഷ്ട വനിതാ സമാജത്തിലെ അംഗമാണ്. അവർ ഇപ്പോൾ വാഷിങ്ടൺ ഡിസി.യിലെ ജോർജ്ജ് ടൌൺ നിയമ വിദ്യലയത്തിൽ പഠനം നടത്തുന്നു.


</doc>
<doc id="413648" url="https://ml.wikipedia.org/wiki?curid=413648" title="ആലിസൺ ബ്രൂക്ക്സ് ജാനി">
ആലിസൺ ബ്രൂക്ക്സ് ജാനി

ആലിസൺ ബ്രൂക്ക്സ് ജാനി (ജനനം: 19 നവംബർ 1959) ഒരു അമേരിക്കൻ നടിയാണ്.  മസാച്യുസെറ്റ്സിലെ ബോസ്റ്റണിൽ ജനിച്ച ആലിസൺ ഒഹിയോയിലെ ഡേറ്റണിലാണു വളർന്നത്. കെന്യോൺ കോളജിൽനിന്നു ബിരുദമെടുത്തതിനുശേഷം റോയൽ അക്കാദമി ഓഫ് ഡ്രാമാറ്റിക് ആർട്ടിൽ പഠനം നടത്തുന്നതിനായി 1984 ൽ ഒരു സ്കോളർഷിപ്പ് ലഭിച്ചിരുന്നു.


</doc>
<doc id="413651" url="https://ml.wikipedia.org/wiki?curid=413651" title="മരിയ കാലാസ്">
മരിയ കാലാസ്

ഒരു ഗ്രീക്ക്-അമേരിക്കൻ സൊപ്രാനോ ഗായികയായിരുന്നു മരിയ കാലാസ് (ഗ്രീക്ക്: Μαρία Κάλλας; ഡിസംബർ 2, 1923 - സെപ്റ്റംബർ 16, 1977). ഇരുപതാം നൂറ്റാണ്ടിലെ ഏറ്റവും പ്രശസ്തയായ ഓപ്പറാ ഗായകരിൽ ഒരാളായിരുന്നു ഇവർ . സംഗീത-നാടകരംഗത്തെ ശ്രദ്ധേയമായ പ്രകടനങ്ങളാൽ മരിയ ‘ലാ ഡിവൈന’ എന്ന പേരിൽ അറിയപ്പെട്ടു. അമേരിക്കൻ സംഗീതജ്ഞനായ ലിയോനാർഡ് ബേൺസ്റ്റീൻ ഇവരെ ‘ഓപ്പറയുടെ ബൈബിൾ’ എന്ന് വിശേഷിപ്പിക്കുകയുണ്ടായി .
ജോർജ് കാലൊഗെറോപൗലൊസ്, ഇവാഞ്ചലിയ ദിമിത്രിയാദോ എന്നിവരായിരുന്നു മാതാപിതാക്കൾ. 1923 ജൂലൈ മാസത്തിലാണ് ഇവർ ജോർജിന്റെ തീരുമാനപ്രകാരം ഗ്രീസിൽ നിന്നും അമേരിക്കയിലെ ന്യൂയോർക്കിലെത്തിയത്. ജനന സർട്ടിഫിക്കറ്റ് പ്രകാരം സോഫിയ സിസിലിയ കാലോസ് എന്ന പേരിൽ മാൻഹാട്ടനിലെ ഫ്ലവർ ആശുപത്രിയിൽ 1923 ഡിസംബർ 2-നാണ് മരിയയുടെ ജനനം. 1926-ൽ ജ്ഞാനസ്നാനം ചെയ്യപ്പെട്ടു. മരിയക്ക് നാല് വയസ്സുള്ളപ്പോൾ പിതാവ് ഒരു ഫാർമസി ആരംഭിക്കുകയും അവരുടെ കുടുംബം മാൻഹാട്ടനിൽ സ്ഥിരതാമസമാക്കുകയും ചെയ്തു. ദാമ്പത്യത്തിൽ വിള്ളൽ വീണതിനെ തുടർന്ന് 1937-ൽ ഇവാഞ്ചലിയ തന്റെ രണ്ട് പെണ്മക്കളുമായി ഏഥൻസിലേക്ക് മടങ്ങി. അമ്മയുമായി സുഖകരമല്ലാത്ത ഒരു ബന്ധമാണ് മരിയക്കുണ്ടായിരുന്നത്.
1937-ൽ മരിയ ട്രിവെല്ല എന്ന അധ്യാപികയുടെ കീഴിൽ മരിയ സംഗീതപഠനം ആരംഭിച്ചു. കാലാസ് ഒരു സൊപ്രാനോ ആണെന്ന് തിരിച്ചറിഞ്ഞത് ട്രിവെല്ലയാണ്. 1938 ഏപ്രിൽ 11-നായിരുന്നു മരിയ കാലാസിന്റെ അരങ്ങേറ്റം. 1939-ൽ എൽവിരാ ഡി ഹിഡാൽഗോ എന്ന അധ്യാപികയുടെ ശിഷ്യത്വം സ്വീകരിച്ചു.

വിദ്യാർത്ഥിനിയായിരിക്കെ തന്നെ ഗ്രീക്ക് നാഷണൽ ഓപ്പറയിൽ ചെറിയ വേഷങ്ങൾ ചെയ്തു തുടങ്ങി. 1941 ഫെബ്രുവരിയിൽ പ്രൊഫഷണൽ ഓപ്പറാ അരങ്ങേറ്റം നടത്തി. 1945 സെപ്റ്റംബർ 14-ന് ഗ്രീസ് വിടുമ്പോഴേക്കും 56 സ്റ്റേജുകൾ കഴിഞ്ഞിരുന്നു.
അമേരിക്കയിൽ തന്റെ പിതാവിനടുത്ത് തിരിച്ചെത്തിയ മരിയയുമായി മെട്രോപൊലീറ്റൻ ഓപ്പറ ഒരു കരാർ തയ്യാറക്കിയെങ്കിലും മരിയ അത് നിരസിക്കുകയാണുണ്ടായത്. തുടർന്ന് ഇറ്റലിയിലെ വെറോണയിലെത്തിയ മരിയ തുലിയോ സെറാഫിൻ എന്ന സംഗീതജ്ഞനോടൊപ്പം ‘ലാ ജിയോകോണ്ട’ എന്ന ഓപ്പറയിൽ പ്രവർത്തിച്ചു. വെറോണയിൽ വെച്ച് പരിചയപ്പെട്ട ജിയോവാനി മെനിഘിനി എന്ന ധനികവ്യവസായിയെ 1949-ൽ അവർ വിവാഹം ചെയ്തു. 1959-ൽ വേർപിരിയുന്നതു വരെ മരിയയുടെ കരിയർ നിയന്ത്രിച്ചിരുന്നത് മെനിഘിനി ആയിരുന്നു.
1949-ൽ വെനീസിലെ ‘ഐ പ്യൂരിറ്റാനി’ എന്ന ഓപ്പറ മരിയയെ ഏറെ ശ്രദ്ധേയയാക്കി. തുടർന്നും നിരവധി ഓപ്പറകൾ അവർ ചെയ്തു. വളരെക്കുറച്ച് ദിവസങ്ങൾ കൊണ്ട് മാത്രം പഠിച്ച് അവതരിപ്പിക്കുവാൻ മരിയക്ക് പ്രത്യേക സിദ്ധിയുണ്ടായിരുന്നു. 1952-ൽ ലണ്ടനിലെ റോയൽ ഓപ്പറാ ഹൗസിൽ അവർ ആദ്യമായി അരങ്ങേറി. വളരെ ജനപ്രീതി നേടിയ ഈ പരിപാടിക്ക് ശേഷം 1953, 1957, 1958, 1959, 1964,1965 എന്നീ വർഷങ്ങളിലും അവർ റോയൽ ഓപ്പറാ ഹൗസിൽ ഓപ്പറ അവതരിപ്പിക്കുകയുണ്ടായി.
അവസാനകാലത്ത് പാരീസിൽ ഏകാന്തജീവിതം നയിച്ചിരുന്ന മരിയ 1977 സെപ്റ്റംബർ 16-ന് ഹൃദയസ്തംഭനം വന്ന് മരണമടയുകയായിരുന്നു. പാരീസിലെ സെന്റ് സ്റ്റീഫൻ ഗ്രീക്ക് ഓർത്ത്ഡോക്സ് പള്ളിയിൽ സെപ്റ്റംബർ 20-ന് സംസ്കരിക്കപ്പെട്ടു. ചിതാഭസ്മം മോഷണം പോയെങ്കിലും വീണ്ടെടുക്കുകയും മരിയയുടെ ആഗ്രഹപ്രകാരം ഈജിയൻ കടലിൽ വിതറുകയും ചെയ്തു.


</doc>
<doc id="413659" url="https://ml.wikipedia.org/wiki?curid=413659" title="പൂവെരുക്">
പൂവെരുക്

ശരീരത്തിലാകമാനം മഞ്ഞകലർന്ന തവിട്ടുനിറത്തിലുള്ള പുള്ളികളും വാലിൽ വളയങ്ങുള്ളതുമായ സാധാരണ ഇനം വെരുകാണിത്. രോമാക്കുപ്പായത്തിന്റെ നിറം തവിട്ടു മുതൽ ചാരനിറം വരെയാകാം. കറുപ്പും വെളുപ്പും വളയങ്ങളുള്ള വാലിൽ ഇരുണ്ട വളയങ്ങളുണ്ടാകും. മുതുകിൽ രോമങ്ങളില്ല. ക്രീം നിറമുള്ള കഴുത്തിൽ കുറുകെ രണ്ടു ഇരുണ്ട വരകളുണ്ട്. ചെവികൾ ചെറുതും ഉരുണ്ടതുമാണ്.അവ പൂച്ചയുടെതുപോലെ തലയുടെ മുകളിൽ പരസ്പരം അടുത്താണുള്ളത്. കാലുകൾ ഇരുണ്ട നിറമുള്ളതും നീളമുള്ളതുമാണ്.

തറയിൽ കഴിയാനാണ് താല്പര്യം. അപൂർവ്വമായെ മരത്തിൽ കഴിയാറുള്ളു.മാളങ്ങളിലോ പാറയ്ക്കിടയിലോ കൂടുണ്ടാക്കുന്നു.

ജമ്മു കാശ്മീർ, മരുഭൂമി, ഹിമാലയം എന്നിവടങ്ങളിലൊഴിച്ച് ഇന്ത്യയിൽ എല്ലാ ആവാസവ്യവസ്ഥയിലും കാണപ്പെടുന്നു. 

ആവാസവ്യവസ്ഥയുടെ നഷ്ടം, വാഹനങ്ങൾ തട്ടി മരിക്കുന്നത്.



</doc>
<doc id="413660" url="https://ml.wikipedia.org/wiki?curid=413660" title="സുനൈന">
സുനൈന

സുനൈന ഒരു ദക്ഷിണേന്ത്യൻ ചലച്ചിത്രനടിയും മോഡലുമാണ്. 2012-ൽ "നീർപറവൈ" എന്ന തമിഴ് ചലച്ചിത്രത്തിലെ "എസ്തർ "എന്ന കഥാപാത്രത്തിന്റെ അഭിനയത്തിന് ഫിലിം ഫെയർ ബെസ്റ്റ് ആക്ട്രസ് അവാർഡിന് നാമനിർദ്ദേശം ചെയ്യപ്പെട്ടിരുന്നു. 

ഹരിഷ് യെല്ലയുടെയും സന്ധ്യ യെല്ലയുടെയും പുത്രിയായി 1989 ഏപ്രിൽ 17ന് മഹാരാഷ്ട്രയിലെ നാഗ്പുർ നഗരത്തിലാണ് ജനിച്ചത്. നാഗ്പുർ നഗരത്തിലെ മൗണ്ട് കാർമൽ ഗേൾസ് ഹൈസ്ക്കൂളിൽ നിന്നുള്ള സ്ക്കൂൾ വിദ്യഭ്യാസത്തിനുശേഷം അവളുടെ ഉന്നതവിദ്യാഭ്യാസത്തിനായി അവരുടെ കുടുംബം ഹൈദരാബാദിലേയ്ക്ക് മാറി. 2004 ലെ മിസ്. നാഗപുർ ആയി സുനൈന കിരീടം നേടുകയും ചെയ്തു. സ്ക്കൂൾ ദിനങ്ങളിൽ നാടകങ്ങളിലും അഭിനയിച്ചിട്ടുണ്ട്. 

2008-ൽ "കാതലിൽ വിഴുന്തേൻ" എന്ന തമിഴ് ചലച്ചിത്രത്തിൽ അഭിനയിച്ചുകൊണ്ടാണ് സുനൈന തന്റെ സിനിമാ ജീവിതം ആരംഭിക്കുന്നത്. 2007 ആഗസ്റ്റിൽ ഷൂട്ടിംഗ് ആരംഭിച്ച സിനിമ റിലീസ് ചെയ്തത് 2008 സെപ്തംബറിലാണ്. പി. വി. പ്രശാന്ത് സംവിധാനം ചെയ്ത സിനിമയിൽ നായകൻ നകുൽ ആയിരുന്നു. ബോക്സ്ഓഫീസിൽ ഗംഭീര വിജയം നേടിയ ഈ ചിത്രത്തിൽ നിരവധി പ്രണയഗാനങ്ങളുമുണ്ട്. "നക്ക മുക്ക..." എന്നു തുടങ്ങുന്ന ഗാനം 2011 ലെ ക്രിക്കറ്റ് വേൾഡ് കപ്പിന്റെ (മിർപുർ, ബംഗ്ലാദേശ്) ഉത്ഘാടനചടങ്ങിൽ പാടുകയുണ്ടായി. ഈ സിനിമ അഭിനേത്രി എന്ന നിലയിൽ വളരെയധികം പ്രശസ്തി സുനൈനയ്ക്ക് നേടികൊടുത്തു. 2009 നവംബർ 30 ന് റിലീസ് ചെയ്ത "മാസിലാമണി" എന്ന തമിഴ് ചലച്ചിത്രത്തിൽ സുനൈന "ദിവ്യരാമനാഥൻ" എന്ന കഥാപാത്രത്തെയാണ് അഭിനയിച്ചത്. ഇതിലെ നായകൻ നകുൽ ആയിരുന്നു.

2012-ൽ റിലീസ് ചെയ്ത് സീനു രാമസ്വാമി സംവിധാനം ചെയ്ത "നീർപറവൈ" എന്ന തമിഴ് ചലച്ചിത്രത്തിലെ "എസ്തർ "എന്ന കഥാപാത്രത്തിന്റെ അഭിനയത്തിന് ഫിലിം ഫെയർ ബെസ്റ്റ് ആക്ട്രസ് അവാർഡിന് നാമനിർദ്ദേശം ചെയ്യപ്പെട്ടിരുന്നു. ഇതിലെ നായകൻ വിഷ്ണു ആയിരുന്നു. 2013 ജനുവരി 13 ന് റിലീസ് ചെയ്യുകയും തിരു സംവിധാനം ചെയ്യുകയും ചെയ്ത "സമർ" എന്ന തമിഴ് ചലച്ചിത്രത്തിൽ സുനൈന "രൂപ" എന്ന കഥാപാത്രത്തെയാണ് അഭിനയിച്ചത്. ഇതിലെ നായകൻ വിശാൽ ആയിരുന്നു. 2014 ജൂലൈ 10 ന് റിലീസ് ചെയ്യുകയും കമലഹാസന്റെ മുൻ അസിസ്റ്റന്റ് ആയിരുന്ന ജയ്കൃഷ്ണ സംവിധാനം ചെയ്യുകയും ചെയ്ത "വൻമം" എന്ന തമിഴ് ചലച്ചിത്രത്തിൽ സുനൈന "വദന" എന്ന കഥാപാത്രത്തെയാണ് അഭിനയിച്ചത്. ഇതിലെ നായകൻ വിജയ് സേതുപതി ആയിരുന്നു. 2016-ൽ വിജയ് നായകൻ ആകുന്ന "തെറി" എന്ന തമിഴ് ചലച്ചിത്രത്തിൽ സുനൈന ഒരു ഗസ്റ്റ് റോൾ ആയിട്ടാണ് അഭിനയിച്ചത്. 2016 നവംബർ 24 ന് റിലീസ് ചെയ്യുകയും ഡീകെ സംവിധാനം ചെയ്ത "കവലൈ വെണ്ടും" എന്ന തമിഴ് ചലച്ചിത്രത്തിൽ സുനൈന "ദീപ" എന്ന കഥാപാത്രത്തെയാണ് അഭിനയിച്ചത്. 1995 മാർച്ച് 10 ന് റിലീസ് ചെയ്യുകയും കാർവണ്ണൻ സംവിധാനം ചെയ്യുകയും ചെയ്ത "തൊണ്ടൻ" എന്ന തമിഴ് ചലച്ചിത്രത്തിൽ സുനൈന "ബഗളമുഖി" എന്ന കഥാപാത്രത്തെയാണ് അഭിനയിച്ചത്. 

2007-ൽ റിലീസ് ചെയ്ത് സുനിൽ പി കുമാർ സംവിധാനം ചെയ്ത "ബെസ്റ്റ് ഫ്രെണ്ട്സ്" എന്ന മലയാളം ചലച്ചിത്രത്തിൽ സുനൈന "കാവ്യ" എന്ന കഥാപാത്രത്തെയാണ് അഭിനയിച്ചത്. ഇതിലെ നായകൻ മുകേഷ് ആയിരുന്നു. 2006 ഏപ്രിൽ 7 ന് റിലീസ് ചെയ്ത് ചന്തു സംവിധാനം ചെയ്ത "10th ക്ളാസ്" എന്ന തെലുങ്ക് ചലച്ചിത്രത്തിൽ "സന്ധ്യ" എന്ന കഥാപാത്രത്തെയാണ് സുനൈന അഭിനയിച്ചത്. 2012 -ൽ റിലീസ് ചെയ്ത് "രാസു മധുരവൻ" സംവിധാനം ചെയ്ത "പാണ്ഡി ഒളിപെറുക്കി നിലയം" എന്ന തമിഴ് ചലച്ചിത്രത്തിൽ സുനൈന "വലർമതി" എന്ന കഥാപാത്രത്തെയാണ് അഭിനയിച്ചത്. ആദ്യം ഈ സിനിമയ്ക്ക് "മൈക്ക് സെറ്റ് പാണ്ഡി" എന്നാണ് പേരിട്ടിരുന്നെങ്കിലും പിന്നീട് ആ പേര് മാറ്റുകയായിരുന്നു. 


</doc>
<doc id="413667" url="https://ml.wikipedia.org/wiki?curid=413667" title="മാർഗരറ്റ് ഹാമിൽട്ടൺ (ശാസ്ത്രജ്ഞ)">
മാർഗരറ്റ് ഹാമിൽട്ടൺ (ശാസ്ത്രജ്ഞ)

<br>
വിഖ്യാതയായ ഒരു അമേരിക്കൻ കമ്പ്യൂട്ടർ ശാസ്ത്രജ്ഞയും സിസ്റ്റംസ് എഞ്ചിനീയറും ബിസിനസ് ഉടമയുമാണ് മാർഗരറ്റ് ഹെയ്ഫീൽഡ് ഹാമിൽടൺ "(ജനനം: ആഗസ്റ്റ് 17, 1936)". എം.ഐ.ടി. ഇൻസ്ട്രുമെന്റേഷൻ ലബോറട്ടറിയിൽ സോഫ്റ്റ്‌വെയർ എഞ്ചിനീയറിങ് വിഭാഗം ഡയറക്ടറായിരിക്കെ, നാസയുടെ അപ്പോളോ ചാന്ദ്രദൗത്യങ്ങൾക്ക് വേണ്ടി ഓൺബോർഡ് ഫ്ലൈറ്റ് സോഫ്റ്റ്‌വെയർ വികസിപ്പിക്കുന്നതിൽ ഇവർ നിർണായക പങ്കുവഹിച്ചിട്ടുണ്ട്. 1986 ൽ കേംബ്രിഡ്ജിൽ ആരംഭിച്ച ഹാമിൽടൺ ടെക്നോളജീസ് എന്ന കമ്പനിയുടെ സ്ഥാപകയും സി.ഇ.ഓ.യുമായി. സോഫ്റ്റ്‌വെയർ രൂപകല്പനയിൽ അവർ മുന്നോട്ട് വച്ച ഡെവലപ്മെന്റ് ബിഫോർ ദി ഫാക്ട് (DBTF) മാതൃകയിലുള്ള യൂണിവേഴ്സൽ സിസ്റ്റംസ് ലാങ്‌ഗ്വേജ് അടിസ്ഥാനമാക്കിയാണ് കമ്പനി വികസിച്ചത്.

അവർ ചുമതല വഹിച്ചിരുന്ന ഏതാണ്ട് അറുപതോളം പദ്ധതികളെ കുറിച്ചും ആറു പ്രധാന പരിപാടികളെ കുറിച്ചുമുള്ള 130 ലധികം പ്രബന്ധങ്ങളും തുടർപഠനങ്ങളും റിപ്പോർട്ടുകളും പ്രസിദ്ധീകരിച്ചിട്ടുണ്ട്.

അപ്പോളോ ദൗത്യങ്ങളിൽ ഓൺബോർഡ് ഫ്ലൈറ്റ് സോഫ്റ്റ്‌വെയർ വികസിപ്പിക്കുന്നതിനു നേതൃത്വം വഹിച്ചതിന്, 2016 നവംബർ 22 നു അമേരിക്കൻ പ്രസിഡന്റ് ബറാക്ക് ഒബാമ അവർക്കു പ്രസിഡൻഷ്യൽ മെഡൽ ഓഫ് ഫ്രീഡം സമ്മാനിച്ചു.



</doc>
<doc id="413670" url="https://ml.wikipedia.org/wiki?curid=413670" title="നിഷ അഗർവാൾ">
നിഷ അഗർവാൾ

നിഷ അഗർവാൾ ഒരു ഇന്ത്യൻ ചലച്ചിത്ര അഭിനേത്രിയാണ്. തമിഴ്, തെലുങ്ക്, മലയാളം എന്നീ ഭാഷകളിലെ ചലച്ചിത്രങ്ങളിൽ അഭിനയിച്ചിട്ടുണ്ട്. ഒരു ദക്ഷിണേന്ത്യൻ ചലച്ചിത്ര നടിയായ കാജൽ അഗർവാൾ നിഷയുടെ സഹോദരിയാണ്.

മഹാരാഷ്ട്രയിലെ മുംബൈ നഗരത്തിൽ സുമൻ അഗർവാളിന്റേയും വിനയ് അഗർവാളിന്റേയും മകളായി ജനിച്ചു. ദക്ഷിണേന്ത്യൻ ചലച്ചിത്രനടിയായ കാജൽ അഗർവാൾ നിഷയുടെ സഹോദരിയാണ്. മുംബൈയിലെ സെയിന്റ് ആൻസ് ഹൈസ്ക്കൂളിൽ നിന്ന് സ്ക്കൂൾ വിദ്യാഭ്യാസം നേടി. മുംബൈയിലെ ജയ്ഹിന്ദ് കോളേജിൽ നിന്നും കിഷിൻഖണ്ഡ് ചെല്ലാരം കോളേജിൽ നിന്നും ആണ് ബിരുദം നേടിയത്. 2013 ഡിസംബർ 28 ന് മുംബൈയിലെ ബിസിനസുകാരനായ കരൺ വലേചയാണ് നിഷയെ വിവാഹം കഴിച്ചത്.

സഹോദരി കാജൽ അഗർവാൾ ദക്ഷിണേന്ത്യൻ ചലച്ചിത്രനടിയാണ്. 2010-ൽ കാജൽ അഗർവാൾന്റെ കൂടെ നിഷയും തന്നോടൊപ്പം ഒരു തെലുങ്കു സിനിമയിൽ അഭിനയിക്കുന്നുണ്ടെന്ന് പറയുകയുണ്ടായി. കാജൽ ഷൂട്ടിംഗിനുപോകുമ്പോഴെല്ലാം നിഷയും ഒപ്പം കൂടാറുണ്ടായിരുന്നു. സെറ്റിൽ പെട്ടെന്നു തന്നെ നിഷ ശ്രദ്ധിക്കപ്പെട്ടു. ഒരു ഡയറക്ടർ കാജലിനോടൊപ്പം നിഷയുടെ സ്റ്റിൽഫോട്ടോകൾ ഒരു മാഗസിനിൽ കാണാനിടയായി. തുടർന്ന് ചലച്ചിത്ര ലോകത്തിലേയ്ക്ക് കടന്നുവരികയും "യെമെയിൻടി ഈ വേല" എന്ന നിഷയുടെ ആദ്യ ചലച്ചിത്രം ബോക്സ്ഓഫീസ് വിജയം നേടുകയും ചെയ്തു. അവളുടെ അഭിനയം ചലച്ചിത്രലോകത്തിലുള്ളവർ പുകഴ്ത്തുകയുണ്ടായി.

അവളുടെ അടുത്ത സിനിമ 2011-ൽ റിലീസ് ചെയ്തതും പരശുരാം സംവിധാനം ചെയ്ത തെലുങ്കു ചലച്ചിത്രമായ "സോളോ" ആയിരുന്നു. നര രോഹിത് ആയിരുന്നു ഇതിലെ നായകൻ. നിഷ അഗർവാൾ തന്റെ അഭിനയത്തിലുള്ള കഴിവ് തെളിയിച്ച സിനിമയായിരുന്നു ഇത്. "വൈഷ്ണവി" എന്ന കഥാപാത്രത്തെയാണ് ഇതിൽ നിഷ അഭിനയിച്ചത്. ഈ ചലച്ചിത്രം "ഹാത്താ ദരി ചാലൂത്ത" എന്ന പേരിൽ ഒറിയയിലേയ്ക്ക് പുനർനിർമ്മാണം നടത്തിയിട്ടുണ്ട്.

2012 മേയ് 25 ന് റിലീസ് ചെയ്ത് പ്രേം നിസാർ സംവിധാനം ചെയ്ത "ഇഷ്ടം" എന്ന തമിഴ് ചലച്ചിത്രത്തിൽ "സന്ധ്യ" എന്ന കഥാപാത്രത്തെയാണ് നിഷ അഭിനയിച്ചത്. ഇതിലെ നായകൻ വിമൽ ആയിരുന്നു. "യെമെയിണ്ടി ഈ വേള" എന്ന തെലുങ്ക് ചലച്ചിത്രത്തിന്റെ പുനഃനിർമ്മാണമായിരുന്നു ഈ ചലച്ചിത്രം. ബോക്സാഫീസിൽ വമ്പിച്ച പരാജയമായിരുന്നു ഈ തമിഴ് ചലച്ചിത്രം.

2013 മേയ് 10 ന് റിലീസ് ചെയ്ത് "പിള്ള സമീന്ദാർ" എന്നറിയപ്പെടുന്ന ജി അശോക് സംവിധാനം ചെയ്ത "സുകുമരുതു" എന്ന തെലുങ്ക് ചലച്ചിത്രത്തിൽ "ശങ്കരി" എന്ന ഗ്രാമീണ പെൺകുട്ടിയുടെ കഥാപാത്രത്തെയാണ് നിഷ അഭിനയിച്ചത്. ഇതിലെ നായകൻ ആദി ആയിരുന്നു. 2013 ജൂൺ 14 ന് റിലീസ് ചെയ്ത് ഭാനുശങ്കർ സംവിധാനം ചെയ്ത "സരതഗ അമെയിതോ" എന്ന തെലുങ്ക് ചലച്ചിത്രത്തിൽ "ഗീത" എന്ന കഥാപാത്രത്തെയാണ് നിഷ അഭിനയിച്ചത്. ഇതിലെ നായകൻ വരുൺ സന്ദേഷ് ആയിരുന്നു. "യെമെയിണ്ടി ഈ വേള" പരാജയമായിരുന്നെങ്കിലും ഈ ചലച്ചിത്രം വിജയമായിരുന്നു.

2014 സെപ്തംബർ 5 ന് റിലീസ് ചെയ്ത് ജോണി അന്തോണി സംവിധാനം ചെയ്ത "ഭയ്യാ ഭയ്യാ" എന്ന മലയാളം ചലച്ചിത്രത്തിൽ "ഒരു മുൻമന്ത്രിയുടെ മകളായി "ഏയ്ഞ്ചൽ" എന്ന വിദ്യാഭ്യാസവും തലക്കനവുമുള്ള പെൺകുട്ടിയുടെ കഥാപാത്രത്തെയാണ് നിഷ അഭിനയിച്ചത്. ഇതിലെ നായകൻ കുഞ്ചാക്കോ ബോബൻ ആയിരുന്നു."കസിൻ" എന്ന മറ്റൊരു മലയാള സിനിമയിലും അഭിനയിച്ചിരുന്നു. 2014ഡിസംബർ 19 ന് റിലീസ് ചെയ്ത് വൈശാഖ് സംവിധാനം ചെയ്ത ഈ മലയാളം ചലച്ചിത്രത്തിൽ നിഷ "മല്ലിക" എന്ന കഥാപാത്രത്തെയാണ് അഭിനയിച്ചത്.



</doc>
<doc id="413672" url="https://ml.wikipedia.org/wiki?curid=413672" title="മഞ്ഞച്ചുവപ്പൻ പഴവവ്വാൽ">
മഞ്ഞച്ചുവപ്പൻ പഴവവ്വാൽ

മഞ്ഞച്ചുവപ്പൻ പഴവവ്വാൽ അല്ലെങ്കിൽ Fulvous Fruit Bat എന്ന് അറിയപ്പെടുന്ന ഇവയുടെ ശാസ്ത്രനാമം "Rousettus leschenaulti" എന്നാണ്.

മഞ്ഞയും ചുവപ്പും തവിട്ടും നിറങ്ങൾ കൂടിച്ചേർന്ന പുറവും ചാരനിറവുമുള്ള വയറുമുള്ള വാവലാണ്‌ മഞ്ഞച്ചുവപ്പൻ പഴവവ്വാലുകൾ. . പ്രായമുള്ള വാവലുകളുടെ വശങ്ങളും ചാരനിറമായിരിക്കും. മിനുമിനുസമുള്ളതും മൃദുലവുമായ രോമങ്ങളുള്ള ഇവയിലെ ആണിന്റെ തൊണ്ടയിൽ മഞ്ഞനിറം കലർന്ന രോമങ്ങളും ചെറിയ വാലുമുണ്ടാവും.

വളരെ ശബ്ദമുണ്ടാക്കുന്നതും അഴുകിയ പഴങ്ങളുടെ മണമുള്ളതുമായ ഈ വാവലുകൾ ആണുംപെണ്ണും ഇടകലർന്ന സംഘങ്ങളായാണ് കാണുന്നത്. പ്രായപൂർത്തിയായവ ഒരുമിച്ച് ഉറങ്ങുമ്പോൾ കുഞ്ഞുങ്ങൾ മറ്റൊരു സംഗമായിരിക്കും വിശ്രമിക്കുന്നത്. പെട്ടെന്ന് അലോസരപ്പെടുന്ന ഇവ ശല്യപെടുത്തിയാൽ കൂട്ടത്തോടെ പറന്നുപോകുന്നൂ.

കൈകളുടേതടക്കം തോളിന്റെ നീളം 7.5-8.6 സെ.മീ. ശരീരത്തിന്റെ മൊത്തം നീളം 11.1-14.7 സെ.മീ.

മരുഭൂമിയും ഉയർന്ന പർവ്വതങ്ങളുമൊഴിച്ച് ഇന്ത്യയിലെല്ലായിടവും കാണപ്പെടുന്നൂ. ഗുഹകളിലും തുരങ്കങ്ങളിലും പഴയ ഉപയോഗശൂന്യമായ കെട്ടിടങ്ങൾക്കുള്ളിലും അപൂർവ്വമായി മരത്തിലും ഉറങ്ങുന്നു.

സിജു ഗുഹകൾ, മേഘാലയ 

കാഞ്ഞേരി ഗുഹകൾ, മുംബൈ.



</doc>
<doc id="413677" url="https://ml.wikipedia.org/wiki?curid=413677" title="ശ്രീ മുളവള്ളിക്കാവ് ദേവീക്ഷേത്രം">
ശ്രീ മുളവള്ളിക്കാവ് ദേവീക്ഷേത്രം

തൃശ്ശൂർ ജില്ലയിൽ കൊരട്ടിയിൽ സ്ഥിതിചെയ്യുന്ന ഒരു ചെറിയ ക്ഷേത്രമാണ് ശ്രീ മുളവള്ളിക്കാവ് ദേവീക്ഷേത്രം. ആദിപരാശക്തിയായ മൂകാംബികാദേവിയാണ് ഈ ക്ഷേത്രത്തിലെ മുഖ്യപ്രതിഷ്ഠ. നൂറ്റെട്ട് ദുർഗ്ഗാലയങ്ങളിൽ പേര് പരാമർശിച്ചിട്ടുള്ള ഈ ക്ഷേത്രത്തിലെ പ്രതിഷ്ഠയായ ദേവി രാവിലെ സരസ്വതിയായും, ഉച്ചയ്ക്ക് ലക്ഷ്മിയായും, വൈകീട്ട് ദുർഗ്ഗയായും കുടികൊള്ളുന്നു എന്നാണ് സങ്കല്പം. ഏറെക്കാലം ജീർണ്ണാവസ്ഥയിലായിരുന്ന ക്ഷേത്രം 2011-ലാണ് നവീകരിച്ചത്. ഇപ്പോഴും ചില നവീകരണങ്ങൾ തുടരുകയാണ്.


</doc>
<doc id="413679" url="https://ml.wikipedia.org/wiki?curid=413679" title="ആൻ ഡൻഹം">
ആൻ ഡൻഹം

സ്റ്റാൻലി ആൻ ഡൻഹം (നവംബർ 29, 1942 – നവംബർ 7, 1995) അമേരിക്കൻ നരവംശശാസ്ത്രജ്ഞയും കൂടാതെ ഇന്തോനേഷ്യയിലെ റൂറൽ ഡെവെലോപ്മെന്റിലും ഇക്കോണോമിക് ആന്ത്രോപോളജിയിലും കൂടുതൽ പ്രവർത്തനങ്ങൾ നടത്തിയ വനിതയായിരുന്നു. 44-ാമത്തെ അമേരിക്കൻ പ്രസിഡന്റായ ബറാക്ക് ഹുസൈൻ ഒബാമയുടെ അമ്മയായിരുന്നു ആൻ ഡൻഹം.

ആൻ ഡൻഹം സ്ക്കൂൾ കാലഘട്ടത്തിൽ അറിയപ്പെട്ടിരുന്നത് "സ്റ്റാൻലി ആൻ ഡൻഹം" എന്നായിരുന്നു. "ആൻ ഡൻഹം, ആൻ ഒബാമ, ആൻ സോയിടോറോ" എന്നീ പേരുകളിൽ അറിയപ്പെട്ടിരുന്നെങ്കിലും രണ്ടാമത്തെ വിവാഹമോചനത്തിനുശേഷം അവർ "ആൻ ഡൻഹം" എന്നു തന്നെ ശിഷ്ടകാലം അറിയപ്പെട്ടു. 




</doc>
<doc id="413683" url="https://ml.wikipedia.org/wiki?curid=413683" title="പ്രസിഡൻഷ്യൽ മെഡൽ ഓഫ് ഫ്രീഡം">
പ്രസിഡൻഷ്യൽ മെഡൽ ഓഫ് ഫ്രീഡം

അമേരിക്കയുടെ പരമോന്നത സിവിലിയൻ ബഹുമതിയായ കോൺഗ്രഷ്യണൽ ഗോൾഡ് മെഡലിനൊപ്പം തന്നെ സമ്മാനിക്കുന്ന മറ്റൊരു ബഹുമതിയാണ്  പ്രസിഡൻഷ്യൽ മെഡൽ ഓഫ് ഫ്രീഡം. അമേരിക്കൻ ഐക്യനാടുകളുടെ സുരക്ഷയിലോ രാജ്യതാല്പര്യത്തിലോ നൽകിയ സ്തുത്യർഹസേവനമോ, ലോകസമാധാനം, സംസ്കാരം എന്നിവ പരിപോഷിപ്പിക്കുന്ന പൊതു,സ്വകാര്യ പ്രയത്നങ്ങളെയോ പരിഗണിച്ചുകൊണ്ടാണ് പ്രസിഡൻഷ്യൽ മെഡൽ ഓഫ് ഫ്രീഡം നൽകാറുള്ളത്.
ഒരു സിവിലിയൻ ബഹുമതി ആണെങ്കിലും ഇതിനു പരിഗണിക്കപ്പെടുന്നതിനു അമേരിക്കൻ പൗരന്മാരെ മാത്രമായി പരിമിതപ്പെടുത്തിയിട്ടില്ല; മറിച്ച് സൈനിക ഉദ്യോഗസ്ഥർക്ക് അവരുടെ യൂണിഫോമിൽ ധരിപ്പിച്ചും സമ്മാനിക്കാറുണ്ട്. 

രണ്ടാം ലോകമഹായുദ്ധത്തിൽ പങ്കെടുത്ത സിവിലിയന്മാരെ ആദരിക്കുന്നതിനു 1945 മുതൽ പ്രസിഡന്റ് ഹാരി എസ്. ട്രൂമാൻ നൽകിയിരുന്ന മെഡൽ ഓഫ് ഫ്രീഡത്തിന്റെ പിന്തുടർച്ചയായി, 1963 ൽ പ്രസിഡന്റ് ജോൺ എഫ്. കെന്നഡിയാണ് പ്രസിഡൻഷ്യൽ മെഡൽ ഓഫ് ഫ്രീഡം നൽകി തുടങ്ങിയത്.



</doc>
<doc id="413686" url="https://ml.wikipedia.org/wiki?curid=413686" title="ഐശ്വര്യ രാജേഷ്">
ഐശ്വര്യ രാജേഷ്

ഒരു ഇന്ത്യൻ ചലച്ചിത്ര നടിയാണ് ഐശ്വര്യ രാജേഷ്. സൺ ടിവിയിലെ "അസത്തപ്പോവത് യാര്" എന്ന റിയാലിറ്റി ഷോയുടെ അവതാരകയായിരുന്നു. മാനാട മയിലാട എന്ന റിയാലറ്റി ഷോയിലെ വിജയിയായിരുന്നു. 2011ൽ പുറത്തിറങ്ങിയ അവർകളും ഇവർകളും എന്ന തമിഴ് ചലച്ചിത്രമായിരുന്നു ആദ്യത്തെ ചലച്ചിത്രം. 2017ൽ പുറത്തിറങ്ങിയ ജോമോന്റെ സുവിശേഷങ്ങൾ ആണ് ആദ്യ മലയാള ചലച്ചിത്രം. തുടർന്ന് സഖാവ് എന്ന ചലച്ചിത്രത്തിലും അഭിനയിച്ചു. 2014ൽ കാക്കാ മുട്ടൈ എന്ന ചലച്ചിത്രത്തിലെ അഭിനയത്തിന് മികച്ച നടിയ്ക്കുള്ള തമിഴ് നാട് സംസ്ഥാന ചലച്ചിത്ര പുരസ്കാരം ലഭിച്ചു

1990 ജനുവരി 10ന് ചെന്നൈയിൽ ജനിച്ചു. ഐശ്വര്യയുടെ പിതാവ് 54 തെലുഗു ചലച്ചിത്രങ്ങളിൽ അഭിനയിച്ചിട്ടുണ്ട്. മുത്തച്ഛനും ചലച്ചിത്ര അഭിനേതാവായിരുന്നു. മറ്റൊരു കുടുംബാംഗമായ ശ്രീലക്ഷ്മി, ഒരു തെലുഗു ഹാസ്യ നടിയാണ്. 500ലധികം ചലച്ചിത്രങ്ങളിൽ അഭിനയിച്ചിട്ടുണ്ട്.

ചെന്നൈയിലെ ഏതിരാജ് വനിതാ കോളേജിൽ നിന്നും ബി.കോം ബിരുദം നേടി. തുടർന്ന് നൃത്തം അഭ്യസിക്കാൻ ആരംഭിക്കുകയും സാംസ്കാരികോത്സവത്തിലെ അവതരണത്തിന്റെ നൃത്തസംവിധാനം നിർവ്വഹിക്കുകയും ചെയ്തു. ശേഷം കലൈഞ്ജർ ടി.വിയിലെ മാനാട മയിലാട എന്ന റിയാലിറ്റി ഷോയിൽ പങ്കെടുത്തു. ഈ പരിപാടിയുടെ മൂന്നാമത്തെ സീസണിലെ വിജയിയാവുകയും ചെയ്തിരുന്നു.
2014ൽ രണ്ടാഴ്ചയുടെ ഇടവേളയിൽ പുറത്തിറങ്ങിയ വിജയ് സേതുപതിയുടെ റമ്മി, പന്നൈയാരും പത്മിനിയും എന്നീ ചലച്ചിത്രങ്ങളിൽ അഭിനയിച്ചു. ആദ്യത്തെ ചലച്ചിത്രം 1980-കളിൽ ഒരു ഗ്രാമത്തിൽ നടക്കുന്ന കഥയായിരുന്നു. ഒരു വൃദ്ധനായ മനുഷ്യനും അദ്ദേഹത്തിന്റെ പ്രിയപ്പെട്ട പ്രീമിയർ പത്മിനി എന്ന കാറും തമ്മിലുള്ള ബന്ധത്തെയും അതുമായി ബന്ധപ്പെട്ട് നടക്കുന്ന സംഭവങ്ങളുടെയും കഥയായിരുന്നു ഇത്. ഇതേ പേരിൽ തന്നെ പുറത്തിറങ്ങിയ ഒരു ഹ്രസ്വചിത്രമാണ് ചലച്ചിത്രത്തിന്റെ കഥയ്ക്ക് ആസ്പദമായത്. തമിഴ് ചലച്ചിത്ര നിരൂപകർ, റമ്മി എന്ന ചലച്ചിത്രത്തിലെ അഭിനയത്തിന് ഐശ്വര്യയെ അഭിനന്ദിക്കുകയുണ്ടായി. ഹിന്ദുസ്ഥാൻ ടൈംസ് എന്ന ദിനപ്പത്രം ഐശ്വര്യ ഭാവിയിൽ വലിയ നേട്ടങ്ങളുണ്ടാക്കുമെന്ന് അഭിപ്രായപ്പെട്ടിരുന്നു. കൂടാതെ ചലച്ചിത്ര നിരൂപകൻ ഭരദ്വാജ് രംഗനും ഐശ്വര്യയുടെ അഭിനയത്തെ പ്രശംസിക്കുകയുണ്ടായി. തുടർന്ന് ആ വർഷത്തിൽ ആർ. പാർത്ഥിപൻ സംവിധാനം ചെയ്ത കഥൈ തിരൈക്കഥൈ വസനം ഇയക്കം എന്ന ചലച്ചിത്രത്തിലെ ഒരു ഗാനരംഗത്തിൽ അഭിനയിക്കുകയുണ്ടായി. കൂടാതെ 2014ൽ തന്നെ പുറത്തിറങ്ങിയ തിരുടൻ പോലീസ‌് എന്ന ചലച്ചിത്രത്തിലെ കേന്ദ്ര കഥാപാത്രത്തെ അവതരിപ്പിച്ചിരുന്നു. തുടർന്ന് മലയാള ചലച്ചിത്രം മെമ്മറീസിന്റെ തമിഴ് റീമേക്കിലും അഭിനയിച്ചിരുന്നു.

2015 ൽ പുറത്തിറങ്ങിയ ഐശ്വര്യയുടെ ആദ്യ ചലച്ചിത്രം കാക്കാ മുട്ടൈ ആയിരുന്നു. രണ്ട് മക്കളുടെ അമ്മയും ഒരു ചേരി നിവാസിയുമായ യുവതിയെയാണ് ഈ ചലച്ചിത്രത്തിൽ ഐശ്വര്യ അവതരിപ്പിച്ചത്. ഈ കഥാപാത്രവും ഏറെ ശ്രദ്ധിക്കപ്പെടുകയുണ്ടായി. ""it features stunning performances from everyone... especially Aishwarya Rajesh, who plays the kids' mother with a world-weariness that belies her years"" എന്നാണ് നിരൂപകനായ ഭരദ്വാജ് രംഗൻ അഭിപ്രായപ്പെട്ടത്. മറ്റ് നിരൂപകരും ചിത്രത്തിലെ അഭിനേതാക്കളുടെ അഭിനയത്തെയും ചിത്രത്തിന്റെ ഉള്ളടക്കത്തെയും പ്രശംസിക്കുകയുണ്ടായി. അതേ വർഷം തന്നെ സിൻഡ്രല്ല എന്ന സംഗീത നൃത്ത നാടകത്തിൽ അഭിനയിച്ചു. സിൻഡ്രല്ല എന്ന പേരിൽ തന്നെ പുറത്തിറങ്ങിയ ഒരു കഥയാണ് ഈ സംഗീത നൃത്ത നാടകത്തിന് ആധാരമായത്.

2015ന്റെ അവസാനത്തിൽ സീനു രാമസ്വാമി സംവിധാനം ചെയ്ത ഇടം പൊരുൽ ഏവൽ എന്ന ചലച്ചിത്രത്തിന്റെ ചിത്രീകരണം പൂർത്തിയാക്കി. ഈ ചലച്ചിത്രത്തിൽ സംവാദങ്ങളിൽ പ്രസംഗിക്കുന്ന ഒരു വനിതയെയാണ് ഐശ്വര്യ അവതരിപ്പിച്ചത്. കാക്കാ മുട്ടൈയുടെ സംവിധായകനായ മണികണ്ഠൻ സംവിധാനം ചെയ്ത കുറ്റമേ ദണ്ഡനൈ എന്ന ചലച്ചിത്രത്തിലും പ്രധാനപ്പെട്ട വേഷം അവതരിപ്പിച്ചു. തുടർന്ന് ഹലോ നാൻ പേയ് പേസുരേൻ എന്ന ചലച്ചിത്രത്തിൽ ഒരു ടെലി-ഷോപ്പിങ് സെയിൽ ഗേളിന്റെ വേഷം അവതരിപ്പിക്കുകയുണ്ടായി. പൃഥ്വിരാജ് കേന്ദ്രകഥാപാത്രത്തെ അവതരിപ്പിച്ച മലയാള ചലച്ചിത്രമായ മെമ്മറീസ് എന്ന ചിത്രത്തിന്റെ തമിഴ് റീമേക്ക് ആയ ആറാതു സിനത്തിലും അഭിനയിച്ചു. കൂടാതെ നവാഗത സംവിധായകനായ ഭുവൻ നുല്ലന്റെ മോ എന്ന തമിഴ് ചലച്ചിത്രത്തിലും അഭിനയിച്ചു.

2017 ൽ ആദ്യത്തെ മലയാള ചലച്ചിത്രമായ ദുൽഖർ സൽമാൻ കേന്ദ്ര കഥാപാത്രത്തെ അവതരിപ്പിച്ചജോമോന്റെ സുവിശേഷങ്ങളിൽ അഭിനയിച്ചു. ഒരു കമ്പനിയിലെ അക്കൗണ്ടന്റായ വൈദേഹി എന്ന കഥാപാത്രത്തെയാണ് ജോമോന്റെ സുവിശേഷങ്ങളിൽ ഐശ്വര്യ അവതരിപ്പിച്ചത്.



</doc>
<doc id="413688" url="https://ml.wikipedia.org/wiki?curid=413688" title="ലിലി കോൾ">
ലിലി കോൾ

ഒരു ഇംഗ്ലീഷ് മോഡലും അഭിനേത്രിയും ബിസിനസ് വനിതയുമാണ് ലിലി ലൗഹന കോൾ (ജനനം 27 ഡിസംബർ 1987). വളരെ ചെറുപ്പത്തിൽത്തന്നെ കോൾ ഔദ്യോഗികമായി മോഡലിംഗ് തെരഞ്ഞെടുത്തിരുന്നു. 2009 ൽ വോഗ് പാരീസ് തെരഞ്ഞെടുത്ത 2000 മുതലുള്ള ഏറ്റവും നല്ല 30 മോഡലുകളുടെ കൂട്ടത്തിൽ ഒരാളായിരുന്നു ലിലി കോൾ.

16 വയസ്സുള്ളപ്പോൾത്തന്നെ കോൾനെ ആദ്യമായി ഫാഷൻ മാഗസിനായ ബ്രിട്ടീഷ് വോഗിന്റെ കവർ പേജിലേയ്ക്ക് തിരഞ്ഞെടുക്കപ്പെട്ടിരുന്നു. 2004ലെ ബ്രിട്ടീഷ് ഫാഷൻ അവാർഡ്സ് "മോഡൽ ഓഫ് ദ ഈയർ" എന്ന് കവർ ചിത്രത്തിൽ ലിലി കോളിന് വിശേഷണം നല്കി എഴുതിയിട്ടുണ്ടായിരുന്നു. ലിലി കോൾ അലക്സാണ്ടർ എംസിക്യൂൻ, ചാനൽ ലൂയിസ് വ്യൂയിട്ടൻ, ജീൻപോൾഗൗൾട്ടിയർ, മോസ്കിനോ എന്നീ അറിയപ്പെടുന്ന ബ്രാൻഡുകളുടെ മോഡൽ ആയിരുന്നു. ലോങ്ചംപ്, അന്ന സൂയി, റിമ്മെൽ, കക്കെറൽ തുടങ്ങിയ പരസ്യക്കമ്പനികളുടെയും മോഡൽ ആയിരുന്നു. 

2009 മേയ് 22 ന് റിലീസ് ചെയ്ത് ടെറി ഗില്യം സംവിധാനം ചെയ്ത "ദ ഇമാജിനാരിയം ഓഫ് ഡോക്ടർ പർണാസസ്" എന്ന ഇംഗ്ലീഷ് ചലച്ചിത്രത്തിൽ ഡോക്ടർ പർണാസസിന്റെ മകളായ "വാലെന്റീന" എന്ന പ്രധാന കഥാപാത്രത്തെയാണ് ലിലി ലൗഹന കോൾ അവതരിപ്പിച്ചത്. ശേഖർ കപുർ സംവിധാനം ചെയ്ത "പാസ്സേജസ്" എന്ന ചലച്ചിത്രത്തിലും അഭിനയിച്ചിരുന്നു. 2011 മേയ് 6 ന് റിലീസ് ചെയ്ത് റോളണ്ട് ജോഫീ സംവിധാനം ചെയ്ത "ദേർ ബി ഡ്രാഗൺസ്" എന്ന ഇംഗ്ലീഷ് ചലച്ചിത്രത്തിൽ "അലൈൻ" എന്ന കഥാപാത്രത്തെയാണ് അവതരിപ്പിച്ചത്. 2013 -ൽ കോൾ ഒരു ഇന്നൊവേഷൻ ഗ്രൂപ്പും ഇൻക്യുബലേറ്ററും ആയ "ഇമ്പോസിബിൾ.കോം" (impossible.com) എന്ന സഥാപനം സ്ഥാപിച്ചു (മുമ്പ് ഒരു ഗിഫ്റ്റ് ഇകോണോമി സോഷ്യൽ നെറ്റ് വർക്കായിരുന്ന ഈ സ്ഥാപനം ഇപ്പോൾ ഇമ്പോസിബിൾ പീപ്പിൾ എന്ന് പുനർനാമകരണം ചെയ്തു.). 
ഇംഗ്ലണ്ടിലെ ഡെവൻ കൗണ്ടിയിലെ ടോർക്വി നഗരത്തിൽ ആർട്ടിസറ്റും എഴുത്തുകാരിയുമായ പേഷ്യൻസ് ഔവൻറെയും മീൻപിടിത്തക്കാരനും ബോട്ടു നിർമ്മാതാവുമായ ക്രിസ് കോളിന്റെയും പുത്രിയായി ജനിച്ചു. കോളിനും സഹോദരിയും ലണ്ടനിൽ അമ്മയുടെ അടുത്ത് നിന്നാണ് വളർന്നത്. ഹാൾഫീൽഡ് പ്രൈമറി സ്ക്കൂൾ, സിൽവിയ യങ് തിയറ്റർ സ്ക്കൂൾ, സെയിന്റ് മെർലിബോൺ സ്ക്കൂൾ എന്നിവിടങ്ങളിൽ ചേർന്ന് പഠനം നടത്തി. ലട്ടിമെർ അപ്പർ സ്ക്കൂളിൽ നിന്ന് സിസ്ത്ഫോം പൂർത്തിയാക്കുകയും ഇംഗ്ലീഷ്, പൊളിറ്റിക്സ്, ഫിലോസഫി, എത്തിക്സ് എന്നീ വിഷയങ്ങൾക്ക് എ ഗ്രേഡ് ലഭിക്കുകയും ചെയ്തു. 2006-ൽ കേംബ്രിഡ്ജിലെ കിങ്സ് കോളേജിൽ നിന്നും രണ്ടുപ്രാവശ്യം സോഷ്യൽ ആൻഡ് പൊളിറ്റിക്കൽ സയൻസ് പഠിക്കുകയും ചെയ്തു. 2008 -ൽ ഹിസ്റ്ററി ഓഫ് ആർട്ട് പഠനം ആരംഭിക്കുകയും 2011 -ൽ ഡബിൾ ഫസ്റ്റോടെ ബിരുദം നേടുകയും ചെയ്തു.

ലിലി ലൗഹന കോൾ ട്വിറ്റർ -ന്റെ സഹസ്ഥാപകനായ ജാക്ക് ഡോർസിയുമായി വളരെ മുമ്പ് തന്നെ തമ്മിൽ അടുത്ത ബന്ധമുണ്ടായിരുന്നു. എങ്ങനെയായിരുന്നാലും 2015 ഫെബ്രുവരി 28 ന് കോൾ ക്വേം ഫെറൈറ എന്ന തന്റെ പാർട്ട്ണറുടെ ആദ്യത്തെ കുഞ്ഞിനെ പ്രതീക്ഷിക്കുന്നതായി പരസ്യപ്പെടുത്തി. തുടർന്ന് 2015 സെപ്തംബറിൽ അവർക്കൊരു മകളുണ്ടായി.

2013 -ൽ കോൾ ഒരു ഇന്നൊവേഷൻ ഗ്രൂപ്പും ഇൻക്യുബലേറ്ററും ആയ "ഇമ്പോസിബിൾ.കോം" (impossible.com) എന്ന സഥാപനം കൂടാതെ ലണ്ടൻ ബുക്ക്ഷോപ്പ് എന്ന മറ്റൊരു സ്ഥാപനവും സ്ഥാപിച്ചു. വിക്കിട്രിബൂൺ എന്ന ന്യൂസ് വെബ്സൈറ്റിന്റെ ഉപദേഷ്ടാവായി പ്രവർത്തിച്ചിരുന്നു. 2009-ൽ ടെക്സ്സ്റ്റൈൽ വ്യവസായവുമായി ബന്ധപ്പെട്ട "നിറ്റ് വേയർ കമ്പനി" ആരംഭിച്ചു. ഈ കമ്പനിയിലെ ബിസിനസ് മെറ്റീരിയൽ കൈ കൊണ്ട് തുന്നാനുപയോഗിക്കുന്ന യുണൈറ്റഡ് സ്റ്റേറ്റ്സിലെയും ബ്രിട്ടണിലും ലഭ്യമായ "യാൺസ്" ആണ്. ഈ കമ്പനികളിൽ നിന്നെല്ലാം ലഭിക്കുന്ന ലാഭത്തിന്റെ 5% കോൾ "എൻവിയോൺമെന്റൽ ജസ്റ്റിസ് ഫൗണ്ടേഷന്" ഡൊണേഷൻ നല്കുന്നു. 2010 ഫെബ്രുവരിയിൽ ഒരു വുമൺസ് വേയർ കമ്പനി കൂടി തുറന്ന് പ്രവർത്തനമാരംഭിച്ചു.



</doc>
<doc id="413690" url="https://ml.wikipedia.org/wiki?curid=413690" title="കോൺഗ്രഷ്യണൽ ഗോൾഡ് മെഡൽ">
കോൺഗ്രഷ്യണൽ ഗോൾഡ് മെഡൽ

അമേരിക്കൻ ഐക്യനാടുകളിലെ പരമോന്നത സിവിലിയൻ ബഹുമതികളാണ് കോൺഗ്രഷ്യണൽ ഗോൾഡ് മെഡലും പ്രസിഡൻഷ്യൽ മെഡൽ ഓഫ് ഫ്രീഡവും. യു.എസ്. കോൺഗ്രസ്സാണ് ഇവ രണ്ടും സമ്മാനിക്കുന്നത്. അമേരിക്കൻ ചരിത്രത്തിലും സംസ്കാരത്തിലും സ്വാധീനം ചെലുത്തുന്ന നേട്ടങ്ങൾ കൈവരിക്കുകയും ദീർഘകാലം അവരുടെ മേഖലയിൽ ആ നേട്ടത്തിന്റെ പ്രതിഫലനം നിലനിർത്താൻ കഴിഞ്ഞിട്ടുള്ളവർക്കും നൽകുന്ന അംഗീകാരമാണ് കോൺഗ്രഷ്യണൽ ഗോൾഡ് മെഡൽ. എന്നിരിക്കിലും, ഇത്തരമൊരു അവാർഡ് നൽകുന്നതിനെ കുറിച്ച് സ്ഥിരമായ ചട്ടപ്രകാരമുള്ള വ്യവസ്ഥകൾ ഒന്നുംതന്നെയില്ല. കോൺഗ്രഷ്യണൽ ഗോൾഡ് മെഡൽ നൽകുന്നത് അനിവാര്യമാണെന്ന് വിശ്വസിക്കുന്ന സാഹചര്യത്തിൽ ഭൂരിപക്ഷാഭിപ്രായം കണക്കിലെടുത്ത് പ്രത്യേകമായി മെഡലുകൾ സൃഷ്ടിക്കാം. ഇത് സ്വീകരിക്കുന്നതിനു അമേരിക്കൻ പൗരനായിരിക്കണം എന്ന വ്യവസ്ഥയും ഇല്ല.





</doc>
<doc id="413695" url="https://ml.wikipedia.org/wiki?curid=413695" title="പ്രൊഫ. ടി. ശോഭീന്ദ്രൻ">
പ്രൊഫ. ടി. ശോഭീന്ദ്രൻ

പ്രമുഖ പരിസ്ഥിതി പ്രവർത്തകൻ.

ഗുരുവായൂരപ്പൻ കോളേജിൽ നിന്ന് വിരമിച്ചു. 
ഷട്ടർ (2013), അമ്മ അറിയാൻ (1986) എന്നീ ചലച്ചിത്രങ്ങളിൽ അഭിനയിച്ചു. 

സഹയാത്രി പുരസ്‌കാരം,ഇന്ദിരാ പ്രിയദർശിനി വൃക്ഷമിത്ര അവാർഡ് എന്നിവ നേടിയിട്ടുണ്ട്.

ഇപ്പൊൾ സുനിൽ വിശ്വചൈതന്യയുടെ അരകിറുക്കൻ എന്ന സിനിമയിൽ അഭിനയിച്ച് കൊണ്ടിരിക്കുന്നു.

https://www.m3db.com/artists/56372

http://www.mathrubhumi.com/amp/print-edition/kerala/thiroor-1.2495529


</doc>
<doc id="413706" url="https://ml.wikipedia.org/wiki?curid=413706" title="12 ദിനങ്ങൾ">
12 ദിനങ്ങൾ

ജൂൺ കിം എഴുതി ചിത്രീകരണം നടത്തിയ ആദ്യ ചിത്രനോവലാണ് 12 ദിനങ്ങൾ. തന്റെ രണ്ടാംവർഷ കോളേജ്  പഠന കാലത്ത്, ഒരു വേർപിരിയലിന്റെ ആഘാതത്തിൽ  നിന്നും മോചിതയാകുന്നതിനായി, ഒരു അപരിചിതൻ പറഞ്ഞ കഥയുടെ  കുറച്ച് ഭാഗത്തെ അടിസ്ഥാനമാക്കി 12 ദിനങ്ങളുടെ ഒരു ആദ്യ ഭാഗ രചന അവൾ ആരംഭിച്ചിരുന്നു. വിരഹത്തിന്റെ വൈകാരികതയിൽ നിന്നും മോചിതയായതിനുശേഷം തന്റെ ചിത്രനോവൽ രചനയ്ക്ക് വിരാമം നൽകുകയും ദൃശ്യകലാ പഠന സ്കൂളിൽ ചേരുന്നതിനായി ദക്ഷിണ കൊറിയയിൽ നിന്നും അമേരിക്കയിലെ ന്യൂയാർക്ക് നഗരത്തിലുള്ള മാൻഹട്ടനിൽ എത്തുകയും ചെയ്തു. അവിടെ നിന്നും അവൾ കാർട്ടൂൺ രചനയിൽ ലളിതകലാ ബിരുദം കരസ്ഥമാക്കി. ചിത്രകഥാ പ്രസാധകരായ ടോക്യോപോപ്പിനെ കൊണ്ട് 12ദിനങ്ങളുടെ പ്രസിദ്ധീകരണം ഏറ്റെടുപ്പിക്കുന്നതിൽ വിജയിച്ചശേഷം അവൾ തന്റെ രചന 2005ന്റെ തുടക്കത്തിൽ പുനരാരംഭിക്കുകയും 2006 ഓഗസ്റ്റ് മധ്യത്തിൽ പൂർത്തിയാക്കുകയും ചെയ്തു. തന്റെ പ്രിയതമയുടെ അകാലമരണം തീർത്ത വേദനയിൽ നിന്നും മോചിതനാകുന്നതിനായി, അവളുടെ ചിതാഭസ്മം പാനീയത്തോടൊപ്പം 12 ദിവസങ്ങൾ കൊണ്ട് കുടിക്കുന്നതിന് തീരുമാനിച്ച ജാക്കീ യുവെനെയാണ്  12 ദിനങ്ങൾ ചിത്രീകരിക്കുന്നത്.


</doc>
<doc id="413707" url="https://ml.wikipedia.org/wiki?curid=413707" title="മരിയോൺ നെസ്റ്റിൽ">
മരിയോൺ നെസ്റ്റിൽ

മരിയോൺ നെസ്റ്റിൽ (ജ:1936) പ്രശസ്തയായ ഒരു പോഷകാഹാരവിദഗ്ധയും, സാമൂഹികശാസ്ത്രത്തിൽ ന്യൂയോർക്ക് സർവ്വകലാശാലയിലെ അദ്ധ്യാപികയും ആണ്. പോഷകാഹാര ശാസ്ത്രത്തിൽ കോർണൽ സർവ്വകലാശാലയിൽ വിസിറ്റിങ് പ്രൊഫസറായും അവർ സേവനമനുഷ്ഠിക്കുന്നു.

സ്കൂൾ പഠനത്തിനുശേഷം(1954-1959). ബിരുദം ബർക്കിലി സർവ്വകലാശാലയിൽ നിന്നു നേടുകയും തന്മാത്രാ ജീവശാസ്ത്രം വിഷയമാക്കിഡോക്ടറൽ ബിരുദം കരസ്ഥമാക്കുകയും ചെയ്തു. പൊതു ആരോഗ്യ പോഷണം എന്ന മേഖലയിലും അവർ ഉന്നതപഠനം പൂർത്തിയാക്കിയിട്ടുണ്ട്.



</doc>
<doc id="413710" url="https://ml.wikipedia.org/wiki?curid=413710" title="നാഗാവ്, മഹാരാഷ്ട്ര">
നാഗാവ്, മഹാരാഷ്ട്ര

മഹാരാഷ്ട്രയുടെ വടക്കൻ കൊങ്കൺ പ്രദേശത്ത്, അറബിക്കടലിന്റെ തീരത്തുള്ള ഒരു തീരദേശ നഗരമാണ് നാഗാവ്. അലിബാഗിൽ നിന്ന് 9 കിലോമീറ്ററും മുംബൈയിൽ നിന്ന് 114 കിലോമീറ്ററും ആണ് ഇവിടേയ്ക്കുള്ള ദൂരം. വൃത്തിയുള്ള തീരവും വാട്ടർ സ്പോർട്സും കാരണം നാഗാവ് ബീച്ച് സഞ്ചാരികളെ ആകർഷിക്കുന്നു. കടൽത്തീരത്തിന് ഏകദേശം 3 കിലോമീറ്റർ നീളമുണ്ട്. ഇവിടെ ഏതാനും ചെറിയ ഹോട്ടലുകളുണ്ട്. ബാക്കിയുള്ള പ്രദേശം സ്വകാര്യ ഉടമസ്ഥതയിലാണ്.
2011-ലെ സെൻസസ് പ്രകാരം നാഗാവ് ഗ്രാമത്തിൽ ജനസംഖ്യ 4977 ആണ്. അതിൽ 2501 പുരുഷന്മാരും 2476 പേർ സ്ത്രീകളുമാണ്. നാഗാവ് ഗ്രാമത്തിൽ 6 വയസ്സ് വരെയുള്ള കുട്ടികളുടെ ജനസംഖ്യ 337 ആണ്. ഇത് മൊത്തം ജനസംഖ്യയുടെ 6.77% വരും. നാഗാവ് ഗ്രാമത്തിന്റെ ശരാശരി ലൈംഗിക അനുപാതം 990 ആണ്. ഇത് മഹാരാഷ്ട്ര സംസ്ഥാന ശരാശരിയേക്കാൾ (929) കൂടുതൽ ആണ്. സെൻസസ് അനുസരിച്ച് ഇവിടെ കുട്ടികളിലെ ലൈംഗിക അനുപാതം 812 ആണ്, മഹാരാഷ്ട്രയിൽ ഇത് ശരാശരി 894 ആണ്.

മഹാരാഷ്ട്രയുമായി താരതമ്യം ചെയ്യുമ്പോൾ ഈ ഗ്രാമത്തിൽ സാക്ഷരതാ നിരക്ക് കൂടുതലാണ്. 2011 ൽ നാഗാവ് ഗ്രാമത്തിന്റെ സാക്ഷരതാനിരക്ക് 92.89% ആണ്. ഇത് മഹാരാഷ്ട്രയുടെ സംസ്ഥാന ശരാശരിയേക്കാൾ (82.34%) ഉയർന്നതാണ്. നാഗാവിലെ പുരുഷ സാക്ഷരതാ നിരക്ക് 95.98 ശതമാനവും സ്ത്രീ സാക്ഷരതാ നിരക്ക് 89.81 ശതമാനവുമാണ്.


</doc>
<doc id="413712" url="https://ml.wikipedia.org/wiki?curid=413712" title="ഡാനിയൽ റാഡ്ക്ലിഫ്">
ഡാനിയൽ റാഡ്ക്ലിഫ്

ഡാനിയൽ ജേക്കബ് റാഡ്ക്ലിഫ് (ജനനം ജൂലൈ 23, 1989) ഒരു ഇംഗ്ലീഷ് നടനാണ്. ഹാരി പോട്ടർ ചലച്ചിത്ര പരമ്പരയിൽ മുഖ്യ കഥാപാത്രത്തിന്റെ പേരിൽ ആണ് അദ്ദേഹം അറിയപ്പെടുന്നത്. ബിബിസി വൺ നിർമിച്ച "ഡേവിഡ് കോപ്പർഫീൽഡ്" എന്ന ടെലിവിഷൻ ചലച്ചിത്രത്തിൽ പത്ത് വയസ്സുള്ളപ്പോൾ അയാൾ അഭിനയരംഗത്ത് അരങ്ങേറ്റം കുറിച്ചു. തുടർന്ന് 2001-ൽ പുറത്തിറങ്ങിയ ദ ടെയിലർ ഓഫ് പനാമയിൽ ചലച്ചിത്ര അഭിനയത്തിനും തുടക്കം കുറിച്ചു. 11-ആം വയസ്സിൽ ആദ്യ ഹാരി പോട്ടർ ചലച്ചിത്രത്തിൽ ഹാരി പോട്ടറുടെ വേഷത്തിൽ അഭിനയിച്ചു. 2011-ൽ എട്ടാമത്തേയും അവസാനത്തേയും സിനിമ റിലീസ് ചെയ്യുന്നതുവരെ പത്തു വർഷക്കാലം ഈ ചലച്ചിത്ര പരമ്പരയിൽ അഭിനയിച്ചു.

2007 ൽ നാടക അഭിനയരംഗത്തും ശ്രദ്ധ ഊന്നിയ റാഡ്ക്ലിഫ് ഇക്വെസ്, ഹൗ ടു സക്സീഡ് ഇൻ ബിസിനസ് വിത്തൗട്ട് റിയലി ട്രൈയിങ് തുടങ്ങിയ നാടകങ്ങളിൽ അഭിനയിച്ചു. ഹൊറർ ചിത്രം ദ വുമൺ ഇൻ ബ്ലാക്ക്' (2012), കിൽ യുവർ ഡാർലിങ്സ് (2013), സയൻസ് ഫിക്ഷൻ ചിത്രം വിക്ടർ ഫ്രാങ്കെൻസ്റ്റീൻ (2015), കോമഡി ഡ്രാമ സ്വിസ് ആർമി മാൻ (2016), ഹീസ്റ്റ് ത്രില്ലർ ചിത്രം നൗ യു സീ മീ 2 (2016), ത്രില്ലർ ചിത്രം ഇംപീരിയം (2016) എന്നിവയാണ് അദ്ദേഹം അഭിനയിച്ച പുതിയ ചിത്രങ്ങൾ.

ഡെമൽസ ഹോസ്പിറ്റീസ് കെയർ ഫോർ ചിൽഡ്രൻ, എൽജിബിറ്റിക്യു യുവാക്കൾക്കിടയിൽ ആത്മഹത്യ തടയാനുള്ള ട്രെവർ പ്രോജക്ട് തുടങ്ങി നിരവധി ജീവകാരുണ്യ പ്രവർത്തനങ്ങൾക്ക് അദ്ദേഹം സംഭാവന നൽകിയിട്ടുണ്ട്.

ലണ്ടനിലെ ക്വീൻ ചാർലോട്ട്സ് ആൻഡ് ചെൽസി ഹോസ്പിറ്റലിൽ ആണ് റാഡ്ക്ലിഫ് ജനിച്ചത്. മാർസിയ ജീനൈൻ ഗ്രെഷാം, അലൻ ജോർജ് റാഡ്ക്ലിഫ് എന്നിവരുടെ ഏക സന്താനമാണ് ഇദ്ദേഹം. അദ്ദേഹത്തിന്റെ അമ്മ ദക്ഷിണാഫ്രിക്കയിൽ ജനിച്ച ഒരു ജൂത മതസ്ഥയാണ്. അദ്ദേഹത്തിന്റെ പിതാവ് വടക്കൻ അയർലൻഡിലെ ബാൻബ്രിഡ്ജിൽ നിന്നുള്ള തൊഴിലാളിവർഗ കുടുംബത്തിലെ അംഗമായിരുന്നു. റാഡ്ക്ലിഫിന്റെ മാതാപിതാക്കൾ ഇരുവരും ചെറുപ്പത്തിൽ അഭിനയിക്കുമായിഉന്നു. അച്ഛൻ ഒരു സാഹിത്യ ഏജന്റുമാണ്. അദ്ദേഹത്തിന്റെ അമ്മ ചലച്ചിത്രങ്ങൾക്കും മറ്റും അഭിനേതാക്കളുടെ തെരഞ്ഞടുക്കുന്ന ഏജന്റാണ്.

അഞ്ചാം വയസ്സിൽ അഭിനയിക്കാനുള്ള തന്റെ മോഹം റാഡ്ക്ലിഫ് പ്രകടിപ്പിച്ചു. 1999 ഡിസംബറിൽ ചാൾസ് ഡിക്കൻസിന്റെ ഡേവിഡ് കോപ്പർഫീൽഡ് എന്ന നോവൽ ആസ്പദമാക്കി ബിബിസി. വൺ നിർമിച്ച രണ്ടു ഭാഗങ്ങളുള്ള ടെലിവിഷൻ അവതരണത്തിൽ ഡേവിഡ് കോപ്പർഫീൽഡ് എന്ന ബാലന്റെ വേഷം അഭിനയിച്ചു. റാഡ്ക്ലിഫ് സ്കൂൾ, സസെക്സ് ഹൗസ് സ്കൂൾ, സിറ്റി ഓഫ് ലണ്ടൻ സ്കൂൾ എന്നീ മൂന്ന് സ്വതന്ത്ര സ്കൂളുകളിൽ അദ്ദേഹം പഠിച്ചു. ചില വിദ്യാർത്ഥികൾ വിദ്വേഷകരമായി പെരുമാറിയതിനാൽ, ആദ്യ ഹാരി പോട്ടർ സിനിമയുടെ റിലീസിനു ശേഷം റാഡ്ക്ലിഫിന് സ്കൂളിൽ പോകുക പ്രയാസകരമായിരുന്നു.


</doc>
<doc id="413714" url="https://ml.wikipedia.org/wiki?curid=413714" title="ലൂയിസ് അബ്ബീമ">
ലൂയിസ് അബ്ബീമ

ലൂയിസ് അബ്ബീമ Louise Abbéma (30 October 1853 10 July 1927) ഫ്രഞ്ചുകാരിയായ ചിത്രകാരിയും ശില്പിയും ബെല്ലെ എപ്പോക്കിന്റെ ഡിസൈനറുമായിരുന്നു. 

അബ്ബീമ ഫ്രാൻസിലെ എസ്സോണായിലെ എ്തമ്പ് എന്ന സ്ഥലത്താണ് ജനിച്ചത്. വളരെ സമ്പന്നരായ ഒരു പരീസിയൻ കുടുംബത്തിലാണ് ജനിച്ചത്. ഈ കുടുംബത്തിനു അവിടത്തെ കലാകൂട്ടായ്മയുമായി ബന്ധമുണ്ടായിരുന്നു. അവർ തന്റെ കൗമാരപ്രായത്തിൽത്തന്നെ ചിത്രരചന ആരംഭിച്ചിരുന്നു. ചാൾസ് ജോഷ്വ ചാപ്ലിൻ, ജീൻ ജാക്വസ് ഹെന്നെർ, കറോലസ് ഡുറാൻ തുടങ്ങിയ അക്കാലത്തെ പ്രശസ്തരായ കലാകാരന്മാരുടെ കീഴിൽ ചിത്രരചന അഭ്യസിച്ചു. തന്റെ 23ആം വയസ്സിൽ അവരുടെ ജീവിതപങ്കാളിയും അവരുടെ സ്നേഹിതയുമായിരുന്ന സാറാ ബെർണാർഡിന്റെ ചിത്രം വരച്ചതിനു ആദ്യമായി ഒരു പുരസ്കാരം ലഭിച്ചു.

അവർ സമകാലീനരായ ഒട്ടേറെ പ്രഗത്ഭരുടെ ഛായാചിത്രങ്ങൾ വരച്ചുകൊണ്ടേയിരുന്നു. അതുപോലെ പാരീസ് ടൗൺ ഹാളിലും ഒപ്പെറ ഹൗസിലും തിയേറ്റർ സാറാ ബർണാർഡ്, സെനഗലിലെ ഡാക്കറിലെ കൊളോണിയൽ ഗവർണ്ണറുടെ കൊട്ടാരം തുടങ്ങിയ നിരവധി ഇടങ്ങളിൽ അവർ മ്യൂറലുകളും പാനലുകളും വരച്ചു. ഇമ്പ്രെഷനിസ്റ്റിക് സ്റ്റൈലിൽ അക്കാഡമിക്കായ വളരെ നേർത്ത വേഗം കൂടിയ ബ്രഷ് വരകളാലുള്ള ചിത്രങ്ങളാണ് വരച്ചത്.

അവർ പാരിസ് സാലോണിൽ സ്ഥിരം ചിത്രപ്രദർശനം നടത്തുമായിരുന്നു.  1881ൽ അവിടെവച്ച് അവരെ പ്രത്യേക പരാമർശപുരസ്കാരത്തിനർഹയായി. 1893ൽ ചിക്കാഗോയിൽ നടന്ന വോൾഡ് കൊളംബിയൻ എക്സ്പൊസിഷനിലെ വിമൻസ് ബിൽഡിംഗിൽ അവർ മറ്റു സ്ത്രീ ചിത്രകാരികളുടെകൂടെ ചിത്രപ്രദർശനം നടത്തി. അവർ നിർമ്മിച്ച സാറാ ബർണാഡിന്റെ ഒരു അർദ്ധകായപ്രതിമ അവിടെ അവർ പ്രദർശിപ്പിച്ചിരുന്നു. 

അബ്ബീമ എണ്ണച്ചായത്തിലും ജലച്ചായത്തിലുമാണ് കൂടുതൽ ചിത്രങ്ങളും വരച്ചത്. അവരുടെ ചിത്രരചനാശൈലിയെ ജപ്പാനീസ്, ചൈനീസ് ചിത്രകലാശൈലികൾ സ്വാധീനിച്ചിട്ടുണ്ട്. അതുപോലെ അവരുടെ സമകാലീനരായ എദ്വാർ മാനെ പോലുള്ള ചിത്രകാരന്മാരും സ്വാധിനിച്ചിട്ടുണ്ട്. അവർ മിക്കപ്പോഴും തന്റെ ചിത്രങ്ങളിൽ പൂക്കൾ വരച്ചുചേർത്തിരുന്നു. "The Seasons", "April Morning, Place de la Concorde", "Among the Flowers", "Winter", and portraits of actress Jeanne Samary, Emperor Dom Pedro II of Brazil, Ferdinand de Lesseps, and Charles Garnierതുടങ്ങിയവയാണ് അവരുടെ പ്രശസ്ത ചിത്രങ്ങൾ.

അബ്ബീമ വളരെ സമർത്ഥയായ printmaker, sculptor, and designer എന്നിവ ആയിരുന്നു. അതുപ്പൊലെ അവർ പ്രശസ്തയായ എഴുത്തുകാരികൂടിയായിരുന്നു. "Gazette des Beaux-Arts" and "L'Art" പോലുള്ള പ്രസിദ്ധീകരണങ്ങളിൽ അവർ സ്ഥിരമായി എഴുതിയിരുന്നു. . പ്രശസ്തമായ la mer, René Maizeroy പോലുള്ള പുസ്തകങ്ങളിൽ അവർ കഥാചിത്രങ്ങൾ വരച്ചിരുന്നു.

1887ലെ പാൽമെ അക്കഡമിഗ്വെസ് പോലുള്ള പുരസ്കാരങ്ങൾ അവർക്കു ലഭിച്ചു. തേർഡ് റിപ്പബ്ലിക്കിന്റെ ഔദ്യോഗിക ചിത്രകാര പദവിയും അവരെത്തേടിയെത്തി. 1800ലെ എക്സ്പൊസിഷൻ യൂണിവേഴ്സെല്ലെ എന്ന പ്രദർശനത്തിൽ ഓട്ടുമെഡൽ നേടി. 1906ൽ Chevalier of the Order of the Légion d'honneur എന്ന പുരസ്കാരവും ലഭിച്ചു. 

അബ്ബീമ 1927ൽ പാരീസിൽ വച്ച് മരിച്ചു. 


</doc>
<doc id="413715" url="https://ml.wikipedia.org/wiki?curid=413715" title="ഗാൽ ഗാഡോട്ട്">
ഗാൽ ഗാഡോട്ട്

ഒരു ഇസ്രയേലി അഭിനേത്രിയും മോഡലും ആണ് ഗാൽ ഗാഡോട്ട്-വർസാനോ (ഹിബ്രു: גל גדות; ജനനം: 30 ഏപ്രിൽ 1985). ഫാസ്റ്റ് ആൻഡ് ദ ഫ്യൂരിയസ് ചലച്ചിത്രപരമ്പരയിലെ മൂന്ന് ചിത്രങ്ങളിൽ ഗിസൽ യാഷർ എന്ന കഥാപാത്രത്തെ അവതരിപ്പിച്ചിട്ടുണ്ട്. ബാറ്റ്മാൻ വേഴ്സസ് സൂപ്പർമാൻ: ഡോൺ ഓഫ് ജസ്റ്റിസ് (2016), വണ്ടർ വുമൺ(2017) , ജസ്റ്റിസ് ലീഗ് (2017 ) എന്നീ ചിത്രങ്ങളിൽ വണ്ടർ വുമൺ എന്ന അമാനുഷിക സ്ത്രീ കഥാപാത്രത്തെ അവതരിപ്പിച്ചതോടെ ലോകപ്രശസ്തയായി. 
ഗാഡോട്ട് ജനിച്ചതും വളർന്നതും ഇസ്രായേലിൽ ആണ്. 18 വയസ്സായപ്പോൾ മിസ്സ് ഇസ്രയേൽ 2004-ൽ കിരീടമണിഞ്ഞിരുന്നു. തുടർന്ന് 2004-ലെ മിസ്സ് യൂണിവേഴ്സ് മൽസരത്തിലും പങ്കെടുത്തു. ഇസ്രായേൽ പ്രതിരോധ സേനയിൽ രണ്ട് വർഷത്തോളം ആയോധനകലയുടെ പരിശീലകയായി സേവനം അനുഷ്ടിച്ചു. ഐഡിസി ഹെർസിലിയ കോളേജിൽ പഠിച്ചുകൊണ്ടിരിക്കെ മോഡലിങ്ങും അഭിനയവും തിരഞ്ഞെടുത്തു.

ജാഗ്വാർ കാറുകളടക്കം പല പ്രമുഖ ബ്രാൻഡുകളുടെയും മോഡൽ ആയിരുന്നു ഗാഡോട്ട്. കോസ്മോപൊളിറ്റൻ, ഗ്ലാമർ, ബ്രൈഡ് മാഗസിൻ, എന്റർടെയ്ൻമെന്റ് വീക്ക്ലി, യുഎംഎം, ക്ലിയോ, ഫാഷൻ, ലൂസിയർ, എഫ്എച്ച്എം തുടങ്ങിയ ആനുകാലിക പ്രസിദ്ധീകരണങ്ങളുടെ മുഖചിത്രമായിട്ടുണ്ട്. 2012 ഏപ്രിലിൽ, 'ശാലോം ലൈഫ്' മാസിക പ്രസിദ്ധീകരിച്ച ലോകത്തിലെ ഏറ്റവും സമർത്ഥരായ 50 ജൂത യുവതികളിൽ അഞ്ചാം സ്ഥാനത്തെത്തിയിരുന്നു.

2008-ൽ ബുബോട്ട് എന്ന ഇസ്രയേലി ചിത്രത്തിൽ അഭിനയിച്ചു.തുടർന്ന് ദ ഫാസ്റ്റ് ആൻഡ് ദ ഫ്യൂരിയസ് ചലച്ചിത്രപരമ്പരയിലെ മൂന്ന് ചിത്രങ്ങളിൽ ഗിസൽ യാഷർ എന്ന കഥാപാത്രത്തെ അവതരിപ്പിച്ചു. ഇതിലെ സാഹസികരംഗങ്ങൾ ഗാഡോട്ട് ഡ്യൂപ്പില്ലാതെ സ്വയം ചെയ്യുകയാണുണ്ടായത്. 2010-ൽ " ഡേറ്റ് നൈറ്റ്]", " നൈറ്റ് ആൻഡ് ഡേ" എന്നീ ആക്ഷൻ-കോമഡി ചിത്രങ്ങളിൽ ചെറിയ വേഷങ്ങൾ ചെയ്തു. 2016 ൽ, ജ്രിമിനൽ-ത്രില്ലർ ട്രിപ്പിൾ 9 ൽ കേറ്റ് വിൻസ്ലെറ്റ്, ആരോൺ പോൾ എന്നിവരോടൊപ്പം അഭിനയിച്ചിരുന്നു. 2016 ൽ, ജോൺ ഹിൽക്കോട്ടിന്റെ ട്രിപ്പിൾ 9 എന്ന ക്രൈം-ത്രില്ലർ ചിത്രത്തിൽ കേറ്റ് വിൻസ്ലെറ്റ്, ആരോൺ പോൾ എന്നിവരോടൊപ്പം അഭിനയിച്ചിരുന്നു. ആ വർഷം തന്നെ 'ക്രിമിനൽ' എന്ന സിനിമയിൽ റയാൻ റെയ്നോൾഡ്സിന്റെ കഥാപാത്രത്തിന്റെ ഭാര്യയായി അഭിനയിച്ചു. ബാറ്റ്മാൻ വേഴ്സസ് സൂപ്പർമാൻ: ഡോൺ ഓഫ് ജസ്റ്റിസ് (2016), വണ്ടർ വുമൺ(2017) , ജസ്റ്റിസ് ലീഗ് (2017 ) എന്നീ ചിത്രങ്ങളിൽ വണ്ടർ വുമൺ എന്ന കഥാപാത്രമായി അഭിനയിച്ചു. 2017-ൽ അക്കാഡമി ഓഫ് മോഷൻ പിക്ചർ ആർട്ട്സ് ആൻഡ് സയൻസിൽ അംഗമായി. 
ഗാൽ ഗാഡോട്ട് 2008 ൽ ഇസ്രയേലി റിയൽ എസ്റ്റേറ്റ് ഡെവലപ്പർ യാറോൺ വർസാനോയെ വിവാഹം കഴിച്ചു. ഇവർക്കു രണ്ടു പെൺമക്കളുണ്ട്. 



</doc>
<doc id="413717" url="https://ml.wikipedia.org/wiki?curid=413717" title="ഹെലൻ അല്ലിങ്ഹാം">
ഹെലൻ അല്ലിങ്ഹാം

ഹെലൻ അല്ലിങ്ഹാം Helen Allingham RWS (née Paterson; 26 September 1848 – 28 September 1926) വിക്ടോറിയൻ കാലഘട്ടത്തിലെ ജലച്ചായ ചിത്രരചനകാരിയായിരുന്നു. 

ഹെലൻ മേരി എലിസബേത്ത് പാറ്റേഴ്സൺ 1848 സെപ്തംബർ 26നു ഇംഗ്ലണ്ടിലെ ഡർബിഷയറിലെ സ്വാഡ്‌ലിൻകോട്ട് ആണു ജനിച്ചത്. ഒരു മെഡിക്കൽ ഡോക്ടർ ആയ അലക്സാണ്ടർ ഹെൻറി പാറ്റേഴ്സണിന്റെയും മേരി ഹെർഫോർഡ് പാറ്റേഴ്സണിന്റെയും മകളായിരുന്നു. ഏഴു സഹോദരങ്ങളിൽ മൂത്തവളായിരുന്നു ഹെലെൻ. അവർക്ക് ഒരു വയസ്സായപ്പോൾ ആ കുടുംബം ചെഷയറിലെ അൾട്രിഞ്ചാം എന്ന സ്ഥലത്തേയ്ക്കു താമസം മാറി. 1862ൽ അവരുടെ പിതാവും അന്ന് 3 വയസ്സു മാത്രമുള്ള അവരുടെ ഒരു സഹോദരിയും ഡിഫ്തീരിയ ബാധിച്ച് മരണമടഞ്ഞു. തുടർന്ന് അവരുടെ കുടുംബം അലക്സാണ്ടർ പാറ്റേഴ്സണിന്റെ ചില ബന്ധുക്കൾ താമസിച്ചിരുന്ന ബിർമിങ്ഹാമിലേയ്ക്കു താമസം മാറി.

അവർ ചെറുപ്പത്തിലേ തന്റെ കഴിവുകൾ പ്രകടിപ്പിച്ചുതുടങ്ങി. തന്റെ അമ്മയുടെ മുത്തശ്ശിയായ സാറാ സ്മിത്ത് ഹെർഫോർഡിൽനിന്നും അമ്മായിയായ ലൗറ ഹെർഫോർഡിൽനിന്നും പാരമ്പര്യമായി ചിത്രകലാപാരമ്പര്യം അവർക്കു ലഭിച്ചിരുന്നു. രണ്ടുപേരും ചിത്രകലാവിദഗ്ധരായിരുന്നു. അവരുടെ സഹൊദരിയായിരുന്ന കരോലിൻ പാറ്റേഴ്സണും പ്രശസ്ത ചിത്രകാരിയായിരുന്നു. ആദ്യം, ബർമിങ്ഹാം സ്കൂൾ ഓഫ് ഡിസൈനിൽനിന്നും അവർ 3 വർഷം കലാവിദ്യാഭ്യാസം നേടി. (ബർമിങ്ഹാം സ്കൂൾ ഓഫ് ഡിസൈൻ സ്ഥാപിതമായത് 1843ൽ). 1867ൽ ലണ്ടനിലെ നാഷണൽ ആർട് സ്കൂളിൽ ചേർന്ന് പഠിച്ചു. ഈ കലാശാലയിൽ സ്ത്രീകൾക്കായി പ്രത്യേക വിഭാഗം തന്നെയുണ്ടായിരുന്നു. അവരുടെ അമ്മായി ആയിരുന്ന ലൗറ ഹെർഫോർഡും ഇവിടെ പഠിച്ചിരുന്നു. ഇന്ന് ഈ സ്കൂൾ റോയൽ കോളജ് ഓഫ് ആർട്ട് എന്നാണറിയപ്പെടുന്നത്.





</doc>
<doc id="413721" url="https://ml.wikipedia.org/wiki?curid=413721" title="മേരി സമർവിൽ">
മേരി സമർവിൽ

18-ആം നൂറ്റാണ്ടിൽ ജനിച്ച  സ്കോട്ടിഷ് ശാസ്ത്ര എഴുത്തുകാരിയും വിദുഷിയുമാണ് മേരി സമർവിൽ.
ഗണിതത്തിലും ജ്യോതിശാസ്ത്രത്തിലും പ്രവീണയായ അവർ കാരൊളൈൻ ഹെർഷലിനൊപ്പമാണ് 
റോയൽ ആസ്ട്രൊനൊമിക്കൽ സൊസൈറ്റിയുടെ ആദ്യത്തെ വനിതാ അംഗമായി നാമനിർദേശം ചെയ്യപ്പെട്ടത്.

വനിതകൾക്കും വോട്ടവകാശം ലഭിക്കാനായി  പാർലമെന്റിന് ഭീമ ഹരജി സമർപ്പിച്ചപ്പോൾ  ജോൺ സ്റ്റുവർട്ട് മിൽ ആദ്യത്തെ ഒപ്പ് വാങ്ങിയത് മേരി സമർവിലിൽ നിന്നുമാണ്.

1872-ൽ അവർ അന്തരിച്ചപ്പോൾ ദ മോണിങ് പോസ്റ്റ് വിശേഷിപ്പിച്ചത് "19-ആം നൂറ്റാണ്ടിലെ ശാസ്ത്രത്തിന്റെ
റാണി" എന്നാണ്.





</doc>
<doc id="413722" url="https://ml.wikipedia.org/wiki?curid=413722" title="പോൾ ടിബറ്റ്സ്">
പോൾ ടിബറ്റ്സ്

അമേരിക്കൻ വ്യോമസേനയിലെ ബ്രിഗേഡിയർ ജനറലും ഹിരോഷിമയിൽ രണ്ടാം ലോകമഹായുദ്ധക്കാലത്ത് വർഷിച്ച ആണവബോംബ് വഹിച്ച വിമാനത്തിന്റെ വൈമാനികനുമായിരുന്നു പോൾ ടിബറ്റ്സ്. (ജ: 23 ഫെബ്: 1915 – 1 നവം: 2007) .ലിറ്റിൽ ബോയ് എന്ന അണുബോംബ് വഹിച്ച എനോള ഗെ വിമാനമായിരുന്നു ടിബറ്റ്സ് പറപ്പിച്ചത്.1938 ൽ ആണ് ടിബറ്റ്സ് വൈമാനികനുള്ള യോഗ്യത നേടിയത്.
1942 ൽ 340 അം സ്ക്വാഡ്രനിൽ അംഗമായ ടിബറ്റ്സ് പിന്നീട് വ്യോമസേനയിലെ ഡെപ്യൂട്ടി കമാൻഡന്റ് ആയി ഉയർന്നു.യൂറോപ്പിൽ നാസി അധിനിവേശസേനയ്ക്കെതിരേയുള്ള വ്യോമാക്രമണത്തിലും അദ്ദേഹം പങ്കു ചേർന്നു.ജർമ്മനിയ്ക്കെതിരായും ജപ്പാനെതിരായുമുള്ള ദൗത്യങ്ങളിലും ടിബറ്റ്സ് സജീവമായിരുന്നു.

ഓപ്പറേഷൻ ഓർഡർ നമ്പർ 35 ന്റെ അടിസ്ഥാനത്തിൽ 1945 ,ഓഗസ്റ്റ് 5 നുഎനോള ഗേ എന്നു നാമകരണം ചെയ്ത ബി-29വിമാനത്തിൽ ഹിരോഷിമയെ ലക്ഷ്യമാക്കി നോർത്ത് ഫീൽഡിൽ നിന്നു ടിബറ്റ്സ് പുറപ്പെട്ടു. 3200 കി.മീറ്റർ അകലെയായിരുന്നു ലക്ഷ്യസ്ഥാനം.ഏതാനും മണിക്കൂറുകൾക്കുള്ളിൽ ഹിരോഷിമയുടെ ആകാശത്തെത്തിയ വിമാനത്തിൽ നിന്നും "ലിറ്റിൽ ബോയ്" എന്ന അണുബോംബ് രാവിലെ പ്രാദേശിക സമയം 8.15 നു വർഷിക്കപ്പെട്ടു. ബോംബ്സ്ഫോടനത്തിനുശേഷം ഭീമാകാരമായ ഒരു കൂൺ മേഘം ഉയർന്നുപൊങ്ങുന്നതു താൻ കണ്ടതായി ടിബറ്റ്സ് പിന്നീട് സാക്ഷ്യപ്പെടുത്തി.

യുദ്ധക്കെടുതികളെ സംബന്ധിച്ച് ഒരു അഭിമുഖത്തിൽ ടിബറ്റ്സ് ഇപ്രകാരം അഭിപ്രായപ്പെടുകയുണ്ടായി.<nowiki>"ധാർമ്മികത, യുദ്ധത്തിൽ അങ്ങനെയൊന്നുമില്ല, ആണവ ബോംബെന്നോ, 100 പൗണ്ട് ബോംബുകളെന്നോ, അല്ലെങ്കിൽ റൈഫിൾ കൊണ്ട് വെടിവെക്കുകയാണോ എന്നതൊന്നും ഞാൻ ശ്രദ്ധിക്കുന്ന കാര്യമല്ല. ധാർമ്മികതയെ അതിൽ നിന്നു വിടുത്തിക്കളയുക എന്നതാണ് പ്രധാനം"</nowiki>.

ഹൃദയസംബന്ധവും വാർദ്ധക്യസഹജവുമായ അസുഖങ്ങളാൽ 2007 നവംബർ 1 നു ,തൊണ്ണൂറ്റിരണ്ടാം വയസ്സിൽ ഒഹിയോയിൽ വച്ച് അന്തരിച്ചു. ശവകുടീരമോ സ്മാരകശിലയോ നിർമ്മിക്കപ്പെട്ടാൽ അതു നശിപ്പിക്കപ്പെട്ടേക്കും എന്ന്അ ടിബറ്റ്സ് ആശങ്കപ്പെട്ടതിനാൽ അന്ത്യാഭിലാഷപ്രകാരം മൃതദേഹം ദഹിപ്പിക്കുകയും ചിതാഭസ്മം ഇംഗ്ലീഷ് ചാനലിൽ വിതറുകയും ചെയ്തു.


</doc>
<doc id="413724" url="https://ml.wikipedia.org/wiki?curid=413724" title="കാരൊളൈൻ ഹെർഷൽ">
കാരൊളൈൻ ഹെർഷൽ

ഒരു ജർമ്മൻ ജ്യോതിശാസ്ത്രജ്ഞയാണ് കാരൊളൈൻ ഹെർഷൽ.നിരവധി വാൽ നക്ഷത്രങ്ങളെ അവർ കണ്ടെത്തുകയുണ്ടായി.ജ്യോഷ്ഠൻ കൂടിയായിരുന്ന പ്രസിദ്ധ ജ്യോതിശാസ്ത്രജ്ഞൻ വില്യം ഹെർഷലിന്റെ കൂടെയാണ് അവർ പ്രവർത്തിച്ചിരുന്നത്.

റോയൽ ആസ്ട്രോനമിക്കൽ സൊസൈറ്റിയുടെ സ്വർണമെഡൽ നേടിയ ആദ്യവനിതയാണ് കാരൊളൈൻ ഹെർഷൽ (1828).1835-ൽ അവരെയും മേരി സമർവില്ലിനും റോയൽ ആസ്ട്രോനമിക്കൽ സൊഅസൈറ്റി വിശിഷ്ടാംഗത്വം നൽകി ആദരിക്കുകയുണ്ടായി.1838-ൽ റോയൽ ഐറിഷ് അക്കാദമിയും വിശിഷ്ടാംഗത്വം നൽകി അവരെ ആദരിച്ചു.



</doc>
<doc id="413727" url="https://ml.wikipedia.org/wiki?curid=413727" title="ദ മോണിങ് പോസ്റ്റ്">
ദ മോണിങ് പോസ്റ്റ്

ദ ഡെയ്ലി ടെലിഗ്രാഫ് ഏറ്റെടുക്കുന്ന വരെ 1772 മുതൽ 1937 വരെ ലണ്ടനിൽ നിന്നും പ്രസിദ്ധീകരിച്ചുവന്ന ഒരു യാഥാസ്ഥിതിക അനുകൂല പത്രമായിരുന്നു ദ മോണിങ് പോസ്റ്റ്
ജോൺ ബെൽ ആണ് പേപ്പർ സ്ഥാപിച്ചത്. ചരിത്രകാരനായ റോബർട്ട് ഡാർട്ടന്റെ അഭിപ്രായത്തിൽ, ദി മോണിംഗ് പോസ്റ്റ് എന്നത് ഖണ്ഡിക നീണ്ട വാർത്താശകലങ്ങൾ അടങ്ങിയതാണ്, അതിൽ ഭൂരിഭാഗവും വ്യാജമാണ്. റവറന്റ് ഹെൻറി ബേറ്റ്, "റെവറന്റ് ബ്രുയിസർ" അല്ലെങ്കിൽ "ദി ഫൈറ്റിംഗ് പേഴ്സൺ" എന്ന പേരിൽ വിളിപ്പേരുണ്ടായിരുന്നു. പിന്നീട് വിട്രിയോളിക് എഡിറ്ററായ റവറന്റ് വില്യം ജാക്സൺ അദ്ദേഹത്തെ "ഡോക്ടർ വൈപ്പർ" എന്ന് വിളിച്ചിരുന്നു.


</doc>
<doc id="413728" url="https://ml.wikipedia.org/wiki?curid=413728" title="ലക്ഷ്മി മേനോൻ (നടി)">
ലക്ഷ്മി മേനോൻ (നടി)

ഒരു ഇന്ത്യൻ ചലച്ചിത്ര നടിയും ഗായികയും ആണ് ലക്ഷ്മി മേനോൻ(ജനനം 1996). പ്രധാനമായും തമിഴ് ചിത്രങ്ങളിലും ചില മലയാള ചിത്രങ്ങളിലും അഭിനയിച്ചിട്ടുണ്ട്. രഘുവിന്റെ സ്വന്തം റസിയ(2011) എന്ന ചിത്രത്തിലെ സഹനടിയായി അരങ്ങേറ്റം. അതിനുശേഷം 2012 ൽ സുന്ദരപാണ്ഡ്യൻ എന്ന തമിഴ് ചിത്രത്തിൽ നായികയായി അഭിനയിച്ചു. സുന്ദരപാണ്ഡ്യനും അതിനുശേഷം ഇറങ്ങിയ അടുത്ത മൂന്ന് തമിഴ് ചിത്രങ്ങളും വാണിജ്യ വിജയകരമായിരുന്നു. "സിനിമയിൽ ഏറ്റവും വേഗത്തിൽ വളരുന്ന ഒരു നക്ഷത്രം" എന്ന് എസ്.ഐ.എഫ്‌.വൈ റിപ്പോർട്ട് ചെയ്തു. പിന്നീട് തെന്നിന്ത്യൻ സിനിമാ രംഗത്ത് ഏറ്റവും വിജയകരവും ജനപ്രിയവുമായ നടിമാരിലൊരാളായി. സുന്ദരപാണ്ഡ്യയിലും കുംകിയിലും ഉള്ള അഭിനയത്തിന് മികച്ച സഹനടിക്കുള്ള തമിഴ്നാട് സംസ്ഥാന ചലച്ചിത്ര പുരസ്കാരം കരസ്ഥമാക്കി.

തൃപ്പൂണിത്തുറകാരിയായ ലക്ഷ്മി മേനോൻ 1996 ൽ തിരുവനന്തപുരത്ത് വെച്ച് ജനനം. അച്ഛൻ രാമകൃഷ്ണൻ ദുബായിൽ ആർട്ടിസ്റ്റ്ഉം അമ്മ ഉഷ മേനോൻ, നൃത്ത അധ്യാപകയും ആണ്. എട്ടാം ക്ലാസിൽ പഠിക്കുബോൾ ആയിരുന്നു "രഘുവിന്റെ സ്വന്തം റസിയ" സിനിമയിൽ അഭിനയിച്ചത്. പത്താം ക്ലാസ് വരെ തൃപ്പൂണിത്തുറ ഭാരതീയ വിദ്യാഭവന്റെ വിദ്യാർത്ഥിയായിരുന്നു. പന്ത്രണ്ടാം ക്ലാസ്സ്‌ പൂർത്തിയായ ശേഷം ബി.എ. സാഹിത്യത്തിനായി സേക്രഡ് ഹാർട്ട് കോളേജ് കൊച്ചിയിൽ ചേർന്നു.

2011 ൽ സംവിധായകൻ വിനയൻ ലക്ഷ്മിയുടെ ഭരതനാട്യം കാണാൻ ഇടയായി. അങ്ങനെ "രഘുവിന്റെ സ്വന്തം റസിയ" എന്ന സിനിമയിൽ ലക്ഷ്മിയുടെ സിനിമ ജീവിതം ആരംഭിച്ചു. അധികം വൈകാതെ, അലി അക്ബർ സംവിധാനം ചെയ്ത ആദിത്യ ജോഡി എന്ന മറ്റൊരു ചിത്രത്തിൽ ലക്ഷ്മി അഭിനയിച്ചു. മലയാള സിനിമയിൽ അഭിനയിക്കാൻ തുടങ്ങിയതോടെ, ഒരു മാഗസിന്റെ കവർ പേജിൽ ലക്ഷ്മിയുടെ ചിത്രം ഫീച്ചർ ചെയ്യപ്പെട്ടു. അത് തമിഴ് സംവിധായകൻ പ്രഭുരാമന്റെ ശ്രദ്ധ പിടിച്ചുപറ്റി. പ്രഭുരാമന്ടെ കുംകി എന്ന ചിത്രത്തിലൂടെ ലക്ഷ്മി മേനോൻ തമിഴ്‌ സിനിമകളിൽ നിറസാനിധ്യമായി.



</doc>
<doc id="413736" url="https://ml.wikipedia.org/wiki?curid=413736" title="ജെയിംസ് ലവ്ലോക്ക്">
ജെയിംസ് ലവ്ലോക്ക്

ഇംഗ്ലണ്ടിൽ നിന്നുള്ള ഒരു ജീവശാസ്ത്രജ്ഞനും എഴുത്തുകാരനുമാണ്ജെയിംസ് ലവ്ലോക്ക് .ഗെയാ സിദ്ധാന്തത്തിന്റെ ഉപജ്ഞാതാവ് എന്ന നിലയിലാണ് അദ്ദേഹം പ്രശസ്തൻ.




</doc>
<doc id="413737" url="https://ml.wikipedia.org/wiki?curid=413737" title="കമല ഹാരിസ്">
കമല ഹാരിസ്

അമേരിക്കയിൽ നിന്നുള്ള അഭിഭാഷകയും രാഷ്ട്രീയ പ്രവർത്തകയുമാണ് കമല ഹാരിസ്.2011 മുതൽ 2017 വരെ കാലിഫോർണിയയുടെ ആറ്റോണി ജനറൽ സ്ഥാനം വഹിച്ചു.2017-മുതൽ ഡെമോക്രാറ്റിക് പാർട്ടിയുടെ കാലിഫോർണിയയെ പ്രതിനിഥീകരിക്കുന്ന ജൂനിയർ സെനറ്ററാണ്.


</doc>
<doc id="413739" url="https://ml.wikipedia.org/wiki?curid=413739" title="നാൻസി പെലോസി">
നാൻസി പെലോസി

അമേരിക്കൻ രാഷ്ട്രീയ പ്രവർത്തകയും സാമാജികയുമാണ് നാൻസി പെലോസി.2007 മുതൽ 2011 വരെ സ്പീക്കർ സ്ഥാനം വഹിച്ചു.ഈ സ്ഥാനത്തെത്തുന്ന ആദ്യവനിതയായ അവർ അങ്ങനെ അമേരിക്കൻ ചരിത്രത്തിൽ ഒരു വനിതയ്ക്ക് എത്താൻ കഴിഞ്ഞ് ഏറ്റവും വലിയ പദവിക്ക് ഉടമയായി .


</doc>
<doc id="413743" url="https://ml.wikipedia.org/wiki?curid=413743" title="നിക്കി ഹേലി">
നിക്കി ഹേലി

നിമ്രത "നിക്കി" ഹേലി (née രന്ധാവ, born January 20, 1972) അമേരിക്കൻ ഐക്യനാടുകളുടെ  ഐക്യരാഷ്ട്രസഭയിലെ 29-ആമത്തെയും നിലവിലെ അംബാസിഡറാണ്    

Haley published an autobiography, "Can't Is Not an Option: My American Story" (Penguin Books) in 2012.



</doc>
<doc id="413745" url="https://ml.wikipedia.org/wiki?curid=413745" title="അന്ന ബോച്ച്">
അന്ന ബോച്ച്

അന്ന റോസലീ ബോച്ച് Anna Rosalie Boch (10 February 1848 – 25 February 1936) ഒരു ബെൽജിയൻ ചിത്രകാരിയായിരുന്നു. സെയിന്റ് വാസ്ത് എന്ന സ്ഥലത്തു ജനിച്ചു. 1936ൽ ബെൽജിയത്തിലെ ഇക്സെല്ലെസ് എന്ന സ്ഥലത്തു മരിച്ചു. അവിടെത്തന്നെയുള്ള സെമിത്തേരിയിൽ അടക്കംചെയ്തു. 

ബോച്ച് നവ-ഇംബ്രഷണിസ്റ്റ് പ്രസ്ഥാനത്തിനൊപ്പമായിരുന്നു. അവരുടെ മുൻരചനകൾ ഒരു പോയിന്റ്ലിസ്റ്റ് ടെക്നിക്ക് ഉപയോഗിച്ചാണു നിർവ്വഹിച്ചിരുന്നത്. എന്നാൽ അവർ മ്‌പ്രഷനിസ്റ്റ് ശൈലിയാണു പിന്തുടർന്നത്. ഇസിദോർ വാർഹെയ്ഡെന്റെ ശിഷ്യയായിരുന്ന അവരെതിയോ വാൻ റിസ്സെൽബെർഷി സ്വാധീനിച്ചു. 

തന്റെ രചനകൽ കൂടാതെ ബോച്ച് ആ കാലഘട്ടത്തിലെ ഏറ്റവും പ്രധാന ഇമ്പ്രഷനിസ്റ്റ് ചിത്രങ്ങളുടെ ഒരു വലിയ ശേഖരം ശേഖരിച്ച് സൂക്ഷിച്ചുവച്ചിരുന്നു. അവർ അന്നത്തെ ചെറുപ്പക്കാരായ അനവധി ചിത്രകാരന്മാരെ പ്രോത്സാഹിപ്പിച്ചിരുന്നു. തന്റെ സഹോദരനായ യുജീൻ ബോച്ചിന്റെ സുഹൃത്തായിരുന്ന വിൻസന്റ് വാൻഗോഗ് അത്തരത്തിൽ പ്രോത്സാഹിപ്പിച്ചിരുന്നവരിൽ പെടുന്നു. വാൻ ഗോഗിന്റെ റെഡ് വന്യാർഡ് "The Vigne Rouge" ("The Red Vineyard"), എന്ന ചിത്രം ബോച്ച് വാങ്ങി. വാൻഗോഗ് അത്യപൂർവ്വമായേ തന്റെ രചനകൾ വിറ്റിരുന്നുള്ളു. അന്ന ബോച്ചിനു മാത്രമേ തന്റെ രചനയിലൊന്നു നൽകിയുള്ളു. അന്നയുടെ ബോച്ച് ശേഖരം അവരുടെ മരണശേഷം മാത്രമേ വിറ്റുള്ളു. തന്റെ മരണപത്രത്തിൽ തന്റെ പണം പാവപ്പെട്ട ചിത്രകാരന്മാരായ സുഹൃത്തുക്കൾക്കായി നൽകാനായി നിർദ്ദേശിച്ചിട്ടുണ്ട്. 
അവരുടെ 140 പെയിന്റിങ്ങുകൾ അവരുടെ തോട്ടക്കാരന്റെ മകളായ ഇഡ വാൻ ഹീലവിഞിനു സമർപ്പിച്ചു. ഈ ചിത്രങ്ങളിൽ ഈ കുട്ടി കുഞ്ഞായിരിക്കുമ്പോൾ പൂന്തോട്ടത്തിലിരിക്കുന്നതായാണു ചിത്രീകരിച്ചിരിക്കുന്നത്. 1968ൽ ഈ 140 ചിത്രങ്ങൾ അവരുടെ ബന്ധുവായ ലുട്വിൻ വോൺ ബോച്ച് വാങ്ങി. അദ്ദേഹം ഒരു സിറാമിക് സ്ഥാപനത്തിന്റെ ഉടമയായിരുന്നു. 1992ൽ ഇഡയുടെ മരണം വരെ ഈ ചിത്രങ്ങൾ അവരുടെ വീട്ടിൽ സൂക്ഷിക്കപ്പെട്ടു.

അന്ന ബോച്ചിന്റെ വില്പത്രം പ്രകാരം ചില പെയിന്റിംഗുകൾ ചില മ്യൂസിയങ്ങൾക്കും നൽകി. 

അവരുടെ പേര് മോസ്കൊയിലെ പുഷ്കിൻ മ്യൂസിയവും പാരിസിലെ മുസി ഡി ഓഴ്സേയിലും ബന്ധപ്പെട്ട് ഉണ്ട്. 



</doc>
<doc id="413796" url="https://ml.wikipedia.org/wiki?curid=413796" title="മലയാളവ്യാകരണഗ്രന്ഥങ്ങളുടെ പട്ടിക">
മലയാളവ്യാകരണഗ്രന്ഥങ്ങളുടെ പട്ടിക

മലയാളഭാഷയുടെ വ്യാകരണം വിഷയമാക്കിയ വിവിധഭാഷകളിലെഴുത്തിയ പുസ്തകങ്ങളുടെ പട്ടികയാണിത്.


</doc>
<doc id="413799" url="https://ml.wikipedia.org/wiki?curid=413799" title="സ്റ്റീവ് ബേനൺ">
സ്റ്റീവ് ബേനൺ

അമേരിക്കൻ മാധ്യമ മേധാവിയും, മുൻ ഇന്വെസ്റ്റ്മെന്റ് ബാങ്കറും തീവ്ര-വലത് രാഷ്ട്രീയക്കാരനുമാണ് 
സ്റ്റീവ്ബേനൺ.ബ്രെയ്റ്റ്ബാർട്ട് ന്യൂസിന്റെ അദ്ധ്യക്ഷ സ്ഥാനവും വഹിച്ചിരുന്നു.
പ്രസിഡണ്ട് ഡോണൽഡ് ട്രമ്പിന്റെ ഭരണത്തിൽ മുതിർന്ന ഉപദേശകനായിരുന്നെങ്കിലും പിന്നീട് അകൽച്ചയിലായി . ട്രമ്പിന്റെ അപ്രീതിയെത്തുടർന്ന് ബ്രെയ്റ്റ്ബാർട്ട് ന്യൂസിൽ നിന്നും പുറത്ത് പോകേണ്ടിവന്നു.


</doc>
<doc id="413800" url="https://ml.wikipedia.org/wiki?curid=413800" title="തുടവലം">
തുടവലം

ലഘുവായി എണ്ണയിലോ നെയ്യിലോ വറുത്തു കഴിക്കാൻ കഴിയുന്ന തക്കാളി കുടുംബത്തിലെ ഒരു കുറ്റിച്ചെടിയാണ് തുടവലം (Tamil: ).

ഇലയടക്കം ചെടിയിൽ ആകെ മുള്ളുകളാണ്. മുള്ളുകളിൽ ചെറിയ വിഷാംശമുള്ളതിനാൽ പാചകത്തിനുമുൻപ് മുള്ളുകൾ നീക്കം ചെയ്യേണ്ടതാണ്. ഇലയുണക്കിപ്പൊടിച്ചു സൂക്ഷിക്കാറുണ്ട്. ഇന്ത്യയടക്കമുള്ള ചില ഉഷ്ണമേഖലാരാജ്യങ്ങളിൽ ഈ പൊടി പനിക്കും ജലദോഷത്തിനുമെല്ലാം ഔഷധമായി ഉപയോഗിക്കറുണ്ട്.




</doc>
<doc id="413802" url="https://ml.wikipedia.org/wiki?curid=413802" title="ബ്രെയ്റ്റ്ബാർട്ട് ന്യൂസ്">
ബ്രെയ്റ്റ്ബാർട്ട് ന്യൂസ്

ഒരു അമേരിക്കൻ വാർത്താവെബ്സൈറ്റും . തീവ്രവലത് മാധ്യമ പ്രചാരണസ്ഥാപനവുമാണ് ബ്രെയ്റ്റ്ബാർട്ട് ന്യൂസ്.ആൻഡ്രു ബ്രെയ്റ്റ്ബാർട്ട് 2007-ലാണ് ഇത് സ്ഥാപിച്ചത്. മനഃപ്പൂർവം വഴിതെട്ടിക്കുന്നതും വളച്ചൊടിച്ചതുമായ വാർത്തകളുടെ പേരിൽ കുപ്രസിദ്ധി നേടി.ഉള്ളടക്കത്തിൽ സ്ത്രീവിരുദ്ധതയും,വംശീയതയും പരക്കെ ആരോപിക്കപ്പെടുന്നു.


</doc>
<doc id="413803" url="https://ml.wikipedia.org/wiki?curid=413803" title="വെർണോണിയ">
വെർണോണിയ

ആസ്ട്രേസീ സസ്യകുടുംബത്തിലെ ആയിരത്തിലേറെ സ്പീഷിസ് കുറ്റിച്ചെടികളും അപൂർവ്വം മരങ്ങളുമുള്ള ഒരു ജനുസ് ആണ് വെർണോണിയ . ചിലസ്പീഷിസുകൾ അയൺവീഡ് എന്ന് അറിയപ്പെടുന്നു. പലതും ഭക്ഷ്യയോഗ്യവും ധാരാളം സാമ്പത്തികപ്രാധാന്യം ഉള്ളവയുമാണ്. പർപ്പിൾ നിറത്തിലുള്ള്പൂക്കൾ ഈ ജനുനുസിലെ ചെടികളുടെ സവിശേഷതയണ്. ഇംഗ്ലീഷുകാരനായ സസ്യശാസ്ത്രജ്ഞൻ വമ്ല്യം വെർണോണിന്റെ ബഹുമാനാർത്ഥമാണ് ഈ ജനുസിന് ഈ പേരുലഭിച്ചത്. ചിലശാസ്ത്രജ്ഞർ ഈ ജനുസിനെ പിന്നെയും ചെറുതാക്കി വേർതിരിച്ചിട്ടുണ്ട്. 




</doc>
<doc id="413805" url="https://ml.wikipedia.org/wiki?curid=413805" title="പറവ (ചലച്ചിത്രം)">
പറവ (ചലച്ചിത്രം)

സൗബിൻ സാഹിർ സംവിധാനം ചെയ്ത് പുറത്തിറങ്ങിയ മലയാള കോമഡി ചലച്ചിത്രമാണ് പറവ (English: ). ഷാഹിർ, മുനീർ അലി എന്നിവരുടെ സംയുക്ത തിരക്കഥയിൽ രൂപംകൊണ്ട ഒരു നാടക ചലച്ചിത്രമാണ് ഇത്. കൂടാതെ ഇത് സാഹിർ സംവിധായകൻ ആയി ഉള്ള അരങ്ങേറ്റം ചിത്രം കൂടിയാണിത്. അഹ്മദ് ഷാ, ഗോവിന്ദ് വി. പൈ, ഷെയ്ൻ നിഗം ​​എന്നിവരാണ് പ്രധാന വേഷങ്ങൾ ചെയ്‌തിരിക്കുന്നത്‌. ഈ ചിത്രത്തിൽ ദുൽഖർ സൽമാൻ വലിയൊരു ഹാസ്യ കഥാപാത്രത്തെ അവതരിപ്പിക്കുന്നു. 2016 ജൂൺ 1 ന് എറണാകുളത്ത് ഫോർട്ട് കൊച്ചിയിൽ ചിത്രത്തിന്റെ ഫോട്ടോഗ്രാഫി തുടങ്ങി. 2017 സെപ്റ്റംബർ 21 നാണ് ചിത്രം റിലീസ് ചെയ്തത്.

ബാംഗ്ലൂർ ഡെയ്സ്, പ്രേമം (ചലച്ചിത്രം) എന്നീ സൂപ്പർ ഹിറ്റുകൾക്ക് ശേഷം അൻവർ റഷീദ് നിർമ്മിച്ച ചിത്രം ആണ് ഇത്. രണ്ട് വർഷങ്ങൾ കൊണ്ടാണ് ചിത്രീകരണം പൂർത്തീകരിച്ചത്.

പറവ പോലെ ഉയർന്നും താഴ്ന്നും സഞ്ചരിക്കുന്നവരുടെ ജീവിതമാണ് സിനിമ പറയുന്നത്. പ്രാവ് പറത്തൽ വിനോദവും മത്സരവുമായി കരുതുന്ന മട്ടാഞ്ചേരിക്കാരുടെ കഥയാണ് അല്ല ജീവിതമാണ് ഈ സിനിമ പറയുന്നത്. കൊച്ചിയിൽ മട്ടാഞ്ചേരിയിൽ ജനിച്ചു വളർന്ന കൗമാരക്കാരായ ഇർഷാദ്, ഹസീബ് എന്നിവരുടെ ജീവിതത്തെ ചുറ്റിപ്പറ്റിയാണ് കഥ. പ്രാവ് വളർത്തലിലും, മീൻ വളർത്തലിലും ആനന്ദം കണ്ടെത്തുന്ന, 14 വയസ്സുകാർ ആണ് ഇരുവരും. ഇർഷാദിന്റെ ഇക്കയായി ഷൈൻ നിഗവും , വാപ്പയുടെ വേഷം കാഴ്ച വെച്ച സിദ്ധിക്കും ആണ്. ഇരുപത്തഞ്ചു മിനിറ്റ് മാത്രം പ്രത്യക്ഷപ്പെടുന്ന കഥാഗതിയിൽ വളരെയധികം പ്രാധാന്യമുള്ള ഇമ്രാൻ എന്ന കഥാപാത്രം ആണ് ദുൽഖർ സൽമാൻ സിനിമയിൽ. അസീബിന്റെയും ഇച്ചാപ്പിയുടെയും ശത്രുപക്ഷത്താണ്‌ പ്രാവുവളർത്തൽ തൊഴിലാക്കിയ ഷൈൻ ടോം ചാക്കോ അവതരിപ്പിക്കുന്ന കഥാപാത്രം. ശൈശവ വിവാഹം, മയക്കുമരുന്ന് വിതയ്ക്കുന്ന ആപത്തുകൾ തുടങ്ങിയ സാമൂഹ്യപ്രസക്തിയുള്ള കാര്യങ്ങൾ, ചിത്രത്തിന്റെ ഒഴുക്കിനൊപ്പം തന്നെ പരാമർശിച്ചു പോകുന്നു. ശ്രീനാഥ് ഭാസി, ഇന്ദ്രൻസ്, ജാഫർ ഇടുക്കി, ശ്രിന്ദ, ഗ്രിഗറി ജേക്കബ് എന്നിവരാണ് മറ്റു കഥാപാത്രങ്ങളെ അവതരിപ്പിക്കുന്നത്.



</doc>
<doc id="413808" url="https://ml.wikipedia.org/wiki?curid=413808" title="വലിയ നരിച്ചീർ">
വലിയ നരിച്ചീർ

വലിപ്പമുള്ളതും എലിയുടേതുപോലുള്ള ചാരനിറമുള്ള ശരീരമുള്ളതുമായ വാവലാണിത് (Greater false vampire, "Megaderma lyra"). വിളറിയ അടിവശവും വെളുത്ത വയറുമുണ്ട്. ചിറകുകൾ വീതിയുള്ളവയും ചർമ്മം ചാരനിറം കലർന്ന കറുപ്പുമായിരിക്കും. ചാരനിറം കലർന്ന വലിപ്പമുള്ള കറുത്ത ചെവികൾ തമ്മിൽ കുറഞ്ഞത് മൂന്നിൽ രണ്ടുഭാഗമെങ്കിലും ചേർന്നിരിക്കുന്നുണ്ടാകും. മുഖത്ത് രോമങ്ങൾ ഉണ്ടാകില്ല. അർദ്ധവൃത്താകൃതിയിലുള്ള രണ്ടെണ്ണം ഒന്നിച്ചുവച്ചെന്നു തോന്നിക്കുന്ന നീളമുള്ള നാസികയിതൾ ഇവയുടെ പ്രത്യേകതയാണ്

അസ്തമയം കഴിഞ്ഞു ഒരു മണിക്കൂറെങ്കിലും കഴിഞ്ഞാണ് പറന്നുതുടങ്ങുന്നത്. നട്ടെല്ലുള്ള ജീവികളെയും (തവള, എലികൾ, ചെറിയ പക്ഷികൾ ) പ്രാണികളെയും തിന്നുന്ന ഇവ ഇന്ത്യയിലെ വവാവലുകളിൽ തന്നെ വളരെയധികം പ്രത്യേകതയുള്ള ഒരു ജനുസ്സാണ്. പെൺവാവൽ കുഞ്ഞുങ്ങൾ പ്രായപൂർത്തിയാകുന്നതുവരെ അവയെ വഹിക്കുന്നു

കൈകളുടേതടക്കം തോളിൻറെ നീളം 5.6 -7.1 സെ. മീ. ശരീരത്തിൻറെ മൊത്തം നീളം: 7-9.5 സെ. മീ.

ഹിമാലയവും മരുഭൂമിയും ഒഴിച്ച് ഇന്ത്യയിൽ എല്ലായിടവും ഗുഹകളിലും മനുഷ്യഭവനങ്ങളിലും 
ഏറ്റവും നന്നായി കാണപ്പെടുന്നത് - കാൻഹേരീ ഗുഹകൾ, മുംബൈ



</doc>
<doc id="413810" url="https://ml.wikipedia.org/wiki?curid=413810" title="അനകയോണ">
അനകയോണ

അനകയോണ (1474-1503)16-ാം നൂറ്റാണ്ടിൽ ജീവിച്ചിരുന്ന ടെയിനോ ജനതയുടെ ചീഫ് (കാസികോ) ആയിരുന്നു. ചീഫുകളുടെ കുടുംബത്തിലാണ് അനകയോണ ജനിച്ചത്. ടെയിനോ ഭാഷയിൽ "അനകയോണ" എന്നാൽ "സ്വർണ്ണ പുഷ്പം" എന്നാണർത്ഥം. "അന" എന്നാൽ "പുഷ്പം" എന്നും "കയോണ" എന്നാൽ "സ്വർണ്ണം" എന്നും ആണ് ടെയിനോ ജനതകൾ അർത്ഥമാക്കിയിരുന്നത്. ജരഗുവയിലെ ചീഫ് ആയിരുന്ന ബൊഹെക്കിയോയുടെ സഹോദരിയായിരുന്നു അനകയോണ. തൊട്ടടുത്ത മഗുവാന പ്രദേശത്തെ ചീഫായ കയൊനാബൊ ആയിരുന്നു അവളുടെ ഭർത്താവ്. കിസ്കേയ ദ്വീപിലെ അഞ്ച് വലിയ കാസിക്വാകളിൽ രണ്ടെണ്ണം അവളുടെ ഭർത്താവും സഹോദരനും ചേർന്നാണ് ഭരിച്ചിരുന്നത്. 1492-ൽ സ്പാനിയർഡ്സ് താമസമായതിനുശേഷം ഈ പ്രദേശം ഹിസ്പാനിയോല എന്നാണ് അറിയപ്പെടുന്നത്. അനകയോണ "ബാലെ"കൾ ചിട്ടപ്പെടുത്തുകയും അവയ്ക്കുവേണ്ട പദ്യങ്ങൾ രചിക്കുകയും ചെയ്തിരുന്നു. ഇത് ടെയിനോ ഭാഷയിൽ അരിയോട്ട്സ് എന്നാണ് അറിയപ്പെട്ടിരുന്നത്. 

1474-ൽ അനകയോണയുടെ സഹോദരൻ ചീഫ് ആയ മഗുവാനയിലാണ് അവൾ ജനിച്ചത്. 1496-ൽ ക്രിസ്റ്റഫർ കൊളംബസിന്റെ സന്ദർശനകാലത്ത് അനകയോണയും അവളുടെ സഹോദരൻ ബൊഹെക്കിയോയും കൊളംബസിനെ ഒരുപോലെ എതിർത്തു. ആ സംഭവത്തെക്കുറിച്ച് ബർട്ടലോം ദെ ലസ് കസസ്നെക്കുറിച്ച് "ഹിസ്റ്റോറിയ ദെ ലസ് ഇൻഡിക"യിൽ വിവരിക്കുന്നുണ്ട്. കൊളംബസ് എതിർപ്പിനെ വിജയിക്കുകയും തദ്ദേശവാസികളിൽ നിന്ന് പരുത്തിയും ആഹാരവും വിലകൊടുത്തു വാങ്ങുകയും സ്പാനിഷ് ആജ്ഞകൾ അവർ അനുസരിച്ചിരുന്നു എന്നും രേഖപ്പെടുത്തിയിരിക്കുന്നു. 


Attribution



</doc>
<doc id="413812" url="https://ml.wikipedia.org/wiki?curid=413812" title="പരുക്കൻപല്ലൻ ഡോൾഫിൻ">
പരുക്കൻപല്ലൻ ഡോൾഫിൻ

കൊക്കുള്ള മിക്ക ഡോൾഫിനുകളിൽ നിന്നും വ്യത്യസ്തമായി ഇതിന്റെ (Rough- toothed dolphin, "Steno bredanensis") കൊക്ക് മുഖവുമായി ചേരുന്നിടത്തു സാധാരണയായി കാണുന്ന ചുളുക്ക്/ ഞൊറി (crease ) ഇല്ല. തലയ്ക്കു സവിശേഷമായ കോണാകൃതിയാണുള്ളത്.

അതോടൊപ്പം വെളുത്ത ചുണ്ടും തൊണ്ടയും ഇവയെ പെട്ടെന്ന് തിരിച്ചറിയാനും സഹായിക്കുന്നു. മറ്റൊരു പ്രത്യേകതയാണ് ബദാമിൻറെ ആകൃതിയിലുള്ള പല്ല്‌. മഞ്ഞയോ ഇളം ചുവപ്പോ നിറമുള്ള പാടുകൾ അടിവയറ്റിലുണ്ടായിരിക്കും. മുതുകിലെ വലിയ ചിറകിൻറെ അറ്റം അകത്തേക്കു വളഞ്ഞിരിക്കുന്നതും ശരീരത്തിൽ നിന്നും 45 ഡിഗ്രി ചരിഞ്ഞിരിക്കുന്നതുമായിരിക്കും. 

ജലോപരിതലത്തിനു തൊട്ടു താഴെയായ് വളരെ വേഗത്തിൽ നീന്തുന്ന ഇത് അപൂർവമായേ പൊന്തിവരാറുള്ളു . അധികം ഉയരത്തിൽ അല്ലാതെയുള്ള നീണ്ട ചാട്ടങ്ങളാണ് ഇവ നടത്തുന്നത്‌. ബോട്ടിൽനോസ് ഡോൾഫിനുകളോടൊപ്പവും ചൂരമൽസ്യത്തോടൊപ്പവും ഇവയെ കാണാം. 

ശരീരത്തിൻറെ മൊത്തംനീളം 2.1-2.6 മീ. തൂക്കം 100 -150 കിലോഗ്രാം.

കരയിൽനിന്നകന്നു താഴ്ചയുള്ളതും ചൂടുള്ളതുമായ സമുദ്രജലത്തിൽ . പടിഞ്ഞാറും കിഴക്കും തീരങ്ങളിൽനിന്നകന്നു കാണപ്പെട്ടേക്കാം. നിക്കോബാർ ദ്വീപുകളിൽനിന്നു മാറിയുള്ള ഉൾക്കടലിൽ ഇവ കണ്ടതായി രേഖപെടുത്തിയിട്ടുണ്ട്.

നിലനില്പിനുള്ള ഭീക്ഷണി - മൽസ്യബന്ധനവലകളും വേട്ടയും



</doc>
<doc id="413813" url="https://ml.wikipedia.org/wiki?curid=413813" title="പുള്ളി ഡോൾഫിൻ">
പുള്ളി ഡോൾഫിൻ

ചാരനിറമോ നീലനിറമോ ഉള്ള ഈ ഡോൾഫിന്റ്റെ (Pantropical spotted dolphin, "Stenella attenuata") ശരീരമാകെ പുള്ളികളുണ്ട്. ജനിക്കുന്ന അവസരത്തിൽ പുള്ളികളില്ലെങ്കിലും പ്രായമാകുന്നതോടെ പുള്ളികൾ പ്രത്യക്ഷപ്പെടുന്നു. പ്രായമേറെയുള്ള ഡോള്ഫിനുകളുടെ ശരീരമാസകലം കുമിളകൾ പോലെയുള്ള പുള്ളികൾ ഉണ്ടായിരിക്കും . ശരീരത്തിൽ വീതിയുള്ള മൂന്നു വരകൾ ഉണ്ടായിരിക്കും. മുതുകു ഇരുണ്ട നിറവും ശരീരത്തിന് ഇടത്തരം നിറവുമായിരിക്കും. അടിവശത്തിനു വിളറിയ നിറമായിരിക്കും. ഇരുണ്ട ചിറകും പുറത്തേക്കു വളഞ്ഞിരിക്കുന്ന പോലെയുള്ള തുഴകളും ഇതിന്റെ സവിശേഷതകളാണ്. ഒരറ്റത്ത് വെളുപ്പ് നിറമുള്ള മുഖവും വെളുത്ത ചുണ്ടുകളും ആണുള്ളത്. 

വളരെ ഊർജ്വസ്വലമായ ഈ ഡോൾഫിൻ അനേകം തവണ ജലോപരിതലത്തിൽ ഉയർന്നു ചാടാറുണ്ട്. ചിലപ്പോഴൊക്കെ വളരെ ഉയരത്തിൽ കുതിച്ചു ചാടുന്ന ഇവ ഒന്നോ രണ്ടോ നിമിഷം വായുവിൽ നിശ്ചലമായി നിന്ന ശേഷമാണു വെള്ളത്തിലേക്ക് വീഴുന്നത്.

ശരീരത്തിന്റെ മൊത്ത നീളം 1. 6 - 2. 5  മീറ്റർ, ഭാരം 90 -120 കിലോഗ്രാം

കിഴക്കും പടിഞ്ഞാറും തീരങ്ങളിൽ നിന്ന് വിട്ടകന്നു ഉൾകടലിൽ, പശ്ചിമബംഗാളിലെ സുന്ദർ ബന്നിലും തമിഴ്‌നാട് തീരത്തിൽ നിന്നകന്നും കാണപ്പെട്ടതായി രേഖപ്പെടുത്തിയിട്ടുണ്ട്.  



</doc>
<doc id="413817" url="https://ml.wikipedia.org/wiki?curid=413817" title="വരയൻ ഡോൾഫിൻ">
വരയൻ ഡോൾഫിൻ

ശാസ്ത്രീയനാമം : "Stenella coeruleoalba"

നീന്തുന്നതിനു ഏറ്റവും അനുയോജ്യമായ ആകൃതിയുള്ള ഈ ഡോൾഫിന് ശരീരത്തിൽ കണ്ണിൽനിന്നുതുടങ്ങുന്ന മൂന്നു വരകൾ ഉണ്ട്. ഈ വരകൾ ഇളം ചുവപ്പോ അല്ലെങ്കിൽ ഇളം മഞ്ഞ നിറമോ ഉള്ള അടിവശത്തെ മുകൾവശത്തിൽ നിന്നും വേർതിരിക്കുന്നു. മുകൾവശമൊട്ടാകെ നീലയോ തവിട്ടു കലർന്ന ചാരനിറമോ ആയിരിക്കും. മുതുകിലെ ഇരുണ്ട ചിറകിനു തൊട്ടു താഴെകൂടി ഇളം നിറത്തിലുള്ള മറ്റൊരു വരെയുണ്ട്. കണ്ണിനു ചുറ്റുമായി വട്ടത്തിൽ ഒരു കറുത്ത പാടുണ്ട്.

സംഘമായി സഞ്ചരിക്കുന്നതും പലതരം അഭ്യാസങ്ങൾ കാണിക്കുന്നതുമായ ഈ ഡോൾഫിൻ ചിലപ്പോൾ 2 മീ . വരെ കുതിച്ചു ചാടാറുണ്ട്. 50 മുതൽ 500 വരെ എത്തുന്ന ഡോൾഫിനുകളുടെ കൂട്ടം ബോട്ടുകളോടൊപ്പം ചേർന്ന് നീന്താറുണ്ട്.

ശരീരത്തിന്റെ മൊത്തനീളം 1.8- 2.5 മീ. തൂക്കം 90 -150 കിലോഗ്രാം 

കിഴക്കും പടിഞ്ഞാറും തീരങ്ങളിൽ നിന്നും മാറിയാണ് മിക്കപ്പോഴും കാണപ്പെട്ടിട്ടുള്ളത്. ശ്രീലങ്കയുടെയും മാലിദ്വീപിൻറെയും പുറംകടലിൽ കണ്ടതായി രേഖപെടുത്തിയിട്ടുണ്ട്. 

മൽസ്യബന്ധനവലകൾ, കള്ളക്കടത്ത്‌


</doc>
<doc id="413818" url="https://ml.wikipedia.org/wiki?curid=413818" title="ചെറിയ നരിച്ചീർ">
ചെറിയ നരിച്ചീർ

തെക്കേഷ്യയിലും Southeast Asia from ശ്രീലങ്കയും ഇന്ത്യയും മുതൽ കിഴക്കോട്ട് ഇന്തോനേഷ്യ, ഫിലിപ്പൈൻസ് വരെ കാണപ്പെടുന്ന ഒരു വവ്വാൽ ആണ് ചെറിയ നരിച്ചീർ (lesser false vampire bat) ("Megaderma spasma"). ഗുഹകളിലും മരപ്പൊത്തുകളിലും ജീവിക്കുന്ന ഇവ പ്രാണികളെ ആഹരിക്കന്നവരാണ്.

വലിയ നരിച്ചീറിൻറെ ഒരു ചെറിയ പതിപ്പാണിത്. ഇരുണ്ട ചാരനിറമുള്ള ഇവയുടെ നീളമുള്ള ചെവികൾ ചുവട്ടിൽ ചേർന്നിരിക്കുന്നു. നീളം കുറഞ്ഞതും വീതി കൂടിയതുമായ ചുവട്ടിൽ ഹൃദയത്തിന്റെ ആകൃതിയുള്ളതുമായ നാസികയിതളുകൾ കൊണ്ട് ഇതിനെ വലിയ നരിച്ചീറിൽ നിന്ന് വേർതിരിക്കാം. 

നിലത്തോട് ചേർന്ന് പറക്കുന്ന ഇവ ഇരുട്ടിയതിനു ശേഷം ആദ്യത്തെ ചില മണിക്കൂറുകളിൽ ഇരപിടിക്കാതെ വെറുതെ പറക്കുന്നു. രാത്രി വൈകുന്നതിന് അനുസരിച്ചു ഭക്ഷണം കഴിക്കാൻ തുടങ്ങുന്നു. ചിറകടിച്ചുള്ള പറക്കലിനിടയിൽ പാറയ്ക്കടിയിലും കുറ്റിച്ചെടികളിലും വിശ്രമിക്കുന്നു. 

കൈകളുടേതടക്കം തോളിൻറെ നീളം 5.4-6.2 സെ. മീ. ശരീരത്തിൻറെ മൊത്തം നീളം:5.4-8.1  സെ.മീ.

പശ്ചിമതീരം(ഗോവ, മഹാരാഷ്ട്ര ), ദക്ഷിണേന്ത്യ, ആൻഡമാൻ ദ്വീപുകൾ, വടക്കുകിഴക്ക്‌ ഭാഗങ്ങളിൽ ഉള്ള ഈർപ്പമുള്ള കാടുകൾ വലിയ നരിച്ചീറിനേക്കാൾ ഈർപ്പമുള്ള കാടുകൾ. വലിയ നരിച്ചീറിനേക്കാൾ ഈർപ്പമുള്ള അന്തരീക്ഷം ഇഷ്ടപ്പെടുന്നു. ഗുഹകളിലും വീടുകളിലും കിണറുകൾക്കുള്ളിലുമാണ് കഴിയുന്നത്.


</doc>
<doc id="413820" url="https://ml.wikipedia.org/wiki?curid=413820" title="ശ്വാനമുഖൻ വവ്വാൽ">
ശ്വാനമുഖൻ വവ്വാൽ

അടുത്ത ബന്ധുവായ കുറുമൂക്കൻ വവ്വാലിനെക്കാൾ ചെറുതാണ് ഇവ. ഇവയെ ഇംഗ്ലീഷിൽ Lesser Dog faced Fruit Bat എന്ന് വിളിക്കുന്നു.( ശാസ്ത്രീയ നാമം: "Cynopterus brachyotis"). 

വിളറിയ അരികുകളില്ലാത്ത ചെറിയ ചെവികളും (1.8 സെ.മീ. കൂടില്ല) വിളറിയ നിറത്തിലുള്ള വിരലുകളില്ലാത്ത ചിറകുകളുമാണ് ഇവയെ പെട്ടന്ന് തിരിച്ചറിയാൻ സഹായിക്കുന്നത്. ഇവയുടെ മുൻ ചിറകുകൾക്ക് ഉദ്ദേശം 60.3 മി.മീ. നീളം വരും.(57.3-63.3 മി.മീ. വരെ). ഇവയുടെ ചെവികൾ തീരെ ചെറുതായിരിക്കും. ചെവിയുടെ അഗ്രങ്ങളിലെ വിളറിയ നിറം ഇവയിൽ കാണാറില്ല. മുൻചിറകിലെ വിരലുകൾ ഇരുണ്ട നിറത്തിലാണ് കാണപ്പെടുന്നത്. എന്നാൽ കുറിമൂക്കൻ വവ്വാലുകൾക്ക് ഇത് വിളറിയ നിറത്തിലായിരിക്കും. മറ്റു എല്ലാ ശാരീരിക സവിശേഷതകളും ഈ രണ്ട് വിഭാഗങ്ങൾക്കും ഒരു പോലെയാണ്.

കുറിമൂക്കൻ വവ്വാലിനെക്കാൾ തലയോട്ടിയുടെ ആകെ വലിപ്പം കുറവാണ്. തലയോട്ടിയുടെ നീളം : 27.6മി.മീ. (26.0-28.8 മി.മീ.). പുറംഘടനയിൽ ഇവ രണ്ടും ഒരു പോലെ കാണപ്പെടുന്നു.

മുകളിലെ ദന്തനിരയുടെ നീളം : 9.7 മി.മീ. (8.9-10.7 മി. മീ.). ദന്തനിരയുടെ ശരാശരി വലിപ്പം വച്ച് ഇവയെ കുറിമൂക്കൻ വവ്വാലുകളിൽ നിന്നും വേർതിരിച്ചറിയാൻ സാധിക്കില്ല.

തെക്കേ ഇന്ത്യ, ശ്രിലങ്ക എന്നിവിടങ്ങളിൽ നിന്ന് തുടങ്ങി മ്യാന്മർ, തായ്‌ലാൻഡ്‌, മലേഷ്യ, സുമാത്ര, ബോർണിയോ, സുലാവെസി, ഫിലിപ്പൈൻസ് എന്നിവിടം വരെ ഇവയെ കാണാം.

ഇന്ത്യയിൽ ഇവയെ രേഖപ്പെടുത്തിയിരിക്കുന്ന ചില സ്ഥലങ്ങൾ : ജോഗ് ഫാൾസ്, സിർസി, വിരാജ്പേട്ട്, ചിന്നമാനുർ, ബലപള്ളി.

മരങ്ങളിൽ ചെറിയ കൂട്ടങ്ങൾ ആയാണ് ഇവ വിശ്രമിക്കുന്നത്. സമുദ്രനിരപ്പ് മുതൽ 1500 മീറ്റർ വരെ ഉയരത്തിൽ ഇവയെ കാണാം. പൊതുവേ കാടുകൾ, പഴതോട്ടങ്ങൾ, ഒഴിഞ്ഞ പ്രദേശങ്ങൾ എന്നിവിടങ്ങളിൽ കാണപ്പെടുന്നു. പേരയ്ക്ക ഇവയുടെ ഇഷ്ടഭക്ഷണങ്ങളിൽ ഒന്നാണ്.

6 മുതൽ 8 മാസത്തിനുള്ളിൽ പെൺ വവ്വാലുകൾ പ്രായപൂർത്തി ആകുന്നു. ആൺ വവ്വാലുകൾ 1 വർഷത്തിനുള്ളിൽ പ്രായപൂർത്തി ആവും. ഗർഭകാലം ഏകദേശം 3.5 മുതൽ 4 മാസം വരെയാണ്. ഒരു പ്രസവത്തിൽ ഒറ്റ കുഞ്ഞിനു മാത്രം ജന്മം കൊടുക്കുന്നു. 6 മുതൽ 8 മാസം വരെ മുലയൂട്ടൽ തുടരുന്നു. 



</doc>
<doc id="413826" url="https://ml.wikipedia.org/wiki?curid=413826" title="വിദ്യാസാഗർ സേതു">
വിദ്യാസാഗർ സേതു

പശ്ചിമ ബംഗാളിൽ കൊൽക്കത്തയേയും ഹൗറയേയും തമ്മിൽ ബന്ധിപ്പിച്ചുകൊണ്ട് ഹൂഗ്ലി നദിയിൽ നിർമിച്ച പാലമാണ് വിദ്യാസാഗർ സേതു. 10 ഒക്ടോബർ 1992-ന് ഈ പാലം യാത്രക്കാർക്കായി തുറന്നു കൊടുത്തു. ബംഗാളി ബഹുമുഖപ്രതിഭയും ബംഗാൾ നവോത്ഥാനത്തിൽ പ്രധാന പങ്കുവഹിച്ച ഇശ്വര ചന്ദ്ര വിദ്യാസാഗറിന്റെ സ്മരണാർത്ഥം പേരു നൽകിയിട്ടുള്ള ഈ പാലത്തിന് 823 മീറ്റർ (2,700 അടി) നീളമാണ് ഉള്ളത്. ഇത് ഇന്ത്യയിലെ ഏറ്റവും നീളം കൂടിയ കേബിൾ പാലം കൂടിയാണ്. 1943-ൽ പൂർത്തീകരിച്ചതും ഇപ്പോൾ രബീന്ദ്ര സേതു എന്ന് പുനർനാമകരണം ചെയ്തതുമായ ഹൗറ പാലത്തിനു ശേഷം ഹൂഗ്ലി നദിക്ക് കുറുകെ നിർമിച്ചിരിക്കുന്ന രണ്ടാമത്തെ പാലമാണിത്. പൊതു-സ്വകാര്യമേഖല സംയുക്തമായി നിർമിച്ചിരിക്കുന്ന ഈ പാലത്തിന്റെ പരിപാലനം ഹൂഗ്ലി റിവർ ബ്രിഡ്ജ് കമ്മീഷണേഴ്സ് എന്ന സ്ഥാപനത്തിനാണ്. ആദ്യ കാലങ്ങളിൽ ടോൾ പിരിവ് നടത്തിയിരുന്നത് ഈ സ്ഥാപനം ആയിരുന്നു. 2000-ലെ കണക്ക് അനുസരിച്ച് ഈ പാലത്തിലൂടെ സഞ്ചരിക്കുന്ന വാഹനങ്ങളുടെ എണ്ണം ഏറ്റവും കുറഞ്ഞത് ഇരുപത്തി എണ്ണായിരം (28,000) മുതൽ ഏറ്റവും കൂടിയത് മുപ്പത്തി ഒൻപതിനായിരം(39,000) വരെ ആയിരുന്നത് 2002 ഡിസംബറോടെ മുപ്പതിനായിരം (30,000) എണ്ണം മാത്രമായി ചുരുങ്ങി. അതിനുശേഷം സ്വകാര്യ കമ്പനിയെ ടോൾ പിരിവിനായി ചുമതലപ്പെടുത്തുകയും 2008 ആയപ്പോഴേയ്ക്കും വാഹനങ്ങളുടെ എണ്ണം ഏറ്റവും കുറഞ്ഞത് നാല്പത്തി അയ്യായിരവും (45,000) കൂടിയ എണ്ണം അറുപത്തി ഒന്നായിരവും (61,000) ആയിത്തീരുകയും ചെയ്തു. ടോൾ പിരിവിലുണ്ടായ കുറവിനെ ചൊല്ലി അഴിമതി ആരോപണം ഉണ്ടായിരുന്നു. 

ജനസംഖ്യയിലുള്ള അഭൂതപൂർവമായ വർദ്ധനവും വാഹനപ്പെരുപ്പവും പ്രധാനമായും കൊൽക്കത്തയേയും ഹൗറയേയും ബന്ധിപ്പിച്ചുകൊണ്ട് ഹൂഗ്ലി നദിക്ക് കുറുകേ നിലവിലുണ്ടായിരുന്ന ഹൗറ പാലത്തിലെ തിരക്കും കുറയ്ക്കുന്നതിനുവേണ്ടി പുതിയ പാലം ഉണ്ടാക്കേണ്ടതിന്റെ ആവശ്യകത വരികയും അതുവഴി രാജ്യത്തിലെ പ്രധാന നഗരങ്ങളായ ഡൽഹി, മുംബൈ, ചെന്നൈ എന്നിവിടങ്ങളിലേയ്കുള്ള ദേശീയപാതയ്ക് സമീപത്തായി പുതിയ പാലം നിർമിച്ചു. ഈ പാലത്തിലൂടെ ദേശീയപാത 117 എന്ന കൊന എക്സ്പ്രസ് വേ കടന്നുപോകുന്നു. 

1972 മെയ് 20-ന് അന്നത്തെ പ്രധാനമന്ത്രി ആയിരുന്ന ഇന്ദിരാഗാന്ധി ഈ പാലത്തിന്റെ ശിലാസ്ഥാപനം നിർവഹിച്ചു. അതിനെ തുടർന്ന് 7 വർഷത്തോളം നിർമാണപ്രവർത്തനങ്ങൾ ഒന്നും തന്നെ ഇല്ലാതിരിക്കുകയും 1979- ജൂലൈ 3-ന് പാലത്തിന്റെ പണി ആരംഭിക്കുകയും ചെയ്തു. ശിലാസ്ഥാപനം മുതൽ 22 വർഷം കൊണ്ട് ഏകദേശം 388 കോടി രൂപ മുടക്കിയാണ് ഇത് പൂർത്തിയാക്കിയത്. 

ഈ പാലത്തിന്റെ രൂപരേഖ തയാറാക്കിയത് ഷെൽച് ബർഗർമാൻ ആൻഡ് പാർട്ട്ണേഴ്സും പരിശോധന ഫ്രീമാൻ ഫോക്സ് ആൻഡ് പാർട്ട്ണേഴ്സ്, ഭാരത് ഭാരി ഉദ്യോഗ് നിഗം ലിമിറ്റഡ് എന്നിവരും ആയിരുന്നു. നിർമാണം നടത്തിയത് ബ്രൈത്ത്‌വൈറ്റ് ബേൺ ആൻഡ് ജെസ്സോപ് കൺസ്ട്രക്ഷൻ കമ്പനി ലിമിറ്റഡ് എന്ന സ്ഥാപനവും പരിപാലനം, പ്രവർത്തനം എന്നിവ ഹൂഗ്ലി റിവർ ബ്രിഡ്ജ് കമ്മീഷൻ എന്ന സ്ഥാപനവും ആണ്. 

പ്രതിദിനം 85,000 വാഹനങ്ങൾ കടന്നുപോകുന്ന ഈ പാലം ഇത് കമ്മിഷൻ ചെയ്ത 1992-ൽ ഇന്ത്യയിലെ ആദ്യത്തേതും ലോകത്തിലെ ഏറ്റവും വലിയതുമായ കേബിൾ പാലം എന്ന ഖ്യാതി നേടിയിരുന്നു. ഇപ്പോഴും ഇത് ഏഷ്യയിലെ ഏറ്റവും വലുതും ലോകത്തിലെ കേബിൾ പാലങ്ങളിൽ വലുപ്പം കൊണ്ട് മൂന്നാം സ്ഥാനവും അലങ്കരിക്കുന്നു. നീളത്തിൽ വീതിയിൽ ഹൂഗ്ലി നദി നിരപ്പിൽ നിന്നും ഉയരത്തിൽ അകലത്തിലായി നദിയിൽ ഉറപ്പിച്ചിരിക്കുന്ന പൊക്കമുള്ള രണ്ട് തൂണുകളിൽ നിന്നും ഫാൻ ക്രമത്തിൽ 152 കേബിളുകളാണ് ഈ പാലത്തെ വലിച്ചു നിർത്തിയിരിക്കുന്നത്. തൂണുകളിൽ നിന്നും സമാന്തരമായി വിന്യസിച്ചിരിക്കുന്ന കേബിളുകളിൽ ഏറ്റവും നീളം കൂടിയതിന് നീളമുണ്ട്. കേബിളുകളുടെ ആകെ ഭാരം 1400 മെട്രിക് ടണ്ണും നിർമാണത്തിനായി ഉപയോഗിച്ചിരിക്കുന്ന സ്റ്റീൽ ഏകദേശം 13200 മെട്രിക് ടണ്ണുമാണ്. ഈ പാലത്തിൽ ഓരോ ദിശയിലേയ്ക്കും മൂന്ന് വരികൾ വീതവും ഇരു വശങ്ങളിലും വീതിയിൽ നടപ്പാതയും ചേർത്തിരിക്കുന്നു. സൗജന്യ സൈക്കിൾ യാത്ര അനുവദിക്കുന്ന ടോൾ പാലമാണ് ഇത്. 


</doc>
<doc id="413829" url="https://ml.wikipedia.org/wiki?curid=413829" title="ഉമഡെ ഭട്ടിയാനി">
ഉമഡെ ഭട്ടിയാനി

ഉമഡെ ഭട്ടിയാനി (1537 – 1562) ഉമാഡിയോ, ഉമാ ദേവി എന്നീ പേരുകളിലറിയപ്പെടുന്ന ഇവർ മാർവർ ഭരണാധികാരിയായ മാൽഡിയോ രത്തോറിന്റെ(r. 1532 – 1562) രണ്ടാം ഭാര്യയായിരുന്നു. "രൂതി റാണി" എന്ന അപരനാമത്തിൽ അറിയപ്പെട്ടിരുന്ന ഈ റാണി തന്റെ ഭർത്താവിനോട് വളരെ കോപമുള്ള റാണി ആയാണ് അറിയപ്പെട്ടിരുന്നത്. രൂതി റാണി എന്നാൽ "സന്തുഷ്ടയല്ലാത്ത റാണി" എന്നാണ് അർത്ഥമാക്കുന്നത് 

ജയിൽസമെറിലെ ഭരണാധികാരിയായ(r. 1530 - 1551) റവൽ ലങ്കരൻ ഭട്ടിയുടെ പുത്രിയായ ഉമഡെ ഭട്ടിയാനി ഭട്ടി രജപുത്രരാജവംശത്തിലെ രാജകുമാരിയായിരുന്നു. 1537-ൽ മാർവർ ഭരണാധികാരിയായ മാൽഡിയോ രത്തോർ തന്റെ ഭരണപ്രദേശം വിസ്തൃതിപ്പെടുത്തുന്നതിനിടയിൽ ജയിൽസമെറിലുമെത്തി. റവൽ ലങ്കരൻ ഭട്ടി സന്ധിക്കുവേണ്ടി ശ്രമിക്കയും തന്റെ പുത്രിയെ രജപുത്രരാജാവായ രത്തോറിന് വിവാഹം ചെയ്തുകൊടുക്കുകയും ചെയ്തു. ഉമഡെയുടെ വിവാഹജീവിതം സന്തോഷമുള്ളതായിരുന്നില്ല. ലങ്കരൻ വിവാഹത്തിന് സ്ത്രീധനം കൂടാതെ കുറച്ചു ദാസികളെക്കൂടി ഉമഡെയ്ക്ക് നൽകിയിരുന്നു. അതിൽ ഭർമലി എന്ന ദാസി വളരെ സുന്ദരിയായിരുന്നു. മാൽഡിയോ ഭർമലിയിൽ താലപര്യമുണ്ടാകുകയും ആദ്യരാത്രി ഉമഡെയുടെയടുത്തുള്ള സന്ദർശനം നിരസിക്കുകയും ചെയ്തിരുന്നു. അന്നുരാത്രി മുഴുവനും ഭർമലിയോടൊപ്പമായിരുന്നു മാൽഡിയോ ചിലവഴിച്ചിരുന്നത്. 

ഉമഡെ തനിയ്ക്ക് നേരിട്ട അപമാനത്താൽ ജീവിതത്തിലുടനീളം ഭർത്താവിനോട് സംസാരിക്കില്ല എന്നുതീരുമാനമെടുത്തിരുന്നു. മാത്രമല്ല ഭർത്താവിനോട് യാതൊരുബന്ധവും നിലനിർത്താൻ കൂട്ടാക്കിയില്ല. ഉമഡെയുടെ ഈ നിലപാട് കാരണം മാൽഡിയോ അവളെ "രൂതി റാണി" എന്നു സംബോധന ചെയ്തു. ഉമഡെ ഭർത്താവിനോടൊപ്പമുള്ള പ്രധാന കൊട്ടാരം ഉപേക്ഷിച്ച് അജ്മെറിലേയ്ക്ക് മാറി താമസിച്ചു. ഉമഡെ ജോത്പൂറിലും മാൽഡിയോയുടെ ജീവിതത്തിലും ഒരിക്കലും തിരിച്ചുവന്നിട്ടില്ല. 


</doc>
<doc id="413832" url="https://ml.wikipedia.org/wiki?curid=413832" title="കരിന്താടി ഉറവാലൻവാവൽ">
കരിന്താടി ഉറവാലൻവാവൽ

ശാസ്ത്രീയ നാമം: "Taphozous melanopogan"

രോമങ്ങളുള്ള താടികൊണ്ട് ഈ വാവലിനെ എളുപ്പം തിരിച്ചറിയാം. ആൺവാവലുകളിൽ  ഇതിൻറെ നിറം കറുപ്പോ കടും തവിട്ടോ ആയിരിക്കും. പുറം കടും തവിട്ടുമുതൽ കറുപ്പ് വരെ ആകാം. ചിലപ്പോൾ മഞ്ഞ കലർന്ന തവിട്ടു നിറവുമാകാം. എങ്ങനെയായാലും അടിവശം എല്ലായ്പ്പോഴും വിളറിയ നിറമായിരിക്കും. രോമങ്ങളുടെ ചുവട്ടിൽ വിളറിയ നിറമായതിനാൽ രോമാവരണം മൊത്തം നരച്ചതുപോലെ തോന്നിക്കും. പെൺവാവലിന് കുറച്ചുകൂടി ചുവപ്പ് നിറമുണ്ടാകും. മറ്റു വാവുലകളിൽനിന്ന് വ്യത്യസ്തമായി ഇതിൻറെ ചിറകുകൾ ബന്ധിച്ചിരിക്കുന്നത് കണങ്കാലിനോടാണ്. ചെവികൾക്ക് നല്ല വലിപ്പമുണ്ടാകും.

ആണിനും പെണ്ണിനും പ്രത്യേക കോളനികൾ ഉണ്ട്. എളുപ്പത്തിൽ അലോസരപ്പെടുത്താവുന്ന ഈ വാവലുകൾ പകൽ സമയത്ത് പുറത്തേക്ക് പറക്കുന്നത് കാണാം. 

കൈകളുടെതടക്കം തോളിന്റെ നീളം 6 – 6.8 സെ.മീ. ശരീരത്തിൻറെ മൊത്തം നീളം: 6.7 – 8.6 സെ.മീ.

കുന്നുകളുള്ള പ്രദേശം, ജലസാന്നിധ്യമുള്ള കാടുകൾ, ഗുഹകളിലും പഴയകെട്ടിടങ്ങളിലും ക്ഷേത്രങ്ങളിലും ആണ് ഇവയുടെ ആവാസകേന്ദ്രങ്ങൾ. വടക്കുപടിഞ്ഞാറും വടക്കുകിഴക്കും ഭാഗങ്ങളിലുള്ള ഉയർന്ന ഹിമാലയം ഒഴികെ ഇന്ത്യയൊട്ടാകെയും കാണപ്പെടുന്നു.


</doc>
<doc id="413833" url="https://ml.wikipedia.org/wiki?curid=413833" title="ജിജബായി">
ജിജബായി

മറാത്ത സാമ്രാജ്യ സ്ഥാപകനായ ചത്രപതി ശിവജി മഹാരാജാവിന്റെ മാതാവായ ജിജബായി ഷഹജി ഭോസ്ലെ (12 ജനുവരി1598 – 17 ജൂൺ1674) "രാജമാത ജിജബായി" എന്നും അറിയപ്പെടുന്നു. 

ലഖോജിറാവോ ജാദവ്ന്റെയും മ്ഹൽസബായിയുടെയും പുത്രിയായി സികന്ദിനടുത്തുള്ള ഡ്യൂലഗോണിൽ (മഹാരാഷ്ട്രയിലെ ബുൽദാനയിൽ)1598 ജനുവരി 12ന് ജനിച്ചു. അദിൽഷാഹി സുൽത്താന്റെ പടത്തലവനായ വെരുൾ ഗ്രാമത്തിലെ മലോജി ഭോസ്ലെയുടെ പുത്രനായ ഷഹജി ഭോസ്ലെയാണ് ജിജബായി വിവാഹം ചെയ്തത്.

ഡ്യൂൽഗണിലെ ലഖോജീരോ ജാദവ്ന്റെ മകളായി,സിന്ധ്ഘെഡിനരികിൽ (മഹാരാഷ്ട്ര സംസ്ഥാനത്തിൽ ഇന്നത്തെ ബൽദാന ജില്ലയിൽ)1598 ജനുവരി 12 ന് ജിജാബായി ജനിച്ചു. അവളുടെ അമ്മ മഹാലസബായി ആയിരുന്നു. ചെറുപ്പത്തിൽ തന്നെ ജിജാബായി വെരുൾ ഗ്രാമത്തിലെ പടത്തലവനായ മാലോജി ഭോസ്ലെയുടെ മകനായ ഷഹജി ഭോസ്ലെയെ വിവാഹം ചെയ്തു. 


</doc>
<doc id="413842" url="https://ml.wikipedia.org/wiki?curid=413842" title="മേരി കസ്സാറ്റ്">
മേരി കസ്സാറ്റ്

ഒരു അമേരിക്കൻ ചിത്രകാരിയായിരുന്നു മേരി സ്റ്റീവൻസൺ കസ്സാറ്റ് (മേയ് 22, 1844 - ജൂൺ 14, 1926). സ്ത്രീകളുടെ സാമൂഹികവും സ്വകാര്യവുമായ ജീവിതങ്ങളുടെ ചിത്രങ്ങളാണ് കൂടുതലായും സൃഷ്ടിച്ചത്. കൗമാരക്കാരുടെയും കുട്ടികളുടെയും ഇടയിലുള്ള ബന്ധങ്ങൾക്ക് അവർ പ്രത്യേക ഊന്നൽ നൽകി.
മേരി സ്റ്റീവൻസൺ കസ്സാറ്റ് 1844 മേയ് 22-ന് പെൻസിൽവാനിയയിലെ അലെഗെനി സിറ്റിയിൽ ഒരുു ഉപരി-മധ്യവർത്തികുടുംബത്തിൽ ജനിച്ചു. പിതാവ് റോബർട്ട് സിംപ്സൺ കസ്സാറ്റ് ഒരു സ്റ്റോക്ക് ബ്രോക്കറും ഭൂമി കച്ചവടക്കാരനുമായിരുന്നു. അമ്മ കാതറിൻ കെൽസോ ജോൺസ്റ്റൺ ബാങ്കിംഗ് മേഖലയിലുള്ള ഒരു കുടുംബത്തിൽ നിന്നുള്ള സ്ത്രീയായിരുന്നു. കുടുംബത്തിന്റെ ഉയർന്ന സാമൂഹിക നിലയനുസരിച്ചായിരുന്നു മേരി വളർന്നത്. ഒരു മികച്ച ഭാര്യയും അമ്മയും ആക്കിമാറ്റുക എന്ന ലക്ഷ്യത്തിൽ ഹോം മേക്കിങ്ങ്, എംബ്രോയിഡറി, മ്യൂസിക്, സ്കെച്ചർ, പെയിൻറിംഗ് തുടങ്ങിയവയായിരുന്നു മേരിയുടെ സ്കൂൾ വിദ്യാഭ്യാസകാലത്തെ വിഷയങ്ങൾ. 1850-കളിൽ കസ്സാറ്റ് കുടുംബം യൂറോപ്പിലേക്ക് മാറി. 
യൂറോപ്പിൽ അഞ്ചു വർഷം ചെലവഴിച്ച അവർ ലണ്ടൻ, പാരിസ്, ബെർലിൻ എന്നിവയുൾപ്പെടെ പല യൂറോപ്യൻ തലസ്ഥാനനഗരങ്ങളും സന്ദർശിച്ചു. ഈ കാലത്തായിരുന്നു ഡ്രോയിംഗിലും സംഗീതത്തിലും മേരിയുടെ ആദ്യ പാഠങ്ങൾ.
ആ കാലത്തെ സ്ത്രീകൾക്ക് ഒരു കരിയർ പിന്തുടരുന്ന പതിവില്ലായിരുന്നുവെങ്കിലും പതിനാറാം വയസിൽ മേരി കസ്സാറ്റ് ഫിലഡെൽഫിയയിലെ പെൻസിൽവാനിയ അക്കാദമി ഓഫ് ഫൈൻ ആർട്ട്സിൽ ചേർന്നു. അവിടത്തെ പുരുഷ അധ്യാപകരുടെയും സഹപാഠികളുടെയും മനോഭാവം നിരാശാജനകമായിരുന്നു. കൂടാതെ പാഠ്യപദ്ധതിയുടെ മെല്ലെപ്പോക്കും അപര്യാപ്തമായ സിലബസ്സും കണ്ട് മേരി അവിടത്തെ പഠനം ഉപേക്ഷിക്കുകയും യൂറോപ്പിലേക്ക് മടങ്ങി അവിടെ പഴയ അധ്യാപകരുടെ കൂടെ പ്രവർത്തിച്ച് നേരിട്ട് പഠിക്കുവാൻ തീരുമാനിക്കുകയും ചെയ്തു. ഈ തീരുമാനത്തിനെതിരെ കുടുംബത്തിന്റെ ശക്തമായ എതിർപ്പ് നിലനിന്നിരുന്നു. തന്റെ മകൾ വിദേശത്ത് ഒരു ബൊഹീമിയൻ ആയി ജീവിക്കുന്നത് കാണുന്നതിലും ഭേദം അവൾ മരിക്കുന്നതാണെന്ന് മേരിയുടെ പിതാവ് പ്രസ്താവിച്ചു. എങ്കിലും, മേരി കസ്സാറ്റ് 1866-ൽ പാരീസിലേക്ക് തിരിച്ചു. ലോവ്രെയിലെ സ്വകാര്യ കലാപഠനകേന്ദ്രങ്ങളിൽ അവർ പഠനത്തിന് തുടക്കമിട്ടു. 1868-ൽ ഫ്രഞ്ച് ഗവൺമെൻറ് നടത്തുന്ന ഒരു വാർഷിക പ്രദർശനമേളയായ പാരീസ് സലോണിൽ മേരി വരച്ച പോർട്രെയ്റ്റുകൾ പ്രദർശനത്തിനായി തിരഞ്ഞെടുക്കപ്പെട്ടു. സ്വന്തം പിതാവ് തന്നെ തള്ളിപ്പറഞ്ഞതോർത്ത്, മേരി സ്റ്റീവൻസൻ എന്ന പേരിലാണ് അവർ പെയിന്റിംഗ് സമർപ്പിച്ചത്. ഈ ചിത്രപ്രദർശനത്തോടെ മേരി കസാറ്റ് വളരെയധികം ശ്രദ്ധ നേടി.
1870-ൽ ഫ്രാങ്കോ-പ്രഷ്യൻ യുദ്ധം പൊട്ടിപ്പുറപ്പെട്ട ഉടൻ, മേരി കസ്സാറ്റ് അമേരിക്കയിൽ തന്റെ മാതാപിതാക്കളുടെയടുത്ത് മടങ്ങിയെത്തി. വിദേശത്ത് താമസിക്കുന്നതിനിടയിൽ തനിക്കുണ്ടായിരുന്ന കലാപരമായ സ്വാതന്ത്ര്യം ഫിലഡെൽഫിയയിൽ ലഭിച്ചില്ല. ചിത്രരചനക്കാവശ്യമായ സാധനങ്ങൾ കണ്ടെത്തുന്നതിൽ അവൾക്ക് ബുദ്ധിമുട്ട് നേരിടേണ്ടി വന്നു. പിതാവ് കലയുമായി ബന്ധപ്പെട്ട യാതൊരു സഹായവും നൽകാൻ വിസമ്മതിച്ചു. സാമ്പത്തികകാരണങ്ങളാൽ തന്റെ ചില ചിത്രങ്ങൾ ന്യൂയോർക്കിൽ വിൽക്കാൻ അവർ ശ്രമിച്ചുവെങ്കിലും നടന്നില്ല. 1871-ൽ ചിക്കാഗോയിൽ ഒരു ഡീലറുടെ സഹായത്തോടെ വീണ്ടും വിൽക്കാൻ ശ്രമിച്ചപ്പോൾ ആ പെയിന്റിംഗുകൾ തീപിടുത്തത്തിൽ നശിച്ചു.


</doc>
<doc id="413847" url="https://ml.wikipedia.org/wiki?curid=413847" title="ഇൻഫ്ലിബ്‌നെറ്റ് സെന്റർ">
ഇൻഫ്ലിബ്‌നെറ്റ് സെന്റർ

ഇന്ത്യയിൽ സർവകലാശാലകളെ പരസ്പരം ബന്ധിപ്പിക്കുന്നതിനു വേണ്ടി കേന്ദ്ര മാനവവിഭവശേഷി മന്ത്രാലയത്തിനു കീഴിലുള്ള യൂണിവേഴ്സിറ്റി ഗ്രാൻഡ് കമ്മീഷൻ തുടങ്ങിയ ഒരു സ്വയംഭരണസ്ഥാപനമാണ് ഇൻഫ്ലിബ്‌നെറ്റ് സെന്റർ. ഇൻഫർമേഷൻ ആൻഡ് ലൈബ്രറി നെറ്റ്‌വർക്ക് സെന്റർ എന്നതിന്റെ ചുരുക്കെഴുത്താണ് ഇൻഫ്ലിബ്നെറ്റ്. ഗുജറാത്തില ഗാന്ധിനഗറിലാണ് ഇതിന്റെ ആസ്ഥാനം. 1991 മാർച്ചിൽ ഐ.യൂ.സി.എ.എ. യ്ക്കു കീഴിൽ ഒരു ദേശീയപദ്ധതിയായാണ് ഇൻഫ്ലിബ്നെറ്റ് ആരംഭിച്ചതെങ്കിലും 1996 ജൂണിൽ ഇതൊരു സ്വതന്ത്ര അന്തർസർവകലാശാല കേന്ദ്രമായി മാറുകയായിരുന്നു.

ഇന്ത്യയിലെ സർവകലാശാല ലൈബ്രറികൾ ആധുനികവത്കരിക്കുകയും അവയെ ദേശീയതലത്തിൽ അത്യാധുനിക സാങ്കേതികവിദ്യകൾ ഉപയോഗപ്പെടുത്തിയുള്ള ഒരു അതിവേഗ ഡാറ്റാനെറ്റ്‌വർക്കിലൂടെ പരസ്പരം ബന്ധിപ്പിച്ച് വിവരകേന്ദ്രങ്ങളാക്കി മാറ്റുകയുമാണ് ഇൻഫ്ലിബ്നെറ്റ് ചെയ്യുന്നത്. വിവരങ്ങളുടെ 

ഇന്ത്യയിലെ സർവകലാശാലാ ലൈബ്രറികളുടെ വികസനത്തിനായി ഒട്ടേറെ പദ്ധതികൾ ഇൻഫ്ലിബ്നെറ്റ് കേന്ദ്രം നടപ്പിലാക്കിയിട്ടുണ്ട്.

രാജ്യത്തെ വിവിധ അക്കാദമിക വിഭാഗങ്ങൾക്ക് വിതരണം ചെയ്യുന്നതിനായി പാദവാർഷിക വാർത്താക്കുറിപ്പും വാർഷിക റിപ്പോർട്ടും ഇൻഫ്ലിബ്നെറ്റ് പ്രസിദ്ധീകരിക്കുന്നുണ്ട്.




</doc>
<doc id="413850" url="https://ml.wikipedia.org/wiki?curid=413850" title="ബിപ്ലബ് കുമാർ ദേബ്​">
ബിപ്ലബ് കുമാർ ദേബ്​

ബിപ്ലാപ് കുമാർ ദേബ് (ജനനം: 1969) ത്രിപുരയിലെ ഒരു ഇന്ത്യൻ രാഷ്ട്രീയ പ്രവർത്തകനാണ്. 2018 ലെ നിയമസഭ തെരഞ്ഞെടുപ്പിൽ ബി.ജെ.പി.യെ വിജയത്തിലേക്ക് നയിച്ചു. കമ്മ്യൂണിസ്റ്റ് പാർട്ടി ഓഫ് ഇന്ത്യ (മാർക്സിസ്റ്റ്) യുടെ നേതൃത്വത്തിൽ ഇടതുമുന്നണി സർക്കാരിനെ തോൽപ്പിച്ചു. ത്രിപുര മുഖ്യമന്ത്രിയാണ്.


</doc>
<doc id="413852" url="https://ml.wikipedia.org/wiki?curid=413852" title="ആഞ്ചലോ ഫ്രാൻസിസ്">
ആഞ്ചലോ ഫ്രാൻസിസ്

കേരള കത്തോലിക്കരുടെ മെത്രാനായിരുന്നു ഇറ്റലിക്കാരനായ ഡോ. ആഞ്ചലോ ഫ്രാൻസിസ് (1650 - 1712). ഗ്രമാത്തിക്കാ ലിംഗ്വേ വുൾഗാരിസ് മലബാറിച്ചേ, ഗ്രരമാത്തിക്കാ - മലബാറിക്കോ ലത്തീനോ തുടങ്ങിയ മലയാള വ്യാകരണ ഗ്രന്ഥങ്ങളുടെ രചയിതാവാണ്.


</doc>
<doc id="413855" url="https://ml.wikipedia.org/wiki?curid=413855" title="2018-ലെ ത്രിപുര നിയമസഭാ തിരഞ്ഞെടുപ്പ്">
2018-ലെ ത്രിപുര നിയമസഭാ തിരഞ്ഞെടുപ്പ്

ഈ തെരഞ്ഞെടുപ്പിൽ ഭൂരിപക്ഷ മണ്ഡലത്തിൽ നിന്നും ഭാരതീയ ജനതാ പാർട്ടി വിജയിക്കുകയും ത്രിപുരയിൽ അവരുടെ ആദ്യത്തെ സർക്കാർ രൂപീകരിക്കുകയും ചെയ്തു.


</doc>
<doc id="413864" url="https://ml.wikipedia.org/wiki?curid=413864" title="ടമർ അബകേലിയ">
ടമർ അബകേലിയ

ടമർ അബകേലിയ (ആഗസ്റ്റ്19, 1905 – മേയ്14, 1953) ജോർജിയൻ ശില്പി, വ്യാഖ്യാതാവ്, തിയറ്റർ ഡിസൈനർ എന്നീ നിലകളിൽ പ്രശസ്തയാണ്. 
1942-ൽ ജോർജിയൻ എസ്എസ്ആർ ഹോണേർഡ് ആർട്ടിസ്റ്റ് എന്ന ബഹുമതി നൽകുകയുണ്ടായി. 

ടമർ അബകേലിയയുടെ പിതാവ് ജോർജിയൻ എസ്എസ്ആർ ലെ ചീഫ് പ്രോസിക്യൂട്ടിംഗ് ഓഫീസർ ആയ ഗ്രിഗോൾ അബകേലിയ ആയിരുന്നു. 1938-ൽ ജോസഫ് സ്റ്റാലിന്റെ ഗ്രേറ്റ് പർജിൽ വെടിയേറ്റ അവളുടെ അമ്മാവൻ ലോസെബ് അബകേലിയ പ്രശസ്തനായ ജോർജിയൻ ട്യൂബർകുലോസിസ് സ്പെഷ്യലിസ്റ്റായിരുന്നു. സാമൂഹിക കവിയും നാടക രചയിതാവുമായ കാർലോ കലാട്സെ (1907–1988) ആയിരുന്നു വിവാഹം കഴിച്ചിരുന്നത്. ശില്പിയായ ഗുൽഡ കലാട്സെ പുത്രനാണ്. 


</doc>
<doc id="413867" url="https://ml.wikipedia.org/wiki?curid=413867" title="മൗണ്ട് കെനിയ">
മൗണ്ട് കെനിയ

കെനിയയിലെ ഏറ്റവും ഉയരം കൂടിയ പർവതമാണ് മൗണ്ട് കെനിയ. (Mount Kenya). കിളിമഞ്ചാരോ കൊടുമുടി കഴിഞ്ഞാൽ ഉയരത്തിൽ ആഫ്രിക്കൻ വൻകരയിലെ രണ്ടാമത്തെ പർവതവുമാണ് മൗണ്ട് കെനിയ. "കെനിയ" എന്ന് രാജ്യത്തിന്റെ പേർ വന്നത് ഈ പർവതത്തിന്റെ പേരിൽ നിന്നുമാണ്. ഭൂമദ്ധ്യരേഖയ്ക്ക് തെക്കായി കെനിയയുടെ മദ്ധ്യത്തിലായി മൗണ്ട് കെനിയ സ്ഥിതിചെയ്യുന്നു. കെനിയയുടെ തലസ്ഥാനമായ നയ്രോബിയിൽ നിന്നും ഏകദേശം വടക്ക്-വടക്ക്കിഴക്കായാണ് ഇത് നിലകൊള്ളുന്നത്..

ഈസ്റ്റ് ആഫ്രിക്കൻ റിഫ്റ്റ് ഉരുത്തിരിഞ്ഞതിനു ശേഷം ഏകദേശം മുപ്പത് ലക്ഷം വർഷങ്ങൾ കഴിഞ്ഞ് ഉണ്ടായ ഒരു സ്റ്റ്രാറ്റോ വോൾകാനൊ ആണ് മൗണ്ട് കെനിയ
ഗ്ലേസിയേഷനു (glaciation) മുമ്പ് ഉയരമുണ്ടായിരുന്ന ഈ പർവതം ആയിരക്കണക്കിനു വർഷങ്ങൾ മഞ്ഞ് മൂടിക്കിടന്നിരുന്നു. ഇപ്പോൾ പതിനൊന്ന് ഹിമാനികൾ മാത്രമേ ഇവിടെ ബാക്കിയുള്ളൂ, ഇതിന്റെ താഴ്‌വരയിലെ വനങ്ങളാണ് കെനിയയിലെ മിക്കവാറും എല്ലാ പ്രദേശങ്ങളുടെയും മുഖ്യ ജലസ്രോതസ്സ്.

കൊടുമുടിയുടെയും താഴ്‌വാരത്തിന്റെയും ഇടയിൽ വിവിധ തരത്തിലുള്ള ആവാസവ്യവസ്ഥകൾ(biome) കാണപ്പെടുന്നു.കീഴ്ഭാഗത്തായി പല തരത്തിലുള്ള വനങ്ങൾ കാണപ്പെടുന്നു. ലോബെലിയകൾ ("lobelias"), സെനേഷ്യകൾ ( "senecio") റോക്ക് ബാഡ്ജർ തുടങ്ങി തദ്ദേശീയമായ സസ്യങ്ങളും ജന്തുക്കളും ഇവിടെയുണ്ട്.

മൗണ്ട് കെനിയയുടെയും അതിന്റെ പ്രാന്തപ്രദേശങ്ങളുടെയും സംരക്ഷണത്തിനായി മൗണ്ട് കെനിയ ദേശീയോദ്യാനം ഒരു സംരക്ഷിത വനമേഖലയായി 1949-ൽ പ്രഖ്യാപിക്കപ്പെട്ടത്.

1978 ഏപ്രിലിൽ ഈ പ്രദേശത്തെ യുനെസ്കോ ഒരു സംരക്ഷിത ജൈവമണ്ഡലമായി പ്രഖ്യാപിച്ചു.
ദേശീയോദ്യാനത്തേയും അതിനോട്ചേർന്ന സംരക്ഷിത വനമേഖലയേയും യുനെസ്കോ 1997-ൽ ലോകപൈതൃക കേന്ദ്രങ്ങളുടെ പട്ടികയിൽ ഉൾപ്പെടുത്തി.
ഓരോ വർഷവും ഏകദേശം 16,000 ആളുകൾ ഈ ദേശീയോദ്യാനം സന്ദർശിക്കുന്നുണ്ട്.

കിക്കുയു, അമേരു, എംബു ,മസായ് എന്നീ ജനവിഭാഗങ്ങളിൽപ്പെട്ടവരാണ് ഈ പർവ്വതത്തിന്റെ സമീപപ്രദേശങ്ങളിൽ നിവസിച്ചു വരുന്നത്. ഇതിൽ ആദ്യത്തെ മൂന്ന് വിഭാഗങ്ങളും പരസ്പര ബന്ധമുള്ളവയാണ്. ഈ ജനതകൾ, മൗണ്ട് കെനിയയെ അവരുടെ സംസ്കാരത്തിന്റെ പ്രധാന ഭാഗമായി കണക്കാക്കിവരുന്നു. കഴിഞ്ഞ ഏതാനും ചില നൂറ്റാണ്ടുകളിലാണ് അവർ ഈ പ്രദേശത്ത് താമസമുറപ്പിച്ചത്.

ഈ പർവ്വതത്തിന്റെ തെക്കും പടിഞ്ഞാറും പ്രദേശങ്ങളിലാണ് കിക്കുയു വംശജർ താമസികുന്നത്.വ്കെനിയയിലെ ഏറ്റവും വലിയ ഗോത്രമാണിത്. പതിനാറാം നൂറ്റാണ്ടിൽ കെനിയ പർവ്വതത്തിന്റെ താഴ്വരങ്ങളിൽ തമ്പടിച്ച കിക്കുയുകളുടെ പിൻഗാമികളാണ് ഇന്നുള്ളവർ. കൃഷിക്കാരായ ഇവർ ഫലഭൂയിഷ്ടമായ അഗ്നിപർവതജന്യമായ മണ്ണ് ഉപയോഗപെടുത്തി കൃഷി ചെയ്യുന്നു. അവരുടെ ദൈവമായ ന്ഗായി ("Ngai" ) അഥവാ മ്‌വെനെ ന്യാഗ( "Mwene Nyaga") ആകാശത്തുനിന്നും താശെ ഇറങ്ങി വന്നപ്പോൾ ഈ പർവ്വതത്തിൽ വസിച്ചുവെന്ന് വിശ്വസിക്കുന്നു. ഈ ദൈവത്തിന്റെ ഭൂമിയിലെ സിംഹാസനമാണ് മൗണ്ട് കെനിയ എന്ന് അവർ കരുതുന്നു.

എംബു വംശജർ മൗണ്ട് കെനിയയുടെ തെക്ക് കിഴക്ക് ഭാഗത്താണ് താമസിക്കുന്നത്. അവരുടെ ദൈവമായ ന്ഗായി ("Ngai" ) അഥവാ മ്‌വെനെ ഞെരു ("Mwene Njeru") വസിക്കുന്നത് മൗണ്ട് കെനിയയിൽ ആണെന്ന് വിശ്വസിക്കുന്നു. ഈ പർവതം പവിത്രമാണെന്ന് കരുതുന്ന അവർ, വീട് നിർമ്മിക്കുമ്പോൾ പ്രധാന വാതിൽ പർവതത്തിന് അഭിമുഖമായാണ് നിർമ്മിക്കുന്നത് 

അമെരു വംശജർ മൗണ്ട് കെനിയയുടെ കിഴക്കും വടക്കും വടക്ക് പടിഞ്ഞാറൻ ഭാഗങ്ങളിലുമായാണ് താമസിക്കുന്നത്. കൃഷിയും കാലിവളർത്തലുമാണ് അമെരു വംശജരുടെ പ്രധന തൊഴിൽ, അവരുടെ ഭാഷയിൽ മൗണ്ട് കെനിയയെ "കിറിമാറ" ("Kirimara") എന്നാണ് വിളിക്കുന്നത്.

മസായികൾ ഈ പർവതത്തിനെ വടക്കൻ ചരിവുകളിൽ കാലികളെ മേയ്ച്ചുവരുന്നു. അവരുടെ പൂർവ്വികർ ഈ പർവ്വതത്തിൽ ഉൽഭവിച്ചുവെന്ന് വിശ്വസിക്കുന്നു. അവർ ഈ പർവതത്തിനെ "'വരകളുള്ള പർവ്വതം" എന്നർഥം വരുന്ന "ഒൽ ഡൊന്യൊ കെറി" ("Ol Donyo Keri") എന്ന് വിളിക്കുന്നു. . 

ഒരു സ്ട്രാറ്റോവൾക്കാനോയാണ് മൗണ്ട് കെനിയ. പ്ലിയോ-പ്ലീസ്റ്റോസീൻ. കാലത്ത് ഈ അഗ്നിപർവതം സജീവമായിരുന്നു. അക്കാലത്ത് അഗ്നിപർവതമുഖത്തിൻ അധികം ഉയരമുണ്ടായിരുന്നതായി കണക്കാക്കപ്പെടുന്നു. മൗണ്ട് കെനിയക്ക് അന്ന് കിളിമൻജാരോ പർവതത്തിനെക്കാൾ ഉയരമുണ്ടായിരുന്നു. 
നിർജീവമായതിനുശേഷം രണ്ട് തവണയായി ഗ്ലേസിയേഷൻ നടന്നിരുന്നു, ഇപ്പോളുള്ള ഗ്ലേസിയറുകൾക്ക് താഴെയായി രണ്ട് മൊറെയ്ൻ വളയങ്ങൾ കാണുന്നത് ഈ നിഗമനം ശരിവയ്ക്കുന്നു. ഏറ്റവും താഴത്തെ വളയം . ഉയരത്തിലാൺ*. ഇപ്പോളുള്ള ഗ്ലേസിയറുകൾ . താഴെ കാണപ്പെടുന്നില്ല..


</doc>
<doc id="413872" url="https://ml.wikipedia.org/wiki?curid=413872" title="ലെയ്‌ല അമെദ്‌ദാഹ്">
ലെയ്‌ല അമെദ്‌ദാഹ്

ലെയ്‌ല അമെദ്‌ദാഹ് Leila Ameddah, ليلى أمداح (born 21 April 1962 Batna, Algéria), ഒരു അൾജീരിയൻ ചിത്രകാരിയും ശില്പകലാവിദഗ്ധയുമാണ്.

ലെയ്‌ല അമെദ്‌ദാഹ് Leila Ameddah ഒരു സ്വയം പരിശീലിച്ച കലാകാരിയാണ്. അവർ അൾജീറിയയിലെ ബട്ന എന്ന സ്ഥലത്ത് താമസിക്കുന്ന ഒരു ദന്തഡോക്ടർ ആകുന്നു. 1984 മുതൽ ഇന്നുവരെ അവർ അനേകം അന്താരാഷ്ട്രീയവും രാജ്യവ്യാപകവുമായ പ്രദർശനങ്ങളിൽ പങ്കെടുത്തിട്ടുണ്ട്. ബെർബർ സംസ്കാരമാണ് അവരെ അതിയായി സ്വാധീനിച്ചത്.

1983 മുതൽ 1989 വരെ പഠനസമയത്ത് ആണ് ആദ്യത്തെ പ്രദർശനങ്ങൾ നടത്തിയിട്ടുള്ളത്. അന്താരാഷ്ട്രീയമായ പല പ്രദർശനങ്ങളിലും അവർ പങ്കെടുത്തിട്ടുണ്ട്.:



</doc>
<doc id="413874" url="https://ml.wikipedia.org/wiki?curid=413874" title="ശ്രുതി ഹരിഹരൻ">
ശ്രുതി ഹരിഹരൻ

തെന്നിന്ത്യൻ സിനിമാ രംഗത്തെ അറിയപ്പെടുന്ന ഒരു നടിയും നിർമ്മാദാവുമാണ് ശ്രുതി ഹരിഹരൻ. സിനിമകളിൽ ഒരു പശ്ചാത്തല നർത്തകിയായി തുടങ്ങിയ ശ്രുതി, പിന്നീട് അഭിനയത്തിൽ ചുവടുറപ്പിച്ചു. 2012 ൽ പുറത്തിറങ്ങിയ സിനിമാ കമ്പനി എന്ന മലയാള ചിത്രമാണ് ആദ്യ ചലച്ചിത്രം. എങ്കിലും തമിഴിലും കന്നടയിലുമാണ് കൂടുതൽ പ്രശസ്തിയാർജ്ജിച്ചത്. തമിഴ്, കന്നഡ, മലയാളം സിനിമകളിലൂടെ ശ്രദ്ധേയയാണ് ശ്രുതി ഇപ്പോൾ. സിനിമ കമ്പനിയെ കൂടാതെ തെക്കു തെക്കൊരു ദേശത്തു, കോൾ മി അറ്റ് എന്ന മലയാള സിനിമയിലും അഭിനയിച്ചു.

ബംഗ്ലൂരിൽ താമസമാക്കിയ പാലക്കാടൻ മലയാളി കുടുംബത്തിലാണ് ശ്രുതിയുടെ ജനനം. തമിഴ്നാട്ടിൽ ജനിച്ച ശ്രുതി വളർന്നത് ബാംഗ്ലൂരിലാണ്. ശിശുഗൃഹ മോണ്ടിസ്സോറി ഹൈസ്കൂളിൽ നിന്ന് പ്രാഥമിക വിദ്യാഭ്യാസം പൂർത്തിയാക്കിയ ശ്രുതി പിന്നീട്‌ ക്രൈസ്റ്റ് സർവ്വകലാശാലയിൽ നിന്ന് ബിസിനസ് മാനേജ്മെന്റിൽ ബിരുദം കരസ്ഥമാക്കി. ഭരതനാട്യത്തിൽ പഠനം പൂർത്തിയാക്കിയ ശ്രുതിക്ക് മാതൃഭാഷയായ തമിഴ്, മലയാളം, കന്നഡ, ഹിന്ദി ഉൾപ്പടെയുള്ള ഭാഷകൾ നന്നായി സംസാരിക്കും എന്നതിന് പുറമേ തെലുങ്കും മനസ്സിലാവും.

ബിരുദപഠന കാലയളവിൽ സാംസ്കാരിക - കാലാപരിപാടികളിൽ തൽപരയായിരുന്ന ശ്രുതി ക്രൈസ്റ്റ് സർവ്വകലാശാലയിലെ പ്രതിനിധീകരിച്ച് നിരവധി മത്സരങ്ങളിലും പങ്കെടുത്തിട്ടുണ്ട്. പഠന ശേഷം കന്നഡ സിനിമാ രംഗത്തെ നൃത്തസംഘങ്ങളിൽ സജീവമായ ശ്രുതി 3 വർഷത്തിലധികം ഈ രംഗത്താണ് പ്രവർത്തിച്ചത്.

2012 ൽ പുതുമുഖങ്ങളെ അണിനിരത്തി മമാസ് രചനയും സംവിധാനവും നിർവ്വഹിച്ച് പുറത്തിറങ്ങിയ സിനിമാ കമ്പനി എന്ന ചിത്രത്തിലൂടെയാണ് ശ്രുതി മലയാള സിനിമയിലെത്തിയത്. പാറു എന്ന കഥാപാത്രത്തെ ആണ് ശ്രുതി അവതരിപ്പിച്ചത്. പിന്നീട് 2013 ൽ "തെക്ക് തെക്കൊരു ദേശത്ത്" എന്ന മലയാള ചിത്രത്തിലും അഭിനയിച്ചു. ഒരു പത്രപ്രവർത്തകയുടെ വേഷം ആയിരുന്നു ചിത്രത്തിൽ. 2013 ൽ പവൻ കുമാറിന്റെ കന്നഡ ചിത്രമായ "ലൂസിയയിൽ" എന്ന കന്നഡ ചിത്രത്തിൽ ശ്രുതി വേഷമിട്ടു. ഈ ചിത്രത്തിൽ രണ്ട് കഥാപാത്രങ്ങളെ അവതരിപ്പിച്ചു - ഒരു താഴ്ന്ന മധ്യവർഗ്ഗ പെൺകുട്ടിയും ഒരു അഭിനേത്രിയും ആയി. ഒപ്പം ആദ്യമായി തന്നെ സ്വയം ഡബിൾ ചെയ്യുകയും ചെയ്‌തു. ഈ ചിത്രം വളരെ പ്രശസ്തി നേടിക്കൊടുത്തു, പിന്നീട് നിരവധി ഇന്ത്യൻ ഭാഷകളിൽ ഈ ചിത്രം റീമേക്ക് ചെയ്തു. "റെഡിഫ്‌"എന്ന വാർത്താ മാധ്യമം പ്രസിദികരിച്ച ലിസ്റ്റിൽ, "ഏറ്റവും മികച്ച കന്നഡ മൂവി പുതുമുഖങ്ങൾ 2013" ശ്രുതിയുടെ പ്രകടനം ഉൾപ്പെടുത്തിയിരുന്നു. അതേ വർഷം "ഡൈവർ" എന്ന മറ്റൊരു കന്നട ചിത്രത്തിൽ അഭിനയിച്ചു. 2014 ൽ പുറത്തിറങ്ങിയ "ഗോധി ബന്ന സാധാരണ മൈക്കട്ട്" എന്ന കന്നഡ ചിത്രത്തിൽ ഡോ.സഹന എന്ന കഥാപാത്രത്തെ ശ്രുതി അവതരിപ്പിച്ചു. ഈ ചിത്രം വളരെയധികം സാമ്പത്തിക ലാഭം നേടി. അറുപത്തി നാലാമത് ഫിലിംഫെയർ അവാർഡ് വേദിയിൽ, ക്രിട്ടിക്സ് അവാർഡ് വിഭാഗത്തിൽ "ഗോധി ബന്ന സാധാരണ മൈക്കട്ട്" എന്ന കന്നഡ ചിത്രത്തിലെ അഭിനയത്തിന് ശ്രുതി ഹരിഹരന് മികച്ച നടിക്കുള്ള അവാർഡ് നേടിക്കൊടുത്തു. ഈ ചിത്രം തമിഴ്, തെലുങ്ക്, ഹിന്ദി ഭാഷകളിലായി റീമേക്ക് ചെയ്യുവാനുള്ള അവകാശം പ്രകാശ് രാജ് വാങ്ങി.

ലക്ഷ്മി രാമകൃഷ്ണൻ തിരക്കഥയും സംവിധാനവും നിർവഹിച്ച് 2014 ൽ പുറത്തിറങ്ങിയ തമിഴ് ഭാഷാ റോഡ് ചിത്രമായ "നെരുങ്കി വാ മുത്തമിടാതെ" ആണ് ശ്രുതിയുടെ ആദ്യ തമിഴ് ചിത്രം. ദുൽഖർ സൽമാൻ നായകനായ ബെജോയ് നമ്പ്യാർ സംവിധാനം ചെയ്ത സോളോ എന്ന ചിത്രത്തിന്റെ ഭാഗമായിരുന്നു ശ്രുതി. നാല് വ്യത്യസ്ത കഥയാണ് സോളോ പറയുന്നത്. മലയാളത്തിലും തമിഴിലും ഒരേ സമയം 2016 ൽ ചിത്രികരണം ആരംഭിച്ച ഈ ചിത്രം 2017 ൽ ഒക്ടോബറിൽ പുറത്തിറക്കി. ആർതി വെങ്കിടേഷ്, സായി ധൻസിക, നേഹ ശർമ എന്നിവരാണ് ചിത്രത്തിലെ മറ്റു ദുൽഖറിന്റെ നായികമാർ. റുകു എന്ന കഥാപാത്രത്തെ ആണ് ശ്രുതി ഇതിൽ അവതരിപ്പിക്കുന്നത്.



</doc>
<doc id="413875" url="https://ml.wikipedia.org/wiki?curid=413875" title="കേരള വനിതാ കമ്മീഷൻ">
കേരള വനിതാ കമ്മീഷൻ

1990-ലെ കേരള വനിതാ കമ്മീഷൻ നിയമത്തിലെ 5-ാം വകുപ്പ് പ്രകാരം കേരള സംസ്ഥാനത്ത് കേരള വനിതാ കമ്മീഷൻ രൂപീകരിക്കപ്പെട്ടു. കേരള സംസ്ഥാനത്തെ സ്ത്രീകളുടെ അവസ്ഥ മെച്ചപ്പെടുത്തുന്നതിനും, സ്ത്രീകളെ ബാധിക്കുന്ന അനാരോഗ്യ കൃത്യങ്ങൾ; അതുമൂലമോ, സാന്ദർഭികമായോ ഉണ്ടാകുന്ന മറ്റുസംഗതികൾ എന്നിവ അന്വേഷിക്കുന്നതിനും ആയാണ് കമ്മീഷൻ രൂപീകരിച്ചത്.

ദേശീയ വനിതാ കമ്മീഷന്റെ മാതൃകയിൽ 1990ൽ കേരള സംസ്ഥാനത്ത് കേരള വനിതാ കമ്മീഷൻ ബില്ലിന്റെ തയ്യാറാക്കി. അന്നത്തെ സാമൂഹ്യ ക്ഷേമ വകുപ്പ് മന്ത്രി കെ. ആർ. ഗൗരിയമ്മയുടെ മാർഗ്ഗനിർദ്ദേശത്തിലും ജസ്റ്റിസ് വി. ആർ. കൃഷ്ണയ്യർ, ജസ്റ്റിസ് സുബ്രഹ്മണ്യൻ പോറ്റി എന്നിവരുടെ നിയമോപദേശത്തിലും, വിവധ വനിതാ സംഘടനകളുടെ നിർദ്ദേശങ്ങൾ ഉൾക്കൊണ്ടുമായിരുന്നു ബില്ലിന്റെ കരട് തയ്യാറാക്കിയത്.

ബിൽ 1990ൽ ഇന്ത്യൻ രാഷ്ട്രപതിയുടെ അനുമതിക്ക് അയച്ചെങ്കിലും, അഞ്ച് വർഷങ്ങൾക്ക് ശേഷം 1995 സെപ്തംബർ 15-നാണ് രാഷ്ട്രപതിയുടെ അംഗീകാരത്തോടെ കേരള വനിതാ കമ്മീഷൻ നിയമം പാസ്സായത്. 1996-ൽ എ.കെ. ആന്റണി മുഖ്യമന്ത്രിയായിരുന്ന കാലഘട്ടത്തിൽ ആദ്യ കമ്മീഷൻ രൂപീകരിച്ചു. പ്രശസ്ത കവിയും സാമൂഹിക പ്രവർത്തകയുമായ സുഗതകുമാരി അദ്ധ്യക്ഷയായി 1996 മാർച്ച് 3 ന് ആദ്യ കമ്മീഷൻ നിലവിൽ വന്നു. അദ്ധ്യക്ഷയെ കൂടാതെ, സാമൂഹിക മണ്ഡലത്തിലെ ഉന്നതർ ഉൾപ്പെടുന്ന 3 അംഗങ്ങളും രണ്ട് ഔദ്യോഗിക അംഗങ്ങളും ഉൾപ്പെടുന്നതായിരുന്നു കമ്മീഷൻ. 1997 ൽ, നിയമപ്രകാരം പുനഃസംഘടിപ്പിക്കപ്പെട്ട കമ്മീഷന്റെ പ്രവർത്തനം അന്നത്തെ സാമൂഹ്യ ക്ഷേമ വകുപ്പ് മന്ത്രി സുശീല ഗോപാലൻ ഉദ്ഘാടനം ചെയ്തു.

കമ്മീഷനിൽ ഒരു ചെയർ പെർസൺ, നാലിൽ കൂടാത്ത അംഗങ്ങൾ, ഒരു സിക്രട്ടറി എന്നിവർ ഉണ്ടായിരിക്കും. ചെയർ പേർസൺ, അംഗങ്ങൾ എന്നിവർ സ്ത്രീകളായിരിക്കണം. സ്ത്രീകളുടെ പ്രശ്നങ്ങൾ കൈകാര്യം ചെയ്തുള്ള അറിവും പരിചയവുമുള്ള ആളായിരിക്കണം ചെയർ പേർസൺ. ഒരു അംഗം പട്ടിക ജാതി പട്ടിക വർഗ്ഗത്തിൽ നിന്നുള്ള ആളുമായിരിക്കണം.

കമ്മീഷന്റെ ചില കർത്തവ്യങ്ങൾ ചുവടെ ചേർക്കുന്നു.

സ്ത്രീകൾക്കെതിരെയുള്ള കുറ്റകൃത്യങ്ങളിൽ വനിത കമ്മീഷനിൽ ലഭിക്കുന്ന പരാതികളുടെ എണ്ണം വർദ്ധിച്ച സാഹചര്യത്തിൽ പ്രശ്നങ്ങളിൽ ഇടപെടുന്നതിനും സ്ത്രീകൾക്ക് പിന്തുണ നൽകുന്നതിനും പരാതി ഉണ്ടാവാത്ത അന്തരീക്ഷം സൃഷ്ടിക്കുന്നതിന്നും പ്രാദേശിക തലത്തിൽ വനിത കമ്മീഷന്റെ മേൽനോട്ടത്തിൽ ജില്ലാ തലത്തിലും പ്രാദേശിക തലത്തിലും പ്രവർത്തിക്കുന്ന സമിതിയാണ് ജാഗ്രതാ സമിതികൾ. 

14-3-1996 മുതൽ 13-3-2001 വരെ സുഗതകുമാരിയും, 21-3-2001 മുതൽ 12-5-2002 വരെ ഡി.ശ്രീദേവിയും, 14-5-2002 മുതൽ 24-1-2007 വരെ എം.കമലവും, 2-3-2007 മുതൽ 1-3-2012 വരെ ഡി ശ്രീദേവിയും അദ്ധ്യക്ഷ പദവി അലങ്കരിച്ചവരാണ്.



</doc>
<doc id="413877" url="https://ml.wikipedia.org/wiki?curid=413877" title="ജിൽ സ്റ്റൈൻ">
ജിൽ സ്റ്റൈൻ

ജിൽ സ്റ്റൈൻ (ജനനം May 14, 1950) ഒരു അമേരിക്കൻ ഭിഷ്വഗരയും സാമൂഹിക പ്രവർത്തകയുമാണ്.2012ലെയും 2016ലെയും പ്രസിഡണ്ട് തിരഞ്ഞെടുപ്പിൽ ഗ്രീൻ പാർട്ടി നാമനിർദേശം ചെയ്തത് അവരെയാണ്. 2002 ലെയും 2010ലെയും മസാച്യുസെറ്റ്സ് ഗ്വർണർ തിരഞ്ഞെടുപ്പിൽ മൽസരിച്ച് പരാജയപ്പെട്ടു.


</doc>
<doc id="413881" url="https://ml.wikipedia.org/wiki?curid=413881" title="ഓപ്പറേഷൻ ഓർഡർ നമ്പർ 35">
ഓപ്പറേഷൻ ഓർഡർ നമ്പർ 35

രണ്ടാം ലോകമഹായുദ്ധക്കാലത്ത് ജപ്പാനിലെ നഗരമായ ഹിരോഷിമയിൽ ആണവാക്രമണം നടത്തുവാൻ 509 ആം കോമ്പോസൈറ്റ് ഗ്രൂപ്പ് (509th Composite Group) 1945 ഓഗസ്റ്റ് 5 നു പുറപ്പെടുവിച്ച സൈനിക ഉത്തരവാണ് ഓപ്പറേഷൻ ഓർഡർ നമ്പർ 35.മേജർ ജയിംസ് .ഐ ഹോപ്കിൻസ് ജൂനിയർ ആണ് ഈ ഉത്തരവിൽ ഒപ്പുവെച്ചത്.ഈ ഉത്തരവു പ്രകാരം നോർത്ത്ഫീൽഡിൽ നിന്നും ഹിരോഷിമയിലേയ്ക്ക് പോൾ ടിബറ്റ്സ് പ്രധാന വൈമാനികനായ എനോള ഗേ വിമാനം 02:45നു ലിറ്റിൽ ബോയ് എന്നു പേരുള്ള ബോംബ് വഹിച്ച് പുറപ്പെട്ടു.


</doc>
<doc id="413882" url="https://ml.wikipedia.org/wiki?curid=413882" title="ജെഫ് ഫ്ലെയ്ക്">
ജെഫ് ഫ്ലെയ്ക്

(born December 31, 1962) ഒരു അമേരിക്കൻ രാഷ്ട്രീയക്കാരനും 2013 മുതൽ അരിസോണയിൽ നിന്നുള്ള ജൂനിയർ സെനറ്ററുമാണ്.


</doc>
<doc id="413883" url="https://ml.wikipedia.org/wiki?curid=413883" title="പ്രഭാത വവ്വാൽ">
പ്രഭാത വവ്വാൽ

ഒരു വവ്വാൽ ഇനമാണ് പ്രഭാത വവ്വാൽ. Dawn bat, Common dawn bat, Cave nectar bat, Lesser dawn bat എന്നീ വിളിപ്പേരുകളിൽ ഇവ അറിയപ്പെടുന്നു. (ശാസ്ത്രീയ നാമം:"Eonycteris spelaea )"
ഫാൾവസ് ഫ്രൂട്ട് ബാറ്റിനെക്കാൾ അൽപ്പം ചെറുതാണ് പ്രഭാത വവ്വാൽ.ഇടത്തരം വലിപ്പമുള്ള ഒരു പഴംതീനി വവ്വലാണിത്. ചിറകിന്റെ ആകെ നീളം ഏകദേശം 71.2 മി മീ. ആണ്.(66-78 മി.മീ.). രണ്ടാമത്തെ വിരലിൽ ഇവയ്ക്ക് നഖങ്ങൾ കാണില്ല.കുറിമൂക്കൻ വവ്വാലിനെ പോലെ ചെവിയുടെ അഗ്രങ്ങളിൽ വിളറിയ നിറം ഇവയ്ക്ക് ഇല്ല. പകരം ഇരുണ്ട കാപ്പി നിറമാണ്‌. ചിറകു മുഴുവനായും കടുത്ത തവിട്ടുനിറമാണ്‌. കുറിമൂക്കൻ വവ്വാലിന്റെ പോലെ വിരലുകൾക്ക് പാർശ്വത്തിൽ വിളറിയ നിറമില്ല. വാല് താരതമ്യേന ചെറുതാണ്. കാലുകൾ പുഷ്ടിയുള്ളവയും വിരലുകൾ തവിട്ട് നിറത്തിലുള്ളവയുമാണ്‌. മലദ്വാരത്തിനു ഇരുവശത്തും വൃക്കയുടെ ആകൃതിയിലുള്ള രണ്ട് ഗ്രന്ഥികൾ കാണാം. ആണിന് കഴുത്തിന്റെ മുൻവശത്തും താടിയിലും വ്യക്തമായ ഇരുണ്ട രോമങ്ങളുടെ പട്ട കാണാം. പെണ്ണിന് ഈ ഭാഗത്ത്‌ രോമം കുറവാണ്.

തലയോട്ടിയുടെ ആകെ നീളം ഏകദേശം 33.7 മി.മീ. ആണ്.(31.7-36.3 മി. മീ. വരെ). തലയോട്ടി പൊതുവേ പരന്ന രീതിയിൽ കാണപ്പെടുന്നു. 

മുകളിലെ ദന്തനിരയുടെ ഏകദേശം നീളം : 12.5 മി.മീ. ആദ്യത്തെയും രണ്ടാമത്തെയും ഉളിപല്ലുകൾ ചെറുതും വിശാലമായി ഇടയകലമുള്ളതും ആണ്. മുകളിലെ ദംഷ്ട്ര നീണ്ടതും കൂർത്ത അഗ്രമുള്ളതും ആണ്. താഴത്തെ ദന്തനിര നേരിയതാണ്.

കർണാടകയിൽ ഇവ ഭൂഗർഭ ഗുഹകളിലും വനങ്ങളിലെ കരിങ്കൽ പാറകളിലും കാണപ്പെടുന്നു. കൈകാര്യം ചെയ്യുമ്പോൾ ഇവ വളരെ ഇണക്കമുള്ളവയായി കാണുന്നു. തീരെ വെളിച്ചമില്ലാത്ത ഇടങ്ങളിലൂടെ പറക്കുമ്പോൾ ഇവ ചിറകുകൾ അടിച്ച് ഉറക്കെ ശബ്ദം ഉണ്ടാക്കുന്നതായി ഗൌൾട് (1988) നിരീക്ഷിച്ചിട്ടുണ്ട് . എന്നാൽ വെളിച്ചമുള്ള ഇടങ്ങളിൽ ഇവ ഇത്തരത്തിൽ ശബ്ധമുണ്ടാക്കാറില്ല.

ഇവ വനങ്ങളിലും തോട്ടങ്ങളിലും നെൽപാടങ്ങളിൽ പോലും കാണപ്പെടാറുണ്ട്. വലിയ ഗുഹകളിൽ കൂട്ടമായാണ് ചേക്കേറുന്നത്. ആഹാരം പൊതുവേ പൂമ്പൊടിയും തേനുമാണ്. വാണിജ്യപ്രാധാന്യമുള്ള പല വൃക്ഷങ്ങളുടെയും പരാഗണം നടത്തുന്നത് ഇവയാണ്. 

പറക്കുമ്പോൾ കൈയടിക്കുന്നതുപോലെ ശബ്ദമുണ്ടാക്കുന്നു.

കൈകളുടേതടക്കം തോളിന്റെ നീളം: 6.6-7.8 സെ.മീ. ശരീരത്തിന്റെ മൊത്തം നീളം: 9.2-13 സെ.മീ. വാലിന്റെ നീളം: 1.15-2.3 സെ.മീ. മുൻകൈകളുടെ നീളം: 6.6-7.8 സെ.മീ.

ഇന്ത്യയിൽ, കർണ്ണാടകത്തിലും ഉത്തർപ്രദേശത്തും വടക്കുകിഴക്കേ ഇന്ത്യയിലെ ഇരുണ്ട ഗുഹകളിലും ഇവയെ കാണപ്പെടുന്നു. . ബംഗ്ലാദേശ് ബ്രൂണൈ, കമ്പോഡിയ, ഇന്തോനേഷ്യ (ജാവ, സുമാത്ര, ലാവോസ്, മലേഷ്യ, മ്യാൻമർ, ഫിലിപ്പീൻസ്, സിങ്കപ്പൂർ, തായ്‌ലാന്റ്, വിയറ്റ്നാം, ചൈന എന്നിവിടങ്ങളിലും ഇവയെ കാണുന്നുണ്ട്. ഇന്ത്യ, മ്യാന്മാർ, തെക്കേ ചൈന, ജാവ, ഫിലിപ്പൈൻസ്, ടിമോർ എന്നിവിടങ്ങളിൽ ഇവയെ കാണാം.

ഒരു പ്രസവത്തിൽ ഒറ്റ കുട്ടിക്ക് മാത്രം ജന്മം നൽകുന്നു. വളരെ അപൂർവമായി രണ്ട് കുട്ടികൾ ഉണ്ടാകാറുണ്ട്. ഗർഭകാലം 3 മുതൽ 4 മാസങ്ങൾ വരെ ആവാം.

മാംസത്തിനു വേണ്ടി ഇവയെ കൊല്ലുന്നതായി ശ്രദ്ധയിൽപ്പെട്ടിട്ടുണ്ട്



</doc>
<doc id="413885" url="https://ml.wikipedia.org/wiki?curid=413885" title="കുര്യൻ ജോസഫ്">
കുര്യൻ ജോസഫ്

കുര്യൻ ജോസഫ് (born 30 November 1953) സുപ്രീം കോടതിയിലെ മുൻ   ന്യായാധിപനാണ്.

ഇന്ത്യാ ചരിത്രത്തിലെ ഏറ്റവും മികച്ച ന്യായാധിപൻമാരിൽ ഒരാളാണ് ജസ്റ്റിസ് കുര്യൻ ജോസഫ് .
1994-ൽ കേരളത്തിന്റെ അഡിഷണൽ അഡ്വക്കേറ്റ് ജനറൽ ആയി നിയമിക്കപെട്ടതോടെയാണ് ശ്രദ്ധിക്കപ്പെട്ടത് . 1996 ൽ സീനിയർ അഭിഭാഷക പദവി ലഭിച്ചു 
2000-ൽ കേരള ഹൈക്കോടതി ജഡ്ജി ആയി നിയമിക്കപ്പെട്ടു .2010- ൽ ഹിമാചൽ പ്രദേശ് ഹൈക്കോടതി ചീഫ് ജസ്റ്റിസ് ആയി ഉയർത്തപ്പെട്ടു . 
2013 മാർച്ച് 8 നു പരമോന്നത നീതിപീഠമമായ സുപ്രീംകോടതി ജഡ്ജി ആയി നിയമിക്കപ്പെട്ടു. 
5 വർഷവും 8 മാസത്തിലധികവും നീണ്ടു നിന്ന സുപ്രീംകോടതിയിലെ സേവനത്തിനിടയിൽ 1036 വിധികളെഴുതി ചരിത്രം രചിച്ചു .
മുതാലാഖ് അടക്കമുള്ള ചരിത്രവിധികളിൽ ഭരണഘടനാ ബെഞ്ചിന്റെ ഭാഗമായി ..
2018 ജനുവരി 8നു ഇന്ത്യാ ചരിത്രത്തിൽ ആദ്യമായി ചീഫ് ജസ്റ്റിസിന്റെ പ്രവർത്തന ശൈലിക്കെതിരെ സുപ്രീംകോടതിയിലെ മുതിർന്ന ജഡ്ജിമാരായ ജസ്റ്റിസ് ചെലമേശ്വർ ,ജസ്റ്റിസ് രഞ്ജൻ ഗാഗോയി (ഇപ്പോഴത്തെ ചീഫ് ജസ്റ്റിസ് ), ജസ്റ്റിസ് മധൻ ബി ലോകുർ എന്നിവർക്കൊപ്പം വാർത്താസമ്മേളനം നടത്തി ചരിത്രത്തിൽ ഇടം പിടിച്ചു . 
സുപ്രീംകോടതിയുടെ പല മാറ്റങ്ങൾക്കും ഈ വാർത്ത സമ്മേളനം കാരണമായി. 
നർമ്മത്തിൽ ഊന്നിയ സിദ്ധികൊണ്ട് ഏറെ ശ്രദ്ധ നേടിയ ന്യയാധിപൻ ആണ് കുര്യൻ ജോസഫ് കുടുംബ വഴക്ക് പോലെയുള്ള കേസുകൾ അദ്ദേഹത്തിന്റെ ചേമ്പറിൽ വെച്ചു പലപ്പോഴും മധ്യസ്ഥതയിൽ ഒത്തു തീരുന്ന അപൂർവമായ പ്രവണത ഉണ്ടായിട്ടുണ്ട്. ഒരു കുടുംബവഴക്ക് ഒത്തു തീർത്തതിന്റെ ഭാഗമായി തന്റെ മാതാപിതാക്കളെ ഒരുമിപ്പിച്ച അദ്ദേഹത്തിന് അവരുടെ കുട്ടി നൽകിയ ഗ്രീറ്റിങ് കാർഡ് അദ്ദേഹം വിധി ന്യായത്തിൽ ഉൾപെടുത്തുകയുണ്ടായി.


</doc>
<doc id="413887" url="https://ml.wikipedia.org/wiki?curid=413887" title="മാർകോ റൂബിയോ">
മാർകോ റൂബിയോ

മാർകോ റൂബിയോ (/ˈruːbioʊ/; born May 28, 1971) ഒരു അമേരിക്കൻ രാഷ്ട്രീയക്കാരനും അറ്റോണിയും ഫ്ലോറിഡയെ പ്രതിനിധീകരിക്കുന്ന ജൂനിയർ സെനറ്ററുമാണ്.


</doc>
<doc id="413888" url="https://ml.wikipedia.org/wiki?curid=413888" title="വിചാരണാ പ്രതിരോധശേഷി (അന്താരാഷ്ട്ര നിയമം)">
വിചാരണാ പ്രതിരോധശേഷി (അന്താരാഷ്ട്ര നിയമം)

ക്രിമിനൽ കേസുകളിലെ കുറ്റാരോപിതരെ വിചാരണയിൽ നിന്നും ഒഴിവാക്കുന്ന ഒരു അന്താരാഷ്ട്ര നിയമതത്ത്വമാണ് വിചാരണാപ്രാതിരോധശേഷി അഥവാ ഇമ്മ്യൂണിറ്റി ഫ്രം പ്രോസിക്യൂഷൻ. 
രണ്ടുതരം ഇമ്മ്യൂണിറ്റികളാണുള്ളത്:

എന്നാൽ ഇമ്മ്യൂണിറ്റി കാലാവധി കഴിഞ്ഞാൽ ഏതൊരാളും അവർക്ക് എതിരെയുള്ള കേസുകളിൽ വിചാരണ നേരിടണം.

വ്യാവഹാരിക അന്താരാഷ്ട്രനിയമങ്ങളിൽ നിന്നും ഉടമ്പടി നിയമങ്ങളിൽ നിന്നും ഉണ്ടാകുന്നതും സ്റ്റേറ്റിന്റെ ചുമതലകൾ വഹിക്കുകയും ചെയ്യുന്നവർക്ക് ബാധകമാവുന്നതുമായ വിചാരണാ പ്രതിരോധശേഷിയാണ് ഇത്. 

ഒരു സ്റ്റേറ്റിന്റെ എതെങ്കിലും ചുമതല വഹിക്കുന്ന ഏതൊരു വ്യക്തിയുടെ പേരിലും ക്രിമിനൽ കുറ്റം ആരോപിക്കപ്പെട്ടാൽ അവർക്ക് വിചാരണയിൽ നിന്നും ഒഴിവാകാൻ കഴിയുന്നതിനെയാണ് ഫങ്ഷണൽ ഇമ്മ്യൂണിറ്റി എന്നു പറയുന്നത്.

എന്നിരുന്നാലും, കുറ്റാരോപിതരായ വ്യക്തികൾ തങ്ങൾ വഹിച്ചുകൊണ്ടിരിക്കുന്ന ഔദ്യോഗികചുമതലകളിൽ നിന്നും ഒഴിവായാൽ ഉടൻ തന്നെ ഓഫീസ് കാലഘട്ടത്ത് ആരോപിക്കപ്പെട്ട കേസുകളിൽ വിചാരണ നേരിടണം എന്നും വ്യവസ്ഥയുണ്ട്.

വ്യാവഹാരിക അന്താരാഷ്ട്രനിയമങ്ങളിൽ നിന്നും ഉണ്ടാകുന്നതും, പ്രത്യേക ഓഫീസുകൾ കൈകാര്യം ചെയ്യുന്ന വ്യക്തികളെ സിവിൽ, ക്രിമിനൽ, ഭരണതല വിചാരണകളിൽ നിന്നും ഒഴിവാക്കപ്പെടാൻ നിഷ്കർഷിക്കുന്നതുമായ പ്രതിരോധശേഷിയാണ് പേഴ്സണൽ ഇമ്മ്യൂണിറ്റി. വിദേശത്തു നിയമിക്കപ്പെട്ട നയതന്ത്ര പ്രതിനിധികൾക്കും അവരുടെ കുടുംബങ്ങൾക്കും നിയമിക്കപ്പെട്ട രാജ്യത്ത് അവരുടെ സ്ഥലമാറ്റങ്ങൾക്കും ഇത് ബാധകമായിരിക്കും. മാത്രമല്ല, പേഴ്സണൽ ഇമ്മ്യൂണിറ്റിക്ക് കീഴിൽ ഒരു വ്യക്തി ആസ്വദിക്കുന്ന സ്വകാര്യതാമസം, പേപ്പറുകൾ, കത്തിടപാടുകൾ, സ്വത്തുക്കൾ എന്നിവയെല്ലാം അലംഘനീയമാണ്.


ചില കേസുകൾ
വ്യാഖ്യാനങ്ങൾ


</doc>
<doc id="413889" url="https://ml.wikipedia.org/wiki?curid=413889" title="എം. ശശികുമാർ">
എം. ശശികുമാർ

തമിഴ് ചലച്ചിത്ര മേഖലയിലെ സംവിധായകനും നിർമാതാവും വിതരണക്കാരനും നടനുമാണ് എം. ശശികുമാർ എന്ന മഹാലിംഗം ശശികുമാർ. 2008-ൽ പ്രദർശനമാരംഭിച്ച സുബ്രഹ്മണ്യപുരം എന്ന ചിത്രത്തിലൂടെയാണ് ചലച്ചിത്ര രംഗത്തേയ്ക്ക് കടക്കുന്നത്. ജയ്, സമുദ്രകനി, സ്വാതി റെഡ്ഡി എന്നിവർ പ്രധാനകഥാപാത്രങ്ങളെ അവതരിപ്പിച്ച ഈ ചലച്ചിത്രത്തിന്റെ രചന, സംവിധാനം, നിർമാണം എന്നിവ ശശികുമാർ നിർവഹിച്ചു. കൂടാതെ ആ ചിത്രത്തിൽ തന്നെ പരമൻ എന്ന കഥാപാത്രത്തേയും അവതരിപ്പിച്ചു.. 1980- കാലഘട്ടത്തിൽ മധുരെയിൽ നടന്ന കഥ പറഞ്ഞ ഈ ചിത്രത്തിന്റെ കഥ, തിരക്കഥ, സംവിധാനം, വസ്ത്രാലങ്കാരം എന്നിവയ്ക്ക് പ്രേക്ഷക പ്രീതിയാർജ്ജിക്കാൻ കഴിഞ്ഞു. ബാല, അമീൻ എന്നീ സംവിധായകരുടെ സഹായിയായി സിനിമാ പ്രവർത്തനം തുടങ്ങിയ ശശികുമാർ നിരവധി തമിഴ് ചലച്ചിത്രങ്ങളും കൂടാതെ ശംഭോ ശിവ ശംഭോ എന്ന തെലുഗുചിത്രത്തിലും മാസ്റ്റേഴ്സ് എന്ന മലയാളം ചിത്രത്തിലും അഭിനയിച്ചിട്ടുണ്ട്. കൂടാതെ വംശം എന്ന തമിഴ് ചിത്രത്തിൽ സമുദ്രകനിയോടൊപ്പം "ചുവട് ചുവട്" എന്ന ഗാനവും, പോരാളി എന്ന ചിത്രത്തിൽ "വിധിയെ പോറ്റി" എന്ന ഗാനവും ആലപിച്ചിട്ടുണ്ട്.

മധുരെയിലെ പുത്തുതാമരപ്പെട്ടി എന്ന ചെറിയ ഗ്രാമത്തിലാണ് ശശികുമാറിന്റെ ജനനം . സ്കൂൾ വിദ്യാഭ്യാസം ആരംഭിക്കുന്നത് സെന്റ് പീറ്റേർസ് സ്കൂൾ കൊടൈക്കനാലിലെ സെന്റ് പീറ്റേർസ് ബോർഡിങ് സ്കൂളിലാണ്. അതിനുശേഷം മധുരെ വെള്ളച്ചാമി നാടാർ കോളേജിൽ ബിസിനസ് അഡ്മിനിസ്ട്രേഷൻ പഠിച്ചു. സിനിമാ മേഖലയിലേയ്ക്കുള്ള ആദ്യ ചുവടുവയ്പ്പ് അമ്മാവനും സേതു എന്ന ചലച്ചിത്രത്തിന്റെ നിർമാതാവുമായിരുന്ന കന്തസ്വാമിയോടൊപ്പം ആയിരുന്നു. ആ ചിത്രത്തിൽ സംവിധായകൻ ബാലയുടെ സഹായി ആയി. 2002-ൽ പ്രദർശനം ആരംഭിച്ച "മൗനം പേശിയതെ", 2005-ലെ "റാം", 2007-ലെ "പരുത്തിവീരൻ" എന്നീ ചിത്രങ്ങളിൽ സംവിധായകാനായ അമീർ സുൽത്താനോടൊപ്പം സഹസംവിധായകനായി പ്രവർത്തിച്ചു. അതിനുശേഷം 1980-കളിൽ മധുരയിൽ ജീവിച്ചിരുന്ന ചെറുപ്പക്കാരുടെ ദുരന്തപര്യവസായിയായ കഥ പറയുന്ന സുബ്രഹ്മണ്യപുരം എന്ന ചിത്രത്തിലൂടെ 2008-ൽ സ്വതന്ത്ര സംവിധാകനായി ചലച്ചിത്ര രംഗത്ത് അരങ്ങേറ്റം കുറിച്ചു. ആ ചിത്രത്തിന് പ്രേക്ഷകപ്രീതി നേടാൻ കഴിഞ്ഞു.

ആദ്യ ചിത്രമായ സുബ്രഹ്മണ്യപുരത്തിനു ശേഷം രണ്ടാമത്തെ സംവിധാന സംരംഭം സമുദ്രകനി, വൈഭവ് റെഡ്ഡി, അഭിനയ, അപർണ ബാജ്പേജ് എന്നിവർ പ്രധാന കഥാപാത്രങ്ങളെ അവതരിപ്പിച്ച് 2010-ൽ പുറത്തിറക്കിയ ഈശൻ എന്ന ചലച്ചിത്രമായിരുന്നു. ചെന്നൈ നഗരത്തിലെ രാത്രി ജീവിതത്തെ കാണിക്കുന്ന ഈ ചിത്രത്തിന്റെ നിർമാതാവും രചനയും ശശികുമാർ തന്നെയായിരുന്നു.

സംവിധാനം ചെയ്ത രണ്ട് ചിത്രങ്ങളെ കൂടാതെ പസങ്ക(2009), പോരാളി (2011), സുന്ദരപാണ്ഡ്യൻ (2012), തലൈമുറകൾ (2013), താരൈ തപ്പട്ടെ (2016), കിടാരി (2016), ബല്ലെ വെള്ളൈയതേവാ (2016), കൊടിവീരൻ (2017) എന്നീ സിനിമകൾ കൂടി നിർമിച്ചിട്ടുണ്ട്. ഇതിൽ പസങ്ക എന്ന ചിത്രത്തിന് മികച്ച തമിഴ് ചലച്ചിത്രത്തിനുള്ള ദേശീയ പുരസ്കാരം, അതിലെ അഭിനയത്തിന് മികച്ച ബാല്യനടൻ, മികച്ച സംഭാഷണം എന്നിവയ്ക്കും 2009-ലെ തമിഴ്നാട് സർക്കാരിന്റെ മികച്ച ചലച്ചിത്രത്തിനുള്ള അവാർഡും ലഭിക്കുകയുണ്ടായി.

സ്വന്തമായി നിർമിച്ച പസങ്ക, ഈശൻ എന്നീ ചിത്രങ്ങൾ ഒഴികെ ബാക്കി എല്ലാ സ്വന്തം ചിത്രങ്ങളിലും ശശികുമാർ അഭിനയിച്ചിട്ടുണ്ട്. 2009-ൽ സമുദ്രകനി സംവിധാനം ചെയ്ത നാടോടികൾ എന്ന ചിത്രത്തിലും അതിനുശേഷം കുട്ടിപുലി (2013), നിമിർന്നു നിൽ (2014), ബ്രഹ്മം (2014), വെട്രിവേൽ (2016) , അപ്പ(2016) എന്നീ തമിഴ് ചിത്രങ്ങളിലും 2010-ൽ 
സമുദ്രകനി തന്നെ സംവിധാനം ചെയ്ത് രവിതേജ, പ്രിയാമണി തുടങ്ങിയവർ അഭിനയിച്ച ശംഭോ ശീവ ശംഭോ എന്ന തെലുഗു ചിത്രത്തിൽ അതിഥി വേഷവും 2012-ൽ ജോണി ആന്റണിയുടെ സംവിധാനത്തിൽ പുറത്തിറങ്ങിയ മാസ്റ്റേഴ്സ് എന്ന മലയാളം ചിത്രത്തിലും അഭിനയിച്ചിട്ടുണ്ട്. ഈ ചിത്രത്തിൽ പ്രിഥ്വിരാജ്, മുകേഷ് എന്നിവരോടൊപ്പം പ്രധാന കഥാപാത്രത്തെ അവതരിപ്പിച്ചിട്ടുണ്ട്. .


</doc>
