<doc id="355723" url="https://ml.wikipedia.org/wiki?curid=355723" title="തൊലുവിള ബുദ്ധപ്രതിമ">
തൊലുവിള ബുദ്ധപ്രതിമ

ശ്രീ ബുദ്ധന്റെ ഇരിക്കുന്ന രൂപത്തിലുള്ള ഒരു പ്രതിമയാണ് തൊലുവിള ബുദ്ധപ്രതിമ. 1900-ൽ ശ്രീ ലങ്കയിലെ അനുരാധപുരയിലാണ് ഈ ശിൽപ്പം കണ്ടെത്തപ്പെട്ടത്. നാലമത്തെയോ അഞ്ചാമ‌ത്തെയോ നൂറ്റാണ്ടിലാണ് ഈ ശില്പം നിർമിച്ചതെന്ന് കണക്കാക്കപ്പെടുന്നു. കരിങ്കല്ലിൽ കൊത്തിയെടുത്ത ഈ ശിൽപ്പം ശ്രീ ലങ്കയിൽ ലഭ്യമായിട്ടുള്ള പുരാതന കാലത്തെ ശി‌ല്പങ്ങളിൽ നാശനഷ്ടങ്ങൾ ഏറ്റവും കുറവായുള്ള ഒന്നാണ്. അനുരാധപുരയിലെത്തന്നെ സമാധി ശില്പത്തോട് ഈ ശി‌ല്പത്തിന് വളരെ സാദൃശ്യമുണ്ട്. മഥുര ശില്പകലാശൈലിയുടെ സ്വാധീനം ഈ ശില്പത്തിനുണ്ടെന്ന് ചില ലക്ഷണങ്ങൾ സൂചിപ്പിക്കുന്നു. ഈ ശിൽപ്പം ഇപ്പോൾ കൊളംബോയിലെ ദേശീയ മ്യൂസിയത്തിലാണ് സൂക്ഷിച്ചിരിക്കുന്നത്.

പുരാതന ശ്രീലങ്കയിലെ ശിലയിൽ ശിൽപ്പങ്ങൾ കൊത്തുന്ന കലയുടെ ഏറ്റവും നല്ല ഉദാഹരണങ്ങളിൽ ഒന്നാണ് തൊലുവിള ബുദ്ധ പ്രതിമ എന്നാണ് കണക്കാക്കപ്പെടുന്നത്. അത്യുത്തമമായ ഒരു ശിൽപ്പമാണ് ഇതെന്ന് കണക്കാക്കപ്പെടുന്നു. അനുരാധപുരയിലെ തന്നെ സമാധി ശിൽപ്പവും തൊലുവിള ബുദ്ധപ്രതിമയും ഈ വിഭാഗത്തിൽ പെടുന്ന ശിൽപ്പങ്ങളിൽ ഏറ്റവും മിക‌ച്ചവയാണ്. ശ്രീ ലങ്കയിൽ നിന്ന് ലഭിച്ചിട്ടുള്ള ശ്രീ ബുദ്ധന്റെ പ്രതിമകളിൽ ഏറ്റവും നന്നായി സൂക്ഷിക്കപ്പെട്ടിട്ടുള്ള പ്രതിമകളിൽ ഒന്നാണ് ഇത്. ഒരു ഒറ്റ കരിങ്കല്ലിൽ കൊത്തിയെടുത്ത ശിൽപ്പമാണിത്. ഇതിന് സമാധി ശിൽപ്പവുമായി നല്ല സാദൃശ്യമുണ്ട്. സമാധി ശി‌ൽപ്പത്തിനാണ് തൊലുവിള ബുദ്ധപ്രതിമയെ അപേക്ഷിച്ച് അൽപ്പം വലിപ്പക്കൂടുതലുള്ളത്. 

തൊലുവിള ബുദ്ധപ്രതിമയുട്എ വലിപ്പം 5 അടി 9 ഇഞ്ചാണ്. ഇരിക്കുന്ന ശ്രീ ബുദ്ധന്റെ കാലുകൾ പിണച്ചാണ് വച്ചിരിക്കുന്നത്. ബുദ്ധന്റെ കൈകൾ കൂട്ടിപ്പിടിച്ചിരിക്കുന്നതായാണ് ചിത്രീകരിച്ചിരിക്കുന്നത്. കൈകൾ ധ്യാന മുദ്രയിലാണ്. ഇരിപ്പിന്റെ രീതി വീരാസനം എന്ന പേരിലാണ് അറിയപ്പെടുന്നത്. തോളുകൾ തമ്മിലുള്ള അകലം മൂന്നടി അഞ്ചിഞ്ചാണ്. ശിൽപ്പത്തിന്റെ കാലിന്റെ മുട്ടുകൾ തമ്മിലുള്ള അകലം 5 അടി 9 ഇഞ്ചുകളാണ്.

തോട ഇട്ടതുകൊണ്ട് നീണ്ടതുപോലെ ഉള്ള ചെവികൾ ഇക്കാലത്തെ പല ബുദ്ധപ്രതിമകളിലും കാണാറുണ്ട്. പക്ഷേ തൊലുവിള ബുദ്ധപ്രതിമയിൽ ഈ പ്രത്യേകത കാണാനില്ല. പ്രതിമയിൽ ശ്രീ ബുദ്ധന്റെ ചെവികൾ ചെറുതായാണ് ചിത്രീകരി‌ച്ചിരിക്കുന്നത്. ബുദ്ധന്റെ കഴുത്തിന് മുന്നിലായുള്ള മൂന്ന് വരകളാണ് ശ്രീലങ്കയിലെ മറ്റ് പ്രതിമകളിൽ സാധാരണ കാണപ്പെടാത്ത പ്രത്യേകത. ഇത് ഇന്ത്യയിലെ മഥുര ശിൽപകലാ ശൈലിയുടെ സ്വാധീന‌ത്തെയാണ് സൂചിപ്പിക്കുന്നത് എന്ന് കരുതപ്പെടുന്നു. തൊലുവിള ബുദ്ധപ്രതിമയെപ്പോലെയുള്ള അനുരാധപുരത്തെ പ്രതിമകൾ മറ്റ് രാജ്യങ്ങളിലെ പ്രതിമകളെ സ്വാധീനിച്ചിരിക്കാനും സാദ്ധ്യതയുണ്ട്. തായ്‌ലാന്റിലെ ചയ്‌യ എന്ന സ്ഥലത്തെ വാട്ട് ഫ്രാ ബോറോം താട്ട് ക്ഷേത്രത്തിലെ പ്രതിമ ഉദാഹരണമാണ്.

അനുരാധപുര കാലഘട്ടത്തിന്റെ രണ്ടാം പകുതിയിലാണ് ഈ ശില്പം നിർമ്മിക്കപ്പെട്ടതെന്നാണ് ചരിത്രകാരന്മാർ കരുതുന്നത്. നാലാം നൂറ്റാണ്ടിലോ അഞ്ചാം നൂറ്റാണ്ടിലോ ആവണം പ്രതിമയുടെ നിർമ്മാണം നടന്നതെന്ന് കണക്കാക്കപ്പെടുന്നു. വിസ്മൃതിയിലാണ് കിടക്കുകയായിരുന്ന ഈ ശില്പം രണ്ടാമത് വീണ്ടും കണ്ടെത്തപ്പെടുകയായിരുന്നു. ഹാരി ചാൾസ് പുർവിസ് ബെൽ എന്ന ആർക്കിയോളജിസ്റ്റ് നടത്തിയ ഉദ്ഘനനത്തിന്റെ ഭാഗമായി 1900 -ലാണ് ഈ പ്രതിമ രണ്ടാമതും കണ്ടെത്തപ്പെട്ടത്. ഇദ്ദേഹ‌ത്തിന്റെ അഭിപ്രായത്തിൽ അനുരാധപുരയിൽ കണ്ടെത്തിയ ഏറ്റവും പ്രധാനപ്പെട്ട‌തും മികച്ചതുമായ ചരിത്രാവശിഷ്ടമാണ് ഈ പ്രതിമ. തൊലുവിള ബുദ്ധപ്രതിമ പിന്നീട് കൊളംബോയിലെ ദേശീയ മ്യൂസിയത്തിലേയ്ക്ക് കൊണ്ടു പോയി. ഇന്നുവരെ പ്രതിമ അവിടെയാണ് സൂക്ഷിക്കപ്പെട്ടിട്ടുള്ളത്. മ്യൂസിയത്തിന്റെ കൈവശമുള്ള പുരാതന ശ്രീലങ്കയുടെ ചരിത്രത്തിൽ ഏറ്റവും പ്രാധാന്യമുള്ള പ്രതിമയാണ് ഇതെന്നാണ് കണക്കാക്കുന്നത്. and it is displayed directly in front of the main entrance to the building.



</doc>
<doc id="355724" url="https://ml.wikipedia.org/wiki?curid=355724" title="മരനെല്ലൂർ">
മരനെല്ലൂർ

കേരളത്തിലെ തിരുവനന്തപുരം ജില്ലയിലുള്ള ഒരു ഗ്രാമമാണ് മാറനെല്ലൂർ.

2001 ലെ ഇന്ത്യൻ സെൻസസ് പ്രകാരം മരനെല്ലൂരിലെ ആകെയുള്ള ജനസംഖ്യ 35610 ആണ്. അതിൽ 17507 പുരുഷന്മാരും 18103 സ്ത്രീകളൂം ആണ്. 

തമ്പാനൂരിലെ കെ എസ് ആർ ടി സി യുടെ കേന്ദ്ര ഡിപ്പോയിൽ നിന്നും പതിനെട്ട് കിലോമീറ്റർ അകലെയാണ് ഈ ഗ്രാമം സ്ഥിതി ചെയ്യുന്നത്. ടൗണിലെ മറ്റു ഭാഗങ്ങളിലേക്കും കൃത്യമായി ബസ് സേവനങ്ങൾ ലഭ്യമാണ്. തിരുവനന്തപുരം - നാഗർക്കോവിൽ ദേശീയപാത 47 ഇൽ നിന്നും 6 കിലോമീറ്റർ ദൂരം മാത്രമേ ഉള്ളൂ. ബാലരാമപുരം, നെയ്യാറ്റിങ്കര, കാട്ടാക്കട എന്നയെല്ലാം ഇതിനോട് ചേർന്നു നിൽക്കുന്ന ടൗണുകളാണ്. റയിൽവേ സ്റ്റേഷൻ 3 കിലോമീറ്റർ അകലെയാണ്. കന്യാകുമാരി - തിരുവനന്തപുരം സെൻട്രൽ ലൈനിന്റെ കീഴിലാണ് റയിൽവേ സ്റ്റേഷൻ.



</doc>
<doc id="355730" url="https://ml.wikipedia.org/wiki?curid=355730" title="മുഹമ്മദ് ഷംസ് അൽദീൻ">
മുഹമ്മദ് ഷംസ് അൽദീൻ

പതിനാലാം നൂറ്റാണ്ടിൽ തുർക്കിയിൽ ജീവിച്ച പ്രമുഖ സൂഫി സന്യാസിയാണ് ആക്ഷംശദീൻ() എന്ന പേരിൽ അറിയപ്പെട്ട മുഹമ്മദ് ഷംസ് അൽ ദീൻ ബിൻ ഹംസ. 1389 ൽ ഡമാസ്കസിൽ ജനിച്ച ഇദ്ദേഹം 1459 ഫെബ്രുവരി 16നു തുർക്കി ബോൽ പ്രവിശ്യായിലെ ഗോയ്നകിൽ വച്ച് അന്തരിച്ചു.

ഓട്ടോമൻ രാജവംശത്തിലെ ഭരണാധികാരിയായ മുറാദ് രണ്ടാമന്റെ സുഹൃത്തും, മുഹമ്മദ് രണ്ടാമൻന്റെ ആധ്യാത്മിക ഗുരുവുമായിരുന്നു . കോൺസ്റ്റാന്റിനോപ്പിൾ കീഴടക്കാൻ സുൽത്താൻ മുഹമ്മദിനെ പ്രേരിപ്പിച്ചതും, പ്രവാചക അനുചരൻ അബു അയ്യൂബ് അൽ അൻസാരിയുടെ ശവ കുടീരം കണ്ടെടുത്തതും, ദർഗയും പള്ളിയും നിർമ്മിക്കാൻ മുന്നിട്ടിറങ്ങിയതും ഇദ്ദേഹമാണ്. . 

ശംസിയ്യ ബൈറാംമിയാ സൂഫി താരികയിൽ പെട്ട ഷംസിന്റെ ഗുരു പ്രസിദ്ധ സൂഫി സന്യാസി ഹാജി ബെയ്‌റാം വലിയ്യാണ്. കവി, ആധ്യാത്മിക ഗ്രന്ഥ രചയിതാവ്, ഭിഷഗ്വരൻ, ശാസ്ത്ര നിരീക്ഷകൻ എന്ന നിലയിലും പ്രസിദ്ധനായിരുന്നു ഷംസ് അൽ ദീൻ. രിസാലത്തന്നൂരിയ, ഖല്ലേ മുഷ്‌ക്കിലാത്, മഖാമത്തെ ഔലിയ, കിതാബുതിബ്‌, മദത്തുൽ ഹവാഥ് എന്നിവ ഷംസ് അൽ ദീന്റെ പ്രസിദ്ധമായ രചനകളാണ്. 

തുർക്കിയിലെ ബൊല് പ്രവിശ്യയിലാണ് ഇദ്ദേഹത്തിന്റെ ശവ കുടീരം സ്ഥിതി ചെയ്യുന്നത്


</doc>
<doc id="355758" url="https://ml.wikipedia.org/wiki?curid=355758" title="കോയ്പ്രം">
കോയ്പ്രം

കേരളത്തിലെ പത്തനംതിട്ട ജില്ലയിലെ തിരുവല്ല പ്രദേശത്തുള്ള ഒരു ഗ്രാമമാണ് കോയ്പ്രം.


</doc>
<doc id="355898" url="https://ml.wikipedia.org/wiki?curid=355898" title="തമൻ ഉപദ്വീപ്‌">
തമൻ ഉപദ്വീപ്‌

റഷ്യയിലെ ക്രാസ്‌നോഡർ ക്രായിയിൽ സ്ഥിതിചെയ്യുന്ന ഒരു ഉപദ്വീപാണ് തമൻ ഉപദ്വീപ് - Taman Peninsula (Russian: Тама́нский полуо́стров, Tamanskiy poluostrov). തമൻ ഉപദ്വീപിന്റെ അതിർത്തികൾ, വടക്ക് അസോവ് കടലും പടിഞ്ഞാറ് കെർഷ് കടലിടുക്കും തെക്ക് ഭാഗത്ത് കരിങ്കടലുമാണ്.

കഴിഞ്ഞ രണ്ട് സഹസ്രാബ്ദങ്ങളായി ഒരു കൂട്ടം ചെറു ദ്വീപുകൾ ക്രമാനുഗതമായി ഇന്നത്തെ ഉപദ്വീപായി മാറുകയായിരുന്നു. ഗ്രീക്ക് ഭാഷയായ പോന്റിക് ഗ്രീക്ക് സംസാരിക്കുന്ന ഹെർമോനസ്സ, ഫനഗോറിയ എന്നീ പുരാതന ഗ്രീക്ക് നഗരങ്ങൾ തമൻ ഉപദ്വീപിൽ നിലനിന്നിരുന്നു. അവ പിന്നീട് ട്മുതരകൻ(Tmutarakan) എന്ന നഗരമായി.
പുരാതന കാലത്ത് അസോവ കടൽ തീരത്ത് വസിച്ചിരുന്ന മയിയോത്തിയൻ ജനങ്ങളും കരിങ്കടൽ തീരത്ത് വസിച്ചിരുന്ന സിന്ധി ജനങ്ങളും ഇവിടെ വസിച്ചിരുന്നു.
ക്ലാസിക്കൽ കാലത്ത് ഈ പ്രദേശം ബോസ്ഫറൻ കിങ്ഡത്തിന്റെ ഭാഗമായി. അക്കാലത്ത് സർമാത്തിയൻസ്, ഗ്രീക്കുകാർ, അനറ്റോലിയൻ എന്നിവർ കരിങ്കടലിന്റെ തീരത്തുള്ള പോന്റുസ് പ്രവിശ്യയിൽ നിന്ന് കുടിയേറി. ജൂത കുടിയേറ്റവുമുണ്ടായി.
നാലാം നൂറ്റാണ്ടിൽ തമൻ ഉപദ്വീപ് ഹൂണൻമാരുടെ നിയന്ത്രണത്തിലായി,വോൾഗ നദിയുടെ കിഴക്കുഭാഗത്ത് അധിവസിച്ചിരുന്ന നാടോടി ജനതയാണ് ഹൂണന്മാർ. ഇതിന് ശേഷം തമൻ ഉപദ്വീപിന്റെ ആസ്ഥാനം ഗ്രേറ്റ് ബൾഗേറിയയായിരുന്നു. ഏഴാം നുറ്റാണ്ടിന്റെ മധ്യത്തിൽ തുർക്കി ജനതയായ കസാർസുകളുടെ കസാറിയ കിംഗ്ഡത്തിന് കീഴിലായി.
ഏകദേശം 969ൽ കസർ ഭരണം തകർന്നതോടെ ഡേവിഡ് എന്ന പേരുള്ള ഒരു ഭരണാധികാരിക്ക് കീഴിൽ കസർ യഹൂദ തുടർച്ചയി ഭരണകൂടം രൂപീകൃതമായി.
980കളിൽ അവസാനത്തിൽ യൂറോപ്യൻ ഗോത്ര ഭരണാധികാരികളായ കീവൻ റൂസിന്റെ അധീനതയിലായി. ഏകദേശം 1100 റഷ്യൻ രാജഭരണ പ്രവിശ്യയായ ത്മുതരകൻ ഭരണവും അവസാനിച്ചു. 
1239 ദ്വീപ് മംഗോളിയർ പിടിച്ചെടുത്തു. 1419ൽ ഇറ്റലിയിലെ ജെനോവ പ്രവിശ്യയുടെയും 1419ൽ ക്രീമിയയിലെ ഗസാറിയയുടെ ഭാഗമായി.
പതിനഞ്ചാം നൂറ്റാണ്ടിലെ ഏറിയ കാലവും തമൻ ഉപദ്വീപ് ഭരിച്ചത് ജിനോയിസ് ജ്യു സിമിയോൺ ഡി ഗുയിസോൾഫി സ്ഥാപിച്ച ഗുയിസോൾഫി കുടുംബമാണ്. ജൂത കോൺസുൽ, കമ്മീഷണർമാർ, പ്രഭുക്കൻമാർ എന്നിവരാണ് ഈ ഉപദ്വീപിന്റെ ഭരണം നടത്തിയത്. ഇക്കാലയളവിൽ തെക്കൻ റഷ്യയിൽ മുഴുവൻ ജൂതായിസം നിലനിന്നിരുന്നു.

ഓട്ടോമൻ സാമ്രാജ്യത്തിന് കീഴിലുണ്ടായിരുന്ന ക്രിമിയൻ ഖനാതെ പ്രഭുക്കൾ 1483ൽ തമൻ ഉപദ്വീപ് പിടിച്ചെടുത്തു. 1791 -1783 കാലയളവിൽ ഓട്ടോമൻ സാമ്രാജ്യത്തിന് കീഴിലായിരുന്നുവെന്നും അഭിപ്രായമുണ്ട്. 
1787-1792 കാലഘട്ടത്തിൽ റഷ്യ-തുർക്കി യുദ്ധം നടന്നകാലയളവിൽ ഉപദ്വീപിന്റെ നിയന്ത്രണം റഷ്യൻ സാമ്രാജ്യം കൈമാറുകയായിരുന്നുവെന്നാണ് കരുതപ്പെടുന്നത്. 1792ൽ തമൻ ഉപദ്വീപിന്റെ റഷ്യൻ നിയന്ത്രണം ഓട്ടോമൻ സാമ്രാജ്യത്തിന് കൈമാറി. ഒടുവിൽ 1828ൽ ഇത് റഷ്യക്ക് തിരിച്ച് ലഭിച്ചു. 
ഓട്ടോമൻ ഭരണകാലത്തെ കഫ്ഫ പ്രവിശ്യയിലെ ഒരു ജില്ലയായിരുന്നു ഇതെന്നും ഇത് പിന്നീട് 1784ൽ റഷ്യയ്ക്ക് കൈമാറിയെന്നും അഭിപ്രായമുണ്ട്.

കഴിഞ്ഞ കുറെ നൂറ്റാണ്ടായി, തമൻ ഉപദ്വീപിലെ ജനസംഖ്യ വളരെ വിരളമായിരുന്നു. 
തമൻ ഉപദ്വീപിലെ ഏറ്റവും വലിയ ജനവാസ കേന്ദ്രം കൊസ്സക് പട്ടണമാണ്. രണ്ടാമത്തെ നഗരം തുറമുഖ പട്ടണമായ തെംറിയുക് ആണ്. 
മീഖായീൽ ലെർമോൺടോവ് തന്റെ നോവലായ "എ ഹീറോ ഓഫ് അവർ ടൈമി"ൽ ഈ നഗരത്തെ അവമതിക്കുന്ന രൂപത്തിൽ വിവരിക്കുന്നുണ്ട്.

തമൻ ഉപദ്വീപിൽ പ്രകൃതിവാതകം, പെട്രോളിയം എന്നീ നിക്ഷേപങ്ങളും ചെറിയ ചെളി അഗ്നിപർവ്വതങ്ങലും അടങ്ങിയിട്ടുണ്ട്.

നാസി ജർമ്മനിയുടെ സായുധ സൈന്യമായുരുന്ന വെഹ്‌റ്മാഗ്റ്റ് 1942 തമൻ ഉപദ്വീപിൽ അധിനിവേശം നടത്തിയിരുന്നു. 1943ൽ സോവിയറ്റ് ചെമ്പട ഇത് തിരിച്ചുപിടിച്ചതായും പറയപ്പെടുന്നു.


</doc>
<doc id="355908" url="https://ml.wikipedia.org/wiki?curid=355908" title="ഇരിട്ടി താലൂക്ക്">
ഇരിട്ടി താലൂക്ക്

കേരളത്തിൽ കണ്ണൂർ ജില്ലയിലെ, പേരാവൂർ ബ്ലോക്ക്, ഉൾപ്പെടുന്ന താലൂക്കാണ് ഇരിട്ടി താലൂക്ക്.

</doc>
<doc id="355912" url="https://ml.wikipedia.org/wiki?curid=355912" title="വലിയ കൊമ്പൻസ്രാവ്">
വലിയ കൊമ്പൻസ്രാവ്

കടൽ വാസിയായ ഒരു മൽസ്യമാണ് വലിയ കൊമ്പൻസ്രാവ് അഥവാ Longcomb sawfish. . ഐ യു സി എൻ പട്ടികപ്രകാരമുള്ള പരിപാലന സ്ഥിതി ഗുരുതരമായ വംശനാശത്തിന്റെ വക്കിലുള്ള ജീവി വർഗ്ഗങ്ങൾ എന്നാണ്.

കുഞ്ഞുങ്ങളെ പ്രസവിക്കുന്ന മൽസ്യമാണ് ഇവ.

Pristidae കുടുംബത്തിൽ പെട്ട മൽസ്യമാണ് ഇവ.


കേരളത്തിലെ മൽസ്യങ്ങളുടെ പട്ടിക

</doc>
<doc id="355915" url="https://ml.wikipedia.org/wiki?curid=355915" title="സിംഫണി സോഫ്റ്റ്‌വെയർ വികസന ചട്ടക്കൂട്">
സിംഫണി സോഫ്റ്റ്‌വെയർ വികസന ചട്ടക്കൂട്

ഒരു പി.എച്ച്.പി. വെബ് സോഫ്റ്റ്‌വെയർ വികസന ചട്ടക്കൂടാണ് സിംഫണി (English : Symfony). എം.ഐ.ടി. ലൈസൻസിൽ പുറത്തിറക്കിയിട്ടുള്ള സിംഫണി ഒരു സ്വതന്ത്ര സോഫ്റ്റ്‌വെയറാണ്. പ്രസിദ്ധമായ ദ്രുപാൽ എന്ന ഉള്ളടക്കപരിപാലന സംവിധാനത്തിന്റെ എട്ടാം പതിപ്പ് വികസിപ്പിച്ചിരിക്കുന്നത് സിംഫണി ചട്ടക്കൂടിലാണ്.


</doc>
<doc id="355917" url="https://ml.wikipedia.org/wiki?curid=355917" title="ഷോലിങ്ങനല്ലൂർ">
ഷോലിങ്ങനല്ലൂർ

ചെന്നൈ നഗരത്തിലെ തെക്കു വശത്തായുള്ള ഒരു സ്ഥലമാണ് ഷോലിങ്ങനല്ലൂർ. ചെന്നൈ ഐ.ടി. കോറിഡോറിൽ അഡയാർ നിന്ന് പതിനഞ്ച് കിലോമീറ്റർ തെക്കാണ് ഷോലിങ്ങനല്ലൂർ. ധാരാളം ഐ.ടി. ബിസിനസ്സ് പാർക്കുകളും പ്രത്യേക സാമ്പത്തികാ മേഖലകളും ഷോലിങ്ങനല്ലൂർ പ്രവർത്തിക്കുന്നുണ്ട്. ചെന്നൈയിലെ മറ്റ് പ്രധാന ഐ.ടി. വ്യവസായ കേന്ദ്രങ്ങളായ പെരുംഗുഡി, കണ്ടച്ചാവടി, തരാമണി എന്നീ സ്ഥലങ്ങളാൽ ചുറ്റപ്പെട്ട പ്രദേശമാണിത്.


</doc>
<doc id="355919" url="https://ml.wikipedia.org/wiki?curid=355919" title="പറവൂർ കെ. ശാരദാമണി">
പറവൂർ കെ. ശാരദാമണി

പ്രശസ്ത സംഗീതജ്ഞയും ട്രാവൻകൂർ റേഡിയോ നിലയത്തിലെ ആദ്യ അനൗൺസർമാരിലൊരാളുമായിരുന്നു പറവൂർ കെ. ശാരദാമണി. ശാരദാമണിയും പറവൂർ കെ. രാധാമണിയും പറവൂർ സിസ്റ്റേഴ്സ് എന്ന് അറിയപ്പെടുന്ന സംഗീതജ്ഞരായിരുന്നു. പ്രശസ്ത ചലച്ചിത്ര പിന്നണിഗായകൻ ജി. വേണുഗോപാൽ ഇവരുടെ സഹോദരീപുത്രനാണ്.

പറവൂർ ടി.എൻ. കുമാരപിള്ളയുടെയും കൊച്ചുകുട്ടിയമ്മയുടെയും മകളായി ജനിച്ചു. ശെമ്മാങ്കുടി ശ്രീനിവാസയ്യരുടെ കേരളത്തിലെ പ്രഥമ ശിഷ്യരിൽ ഒരാളാണ്. സ്വാതിതിരുനാൾ സംഗീത കോളേജിൽ പഠിച്ചു. ട്രാവൻകൂർ റേഡിയോ നിലയത്തിലെ ആദ്യ അനൗൺസർമാരായിരുന്നു പറവൂർ കെ. ശാരദാമണിയും സഹോദരി പറവൂർ കെ. രാധാമണിയും. മഹാത്മാഗാന്ധിയുടെ മരണം ഉൾപ്പെടെയുള്ള വാർത്തകളടങ്ങിയ ബുള്ളറ്റിനുകൾ വായിച്ചത് ഇവരായിരുന്നു. കേരളഗാനം ആദ്യ നിയമസഭയിൽ ആലപിച്ചതും ഇവരായിരുന്നു. ദിവാൻ സി.പി. രാമസ്വാമി അയ്യർക്കു നേരെ വധശ്രമം നടക്കുന്നതിനു അവർ ദൃക്‌സാക്ഷിയായിരുന്നു. തിരുവനന്തപുരം സ്വാതിതിരുനാൾ സംഗീത അക്കാഡമിയിൽ ശെമ്മാങ്കുടി ശ്രീനിവാസയ്യരുടെ കച്ചേരി നടക്കുന്നതിനിടെയായിരുന്നു ആക്രമണം.


</doc>
<doc id="355928" url="https://ml.wikipedia.org/wiki?curid=355928" title="പെരുംഗുടി">
പെരുംഗുടി

തമിഴ്നാട്ടിലെ ചെന്നൈ ജില്ലയിലെ ഒരു പട്ടണമാണ് പെരുംഗുടി. ചെന്നൈ പട്ടണത്തിന്റെ പ്രാന്തപ്രദേശമായ പെരുംഗുടി അഡയാർ നിന്ന് പത്ത് കിലോമീറ്റർ തെക്കാണ് സ്ഥിതി ചെയ്യുന്നത്. പെരുംഗുടിയുടെ ഒരു വശത്ത് പഴയ മഹാബലിപുരം പാതയും (Old Mahabalipuram Road - OMR) മറുവശത്ത് പെരുഗുടി തടാകവുമാണ്. വടക്ക് കണ്ടൻചാവടിയും തെക്ക് തൊരയ്‌പാക്കവും കിഴക്ക് പലവാക്കവും പടിഞ്ഞാറ് പല്ലികരാണൈയും ആണ് അയൽ പ്രദേശങ്ങൾ.


</doc>
<doc id="355931" url="https://ml.wikipedia.org/wiki?curid=355931" title="രാജീവ് ഗാന്ധി ഐ.ടി. കോറിഡോർ, ചെന്നൈ">
രാജീവ് ഗാന്ധി ഐ.ടി. കോറിഡോർ, ചെന്നൈ

രാജീവ് ഗാന്ധി സാലൈ അഥവാ രാജീവ് ഗാന്ധി ഐ.ടി. കോറിഡോർ അഥവാ ഓൾഡ് മഹാബലിപുരം റോഡ് (Old Mahabalipuram Road - OMR) തമിഴ്നാട്ടിലെ ചെന്നൈ പട്ടണത്തിലെ ഒരു പ്രധാന പാതയാണ്. ചെന്നൈ പട്ടണത്തിലെ മധ്യകൈലാഷ് മുതൽ കാഞ്ചീപുരം ജില്ലയിലെ മഹാബലിപുരം വരെയാണ് ഇപ്പോഴും നിർമ്മാണത്തിലിരുക്കുന്ന ഈ പാത വിഭാവനം ചെയ്യുന്നത്. മധ്യകൈലാഷ് മുതൽ ശിറുശ്ശേരി വരെയുള്ള ഒന്നാം ഘട്ടം 20കി.മീ. പണിപൂർത്തിയാക്കി 2008 മുതൽ ഉപയോഗിച്ച് തുടങ്ങി. രണ്ടാം ഘട്ടം ശിറുശ്ശേരി മുതൽ മഹാബലിപുരം വരെയുള്ള പാതയ്ക്കുള്ള പഠനങ്ങൾ നടന്ന് വരുന്നു. ഈ പാതയുടെ ഇരു വശങ്ങളിലും ചെറുതും വലുതുമായ ധാരാളം ഐ.ടി. കമ്പനികൾ ഉള്ളത് കൊണ്ടാണ് ഇതിന് ഐ.ടി. കോറിഡോർ എന്ന പേരു് വന്നത്. ഈ പാത സംസ്ഥാന ഹൈവേ 49A ആണ്.

List of tech parks in Chennai



</doc>
<doc id="355933" url="https://ml.wikipedia.org/wiki?curid=355933" title="ലേമൂസോറസ്">
ലേമൂസോറസ്

അന്ത്യ ജുറാസ്സിക് കാലത്തു ജീവിച്ചിരുന്ന ഒരു ദിനോസർ ആണ് ലേമൂസോറസ് . ചൈനയിൽ നിന്നും ആണ് ഫോസിൽ കണ്ടെത്തിയത്. 

തെറാപ്പോഡ ജെനുസിൽ പെട്ട ഒരു ദിനോസർ ആണ്. Noasauridae കുടുംബത്തിൽ പെട്ട ദിനോസർ ആണ് ഇവ.


</doc>
<doc id="355934" url="https://ml.wikipedia.org/wiki?curid=355934" title="പെനാംഗ്">
പെനാംഗ്

മലാക്കാ കടലിടുക്കിനോട് ചേർന്ന് ഉപദ്വീപിന്റെ വടക്കു പടിഞ്ഞാറായി സ്ഥിതി ചെയ്യുന്ന ഒരു മലേഷ്യൻ സംസ്ഥാനമാണ് പെനാംഗ്. തലസ്ഥാനമായ ജോർജ് ടൌൺ ഉൾപ്പെടുന്ന പെനാംഗ് ദ്വീപ്, പ്രധാന കരഭാഗത്തിൽ ഉൾപ്പെടുന്ന സെബെരങ് പെരായ് എന്നിങ്ങനെ രണ്ട് പ്രദേശങ്ങൾ ചേർന്നതാണ് പെനാംഗ് സംസ്ഥാനം.

വളരെയധികം വ്യവസായവത്ക്കരിക്കപ്പെട്ട ഒരു സംസ്ഥാനമായതുകൊണ്ടുതന്നെ രാജ്യത്തെ ഏറ്റവും വികസിതവും സാമ്പത്തിക പ്രാധാന്യമുള്ളതുമായ സംസ്ഥാനങ്ങളിൽ മുൻ നിരയിലാണ് പെനാംഗിന്റെ സ്ഥാനം. വ്യവസായത്തോടൊപ്പം ടൂറിസം രംഗത്തെ മുന്നേറ്റവും പെനാംഗിന്റെ വളർച്ചയിൽ പ്രധാന പങ്കു വഹിയ്ക്കുന്നു.


</doc>
<doc id="355944" url="https://ml.wikipedia.org/wiki?curid=355944" title="കെർഷ് ഉപദ്വീപ്‌">
കെർഷ് ഉപദ്വീപ്‌

ക്രീമിയൻ ഉപദ്വീപിന്റെ ഏറ്റവും കിഴക്ക് വശത്തായി സ്ഥിതിചെയ്യുന്ന വളരെ പ്രധാനപ്പെട്ടതും ഭൂമിശാസ്ത്രപരമായി വളരെ പ്രമുഖവുമായ ഉപദ്വീപാണ് കെർഷ് ഉപദ്വീപ്
തമൻ ഉപദ്വീപ് വരെ പരന്നുകിടക്കുന്ന കെർഷ് ഉപദ്വീപ് അസോവ് സമുദ്രത്തിന്റെയും കരിങ്കടലിന്റെയും ഇടയിലുള്ള ഒരു കരയിടുക്കാണ്.കെർഷ് ഉപദ്വീപിന്റെ മിക്ക ഭൂഭാഗവും ക്രീമിയൻ പ്രവിശ്യയുടെ ഭാഗമായ ലെനിൻ റയോണിന്റെ ഭാഗമാണ്.

പുരാതന കാലത്ത് പരുക്കനായ ഉപദ്വീപ് (Rough Peninsula (Latin: Chersonesus Trachea).) എന്നാണ് കെർഷ് ഉപദ്വീപ്‌ അറിയപ്പെട്ടിരുന്നത്. 
സ്ലാവിക് ഭാഷകളിൽ ഇതിന്റെ ഉച്ചാരണത്തിൽ വലിയ വ്യത്യാസമില്ല.( Ukrainian: Керченський півострів, Kerchenskyi Pivostriv; Crimean Tatar: Keriç yarımadası, Kerich Yarymadasy; Russian: Керченский полуостров, Kyerchyenskii Polu'ostrov.)

കെർഷ് ഉപദ്വീപ് ഏതാണ്ട് പൂർണ്ണമായും വെള്ളത്താൽ ചുറ്റപ്പെട്ടുകിടക്കുകയാണ്. പടിഞ്ഞാറ് ഭാഗത്ത് ക്രിമീയയുടെ അഖ്മനായി മുനമ്പുമായി സന്ധിക്കുന്നു.കടലിലേക്ക് ഉന്തിനിൽക്കുന്ന അറബത് കരഭാഗത്ത് (Arabat Spit) നിന്ന് ഈ ഭാഗത്തേക്ക് 17 കിലോമീറ്റർ (11 മൈൽ)വീത മാത്രമാണുള്ളത്. 
ഈ കരയിടുക്കിന്റെ ഉയർന്ന ഭാഗങ്ങളും ചുറ്റുമുള്ള കടൽ ഭാഗങ്ങളും കമിയാന്‌സ്‌കെ എന്നഗ്രാമത്തിൽ നിന്ന് കാണാവുന്നതാണ്.
കെർഷ് ഉപദ്വീപിലെ ഏറ്റവു വീതിയേറിയ ഭാഗത്തിന് 52 കിലോമീറ്റർ (32 മൈൽ) ദൂരമുണ്ട്. വടക്ക് കസൻ മുനമ്പ് മുതൽ തെക്ക് ചൗഡ കേപ്പ് വരെയാണ് ഏറ്റവും വീതിയേറിയ ഭാഗം. കെർഷ് ഉപദ്വീപിന്റെ മൊത്തം നീളം 90 കിലോമീറ്ററാണ് (56 മൈൽ). പടിഞ്ഞാർ അഖ്മനായി മുനമ്പ് മുതൽ ഫോനാർ മുനമ്പ് വരെയാണ് ഈ നീളം.

കെർഷ് ഉപദ്വീപിന്റെ മൊത്തം വിസ്തൃതി 3000 ചതുരശ്ര കിലോമാറ്ററാണ് (700,000 ഏക്കർ). ഇത് ക്രീമിയൻ ഉപദ്വീപിന്റെ മൊത്തം വിസ്തൃതിയുടെ പത്ത് ശതമാനമാണ്. 
കെർഷ് ഉപദ്വീപിന്റെ തെക്കേ തീരം കരിങ്കടലും ഫിയോഡോസിയ ഉൾക്കടലുമാണ് മെഴുകുന്നത്. കിഴക്ക് ഒരു സ്വാഭാവിക അതിർത്ഥിയായി കെർഷ് കടലിടുക്കാണ്. അതേസമയം വടക്കൻ തീരം അസോവ് കടലും, കസന്റിപ് ഉൾക്കടലും അറബാത് ഉൾക്കടലുമാണ്. 
കെർഷ് ഉപദ്വീപിന്റെ വടക്കുപടിഞ്ഞാർ ഭാഗത്ത് അറബാത് എന്ന പേരിൽ കടലിലേക്ക് ഉന്തിനിൽക്കുന്ന ഒരു കരഭാഗം സ്ഥിതിചെയ്യുന്നുണ്ട്. അറബാത് സ്പിറ്റ് എന്നാണ് ഇത് അറിയപ്പെടുന്നത്. പ്രാദേശികമായി അറബാത് ആരോ (Arabat arrow) എന്നാണ് ഇതിനെ വിളിക്കുന്നത്. ഈ ഭാഗമാണ് അസോവ കടലിനേയും റോട്ടെൻ കടലിനേയും (സിവാഷ്) വേർത്തിരിക്കുന്നത്.

കെർഷ് കടലിടുക്കിന്റെ കിഴക്കൻ തീരത്തായി കെർഷ് ഉപദ്വീപിൽ മിത്രിദത് എന്ന പേരിൽ ഒരു മല സ്ഥിതിചെയ്യുന്നു എന്നതാണ് കെർഷ് ഉപദ്വീപിന്റെ മറ്റൊരു സവിശേഷത.
കൂടാതെ, കെർഷ് നഗരത്തിന്റെ പടിഞ്ഞാറ് ഭാഗത്തായി 175 മീറ്റർ (574 അടി) ഉയരത്തിൽ അറാറത് എന്ന പേരിൽ മറ്റൊരു മലയും സ്ഥിതിചെയ്യുന്നുണ്ട്. ഇവ രണ്ടും ഉപദ്വീപിന്റെ വടക്കുകിഴക്കായി ഉയർന്നുനിൽക്കുന്ന പ്രവിശ്യയുടെ ഭാഗമാണ്. 
ഉപദ്വീപിന്റെ തെക്കുകിഴക്കൻ ഭാഗത്തായി സോസ്മൻ, കറുച്ചു-ഒബ എന്നീ മലകൾ സ്ഥിതിചെയ്യുന്നു. മിത്രിദത് പർവ്വത ശിഖിരത്തിന്റെ ഭാഗമായ പിക്‌ഭോപായിയാണ് കെർഷ് ഉപദ്വീപിലെ ഏറ്റവും ഉയരം കൂടിയ മല. 189 മീറ്റർ (620 അടി) ആണ് ഇതിന്റെ ഉയരം.
ടർക്കിഷ് വാൾ(Turkish wall) എന്ന പേരിൽ ഒരു മതിൽ കെർഷ് ഉപദ്വീപിന് കുറുകെ സ്ഥിതിചെയ്യുന്നുണ്ട്. കസാൻ ടിപ് ഉൾക്കടൽ മുതൽ കൊയാശ്‌സ്‌കെ തടാകം വരെയാണ് ഈ പ്രതിരോധ മതിൽ നിലനിൽക്കുന്നത്.
കെർഷ് ഉപദ്വീപിൽ നിരവധി പ്രകൃതി സങ്കേതങ്ങൾ സ്ഥിതിചെയ്യുന്നുണ്ട്.
Opuk Natural Preserve : പന്തിക്കാളി ‘‘’റോസ് മൈന’’’ എന്ന പേരുള്ള Rosy Starling , Rose-coloured Starling , Rose-coloured Pastor. പക്ഷി സങ്കേതം. കസാൻ ടിപ് നാച്ചുറൽ പ്രിസേർവ്, ഒസ്റ്റാനി ഫഌഡ്‌പ്ലൈൻസ് എന്നീ പ്രകൃതി സങ്കേതങ്ങളും നിലനിൽക്കുന്നുണ്ട്.


</doc>
<doc id="355945" url="https://ml.wikipedia.org/wiki?curid=355945" title="ഓൾ ഇന്ത്യാ ഫോർവേഡ് ബ്ലോക്ക്">
ഓൾ ഇന്ത്യാ ഫോർവേഡ് ബ്ലോക്ക്

All India Forward Bloc -AlFB (ആൾ ഇന്ത്യ ഫോർവേഡ് )ബ്ലോക്ക്‌ ഇന്ത്യയിലെ 24 സംസ്ഥാനങ്ങളിൽ പ്രവർത്തിക്കുന്ന ഒരു ഇടതുപക്ഷ ദേശീയവാദ രാഷ്ട്രീയ സംഘടനയാണ്.

1939 ൽ നേതാജി സുഭാഷ് ചന്ദ്ര ബോസ് സ്ഥാപിച്ച ഫോർവേഡ് ബ്ലോക്കിൻറെ നിലവിലെ ജനറൽ സെക്രട്ടറിദേബ്രതാ ബിശ്വാസ് ആണ്.കേരളത്തിലും ഫോർവേഡ് ബ്ലോക്കിൻറെ പ്രവർത്തനങ്ങൾ വ്യാപകമായികൊണ്ടിരിക്കുന്നു.മലയാളികളായ കൈപ്പുഴ വേലപ്പൻ നായർ ആണ് ഫോർവേഡ് ബ്ലോക്കിൻറെ ചെയർമാൻ.മറ്റൊരു മലയാളി ജി.ദേവരാജൻ ഫോർവേഡ് ബ്ലോക്കിൻറെ ദേശിയ സെക്രട്ടറി മാരിൽ ഒരാളാണ്. സംഘടനരൂപം കൊണ്ട കാലത്തിലെ നിരവധി മലയാളികളുടെ സാനിദ്ധ്യം കൊണ്ട് ശ്രദ്ധേയമാണ് ഫോർവേഡ് ബ്ലോക്ക്‌ .കേരളത്തിൽ അഡ്വ. വി. റാംമോഹൻ ആണ് ഫോർവേഡ് ബ്ലോക്കിൻറെ സംസ്ഥാന സെക്രട്ടറി.

1938 ൽ നേതാജി സുഭാഷ് ചന്ദ്ര ബോസ് കോൺഗ്രസ് പ്രസിഡന്റ് പദവിയിലെത്തി. എന്നാൽ തന്റെ ആശയങ്ങൾക്കും നിലപാടുകൾക്കും പാർട്ടിയിൽ അംഗീകാരം ലഭിക്കാതെ പോകുന്നതിൽ നേതാജി നിരാശനായിരുന്നു. താമസിയാതെ പാർട്ടിയിലെ അന്തഃഛിദ്രങ്ങൾ അദ്ദേഹത്തെ പ്രതിസന്ധിയിലാക്കി. മഹാത്മഗാന്ധിയുമായിയുള്ള അഭിപ്രായ വ്യത്യാസം മൂലം ഒടുവിൽ നേതാജിക്ക് രാജിവയ്‌ക്കേണ്ടി വന്നു. പ്രസിഡന്റ് പദവി ഒഴിഞ്ഞ് സ്വതന്ത്രനായി പുറത്തു വന്ന അദ്ദേഹത്തിന് കോൺഗ്രസിന്റെ നിലപാടുകളിലൂടെ സ്വാതന്ത്ര്യം നേടുക വളരെ ദുഷ്കരമാണെന്ന് ബോധ്യപ്പെട്ടു. അങ്ങനെയാണ് ഫോർവേഡ് ബ്ലോക്ക്‌ രൂപം കൊള്ളുന്നത്.ജബല്പൂരിലെ സമ്മേളനത്തിനു ശേഷം നേതാജി കോൺഗ്രസ്സ് പ്രസിഡന്റുസ്ഥാനം രാജിവയ്ക്കുകയും ഫോർവേഡ് ബ്ലോക്ക് സ്ഥാപിക്കുകയും ചെയ്തു. 1939 മെയ് 3 ഫോർവേഡ് ബ്ലോക്ക് പാർട്ടി നേതാജി പ്രഖ്യാപിച്ചു. 1939 ജൂൺ 22-ന് നേതാജി സുഭാഷ് ചന്ദ്രബോസ് ഫോർവേഡ് ബ്ലോക്കിന്റെ അഖിലേന്ത്യാ സമ്മേളനം വിളിച്ചു ചേർത്തു.ഇതോടെ ഫോർവേഡ് ബ്ലോക്ക് രാജ്യമെങ്ങും സജീവമായി. ഇതോടെ ഒരു സ്വതന്ത്ര രാഷ്ട്രീയ സംഘടനയായി ഔദ്യോഗികമായി നിലവിൽ വന്നു. അതിന് മുമ്പ് കോൺഗ്രസ്സിനുള്ളിലെ ഇടത്പക്ഷമായാണ് ഫോർവേഡ് ബ്ലോക്ക് പ്രവർത്തിച്ചത്.ഇന്ത്യയിലെ പുരോഗമന - ഇടത് പ്രസ്ഥാനങ്ങളെ ഏകോപിപ്പിക്കുവാനുള്ള ഉദ്ദേശത്തോടെയാണ് ഫോർവേഡ് ബ്ലോക്ക് സ്ഥാപിക്കപ്പെട്ടത്.നേതാജി ആയിരുന്നു പാർട്ടിയുടെ പ്രസിഡന്റ്; ലാൽ ശങ്കർ ലാൽ ജനറൽ സെക്രട്ടറി. പാർട്ടിയുടെ പ്രചരണാർത്ഥം നേതാജി രാജ്യമെമ്പാടും സന്ദർശിച്ചു. പുതിയ ഘടകങ്ങൾ രൂപീകരിച്ചു. 1939 ജൂൺ 22–23 തീയതികളിൽ ഫോർവേഡ് ബ്ലോക്കിന്റെ ആദ്യ സമ്മേളനം നടന്നു. ഇതേസമയം തന്നെ ഫോർവേഡ് ബ്ലോക്ക്, സി.പി.ഐ., കോൺഗ്രസ് സോഷ്യലിസ്റ്റ് പാർട്ടി, കിസാൻ സഭ, റാഡിക്കൽ ഡെമോക്രാറ്റിക് പാർട്ടി ഓഫ് ഇൻഡ്യ, ലേബർ പാർട്ടി അനുശീലൻ മാർക്സിസ്റ്റുകൾ എന്നിവർ ചേർന്ന് ഒരു ലെഫ്റ്റ് കൺസോളിഡേഷൻ കമ്മിറ്റി രൂപീകരിച്ചു.
1942 ജൂൺ 20 മുതൽ 22 വരെ നാഗ്പൂരിൽ നടന്ന ഫോർവേഡ് ബ്ലോക്ക് ദേശീയ സമ്മേളനം നേതാജിയെ വീണ്ടും പ്രസിഡന്റായി തെരഞ്ഞെടുത്തു. എച്ച് വി കാമത്ത് ആയിരുന്നു ജനറൽ സെക്രട്ടറി. ജൂലൈ രണ്ടാം തീയതി ബോസിനെ പോലീസ് അറസ്റ്റ് ചെയ്തു. 1942 ഓഗസ്റ്റിൽ ക്വിറ്റ് ഇന്ത്യാപ്രമേയം പാസായതിന് തൊട്ടുപിന്നാലെ ഫോർവേഡ് ബ്ലോക്കിനെ സർക്കാർ നിരോധിച്ചു. നേതാക്കളെ അറസ്റ്റ് ചെയ്ത് തുറുങ്കിലടച്ചു.

ലോക യുദ്ധാവസാനത്തിനും നേതാജിയുടെ തിരോധാനത്തിനും ശേഷം 1946 ഫെബ്രുവരിയിൽ ആർ എസ് റൂയികർ മുൻകയ്യെടുത്ത് ഫോർവേഡ് ബ്ലോക്കിന്റെ സമ്മേളനം ജബൽപൂരിൽ സംഘടിപ്പിച്ചു.

സന്ധിയില്ലാത്ത സമരമായിരുന്നു നേതാജിയുടെ രീതി. അതിനദ്ദേഹം കെട്ടിപ്പടുത്തതാണ് ഫോർവേഡ് ബ്ലോക്ക്.

ത്രിപുരി കോൺഗ്രസ് സമ്മേളനം കഴിഞ്ഞതോടെ കോൺഗ്രസ്സിനുള്ളിൽതന്നെ സുസംഘടിതവും സുശിക്ഷിതവുമായ ഒരു ഇടതുപക്ഷചേരി വേണം എന്ന കാര്യം നേതാജിക്ക് ബോധ്യമായി. ഇതിന്റെ അടിസ്ഥാനത്തിൽ പ്രസിഡണ്ട് സ്ഥാനം ഒഴിയുംമുമ്പേ അദ്ദേഹം കോൺഗ്രസ്സിനുള്ളിലെ ഉത്പതിഷ്ണുക്കളായ പുരോഗമനവാദികളെ ഒന്നിച്ചണിനിരത്തിക്കൊണ്ട് ഒരു ഇടതുപക്ഷ ബ്ലോക്ക് രൂപീകരിക്കാനുള്ള ശ്രമങ്ങൾ തുടങ്ങി. ഇതാണ് 'ഫോർവേഡ് ബ്ലോക്ക്' ആയത്.

1939 മെയ്മാസം മുതൽ ഫോർവേഡ് ബ്ലോക്ക് പ്രവർത്തനങ്ങൾ രാജ്യമെങ്ങും സജീവമായി. കോൺഗ്രസ്സിന്റെ നയങ്ങളെ അത് നിശിതമായി വിമർശിച്ചു. ഇത്തരം പ്രവർത്തനങ്ങൾ തുടരരുത് എന്നു പുതിയ കോൺഗ്രസ് പ്രസിഡണ്ട് ഡോ. രാജേന്ദ്രപ്രസാദ് നേതാജിയോട് പറഞ്ഞു. ആ നിർദ്ദേശം ജനാധിപത്യവിരുദ്ധമായി തോന്നിയതുകൊണ്ട് അനുസരിക്കാൻ നേതാജി വിസമ്മതിച്ചു. ഇതിന്റെ ശിക്ഷാനടപടിയായി അദ്ദേഹത്തിനെ മൂന്നു കൊല്ലക്കാലത്തേക്ക് പാർട്ടിയിൽ ഏതെങ്കിലും അധികാരസ്ഥാനം വഹിക്കുന്നതിൽനിന്നും അയോഗ്യനാക്കി.

1939 സപ്തംബർ 3ന് മദ്രാസിലെ കടപ്പുറത്ത് ഫോർവേഡ് ബ്ലോക്കിന്റെ വൻ പൊതുയോഗത്തിൽ സംസാരിക്കവേയാണ് ബ്രിട്ടനും ജർമനിയും തമ്മിൽ യുദ്ധമാരംഭിച്ച കാര്യം നേതാ ജി അറിയുന്നത്. അദ്ദേഹം പ്രസംഗത്തിൽ പറഞ്ഞു: 'ഇന്ത്യയുടെ സുവർണാവസരം സമാഗതമായിരിക്കുന്നു. സ്വാതന്ത്ര്യത്തിനുവേണ്ടി അധീശശക്തിയുടെ നേർക്ക് നാം ഉടനെ ആഞ്ഞടിക്കണം'.

1939 ജൂൺ 22ന് ബോംബെയിൽ വച്ചാണ് ഫോർവേഡ് ബ്ലോക്കിന്റെ ഒന്നാം അഖിലേന്ത്യാ സമ്മേളനം നടന്നത്. സ്വന്തം കക്ഷികൾ പിരിച്ചുവിട്ട് ഫോർവേഡ് ബ്ലോക്കിൽ ലയിക്കണം എന്ന നേതാജിയുടെ അഭ്യർഥനയോട് മറ്റു ഇടതുപാർട്ടികൾ യോജിച്ചില്ല. കോൺഗ്രസ് സോഷ്യലിസ്റ്റ് പാർട്ടി എം.എൻ. റോയിയുടെ റാഡിക്കൽ ഡെമോക്രാറ്റിക് പാർട്ടി, നാഷണൽ ഫ്രണ്ട് എന്നിവർ ചേർന്ന് നേതാജി യെ ചെയർമാനാക്കിക്കൊണ്ട് ഒരു ഏകീകരണ കമ്മിറ്റി രൂപീകരിച്ചു. പക്ഷേ ഈ കക്ഷികൾക്കിടയിലുണ്ടായ യോജിപ്പില്ലായ്മ ഇടതുപക്ഷഏകീകരണകമ്മിറ്റിയേയും കോൺഗ്രസ്സിന്റെ ദുർബലഅനുകരണമാക്കിത്തീർത്തു. അങ്ങനെ യുദ്ധവിരുദ്ധപ്രവർത്തനവും തീക്ഷ്ണമായ സമരത്തിനുവേണ്ടിയുള്ള പ്രചാരണവും നേതാജിയുടേയും ഫോർവേഡ് ബ്ലോക്കിന്റെയും ചുമതലയിലായി.

1940ൽ ബീഹാറിലെ രാംഖറിൽവച്ച് 'അഖിലേന്ത്യാ അനുരഞ്ജന വിരുദ്ധ സമ്മേളനം' എന്ന പേരിൽ ഫോർവേഡ് ബ്ലോക്ക് പ്രവർത്തകരും സ്വാമി സഹജനാനന്ദ് സരസ്വതിയുടെ നേതൃത്വത്തിലുള്ള കിസാൻ സഭയിലെ അംഗങ്ങളും ചേർന്ന് ഒരു പരിപാടി സംഘടിപ്പിച്ചു. അതേസമയത്ത് അതേ സ്ഥലത്ത് കൂടിയിരുന്ന കോൺഗ്രസ് വാർഷികസമ്മേളനത്തേക്കാൾ ബൃഹത്തായിരുന്നു ഇത്.

1939 ആഗസ്ത് മാസത്തിൽ സ്വന്തം പത്രാധിപത്യത്തിൽ ഫോർവേഡ് ബ്ലോക്ക് എന്ന വാരിക നേതാജി തുടങ്ങി. അതിൽ നേതാജിഎഴുതിയ മുഖപ്രസംഗങ്ങളും ലേഖനങ്ങളും ഒരു കാലഘട്ടത്തെ പിടിച്ചുകുലുക്കിയവയായിരുന്നു.

അനുരഞ്ജനവിരുദ്ധസമ്മേളനത്തിനുശേഷം ബ്രിട്ടീഷ് സർക്കാർ ഫോർവേഡ് ബ്ലോക്ക് പ്രവർത്തകരെ വേട്ടയാടി. അവയൊന്നും കൂസാതെ 1940 ജൂണിൽ നേതാജി നാഗ്പൂരിൽ ഫോർവേഡ് ബ്ലോക്കിന്റെ രണ്ടാം സമ്മേളനം സംഘടിപ്പിച്ചു. 'എല്ലാ അധികാരങ്ങളും ഇന്ത്യൻ ജനതയിലേക്ക്' എന്ന മുദ്രാവാക്യം അദ്ദേഹം അപ്പോൾ പറഞ്ഞതാണ്.അധിക" 1942 ഓഗസ്റ്റിൽ ക്വിറ്റ് ഇന്ത്യാപ്രമേയം പാസായതിന് തൊട്ടുപിന്നാലെ ഫോർവേഡ് ബ്ലോക്കിനെ സർക്കാർ നിരോധിച്ചു. നേതാക്കളെ അറസ്റ്റ് ചെയ്ത് തുറുങ്കിലടച്ചു.നേതാജിയെ അറസ്റ്റ് ചെയ്ത് ജയിലിലും പിന്നീട് വീട്ട് തടങ്കലിലും പാർപ്പിച്ചു.

ഇന്ത്യൻ ഉപഭൂഖണ്ഡത്തിൽ ബ്രിട്ടീഷ് കൊളോണിയൽ അധിനിവേശത്തിനെതിരെ നടന്ന ഏറ്റവും വലിയ സായുധ ഇടപെടലായിരുന്നു ഇന്ത്യൻ നാഷണൽ ആർമി (ഐ.എൻ.എ)യുടേത്. വിമോചനത്തിന് യുദ്ധം മാർഗ്ഗമായി സ്വീകരിച്ച സംഘടനയും അതിൻെറ തന്ത്രങ്ങളും പിന്നീടുണ്ടായ ചരിത്ര സംഭവങ്ങളിൽ തട്ടി തകർന്നു .

ക്യാപ്റ്റൻ ലക്ഷ്മി  അടക്കം കൈവിരലിലെണ്ണാവുന്ന മലയാളികളേ ഐ.എൻ.എയുടെ ഇതുവരെ എഴുതപ്പെട്ട ചരിത്രത്തിൽ വന്നിട്ടുള്ളൂ. പക്ഷേ, അതല്ല വാസ്തവം. തുടക്കം മുതൽ അവസാനം വരെ എല്ലാ അർത്ഥത്തിലും മലയാളി പങ്കാളിത്തത്താൽ നിറഞ്ഞതാണ് ഐ.എൻ.എ. രൂപീകരണം, പോരാട്ടമുഖങ്ങൾ, സൈദ്ധാന്തിക-രാഷ്ട്രീയ നേതൃത്വം, സംഘാടനം തുടങ്ങി എല്ലാ മേഖലകളിലും മലയാളികൾ സജീവ സാന്നിദ്ധ്യമായിരുന്നു. ഐ.എൻ.എ തെറ്റിധരിക്കപ്പെട്ടിരുന്നത് മലയായിലും ബർമയിലും സിംഗപ്പുരിലും വിവിധ തൊഴിൽ ചെയ്തിരുന്ന മലയാളികളുടെ കൂട്ടമായ പങ്കാളിത്തമെന്ന നിലയികൂടിയാണ്. ഈ സ്ഥലങ്ങളിൽ എസ്റ്റേറ്റ് ജീവനക്കാരായും ബ്രിട്ടീഷ് സൈന്യത്തിലെ ശിപായികളും, മറ്റ് തൊഴിൽമേഖലയിൽ വ്യാപരിച്ചിരുന്നവരും ഐ.എൻ.എയിൽ ചേർന്നു എന്നത് സത്യം തന്നെയാണ്. പക്ഷേ, ഇങ്ങ് കേരളത്തിലും ഐ.എൻ.എ സജീവമായ പ്രവർത്തനം ഏറ്റെടുത്ത്, ആളുകളെ സൈന്യത്തിലേക്കും ഫോർഫേഡ് ബ്ളോക്കിലേക്കും റിക്രൂട്ടും ചെയ്തിരുന്നു. 

രണ്ടാം ലോകയുദ്ധത്തിന് ശേഷം 1946 നവംബറിലാണ്് "ഫോർവേഡ് ബ്ളോക്ക് പ്രകടന പത്രിക' സുഭാഷ് ചന്ദ്രബോസിൻെറ അനുയായികൾ മലയാളത്തിൽ അച്ചടിച്ചിറക്കുന്നത്. ഈ പത്രിക തിരുവനന്തപുരം സ്റ്റേറ്റ് ആർകൈവ്സിൽ കോൺഫെഡൻഷ്യൽ ഫയൽ വിഭാഗത്തിലുണ്ട് ( സി.എസ്. ഫയൽ 805/46, തീയതി 18-12-1946) കൊല്ലത്തെ, നേതാജി പ്രസിൽ നിന്നാണ് അച്ചടിച്ചിറക്കുന്നത് എന്ന് പത്രികയിൽ രേഖപ്പെടുത്തിയിട്ടുണ്ട്. ഒരേ സമയം ഫോർവേഡ് ബ്ളോക്ക്, ആസാദ് ഹിന്ദു ദളം, ഐ.എൻ.എ, നേതാജി ആസാദ് ഫണ്ട്, കർമപരിപാടി എന്നിവയെപ്പറ്റി പത്രിക പരാമർശിക്കുന്നു.

ജപ്പാൻെറ പതനത്തിന് ശേഷമാണ് ഈ പ്രകടനപത്രിക പുറത്തിറങ്ങിയത് എന്നതാണ് പ്രസക്തം. "ഇന്ത്യക്ക് പരിപൂർണ സ്വാതന്ത്ര്യം സമ്പാദിക്കുകയെന്നുള്ളതാണ് ഫോർവേഡ് ബ്ളോക്കിൻെറ ഉദ്ദേശ്യം' എന്ന് ആദ്യ വാചകത്തിൽ തന്നെ സുവ്യക്തമാക്കുന്നുണ്ട്. "പ്രസ്തുത ഉദ്ദേശത്തെ ലാക്കാക്കി മുതലാളി-തൊഴിലാളി മുതലായ വ്യത്യാസങ്ങളെ നിർമാർജ്ജനം ചെയ്യുന്നതിനുള്ള സോഷ്യലിസ്റ്റ് സിദ്ധാന്തത്തോടുകൂടിയ ഒരു പാർട്ടിയാണ് ഫോർവേഡ് ബ്ളോക്ക് എന്ന് പ്രഖാപിച്ചുകൊള്ളുന്നു. തൊഴിലാളികളും കർഷകരും കൂടി അധികാരം കരസ്ഥമാക്കുകയും മാടമ്പി സമ്പ്രദായത്തിൻെറ നാശാവിശഷ്ടങ്ങളോടു കൂടി മുതലാളിത്തത്തെയും ജന്മിത്വത്തെയും മൂല വിഛേദം ചെയ്ത് ഉല്പാദന പദ്ധതികൾ ദേശീയമാക്കുയെന്നതാണതിൻെറ താൽപര്യം'.* തുടർന്ന് ആസാദ് ഹിന്ദു ദളത്തെപ്പറ്റി പ്രകടന പത്രിക പരാമർശിക്കുന്നു. ""ഇന്ത്യൻ സ്വാതന്ത്ര്യത്തിനുവേണ്ടി നേതാജി ചെയ്ത അധ്വാനത്തെ പൂർണവിജയത്തിലത്തെിക്കുന്നതിന് സുസന്നദ്ധരാകുന്നവരെ മാത്രമേ ഇതിൽ ചേർക്കയുള്ളൂ. സൈനിക ശിക്ഷണത്തിന് പുറമെ, ആധുനിക രാഷ്ടീയ വിജ്ഞാനത്തെക്കുറിച്ച ഉദ്ബോധനങ്ങളും നൽകുന്നതാണ്'. പിന്നീട് ഐ.എൻ.എയെപ്പറ്റി പരാർമശിക്കുന്നു: *""ഫോർവേഡ് ബ്ളോക്കും ഐ.എൻ.എയും നേതാജിയുടെ രണ്ടു ബലിഷ്ഠ ഹസ്തങ്ങളാണ്. എല്ലാ പ്രായോഗിക പദ്ധതികളിലും ഉഭയകക്ഷികളും പരസ്പരം സഹകരിക്കേണ്ടത് ഏറ്റവും അരത്യവശ്യമാണ്. എല്ലാ പ്രവശ്യകളിലുമുള്ള ഫോർവേഡ് ബ്ളോക്ക് അംഗങ്ങൾ എല്ലായ്പ്പോഴും ഐ.എൻ.യുമായി ഉറ്റ സമ്പർക്കത്തിൽ ഏർപ്പെടേണ്ടൽതാണ്. അവരുടെ ദുരിത നിവാരണത്തിനും മറ്റും ശ്രമിക്കേണ്ടൽതാണ്<nowiki>"</nowiki>.* കർമ പരിപാടികളിൽ ഒന്നാമതായി പറഞ്ഞത് ഐ.എൻ.എക്കാരുടെ സഹായത്തോടു കൂടി യുദ്ധപരിശീലനം സിദ്ധിച്ച ഒരു സൈനിക സന്നദ്ധ സംഘം രാജ്യമെങ്ങും രൂപീകരിക്ക'ലാണ്്. *ഈ പ്രകടന പത്രികക്കൊപ്പം *ഫോർവേഡ് ബ്ളോക്കിൽ ചേരാനുള്ള പ്രതിജ്ഞാ പത്രവും മറ്റൊരു താളിൽ അച്ചടിച്ചിരുന്നു. അതിൽ "സമസ്താധികാരങ്ങളും ഭാരതീയർക്ക്' എന്ന വ്യക്തമായി രേഖപ്പെടുത്തിയിരുന്നു*.

പക്ഷേ, ഈ പ്രകടന പത്രിക അച്ചടിച്ച് ദിവസങ്ങൾക്കുള്ളിൽ നിരോധിക്കപ്പെട്ടു*. 1946 ഡിസംബർ രണ്ടിന് ഇൻസ്പെക്ർ ജനറൽ ഓഫ് പൊലീസ് തിരുവിതാകംർ ഹുസൂർ സെക്രട്ടറിയേറ്റ് രജിസ്റ്റാർക്ക് അയച്ച കത്തിൽ കൊല്ലത്തും മറ്റ് സ്ഥലങ്ങളിലും പ്രകടന പത്രിക വിതരണം ചെയ്യുന്നതായി അറിയിച്ചു. ഇതേ തുടർന്ന് ഡിസംബർ ആറിന് തിരുവിതാംകൂർ അടിയന്തര അികാരം നിയമം, 1122 ( 1/1122) ലെ സെക്ഷൻ രണ്ടു പ്രകാരം തിരുവിതാം കൂർ മഹാരാജാവ് പ്രകടന പത്രിക നിരോധിച്ചു. പ്രകടനപത്രികയുടെ വിതരണവും അച്ചടിയും വിവർത്തനവും തടഞ്ഞു

സുഭാഷ് ചന്ദ്രബോസ് വിമാന അപകടത്തിൽ മരിച്ചിട്ടില്ളെന്ന ദൃഢ വിശ്വാസമാണ് 1946 ഒടുവിൽ പുറത്തിറങ്ങിയ ഫോർവേഡ് ബ്ളോക്ക് പ്രകടന പത്രിക വച്ചുപുലത്തുന്നത്. നേതാജി ജീവിച്ചിരിക്കുന്നു എന്ന ഉപതലക്കെട്ടിന് തുടർച്ചയായി ഇങ്ങനെ പറയുന്നു: "തുടരെ പലരുമെന്നല്ല പണ്ഡിറ്റ് നെഹ്റു പോലും നേതാജി മരിച്ചുപോയിയെന്നു പറഞ്ഞുവെങ്കിലും ആ സ്വാതന്ത്ര്യ സമരവീരൻ ജീവിച്ചിരുക്കുന്നെന്നെും ഇന്ത്യ സ്വാതന്ത്ര്യ സമരത്തിൻെറ അന്ത്യമം നയിക്കുന്നതിന് പ്രത്യക്ഷപ്പെടുമെന്നും ഫോർവേഡ് ബ്ളോക്ക് നിർവ്വിശങ്കം പ്രസ്താവിച്ചുകൊള്ളുന്നു'.

കേരളത്തിൽ ഐ.എൻ.എയും ഫോർവേഡ് ബ്ളോക്കും പ്രവർത്തിച്ചിരുന്നത് കമ്യൂണിസ്റ്റുകളുടെ കടുത്ത എതിർപ്പിനെ അതിജീവിച്ചാണ്. സാമ്രാജ്യത്വ യുദ്ധമായി രണ്ടാം ലോകയുദ്ധത്തെ വിശേഷിപ്പിച്ചിരുന്ന കമ്യൂണിസ്റ്റുകൾ സോവിയറ്റ് യൂണിയൻ യുദ്ധത്തിൽ ചേർന്നതോടെ ഗുരുതരമായ ആശയക്കുഴപ്പത്തിലകപ്പെട്ടു. നിലപാട് മാറ്റിയ കമ്യൂണിസ്റ്റുകൾ ലോകയുദ്ധത്തെ ജനകീയ യുദ്ധമെന്ന് വിശേഷിപ്പിക്കാൻ തുടങ്ങി. സോവിയറ്റ് യൂണിയൻെറ എതിർപക്ഷത്തുള്ള ജപ്പാനോടും ജപ്പാൻെറ ഒപ്പം ചേർന്ന ഐ.എൻ.എക്കാരോടും കമ്യൂണിസ്റ്റുകൾക്ക് എതിർപ്പ് തോന്നുക സ്വാഭാവികം. ബ്രിട്ടീഷ് അധിനിവേശത്തിനെതിരെ ജനം പോരാട്ടത്തിന് തയ്യാറായപ്പോൾ അത് നയിക്കുന്നതിന് പകരം ബ്രിട്ടീഷുകാരെ സേവിക്കുക എന്ന തലതിരിഞ്ഞ നയം കമ്യൂണിസ്റ്റുകൾ കൈക്കൊണ്ടു. ഈ ഘട്ടത്തിൽ കോൺഗ്രസിനോട് ഒത്തുചേർന്ന് ഫോർവേഡ് ബ്ളോക്കുകാരെയും ഐ.എൻ.എക്കാരെയും ഒതുക്കാനായിരുന്നു കമ്യൂണിസ്റ്റ് ശ്രമം.

തിരുവനന്തപുരം സ്റ്റേറ്റ് ആർകൈവ്സിൽ സൂക്ഷിച്ചിട്ടുള്ള "കേരളത്തിലെ കോൺഗ്രസുകാരോട്' എന്ന തലക്കെട്ടിൽ ഇന്ത്യൻ കമ്യൂണിസ്റ്റ് പാർട്ടിയുടെ കേരളകമ്മിറ്റി (എമ്പയർ പ്രസ്, കോഴിക്കോട്) പ്രസിദ്ധീകരിച്ച ആഹ്വാനം യുദ്ധകാലത്ത് കോൺഗ്രസും കമ്യൂണിസ്റ്റുകളും ഒന്നിച്ച് പ്രവർത്തിക്കേൽതിനെപ്പറ്റി പറയുന്നു. രേഖയിൽ ഫോർവേഡ് ബ്ളോക്കിനെയും ഐ.എൻ.എയും കുറ്റപ്പെടുത്തുന്നു: "... നിങ്ങളെിലൊരു വിഭാഗം ചെയ്യുന്നതെന്താണ്? റെയിലും കമ്പിയും മുറിക്കുക, മറ്റ് വിധത്തിൽ ഗതാഗത മാർഗങ്ങൾ നശിപ്പിക്കുക, നാടിൻെറ സാമ്പത്തിക ജീവിതത്തെ തടസ്സപ്പെടുത്തുക. ഇത് ബ്രിട്ടീഷ് ഭരണത്തെയാണു ശ്വാസംമുട്ടിക്കുന്നതെന്നാണു ഇത് ചെയ്യുന്നവരുടെ വിശ്വാസം. "സർവവവിധത്തിലുമള്ള സ്വാതന്ത്ര്യത്തിൻെറ ശത്രുവായ ഫാസിസത്തിൻെറ തലസ്ഥാന പട്ടണങ്ങളിലിരുന്നു "സ്വാതന്ത്ര്യം' പ്രസംഗിക്കുന്ന സുഭാഷ് ബോസിൻെറ അനുയായികളാണ് കോൺഗ്രസിൻെറ സമരമെന്ന തിരശശിലക്ക് പന്നിൽ നിന്നു കൊണ്ടു ഇവിടെയെല്ലായിടത്തും പ്രവർത്തിക്കുന്നത്. വിപരീതാഭിപ്രായം പറയുന്നവരെ അടിക്കുക, കുത്തുക, കല്ളെറിയുക, മുതലായവയെല്ലാം അവ ക്രമമായി നടത്തുന്നു: സ്വാതന്ത്ര്യപ്രിയരായ ദേശഭിമാനികളെ അടിച്ചുപരിക്കേൽപിക്കുന്ന അവസരത്തിൽ അവർ മഹാത്മാഗാന്ധീ കീജെയ് വിളിച്ചുകൊൽു ഗാന്ധിജിയെയും കോൺഗ്രസിനെയും നമ്മുടെ ദേശീയ പ്രസ്ഥാനത്തെതന്നെയും കളങ്കപ്പെടുത്തുന്നു'.

ആരോപണത്തിൻെറ സ്വഭാവമാണുള്ളതാണെങ്കിലും കമ്യൂണിസ്റ്റുകൾ കേരളത്തിൽ ഐ.എൻ.എ, ഫോർവേഡ് ബ്ളോക്ക് പ്രവർത്തനം നടന്നിരുന്നതായി സമ്മതിക്കുന്നു: ""കഴിഞ്ഞ ഒരു മാസക്കാലത്ത് കണ്ണൂരും തലശ്ശേരിയിലും കോഴിക്കോട്ടും മറ്റും നടന്നതെന്താണ്? സമാധാനപരമായി നടന്നിരുന്ന സമ്മേളനങ്ങളിൽ കടന്നുവന്ന് ഇവർ ബഹളമുണ്ടാക്കി; സഖാക്കർ പി.ആർ. നമ്പ്യാരെയും മറ്റും അടിച്ചു പരിക്കേൽപിച്ചു. അലവിൽ യൂണിയൻ യോഗത്തിൽ വന്നു ബഹളമുണ്ടാക്കുകയും പ്രവർത്തകരെ ദേഹോപദ്രവമേൽപിക്കകുയും ചെയ്തു. തലശ്ശേരിയിൽ പ്രവർത്തകന്മാരുടെ നേരെ കത്തി പ്രയോഗത്തിന് മുതിർന്നു. കോഴിക്കോട്ട് ടി.യു.സി. സമ്മേളനത്തിൽ വന്നു ബഹളവും കല്ളേറുമുൽാകകി. ഇതൊന്നും കോൺഗ്രസിൻെറ വകയല്ളെന്നു ഞങ്ങൾക്കറിയാം. പക്ഷേ, കോൺഗ്രസിൻെറ പേരിലാണ്. കോൺഗ്രസിൻെറ കൊടിയും പിടച്ചുകൊണ്ടാണ്, ഗാന്ധിജി കീ യെ് വളിച്ചുകൊൽാണ്, അവരിതെല്ലാം ചെയ്യുന്നത്. കോൺഗ്രസ് തുടങ്ങിയ സമരമാണ് അവർക്കതിന് അവസരം നൽകിയത്. അതുകൊൽു തന്നെയാണ് സുഭാഷ് ബോസ് ദിവസം തോറും റേഡിയോവിൽ ഈ സമരത്തെ പുകഴ്ത്തികൊണ്ട് സംസാരിക്കുന്നത്. ഇന്ന് ഈ രാജ്യദ്രോഹികളുടെ ആക്രമണത്തിനിരയായിട്ടുള്ളത് കമ്യൂണിസ്റ്റുകാരായ ഞങ്ങളാണ്. കാരണം ഞങ്ങളാണ് ജപ്പാനെ ചെറുക്കുന്ന കാര്യത്തിൽ ഇന്നു കാര്യമായി പണിയെടുക്കുന്നത്. പക്ഷേ, ഇതേ കൂട്ടരാണ് എട്ട് കൊല്ലം മുൻപ് മാലികാണ്ടയിലെ ഗാന്ധിസേവാ സമ്മേളന പന്തലിൽ തീവെക്കാൻ ശ്രമിച്ചതും ഗാന്ധിജിയെ ചെരിപ്പുകൊണ്ടെറിഞ്ഞതും. ജാപ്പാക്രമണം നടന്നു അത് വിജയകരമാകുന്ന പക്ഷം ആ ആക്രമണത്തിൻെറ പ്രാധാന കൊൻപുവിളിക്കാരനായ സുഭാഷ്ബോസ് ചെയ്യുന്ന ആദ്യത്തെ പ്രവൃത്തി ഗാന്ധിജിയോടും പണ്ഡിറ്റ്ജിയോടും കോൺഗ്രസ് നേതൃത്വ¤ത്തോടുമുള്ള തൻെറ പക വീട്ടുകയായിരിക്കുമെന്ന കാര്യത്തിൽ വല്ല സംശയമുണ്ടോ.?

ഒടവിൽ കമ്യൂണിസ്റ്റുകൾ നൽകുന്ന ആഹാ്വാനം ഇതാണ് ". അഞ്ചാംപത്തിക്കാരായ ഫോർവേഡ് ബ്ളോക്കുകാരെ ഒരു കൊടിൽകൊണ്ടുപോലും തൊടരുത്.2. അവർക്ക് കോൺഗ്രസിൽ കടന്നു കൂടാനവസരം നൽകുന്നതായ ഇന്നത്തെ സമരപരിപാടി നിർത്തിവയ്ക്കുക. ജപ്പാനെ ചെറുക്കാനും ദേശീയ ഗവൺമെൻറു സ്ഥാപിക്കാനും വേണ്ടി നാട്ടുകാരെയാകെ അണിനിരത്തുക'.

"കേരളത്തിലെ ബഹുജനങ്ങളോട്  കമ്യൂണിസ്റ്റ് പാർട്ടിയുടെ അഭ്യർത്ഥന' (കാലിക്കറ്റ് പ്രസ്, കോഴിക്കോട്) എന്ന മറ്റൊരു യുദ്ധകാല ആഹ്വാനവും വായിച്ചിരിക്കേണ്ടതാണ്.

""നമ്മുടെ നാട് ഒരത്യാപത്തിൻെറ വക്കത്തെിയിരിക്കുകയാണ്. നമ്മുടെ മാതൃഭൂമിയായ ഇന്ത്യയുടെ കിഴക്കെ അതിർത്തിയിൽ ജപ്പാൻെറ പട്ടാളം തടിച്ചുകൂടിയിരിക്കുന്നു. നമ്മുടെ നാടിൻെറ മൂന്നുഭാഗവും ചുറ്റിക്കിടക്കുന്ന ഹിന്തു സമുദ്രത്തിൽ അവൻെറ പടക്കപ്പലുകൾ റോന്തു ചുറ്റുന്നു.നാളെ അവൻെറ പട്ടാളം ആസാമിനെയും ബാംഗാളിനെയും ആക്രമിച്ചേക്കാം.ഒറീസയിലും, ആന്ധ്രയിലും തമിഴ്നാടിടലും, കേരളത്തിലും അവൻെറ പടക്കപ്പലുകളിൽ നിന്നുള്ള പടയാളികൾ വന്നിറങ്ങിയേക്കാം; ഈ ഓരോ സംസ്ഥാനത്തിലുമുള്ള പട്ടണങ്ങളിൽ അവൻെറ വിമാനങ്ങൾ ബോംബിട്ടേക്കാം. അതുകൊണ്ടു, സഖാക്കളെ കേരളത്തിലെ 110 ലക്ഷം ജനങ്ങൾ-തിരുവിതാംകൂറുകാരനും കൊച്ചിക്കാരനും മലബാറുകാരനും-ഹിന്ദുവും മുസ്ളിമും ക്രിസ്ത്യനും- ആണും പെണ്ണും കുട്ടിയും കിഴവനും ഒത്തുചേരുക. എന്തിന്? ജാപ്പേജണ്ടുമാർ തോണിയിലോ പാരച്ചൂട്ടിലോ വന്നിറങ്ങുന്നുൽോ എന്നു പരിശോധിച്ചു ഉണ്ടെങ്കിൽ റിപ്പോർട്ട് ചെയ്യാൻ; ജാപ്പുപടയാളികൾ വരുമ്പോഴക്കേു അവരെ എതിർക്കുന്ന കാര്യത്തിൽ ഇവിടെയുള്ള പട്ടാളത്തിൻെറ കൈകളെ ശക്തിപ്പെടുത്താൻ:,  ജാപ്പു പട്ടാളത്തിൻെറ ഓരോ കാൽവെപ്പിൻെറയും മുന്നിൽ അധികമധികം തടസ്സങ്ങൾ വലിച്ചെറിയാൻ, ജാപ്പു പട്ടാളക്കാരുടെടയും അവരുടെ ഏജൻറുമാരെയുടെയും തല അരിഞ്ഞരിഞ്ഞുകളയാൻ. ഒരുതരത്തിൽ ജനങ്ങളോട് ഒറ്റുകാരുടെ പണിചെയ്യാൻ ആവശ്യപ്പെടുന്ന കമ്യൂണിസ്റ്റുകൾ മറ്റു നിർദ്ദേശവുംകൂടി മുന്നോട്ടുവയ്ക്കുന്നു: "ഒരോ പട്ടണത്തിലും ഗ്രാമത്തിലും ജാപ്പുവിരോധക്കമമിറികൾ സ്ഥാപിക്കണം. ജാപ്പു പട്ടാളത്തോടും അതിൻെറ നാടൻ സി.ഐ.ഡികളോടും പകയും വെറുപ്പും കത്തിക്കാളുകയെന്ന സ്വഭാവ ഗുണം ഓരോ നാട്ടുകാരനിലും കുത്തിചെലുത്തണം. ജാപ്പു ഫാസിസിത്തിൻെറ നാടൻ സി.ഐ.ഡികളെ കണ്ടുപിടിക്കുന്നതും ആ വിഷ ജന്തുക്കളെ നശിപ്പിക്കുന്നതും തങ്ങളുടെ പാവനമായ കടമയാണെന്ന ബോധം ഓരോരുത്തരിലും പരത്തണം.ബ്രിട്ടീഷ് വിരോധം കൊണ്ട്  ജപ്പാനെ സ്വാഗതം ചെയ്യാനുള്ള മനോഭാവം വന്നു കഴിഞ്ഞവരോ വരുന്നവരോ ആയ ദേശാഭിമാനികളെ ജാപ്പ് സി.ഐഡി.യു പിടിയിൽ നിന്നു മോചിപ്പിക്കണം'. ഇത്തരത്തിൽ തീർത്തും ശത്രുതാപരമായിരുന്നു കമ്യൂണിസ്റ്റകളുടെ സമീപനം.
അഞ്ചാംപത്തിക്കാർ എന്ന കമ്യൂണിസ്റ്റുകൾ ആക്ഷേപിച്ചപ്പോൾ തിരിച്ച് "സ്വരാജ്യദ്രോഹികൾ' എന്നാണ് ഐ.എൻ.എക്കാർ വിളിച്ചത്. കമ്യൂണിസ്റ്റുകൾ ഐ.എൻ.എക്കാരോടും ഫോർവേഡ് ബ്ളോക്ക് കാരോടും എടുത്ത സമീപനവുമായി നോക്കിയാൽ താരതമ്യേന പുരോഗനപരമായ നിലപാടായിരുന്നു ഫോർവേഡ് ബ്ലോക്കിനും ഐ .എൻ.എയ്ക്കും തിരിച്ചുണ്ടായിരുന്നത്. ഫോർവേഡ് ബ്ളോക്ക് പ്രകടനപത്രിക തന്നെ അതിന് തെളിവ്. "കമ്യൂണിസ്റ്റുകളോടും വ്യവസ്ഥാപിത പ്രക്ഷോഭണത്തെക്കൂടെക്കൂടെ പറ്റിപ്പിടിച്ച് കോൺഗ്രസിൻെറ ഇടതും വലതും വശങ്ങളിലേക്ക് ആടിക്കൊണ്ടിരിക്കുന്ന സോഷ്യലിസ്റ്റുകളോടും  ഫോർവേഡ് ബ്ളോക്ക് വിയോജിക്കുന്നുണ്ടെങ്കകിലും പൊതുലക്ഷ്യമായ സമ്പൂർണ സ്വാതന്ത്ര്യത്തിലേക്കുള്ള അവിഘന് നിർഗ്ഗമനത്തിൽ മറ്റാരോടും സഹരിക്കുകയാണ് ഫോർവേഡ് ബ്ളോക്കിൻെറ കർത്തവ്യം'.  പ്രകടനപത്രികയിൽ തന്നെ "തൊഴിലാളി നിര' എന്ന ഉപതലക്കെട്ടിന് കീഴിൽ പറയുന്നു: "അഖിലേന്ത്യാ ട്രേഡ് യൂണിയൻ കോൺഗ്രസിനോടുള്ള സഹകരണപൂർവമായ ബന്ധമാണ് ഫോർവേഡ് ബ്ളോക്കിൻെറ തൊഴിലാളി നയം'

പാപ്പിറോസ് ബുക്ക്‌ പബ്ലിഷ് ചെയ്തിട്ടുള്ള രണ്ടാം ലോക മഹായുദ്ധത്തിൽ ബ്രിട്ടന് വേണ്ടി യുദ്ധം ചെയ്തിട്ടുള്ള ക്യാപ്റ്റൻ ആയിരോടി നാരായണൻ എന്ന ഇന്ത്യാ ക്കാരനായ മലയാളി സൈനികന്റെ ആത്മകഥയായ '1941-ഒരു ഇന്ത്യൻ സൈനികന്റെ ആത്മ കഥയിൽ ' നേതാജിയെയും ഐ . എൻ.എ യും പറ്റി പരാമർശിക്കുന്നത്‌ വായിക്കുക. ഇന്ത്യയുടെ സ്വാതന്ത്ര്യ നേതാക്കൾ ഒന്നടങ്കം നേതാജി യെ പിൻതുണക്കുകയും ചോറ്റുപട്ടാളം ബ്രിട്ടനെതിരെ തിരിരിഞ്ഞിരുന്നുവെങ്കിൽ ഇന്ത്യയുടെ രാഷ്ട്രീയ ചരിത്രം മറ്റൊന്നിയിരുന്നേ'! ഗാന്ധിജി അപ്രായോഗികമായ സമരതന്ത്രങ്ങളുമായി നടന്ന ഒരു സാധു ബ്രാഹ്മണനായും നെഹ്റു മൗണ്ട് ബാററൺ ന്റെ ഭാര്യയുമായി ചുറ്റിക്കളി നടത്തിയ സുഖിമാനായ എഴുത്ത് കാരനായും, ഒരു പക്ഷേ ചിത്രീകരിക്കപ്പെട്ടേനേ.

</doc>
<doc id="355947" url="https://ml.wikipedia.org/wiki?curid=355947" title="മുണ്ടത്തോട്">
മുണ്ടത്തോട്

കാസറഗോഡ് ജില്ലയിലെ ഹൊസ്ദുർഗ് താലൂക്കിലെ കാഞ്ഞങ്ങാട് നഗരസഭയിലെ ഒരു സ്ഥലമാണ് മുണ്ടത്തോട് . കാഞ്ഞങ്ങാട് നഗരസഭയിലെ പാട്ടക്കൽ മുറിയാനാവി വാർഡ് ഉൾപ്പെടുന്ന സ്ഥലം . നഗര കേന്ദ്രമായ കാഞ്ഞങ്ങാട് നിന്നും അഞ്ചു കിലോമീറ്ററോളം തെക്ക് പടിഞ്ഞാർ ആയാണ് സ്ഥിതി ചെയ്യുന്നത് അതുകൊണ്ട് തന്നെ കടൽ തീരത്തിലേക്ക് ഇവിടെ നിന്നും അരകിലോമീറ്റര് വ്യത്യാസമേയുള്ളൂ . കല്ലുരാവി ബീച്ച് മുണ്ടത്തോട് എന്നാണ് സാദാരണ അറിയപെടുന്നത് ഹിന്ദുവും മുസ്‌ലിമും മത മൈത്രി യോടെ ജീവിക്കുന്ന ഒരു പ്രദേശമാണിത് അതിനാൽ തന്നെ നാടിൻറെ മുഖ്യ ആകർഷണവും പള്ളിയും അമ്പലവുമാണ്.പാട്ടക്കൽ മുറിയാനാവി വാർഡുകളെ വേർതിരിക്കുന്ന റോഡ് മധ്യഭാഗത്തു കൂടി കടന്നുപോകുന്നു.
വടക്ക് ഭാഗത്തു കൂടി ഒഴുകുന്ന തോടും അതിനു ചുറ്റുമുണ്ടാരുന്ന മുണ്ട ചെടികളുമാണ് നാടിന് ഈ പേര് സമ്മാനിച്ചത് . മധ്യഭാഗത്തായി അൽ നൂർ മസ്ജിദും പടിഞ്ഞാറു ഭാഗത്തായി ശ്രീ കടപ്പുറത്ത് ഭഗവതി ക്ഷേത്രവും നിലകൊള്ളുന്നു . കലാ കായിക രംഗത്ത് എന്നും മുൻപന്തിയിലാണ് ഇവിടുത്തുകാർ ഇതിൽ ക്രിക്കറ്റും ഫുട്ബോളുമാണ് പ്രധാനമായും . സമീപ പ്രദേശത്ത് ഫ്ലഡ് ലൈറ്റ് മത്സരങ്ങൾക്ക് തുടക്കം കുറിച്ചത് എവിടെ നിന്നാണ് , പൂഴി പ്രദേശമായതിനാൽ ഷൂസ് ഉപയോഗിക്കാത്ത കളിയാണ് പ്രചാരത്തിലുള്ളത്. മികച്ച പ്രോത്സാഹനവും കളി സ്ഥലത്തിൻ്റെ ലഭ്യത കുറവുമാണ് ഇവിടുത്തുകാരെ തളർത്തുന്നത്. കൃഷി കഴിഞ്ഞുള്ള വയലാണ് മൈതാനമായി ഉപയോഗിക്കുന്നത്. അതുകൊണ്ടു തന്നെ എല്ലാ സമയത്തും ഇ വിടുത്തുകാർക്കു കളിക്കാൻ മൈതാനം ലഭിക്കില്ല . പ്രദേശത്തെ പ്രധാന മൈതാനവും ഇവിടെയാണ് സ്ഥിതിചെയ്യുന്നത് കലാപ്രതിഭകൾക്കു എന്നും പ്രോത്സാഹനമായി ഗ്രീൻ സ്റ്റാർ ക്ലബ്ബും ഇവിടെ ഉണ്ട്.
കൃഷിയും മത്സ്യബന്ധനവുമായിരുന്നു ഇവിടുത്തെ മുന്കാമികളുടെ(2000) മുഖ്യ തൊഴിൽ. രാവിലെ ജോലിക്കു പോകുന്നവരുടെ സ്ഥിരം ഒത്തുചേരൽ കേന്ദ്രമായിരുന്നു നാരായണേട്ടൻറെ ചായ കട ഇന്നും നമുക്ക് ഇവിടെ കാണാം ഇളയപ്പൻ നാരായണേട്ടന്റെ ചായ കടയെന്നാണ് ഇന്നും ആതിനെ അറിയപ്പെടുന്നത് പൂഴി മണ്ണാണ് ഇവിടെ സാദാരണയായി കണ്ടു വരുന്നത് നെൽ കൃഷി ഇറക്കിയ പാടാത്ത് വെള്ളരിയും മധുരക്കിഴങ്ങും പച്ചക്കറികളും കൃഷി ചെയ്‌തുവരുന്നു രണ്ടടി കുഴിച്ചാൽ വെള്ളം കിട്ടും . അതിനാൽ തന്നെ വേനൽ കാലത്തും വെള്ളം ശുദ്ധമായ ലഭിക്കും .



</doc>
<doc id="355952" url="https://ml.wikipedia.org/wiki?curid=355952" title="സിയറ">
സിയറ

ഒരു അമേരിക്കൻ ഗായികയും ഗാനരചയിതാവും അഭിനേത്രിയും മോഡലുമാണ് സിയറ പ്രിൻസസ് വിൽസൺ എന്ന സിയറ (ജനനം ഒക്ടോബർ 25, 1985), 

മൂന്ന് ബിഇട്ടി പുരസ്കാരം മൂന്ന് എംടിവി വീഡിയോ മ്യൂസിക് പുരസ്ക്കാരം ഒരു ഗ്രാമി പുരസ്കാരം തുടങ്ങി നിരവധി പുരസ്ക്കാരങ്ങൾ നേടിയിട്ടുള്ള സിയറ ഇതുവരെ 2.3 കോടി ആൽബങ്ങൾ ലോകമെമ്പാടുമായി വിറ്റഴിച്ചിട്ടുണ്ട്.


</doc>
<doc id="355954" url="https://ml.wikipedia.org/wiki?curid=355954" title="സിസിഫസ് പുരാണം">
സിസിഫസ് പുരാണം

1942-ൽ ആൽബേർ കാമു എഴുതിയ ധാർശനിക ഉപന്യാസങ്ങളാണ് സിസിഫസ് പുരാണം


</doc>
<doc id="355955" url="https://ml.wikipedia.org/wiki?curid=355955" title="ഹൃദയസ്തംഭനം">
ഹൃദയസ്തംഭനം

ഹൃദയസ്തംഭനം (cardiac arrest)

ഹൃദയ സ്തംഭനം , ഹൃദയാഘാതം എന്നീ പദങ്ങൾ മലയാള ഭാഷയിൽ വിവേചനമില്ലാതെ ഉപയോഗിക്കാറുണ്ട്. എന്നാൽ വൈദ്യ ശാസ്ത്ര നിർവച്ചനത്തിൽ ഇവ രണ്ട് വ്യത്യസ്തങ്ങളായ രോഗാവസ്ഥകളാണ്.

ഹൃദയാഘാതം Heart Attack , മലയാളികൾ  “അറ്റാക്ക്’’ എന്ന് മാത്രമായി ചുരുക്കുന്നു. സാങ്കേതികമായി Myocardial Infarction എന്നാണ് പറയുക. ഹൃദയപേശികളെ ഹനിക്കും വിധം അവയിലേക്കുള്ള രക്തത്തിന്റെ ഒഴുക്ക തടസ്സപ്പെടുന്നതാണ് അറ്റാക്ക് അഥവ myocardial infarction. ഹൃദയത്തിലേക്കുള്ള ഒഴുക്കിനു ഭംഗം സംഭവിക്കുന്നതാണ് കാരണം.

ഹൃദയസ്തംഭനം - cardiac Arrest എന്നതിനു അനുയോജ്യമായ മലയാള പദം. 

ഹാർട്ട് അറ്റാക്കിൽ നിന്നും വ്യത്യസ്തമായി ഇവിടെ ഹൃദയമിടിപ്പിലെ തകരാറുകൾ മൂലം ഹൃദയം കാര്യക്ഷമ മായി രക്തം പമ്പ് ചെയ്യാതാവുകയും അത് മൂലം ഓക്സീകരണം നടന്ന രക്ണ്ത്തിന്റെ ലഭ്യത്ക്കുറവ്വ് അനുഭവപെടുകയും ചെയ്യുന്നു.ഹൃദയത്തിൽ നിന്നുമുള്ള ഒഴുക്കിനാണ് ഇവിടെ തകരാറ് സംഭവിക്കുന്നത്.

ബോധക്ഷയം, ക്ഷീണം,തലചുറ്റൽ , നെഞ്ച് വദന, കിതപ്പ് , ബലക്ഷയം, ഛർദ്ദി, എന്നിവയിൽ ചിലത് അറസ്റ്റിനു മുന്നോടിയായി പ്രകടമായേക്കാം. എന്നാൽ ഇവയിൽ ഒന്നു പോലുമില്ലാതെ പൊടുന്നനേയും ഹൃദയസ്തംഭനം സംജാതമാവാം.

ഹൃദയസ്തംഭനം സംഭവിച്ചാൽ നാഡിമിടിപ്പ് നിലയ്ക്കലാണ് ഏറ്റവും പ്രകടമായ കണ്ടെത്തൽ. ഹൃദയമിടിപ്പിന്റ് പ്രതിഫലമാണ് നാഡിമിടിപ്പ് എന്നതിനാൽ നാഡിമിടിപ്പ് നിർണ്ണയിക്കാൻ സാധിക്കാതാവുന്നു. ഉടനടി ചികിൽസാമുറകളോ, ജീവൻ  രക്ഷാ നടപടികളോ ആരംഭിച്ചില്ലെങ്കിൽ  മരണം, സുനിശ്ചിതമാണ്.

ഹൃദയസ്തംഭനത്തിലേക്ക് നയിക്കുന്ന കാരണങ്ങൾ നിരവധിയുണ്ട്. ഇതിൽ ഏറ്റവും പ്രധാനവും     ഹൃദയ ധമനീ രോഗമാണ് (Coronary Artery Disease, Coronary Heart Disease CAD/CHD). ഇത് മൂലം രക്ത ഒഴുക്ക് താളം തെറ്റുകയും, ഹൃദയത്തിന്റെ വിദ്യുത് പ്രവർത്തനം അവതാളത്തിലാവുകയും ചെയ്യുന്നു. ഹൃദയതാള വൈകല്യങ്ങൾ (fibrillations) ഉണ്ടാവുന്നു. അറവീക്കം (ventricular hypertrophy) സംഭവിക്കുന്ന അവസ്ഥയിൽ മരണ നിരക്ക് ഏറെയാണ്. ദീർഘകാലമായി നിലനിൽക്കുന്ന രക്താധിമർദ്ദം (longstanding Hypertension), ഈ അവസ്ഥകളിലേക്ക് എത്തിക്കുന്നതിൽ നിർണ്ണായകമാണ്.

ധമനീ രോഗം അല്ലാതെയുള്ള കാരണങ്ങളിൽ ചിലത്;

കായിക അധ്വാനമോ, ശരീര സമ്മർദ്ദങ്ങളൊ- Physical Stress.

മഗ്നീഷ്യം, പൊട്ടാഷിയം എന്നീ ധാതുക്കളുടെ കുറവ്. 

അമിത രക്തസ്രാവം

ഹൃദയപേശീ രോഗങ്ങൾ-cardiomyopathy


</doc>
<doc id="355956" url="https://ml.wikipedia.org/wiki?curid=355956" title="കൊമ്പുണക്കം">
കൊമ്പുണക്കം

മാവിനെ ബാധിക്കുന്ന ഒരു കുമിൾരോഗമാണ് കൊമ്പുണക്കം. കോർട്ടിസിയം സാൽമോണികോളാർ എന്നയിനം കുമിളാണ് ഇതിന് കാരണം. ചെറുശാഖകൾ മുകളിൽ നിന്ന് താഴേക്ക് ഉണങ്ങിവരുന്നതാണ് ഇതിന്റെ പ്രധാനലക്ഷണം.


</doc>
<doc id="355961" url="https://ml.wikipedia.org/wiki?curid=355961" title="വിസ്മയാസ് മാക്സ്">
വിസ്മയാസ് മാക്സ്

വിസ്മയാസ് മാക്സ് സ്റ്റുഡിയോ കോംപ്ലക്സ് കേരളത്തിന്റെ ആദ്യത്തെ ഡി ടി എസ് സ്റ്റുഡിയോ ആണ്. അത് സ്ഥിതി ചെയ്‌യുന്നത് കിൻഫ്ര ഫിലിം ആൻഡ് വീഡിയോ പാർക്ക്, തിരുവനന്തപുരം, കേരളം, ഇന്ത്യയിലാണ്. ഇത് സ്ഥാപിച്ചത് ഇന്ത്യൻ ഫിലിം ആക്ടർ മോഹൻലാലാണ്. വിസ്മയാസ് മാക്സാണ് കേരളത്തിലെ ആദ്യത്തെ ഡി ടി എസ് മിക്സിങ് സ്റ്റുഡിയോ. അത് ഇപ്പോൾ ഡോൾബി ആറ്റ്മോസ് മിക്സിങ് സ്റ്റുഡിയോയും ഡാ വിൻസി റിസോൾവ് ഡി ഐ സ്യൂട്ടും ഉൾക്കൊള്ളുന്നു. സ്റ്റുഡിയോക്ക് പൂർണമായ പോസ്റ്റ്-പ്രൊഡക്ഷൻ സൌകര്യങ്ങളുണ്ട്. അതിൽ ടിവിയും രണ്ടു ഫിലിമിനുള്ള എഡിറ്റിംഗ് സ്യൂട്ടുകളും, ഗാനം റെക്കാര്ഡുചെയ്യലിനായിട്ടുള്ള റെക്കോർഡിംഗ് സ്റ്റുഡിയോ, സിനിമ ഇതിസേശം, പശ്ചാത്തല സംഗീത റെക്കോർഡിംഗ്, ശബ്ദ പ്രഭാവവും സ്ഥിരമായ സിനിമകൾക്കും ആനിമേറ്റട് സിനിമകൾക്കും ഒരു ഡി ടി എസ് മിക്സിംഗ് ഫ്ലോറും പെടുന്നു. വിസ്മയാസ് മാക്സ് കൊച്ചിയിൽ എഡിറ്റിംഗിനും റെക്കോർഡിംഗിനും രണ്ടു സ്യൂട്ടുകളുള്ള ഒരു പുതിയ ഭാഗം തുടങ്ങി.

വിസ്മയാസ് മാക്സ് ആനിമേഷൻ സ്റ്റുഡിയോസ് സ്ഥിതി ചെയ്യുന്നത് വെള്ളയമ്പലം, തിരുവനന്തപുരത്താണ്. ഇവിടെ ആനിമേഷന് 24×7 ബേസിസിൽ പഠിക്കാം. ഉപജീവനാര്ത്ഥങ്ങളും വിദ്യാർത്ഥികളും ഉണ്ടാക്കിയ ആനിമേഷൻ സിനിമകൾ പ്രധാനപ്പെട്ട കുറേ ഉത്സവങ്ങളിൽ കുറേ പുരസ്കാരങ്ങൾ നേടിയിട്ടുണ്ട്. അന്താരാഷ്ട്ര സോഷ്യൽ നെറ്റ്വർക്കിംഗ് കമ്മ്യൂണിറ്റി ഫേസ്‌ബുക്ക് അതിന്റെ വീഡിയോ പ്രയോഗങ്ങൾക്കു വേണ്ടി ഈ ആനിമേഷൻ സ്റ്റുഡിയോയെ തേടി വന്നിരുന്നു. 2004-ൽ മോഹൻലാൽ സ്ഥാപിച്ച വിസ്മയാസ് മാക്സ് സ്റ്റുഡിയോ കോംപ്ലക്സിന്റെ ഭാഗമാണ് വിസ്മയാസ് മാക്സ് ആനിമേഷൻ സ്റ്റുഡിയോ.



</doc>
<doc id="355962" url="https://ml.wikipedia.org/wiki?curid=355962" title="ക്രിമിയൻ ഉപദ്വീപ്‌">
ക്രിമിയൻ ഉപദ്വീപ്‌

കരിങ്കടലിന്റെ വടക്കൻ തീരത്ത് സ്ഥിതചെയ്യുന്ന ഒരു ഉപദ്വീപാണ് ക്രിമിയൻ ഉപദ്വീപ് (Crimean Tatar: Къырым ярымадасы, Qırım yarımadası). ഏതാണ്ട് പൂർണ്ണമായും കരിങ്കടലിനാലും ഏറ്റവും ചെറിയ സമുദ്രമായ അസോവ് കടലിനാലും ചുറ്റപ്പെട്ടുകിടക്കുകയാണ് ക്രിമിയൻ ഉപദ്വീപ്. ക്രീമിയയുടെ വടക്കുകിഴക്കൻ ഭാഗത്ത് അസോവ് സമുദ്രമാണ്. ഉക്രൈനിയൻ ഭരണപ്രദേശമായ ഖെർസണിന് തെക്ക് ഭാഗത്തായും റഷ്യൻ ഭരണപ്രദേശമായ കൂബൻ പടിഞ്ഞാറുമായിട്ടാണ് ക്രിമിയൻ ഉപദ്വീപ് സ്ഥിതിചെയ്യുന്നത്. ക്രിമിയൻ ഉപദ്വീപ് പെരികോപ് മുനമ്പ് വഴി ഖെർസോൺ ഒബ്ലാസ്റ്റുമായി ബന്ധിപ്പിക്കുകയും കെർഷ് കടലിടുക്കിനാൽ കൂബനിൽ നിന്നും വേർപ്പെട്ട് കിടക്കുകയും ചെയ്യുന്നു.
ക്രിമിയൻ ഉപദ്വീപിന്റെ വടക്കുകിഴക്കായാണ് അറബത് സ്പിറ്റ് സ്ഥിതിചെയ്യുന്നത്. അസോവ് കടലിൽ നിന്ന്, സിവാഷ് എന്ന കടലിനോട് ചേർന്ന കായലിനെ വേർത്തിരിക്കുന്ന ഇടുങ്ങിയ കടലിലേക്ക് തള്ളിനിൽക്കുന്ന കരഭാഗമാണിത്( Arabat Spit).
ടൗറിക് ഉപദ്വീപ്-(Tauric Peninsula) എന്നായിരുന്നു ഈ പ്രദേശം പുരാതന കാലത്ത് അറിയപ്പെട്ടിരുന്നത്.ആധുനിക കാലഘത്തിന്റെ തുടക്കം വരെ ഈ പേരിലാണ് അറിയപ്പെട്ടത്. ക്രീമിയ ചരിത്രപരമായി പ്രാചീന കാലത്തിനും പോന്റിക്-കാസ്പിയൻ സ്റ്റെപ്പിനും ഇടയിലെ അതിർത്തിയായി മാറി.
ക്രിമിയ ഉപദ്വീപിന്റെ തെക്കേ അറ്റം പുരതാന ഗ്രീക്കുകകാർ, പുരാതന റോമൻക്കാർ, ബൈസാന്റൈൻ സാമ്രാജ്യം, ക്രിമിയൻ ഗോത്സ്, ഗെനോവൻസ്, ഓട്ടോമൻ സാമ്രാജ്യം എന്നിവർ കോളനിയാക്കി വെച്ചിരുന്നു.
15ആം നൂറ്റാണ്ട് മുതൽ 18ആം നൂറ്റാണ്ട് വരെ ക്രിമിയൻ ഉപദ്വീപും സമീപ പ്രദേശങ്ങളും ഓട്ടോമൻ സാമ്രാജ്യത്തിന് കീഴിലുള്ള ക്രിമിയൻ ഖനാതേയുട നിയന്ത്രണത്തിലായിരുന്നു.
1783ൽ, ക്രിമിയൻ ഉപദ്വീപ് റഷ്യൻ സാമ്രാജ്യത്തിന്റെ ഭാഗമായി. 1917ലെ റഷ്യൻ വിപ്ലവത്തെ തുടർന്ന് ക്രിമിയൻ ഉപദ്വീപ് സ്വയംഭരണാധികാരമുള്ള റിപ്പബ്ലിക്കായി. രണ്ടാം ലോകമഹായുദ്ധ കാലത്ത് ക്രിമിയൻ ഉപദ്വീപിന്റെ സ്വയം ഭരണാവകാശം സോവിയറ്റ് യൂനിയന്റെ രണ്ടാം നിലവാരത്തിലുള്ള സ്ഥാപനമായ ഒബ്ലാസ്റ്റാക്കി തരം താഴ്ത്തി.

1954ൽ ക്രിമിയൻ ഒബ്ലാസ്റ്റ്, ഉക്രൈനിയൻ സോവിയറ്റ് സോഷ്യലിസ്്റ്റ് റിപ്പബ്ലിക്കിന് കൈമാറി. 1991ൽ സ്വതന്ത്ര ഉക്രൈന് കീഴിൽ ഒബ്ലാസ്റ്റായിരുന്ന ക്രീമിയ വീണ്ടും സ്വയം ഭരണാധികാരമുള്ള റിപ്പബ്ലിക്കായി. 
1997മുതൽ, ഉക്രൈനും റഷ്യയും സമാധാന, സൗഹൃദ ഉടമ്പടിയിൽ ഒപ്പുവെച്ചു. ഇതേതുടർന്ന്, ഉക്രൈനിലെ സെവാസ്‌റ്റോപാളിൽ റഷ്യൻ കരിങ്കടലിൽ 
കപ്പൽവ്യൂഹത്തിന് ക്രിമിയ ആധിത്യം നൽകി. മുൻ സോവിയറ്റ് കരിങ്കടൽ നാവിക ശക്തിയും സൗകര്യങ്ങളും ഭാഗംവെച്ചു. റഷ്യയുടെ കരിങ്കടൽ നാവിക ശക്തിയും ഉക്രൈനിയൻ നാവിക ശക്തിയും രണ്ടാക്കി.
ക്രിമിയൻ നഗരങ്ങളിലെ ചില തുറമുഖങ്ങളും കടൽപ്പാലങ്ങളും രണ്ടു രാജ്യങ്ങളും പരസ്പരം സഹകരിച്ച് ഉപയോഗിച്ചു. റഷ്യൻ കരിങ്കടലിന്റെ നാവിക ആസ്ഥാനവും ഉക്രൈനിയൻ നാവിക ശക്തിയുടെ ആസ്ഥാനവും ഉക്രൈനിയൻ നഗരമായ സെവാസ്‌ട്രോപോളിൽ തന്നെ തുടർന്നു.
2010 ഏപ്രിൽ 27ന്‌ റഷ്യൻ ഉക്രൈനിയൻ നേവൽ ബേസിനുള്ള വാതക കരാറിൽ ഇരു രാജ്യങ്ങളും ഒപ്പു വെച്ചു.

ഇതുപ്രകാരം, ക്രിമിയൻ സൗകര്യങ്ങൾ റഷ്യക്ക് വാടകയ്ക്ക് കൊടുക്കൽ 2017ന് ശേഷം 25 വർഷത്തേക്ക് നീട്ടി, 2042 വരെ ആക്കി. 
2014 മാർച്ചിൽ, ഉക്രൈനിയൻ വിപ്ലവത്തോടെ ഉക്രൈനിയൻ പ്രസിഡന്റ് പുറത്തായതിന് ശേഷം റഷ്യൻ അനുകൂല വിഘടനവാദികളും റഷ്യൻ സ്‌പെഷ്യൻ ഫോഴ്‌സും ചേർന്ന് ഈ മേഖല പിടിച്ചെടുത്തു. പ്രാദേശിക ഭരണകൂടം ജനഹിത പരിശോധന നടത്തി. ഇതിന് വൻ ഭൂരിപക്ഷ ലഭിച്ചു. ഇതിന് ശേഷം ക്രിമിയ ഔദ്യോഗികമായി റഷ്യൻ ഫെഡറേഷന്റെ ഭാഗമായി. ഇപ്പോൾ ക്രിമിയൻ ഉപദ്വീപിൽ രണ്ടു ഭരണ സംവിധാനമാണ്. ഒന്ന് റിപ്പബ്ലിക്ക് ഓഫ് ക്രിമിയയും മറ്റൊന്ന് ഫെഡറൽ സിറ്റി ഓഫ് സെവാസ്റ്റോപോളും. 
എന്നാൽ, ഉക്രൈൻ ഇതുവരെ ക്രിമിയയെ റഷ്യയോട് കൂട്ടിച്ചേർത്തതിനെ അംഗീകരിച്ചിട്ടില്ല. അന്താരാഷ്ട്ര സമൂഹവും രാജ്യങ്ങളും ഉപദ്വീപിന്റെ ശരിയായ വീണ്ടെടുപ്പനായി ശ്രമം നടക്കുന്നു.
ക്രിമിയയുടെ പുരാതന പേരായ ടൗറിസ് അല്ലെങ്കിൽ ടൗറിക എന്നത് Ταυρική എന്ന ഗ്രീക്ക് പദത്തിൽ നിന്ന് ഉത്ഭവിച്ചതാണ്.


</doc>
<doc id="355979" url="https://ml.wikipedia.org/wiki?curid=355979" title="അറേബ്യൻ മരുഭൂമിയിലെ ജീവിവർഗ്ഗങ്ങൾ">
അറേബ്യൻ മരുഭൂമിയിലെ ജീവിവർഗ്ഗങ്ങൾ

അറേബ്യൻ മരുഭൂമി എന്നു പൊതുവായി വിവക്ഷിക്കുന്നത്, പ്രധാനമായും അറേബ്യൻ ഉപദ്വീപിൻറെ ഭൂരിപക്ഷം പ്രദേശങ്ങളുമാണ്. റൂബ് അൽ-ഖാലി  എന്ന മണൽ മരുഭൂമിയ്ക്ക് ഏകദേശം 650,000 സ്ക്വയർ മൈൽ (250,000 സ്ക്വയർ മൈൽ) വിസ്തീർണ്ണമുണ്ട് . തുടർച്ചയായി മണൽപരന്നുകിടക്കുന്ന മരുപ്രദേശം വടക്ക് സൌദി അറേബ്യ, ജോർദാൻ, ഇറാഖ് മുതൽ തെക്ക് ഖത്തർ, യെമൻ വരെയും പരന്നു കിടക്കുന്നു.  തരിശായതും ജലശൂന്യവുമായ ഈ മരുഭൂമി വിവിധയിനം ജന്തുസസ്യവിഭാഗങ്ങളുടെ ആവാസകേന്ദ്രമാണ്. 

മരുഭൂമികളൽ ജീവിക്കുന്ന മൃഗങ്ങൾക്ക് പൊതുവേയുള്ള ശാസ്ത്രനാമം Xerocole എന്നാണ്. പകൽസമയത്തെ അതികഠിനമായ ചൂടിനെ നേരിടുവാൻ മരുഭൂ പ്രദേശത്തെ ജീവികൾ സൂര്യാസ്തമയത്തിനു ശേഷം പുലരുന്നതുവരെയാണ് ഇരതേടാൻ ഇറങ്ങുന്നത്. മരുഭൂമിയെ ജലദൌർലഭ്യത്തെ നേരിടുവാൻ ഈ ജന്തുക്കൾ ചില ഉപായങ്ങളുണ്ട്. ഇവിടെയുള്ള ജീവികളിൽ ഭൂരിഭാഗവും ജലം ഉൾക്കൊണ്ട ഇലവർഗ്ഗങ്ങൾ ധാരാളമായി അകത്താക്കുന്നു. ഇവയുടെ ആഹാരസമയം മിക്കവാറും രാത്രിസമയമാണ്. ഈ സമയമാണ് ഇലകളിൽ ജലാംശം ധാരാളമായുണ്ടാവുക. ഇരപിടിക്കുന്ന ജീവികൾക്ക് ഇരയുടെ മാംസം, രക്തം എന്നിവിലുള്ള ജലാംശം മതിയാകും. മരുഭൂമിയിലെ എല്ലാവിഭാഗത്തിലുമുള്ള ജന്തുക്കൾക്കും മങ്ങിയ നിറമായിരിക്കും. സൂര്യപ്രകാശത്തിൻറ പ്രതിഫലനവും ചൂടു് ശരീരത്തിലേയ്ക്ക് ആഗിരണം ചെയ്യുന്നതും ഇതിനാൽ കുറവായിരിക്കും. മരുഭൂമിയിലെ ചെറിയ ജീവികൾ മണലിൽ മാളങ്ങളുണ്ടാക്കി കഴിയുന്നവയാണ്. കൂടിയ കാലാവസ്ഥയിൽ ഈ മാളങ്ങൾക്കുള്ളിൽ പകൽ സമയം താപനില കുറഞ്ഞതും രാത്രികാലങ്ങളിലെ മരുഭൂമിയിലെ തണുപ്പിൽ ചൂടുനിലനിർത്തുന്നതുമായിരിക്കും. മരുഭൂമിയിലുള്ള മൃഗങ്ങൾ പൊതുവേ നല്ല ഓട്ടക്കാരായിരിക്കും. ഇവിടയുള്ള ജീവികൾക്ക് ഭക്ഷണത്തിനും ജലത്തിനുമായി ഏറേദൂരം സഞ്ചരിക്കുന്നതിന് ഈ വേഗം അത്യാവശ്യമാകുന്നു. അവയുടെ ഓട്ടത്തിലെ വേഗം കുറഞ്ഞ സമയത്തിനുള്ള കൂടുതൽ പ്രദേശം താണ്ടുന്നതിനു സാധിക്കുന്നു. അതുപോലതന്നെ ഇരകളായ ജന്തുക്കൾക്ക് വേഗത്തിലോടി രക്ഷപെടുന്നതിനും ഇത് അനിവാര്യമാണ്. മരുഭൂമിയിലെ ഏറ്റവും നല്ല ഓട്ടക്കാരായ ജാക്ക്റാബിറ്റിനെ പിടികൂടുവാൻ ഇവയുടെ ഓട്ടത്തിലെ വേഗത കാരണം സാധാരണ മൃഗങ്ങൾ തയ്യാറാവുകയില്ല.  

മരുഭൂമിയിൽ സാധാരണ ഗതിയിൽ കാണപ്പെടുന്നത് ഒട്ടകങ്ങളെ മാത്രമാണ്. എന്നാൽ എണ്ണത്തിൽ കുറവാണെങ്കിലും അറേബ്യൻ ഓറിക്സ് പോലുള്ള പലവിധ സസ്തനികൾ മരുഭൂമിയുടെ ഉൾപ്രദേശങ്ങളിൽ കഴിയുന്നുണ്ട്. ഒറ്റപ്പെട്ട മണലും പാറകളും നിറഞ്ഞ വാഹനങ്ങൾക്ക് കടന്നു ചെല്ലാൻ സാധിക്കാത്തയിടങ്ങളിൽ വരയുള്ള കഴുതപ്പുലികൾ, അറേബ്യൻ പുള്ളിപ്പുലികൾ എന്നിവയും വസിക്കുന്നുണ്ട്. മുയലുകൾ, മണൽപ്പൂച്ചകൾ, ചുവന്ന കുറുക്കൻ, കാരക്കാൾ എന്നയിനം പുലി, കലമാനുകളുടെ രണ്ടിനങ്ങൾ, അറേബ്യൻ ചെന്നായ്ക്കൾ, ഓറിക്സുകൾ, ഗാസെൽസ്, മുള്ളൻ പന്നികൾ എന്നിവയാണ്. സസ്തനികൾ മരുഭൂമിയിലെ ഊഷരഭൂമികളിലും അർദ്ധ മരുഭൂമികളിലെ കുറ്റിക്കാടുകളിലുമായി വസിക്കുന്നു. ഈ മരുപ്രദേശത്തെ ഒരിനം ഒട്ടകത്തിൻറ പൂഞ്ഞയിൽ 80 പൌണ്ടുവരെയുള്ള കൊഴുപ്പു ശേഖരിക്കപ്പെടുന്നു. പ്രതികൂലമായ കാലാവസ്ഥകളിലും ഭക്ഷണം ലഭ്യമല്ലാത്തി അവസ്ഥയിലും ഇവയുടെ ശരീരത്തിന് ഊർജ്ജം പ്രദാനം ചെയ്യുന്നത് ഈ കൊഴുപ്പാണ്. 

ഏകദേശം 450 വർഗ്ഗങ്ങളിലുള്ള പക്ഷികൾ അറേബ്യൻ മരുഭൂമിയിലുള്ളതായി കണ്ടെത്തിയിട്ടുണ്ട്. പക്ഷേ ഇതിൽ ഏതാനും വർഗ്ഗങ്ങൾ മാത്രമേ വർഷം മുഴുവൻ ഇവിടെ കഴിയുന്നുള്ളു. അറേബ്യ, ഏഷ്യയ്ക്കും ആഫ്രിക്കക്കുമിടയ്ക്കുള്ള ഒരു ഇടനാഴിയായി പ്രവർത്തിക്കുന്നു. ഓരോ വർഷവും നൂറുകണക്കിനു വർഗ്ഗത്തിലുള്ള പക്ഷികൾ അറേബ്യൻ മരുഭൂമിയിൽ വസിക്കുകയോ മരുഭൂമി വഴി സഞ്ചരിക്കുകയോ ചെയ്യുന്നു. വസന്തത്തിലും ശരത്‍കാലത്തുമാണ് പക്ഷികളുടെ ദേശാന്തരഗമനം പൂർണ്ണമായി നടക്കുന്ന സമയങ്ങൾ. ആയിരക്കണക്കിനു പക്ഷികൾ ഈ സമയം അങ്ങോട്ടുമിങ്ങോട്ടും സഞ്ചരിക്കുന്നുണ്ടാകും. പ്രാപ്പിടിയൻമാർ, കഴുകന്മാർ, പരുന്തുകൾ എന്നിയാണ് ഇവയിൽ മുഖ്യം. മീവൽപ്പക്ഷികൾ, കുരുവികൾ പ്രാവുകൾ എന്നിവയും വേണ്ടുവോളമുണ്ട്. 

ചെറുപ്രാണികൾ, തേളുകൾ, ചിലന്തികൾ, ഉറുമ്പുകൾ, ഈച്ചകൾ, കടന്നലുകൾ, നിശാശലഭങ്ങൾ, പുഴുക്കൾ, വണ്ടുകൾ എന്നിവയെ പുരാതന കാലം മുതൽ ഇവിടെ കണ്ടുവരുന്നു. ക്യാമൽ സ്പൈഡർ എന്ന

പാമ്പുകൾ, പല്ലികൾ, ഉടുമ്പുകൾ എന്നിവ ഈ മരുഭൂമിയിൽ അനവധിയുണ്ട്. പല്ലിവർഗ്ഗത്തിലെ ഏറ്റവും വലയ ജീവി ഈജിപ്ഷ്യൻ യൂറോമാസ്റ്റിക്സ് എന്നയിനമാണ്. ഇവ പ്രാദേശികമായി ധുബ് എന്നറിയപ്പെടുന്നു. ഇവയ്ക്ക് രണടി നീളവും പത്തു പൌണ്ടുവരെ ഭാരവു ഉണ്ടാകാറുണ്ട്. വിവിധ ജാതി മൂർഖൻ പാമ്പുകളും അണലികളും ഈ മരുഭൂമിയിൽ കാണപ്പെടുന്നു.  


</doc>
<doc id="355987" url="https://ml.wikipedia.org/wiki?curid=355987" title="ജോൺസി ഇലത്തവള">
ജോൺസി ഇലത്തവള

കേരളത്തിലെ പശ്ചിമ ഘട്ടത്തിലെ ബോണക്കാട് പ്രദേശത്ത് കണ്ടെത്തിയ Raorchestes ജീനസിൽ പെട്ട ഒരിനം തവളയാണ് ജോൺസി ഇലത്തവള.. പ്രമുഖ പരിസ്ഥിതി പ്രവർത്തകനായിരുന്ന ജോൺസി എന്ന പേരിൽ അറിയപ്പെടുന്ന ജോൺ സി. ജേക്കബിനോടുള്ള ബഹുമാനാർത്ഥം ഇതിന് ജോൺസി ഇലത്തവള  (Raorchestes johnceei) എന്ന് പേര് നൽകിയിരിക്കുന്നു

പല നിറങ്ങളിൽ ഇവയെ കാണാമെങ്കിലും കൂടുതലും തവിട്ട് കലർന്ന ചുവപ്പിൻറെ വിവിധ നിറഭേദങ്ങളിലാണ്‌ ഇവയുടെ ആൺ തവളകളെ പൊതുവെ കാണാൻ സാധികുന്നത്. പെൺതവളകൾ പലപ്പോഴും മങ്ങിയ വെളുപ്പിൽ ചാര നിറത്തിലുള്ള അടയാളങ്ങളോട് കൂടിയ ശരീരത്തോടുകൂടിയാണ് കാണാറ്. എങ്കിലും കൈകാലുകളുടെ ഇടയിൽ ശരീരതിനിരുവശവും വെള്ളയിൽ (അല്ലെങ്കിൽ തവിട്ടു നിറത്തിൽ) കടും പച്ച അടയാളങ്ങൾ ഉണ്ടാകും. മാംസ നിറമുള്ള ശരിരത്തിനു മുകളിൽ നിന്ന് തുടങ്ങി ശരീരത്തിനറ്റം വരെ തവിട്ടു നിറത്തിലലുള്ള പട്ടയുണ്ട്. അതിൽ തന്നെ പുറം ഭാഗത്തായി കടും തവിട്ടു നിറത്തിൽ ശരീരത്തിൻറെ വശങ്ങളോട് ചേർന്ന് കടും തവിട്ടു നിറത്തിൽ സമദൂരത്തിൽ രണ്ടു വശത്തും നീളത്തിൽ ചെറിയ അടയാളങ്ങളുണ്ട്. മൂക്കിൽ നിന്ന് തുടങ്ങുന്ന പിങ്ക് കലർന്ന മാംസംനിറം കണ്ണുകൾക്ക്‌ മുകളിലുടെ പോയി ശരിരത്തിനിരുവശങ്ങളിലേക്കും വയറിലേക്കും എത്തിനിൽകുന്നു. കൈകാലുകളുടെ ഇടയിൽ കടും പച്ച അടയാളങ്ങളുണ്ട്. മങ്ങിയ വെളുത്ത നിറമുള്ള ശരിരത്തിനടിവശം ചാര നിറത്തിലുള്ള ചെറിയ പാടുകളും ഉണ്ട്. തവിട്ടു നിറമുള്ള കണ്ണുകളുടെ ചുറ്റും വയലെറ്റ് കലർന്ന നീല നിറം കാണാം, വായുടെ മുകളിൽ നിന്ന് തുടങ്ങി ചെവിയുടെ അടിയിലുടെ കൈകൾ തുടങ്ങുന്നിടം വരെ തവിട്ട് നിറമാണ്‌. മാംസ നിറമുള്ള കൈകാലുകളിൽ ഇളം തവിട്ടു നിറമാണ്‌. മാംസ നിറമുള്ള കൈകാലുകളിൽ ഇളം തവിട്ടു നിറത്തിലും കടും തവിട്ടു നിറത്തിലും ഉള്ള ചെറിയ പട്ടകൾ കാണാം. വിരലുകളുടെ അഗ്രഭാഗങ്ങൾ പരന്നത്തും വീതി കൂടുതലും ആണ്. ഇത് മരങ്ങളിലും ഇലത്തലപ്പുകളിലും ജീവിക്കാൻ ഇവയെ സഹായിക്കുന്നു.

മുതിർന്ന ആൺ തവള പ്രജനന സമയത്ത് തറയിൽ നിന്ന് ഒന്ന് മുതൽ രണ്ടു മീറ്റർ വരെ ഉയരം വരുന്ന മരചില്ലകളിലും ഇലത്തലപ്പുകലും ഇരുന്നു സ്വന സഞ്ചി വീർപ്പിച്ച് ഉച്ചത്തിൽ കരയും. ക്വാക്ക് കക്ക് കക്ക് കക്ക് എന്ന ശബ്ദം പുറപ്പെടുവിക്കുന്ന പോലുള്ള കരച്ചിൽ അഗസ്ത്യമലയിലെ എന്നല്ല പശ്ചിമഘട്ടിലെ തന്നെ ഇലത്തവലകളിൽ ഏറ്റവും ശബ്ദം കൂടിയതാണെന്ന് നിസ്സംശയം പറയാം. ഇലകളുടെ അടിയിൽ, ശിഘരങ്ങളുടെ ഇടയിൽ ഇടുന്ന പത്തിരുപതു മുട്ടകൾ വിരിഞ്ഞു വരുന്നത് തവളകുഞ്ഞുങ്ങളാണ്. ജീവിക്കാൻ ഈർപ്പം ഉള്ള കാലാവസ്ഥ അത്യാവിശമെങ്കിലും മുട്ടയിടാൻ ഇവയ്ക്കു വെള്ളത്തിലേക്ക്‌ മടങ്ങേണ്ട ആവിശ്യമില്ല.

പശ്ചിമഘട്ടത്തിൻറെ തെക്കേ അറ്റം മുതൽ ചെങ്കോട്ട ഗ്യാപ്പ് വരെ ഉള്ള അഗസ്ത്യമല മലനിരകളിൽ ആയിരം മീറ്റർ ഉയരമുള്ള നിത്യഹരിത വനപ്രദേശങ്ങളിലാണ്‌ ഇവയ കാണുവാൻ സാധിക്കുക.


</doc>
<doc id="355988" url="https://ml.wikipedia.org/wiki?curid=355988" title="ആംഗുലർ ജെ.എസ്.(പ്രോഗാമിംഗ് ഭാഷ)">
ആംഗുലർ ജെ.എസ്.(പ്രോഗാമിംഗ് ഭാഷ)

ജാവാ സ്ക്രിപ്റ്റിൽ അധിഷ്‌ഠിതമായ ഒരു ഫ്രണ്ട് എൻറ് വെബ് സോഫ്റ്റ്‌വെയർ വികസന ചട്ടക്കൂടാണ് ആംഗുലർ ജെ.എസ് (English : AngularJS). ഒരു സ്വതന്ത്ര സോഫ്റ്റ്‌വെയർ പ്രൊജക്റ്റായ ഇത് പരിപാലിക്കുന്നത് ഗൂഗിളാണ്. എം.ഐ.ടി. ലൈസൻസിലാണ് ആംഗുലർ ജെ.എസ്. പുറത്തിറങ്ങുന്നത്. ഒറ്റ താളുള്ള വെബ് സോഫ്റ്റ്‌വെയറുകൾ വികസിപ്പിക്കുമ്പോൾ ഉണ്ടാവുന്ന പ്രതിബന്ധങ്ങൾ തരണം ചെയ്യലാണ് ആംഗുലർ ജെ.എസ്. പ്രൊജക്റ്റിൻറെ പ്രധാന ലക്ഷ്യം. ജാവാസ്ക്രിപ്റ്റ് ഘടകങ്ങൾ ക്രോസ്-പ്ലാറ്റ്ഫോം മൊബൈൽ ആപ്ലിക്കേഷനുകൾ വികസിപ്പിക്കുന്നതിനുള്ള ചട്ടക്കൂടാണ് അപ്പാച്ചെ കോർഡോവ.
ക്ലൈൻറ്-സൈറ്റായ മോഡൽ വ്യൂ കൺട്രോളർ (എം.വി.സി) ഒരു ചട്ടക്കൂട് നൽകുന്നതിലൂടെ അത്തരം ആപ്ലിക്കേഷനുകളുടെ വികസനവും ടെസ്റ്റിംഗും ലഘൂകരിക്കാനാണ് ഇത് ലക്ഷ്യമിടുന്നത്, മോഡൽ-വ്യൂ-വ്യൂ മോഡേൺ (എം.വി.വി.എം) ആർക്കിറ്റക്ചറുകൾ, അത് സമൃദ്ധമായ ഇന്റർനെറ്റ് പ്രയോഗങ്ങളിൽ ഉപയോഗിക്കുന്ന ഘടകങ്ങളും ഉണ്ട്. 2014 ൽ, ആംഗുലർ ജെ.എസ് ടീം ആംഗുലറിൽ (ആപ്ലിക്കേഷൻ പ്ലാറ്റ്ഫോം) പ്രവർത്തിക്കാൻ തുടങ്ങി.
എച്ച്.റ്റി.എം.എൽ പേജ് പ്രാരംഭ വായന നടത്തിക്കൊണ്ട് ആംഗുലർ ജെ.എസ് ഫ്രെയിംവർക്ക് പ്രവർത്തിക്കുന്നു, അതിൽ കൂടുതൽ ഇഷ്ടാനുസൃത ടാഗ് ആട്രിബ്യൂട്ടുകൾ അതിൽ ഉൾച്ചേർത്തിട്ടുണ്ട്. ആട്രിബ്യൂട്ടുകൾ പേജിൻറെ ഇൻപുട്ട് അല്ലെങ്കിൽ ഔട്ട്പുട്ട് ഭാഗങ്ങൾ സ്റ്റാൻഡേർഡ് ജാവാസ്ക്രിപ്റ്റ് വേരിയബിളുകൾ പ്രതിനിധാനം ചെയ്യുന്ന മാതൃകയിലേക്ക് നയിക്കുന്നു. ആ ജാവാസ്ക്രിപ്റ്റ് വേരിയബിളിൻറെ മൂല്യങ്ങൾ കോഡിനകത്ത് സ്വമേധയാ സജ്ജമാക്കാം, അല്ലെങ്കിൽ സ്റ്റാറ്റിക് അല്ലെങ്കിൽ ഡൈനാമിക് ജെസൺ(JSON) ഉറവിടങ്ങളിൽ നിന്നും തിരിച്ചെടുക്കാവുന്നതാണ്.

ജാവാസ്ക്രിപ്റ്റ് അനലിറ്റിക്സ് സർവീസായ ലിബ്സ്കോർ പറയുന്ന പ്രകാരം, വൂൾഫ്രം ആൽഫ, എൻബിസി, വാൽഗ്രീൻസ്, ഇൻറൽ, സ്പ്രിൻറ്, എബിസി ന്യൂസ്, 2016 ഒക്റ്റോബറിൽ പരീക്ഷിച്ച 1 ദശലക്ഷത്തിൽ 12,000 എണ്ണംമറ്റ് സൈറ്റുകൾ എന്നിവയുടെ വെബ്സൈറ്റുകളിൽ ആംഗുലർ ജെഎസ് ഉപയോഗിക്കുന്നു. ഗിറ്റ്ഹബ്ബിൽ ഏറ്റവുമധികം നക്ഷത്രമിട്ട പ്രൊജക്റ്റുകളിൽ ആദ്യ 100 എണ്ണം ആംഗുലർ ജെഎസ് ആണ്.

മോങ്കോഡി.ബി.(MongoDB) ഡാറ്റാബേസ്, എക്സ്പ്രസ്സ്.ജെഎസ് വെബ് ആപ്ലിക്കേഷൻ സെർവർ ചട്ടക്കൂട്, കൂടാതെ നോഡ്.ജെഎസ്(Node.js) സെർവർ റൺടൈം എൻവയോൺമെൻറ് എന്നിവയുൾപ്പെടുന്ന മെൻ സ്റ്റാക്കിന്റെ മുൻഭാഗമാണ് ആംഗുലർ.ജെഎസ്.

ഉപയോക്തൃ ഇൻറർഫേസുകൾ സൃഷ്ടിക്കുന്നതിനും സോഫ്റ്റ് വെയർ ഘടകങ്ങൾ ബന്ധിപ്പിക്കുന്നതിനും വ്യക്തമായ പ്രോഗ്രാമിംഗ് ഉപയോഗിക്കുമെന്ന വിശ്വാസത്തിലാണ് ആംഗുലർ ജെ.എസ് നിർമ്മിച്ചിരിക്കുന്നത്. ഒരു ആപ്ലിക്കേഷൻറെ ബിസിനസ് യുക്തി നിർവ്വചിക്കുന്നതിന് അനുപമമായ പ്രോഗ്രാമിംഗ് കൂടുതൽ അനുയോജ്യമാണ്. ചട്ടക്കൂടുകളുടെയും കാഴ്ചപ്പാടുകളുടെയും യാന്ത്രിക സമന്വയം അനുവദിക്കുന്ന പരിവർത്തനാത്മകമായ ഉള്ളടക്കം അവതരിപ്പിക്കുന്നതിന് ഫ്രെയിം വർക്ക് പരമ്പരാഗത എച്ച്.ടി.എം.എല്ലിനെ പര്യാപ്തമാക്കുകയും വിപുലീകരിക്കുകയും ചെയ്യുന്നു. 
ആംഗുലർ ജെഎസിൻറെ രൂപകൽപ്പനയിൽ ഇനിപ്പറയുന്നവ ഉൾപ്പെടുന്നു:


അവതരണം, ഡാറ്റ, ലോജിക്കൽ ഘടകങ്ങൾ എന്നിവ വ്യത്യസ്തമാക്കുന്നതിന് ആംഗുലർ ജെ.എസ് എം.വി.സി(MVC) പാറ്റേൺ നടപ്പിലാക്കുന്നു. ഡിപൻഡൻസി ഇഞ്ചക്ഷൻ ഉപയോഗിച്ചാൽ, പരമ്പരാഗതമായി സെർവർ സൈഡ് സേവനങ്ങളായ കാഴ്ച-ആശ്രിത കൺട്രോളറുകൾ, ക്ലൈന്റ്-സൈഡ് വെബ് ആപ്ലിക്കേഷനുകൾ എന്നിവ നൽകുന്നു. തൽഫലമായി, സെർവറിലെ മിക്ക ഭാരം കുറയ്ക്കാൻ കഴിയും.

ആംഗുലർ ജെ.എസ്. അതുൾപ്പെടുത്തി വികസിപ്പിച്ചിരിക്കുന്ന എച്ച്.ടി.എം.എൽ താൾ ബ്രൗസറിൽ കാണിക്കുന്നതിന് മുന്നേ അതിനെ പ്രൊസസ്സ് ചെയ്യുന്നു. ആംഗുലർ ജെ.എസ്സ്. എച്ച്.ടി.എം.എല്ലിൽ ഇല്ലാത്ത ചില ടാഗുകളും ആട്രിബ്യൂട്ടുകളും നൽകുന്നുണ്ട്. പ്രൊസസ്സ് ചെയ്യുന്ന എച്ച്.ടി.എം.എൽ താളിൽ ഇവയുണ്ടെങ്കിൽ അവിടുത്ത ഡാറ്റാ എടുക്കുകയോ, അങ്ങോട്ട് ഡാറ്റാ ബൈൻറ് ചെയ്യുകയോ ചെയ്യുന്നു.

കമ്പ്യൂട്ടർ സയൻസിൻറെ അടിസ്ഥാനഘടകങ്ങളെ പോലെ ആംഗുലർ ജെ.എസ്, "സ്കോപ്പ്" എന്ന പദം ഉപയോഗിക്കുന്നു. പ്രോഗ്രാമിൽ ഒരു പ്രത്യേക ബിൻഡിങ്ങ് സാധുവാണെങ്കിൽ കമ്പ്യൂട്ടർ സയൻസിലെ സാധ്യത വിവരിക്കുന്നു. ഇ.സി.എം. എ-262 (ECMA-262) സ്പെസഫിക്കേഷൻ ഒരു പരിധി നിർവ്വചിക്കുന്നു:ക്ലൈൻറ്റ്-സൈഡ് വെബ് സ്ക്രിപ്റ്റുകളിലും ഒരു ഫങ്ഷൻ ഒബ്ജക്റ്റ് എക്സിക്യൂട്ട് ചെയ്യുന്ന ഒരു ലക്സിക്കൽ പരിസ്ഥിതി, ലാംഡ കാൽകുലസിൽ എങ്ങനെയാണ് സ്കോപ്പ് നിർവ്വചിക്കുന്നത് എന്ന് നോക്കാം."എം.വി.സി(MVC)" ആർക്കിടെക്ചറിലെ ഭാഗമായി സ്കോപ്പ് "മോഡൽ" രൂപീകരിക്കുന്നു, കൂടാതെ "വ്യൂ", "കൺട്രോളർ" എന്നിവയും ആക്സസ് ചെയ്യാവുന്ന എല്ലാ വോള്യങ്ങളും ആക്സസ് ചെയ്യാൻ കഴിയും. സ്കോപ്പ് ഒരു പശ പോലെ പ്രവർത്തിക്കുകയും "വ്യൂ", "കൺട്രോളർ" എന്നിവ ബന്ധിക്കുകയും ചെയ്യുന്നു. ആംഗുലർ ജെ.എസിൽ, മറ്റേതെങ്കിലും വസ്തുവിനെപ്പോലെ ജാവാസ്ക്രിപ്റ്റുകളിലെ വേരിയബിൾ സ്കോപ്പ് സാധാരണ നിയമങ്ങൾ പിന്തുടരുന്നതിന്, ഒരു പ്രോഗ്രാമിൻറെ ഏതെങ്കിലും ഭാഗത്ത് തന്നെ അല്ലെങ്കിൽ പരിധിക്ക് വിധേയമായി നിൽക്കുന്ന ഒരു പ്രത്യേക തരത്തിലുള്ള വസ്തുവാണ് "സ്കോപ്പ്". "സ്കോപ്പ്" എന്ന പദം താഴെ ഉപയോഗിക്കുമ്പോൾ, ആംഗുലറിൽ സ്കോപ്പ് ഒബ്ജക്റ്റിനെ സൂചിപ്പിക്കുന്നു, അല്ലാതെ ഒരു നെയിം ബൈൻഡിംഗിൻറെ വ്യാപ്തിയല്ല.

ഡോം(DOM) ലോഡ് ചെയ്ത ശേഷം ആംഗുലർ ജെ.എസ് ബൂട്ട്സ്ട്രാപ്പർ നിർവഹിച്ച കർത്തവ്യം മൂന്ന് ഘട്ടങ്ങളായി സംഭവിക്കും: 


ഡാറ്റാ ബൈൻഡിംഗുകളും അവതരണ ഘടകങ്ങളുടെ പെരുമാറ്റവും നിർവചിക്കുന്ന പതിവ്, വീണ്ടും ഉപയോഗിക്കാവുന്ന എച്ച്.ടി.എം.എൽ (HTML) പോലുള്ള ഘടകങ്ങളും ആട്രിബ്യൂട്ടുകളും നിർദ്ദേശിക്കാൻ ആംഗുലർ ജെഎസ് നിർദ്ദേശങ്ങൾ നൽകുന്നു. ഏറ്റവും സാധാരണയായി ഉപയോഗിക്കുന്ന നിർദ്ദേശങ്ങൾ ഇവയാണ്:


എച്ച്.ടി.എം.എൽ ആട്രി ബ്യൂട്ടുകൾക്ക് codice_2 എച്ച്.ടി.എം.എൽ സവിശേഷതകളിൽ സാധുതയില്ലാത്തതിനാൽ, codice_3 എന്നതും ഒരു പ്രിഫിക്സായി ഉപയോഗി ക്കാനാകും. ഉദാഹരണത്തിന്, ആംഗുലർ ജെഎസിൽ 
codice_4 നും codice_5 നും പ്രമാണികതയുണ്ട്.
ഒരു ഡോം വാചകം ഒരു പദപ്രയോഗത്തിൻറെ മൂല്യത്തിലേക്ക് സജ്ജീകരിക്കുന്നു. ഉദാഹരണത്തിനു്, സ്പാൻ(span)ഘടകത്തിനുള്ളിൽ 'പേര്' എന്നതിന്റെ മൂല്യം codice_9 കാണിക്കുന്നു. ആപ്ലിക്കേഷൻറെ സ്കോപ്പിലെ വേരിയബിളിന്റെ 'പേരിന്' എന്തെങ്കിലും മാറ്റമുണ്ടാകുന്നത് ഡോമി(DOM)ൽ തൽക്ഷണം പ്രതിഫലിക്കും.

ആംഗുലർ ജെ.എസ് ടു-വേ ഡാറ്റ ഡാറ്റാ ബൈൻഡിംഗ് ആണ് ഏറ്റവും ശ്രദ്ധേയമായ സവിശേഷത. ഇത് ബാക്ക് എൻഡ് ഫലകങ്ങളുടെ(templates) ഉത്തരവാദിത്വത്തിൽ നിന്നും മോചനം നൽകുന്നു. പകരം, മാതൃകയിൽ നിർവചിക്കപ്പെട്ടിട്ടുള്ള ഒരു പരിധിയിൽ അടങ്ങിയിട്ടുള്ള ഡാറ്റ അനുസരിച്ച് ഫലക എച്ച്.ടി.എം.എൽ(HTML) ടെംപ്ലേറ്റുകൾ റെൻഡർ ചെയ്യപ്പെടും. ആംഗുലർ codice_21 സർവീസ് മോഡൽ ഭാഗത്ത് മാറ്റങ്ങൾ കണ്ടെത്തുകയും ഒരു കൺട്രോളർ മുഖേന കാഴ്ചയിൽ എച്.ടി.എം.എൽ എക്സ്പ്രഷനുകളെ പരിഷ്ക്കരിക്കുകയും ചെയ്യുന്നു. അതുപോലെ, കാഴ്ചപ്പാടുകളിലേക്കുള്ള ഏതു മാറ്റങ്ങളും മാതൃകയിൽ പ്രതിഫലിക്കുന്നു. ഇത് ഡോം സജീവമായി കൈകാര്യം ചെയ്യേണ്ടതും വെബ് ആപ്ലിക്കേഷനുകളുടെ ബൂട്ട്സ്ട്രാപ്പിംഗും വേഗത്തിലുള്ള പ്രോട്ടോടൈറ്റിംഗും പ്രോത്സാഹിപ്പിക്കേണ്ടതിൻറെ ആവശ്യകതയിൽ ഉൾപ്പെടുന്നു. ആംഗുലർ ജെ.എസ് 
നിലവിലെ മൂല്യങ്ങൾ താരതമ്യപ്പെടുത്തി കൊണ്ട് മോഡലുകളിലുണ്ടാകുന്ന മാറ്റങ്ങൾ തിരിച്ചറിയുന്നു, എംബർ.ജെഎസ്(Ember.js) കൂടാതെ ബാക്ക്ബോൺ(Backbone.js)-ൽ നിന്നും വ്യത്യസ്തമായി, അശുദ്ധ-പരിശോധനാ(dirty-checking)പ്രക്രിയയിൽ മുമ്പ് മൂല്യങ്ങൾ സംഭരിച്ചുകൊണ്ട്, മോഡൽ മൂല്യങ്ങൾ മാറിക്കഴിയുമ്പോൾ ശ്രോതാക്കൾ (listeners) പ്രേരിപ്പിക്കപ്പെടുന്നു.
$ വാച്ച് അശുദ്ധ പരിശോധനയ്ക്കായുള്ള ആംഗുലർ രീതിയാണ്. $ സ്കോപ്പിലുള്ള ഏതെങ്കിലും വേരിയബിൾ അല്ലെങ്കിൽ എക്സ്പ്രഷൻ ഓട്ടോമാറ്റിക്കായി ഒരു $ വാച്ച് എക്സപ്രഷൻ ആംഗുലറായി സജ്ജീകരിക്കുന്നു. അങ്ങനെ $ പരിധിക്ക് ഒരു വേരിയബിളിനെ അല്ലെങ്കിൽ ഡയറക്ടീവിസിനെ ഉപയോഗപ്പെടുത്തുന്നു, ng-if, ng-show, ng-repeat മുതലയാവ. എല്ലാം യാന്ത്രികമായി ആംഗുലർ സ്കോപ്പുകളിൽ വാച്ചുകൾ സൃഷ്ടിക്കുന്നു. $ ശ്രേണി ഓബ്ജറ്റുകളിൽ ആംഗുലറിലുള്ള ലളിതമായ ഒരു ശ്രേണി $$വാച്ചേഴസിനെ പരിപാലിക്കുന്നു.

ആംഗുലർ ജെ.എസിൽ ഒരു വാച്ചർ നിർവ്വചിക്കാനുള്ള വിവിധ മാർഗ്ഗങ്ങൾ.

codice_23
codice_24

codice_25

$digest() ആംഗുലർ രീതിയാണ്, ആവർത്തനമായി ആംഗുലർ ജെ.എസ് നിരന്തരം ഇടവേളകളിൽ കൊണ്ടുവരുന്നു. $ഡൈജസ്റ്റ് രീതിയിൽ, ആംഗുലർ അതിൻറെ സാന്നിദ്ധ്യം / ശൈശവാവസ്ഥയിൽ മൊത്തം $വാച്ചുകൾ ആവർത്തിക്കുന്നു.

codice_26

$apply() ഒരു ആംഗുലർ രീതിയാണ്, ആന്തരികമായി $ഡൈജസ്റ്റ് ആവാഹിക്കുന്നു. നിങ്ങൾ ആംഗുലർ മാനുവലായി അശുദ്ധ പരിശോധന ആരംഭിക്കാൻ ആവശ്യപ്പെടുമ്പോൾ ഈ രീതി ഉപയോഗിക്കുന്നു (എല്ലാ വാച്ചുകളും പ്രവർത്തിപ്പിക്കുക)

codice_27

$destroy ആംഗുലർ ജെ.എസിൽ ഒരു രീതിയും സംഭവവുമാണ്. $destroy() രീതി, അശുദ്ധ പരിശോധനയിൽ നിന്നും ഒരു സ്കോപ്പും എല്ലാ കുട്ടികളെയും നീക്കം ചെയ്യുന്നു. ഒരു $സ്കോപ്പ് അല്ലെങ്കിൽ $കണ്ട്രോളർ നശിപ്പിക്കപ്പെടുമ്പോൾ $destroy ഇവൻറ് ആംഗുലറാണ് വിളിക്കുന്നത്.

ഓൺലൈൻ ജെസൺ(JSON) സ്റ്റോറേജ് സേവനത്തിനു പിന്നിലുള്ള സോഫ്റ്റ് വെയർ എന്ന നിലയിൽ ബ്രാറ്റ്ടെക് എൽ.സി.സിയിലെ മിസ്കോ ഹെവിറി(Miško Hevery) 2009 ൽ ആംഗുലർ ജെ.എസ് വികസിപ്പിച്ചെടുത്തു, മെഗാബൈറ്റ് ഉപയോഗിച്ച് എളുപ്പത്തിൽ ഉപയോഗിക്കാവുന്ന ആപ്ലിക്കേഷനുകൾക്കായാണ് ഇത് ഉപയോഗിക്കുന്നത്. ഈ സംരംഭം "getAngular.com" എന്ന വെബ് സൈറ്റിൽ സ്ഥിതിചെയ്യുന്നു, കൂടാതെ ഏതാനും സബ്സ്ക്രൈബർമാരുണ്ടായിരുന്നു,ബിസിനസ് ആശയത്തെ ഉപേക്ഷിച്ച് ഓപ്പൺ സോഴ്സ് ലൈബ്രറിയായി ആംഗുലർ പുറത്തിറക്കാൻ തീരുമാനിക്കുന്നതിനു മുൻപായിരുന്നു അത്.

ആംഗുലർ എന്നത് ആംഗുലർ ജെ.എസിൻറെ ഇൻകോമ്പിറ്റബിൾ(ഒരു കമ്പ്യൂട്ടറിൽ ഉപയോഗിക്കുന്ന പ്രോഗ്രാം വേറൊരു കമ്പ്യൂട്ടറിൽ പ്രവർത്തിപ്പിക്കാൻ സാധിക്കാതെ വരുന്നത്‌) തിരുത്തെഴുത്താണ്. ആംഗുലർ ജെ.എസും ആംഗുലർ ഇപ്പോൾ ഒരുപോലെ പിന്തുണയ്ക്കുന്നു.

ഘടകങ്ങൾ അടിസ്ഥാനമാക്കിയുള്ള ആപ്ലിക്കേഷൻ ആർക്കിടെക്ചർ എന്ന ആശയം ഉൾപ്പെടെ ആംഗുലർ ജെഎസിലുള്ള നിരവധി ആശയങ്ങളെ ഈ പതിപ്പ് ചേർത്തിട്ടുണ്ട്. മറ്റുള്ളവയിൽ ഈ റിലീസ് സാൻഡ്ബോക്സ് നീക്കം ചെയ്തു.
അനേകം ഡവലപ്പർമാർക്ക് കൂടുതൽ സുരക്ഷയുണ്ടെന്ന് വിശ്വസിക്കുന്ന,അനേകം അപര്യാപ്തതകൾ ഉണ്ടായിട്ടും അത് സാൻഡ്ബോക്സിനെ മറികടന്നു.
ആംഗുലർ ജെ.എസിൻറെ നിലവിലുള്ള സ്ഥിരതയുള്ള പതിപ്പ് 1.6.9 ആണ്.

ആംഗുലർ ജെ.എസിൻറെ 1.2 പതിപ്പുകളും പിന്നീടുള്ള പതിപ്പുകളും ഇൻറർനെറ്റ് എക്സപ്ലോറർ പതിപ്പുകൾ 6 അല്ലെങ്കിൽ 7 പിന്തുണയ്ക്കുന്നില്ല. ഇൻറർനെറ്റ് എക്സ്പ്ലോറർ 8 ന് വേണ്ടി ആംഗുലർ ജെ.എസിൻറെ 1.3 പതിപ്പിനെ പിന്തുടർന്നു.

ആംഗുലർ 2+ പതിപ്പുകൾ ലളിതമായി ആംഗുലർ പറയുന്നു. ഇത് ടൈപ്പ് സ്ക്രിപ്റ്റ്(TypeScript)-അടിസ്ഥാനത്തിലുള്ള ഓപ്പൺ സോഴ്സ് ഫ്രണ്ട് എൻഡ് ആപ്ലിക്കേഷൻ പ്ലാറ്റ്ഫോമാണ്. 2016 ഡിസംബർ 13 ന് ആംഗുലർ 4 പ്രഖ്യാപിക്കപ്പെട്ടു. റൂട്ട് പാക്കേജിൻറെ പതിപ്പ് തെറ്റായി കണക്കാക്കുന്നത് മൂലം ആശയക്കുഴപ്പം ഇല്ലാതാക്കാൻ 3-നെ ഒഴിവാക്കി. ഇത് ഇതിനകം തന്നെ v3.3.0 ആയി വിതരണം ചെയ്തിരുന്നു. ആംഗുലർ ജെ.എസിൽ (ജാവാസ്ക്രിപ്റ്റ് ഉപയോഗിക്കു 
ന്നത്), ആംഗുലർ 2 / ആംഗുലർ 4 (ടൈപ്സ്ക്രിപ്റ്റ് ഉപയോഗിക്കുന്നത്) എന്നിവയിൽ നിന്നും വ്യത്യസ്ഥമായ സി#(സി ഷാർപ്)-ശൈലി സിൻറാക്സ് ഉപയോഗിച്ച് ഒബ്ജക്റ്റ് ഓറിയെൻറഡ്, ക്ലാസ് നിർവചിച്ചിരിക്കുന്നത്, സിംഗിൾ പാരമ്പര്യമുള്ള ഡാർട്ടിൽ ആംഗുലർ ഡാർട്ട് പ്രവർത്തിക്കുന്നു. ആങ്കുലർ 4 മാർച്ചിൽ 2017 ൽ പുറത്തിറങ്ങി, അതിന്റെ ഫ്രെയിംവർക്കിൻറെ പതിപ്പ് ഉപയോഗിച്ചിരുന്ന റൂട്ടറിൻറെ പതിപ്പ് നമ്പറുമായി ചേർന്നു. 2017 നവംബർ 1 ന് ആംഗുലർ 5 പുറത്തിറങ്ങി. ആംഗുലറിലുള്ള 5 ലെ വ്യാഖ്യാന മെച്ചപ്പെടുത്തലുകൾ പുരോഗമനോന്മുഖമായ വെബ് ആപ്ലിക്കേഷനുകൾ, വികസനങ്ങൾ ഉത്തമീകരിക്കുക, വസ്തു രൂപകൽപ്പനയുമായി ബന്ധപ്പെട്ട മെച്ചപ്പെടുത്തലുകൾ എന്നിവ ഉൾപ്പെടുന്നു. ആംഗുലർ 6 റിലീസ് മാർച്ച്, ഏപ്രിൽ മാസങ്ങളിലും, 
ആംഗുലർ 7 2018 സെപ്തംബർ / ഒക്ടോബർ മാസങ്ങളിലും ആയിരിക്കും. 
മുൻ റിലീസ് ഉപയോഗിച്ച് ഓരോ പതിപ്പും പിന്നോട്ട്-അനുഗുണമായത്(backward-compatible) പ്രതീക്ഷിക്കപ്പെടുന്നു. ആംഗുലർ ഗൂഗിൾ വർഷത്തിൽ രണ്ടുതവണ വീതം നവീകരിക്കുന്നു.

ജൂലായ് 2012 ൽ, ആംഗുലർ നിർമ്മിച്ച വെബ് ആപ്ലിക്കേഷനുകളുടെ ഡീബഗ്ഗിംഗ് അനുഭവം മെച്ചപ്പെടുത്താൻ ഗൂഗിൾ ക്രോം ബതരാംഗ് എന്ന എക്സ്റ്റഷനു രൂപം നൽകി.

ആംഗുലർ ജെഎസ് സംഗ്രഹ ചക്രത്തിൻറെ(digest cycle)മാത‌ൃക സജ്ജമാക്കുന്നു. ഈ ചക്രം ഒരു ലൂപ്പായി കണക്കാക്കാം, എല്ലാcodice_21കളും എല്ലാ 
വേരിയബിളുകളിലും മാറ്റമുണ്ടെങ്കിൽ ആംഗുലർ പരിശോധിക്കുന്നു. അങ്ങനെ, codice_29 ഒരു കണ്ട്രോളറിൽ നിർവചിച്ചിട്ടുണ്ടെങ്കിൽ ഈ വേരിയബിളിനെ നിരീക്ഷിക്കാനായി, ഓരോ ലൂപ്പ് ആവർത്തനത്തിലും MyVar-ലുള്ള മാറ്റങ്ങൾ ആംഗുലർ നിരീക്ഷിക്കും. ഓരോ പരിവൃത്തിയിലും $സ്കോപ്പ് വളരെയധികം വേരിയബിളുകളിൽ ആംഗുലർ ജെ.എസ് പരിശോധിക്കുമ്പോൾ ഈ സമീപനം തീർത്തും സാവധാനത്തിലാകുന്നു. ഹെവറി ഇപ്രകാരം നിർദ്ദേശിക്കുന്നു എതെങ്കിലും താൾ 2000 നിരീക്ഷകരിൽ പരിമതപ്പെടുത്തി സംരക്ഷിക്കുക.


</doc>
<doc id="355989" url="https://ml.wikipedia.org/wiki?curid=355989" title="ജയറാം ഇലത്തവള">
ജയറാം ഇലത്തവള

തമിഴ് നാട്ടിലെ  പശ്ചിമഘട്ട പ്രദേശമായ വാൽപ്പാറയിൽ  നിന്നും കണ്ടെത്തിയ ഒരിനം ഇലത്തവള.


</doc>
<doc id="355990" url="https://ml.wikipedia.org/wiki?curid=355990" title="മറിയ ഡി.ബി.">
മറിയ ഡി.ബി.

സ്വതന്ത്ര സോഫ്റ്റ്‌വെയർ സമൂഹത്താൽ വികസിപ്പിച്ച് പരിപാലിക്കപ്പെട്ടുന്ന ഒരു മൈ എസ്.ക്യു.എൽ. ഫോർക്ക് പ്രൊജക്റ്റാണ് മറിയ ഡി.ബി (English : MariaDB). മൈ എസ്.ക്യു.എൽ. പ്രൊജക്റ്റിന്റെ സ്രോതസ്സ് കോഡിന്റെ ഒരു പകർപ്പ് എടുത്ത് അതിനെ കൂടുതൽ വികസിപ്പിച്ചാണ് ഈ പ്രൊജക്റ്റ് മുമ്പോട്ട് കൊണ്ട് പോകുന്നത്. മൈ.എസ്.ക്യു.എൽ ഒറാക്കിൾ പരിപാലിക്കാൻ തുടങ്ങിയതോടെ ഗ്നൂ ജി.പി.എൽ പ്രകാരം വിതരണം ചെയ്യപ്പെടുന്ന മൈ.എസ്.ക്യു.എല്ലിന്റെ തുടർച്ച ഉറപ്പ് വരുത്തലാണ് മറിയ ഡി.ബി. ചെയ്യുന്നത്.


</doc>
<doc id="355995" url="https://ml.wikipedia.org/wiki?curid=355995" title="മുന്നിലേയ്ക്കുള്ള മഹത്തായ കുതി‌ച്ചുചാട്ടം">
മുന്നിലേയ്ക്കുള്ള മഹത്തായ കുതി‌ച്ചുചാട്ടം

People's Republic of China|പീപ്പിൾസ് റിപ്പബ്ലിക് ഓഫ് ചൈനയിൽ ചൈനീസ് കമ്യൂണിസ്റ്റ് പാർട്ടി നടപ്പിലാക്കിയ ഒരു സാമൂഹിക പദ്ധതിയാണ് മുന്നിലേയ്ക്കുള്ള മഹത്തായ കുതിച്ചുചാട്ടം () എന്നറിയപ്പെടുന്നത്. 1958 മുതൽ 1961 വരെയാണ് ഇത് നടപ്പിലാക്കിയത്. മാവോ സെതുങ്ങിന്റെ നേതൃത്ത്വത്തിലായിരുന്നു ഇത് നടപ്പിലാക്കിയത്. രാജ്യത്തെ ഒരു കാർഷിക സാമ്പത്തിക വ്യവസ്ഥയിൽ നിന്ന് വ്യവസായവത്കരണത്തിലൂടെയും കളക്റ്റീവുകളിലൂടെയും സോഷ്യലിസ്റ്റ് സമൂഹമാക്കി പെട്ടെന്ന് മാറ്റിയെടുക്കുക എന്നതായിരുന്നു ഈ പദ്ധതിയുടെ ഉദ്ദേശം. ചൈനയിലെ വലിയൊരു പട്ടിണിയിലേയ്ക്കാണ് ഈ പദ്ധതി നയിച്ചത്.

കൂട്ടുകൃഷി സമ്പ്രദായം നടപ്പിലാക്കിയും സ്വകാര്യ കൃഷി നിരോധിച്ചും മറ്റുമാണ് ഈ പദ്ധതി മുന്നോട്ട് പോയത്. സ്വകാര്യ കൃഷി ചെയ്തവരെ വേട്ടയാടുകയും അവരെ പ്രതിവിപ്ലവകാരികളായി മുദ്രകുത്തുകയും ചെയ്തു. ഗ്രാമീണരെ സാമൂഹികമായ സമ്മർദ്ദത്തിലൂടെ നിർബന്ധിച്ച് പണിയെടുപ്പിക്കുമായിരുന്നു. പണിയെടുക്കാൻ ബലം പ്രയോഗിക്കുന്ന സാഹചര്യവും നിലനിന്നിരുന്നു. ആദ്യകാലത്ത് ഗ്രാമീണ വ്യവസായവൽക്കരണം വികസിച്ചുവെങ്കിലും പിന്നീട് തകർന്നുപോയി.

ഈ പദ്ധതിയുടെ ഭാഗമായി കോടിക്കണക്കിനാൾക്കാർ പട്ടിണി മൂലം മരിച്ചു എന്നത് പൊതുവിൽ അംഗീകരിക്കപ്പെട്ട വസ്തുതയാണ്. 1.8 കോടി മുതൽ 3.25 കോടി വരെയും 4.6 കോടിവരെയുമുള്ള വ്യത്യസ്തമായ കണക്കുകളാണ് ഇതുസംബന്ധിച്ചുള്ളത്. മനുഷ്യരുടെ ചരിത്രത്തിൽ തന്നെ ഏറ്റവും വലിയ കൂട്ട മരണത്തിലേയ്ക്കാണ് ഇത് വഴിവച്ചതെന്ന് നിരീക്ഷിക്കപ്പെട്ടിട്ടുണ്ട്. ഇക്കാലത്ത് ചൈനയുടെ സാമ്പത്തികരംഗം ചുരുങ്ങുകയാണുണ്ടായത്. വലിയ മുതൽ മുടക്കിൽ നിന്നും വളരെച്ചെറിയ വരവേ ഉണ്ടായിരുന്നുള്ളൂ

പിന്നീട് ഈ പദ്ധതിയുടെ ദോഷവശങ്ങളെക്കുറിച്ച് (1960 മാർച്ചും 1962 മേയ് മാസവും) ചൈനീസ് കമ്യൂണിസ്റ്റ് പാർട്ടി ചർച്ചകൾ നടത്തുകയുണ്ടായി. സമ്മേളനങ്ങളിൽ മാവോയെ കുറ്റപ്പെടുത്തപ്പെട്ടു. മിതവാദികളായ ലിയു ഷവോക്വി, ഡെങ് സിയാവോപിങ് എന്നിവർ നേതൃത്വനിരയിലേയ്ക്കുയർന്നു. മാവോയെ പാർട്ടിക്കുള്ളിൽ ഒറ്റപ്പെടുത്തപ്പെട്ടു. 1966-ൽ മാവോ സാംസ്കാരിക വിപ്ലവം എന്ന പദ്ധതി പ്രഖ്യാപിക്കുന്നതിലേയ്ക്കാണ് ഇത് നയിച്ചത്.

മാവോയെ അനുകൂലിക്കുന്നവർ മരണസംഖ്യ ചോദ്യം ചെയ്യുന്നുണ്ട്. പട്ടിണിമരണങ്ങൾ ഈ പദ്ധതി മൂലമല്ല ഉണ്ടായതെന്നും ഇത് വ്യവസായ വൽക്കരണത്തിലേയ്ക്ക് നയിച്ചുവെന്നും അവർ അവകാശപ്പെടുന്നു.

പദ്ധതിയുടെ ആദ്യ നാളുകളിൽ ചൈനയുടെ സാമ്പത്തികരംഗത്ത് വളർച്ചയാണുണ്ടായത്. ഇരുമ്പിന്റെ ഉത്പാദനം 1958-ൽ 45 ശതമാനം വർദ്ധിച്ചു. 1961-ൽ ഇടിഞ്ഞ ഉത്പാദനം 1964-ലാണ് വീണ്ടും 58-ലെ സ്ഥിതിയിലെത്തിയറ്റ്. 30 മുതൽ 40% വരെ വീടുകൾ തകർക്കപ്പെട്ടു. ഗ്രാമവാസികളെ മാറ്റിത്താമസിക്കാനും വളമുണ്ടാക്കാനും റോഡുകൾ ബലപ്പെടുത്താനും ഭക്ഷണശാലകൾ പണിയാനും മറ്റും വീടുകൾ പൊളിക്കുകയായിരുന്നു ചെയ്തത്. ചിലപ്പോൾ വീട്ടുടമസ്ഥരെ ശിക്ഷിക്കാനായിരുന്നു വീടുകൾ പൊളിക്കപ്പെട്ടത്.

1960-കളിൽ കൂട്ടുകൃഷി ക്രമേണ ഉപേക്ഷിക്കപ്പെട്ടു. ആദ്യകാലത്ത് കർഷകരെ സഹായിക്കുവാൻ ഗവണ്മെന്റിന് സാധിച്ചില്ല. പക്ഷേ 1960-കളിൽ കുറഞ്ഞ തോതിലും പിന്നീട് ഡെങ് സിയാവൊ പിങിന്റെ ഭരണകാലത്ത് 1978-ന് ശേഷവും കർഷകരുടെ സാമ്പത്തികസ്ഥിതി വളരെ മെച്ചപ്പെട്ടു. തങ്ങളുടെ ഭാവിക്ക് ഭീഷണിയുണ്ടായിട്ടുപോലും ചില കമ്യൂണിസ്റ്റ് പാർട്ടി അംഗങ്ങൾ പാർട്ടി നേതൃത്ത്വത്തിനെയാണ് പദ്ധതിയുടെ പരാജയത്തിന് കുറ്റം പറഞ്ഞത്. സാമ്പത്തികരംഗം വികസിപ്പിക്കുന്നതിന് സാങ്കേതികജ്ഞാനം വികസിപ്പിക്കുകയും ബൂർഷ്വാകളുടെ രീതികൾ സ്വീകരിക്കുകയും ചെയ്യണമെന്ന് പലരും വാദിച്ചു. ലിയും ഷവോക്വി 1962-ലെ സമ്മേളനത്തിൽ സാമ്പത്തികത്തകർച്ചയുടെ 30% കാരണം പ്രകൃതിയും, 70% മനുഷ്യന്റെ പിഴവുകളുമാണെന്നായിരുന്നു.

പലതരത്തിൽ ജനങ്ങൾ മുന്നിലേയ്ക്കുള്ള മഹത്തായ കുതിച്ചുചാട്ടത്തെ എതിർത്തു. പല പ്രവിശ്യകളിലും സായുധകലാപമുണ്ടായി. ഈ കലാപങ്ങളൊന്നും കേന്ദ്രഗവണ്മെന്റിന് വലിയ ഭീഷണിയുയർത്തിയില്ല. ഹെനാൻ, ഷാങ്‌ഡോങ്, ക്വിങ്‌ഹായ്, ഗാൻസു, സിച്ചുവാൻ, ഫുജിയാൻ, യുന്നാൻ, ടിബറ്റ് എന്നിവിടങ്ങളിൽ കലാപമുണ്ടായി. പാർട്ടി അംഗങ്ങൾക്കെതിരേ പലയിടത്തും ആക്രമണങ്ങളുമുണ്ടായി. ധാന്യപ്പുരകൾ പലയിടത്തും ആക്രമിക്കപ്പെട്ടു. ട്രെയിൻ കൊള്ളകളും അടുത്തുള്ള ഗ്രാമങ്ങൾ ആക്രമിച്ച് കൊള്ളയടിക്കലും മറ്റും സാധാരണമായിരുന്നു.





</doc>
<doc id="356000" url="https://ml.wikipedia.org/wiki?curid=356000" title="ജെർബോ">
ജെർബോ

ജെർബോ (അറബിക്: جربوع‎‎ "jarbūʻ" ) മരുഭൂമിയിൽ കണപ്പെടുന്ന ചാടി സഞ്ചരിക്കുന്ന എലിവർഗ്ഗത്തിൽപ്പെട്ട ജീവികളാണ്. ഏഷ്യയുടെ കിഴക്കൻ പ്രദേശങ്ങൾ, ആഫ്രിക്കയുടെ വടക്കൻ ഭാഗങ്ങളിലും കാണപ്പെടുന്നു. ഇവ പൂർണ്ണമായും മരുഭൂമിയിൽ കഴിയുന്ന ജീവികളാണ്.
ഇത്തരം മരുഭൂ എലികൾ ഏഷ്യയിൽ വടക്കൻ ചൈനയിലും മഞ്ചൂറിയയിലും വടക്കേ ആഫിക്കയിലെ മരുഭൂമികളിലുടനീളവും കണ്ടുവരുന്നു. ഇവ ചൂടുള്ള മരുഭൂമികളിലാണ് കൂടുതലായും താവളമുറപ്പിച്ചിരിക്കുന്നത്.

ജെർബോവകൾക്ക് മണിക്കൂറിൽ 24 കിലോമീറ്റർ ഓടുവാൻ സാധിക്കുന്നു. മദ്ധ്യേഷയിൽ ഇവ ചെറുതരം മൂങ്ങകൾ ഭക്ഷണമാക്കുന്നു. ,സാധാരണഗതിയിൽ ഒരു ജെർബോവ ആറു വർഷങ്ങൾ വരെ ജീവിച്ചിരിക്കാറുണ്ട്.

ജെർബോവകൾക്ക് രണ്ടുമുതൽ ആറുവരെ ഇഞ്ചു നീളമേയുണ്ടാകാറുള്ളു. ഇവയുടെ ഭാരം വെറും ഏതാനും ഔൺസുകളേയുള്ളു. ജെർബോവ കങ്കാരുക്കളെ അനുസ്മരിപ്പിക്കും. കങ്കാരുവിനെപ്പോലെ ഇവയ്ക്കും നീളം കൂടിയ പിൻകാലുകളുണ്ട്. മുൻകാലുകൾ നന്നേ ചെറുതാണ്, വാലിനു നീളം കൂടുതലുമാണ്. ജെർബോവകൾ ചാടുന്ന സമയം ബാലൻസ് ചെയ്യാൻ വാലുപയോഗിക്കുന്നു. ജെർബോവയുടെ നിറം മരുഭൂമിയില മണലിൻറേതിനു സമാനമാണ്. ഇവ ജീവിക്കുന്ന പരിതഃസ്ഥിതിയ്ക്ക് അനുയോജ്യമായ നിറം ശത്രുക്കളിൽ നിന്നു രക്ഷനേടാൻ ഇവയെ സഹായിക്കുന്നു. ജെർബോവകളിലെ ചിലയിനങ്ങൾക്ക് മുയലുകളെപ്പോലെ നീളമുള്ള ചെവിയാണുണ്ടാവുക. ലോകത്തൊട്ടാകെ 33 വർഗ്ഗങ്ങളിലുള്ള ജെർബോവകളുണ്ട്. അതിൽ ആറു തരം ജെർബോവകൾ ഇത്തിരിക്കുഞ്ഞന്മാരാണ്. 

ജെർബോവകൾ രാത്രിഞ്ജരന്മാരാണ്. പകൽ സമയത്ത് മരുഭൂമി ചൂടായിരിക്കുന്ന സമയം അവ മാളങ്ങളിൽ വിശ്രമിക്കുന്നു. സന്ധ്യമയങ്ങുന്നതോടെ അവ ഇരതേടി മാളത്തിനു പുറത്തിറങ്ങുന്നു.

ജെർബോവകൾ സാധാരണയായി നാലു തരത്തിലുള്ള മാളങ്ങൾ നിർമ്മിക്കാറുണ്ട്. ഒന്ന് താൽക്കാലികമായത്, ഇത് പകൽ വെളിച്ചത്തിൽ ഇരതേടുമ്പോൾ ഒഴിച്ചിരിക്കാനുള്ളതാണ്.,രാത്രികാലത്ത് ഇരതേടാനും വേനൽക്കാലത്തേയ്ക്കും ശൈത്യകാലത്തേയ്ക്കുമായി മറ്റു മൂന്നു തരം മാളങ്ങളും നിർമ്മിക്കാറുണ്ട്. ഇവ ശൈത്യകാലത്ത് നിഷ്‍ക്രിയമായിരിക്കുന്നു. 

ഇവ ഒറ്റയ്ക്കു കഴയാൻ ഇഷ്ടപ്പെടുന്നു ജീവികളാണ്. ഒരോ മുതിർന്ന ജെർബോവകളും അവർക്കുള്ള മാളങ്ങൾ പ്രത്യേകം നിർമ്മിച്ചു സ്വതന്ത്രമായി ജീവിക്കുന്നു. ഇരതേടുന്നതും ഒറ്റയ്ക്കു തന്നെയാണ്. 

എല്ലാ ഇനത്തിൽപ്പെട്ട ജെർബോവവകളും പൊടിയിൽ ഉരുണ്ടു മറിയാറുണ്ട്. ഇവയ്ക്ക് അപാരമായ കേൾവി ശക്തിയാണ്. മറ്റ് ജെർബോവകളുമായി ആശയവിനിമയം നടത്തുവാൻ ഇവ ചില ശബ്ദങ്ങളും പുറപ്പെടുവിക്കുന്നു.

മിക്കവാരും എല്ലായിനം ജെർബോവകളും ചെടികൾ ഭക്ഷിക്കുന്നു. ചിലയിനങ്ങൾ വണ്ടുകളെയും കീടങ്ങളെയും ഭക്ഷിക്കുന്നു. ഇവയ്ക്കു കട്ടിയുള്ള കായ്കൾ ഭക്ഷിക്കുവാൻ സാധിക്കുകയില്ല. ഇവ ഭാവിയിലേയ്ക്കുള്ള ഭക്ഷണം സൂക്ഷിച്ചു വയ്ക്കാറുമില്ല.

പെൺ ജെർബോവ വേനൽക്കാലത്താണ് കുഞ്ഞുങ്ങൾക്കു ജന്മം നൽകുന്നത്. ഒരു തവണ രണ്ടുമുതൽ ആറു കുഞ്ഞുങ്ങൾ വരെയുണ്ടാകും. ഗർഭകാലം 25 മുതൽ 35 ദിവസങ്ങൾ വരെയാണ്. പുതുതായി ജനിച്ച ജെർബോവയുടെ വളർച്ച വളരെ മന്ദഗതിയിലായിരിക്കും എട്ട് ആഴ്ച്ചകൾ കഴിയാതെ അവയുടെ നീളമുള്ള പിൻകാലുകൾ രൂപപ്പെടുകയില്ല. പതിനൊന്നു മാസം പ്രായമാകാതെ അവയ്ക്കു ചാടി സഞ്ചരിക്കുവാനും സാധിക്കുകയില്ല. 14 ആഴ്ചകൾ പിന്നിടുമ്പോൾ ഇവ പ്രായപൂർത്തിയാകുന്നു. കുഞ്ഞുങ്ങൾ സ്വയം ഇരതേടാൻ കഴിവുണ്ടാകുന്നതു വരെ അമ്മയോടൊപ്പം കഴിയുന്നു.

ജെർബോവയ്ക്ക് ശത്രുക്കൾ അനവധിയാണ്. മുഖ്യമായും രാത്രി ഇരതേടുന്ന ജന്തുക്കളാണ് ഇവയ്ക്കു ഭീക്ഷണിയാകാറുള്ളത്. മൂങ്ങകൾ, പാമ്പുകൾ, കുറുക്കന്മാർ, ചെന്നായ്ക്കൾ, മണൽപ്പൂച്ചകൾ എന്നിവയെല്ലാം തരം കിട്ടിയാൽ ഇവയെ ഭക്ഷിക്കുന്നു. ആവാസ വ്യവസ്ഥ ചുരുങ്ങിവരുന്നതും ഇവയുടെ നിലനിൽപ്പിനു ഭീക്ഷണിയാണ്.

ഏതാനും ജെർബോവ വർഗ്ഗങ്ങൾ, ഉദഹരണത്തിന് , പിഗ്മി ജെർബോവ "(Cardiocranius paradoxus), കട്ടികൂടിയ വാലുള്ള" പിഗ്മി ജെർബോവ "(Salpingotus crassicauda) എന്നിവ" വംശനാശ ഭീക്ഷണിയിലുള്ളവയാണ്. മറ്റു വർഗ്ഗങ്ങളിലുള്ള ജെർബോവകൾ ഉദാഹരണത്തിന് ഗോബി മരുഭൂമിയിൽ കാണപ്പെടുന്ന നീളൻ ചെവിയൻ ജെർബോവ "(Euchoreutes naso), വടക്കൻ ആഫ്രിക്കയിൽ കാണപ്പെടുന്ന" ലെസ്സർ ഈജിപ്ഷ്യൻ ജെർബോവ "(Jaculus jaculus)," അറേബ്യൻ ഉപദ്വീപിൽ കാണപ്പെടുന്ന ജെർബോവ എന്നിവ ഇൻറർ നാഷണൽ യൂണിയൻ ഫോർ ദ കൺസർവേഷൻ ഓഫ് നേച്ചർ ആൻറ് നാച്ചുറൽ റിസോർസസിൻറെ ചുവന്ന ലിസ്റ്റിൽ പെടുത്തിയിരിക്കുന്നവയാണ്. 


</doc>
<doc id="356002" url="https://ml.wikipedia.org/wiki?curid=356002" title="ഒരു രാജ്യവും രണ്ട് സംവിധാനങ്ങളും">
ഒരു രാജ്യവും രണ്ട് സംവിധാനങ്ങളും

ചൈനയുടെ പരമോന്നത നേതാവ് ഡെങ് സിയാവോപിങ് കൊണ്ടുവന്ന ഒരു ഭരണഘടനാ തത്ത്വമാണ് "ഒരു രാജ്യവും രണ്ട് സംവിധാനങ്ങളും" എന്നത്. 1980-കളിൽ ചൈനയുടെ പുനരേകീകരണത്തിനായാണ് ഈ സംവിധാനം കൊണ്ടുവന്നത്. ഒരു ചൈനയേ ഉണ്ടാവുകയുള്ളൂ എന്നും ഹോങ്ക് കോങ്, മകാവു എന്നിവ പോലെയുള്ള സ്ഥലങ്ങൾക്ക് അവയുടെ മുതലാളിത്ത സാമ്പത്തിക വ്യവസ്ഥയും രാഷ്ട്രീയ സംവിധാനവും തുടരാമെന്നുമാണ് ഈ തത്ത്വത്തിന്റെ അടിസ്ഥാനം. ചൈനയുടെ മറ്റ് പ്രദേശങ്ങൾ സോഷ്യലിസ്റ്റ് സംവിധാനത്തിൻ കീഴിൽ തുടരുകയും ചെയ്യും. ഈ തത്ത്വമനുസരിച്ച് മൂന്ന് പ്രദേശങ്ങളും അവരവരുടെ രാഷ്ട്രീയവും നിയമപരവും സാമ്പത്തികവുമായ സംവിധാനങ്ങൾ തുടരും. വിദേശരാജ്യങ്ങളുമായുള്ള ബന്ധങ്ങളും ഇതിലുൾപ്പെടുന്നു. തായ്‌വാന് തങ്ങളുടെ സൈനിക വിഭാഗങ്ങൾ പോലും ഈ തത്ത്വമനുസരിച്ച് തുടരാവുന്നതാണ്.

ബ്രിട്ടന്റെ ഒരു കോളനിയായിരുന്നു ഹോങ്ക് കോങ്. ഗവർണറായിരുന്നു 156 വർഷത്തേയ്ക്ക് (ജപ്പാന്റെ അധിനിവേശമൊഴികെയുള്ള വർഷങ്ങളിൽ ഹോങ്ക് കോങ് ഭരി‌ച്ചിരുന്നത്). 1997 വരെ ഈ സ്ഥിതി തുടർന്നു. ആ വർഷമാണ് ഈ പ്രദേശം ചൈനയ്ക്ക് തിരികെ നൽകപ്പെട്ടത്. തിരികെ ലഭിക്കുന്നതിന് മുൻപ് ചൈനയും ബ്രിട്ടനും തമ്മിലുള്ള കരാറും ഹോങ് കോങ്ങിന്റെ ഭരണഘടനയൂം മറ്റും ചൈന അംഗീകരിച്ചു. ഹോങ്ക് കോങിലെ അടിസ്ഥനനിയമം സ്വന്തം കറൻസിയും കാപ്പിറ്റലിസ്റ്റ് സാമ്പത്തിക വ്യവസ്ഥയും ഇവിടെ തുടരാനുള്ള വ്യവസ്ഥകളാണ് കരാറിലുണ്ടായിരുന്നത്. നിയമ വ്യവസ്ഥയും, ജനപ്രതിനിധി സഭയും ജനങ്ങളുടെ അവകാശങ്ങളും സ്വാതന്ത്ര്യവും അൻപത് വർഷത്തേയ്ക്ക് സംരക്ഷിച്ചുകൊണ്ടാണ് ഹോങ്ക് കോങ് ചൈനയുടെ ഒരു പ്രത്യേക ഭരണപ്രദേശമായത്. ഈ കരാർ 2047-ൽ ഇല്ലാതെയാകും. അന്താരാഷ്ട്ര രംഗത്ത് ഹോങ്ക് കോങിന് സ്വന്തമായി പ്രവർത്തിക്കുവാൻ ഈ സംവിധാനത്തിലൂടെ സാധിക്കുന്നുണ്ട്. ലോക വ്യാപാരസംഘടന, ഒളിമ്പിക്സ് എന്നിവിടങ്ങളിൽ ചൈനയുടെ ഭാഗമായല്ല ഹോങ്ക് കോങ് പങ്കെടുക്കുന്നത്. റെൻമിൻബി ഹോങ്ക് കോങിൽ നിയമപരമായ കറൻസി‌യല്ല. ഹോങ്ക് കോങ് ഡോളർ ചൈനയിലെ കടകളിൽ സ്വീകരിക്കില്ല. ഹോങ്ക് കോങും ചൈനയും തമ്മിലുള്ള അതിർത്തി കടക്കു‌മ്പോൾ ഒരു പെർമിറ്റ് വിസ ആവശ്യമാണ്. ഹോങ്ക് കോങ് നിവാസികൾക്ക് ഹോങ്ക് കോങ് സ്പെഷ്യൽ അഡ്മിനിസ്ട്രേറ്റീവ് റീജിയൺ പാസ്പോർട്ടുകളാണ് ലഭിക്കുന്നത്. ചൈനീസ് പാസ്പോർട്ടുകളല്ല. ഔദ്യോഗിക ഭാഷകളും ചരിത്രവുമാണ് ഹോങ്ക് കോങിന് വ്യതിരിക്തമായ ഒരു വ്യക്തിത്ത്വം നൽകുന്നത്. കാന്റൊണീസും ഇംഗ്ലീഷുമാണ് ഹോങ്ക് കോങിലെ പ്രധാന ഭാഷകൾ. ചൈനയിലെ പ്രധാന ഭാഷ മാൻഡാരിൻ ചൈനീസാണ്. ഇതുതന്നെയാണ് ഔദ്യോഗിക ഭാഷയും. ചൈനയുടെ ഭരണകൂടമാണ് ഹോങ്ക് കോങ്ങിന്റെ അന്താരാഷ്ട്ര ബന്ധങ്ങൾ നിയന്ത്രിക്കുന്നത്. അടിസ്ഥാന നിയമത്തിന്റെ വ്യാഖ്യാനം നൽകുന്നത്. ഹോങ്ക് കോങിന് അടിസ്ഥാന നിയമപ്രകാരമുള്ള സ്വയം നിർണ്ണയാവകാശം ലഭിച്ചിട്ടില്ല എന്ന വാദമുയരുന്നുണ്ട്.

ഡെങ് സിയാവോപിങ് ഈ സംവിധാനം ഹോങ്ക് കോങിൽ ബാധകമാക്കം എന്ന് ബ്രിട്ടീഷ് പ്രധാനമന്ത്രി മാർഗരറ്റ് താച്ചറിനോട് അഭിപ്രായപ്പെട്ടു. 1997-ൽ ഹോങ്ക് കോങ്ങിന്റെ ലീസ് അവസാനിക്കാൻ പോകുന്ന സ്ഥിതിയിലായിരുന്നു ഈ പദ്ധതി മുന്നോട്ട് വയ്ക്കപ്പെട്ടത്. പോർച്ചുഗലുമായി മകാവുവിനെ സംബന്ധിച്ചും ഈ പദ്ധതിയുടെ അടിസ്ഥാനത്തിലാണ് ചർച്ച നടന്നത്. 

ഐക്യത്തിനുശേഷം ചൈനയിൽ സോഷ്യലിസമാണ് നിലനിൽക്കുന്നതെങ്കിലും ഹോങ്ക് കോങിനും മകാവുവിനും അൻപത് വർഷത്തേയ്ക്ക് അവിടെ നിലനിൽക്കുന്ന സംവിധാനം തുടരാമെന്നതായിരുന്നു കരാർ. അൻപത് വർഷം തീരുന്നത് ഹോങ്ക് കോങിൽ 2047-ലും മകാവുവിൽ 2049 ലുമാണ്. അന്ന് എന്ത് സംഭവിക്കുമെന്ന് ഒരിക്കലും പരസ്യപ്രസ്താവനകളുണ്ടായിട്ടില്ല. 
ചൈനയുടെ ഭരണഘടനയിലെ ആർട്ടിക്കിൾ 31-ൽ ആവശ്യമെങ്കിൽ പ്രത്യേക അഡ്മിനിസ്ട്രേറ്റീവ് പ്രദേശങ്ങൾ രൂപവത്കരിക്കാനുള്ള ചട്ടമുണ്ട്. 

ഹോങ്ക് കോങ്, മകാവു എന്നീ പ്രദേശങ്ങളിലെ പരമാധികാരം ചൈനയ്ക്ക് കൈമാറപ്പെട്ടത് സ്പെഷ്യൽ അഡ്മിനിസ്ട്രേറ്റീവ് റീജിയൺ എന്ന നിലയിലാണ്. 1997 ജൂലൈ 1-നും 1999 ഡിസംബർ 20-നുമാണ് പരമാധികാരം കൈമാറപ്പെട്ടത്.



</doc>
<doc id="356004" url="https://ml.wikipedia.org/wiki?curid=356004" title="അറേബ്യൻ ചുവന്ന കുറുക്കൻ">
അറേബ്യൻ ചുവന്ന കുറുക്കൻ

അറേബ്യൻ ചുവന്ന കുറുക്കൻ ("Vulpes vulpes arabica") ഒമാനിലെ ധോഫാർ, അ‍ൽ ഹജർ മലകളിൽ കണ്ടുവരുന്ന തദ്ദേശീയ ചുവന്ന കുറുക്കന്മാരുടെ ഉപവിഭാഗമാണ്. ഇവയെ യു.എ.ഇ., സിറിയ, ജോർദാൻ, പാലസ്തീൻ, സൌദി അറേബ്യ, യമൻ എന്നീ രാജ്യങ്ങളിലാണ് പ്രധാനമായി കണ്ടുവരാറുള്ളത്. സമീപകാല പഠനങ്ങൾ വ്യക്തമാക്കുന്നത് ചുവന്ന കുറുക്കന്മാരുടെ പശ്ചിമേഷ്യൻ പ്രദേശങ്ങളിലെ വർഗ്ഗമാണ് ആദ്യമുണ്ടായിരുന്നതെന്നാണ്. 

ആകാരത്തിൽ മറ്റു സാധാരണ ചുവന്ന കുറുക്കന്മാരെപ്പോലെ തന്നെയാണ് അറേബ്യൻ ചുവന്ന കുറുക്കനും. എന്നാൽ മാതൃവർഗ്ഗത്തെ അപേക്ഷിച്ച്, ഇവയ്ക്ക് മരുഭൂമിയിൽ ജീവിക്കുന്നതിനു സഹായകരമായ പ്രത്യേക ശരീരഘടനയാണുള്ളത്. അറേബ്യൻ ചുവന്ന കുറുക്കന്മാരുടെ ചെവികൾ സാധാരണ ചുവന്ന കുറുക്കന്മാരുടേതിനേക്കാൾ കുറച്ചു വലുതാണ്. അതുപോലെ തന്നെ ശരീരം ചെറുതുമാണ്. കഴുത്ത് കറുത്ത നിറവും വയറിനടിവശം മങ്ങിയ വെള്ളനിറവുമാണ്. മുൻകാലുകളും ചെവികളും കടുത്ത ചുവപ്പുനിറമാണ്. 

മണലിലെ ചൂടിനെ പ്രതിരോധിക്കുവാൻ അറേബ്യൻ ചുവന്ന കുറുക്കന്മാരുടെ കാൽപ്പാദം രോമത്താൽ ആവരണം ചെയ്യപ്പെട്ടിരിക്കുന്നു. പൊതുവേ തവിട്ടുകലർന്ന മങ്ങിയ ചുവപ്പു നിറമാണിവയ്ക്ക്. ഏകദേശം 2.7–4.5 കിലോഗ്രാം (6–10 lbs) വരെ ഭാരമുണ്ടാകാറുണ്ട്. ഈ കുറുക്കന്മാർ ഏകാന്തവാസികളാണ്. മലനിരകളിലും തീരപ്രദേശങ്ങളിലും മരുഭൂമിയിലും പട്ടണങ്ങളിലും വരെ ഇവയുടെ വിവിധ വർഗ്ഗങ്ങളെ കാണാവുന്നതാണ്. ഇവയുടെ ആഹാരം മരുഭൂമിയിൽ കാണപ്പെടുന്ന എലികൾ, പക്ഷികൾ, മറ്റു ചെറു ജീവികൾ എന്നിവയാണ്. എന്നിരുന്നാലും ഭക്ഷണലഭ്യതയനുസരിച്ചും ജീവിക്കുന്ന പ്രദേശത്തിനനുസരിച്ചും ഏതുതരം ഭക്ഷണവും അകത്താക്കുന്ന പ്രകൃതമാണ് ഇവയ്ക്കുള്ളത്. ഇവ രാത്രിഞ്ജരന്മാരാണ്. പകൽ സമയം ഇവയെ പുറത്തു കാണാൻ സാധിക്കുകയില്ല. 

അറേബ്യൻ ചുവന്ന കുറുക്കന്മാരുടെ ഏറ്റവുമടുത്ത ബന്ധുക്കളായ Rüppell’s കുറുക്കനെ ("Vulpes ruepelli") പശ്ചിമേഷ്യൻ പ്രദേശങ്ങളിലും വടക്കൻ ആഫ്രിക്കയിലും അപൂർവ്വമായി കണ്ടെത്തിയിട്ടുണ്ട്. പശ്ചിമേഷ്യൻ പ്രദേശങ്ങളിൽ കണ്ടുവരുന്ന അറേബ്യൻ ചുവന്ന കുറുക്കന്മാർ യൂറോപ്പിൽ (യു.കെ. പോലുള്ള രാജ്യങ്ങൾ) കാണപ്പെടുന്നവയേക്കാൾ ചെറിയ ഇനമാണ്. യു.കെ.യിൽ കാണപ്പെടുന്നതിന്റെ ഏതാണ്ട് പകുതി വലിപ്പമാണ് പശ്ചിമേഷ്യയിൽ കാണപ്പെടുന്നവയ്ക്ക്.  

പെൺകുറുക്കൻ ഒരു സമയം അഞ്ചു കുഞ്ഞുങ്ങൾക്കു വരെ ജന്മം നൽകുന്നു. കുറുക്കന്റെ കുഞ്ഞുങ്ങൾ ജനിച്ചു 10 ദിവസങ്ങൾ കഴിഞ്ഞാൽ കണ്ണുതുറക്കുന്നു. രണ്ടുമാസം വരെ ഈ കുഞ്ഞുങ്ങൾ അമ്മക്കുറുക്കൻറെ പാൽ കുടിച്ചു വളരുന്നു. ക്രമേണ കുഞ്ഞുങ്ങൾ അമ്മയെ പിന്തുടർന്നു വേട്ടയ്ക്കു പോകുകയും പിന്നീട് സ്വതന്ത്രമായി ജീവിക്കുകയും ചെയ്യുന്നു.

ഈ കുറുക്കന്മാർ ഇര പിടിയക്കുന്നതിൽ അതിസമർത്ഥരാണ്. മൺതിട്ടകളിൽ കൂടുകൂട്ടുന്ന പക്ഷികൾ, ആടുകൾ, എലികൾ, മുയലുകൾ എന്നിയൊക്കെ ഇവയുടെ ഭക്ഷണായിത്തീരാറുണ്ട്. മരുഭൂമിയ്ക്കു സമീപം താമസിക്കുന്നവർ വളർത്തു മൃഗങ്ങൾ, പക്ഷികൾ തുടങ്ങിയവയ്ക്കു ഭീക്ഷണിയായതിനാൽ ഇവയെ കെണിവച്ചും വെടിവച്ചും കൊലപ്പെടുത്തുന്നു. മരുഭൂമിയ്ക്കു സമീപമുള്ള റോഡുകളിൽ ഇവ വണ്ടിയിടിച്ചു ചാവുക സാധാരണായാണ്. 

1989 ജനുവരിയ്ക്കും 1992 ഏപിലിനുമിടയ്ക്ക് ഒക്സ്ഫോർഡ് വൈൽഡ് ലൈഫ് കൺസർവേഷൻ റിസർച്ച് യൂണിറ്റിലെ ഒരു കൂട്ടം ജീവശാസ്ത്രജ്ഞന്മാർ ഡേവിഡ് മക്ഡോണാൾഡിന്റെ നേതൃത്വത്തിൽ വിസ്തൃതമായ മണൽ മരുഭൂമി സ്ഥിതി ചെയ്യുന്ന സൌദി അറേബ്യയിലെ തുമാമാ ബയോളജിക്കൽ റിസർവ്വിലെ ചുവന്ന കുറുക്കന്മാരെക്കുറിച്ച് വിശദമായി പഠനം നടത്തുകയുണ്ടായി. 3 വർഷം കൊണ്ട് 41 അറേബ്യൻ ചുവന്ന കുറുക്കന്മാർക്ക് (21 ആൺകുറുക്കന്മാരും 20 പെൺകുറുക്കന്മാരും) റേഡിയോ കോളർ ഘടിപ്പിച്ച് അവയുടെ ചലനം നിരീക്ഷിച്ച് പഠനം നടത്തിയിരുന്നു. ഏകദേശം 7 സ്ക്വയർ കിലോമീറ്റർ അഥവാ 2.5 സ്ക്വയർ മൈൽ പ്രദേശത്തെ കുറുക്കന്മാരാണ് പഠനവിധേയമായത്. ഈ പഠനത്തിൽ വ്യക്തമായി ഒന്ന് അവ ജീവിക്കുന്ന ജീവമണ്ഡലത്തിന്റെ അപര്യാപ്തതയാണ്. 


</doc>
<doc id="356011" url="https://ml.wikipedia.org/wiki?curid=356011" title="കാ ബോഡിസ്‌കേപ്പ്">
കാ ബോഡിസ്‌കേപ്പ്

2016 ലെ കേരള രാജ്യാന്തര മേളയിൽ തെരഞ്ഞെടുക്കപ്പെട്ട ചലച്ചിത്രമാണ് കാ ബോഡിസ്‌കേപ്പ്. ഗേ-ലെസ്‌ബിയൻ സമൂഹം അഭിമുഖീകരിക്കുന്ന പീഡനങ്ങളും മനുഷ്യാവകാശ ലംഘനങ്ങളുമാണ് "കാ' ചിത്രീകരിക്കുന്നത്. ചുംബന സമരത്തിന്റെ ഒരു തുടർച്ച എന്ന നിലയിലാണ് ചിത്രം ആദ്യം രൂപകല്പന ചെയ്തിരുന്നത്. ഉളളടക്കം അശ്ലീലം നിറഞ്ഞതാണെന്ന് ചൂണ്ടിക്കാട്ടി, സെൻട്രൽ ബോർഡ് ഓഫ് ഫിലിം സർട്ടിഫിക്കേഷൻ റിവൈസിംഗ് കമ്മിറ്റി ഈ ചിത്രത്തിന് പ്രദർശാനുമതി നിഷേധിച്ചിരുന്നു. വളർന്നു വരുന്ന ഹൈന്ദവ മൗലികവാദവും മറ്റു മതവിഭാഗങ്ങളിലെ പിന്തിരിപ്പൻ നയങ്ങളും ചിത്രം വിമർശിക്കുന്നുണ്ട്. 
ഈജിപ്ഷ്യൻ 'കാ' എന്നത് ശരീരത്തിന്റെ ആത്മീയമായ ഇരട്ട പ്രതീകമാണ്. കേരളത്തിലെ നവസമരങ്ങളുടെ പശ്ചാത്തലത്തിലാണ് ഈ ചിത്രം ഒരുക്കിയിരിക്കുന്നത്. ഈ ചിത്രത്തിലെ പ്രധാന കഥാപാത്രങ്ങൾ കോഴിക്കോട് ജീവിക്കുന്ന മൂന്നു യുവ സുഹൃത്തുക്കളാണ്. കബഡി കളിക്കാരനായ വിഷ്ണുവും സുഹൃത്ത് സ്വവർഗ്ഗാനുരാഗിയായ ചിത്രകാരൻ ഹാരിസ്, അവരുടെ സുഹൃത്തായ മുസ്‌ലീം വനിത സിയ. ചിത്രങ്ങളെ കൂട്ടിയിണക്കി ഹാരിസ് നടത്തുന്ന ചിത്രപ്രദർശനത്തിന്റെ പേരാണ് ‘ക ബോഡിസ്‌കേപ്പ്’.  ഗേ-ലെസ്‌ബിയൻ സമൂഹം അഭിമുഖീകരിക്കുന്ന പീഡനങ്ങളും മനുഷ്യാവകാശ ലംഘനങ്ങളുമാണ് "കാ' യുടെ ഉള്ളടക്കം. 
കണ്ണൻ രാജേഷ്, ജേസൻ ചാക്കോ, നസീറ എന്നിവരാണു പ്രധാന കഥാപാത്രങ്ങൾ അവതരിപ്പിക്കുന്നത്. ഭിന്ന ലിംഗത്തിൽ പെട്ട ശീതൾ, നളിനി ജമീല, എന്നിവരും ചിത്രത്തിലുണ്ട്. ഗേ പ്രസ്ഥാനത്തിൽ പ്രവർത്തിക്കുന്ന ജിജോ കുര്യാക്കോസ്, തസ്‌നി ബാനു, കിഷോർ കുമാർ, ദീപ വാസുദേവൻ, ജോളി ചിറയത്ത്, ദീദി ദാമോദരൻ, ബിന്ദു കല്യാണി, എന്നിവർ ക്യാമറക്കു പിന്നിൽ പ്രവർത്തിച്ചു.




</doc>
<doc id="356017" url="https://ml.wikipedia.org/wiki?curid=356017" title="ജെന്നിഫർ ഹഡ്സൺ">
ജെന്നിഫർ ഹഡ്സൺ

ഒരു അമേരിക്കൻ ഗായികയും അഭിനേത്രിയുമാണ് ജെന്നിഫർ കെയ്റ്റ് ഹഡ്സൺ (ജനനം സെപ്റ്റംബർ 12, 1981)

ഒരു അഭിനേത്രി എന്ന നിലയിൽ ഒരു ഓസ്കാർ ഒരു ഗോൾഡൻ ഗ്ലോബ് പുരസ്കാരം ഒരു ബാഫ്താ പുരസ്കാരം അടക്കം നേടിയിട്ടുള്ള ഹഡ്സൺ ഒരു ഗായിക എന്ന നിലയിൽ ഗ്രാമി പുരസ്കാരവും നേടിയിട്ടുണ്ട്.

</doc>
<doc id="356022" url="https://ml.wikipedia.org/wiki?curid=356022" title="സിവാഷ്">
സിവാഷ്

അസോവ് കടലിന്റെ പടിഞ്ഞാറൻ തീരത്ത് സ്ഥിതിചെയ്യുന്ന ആയം കുറഞ്ഞ കായലാണ് സിവാഷ് - Syvash or Sivash (Russian and Ukrainian: Сива́ш; Crimean Tatar: Sıvaş or Сываш, "dirt")
അറബത് സ്പിറ്റിനെ അസോവ് കടലിൽ നിന്ന് വേർത്തിരിക്കുന്നത് സിവാഷ് കായലാണ്. 2560 കിലോമീറ്റർ സ്‌ക്വയർ (990 സ്‌ക്വയർ മൈൽ) പ്രദേശം ജലത്താൽ മൂടികിടക്കുന്നതാണ് ഈ കായൽ. 10000 സ്‌ക്വയർ കിലോമീറ്ററിലധികം പ്രദേശമാണ് കായലിന്റെ ഭാഗം. 
സിവാഷ് കായൽ അസോവ് കടലിന്റെ കിഴക്ക് സന്ധിക്കുന്ന സ്ഥലത്തിന് ഹെനിചെസ്‌ക് കടലിടുക്ക് എന്നാണ് വിളിക്കുന്നത്. 
വടക്കുകിഴക്കൻ തീരത്തായി ക്രിമിയൻ ഉപദ്വീപ് സ്ഥിതിചെയ്യുന്നു.ക്രിമിയൻ പ്രദേശത്തിന്റെ നിയന്ത്രണത്തിന്റെ വിഷയത്തിൽ റഷ്യയും ഉക്രൈനും തമ്മിൽ തർക്കം നിലനിൽക്കുന്നുണ്ട്. 

സിവാഷ് ഏതാണ്ട് ക്രിമിയൻ ഉപദ്വീപിന്റെ മുഖ്യഭൂമിയിൽ നിന്ന് തള്ളി നിൽക്കുന്നു. ക്രിമിയൻ ഉപദ്വീപിന്റെ സ്വയംഭരണ റിപ്പബ്ലിക്കെന്ന സ്വാഭാവിക അതിർത്തിയെന്ന നിലയിലാണ് നിലകൊള്ളുന്നത്.
110 കിലോമീറ്റർ (68 മൈൽ) നീളവും 0.27 മുതൽ എട്ടു കിലോമീറ്റർ (0.17 മൈൽ മുതൽ 5.0 മൈൽ) വീതിയുള്ള സിവാഷ് കായലാണ് അറബത് മുനമ്പിനെ അതിന്റെ കിഴക്ക് ഭാഗത്ത് അസോവ കടലിൽ നിന്ന് വേർത്തിരിക്കുന്നത്.
ഹെനിചെസ്‌ക് കടലിടുക്കിന്റെ വടക്ക് ഭാഗത്ത് അസോവ് കടലും സിവാഷ് കായലും ഹെനിചെസ്‌ക് തുറമുഖത്തിന് സമീപം സന്ധിക്കുന്നു
അതിന്റെ പടിഞ്ഞാറ്, പെറികോപ് മുനമ്പ് സിവാഷ് കായലിനെ കരിങ്കടലിൽ നിന്ന് വേർത്തിരിക്കുകയും ക്രിമിയയെ ഉക്രൈനുമായി ബന്ധിപ്പിക്കുകയും ചെയ്യുന്നു. സിവാഷ് കായലിന് വളരെ ആഴം കുറവാണ്. ഏറ്റവും ആഴം കൂടിയ പ്രദേശത്ത് ഏകദേശം മൂന്ന് മീറ്റർ (9.8 അടി) മാത്രമാണ്. കായലിന്റെ മിക്കവാറും പ്രദേശത്ത് അര മീറ്ററിനും ഒരു മീറ്ററിനും (18 ഇഞ്ച് മുതൽ മൂന്ന് അടി) വരെയാണ് ആഴം. അടിഭാഗം എക്കൽ മണ്ണ് കൊണ്ട് മൂടിയിരിക്കുകയാണ്. അഞ്ച് മീറ്റർ (16 അടി) വരെ ഘനമുണ്ട് ഇവക്ക്. 
വളരെ ആഴം കുറവായതിനാൽ, വേനൽക്കാലത്ത് വെള്ളത്തിന് ചൂടായിരിക്കും. ദുർഗന്ധം വമിക്കുന്ന മണമായിരിക്കും ചൂടുകാലത്ത്. വീതിയുള്ള ഏരിയയിൽ ബാഷ്പീകരണവും വളരെ ഉപ്പു നിറഞ്ഞതുമായ വെള്ളമാണ് സിവാഷിലേത്. 
ഇതിലെ വിവിധ ലവണങ്ങളുടെ അളവ് 200 മില്ല്യൺ ടൺ ആണെന്നാണ് കണക്കാക്കിയിരിക്കുന്നത്. സിവാഷിൽ ധാതു വിഭവങ്ങൾ അടങ്ങിയതായി പറയപ്പെടുന്നു. സിവാഷ് പ്രദേശം അന്താരാഷ്ട്ര പ്രാധാന്യമുള്ള കായൽപ്പാടമായാണ് അറിയപ്പെടുന്നത്. ഇതിന്റെ തീരങ്ങൾ താഴ്ന്നതും നേരിയ ചരിവുള്ളതും സദാ ചേറുനിറഞ്ഞതും ഉപ്പുരസമുള്ളതുമാണ്. 
വേനൽക്കാലത്ത്, സിവാഷിലെ ജലനിരപ്പ് ഗണ്യമായി കുറയുകയും കായലിന് അടിയിലെ മണ്ണ് വരണ്ട് കാണപ്പെടുകയും ചെയ്യും. ഇതിനെ സിവാഷസ് എന്നാണ് തദ്ദേശീയർ വിളിക്കുന്നത്.
സിവാഷസിനെ ചിലപ്പോൾ പടിഞ്ഞാറൻ സിവാഷസ് എന്നും കിഴക്കൻ സിവാഷസ് എന്നും വേർത്തിരിക്കാറുണ്ട്. ഇവ രണ്ടും ചൊങ്കാർ കടലിടുക്ക് വഴി പരസ്പരം ബന്ധിപ്പിച്ചിരിക്കുന്നു.
റഷ്യൻ ആഭ്യന്തര യുദ്ധകാലത്ത്, സോവിയറ്റ് ചെമ്പട പെറികോപ് -ചൊങ്കാർ സൈനിക ഓപ്പറേഷനായി സിവാഷ് മുറിച്ചു കടന്ന് അത്ഭുതം കാണിച്ചത് ഏറെ പ്രശസ്തമായിരുന്നു.

സിവാഷിൽ ചുവന്ന നിറത്തിൽ വളരെ സൂക്ഷ്മമായ ഉപ്പുള്ള ആൽഗയായ ഡുനാലില്ല സാലിന കണ്ടുവരുന്നുണ്ട്. 
സിവാഷിന്റെ കിഴക്കൻ ഭാഗങ്ങളിൽ കുറഞ്ഞ ഉപ്പ് അടങ്ങിയിട്ടുള്ള സസ്യജാലങ്ങളും മറ്റു കായൽപ്പാട സസ്യജാലങ്ങളും കാണപ്പെടുന്നുണ്ട്. 
മധ്യ സിവാഷിന്റെ വലിയ ദ്വീപുകളിൽ പ്രധാനമായും വിശാലമായ പുൽക്കാടുകളാൽ മൂടപ്പെട്ടിരിക്കുകയാണ്. 
തൂവൽ പുല്ല്, റ്റുലിപ്, അർടെമിസിയ, സാൽവിയ തുടങ്ങിയ സസ്യങ്ങളാണ് ഇവിടങ്ങളിൽ അടങ്ങിയിരിക്കുന്നത്.


</doc>
<doc id="356023" url="https://ml.wikipedia.org/wiki?curid=356023" title="മേരികുളം">
മേരികുളം

ഇടുക്കി ജില്ലയിൽ ഉടുംമ്പൻചോല താലൂക്കിൽ.കട്ടപ്പന ബ്ലോക്ക് പഞ്ചായത്തിൽ.അയ്യപ്പൻ കോവിൽ ഗ്രാമപഞ്ചായത്ത്ൽ സ്ഥിതി ചെയ്യുന്ന ഒരു ഗ്രാമമാണ് മേരികുളം, സ്വതന്ത്ര ഭാരത സർക്കാർ 1948 ൽ ഭഷ്യക്ഷാമം പരിഹരിക്കുന്നതിനും നമ്മുടെ സംസ്ഥാനത്തെ ഭക്ഷ്യ സ്വയംപര്യാപ്തതയിൽ എത്തിക്കുന്നതിനുമായി ആവിഷ്കരിച്ച പദ്ധതിയായ ,ഗ്രാമോർ ഫുഡ് പ്രേജക്ട് ന്റെ ഫലമായി തരിശായി കിടന്ന വനമേഖലകളും റവന്യു ഭൂമിയും കൃഷി ചെയ്യാൻ കഴിവും താൽപര്യവുള്ള കർഷകർക്ക് ഭക്ഷ്യവിളകൾ കൃഷി ചെയ്യുവാനായി അലോട്ട് ചെയ്തു.നാലര വർഷത്തേക്കായിരുന്നു അലോട്ട്മെന്റ്. അങ്ങനെ അലോട്ട് ലഭിച്ച് ഇവിടെ എത്തിച്ചേർന്നവരാണ് മേരികുളത്തെ പൂർവ്വികർ .1952 ൽ അലോട്ട്മെന്റ് കാലാവധി കഴിഞ്ഞു. കൃഷിക്കാരെ കൃഷിഭൂമിയിൽ നിന്നും കുടിയിറക്കുവാൻ ആരംഭിച്ചു. എന്നാൽ ജനങ്ങൾ കുടിയിറക്കിനെതിരെ ഒറ്റക്കെട്ടായി പ്രതിക്ഷേധിച്ചു. വഴിവക്കിൽ കുടിൽ കെട്ടി അവർ താമസിച്ചു. ഒടുവിൽ സർക്കാർ വിട്ടുവീഴ്ചക്ക് തയ്യാറായി ഭൂമി തിരിച്ചുനൽകി.1961 ൽ വീണ്ടും അതിശക്തമായ കുടിയിറക്ക് ശ്രമം നടന്നു. അതിനെയും ജനങ്ങൾ ഒറ്റകെട്ടായി തോൽപിച്ചു.ഒന്നാമത്തെ കുടിയിറക്കിനും കുടിയേറ്റത്തിന് ശേഷം കർഷകർ ഭക്ഷ്യ വിളയോടെപ്പം കുരുമുളക് ', കാപ്പി, തെങ്ങ്, കമുക്, ഏലം, ഗ്രാമ്പു, ജാതി, എന്നിവ കൃഷി ചെയ്തുവരുന്നു.1955 ൽ ഇവിടെ ഒരു ലോവർ പ്രൈമറി സ്കൂൾ സ്ഥാപിക്കാനുള്ള ശ്രമം ആരംഭിച്ചു.' ഇതാണ് പിന്നീട് സെന്റ് ജോർജ്ജ്ജ് എൽ പി സ്കൂളായി മാറിയത്. 1959ൽ യു സ്കൂളും 1979 ൽ ഹൈ സ്കൂളും സ്ഥാപിതമായി.2002 ൽ ഹയർ സെക്കണ്ടറി സ്കൂളും ഇവിടെ സ്ഥാപിതമായി.പെരിയാറിന്റെ തീരത്ത് സ്ഥിതി ചെയ്യുന്ന അയ്യപ്പൻകോവിൽ പുരാതന ക്ഷേത്രം മേരികുളത്തു നിന്നും 3 കിലോമീറ്റർ അകലയായി സ്ഥിതി ചെയ്യുന്നു. കുട്ടിക്കാനം -കട്ടപ്പന റോഡിലായിട്ടാണ് മേരികുളം സ്ഥിതി ചെയ്യുന്നത്.


</doc>
<doc id="356024" url="https://ml.wikipedia.org/wiki?curid=356024" title="ഗോൾഡ് ബാഹ് ദുർബല സിദ്ധാന്തം">
ഗോൾഡ് ബാഹ് ദുർബല സിദ്ധാന്തം

ഗോൾഡ് ബാഹ് ദുർബല സിദ്ധാന്തം അഥവാ ഓഡ് ഗോൾഡ് ബാഹ് സിദ്ധാന്തം അഥവാ 3-ഓഡ് സിദ്ധാന്തം ഒരു ഗണിതശാസ്ത്ര സാധ്യത ആണ്.മൂന്ന് അഭാജ്യ സംഖ്യകളുടെ തുകയായി അഞ്ചിലും ഉയർന്ന ഏതൊരു ഒറ്റ സംഖ്യയെയും രേഖപ്പെടുത്താം എന്നതാണ് ഇതിന്റെ പ്രസ്താവനാരൂപം. ഒരു അഭാജ്യ സംഖ്യ തന്നെ ഒന്നിൽ കുടുതൽ തവണ ഉപയോഗിക്കാൻ ഈ സിദ്ധാന്തം അനുവദിക്കുന്നുണ്ട്.


</doc>
<doc id="356026" url="https://ml.wikipedia.org/wiki?curid=356026" title="മാറ്റിവെയ്ക്കാവുന്ന ശരീരഭാഗങ്ങൾ">
മാറ്റിവെയ്ക്കാവുന്ന ശരീരഭാഗങ്ങൾ

അവയവ മാറ്റം (organ transplant) എന്ന് പൊതുവിൽ പറയുന്നത് അവയവങ്ങൾ പൂർണ്ണമായോ, ചില കലകൾ (tissues )മാത്രമായോ (tissue transplant) ശസ്ത്രക്രിയയിലൂടെ മാറ്റി പകരം വയ്ക്കുന്നതിനെയാണ്. പകരം വയ്ക്കുന്ന  അവയവ ഭാഗങ്ങൾ ആ വ്യക്തിയുടെ തന്നെ ശരീരത്തിലെ മറ്റൊരു ഭാഗത്തു നിന്നുള്ളവയാണെങ്കിൽ ഓട്ടോ ട്രാൻസ്പ്ലാന്റ് (auto transplant), എന്നും മറ്റൊരു വ്യക്തിയിൽ നിന്നും (donor ദാതാവ്) ആണെങ്കിൽ അല്ലൊ ട്രാൻസ്പ്ലാന്റ് (allo transplantation) എന്നും പറയുന്നു.





</doc>
<doc id="356027" url="https://ml.wikipedia.org/wiki?curid=356027" title="പൂങ്കുലകരിച്ചിൽ">
പൂങ്കുലകരിച്ചിൽ

കശുമാവിനെ ബാധിക്കുന്ന ഒരു കുമിൾ രോഗമാണ് പൂങ്കുലക്കരിച്ചിൽ. കോളറ്റോ ട്രൈക്കം സ്പീഷ്യസ്സ് കുമിളുകളാണ് ഇതിന് കാരണം. പൂങ്കുലകളിൽ പിങ്കു കലർന്ന തവിട്ടുനിറത്തിലുള്ള വെളുത്തുഅ പൊട്ടുകൾ പ്രത്യക്ഷപ്പെടുന്നതാണ് പ്രധാന ലക്ഷണങ്ങൾ. ഈ പൊട്ടുകൾ വലുതായി ഒന്നിച്ചുചേർന്ന് പൂങ്കുകൾ ഉണങ്ങുന്നു.

</doc>
<doc id="356028" url="https://ml.wikipedia.org/wiki?curid=356028" title="മുല്ലശ്ശേരി">
മുല്ലശ്ശേരി

കേരളത്തിലെ തൃശൂർ ജില്ലയിലുള്ള ഒരു ഗ്രാമമാണ് മുല്ലശ്ശേരി. 

2001 ലെ സെൻസസ് പ്രകാരം മുല്ലശ്ശേരിയിലെ ആകെയുള്ള ജനസംഖ്യ 12819 ആണ്. അതിൽ 5904 പുരുഷന്മാരും 6915 സ്ത്രീകളും ആണ്. 






</doc>
<doc id="356036" url="https://ml.wikipedia.org/wiki?curid=356036" title="തവിട്ടു വൈദ്യുതതിരണ്ടി">
തവിട്ടു വൈദ്യുതതിരണ്ടി

കടൽ വാസിയായ ഒരു മൽസ്യമാണ് തവിട്ടു വൈദ്യുതതിരണ്ടി അഥവാ Brown Numbfish. . ഐ യു സി എൻ പട്ടികപ്രകാരമുള്ള പരിപാലന സ്ഥിതി വേണ്ടത്ര പഠനം നടക്കാത്ത ജീവിവർഗ്ഗങ്ങൾ എന്നാണ്.

Narcinidae കുടുംബത്തിൽ പെട്ട മൽസ്യമാണ് ഇവ. പൊതുവെ തിരണ്ടികൾ എന്നാണ് ഇവയെ വിളിക്കാറ് . 


കേരളത്തിലെ മൽസ്യങ്ങളുടെ പട്ടിക


</doc>
<doc id="356037" url="https://ml.wikipedia.org/wiki?curid=356037" title="യാമസെററ്റോപ്സ്">
യാമസെററ്റോപ്സ്

അന്ത്യ ക്രിറ്റേഷ്യസ് കാലത്തു ജീവിച്ചിരുന്ന ഒരു ദിനോസർ ആണ് യാമസെററ്റോപ്സ്. മംഗോളിയയിലെ ഗോബി മരുഭൂമിയിൽ നിന്നും ആണ് ഫോസിൽ കണ്ടു കിട്ടിയിട്ടുള്ളത്.

ഹോളോ ടൈപ്പ് IGM 100/1315 ആയിട്ടുള്ള സ്പെസിമെൻ ഒരു ഭാഗികമായ തലയോട്ടി ആണ്. 2002 ലും 2003ലും കിട്ടിയ മറ്റു ചില ഫോസിൽ ഭാഗങ്ങളും ഇവയുടേതായി കണക്കാക്കിയിട്ടുണ്ട് . തലക്ക് പിൻ ഭാഗത്തായി അസ്ഥിയുടെ ആവരണം ആയ ഫ്രിൽ ഉണ്ടായിരുന്നു. 

തത്തകളുടെ പോലെയുള്ള ഒരു ചുണ്ടായിരുന്നു ഇവയ്ക്ക്. മറ്റു സെറാടോപിയ ദിനോസറുകളെ പോലെ സസ്യഭോജി ആയ ഇവ ഇതുപയോഗിച്ച് ഇവ കോൻ, പൈൻ എന്നി സസ്യങ്ങൾ ആയിരിക്കണം ഭക്ഷിച്ചിട്ടുണ്ടാവുക എന്ന് കരുതപ്പെടുന്നു.

സെറാടോപിയ എന്ന കുടുംബത്തിൽ പെട്ട ദിനോസർ ആണ്. നാലു കാലിൽ സഞ്ചരിച്ചിരുന്ന സസ്യഭോജികൾ ആയിരുന്നു ഇവ.




</doc>
<doc id="356039" url="https://ml.wikipedia.org/wiki?curid=356039" title="പാക്കിസ്ഥാനിൽ LGBT അവകാശങ്ങൾ">
പാക്കിസ്ഥാനിൽ LGBT അവകാശങ്ങൾ

പാകിസ്താൻ യാതൊരു LGBT അവകാശങ്ങൾ കുറച്ച് ഉണ്ട്. ഒക്ടോബർ 6 1860 എന്നതിനാൽ (ഒരേ ലിംഗഭേദം ഒരു വ്യക്തിയുമായി ലൈംഗിക സമ്പർക്കം ഞങ്ങൾക്കുണ്ട്) സ്വവർഗ്ഗസംഭോഗപരമായ പ്രവൃത്തികൾ പങ്കെടുക്കാൻ നിയമവിരുദ്ധമായ മാറ്റി. ഇന്ത്യയുടെ അയൽ രാജ്യത്ത് വ്യത്യസ്തമായി ഈ നിയമം ഇതുവരെ റദ്ദാക്കിയിരിക്കുന്നു ചെയ്തിട്ടില്ല (അല്ലെങ്കിൽ തുടച്ചുനീക്കുക സമ്പാദിച്ച). സ്വവർഗരതിയെ പാകിസ്താനിൽ ഒരു മണ്ടന് വൈസ് മനസ്സിലാകുമ്പോൾ. പാകിസ്താനിൽ പ്രധാന മതങ്ങളെയും സ്വവർഗരതി അംഗീകരിക്കുന്നില്ല. ഇതുകാരണം രാജ്യത്തിന്റെ നിരവധി ആളുകൾ സ്വവർഗ്ഗരതിയിലേർപ്പെട്ടു ബദൽ ലൈംഗിക ഓറിയന്റേഷൻ മറ്റുതരത്തിലുള്ള എതിരാണ്.

പാകിസ്താൻ ഔദ്യോഗികമായി ഇസ്ലാമിക റിപ്പബ്ലിക്ക് ആണ്. എന്നാൽ വാസ്തവത്തിൽ, പാകിസ്താൻ സെക്കുലർ (നോൺ-മത) ആണ്. ഇത് പ്രധാനമായും ബ്രിട്ടീഷ് കൈമാറിക്കിട്ടിയ ചെയ്തു ആംഗ്ലോ-സാക്സൺ നിയമങ്ങളുണ്ട്. കൂടുതൽ കൂടുതൽ, ഉദാരവൽക്കരണ പ്രവണതകൾ (അല്ലെങ്കിൽ പാറ്റേണുകൾ) (കൂടുതൽ സ്വാതന്ത്ര്യം ഭീമേശ്വരി) രാജ്യത്ത് ഉണ്ട്. ആഗോളവത്കരണം സാമൂഹിക സഹിഷ്ണുതയുടെ വർധിച്ചുകൊണ്ടിരിക്കുകയാണ്. ഇതുകാരണം, പൊതു പിഴയടച്ചിരിയ്ക്കാമെന്നും രാജ്യത്ത് നടക്കുന്ന അനുസരിച്ചാണ് ഈ പാർട്ടികൾ കുറെയേറെ വർഷങ്ങൾ വേണ്ടി വളരുന്നത് ചെയ്തു.

പാകിസ്താൻ ഭരണഘടന പ്രത്യേകമായി ലൈംഗിക ആഭിമുഖ്യം അല്ലെങ്കിൽ ലിംഗ വ്യക്തിത്വം പരാമർശിക്കുന്നില്ല. സ്വവർഗ്ഗാനുരാഗവുമായി പാക് പൗരന്മാരുടെ അവകാശങ്ങൾ ബാധിച്ചേക്കാവുന്ന ഭരണഘടന ചില ഭാഗങ്ങൾ ഉണ്ട്.

</doc>
<doc id="356043" url="https://ml.wikipedia.org/wiki?curid=356043" title="ഇറാൻ പാർലമെന്റ്">
ഇറാൻ പാർലമെന്റ്

ഇറാന്റെ ദേശീയ നിയമ നിർമ്മാണസഭയാണ് ഇറാൻ പാർലമെന്റ്. ഇറാൻ പാർലമെന്റ് പല പേരുകളിലും അറിയപ്പെടുന്നുണ്ട്. പേർഷ്യൻ ഭാഷയിൽ മജ്‌ലിസ് ശൂറ ഇസ്ലാമി (Persian: مجلس شورای اسلامی‎‎ Majles-e Showrā-ye Eslāmī) എന്നും എന്നും ഇസ്ലാമിക് കൺസൾറ്റേറ്റീവ് അസംബ്ലി, ഇറാനിയൻ മജ്‌ലിസ് അല്ലെങ്കിൽ മജ്‌ലിസ് (مجلس), പീപ്പ്ൾസ് ഹൗസ് (خانه ملت) എന്നീ പേരുകളിലും അറിയപ്പെടുന്നുണ്ട്.
നിലവിൽ 290 അംഗങ്ങളാണ് ഇറാൻ പാർലമെന്റിൽ ഉള്ളത്. 2000 ഫെബ്രുവരി 18ന് നടന്ന തിരഞ്ഞെടുപ്പ് വരെ 272 അംഗങ്ങളായിരുന്നു ഇറാൻ പാർലമെന്റിൽ ഉണ്ടായിരുന്നത്. 2000ലെ തിരഞ്ഞെടുപ്പ് മുതലാണ് അംഗ സംഖ്യ 290 ആക്കിയത്. 2016 ഫെബ്രുവരി 26നാണ് ഏറ്റവും അവസാനമായി തിരഞ്ഞെടുപ്പ് നടന്നത്. 2016 മെയെ 28ന് പുതിയ മജ്‌ലിസ് ചേർന്നത്.

ഇറാനിൽ ഇസ്ലാമിക വിപ്ലവം നടക്കുന്നതിന് മുൻപ്, 1906 മുതൽ 1979 വരെ ഇറാനിയൻ നിയമനിർമ്മാണസഭയുടെ ലോവർ ഹൗസ് എന്ന പേരിലായിരുന്നു മജ്‌ലിസ് അറിയപ്പെട്ടിരുന്നത്. ഇക്കാലയളവിൽ ഇറാൻ ഉപരിസഭ സെനറ്റ് എന്നാണ് അറിയപ്പെട്ടിരുന്നത്.
1906ലെ ഇറാൻ ഭരണഘടനപ്രകാരം സൃഷ്ടിച്ചതാണ് ഇവ. 1906 ഒക്ടോബർ ഏഴിന് (ഇറാനിയൻ കലണ്ടർ പ്രകാരം : 1285 മെഹ്ർ 13ന്) ആദ്യ യോഗം ചേർന്നു. ഷാ മുഹമ്മദ് റെസാ പഹ്‌ലവി അധികാരത്തിലെത്തിയ ഉടനെയായിരുന്നു ഇത്.
പഹ്ലവിയുടെ ഭരണ കാലത്ത് ശ്രദ്ധേയമായ ബില്ലുകൾ ഇറാൻ പാർലമെന്റ് പാസാക്കിയിരുന്നു. അവയിൽ ഒന്ന് 1951 മാർച്ച് 15ന് പാസാക്കിയ എണ്ണ ദേശസാൽക്കരണ ബില്ലും 1967ൽ പാസാക്കിയ കുടുംബ സംരക്ഷണ ബില്ലുമാണ്. കുടുംബ സംരക്ഷണ ബില്ലു പ്രകാരം വിവാഹ മോചന കേസുകളിൽ കുട്ടികളെ മാതാവിന്റെ സംരക്ഷണയിൽ വിടുന്നതടക്കമുള്ള അടിസ്ഥാനപരമായ പല അവകാശങ്ങളും സ്ത്രീകൾക്ക് ലഭിച്ചിരുന്നു.
1963വരെ ഇറാനിൽ സ്ത്രീകൾക്ക് വോട്ട് ചെയ്യാനോ പാർലമെന്റിലേക്ക് തിരഞ്ഞടുക്കപ്പെടാനോ അവകശാമുണ്ടായിരുന്നില്ല. 
ഷാ പെഹ്ലവിയുടെ ധവള വിപ്ലവത്തിന്റെ ഭാഗമായിട്ടായിരുന്നു ഇത്. എന്നാൽ, 21ആം നാഷണൽ കൺസൾറ്റേറ്റീവ് അസംബ്ലിയിൽ സ്ത്രീകൾക്ക് പ്രാതിനിധ്യം നൽകി. 1963 ഒക്ടോബർ ആറിനായിരുന്നു ഇത്.
ഇസ്ലാമിക് വിപ്ലവത്തിന് മുൻപ് അവസാനമായി പാർലമെന്റ് ചേർന്നത് 1979 ഫെബ്രുവരി ഏഴിനാണ്. ).

1979ലെ ഇസ്ലാമിക് വിപ്ലവത്തിന് ശേഷം, ഇറാൻ സെനറ്റ് നിർത്തലാക്കി, പകരം ഗാർഡിയൻ കൗൺസിൽ പ്രാബല്യത്തിൽ വന്നു. ഇത് ഇറാന്റെ നിയമനിർമ്മാണ സഭയിലെ അധോസഭയായി തുടർന്നു.
1989ൽ ഇറാൻ ഭരണഘടന ഭേദഗതി ചെയ്തു, നാഷണൽ കൺസൽറ്റേറ്റീവ് അസംബ്ലി, ഇസ്ലാമിക് കൺസൽറ്റേറ്റീവ് അസംബ്ലി ആയി മാറി.
ഇറാനിയൻ വിപ്ലവത്തിന് ശേഷം ഇറാൻ പാർലമെന്റിൽ ആറു പേർ അധ്യക്ഷൻമാരായിട്ടുണ്ട്. 1980 മുതൽ 1989 വരെ അധ്യക്ഷനായ അക്ബർ ഹശ്മി റഫ്‌സ്ഞ്ചാനിയാണ് ആദ്യ അധ്യക്ഷൻ, തുടർന്ന് 1989 മുതൽ 1992 വരെ മെഹ്ദി കറൂബി, 1992 മുതൽ 2000 വരെ അലി അക്ബർ നാതേഗ് നൂരി, 2000 മുതൽ 2004 വരെ രണ്ടാമതും മെഹ്ദി കറൂബി, 2004 മുതൽ 2008വരെ ഗുലാം അലി ഹദ്ദാദ് ആദിൽ, 2008മുതൽ അലി ലാറിജനി എന്നിവരാണ് പാർലമെന്റിന്റെ ചെയർമാൻമാരായിരുന്നത്.

2016ൽ തിരഞ്ഞെടുപ്പ് നടന്നത് രണ്ടു ഘട്ടമായാണ്. 2016 മാർച്ച് 26നാണ് ഇറാനിൽ അവസാനമായി ആദ്യഘട്ട തിരഞ്ഞെടുപ്പ് നടന്നത്. രണ്ടാം ഘട്ടം ഏപ്രിലിലും നടന്നു.
31 പ്രവിശ്യകളിൽ നിന്നായി 290 സീറ്റുകളിലേക്കായി 12,000 സ്ഥാനാർത്ഥികളാണ് തിരഞ്ഞെടുപ്പിൽ രജിസ്റ്റർ ചെയ്തത്. 6200 സ്ഥാനാർഥികളാണ് തിരഞ്ഞെടുപ്പ് ഗോദയിൽ ഉണ്ടായിരുന്നത്.
പാർലമെന്റിലെ 290 അംഗങ്ങളിൽ 14 പേര് (4.8 ശതമാനം) ന്യൂനപക്ഷ സമുദായങ്ങളിൽ നിന്നുള്ളവരാണ്. 
നാലു വർഷ കാലയളവിലേക്കാണ് അംഗങ്ങളെ തിരഞ്ഞെടുക്കുന്നത്. അംഗങ്ങളിൽ എട്ടു ശതമാനം പേർ വനിതകളാണ്. ആഗോള തലത്തിൽ വനിത പർലമെന്റ് അംഗങ്ങളുടെ ശരാശരി 13 ശതമാനമാണ്.
വിശ്വാസ വോട്ട് തേടാതെ തന്നെ കാബിനറ്റ് മന്ത്രിമാരെ പുറത്താക്കാൻ പാർലമെന്റിന് സാധിക്കും. ദുർനടപടികൾ ഉണ്ടായാൽ പ്രസിഡന്റിനെ ഇംപീച്ച് ചെയ്യാനും പാർലമെന്റിന് അധികാരമുണ്ട്.
മജ്‌ലിസിലേക്ക് മത്സരിക്കുന്ന സ്ഥാനർത്ഥികൾക്കും എല്ലാ നിയമനിർമ്മാണങ്ങൾക്കും ഗാർഡിയൻ കൗൺസിലിന്റെ അംഗീകാരം ലഭിക്കേണ്ടതുണ്ട്.

പാർലമെന്റ് അംഗങ്ങളിൽ നിന്ന് സ്പീക്കറേയും ഡെപ്യൂട്ടി സ്പീക്കറേയും പാർലമെന്റിന്റെ ആദ്യ യോഗത്തിൽ തന്നെ തിരഞ്ഞടുക്കും. ഇവരുടെ കാലാവധി ഒരു വർഷമാണ്. എല്ലാ ഓരോ വർഷവും ഏറെക്കുറെ എല്ലായ്‌പ്പോഴും മെയ് മാസത്തിലാണ് സ്പീക്കറെ തെരഞ്ഞെടുക്കുന്നത്.
നിലവിലെ സ്പീക്കറെ വീണ്ടും തിരഞ്ഞെടുക്കുകയോ പുതിയ ആളെ കണ്ടെത്തുകയോ ചെയ്യാം. നിലവിലെ സ്പീക്കർ അലി ലാർജിയാനിയും പ്രഥമ ഡെപ്യൂട്ടി സ്പീക്കർ മസ്ഊദ് പേസെശ്കിയനും രണ്ടാമത്തെ ഡെപ്യൂട്ടി സ്പീക്കർ അലി മൊതഹാരിയുമാണ്.
1979മുതൽ, ഇറാൻ സെനറ്റ് ഹൗസിലാണ് പാർലമെന്റ് യോഗം ചേർന്നിരുന്നത്. 1906 മുതൽ 1979 വരെ പഴയ ഇറാനിയൻ പാർലമെന്റ് കെട്ടിടം സ്ഥിതിചെയ്തിരുന്ന മധ്യ തെഹ്‌റാനിലെ ബഹറെസ്താൻ ചത്വരത്തിന് സമീപമാണ് പുതിയ പാർലമെന്റ് കെട്ടിടം പണിതിരിക്കുന്നത്.
നിരവധി ചർച്ചകൾക്ക് ശേഷം 200ലാണ് ഇതിന് അംഗീകാരം ലഭിച്ചത്. പാർലമെന്റിന്റെ ആദ്യ സെഷൻ 2004 നവംബർ 16ന് പുതിയ കെട്ടിടത്തിൽ ചേർന്നു. 
ഇറാന്റെ 100 രിയാൽ ബാങ്ക് നോട്ടിന്റെ മറുവശം ചിത്രീകരിച്ചതാണ് പഴയ കെട്ടിടം.


</doc>
<doc id="356045" url="https://ml.wikipedia.org/wiki?curid=356045" title="കക്കോടി">
കക്കോടി

കക്കോടി. കോഴിക്കോട് ജില്ലയിലെ ഒരു ഗ്രാമപ്രദേശമാണ് കക്കോടി. ഏലത്തൂർ നിയമസഭാ മണ്ഡലത്തിന് കീഴിലുള്ള പഞ്ചായത്ത് ആസ്ഥാനം. ഒരു ഭാഗം കോഴിക്കോട് കോർപ്പറേഷനും മറ്റു അതിർത്തികളിലായി കുരുവട്ടൂർ, ചേളന്നൂർ,തലക്കുളത്തൂർ, എലത്തൂർ എന്നീ പഞ്ചായത്തുകളുമാണുള്ളത്. 
കോഴിക്കോട് ജില്ലയിൽ കോഴിക്കോട് താലൂക്കിലെ ചേളന്നൂർ ബ്ളോക്കിലെ ഒരു ഗ്രാമപഞ്ചായത്ത്. വിസ്തീർണം 18.59 ചതുരശ്ര കിലോമീറ്റർ. അതിരുകൾ വടക്ക് പൂനൂർ പുഴ, ചേളന്നൂർ, കിഴക്ക് കുരുവട്ടൂർ പഞ്ചായത്ത് എന്നിവയും തെക്കും പടിഞ്ഞാറും പൂനൂർ പുഴയും ആണ്.2001 ലെ സെൻസസ് പ്രകാരം പഞ്ചായത്തിലെ ജനസംഖ്യ 30024 ഉം സാക്ഷരത 92.42 ശതമാനവും ആണ്.


</doc>
<doc id="356050" url="https://ml.wikipedia.org/wiki?curid=356050" title="അറേബ്യൻ കാരക്കാൾ (പോക്കാൻ പൂച്ച)">
അറേബ്യൻ കാരക്കാൾ (പോക്കാൻ പൂച്ച)

അറേബ്യൻ കാരക്കാൾ അഥവാ പോക്കാൻ പൂച്ച  ഇടത്തരം വലിപ്പമുള്ള അറേബ്യൻ മരുഭൂമിയിൽ കാണപ്പെടുന്ന വന്യസ്വഭാവമുള്ള ഒരു പൂച്ച വർഗ്ഗമാണ്. ശാസ്‌ത്രീയമായ വർഗ്ഗീകരണമനുസരിച്ച് ഇവയുടെ ലാറ്റിൻ പേര് ""Caracal caracal schmitzi"" എന്നാണ്. സാധാരണയായി പശ്ചിമേഷ്യൻ രാജ്യങ്ങളായ സൌദി അറേബ്യ, സിറിയ, തുർക്കി, തുർക്ക്മെനിസ്ഥാൻ, യു.എ.ഇ., യെമൻ, ഈജിപ്ത്, പാലസ്തീൻ, ലബനോൻ, ജോർദാൻ, കുവൈറ്റ്, ഒമാൻ, ഇറാൻ, ഇറാക്ക്, ഇസ്രായേൽ എന്നിവിടങ്ങളിലും അഫ്ഗാനിസ്ഥാൻ, പാകിസ്താൻ, ഇന്ത്യ എന്നീ ഏഷ്യൻ രാജ്യങ്ങളിലും കണ്ടുവരുന്നു. കാരക്കാൾ കുടുംബത്തിലെ ഏറ്റവും ചെറിയ ഉപവർഗ്ഗമാണ് അറേബ്യൻ കാരക്കാൾ. ഇവയ്ക്ക് മങ്ങിയ തവിട്ടു നിറത്തിലുള്ള രോമമാണുള്ളത്. ശരീരത്തിന് അടിവശം മങ്ങിയ വെള്ളനിറമായിരിക്കും. ആഫ്രിക്കൻ ഉപവർഗ്ഗത്തേക്കാർ നിറം കുറവാണിവയ്ക്ക്. 40 മുതൽ 50 സെൻറീമീറ്റർ നീളവും 8 മുതൽ 18 കിലോഗ്രാം വരെ ഭാരവുമാണിവയക്കുണ്ടാകവുക. നീളമുള്ള കാലുകൾ, ചെറിയ മുഖം, നീളമുള്ള കൂർത്ത ചെവിയുടെ മുകൾഭാഗം രോമനിബിഢമായിരിക്കും. അറേബ്യൻ കാരക്കാൾ, ഏഷ്യൻ കാരക്കാൾ, ഇന്ത്യൻ കാരക്കാൾ, ഡെസർട്ട് ലിൻക്സ് എന്നിങ്ങനെ വർഗ്ഗങ്ങളും ഉപവർഗ്ഗങ്ങളുമുണ്ട്.എട്ട് ഉപവർഗ്ഗങ്ങളെ തിരിച്ചറിഞ്ഞിട്ടുണ്ട്.

ഇവ അർദ്ധമരുഭൂപ്രദേശങ്ങളിൽ ജവിക്കാൻ ഇഷ്ടപ്പെടുന്നു.  ഒറ്റയായി ജീവിക്കുന്ന ഇവയെ അപൂർവ്വമായിട്ടേ കൂട്ടത്തോടെ കാണാൻ സാധിക്കുകയുള്ളു. രാത്രിയിൽ മാത്രം ഇരപിടിക്കുന്ന ഇവ പകൽ പാറക്കൂട്ടങ്ങളക്കിടയിലോ കുറ്റച്ചെടികൾക്കിടയിലോ പതുങ്ങിയിരിക്കുന്നു. തണുപ്പുകാലത്ത് ഇവ പകൽ സമയവും പ്രവർത്തനനിരതമായിരിക്കും. ഒരു രാത്രി ആറുമുതൽ ഒൻപതു കിലോമീറ്റർ ദൂരം ഇവ ഭക്ഷണം അന്വേഷിച്ചു സഞ്ചരിക്കുന്നു.  

വരണ്ടകാലാവസ്ഥയും തരശായ പ്രദേശങ്ങളുമായതിനാൽ ഇരകളുടെ ദൌർലഭ്യം പരിഹരിക്കുന്നതിനായി അറേബ്യൻ കാരക്കാനുകൾ മറ്റ് ഉപവർഗ്ഗങ്ങളേക്കാൾ കൂടുതൽ പ്രദേശങ്ങൾ തങ്ങളുടെ പരിധിയിൽ ഉൾപ്പെടുത്തിയിരിക്കുന്നു. സൌദി അറേബ്യയിൽ ഒരു ആൺ കാരക്കാൻ തൻറെ പരിധിയിലുള്ള വാസമേഖല തണുപ്പുകാലത്ത് 270 km² ഉം തണുപ്പുകാലത്തിനു ശേഷം 448 km²  ഉമായി വർദ്ധിപ്പിക്കുന്നു. ഇതു ചിലപ്പോൾ ക്രമേണയായി 1116 km² വരെയായി മാറാറുണ്ട്. ഒരു ഇസ്രായേലി പഠനത്തിൽ, ഒരു അറേബ്യൻ കാരക്കൻറെ ശരാശരി വാസമേഖല 220.6 km² ആണെന്നു കണ്ടെത്തിയിരുന്നു. സൌത്ത് ആഫ്രിക്കയിലെ വാസമേഖലയുമായി താരതമ്യം ചെയ്യുമ്പോൾ ഇത് വലിയ വ്യത്യാസമാണ് കാണിക്കുന്നത്. സൌത്ത് ആഫ്രിക്കയിൽ ഇത്തരം ഒരു ആണ് കാരക്കാളിന്റെ ആവാസ മേഖലയുടെ പരിധി വെറും 26.9 km² ആണ്. ഇവയെ സ്ഥിരമായി കണ്ടെത്തുന്ന ഒരു പ്രത്യേക കോർ മേഖല അറേബ്യൻ പ്രദേശങ്ങളിലില്ല, എന്നാൽ ആഫ്രക്കയിലുണ്ടുതാനും. ഈ വ്യത്യാസത്തിനു കാരണം ഇരകളുട ലഭ്യതതയായിരിക്കാം. അറേബ്യൻ പ്രദേശങ്ങളിൽ ആൺമൃഗങ്ങൾ അധിവസിക്കുന്ന മേഖലയേക്കാൾ പെൺമൃഗങ്ങളുടെ അധിവാസ മേഖലാപരിധി ചുരുങ്ങിയതാണ്. ഒൻപതു മുതൽ 10 മാസം വരെ പ്രായമാകുമ്പോൽ ഇവയുടെ കുഞ്ഞുങ്ങൾ വേട്ടയാടിത്തുടങ്ങുകയും സ്വയം പര്യാപ്തതയിലെത്തുകയും ചെയ്യും.  

പ്രാഥമികമായി ഈ ജീവികൾ എലികൾ, ചെറു പക്ഷികൾ എന്നിവയെ വേട്ടയാടിപ്പിടിച്ചു ഭക്ഷിക്കുന്നു. അതുപോല മരുഭൂമിയിലെ ചെറിയ കലമാനുകൾ, മുയലുകൾ, ഇഴജന്തുക്കൾ എന്നിവയേയും ഇവ ഭക്ഷണമാക്കുന്നു.  മരം കയറുന്നതിൽ അഗ്രഗണ്യരാണെങ്കലും കൂടുതലും വേട്ടയാടൽ നിലത്തു തന്നെയാണ്. ഒച്ചയുണ്ടാക്കാതെ പതുങ്ങി ഇരയെ സമീപിക്കുന്ന ഇവർ ഒറ്റക്കുതിപ്പിന് ഇരയെ തൻറെ വരുതിയിലാക്കുന്നു. പക്ഷികളെ വേട്ടയാടുന്ന സമയത്ത്, വായുവിലേയ്ക്ക് രണ്ടുമീറ്റർ ഉയരം വരെ കുതിച്ചു പൊങ്ങുവാൻ ഇവർക്കു സാധിക്കുന്നു.  മരുഭൂമിയ്ക്കു സമീപമുള്ള ഗ്രാമങ്ങളിൽ നിന്ന് വളർത്തു കോഴികൾ, ആടുകൾ എന്നിവയെ ഇവർ പിടിച്ചു തിന്നുന്നു. സൌദി അറേബ്യപോലുള്ള രാജ്യങ്ങളിൽ ഇവ ഒട്ടകം, ഗാസെൽസ് പോലുള്ള ചത്ത മൃഗങ്ങളെയും ഭക്ഷിക്കുന്നു. ജലം ലഭ്യമല്ലാത്ത അവസ്ഥയിൽ കാരക്കൾസുകള്ക്ക് ഇരയും മാംസത്തിൽ അടങ്ങിയ ജലം മതിയാകുന്നതാണ്.

അറേബ്യൻ കാരക്കളുകൾ പല തരത്തിലുള്ള ശബ്ദം ആശയവിനിമയത്തിനായി ഉപയോഗിക്കുന്നു. മുരളുക്, ചീറ്റുക, കുരയ്ക്കുക, മ്യാവു ശബ്ദം പുറപ്പെടുവിക്കുക എന്നിവയാണവ.  ചില സമയം തങ്ങളടുടെ അധികാര പരിധിയിലുള്ള പ്രദേശം അടയാളപ്പെടുത്തുവാൻ മൂത്രം ഉപയോഗിക്കുന്നു.  

ആൺ മൃഗം പ്രായപൂർത്തിയിലെത്തുന്നത് 12.5-15 മാസങ്ങൾക്കൊണ്ടാണ്. പെൺ മൃഗം  14-16 മാസം പ്രായത്തിലും.  ഗർഭാവസ്ഥ 78 മുതൽ 80 ദിവസങ്ങൾ വരെയാണ്. കുഞ്ഞുങ്ങളുടം ജനന കാലം കൃത്യമായി രേഖപ്പെടുത്തിയിട്ടില്ല, വസന്തകാലത്താണെന്ന് അനുമാനിക്കപ്പെടുന്നു.  ഒരു സമയം ഒന്നുമുതൽ മൂന്നുവരെ കുഞ്ഞുങ്ങളുണ്ടാകാറുണ്ട്. ഇവയുടെ ജീവിത കാലം വന്യമായി ചുറ്റുപാടുകളിൽ രേഖപ്പെടുത്തിയിട്ടില്ല. കൂട്ടിലടച്ചവ 19 വർഷം വരെ ജീവിച്ചതായി രേഖപ്പെടുത്തിയിരിക്കുന്നു.

ഈ ജീവികളുടെ നിലനിൽപ്പിനുള്ള യഥാർത്ഥ ഭീക്ഷണി അനിയന്ത്രിതമായ വേട്ടയാണ്.  കർഷകർ ഇവയെ കാണുന്നമാത്രയിൽ വെടിവച്ചു കൊല്ലുന്നു. ഇവയെ കെണിവച്ചു പിടിച്ച് വളർത്തുന്നവരുമുണ്ട്. കൃഷിയിടങ്ങളുടെ വ്യാപനം, ഉയർന്ന തോതിലുള്ള കന്നുകാലിമേയ്‌ക്കൽ എന്നിവ ഇവയുടെ പാർപ്പിടമേഖല ചുരുങ്ങിവരുന്നത് മറ്റൊരു ഭീക്ഷണിയാണ്.

ഇന്ന് ഔദ്യോഗികമായി ലോകത്തൊട്ടാകെ 25 അറേബ്യൻ കാരകൽസുകളെ പിടികൂടി സംരക്ഷിക്കുന്നുണ്ട്. നിയമവിരുദ്ധമായി പിടികൂടി സാധാരണക്കാർ വളർത്തുന്നവ ഈ കണക്കിൽ ഉൾപ്പെട്ടിട്ടില്ല. ഈ അറേബ്യൻ കാരക്കാളുകളിൽ ഏറിയ പങ്കും പശ്ചിമേഷ്യയിലാണ്. പിന്നെയുള്ളവ റഷ്യയിലെ മോസ്കോ സുവോളജിക്കൽ പാർക്ക്, ആസ്ട്രേലിയയിലെ മെൽബോൺ മൃഗശാല എന്നിവിടങ്ങളിലാണ്. പിടികൂടി വളർത്തുന്നവയുടെ ശരാശരി ജീവിതകാലം 4.4 വർഷങ്ങളാണ് (ഒരു ദിവസം മുതൽ 19 വർഷങ്ങൾ വരെയാകാം).  

അഫ്ഗനിസ്ഥാൻ, ഈജിപ്ത്, ഇന്ത്യ, ഇറാൻ, ഇസ്രായേൽ, ജോർദാൻ, ലെബനോൻ, പാകിസ്താൻ, സിറിയ, തുർക്കി, തുർക്കമെനിസ്ഥാൻ എന്നിവിടങ്ങളിൽ ഇവയെ വേട്ടയാടുന്നത് നിരോധിച്ചിരിക്കുന്നു. യെമനിൽ വേട്ടയ്ക്കു നിരോധനമുള്ളയായി കാണുന്നില്ല. കന്നുകാലികൾക്ക് ഭീക്ഷണിയായിതിനാൽ ഇവിടങ്ങളിൽ കണ്ണിൽപ്പെട്ടാലുടനെ ആളുകൾ വെടിവച്ചു കൊല്ലുന്ന അവസ്ഥയാണ്. 


</doc>
<doc id="356060" url="https://ml.wikipedia.org/wiki?curid=356060" title="മാന്തോപ്പ് മൈതാനം">
മാന്തോപ്പ് മൈതാനം

കാസർകോഡ് ജില്ലയിലെ ഹോസ്ദുർഗ്ഗ് താലൂക്ക് ഓഫീസിന് മുൻപിലുള്ള മൈതാനമാണ് മാന്തോപ്പ് മൈതാനം. ദേശീയപ്രസ്ഥാന ഭടൻമാർക്ക് തണലും ഊർജ്ജവും ചിന്താശേഷിയും പകർന്നുനൽകിയ ചരിത്രപ്രസിദ്ധമായ സ്ഥലമായിട്ടാണ് പുതിയകോട്ടയിലെ മാന്തോപ്പ് മൈതാനം അറിയപ്പെടുന്നത്. 

ഉപ്പുസത്യാഗ്രഹ സമര വോളണ്ടിയർമാർക്ക് യാത്രയയപ്പ് നൽകിയതും സ്വാതന്ത്ര്യം ലഭിച്ചപ്പോൾ ദേശീയപതാക ഉയർത്തിയതും ഇവിടെയാണ്. സർക്കാർ സ്ഥാപനങ്ങളും സഹകരണ സ്ഥാപനങ്ങളും സ്ഥാപിക്കുന്നതിന് വേണ്ടി ഇവിടുത്തെ മാവുകൾ മുറിച്ചുമാറ്റപ്പെട്ടു. എന്നാൽ, 2010 ലെ ലോകപരിസ്ഥിതിദിനത്തിൽ കെ. മാധവന്റെ നേതൃത്വത്തിൽ മാവിൻതൈകൾ നട്ട് മാന്തോപ്പ് മൈതാനമായി ഇവിടം നിലനിർത്തിയിട്ടുണ്ട്.
ബോർഡ്സ്കൂൾ എന്നറിയപ്പെടുന്ന ഹോസ്ദുർഗ്ഗ് ഗവ. ഹൈസ്കൂൾ, കാഞ്ഞങ്ങാട് മിനി സിവിൽസ്റ്റേഷൻ, ഹോസ്ദുർഗ്ഗ് സബ്ട്രഷറി, ഹോസ്ദുർഗ്ഗ് പോലീസ് സ്റ്റേഷൻ തുടങ്ങിയ സ്ഥാപനങ്ങൾ ഈ മൈതാനത്തോട് ചേർന്ന് നിലകൊള്ളുന്നു.


</doc>
<doc id="356064" url="https://ml.wikipedia.org/wiki?curid=356064" title="ഇമാം മുസ്നി">
ഇമാം മുസ്നി

പൂർണനാമം ഇസ്മാഇീൽ ബിൻ യഹ്‌യ മുസ്‌നി (امام اسماعيل ابن يحي مزني) ഹിജ്‌റ വർഷം 170ൽ ഹാറൂൻ റഷീദിന്റെ ഭരണകാലത്ത് ജനിച്ചു. മുസൈനത്ത്(مزينة) ഖബീലയും മക്കയിലെ പ്രസിദ്ധമായ ഖുറൈഷി(قريشي) തറവാടും  അദ്‌നാനിലെ(عدنان) കണ്ണികളാണ്. മിസ്വ്‌റിൽ നിന്ന് ശാഫിഈ ഇമാമിന്റെ ശിശ്യത്വം സ്വീകരിച്ചു. ശാഫിഈ സരണിയിലെ ജദീദായ ഖൗലുകൾ ഉദ്ധരിച്ചവരിൽ പ്രധാനിയാണ്. മിസ്വ്‌റിൽ ശാഫിഈ മസ്ഹബിന്റെ പ്രചാരകൻ. ഹിജ്‌റ വർഷം 264 റബീഉൽ അവ്വൽ  24ന് വിടപറഞ്ഞു.


മുസ്ലിംകൾക്കിടയിൽ അറിയപ്പെട്ട ഗ്രന്തം. വിശ്വാസകാര്യങ്ങൾ പ്രതിപാദിക്കുന്നു. അഹ്ലുസ്സുന്ന, അള്ളാഹുവിനെ ആരാധിക്കുക, പ്രവാചകൻ , അനുചരന്മാർ എന്നിവ പ്രധാന ചർച്ചാ വിഷയം.


</doc>
<doc id="356067" url="https://ml.wikipedia.org/wiki?curid=356067" title="താളികല">
താളികല

കേരള സംസ്ഥാനത്തിലെ, കാസർഗോഡ് ജില്ലയിലുള്ള ഒരു ഗ്രാമം ആണു താളികല.

മംഗലാപുരത്തിന്റെ വടക്കു ഭാഗത്തെയും , കോഴിക്കോടിന്റെ തെക്കു ഭാഗത്തെയും ബന്ധിപ്പിക്കുന്ന N.H. 66 ൽ ഇവിടുത്തെ പ്രാദേശിക റോഡിലൂടെ എത്തിച്ചേരാൻ സാധിക്കും. മംഗലാപുരം-പാലക്കാട് പാതയിലുള്ള മഞ്ജേശ്വരമാണു അടുത്ത തീവണ്ടി സ്റ്റേഷൻ.


</doc>
<doc id="356070" url="https://ml.wikipedia.org/wiki?curid=356070" title="കൊണ്ടാഴി">
കൊണ്ടാഴി

ഇതേ പേരിലുള്ള ഗ്രാമപഞ്ചായത്തിനെക്കുറിച്ച് അറിയുവാനായി, ദയവായി കൊണ്ടാഴി ഗ്രാമപഞ്ചായത്ത് കാണുക.

തൃശ്ശൂർ ജില്ലയിലെ, തലപ്പിള്ളി താലൂക്കിൽ പഴയന്നൂർ ബ്ലോക്കിലാണ് കൊണ്ടാഴി ഗ്രാമം സ്ഥിതി ചെയ്യുന്നത്.  കൊണ്ടാഴി ഗ്രാമപഞ്ചായത്തിന്റെ ഭാഗമായ ഈ പ്രദേശം കിഴക്ക് - ചീരക്കുഴിപ്പുഴ, പഴയന്നൂർ പഞ്ചായത്ത്, പടിഞ്ഞാറ് - ചേലക്കര, പാഞ്ഞാൾ പഞ്ചായത്തുകൾ, വടക്ക് - ഭാരതപ്പുഴ തെക്ക്‌ - പഴയന്നൂർ, ചേലക്കര പഞ്ചായത്തുകൾ എന്നിവ അതിരിടുന്നു. കൊച്ചിമഹാരാജാവ് നാട്ടുരാജ്യത്തെ മഹാക്ഷേത്രമായ തിരുവില്വാമല വില്വാദ്രിനാഥക്ഷേത്രത്തിലേക്കു ദർശനത്തിനായി നടകൊണ്ടവഴി പിന്നീടു കൊണ്ടാഴിയായി അറിയപ്പെട്ടു എന്നാണ് സ്ഥലനാമചരിത്രം. 




</doc>
<doc id="356072" url="https://ml.wikipedia.org/wiki?curid=356072" title="ഇസ്മത് ഇനോനു">
ഇസ്മത് ഇനോനു

തുർക്കിയുടെ രണ്ടാമത്തെ പ്രസിഡന്റും പ്രഥമ പ്രധാനമന്ത്രിയുമായിരുന്നു മുസ്തഫ ഇസ്മത് ഇനോനു - Mustafa İsmet İnönü (Turkish pronunciation: [isˈmet ˈinøny]. മുസ്ഥഫ ഇസ്മത് എന്നാണ് യഥാർത്ഥ പേര്.തുർക്കി സൈനിക ജനറലായിരുന്നു ഇസ്മത്‌.
1938 നവംബർ 11ന്, മുസ്തഫ കെമാൽ അത്താതുർക്ക് മരണപ്പെട്ട് രണ്ടാം ദിവസം തുർക്കിയുടെ രണ്ടാമത്തെ പ്രസിഡന്റായി. 1950 മെയ് 22വരെ ആസ്ഥാനത്ത് തുടർന്നു. അദ്ദേഹത്തിന്റെ പാർട്ടിയായ റിപ്പബ്ലിക്കൻ പീപ്പിൾസ് പാർട്ടി 1950ലെ പൊതുതിരഞ്ഞെടുപ്പിൽ പരാജയപ്പെട്ടതോടെയാണ് പ്രസിഡന്റ് സ്ഥാനം നഷ്ടമായത്. 
1922 മുതൽ 1924 വരെ തുർക്കി റിപ്പബ്ലിക്കിന്റ സായുധ സൈന്യമായ ജനറൽ സ്റ്റാഫിന്റെ പ്രഥമ ചീഫ് ആയി.
തുർക്കി റിപ്പബ്ലിക്കായി പ്രഖ്യാപിച്ചതിന് ശേഷം പ്രഥമ പ്രധാനമന്തിയായി. 1923 മുതൽ 1924 വരെയും 1925 മുതൽ 1937, 1961 മുതൽ 1965 വരേയും മൂന്ന് തവണ തുർക്കിയുടെ പ്രധാനമന്ത്രിയായിരുന്നിട്ടുണ്ട്. തുർക്കിയുടെ പ്രസിഡന്റായിരുന്ന കാലത്ത് മില്ലി സെഫ് (National Chief- നാഷണൽ ചീഫ് ) എന്ന് ഔദ്യോഗിക നാമം സ്വീകരിച്ചു.
1934ൽ കുലനാമ നിയമം പ്രാബല്യത്തിൽ വന്നപ്പോൾ, മുസ്തഫാ കമാൽ അത്താതുർക്കാണ് ഇനോനു എന്ന പേര് അദ്ദേഹത്തിന് നൽകിയത്. 
1919 മുതൽ 1922വരെ ഇസ്‌കി പട്ടണത്തിനടത്തുള്ള ഇനോനു എന്ന സ്ഥലത്ത് വച്ച് രണ്ടു തവണ ഗ്രീക്ക് സൈന്യവുമായി ഇസ്മത്തിന്റെ നേതൃത്വത്തിൽ യുദ്ധം നടന്നു രണ്ടു യുദ്ധത്തിലും തുർക്കി ജയിച്ചു ഇതിന്റെ ഓർമക്കായാണ് ഇനോനു എന്ന നാമം അദ്ദേഹത്തിന്റെ പേരിനോട് കൂട്ടിച്ചേർത്തത്. ഒന്നാം ഇനോനു യുദ്ധം, രണ്ടാം ഇനോനു യുദ്ധം എന്ന പേരിലാണ് ഇവ അറിയപ്പെടുന്നത്. 

1884 നവംബർ 24ന് ഇസ്മീരിലാണ് ഇസ്മത് ജനിച്ചത്. എയ്ദിൻ വിലായത്തിന്റെ മകനായാണ് ജനനം. 
പിതാവ് കുർദിഷ് വംശപരമ്പരയിൽ പെട്ടതും മാതാവ് ടർക്കിഷ് വംശജയുമായിരുന്നു. 
മാതാവ് ഹേസി റെസിറ്റ് യുദ്ധ മന്ത്രാലയത്തിലെ അഫേഴ്‌സ് ബ്യൂറോയിലെ ഫസ്റ്റ് എക്‌സാമിനന്റായി വിരമിച്ചയാളായിരുന്നു.
തുർക്കിയിലെ ബിറ്റലിസ് മുൻസിപ്പാലിറ്റിയിലെ മാലാതിയ നഗരത്തിൽ കുമുറോഗുല്ലരി കുടുംബാംഗമായി ജനിച്ചി ഇസ്മത്തിന്റെ മാതാവ് ഇസ്ലാമിക പണ്ഡിതനായ പ്രൊഫസർ ഹസൻ ഇഫെൻദിയുടെ മകളായിരുന്നു.
ഇസമത് തന്റെ പ്രാഥമിക വിദ്യാഭ്യാസം പൂർത്തിയാക്കിയത് മധ്യ തുർക്കിയിലെ സിവാസ് നഗരത്തിലാണ്. 1894ൽ സിവാസിലെ സൈനിക ജൂനിയർ ഹൈസ്‌കൂളിൽ നിന്ന് വിദ്യാഭ്യാസം പൂർത്തിയാക്കി. തുടർന്ന്, സിവാസ് സ്‌കൂൾ ഫോർ സിവിൽ സെർവന്റ്‌സിൽ ഒരു വർഷം പഠിച്ചു.

1903ൽ ഇംപീരിയൽ സ്‌കൂൾ ഓഫ് മിലിറ്ററി എഞ്ചിനിയറിങ്ങിൽ പീരങ്കി അഭ്യാസത്തിൽ ബിരുദം നേടി.
ഇതോടെ, ഓട്ടോമൻ സൈന്യത്തിൽ ആദ്യ സൈനിക നിയമനം ലഭിച്ചു.
ഓട്ടോമൻ സാമ്രാജ്യത്തിന് നേരെയുണ്ടായ രണ്ടു ലഹളകൾ അടിച്ചമർത്തുന്നതിൽ വിജയിച്ചു. റുമേലിയ, യമൻ എന്നിവിടങ്ങളിൽ നടന്ന ലഹളകൾ അടിച്ചമർത്തി.
1916 ഏപ്രിൽ 13ന് ബൾഗേറിയയിലെ ശിഷ്‌തോവ് സ്വദേശിനിയായ മെവ്ഹിബെ എന്ന യുവതിയെ വിവാഹം ചെയ്തു. മൂന്നു മക്കളുണ്ട്.
1993ൽ തുർക്കിയുടെ പ്രധാനമന്ത്രിയായ ഇർദൽ ഇനോനു മകനാണ്.ഒമർ, ഒസ്‌ദെൻ എന്നിവരാണ് മറ്റുമക്കൾ. മകൾ ഒസ്‌ദെൻ വിവാഹം ചെയ്തിരിക്കുന്നത് പ്രമുഖ തുർക്കി മാധ്യമ പ്രവർത്തകനായ മെതിൻ ടോക്കറേയാണ്.

1923 നവംബർ ഒന്നിന് തുർക്കിയുടെ പ്രധാനമന്ത്രിയായി നിയമിതനായ ഇനോനു, 1937 ഒക്ടോബർ 25വരെ 14 കൊല്ലത്തോളം ആസ്ഥാനത്ത് തുടർന്നു. 
1938 നവംബർ 11ന് തുർക്കിയുടെ രണ്ടാമത്തെ പ്രസിഡന്റായി സ്ഥാനം ഏറ്റെടുത്ത് 1950 മെയ് മാസം വരെയുള്ള 16 കൊല്ലത്തിനിടെ പല സുപ്രധാന സംഭവങ്ങളും നടന്നു. 
രണ്ടാം ലോക മഹായുദ്ധം നടന്നത് ഇനോനു പ്രസിഡന്റായ കാലത്താണ്. 1949 മാർച്ച് 28ന് ഇസ്രായേലിന് ഒരു രാജ്യമായി തുർക്കി അംഗീകരിച്ചു.

1973 ഡിസംബർ 25ന് അങ്കാറയിൽ മരണപ്പെട്ടു. മുസ്തഫാ കെമാൽ പാഷയുടെ ശവകുടീരത്തിന് എതിർ വശത്തായാണ് ഇനോനുവിനെ മറവ് ചെയ്തത്. തുർക്കി ഭാഷക്ക് പുറമെ, അറബി, ഇംഗ്ലീഷ്, ഫ്രഞ്ച് ഭാഷകളിൽ പ്രാവീണ്യം നേടിയിരുന്നു ഇസ്മത് ഇനോനു.


</doc>
<doc id="356073" url="https://ml.wikipedia.org/wiki?curid=356073" title="ടാങ്ക് മാൻ">
ടാങ്ക് മാൻ

1989-ലെ ടിയാനന്മെൻ പ്രതിഷേധം അടിച്ചമർത്തുവാനായി വന്ന ടാങ്കുകൾക്ക് മുന്നിൽ നിന്ന് അവയെ തടയാൻ ജൂൺ 5-ന് ശ്രമിച്ച വ്യക്തിയാണ് ടാങ്ക് മാൻ (അജ്ഞാതനായ പ്രകടനക്കാരൻ അല്ലെങ്കിൽ അജ്ഞാതനായ റിബൽ) എന്നറിയപ്പെടുന്നത്. കടന്നുപോകാൻ ടാങ്കുകൾ ശ്രമിച്ചപ്പോൽ മാറിനിന്ന് ടാങ്കിന്റെ നീക്കം തടയുന്നതിൽ ഇദ്ദേഹം വിജയിച്ചു. 

ഇദ്ദേഹത്തെപ്പറ്റി നാളിതുവരെ വ്യക്തമായ വിവരങ്ങളൊന്നും ലഭ്യമല്ല. ഇദ്ദേഹത്തെ പരിക്കേൽപ്പിക്കാതിരിക്കാനായി ടാങ്കുകൾ നിറുത്തിയ സൈനികർക്കും എന്ത് സംഭവി‌ച്ചു എന്നത് അജ്ഞാതമാണ്. ഈ വ്യക്തി മാത്രമല്ല, മറ്റുള്ളവരും ടാങ്കുകളെ തടയാൻ ശ്രമിച്ചിരുന്നു എന്ന് സാക്ഷികൾ അഭിപ്രായപ്പെട്ടിട്ടുണ്ട്. വിദ്യാർത്ഥി നേതാവായിരുന്ന ഷാവോ ജിയാങ് "ധാരാളം പേർ എഴുന്നേറ്റ് നിന്ന് ടാങ്കുകളെ തടയുന്നത് ഞാൻ കണ്ടിരുന്നു." എന്ന് പറഞ്ഞിരുന്നു. ഫോട്ടോകളിലൂടെയും വീഡിയോകളിലൂടെയും പ്രശസ്തി നേടിയ വ്യക്തി ഇദ്ദേഹം മാത്രമാണ്.

ടിയാനന്മെൻ ചത്വരത്തിന്റെ വടക്കുവശത്തായി 1989 ജൂൺ 5-നാണ് ഈ സംഭവം നടന്നത്. ടിയാനന്മെൻ പ്രതിഷേധസമരം അടിച്ചമർത്തിയതിന്റെ പിറ്റേന്നായിരുന്നു ഇത്. ഈ വ്യക്തി ഒരു വീതിയുള്ള റോഡിന്റെ മദ്ധ്യത്തിലായി ടൈപ്പ് 59 ടാങ്കുകളുൾ വരുന്ന പാതയിലായി നിന്നു. വെള്ള ഷർട്ടും കറുത്ത പാന്റ്സുമായിരുന്നു വേഷം. കയ്യിലൊരു ഷോപ്പിംഗ് ബാഗുണ്ടായിരുന്നു. ടാങ്കുകൾ നിറുത്തിയശേഷം ഇദ്ദേഹം ബാഗുമായി ടാങ്കിനു നേർക്ക് എന്തോ ആംഗ്യം കാട്ടി. മുന്നിലുണ്ടായിരുന്ന ടാങ്ക് ഇദ്ദേഹത്തിന്റെ വശത്തുകൂടി തിരിച്ച് കടന്നുപോകാൻ ശ്രമം നടത്തി. പക്ഷേ ഈ വ്യക്തി വീണ്ടും വീണ്ടും അഹിംസയുടെ പ്രദർശനമെന്ന പോലെ ടാങ്കിന്റെ പാതയിലേയ്ക്ക് കടന്നുനിന്നുകൊണ്ടിരുന്നു. ഇദ്ദേഹത്തെ അപകടപ്പെടുത്താതെ കടന്നുപോകുവാൻ പല പ്രാവശ്യം ശ്രമിച്ച് പരാജയപ്പെട്ട ടാങ്ക് എൻജിനുകൾ ഓഫാക്കി. പിന്നിലുള്ള കവചിത വാഹനങ്ങളും എഞ്ചിനുകൾ ഓഫ് ചെയ്തു. 

ടാങ്കുകൾ നിശ്ചലമായതിനുശേഷം ഇദ്ദേഹം മുന്നിലുള്ള ടാങ്കിനുമുകളിൽ കയറി അകത്തു‌ള്ളവരോട് സംസാരിക്കാൻ ശ്രമിച്ചു. ഗണ്ണറുമായി അല്പനേരം ഇദ്ദേഹം സംസാരിച്ചിരിക്കാം എന്ന് വീഡിയോ ദൃശ്യങ്ങൾ സൂചിപ്പിക്കുന്നു. ടാങ്കിന്റെ കമാൻഡർ ഹാച്ച് തുറന്ന് പുറത്തേയ്ക്ക് തലയുയർത്തുകയും ടാങ്കുകൾ എഞ്ചിൻ സ്റ്റാർട്ട് ചെയ്യുകയും ചെയ്തു. അപ്പോൾ ഇദ്ദേഹം വീണ്ടും ടാങ്കിന് മുന്നിലേയ്ക്ക് നീങ്ങിനിന്നു. ഇതോടെ വീണ്ടും ടാങ്കുകൾക്ക് മുന്നോട്ട് പോകാൻ കഴിയാത്ത സാഹചര്യമായി.

വീഡിയോ ദൃശ്യത്തിൽ നീല വേഷം ധരിച്ച രണ്ടാളുകൾ ഈ മനുഷ്യനെ വലിച്ച് അടുത്തുള്ള ഒരു ആൾക്കൂട്ടത്തിലേയ്ക്ക് മാറ്റുന്നതായി കാണാം. ഇതിനുശേഷം ടാങ്കുകൾ അവരുടെ വഴിക്ക് പോകുന്നു. ആരായിരുന്നു ഇദ്ദേഹത്തെ വലിച്ച് മാറ്റിയതെന്ന് കാഴ്ച്ചക്കാർക്ക് ഉറപ്പില്ല. അവിടെയുണ്ടായിരുന്ന "ന്യൂസ് വീക്ക്" ഫോട്ടോഗ്രാഫറായ ചാർലി കോൾ പറയുന്നത് അവർ ചൈനയുടെ ഗവണ്മെന്റിന്റെ പബ്ലിക് സെക്യൂരിറ്റി ബ്യൂറോയിലെ ഉദ്യോഗസ്ഥരാണെന്നാണ്. "ദ ഗ്ലോബ് ആൻഡ് മെയിൽ" പത്രപ്രവർത്തകനായ ജാൻ വോങ് വിശ്വസിക്കുന്നത് സാധാരണക്കാരായിരുന്നു ഇദ്ദേഹത്തെ വലിച്ചുമാറ്റിയത് എന്നാണ്. 1998 ഏപ്രിലിൽ "ടൈം" മാഗസിൻ ഇദ്ദേഹത്തെ ഇരുപതാം നൂറ്റാണ്ടിലെ ഏറ്റവും പ്രാധാന്യമുള്ള 100 വ്യക്തികളുടെ ലിസ്റ്റിൽ ഉൾപ്പെടുത്തി.

അഞ്ച് ഫോട്ടോഗ്രാഫർമാർ ഈ രംഗം പകർത്തുകയുണ്ടായി. ഇതിലൊരാൾ 20 വർഷത്തേയ്ക്ക് ഈ ദൃശ്യം പുറത്തുവിടുകയുണ്ടായില്ല. 2009 ജൂൺ നാലിന് തറനിരപ്പിൽ നിന്നെടുത്ത ചിത്രം അഞ്ചാമത്തെ ഫോട്ടോഗ്രാഫർ പുറത്തുവിട്ടു. പ്രതിഷേധത്തിന്റെ ഇരുപതാം വാർഷികത്തോട് അനുബന്ധിച്ചാണ് അസോസിയേറ്റഡ് പ്രസ്സിന്റെ ഫോട്ടോഗ്രാഫർ ടെറിൽ ജോൺസ് അദ്ദേഹത്തിന്റെ കൈവശമുണ്ടായിരുന്ന ചിത്രം പുറത്തുവിട്ടത്. ഈ ചിത്രം തറനിരപ്പിൽ നിന്നായിരുന്നു എടുത്തത്. ഈ ഫോട്ടോയിൽ ടാങ്ക് മാൻ ഉണ്ടെന്ന് ഒരു മാസത്തിനുശേഷം ഡെവലപ്പ് ചെയ്തപ്പോഴാണ് ഇദ്ദേഹം തിരിച്ചറിഞ്ഞത്.

ഈ സംഭവത്തിന്റെ വീഡിയോയും പകർത്തപ്പെടുകയുണ്ടായി. "ഓസ്ട്രേലിയൻ ബ്രോഡ്കാസ്റ്റിംഗ് കോർപ്പറേഷൻ" കാമറാമാൻ വില്ലി ഫുവ "സി.എൻ.എൻ." കാമറാമാൻ ജോനാതൻ ഷെയർ, "എൻ.ബി.സി." ഛായാഗ്രാഹകൻ ടോണി വാസർമാൻ എന്നിവർ മാത്രമായിരുന്നു ഈ ദൃശ്യം വീഡിയോയിൽ പകർത്തിയവർ.





</doc>
<doc id="356077" url="https://ml.wikipedia.org/wiki?curid=356077" title="അറേബ്യൻ മരുഭൂമിയിലെ ചെടികളും മരങ്ങളും">
അറേബ്യൻ മരുഭൂമിയിലെ ചെടികളും മരങ്ങളും

മനുഷ്യൻറെ പൊതുവെയുള്ള ധാരണ അറേബ്യൻ മരുഭൂമിയിൽ മരങ്ങളില്ലാതെ പൂർണ്ണമായും തരിശായിക്കിടക്കുന്ന മേഖലയാണെന്നാണ്. എന്നാൽ ഇവിട കുറേയേറെ മരങ്ങളും സസ്യങ്ങളും നിലനിൽക്കുന്നുവെന്നതാണ് സത്യം.

സഹാറ മരുഭൂമിയും ആസ്ട്രേലിയൻ മരുഭൂമിയും കഴിഞ്ഞാൽ ലോകത്തിലെ ഏറ്റവും വലിയ മൂന്നാമത്തെ മരുഭൂമിയായാണ് അറേബ്യൻ മരുഭൂമി അറിയപ്പെടുന്നത്. അറേബ്യൻ ഉപദ്വീപിന്റെ ബഹുഭൂരിപക്ഷം പ്രദേശങ്ങളും ഈ മരുഭൂമിയിൽ ഉൾപ്പെട്ടിരിക്കുന്നു. വിശാലവും തുടർച്ചയായി മണൽ വ്യാപിച്ചു കിടക്കുന്നതുമായ ഇവിടെ വളരെ ഉയർന്ന താപനിലയാണ് അനുഭവപ്പെടാറുള്ളത്. വേനൽക്കാലത്ത് ഈ മരുഭൂമിയിലെ താപനില 50 ഡിഗ്രി സെൽഷ്യസിനപ്പുറവും എത്തുന്നു. രാത്രി പൊതുവേ മരുഭൂമിയിൽ താപനില താഴ്ന്ന അവസ്ഥയിലായിരിക്കും.  സസ്യജന്തുജാലങ്ങൾക്കു വളരുവാൻ പറ്റിയ സാഹചര്യം ഇവിടെ പരിമിതമാണ്. വളരെ പരിമിതമായ സാഹചര്യങ്ങളിൽ വളരുന്ന സസ്യങ്ങളും മറ്റും മരുഭൂമിയിൽ അവിടവിടെയായി ചിതറി കാണപ്പെടുന്നു

അഡെനിയം അഥവാ ഡെസർട്ട് റോസ് അറേബ്യൻ മരുഭൂമിയിൽ കാണപ്പെടുന്ന ഒരു പുഷ്പിക്കുന്ന സസ്യമാണ്. ഈ കുറ്റിച്ചെടികൾ അഥവാ ചെറുമരങ്ങൾക്ക് ജലം ശേഖരിച്ചു വയ്ക്കുവാൻ പററിയ തരത്തിൽ വീർത്ത തണ്ടുകളാണുള്ള്. അത്യധികം ചൂടുള്ള കാലാവസ്ഥയിൽ നിലനിൽപ്പിന് ഇതു ചെടികളെ പ്രാപ്തരാക്കുന്നു. കുലകളായി പൂക്കളുണ്ടാകുന്ന ഇവ വർഷം മുഴുവൻസ അറേബ്യൻ മരുഭൂമിയിലുടനീളം കാണുവാൻ സാധിക്കും. പക്ഷേ ശിശിരകാലം ഇവയ്ക്ക് താങ്ങാൻ പറ്റില്ല. 

അറേബ്യൻ മരുഭൂമിയിൽ സർവ്വസാധാരണായിട്ടുള്ള വൃക്ഷം ഈന്തപ്പനയാണ് ( ശാസ്ത്രനാമം: Phoenix dactylifera). ഇവ മരുപ്പച്ചയിലോ സമീപമുള്ള പ്രദേശങ്ങളിലോ ആകാം. ഇവ 70 മുതൽ 75 അടി ഉയരത്തിൽ വരെ വളരുന്നു. എല്ലാ കാലാവസ്ഥാ വ്യതിയാനങ്ങളേയും തരണം ചെയ്യാൻ ഈ വൃക്ഷത്തിനു കെൽപ്പുണ്ട്. ഇതിന്റെ നാരു കൂടുതലുള്ള വേരുകൾ ഭൂമിയ്ക്ക് വളരെ താഴേയ്ക്കു വളരുകയും വൃക്ഷത്തിനാവശ്യമായി പോഷകാംശങ്ങളും ജലവും കണ്ടെത്തുകയും ചെയ്യുന്നു. ഈ മരങ്ങളിലെ പഴം ഈ പ്രദേശത്തെ മനുഷ്യരുടെയും ജന്തുക്കളുടെയും പ്രമുഖമായ ഭക്ഷണമാണ്.
അക്കേഷ്യ മരങ്ങൾ സാധാരണയായി  അറേബ്യന് മരുഭൂമി ഉൾപ്പെടെയുള്ള വരണ്ട പ്രദേശങ്ങളിലാണ് കണ്ടുവരുന്നത്. അവയിലുള്ള മുള്ളുകൾ വരണ്ട മരുഭൂമിയിലെ കാലാവസ്ഥയില് ജലാംശം ചെടിയിൽ പിടിച്ചു നിറുത്തുവാൻ ഉപകരിക്കുന്നു. ഇവയുടെ ഇലയും കായ്കളും ഈ മേഖലയിലെ ജന്തുക്കൾ ഭക്ഷണമാക്കുന്നു. ഈ മരം ഈ കാലാവസ്ഥയിൽ വളരുവാനുള്ള പ്രധാന കാരണം ഇവയുടെ ആഴത്തിലേയ്ക്കു പോകുന്ന വേരുകൾ മരത്തിനാവശ്യമായ ജലവും പോഷകങ്ങളും പ്രദാനം ചെയ്യാൻ പര്യാപ്തമായതാണ്.

സാൾട്ട് ബുഷ് അറേബ്യൻ മരുഭൂമിയിൽ ഒരു സാധാരണയായി കാണപ്പെടുന്ന കുറ്റിച്ചെടിയാണ്. ഈ ചെടി മൂന്നു മുതൽ ആറുവരെ അടി ഉയരത്തിൽ വളരുന്നു. ഇവ മണ്ണിലുള്ള ഉപ്പുരസം വലിച്ചെടുക്കുകയും ഇത് ചെടിയുടെ ഇലകളില് വരെ അനുഭവപ്പെടുകയും ചെയ്യുന്നു. ഇതിലെ ശക്തമായി ഉപ്പുരസം ഇലയെ ഭക്ഷ്യയോഗ്യമല്ലാതെയാക്കുന്നു.

ഘാഫ് മരം (Prosopis cineraria) അറേബ്യൻ മരുഭൂമിയിൽ കാണപ്പെടുന്ന ഒരു മരമാണ്. ചെറിയ കാലം കൊണ്ട് ഈ മരം വളർന്നു ഉയരത്തിലെത്തുന്നു. ഈ മരങ്ങൾ ചൂടിനെ അതിജീവിച്ചു മരുഭൂമിയിൽ വളരുന്നതിന്റെ പ്രധാനകാരണം ഇവയ്ക്കു വളരുവാൻ വളരെക്കുറച്ചു ജലം മതിയാകുമെന്നുള്ളതാണ്. ഇതിന്റെ തടി കാഠിന്യമുള്ളതായതിനാൽ, പഴയകാലത്ത് നാടൻ ഭവനങ്ങളുടെ നിർമ്മാണത്തിന് ഈ മരത്തിന്റെ തടി ഉപയോഗിക്കാറുണ്ടായിരുന്നു.

ക്യാപ്പർ ചെടി ഒരു പൊതുവായി അറേബ്യൻ മരുഭൂമിയിലെ ഒരു ചെടിയാണ്. ഇവയിലെ മുള്ളുകൾക്ക് ചാരനിറമാർന്ന നീലനിറമാണ്. ഈ ചെടിയിൽ ഹൃദ്യമായ ഗന്ധമുള്ള ഒരു തരം പൂക്കൾ വിടരാറുണ്ട്. ജലം വളരെക്കുറച്ചു മാത്രം ആവശ്യമുള്ള ഈ ചെടി ഉപ്പുരസമുള്ള മണ്ണിലും സമൃദ്ധമായി വളരുന്നു. അതികഠിനമായ ചൂടും അതികഠനമായി തണുപ്പും ഈ ചെടി നന്നായി പ്രതിരോധിക്കുന്നു.

ജൂനിപർ മരം നിത്യഹരിതവൃക്ഷമായ കോണിഫറസ് മരത്തിന്റെ വർഗ്ഗമാണ്. ഇവ അറേബ്യൻ ഉപദ്വീപിലെ മരുഭൂയിലുടനീളം കാണുവാൻ സാധിക്കും. ഇതിന്റെ പഴങ്ങൾ മരുഭൂമിയിലെ അനേകജാതി പക്ഷികളും മൃഗങ്ങളും ആഹാരമായി ഉപയോഗിക്കുന്നു. ഇവയുടെ തടി കാഠിന്യമുള്ളതായതിനാൽ വീടുകളുടെ നിർമ്മാണത്തിനും ഉപകരണങ്ങളുണ്ടാക്കുവാനും ഉപയോഗിക്കാറുണ്ട്. 

അൽഫാൽഫ മൂന്നു മീറ്റർ വരെ ഉയരത്തിൽ കൂട്ടമായി വളരുന്ന പുഷ്പിക്കുന്ന തരം സസ്യമാണ്.  ഈ സസ്യത്തിന്റെ വേരുപടലങ്ങൾ 20 മീറ്റർ വരെ താഴേയ്ക്കു വളർന്ന് ചെടിയ്ക്കാവശ്യമായി പോഷണങ്ങളും ജലവും കണ്ടെത്തുന്നു. ശക്തമായി ചൂടുള്ള കാലാവസ്ഥയിലും ഇവ നന്നായി വളരുകയും 5 വർഷങ്ങൾ വരെ നിലനിൽക്കുകയും ചെയ്യുന്നു. മേഞ്ഞു നടക്കുന്ന മൃഗങ്ങൾ ഭക്ഷിക്കുമെങ്കിലും കുറഞ്ഞസമയം കൊണ്ട് വീണ്ടും വളരുന്നു.  


</doc>
<doc id="356082" url="https://ml.wikipedia.org/wiki?curid=356082" title="പുള്ളി വൈദ്യുതതിരണ്ടി">
പുള്ളി വൈദ്യുതതിരണ്ടി

കടൽ വാസിയായ ഒരു മൽസ്യമാണ് പുള്ളി വൈദ്യുതതിരണ്ടി അഥവാ Spoted Numbfish. . ഐ യു സി എൻ പട്ടികപ്രകാരമുള്ള പരിപാലന സ്ഥിതി വസ്തുതകൾ അപര്യാപ്തമായ സ്പീഷിസുകൾ എന്നാണ്.

കേരളത്തിലെ മൽസ്യങ്ങളുടെ പട്ടിക


</doc>
<doc id="356087" url="https://ml.wikipedia.org/wiki?curid=356087" title="മോണോലോഫോസോറസ്">
മോണോലോഫോസോറസ്

മധ്യ ജുറാസ്സിക് കാലത്തു ജീവിച്ചിരുന്ന ദിനോസറുകളിൽ ഒന്നാണ് മോണോലോഫോസോറസ് .
Tetanurae കുടുംബത്തിൽ പെട്ട ദിനോസർ ആണ് ഇവ. തെറാപ്പോഡ വിഭാഗത്തിൽ പെട്ടവയാണ് ഇവ. 



</doc>
<doc id="356098" url="https://ml.wikipedia.org/wiki?curid=356098" title="ഹൻസ വാലി">
ഹൻസ വാലി

പാകിസ്താനിലെ ഏറ്റവും വടക്ക് ഭാഗത്തുള്ള സ്വയം ഭരണ പ്രദേശമായ ഗിൽഗിറ്റ്-ബാൾട്ടിസ്താൻ പ്രവിശ്യയിൽ ഉൾപ്പെട്ട മലനിരകളുടെ താഴ്‌വരയാണ് ഹൻസ വാലി - Hunza Valley ( (Burushaski and Urdu: ہنزہ‎)
പാക്കസ്താന്റെ ഏറ്റവും വടക്കേ അറ്റത്താണ് ഹൻസ താഴ്‌വരയുടെ സ്ഥാനം.
ചൈനയുടെ സ്വയംഭരണ പ്രദേശമായ ഉയിഗുർസ്താന് (സിൻജിയാങ് എന്നും വിളിക്കുന്നു) വടക്കുകിഴക്കൻ അതിർത്തിയിലായും പാമിർ പർവ്വതനിരകളുടെ വടക്കുപടിഞ്ഞാറ് ഭാഗത്തായും സ്ഥിതിചെയ്തിരുന്ന ഒരു നാട്ടുരാജ്യമായിരുന്നു 1974 വരെ ഹൻസ. 1974ൽ സുൽഫിക്കർ അലി ഭൂട്ടോയാണ് ഈ നാട്ടുരാജ്യത്തെ പാകിസ്താന്റെ ഭാഗമാക്കിയത്.
ഹൻസയുടെ തെക്ക് ഭാഗത്ത് ഗിൽഗിറ്റ് ഏജൻസിയും കിഴക്ക് ഭാഗത്ത് പഴയ നാട്ടുരാജ്യമായ നഗറും അതിർത്തി പങ്കിടുന്നു.
ഇപ്പേൾ കരീമാബാദ് എന്ന് അറിയപ്പെടുന്ന ബൽറ്റിറ്റ് ആയിരുന്നു ഹൻസ നാട്ടുരാജ്യത്തിന്റെ തലസ്ഥാനം.ഇവിടത്തെ മറ്റൊരു പുരാതന ജനവാസ കേന്ദ്രമാണ് ഗനിഷ് ഗ്രാമം. 900 വർഷത്തോളം ഒരു സ്വതന്ത്ര രാജഭരണ പ്രവിശ്യായിരുന്നു ഹൻസ.
ഹൻസ, നഗർ എന്നീ നാട്ടുരാജ്യങ്ങൾ 1889 നും 1892നും ഇടയിൽ ഒരു സൈനിക വിജയത്തിലൂടെ ബ്രിട്ടീഷുകാരുടെ നിയന്ത്രണത്തിലായിരുന്നു.
ഇതോടെ, ഹൻസയുടെ ഭരണാധികാരിയായിരുന്ന മിർ സഫ്ദർ അലി ഖാൻ ചൈനയിലെ സിൻജിയാങിലെ കശ്ഗർ നഗരത്തിലേക്ക് പലായനം ചെയ്തു. അവിടെ രാഷ്ട്രീയ അഭയം തേടി.

2010ലുണ്ടായ ഒരു മണ്ണിടിച്ചിലിൽ ഹസ്‌ന നദി അഞ്ചു മാസത്തോളം തടസ്സപ്പെട്ടു. ഇതേതുടർന്ന് 2010 ജനുവരി നാലിന് അറ്റബാഡ് തടാകം നിർമ്മിക്കുകയും ചെയ്തു. ഈ മണ്ണിടിച്ചിൽ മൂലം കാരകോരം ഹൈവേയുടെ 27 കിലോമീറ്റർ തടസ്സപ്പെട്ടിരുന്നു.
15,000 പേരെയാണ് മണ്ണിടിച്ചിൽ ബാധിച്ചത്. 20 പേർ കൊല്ലപ്പെട്ടു.

ആദ്യകാലത്ത് ഹൻസയുടെ തലസ്ഥാനം അൽറ്റിറ്റ് ആയിരുന്നു, പിന്നീട് ഇത് ബൽറ്റിറ്റിലേക്ക് (ഇന്നത്തെ കരീമാബാദ്) മാറ്റി. 1974ൽ നാട്ടുരാജ ഭരണം തകരുന്നതു വരെ ബൽറ്റിറ്റ് ആയിരുന്നു തലസ്ഥാനം. ബൽറ്റിറ്റ് ഹൻസയുടെ രാഷ്ട്രീയ കേന്ദ്രവും തലസ്ഥാനവുമായിരുന്നു. ഇപ്പോൾ, ബൽറ്റിറ്റ് ഹൻസയിലെ ഏറ്റവും പ്രധാനപ്പെട്ട ഒരു ടൂറിസ്റ്റ് കേന്ദ്രമാണ്‌.
എന്നാൽ, ഹൻസയിലെ പ്രധാന വാണിജ്യകേന്ദ്രവും മിക്ക സർക്കാർ സംവിധാനങ്ങളും പ്രവർത്തിക്കുന്ന അലിയാബാദിലാണ് പ്രധാന പ്രവർത്തനങ്ങൾ കേന്ദ്രീകരിച്ചിരിക്കുന്നത്.
ഭൂമിശാസ്ത്രപരമായി ഹൻസയെ മൂന്നായി തരംതിരിച്ചിരിക്കുന്നു. 
അപ്പർ ഹൻസ-ഗോജൽ വാലി , ലോവർ ഹൻസ, സെൻട്രൽ ഹൻസ എന്നിങ്ങനെ മൂന്നായാണ് ഹൻസയെ വേർത്തിരിക്കുന്നത്.

ഗോജൽ തെഹസിലും ഹൻസ ജില്ലയും ചേർന്നതാണ് അപ്പർ ഹൻസ.
ഗുൽമിറ്റ്, ശിഷ്‌കേറ്റ് തടാകം, പസ്സു, സോസ്റ്റ്, ഷിംഷാൽ, ജമാലാബാദ്, ഗിർച, വക്ഹി,ഗുൽകിൻ, ഹുസൈനി, ബോറിത്, ചിപുർസൻ, ഗലപൻ, ഇസ്‌പെൻഞ്ച്, ഖുദാബാദ്, ഖൈബർ,മൂർഖുൻ, സെർറ്റീസ്, മിഗർ, മിസഗർ, രമിൻജ്, കിർമിൻ, രെഷിത് ഖില്ല്, ഷർസാബ്‌സ്, നസീമാബാദ്,ഷിത്മെർഗ്, യർസീരച്,സൂദ്ഖൂൻ എന്നിവയാണ് അപ്പർ ഹൻസയിലെ പ്രധാന പട്ടണങ്ങളും ഗ്രാമങ്ങളും.

ഹൻസ ജില്ലയിലെ അലിയാബാദ് തെഹ്‌സിലിലെ ഭാഗങ്ങളാണ് ലോവർ ഹൻസ.
നാസിറാബാദ്, ഹുസൈനാബാദ്, ഖിസെറാബാദ്, ഖാനാബാദ്,മയൂൻ എന്നിവയാണ് ഇവിടത്തെ പ്രാധന നഗരങ്ങൾ.
കരകോറം ഹൈവെയിൽ നാസിറാബാദിനും മയോനിനും മധ്യ സ്ഥിതിചെയ്യുന്ന കുഗ്രാമമാണ് ഖാനാബാദ്. 1902ൽ നാസിറാബാദിൽ നിന്ന് എട്ടു കുടുംബങ്ങൾ ഇവിടെ എത്തി. ഇതിന്റെ പഴയ പേര് ഝോക്ദാസ് എന്നാണ്. ഇപ്പോൾ ഇവിടെ 280 ഓളം വീടുകളും 1850 ഓളം ജനങ്ങളും വസിക്കുന്നു.

ഹൻസ ജില്ലയിലെ അലിയാബാദ് തെഹ്‌സിലിലെ ചില ഭാഗങ്ങളാണ് സെൻട്രൽ ഹൻസയിൽ അടങ്ങിയിരിക്കുന്നത്.
അലിയാബാദ്, ദൗരഖാൻ, കരിമാബാദ്, ബൽറ്റിറ്റ് ഫോർട്ട്, അൽറ്റിറ്റ്, അൽറ്റിറ്റ് ഫോർട്ട്, അഹ്‌മെദാബാദ്, ബുറുഷോ, ഗനിഷ് വില്ലേജ്, ഗാരെറ്റ്, ഹസ്സനാബാദ്, മുർതസാബാദ്, ഹൈദെറാബാദ്, സൽമാനാബാദ് എന്നിവയാണ് സെൻട്രൽ ഹൻസയിലെ പ്രധാന നഗരങ്ങളും ഗ്രാമങ്ങളും താഴ്‌വരകളും
120 വയസ്സാണ് ഹൻസ താഴ്വരക്കാരുടെ ശരാശരി ആയുർദൈർഘ്യം. താഴ്വരയിലെ കാലാവസ്ഥയും പരിതഃസ്ഥിതിയുമെല്ലാം ജനങ്ങളുടെ ആരോഗ്യത്തെ സ്വാധീനിക്കുന്നുണ്ട്. പ്രകൃതിയുമായി ഇണങ്ങിച്ചേർന്നുള്ള ജീവിതമാണ് ഇവർ നയിക്കുന്നത്. 87,500 ആണ് ഹൻസ താഴ്വരയിലെ ജനസംഖ്യ.


</doc>
<doc id="356100" url="https://ml.wikipedia.org/wiki?curid=356100" title="കുർക്കുമ">
കുർക്കുമ

സിഞ്ചിബറേസീ സസ്യകുടുംബത്തിലെ നൂറോളം സ്വീകൃതമായ സ്പീഷിസുകൾ ഉള്ള ഒരു ജനുസ് ആണ് കുർക്കുമ (Curcuma)"." ഇതിലെ ഏറ്റവും പ്രസിദ്ധമായ അംഗങ്ങളിലൊന്ന് മഞ്ഞൾ ആണ്. തെക്കുകിഴക്കനേഷ്യ, തെക്കൻ ചൈന, ഇന്ത്യൻ ഉപഭൂഖണ്ഡം, ന്യൂ ഗിനിയ, ആസ്ത്രേലിയ എന്നിവിടങ്ങളിൽ കാണുന്നു. ആഫ്രിക്കയിലെ ഉഷ്ണമേഖലകൾ, മധ്യ അമേരിക്ക, ഫ്ലോറിഡ, കൂടാതെ പസഫിക്കിലെയും ഇന്ത്യൻ മഹാസമുദ്രത്തിലെയും അത്‌ലാന്റിക്കിലെയും പല ദ്വീപുകളിലും ഇവ എത്തിയിട്ടുണ്ട്. 

അറബി ഭാഷയിൽ മഞ്ഞൾ എന്ന് അർത്ഥമുള്ള കുർകും("kurkum)" (كركم) എന്ന വാക്കിൽ നിന്നാണ് ഈ പേരിന്റെ ഉൽഭവം.1753 -ൽ ലിനയേസ് നാമകരണം ചെയ്തതിനുശേഷം ഏതാണ്ട് 130 സ്പീഷിസുകൾ ഈ ജനുസിൽ വിവരിക്കപ്പെട്ടിട്ടുണ്ട്.




</doc>
<doc id="356110" url="https://ml.wikipedia.org/wiki?curid=356110" title="ബോസൻബർജിയ">
ബോസൻബർജിയ

സിഞ്ചിബറേസീ സസ്യകുടുംബത്തിലെ ഒരു ജനുസ് ആണ് ബോസൻബർജിയ (Boesenbergia). 60-70 സ്പീഷിസുകൾ ഉള്ള ഇവ ചൈന, ഇന്ത്യൻ ഉപഭൂഖണ്ഡം, തെക്കുകിഴക്ക് ഏഷ്യ (തായ്‌ലാന്റ്, മലേഷ്യ, ഫിലിപ്പൈൻസ്, ഇന്തോനേഷ്യ. മുതലായ രാജ്യങ്ങൾ) എന്നിവിടങ്ങളിൽ കാണുന്നു .




</doc>
<doc id="356114" url="https://ml.wikipedia.org/wiki?curid=356114" title="റ്റിയാൻഗോങ് ദൗത്യം">
റ്റിയാൻഗോങ് ദൗത്യം

ചൈനീസ് ബഹിരാകാശ സംഘടനയായ ചൈന നാഷണൽ സ്പേസ് അഡ്മിനിസ്റ്റ്റേഷൻ സ്വന്തമായി സ്ഥാപിക്കുന്ന മൂന്നാം തലമുറ ബഹിരാകാശ നിലയമാണ് റ്റിയാൻഗോങ്. സ്വർഗീയ ഭവനം എന്നാണ് ചൈനീസ് ഭാഷയിൽ റ്റിയാൻഗോങിന്റെ അർഥം. ഗുരുത്വാകർഷണം ഉൾപ്പെടെ ഒട്ടേറെ കാരണങ്ങളാൾ ഭൂമിയിൽ നടത്താമെന്നതാണ് ബഹിരാകാശ നിലയത്തിനായുള്ള ദൗത്യത്തിന്റെ പിന്നിൽ. 2022 -ഓടെ ബഹിരാകാശത്ത് പൂർണ സജ്ജമായ പരീക്ഷണശാല യാഥാർഥ്യമാക്കുകയാണ് ചൈനയുടെ ലക്ഷ്യം. 

2011 സെപ്തംബർ 29 നാണ് മനുഷ്യവാസമുള്ള ബഹിരാകാശത്തെ പരീക്ഷണശാല എന്ന ലക്ഷ്യത്തോടെ ചൈന റ്റിയാൻഗോങ് പദ്ധതിയിലെ ആദ്യ പേടകമായ റ്റിയാൻഗോങ് -1 നെ വിക്ഷേപിച്ചത്. ചൈനയിലെ ഗോബി മരുഭൂമിയിലെ ജിയുക്വാൻ വിക്ഷേപണത്തറയിൽനിന്നും ലോങ് മാർച്ച് റോക്കറ്റിന്റെ സഹായത്താൽ കുതിച്ച റ്റിയാൻ ഗോങ് -1 2016 മാർച്ച് 21 വരെ പ്രവർത്തനക്ഷമമായി നിലകൊണ്ടു. സോവിയറ്റ് യൂണിയന്റെ ബഹിരാകാശ നിലയമായ സല്യൂട്ട് ബഹിരാകാശ നിലയത്തിന്റെ മാതൃകയിലാണ് റ്റിയാൻഗോങ്ങ് ബഹിരാകാശ നിലയം രൂപകൽപ്പന ചെയ്തിരുന്നത്. ബഹിരാകാശ വാഹനങ്ങളുടെ പറന്നിറങ്ങൽ, നിലയവുമായുള്ള സംയോജനം, തിരികെയുള്ള യാത്ര തുടങ്ങിയ കാര്യങ്ങളെ സംബന്ധിച്ചുണ്ടാക്കേണ്ട തയ്യാറെടുപ്പുകൾ പഠിക്കുക എന്നതായിരുന്നു ച റ്റിയാൻഗോങ്ങ്‌ 1 മോഡ്യൂളിന്റെ ലക്ഷ്യം. 2013-ൽ ഒരു വനിതയടക്കം മൂന്നു ഗവേഷകരുമായി ചൈനയുടെ ബഹിരാകാശ പേടകമായ ഷെൻഷ്യൂ-10 (ദൈവിക വാഹനം) ബഹിരാകാശത്തെത്തി. 15 ദിവസത്തോളം പേടകത്തിൽ താമസിച്ച് റ്റിയാൻഗോങ് -1ൻെറ പ്രവർത്തനക്ഷമത പരിശോധിക്കുന്ന പരീക്ഷണങ്ങൾ നടത്തിയിരുന്നു. ഈ നിലയത്തിന്റെ നീളം 10.4 മീറ്ററും വ്യാസം 3.35 മീറ്ററുമാണ്. 15 ഘനമീറ്റർ വ്യാപ്തമുള്ള ഈ പരീക്ഷണനിലയത്തിന്റെ ഭാരം 8506 കിലോഗ്രാമാണ്. 363 കിലോമീറ്റർ പെരിജിയും 381 കിലോമീറ്റർ അപോജിയുമുള്ള ഭ്രമണപഥത്തിലൂടെയാണ് ടിയാന്ഗോങ് -1 ഭൂമിയെ വലം വയ്ക്കുന്നത്. 91.85 മിനിട്ടുകൊണ്ട് ഈ നിലയം ഒരു തവണ ഭൂമിയെ ചുറ്റുമായിരുന്നു.

2016 സെപ്തംബർ 15 ന് ദൗത്യത്തിലെ രണ്ടാമത്തെ വാഹനം റ്റിയാൻഗോങ് -2 വിജയകരമായി വിക്ഷേപിച്ചു. കൂടുതൽ മെച്ചപ്പെട്ട പ്രവർത്തനങ്ങൾ കാഴ്ചവെക്കുക എന്ന ലക്ഷ്യത്തോടെയാണ് റ്റിയാൻഗോങ് -2 വിക്ഷേപിച്ചത്. ജിയുക്വാൻ കേന്ദ്രത്തിൽനിന്നു തന്നെയായിരുന്നു വിക്ഷേപണം. ചൈനയുടെ ബഹിരാകാശ ചരിത്രത്തിലെ ഏറ്റവും ദൈർഘ്യമേറിയ പദ്ധതിയാണ് റ്റിയാൻഗോങ്. ഭൂമിക്ക് 393 കിലോമീറ്റർ ഉയരത്തിലാണ് പേടകം സ്ഥിതിചെയ്യുന്നത്. പരീക്ഷണം വിജയിച്ചതിനു പിന്നാലെ രണ്ട് ശാസ്ത്രജ്ഞരേയും പരീക്ഷണശാലയിലേക്ക് ചൈന അയച്ചു. 30 ദിവസത്തെ പരീക്ഷണങ്ങൾക്കായി ജിങ് ഹെയ്പെങ്, ഷെൻ ഡോങ് എന്നിവരെയാണ് ചൈന പരീക്ഷണശാലയിലേക്ക് അയച്ചത്. ഷിൻസോ 11 എന്ന പേടകത്തിലാണ് ഗവേഷകർ പുറപ്പെട്ടത്. ബഹിരാകാശത്തെ അത്യാഹിതങ്ങൾ നേരിടുന്നതിനും പ്രഥമശുശ്രൂഷ നൽകുന്നതിനും രക്ഷാപ്രവർത്തനങ്ങൾ നടത്തുന്നതിനുമുള്ള പരീക്ഷണങ്ങളാണ് ഇവർ നടത്തുക. പട്ടുനൂൽപ്പുഴുക്കളെ ഉപയോഗിച്ചുള്ള ജൈവ പരീക്ഷണങ്ങളും ഹൃദയാരോഗ്യം സംബന്ധിച്ച നിരീക്ഷണ, ഗവേഷണങ്ങളും ചൈനീസ് ശാസ്ത്രജ്ഞർ നടത്തും. 

റ്റിയാന്ഗോങ് -3 2020-ൽ വിക്ഷേപിക്കും. അതോടെ വലിപ്പത്തിലും പ്രവർത്തന മികവിലും റ്റിയാൻഗോങ് ഇന്റർനാഷണൽ സ്പേസ് സ്റ്റേഷനെ മറികടക്കും. റ്റിയാൻഗോങ് -3 ൽ മൂന്നു ഗവേഷകർക്ക് 40 ദിവസം താമസിച്ച് പരീക്ഷണങ്ങൾ നടത്തുന്നതിനുള്ള സൗകര്യങ്ങൾ ഉണ്ടായിരിക്കും.

റഷ്യയ്ക്കും അമേരിക്കയ്ക്കും ശേഷം ബഹിരാകാശ രംഗത്ത് ഈ നേട്ടം കൈവരിക്കുന്ന മൂന്നാമത്തെ രാജ്യമാണ് ചൈന. സൈനിക ആവശ്യത്തിനു വേണ്ടിയാണ് ചൈനയുടെ ബഹിരാകാശ ഗവേഷണമെന്ന അമേരിക്കയുടെ ആശങ്കയെത്തുടർന്ന് അന്താരാഷ്ട്ര ബഹിരാകാശ നിലയത്തിൽ നടക്കുന്ന ഗവേഷണങ്ങളുമായി സഹകരിക്കാൻ ചൈനയെ അനുവദിച്ചിരുന്നില്ല.

1. Guardian


</doc>
<doc id="356115" url="https://ml.wikipedia.org/wiki?curid=356115" title="റാനിയ രാജ്ഞി">
റാനിയ രാജ്ഞി

റാനിയ അൽ-അബ്ദുള്ള ( ) ജോർദാനിലെ രാജ്ഞിയാണ്. 1970 ആഗസ്റ്റ് 31 ന് ജനിച്ചു ജോർദാൻ ഭരണാധികാരിയായ അബ്ദുള്ളാ ബിൻ അൽ ഹസൈൻ രാജാവിൻറെ ഭാര്യയാണവർ.

റാനിയ അൽ-യാസിൻ, തുൽക്കറമിൽ നിന്നുള്ള പാലസ്തീനിയൻ മാതാപിതാക്കളായ ഫൈസൽ സെദ്‍കി-യാസിൻറെയും ഇൽഹാം യാസിൻറെയും കൂവൈറ്റിലാണ് ജനിച്ചത്. കുവൈറ്റിലെ ജബ്രിയയിലുള്ള ന്യൂ ഇംഗ്ലീഷ് സ്കൂളിലെ പഠന ശേഷം കെയ്‍റോയിലെ അമേരിക്കൻ യൂണിവേഴ്സിറ്റിയിൽ നിന്ന് ബിസിനസ് അഡ്മിനിസ്ട്രേഷനിൽ ബിരുദം കരസ്ഥമാക്കി. അമേരിക്കൻ യൂണിവേഴ്സിറ്റിയിലെ ബിരുദത്തിനു ശേഷം സിറ്റി ബാങ്കിൽ മാർക്കറ്റിംഗ് വിഭാഗത്തിൽ ചേർന്നു. അമ്മാനിലെ ആപ്പിൾ കമ്പനിയിലും അവർ ജോലി ചെയ്തിരുന്നു.


</doc>
<doc id="356118" url="https://ml.wikipedia.org/wiki?curid=356118" title="പാവക്കഥകളി">
പാവക്കഥകളി

പണ്ട് മുതൽ കേരളത്തിലെ പലയിടങ്ങളിലും നടന്നിരുന്ന കലാരൂപമായിരുന്നു പാവ കഥകളി. പിന്നീട് അന്യം നിന്നതുപോലെയായി. ആന്ധ്രാപ്രദേശിൽ നിന്നും തമിഴ്‌നാട്‌ വഴി കേരളത്തിൽ നൂറ്റാണ്ടുകൾക്കു മുമ്പ്‌ കുടിയേറിപ്പാർത്ത ആണ്ടിപ്പണ്ടാര കുടുംബങ്ങളിലെ ആളുകളാണ് പരമ്പരാഗതമായി ഇവ അവതരിപ്പിച്ചിരുന്നത്. ഇപ്പോൾ വളരെ ചുരുക്കം ആളുകൾ മാത്രമാണ് ഈ കലാരൂപം അവതരണത്തിൽ ഉള്ളത്. കഥകളിയുടെ സമാനമായ ആടയാഭരണങ്ങൾ ഉള്ള പാവകളെ കയ്യിൽ വച്ച് കഥകളി പാട്ടിനു സമാനമായ പാട്ടുകൾ പാടി പാവകളെ ഇളക്കിയാണ് ഇതവതരിപ്പിക്കുന്നത്. ചെണ്ട, ചേങ്ങില, ഇലത്താളം എന്നിവയും പിന്നണിയിൽ ഉപയോഗിക്കുന്നു.


</doc>
<doc id="356123" url="https://ml.wikipedia.org/wiki?curid=356123" title="വിൽ.ഐ.അം">
വിൽ.ഐ.അം

ഒരു അമേരിക്കൻ റാപ്പറും സംഗീത സംവിധായകനും ഗാന രചയിതാവുമാണ് വില്യം ആഡംസ് (ജനനം വില്യം ജെയിംസ് ആഡംസ്, ജൂനിയർ; മാർച്ച് 15, 1975), എന്ന വിൽ.ഐ.അം ഹിപ് ഹോപ് സംഗീത സംഘമായ ദ ബ്ലാക്ക് ഐയ്ഡ് പീസിന്റെ സ്ഥാപകരിൽ ഒരാളാണ്.ഈ സംഘത്തോടൊപ്പം നിരവധി പുരസ്കാരങ്ങൾ ലഭിച്ചിട്ടുണ്ട്.

ഒരു സംഗീത സംവിധായകൻ കൂടിയായ ഇദ്ദേഹം മൈക്കൽ ജാക്സൺ,ബ്രിട്നി സ്പിയേർസ്,കേഷ യു2,റിഹാന്ന, ലേഡി ഗാഗ,അഷർ എ.ആർ. റഹ്‌മാൻ തുടങ്ങി നിരവധി പേർക്ക് വേണ്ടി സംഗീതസംവിധാനം ചെയ്തിട്ടുണ്ട്.

</doc>
<doc id="356124" url="https://ml.wikipedia.org/wiki?curid=356124" title="കേരള പഴമ">
കേരള പഴമ

ഡോ. ഹെർമ്മൻ ഗുണ്ടർട്ട് രചിച്ച ഒരു ചരിത്ര ഗ്രന്ഥമാണ് കേരള പഴമ അഥവാ മലബാറിന്റെ ചരിത്രം ക്രി.ശേ. 1498 – 1631. കേരളത്തിൽ വാസ്കോ ഡ ഗാമ വന്നിറങ്ങിയ കാലത്തെ ഈ കൃതി അനാവരണം ചെയ്യുന്നു. മംഗലാപുരത്തു നിന്ന് 1868 ലാണ് ഇതിന്റെ ആദ്യ പതിപ്പ് പ്രസിദ്ധീകരിക്കുന്നത്. ഗുണ്ടർട്ടിന്റെ തന്നെ കേരളോത്പത്തി എന്ന കൃതിയുടെ തുടർച്ചയാണ് ഈ രചന. മലബാർ ചരിത്രത്തിനാണ് ഈ ഗ്രന്ഥം കൂടുതൽ ഊന്നൽ നൽകുന്നത്. പാശ്ചാത്യവിവരണങ്ങളാണ് ഈ രചനയ്ക്ക് ആധാരമായി സ്വീകരിച്ചിരിക്കുന്നത്.

"പതിനാറാം ശതകത്തിൽ പോർത്തുഗലിനും കേരളത്തിനും തമ്മിലുണ്ടായിരുന്ന ബന്ധത്തെ ഗ്രന്ഥകാരൻ "ബറോസ മുതലായ പറങ്കിപ്പുസ്തകങ്ങൾ" പരിശോധിച്ച് സവിസ്തരമായി വർണ്ണിച്ചിരിക്കുന്നു. ഗുണ്ടർട്ടിന്റെ ഗവേഷണ നൈപുണ്യത്തോടൊപ്പം ഗദ്യ ശൈലിയുടെസ്വരൂപവും മനസ്സിലാക്കുവാൻ പ്രസ്തുത കൃതി പ്രയോജനപ്പെടുന്നു" എന്ന് കേരള സാഹിത്യ ചരിത്രത്തിൽ ഉള്ളൂർ ഈ ഗ്രന്ഥത്തിന്റെ പ്രാധാന്യത്തെ എടുത്തു കാട്ടുന്നു.


</doc>
<doc id="356130" url="https://ml.wikipedia.org/wiki?curid=356130" title="ഇലകുരിടിപ്പ്">
ഇലകുരിടിപ്പ്

മുളകിനെ ബാധിക്കുന്ന ഒരു വൈറസ്സ് രോഗമാണ് ഇലകുരിടിപ്പ്. ഇലകൾ തോണിയുടെ ആകൃതിയിൽ മുകളിലേയ്ക്ക് വളയുന്നതും ഇലകൾ കുരുടിയ്ക്കുന്നതുമാണ് പ്രധാന രോഗലക്ഷണങ്ങൾ.


</doc>
<doc id="356131" url="https://ml.wikipedia.org/wiki?curid=356131" title="ബുറുശസ്‌കി ഭാഷ">
ബുറുശസ്‌കി ഭാഷ

വടക്കൻ പാകിസ്താനിലെ സ്വയംഭരണ പ്രദേശമായ ഗിൽഗിറ്റ്-ബാൾട്ടിസ്താൻ പ്രവിശ്യയിലെ താഴ്‌വരകളിലെ ഹൻസ, നാഗർ, ചിത്രൽ ജില്ലകളിൽ താമസിക്കുന്ന ബുറുശോ ജനങ്ങൾ സംസാരിക്കുന്ന ഒരു സ്വാഭാവിക ഭാഷയാണ് ബുറുശസ്‌കി(Burushaski: burū́šaskī / بروشسکی‎)
പൂർണമായ അർഥത്തിൽ, അന്യ ഭാഷകളിൽ നിന്ന് പ്രകടമായ വംശാവലി ബന്ധമില്ലാത്ത ഒരു സ്വാഭാവിക ഭാഷയാണ് ബുറുശസ്‌കി.
2000ലെ കണക്കുപ്രകാരം, ഹൻസ-നഗർ ജില്ല, നോർത്ത് ഗിൽഗിറ്റ് ജില്ല, നോർത്ത് ഗിസെർ ജില്ലയിലെ യാസിൻ, ഇഷ്‌കൊമെൻ എന്നീ താഴ്‌വരകളിലായി 87,000 ആളുകൾ ഈ ഭാഷ സംസാരിക്കുന്നുണ്ട്. വടക്കൻ ഗിൽഗിറ്റ്-ബാൾട്ടിസ്താൻ, പാമിർ കോറിഡർ അതിർത്തി എന്നിവിടങ്ങളാണ് ഈ ഭാഷയുടെ സ്വദേശം. ജമ്മു കശ്മീരിലെ ശ്രീനഗറിൽ ഏകദേശം 300 പേർ ബുറുശസ്‌കി ഭാഷ സംസാരിക്കുന്നുണ്ട്. 
ബിൽറ്റും, ഖാനുജ, കുൻജുറ്റ്, ബ്രുശസ്‌കി, ബുറുകകി, ബുറുശകി, ബുറുശ്കി,ബുറുഗസ്‌കി, ബ്രുശസ്, വെർചിക്‌വാർ, മിസാസ്‌കി എന്നീ പേരുകളിലും ഈ ഭാഷ അറിയപ്പെടുന്നുണ്ട്. 
നിലവിൽ, ബുറുശസ്‌കി ഭാഷ ഉർദുവിൽ നിന്ന് നിരവധി വാക്കുകൾ കടം കൊണ്ടിട്ടുണ്ട്. ഉർദു വഴി ഇംഗ്ലീഷ്, പേർഷ്യൻ ഭാഷകളിൽ നിന്നും വാക്കുകൾ കടം കൊണ്ടിട്ടുണ്ട്. ഇൻഡോ-ആര്യൻ ഭാഷകളുടെ ഉപവിഭാഗമായ ദാർദിക് ഭാഷകളായ ഷിന, ഖോവാർ, അതിന് പുറമെ തുർക്കി ഭാഷകളിൽ നിന്നും സിനോ റ്റിബറ്റൻ ഭാഷയായ ബാൽറ്റി, ഈസ്‌റ്റേൺ ഇറാനിയൻ ഭാഷയായ വാഖി, പഷ്‌റ്റോ എന്നീ ഭാഷകളിൽ നിന്നും ബുറുശസ്‌കി വാക്കുകൾ കടംകൊണ്ടിട്ടുണ്ട്.
എന്നാൽ, ബുറുശസ്‌കിയുടെ യഥാർത്ഥ പദാവലി വലിയ കേടുപാടുകളൊന്നുമില്ലാതെ നിലനിൽക്കുന്നുണ്ട്. 
വിവിധ ഭാഷാ കുടുംബങ്ങളുമായി ബന്ധം സ്ഥാപിക്കൻ ബുറുശസ്‌കി ഭാഷ ശ്രമം നടത്തിയെങ്കിലും ഭൂരിപക്ഷം ഭാഷാ പണ്ഡിതൻമാരും അത് സ്വീകരിച്ചിട്ടില്ല.
ഹൻസ വാലി, നഗർ വാലി, യാസിൻ വാലി എന്നിവിടങ്ങളിലാണ് ബുറുശസ്‌കി പ്രധാനമായും സംസാരിക്കുന്നത്. ഹൻസ വാലിയിലും നഗർ വാലിയിലും സംസാരിക്കുന്ന ബുറുശസ്‌കി ചെറിയ വ്യത്യാസമുണ്ട്. എന്നാൽ നാടോടി ഭാഷ ഒന്നുതന്നെയാണ്.
യാസിൻ വാലിയിലെ വൈവിധ്യം, ഖോവാർ എക്‌സോനിം വെർചിക്വാർ എന്നാണ് അറിയപ്പെടുന്നത്. ഇത് വളരെ വിഭിന്നമാണ്. ഹൻസ-നഗറിൽ ഉപയോഗിക്കുന്ന ഭാഷ കൃത്യതയുള്ളതാണ്. യാസിൻ വാലിയിലെതാണ് വളരെ പ്രയാസമാണ്.
യാസിൻ വാലിയിലേത് ചിലപ്പോൾ വളരെ വ്യത്യസ്തമായ ഭാഷയായി കണക്കാക്കുന്നു.
യാസിൻ വാലിയിലേത് ചിലപ്പോൾ വളരെ വ്യത്യസ്തമായ ഭാഷയായി കണക്കാക്കുന്നു. 
യാസീൻ വാലിയിലെ അയൽ ഭാഷകളുമായി ചെറിയ സമ്പർക്കം പുലർത്തുന്നുണ്ട്. ഇവർ ഖോവാർ ഭാഷയും സംസാരിക്കുന്നുണ്ട്. 
ബുറുശസ്‌കി ഭാഷ മുഖ്യമായും എഴുത്തിനേക്കാൾ സംസാര ഭാഷയായാണ് ഉപയോഗിക്കുന്നത്. എഴുതാൻ മിക്കവാറും ഉപയോഗിക്കുന്നത് ഉർദു അക്ഷരമാലയാണ്.
ബുറുശസ്‌കി ഭാഷയ്ക്ക് ശരിയായ വർണ്ണവിന്യാസം -അക്ഷരങ്ങൾ- നിലവിലില്ല. അബു വാസിർ ഷാഫി എന്നയാൾ "ബുറുശസ്‌കി റാസൺ" എന്നപേരിൽ ഒരു പുസ്തകം എഴുതിയിട്ടുണ്ട്. ഇത് എഴുതിയിരിക്കുന്നത് ലത്തീൻ അക്ഷരമാല ഉപയോഗിച്ചാണ്.

പ്രധാനമായും അഞ്ച് സ്വാരാക്ഷരങ്ങളാണ് ബുറുശസ്‌കിക്കുള്ളത്. /i e a o u/. വിവിധ സങ്കോചങ്ങൾ നീണ്ട സ്വരാക്ഷരങ്ങളായി പരിണമിക്കും

ഇരട്ട ചിഹ്ന ഭാഷയാണ് ബുറുശസ്‌കി ഭാഷ. സാധാരണയായി വാക്കുകളുടെ ക്രമം വിഷയം - കർമ്മം - ക്രിയ ( subject–object–verb) എന്ന രീതിയിലാണ്.
ബുറുശസ്‌കി ഭാഷയിൽ നാമങ്ങൾക്ക് നാലു ലിംഗഭേദമുണ്ട്. മനുഷ്യ പുല്ലിംഗം, മനുഷ്യ സ്ത്രീലിംഗം, എണ്ണാവുന്ന വസ്തുക്കൾ, എണ്ണാനാവാത്ത വസ്തുക്കൾ എന്നിവയാണ് നാല് ലിംഗഭേദ നാമങ്ങൾ.
ഒരു നാമത്തിന്റെ ചുമതല ഒരു പ്രത്യേക ലിംഗത്തെ മുഖ്യമായും പ്രവചിക്കലാണ്, ചില വാക്കുകൾ എണ്ണാവുന്നവയിലും എണ്ണാൻ പറ്റാത്തവയിലും ഉൾപ്പെടും. ഇവ അർത്ഥത്തിനനുസരിച്ചായിരിക്കും.


</doc>
<doc id="356137" url="https://ml.wikipedia.org/wiki?curid=356137" title="കേപ്പ് ഹെയർ">
കേപ്പ് ഹെയർ

അറേബ്യ, ആഫ്രിക്ക, ഇന്ത്യ എന്നിവിടങ്ങളിൽ കാണപ്പെടുന്ന ഒരു വന്യ മുയൽ വർഗ്ഗമാണ് കേപ്പ് ഹെയർ ("Lepus capensis"). ഇവയെ ബ്രൌൺ മുയൽ അഥവാ "ഡെസർട്ട് മുയൽ" എന്നും വിളിക്കാറുണ്ട്. കേപ്പ് ഹെയർ സാധാരണ മുയലുകളിൽ നിന്നു തികച്ചും വ്യത്യസ്തമാണ്. മരുഭൂമിയിൽ അതിവേഗം ചാടിയോടുന്നതിന് അനുയോജ്യമാണ് ഇവയുടെ പിൻകാലുകൾ. ഇവയുടെ കണ്ണുകൾ സാധാരണയിലും വലുതാണ്. കണ്ണകൾക്കു ചുറ്റും ഒരു വെളുത്ത വലയമുണ്ട്. അവയുടെ രോമക്കുപ്പായം മങ്ങിയ ബ്രൌൺ നിറം മുതൽ ഇളം ചുവപ്പ്, മണൽനിറം ഒക്കെയാകാം. ആൺമുയലിനേക്കാൾ പെൺമുയലിനു വലിപ്പം കൂടുതലായിരിക്കും. ഇവ അതിവേഗ ഓട്ടക്കാരാണ്. ചീറ്റ മാത്രമാണ് ഇവയെ ഒാടിപ്പിടിക്കുവാൻ കെൽപ്പുള്ള ഏക മൃഗം. പുള്ളിപ്പുലി, കരാക്കൽസ്, ചെന്നായ്ക്കള്‌‍ തുടങ്ങിയ മറ്റു മൃഗങ്ങൾ ഇവയെ തക്കം പാർത്തിരുന്നു പിടിക്കുകയാണ് ചെയ്യാറുള്ളത്. ഇവയുടെ ഗർഭഗാലം 42 ദിവസങ്ങളാണ്. ഒരു തവണ മൂന്നു മുതൽ നാലുവരെ കുഞ്ഞുങ്ങളുണ്ടാകാറുണ്ട്. ഇവയുടെ കുഞ്ഞുങ്ങൾ ജനിച്ചയുടനെ കണ്ണകൾ തുറക്കുകയും നടക്കാൻ തുടങ്ങുകയും ചെയ്യാറുണ്ട്. 


</doc>
<doc id="356139" url="https://ml.wikipedia.org/wiki?curid=356139" title="രോഗലക്ഷണ ചികിൽസ">
രോഗലക്ഷണ ചികിൽസ

രോഗിയിൽ പ്രകടമാകുന്ന ലക്ഷണങ്ങൾ മനസ്സിലാക്കി അവയിൽ നിന്നും ആശ്വാസവും അത് മൂലം സൗഖ്യവും നൽക്കാൻ ഉദ്ദേശിച്ച് സ്വീകരിക്കുന്ന നടപടികളേയാണ് രോഗലക്ഷണ ചികിൽസ എന്ന് പറയുന്നത്. ഇവിടെ രോഗത്തിന്റെ മൂല കാരണം അല്ല നിർമ്മാർജ്ജനം ചെയ്യാൻ ശ്രമിക്കുന്നത്. മൂല കാരണം കണ്ടെത്തുമ്പോഴേക്ക് തന്നെയും രോഗിക്ക് അല്പമെങ്കിലും ശമനവും സൗഖ്യവും നൽകുക എന്നതാണ് ലക്ഷണ ചികിൽസയുടെ ഉദ്ദേശം. ജലദോഷം പോലെയുള്ള പല വൈറസ് അണുബാധ അവസ്ഥകളിൽ രോഗലക്ഷണ ചികിൽസ മാത്രമായിരിക്കും ഏക പോംവഴി.

രോഗ കാരണങ്ങൾ മനസ്സിലാക്കി കഴിഞ്ഞാൽ അതിന്റെ അടിസ്ഥാനത്തിൽ വ്യത്യസ്തമായി ചികിൽസ തുടങ്ങുമങ്കിലും അതോടൊപ്പം തന്നെ രോഗ ലക്ഷണ ചികിൽസയും നിലനിർത്താറുണ്ട്.

രോഗ ലക്ഷണ ചികിൽസ ഒട്ടും അഭികാമ്യമല്ലാത്തതും ചൽപ്പോൾ അപകടകരവും ആയ സന്ദർഭങ്ങൾ ഉണ്ടാവാം. ഉദാഹരണങ്ങൾ:

ചെറിയ ചൂട് മാത്രം കാണിക്കുന്ന പനി അണുബാധയുടെ ലക്ഷണമാകാം. എന്നൽ താപ ശമന ഔഷധങ്ങൾ (anti pyretic) കൊണ്ട് പനി കുറയ്ക്കാൻ ശ്രമിക്കുമ്പോൾ അണുബധ നിർമ്മാർജ്ജനം നടക്കാതിരിക്കുകയും അണുബാധ ലക്ഷണങ്ങൾ പ്രകടമാവാതിരിക്കുകയും ചെയ്യുന്നു. ചികിൽസിക്കപ്പെടാതെ പോകുന്ന അണുബാധ അവയവങ്ങളെ ഗുരുതരമായി ബാധിക്കുകയും ജീവഹാനി പോലും സംഭവിക്കാവുന്ന നിലയിലേക്ക് നീങ്ങുകയും ചെയ്തേക്കാം

രോഗ ലക്ഷണങ്ങ ചികിൽസ പാർശ്വ ഫലങ്ങളിൽ നിന്നും മുക്തമല്ല. തലചുറ്റൽ , അലർജ്ജി, ആമാശയ രക്തസ്രാവം, ഓക്കാനും ചർദ്ദി തുടങ്ങിയ പാർശ്വ ഫലങ്ങൾ ലക്ഷണ ചികിൽസയിലും പ്രകടമാകാറുണ്ട്.



</doc>
<doc id="356143" url="https://ml.wikipedia.org/wiki?curid=356143" title="ദർഗ്ഗ">
ദർഗ്ഗ

മുസ്ലിം പുണ്യ പുരുഷന്മാരുടെ ശവ കുടീരങ്ങളുമായി ബന്ധപ്പെട്ട് നിർമ്മിച്ച കെട്ടിടങ്ങളെയാണ് ദർഗ്ഗ (പാർസി : درگاه‎‎ / درگه , സ്പാനിഷ് dergha, ഉർദു درگاہ ) എന്ന് വിശേഷിപ്പിക്കുന്നത്. ടർക്കിഷിൽ. Türbesi അറബിയിൽ مزار എന്നും മലയാളത്തിൽ ജാറം എന്നൊക്കെ ഇവ വിളിക്കപ്പെടുന്നു. സാധാരണ ഗതിയിൽ മുറികളും, വിശ്രമ സ്ഥാനങ്ങളും, പള്ളിയും ഇതിനോടനുബന്ധിച്ചു ഉണ്ടാകും. ചിലയിടങ്ങളിൽ സൂഫി ആശ്രമങ്ങളും കണ്ടു വരുന്നു. ഇവിടങ്ങളിലേക്കുള്ള സന്ദർശന യാത്രകൾ സിയാറത്ത് എന്ന പേരിലാണ് അറിയപ്പെടുക. മൗലിക ഇസ്ളാമിസ്റുകൾ ഇത്തരം കാര്യങ്ങൾ മത നിഷിദ്ധമാണെന്നു വിശ്വസിക്കുന്നവരാണ് .


</doc>
<doc id="356144" url="https://ml.wikipedia.org/wiki?curid=356144" title="ഗൾ വിഹാര">
ഗൾ വിഹാര

പുരാതന നഗരമായ പോലോന്നരുവയിലെ ബുദ്ധന്റെ ശിലാക്ഷേത്രമാണ് ഗൾ വിഹാര (), ഗൾ വിഹാരയ എന്ന പേരുകളിൽ അറിയപ്പെടുന്നത്. ആദ്യകാലത്ത് ഇത് ഉത്തരരാമ എന്ന പേരിലായിരുന്നു അറിയപ്പെട്ടിരുന്നത്. ശ്രീലങ്കയിലെ നോർത്ത് സെൻട്രൽ പ്രവിശ്യയിലാണ് ഇത് സ്ഥിതിചെയ്യുന്നത്. പന്ത്രണ്ടാം നൂറ്റാണ്ടിൽ പരാക്രമണബാഹു ഒന്നാമനാണ് ഇത് നിർമിച്ചത്. പാറക്കല്ലുകളുടെ വശത്തായി കൊത്തിഅ ശ്രീ ബുദ്ധന്റെ നാല് പ്രതിമകളാണ് ഇവിടത്തെ പ്രധാന ആകർഷണം. ബുദ്ധന്റെ ഇരിക്കുന്നതായുള്ള ഒരു വലിയ രൂപവും, കൃത്രിമമായി നിർമിച്ച ഒരു ഗുഹയ്ക്കുള്ളിലുള്ള ഇരിക്കുന്നതായുള്ള ഒരു ചെറിയ രൂപവും, നിൽക്കുന്ന ഒരു രൂപവും കിടക്കുന്നതായുള്ള ഒരു രൂപവുമാണ് ഇവ. ഇവ പുരാതന ശ്രീലങ്കൻ കൽപ്പണിയുടെ ഉത്തമോദാഹരണങ്ങളായി കരുതപ്പെടുന്നു. 

ഇതിനു മുൻപുള്ള അനുരാധപുര കാലഘട്ട‌ത്തെ അപേക്ഷിച്ച് വ്യത്യസ്തമായ ശൈലിയിലുള്ള ശിൽപ്പങ്ങളാണ് ഉത്തരരാമയിലുള്ളത്. നിൽക്കുന്ന രൂപം ശ്രീ ബുദ്ധനാണോ അതോ ആനന്ദ എന്ന സന്യാസിയാണോ എന്നതുസംബന്ധിച്ച് തർക്കം നിലനിൽക്കുന്നുണ്ട്. കല്ലിന്റെ വലിപ്പം പരമാവധി ഉപയോഗപ്പെടുത്തുന്ന രീതിയിലാണ് ശിൽപ്പങ്ങൾ ആസൂത്രണം ചെയ്യപ്പെട്ടിട്ടുള്ളത്. ശിൽപ്പങ്ങളുടെ വലിപ്പം കല്ലിന്റെ വലിപ്പ‌ത്തെ ആശ്രയിച്ചാണിരിക്കുന്നത്. ബുദ്ധമതത്തിലെ പുരോഹിതവർഗ്ഗത്തിൽ ഒരു ശുദ്ധീകരണം നടത്തുവാനായി പരാക്രമബാഹു ഒരു സമ്മേളനം നടത്തിയ സ്ഥലത്താണ് ശിൽപ്പങ്ങ‌ൾ നിർമ്മിക്കപ്പെട്ടത്. ഭിക്ഷുക്കൾക്കായി ഒരു നിയമാവലി പിന്നീട് തയ്യാറാക്കുകയുണ്ടായി. കല്ലിൽ ഈ പെരുമാറ്റച്ചട്ടങ്ങൾ കൊത്തി വച്ചിട്ടുമുണ്ട്. 

വലിയ കരിങ്കല്ലിന്റെ വശത്തായി കൊത്തിയിട്ടുള്ള നാല് ബുദ്ധരൂപങ്ങളാണ് ഇവിടുത്തെ പ്രധാന ആകർഷണം. 15 അടിയോളം ആഴത്തിൽ കല്ല് കൊത്തിയെടുത്താണ് രൂപങ്ങൾ ഉണ്ടാക്കിയിരിക്കുന്നത്. ഇത്രയും ആഴത്തിൽ കല്ല് കൊത്തി രൂപങ്ങളുണ്ടാക്കിയതിന് രാജ്യത്ത് മറ്റുദാഹരണങ്ങളില്ല. ഇതിലെ മൂന്ന് രൂപങ്ങൾ വളരെ വലുതാണ്. വലിയ മൂന്ന് രൂപങ്ങളിലെ ഏറ്റവും ചെറുത് 15 അ‌ടിയിൽ കൂടുതൽ ഉയരമുള്ളതാണ്. പക്ഷേ നാലാമത്തെ രൂപത്തിന് നാലടിയിൽ കൂടുതൽ ഉയരം മാത്രമേ ഉള്ളൂ. ഇതേ കാലത്തുള്ള ലങ്കാതിലക രൂപങ്ങളെ അപേക്ഷിച്ച് നോക്കിയാൽ ഇവയെല്ലാം വളരെക്കുറവ് നാശനഷ്ടങ്ങൾ മാത്രം സംഭവിച്ച രൂപങ്ങളാണ്. ലഭ്യമായ കല്ലിന്റെ വലിപ്പമനുസരിച്ചാണ് പ്രതിമകളുടെ വലിപ്പം തീരുമാനിച്ചത് എന്ന് കരുതാം. സേനാരഥ് പരനവിതരണയുടെ അഭിപ്രായത്തിൽ ആദ്യ കാലത്ത് ഈ രൂപങ്ങൾ സ്വർണ്ണത്തിൽ പൊതിഞ്ഞിരുന്നു. അനുരാധപുര കാലഘട്ടത്തെ അപേക്ഷിച്ച് ഈ രൂപങ്ങൾക്ക് കാര്യമായ വ്യത്യാസങ്ങളുണ്ട്. ഗൾ വിഹാരയിലെ രൂപങ്ങളുടെ നെറ്റി വീതിയേറിയതാണെന്നതാണ് ഒരു വ്യത്യാസം. അംഗവസ്ത്രം രണ്ട് സമാന്തരമായ വരകളിലാണ് കൊത്തിയിരിക്കുന്നത്. അനുരാധപുര കാലഘട്ടത്തിൽ ഇത് ഒറ്റ വരയായിരുന്നു.

ഇരിക്കുന്ന വലിയ രൂപത്തിന് 15 അടി ഉയരമുണ്ട്. ധ്യാന മുദ്രയാണ് ചിത്രീകരിച്ചിരിക്കുന്നത്. ഒരു താമരപ്പൂവിന്റെ ആകൃതിയിലാണ് പീഠം കൊത്തിയിരിക്കുന്നത്. പൂക്കളുടെയും സിംഹങ്ങളുടെയും രൂപം അടിയിലായി കൊത്തിയിട്ടുണ്ട്. മകര രൂപങ്ങളും ചെറിയ നാല് ബുദ്ധ രൂപങ്ങളും ചെറിയ അറകളിലായി കൊത്തിയിട്ടുണ്ട്. പഴയ സിംഹള കൊത്തുപണിയിൽ ഇത് ഒരു അസാധാരണമാണ്. മഹായാന സ്വാധീനത്താലായിരിക്കാം ഇതുണ്ടായത്.

4 അടി 7 ഇഞ്ച് മാത്രം ഉയരമുള്ള ഒരു ചെറിയ പ്രതിമയാണ് ഇവിടെയുള്ളത്., അടുത്തുതന്നെയുള്ള വലിയ രൂപവുമായി ഇതിന് സാദൃശ്യമുണ്ട്. കൊത്തിയെടുത്ത ഒരു അറയിലാണ് രൂപമിരിക്കുന്നത്. ഈ അറയെ വിദ്യാധരഗുഹ എന്നാണ് വിളിക്കുന്നത്.

നിൽക്കുന്ന രൂപം ചരിത്രകാരന്മാരുടെയും പുരാവസ്തു ഗവേഷകരുടെയും ഇടയിൽ ധാരാളം ചർച്ചകൾക്ക് കാരണമായിട്ടുണ്ട്. ഇത് ഒരു ബുദ്ധപ്രതിമയല്ല എന്ന് ഒരു പൊതുവിശ്വാസമുണ്ട്. 22 അടി 9 ഇഞ്ച് ഉയരമാണ് പ്രതിമയ്ക്കുള്ളത്. താമരയുടെ ആകൃതിയുള്ള ഒരു തട്ടിലാണ് പ്രതിമ നിൽക്കുന്നത്. കൈകൾ നെഞ്ചിൽ പിണച്ചുവച്ചിരിക്കുകയാണ്. ദുഃഖഭാവമാണ് മുഖത്തുള്ളത്. നിർവാണത്തിലായ ബുദ്ധന്റെ രൂപമാണ് അടുത്തുള്ളത്. അതിനാൽ ഈ രൂപം മരിക്കാൻ പോകുന്ന ശ്രീ ബുദ്ധന്റെയടുത്ത് നിൽക്കുന്ന ഭിക്ഷുവായ ആനന്ദന്റെയാണ് എന്ന് ചിലർ വിശ്വസിക്കുന്നു.> ഇവിടെയുള്ള ഭിത്തികളുടെ അവശിഷ്ടങ്ങൾ സൂചിപ്പിക്കുന്നത് ഈ രൂപങ്ങൾ രണ്ട് അറകളിലായിരുന്നു പണ്ടുണ്ടായിരുന്നത് എന്നാണ്. മറ്റുള്ളവരുടെ ദുഃഖത്തിൽ ദുഃഖിക്കുന്ന ബുദ്ധനെയാണ് ഇവിടെ ചിത്രീകരിച്ചിരിക്കുന്നത് എന്നും ചിലർ വിശ്വസിക്കുന്നു.

46 അടി 4 ഇഞ്ച് നീളമുള്ള ഈ ശിൽപ്പം ഗൾ വിഹാരയിലെ ഏറ്റവും വലിയ ശിൽപ്പമാണ്. ദക്ഷിണപൂർവ്വേഷ്യയിലെ ഏറ്റവും വലിയ ശിൽപ്പങ്ങളിലൊന്നാണിത്. ബുദ്ധന്റെ പരിനിർവ്വാണമാണ് ചിത്രീകരി‌ച്ചിരിക്കുന്നത്. വലതുവശം താഴെയായി കിടക്കുന്ന രൂപത്തിന്റെ വലതു കൈ ശിരസ്സിനെ താങ്ങുന്നു. ഇടതുകൈ തുടയ്ക്കുമീതേ നീട്ടി വച്ചിരിക്കുകയാണ്. വലതുകൈപ്പത്തിയിലും പാദങ്ങളിലും ഒറ്റത്താമരപ്പൂവ് കൊത്തിയിട്ടുണ്ട്.




</doc>
<doc id="356169" url="https://ml.wikipedia.org/wiki?curid=356169" title="ബുറുശോ ജനങ്ങൾ">
ബുറുശോ ജനങ്ങൾ

വടക്കൻ പാകിസ്താനിലെ ഇന്ത്യയിൽ നിന്നു കയ്യേറിയ ഗിൽജിറ്റ്-ബാൾട്ടിസ്ഥാൻ (ഈ സ്ഥലം ഔദ്യോഗികമായി ഇന്ത്യൻ മാപ്പിലുള്ള പ്രദേശമാകുന്നു) താഴ്‌വരയിലെ ഹൻസ വാലി. നഗർ വാലി, ചിത്രൽ ജില്ല എന്നിവിടങ്ങളിൽ താമസിക്കുന്ന ജനങ്ങളെയാണ് ബുറുശോ (Burusho ) അല്ലെങ്കിൽ ബ്രശോ(Brusho) ജനങ്ങൾ എന്ന് വിളിക്കുന്നത് - Burusho people. 
മുഖ്യമായും മുസ്ലിം ജനവിഭാഗങ്ങളാണ് ഇവർ. ബുറുശസ്‌കി ഭാഷയാണ് ഇവർ സംസാരിക്കുന്നത്. 

വടക്കൻ പാകിസ്താനു സമീപം അവരുടെ ഇന്ത്യയിൽ നിന്നുള്ള കയ്യേറ്റ പ്രദേശമായ കാറക്കോറം പർവ്വതനിരകളിലെ ഹൻസ താഴ്‌വരയിൽ താമസിക്കുന്ന തദ്ദേശീയരായ ഗോത്രജനവിഭാഗങ്ങളാണ് ഹൻസകുറ്റ്‌സ് (Hunzakuts) - ഹൻസ ജനങ്ങൾ
മുൻ കാലത്ത് രാജഭരണ പ്രവിശ്യയായിരുന്ന ഹൻസ വാലിയിലെ നിവാസികളാണ് ഇവർ.നാലാം നൂറ്റാണ്ടിൽ മഹാനായ അലക്‌സാണ്ടർ ചക്രവർത്തിയുടെ സൈന്യത്തിന്റെ കൂടെ ഈ മേഖലയിൽ വന്ന മാസിഡോണിയൻ സൈനികരുടെ സന്തതികളാണ് ബുറുശോ ഗോത്രങ്ങളിലെ ചിലർ എന്ന് ജനസാമാന്യം വിശ്വസിക്കുന്നുണ്ട്.
ഇതുവരെ സമഗ്രമായ ഒരു ഡിഎൻഎ ഗവേഷണവും ഇവരുടെ കാര്യത്തിൽ നടന്നിട്ടില്ല. സഹസ്രാബ്ദങ്ങളായി ഇവിടെ അധിവസിക്കുന്ന വിവിധ ഗോത്രങ്ങളെ കുറിച്ച് വിശദമായ പഠനങ്ങൾ നടന്നിട്ടില്ല.
ഹൻസ ജനങ്ങൾ, ഇന്ന് നിലവിലുള്ള ഏതെങ്കിലും വംശീയ വിഭാഗങ്ങളുമായി ജനിതക, സ്വര, ഭാഷാ പരമായ വേരുകൾ ബന്ധിക്കുന്നതായി നിർണായകമായ തെളിവുകൾ ലഭ്യമായിട്ടില്ല.
ചരിത്രപരമായ പ്രദേശമായ ഹൻസ, നിലവിലെ പാകിസ്താന്റെ വടക്കൻ പ്രദേശങ്ങൾ നൂറ്റാണ്ടുകൾക്ക് അപ്പുറം വിവിധ ഗോത്രങ്ങൾ കൂട്ട കുടിയേറ്റങ്ങളും തർക്കങ്ങൾ നടന്നതായി ചരിത്രങ്ങൾ വ്യക്തമാക്കുന്നുണ്ട്. 
ഈ മേഖലയിലെ ജനങ്ങൾ നൂറ്റാണ്ടുകളായി ചരിത്രപരമായ തങ്ങളുടെ പാരമ്പര്യങ്ങൾ ഒരു തലമുറയിൽ നിന്ന് മറ്റൊന്നിലേക്ക് വിവരിച്ച് നൽകിയതായി വ്യക്തമാക്കുന്നുണ്ട്. അവരുടെ വംശപരമ്പര നിലനിർത്താനുള്ള ശ്രമത്തിലാണ് ഇത്.
പിതൃ പൂർവ്വീക പരമ്പരയുടെ അടിസ്ഥാനത്തിൽ വ്യത്യസ്ത വംശീയ വിഭാഗങ്ങളായി പ്രധാനമായും ഈ പ്രദേശത്ത് നാല് വിഭിന്ന വിഭാഗങ്ങളാണുള്ളത്.
വാഖാൻ/ അഫ്ഖാൻ കോറിഡറിലെ പാമിർ മേഖലയിൽ വസിക്കുന്ന ഖുറുകുത്സ്. ഉപഭൂഖണ്ഡത്തിലെ ഇൻഡസ് മേഖലയിൽ നിന്ന് കൂടിയേറിയവരെന്ന് പറയപ്പെടുന്ന ബുറൂങ്. ബൽക്കൻ, കിഴക്കൻ യൂറോപ്പ്യൻ വംശീയ കുടിയേറ്റക്കാരായ ഡിറാമിറ്റിങ്, ബാരാറ്റലിങ് എന്നീ വംശങ്ങളാണ് ഇവ.
കുലത്തിന് അനുസരിച്ചുള്ള വർഗ്ഗീകരണത്തന് പുറമെ, വിവിധ ക്ലാസുകളായി തിരിച്ചിട്ടുണ്ട്. രാജ്യം ഭരിച്ചിരുന്ന വസീർ കുടുംബം ഉൾപ്പെടെ, ട്രാൻങ്ഫാ, അകാബിർടിങ് എന്നി വിഭാഗങ്ങളായിരുന്നു ഗ്രാമ മുഖ്യൻമാരായിരുന്നത്. ബേറ്, സിസ് ഗ്രൂപ്പുകൾ യുദ്ധ പോരാളികളും ബലഡ്കുയോസ് മൃഗപാലകരുമായിരുന്നു. കൂടാതെ മറ്റു ഗ്രൂപ്പുകളും ഉണ്ടായിരുന്നു.
ബെറിക്കോ വിഭാഗങ്ങൾ സംഗീതജ്ഞരായിരുന്നു. ബെറിക്കോയുടെ മറ്റൊരു ശാഖ വർത്തമാന കാല ഇന്ത്യൻ കശ്മീരിൽ നിന്ന് പലായനം ചെയ്തവരാണ്. 
ഹൻസ ജനങ്ങളിൽ നല്ലൊരു വിഭാഗവും നിസാറി ഇസ്മായീലി ശിയാ മുസ്ലിംകളാണ്.
പാകിസ്താനിലെ മറ്റു ജില്ലകളെ അപേക്ഷിച്ച് താരതമ്യേന ഉയർന്ന സാക്ഷരതാനിരക്കാണ് ഹൻസ മേഖലയിലും ഹൻസ ജനങ്ങൾക്കുമുള്ളത്. 
പാകിസ്താനിലെ പ്രധാന വിനോദ സഞ്ചാര കേന്ദ്രമാണ് ഹൻസ മേഖല. പല ആഭ്യന്തര, വിദേശ സഞ്ചാരികൾ പ്രദേശത്തെ മനോഹരവും അതിശയകരവുമായ മലകളും പ്രകൃതിഭംഗിയും ആസ്വദിക്കാൻ ഇവിടെ എത്തുന്നുണ്ട്. ഈ ജില്ലയിൽ നിരവധി നൂതനമായ സൗകര്യങ്ങളുണ്ട്. തികച്ചും ഏഷ്യൻ നിലവാരത്തിൽ മുന്നേറുന്ന പ്രദേശമാണിത്. പ്രാദേശിക ഐതിഹ്യം അനുസരിച്ച്, കാലഹരണപ്പെട്ട ഷാൻഗ്രി ലാ രാജഭരണ കൂടത്തിന്റെ ഭാഗമായിരുന്നു ഹൻസ. ഹൻസ ജനങ്ങളുടെ ആയുർ ദൈർഘ്യം ശ്രദ്ധിക്കപ്പെട്ടിട്ടുണ്ട്. 120 വയസ്സാണ് ഹൻസ താഴ്വരക്കാരുടെ ശരാശരി ആയുർദൈർഘ്യം. താഴ്വരയിലെ കാലാവസ്ഥയും പരിതഃസ്ഥിതിയുമെല്ലാം ജനങ്ങളുടെ ആരോഗ്യത്തെയും സൌന്ദര്യത്തെയും സ്വാധീനിക്കുന്നുണ്ട്. പ്രകൃതിയുമായി ഇണങ്ങിച്ചേർന്നുള്ള ജീവിതമാണ് ഇവർ നയിക്കുന്നത്. ഒരു തരത്തിലുമുള്ള രാസവസ്തുക്കളും ചേരാത്ത ഭക്ഷണമാണ് ഇവർ കഴിക്കുന്നത്. 87,500 ആണ് ഹൻസ താഴ്വരയിലെ ജനസംഖ്യ.

അപ്പർ ഹൻസയെ തദ്ദേശവാസികൾ ഗോജൽ എന്നാണ് വിളിക്കുന്നത്. ഇവിടെയുള്ള ജനങ്ങളുടെ പൂർവ്വീകർ യഥാർത്ഥ ഹന്‌സ പ്രദേശത്ത് നിന്ന് ജലസേചനത്തിനും അതിർത്തി പ്രതിരോധത്തിനുമായി ചൈന, അഫ്ഗാനിസ്ഥാൻ എന്നിവയുടെ അതിർത്ഥികളിലേക്ക് മാറി താമസിച്ചതാണ്. ഇവിടെയുള്ളവർ വാഖി ഭാഷയുടെ വകഭേദവും സംസാരിക്കും. ഇവിടത്തെ മല പ്രദേശങ്ങളിലെ സമൂഹങ്ങളുമായുള്ള സമ്പർക്കം കാരണം അപ്പർ ഹൻസ വാസികൾക്കിടയിൽ ബുറുശസ്‌കി ഭാഷയ്ക്ക് പുറമെ ഡാരി, തജികി ഭാഷകളുടെ സ്വാധീനവുമുണ്ട്. 
ശിന ഭാഷ സംസാരിക്കുന്നവർ ഹൻസയുടെ തെക്കൻ ഭാഗത്ത് ജീവിക്കുന്നുണ്ട്. ഇവർ ചിലാസ്, ഗിൽഗിറ്റ്, പാകിസ്താനിലെ കയ്യേറ്റ പ്രദേശങ്ങളായ ശിന സംസാരിക്കുന്ന മറ്റു ഭാഗങ്ങഴളിൽ നിന്നും വന്നവരാണ് ഇവർ.


</doc>
<doc id="356171" url="https://ml.wikipedia.org/wiki?curid=356171" title="ഹുവാൻ ഹൊസേ അറിയോള">
ഹുവാൻ ഹൊസേ അറിയോള

മെക്സിക്കൻ എഴുത്തുകാരനും പണ്ഡിതനുമായിരുന്നു ഹുവാൻ ഹൊസേ അറിയോള (സെപ്റ്റംബർ 21, 1918 – ഡിസംബർ 3, 2001). ഇരുപതാം നൂറ്റാണ്ടിലെ പ്രധാന മെക്സിക്കൻ എഴുത്തുകാരിലൊരായി വിലയിരുത്തപ്പെടുന്ന അറിയോളയുടെ ചെറുകഥകൾ അവയിലെ പരീക്ഷണാത്മകത കൊണ്ടും മതവിശ്വാസത്തിനെതിരായ വിമർശനം കൊണ്ടും ശ്രദ്ധിക്കപ്പെട്ടിരുന്നു. റിയലിസം ഉപേക്ഷിച്ച് തന്റെ കഥകളിൽ ഫാന്റസിയടെ അംശങ്ങൾ ചേർത്താണ് അദ്ദേഹം അവതരിപ്പിച്ചിരുന്നത്. തന്റെ രചനകളിലെ മാജിക്കൽ റിയലിസത്തിന്റെയും ആക്ഷേപഹാസ്യവും ഉപയോഗപ്പെടുത്തിക്കൊണ്ട് നിരവധി ലാറ്റിനമേരിക്കൻ എഴുത്തുകാരെ അദ്ദേഹം പ്രചോദിപ്പിച്ചു.  ബോർഹസിനെപ്പോലെ അറിയോളയും ലേഖനകഥ (Essay-story)യുടെ വക്താവായിരുന്നു. ചെറുകഥക്കു പുറമെ ലാ ഫെരിയ എന്നൊരു നോവലും അദ്ദേഹം രചിച്ചിട്ടുണ്ട്. "La feria" (The Fair; 1963).

മെക്സിക്കോയിലെ ജലിസ്ക്കോ സംസ്ഥാനത്തു ജനിച്ചു. മെക്സിക്കൻ കുടുംബത്തിലെ പതിന്നാലു മക്കളിൽ ഒരാളായി ജനിച്ച അറിയോളയ്ക്ക് എട്ടാമത്തെ വയസ്സിൽ പഠിത്തം നിർത്തേണ്ടി വന്നു. 1930, ൽ ബുക്ക് ബൈൻഡർ ആയി ജോലിയാരംഭിച്ചു. പിന്നീട് പല തരം ജോലികളിൽ ഏർപ്പെട്ട അദ്ദേഹം പത്രപ്രവർത്തനം, അദ്ധ്യാപനം, എഡിറ്റിംഗ് തുടങ്ങിയവയും പരീക്ഷിച്ചു.  മെക്സിക്കോയിലും തുടർന്ന് ഫ്രാൻസിലും അഭിനയം പഠിച്ചതിനു ശേഷം പാരീസിലെ Comedie Francaiseൽ 1945-46ൽ ഒരു എക്സ്ട്ര ആവുകയും ചെയ്തു. പിന്നീട് മെക്സിക്കോയിൽ മടങ്ങിയെത്തി ഒരു പത്രസ്ഥാപനത്തിൽ എഡിറ്ററായി. 

1941, ൽ ക്രിസ്തുമസ് സ്വപ്നം (Sueño de Navidad - "Christmas Dream") എന്ന ആദ്യ കഥാ സമാഹാരം പ്രസിദ്ധപ്പെടുത്തി. 1945, ൽ ഹുവാൻ റുൾഫോ, അന്റാണിയോ അലാറ്റോർ എന്നിവരുമൊത്ത് പാൻ എന്ന പേരിൽ ഒരു സാഹിത്യ മാസിക പുറത്തിറക്കി.  

1952, ൽ Confabulario എന്ന കഥാസമാഹാരം പ്രസിദ്ധപ്പെടുത്തി.  1953 ൽ ഈ കൃതിക്ക് ജാലിസ്കോ സാഹിത്യ പുരസ്കാരം ലഭിച്ചു.  1962, ൽ സ്വിച്ച്മാൻ എന്ന കഥ പ്രസിദ്ധപ്പെടുത്തി. 



</doc>
<doc id="356176" url="https://ml.wikipedia.org/wiki?curid=356176" title="സ്റ്റാഗ് വണ്ടുകൾ">
സ്റ്റാഗ് വണ്ടുകൾ

ഏകദേശം 1200ഓളം സ്പീഷിസുകൾ ഉൾപ്പെടുന്ന വണ്ടുകുടുംബമായ ലുകാനിഡെയിലിൽ ഉൽപ്പെടുന്ന വണ്ടുകളെ പൊതുവെ വിളിക്കുന്ന പേരാണ് സ്റ്റാഗ് വണ്ടുകൾ (Stag beetle). ലുകാനിഡെ വണ്ടു കുടുംബത്തിൽ 4 ഉപകുടുംബങ്ങളാണുള്ളത്. സ്റ്റാഗ് വണ്ടുകളിലെ  മിക്ക സ്പീഷിസുകളും 5 സെന്റീമീറ്റർ വരെ വലിപ്പമുള്ളവയാണ് എന്നാൽ ചില സ്പീഷിസുകൾ 12 സെന്റീമീറ്ററിൽ കൂടുതൽ വലിപ്പം ഉണ്ടാകാറുണ്ട്. ബ്രിട്ടൻ ഉൾപ്പെടുന്ന പടി‍ഞ്ഞാറൻ യൂറോപ്പിൽ ഇവ ധാരാളമായി കണ്ടുവരാറുണ്ട്. 

ഈ വണ്ടുകൾക്ക് കലമാന്റെ കൊമ്പുകൾപോലെ ശാഖകളുള്ള കൊമ്പുകളുള്ളതിനാലാണ് ഈ പേരു വന്നത്.

പടി‍ഞ്ഞാറൻ യൂറോപ്പിലെ വനങ്ങളിലും ഉദ്യാനങ്ങളിലും മരങ്ങളും ചെടികളും നിറഞ്ഞ പ്രദേശങ്ങലിലും ഇവ വസിക്കുന്നത്. മണ്ണിൽ കുഴിച്ച് അതിൽ മുട്ടയിടുന്നതിനാൽ പെൺവണ്ടുകളേയും ലാർവ്വളേയും സാധാരണയായി കിളിർന്ന മണ്ണിലും കേടുവന്നു ദ്രവിച്ച മരത്തടികളിലുമാണ് കാണപ്പെടുന്നത്. 

ചവച്ചരച്ച് ഭക്ഷണം കഴിക്കാൻ കഴിവില്ലാത്ത ഈ വണ്ടുകൾ ഒലിച്ചിരങ്ങുന്ന മരക്കറകളും മൃതുവായ പഴങ്ങളുമാണ് ഭക്ഷിക്കുന്നത്. ഇവയുടെ ലാർവ്വകളുടെ പ്രധാന ഭക്ഷണം മണ്ണിനടിയിലെ ജീർണ്ണിച്ച മരത്തടികളാണ്. 

ഈ വണ്ടുകളുടെ ജീവിതകാലയളവിടെ നല്ലൊരുഭാഗവും മണ്ണിനടിയിൽ ലാർവ്വകളായാണ് കഴിയുന്നത്. കാലാവസ്ഥയനുസരിച്ച് മൂന്നുമുതൽ ഏഴുവർഷം വരെ ലാർവ്വകളായി ഇവ ജീവിച്ച ശേഷമാണ് ഇവ പ്യൂപ്പകളാകുന്നത്.



</doc>
<doc id="356180" url="https://ml.wikipedia.org/wiki?curid=356180" title="കോടോകു-ഇൻ">
കോടോകു-ഇൻ

ജപ്പാനിലെ കനഗാവയിലെ കാമകുര എന്ന സ്ഥലത്തുള്ള ബുദ്ധമത ക്ഷേത്രമാണ് . ജോഡോ-ഷു എന്ന വിഭാഗത്തിന്റെ ക്ഷേത്രമാണിത്. 

അമിഡ ബുദ്ധന്റെ 1252-ൽ കാമകുര കാലഘട്ടത്തിൽ പണിയിക്കപ്പെട്ടു എന്ന് വിശ്വസിക്കുന്ന ഒരു വലിയ ഓട്ട് പ്രതിമയാണ് ഈ ക്ഷേത്രത്തിന്റെ പ്രത്യേകത. ജപ്പാനിലെ ഏറ്റവും പ്രധാനപ്പെട്ട ഐക്കണുകളിലൊന്നാണിത്. ഒരു വലിയ മരപ്രതിമയാണ് ഈ സ്ഥാനത്തുണ്ടായിരുന്നത്. അത് നശി‌ച്ചശേഷമാണ് ഓട്ടുപ്രതിമ പണികഴിപ്പിച്ചത്. ഓട്ടുപ്രതിമയ്ക്ക് സംരക്ഷണമായി ഉണ്ടായിരുന്ന ഹാൾ പലവട്ടം നശിച്ചുപോയിട്ടുണ്ട്. നൂറ്റാണ്ടുകളായി തുറന്നന്നിലയിലാണ് പ്രതിമ.

അമിതാഭ ബുദ്ധന്റെ ഒരു വലിയ ഓട്ടുപ്രതിമയാണ് "കമാകുരയിലെ വലിയ ബുദ്ധപ്രതിമ" എന്നറിയപ്പെടുന്നത്. കമാകുരയിലെ കോടോകു ഇൻ ക്ഷേത്രത്തിലാണ് ഇത് സ്ഥിതി ചെയ്യുന്നത്. ജപ്പാനിലെ കനഗാവ പ്രിഫെക്ചറിലാണ് ഈ ക്ഷേത്രം സ്ഥിതി ചെയ്യുന്നത്. ഒരുപക്ഷേ 1252-ൽ കാമകുര കാലഘട്ടത്തിലായിരിക്കാം ഈ ഓട്ടുപ്രതിമ പണികഴിപ്പിക്കപ്പെട്ടത്. ഇതാണ് ക്ഷേത്രത്തിലുള്ള വിവരങ്ങൾ സൂചിപ്പിക്കുന്നത്. ഈ പ്രതിമ പണികഴിപ്പിക്കുന്നതിന് മുൻപ് ഇവിടെ മരത്തിൽ നിർമിച്ച ഒരു വലിയ ശിൽപ്പമുണ്ടായിരുന്നു. 1243-ൽ പത്ത് വർഷ‌ത്തെ അദ്ധ്വാനത്തിനുശേഷമാണ് മരത്തിന്റെ പ്രതിമയുടെ പണി തീർന്നത്. ഇനാഡ എന്ന കുലീനസ്ത്രീയും ബുദ്ധമതസന്യാസിയായ ജോകോ എന്നയാളുമാണ് ഇതിനായുള്ള പണം ശേഖരിച്ചത്. ഒരു കൊടുങ്കാറ്റിൽ 1248-ൽ ഈ പ്രതിമയ്ക്ക് നാശനഷ്ടം സംഭവിച്ചു. പ്രതിമ സൂക്ഷിച്ചിരുന്ന വലിയ ഹാളും നശിച്ചുപോയി. അടുത്ത ശിൽപ്പം ഓടിൽ നിർമ്മിക്കാമെന്ന് ജോകോ നിർദ്ദേശിച്ചു. പ്രതിമയ്ക്കും പ്രതിമ സൂക്ഷിക്കാനുള്ള കെട്ടിടത്തിനും വേണ്ടിയുള്ള പണം ശേഖരിക്കപ്പെട്ടു. ഓനോ ഗോറോമോൺ എന്നയാളാകാം മൂശയിൽ ശിൽപ്പം തയ്യാറാക്കിയത്. താൻജി ഹിസാടോമോ എന്ന വ്യക്തിയാകാനും സാദ്ധ്യതയുണ്ട്/ ഇവർ രണ്ടാളുമായിരുന്നു അക്കാലത്ത് ഓട്ട് നിർമിതികൾ ഉണ്ടാക്കുന്നതിൽ പ്രമുഖർ. ഒരുസമയത്ത് പ്രതിമയിൽ ഗിൽഡ് പണികളുണ്ടായിരുന്നു. പ്രതിമയുടെ ചെവികൾക്കടുത്ത് ഇപ്പോഴും സ്വർണ്ണത്തിന്റെ അംശങ്ങളുണ്ട്.

1334-ൽ ഒരു കൊടുങ്കാറ്റിൽ പ്രതിമ സൂക്ഷിച്ചിരുന്ന കാൾ നശിച്ചു. ഇത് പുതുക്കിപ്പണിയപ്പെട്ടുവെങ്കിലും 1369-ൽ മറ്റൊരു കൊടുങ്കാറ്റിൽ വീണ്ടും നശിച്ചു. ഇത് വീണ്ടും നിർമ്മിക്കപ്പെട്ടു. ഇവിടെയുണ്ടായിരുന്ന അവസാന കെട്ടിടം 1498 സെപ്റ്റംബർ 20-നുണ്ടായ സുനാമിയിൽ ഒഴുകിപ്പോയി. മുരോമാച്ചി കാലഘട്ടത്തിലായിരുന്നു ഇത്. അതിനുശേഷം ഈ പ്രതിമ തുറസായ സ്ഥലത്താണ് നിൽക്കുന്നത്.

അടിസ്ഥാനമുൾപ്പെടെ 13.35 മീറ്റർ ഉയരമാണ് പ്രതിമയ്ക്കുള്ളത്. ഏകദേശം 93 ടൺ ഭാരവും പ്രതിമയ്ക്കുണ്ട്. അകം പൊള്ളയായ പ്രതിമയാണിത്. സന്ദർശകർക്ക് ഉൾഭാഗം കാണാവുന്നതാണ്. വർഷങ്ങളായി പല സന്ദർശകരും ഉള്ളിൽ ചുവരെഴുത്തുകൾ നടത്തിയിട്ടുണ്ട്. ഒരുകാലത്ത് ശിൽപ്പത്തിന്റെ താഴെ ഭാഗത്തായി ഓട്ടിൽ നിർമിച്ച മുപ്പത്തിരണ്ട് താമരമൊട്ടുകൾ ഉണ്ടായിരുന്നു. ഇന്ന് ഇവയിൽ നാലെണ്ണമേ നിലവിലുള്ളൂ. 

1923 -ലെ ഭൂകമ്പം പ്രതിമയുടെ അടിസ്ഥാനം നശിക്കാനിടയാക്കി. ഇത് 1925-ൽ പുനർനിർമിച്ചു.
1960–61 കാലത്ത് പ്രതിമയുടെ അറ്റകുറ്റപ്പണികൾ നടത്തപ്പെട്ടു. കഴുത്ത് സംരക്ഷിക്കുകയും ഭൂകമ്പങ്ങളിൽ നിന്ന് ഇതിനെ സംരക്ഷിക്കാനുള്ള നടപടികൾ എടുക്കുകയും ചെയ്തു. 

2016-കളുടെ തുടക്കത്തിൽ കൂടുതൽ ഗവേഷണങ്ങളും അറ്റകുറ്റപ്പണികളും നടത്തുകയുണ്ടായി. 


റുഡ്‌യാഡ് കിപ്ലിംഗ് 1901-ൽ രചിച്ച "കിം" എന്ന നോവലിന്റെ ആദ്യ അദ്ധ്യായങ്ങൽക്ക് മുന്നിലായി കൊടുത്തിട്ടുള്ള കവിതാശകലങ്ങളിൽ ഈ പ്രതിമയെ "" എന്നാണ് വിശേഷിപ്പിക്കുന്നത്. കിപ്ലിംഗ് 1892-ൽ ഈ ക്ഷേത്രം സന്ദർശിച്ചതിനുശേഷം എഴുതിയ കവിതയിൽ നിന്നാണ് ഈ വരികൾ എടുത്തിട്ടു‌ള്ളത്. കവിതയുടെ പൂർണ്ണരൂപം 1903-ലെ "ദ ഫൈവ് നേഷൻസ്" എന്ന കൃതിയിൽ പ്രത്യക്ഷപ്പെടുന്നുണ്ട്.




</doc>
<doc id="356182" url="https://ml.wikipedia.org/wiki?curid=356182" title="ലിബിത്തിയ ലബ്‌ഡാക">
ലിബിത്തിയ ലബ്‌ഡാക

പശ്‌ചിമ-മധ്യ ആഫ്രിക്കയിൽ കാണുന്ന ഒരു ശലഭമാണ് ലിബിത്തിയ ലബ്‌ഡാക (Libythea labdaca). ധാരാളം എണ്ണം ഒരുമിച്ച് ദേശാടനം നടത്തുന്നതായി കാണാറുണ്ട്, ഘാനയിൽ ഇങ്ങനെയുള്ള ദേശാടനത്തിൽ നൂറു കോടി എണ്ണം വരെ കണ്ടിട്ടുണ്ട്. "Celtis" സ്പീഷിസിലുള്ള ചെടികളിലാണ് ഇവ മുട്ടയിടുന്നത്.





</doc>
<doc id="356187" url="https://ml.wikipedia.org/wiki?curid=356187" title="പൊടാല കൊട്ടാരം">
പൊടാല കൊട്ടാരം

ടിബറ്റ് സ്വയംബരണ പ്രദേശത്തെ ലാസയിലെ ഒരു കൊട്ടാരമാണ് പൊടാല കൊട്ടാരം (). 1959-ലെ ടിബറ്റ് കലാപത്തിനിടെ പതിനാലാമത്തെ ദലായ് ലാമ ഇന്ത്യയിലേയ്ക്ക് ഓടിപ്പോകുന്നതുവരെ ദലായ് ലാമയുടെ ആസ്ഥാനമായിരുന്നു ഈ കൊട്ടാരം. ഇപ്പോൽ ഇത് ഒരു മ്യൂസിയവും ലോക പൈതൃക സ്ഥലവുമാണ്.

പൊടാലക പർവ്വതത്തിന്റെ പേരാണ് ഈ കൊട്ടാരത്തിന് നൽകിയിട്ടുള്ളത്. ബോധിസത്വനായ അവലോകി‌തേശ്വരന്റെ വാസസ്ഥലമാണ് ഇതെന്നാണ് കരുതപ്പെടുന്ന്ത്. അഞ്ചാമത്തെ ദലായ് ലാമയാണ് 1645-ൽ ഇതിന്റെ പണിയാരംഭിച്ചത്. അദ്ദേഹത്തിന്റെ ആത്മീയോപദേഷ്ടാക്കളിൽ ഒരാളായ കോൺചോങ് ചോഫെൽ (1646-ൽ മരണം) ഭരണകേന്ദ്രം എന്ന നിലയ്ക്ക് ഈ സ്ഥലം കൊട്ടാരം നിർമ്മിക്കാൻ ഉത്തമമാണെന്ന് ചൂണ്ടിക്കാട്ടിയതിനാലാണ് ഇവിടം നിർമ്മാണത്തിനായി തിരഞ്ഞെടുത്തത്. ലാസയിലെ പഴയ നഗരത്തിലെ ദ്രേപങ് മൊണാസ്റ്ററിയുടെയും സെറ മൊണാസ്റ്ററിയുടേയും മദ്ധ്യത്തിലായാണ് ഇതിന്റെ സ്ഥാനം. ഈ സ്ഥലത്ത് പണ്ടുണ്ടായിരുന്ന വെള്ള കൊട്ടാരം എന്നോ ചുവന്ന കൊട്ടാരം എന്നോ അറിയപ്പെട്ടിരുന്ന ഒരു കെട്ടിടത്തിന്റെ അവശിഷ്ടങ്ങൾക്ക് മുകളിലാകാം ഒരുപക്ഷേ ഈ കെട്ടിടം പണിയപ്പെട്ടത്. പഴയ കെട്ടിടം 637-ൽ സോങ്ട്സാൻ ഗാമ്പോ നിർമിച്ചതാണ്.

കിഴക്കു പടിഞ്ഞാറ് ദിശയിൽ 400 മീറ്ററും തെക്ക് വടക്ക് ദിശയിൽ 350 മീറ്ററുമാണ് കെട്ടിടത്തിന്റെ ആകെ വലിപ്പം. 3 മീറ്റർ കനമുള്ള (അടിസ്ഥാനം 5 മീറ്റർ) ചെരിവുള്ള ഭിത്തികളാണ് കെട്ടിടത്തിനുള്ളത്. അടിസ്ഥാനത്തിൽ ഉരുക്കിയ ചെമ്പ് നിറച്ചിട്ടുണ്ട്. ഭൂകമ്പങ്ങളിൽ നിന്നും സംരക്ഷണം നൽകുവാനാണ് ഇത് ചെയ്തത്. പതിമൂന്ന് നിലകളിലായി 1,000-ലധികം മുറികളും 10,000 പൂജാസ്ഥല‌ങ്ങളും ഏകദേശം 200,000 പ്രതിമകളുമുള്ള കെട്ടിടം 117 മീറ്റർ ഉയരമുള്ളതാണ്. മാർപോ റി എന്ന കുന്നിന് മുകളിൽ നിൽക്കുന്ന കെട്ടിടം താഴ്‌വരയിൽ നിന്ന് 300 മീറ്റർ ഉയരത്തിലാണുള്ളത്.

ലാസയിലെ മൂന്ന് പ്രധാന കു‌ന്നുകൾ ടിബറ്റിന്റെ മൂന്ന് സംരക്ഷകരെ പ്രതിനിധാനം ചെയ്യുന്നു എന്നാണ് വിശ്വാസം. പൊടാല കൊട്ടാരത്തിന്റെ തെക്ക് ഭാഗത്തായുള്ള ചോക്‌പോരിയാണ് ആത്മാവിന്റെ കുന്ന്. പോറ്റാല കൊട്ടാരം നിൽക്കുന്ന കുന്ന് അവലോകിതേശ്വരനെ പ്രതിനിധാനം ചെയ്യുന്നു.

അഞ്ചാമത്തെ ദലായ് ലാമയായിരുന്ന [[Lozang Gyatso, 5th Dalai Lama|ലോസാങ് ഗ്യാറ്റ്സോ] 1645-ൽ പൊടാല കൊട്ടാരത്തിറ്റ്നെ നിർമ്മാണമാരംഭിച്ചു. ബാഹ്യരൂപം 3 വർഷം കൊണ്ട് നിർമിച്ചു. ഉൾവശങ്ങളും മരപ്പണികളും മറ്റും തീർക്കുവാൻ 45 വർഷമെടുത്തു. 1649-ൽ ദലായ് ലാമയും ഭരണകൂടവും പോട്രാങ് കാർപോ (വെ‌ള്ളക്കൊട്ടാരം) എന്ന കെട്ടിടത്തിലേയ്ക്ക് മാറി. ഇദ്ദേഹത്തിന്റെ മരണം കഴിഞ്ഞ് 12 വർഷം കൂടി (1694 വരെ) നിർമ്മാണം തുടരുന്നുണ്ടായിരുന്നു. തണുപ്പുകാല‌ത്തെ കൊട്ടാരമായി പൊട്ടാല കൊട്ടാരം ഉപയോഗിക്കാൻ ദലായ് ലാമമാർ ആരംഭിച്ചു. പോട്രാങ് മാർപോ ('ചുവന്ന കൊട്ടാരം') 1690-നും 1694-നുമിടയ്ക്കാണ് നിർമിച്ചത്.

ചൈനയ്ക്കെതിരായി ടിബറ്റ് വാസികൾ 1959-ൽ നടത്തിയ കലാപത്തിൽ കൊട്ടാരത്തിന് ചെറിയ നാശനഷ്ടങ്ങളുണ്ടായി. കൊട്ടാരത്തിന്റെ ജനലുകളിലേയ്ക്ക് ചൈന ഷെല്ലുകൾ ഉപയോഗിച്ച് ആക്രമണം നടത്തിയതിനാലായിരുന്നു ഇത്. 1966-ൽ ചൈനയുടെ [[Cultural Revolution|സാംസ്കാരിക വി‌പ്ലവത്തിനിടയിലും]] [[Zhou Enlai|ഷൗ എൻലായിയുടെ]] ഇടപെടൽ കാരണം ഈ കൊട്ടാരം സംരക്ഷിക്കപ്പെട്ടു. എന്നിരുന്നാലും 100,000-ലധികം പുസ്തകങ്ങളും ചരിത്ര രേഖകളും മറ്റും എടുത്ത് മാറ്റപ്പെടുകയോ കേടുവ്രുകയോ നശിപ്പിക്കപ്പെടുകയോ ചെയ്തു.

1994-ൽ [[UNESCO|യുനസ്കോ]] പൊടാല കൊട്ടാരം ഒരു [[World Heritage List|ലോക പൈതൃക സ്മാരകമായി]] പ്രഖ്യാപിച്ചു. 2000-ലും 2001-ലും [[Jokhang Temple|ജോഖാങ് ക്ഷേത്രം]] [[Norbulingka|നോർബു ലിങ്‌ഗ്ക]] എന്നീ സ്ഥലങ്ങളും ഈ പട്ടികയിൽ ഇടം പിടിച്ചു. പെട്ടെന്നുള്ള ആധുനികവൽക്കരണം ഒരു പ്രശ്നമായാണ് യുനസ്കോ കണക്കാക്കുന്നത്. അതിനാൽ ഈ പ്രദേശത്ത് 21 മീറ്ററിൽ കൂടുതൽ ഉയരമുള്ള കെട്ടിടങ്ങൾ പണിയുന്നത് തടഞ്ഞുകൊണ്ട് ചൈന ഉത്തരവിറക്കി. കെട്ടിടത്തിന്റെ അറ്റകുറ്റപ്പണികൾക്കായി ഉപയോഗിച്ച വസ്തുക്കൾ സംബന്ധിച്ചും യുനസ്കോ ആശങ്ക അറിയിച്ചിരുന്നു.





</doc>
<doc id="356199" url="https://ml.wikipedia.org/wiki?curid=356199" title="ഒന്നാമത്തെ ദലായ് ലാമ">
ഒന്നാമത്തെ ദലായ് ലാമ

മരണശേഷം ഒന്നാമത്തെ ദലായ് ലാമയായി കണക്കാക്കപ്പെട്ട വ്യക്തിയാണ് ഗെൻഡുൺ ഡ്രുപ്പ (, 1391–1474) 

മദ്ധ്യ ടിബറ്റിലെ സാങ് മേഖലയിലെ സാക്യയ്ക്കടുത്തുള്ള ഗ്യുർമേ റുപ എന്ന സ്ഥലത്തുള്ള ഒരു കാലിത്തൊഴുത്തിലാണ് ഗെൻഡുൺ ഡ്രുപ്പ ജനിച്ചത്. ഇടയനായി വളർന്ന ഇദ്ദേഹത്തിന്റെ ആദ്യ പേര് പേമ ദോർജെ എന്നായിരുന്നു. 1411-ൽ (20 വയസ്സുള്ളപ്പോൾ) ഇദ്ദേഹം ഭിക്ഷുവിന്റെ ദീക്ഷ സ്വീകരിക്കുന്നതിനൊപ്പം ഗെൻഡുൺ ദ്രുപ്പ എന്ന പേരും സ്വീകരിച്ചു. ഷിഗാറ്റ്സെ എന്ന സ്ഥലത്ത് തഷിൽഹുൺപോ മൊണാസ്റ്ററി സ്ഥാപിച്ചത് ഇദ്ദേഹമാണ്. പിൽക്കാലത്ത് ഇത് പഞ്ചൻ ലാമമാരുടെ ആസ്ഥാനമായി മാറി. ഗെൻഡുൺ ഡ്രുപ്പയ്ക്ക് രാഷ്ട്രീയമായി അധികാരമൊന്നുമില്ലായിരുന്നു. 84 വയസ്സിൽ ധ്യാനിക്കുന്നതിനിടെയാണ് ഇദ്ദേഹം മരണമടഞ്ഞത്. അതുവരെ തഷിൽഹുൺപോ മൊണാസ്റ്ററിയു‌ടെ മേധാവിയായിരുന്നു ഇദ്ദേഹം. 

മദ്ധ്യ ടിബറ്റിലെ സാങ് മേഖലയിലെ സാക്യയ്ക്കടുത്തുള്ള ഗ്യുർമേ റുപ എന്ന സ്ഥലത്തുള്ള ഒരു കാലിത്തൊഴുത്തിലാണ് ഗെൻഡുൺ ഡ്രുപ്പ ജനിച്ചത്. ഗോൺപോ ദോർജി, ജോമോ നംഖ ക്യി എന്നീ നാടോടികളായ ഗോത്രവർഗ്ഗക്കാരുടെ മക‌നായായിരുന്നു ജനനം. ഏഴുവയസ്സുവരെ ഒരു ഇടയനായാണ് ഇദ്ദെഹം വളർന്നത്. പേമ ദോർജെ എന്നായിരുന്നു ഇദ്ദേഹത്തിന്റെ പേര്. (, "താമരപ്പൂവ് വജ്ര"). പിന്നീട് ഇദ്ദെഹം നാർഥാങ് മൊണാസ്റ്ററിയിൽ ചേർന്നു. 1405-ൽ ഇദ്ദെഹം ശ്രമനേര എന്ന ദീക്ഷ സ്വീകരിച്ചു. 

20 വയസ്സുള്ളപ്പോൾ ഏകദേശം 1411-ൽ ഇദ്ദേഹം ഗെൻഡുൺ ദ്രുപ്പ എന്ന പേര് സ്വീകരിച്ചു. ഭിക്ഷുവിന്റെ ദീക്ഷ സ്വീകരിച്ചശേഷമായിരുന്നു ഇത്. പണ്ഡിതനും പരിഷ്കരണവാദിയുമായ ജെ സോങ്ഖാപ (1357–1419) എന്നയാളുടെ ശിഷ്യനാകുകയും ചെയ്തത് ഇതോടെയാണ്. ഗെൻസുൺ ഡ്രുപ്പ‌യുടെ അമ്മാവനായിരുന്നു ഇദ്ദേഹമെന്ന് ചിലർ പറയുന്നു. ഗാൻഡെൻ മൊണാസ്റ്ററിയുടെ ആദ്യത്തെ അബോട്ടുമായി ഇദ്ദേഹം ഈ സമയത്തുതന്നെ അവരോധിക്കപ്പെട്ടു. ഇത് 1409-ൽ സോങ്ഖാപ ആരംഭിച്ചതാണ്. ജീവിതത്തിന്റെ പകുതിയായപ്പോൾത്തന്നെ ഗെൻഡുൺ ഡ്രുപ്പ രാജ്യത്തെ പ്രധാന പണ്ഡിത സന്യാസിയായി മാറിയിരുന്നു. .

പാരമ്പര്യ വിശ്വാസമനുസരിച്ച് ലാമോ ലാ-ട്സോ എന്ന വിശുദ്ധ തടാകത്തിന്റെ സംരക്ഷ‌കയായ ആത്മാവ് പാൾഡെൻ ലാമോ ഒരു സ്വപ്നത്തിൽ ഗെൻഡുൺ ഡ്രുപ്പയോട് "...ദലായ് ലാമമാരുടെ പാരമ്പര്യത്തെ താൻ സംരക്ഷിക്കുമെന്ന്" ഉറപ്പുകൊടുത്തു. ഗെൻഡുൺ ഗ്യാറ്റ്സോയുടെ കാലം മുതൽ സന്യാസിമാർ ഈ തടാകത്തിൽ പോയി ധ്യാനിച്ചാണ് അടുത്ത അവതാരത്തെ കണ്ടുപിടിക്കാൻ ഉതകുന്ന സ്വപ്നങ്ങൾക്കായി കാക്കുന്നത്.

ഷിഗാറ്റ്സെ എന്ന സ്ഥലത്ത് പ്രധാനപ്പെട്ട ഒരു മൊണാസ്റ്ററിയായ തഷിൽഹുൺപോ സ്ഥാപിച്ചത് ഇദ്ദേഹമാണ്. പിൽക്കാലത്ത് ഇത് പഞ്ചൻ ലാമമാരുടെ ആസ്ഥാനമായി മാറി.

ഗെൻഡുൺ ഡ്രുപ്പയ്ക്ക് രാഷ്ട്രീയമായി അധികാരമൊന്നുമില്ലായിരുന്നു. ആ സമയത്ത് ഭരണം കയ്യാളിയിരുന്നത് രാജപ്രതിനിതികളായ സാക്യന്മാരും സാങ് രാജകുമാരനും മംഗോളിയൻ ഖഗാനുമായിരുന്നു. ദലായ് ലാമയുടെ രാഷ്ട്രീയ പ്രവേശം ഉണ്ടായത് അഞ്ചാമത്തെ ദലായ് ലാമയുടെ ഭരണകാലത്താണ്.

84 വയസ്സിൽ ധ്യാനിക്കുന്നതിനിടെയാണ് ഇദ്ദേഹം മരണമടഞ്ഞത്. അതുവരെ തഷിൽഹുൺപോ മൊണാസ്റ്ററിയു‌ടെ മേധാവിയായിരുന്നു ഇദ്ദേഹം. 1474-ലായിരുന്നു മരണം. ടിബറ്റിലെ ഏറ്റവും ഉയർന്ന സ്ഥാനമുള്ള സ്ത്രീയായ പുനരവതാരം സാംഡിങ് ദോർജെ ഫാഗ്മോ (1422–1455) ഗെൻഡുൺ ഡ്രുപ്പയുടെ കാലത്താണ് ജീവിച്ചിരുന്നത്. സാംഡിഗ് ദോർജെ ഫാഗ്മോയുടെ അദ്ധ്യാപകനായ ബോഡോങ്പ പഞ്ചൻ ചോഗ്ലേ നംഗ്യാൽ ഇദ്ദേഹത്തിന്റെയും അദ്ധ്യാപകനായിരുന്നു. ഗെൻഡുൺ ഡ്രുപ്പോയിക്ക് പല പാഠങ്ങളും ശക്തികളും ഈ അദ്ധ്യാപകന്റെ വശത്തുനിന്ന് ലഭിച്ചിരുന്നു എന്നാണ് ടിബറ്റൻ വിശ്വാസം.

ഗെൻഡുൺ ഡ്രുപ്പ രചിച്ച ചില പ്രധാന കൃതികൾ ഇവയാണ്:





</doc>
<doc id="356201" url="https://ml.wikipedia.org/wiki?curid=356201" title="ചിലാസ്">
ചിലാസ്

ചിലാസ് (Urdu: چلاس‎ പാകിസ്താൻ അന്യായമായി കൈവശം വച്ചിരിക്കുന്ന കാശ്മീർ പ്രദേശത്തെ ഗിൽഗിത്-ബാൾട്ടിസ്ഥാൻ മേഖലയിലുള്ള ഒരു ചെറു പട്ടണമാണ്. സിൽക്ക് റോഡിൻറെ ഭാഗമായ ഈ പട്ടണം, കാരക്കോറം ഹൈവേയെ തെക്കു വശത്ത് ദാസു, ബെഷാം, ബട്ടഗ്രാം, മൻസെഹ്ര, അബോട്ടാബാദ്, ഹരിപൂർ, ഹസൻ അബ്ദൽ എന്നിവ വഴി പാകിസ്താൻ തലസ്ഥാനമായ ഇസ്ലാമാബാദുമായി ബന്ധിപ്പിക്കുന്നു. വടക്കു വശത്ത് ചിലാസ്, ചൈനീസ് പട്ടണങ്ങളായ തഷ്കുർഗാൻ, കാശ്ഗർ എന്നിവയെ ഗിൽജിത്, ആലിയാബാദ്, സസ്റ്റ്, ഖുൻജെറാബ് പാസ് എന്നിവ വഴിയും ബന്ധിക്കുന്നു.

ചിലാസ് സ്ഥിതി ചെയ്യുന്നത് അക്ഷാംശം  35° വടക്കും ഉം രേഖാംശം 74° കിഴക്കുമാണ്. അവിഭക്ത കാശ്മീരിൻറെ ഭാഗമായിരുന്ന ഈ കയ്യേറ്റ മേഖല, പാകിസ്താൻ തലസ്ഥാനമായ ഇസ്ലാമാബാദിന് വടക്കുകിഴക്കായി ഏകദേശം 211 കിലോമീറ്റർ (138 മൈൽ) ദൂരത്തിൽ സ്ഥിതി ചെയ്യുന്നു.  കാശ്മീരിലെ ഗിൽഗിത് ബാൾട്ടിസ്ഥാൻ മേഖലയിലുള്ള ഈ പട്ടണം അതീവ സുന്ദരമായ ഒരു പ്രദേശമാണ്. പുരാതന കച്ചവട പാതയായ സിൽക്ക് റൂട്ട് ഈ പ്രദേശത്തുകൂടിയാണ് കടന്നു പോകുന്നത്. ഗിൽജിത് മൂന്നു ജില്ലകൾ കൂടിച്ചേർന്നതാണ്.  ഇതിലെ ഡയമെർ ഭരണജില്ലയുടെ തലസ്ഥാനമാണ് ചിലാസ്. യാത്രക്കാർ ചിലാസിൽ നിന്ന് ബബൂസാർ പാസ് വഴി കഖാൻ താഴ്വരയിലേയ്ക്കു പോകുന്നതിന് ജീപ്പുകളെയാണ് ആശ്രയിച്ചിരുന്നത്. 13,572 അടി ഉയരത്തിലുള്ള ഈ പ്രദേശത്തേയ്ക്കുള്ള ദുർഘടമായി പാതയിലൂടെ ജീപ്പുകൾ മാത്രമാണ് കാലങ്ങളായി സഞ്ചരിച്ചിരുന്നത്. സമീപകാലത്ത് ഈ റോഡ് മെച്ചപ്പടുത്തുകയും കാറുകൾക്കും ബസുകൾക്കു സഞ്ചരിക്കാനാവും വിധം പണികൾ നടത്തുകയും ചെയ്തിരിക്കുന്നു. പാകിസ്താൻ കയ്യേറിയിരിക്കുന്നതിനാൽ ഇവിടേയ്ക്ക് മറ്റുള്ളവർക്ക് പ്രവേശനം കർശനമായി നിഷേധിച്ചിരിക്കുന്നു. വിദേശ സഞ്ചാരികൾക്ക് പ്രത്യക പാസ് എടുത്തു മാത്രമേ ചിലാസ്  സന്ദർശിക്കുവാൻ സാധിക്കുകയുള്ളു.ചിലാസ് പട്ടണത്തിൽ നിന്ന് രണ്ടു മൈൽ അകലത്തിലായി ചിലാസ് എയർപോർട്ട് സ്ഥിതി ചെയ്യുന്നു. ഈ മേഖലയിലുള്ള മറ്റു രണ്ട് പ്രധാന എയർപോർട്ടുകൾ ഗിൽഗിത് എയർപോർട്ട് (60 കിലോമീറ്റർ / 37.4 മൈൽ), സ്കാർഡു എയർപോർട്ട് (130 കിലോമീറ്റർ / 81.0 മൈൽ), മുസാഫറാബാദ് എയർപോർട്ട് ( 131 കിലോമീറ്റർ / 81.5 മൈൽ), സൈദു ഷരീഫ് എയർപോർട്ട് (173 കിലോമീറ്റർ / 107.4 മൈൽ), റാവലകോട്ട് എയർപോർട്ട് (176 കിലോമീറ്റർ / 109.4 മൈൽ) എന്നിവയാണ്.

ഔദ്യോഗികമായി ഇന്ത്യയുടെ ഭൂപടത്തിലുള്ളതും പാകിസ്താൻ അന്യായമായി കൈവശപ്പെടുത്തി വച്ചിരിക്കുന്നതുമായ ഈ പ്രദേശത്ത് ഏകദേശം 50,000 ബുദ്ധശിലാ ലിഖിതങ്ങൾ നിലനിൽക്കുന്നു. ഇവ കാരക്കോറം ഹൈവേയ്ക്കു സമാന്തരമായി ഗിൽഗിത് ബാൾട്ടിസ്ഥാനിലെ ഹൻസയ്ക്കും ഷതിയാലിനു മിടയ്ക്ക് 10 പ്രമുഖ മേഖലകളിയായി വ്യപിച്ചു കിടക്കുന്നു. ഇവയിൽ കൂടുതലും സ്കർഡുവിലും ശിഗാറിലുമാണുള്ളത്. 

ഈ മേഖലയിലൂടെ കടന്നു പോയ അനേകം ആക്രമണകാരികളും വ്യവസായികളും തീർത്ഥാടകരും സ്ഥലവാസികളുടേതുമായി ചരിത്ര അവശേഷിപ്പുകളാണിത്. ഏറ്റവും പഴയ ശിലാലിഖിതം 5000 ത്തിനും 1000 യ്ക്കും ഇടയിലുള്ളതാണെന്നു കണ്ടെത്തിയിരിക്കുന്നു. പാറകളിലെ ഈ കൊത്തുപണികളിൽ മൃഗങ്ങളുടെയും മനുഷ്യരുടെയും രൂപങ്ങളുണ്ട്. ചില കൊത്തുപണികളിൽ വേട്ടയാടപ്പെടുന്ന മൃഗം വേട്ടക്കാരനേക്കാൾ വളരെ വലുതായി ചിത്രീകരിച്ചിരിക്കുന്നു. മൂർച്ചയുള്ള ഉളികൾ കൊണ്ടു കൊത്തിയിട്ടുള്ള ഇവയിൽ കൂടുതലും ബുദ്ധമതവുമായി ബന്ധപ്പെട്ടവയാണ്.

ചിലാസ് ഗിൽഗിത്-ബാൾട്ടിസ്ഥാൻ മേഖലയിലുൾപ്പെടുന്നു. വേനൽക്കാലത്ത് ഇവിടെ ചൂടുള്ളതും വരണ്ടതുമായ കാലാവസ്ഥയാണ്. ശിശിരത്തില‍ അതിശൈത്യം അനുഭവപ്പെടുകയും ചെയ്യുന്നു. ഈ പട്ടണം സിന്ധുനദിയുടെ ഇടതു വശത്താണ് സ്ഥിതി ചെയ്യുന്നത്.


</doc>
<doc id="356205" url="https://ml.wikipedia.org/wiki?curid=356205" title="തില്ലാന (ആനന്ദഭൈരവി)">
തില്ലാന (ആനന്ദഭൈരവി)

തഞ്ചാവൂർ ശങ്കര അയ്യർ എഴുതി ആനന്ദഭൈരവി രാഗത്തിൽ കാപ്പു താളത്തിൽ ചിട്ടപ്പെടുത്തിയ ഒരു തില്ലാനയാണ് 'താ ധിരന തന ധിരന'

താ ധിരന ധീം തിരന തില്ലാന താ ധിരന ധീം തിരന തില്ലാന തിരണ തിരണ ധീം
നധ്രു താനി നാധ്രു തനി നാധ്രു തനിധാ ഝോംതരി തജനുതാ ഝോംതരി താഝനു ഝോംതരുതാ ഝാനു

ആനന്ദനടമാടും നടരാജൻ സഭേശൻ -പൊന്നമ്പല തരശനൈ പുകഴ്ന്ദു പാടുവോം<br>
സാ തധിഗിണതോം പാ തധിംഗിണതോം തകട ഝംതരി ധാ സ തധിംഗിണതോം തധിംഗിണതോം


</doc>
<doc id="356209" url="https://ml.wikipedia.org/wiki?curid=356209" title="തായ്‌ലാന്റ് ഉൾക്കടൽ">
തായ്‌ലാന്റ് ഉൾക്കടൽ

താരതമ്യേന ആഴംകുറഞ്ഞ ഒരു ചെറിയ ഉൾക്കടൽ ആണ് തായ്‌ലാന്റ് ഉൾക്കടൽ. ഗൾഫ് ഓഫ് തായ്‌ലാന്റ് (Gulf of Thailand), ഗൾഫ് ഓഫ് സാം-സിയാം (സ്യാം) (Gulf of Siam) എന്നീ പേരുകളിലും ഇത് അറിയപ്പെടുന്നുണ്ട്.
ദക്ഷിണ ചൈനയുടെ പടിഞ്ഞാറൻ ഭാഗത്തായും ആർക്കിപിലാജിക് സമുദ്രത്തിന്റെ കിഴക്കൻ ഭാഗത്തായും പസഫിക് സമുദ്രത്തിന്റെ പടിഞ്ഞാറാണ് തായ്‌ലാന്റ് ഉൾക്കടൽ സ്ഥിതിചെയ്യുന്നത്.
ഏകദേശം 800 കിലോമീറ്റർ (497 മൈൽ) നീളവും 560 കിലമീറ്റർ (348 മൈൽ) വീതിയുമാണ് തായ്‌ലാന്റ് ഉൾക്കടലിന്. 320,000 ചതുരശ്ര കിലേമീറ്റർ (123,553 ചതുരശ്ര മൈൽ) പരന്നുകിടക്കുന്ന ഈ ഉൾക്കടൽ തായ്‌ലാന്റിനെ അതിന്റെ വടക്കും, പടിഞ്ഞാറും തെക്കുപടിഞ്ഞാറും വലയം ചെയ്തുകിടക്കുകയാണ്. കമ്പോഡിയയുടെയും വിയറ്റനാമിന്റെയും വടക്കുകിഴക്കായും ഉൾക്കടലിന്റെ തെക്കുകിഴക്കായി സൗത്ത് ചൈന കടലുമാണ്.
ആധുനിക തായ് ഭാഷയിൽ ഗൾഫ് (ഉൾക്കടൽ) എന്നതിന് "Ao Thai" (, , "Thai Gulf") എന്നാണ് പറയുന്നത്.
ലോകത്തിലെ സമുദ്രങ്ങളിലെയും ജലപാതകളിലേയും ജലഗതാഗതത്തിന് ആവശ്യമായ വെള്ളത്തിന്റെ അളവ് ശരിയായ രീതിയിൽ കണക്കാക്കുകയും സമുദ്രങ്ങളുടെ മാപ്പുകൾ നിർമ്മിക്കുകയും ചെയ്യുക എന്ന ലക്ഷ്യം മുൻനിർത്തി പ്രവർത്തിക്കുന്ന ആഗോള സംഘടനയായ ഇന്റർനാഷണൽ ഹൈഡ്രോഗ്രാഫിക് ഓർഗനൈസേഷൻ (ഐഎച്ച്ഒ) ആണ് തായ് ഉൾക്കടലിന് ഗൾഫ് ഓഫ് തായ്‌ലാന്റ് എന്ന ഔദ്യാഗികമായി പേര് നൽകിയത്.

മലായ് ഭാഷയിലും ഖ്‌മെർ ഭാഷയിലും തായ്‌ലാന്റ് ഉൾക്കടലിന്റെ പേര് ഗൾഫ് ഓഫ് സിയാം "Gulf of Siam", Teluk Siam (തെലുക് സിയാം) എന്നാണ്. കൂടാതെ ഖ്‌മെർ ഭാഷയിൽ "അഉ സിയാം" ", Chhoung Samut Siem", എന്നാാണ്. തായ് ഭാഷയിൽ ആഓ സയാം എന്നുമാണ്. "Ao Sayam" (). എന്നും അറിയപ്പെടുന്നുണ്ട്.
പതിനാറാം നൂറ്റാണ്ടിൽ പോർച്ചുഗീസ് പര്യവേക്ഷകർ യൂറോപ്യൻ വേൾഡ് മാപ്പിൽ നിന്ന് ഫാന്റം ഡ്രാഗൺ ടാഗുകൾ നീക്കം ചെയ്യുന്നതിന് മുൻപ് നവോത്ഥാന കാലത്ത് ചാർട്ടുകളും ഭൂഗോളപടങ്ങളും വരച്ചിരുന്നവരും ഗ്രീക്കുകാരും റോമൻക്കാരും അറബികളും പേർഷ്യക്കാരും തായ്‌ലാന്റ് ഉൾക്കടലിനെ പൊതുവായി തിരിച്ചറിഞ്ഞിരുന്നത് ഗ്രേറ്റ് ഗൾഫ് Great Gulf (Latin: Magnus Sinus) എന്നായിരുന്നു.

കംബോഡിയ, തായ്‌ലാന്റ്, വിയറ്റ്‌നാം എന്നീ രാജ്യങ്ങളുടെ അതിർത്തികളാണ് തായ്‌ലാന്റ് ഉൾക്കടൽ.304,000 ചതുരശ്ര കിലോമീറ്ററാണ് ഈ ഉൾക്കടലിന്റെ മൊത്തം അടിത്തട്ട്.
തായ്‌ലാന്റ് ഉൾക്കടലിന്റെ വടക്കൻ മുനമ്പ് ചാവോ ഫ്രയ നദിയുടെ നദീമുഖമായ ബാങ്കോങ് ഉൾക്കടലാണ്. 
തായ്‌ലാന്റ് ഉൾക്കടലിന്റെ തെക്കേ അതിർത്തി തെക്കൻ വിയറ്റനാമിന്റെ കേപ് ബായ് ബങ്ക് ആണ്. മലേഷ്യൻ തീരത്തിന്റെ കോട്ട ബാറു നഗരത്തിന്റെ ഭാഗത്തേക്കാണിത്. മെകോങ് നദീ മുഖത്തിന് നേരെ തെക്കാണ് ഈ ഭാഗം.
തായ്‌ലാന്റ് ഉൾക്കടലിന് താരതമ്യേന ആഴം കുറവാണ്. 58 മീറ്റർ (190 അടി) മുതൽ പരമാവധി 85 മീറ്റർ (279 അടി) വരേയാണ് ഇതിന്റെ ആഴം.
വിവിധ നദികളിൽ നിന്നുള്ള ശക്തമായ വെള്ളം ഒഴുകിവരുന്നത് മൂലം തായ്‌ലാന്റ് ഉൾക്കടലിന്റെ ലവണാംശം കുറയ്ക്കുകയും എക്കൽപ്പാളിയും മട്ടും വർദ്ധിക്കുകയും ചെയ്യുന്നു. അതിനാൽ, ഇതിലേക്കുള്ള വെള്ളത്തിന്റെ ഒഴുക്ക് വേഗത കുറച്ചിരിക്കുകയാണ്.
എക്കൽ മട്ടുകൾ നിറഞ്ഞ് ഉൾക്കടലിന്റെ മധ്യത്തിലെ താഴ്ച 50 മീറ്ററിൽ (160അടി) താഴെയാണ്. തായ്‌ലാന്റ് ഉൾക്കടലിലേക്ക് ഒഴുകിയെതതുന്ന പ്രധാന നദികൾ ചാവോ ഫ്രയ, താ ചിൻ നദി, മയ് ക്ലോങ്, ബാങ് പക്രോങ് എന്നിവയാണ്.

പതിനായിരക്കണക്കിന് ചതുരശ്ര അടി വിസ്താരത്തിലാണ് തായ്‌ലാന്റ് ഉൾക്കടലിന്റെ അടിത്തട്ട്. തായ്‌ലാന്റ് ഉൾക്കടൽ.304,000 ചതുരശ്ര കിലോമീറ്ററാണ് ഈ ഉൾക്കടലിന്റെ അടിത്തട്ടിന്റെ മൊത്തം വിസ്തൃതി. 50 അടിയിൽ അധികം ആഴമുണ്ട് ഈ ഉൾക്കടലിന്.

തായ്‌ലാന്റ് ഉൾക്കടലിൽ നിരവധി പവിഴപ്പുറ്റുകളുണ്ട്, ഇതു മൂലം വളരെയധികം മുങ്ങൽ വിദഗ്ദ്ധൻമാരെ ഇവിടേക്ക് ആകർഷിക്കുന്നുണ്ട്. ഇവിടെ അനുഭവപ്പെടുന്ന ഉഷ്ണാമേഖലാ ഇളംചൂട് ധാരാളം വിദേശ സഞ്ചാരികളെ ആകർഷിക്കുന്നു.
കൊ സമുഇ, കൊ ഫാ ന്ഗാൻ, സൂററ്റ് താനി പ്രെവിൻസ്, പട്ടായ, ചോൻബുരി പ്രൊവിൻസ്, ചാ ആം തുടങ്ങി നിരവധി ദ്വീകുളാണ് വിനോദ സഞ്ചാരത്തിന് പ്രസിദ്ധമായത്.


</doc>
<doc id="356213" url="https://ml.wikipedia.org/wiki?curid=356213" title="നീലം താഴ്‍വര">
നീലം താഴ്‍വര

ഔദ്യോഗികമായി ഇന്ത്യയുടേതും പാകിസ്താൻ അന്യായമായി കൈവശം വച്ചിരിക്കുന്നതുമായ കാശ്മീർ മേഖലയിലെ 144 കിലോമീറ്റർ നീളത്തിൽ വില്ലുപോല വളഞ്ഞു കിടക്കുന്ന ഒരു താഴ്‌വരയാണ് നീലം താഴ്‌വര (Urdu: وادیِ نیلم ‎). താഴ്‌വരയിലുടനീളം ഒഴുകുന്ന നീലം നദിയടെ പേരാണ് താഴ്‌വരയുടെ പേരിനു നിദാനം. ഈ പട്ടണം കഖാൻ താഴ്‌വരയ്ക്കു സമാന്തരായി കിടക്കുന്ന പാകിസ്താൻ കയ്യേറ്റ പട്ടണമായ മുസാഫറാബാദിന് വടക്കുകിഴക്കായിട്ടാണ് സ്ഥിതി ചെയ്യുന്നത്. രണ്ടു താഴ്‌വരകളും അതിരുതിരിക്കുന്നത് മഞ്ഞുമൂടിയ, 4,000 മീറ്റർ (13,000 അടി) വരെ സമുദ്രനിരപ്പിൽ നിന്ന് ഉയരമുള്ള പർവ്വതങ്ങളാണ്.


</doc>
<doc id="356215" url="https://ml.wikipedia.org/wiki?curid=356215" title="ബാഘ് ജില്ല">
ബാഘ് ജില്ല

ബാഘ് ജില്ല () ഔദ്യോഗികമായി ഇന്ത്യയുടേതും വെടി നിർത്തൽ രേഖയിൽ ഇപ്പോഴും പാകിസ്താൻ കൈവശപ്പെടുത്തി വച്ചിരിക്കുന്നതുമായ ജമ്മു കാശ്മീർ ഭാഗത്തെ ഒരു ജില്ലയാണ്. കയ്യേറ്റ പ്രദേശത്തിലൻറെ ഈ ഭാഗം സാങ്കൽപ്പിക ആസാദ് കാശ്മീർ എന്ന പേരിൽ അവർ പ്രത്യേക മേഖലയാക്കി തിരിച്ചിരിക്കുന്നു. നേരത്തേ പൂഞ്ച് ജില്ലയുടെ ഭാഗമായിരുന്ന ഈ ജില്ല 1988 ലാണ് സ്ഥാപിക്കപ്പെട്ടത്.

ജില്ലയുടെ വടക്കുഭാഗത്ത് പാകിസ്താൻറെ കൈവശത്തിലുള്ള മുസാഫറാബാദ് ജില്ലയും തെക്കുഭാഗം പൂഞ്ച് ജില്ലയും കിഴക്കുവശം ഇന്ത്യൻ കൈവശത്തിൽ ബാക്കിയുള്ള ജമ്മു കാശ്മീരും പടിഞ്ഞാറ് പാകിസ്താനിലെ പഞ്ചാബ് പ്രവിശ്യയിലെ റാവൽപിണ്ടി ജില്ലയും ഈ പട്ടണത്തിന് അതിരായി വരുന്നു. ഈ ജില്ലയുടെ ആകെ വിസ്തീർണ്ണം 1,368 സ്ക്വയർ കിലോമീറ്ററാണ്. ബഘ് ജില്ല, മുസാഫറാബാദുമായി രണ്ടു റോഡുകൾ വഴി സന്ധിക്കുന്നു. ഒന്ന് സുധാന് ഗാലി (80 കിലോമീറ്റർ) വഴിയും മറ്റൊന്ന് കൊഹാല (97 കിലോമീറ്റർ) വഴിയും. റവാലാകോട്ടിൽ നിന്ന് 46 കിലോമീറ്റർ ദൂരത്തിലാണീ ജില്ല സ്ഥിതി ചെയ്യുന്നത്. ജില്ലാ ആസ്ഥാനം ബാഘിൽത്തന്നെയാണ്.

ബാഘ് ഫോർട്ട് എന്ന പേരിൽ ഇവിടെ ഒരു പുരാവസ്തു ഖനന പ്രദേശം നിലനിൽക്കുന്നുണ്ട്.

1947 നു മുമ്പ് ജമ്മുകാശ്മീരിലെ പൂഞ്ച് ജില്ലയിൽ ഉൾപ്പെട്ടിരുന്നു. 1947 ലെ ഇന്ത്യാ പാകിസ്താൻ യുദ്ധത്തിൽ പൂഞ്ച് ജില്ലയുടെ ഭാഗങ്ങൾ പാകിസ്താൻ അന്യായമായി കൈവശപ്പെടുത്തി. ഈ കയ്യേറ്റ മേഖല പാകിസ്താൻ ആസാദ് കാശ്മീർ എന്ന് പേരിൽ പ്രത്യേക മേഖലായാക്കി മാറ്റിയിരിക്കുന്നു.

ഈ സ്ഥലം നിലനിൽക്കുന്ന അക്ഷാംശ രേഖാംശങ്ങൾ, 33.9735°N 73.7918°E ആണ്. ഭൂപ്രകൃതിയനുസരിച്ച് ബാഘ് ജില്ല മുഴുവനായും പർവ്വതങ്ങൾ നിറഞ്ഞ പ്രദേശമാകുന്നു. വടക്കു പടിഞ്ഞാറു നിന്ന് തെക്കു പടിഞ്ഞാറേയ്ക്ക് ചരിഞ്ഞു കിടക്കുന്നു. ഈ ജില്ലയിലെ പ്രധാന കൊടുമുടി പിർ-പഞ്ചാൽ ആണ്. സമുദ്രനിരപ്പിൽ നിന്ന് 3,421 മീറ്റർ ഉയരമുള്ള ഹാജി-പിർ പാസ് സമീപത്തു തന്നെ സ്ഥിതി ചെയ്യുന്നു. സമുദ്രനിരപ്പിൽ നിന്നുള്ള സാധാരണ ഉയരം 1500 മുതൽ 2500 മീറ്റർ വരെയാണ്. മലനിരകൾ മുഴുവനും കൊണിഫറസ് വൃക്ഷങ്ങളാൽ നിറഞ്ഞതാണ്. ബാഘ് സബ്-ഡിവിഷനിലെ, മഹ്‍ൽ നാല, ഹവേലി സബ് ഡിവിഷനിലെ ബെറ്റാർ നാല എന്നിവ രണ്ടു പ്രധാന വെള്ളച്ചാട്ടങ്ങളാണ്. മറ്റനേകം അരുവികളും തോടുകളും ഈ ജില്ലയിൽ നിന്നു പ്രവഹിക്കുന്നുണ്ട്.

ഉയരത്തിനനുസരിച്ച് ഈ ജില്ലയിലെ കാലാവസ്ഥ വ്യത്യാസപ്പെട്ടിരിക്കുന്നു. സാധാരണയായി താപനില 2 °C മുതൽ 40 °C വരെയാണ്. ജില്ലയുയുടെ കിഴക്കൻ പ്രദേശങ്ങളിൽ ശൈത്യകാലത്ത് കൂടുതൽ തണുപ്പനുഭവപ്പെടുന്നു. വസന്തത്തിൽ സുഖകരമായ കാലാവസ്ഥയാണിവിടെ. ഉയരം കുറഞ്ഞ താഴ്വരകൾ, കോഹ്‍ലയ്ക്കു സമീപമുള്ള പ്രദേശങ്ങളായ മോങ്‍ബാജ്‍രി, അജ്‍ര-ബാഗ് എന്നിവിടങ്ങളിൽ ശൈത്യകാലത്ത് തണുപ്പും വേനൽക്കാലത്ത് ചൂടുമാണ്. മെയ്, ജൂൺ, ജൂലൈ എന്നീ മാസങ്ങളിലാണ് ചൂടു കൂടുതൽ അനുഭവപ്പെടുന്നത്. ജൂണിലെ ഏറ്റവും കൂടിയതും ഏറ്റവും കുറഞ്ഞതുമായ താപനിലകൾ ഏകദേശം 40 °C, 22 °C എന്നിങ്ങനെയാണ്. ഡസംബർ, ജനുവരി, ഫെബ്രുവരി മാസങ്ങളിലാണ് തണുപ്പു കൂടുതലുള്ളത്. ജനുവരിയിലെ ഏറ്റവും ഉയർന്ന താപനില 16 °C ഉം കുറഞ്ഞ താപനില 3 °C ഉം ആണ്. ഒരു വർഷം ലഭിക്കുന്ന മഴയുടെ ഏകദേശ അളവ് 1500 മില്ലീമീറ്ററാണ്.

ജില്ലയിലെ മറ്റു പ്രദേശങ്ങൾക്കൊപ്പം ബാഘ് ജില്ലയിലും 2005 ലെ കാശ്മീർ ഭൂമികുലുക്കം കനത്ത നാശനഷ്ടങ്ങളുണ്ടാക്കി. പട്ടണത്തിലെ 60 ശതമാനം കെട്ടിടങ്ങളും ഈ ഭൂമികുലുക്കത്തിൽ തകർന്നടിഞ്ഞിരുന്നു. ആയിരക്കണക്കിനാളുകൾ മരണപ്പെടുകയും പതിനായിരക്കണക്കിനു പേർ ഭവനരഹിതരാകുകയും ചെയ്തിരുന്നു. ഭൂമികുലുക്കത്തിനു ശേഷം യുടെ നേതൃത്വത്തിലുള്ള സംഘം ഇവിടെയെത്തുകയും പുനർനിർമ്മാണ പ്രവർത്തനങ്ങളും മറ്റും ആരംഭിക്കുകയും ചെയ്തു. ഈ ജില്ലയിലെ ഒരു ഗ്രാമം മുഴുവനായി ഈ ഭൂമികുലുക്കത്തിൽ തുടച്ചു നീക്കപ്പെട്ടിരുന്നു. യു.എസ്. പാകിസ്താൻ മുഖേന ഇവിടെ ജനങ്ങൾക്കുള്ള ഭക്ഷണവും വെള്ളവും വിതരണം ചെയ്തിരുന്നു.


</doc>
<doc id="356220" url="https://ml.wikipedia.org/wiki?curid=356220" title="ഐ എൻ എസ് വരുണ">
ഐ എൻ എസ് വരുണ

ഇന്ത്യൻ നാവികസേനയുടെ ആദ്യത്തെ സഞ്ചരിക്കുന്ന പരിശീലന കപ്പലാണിത്. 1981 ഏപ്രിലിൽ ഭാവ്നഗറിലെ അൽകോക്ക് ആഷ്ഡൗണിൽ നിർമ്മാണം പൂർത്തിയായി.

</doc>
<doc id="356221" url="https://ml.wikipedia.org/wiki?curid=356221" title="യാല ദേശീയോദ്യാനം">
യാല ദേശീയോദ്യാനം

യാല ദേശീയോദ്യാനം ശ്രീലങ്കയിലെ ദേശീയോദ്യാനങ്ങളിൽ എറ്റവും കൂടുതൽ സന്ദർശിക്കപ്പെടുന്ന രണ്ടാമത്തെ വലിയ ദേശീയോദ്യാനമാണിത്. ഈ ദേശീയോദ്യാനത്തിന് മുഖ്യമായും അഞ്ച് ബ്ലോക്കുകളുണ്ട്. അതിൽ രണ്ടെണ്ണം പൊതുജനങ്ങൾക്ക് തുറന്നു കൊടുത്തിരിക്കുന്നു. ഓരോ ബ്ലോക്കുകളും സ്വതന്ത്രമായി നിലകൊള്ളുകയും പ്രത്യേകം പേരുകൾ കയ്യാളുകയും ചെയ്യുന്നു. രുഹുന നാഷണൽ പാർക്ക് (ബ്ലോക്ക് -1) കുമാന ദേശീയോദ്യാനം (ബ്ലോക്ക് - 2) എന്നിങ്ങനെയാണ് പേരുകൾ. രാജ്യത്തിൻറെ തെക്കു കിഴക്കൻ മേഖലയിൽ തെക്കൻ പ്രോവിൻസിലും ഉവ പ്രോവിൻസിലുമായിട്ടാണ് ഈ ദേശീയോദ്യാനം സ്ഥിതി ചെയ്യുന്നത്. ഈ ദേശീയോദ്യാനം കൊളംബോയ്ക്കു സമീപം 978 സ്ക്വയർ കിലോമീറ്റർ (378 സ്ക്വയർ മൈൽ) പ്രദേശത്തു പരന്നു കിടക്കുന്നു. ഈ ദേശീയോദ്യാനം രൂപീകരിക്കുന്നതിന് 1900 ൽത്തന്നെ രൂപരേഖ തയ്യാറാക്കിയിരുന്നു. 1938 ൽ തീരുമാനിക്കപ്പെട്ട മറ്റൊരു ദേശീയോദ്യാനമായ വിൽപ്പാട്ടുവിനൊപ്പം ശ്രീലങ്കയിലെ ആദ്യത്തെ രണ്ടു ദേശീയോദ്യാനങ്ങൾ സ്ഥാപിതമായി. വന്യജീവികളുടെ വൈവിധ്യത്താൽ പ്രസിദ്ധമാണ് ഈ ദേശീയോദ്യാനം. ശ്രീലങ്കൻ ആനകളേയും ശ്രീലങ്കൻ പുള്ളിപ്പുലികളേയും ജലവാസികളായ പക്ഷികളേയും ഇവിടെ പ്രത്യേകം സംരക്ഷിക്കുന്നു.

1900 മാർച്ച് 23 ന് ശ്രീലങ്കൻ സർക്കാർ യാലയിലെ വിൽപ്പാട്ടുവിലും ദേശീയോദ്യാനം സ്ഥാപിക്കുവാൻ തീരുമാനമെടുത്തു. ആദ്യം ദേശീയോദ്യാനം മെനിക്, കുമ്പുക്കാൻ നദികളുടെ ഇടയിൽ, 389 സ്ക്വയർ കിലോമീറ്റർ (150 സ്ക്വയർ മൈൽ) പ്രദേശത്തായിരുന്നു തീരുമാനിച്ചിരുന്നത്. അക്കാലത്ത് ദേശീയോദ്യാനത്തിന് "യാല" എന്ന പേരു നൽകിയിരുന്നില്ല. ഇവിടെ ദേശീയോദ്യാനം സ്ഥാപിക്കുവാൻ പ്രേരകമായത് "ഗെയിം പ്രൊട്ടക്ഷൻ സൊസൈറ്റി" എന്ന പേരിൽ അക്കാലത്ത് അറിയപ്പെട്ടിരുന്ന ഇപ്പോഴത്തെ "വൈൽഡ് ലൈഫി ആൻറ് നേച്ചർ പ്രൊട്ടക്ഷൻ" ആയിരുന്നു. അക്കാലത്ത് പ്രദേശത്തു മാത്രം താമസിക്കുന്നവർക്കു നായാട്ട് അനുവദിച്ചിരുന്ന മേഖലയായിരുന്നു ഇത്. ഈ ദേശീയോദ്യാനത്തിൻറെ ആദ്യ വാർഡനായി നിയമിതനായി. 

കാർഷിക മന്ത്രാലയത്തിൻറെ ചുമതലയുണ്ടായിലുന്ന മന്ത്രി ഡി.എസ്. സേനാനായകെ, സസ്യജന്തുജാല സംരക്ഷണ ഒാർഡിനൻസ് നിയമമാക്കി പാസാക്കിയതോടെ 1938 മാർച്ച് 1 ന് യാല ഒരു ദേശീയോദ്യാനമായി പ്രഖ്യാപിക്കപ്പെട്ടു. ഈ ദേശീയോദ്യാനം അഞ്ച് ബ്ലോക്കുകളായി തിരിച്ചിരിക്കുന്നു. ക്രമേണയായി മറ്റു നാലു ബ്ലോക്കുകൾ കൂടി രൂപീകരിക്കപ്പെട്ടു. യാല ദേശീയോദ്യാനത്തിന് സമീപസ്ഥമായി മറ്റ് 6 ദേശീയോദ്യാനങ്ങളും 3 വന്യമൃഗസംരക്ഷണ കേന്ദ്രങ്ങളുമുണ്ട്. കുമാന ദേശീയോദ്യാനം, യാല സ്ട്രിക്റ്റ് നേച്ചർ റിസർവ്വ്, കടരഗാമ, കടഗമുവ, നിമലവ എന്നീ വന്യമൃഗ സംരക്ഷണകേന്ദ്രങ്ങൾ യാല ദേശീയോദ്യാനത്തിനു തുടർച്ചയായി സമീപ മേഖലകളിലുണ്ട്.

ശ്രീലങ്കയിലെ 70 പ്രധാന പക്ഷി കേന്ദ്രങ്ങളിലൊന്നാണ് (IBAs) യാല ദേശീയോദ്യാനം. ആകെ കണക്കാക്കിയിട്ടുള്ള 215 പക്ഷി വർഗ്ഗങ്ങളിലെ 7 എണ്ണം ശ്രീലങ്കയിലെ ഈ മേഖലയിൽ മാത്രം കണ്ടുവരുന്നവയാണ്. അവ , , , , , എന്നിവയാണവ. 90 തരം ജലത്തെ ആശ്രയിച്ചു കഴിയുന്ന പക്ഷികളെ ഇവിടെ കണ്ടെത്തിയിട്ടുണ്ട്. ഇവയിൽ പാതിയോളം ദേശാടനപ്പക്ഷികളാണ്. (, ), കൊർമോറൻറ്സ്(, ), വലിയ ജലപ്പക്ഷികളായ , , , , എന്നി, ഇടത്തരം നീർപ്പക്ഷികളായ "" , ചെറിയ നീർപ്പക്ഷികളായ " എന്നിവയാണ് സാധാരണയായി കണ്ടുവരുന്ന ജലപ്പക്ഷികൾ." , എന്നിവ ഇവിടെ കാണപ്പെടുന്ന അപൂർവ്വ പക്ഷികളാണ്. ദേശാടനപ്പക്ഷികളായ , റെസിഡൻജ് എന്നിവയും ഇവിടെയുള്ളതായി രേഖപ്പെടുത്തിയിരിക്കുന്നു. യാലാ ദേശീയോദ്യാനത്തിലേയ്ക്ക് ആകർഷിക്കപ്പെടുന്ന മററു ജലപ്പക്ഷികൾ , , മറ്റ് അപൂർവ്വയിനങ്ങളായ , , , , എന്നിവയാണ്. വടക്കുകിഴക്കൻ മൺസൂൺ കാലത്ത് ആയിരക്കണക്കിനു നീർപ്പക്ഷികൾ ഇവിടെ ദേശാടനം ചെയ്ത് എത്തുന്നു. , , , , , എന്നിവയാണവ. സഞ്ചാരികളായ വർഗ്ഗങ്ങൾ ദേശവാസികളായ പക്ഷികളായ , , , എന്നിയുമായി ഇടകലരുന്നു. , , , , , എന്നിവയാണ് മറ്റു പക്ഷി വർഗ്ഗങ്ങൾ. , എന്നിയും പാർക്കിൻറെ ആകർഷണമാണ്. കാട്ടുപക്ഷികളായ , , , , , എന്നിയേയും ഈ ദേശീയോദ്യാനത്തിൽ കണ്ടുവരുന്നു.


</doc>
<doc id="356222" url="https://ml.wikipedia.org/wiki?curid=356222" title="ഇന്ദിറാണ പാറമാക്രി">
ഇന്ദിറാണ പാറമാക്രി

കേരളത്തിൽ പശ്ചിമഘട്ടത്തിൽ നിന്നും കണ്ടെത്തിയ പുതിയ ഇനം തവളയാണ് ഇന്ദിറാണ പാറമാക്രി . മലയാള നാമമാണ് തവളയ്ക്ക് നൽകിയിരിക്കുന്നത്. ഉഭയജീവി ഗവേഷകനും ഡൽഹി സർവകലാശാലയിലെ പ്രൊഫസറുമായ സത്യഭാമ ദാസ് ബിജുവിന്റെ നേതൃത്വത്തിലുള്ള സംഘമാണ് ഈ ഇനത്തെ കണ്ടെത്തിയത്. പാറപ്രദേശത്ത് കാണപ്പെടുന്ന തവള എന്ന അർഥത്തിലാണ് പാറമാക്രി എന്ന പേരു നൽകിയത്.


</doc>
<doc id="356225" url="https://ml.wikipedia.org/wiki?curid=356225" title="സൈൻ">
സൈൻ

സൈൻ (Sine)
സൈൻ A =എതിർ‌വശം / കർണ്ണം

sin A = opposite / hypotenues 


</doc>
<doc id="356235" url="https://ml.wikipedia.org/wiki?curid=356235" title="കൊക്കടിചോല കൂട്ടക്കൊല 1991">
കൊക്കടിചോല കൂട്ടക്കൊല 1991

1991 ജൂൺ 12 ന് ശ്രീലങ്കയിലെ ബാറ്റിക്കളാവോയിലുള്ള ഒരു ഗ്രാമമായ കൊക്കടിചോലയിൽ 152 ശ്രീലങ്കൻ തമിഴ് വംശജർ കൊല്ലപ്പെട്ട സംഭവമാണ് കൊക്കടിചോല കൂട്ടക്കൊല എന്നറിയപ്പെടുന്നത്.കൊലപാതകത്തിനുത്തരവാദികളായ ശ്രീലങ്കൻ സൈന്യത്തിന്റെ കമ്മാൻഡറെ തൽസ്ഥാനത്തു നിന്നും നീക്കം ചെയ്യാൻ സംഭവത്തെക്കുറിച്ചന്വേഷിക്കാൻ സർക്കാർ നിയമിച്ച അന്വേഷണ കമ്മീഷൻ സർക്കാരിനോടു ശുപാർശ ചെയ്തിരുന്നു. ശ്രീലങ്കൻ സൈന്യത്തിന്റെ 19 സൈനികരും, ഈ കൂട്ടകൊലപാതകത്തിനുത്തരവാദികളാണെന്നും കമ്മീഷൻ കണ്ടെത്തിയിരുന്നു. എന്നാൽ പിന്നീട് നടന്ന സൈനിക ട്രൈബ്യൂണൽ വിചാരണയിൽ ഇവരെല്ലാവരും കുറ്റക്കാരല്ലെന്നു കണ്ടു വെറുതെ വിട്ടയച്ചു.

ശ്രീലങ്കയുടെ കിഴക്കൻ പ്രവിശ്യയിലുള്ള ഒരു ജില്ലയാണ് ബാറ്റിക്കളോവ. ഈ ജില്ലയിൽ മാത്രം, എൺപതുകളുടെ അവസാനത്തിലും, തൊണ്ണൂറുകളുടെ തുടക്കത്തിലുമായി ഏതാണ്ട് ആയിരത്തിലധികം ആളുകളെ കാണാതായിട്ടുണ്ട്, ഇവരെല്ലാം കൊല്ലപ്പെട്ടെന്നു സംശയിക്കപ്പെടുന്നു. കൊക്കടിചോലയിൽ മാത്രം രണ്ടു കൂട്ടക്കൊലകൾ അരങ്ങേറിയിട്ടുണ്ട്, ആദ്യത്തേത് 1987ലായിരുന്നു.
ബാറ്റിക്കളോവ ജില്ലയിലെ പടിഞ്ഞാറൻ തീരത്തുള്ള ഒരു ചെറു ഗ്രാമമാണ് കൊക്കടിചോല, മുക്കുവ വംശത്തിൽപ്പെട്ട ശ്രീലങ്കൻ തമിഴ് വംശജർ ആണ് ജനസംഖ്യയിലധികവും. ശ്രീലങ്കൻ സൈന്യത്തിന്റെ ഒരു ക്യാംപും ഈ ഗ്രാമത്തിലുണ്ട്. ക്യാംപിലുള്ളവർക്ക് ഭക്ഷണ സാമഗ്രികൾ എത്തിക്കുന്നത് കർഷകർ ഉപയോഗിക്കുന്ന ട്രാക്ടറിലാണ്. 1991 ജൂൺ 12 ആം തീയതി ഉച്ചകഴിഞ്ഞ് ക്യാംപിലേക്കു വരുകയായിരുന്ന ഒരു ട്രാക്ടർ പൊട്ടിത്തെറിച്ച് രണ്ടു ശ്രീലങ്കൻ സൈനികർ മരണമടഞ്ഞു. സംഭവത്തെത്തുടർന്ന് ക്യാംപിലുണ്ടായിരുന്ന സൈനികർ സായുധരായി സംഭവസ്ഥലത്തേക്കെത്തുത്തുടങ്ങി. കൊക്കടിചോലയിലെ ഗ്രാമീണരെ സൈന്യം ആക്രമിക്കാൻ ഇടയുണ്ടെന്ന് ആളുകൾക്ക് വിവരം ലഭിച്ചു. ഗ്രാമത്തിലുള്ള സ്ത്രീകളും, പുരുഷന്മാരും ഗ്രാമം വിട്ടു പോകാൻ തുടങ്ങി. എന്നാൽ സമീപത്തുള്ള ഒരു അരി മില്ലിൽ ജോലി ചെയ്തിരുന്ന ആളുകൾക്ക് ഉടനേ തന്നെ അവിടം വിട്ടു പോവാനാവുമായിരുന്നില്ല.

ഏതാനും സമയത്തിനുശേഷം, സായുധരായെത്തിയ സൈനികർ ഈ മില്ലിലേക്കു കടന്നു വന്ന് വെടിവെപ്പു തുടങ്ങി. മില്ലിൽ ഉണ്ടായിരുന്നവർ തത്സമയം തന്നെ കൊല്ലപ്പെട്ടു. മില്ലിനോടു ചേർന്നുള്ള വീടിനുള്ളിൽ താമസിച്ചിരുന്നവർക്കും മുറിവേറ്റു. തിരികെ എത്തിയ സൈനികർ ആദ്യത്തെ ആക്രമണത്തിൽ നിന്നും രക്ഷപ്പെട്ടവരേയും ആക്രമിച്ചു, കൂടാതെ അവിടെയുണ്ടായിരുന്ന 17 ഓളം വരുന്ന യുവാക്കളെ പിടിച്ചുകൊണ്ടുപോയി വധിച്ചു. മൃതദേഹങ്ങൾക്ക് അവർ തീയിട്ടു, ജനങ്ങളുടെ വസ്തുവകകൾ കൊള്ളയടിച്ചു.

ശ്രീലങ്കൻ പ്രസിഡന്റും, സ്ഥലത്തെ എം.പിയുമുൾപ്പടെയുള്ള ഉന്നതതലസംഘം സ്ഥലം സന്ദർശിക്കാനായി ബാറ്റിക്കളോവയിൽ എത്തിയെങ്കിലും, അവിടം സന്ദർശിക്കുന്നത് സുരക്ഷാകാരണങ്ങളാൽ സൈന്യം വിലക്കിയതുകൊണ്ട് അവർക്കു തിരികെ പോവേണ്ടി വന്നു. എന്നാൽ പിന്നീട് .എം.പി. ജോസഫ് പരരാജസിങ്കം സംഭവസ്ഥലം സന്ദർശിച്ചു. കൊക്കടിചോലയിലെ സൈനിക ക്യാംപിലുള്ള മുതിർന്ന നേതാക്കളെ സർക്കാർ ഉടനടി സ്ഥലം മാറ്റുകയും, പുതിയ ഓഫീസർമാരെ നിയമിക്കുകയും ചെയ്തു.
ശ്രീലങ്കയിൽ പ്രവർത്തിക്കുന്ന ഒരു മനുഷ്യാവകാശ സംഘടനയായ, യൂണിവേഴ്സിറ്റി ടീച്ചേഴ്സ് ഫോർ ഹ്യൂമൻ റൈറ്റ്സിന്റെ കണക്കുകൾ പ്രകാരം, തിരിച്ചറിഞ്ഞ 67 മൃതദേഹങ്ങളാണ് ദഹിപ്പിച്ചത്. 56 പേരേ കാണാതായിട്ടുണ്ട്. കത്തിക്കരിഞ്ഞുപോയതുകൊണ്ട് തിരിച്ചറിയപ്പെടാത്ത മൃതദേഹങ്ങളുമുണ്ടായിരുന്നു. 43 പേരുടെ മൃതദേഹങ്ങൾ അരി മില്ലിൽ നിന്നും കണ്ടെത്തിയിരുന്നു, എന്നാൽ അവിടെ 32 പേർ മാത്രമേ കൊല്ലപ്പെട്ടിട്ടുള്ളു എന്നതായിരുന്നു സർക്കാരിന്റെ ഔദ്യോഗിക വിദശദീകരണം. രണ്ടുസഹോദരിമാരുൾപ്പടെ, ആരു സ്ത്രീകൾ ക്രൂരമായ ബലാത്സംഗത്തിനിരയായതായി പ്രദേശവാസികൾ ആരോപിക്കുമ്പോൾ, അങ്ങനെയൊരു സംഭവം നടന്നിട്ടില്ല എന്നതായിരുന്നു സർക്കാരിന്റെ നിലപാട്.

കൊക്കടിചോലയിലെ കൂട്ടക്കൊലയെക്കുറിച്ചന്വേഷിണക്കമെന്ന സമ്മർദ്ദം അന്താരാഷ്ട്രതലത്തിൽ ശക്തമായപ്പോൾ, ശ്രീലങ്കൻ സർക്കാർ സംഭവത്തേക്കുറിച്ചന്വേഷിക്കാൻ ഒരു അന്വേഷണ കമ്മീഷനെ നിയമിച്ചു. കൊക്കടിചോലയിൽ കൊല്ലപ്പെട്ടവരുടെ ബന്ധുക്കൾക്ക്, 5.25 ദശക്ഷം രൂപയുടെ നഷ്ടപരിഹാരം നൽകണമെന്ന് അന്വേഷണകമ്മീഷന്റെ റിപ്പോർട്ടിൽ സർക്കാരിനോടു ശുപാർശ ചെയ്തു. സംഭവത്തിൽ ഉൾപ്പെട്ടിട്ടുള്ള സൈനിക ഉദ്യോഗസ്ഥരെ ശിക്ഷിക്കണമെന്നും കമ്മീഷൻ സർക്കാരിനോടാവശ്യപ്പെട്ടു. കൊക്കടിചോലയിൽ 1991 ൽ നടന്ന കൂട്ടക്കൊലയുടെ ഉത്തരവാദിത്തം 2001 ൽ ശ്രീലങ്കൻ സൈന്യം ഏറ്റെടുത്തു. പിന്നീടു നടന്ന സൈനിക വിചാരണയിൽ, അന്ന് കൊക്കടിചോല സൈനിക ക്യാംപിലുണ്ടായിരുന്ന കമ്മാന്റിങ് ഓഫീസർ അവിടെ നടന്ന കൂട്ടക്കൊലക്കും, മൃതദേഹങ്ങൾ അനാദരവോടു കൂടി ദഹിപ്പിച്ചതിനും ഉത്തരവാദിയെന്നു കണ്ടെത്തി സൈനിക സേവനത്തിൽ നിന്നും പിരിച്ചയച്ചു. എന്നാൽ പിന്നീട് ഇയാളെ കുറച്ചു കൂടി ഉയർന്ന സ്ഥാനത്തേക്കു സർക്കാർ തന്നെ നിയമിച്ചിരുന്നു. സംഭവത്തിൽ ഉൾപ്പെട്ടിരുന്ന 19 സൈനികരേ പിന്നീട് വെറുതെ വിട്ടയച്ചു. മനുഷ്യാവകാശ സംഘടനകൾ ഈ നടപടിയിൽ ഖേദം രേഖപ്പെടുത്തിയിരുന്നു.


</doc>
<doc id="356243" url="https://ml.wikipedia.org/wiki?curid=356243" title="ഉയ്ഗൂർ ഭാഷ">
ഉയ്ഗൂർ ഭാഷ

ഒരു തുർക്കിക് ഭാഷയാണ് ഉയ്ഗൂർ - (Uyghur: ئۇيغۇر تىلى, Уйғур тили, Uyghur tili, Uyƣur tili or ئۇيغۇرچە, Уйғурчә, Uygurche, Uyƣurqə). ചൈനയിലെ സ്വയംഭരണപ്രദേശമായ സിൻജിയാങ് ഉയ്ഗൂറിലെ ജനങ്ങളാണ് ഈ ഭാഷ മുഖ്യമായും ഉപയോഗിക്കുന്നത്.
കസാക്കിസ്ഥാൻ, ഉസ്‌ബെക്കിസ്ഥാൻ എന്നീ രാജ്യങ്ങളിലും ഉയ്ഗൂർ ഭാഷ സംസാരിക്കുന്ന ജനങ്ങൾ വസിക്കുന്നുണ്ട്. 
സിൻജിയാങ് ഉയ്ഗൂർ സ്വയം ഭരണപ്രദേശത്തിന്റെ ഔദ്യോഗിക ഭാഷയാണ് ഉയ്ഗൂർ.
എട്ടു മുതൽ പതിനൊന്ന് ദശലക്ഷം ജനങ്ങൾ ഈ ഭാഷ ഉപയോഗിക്കുന്നുണ്ടെന്നാണ് കണക്ക്. ഈ ഭാഷ വ്യാപകമായി സാമൂഹിക, ഔദ്യോഗിത മേഖലകളിലും അച്ചടി, റേഡിയോ, ടെലിവിഷൻ എന്നി മാധ്യമങ്ങളിലും ഉപയോഗിക്കുന്നുണ്ട്. 
തുർക്കിക് ഭാഷകളിലെ കർലുക് ശാഖയിൽ പെട്ടതാണ് ഉയ്ഗൂർ. ഉസ്‌ബെക് ഭാഷയും ഈ വിഭാഗത്തിൽപെട്ടതാണ്. മറ്റു പല തുർക്കിക് ഭാഷകളേയും പോലെ ഉയ്ഗൂർ ഭാഷയ്ക്കും സ്വര യോജിപ്പും പദയോജിപ്പുകളുമുണ്ട്, വ്യാകരണ ലിംഗഭേദവും ക്രിയയുടെ വർഗ്ഗീകരണവും കുറവാണ് ഉയ്ഗൂർ ഭാഷയ്ക്ക്. സബ്ജക്ട് - ഒബ്ജക്ട് - വെർബ് എന്ന ക്രമത്തിൽ ആണ് പദവിന്യാസം.
ആധുനിക അറബി പദോൽപത്തിയിൽ നിന്ന് എഴുത്ത് സമ്പ്രാദായമാണ് സാധാരണയായി ഉപയോഗിക്കുന്നത്. 
അങ്ങനെയാണങ്കിലും ചരിത്രപരമായ ആവശ്യങ്ങൾക്കും സഹായക ക്രിയകൾ എഴുതാനും ചൈനയിൽ മാത്രം മറ്റു എഴുത്തു രീതികളും ഉപയോഗിക്കുന്നുണ്ട്. 
ഇരുപതാം നൂറ്റാണ്ടിൽ ഉയ്ഗൂർ അറബിക് അക്ഷരമാല എല്ലാ സ്വരാക്ഷരങ്ങളും മുദ്രണം ചെയ്യപ്പെട്ടിട്ടുണ്ട്. 
വളരെ കുറഞ്ഞ അളവിലാണങ്കിലും ലാറ്റിൻ, സിറിലിക് അക്ഷരമാലകളും ഉയ്ഗൂർ ഭാഷയിൽ ഉപയോഗിക്കുന്നുണ്ട്. അറബിക്, ലാറ്റിൻ അക്ഷരമാലകൾ 32ആണ്.

മധ്യ തുർക്കിക് ഭാഷകളിലെ കർലുക് ഭാഷാ കുടുംബത്തിൽ പെട്ടതാണ് ഉയ്ഗൂർ, ഉസ്‌ബെക് ഭാഷകൾ.
ആധുനിക ഉയ്ഗൂർ ഭാഷ പഴയ ഉയ്ഗൂർ ഭാഷാ വംശത്തിൽ പെട്ടതല്ലെന്നാണ് കഗൻ അറിക് എഴുതുന്നത്. ആധുനിക ഉയ്ഗൂർ ഭാഷ മധ്യാഷ്യയിലെ ട്രാൻസോക്ഷ്യാന ഭരിച്ചിരുന്ന കാര ഖാനിദ് ഖനാറ്റെ എന്ന തുർക്കിക് രാജപരമ്പരക്കാർ സംസാരിച്ചിരുന്ന ഉയ്ഗൂർ ഭാഷയുടെ വംശപരമ്പരയിൽ ഉൾപ്പെട്ടതാണെന്നാണ് അദ്ദേഹം പറയുന്നത്. 
ജെറാൾഡ് ക്ലൗസൺ പറയുന്നത്, പാശ്ചാത്യ ഉയ്ഗൂർ പഴയ ഉയ്ഗൂർ ഭാഷയുടെ പിൻഗാമിയാണെന്നാണ്. ഇതിനെ നിയോ ഉയ്ഗൂർ എന്നും വിളിക്കുന്നു.
ആധുനിക ഉയ്ഗൂർ ഭാഷ പഴയ ഉയ്ഗൂറിന്റെ പിൻഗാമിയല്ലെന്നും എന്നാൽ, ഇത് സകാനി ഭാഷയുടെ പിൻഗാമിയാണെന്നുമാണ് തുർക്കി ഭാഷാ പണ്ഡിതനായ മഹ്മൂദ് അൽ കശ്ഗരി പറയുന്നത്.
ആധുനിക ഉയ്ഗൂർ ഭാഷയും പാശ്ചാത്യൻ ഉയ്ഗൂർ ഭാഷയും പൂർണ്ണായും വ്യത്യസ്ത തുർക്കിക് ഭാഷാ കുടുംബത്തിൽ നിന്ന് വരുന്നതാണെന്നാണ് ഫ്രഡറിക് കൊയിനോയുടെ അഭിപ്രായം. യഥാക്രമം, തെക്കുകിഴക്കൻ തുർക്കിക് ഭാഷയിൽ (ആധുനിക ഉയ്ഗൂർ) നിന്നും വടക്ക് കിഴക്കൻ തുർക്കിക് ഭാഷകളിൽ (പാശ്ചാത്യൻ ഉയ്ഗൂർ) നിന്നുമാണ് ഇവ വരുന്നതെന്നാണ് അദ്ദേഹം പറയുന്നത്. 
പാശ്ചാത്യൻ ഉയ്ഗൂർ ഭാഷ ഭൂമിശാസ്ത്രപരമായി സൈബീരിയയോട് അടുത്താണ്. ഇവ കൂടുതലായി സൈബീരിയൻ തുർക്കിക് ഭാഷകളോടാണ് അടുത്ത് ബന്ധപ്പെട്ടിരിക്കുന്നത്. 
കശ്ഗാറിലാണ് തുർക്കിക് ഭാഷകൾ സംസാരിച്ചിരുന്നത്. കാരാ ഖാനിദ് രാജവംശം ഉപയോഗിച്ചിരുന്നത് കർലുക് ഭാഷയാണ്, പഴയ ഉയ്ഗൂർ ആയിരുന്നില്ലെന്നാണ് റോബർട്ട് ഡാൻകോഫിന്റെ വാദം. 
തുർക്കിക് ഭാഷാ കുടുംബത്തിലെ കർലുക് ശാഖയിലാണ് ഉയ്ഗൂർ ഭാഷ ഉൾപ്പെടുന്നത്. ഇത് അയ്‌നു ഭാഷ, ലോപ് ഭാഷ, ഇലി തുർക്കി ഭാഷ എന്നിവയുമായാണ് കൂടുതൽ ബന്ധപ്പെട്ടുകിടക്കുന്നത്. നിലവിൽ പ്രയോഗതതില്ലാത്ത തുർക്കിക് ഭാഷയായ ജഗതയ്, ഉസ്‌ബെക് എന്നിവയുമായും വിദുര ബന്ധമുള്ള ഭാഷയാണ് ഉയ്ഗൂർ ഭാഷ.


</doc>
<doc id="356245" url="https://ml.wikipedia.org/wiki?curid=356245" title="രണ്ടാം ദലായ് ലാമ">
രണ്ടാം ദലായ് ലാമ

ഗെൻഡൺ ഗ്യാറ്റ്സോ പാൽസാങ്പോ, ഗെൻഡുൺ ഗ്യാറ്റ്സോ () (1475–1542) എന്നീ പേരുകളിലറിയപ്പെട്ടിരുന്ന വ്യക്തിയാണ് മരണശേഷം രണ്ടാമത്തെ ദലായ് ലാമയായി കണക്കാക്കപ്പെടുന്നത്.

തനാക് എന്ന പ്രദേശത്തെ ഷിഗാറ്റ്സേയ്ക്ക് അടുത്താണ് ഇദ്ദേഹം ജനിച്ചത്. ഇത് മദ്ധ്യ ടിബറ്റിലെ സാങ് പ്രദേശത്താണ്. ഇദ്ദേഹത്തിന്റെ പിതാവ് Tanak (1432–1481) (), ന്യിങ്മ പരമ്പരയിൽ പെട്ട ഒരു ഗാക്പ (വിവാഹിതനായ താന്ത്രികൻ) ആയിരുന്നു. പരക്കെ അറിയപ്പെട്ടിരുന്ന ഒരു ന്യിങ്മ താന്ത്രിക വിദഗ്ദ്ധനായിരുന്നു ഇദ്ദേഹം. മാചിക് കുങ്ക പേമോ എന്നായിരുന്നു രണ്ടാം ദലായ് ലാമയുടെ അമ്മയുറ്റെ പേര്. കർഷക കുടുംബമായിരുന്നു ഇവരുടേത്. ജീൻ സ്മിത്ത് എന്ന പണ്ഡിതന്റെ അഭിപ്രായത്തിൽ ഒന്നാം ദലായ് ലാമ ഗ്രബ് ചെൻ കുൻ ദ്ര ർഗ്യൽ റ്റാഷൻ എന്നയാളുടെ മകനായി ജനിച്ചത് പരമ്പരാഗത ലാമ വംശമായ ഷാങ്സ് പ ബ്ക ഗ്ർഗ്യുദ് പ ലാമമാരുടെ വംശത്തിന്റെ അവസാനം കുറിച്ചു എന്നാണ്.

സംസാരിക്കാൻ പഠിച്ചയുടൻ തന്നെ തന്റെ പേര് പേമ ദോർജി എന്നാണെന്ന് ഇദ്ദേഹം മാതാപിതാക്കളോട് പറഞ്ഞു എന്നാണ് പരമ്പരാഗത വിശ്വാസം. ഇത് ഒന്നാമത്തെ ദലായ് ലാമയായ ഗെൻഡൺ ഡ്രുപിന്റെ (1391–1474) പേരാണ്. തന്റെ അച്ഛന്റെ പേര് ലോബ്സാങ് ഡ്രാക്പ എന്നാണെന്നും ഇദ്ദേഹം പറഞ്ഞുവത്രേ. ഇത് സോങ്‌കപയുടെ അധികാരത്തിലേറ്റപ്പോഴുള്ള പേരായിരുന്നു. നാലുവയസ്സുള്ളപ്പോൾ ഇദ്ദേഹം തന്റെ മാതാപിതാക്കളോട് തനിക്ക് തഷിൽഹൺപോ മൊണാസ്റ്ററിയിൽ താമസിക്കണം എന്ന് പറഞ്ഞു. ഇത് 1447-ൽ ഗെൻഡുൺ ഡ്രുപ് ഷിഗാറ്റ്സേയ്ക്കടുത്ത് സ്ഥാപിച്ചതാണ്. തന്റെ സന്യാസികൾക്കടുത്ത് താമസിക്കുവാനുള്ള ആഗ്രഹം ഇദ്ദേഹം പ്രകടിപ്പിച്ചിരുന്നു.

ഇദ്ദേഹത്തെ കുട്ടിക്കാലത്തുതന്നെ ഗെൻഡൺ ഡ്രുപിന്റെ പുനരവതാരമായി കണക്കാക്കുകയുണ്ടായി. ചില സ്രോതസ്സുകളനുസരിച്ച് നാലുവയസ്സിലാണ് ഇത് സംഭവിച്ചത്. മറ്റുചില സ്രോതസ്സുകൾ ഇത് എട്ട് വയസ്സിലാണ് സംഭവിച്ചതെന്ന് അവകാശപ്പെടുന്നു.

1486-ൽ പഞ്ചൻ ലങ്രിഗ് ഗ്യാറ്റ്സോയിൽ നിന്നാണ് സന്യാസത്തിന്റെ ആരംഭദീക്ഷ ഇദ്ദേഹം സ്വീകരിച്ചത്. പത്ത് വയസ്സിലായിരുന്നു ഇത്. സന്യാസം ലഭിക്കുമ്പോഴുള്ള പ്രതിജ്ഞകൾ എടുത്തത് ഘോജെ ചോയെക്യി ഗ്യാൽറ്റ്സണിൽ നിന്നാണ്. ഗെഡൺ ഗ്യാറ്റ്സോ എന്ന പേരാണ് ഇദ്ദേഹത്തിന് ഈ അവസരത്തിൽ ലഭിച്ചത്. പതിനൊന്ന് വയസ്സുള്ളപ്പോൾ ഇദ്ദേഹത്തെ ഗെൻഡുൺ ഡ്രുപയുടെ പുനർജന്മമായി സിംഹാസനാരോഹണം നടത്തപ്പെട്ടു. 

പതിനാറോ പതിനേഴോ വയസ്സുവരെ ഇദ്ദെഹം തഷിൽഹുൺപോയിൽ തങ്ങി. ചില വിവാദങ്ങളെയും "അസുയയെയും" തുടർന്ന് ഇദ്ദേഹത്തിന് മൊണാസ്റ്ററി വിട്ട് ലാസയിലേയ്ക്ക് പോകേണ്ടിവന്നു. ഡ്രെപങ് മൊണാസ്റ്ററിയിൽ പഠിക്കുകയാണ് അദ്ദേഹം ചെയ്തത്.

പണ്ഡിതൻ, മിസ്റ്റിക്കൽ കവിതകളുടെ രചയിതാവ് എന്നീ നിലകളിൽ ഇദ്ദേഹം പ്രശസ്തനായിരുന്നു. ഗെലുഗ്പ സ്വാധീനം വർദ്ധിപ്പിക്കുവാനായി ഇദ്ദേഹം ധാരാളം യാത്രകൾ ചെയ്തിരുന്നു. ദ്രെപുങിലെ ഗെലുഗ്പ മൊണാസ്റ്ററിയുടെ മേധാവിയായി ഇദ്ദേഹം മാറി. ഈ സമയം മുതൽ പുനർജന്മപരമ്പരയുമായി ഈ മൊണാസ്റ്ററി ബന്ധപ്പെട്ടിരിക്കുന്നു. ഈ പരമ്പരയാണ് പിൽക്കാലത്ത് ദലായ് ലാമമാരായി അറിയപ്പെട്ടത്. ഗെലുഗ് പണ്ഡിതനായ സുംപ ഖെൻപോയുടെ അഭിപ്രായത്തിൽ ഇദ്ദേഹം ന്യിങ്മ-പ താന്ത്രിക തത്ത്വങ്ങളും പഠിച്ചിരുന്നു.

ലാമോ ലാ-ട്സോ എന്ന വിശുദ്ധ തടാകത്തിന്റെ സംരക്ഷ‌കയായ ആത്മാവ് പാൾഡെൻ ലാമോ ആദ്യ ദലായ് ലാമയോട് ദലായ് ലാമമാരുടെ പുനർജന്മത്തിലൂടെയുള്ള പരമ്പരയെ സംരക്ഷിച്ചുകൊള്ളാം എന്ന് ഒരു സ്വപ്നത്തിലൂടെ വാഗ്ദാനം ചെയ്തിരുന്നു എന്നാണ് വിശ്വാസം. സന്യാസിമാർ ഗെൻഡൺ ഗ്യാറ്റ്സോയുടെ കാലം മുതൽ അടുത്ത ദലായ് ലാമയെ തിരഞ്ഞെടുക്കുന്നതിനു മുൻപ് അത് സംബന്ധിച്ച ഉപദേശം ലഭിക്കുവാനായി തപസ്സ് ചെയ്യാൻ ഈ തടാകത്തിൽ പോകുമായിരുന്നു ഗെൻഡുൺ ഗ്യാറ്റ്സോ ആണ് ഈ പാരമ്പര്യം ആരംഭിച്ചത്. Gendun Gyatso is said to have been the first to discover the sacredness of Lake Lhamoi Latso.

1509-ൽ ഇദ്ദേഹം ദക്ഷിണ റ്റിബറ്റിൽ ചോകോർഗ്യാൽ മൊണാസ്റ്ററി ആരംഭിച്ചു. ലാമോ ലാ-ട്സോ എന്ന തടാകത്തിന് അടുത്തായിരുന്നു ഇത്. സെടാങിന് 115 കിലോമീറ്റർ വടക്കുകിഴക്കാണ് ഇത്. 4,500 മീറ്റർ (14,764 അടി) ഉയരത്തിലാണിത്. തടാകം 5,000 മീറ്റർ (16,404 അടി) ഉയരത്തിലാണ്.

36 വയസ്സിൽ 1512-ൽ തഷിൽഹുൺപോയുടെ മേധാവിയായി ഗെൻഡുൺ ഗ്യാറ്റ്സോ സ്ഥാനമേറ്റു. 1517-ൽ ഇദ്ദെഹം ദ്രെപങ് മൊണാസ്റ്ററിയുടെയും അധിപനായി. 

67 വയസ്സു‌ള്ളപ്പോൾ 1542-ൽ ധ്യാനത്തിനിടെ ഇദ്ദേഹം മരണമടഞ്ഞു എന്നാണ് വിശ്വാസം.




</doc>
<doc id="356249" url="https://ml.wikipedia.org/wiki?curid=356249" title="തമൻ നെഗാരാ">
തമൻ നെഗാരാ

തമൻ നഗാരാ ദേശീയോദ്യാനം, മലേഷ്യയിലെ റ്റിറ്റിവാങ്സ മലനിരകളിൽ1938/1939 കളിൽ ദേശീയോദ്യാനം എന്ന പേരിൽ സ്ഥാപിക്കപ്പെട്ടു. സ്വാതന്ത്ര്യനന്തരം ഈ പാർക്ക് തമൻ നെഗാരാ എന്നു പുനർ നാമകരണം ചെയ്യപ്പെട്ടു. മലയാ ഭാക്ഷയിൽ "തമൻ നെഗാരാ" എന്നാൽ ദേശീയോദ്യാനം എന്നാണർത്ഥം. ഈ ദേശീയോദ്യാനത്തിൻറെ വിസ്തൃതി 4,343 km ആണ്. ലോകത്തിലെ പഴക്കമുള്ള ഇലപൊഴിയും കാടുകളടങ്ങിയ ദേശീയോദ്യാനങ്ങളിലൊന്നാണിത്. ഇവ 130 മില്ല്യൺ വർഷം പഴക്കമുണ്ടെന്നു കണക്കാക്കപ്പെടുന്നു. ഏറ്റവും പഴയ ട്രോപ്പിക്കൽ വനംമെന്ന പേരു ചാർത്തപ്പെട്ടിരിക്കുന്നത് ഓസ്ട്രേലിയയിലെ ക്യൂൻസ്‍ലാൻറിലുള്ള ഡെയിൻട്രീ റെയിൻ ഫോറസ്റ്റിനാണ്. ഇതിന് 135 മില്യൺ മുതൽ 180 മില്യണ് വർഷം വരെ പഴക്കം കണക്കാക്കുന്നു. മലേഷ്യയിലെ ഏറ്റവും ഉയരമുള്ള പർവ്വതമായ ഗുനുംഗ് തഹാൻ (ഉയരം 2,187 മീറ്റർ) തമൻ നഗാരായിലാണ് സ്ഥിതി ചെയ്യുന്നത്. 

തമൻ നെഗാരായിലെ സസ്യജന്തുജാലങ്ങൾ വൈവിധ്യം നിറഞ്ഞതാണ്. ഏകദേശം 10,000 പുഷ്പിക്കുന്ന സസ്യങ്ങൾ ഇവിടെ കണ്ടെത്തിയിട്ടുണ്ട്. അതുപോലെ തന്നെ 150,000 കീടങ്ങൾ, 25,000 നട്ടെല്ലില്ലാത്ത ജീവികൾ, 675 തരം പക്ഷികൾ, 270 തരം ഇഴജന്തുക്കൾ, 250 തരം ശുദ്ധജല മത്സ്യങ്ങൾ, 200 തരം സസ്തനികൾ എന്നി ഈ ദേശീയോദ്യാനത്തിൽ കണ്ടുവരുന്നു. ഈ ജീവി വർഗ്ഗങ്ങളിൽ ഏതാനും എണ്ണം ഇവിടെ മാത്രം കാണാൻ സാധിക്കുന്നവയാണ്. മലയൻ കടുവയെ അവയുടെ സ്വാഭാവിക ആവാസ വ്യവസ്ഥയിൽ ഇവിടെ കാണാവുന്നതാണ്. 

തമൻ നെഗാര സ്ഥിതി ചെയ്യുന്നത് 04°30' വടക്കേ അക്ഷാംശത്തിലും 102°59' കിഴക്കേ രേഖാംശത്തിലുമാണ്. 

ഈ സ്ഥലം കുവാല തഹാനിൽ നിന്ന് 1.7 കിലോമീറ്റർ ദൂരത്തിലാണ് സ്ഥിതി ചെയ്യുന്നത്. കാടിനുള്ളിലെ വഴിത്താരയിലൂടെ ഇവിടെയെത്തിച്ചേരാൻ സാധിക്കുന്നതാണ്. ഇവിടെ ഉയർന്ന മരങ്ങളും ഉയരം കുറഞ്ഞ മരങ്ങളും കുറ്റിക്കാടുകളുമുള്ള പ്രദേശമാണ്. ഈ കാനനപഥം കടന്നു പോകുന്നത് തമൻ നെഗാരയിലെ ഏറ്റവും നല്ല പക്ഷിനിരീക്ഷണ കേന്ദ്രത്തിനു സമീപത്തുകൂടിയാണ്. Hear melodious song of the വൈറ്റ്-റംപ്ഡ് ഷാമ, ഇരട്ടത്തലച്ചി, കരിയിലക്കിളി, വേഴാമ്പൽ, മരം കൌത്തി എന്നിവ ഇവിടെക്കാണാൻ സാധിക്കുന്ന ഏതാനു പക്ഷികളാണ്. ബുകിതിലേയ്ക്കുള്ള ഈ വഴിത്താര, നിരപ്പിലുള്ളത്, ചവിട്ടു കല്ലുവഴി കയറിപ്പോകേണ്ടത്, ചരിഞ്ഞുകിടക്കുന്നത് എന്നിങ്ങനെയുള്ള പല വിഭാഗങ്ങളായി തിരിച്ചിരിക്കുന്നു. നദിയിൽ നിന്നു വളരെയകലെയല്ലാത്ത നിരന്ന ഭാഗത്തുകൂടിയാണ് യാത്ര തുടങ്ങേണ്ടത്. 400 മീറ്റർ നീളമുണ്ട് ഈ വനപഥത്തിന്. ഉയരം കീഴടക്കി ഇവിടെയെത്തിയാൽ നിരനിരയായി മേഘങ്ങളൊഴുകി നടക്കുന്ന പർവ്വതങ്ങളും, നദിയും കാണാം. 1280 മീറ്റർ ഉയരമുള്ള ഗുനുങ് പെർലിസ്, കെനിയം താഴ്വരിയിലെ ഗുവ ബസാർ, 2187 മീറ്റർ ഉയരമുള്ള മലേഷ്യൻ ഉപദ്വീപിലെ ഏറ്റവും വലിയ പർവ്വതമായ ഗുന്ങ് തഹാൻ എന്നിവ ഇവിടെ നിന്നു ദർശിക്കുവാൻ സാധിക്കുന്നു. 
ടെമ്പലിങ് വഴിത്താര വഴി 11 കിലോമീറ്റർ സഞ്ചരിച്ചാൽ കുമ്പാങ് ഒളിയടത്തിലെത്താം. കുവാല തഹാൻ - ലുബുക് ലെസോങ് വഴി 10.9 കിലോമീറ്റർ ദൂരമുള്ള പകരമുള്ള വഴിയുമുണ്ട്. വന്യമൃഗങ്ങളെ നേരിട്ടു കണ്ടാസ്വദിക്കുവാൻ ഇവിടെ നിന്നു സാധിക്കുന്നു. ഇവിടെയുള്ള നിരീക്ഷണ കേന്ദ്രത്തിൽ രാത്രികാലത്ത് 8 പേർക്കു താമസിക്കുന്നതിനു സൌകര്യമുണ്ട്. 
തമൻ നെഗാരയിലെ ചുണ്ണാമ്പുകൽ ഗുഹകൾ കാണുവാൻ ഇവിടെയെത്തണം. ഇവിടെയുള്ള പ്രധാന ചുണ്ണാമ്പു കൽ ഗുഹകൾ, ഗുവ തെലിങ്ക, ഗുവ കെപായാങ് കെസിൽ, കെപായാങ് ബെസാർ, ഗുവ ലുവാസ്, ഗുവ ലാൻറക്, ഗുവ തുമ്പാറ്റ്, ഗുവ സിപുട്, ഗുവ സെമാറ, ഗുവ പെനിങ്കാട്ട് എന്നിവയാണ്. ഓരോ ഗുഹകൾക്കും അതിൻറേതായ പ്രത്യേകതകളുമുണ്ട്. 

ലത ബെർക്കോഹ്, ഇവിടുത്തെ നദിയിലുള്ള സുന്ദരമായ അരുവിയാണ്. അരുവിയ്ക്കു താഴെ ആഴമുള്ള കുളങ്ങളുണ്ട്. ഇവിടെ തണുത്തതും അടിയൊഴുക്കുള്ളതുമാണ്. ഇവിടെ നീന്തുന്നത് നിരോധിച്ചിരിക്കുന്നു. 

ഇവിടെയുള്ള ആളുകൾ ഒറാങ് അസ്ലി അഥവാ ആദിവാസികളാണ്. ഇവർ അലഞ്ഞു തിരിഞ്ഞു നടക്കുന്ന വർഗ്ഗക്കാരാണ്. തമൻ നെഗായായുടെ ഉള്ളിലുള്ള വിവിധ പ്രദേശങ്ങളിലേയ്ക്ക് അവർ സഞ്ചരിച്ചു കൊണ്ടിരിക്കും.
ഗോത്രപരമായി തമൻ നെഗാരെയിൽ ഒറാങ് അസ്ലികൾ രണ്ടു വിഭാഗങ്ങളുണ്ട്. “ബാടെക്”, “സെമോക്ബെരി” എന്നിവയാണ് ആ രണ്ടു വിഭാഗങ്ങൾ. കാഴ്ച്ചയിൽ അവരെ കണ്ടാൽ ഒരുപോലെയിരിക്കും. എന്നാൽ “ബാടെകുകൾ” സൌമ്യ സ്വഭാക്കാരും, കുറിയതും, ഇടതൂർന്ന നീളം കുറഞ്ഞ ചുറുണ്ട മുടിയും കറുത്ത തൊലിയുമുള്ളവരാണ്. “സെമോക്ബെരി” കൾ നീണ്ട ചുരുൾ നിറഞ്ഞ മുടിയുള്ളവരാണ്. അർ ജീവിക്കുന്നത് പനയോലമേഞ്ഞ കുടിലുകളിലാണ്. അനേകം കുടുംബങ്ങൾ ഒന്നുചേർന്നു താമസിക്കുന്നു. നദിക്കരയിലും വനപഥങ്ങളിലുമായി ഇവരുടെ വീടുകൾ കാണാവുന്നതാണ്. അവർ വേട്ടയാടുകയും വനത്തിൽ നിന്നു കായ്കനികൾ തുടങ്ങിയവ തേടിപ്പിടിച്ചു ഭക്ഷിക്കുകയും ചെയ്യുന്നു. വേട്ടയാടാനുളള പരമ്പരാഗത ആയുധം മുള കൊണ്ടുള്ള കുന്തമാണ്. 

കുവാല തഹാൻ ഒരു മലയൻ വില്ലേജാണ്. ഇത് തഹാൻ, ടെമ്പലിങ് നദീ സംഗമ സ്ഥലത്താണ് സ്ഥിതി ചെയ്യുന്നത്. തമൻ നെഗാരയിലേയ്ക്കുള്ള പ്രവേശനകവാടമാണിത്. ഇവിടേയ്ക്ക് കുവാല ടെമ്പലിങിൽ നിന്നു ബൊട്ട് മാർഗ്ഗം ഇവിടെയെത്താം. കോലാലമ്പൂരിൽ നിന്ന് 185 കിലോമീറ്റർ റോഡ് മാർഗ്ഗവും ഇവിടെയെത്തിച്ചേരാവുന്നതാണ്.
230 കിലോമീറ്റർ റോഡ് യാത്രയിൽ കോലാലംപൂരിൽ ജെറോൻ ടുട്ട് വഴി നാലു മണിക്കൂർ സമയം കൊണ്ട് റോഡ് മാർഗ്ഗം തമൻ നഗാരായിലെത്തിച്ചേരാൻ സാധിക്കുന്നതാണ്. 

കോലാലംപൂരിൽ നിന്നും സിംഗപ്പൂരിൽ നിന്നും ഇവിടേയ്ക്ക് ട്രെയിൻ സർവ്വീസുണ്ട്. 

കോലാലംപൂരിൽ നിന്ന് പെലാങ്കി എയർലൈൻസ് തമൻ നഗാരായിലേയ്ക്കു സർവ്വീസ് നടത്തുന്നു.


</doc>
<doc id="356252" url="https://ml.wikipedia.org/wiki?curid=356252" title="മൂന്നാം ദലായ് ലാമ">
മൂന്നാം ദലായ് ലാമ

ജീവിച്ചിരിക്കുമ്പോൾ ദലായ് ലാമ സ്ഥാനം ലഭിച്ച ആദ്യ വ്യക്തിയാണ് സോനം ഗ്യാറ്റ്സോ () (1543–1588). ഈ പദവി ഇദ്ദേഹം തന്റെ പരമ്പരയിൽ ആദ്യം വന്ന രണ്ടുപേർക്കും നൽകുകയുണ്ടായി. 

1543-ൽ ലാസയ്ക്കടുത്താണ് ഇദ്ദെഹം ജനിച്ചത്. പഞ്ചൻ സോനം ഡ്രാഗ്പയാണ് ഇദ്ദേഹത്തെ ഗെൻഡുൺ ഗ്യാറ്റ്സോയുടെ പുനരവതാരമായി അവരോധിക്കുകയും ഡ്രെപങ് മൊണാസ്റ്ററിയിൽ വച്ച് കിരീടധാരണം നടത്തുകയും ചെയ്തത്. പഞ്ചൻ സോനം ഡ്രാഗ്പ ഇദ്ദേഹത്തിനെ അദ്ധ്യപകനായിരുന്നു. ഡ്രാഗ്പയുടെ കൃതികൾ ഗെലുഗ്പ മൊണാസ്റ്ററികളിൽ ഇപ്പോഴും അദ്ധ്യയനത്തിന് ഉപയോഗിക്കുന്നുണ്ട്. മൂന്നാം ദലായ് ലാമ ദ്രെപങ് മൊണാസ്റ്ററിയിലാണ് പഠനം നടത്തിയത്. ഇദ്ദേഹം അതിന്റെ മേധാവിയായും മാറി. ഇദ്ദേഹത്തെപ്പറ്റിയുള്ള പ്രശസ്തി നാടാകെ പരക്കുകയും സെറ മൊണാസ്റ്ററിയിലെ സന്യാസിമാർ ഇദ്ദേഹത്തെ തങ്ങളുടെ മേധാവിയായി അംഗീകരിക്കുകയും ചെയ്തു.

പ്രശസ്ത ഗെലുഗ് പണ്ഡിതനായ സുംപ ഖെൻപോയുടെ അഭിപ്രായത്തിൽ ഇദ്ദെഹം ന്യിങ്‌മപ താന്ത്രിക് തത്ത്വങ്ങൾ പഠിച്ചിരുന്നു.

കഗ്യുപ പിന്തുണ‌ച്ചിരുന്ന റ്റിബറ്റിലെ രാജാക്കന്മാരിലൊരാൾ 1564-ൽ മരിച്ചപ്പോൾ സോനം ഗ്യാറ്റ്സോ മരണാനന്തര ചടങ്ങുകൾക്ക് നേതൃത്വം നൽകി. 1570ക‌ളിൽ ഇദ്ദേഹത്തിന്റെയും ഗെലുഗ്പകളുടെയും രാഷ്ട്രീയ ശക്തി ടിബറ്റിൽ സ്ഥാപിതമായി.

1578-ലാണ് മംഗോളിയൻ ഭരണാധികാരിയായിരുന്ന അൾട്ടാൻ ഖാൻ ദലായ് ലാമ എന്ന പദവി സോനം ഗ്യാറ്റ്സോയ്ക്ക് നൽകിയത്. മംഗോളിയൻ ഭാഷയിലെ "ദലായ്-യിൻ ക്വാൻ" (അല്ലെങ്കിൽ ദലായിൻ ഖാൻ) എന്നതിൽ നിന്നാണ് ഈ പേരിന്റെ നിഷ്പത്തി.

ചെങ്കിസ് ഖാന്റെ സമയം മുതൽ അദ്ദേഹത്തിന്റെ വംശത്തിൽ പെട്ടവരെയേ മംഗോളിയ ഭരിക്കാൻ അനുവദിച്ചിരുന്നുള്ളൂ. ഇദ്ദേഹത്തിന്റെ പിൻമുറക്കാരല്ലാത്ത പലർക്കും ഇതൊരു പ്രശ്നമായിരുന്നു. ബുദ്ധമതത്തിലൂടെ തനിക്ക് ഈ സ്ഥാനം നേടാനുള്ള സാദ്ധ്യതയുണ്ടെന്ന് അൾട്ടാൻ ഖാൻ കരുതിയിരിക്കാം. 

ടിബറ്റൻ ബുദ്ധമതത്തിന്റെ ഗെലുഗ് പാരമ്പര്യമാണ് അൾട്ടാൻ ഖാൻ സ്വീകരിച്ചത്. 1577-ൽ ഇദ്ദെഹം സോനം ഗ്യാറ്റ്ഷോയെ മംഗോളിയയിൽ വന്ന് ആൾക്കാരെ പഠിപ്പിക്കുവാൻ ക്ഷണിച്ചു. സോനം ഗ്യാറ്റ്ഷോ അൽട്ടാൻ ഖാനെ കുബ്ലായ് ഖാന്റെ പുനരവതാരമായി പ്രഖ്യാപിച്ചു. ഇതിനു പകരമായി അൽട്ടാൻ ഖാൻ ദലായ് ലാമ എന്ന പദവി സോനം ഗ്യാറ്റ്ഷോയ്ക്ക് നൽകി. 

അൾട്ടാൻ ഖാൻ മന്ത്രവാദമതത്തിന് എതിരായിരുന്നു. സോനം ഗ്യാറ്റ്ഷോ ഗെലുഗ്പ (മഞ്ഞത്തൊപ്പി) എന്ന ബുദ്ധമതവിഭാഗത്തിന്റെ നേതാവായിരുന്നു. അൾട്ടാൻ ഖാൻ 1569-ൽ സോനം ഗ്യാറ്റ്ഷോയെ മംഗോളിയയിലേയ്ക്ക് ക്ഷണിച്ചു. ഒരു ശിഷ്യനെയാണ് ഇദ്ദേഹം പകരം അയച്ചത്. മംഗോളിയയിൽ ബുദ്ധമതം പ്രചരിപ്പിക്കാനുള്ള സാദ്ധ്യതയെപ്പറ്റി ശിഷ്യൻ സോനം ഗ്യാറ്റ്ഷോയെ ധരിപ്പിച്ചു. 

1571-ൽ അൾട്ടാൻ ഖാൻ വീണ്ടും ഇദ്ദേഹത്തെ മംഗോളിയയിലേയ്ക്ക് ക്ഷണിക്കുകയും ടിബറ്റൻ ബുദ്ധമതം സ്വീകരിക്കുകയും ചെയ്തു. സോനം ഗ്യാറ്റ്ഷോ അൾട്ടാൻ ഖാനെ സന്ദർശിച്ചപ്പോൽ വലിയ സ്വീകരണമാണ് ലഭിച്ചത്. പതിനായിരത്തിലധികം ആൾക്കാരാണ് ഇദ്ദേഹത്തെ സ്വീകരിക്കാനായി എത്തിയത്

ചില സ്രോതസ്സുകൾ പറയുന്നത് അൾട്ടാൻ ഖാനും സോനം ഗ്യാറ്റ്ഷോയുമായുള്ള ആദ്യ കൂടിക്കാഴ്ച അംഡോ എന്ന സ്ഥലത്തുവച്ചാണ് നടന്നതെന്നാണ്. കോകൊനോർ എന്ന തടാകത്തിനടുത്തുവ‌ച്ചാണ് കൂടിക്കാഴ്ച നടന്നതെന്നും മംഗോളിയയിൽ വച്ചല്ല എന്നും അഭിപ്രായമുണ്ട്.

മംഗോളിയയിലെ ആദ്യത്തെ സന്യാസാശ്രമമായ തെങ്ചെൻ ചോൻഘോർ പണികഴിപ്പിച്ചത് അൾട്ടാൻ ഖാനാണ്. ടിബറ്റൻ ഗ്രന്ധങ്ങൾ മംഗോളിയൻ ഭാഷയിലേയ്ക്ക് പരിവർത്തനം ചെയ്യാനുള്ള ഒരു വലിയ പദ്ധതിയും ഇദ്ദേഹം ആരംഭിച്ചു. 50 വർഷത്തിനുള്ളിൽ മിക്ക മംഗോളിയക്കാരും ബുദ്ധമതം സ്വീകരിച്ചു. ഇവിടെ ദലായ് ലാമയോട് കൂറുള്ള ഗെലുഗ് വിഭാഗത്തിൽ പെട്ട പതിനായിരക്കണക്കിന് സന്യാസിമാരുണ്ടായിരുന്നു.

മംഗോളുകളുമായുള്ള ബന്ധം ടിബറ്റിന്റെ ഭരണത്തിൽ ഗെലുഗ് വിഭാഗത്തെ സ്ഥാപിക്കുന്നതിൽ വലിയ പങ്കുവഹിച്ചു. 

നാല്പത്തഞ്ച് വയസ്സുള്ളപ്പോൾ 1588-ൽ ഇദ്ദേഹം മരണമടഞ്ഞു. ടിബറ്റിലേയ്ക്ക് തിരിച്ചുവരുന്നവഴി മംഗോളിയയിൽ വച്ചായിരുന്നു മരണം.

അൾട്ടാൻ ഖാന്റെ പിൻതലമുറയിൽപ്പെട്ട യോൺടൺ ഗ്യാറ്റ്സോയെ നാലാമത്തെ ദലായ് ലാമയായി തിരഞ്ഞെടുത്തു.





</doc>
<doc id="356253" url="https://ml.wikipedia.org/wiki?curid=356253" title="രോഗപകർച്ചാമുൻകരുതലുകൾ">
രോഗപകർച്ചാമുൻകരുതലുകൾ

സാർവ്വത്രിക മുൻകരുതലുകൾ എന്ന് സാങ്കേതികമായി പറയുന്നു (Universal Precautions).

രോഗിയുടെ ശരീര ദൃവങ്ങളുമായി(Body Fluids) നേരിട്ട് സ്വപർശ ഇടപെടൽ ഒഴിവാക്കി അതിലൂടെ രോഗ പകർച്ച സാദ്ധ്യത ഇല്ലാതാക്കാൻ സ്വീകരിക്കുന്ന നടപടികൾക്കാണ് സാർവ്വത്രിക മുൻകരുതലുകൾ എന്ന് പറയുന്നത്. എല്ലാ തരം ചികിൽസാലയങ്ങളിലും, രോഗീ പരിപാലന കേന്ദ്രങ്ങളിലും ഇന്ന് ഈ മുറകൾ അനുഷ്ഠിച്ചു വരുന്നു. പ്രധാനമായും രോഗപ്രതിരോധ കൈയ്യുറകൾ (medical gloves ), കണ്ണടകൾ (goggles ), മുഖംമൂടികൾ face masks face shields) എന്നിവയുടെ ഉപയോഗവും പ്രചരണവുമാണ് ഇത് കൊണ്ട് ഉദ്ദേശിക്കുന്നത്.

സാർവ്വത്രിക മുൻകരുതൽ ആശയപ്രകാരം ഓരൊ രോഗിയുടേയും രക്തം  രോഗാണുവാഹകരാണ് (blood borne pathogens) എന്ന് കരുതിയായിരിക്കണം ഇടപെടലുകൾ. അത് കൊണ്ട് തന്നെ രക്തമോ, രക്തപുരണ്ട ശരീര ദൃവങ്ങളോ കൈകാര്യം ചെയ്യുമ്പോൾ ആരോഗ്യ സേവനദാതാക്കൾ (ഡോക്ടർമാർ, നഴ്സുമാർ, ടെക്നീഷ്യന്മാർ തുടങ്ങിയവർ) സ്വീകരിക്കേണ്ടുന്ന മുൻ കരുതലുകളും നിർദ്ദേശിക്കപ്പെട്ടിരിക്കുന്നു. അതിൽ ചിലത് ഇപ്രകാരമാണ്.

രോഗിയിൽ നിന്നുമോ, രോഗ സാധ്യതയുള്ള വ്യക്തികളിൽ നിന്നും പരിശോധനയ്ക്കായി എടുക്കാറുള്ള ശരീര ദ്രവങ്ങൾ ഇവയാണ്.

</doc>
<doc id="356255" url="https://ml.wikipedia.org/wiki?curid=356255" title="മാർബിൾ വൈദ്യുതതിരണ്ടി">
മാർബിൾ വൈദ്യുതതിരണ്ടി

ഒരു മൽസ്യമാണ് മാർബിൾ വൈദ്യുതതിരണ്ടി അഥവാ Marbled Electric Ray. . ഐ യു സി എൻ പട്ടികപ്രകാരമുള്ള പരിപാലന സ്ഥിതി വസ്തുതകൾ അപര്യാപ്തമായ സ്പീഷിസുകൾ എന്നാണ്.


കേരളത്തിലെ മൽസ്യങ്ങളുടെ പട്ടിക


</doc>
<doc id="356257" url="https://ml.wikipedia.org/wiki?curid=356257" title="മാഗ്നിറോസ്ട്രിസ്">
മാഗ്നിറോസ്ട്രിസ്

അന്ത്യ ക്രിറ്റേഷ്യസ് കാലത്തു ജീവിച്ചിരുന്ന ഒരു ദിനോസർ ആണ് മാഗ്നിറോസ്ട്രിസ് . മംഗോളിയയിൽ നിന്നും ആണ് ഫോസിൽ കണ്ടു കിട്ടിയിട്ടുള്ളത്. പേരിന്റെ അർത്ഥം വലിയ ചൂണ്ടുള്ള എന്നാണ് , ലാറ്റിൻ മാഗ്നസ് -വലിയ , രോസ്ട്രാം - കൊക്ക് / ചുണ്ട് .

തത്തകളുടെ പോലെയുള്ള ഒരു ചുണ്ടായിരുന്നു ഇവയ്ക്ക്. മറ്റു സെറാടോപിയ ദിനോസറുകളെ പോലെ സസ്യഭോജി ആയ ഇവ ഇതുപയോഗിച്ച് ഇവ കട്ടി ഏറിയ സസ്യങ്ങൾ ആയിരിക്കണം ഭക്ഷിച്ചിട്ടുണ്ടാവുക എന്ന് കരുതപ്പെടുന്നു.

സെറാടോപിയ എന്ന കുടുംബത്തിൽ പെട്ട ദിനോസർ ആണ്. സസ്യഭോജികൾ ആയിരുന്നു ഇവ.




</doc>
<doc id="356260" url="https://ml.wikipedia.org/wiki?curid=356260" title="ജെസ്സി ജെ">
ജെസ്സി ജെ

ഒരു ബ്രിട്ടീഷ് ഗായികയും ഗാനരചയിതാവുമാണ് ജെസ്സീക്ക എലൻ കോർണിഷ് (ജനനം 27 മാർച്ച് 1988), എന്ന ജെസ്സി ജെ

2015 ജനുവരി വരെ ജെസ്സിയുടേതായി 2.3 കോടി ആൽബങ്ങൾ ലോകമെമ്പാടുമായി വിറ്റഴിക്കപ്പെട്ടിട്ടുണ്ട്.


</doc>
<doc id="356268" url="https://ml.wikipedia.org/wiki?curid=356268" title="നാലാം ദലായ് ലാമ">
നാലാം ദലായ് ലാമ

നാലാമത്തെ ദലായ് ലാമ ആയിരുന്നു യോൺടെൻ ഗ്യാറ്റ്സോ (1589–1617). ഇദ്ദേഹം ഒരു ജിനോങ് (മംഗോളിയൻ സ്ഥാനപ്പേര്). ടിബറ്റൻ കലണ്ടഋലെ എർത്ത്‌-ഓക്സ് വർഷത്തിന്റെ പന്ത്രണ്ടാം മാസം മുപ്പതാം ദിവസം മംഗോളിയയിലാണ് ഇദ്ദേഹം ജനിച്ചത്. (മറ്റുചില സ്രോതസ്സുകൾ പറയുന്നത് ഇദ്ദെഹം എർത്ത്-ഓക്സ് വർഷത്തിന്റെ ആദ്യ മാസമാണ് ജനിച്ചതെന്നാണ്).
ചോകുർ ഗോത്രത്തിന്റെ ഖാൻ ആയിരുന്ന സുൽട്രിം ചോജിയുടെ മകനും അൾട്ടാൻ ഖാന്റെ പേരമകനുമായിരുന്നു യോൺടെൻ ഗ്യാറ്റ്സോ. സുൾട്രിം ചോജിയുടെ രണ്ടാമത്തെ ഭാര്യയായ ഫകെൻ നുല ആയിരുന്നു മാതാവ്. യോൺടെൻ ഗ്യാറ്റ്സോ ഒരു മംഗോൾ വംശജനായിരുന്നു. ആറാം ദലായ് ലാമ ഒഴിച്ചാൽ ടിബറ്റൻ വംശജനല്ലാത്ത ഏക ദലായ് ലാമയായിരുന്നു യോൺടെൻ ഗ്യാറ്റ്സോ. ആറാമത്തെ ദലായ് ലാമ സാങ്യാങ് ഗ്യാറ്റ്സോ ഒരു മോൺപ വംശജനായിരുന്നു. 

അൾട്ടാൻ ഖാന്റെ പേരമകനായിരുന്ന യോൺടെൻ ഗ്യാറ്റ്സോ മംഗോളിയയിലാണ് ജനിച്ചത്. ചോകുർ ഗോത്രത്തിന്റെ ഖാൻ ആയിരുന്ന സുൽട്രിം ചോജി ആയിരുന്നു പിതാവ്. സുൾട്രിം ചോജിയുടെ രണ്ടാമത്തെ ഭാര്യയായ ഫകെൻ നുല ആയിരുന്നു മാതാവ്.

ടിബറ്റിന്റെ ഔദ്യോഗിക പ്രവാചകനായിരുന്ന നെചുങ്, മറ്റൊരു പ്രവാചകനായിരുന്ന ലാമോ സാങ്പ എന്നിവർ ദലായ് ലാമയുടെ അടുത്ത അവതാരം മംഗോളിയയിലാകും ജനിക്കുക എന്ന് പ്രവചി‌ച്ചിരുന്നു. ഇതേ സംയത്ത് മൂന്നാമത്തെ ദലായ് ലാമയുടെ പ്രധാന സഹായിയായിരുന്ന സുൽട്രിം ഗ്യാറ്റ്സോ മംഗോളിയയിൽ നിന്ന് ഒരു കത്തയ‌യ്ക്കുകയുണ്ടായി. ദലായ് ലാമയുടെ അവതാരം ജനിച്ചിട്ടുണ്ടെന്നുള്ള വിവരവും ജനനസമയ‌‌ത്തെ ചില അത്ഭുതങ്ങൾ സംബന്ധി‌ച്ച വിവരങ്ങളും ആയിരുന്നു കത്തിന്റെ ഉള്ളടക്കം. 

1601-ൽ ഡെപുങ് സന്യാസാശ്രമത്തിൽ നിന്നും യു രാജകുമാരിയുടെ പ്രതിനിധികളുമടങ്ങുന്ന ഒരു സംഘം ഇന്നർ മംഗോളിയയിലെ ക്വൈസേയി സന്ദർശിച്ച് യോൺടെൻ ഗ്യാറ്റ്സോയെ കണ്ടു. യോൺടെൻ ഗ്യാറ്റ്സോയ്ക്ക് പത്തുവയസ്സുള്ളപ്പോൾ 1599-ൽ അദ്ദേഹത്തിന്റെ പിതാവുമൊത്ത് ടിബറ്റൻ സന്യാസികളും ഉദ്യോഗസ്ഥരുമായി ടിബറ്റിലേയ്ക്ക് പുറപ്പെട്ടു. ആയിരം മംഗോളിയൻ കുതിരപ്പടയാളികൾ ഇവർക്കൊപ്പമുണ്ടായിരുന്നു. ഇവർ വഴിയിലെ എല്ലാ സന്യാസാശ്രമങ്ങളും സന്ദർശിച്ചശേഷം 1603-ലാണ് ലക്ഷ്യസ്ഥാനത്തെത്തിയത്. 

ലാസയിലെത്തിയപ്പോൾ ഇദ്ദേഹത്തെ നാലാമത്തെ ദലായ് ലാമയായി അവരോധിച്ചു. സോങ്പ പരമ്പരയിലെ സാൻഗെൻ റിൻ‌ചെൻ ആണ് സന്യാസത്തിലേയ്ക്ക് യോൺടെൻ ഗ്യാറ്റ്സോയെ സ്വീകരിച്ചത്. സാൻഗെൻ ഗാഡെൻ സന്യാസാശ്രമത്തിന്റെ മേധാവിയായിരുന്നു. 

ഡ്രെപുങ് സന്യാസാശ്രമത്തിൽ ഇദ്ദേഹം പഠനമാരംഭിച്ചു. നാലാമത്തെ പഞ്ചൻ ലാമയായിരുന്ന ലോബ്സാങ് ചോക്യി ഗ്യാൽറ്റ്സെനിന്റെ ശിഷ്യനായിരുന്നു യോൺടെൻ ഗ്യാറ്റ്സോ. 1614-ൽ ഇദ്ദേഹത്തിൽ നിന്നാണ് യോൺടെൻ ഗ്യാറ്റ്സോ സന്യാസദീക്ഷ സ്വീകരിച്ചത്.

യോൺടെൻ ഗ്യാറ്റ്സോ ഡ്രെപുങ് സന്യാസാശ്രമത്തിന്റെയും പിന്നീട് സെറ സന്യാസാശ്രമത്തിന്റെയും മേധാവിയായി. പല ടിബറ്റന്മാരും ഇദ്ദേഹ‌ത്തെ തലവനായി അംഗീകരിച്ചില്ല. ഇദ്ദേഹത്തിൽ നിന്ന് അധികാരം കവർന്നെടുക്കാൻ പല ശ്രമങ്ങളും നടന്നു. ഇവയ്ക്ക് കാഗ്യുപ വിഭാഗത്തിറ്റ്നെ പിന്തുണയുണ്ടായിരുന്നു. 1605-ൽ കാഗ്യുക്കളെ പിന്തുണയ്ക്കുന്ന ഒരു രാജകുമാരൻ ലാസ പിടി‌ച്ചെടുക്കുകയും മംഗോൾ കുതിരപ്പടയാളികളെ തുരത്തുകയും ചെയ്തു. ഇദ്ദേഹത്തിന് ഇരുപത്തൊന്ന് വയസ്സുള്ളപ്പോൾ യോദ്ധാക്കൾ ഡ്രെപുങ് സന്യാസാശ്രമം ആക്രമിച്ചതിനാൽ യോൺടെൻ ഗ്യാറ്റ്സോവിന് അവിടം വിട്ടോടേണ്ടിവന്നു. 

1616-ൽ ഇദ്ദേഹം സാൻഗ്യിബ് ഹോട്ട് സ്പ്രിങ്ങിന് മുകളിലുള്ള ഗുഹകളിൽ താമസമാരംഭിച്ചു. പദ്മസംഭവയുടെ കാ‌ൽപ്പാട് ഇവിടെ ഒരു കുന്നിന്റെ ചരിവിൽ ഉണ്ടെന്നാണ് വിശ്വാസം. 

സംശയാസ്പദമായ സാഹചര്യത്തിലാണ് ഇദ്ദേഹം മരണമടഞ്ഞത്. ഇദ്ദേഹം വിഷം ഉള്ളിൽ ചെന്നാണ് മരിച്ചത് എന്ന് ചിലർ അവകാശപ്പെടുന്നുണ്ടെങ്കിലും തെളിവുകൾ ലഭ്യമല്ല. ഫയർ ഡ്രാഗൺ വർഷത്തിന്റെ പന്ത്രണ്ടാം മാസമാണ് (1617 ജനുവരി) ഇദ്ദേഹം മരണമടഞ്ഞത്. 27 വയസായിരുന്നു പ്രായം. 

ഇദ്ദേഹത്തിന്റെ പ്രധാന സഹായിയായ സോനം റാപ്ടെൻ (സോനം ചോഫെൽ) ആണ് അഞ്ചാമത്തെ ദലായ് ലാമയായ ചോങ്-ഗ്യ ആൺകുട്ടിയെ കണ്ടെത്തിയത്. അഞ്ചാമത്തെ ദലായ് ലാമയുടെ രാജപ്രതിനിധി (ദേസി) ആയും ഇദ്ദേഹം പ്രവർത്തിച്ചു.



</doc>
<doc id="356270" url="https://ml.wikipedia.org/wiki?curid=356270" title="സിഞ്ചിബർ">
സിഞ്ചിബർ

സിഞ്ചിബറേസീ സസ്യകുടുംബത്തിലെ, തെക്കുകിഴക്കനേഷ്യ, ചൈന, ഇന്ത്യൻ ഉപഭൂഖണ്ഡം, ന്യൂ ഗിനിയ എന്നിവിടങ്ങളിൽ കാണപ്പെടുന്ന ഒരു ജനുസ് ആണ് സിഞ്ചിബർ (Zingiber). ഈ ജനുസിലെ ഏറ്റവും പ്രസിദ്ധമായ അംഗം ഇഞ്ചിയാണ്.

പ്ലാന്റ് ലിസ്റ്റ് പ്രകാരമുള്ള സ്പീഷിസുകൾ 



</doc>
<doc id="356274" url="https://ml.wikipedia.org/wiki?curid=356274" title="വരവൂർ, തൃശ്ശൂർ">
വരവൂർ, തൃശ്ശൂർ

കേരളത്തിലെ തൃശൂർ ജില്ലയിലുള്ള ഒരു ഗ്രാമമാണ് വരവൂർ. സമൃദ്ധമായ പച്ചപ്പുള്ള വാസയോഗ്യമായ ഒരു പ്രദേശമാണിത്. കേരളത്തിന്റെ സാംസ്കരിക മുഖ്യകേന്ദ്രത്തിൽ നിന്നും 30 മിനുറ്റ് മാത്രം ദൂരെയുള്ള ഈ ഗ്രാമത്തിന്റെ ചുറ്റും പച്ച വിരിച്ച കുന്നുകളാണ്. വ്്യവഹാര രഹിത പഞ്ചായത്തായി വരവൂറിനെ മെയ് 7, 2000 ൽ തിരഞ്ഞെടുത്തു. വളരെ അപൂർവ്വ ഇനത്തിൽ പെടുന്ന സസ്യങ്ങൾ ഇവിറടുത്തെ കുന്നിൻ പുറങ്ങളിൽ കാണുന്നുണ്ട്. കുന്നിൻ പുറങ്ങളാൽ ചുറ്റപ്പെട്ട വരവൂർ പഞ്ചായത്തിൽ മുഖ്യമായും ജനങ്ങൾ കാർഷീകവൃത്തിയിൽ ആണ് ഉപജീവനമാർഗം തേടുന്നത്. വീടുകളിൽ ആട് മാടുകൾ കോഴികളെയും വളർത്തുന്നുണ്ട്. എല്ലാ വാർഡുകളിലും നെൽ വയലുകൾ ഉണ്ട്. വാഴ കൃഷിയും പച്ചക്കറിയും (പ്രധാനമായും പയർ, കൂർക്ക) വ്യാപകമായി ഇപ്പോൾ നെൽ വയലുകളിൽ കൃഷി ചെയ്തു വരുന്നുണ്ട്. യുവാക്കൾ വൈറ്റ് കോളർ ജോലികൾ തേടി പോകുന്നത് കാർഷിക വൃത്തിയിൽ അല്പം പിറകോട്ടു പോകുന്നു. തളി ഭാഗങ്ങളിൽ ആളുകൾ അടക്ക ബിസിനസ്സും മറ്റും ചെയ്തു വരുന്നുണ്ട്. 

ഹരിത സമ്പന്നമായ വരവൂരിൽ വംശ നാശം നേരിട്ട് കൊണ്ടിരിക്കുന്ന അണ്ണാറക്കണ്ണൻമാർ ധാരാളമായി കണ്ടു വരുന്നു. കീരി, പല തരം പാമ്പുകൾ (മലമ്പാമ്പുകൾ വരെ), മയിലുകൾ, കാട്ടു പന്നികൾ, കേഴമാനുകൾ തുടങ്ങിയ ജന്തുജാലങ്ങളും ഇവിടുത്തെ നിത്യ കാഴ്ചകൾ ആണ്. പലപ്പോഴും കൃഷിയിടങ്ങളിൽ ഇവ സൃഷ്ടിക്കുന്ന പ്രയാസങ്ങൾ നമുക്ക് കാണാം. ഇപ്പോൾ വ്യാപകമായും റബ്ബർ കൃഷിയും ധാരാളം ഉണ്ട്. കുറെയേറെ യുവാക്കൾ ഉപജീവനം കണ്ടെത്തുന്നത് റബ്ബർ വെട്ടും അനുബന്ധ പ്രവർത്തനങ്ങളിൽ കൂടിയാണ്. കൊറ്റുപുറം ഭാഗങ്ങളിൽ ഉള്ള യുവാക്കൾ ധാരാളം ഈ ജോലിയിൽ ഏർപ്പെട്ടുവരുന്നു. 

2001 ലെ ഇന്ത്യൻ സെൻസസ് പ്രകാരം വരവൂറിൽ ആകെയുള്ള ജനസംഖ്യ 7643 ആണ്. അതിൽ 3617 പുരുഷന്മാരും 4026 സ്ത്രീകളും ഉണ്ട്. 

വരവൂറിൽ വികസനം താരതമ്യേന കുറവാണ്. സാമൂഹ്യ സേവനമാണ് പ്രധാനമായും എല്ലാവരും ചെയ്യുന്നത്. ജോലി ലഭിക്കുന്നതിനു നല്ല പരിധിയുണ്ട് ഇവിടെ. എന്നാൽ ആധുനികതയുടെ പാതയിൽ വികസനവും വിദ്യാഭ്യാസവും ഇവിടുത്തെ ഗ്രാമങ്ങളെ പതിയെ പതിയെ പഴമയിൽ നിന്നും ആധുനികതയുടെ മാറ്റങ്ങളിലേക്കു കൊണ്ട് നടക്കുന്നു. എല്ലാ ഗ്രാമങ്ങളെയും തമ്മിൽ ബന്ധിപ്പിക്കുന്ന റോഡ് സംവിദാനങ്ങൾ, വഴിവിളക്കുകൾ, വിവിധ തരം കുടിവെള്ള പദ്ധതികൾ, ആതുരാലയങ്ങൾ (വരവൂർ സർക്കാർ ആശുപത്രി, തെളിയിലെ ഹോമിയോപതി ചികിത്സാ കേന്ദ്രം തുടങ്ങിയവ) മൃഗ സംരക്ഷണ കേന്ദ്രം, സർക്കാർ സ്കൂളുകൾ പ്രൈവറ്റ് വിദ്യാഭ്യാസസ്ഥാപങ്ങൾ ബാങ്കുകൾ എടിഎം തുടങ്ങി ഒട്ടനവധി സൗകര്യങ്ങളിൽ ഈ നാട് സമ്പന്നമാണ് ഇന്ന്. കൂടാതെ 2018 വർഷത്തെ കേരള സർക്കാരി ൻറെ ഏറ്റവും മികച്ച അദ്ധ്യാപകനുള്ള അവാർഡ് ലഭിച്ചത് വരവൂരിലെ ഗവണ്മെന്റ് എൽ പി സ്കൂൾ പ്രധാന അദ്ധ്യാപകൻ പ്രസാദ് മാസ്റ്റർക്ക് കൂടിയാണ് എന്നത് വരവൂരിന്റെ ചരിത്രത്തിൽ തങ്കലിപികളിൽ എഴുതി ചേർത്ത അദ്ധ്യായമാണ്. ധാരാളം മത സ്ഥാപനങ്ങളും പള്ളികളും അമ്പലങ്ങളും ഉള്ള വരവൂരിൽ മത മൈത്രിയുടെ ഒരു കോവിൽ കൂടിയാണ്. എല്ലാ വാർഡുകളിലും നഴ്സറികളും കർമ്മ നിരത കുടുംബ ശ്രീ യൂണിറ്റുകളും സാംസ്‌കാരിക കേന്ദ്രങ്ങളും മറ്റുമായി കാലത്തിനൊപ്പം ഈ നാട് സഞ്ചരിക്കുന്നു. 

മതപരമായും സാംസ്കാരികപരമായും വളരെ ഉയരത്തിലാണ് വരവൂർ. പ്രസിദ്ധമായ കേരള കലാമണ്ഡലം ഇവിടുന്ന് 8 മിനുറ്റ് യാത്ര മാത്രമേയുള്ളൂ. ഇവിടുത്തെ അറിയപ്പെടുന്ന ഒരു അതിരടയാളമാണ് വരവൂർ വളവ് ജംഗ്ഷൻ.

വരവൂർ പഞ്ചായത്തിൽ മൊത്തം 14 വാർഡുകളായി തിരിച്ചിരിക്കുന്നു. അവ ക്രമമായി താഴെ പറയുന്നു. 



ക്രിസ്ത്യൻ പള്ളി

ക്ഷേത്രങ്ങൾ

മുസ്ലീം പള്ളികൾ / മദ്രസ്സകൾ 


പഴയമുടെ ഗരിമ നിലനിറുത്തി കൊണ്ട് തന്നെ ആധുനിക വരവൂരിൽ ഇന്ന് കലാ സാംസ്കാരിക കായിക വിനോദങ്ങൾ കൊണ്ട് സമ്പന്നമാണ്. നാടകം കഥകളി വാദ്യഉപകരണങ്ങളിൽ അഗ്രഗണ്യരായ ഒരുപാട് കലാകാരന്മാർ ഇന്നും വരവൂരിന്റെ ഈ സമൃദ്ധി നില നിറുത്തുന്നുണ്ട്. കായിക വിനോദങ്ങളിൽ പ്രധാനമായും ഫുടബോൾ, ക്രിക്കറ്റ്, വോളിബോൾ തുടങ്ങിയ ഇനങ്ങളിൽ മികവുറ്റ താരങ്ങൾ ഉണ്ട്. കോൽക്കളി, ദഫ്മട്ട് കളി, കൈ കൊട്ടിക്കളി, നൃത്തനടന കലകൾ ഒപ്പനകൾ തുടങ്ങിയ ഇനങ്ങളിൽ സംസ്ഥാന കലോത്സവങ്ങളിൽ മികവുറ്റ സാന്നിദ്യം വരവൂരിൽ നിന്നും ഉണ്ടാകാറുണ്ട്. സംസ്ഥാന ജില്ലാ കലോത്സവങ്ങളിൽ സംസ്കൃതോത്സവത്തിൽ ഗവണ്മെന്റ് ഹയർ സെക്കന്ററി സ്കൂൾ, വരവൂർ ആദ്യ സ്ഥാനങ്ങളിൽ തന്നെ സ്ഥാനം പിടിക്കാറുണ്ട്. 


കൂടാതെ ഒട്ടനവധി സാംസ്കാരിക ഗ്രൂപ്പുകളും രാഷ്ട്രീയ ഗ്രൂപ്പുകളുമാ കൊണ്ട് സമ്പന്നമാണ് ഇവിടം. എൻ ഐ എസ് കൊറ്റുപുറം , തളി പ്രവാസി കൂട്ടായ്മ, വരവൂർ സൗഹൃദ സംഗം, മറ്റു പല രാഷ്ട്രീയ കൂട്ടായ്മകളും ഇവിടം സാമൂഹ്യ സന്നദ്ധ മേഖലകളിൽ ഇടപെടലുകൾ നടത്തുന്നു.


</doc>
<doc id="356275" url="https://ml.wikipedia.org/wiki?curid=356275" title="കുറ്റിലരോഗം">
കുറ്റിലരോഗം

ചെടികളെ ബാധിക്കുന്ന ഒരിനം വൈറസ്സ് രോഗമാണ് കുറ്റിലരോഗം. കുരുമുളക്, വഴുതന തുടങ്ങിയ ചെടികളെയാണ് ഇവ പ്രധാനമായും ബാധിക്കുന്നത്.

</doc>
<doc id="356280" url="https://ml.wikipedia.org/wiki?curid=356280" title="ടെലഗ്രാം (സാമൂഹ്യ മാധ്യമം)">
ടെലഗ്രാം (സാമൂഹ്യ മാധ്യമം)

ഒരു ക്ലൗഡ് അധിഷ്ടിത ഇൻസ്റ്റന്റ് മെസേജിംഗ് (തത്സമയം സന്ദേശം അയക്കൽ) സേവനമാണ് ടെലഗ്രാം. ആൻഡ്രോയ്ഡ്, ഐ.ഒ.എസ്, വിന്റോസ് ഫോൺ, ഉബുണ്ടു ടച്ച് എന്നീ മൊബൈൽ പ്ലാറ്റ്ഫോമിലും വിന്റോസ്, മാക് ഒഎസ്, ഗ്നു-ലിനക്സ് എന്നീ ഡെസ്ക്ടോപ്പ് പ്ലാറ്റ്ഫോമിലും ടെലഗ്രാം ലഭ്യമാണ്. ഉപഭോക്താക്കൾക്ക് ഫോട്ടോകൾ, വീഡിയോകൾ, സ്റ്റിക്കറുകൾ, ഡോക്യുമെന്റുകൾ തുടങ്ങി ഏതു തരത്തിലുള്ള ഫയലുകൾ കൈമാറാനും ടെലഗ്രാം ഉപയോഗിക്കാം.ഐച്ഛികമായി എൻഡ് ടു എൻഡ് എൻക്രിപ്ഷൻ സംവിധാനവും ടെലഗ്രാം നൽകുന്നുണ്ട്.

റഷ്യൻ സോഫ്റ്റ് വെയർ വ്യവസായ സംഘാടകനായ പാവേൽ ഡുറോവ് ആണ് ടെലഗ്രാം നിർമിച്ചത്. ഉപഭോകൃത ഭാഗത്തിന്റെ സോഴ്സ്കോഡ് സ്വതന്ത്ര_സോഫ്റ്റ്‌വെയർ ആയാണ് നൽകിയിരിക്കുന്നത്. എന്നാൽ സെർവർ ഭാഗം സ്വതന്ത്രമല്ല. സ്വതന്ത്രമായി പ്രോഗ്രാമുകൾ വികസിപ്പിക്കുന്നവർക്ക് ടെലഗ്രാം എ.പി.ഐ‍ ലഭ്യമാക്കുന്നുണ്ട്. ഇവയുപയോഗിച്ച് നിർമിച്ച അനേകം ക്ലയന്റുകൾ നിലവിലുണ്ട്

റഷ്യൻ സോഷ്യൽ നെറ്റ്വർക്കായ വി.കെ -യുടെ നിർമ്മാതാക്കളായ നിക്കോളായ്, പേവൽ ഡുറോവ് എന്നിവരാണ് ടെലഗ്രാം 2013-ൽ നിർമ്മിച്ചത്. പക്ഷെ പിന്നീട് അത് ഉപേക്ഷിക്കേണ്ടിവരികയും, മെയിൽ.റു ഗ്രൂപ്പിന് കൈമാറേണ്ടിയും വന്നു. ഈ മെസ്സെഞ്ജറുടെ അടിസ്ഥാനമായ എം.ടി. പ്രോട്ടോക്കോൾ നിർമ്മിച്ചെടുത്തത് നിക്കോളായിരുന്നു. പേവൽ അതിന്റെ ധനസഹായങ്ങളും, മറ്റും തന്റെ ഒരു കൂട്ടുകാരനായ ഏക്സൽ നെഫിന്റെ സഹായത്തോടെ എത്തിച്ചുകൊടുത്തു. ഏക്സലാണ് മെസ്സെഞ്ജറുടെ മൂന്നാമത്തെ അവകാശി. .
മെസ്സെഞ്ജർ ഇംഗ്ലീഷ് എൽ.എൽ.പി യിലും അമേരിക്കൻ എൽ.എൽ.സി യിലും റെജിസ്റ്റേർഡ് ആയിരുന്നു. 
രാജ്യങ്ങൾതോറും ഓരോ ചെറിയ കമ്പ്യൂട്ടർ പ്രോഗ്രാമർമാരുടെ കൂട്ടമായി നീങ്ങുമെന്ന് പറഞ്ഞ് ഡുറോവ് റഷ്യവിട്ടു.

<graph>{
}</graph>

ടെലഗ്രാമിന് 2013 ഒക്ടോബറിന്, 100,000 ദിവസേന ഉപയോഗിക്കുന്ന ഉപഭോക്താക്കളുണ്ടായിരുന്നു. 2014 മാർച്ച് 24ന് ടെലെഗ്രാം ടീം മാസത്തിൽ അവർക്ക് 35 മില്ല്യൺ ഉപഭോക്താക്കളായെന്ന് അറിയിച്ചു, ദിവസേന 15മില്ല്യൺ ഉപഭോക്താക്കൾ. 2014 ഒക്ടോബറിന് സൗത്ത് കൊറിയൻ സർക്കാർ അവരുടെ ജനങ്ങളെല്ലാവരേയും ടെലഗ്രാമിലേക്ക് മാറ്റാൻ ഉത്തരവിട്ടു. 2014 ഡിസംബറിന് ടെലെഗ്രാമിന് 50മില്ല്യൺ സജീവ ഉപഭോക്താക്കളായി, അതായത് ദിവസേന ഒരു മില്ല്യൺ മെസ്സേജസ്സ് , ഒരാഴ്ചയിൽ ഒരു മില്ല്യൺ പുതുതായി ചേരുന്നവരും. ദിവസേനയുള്ള മെസ്സേജുകൾ വൈകാതെത്തന്നെ 2മില്ല്യണായി വർദ്ദിച്ചു. 2015 സെപ്തമ്പറിന് ടെലഗ്രാമിന് 60 മില്ല്യൺ ദിവസേനയുള്ള ഉപഭോക്താക്കളും, 12മില്ല്യൺ ദിവസേനയുള്ള മേസ്സേജുകളുടെ പ്രവാഹവുമായെന്നായി. 2016 ഫെബ്രുവരിക്ക് അതിൽ നിന്ന് 100 മില്ല്യൺ ദിവസേനയുള്ള ഉപഭോക്താക്കളായി. കൂടാതെ,ഓരോ ദിസവും 350,000 പുതിയ ഉപഭോക്താക്കളും, ദിവസേന 15മില്ല്യൺ മെസ്സേജുകളുടെ പ്രവാഹിത്തിലേക്കുമെത്തി.

ടെലെഗ്രാം അക്കൗണ്ടുകൾ ടെലോഫോൺ നമ്പറുമായി ബന്ധപ്പെട്ടിരിക്കുന്നു, എസ്.എം.എസ് , ഫോൺ കാൾ എന്നിവയിലൂടെയാണ് ഫോൺ നമ്പർ വേരിഫൈ ചെയ്യുന്നത്. ഉപഭോക്താക്കൾക്ക് ഒരു ഡിവൈസിൽ രണ്ട് വ്യത്യസ്ത നമ്പറുകളിൽ രണ്ട് ടെലഗ്രാം അക്കൗണ്ടുകൾ സാധ്യമാണ്. കൂടാതെ ഉപഭോക്താവിന് തന്റെ ഫോൺ നമ്പർ വ്യക്തമാക്കാതെതന്നെ മെസ്സേജ് അയക്കാനുള്ള സൗകര്യം ഉണ്ട്. ടെലഗ്രാം അക്കൗണ്ടുകൾ എപ്പോൾ വേണമെങ്കിലും നിർവീര്യമാക്കാവുന്നതാണ്, കൂടാതെ ആറ് മാസത്തോളം ഉപയോഗിക്കാതെകിടക്കുന്ന ടെലഗ്രാം നമ്പറുകൾ തനിയെ ഡിലേറ്റ് ചെയ്യപ്പെടും. പക്ഷെ ആ കാലയളവ് നമുക്ക് ഒരു മാസത്തിൽ നിന്ന് 12 മാസം വരെ കാലയളവായി മാറ്റാവുന്നതാണ്. ഉപഭോക്താവിന് താൻ അവസാനമായി ഓൺലൈനിൽ വന്ന സമയം എന്ന ഭാഗത്തിലെ തിയ്യതിയേയും, സമയത്തേയും, മാറ്റാനുള്ള ഓപ്ഷൻ കൂടി ടെലെഗ്രാമിലുണ്ട്. 

ഫോൺ നമ്പറിനുള്ള ഒത്തന്റിക്കേഷന് സാധാരാണയായി എസ്.എം.എസാണ് ഉപയോഗിക്കുന്നത്. സൈനപ്പ് ചെയ്യുമ്പോൾ ഒറ്റപ്രാവശ്യം മാത്രം ഉപയോഗിക്കാനാവുന്ന ഒരു കോ‍ഡായ ഒ.ടി.പി സൈനപ്പ് ചെയ്യാനുദ്ദേശിക്കുന്ന ഫോൺ നമ്പറിലേക്ക് വരുന്നതിലൂടെയാണ് ഒത്തന്റിക്കേഷൻ സാധ്യമാകുന്നത്. പക്ഷെ ഈ ഒ.ടി.പി ഇറാൻ, റഷ്യ, ജെർമനി എന്നിയിടങ്ങളിൽ പ്രശ്നങ്ങൾ നേരിടുന്ന ഒന്നായിരുന്നു. കാരണം ഫോൺ കമ്പനികളുടെ കോർഡിനേഷനായിരിക്കാം. പേവൽ ഡുറോവ് പറഞ്ഞത്, ഇങ്ങനെ പ്രശ്നം വരുന്ന രാജ്യങ്ങളിൽ ടു-ഫാക്ടർ ഒത്തന്റിക്കേഷൻ ഇനേബിൾ ആക്കണം എന്നായിരുന്നു.

ടെലഗ്രാമിന്റെ ഡിഫാൾട്ടയിട്ടുള്ള മേസ്സേജിംഗ് സംവിധാനം ക്ലൗഡ് അടിസ്ഥാനത്തിലാണ്. ഉപഭോക്താക്കൾക്ക് ഓഡിയോ, വീഡിയോ, ചിത്രങ്ങൾ എന്നിവയെല്ലാം മറ്റൊരുപഭോക്താവിന് അയക്കാം (1.5 ജി.ബി വരെ) കൂടാതെ മറ്റൊരാൾക്ക് വ്യക്തിപരമായോ, അല്ലെങ്കിൽ 10,000 അംഗങ്ങൾ വരെ ചേർക്കാനാകുന്ന ഒരു ഗ്രൂപ്പിലോ അയക്കാവുന്നതാണ്.. മെസ്സേജുകൾ അയച്ചതിനുശേഷം 48 മണിക്കൂറിനുള്ളിൽ അവയെ എഡിറ്റ് ചെയ്യാനോ, ഡിലേറ്റ് ചെയ്യാനോ കഴിയും. ഇത് ഉപഭോക്താവിന് അയച്ച മെസ്സേജിലെ തെറ്റുകൾ തിരുത്താനുള്ള ഓപ്ഷൻ നൽകുന്നു. മെസ്സേജുകൾ അയക്കുന്ന ടെലഗ്രാമിന്റെ എൽ.എൽ.പി സെർവർ എം.ടി.പി പ്രോട്ടോക്കോൾ കൊണ്ട് എൻക്രിപ്റ്റഡായ ഒന്നാണ്. ടെലഗ്രാം പ്രൈവസി പോളിസി അനുസരിച്ച് അയക്കപ്പെടുന്ന എല്ലാ മെസ്സേജുകളും, ഉയർന്ന തലത്തിൽ എൻക്രിപ്റ്റെ‍ഡ് ചെയ്യപ്പെട്ടതാണ്. അതുകൊണ്ടുതന്നെ പ്രാദേശിക എഞ്ചിനീയർമാർക്കും, മറ്റു നുഴഞ്ഞുകയറ്റക്കാർക്കും എളുപ്പത്തിൽ ഡാറ്റകൾ ലഭിക്കുന്നില്ല.

2015 ജൂണിന് ടെലഗ്രാം തേർഡ് പാർ‍ട്ടി ഡെവലപ്പേഴ്സിനു വേണ്ടി ഒരു പ്ലാറ്റ്ഫോം പുറത്തിറക്കി, അതിന്റെ പേരാണ് ബോട്ടുകൾ. പ്രോഗ്രാമുകൾ കൊണ്ട് നിയന്ത്രിക്കപ്പെടുന്ന ടെലഗ്രാമിലെ ഓൺലൈൻ അക്കൗണ്ടുകളാണ് ബോട്ടുകൾ. അവയ്ക്ക് മെസ്സേജുകൾ സ്വീകരിച്ച് മറുപടി നൽകാനും, പ്രോഗ്രാമുകളും ആവശ്യം നിറവേറ്റാനും, ഗ്രൂപ്പുകളിലേക്ക് ക്ഷണിക്കനുമൊക്കേയുള്ള കഴിവുണ്ട്. ഡച്ച് വെബ്സൈറ്റായ ട്വീക്കേഴ്സ് ഒരിക്കൽ ഇങ്ങനെ രേഖപ്പെടുത്തിയിരുന്നു, അതായത് ഒരു ഗ്രൂപ്പിലേക്ക് ക്ഷണിക്കപ്പെട്ട ബോട്ടിന് അത് നിർമ്മിച്ച ഉപഭോക്താവ് ആ ബോട്ടിന്റെ കൈവശംവയ്ക്കാനുള്ള ഓപ്ഷനുകൾ മാറ്റുന്നതോടെ ആ ഗ്രൂപ്പിലെ എല്ലാ മേസ്സേജുകളും വായിക്കാനാകുന്നു. കൂടാെ എല്ലാ സ്ക്രീനുകളിലും ഉപയോഗിക്കാവുന്ന ഇൻലൈൻ ബോട്ടുകൾ കൂടി നിലവിലുണ്ട്. പക്ഷെ ഉപഭോക്താവിന് ഇത് ഇനേബിൾ ചെയ്യണമെങ്കിൽ ഒരു ചാറ്റ്ബോക്സിൽ ബോട്ടിന്റെ യൂസെർനെയിമും, ചെയ്യേണ്ട പ്രവൃത്തിയും ടൈപ്പ് ചെയ്യണം, അതോടെ ആവശ്യപ്പെടുന്ന വസ്തുതകൾ സ്ക്രീനിൽ തെളിയുന്നു. അത് മറ്റൊരു ചാറ്റിലേക്ക് അയക്കാനും, കഴിയുന്നു, കൂടാതെ ഇഷ്ടമുള്ള ഫോർമാറ്റിൽ ആ ഡാറ്റ അയക്കാവുന്നതാണ്.

അനന്തമായ എണ്ണം ഉപഭോക്താക്കൾക്ക് ഒരു മെസേജ്ജ് ഒരൊറ്റ നിമിഷത്തിൽ അയക്കാനുതകുന്ന ടെലഗ്രാമിലെ സാധ്യതയാണ് ചാനലുകൾ. ചാനലുകൾ ഒരു അപരനാമത്തോടെ പബ്ലിക്ക് ലിങ്ക് സാധ്യമാണ്. അതുകൊണ്ടുതന്നെ എല്ലാവർക്കും അതിലേക്ക് ചേരാവുന്നതാണ്. ഒരു ചാനലിലേക്ക് കയറുന്ന ഉപഭോക്താവിന് അതുവരെ കൈമാറപ്പെട്ട ചാറ്റുകൾ ചരിത്രം മുഴുവനും കാണുവാൻ സാധിക്കുന്നു. ഓരോ മെസ്സേജിനും അതിന്റേതായ കാഴ്ചകൾ ഉണ്ടാകും, അതായത്, ഓരോ മെസ്സേജിന് താഴേയും, അതെത്ര പേർ കണ്ടെന്ന അറിയിപ്പ് ഉണ്ടാകും. ഉപഭോക്താക്കൾക്ക് എപ്പോൾ വേണമെങ്കിൽ ചേരാനും, അവിടം വിട്ട് ഒഴിയാനുമുള്ള സംവിധാനമാണുള്ളത്.
കൂടാതെ ചാനലുകൾ മ്യൂട്ട് ചെയ്യാം, അതായത് അതിലേക്ക് വരുന്ന മെസ്സേജുകൾ നമ്മുടെ ശ്രദ്ധയിൽപ്പെടാതെതന്നെ എത്തിച്ചേരുന്നു.

എമോജികളോടെ സാദൃശ്യം കാണിക്കുന്ന ഉയർന്ന ക്ലാരിറ്റിയുള്ള ഡിജിറ്റൽ ചിത്രങ്ങളാണ് സ്റ്റിക്കറുകൾ. എമോജിയുടെ പേര് ടൈപ്പ് ചെയ്യുമ്പോൾ സാദ്യശ്യമായ സ്റ്റിക്കറുകൾ ലഭ്യമാകുന്നു. സാദ്യശ്യങ്ങൾക്കനുസരിച്ച് തരംതിരിച്ചിരിക്കുന്ന ഒരു കൂട്ടം സ്റ്റിക്കറുകളെ സെറ്റ്സ് എന്നാണ് പറയുന്നത്. ടെലഗ്രാം കുറച്ച് സ്റ്റിക്കർ സെറ്റുകൾ ഇൻബിൽട്ടായിതന്നെ വരുന്നു, പക്ഷെ ഉപഭോക്താവിന് കൂടുതൽ സ്റ്റിക്കറുകൾ ഡൗൺലോഡ് ചെയ്ത് ചേർക്കാം. ഒരു ഉപഭോക്താവ് ഇൻസ്റ്റാൾ ചെയ്ത സ്റ്റിക്കർ അയാൾ സംസാരിക്കുന്ന എല്ലാ ഉപഭോക്താക്കളിലേക്കും എത്തുന്നു. സ്റ്റിക്കറുകൾ Webp എന്ന ഫയൽ ഫോർമാറ്റാണ് ഉപയോഗിക്കുന്നത്, അതുകൊണ്ടുതന്നെ ഇന്റർനെറ്റിലൂടെ വേഗത്തിൽ ചലിക്കാൻ കഴിയുന്നു.

പൂർത്തിയാകാത്ത സിനിക്ക് ചെയ്യപ്പെട്ട ഉപഭോക്താക്കൾ തോറുമുള്ള മെസ്സേജുകളാണ് ഡ്രാഫ്റ്റുകൾ. ഒരു ഉപഭോക്താവിന് മെസ്സേജുകൾ തുടങ്ങാം, മറ്റൊരാൾക്ക് തുടരാം. റിമൂവ് ചെയ്യുന്നതുവരെ ഡ്രാഫ്റ്റുകൾ എഡിറ്റ് ചെയ്യാൻ കഴിയുന്നു.

ക്ലൈന്റ് ടു ക്ലൈന്റ് എൻക്രിപ്ഷനിലൂടേയും, ചാറ്റുകൾ അയക്കാവുന്നതാണ്. ഈ ചാറ്റുകളും, എൻക്രിപ്റ്റ് ചെയ്യപ്പെട്ടിരിക്കുന്നത് എം.ടി.പ്രോട്ടോക്കൾ ഉപയോഗിച്ചാണ്. ടെലഗ്രാമിന്റെ ക്ലൗഡ് മെസ്സേജുകൾ എൻക്രിപ്റ്റ് ചെയ്യപ്പെട്ടതുകൊണ്ടുതന്നെ മെസ്സേജ് അയക്കുന്ന ഡിവൈസിലും, എത്തിച്ചേരേണ്ട ഡിവൈസിലും മാത്രമേ മെസ്സേജ് വായിക്കാനാകൂ. അവ മറ്റു ഡിവൈസുകലാൽ വായിക്കപ്പെടില്ല. ഇങ്ങനെ അയക്കുന്ന മെസ്സേജുകളെ ഡിലേറ്റ് ചെയ്യാനോ, നിശ്ചത സമയത്തിനുള്ളിൽ തനിയെ ഡിലേറ്റ് ആകുന്ന തരത്തിലാക്കാനോ കഴിയുന്നു.

സീക്ക്രറ്റ് ചാറ്റുകൾ ഒരു ഇൻവിറ്റേഷൻ രീതിയിൽ മറ്റൊരാളുടെ ഡിവൈസിൽ എത്തുകയും, അവിടെവച്ച് ആ മാർഗ്ഗത്തിലൂടെ നടത്താനുതകുന്ന മെസ്സേജിംഗിന്റെ എൻക്രിപ്ഷൻ കീ കൈമാറുകയും ചെയ്യുന്നു. അതുകൊണ്ടുതന്നെ മാൻ-ഇൻ-ദി-മിഡിൽ-അറ്റാക്ക് ഒഴിവാക്കാൻ സാധിക്കുന്നു.

ടെലഗ്രാമിന്റെ വാക്കുകളനുസരിച്ച്, സീക്രട്ട് ചാറ്റുകൾ 2014 ഡിസംബർ മുതൽ പെർഫക്റ്റ് ഫോർവാർഡ് സീക്രെസി സപ്പോർട്ട് ചെയ്ത് പോകുന്നു. എൻക്രിപ്ഷൻ കീകൾ നൂറ് പ്രാവശ്യം ഉപയോഗിച്ചതിന് ശേഷം മാറ്റപ്പെടുന്നു,അല്ലെങ്കിൽ ഒരേ കീ തന്നെ ഒരാഴ്ച കടന്നാൽ മാറ്റപ്പെടുന്നു. പഴയ എൻക്രിപ്ഷൻ കീകൾ നശിപ്പിക്കുന്നു.

പക്ഷെ വിൻഡോസ്, ലിനക്സ് ഉപഭോക്താക്കൾക്ക് ടെലഗ്രാമിന്റെ ഒഫിഷ്യൻ ആപ്പ് ഉപയോഗിച്ച് പോലും സീക്രറ്റ് ചാറ്റ് ഉപയോഗിക്കാൻ കഴിഞ്ഞിട്ടില്ല, പക്ഷെ അത് മാക്കിൽ സപ്പോർട്ട് ചെയ്യുന്നുണ്ട്‍താനും.

2017 മാർച്ചിന്റെ അവസാനത്തോടെ, ടെലഗ്രാം അവരുടെ സ്വന്തനം വോയിസ് കാൾ ഓപ്ഷൻ അവതരിപ്പിച്ചു. ഈ കാൾ ഓപ്ഷനും, സീക്ക്രറ്റ് ചാറ്റ് പോലെ എന്റ് ടു എന്റ് എൻക്രിപ്ഷൻ ചെയ്തതതാണ്. ഇതിലെ കനക്ഷൻ പിർ-ടു-പിർ എന്ന രീതിയിലാണ്, കഴിയുമ്പോഴെല്ലാം അത് കണക്റ്റാകുന്നു. ടെലഗ്രാമിനെ അനുസരിച്ച് വോയിസ് കാളിന്റെ മികവ് നിലനിർത്താനായി ഒരു പ്രധാന നെറ്റ്വവർക്ക് തന്നെയുണ്ട്. യൂറോപ്പിലെ പരീക്ഷണാടിസ്ഥാനത്തിലെ അവതരത്തിനുശേഷം ഇപ്പോൾ എല്ലായിടത്തും, ഈ സംവിധാനം ലഭിക്കുന്നു.

എം.ടി പ്രോടോ എന്ന പേരിലുള്ള ഒരു സിമട്രിക് എൻക്രിപ്ഷൻ സമ്പ്രദായമാണ് ടെലഗ്രാം ഉപയോഗിക്കുന്നത്. ഈ പ്രോട്ടോക്കോൾ നിർമ്മിച്ചത് നിക്കോളായ് ഡുറോവാണ്, ഇതിൽ 256-ബിറ്റ് സിമട്രിക് എൻക്രിപ്ഷൻ, ആർ.എസ്.എ 2048 എൻക്രിപ്ഷൻ ആന്റ് ഡിഫി -ഹെൽമാൻ കീ എക്സ്ചേഞ്ച് എന്നിവ ഉൾപ്പെടുന്നു.

ടെലഗ്രാ മെസഞ്ചർ എൽ.എൽ.പി ക്ക് രാജ്യങ്ങൾതോറും സെർവറുകൾ സ്ഥാപിച്ചിരിക്കുന്നു, മേസേജിംഗിന്റെ കാര്യക്ഷമത വർദ്ധിപ്പിക്കാനാണിത്. ടെലഗ്രാമിന്റെ സെർവർ-സൈഡ് സോഫ്റ്റ്‍വെയർ അടഞ്ഞിരിക്കുന്ന ഒന്നാണ്. ‍ഡുറോവ് പറഞ്ഞത്, ഒരു ക്ലൈന്റിന് ടെലഗ്രാമിന്റെ സെർവർ സൈഡ് ഭാഗത്തിലേക്ക് കണക്റ്റ് ചെയ്യിക്കാൻ ഇതിന്റെ ആർക്കിട്ടെക്കച്ചറിൽ വലിയ തോതിലുള്ള മാറ്റങ്ങൾ വരുത്തണമെന്നാണ്.

ടെലഗ്രാമിന് കുറേയധികം ക്ലൈന്റ് ആപ്പുകളുണ്ട്. ഇത് ഒഫിഷ്യൻ ടെലഗ്രാം മെസ്സെഞ്ചർ എൽ.എൽ.പി നിർമ്മിച്ച വ്യത്യസ്ത വേർഷനുകളും, അൺഒഫിഷ്യലായി നിർമ്മിച്ചവയും ഉണ്ട്. ഇങ്ങനെ രണ്ട് രീതിയിലും നിർമ്മിച്ചിരിക്കുന്ന ക്ലൈന്റുകളുടെ കോ‍ഡ് ഓപ്പൺ സോഴ്‍സാണ്, ആർക്കും തുറന്ന് മാറ്റങ്ങൾ വരുത്താവുന്ന ഒന്ന്, ജി.എൻ.യു. ജെനറൽ പബ്ലിക്ക് ലൈസൻസ് വേർഷൻ 2 അല്ലെങ്കിൽ 3 എന്ന ലൈസൻസിലാണ് ഓപ്പൺസോഴ്സ് ആക്കിയിരിക്കുന്നത്.

ഉപഭോക്താക്കൾക്ക് ടെലഗ്രാമിന്റെ ഒഫിഷ്യൻ അപ്പ്ലിക്കേഷൻ ഒരു വെബ് ബ്രൗസർ ഉപയോഗിച്ചും ഉപയോഗിക്കാവുന്നതാണ്, ഇവിടേയും, ചിത്രങ്ങൾ അയക്കാനും, മെസ്സേജുകൾ അയക്കാനും , എമോജികൾ കൈമാറാനും കഴിയുന്നു. വെബ് ബ്രൗസറുകളായ മോസില്ല ഫയർഫോക്സ്, ഗൂഗിൾ ക്രോം, സഫാരി എന്നിവയുടെ പുതിയ വേർഷനിൽ ഇത് പ്രവർത്തിക്കുന്നതാണ്.

ഡെവലപ്പർമാർക്ക് ടെലഗ്രാമിന്റെ ഓഫിഷ്യൻ അപ്പ്ലിക്കേഷന്റെ പ്രവർത്തനം പോലെ തന്നെ പുതിയത് നിർമ്മിക്കാൻ സഹായിക്കുന്ന തുറന്ന എ.പി.ഐ കൾ ടെലഗ്രാമിനുണ്ട്.
2015 ഫെബ്രുവരിക്ക് അൺഓഫിഷ്യൽ വാട്ട്സാപ്പ പ്ലസ് ക്ലൈന്റ് ഡെവലപ്പേഴ്‍സ് ടെലഗ്രാം പ്ലസ് ആപ്പ് ഉണ്ടാക്കി, പിന്നീട് അത് പ്ലസ് മെസ്സേഞ്ജറായി മാറി. 2015 സെപ്തമ്പറിന് 
ഇതേ എ.പി.ഐ ഉപയോഗിച്ച് സാംസഗും അവരുടെ ഒരു മെസ്സേജ് അപ്പ്ലിക്കേഷൻ പുറത്തിറക്കി.

ഡെവലപ്പേഴ്സിന് ബോട്ടുകളുണ്ടാക്കാൻ സഹായിക്കുന്ന എ.പി.ഐ യും ടെലഗ്രാമിന് ഉണ്ട്, അവ പ്രോഗ്രാമുകളുടെ സഹായത്തോടെയാണ് പ്രവർത്തിക്കുന്നത്. 2016 ഫെബ്രുവരിക്ക് ഫോർബ്സ് ഒരു എ.ഐ സമാനമായ ബോട്ട് പുറത്തിറക്കി, ഇത് പുതിയ വാർത്തകലെ തനിയെ വിശകലനം ചെയ്യുകയും, കാണിച്ച് തരികയും, മറുപടികൾ പറയുകയും ചെയ്യുന്ന ബോട്ടായിരുന്നു. ടെക്ക്ക്രഞ്ചും 2016 മാർച്ചിന് ഇതുപോലെയുള്ള ഒരു ബോട്ട് പുറത്തിറക്കി. TechCrunch launched a similar bot in March 2016.

ടെലഗ്രാമിന് ഇത്രയധികം പ്രതേകതകൾ ഉണ്ടാകുമ്പോഴും, ക്രിപ്റ്റോഗ്രാഫി വിദക്തന്മാർ ടെലഗ്രാമിന്റെ എൻക്രിപ്ഷൻ സുരക്ഷയിൽ സംശയം പ്രകടിപ്പിച്ചിരുന്നു. കാരണം ടെലഗ്രാമിന്റെ എൻക്രിപ്ഷനിൽ ഹോം-ബ്രീവഡ് ആന്റ് അൺപ്രൂവൻ ക്രിപ്റ്റോഗ്രാഫി ഉപയോഗിക്കുന്നത് അതിന്റെ സെക്ക്യൂരിറ്റിയെ ബലഹീനമാക്കുകയും, ബഗുകളുടെ സാധ്യതകൾ അതികരിക്കാൻ ഇടയാക്കുകയും ചെയ്യും. കൂടാതെ ടെലഗ്രാമിന്റെ പ്രവർത്തകർക്ക് ക്രിപ്റ്റോഗ്രാഫിയിൽ വേണ്ട വൈദക്ത്യം ഇല്ലെന്നും അവർ അവകാശപ്പെടുന്നു.

ടെലഗ്രാം വാട്ട്സ്ആപ്പിനേയും, ലൈനിനേയും, വച്ച് കൂടുതൽ സുരക്ഷിതമാണെന്ന് അഭിപ്രായത്തോടും അവർ യോജിക്കുന്നില്ല. കാരണം വാട്ട്സാപ്പ് എൻഡ് ടു എൻഡ് ഇൻക്രിപ്ഷൻ ആണ് ഉപയോഗിക്കുന്നത്., പക്ഷെ ടെലഗ്രാം ഇത് ഉപയോഗിക്കുമ്പോഴും, അവർ ഉപഭോക്താക്കളുടെ ഡാറ്റകളെല്ലാം ക്ലൗഡിൽ സൂക്ഷിക്കുന്ന് അപകടമാണ്. 2016 ജൂലൈയ്ക്ക് ലൈനും എൻഡ് ടു എൻഡ് എൻക്രിപ്ഷനിലേക്ക് മാറി.

ഫെബ്രുവരി 26, 2014 -ന് ജെർമൻ കൺസ്യൂമർ ഓർഗനൈസേഷൻ സ്റ്റിഫ്ടങ്ങ് വാരെൻടെസ്റ്റ് കുറച്ച് മെസ്സേജിംഗ് ക്ലൈന്റുകളുടെ സുരക്ഷ പിഴവുകളെക്കുറിച്ച് വിലയിരുത്തി, അതിൽ ടെലഗ്രാമുമുണ്ടായിരുന്നു.ഡാറ്റ് കൈമാറുന്നതിലും, ഉപയോഗത്തിന്റെ സുരക്ഷ, സോഴ്സ് കോഡിന്റെ സുരക്ഷ ഇവയായിരുന്നു അതിൽ നോക്കിയിരുന്നത്. പക്ഷെ എങ്ങനെയായാലും ടെലഗ്രാം ക്രിറ്റിക്കൽ ആയായിരുന്നു റേറ്റിംഗ് കാണിച്ചത്. പക്ഷെ ടെലഗ്രാമിന്റെ മെസ്സേജിംഗ് സംവിധാനത്തിൽ രണ്ട് ഡിവൈസുകൾ എൻക്രിപ്റ്റഡാണ്, സോഴ്സ് കോഡിന്റെ കുറവ് അതിനെ ബാധിക്കുന്നില്ലെന്ന് ടെലഗ്രാം അവകാശപ്പെടുന്നു.

2016 ഏപ്രിലിൽ റഷ്യയിലെ ചില ഉപഭോക്താക്കളുടെ ലോഗിൻ ചെയ്യുമ്പോഴുള്ള എസ്.എം.എസ് വേരിഫിക്കേഷൻ ഹൈജാക്ക് ചെയ്യപ്പെട്ടു. അതിന് പരിഹാരമായി ടെലഗ്രാം ടു-ഫാക്ടർ ഒത്തന്റിക്കേഷൻ ഇനേബിൾ ആക്കാൻ നിർദ്ദേശിച്ചു.
2016 മെയിന് കമ്മിറ്റി ടു പ്രൊട്ടക്റ്റ് ജേർണലിസ്റ്റും, ഇലക്ട്രോണിക് ഫ്രണ്ടിയർ ഫൗണ്ടേഷന്റെ സീനിയർ സ്റ്റാഫായിരുന്ന നേറ്റ് കാർഡോസും, ടെലഗ്രം ഉപയോഗിക്കുന്നതിന് വിലക്കി, കാരണം ടെലഗ്രാമിൽ എൻഡ് ടു എൻഡ് ഇൻക്രിപ്ഷൻ ഉപയോഗിക്കാത്തതും, ക്രിപ്റ്റോഗ്രാഫി വിദക്തന്മാർക്ക് കർശനമായി സുരക്ഷിതമല്ലെന്ന വിലക്കിയിരുന്ന എം.ടി.പ്രോട്ടോക്കോൾ ഉപയോഗിച്ചതിനുമായിരുന്നു.

ടെലഗ്രാം അവരുടെ ക്രിപ്റ്റോഗ്രാഫിയെ ബ്രേക്ക് ചെയ്യാൻ കഴിയുമോ എന്ന് വെല്ലുവിളിച്ചുകൊണ്ട് രണ്ട് മത്സരങ്ങൾ സംഘടിപ്പിച്ചിരുന്നു. തേർഡ് പാർട്ടീസാണ് ടെലഗ്രാം ഉപയോഗിക്കുന്ന രണ്ട് ഡിവൈസുകളുടെ എൻക്രിപ്റ്റ് ചെയ്യപ്പെട്ട മെസ്സേജുകളെ ഡിക്രിപ്റ്റ് ചെയ്യാൻ ഉപയോഗിക്കാൻ നിർദ്ദേശിച്ചത്. വിജയിക്ക് US$200,000 മുതൽ US$300,000 വരെ ലഭിക്കും. പക്ഷെ മത്സരം വിജയികളെയില്ലാതെ അവസാനിച്ചു.

2015 മെയ് വരെ ടെലഗ്രാം ഇറാനിൽ ഓപ്പൺ എ.പി.ഐ ഉപയോഗിച്ചുകൊണ്ട് ഒരു വി.പി.എനും ഇല്ലാതെയാണ് പ്രവർത്തിച്ചിരുന്നത്. 2015 ആഗസ്റ്റിന് ഇറാനിൽ ടെലഗ്രാമിലെ ചില ബോട്ടുകളും, ചില സ്റ്റിക്കർ പാക്കുകളും ഇറാനിയൻ സർക്കാർ നിരോധിച്ചു. കാരണം നിരോധിച്ചവ ഇറാനിയൻ സർക്കാരിന് എതിരായി ഉപയോഗിക്കപ്പെട്ടിരുന്നു. . അതുകൊണ്ടുതന്നെ അവിടെ സീക്രറ്റ് ചാറ്റുകൾ നിർത്താലാക്കുകയും, എല്ലാം പൊതുവാക്കുകയും ചെയ്തു. 2016 മെയിന് ഇറാനിയൻ സർക്കാർ എല്ലാ മെസ്സേജിംഗ് ആപ്പുകളേയും, ടെലഗ്രാമും ഉൾപ്പെടെ ഇറാനിയൻ സെർവറിലേക്ക് മാറ്റാൻ ആവശ്യപ്പെട്ടു.2017 ഏപ്രിൽ 20 -ന് ഇറാനിയൻ സർക്കാർ ടെലഗ്രാമിന്റെ വോയിസ് കാൾ നിരോധിച്ചു. 

2015 ജൂലൈ-ന് ചൈന പൂർണമായി ടെലഗ്രാം നിരോധിച്ചു. പീപ്പിൾ ഡെയിലി അനുസരിച്ച് ടെലഗ്രാം ചൈന സർക്കാരേയും ചൈനയുടെ കമ്മ്യൂണിസ്റ്റ് പാർട്ടിയേയും വിമർശിച്ചു എന്നതായിരുന്നു കാരണം. 

2016 ജൂണിന് ബഹറൈനിലെ ചില ഐ.എസ്.പികൾ ടെലഗ്രാമിനെ ബ്ലോക്ക് ചെയ്യുന്നുണ്ടെന്ന് കണ്ടെത്തി. ടെലഗ്രാമിനെ ഓഫിഷ്യൻ ടെലികമ്മ്യൂണിക്കേഷൻ റോസ്റ്ററിൽ റജിസ്റ്റർ‍ ചെയ്യാൻ ശ്രമിച്ചുകൊണ്ടിരുന്ന റഷ്യൻ റഗുലേറ്ററി റോസ്കോമാൻഡസർ അതിനെതിരെ സമ്മർദ്ദങ്ങൾ ചെലുത്തിക്കൊണ്ടിരുന്നു. ആഴ്ചകൾതോറുമുണ്ടായിരുന്ന വാക്ക്തർക്കങ്ങൾക്ക് ശേഷം എല്ലാ സാധാരണഗതിയായി മാറി. 2017 ജൂലൈ 14-ന് ഇൻഡോനേഷ്യൻ കമ്മ്യൂണിക്കേഷൻ ആന്റ് ഇൻഫർമേഷൻ മിനിസ്റ്ററി ഇൻഡോനേഷ്യയിലെ ടെലഗ്രാമുമായി ബന്ധപ്പെട്ടുകിടക്കുന്ന 11 ഡി.എൻ.എസ് സെർവറുകളെ നിരോധിച്ചു. 2017 ആഗസ്റ്റിനാണ് ഇൻഡോനേഷ്യൻ സർക്കാർ ടെലഗ്രാമിന് അവിടെ പൂർണ അവകാശം നൽകിയത്. അതിന്ശേംഷം തീവ്രവാദം, സമൂലപരിഷ്‌ക്കാരവാദം പോലുള്ളവയെ പ്രചോദിപ്പിക്കുന്നവയെ മാറ്റിനിർത്താനുള്ള സെൻസർഷിപ്പ് നിർമ്മിച്ചു. ടെലഗ്രാമിനെ അനുസരിച്ച്, ദിവസവും പത്ത് ഗ്രൂപ്പുകളെങ്കിൽ നെഗറ്റീവ് കണ്ടെന്റ് എന്ന പേരിൽ അവർ റിമൂവ് ചെയ്യുന്നു എന്നാണ്.

2015 സെപ്തമ്പറിന് ഇസ്ലാമിക് സ്റ്റേറ്റ് ഓഫ് ഇറാഖ് ആന്റ് ദി ലെവന്റ് എന്ന് തീവ്രവാദ സംഘടനയുടെ ടെലഗ്രാമിന്റെ ഉപയോഗം എന്ന് പേവൽ ഡുറോവിനോടുള്ള ചോദ്യത്തിന് അദ്ദേഹത്തിന്റെ മറുപടി ഇങ്ങനെയായിരുന്നു. "നാം നമ്മുടെ പ്രൈവസിയുടെ ചോർച്ചയേക്കാൾ ഭയപ്പെടേണ്ടത് തീവ്രവാദം പോലുള്ളവയെയാണ് ". 
ഐ.എസ് അവരുടെ മെമ്പർമാരെ സപ്പോർട്ട് ചെയ്യാനായിരുന്നു ടെലഗ്രാമിനെ ഉപയോഗിച്ചത്, 2015 ഒക്ടോബറിന് അവർക്ക് അവരുടെ എണ്ണത്തെ അധികപ്പെടുത്താനും ഇതുകൊണ്ട് കഴിഞ്ഞു.. 2015 നവംബറിന് ടെലഗ്രാം ഐ.എസിന്റെ 78 പൊതുവായ ചാനലുകലെ ബ്ലോക്ക് ചെയ്തുവെന്ന് അറിയിപ്പ് നൽകി. അതോടെ തീവ്രവാദത്തെ സപ്പോർട്ട് ചെയ്യുന്ന ബോട്ടുകൾ കണ്ടെന്റുകൾ എന്നിവ സുരക്ഷിതത്വവും, സമാധാനവും നിലനിർത്താനായി നീക്കംചെയ്യുമെന്ന് സുരക്ഷ പോളിസിയും അവർ കൊണ്ടുവന്നു. ഐ.എസിന്റെ ഉപയോഗം മൂലം ടെലഗ്രാം ജിഹാദികളുടെ ആപ്പ് എന്ന തെറ്റിദ്ദാരണ ആകെ പ്രചരിച്ചിരുന്നു.

2016 ആഗസ്റ്റിന് ഫ്രെഞ്ച് ആന്റി ടെററിസം ഇൻവസ്റ്റിഗേറ്ററുകൾ , നോർമാന്റിയയിലെ സെയിന്റ് എറ്റിയെന്ന് ഡു റൊവ്റായ് എന്ന പള്ളിയിലെ പുരോഹിതന്റെ തൊണ്ട് മുറിക്കുന്ന വീഡിയോ ടെലഗ്രാമിലൂടെ പുറത്തുവിട്ടിട്ടുണ്ടെന്ന് അറിയിച്ചു. അവരുടെ ആക്രമണങ്ങൾ പ്ലാൻ ചെയ്യാനാണെന്നായിരുന്നു അവരുടെ നിഗമനം. അതിനോടൊപ്പം തന്നെ അവരുെ പ്രതിജ്ഞയുടേയും വീഡിയോ പുറത്തുവന്നു.

2017 ജൂണിന് റഷ്യൻ കമ്മ്യൂണിക്കേഷൻ റെഗുലേറ്റർ റോസ്കമാൻഡ്സോർ , ടെലഗ്രാമിന്റെ തീവ്രവാദികളുടെ ഉപയോഗം മൂലം നിരോധിക്കണമെന്ന് സാഹചര്യത്തെ ചൂണ്ടിക്കാട്ടി.
തുടർന്ന് തീവ്രവാദത്തിന്റെ പ്ലാനുകൾ, ബോബിംഗിന്റെ പ്ലാനുകൾ അടങ്ങുന്ന പതിനൊന്ന് ഡി.എൻ.എസ് സെർവറുകൾ പൂർണമായും, ഇൻഡോനേഷ്യയിൽ നിർത്താലാക്കി.


</doc>
<doc id="356290" url="https://ml.wikipedia.org/wiki?curid=356290" title="പ്രയറി ഓഫ് സിയോൺ">
പ്രയറി ഓഫ് സിയോൺ

1956-ൽ ഫ്രാൻസിൽ കണ്ടെടുക്കപ്പെട്ട ഒരു പ്രാചീന രഹസ്യ സംഘടനയാണ് പ്രയറി ഓഫ് സിയോൺ.
Transliterate1956 ൽ ഫ്രാൻസിൽ പിയർ പ്ലാനെർഡ് ഒരു തട്ടിപ്പിന്റെ ഭാഗമായ ഫ്രയോയിൽ സ്ഥാപിക്കപ്പെടുകയും പിരിച്ചുവിടുകയും ചെയ്ത ഒരു സാഹോദര്യസംഘടനയാണ് ദ പീറിയെർ സിയോൺ ([pʁi.jœ.ʁe də sjɔ]). 1960 കളിൽ പ്ലാനെർഡ് ആ സംഘടനയ്ക്കായി ഒരു വ്യാജ കഥകൾ ഉണ്ടാക്കി, 1099 ൽ യെരുശലേമിലെ സീയോൻ പർവതത്തിൽ ബ്യൂലിയോൺ സ്ഥാപിച്ച ഒരു രഹസ്യസമുച്ചയമായി അതിനെ വിശേഷിപ്പിച്ച് ഒരു യഥാർഥ സന്യാസിയായ ഓർത്തഡോക്സ് സീയോൻ പർവ്വതം. ഫ്രാൻസി, യൂറോപ്പ് എന്നിവിടങ്ങളിലെ സാന്നിദ്ധ്യത്തിൽ മേറോവിച്ച് രാജവംശത്തിന്റെ രഹസ്യം പ്രതിഷ്ഠിക്കാൻ പ്രിനറിക്ക് പദ്ധതിയുണ്ടായിരുന്നു. [2] 1982 പസിയോ ഹിസ്റ്ററിക്ക് [3] എന്ന പുസ്തകം ദി ഹോളിഡ് ബ്ലഡ്, ഹോളി ഗ്രേൽ എന്നിവയിലൂടെ പ്രചോദിപ്പിക്കുകയും പ്രസിദ്ധീകരിക്കുകയും ചെയ്തു. പിന്നീട് 2003-ൽ പുറത്തിറക്കിയ നോവൽ ദ ഡാവി വിചിത്രത്തിന്റെ ആമുഖത്തിൽ അവതരിപ്പിക്കുകയുണ്ടായി.
1960 മുതൽ 1980 വരെയുള്ള കാലഘട്ടത്തിൽ സെലിഗ്രിക്ക് ഒരു കാരണമായിത്തീർന്നതിനുശേഷം, നോൺട്രഡാമസ് പ്രവചിച്ച മഹാനായ മൊണാർക്ക് എന്ന തന്റെ അവകാശവാദത്തിനു വേണ്ടി പ്ലാനെർഡ് രൂപകൽപ്പന ചെയ്ത ഒരു കളിയാക്കലായി, 1956-നു മുൻപ് തങ്ങളുടെ ചരിത്രപരമായ നിലനിൽപും പ്രവർത്തനങ്ങളും പിന്തുണയോടെ അവതരിപ്പിച്ച തെളിവുകൾ ഫ്രാൻസിനു ചുറ്റും പ്ലാൻറാർഡും അദ്ദേഹത്തിന്റെ കൂട്ടാളികളും ചേർന്ന് ഫ്രഞ്ചുകാർ വിവിധ സ്ഥലങ്ങളിൽ കെട്ടിച്ചമച്ചതാണ്. എന്നിരുന്നാലും, നിരവധി ഗൂഢാലോചന സിദ്ധാന്തങ്ങൾ ഇപ്പോഴും തുടരുകയാണ്, സീയോണിന്റെ പ്രിയാമകൻ ഒരു വിപ്ലവ രഹസ്യത്തെ മറച്ചുവെക്കുന്ന ഒരു പഴഞ്ചൻ സിബൽ ആണെന്ന്. [6]
ഇരുപതാം നൂറ്റാണ്ടിലെ ഏറ്റവും വലിയ തമാശകളിലൊരാളായി പത്രപ്രവർത്തകരും പണ്ഡിതരും സയണിനെ വിശേഷിപ്പിച്ചത് തികച്ചും അപഹസിച്ചു. [7] ഈ തട്ടിപ്പാൽ പ്രചോദിപ്പിക്കപ്പെട്ട പുസ്തകങ്ങൾ, വെബ്സൈറ്റുകൾ, സിനിമകൾ എന്നിവയുടെ പ്രചാരവും പ്രചോദനവും ഗൂഢാലോചന സിദ്ധാന്തങ്ങൾ, കപടചരിത്രശാസ്ത്രം, മറ്റ് തെറ്റിദ്ധാരണകൾ എന്നിവ മുഖ്യധാരയായി മാറുന്നുവെന്നാണ് ചില സന്ദേഹവാദികൾ അഭിപ്രായപ്പെടുന്നത്. [8] ഈ കൃതികളിൽ അബദ്ധവശാൽ പ്രചോദിതമായി പ്രണയവും പിന്തിരിപ്പൻ പ്രത്യയശാസ്ത്രവും പ്രചരിപ്പിച്ചു. [9]

</doc>
<doc id="356292" url="https://ml.wikipedia.org/wiki?curid=356292" title="ഇൻ റിട്ടേൺ : ജസ്റ്റ് എ ബുക്ക്">
ഇൻ റിട്ടേൺ : ജസ്റ്റ് എ ബുക്ക്

ഷൈനി ജേക്കബ്ബ് ബഞ്ചമിൻ സംവിധാനം ചെയ്ത ഡോക്യുഫിക്ഷൻ ചലച്ചിത്രമാണ് ഇൻ റിട്ടേൺ : ജസ്റ്റ് എ ബുക്ക്. 2016 ലെ രാജ്യാന്തര ചലച്ചിത്രമേളയിലെ കഥേതര
വിഭാഗത്തിലേക്ക് ഈ ചിത്രത്തെ തെരഞ്ഞെടുത്തിരുന്നു. 

പെരുമ്പടവം ശ്രീധരൻ രചിച്ച 'ഒരു സങ്കീർത്തനം പോലെ' എന്ന മലയാള നോവലിലെ നായകൻ എഴുത്തുകാരൻ ദസ്തയേവ്‌സ്‌കിയും കാമുകി
അന്നയും താമസിച്ച റഷ്യയിലെ സെന്റ് പീറ്റേഴ്‌സ് ബർഗിലേക്ക് പെരുമ്പടവം നടത്തുന്ന യാത്രയാണ് ഈ ചിത്രത്തിന്റെ ഉള്ളടക്കം. പെരുമ്പടവം അന്ന് സങ്കൽപ്പത്തിൽ കണ്ട സ്ഥലങ്ങൾ ഇന്ന് അദ്ദേഹം നേരിട്ട് കാണുമ്പോഴുള്ള അവസ്ഥയാണ് ചിത്രം ചർച്ച ചെയ്യുന്ന പ്രമേയം.
പെരുമ്പടവത്തിലും റഷ്യയിലുമായാണ് ഈ ഹ്രസ്വചിത്രം ചിത്രീകരിച്ചിരിക്കുന്നത്. ഇപ്പോൾ മ്യൂസിയമായി പ്രവർത്തിക്കുന്ന ദസ്തയേവ്‌സ്‌കിയുടെ വീട്, സെന്റ് പീറ്റേഴ്‌സ് ബർഗ് എന്നിവ ചിത്രത്തിൽ കാണിക്കുന്നുണ്ട്. ദെസ്തൊവിസ്‌കി ജീവിച്ചിരുന്നതും ഉപയോഗിച്ചതുമായ സ്ഥലങ്ങളും സാമഗ്രികളുമാണ് ചിത്രത്തിനായി ഉപയോഗിച്ചിരിക്കുന്നത്. ചിത്രത്തിൽ മലയാളവും റഷ്യനും ഉപയോഗിച്ചിട്ടുണ്ട്. ദസ്തയേവ്‌സ്‌കിയുടേയും അന്നയുടേയും സംഭാഷണങ്ങൾ റഷ്യൻ ഭാഷയിലാണ്. 


</doc>
<doc id="356294" url="https://ml.wikipedia.org/wiki?curid=356294" title="ബൾഗേറിയൻ ഭാഷ">
ബൾഗേറിയൻ ഭാഷ

സ്ലാവിക് ഭാഷാ കുടുംബത്തിലെ തെക്കൻ സ്ലാവിക് ഭാഷാ ശാഖയിൽ ഉൾപ്പെട്ട ഇൻഡോ-യൂറോപ്യൻ ഭാഷയാണ് ബൾഗേറിയൻ ഭാഷ - Bulgarian , ( "bǎlgarski", ). ബൾഗേറിയൻ ജനതയുടെ ഭാഷയാണിത്.
ബൾഗേറിയൻ ഭാഷ, മാസിഡോണിയൻ ഭാഷയുമായി വളരെ അടുത്ത ബന്ധമുള്ള ഭാഷയാണ്-ഈസ്റ്റ് സൗത്ത് സ്ലാവിക് ഭാഷകളിൽ നിന്ന് രൂപപ്പെട്ടതാണ് ഈ ഭാഷ.
മറ്റു എല്ലാ സ്ലാവിക് ഭാഷകളിൽ നിന്ന് വ്യത്യസ്തമായി നിരവധി സവിശേഷതകൾ ഈ ഭാഷക്ക് ഉണ്ട്. വാക്യത്തിലെ മറ്റു പദങ്ങളുമായുള്ള ബന്ധത്തെക്കുറിക്കാൻ നാമത്തിൽ വരുത്തുന്ന രൂപഭേദം നിർവ്വചനം - വിഭക്തികളുടെ രൂപഭേദനിർവ്വചനം, ഒരു പേരിനവസാനം കൃത്യമായ ലേഖനം വികസനം - ഒടുവിലത്തെ വിശേഷണപദം ക്രത്യമായ നിർവ്വചനം, കേവല ക്രിയ അഭാവം എന്നിവ ബൾഗേറിയൻ ഭാഷയുടെ പ്രത്യേകതകളാണ്. സംശയകരമായ നടപടികളും, പുനരാഖ്യാനവും , ബോധ്യമില്ലാത്ത കാര്യങ്ങളെ പ്രകടിപ്പിക്കാൻ തെളിവുകളെ ആധാരമാക്കിയുള്ള വിവിധ ക്രിയാ രൂപങ്ങൾ ബൾഗേറിയൻ ഭാഷയുടെ സവിശേഷതയാണ്. 
2007 ജനുവരി ഒന്നിന് യൂറോപ്യൻ യൂനിയൻ വിപുലീകരിച്ചതിനെ തുടർന്ന്, ബൾഗേറിയൻ ഭാഷ യൂറോപ്യൻ യൂനിയന്റെ ഒരു ഔദ്യോഗിക ഭാഷയായി അംഗീകരിച്ചു.

ബൾഗേറിയൻ ഭാഷയുടെ വികസനം വിവിധ കാലഘട്ടങ്ങളിലായി വിഭജിക്കാവുന്നതാണ്. 
ചരിത്രാതീതകാലത്ത് : - കിഴക്കൻ ബാൾക്കനിലേക്ക് സ്ലാവോനിക് കുടിയേറ്റം നടന്നു. മിഷനറിമാരായ വിശുദ്ധ സിറിളും മെതോഡിയസും 860കളിൽ ഗ്രേറ്റ് മൊറാവിയയിലേക്ക് പോയി.

ഓൾഡ് ബൾഗേറിയൻ (9 മുതൽ 11ആം നൂറ്റാണ്ട് വരെ ): - സാധാരണ സ്ലാവിക് ഭാഷയുടെ വകഭേദമായി ഒരു സാഹിത്യ രൂപം ബൾഗേറിയൻ ഭാഷയിൽ വികസിപ്പിക്കപ്പെട്ടിരുന്നു. ഇത് മിഷനറിമാരായ സിറിലും മെതോഡിയസും അവരുടെ ശിഷ്യൻമാർക്ക് ബൈബിൾ വിവർത്തനം ചെയ്തുകൊടുക്കാനായി ഉപയോഗിച്ചിരുന്നു. കൂടാതെ, ക്രിസ്റ്റിയൻ ആരാധനാ ക്രമങ്ങൾ വിവരിക്കുന്ന സാഹിത്യങ്ങൾ ഗ്രീക്ക് ഭാഷയിൽ നിന്ന് സ്ലാവിക്കിലേക്ക് തർജമ ചെയ്യാനും ഇവർ ഈ ഭാഷ ഉപയോഗിച്ചിരുന്നു.

മധ്യ ബൾഗേറിയൻ (12ആം നൂറ്റാണ്ട് മുതൽ 15ആം നൂറ്റാണ്ട് വരെ) :- നേരത്തെയുള്ള പഴയ ബൾഗേറിയനിൽ വളരെ പ്രധാനപ്പെട്ട നവീകരണ പ്രവർത്തനങ്ങൾ സ്വീകരിച്ച ശേഷം, ഒരു സാഹിത്യ രീതി വളർന്നുവന്നു. ഇത് വളരെ സമ്പുഷ്ടമായ സാഹിത്യ പ്രവർത്തനിത്തിന് ഉപയോഗിച്ചു. രണ്ടാം ബൾഗേറിയൻ സാമ്രാജ്യത്തിന്റെ ഔദ്യോഗിക ഭരണ ഭാഷയായിരുന്നു ഇത്.

ആധുനിക ബൾഗേറിയൻ :- പതിനാറാം നൂറ്റാണ്ട് മുതൽ ഭാഷ പൊതു വ്യാകരണ വിധേയമായി, 18, 19 നൂറ്റാണ്ടുകളിൽ വാക്യഘടനയിൽ മാറ്റം വരുത്തി.
ഇന്നത്തെ രീതിയിലുള്ള ബൾഗേറിയൻ ഭാഷ 19ആം നൂറ്റാണ്ടിൽ ബൾഗേറിയൻ നാട്ടുഭാഷ രീതിയിൽ ക്രമപ്പെടുത്തിയതാണ്.

രേഖാമൂലം സാക്ഷ്യപ്പെടുത്തിയ ആദ്യത്തെ സ്ലാവിക് ഭാഷയായിരുന്നു ബൾഗേറിയൻ. ബൾഗേറിയൻ ഭാഷയിലെ ഏറ്റവും പുരാതന കയ്യെഴുത്തുപ്രതികളായി ആദ്യകാലത്ത്‌ അവലംബമാക്കിയിരുന്നത്‌ -языкъ словяньскъ - "the Slavic language" ഇതിനെയാണ്‌. എന്നാൽ, മധ്യ ബൾഗേറിയൻ കാലയളവിൽ ഈ നാമം ക്രമേണ മാറി - языкъ блъгарьскъ- "Bulgarian language" ഇതായി.

ബൾഗേറിയൻ ഭാഷ പ്രധാനമായും രണ്ട് പ്രാദേശിക വകഭേദങ്ങളായി തിരിച്ചിട്ടുണ്ട്. ബൾഗേറിയൻ അക്ഷരമാലയിലെ (Early Cyrillic alphabet) 32ആമത്തെ അക്ഷരമായ Yat or jat (Ѣ ѣ; italics: Ѣ ѣ) -Ѣ - എന്ന സ്വരാക്ഷരത്തെ അടിസ്ഥാനമാക്കിയാണ് തരംതിരിവ്. മധ്യയുഗത്തിൽ സംഭവിച്ച ഈ വകഭേദം ബൾഗേറിയനിനെ വികസനത്തിലേക്ക് നയിച്ചു.

 യാറ്റ് അക്ഷരത്തെ ഈ വകഭേദത്തിൽ 'യ', 'ഇ' എന്നീ രീതിയിൽ അവസരത്തിന് അനുസരിച്ച് ഉപയോഗിച്ചിരുന്നു. സമ്മർദം നൽകി ഉപയോഗിക്കേണ്ടിടത്ത് 'യ' എന്നും യാറ്റിന് ശേഷം വരുന്ന ആദ്യ അക്ഷരം 'ഇ', 'ഐ'(e or i) എന്നിവ അടങ്ങിയതല്ലെങ്കിലും യാറ്റ് അക്ഷരത്തെ 'യ' എന്നാണ് ഉച്ചരിച്ചിരുന്നത്.


</doc>
<doc id="356300" url="https://ml.wikipedia.org/wiki?curid=356300" title="അഞ്ചാം ദലായ് ലാമ">
അഞ്ചാം ദലായ് ലാമ

അഞ്ചാമത്തെ ദലായ് ലാമയായിരുന്നു ഗവാങ് ലോബ്സാങ് ഗ്യാറ്റ്സോ (). 1617 മുതൽ 1682 വരെ ജീവിച്ചിരുന്ന ഇദ്ദേഹം ടിബറ്റിലെ ഒരു പ്രധാന ആത്മീയ നേതാവും രാഷ്ട്രീയാധികാരിയുമായിരുന്നു. ആഭ്യന്തരയുദ്ധങ്ങൾ അനവധിയുണ്ടായിരുന്ന ഒരു കാലത്തിനുശേഷം ടിബറ്റ് പ്രദേശത്തെ ആകെ ഏകീകരിച്ചത് ഇദ്ദേഹമാണ്. ഒരു സ്വതന്ത്ര ഭരണാധികാരി എന്ന നിലയിൽ ഇദ്ദേഹം ചൈനയുമായും മറ്റ് പ്രാദേശിക രാജ്യങ്ങളുമായും നയതന്ത്രബന്ധം സ്ഥാപിച്ചു. ആദ്യകാല യൂറോപ്യൻ പര്യവേഷകർ ഇദ്ദേഹത്തെ സന്ദർശിക്കുകയും ചെയ്തിരുന്നു. ഗ്യാറ്റ്സോ രചിച്ച ഗ്രന്ഥങ്ങൾ മതപരമായതും അല്ലാത്തവുമായ കാര്യങ്ങളെപ്പറ്റിയാണ്. ഇവ ആകെ 24 വോളിയങ്ങളുണ്ട്. ടിബറ്റിൽ ആകെ രാഷ്ട്രീയാധികാരം നേടിയ ആദ്യ ദലായ് ലാമയാണ് ഇദ്ദേഹം. മഹാനായ അഞ്ചാമൻ എന്ന് ഇദ്ദേഹത്തെ വിശേഷിപ്പിക്കാറുണ്ട്.
യാർലുങ് സാങ്പോ നദിയുടെ തെക്കുവശത്തായി യൂ എന്ന പ്രദേശത്താണ് അഞ്ചാമത്തെ ദലായ് ലാമ ആയിത്തീർന്ന ബാലൻ ജനിച്ചത്. ചൊൻഗ്യേ താഴ്വരയിലായിരുന്നു ഇത്. ലാസയിൽ നിന്ന് തെക്ക് കിഴക്കായി രണ്ട് ദിവസം യാത്ര ചെയ്താലാണ് ഇവിടെ എത്താൻ സാധിക്കുക. ന്യിങ്മ, കാഗ്യു പാരമ്പര്യങ്ങളുമായി ബന്ധമുള്ള ഒരു കുലീന കുടുംബത്തിലാണ് ഇദ്ദേഹം ജനിച്ചത്.

ലോബ്സാങ് ചോക്യി ഗ്യാൽറ്റ്സെൻ എന്നയാളിൽ നിന്നായിരുന്നു ഇദ്ദേഹം സന്യാസദീക്ഷ സ്വീകരിച്ചത്. ലോബ്സാങ് ഗ്യാറ്റ്സോ എന്ന പേരായിരുന്നു കൂൻഗ മിഗ്യുർ ആദ്യം സ്വീകരിച്ചത്. പൂർണ്ണ സന്യാസിയായപ്പോൾ ഗവാങ് എന്ന പേര് ഇതിനോട് കൂട്ടിച്ചേർക്കപ്പെട്ടു.

പഞ്ചൻ ലാമയായിരുന്ന ലോബ്സാങ് ചോക്യി ഗ്യാൽറ്റ്സൺ (1570–1662) ഇദ്ദേഹത്തിന്റെ അടുത്ത സഹായിയും സുഹൃത്തുമായിരുന്നു. തുബ്ടെൻ ജിഗ്മേ നോർബു, ഹ്യൂ ഇ. റിച്ചാർഡ്സൺ എന്നിവരുടെ അഭിപ്രായത്തിൽ പഞ്ചൻ ലാമ അമിതാഭ ബുദ്ധന്റെ അവതാരമാണ് പഞ്ചൻ ലാമ എന്ന് പ്രഖ്യാപിച്ചത് ഇദ്ദേഹമാണ്. 

ലോബ്സാങ് ഗ്യാറ്റ്സോ ധാരാളം കൃതികൾ രചിച്ചിട്ടുണ്ട്. പണ്ഡിതൻ എന്ന നിലയിൽ ഇദ്ദേഹം പേരെടുത്തിരുന്നു. ഇദ്ദേഹത്തിന്റെ തോന്നലുകളും സ്വതന്ത്രമായ വ്യാഖ്യാനങ്ങളും തന്റെ കൃതികളിൽ ഉൾപ്പെടുത്താൻ ഇദ്ദേഹത്തിന് മടിയുണ്ടായിരുന്നില്ല.". The 5th Dalai Lama would eventually assume complete power – including that of appointing his regents.

1643-ൽ ഗുഷി ഖാന്റെ അഭ്യർത്ഥനപ്രകാരം ഇദ്ദേഹം വിശദമായ ചരിത്രം രചിക്കുകയുണ്ടായി.

ഇദ്ദേഹമാണ് ലാസ വീണ്ടും ടിബറ്റിന്റെ തലസ്ഥാനമായി പ്രഖ്യാപിച്ചത്. ഇവിടെ ഭരണം സ്ഥാപിച്ച ഇദ്ദേഹം ജില്ലകളിലെ ഗവർണർമാരെ നിയമിക്കുകയും മന്ത്രിമാരെ തിരഞ്ഞെടുക്കുകയും നിയമനിർമ്മാണം നടത്തുകയും ചെയ്തു. തന്റെ റീജന്റിനെ ഇദ്ദേഹം പ്രധാനമന്ത്രിയായി ("ദേസി") നിയമിച്ചു. ഭരണാധികാരം ദേസി എന്ന അധികാരിയിൽ നിക്ഷിപ്തമായിരുന്നു. സൈനിക നയം ഗുഷി ഖാന്റെ നിയന്ത്രണത്തിലായിരുന്നു. 

അഞ്ചാം ദലായ് ലാമ 1645-ൽ പൊടാല കൊട്ടാരത്തിന്റെ നിർമ്മാണമാരംഭിച്ചു. 1674-ൽ ഇദ്ദെഹം പത്താമത്തെ കർമപ ലാമയുമായി കൂടിക്കാഴ്ച നടത്തി. പൊട്ടാല കൊട്ടാരത്തിൽ വച്ചായിരുന്നു ഇത്. 

അഞ്ചാം ദലായ് ലാമ ഒരു കേന്ദ്രീകൃത ദ്വിതല ഭരണസംവിധാനം സ്ഥാപിച്ചു. സാധാരണക്കാരും സന്യാസിമാരും ദലായ് ലാമ എന്ന സ്ഥാനത്തിനു കീഴിൽ ജോലി ചെയ്യാൻ ആരംഭിച്ചു. ഈ സംവിധാനം ആധുനിക കാലം വരെ നിലനിന്നു. ഇദ്ദേഹത്തിന്റെ ഭരണത്തിൻ കീഴിലാണ് മതഭരണം എന്ന സംവിധാനം എല്ലാ പൗരന്മാർക്കും ബാധകമായത്. 

ഇദ്ദേഹമായിരുന്നു ബെയ്‌ജിങ് സന്ദർശിച്ച ആദ്യ ദലായ് ലാമ. സുൻഷി ചക്രവർത്തിയുടെ ക്ഷണമനുസരിച്ചാണ് ഇദ്ദേഹം ബെയ്ജിങ് സന്ദർശിച്ചത്. 

മൂന്ന് യൂറോപ്യൻ പര്യവേഷകർ ഇക്കാലത്ത് ടിബറ്റ് സന്ദർശിച്ചിട്ടുണ്ട്. ഇതിൽ മൂന്നാമത്തെ സംഘവുമായി ഇദ്ദേഹം കൂടിക്കാഴ്ച നടത്തുകയുണ്ടായി. 

ഒരു ദലായ് ലാമയെ ആദ്യമായി കണ്ട യൂറോപ്യന്മാർ ഓസ്ട്രിയക്കാരനായ ജൊഹാനസ് ഗ്രൂബർ, ആൽബർട്ട് ഡോർവിൽ എന്നിവരാണ്. 1661-ൽ ഗ്രൂബറും ഡോർവിലും പീക്കിങിൽ നിന്ന് ആഗ്രയിലേയ്ക്കുള്ള യാത്രക്കിടെ ലാസയിലൂടെ യാത്രചെയ്തു. 

65 വയസ്സിൽ 1682-ൽ ഇദ്ദേഹം മരണമടഞ്ഞുവെങ്കിലും ഇക്കാര്യം 1696 വരെ ഇദ്ദേഹത്തിന്റെ പ്രധാനമന്ത്രിയായ ദേസി സാൻഗ്യേ ഗ്യാറ്റ്സോ ഒരു രഹസ്യമാക്കിവച്ചു. സാൻഗ്യേ ഗ്യാറ്റ്സോ ദലായ് ലാമയുടെ മകനാണ് എന്ന് ഒരു ഊഹം അക്കാലത്ത് പരക്കെ ഉണ്ടായിരുന്നു. 1679-ലാണ് ഗ്യാറ്റ്സോയെ ദേസിയായി നിയമിച്ചത്. പൊടാല കൊട്ടാരം പണിതീർക്കുക, അയൽ രാജ്യങ്ങൾ ഈ തക്കം നോക്കി ടിബറ്റിൽ ഇടപെടാൻ അനുവദിക്കാതിരിക്കുക എന്നീ ലക്ഷ്യങ്ങളായിരുന്നു ഇതിനുപിന്നിൽ. ആറാമത്തെ ദലായ് ലാമ ഭരണമേൽക്കുന്നതുവരെ റീജന്റായും ഇദ്ദേഹം പ്രവർത്തിച്ചു.





</doc>
<doc id="356302" url="https://ml.wikipedia.org/wiki?curid=356302" title="ഖാവോ യായി നാഷണൽ പാർക്ക്">
ഖാവോ യായി നാഷണൽ പാർക്ക്

ഖാവോ യായി (Thai: เขาใหญ่, ]) തായ്‍ലാൻറിലെ ഒരു ദേശീയോദ്യാനമാണ്.

ഖാവോ യായി ദേശീയോദ്യാനം, തായ്‍ലാൻറിലെ തെക്കുപടിഞ്ഞാറ്, ഖെറാത്ത് പീഠഭൂമിയുടെ തെക്കുപടിഞ്ഞാറേ അതിരിൽ സൻഗമ്ഫായെങ് മലനിരകളുടെ പടിഞ്ഞാറു ഭാഗത്തായിട്ടാണ് സ്ഥിതി ചെയ്യുന്നത്. ഉദ്യാനം നിലനിൽക്കുന്ന പ്രദേശത്തെ ഏറ്റവും ഉയരം കൂടിയ പർവ്വതം 1,351 മീറ്റർ ഉയരമുള്ള ഖാവോ റോം ആണ്.

ഈ ദേശീയോദ്യാനത്തിൻറെ ഭൂരിഭാഗം പ്രദേശങ്ങളും നഖോൺ റച്ചാസിമ പ്രോവിൻസിലാണ് (ഖൊറാത്), ഉദ്യാനത്തിൻറെ മറ്റു ഭാഗങ്ങൾ സരാബുരി, പ്രാച്ചിബുരി, നഖോൺ നയോക് പ്രവിശ്യകളിലേയ്ക്കു വ്യാപിച്ചു കിടക്കുന്നു.

തായ്‍ലൻറിലെ മൂന്നാമത്തെ വലിയ ദേശീയോദ്യാനമാണിത്. ഈ ഉദ്യാനത്തിൻറെ ചുറ്റളവ്, മഴക്കാടുകളും നിത്യഹരിതവനങ്ങളും പുൽമേടുകളുകളും ഉൾപ്പെടെയുള്ള 2,168 ചതുരശ്ര കിലോമീറ്റർ പ്രദേശത്താണ്. സമുദ്രനിരപ്പിൽ നിന്ന് ഏകദേശം 400 മുതൽ 1,000 മീറ്റർ വരെ ഉയരമുണ്ട് ഈ മേഖലയ്ക്ക്. ഏകദേശം 3,000 വർഗ്ഗങ്ങളിലുള്ള സസ്യങ്ങൾ, റെഡ് ജംഗിൾഫൌൾ, കോറൽ-ബിൽഡ് ഗ്രൌണ്ട് കുക്കു എന്നിവയുൾപ്പെടെ 320 തരം പക്ഷികൾ, ഏഷ്യൻ ബ്ലാക്ക ബിയർ, ഇന്ത്യൻ ആന, ഗ്വാർ (ഇന്ത്യൻ കാട്ടുപോത്ത്), ഗിബ്ബോൺ, ഇന്ത്യൻ സാമ്പാർ മാൻ, പിഗ്-റ്റെയിൽഡ് മക്കാഖ്വ, ഇന്ത്യൻ മുൻറ്ജാക് (കുരയ്ക്കും മാൻ), ഉസിരി ധോലെ (ഇന്ത്യൻ കാട്ടുനായ്), കാട്ടു പന്നി എന്നിവയുൾപ്പെടെ 66 തരം സസ്തനികൾ ഇവിടെയുണ്ട്. ഡിപ്പാർട്ട്മെൻറ് ഓഫ് നാഷണൽ പാർക്ക് റേഞ്ചേർസ്, ഫ്രീലാൻറ് ഫൌണ്ടോഷനുമായി ചേർന്ന് സംയുക്തമായി നടത്തിയ നിരീക്ഷണത്തിൽ വംശനാശം സംഭവിച്ചുവെന്നു കരുതപ്പെട്ടിരുന്ന കടുവകളുടെ ഒരു വർഗ്ഗമായ ഇൻഡോചൈനിസ് കടുവ (ഉപവർഗ്ഗം) തായ്‍ലാൻറിൻറെ കിഴക്കൻ മേഖലകളിൽ കണ്ടെത്തിയതായി രേഖപ്പെടുത്തിയിരിക്കുന്നു. 80 മീറ്റർ ഉയരമുള്ള ഹിയോ നരോക്ക്, ഹിയോ സുവാത് എന്നീ വെള്ളച്ചാട്ടങ്ങൾ സഞ്ചാരികളെ ആകർഷിക്കുന്ന ഘടകങ്ങളാണ്.
1922 കാലഘട്ടത്തിൽ നഖോൺ നയോക് പ്രോവിൻസിലെ ബൻ ത ഡാൻ, ബൻ ത ചായി എന്നീ ഗ്രാമങ്ങളിലുള്ള ഏതാനും ആളുകൾ വനത്തിനുള്ളിൽ സൻഗമ്ഫായെങ് മലനിരകൾക്കു സമീപം ഒരു താമസകേന്ദ്രം നിർമ്മിക്കുകയുണ്ടായി. ഏകദേശം മുപ്പതോളം കുടുംബങ്ങൾ ഇവിടെ കൃഷിചെയ്തു താമസമാരംഭിച്ചു. ഈ മേഖല തായ് ഗവൺമെൻറിൻറെ ശ്രദ്ധയിൽപ്പെടുകയും പാക് ഫിൽ ജില്ല യ്ക്ക് ഉള്ളിലുള്ള തമ്പോൻ ഖാവോ എന്ന ഗ്രാമമായി പ്രഖ്യാപിക്കുകയും ചെയ്തു. അധിവാസ മേഖലകളിൽ നിന്നും വളരെ ദൂരെ കിടക്കുന്ന ഈ പ്രദേശം അക്കാലത്ത് കുറ്റവാളികളുടെയും അഭയാർത്ഥികളുടെയും താവളമായത്തീർന്നു.

ഈ മേഖലയിൽ നിന്നു കുറ്റവാളികളെ പിടികൂടാനുള്ള ഉദ്യമത്തിൽ 1932 ൽ ഇവിടെയുണ്ടായിരുന്ന ഗ്രാമവാസികൾ 30 കിലോമീറ്റർ ദൂരെയുള്ള മറ്റൊരു പ്രദേശത്തേയക്കു മാറി താമസിച്ചു. ഇവിടെയൊരു ദേശീയോദ്യാനം രൂപീകരിക്കേണ്ടതിൻറെ ആവശ്യകതയെപ്പറ്റി 1959 ൽ പ്രധാനമന്ത്രിയായിരുന്ന ഫീൽഡ് മാർഷൽ സരിത് തനരാത്ത് കൃഷി മന്ത്രാലയത്തോടും ആഭ്യന്തര മന്ത്രാലത്തോടും വിശദീകരിക്കുകയും വേണ്ട നിർദ്ദേശങ്ങൾ കൊടുക്കുകയും ചെയ്തതിൻറ ഫലമായി മേഖലയിൽ ഒരു ദേശീയോദ്യാനം സ്ഥാപിക്കാനുള്ള നടപടികൾ തുടങ്ങുകയും ചെയ്തു. 1962 സെപ്റ്റംബർ 18 ന് ഖാവോ യായി ദേശീയോദ്യാനം രൂപീകരിക്കപ്പെട്ടു. തായ്‍ലാൻറിൽ സ്ഥാപിക്കപ്പെട്ട ആദ്യത്തെ ദേശീയോദ്യാനമായിരുന്നു ഇത്. ഈ ദേശീയോദ്യാനം സ്ഥാപിക്കുന്നതിന് ചുക്കാൻ പിടിച്ചത് ഇരുപതാം നൂറ്റാണ്ടിലെ പ്രമുഖ പരിസ്ഥിതി പരിപാലകനായ ബൂൺസോങ് ലെകാകുൾ ആയിരുന്നു. 

1984 ൽ ഈ ദേശീയോദ്യാനം ഒരു ASEAN പൈതൃക ഉദ്യാനമായി മാറി. ഈ മേഖലയിലെ മറ്റു സംരക്ഷിത പ്രദേശങ്ങൾ പാങ് സിഡ ദേശീയോദ്യാനം, താപ് ലാൻ ദേശീയോദ്യാനം, താ ഫ്രായ ദേശീയോദ്യാനം, ഡോങ് യായി വന്യമൃഗ സംരക്ഷണ കേന്ദ്രം എന്നിവയാണ്. 2005 ജൂലൈ 14 ന് ഈ ദേശീയോദ്യാനവും സമീപത്തുള്ള മറ്റ് ദേശീയോദ്യാനങ്ങളും വടക്കുള്ള ഡോങ് ഭായ യെൻ മലകളും ചേർത്ത് "ഡോങ് ഫായ യെൻ-ഖാവോ യായി ഫോറസ്റ്റ് കോംപ്ലക്സ്" എന്ന പേരിൽ UNESCO ലോക പൈതൃക കേന്ദ്രമായി പ്രഖ്യാപിച്ചു. ദേശീയോദ്യാനത്തിനു സമീപമുള്ള പ്രദേശങ്ങൾ വികസിക്കുകയും അനേകം ആഡംബര ഹോട്ടലുകൾ ഗോൾഫ് മൈതാനങ്ങൾ എന്നിവ നിർമ്മിക്കപ്പെടുകയും ചെയ്തതിൻറെ ഫലമായി വന്യജീവി സംരക്ഷണത്തിനും പാർക്കിൻറെ വികാസ്ത്തിനും കൂടുതൽ സ്ഥലം കണ്ടെത്തുക വളരെ ദുഷ്കരമായിത്തീർന്നിട്ടുണ്ട്. വനത്തിലെ സംരക്ഷിത പ്രദേശങ്ങളുടെ തൊട്ടടുത്തായി നിയമവിധേയമല്ലാത്ത നിർമ്മിതികളും ദേശീയോദ്യാനത്തിൻറെ നിലനിൽപ്പിനു ഭീക്ഷണിയാണ്.


</doc>
<doc id="356304" url="https://ml.wikipedia.org/wiki?curid=356304" title="ഭീമൻ കോരിമൂക്കൻ ഗിത്താർമത്സ്യം">
ഭീമൻ കോരിമൂക്കൻ ഗിത്താർമത്സ്യം

കടൽ വാസിയായ ഒരു മൽസ്യമാണ് ഭീമൻ കോരിമൂക്കൻ ഗിത്താർമത്സ്യം അഥവാ Giant Shovelnose Ray (Common Shovelnose Ray). . ഐ യു സി എൻ പട്ടികപ്രകാരമുള്ള പരിപാലന സ്ഥിതി വംശനാശ സാദ്ധ്യതയുള്ള ജീവികൾ എന്നാണ്.

കേരളത്തിലെ മൽസ്യങ്ങളുടെ പട്ടിക


</doc>
<doc id="356310" url="https://ml.wikipedia.org/wiki?curid=356310" title="ലിൻഹേവെനേറ്റർ">
ലിൻഹേവെനേറ്റർ

അന്ത്യ ക്രിറ്റേഷ്യസ് കാലത്തു ജീവിച്ചിരുന്ന ഒരു ദിനോസർ ആണ് ലിൻഹേവെനേറ്റർ .

2009 ൽ ആണ് ഇവയുടെ ഫോസിൽ കണ്ടു കിട്ടുന്നത് , 2011 വർഗ്ഗീകരണവും നടന്നു .

ഇവ തെറോപോഡ് ദിനോസർ വിഭാഗത്തിൽപ്പെടുന്നു.



</doc>
<doc id="356316" url="https://ml.wikipedia.org/wiki?curid=356316" title="ഖാവോ സോക് ദേശീയോദ്യാനം">
ഖാവോ സോക് ദേശീയോദ്യാനം

ഖാവോ സോക് ദേശീയോദ്യാനം (തായ്: เขาสก) തായ്‍ലാൻറിലെ സുരറ്റ് തായി പ്രോവിൻസിലാണ് സ്ഥിതി ചെയ്യുന്നത്. ഈ പാർക്ക് സ്ഥിതി ചെയ്യുന്നത് 739 km², പ്രദേശത്താണ്. കൂടാതെ റാച്ചപ്രഭ ഡാമിലെ ചിയോവ് ലാൻ തടാകത്തിൻറെ 165 സ്ക്വയർ കിലോമീറ്റർ പ്രദേശവും ഈ ദേശീയോദ്യാനത്തിൻറെ ഭാഗമാണ്. തെക്കൻ തായ്‍ലാൻറിലെ കന്യാവനങ്ങളും മഴക്കാടുകളും സ്ഥിതി ചെയ്യുന്ന വിശാലമായ മേഖലയാണിത്. ഇവിടുത്തെ മഴക്കാടുകൾ ആമസോൺ മഴക്കാടുകളേക്കാളും പഴയതും വൈവിധ്യം നിറഞ്ഞതുമാണ്..

മനോഹരമായി മണൽക്കല്ലുകളും ചെങ്കൽ പാറകളും നിറഞ്ഞ ഈ പ്രദേശം സമുദ്രനിരപ്പിൽ നിന്ന് 300 മുതൽ 600 വരെ മീറ്റർ ഉയരത്തിലാണ് സ്ഥിതി ചെയ്യുന്നത്. 950 മീറ്റർ ഉയരുമുള്ള മണൽക്കല്ലു കൊണ്ടുള്ള പർവ്വതനിര വടക്കു മുതൽ തെക്കുവരെയുള്ള ഭാഗത്ത് ദേശീയോദ്യാനത്തിന് വിലങ്ങനെയായി സ്ഥിതി ചെയ്യുന്നു. ഗൾഫ് ഓഫ് തായ്‍ലാൻറ്, ആന്തമാൻ കടൽ എന്നിവിടങ്ങളിൽ നിന്നു വരുന്ന മൺസൂൺ മഴയെ ഈ മലനിരകൾ ഈ പ്രദേശത്തു പെയ്യിക്കുകയും അതിനാൽത്തന്നെ ഈ പ്രദേശം തായ്‍ലൻറിലെ ഏറ്റവും നനവുള്ള പ്രദേശവുമാണ്. ഈ മേഖലയിലെ വർഷപാതം 3,500 മില്ലീമീറ്ററാണ്.

ഈ മേഖലയിൽ മുള വളരെ നന്നായി വളരുന്നു. ശക്തമായ മഴയിൽ മുളയുടെ വേരുകൾ മേൽമണ്ണ് ഒഴുകിപ്പോകാതെ സഹായിക്കുന്നു. കുന്നുകളിലും നദീ തീരങ്ങളിലും മുളങ്കാടുകൾ വേണ്ടുവോളമുണ്ട്. 60 മില്ല്യൺ വർഷങ്ങൾ പഴക്കമുള്ള പുൽവർഗ്ഗങ്ങളിലെ മുളകൾ 1,500 ൽപ്പരം വർഗ്ഗങ്ങൾ ഇവിടെയുണ്ട്. കാട്ടുചക്ക, മാംഗോസ്റ്റീൻ, ദുരിയാൻ, റമ്പൂട്ടാൻ, ജൂജൂബ്, കാട്ടുവാഴകൾ തുടങ്ങി അനേകജാതി ഫലവൃക്ഷങ്ങളും ദേശീയോദ്യാനത്തിനുള്ളിലുളളിലായുണ്ട്. കാട്ടു കുരുമുളക്, കാട്ടിഞ്ചി എന്നിവയും സമൃദ്ധിയായി കാണപ്പെടുന്നു. ഈ ദേശീയോദ്യാനം ഏറെ പ്രസിദ്ധിയാർജ്ജിച്ചിരിക്കുന്നത ഇവിടെയുണ്ടാകുന്ന “Rafflesia kerrii” പുഷ്പത്തിൻറെ പേരിലാണ്. ഈ ചുവന്ന പുഷ്പങ്ങളുടെ വ്യാസം 50 മുതൽ 90 സെൻറീമീറ്റർ വരെയാണ് (19.5–35.5 ഇഞ്ച്). 

ലോകത്തിലൊട്ടാകെയുള്ള ജീവി വർഗ്ഗങ്ങളിലെ 5 ശതമാനം വർഗ്ഗങ്ങൾ ഈ പാർക്കിൽ മാത്രം ഉൾപ്പെടുന്നു. കാട്ടു സസ്തനികളായ മലയൻ ടാപിർ, ഏഷ്യൻ‌ ആന, കടുവ, സാമ്പാർ മാൻ, കരടി, ഗ്വർ, ബാൻറെങ്, സെറോവ്, കാട്ടുപന്നി, പിഗ് റ്റെയിൽഡ് മക്കാക്വെ, ലാൽഗുർ, വൈറ്റ് ഹാൻഡഡ് ഗിബ്ബൺസ്, അണ്ണാൻ, മുൻറ്ജക്, മൌസ് ഡിയർ, ബാർക്കിംഗ് ഡിയർ എന്നിവയെ മുഖ്യമായി ഇവിടെ കാണുവാൻ സാധിക്കുന്നു. 

തായ്‍ലാൻറ് മേഖലയിലെ ആദ്യ കുടിയേറ്റം നടക്കുന്നത് ഐസ് ഏജിലാണെന്നു വിശ്വസിക്കപ്പെടുന്നു. ഇത് ബോർണിയോയിൽ നിന്ന് ഏകദേശം 37000 BCE യിൽ ആയിരുന്നു. ഖാവോ സോക്കിലെ ആദ്യ കുടിയേറ്റക്കാരുടെ ചരിത്ര ശേഷിപ്പുകൾ 1800 കളിൽ കണ്ടെടുക്കപ്പെട്ടു. 1944 ൽ ഈ പ്രദേശത്തു ജീവിച്ചിരുന്ന ആളുകൾക്കിടയിൽ ഭീകരമായ ഒരു പകർച്ച വ്യാധി പടർന്നു പിടിക്കുകയും അനേക ശതം ആളുകൾ ഇതിനാൽ മരണപ്പെടുകയും ചെയ്തരുന്നു. ഈ പകർച്ച വ്യാധിയിൽ നിന്നു രക്ഷപെട്ട ഏതാനും പേർ തകുവ എന്ന പുതിയ മേഖലയിലേയ്ക്കു മാറിത്താമസിച്ചു.

1961 ൽ റൂട്ട് 401 എന്ന പേരിൽ സുറത്ത് താനി പ്രോവിൻസിലെ ഫുൻ പിൻ പട്ടണത്തിൽ നിന്ന് ഫാങ്ങ് ൻഗ പ്രോവിൻസിലെ തകുവ പ യിലേയ്ക്ക് ഒരു റോഡ് നിർമ്മിക്കപ്പെട്ടു. പിന്നീട് ഈ പാത വികസിപ്പിച്ച് റൂട്ട് 401 എന്ന പേരിൽ നാലു വരി പാതയാക്കി മാറ്റപ്പെട്ടു.

ഖാവോ സോക് ഒരു ദേശീയോദ്യാനമായി 1980 ലാണ് പ്രഖ്യാപിക്കപ്പെടുന്നത്. തായ്‍ലാൻറ് സർക്കാരും ഇലക്ടിസിറ്റി ജനറേറ്റിങ് അതോറിറ്റി ഓഫ് തായ്‍ലാൻറും (EGAT) ഈ മേഘയിൽ വളരെ താൽപര്യം പ്രകടിപ്പിച്ചിരുന്നതിനു കാരണം ഖാവോ സോക് തെക്കൻ തായ്‍ലൻറിൻറെ പ്രധാന നീർത്തടമായിരുന്നതാണ്. 

EGAT, 94 മീറ്റർ ഉയരമുള്ള ഒരു അണക്കെട്ട് റാച്ചപ്രഭ ഡാം എന്ന പേരിൽ ഫും ഡുവാങ്ങ് നദിയുടെ പോഷക നദിയായ ക്ലാങ്ങ് സായെങ്ങ് നദിയ്ക്കു കുറുകെ നിർമ്മിച്ചു. ഇതിൻറെ ഫലമായി 165 സ്കയർ കിലോമീറ്റർ ചുറ്റളവുളള ഒരു തടാകം ദേശീയോദ്യാനത്തിനുള്ളിൽ രൂപപ്പെട്ടു. തായ്‍ലാൻറിൻറെ തെക്കൻ പ്രദേശങ്ങളിലേക്ക് ഇതുവഴി വൈദ്യുതി പ്രദാനം ചെയ്യാനും ഈ തടാകം അവധിക്കാലം ആസ്വദിക്കാനെത്തുന്നവരുടെ ഒരു പ്രധാന ലക്ഷ്യമായി മാറുകയും ചെയ്തു. 

ഏപ്രിൽ മുതൽ ഡിസംബർ വരെ വളരെ നനവുള്ള കാലാവസ്ഥയാണ്. ഈ മേഖലയിലെ താപനില വർഷം മുഴുവൻ 22–36 °C ആണ്. 


</doc>
<doc id="356322" url="https://ml.wikipedia.org/wiki?curid=356322" title="കൈലാസനാഥ മഹാദേവ പ്രതിമ">
കൈലാസനാഥ മഹാദേവ പ്രതിമ

ലോകത്തിലെ ഏറ്റവും ഉയരമുള്ള ശിവപ്രതിമയാണ് കൈലാസനാഥ മഹാദേവ പ്രതിമ. നേപ്പാൾ തലസ്ഥാനമായ കാഠ്മണ്ഡുവിൽ നിന്നും 20 കി.മീ. അകലെയായി ഭക്തപുർ ജില്ലയിലാണ് ഈ പ്രതിമ സ്ഥിതിചെയ്യുന്നത്. ഉരുക്ക്, ചെമ്പ്, നാകം, കോണ്ക്രീറ്റ് എന്നിവകൊണ്ട് നിർമ്മിച്ച ഈ പ്രതിമയ്ക്ക് 144 അടി (44 മീറ്റർ) ഉയരമുണ്ട്. ലോകത്തിലെ ഏറ്റവും ഉയരമുള്ള പ്രതിമകളുടെ പട്ടികയിൽ നാല്പ്പതാം സ്ഥാനത്താണ് കൈലാസനാഥ മഹാദേവ പ്രതിമ. 
2004 ൽ ആരംഭിച്ച പ്രതിമയുടെ നിർമ്മാണം 2011 ൽ പൂർത്തിയായി. നേപ്പാളിലെ ഒരു വ്യവസായിയായ കമൽ ജെയിനും അധെഹത്തിൻറെ "ഹിൽടെയ്ക്ക്" എന്ന കമ്പനിയുമാണ് പ്രതിമയുടെ നിർമ്മാണത്തിന് പിന്നിൽ പ്രവർത്തിച്ചത്. 
ദിനംപ്രതി അയ്യായിരത്തോളം പേർ പ്രതിമ സന്ദർശിക്കാൻ എത്തുന്നുണ്ട്. അവധിദിനങ്ങളിലും ഉത്സവകാലത്തും സന്ദർശകരുടെ എണ്ണം ഇതിലും കൂടും. ഇവിടുത്തെ വർധിച്ചുവരുന്ന സന്ദർശകരുടെ എണ്ണം നേപ്പാളിലെ തീർത്ഥാടന ടൂറിസത്തിന് ഗണ്യമായ സംഭാവനകൾ നൽകിവരുന്നു. സമീപ പ്രദേശങ്ങളുടെ സാമ്പത്തികവും സാമൂഹികവുമായ പുരോഗതിക്കും ഇത് വഴിവയ്ക്കുന്നു.


</doc>
<doc id="356326" url="https://ml.wikipedia.org/wiki?curid=356326" title="സിരിനാറ്റ് ദേശീയോദ്യാനം">
സിരിനാറ്റ് ദേശീയോദ്യാനം

സിരിനാറ്റ് ദേശീയോദ്യാനം (Thai: อุทยานแห่งชาติสิรินาถ) തായ്‍ലാൻറലെ ഫുക്കെറ്റ് പോവിൻസിൽ സ്ഥിതി ചെയ്യുന്നു. ഈ പാർക്കിൻറ കരയിലും ജലത്തിലുമായി സ്ഥിതി ചെയ്യുന്ന പ്രദേശങ്ങൾ ഫുക്കെറ്റ് ദ്വീപിന് വടക്കു പടിഞ്ഞാറായിട്ടാണ്.

ഈ പ്രദേശം സ്ഥിതി ചെയ്യുന്ന അക്ഷാംശ രേഖാംശങ്ങൾ 8°5′17″N 98°17′46″E ആണ്. സിരിനാറ്റ് ദേശീയോദ്യാനം തലാങ് ജില്ലയിലാണ് സ്ഥിതി ചെയ്യുന്നത്. ഇത് ഫുക്കെറ്റ് പട്ടണത്തിൽ നിന്ന് 30 കിലോമീറ്റർ (19 മൈൽ) വടക്കായിട്ടാണ്

ഈ ദേശീയോദ്യാനം 90 സ്ക്വയർ കിലോമീറ്റർ (35 സ്ക്വയർ മൈൽ) വിസ്തൃതിയിൽ പരന്നു കിടക്കുന്നു. ഇതിൽ 68 സ്ക്വയർ കിലോമീറ്റർ (26 സ്കയർ മൈൽ) പ്രദേശം കടൽ പ്രദേശവും ബാക്കി 22 സ്ക്വയർ കിലോമീറ്റർ (8.5 സ്ക്വയർ മൈൽ) കരഭാഗവുമാണ്. പ്രധാന ബീച്ചുകളായ ഹാറ്റ് നായി തോണ്, ഹാറ്റ് നായി യാങ്, ഹാറ്റ് മായി ഖാവോ, ഹാറ്റ് സായി കയോ എന്നിയും ദേശീയോദ്യാനത്തിനുള്ളിൽപ്പെടുന്നു. ഇതിൽ ഏറ്റവും നീളമുള്ള ബീച്ച് ഹാറ്റ് മായി ഖാവോയാണ്. സിരനാറ്റ് ദേശീയോദ്യാനത്തിൽ വടക്കേ അററം അവോ ബാങ് താവോ മുതൽ ഏറ്റവും വടക്കേ അറ്റത്തുള്ള ഫുക്കെറ്റ് വരെ 22 സ്ക്വയർ കിലോമീറ്റർ കടൽത്തീരമുണ്ട്.

ഈ ദേശീയോദ്യാനം നേരത്തെ അറിയപ്പെട്ടിരുന്നത് നായി യാങ് ദേശീയ പാർക്ക് എന്നായിരുന്നു. 1981 ജൂലൈ 13 നാണ് ഇത് തായ്‍ലാൻറിലെ അമ്പത്തിയൊന്നാമത്തെ ദേശീയോദ്യാനമായി പ്രഖ്യാപിക്കപ്പെട്ടത്. 1992 ൽ ദേശീയോദ്യാനത്തിൻറെ പേര് സിരിനാറ്റ് ദേശീയോദ്യാനമെന്ന് മാറ്റി.

വൃത്തിയായി സംരക്ഷിച്ചിരിക്കുന്ന ഭംഗിയുള്ള വെള്ളമണത്തീരങ്ങളാണ് ഇവിടുത്തെ പ്രധാന ആകർഷണം. ഹാറ്റ് മായി ഖാവോയും ഹാറ്റ് നായി യാങ്ങും കടലാമകളുടെ പ്രജനന കേന്ദ്രങ്ങളാണ്. നവംബർ മാസത്തിനും ഫെബ്രുവരി മാസത്തിനുമിടയിൽ അനേകം കടലാമകൾ ഈ ബീച്ചുകളിൽ മുട്ടയിടാനായി എത്തുന്നു.

ബീച്ചിനോടനുബന്ധിച്ചുള്ള വനം 2 സ്ക്വയർ കിലോമീറ്റർ (0.77 സ്ക്വയർ മൈൽ) പ്രദേശത്തു പരന്നു കിടക്കുന്നു. അനേകജാതി മരങ്ങൾ ഈ വനത്തിനുള്ളിലായിട്ടുണ്ട്. കോമണ് അയൺവുഡ്, തുളിപ് മരം, ട്രോപ്പിക്കൽ ആൽമണ്ട്, വൈറ്റ് ബാറിങ്ടോണിയ, കജെപുട്ട് മരം, അലക്സാണ്ട്രിയ ലോറൽ, സ്ക്രൂപൈൻ, അശോകമരം, ബ്ലാക്ക് പ്ലം, എലഫൻറ് ആപ്പിൾ, മോർണിങ് ഗ്ലോറി എന്നിവയാണ് പ്രധാനമായി കാണപ്പെടുന്ന ഇനങ്ങൾ.

മാഗ്പീ-റോബിൻ, മൈന, സ്പോട്ടഡ് ഡോവ്, ഏഷ്യൻ ഫെയറി-ബ്ലൂബേർഡ്, ഒറിയോൾ, ഗ്രേറ്റർ റാക്കറ്റ്-റ്റെയിൽഡ് ഡ്രോങ്കോ, ബുൾബുൾ പക്ഷിയുടെ വിവിധ വർഗ്ഗങ്ങള് എന്നിവയാണ് സാധാരണായായി ബീച്ചിനു സമീപം കാണപ്പെടുന്ന കാട്ടു പക്ഷികൾ.

സിരിനാറ്റ് ദേശീയോദ്യാനത്തിൻറെ ഏകദേശം ഒരു സ്ക്വയർ കിലോമീറ്റർ പ്രദേശത്ത് നദീജലവും കടൽ ജലവും സംഗമിക്കുന്ന അഴിമുഖത്ത് കണ്ടൽ വനങ്ങൾ സ്ഥിതി ചെയ്യുന്നു. ഇവിടെ കാണപ്പെടുന്ന കണ്ടൽച്ചെടിയിനങ്ങൾ, റെഡ് മാംഗ്രോവ്, വൈറ്റ് മാംഗ്രോവ്, ബ്ലാക്ക് മാംഗ്രോവ്, കാനൻബോൾ മാംഗ്രോവ്, ലുക്കിങ്-ഗ്ലാസ് മാംഗ്രോവ്, "സെറിയോപ്സ് എന്നിവയാണവ." മറ്റു സസ്യയിനങ്ങൾ "റിസോഫോറോ അപ്പിക്കുലേറ്റ്," "ഡെറിസ് ട്രിഫോളിയേറ്റ്" എന്നിവയാണ്.

കണ്ടൽ കാടിനുള്ളിൽ കാണപ്പെടുന്ന പക്ഷികൾ കിങ് ഫിഷർ, ടെറെക് സാൻഡ്പൈപ്പർ, ബാർ-ടെയിൽഡ് ഗോഡ്വിറ്റ്, വൈറ്റ്-ബ്രെസ്റ്റഡ് വാട്ടർഹെൻ, സ്ലാറ്റി-ബ്രെസ്റ്റഡ് റെയിൽ, വൈറ്റ്-ബെല്ലീഡ് സീ ഈഗിൾ, ബ്രാഹ്മിണി കൈറ്റ്, ലാർജ്-ബെല്ലീഡ് ക്രോ എന്നിവയാണ്. കണ്ടൽ കാടിനുള്ളിൽ മോനിട്ടർ ലിസാർഡ്, മാംഗ്രൂവ് സ്നേക്ക് തുടങ്ങിയ ഉരഗ വർഗ്ഗങ്ങളും ആമകളും വസിക്കുന്നു. കൊഞ്ച്, മഡ്സ്കിപ്പർ, മുള്ളറ്റ്, ഗ്രൂപ്പെർ, ഗാർഫിഷ് എന്നീ മത്സ്യവർഗ്ഗങ്ങളുടെ താവളമാണ് കണ്ടൾവനത്തിൻറ വേരുപടലങ്ങൾ. ധാരാളം പവിഴപ്പുറ്റുകളും ദേശീയോദ്യാനത്തിനു ചുറ്റുമുളള തീരത്തു കാണുവാൻ സാധിക്കും


</doc>
<doc id="356336" url="https://ml.wikipedia.org/wiki?curid=356336" title="തിരുവാണ്മിയൂർ">
തിരുവാണ്മിയൂർ

ചെന്നൈ നഗരത്തിന്റെ തെക്ക് ഭാഗത്തുള്ള ഒരു ജനവാസ കേന്ദ്രമാണ് തിരുവാണ്മിയൂർ. വാല്മീകി ക്ഷേത്രം എന്ന അർത്ഥം വരുന്ന തിരു-വാല്മീകി-ഊര് എന്ന വാക്കിൽ നിന്നാണ് ഈ സ്ഥലത്തിന് തിരുവാണ്മിയൂർ എന്ന് പേരു് വന്നത്. അയൽ പ്രദേശമായ തരാമണിയിൽ ചെന്നൈയിലെ ആദ്യത്തെ സാങ്കേതിക പാർക്കായ ടൈഡൽ പാർക്ക് നിലവിൽ വന്നപ്പോളാണ് തിരുവാണ്മിയൂർ സാമ്പത്തികമായി ഉയർന്നതും ചെന്നൈയുടെ ഭൂപടത്തിലെ ശ്രദ്ധാ കേന്ദ്രമായതും.
ചെന്നൈയിലെ മെട്രോപൊളിറ്റൻ ട്രാൻസ്പോർട്ട് കോർപ്പറേഷന്റെ ബസ്സ് മുഖേന എളുപ്പത്തിൽ എത്തിച്ചേരാവുന്ന സ്ഥലമാണ് തിരുവാണ്മിയൂർ. ചെന്നൈയിൽ പ്രവർത്തിക്കുന്ന എം.ആർ.ടി.എസ് റയിൽ ഗതാഗത സംവിധാനം ഉപയോഗിച്ചും ഇവിടെ എത്തിച്ചേരാം. തിരുവാമിയൂർ റയിൽവേ നിലയം ടൈഡൽ പാർക്കിന് എതിർവശമാണ് സ്ഥിതിചെയ്യുന്നത്.


</doc>
<doc id="356338" url="https://ml.wikipedia.org/wiki?curid=356338" title="വേളാച്ചേരി">
വേളാച്ചേരി

ചെന്നൈക്ക് തെക്കുള്ള ഒരു മനുഷ്യവാസ കേന്ദ്രമാണ് വേളാച്ചേരി. ഐ.ടി. വ്യവസായ പാതയായ രാജീവ്ഗാന്ധി പാതക്കും ജി.എസ്.ടി റോഡിനും ഇടക്കാണ് വേളാച്ചേരി സ്ഥിതി ചെയ്യുന്നത്. ചെന്നൈയുടെ തെക്ക്ഭാഗത്ത് കഴിഞ്ഞ നൂറ്റാണ്ടിൽ വിവരസാങ്കേതിക വിദ്യാ വ്യവസായ രംഗത്തുണ്ടായ വളർച്ച വേളാച്ചേരിയുടെ വളർച്ചയ്ക്കും കാരണമായി.


</doc>
<doc id="356343" url="https://ml.wikipedia.org/wiki?curid=356343" title="കുയി ബൂരി ദേശീയോദ്യാനം">
കുയി ബൂരി ദേശീയോദ്യാനം

കുയി ബൂരി, തായ്‍ലാൻറിലെ പ്രചുവാപ് ഖിരി ഖാൻ പ്രോവിൻസിലുൾപ്പെട്ട ടെനസ്സെറീം കുന്നുകളിൽ സ്ഥിതി ചെയ്യുന്ന ഒരു ദേശീയോദ്യാനമാണ്. 1999 ലാണ് ഈ ദേശീയോദ്യാനം സ്ഥാപിക്കപ്പെട്ടത്. 969 സ്ക്വയർ മൈൽ വിസ്തീർണ്ണമുള്ള ഈ ദേശീയോദ്യാനം പ്രചുവാപ് ഖിരി ഖാനിലെ നാലു ജില്ലകളിലായി വ്യാപിച്ചു കിടക്കുന്നു. ആംഫോ പ്രാൻ ബുരി, ആംഫോ സാം യോട്ട്, ആംഫോ കുയിബുരി, ആംഫോ മ്യൂവാങ്ങ് എന്നിവയാണ് ഈ നാലു ജില്ലകൾ. പ്രചുവാപ് ഖിരി ഖാൻ പ്രോവിൻസിലെ മ്യൂവാങ്ങ് ജില്ലയിൽ നിന്നു വനത്തിലേയക്കു നടന്നു പ്രവേശിക്കാനുള്ള വഴിത്താരയുണ്ട്. 

ഈ പ്രദേശം നിലനിൽക്കുന്ന അക്ഷാംശ രേഖാംശങ്ങൾ 12°3′6″N 99°33′26″E ആണ്. 15 അടുക്കുകളായി പതിക്കുന്ന ഹുവായ് ഡോങ് മായി ഫായി വെള്ളച്ചാട്ടവും മൂന്ന് അടുക്കുകളായി പതിക്കുന്ന ഭാ മാ ഹോൺ വെള്ളച്ചാട്ടവും സഞ്ചാരികളെ ആകർഷിക്കുന്ന ഘടകങ്ങളാണ്. മറ്റു ദേശീയോദ്യാനങ്ങളെപ്പോലെ കുയി ബൂരിയിലും അനേകം ചെറുതും വലുതുമായ വെള്ളച്ചാങ്ങളുണ്ട്. ഹുവായ് ഡോങ് മായി ഫായി വെള്ളച്ചാട്ടമാണ് ഇവയിൽ ഏറ്റവും വലുത്. ഇവിടുത്തെ ആനകൾ തായ്‍ലൻറ് രാജാവിൻറെ പ്രത്യേക സംരക്ഷണത്തിലുള്ളവയാണ്. ഈ മേഖലയിൽ വേട്ട കർശനമായി നിരോധിച്ചിരിക്കുന്നു. കുയിബൂരി നദി ഈ ദേശീയോദ്യാനത്തിനുള്ളിൽ നിന്നുള്ള നാലോളം വെള്ളച്ചാട്ടങ്ങളിൽ നിന്നാണ് പിറവിയെടുക്കുന്നത്.

മെയ് മാസം മുതൽ നവംബർ വരെയുള്ള കാലയളവിൽ ഇവിടെ ശക്തമായി മഴ പെയ്യുന്നു. ജൂൺ മുതൽ ജൂലൈ വരെയുള്ള കാലയളവിൽ മഴ കുറവായിരിക്കും. 
ഇടതിങ്ങിയ നിത്യഹരിതവനങ്ങളാണിവിടെയുള്ളത്. ഇവിടെ കാണപ്പെടുന്ന പ്രധാന വൃക്ഷങ്ങൾ "ഡിപ്റ്റെർകാർപ്പസ് ട്യൂബർകുലേറ്റസ്, ഹോപിയ ഒഡോറാറ്റ, ടെർമിനാലിയ ചെബ്യൂല എന്നിവയും വിവിധ വർഗ്ഗങ്ങളിലുള്ള പനകളുമാണ്."

ഏഷ്യൻ ആനകൾ, ഗ്വാർ (ഇന്ത്യന് കാട്ടുപോത്ത്), മലയൻ ടാപിർ, കാട്ടുപന്നി, പുള്ളിപ്പുലി, സെറോവ്, ഗിബ്ബൺസ്, മക്കാക്വ, സാംബാർ മാൻ, ഏഷ്യാറ്റിക് ബ്ലാക്ക് ബീയർ, കുരയ്ക്കും മാൻ, ഫീസ് മുൻറ്ജാക്, ബാൻറെങ്, ലെസ്സെർ മൌസ് ഡിയർ എന്നിവയാണ് ഈ ദേശീയോദ്യാനത്തിൽ സാധാരണയായി കാണപ്പെടുന്ന ജന്തുവിഭാഗങ്ങൾ. തായ്‍ലാൻറിൽ ഏറ്റവും നന്നായി അതിൻറെ ആവാസ വ്യവസ്ഥയിൽ ആനകളേയും കാട്ടുപോത്തുകളേയും കാണാൻ സാധിക്കുന്നത് കുയി ബൂരി ദേശീയോദ്യാനത്തിലാണ്. ഇവിടെ ദിവസേന എല്ലാ സമയങ്ങളിലും കാട്ടാനകളെ കാണുവാൻ സാധിക്കുന്നതാണ്. കയെങ് ക്രച്ചാൻ ദേശീയോദ്യാനത്തിലേതുപോലെ, ഇവിടെ സസ്തനികളെ അധികം കണ്ടത്തുവാൻ സാധിക്കുകയില്ല്. കാട്ടുസസ്തനികളായ സുവർണ്ണ ചെന്നായ്ക്കൾ, പുള്ളിപ്പുലികൾ എന്നിവ ഇവിടെ സാധാരണയായി കണ്ടുവരുന്ന സസ്തനികളാണ്.

ഇവിടെ കാണപ്പെടുന്ന് സാധാരണ പക്ഷികൾ ക്രെസ്റ്റഡ് ഫയർബാക്ക്, ഇന്ത്യൻ റോളർ, ഏഷ്യൻ ഓപ്പൺഹിൽ എന്നിവയാണ്.

കാട്ടുപോത്തുകളുടെ നൂറോളം വരുന്ന വലിയ കൂട്ടത്തെ ഇവിടെ എല്ലായ്പ്പോഴും കാണാം. തായ്‍ലാൻറിൽ ആകെയുള്ള ആനകളുടെ എണ്ണം 2,500 മുതൽ 3,200 വരെയാണ്. അതിൽ ഏകദേശം 320 ആനകൾ ഇവിടെയുള്ളതായി കണക്കാക്കിയിരിക്കുന്നു. 2013 ഡിസംബറിൽ 24 കാട്ടുപോത്തുകളെ കൊല്ലപ്പെട്ട നിലയിൽ ഈ ദേശീയോദ്യാനത്തിൽ കണ്ടെത്തിയതിൻറ ഫലമായി 8 മാസത്തോളം ഈ ഉദ്യാനം പ്രവർത്തിച്ചിരുന്നില്ല. ക്ലിനിക്കൽ പരിശോധനകളിൽ ഇതിന് കാരണം ചില ബാക്ടീരിയകളാണെന്നു കണ്ടെത്തിയിരുന്നു. ഇതിനു ശേഷം 2014 ആഗസ്റ്റില‍്‍‍ ദേശീയോദ്യാനം വീണ്ടും സന്ദർശകർക്ക് തുറന്നു കൊടുത്തു. ഈ ഉദ്യാനത്തിൽ ക്യാമ്പിംഗ് സൈറ്റുകളും രാത്രികാല താമസത്തിനുള്ള സൌകര്യങ്ങളും ഒരുക്കിയിട്ടുണ്ട്. എല്ലാ ദിവസങ്ങളിലും പകൽ 8 മണി മുതൽ വൈകിട്ട് 6 മണിവരെയാണ് സന്ദർശകരെ അനുവദിക്കാറുള്ളത്. 


</doc>
<doc id="356345" url="https://ml.wikipedia.org/wiki?curid=356345" title="കെ.പി.എം.എഫ്">
കെ.പി.എം.എഫ്

കേരള പുലയർ മഹാസഭ യുടെ പോഷക മഹിളാ സംഘടനയാണ് കേരള പുലയർ മഹിളാ ഫെഡറേഷൻ(കെ.പി.എം.എഫ്)

</doc>
<doc id="356352" url="https://ml.wikipedia.org/wiki?curid=356352" title="നാഗർകോവിൽ സ്കൂൾ ആക്രമണം">
നാഗർകോവിൽ സ്കൂൾ ആക്രമണം

1995 സെപ്തംബർ 22 ന് ശ്രീലങ്കയിലെ ജാഫ്ന ജില്ലയിലുള്ള നാഗർകോവിൽ എന്ന സ്ഥലത്തെ സ്കൂളിൽ ശ്രീലങ്കൻ സൈന്യം നടത്തിയ ബോംബാക്രമണത്തേയാണ് നാഗർകോവിൽ സ്കൂൾ ആക്രമണം എന്നറിയപ്പെടുന്നത്. ഏതാണ്ട എഴുപതോളം ശ്രീലങ്കൻ തമിഴ് വംശജർ ആക്രമണത്തിൽ കൊല്ലപ്പെട്ടിരുന്നു. മരിച്ചവരിൽ ഏറേയും കുട്ടികളാണ്. എന്നാൽ ശ്രീലങ്കൻ സർക്കാർ ഇത് നിഷേധിച്ചിരുന്നു. മനുഷ്യാവകാശ സംഘടനകൾക്കും, മാധ്യമങ്ങൾക്കും അക്കാലയളവിൽ ശ്രീലങ്കയിൽ വിലക്കേർപ്പെടുത്തിയിരുന്നു.

1995 സെപ്തംബർ 22 വെള്ളിയാഴ്ച രാവിലെ ശ്രീലങ്കൻ വായുസേനയുടെ വിമാനങ്ങൾ സ്കൂളിനു നേർക്ക് ബോംബു വർഷം നടത്തിയതായി, സ്കൂളിലെ ജീവനക്കാരും, പ്രദേശവാസികളും സംഘടനക്കു നൽകിയ മൊഴിയിൽ രേഖപ്പെടുത്തിയിരിക്കുന്നു. അപകടത്തിൽ നിന്നും രക്ഷപ്പെടാൻ, സ്കൂളിൽ നിന്നിറങ്ങി ഓടിയ കുട്ടികൾ അവിടെയുള്ള ഒരു മരത്തിനു കീഴിൽ അഭയം തേടി. 12.45 ഓടെ, ഒരു ബോംബ് ഈ മരത്തിനടത്തു വീഴുകയും, തൽസമയം തന്നെ 39 കുട്ടികൾ ആ ആഘാതത്തിൽ കൊല്ലപ്പെടുകയും ചെയ്തു. ആക്രമണത്തിൽ കൊല്ലപ്പെട്ട കുട്ടികളിൽ ചിലർ വരും ദിവസങ്ങളിൽ ആശുപത്രിയിൽ വെച്ചു മരിക്കുകയും ചെയ്തു.


</doc>
<doc id="356354" url="https://ml.wikipedia.org/wiki?curid=356354" title="ആറാം ദലായ് ലാമ">
ആറാം ദലായ് ലാമ

സങ്‌യാങ് ഗ്യാറ്റ്സോ () (1മാർച്ച് 168315നവംബർ 1706) ആറാമത്തെ ദലായ് ലാമയായിരുന്നു. മോൺപ വംശജനാ‌യിരുന്ന ഇദ്ദേഹം ഇപ്പോൾ ഇന്ത്യയിലുള്ള തവാങ് ടൗണിന് 5 കിലോമീറ്റർ ദൂരെയുള്ള ഉർഗെല്ലിങ് സന്യാസാശ്രമത്തിലാണ് ജനിച്ചത്. അരുണാചൽ പ്രദേശിലെ വലിയ തവാങ് സന്യാസാശ്രമത്തിന് അടു‌ത്താണ് ഇത്.

കുട്ടിക്കാലത്തുതന്നെ നല്ല ബുദ്ധിശക്തി പ്രകടിപ്പിച്ചിരുന്ന ഇദ്ദേഹം യാഥാസ്ഥിതികനല്ലായിരുന്നു. സന്തോഷവും മദ്യവും സ്ത്രീകളും ഇദ്ദേഹത്തിന്റെ താല്പര്യങ്ങളി‌ൽപ്പെട്ടിരുന്നു. 1706-ൽ ബീജിങ്ങിലേയ്ക്കുള്ള യാത്രയിൽ ക്വിങ്ഹായിക്കടുത്തുവച്ച് ഇദ്ദേഹം അപ്രത്യക്ഷനായി. കൊല്ലപ്പെട്ടതായിരിക്കാം എന്ന് ഊഹിക്കപ്പെടുന്നു. ആറാമത് ദലായ് ലാമ രചിച്ച കവിതകൾ ആധുനിക ടിബറ്റിൽ ഇപ്പോഴും പ്രചാരമുള്ളവയാണ്. ഇവയ്ക്ക് ചൈനയുടെ മറ്റ് ഭാഗങ്ങളിലും ജനപ്രീതിയുണ്ട്.

സങ്യാങ് 1683 മാർച്ച് ഒന്നാം തീയതി ഇന്ന് ഇന്ത്യയുടെ ഭാഗമായ മോൺ തവാങ് എന്ന സ്ഥലത്താണ് ജനിച്ചത്. ഇന്ന് അരുണാചൽ പ്രദേശ് സംസ്ഥാനത്തിലാണിത്. ഉർഗെല്ലിങ് സന്യാസാശ്രമത്തിലെ ലാമ താഷി ടെൻസിൻ ആയിരുന്നു പിതാവ്. നിധി കണ്ടുപിടുത്തക്കാരനായ പേമ ലിങ്പയുടെ വംശത്തിൽ പെട്ടയാളായിരുന്നു പിതാവ്. സെവാങ് ലാമോ എന്ന രാജകുടുംബത്തിൽ പെട്ട മോൺപ സ്ത്രീയായിരുന്നു അമ്മ.

ഇദ്ദേഹത്തിന്റെ ജീവിതത്തെയും മരണത്തെയും സംബന്ധിച്ച് ധാരാളം കഥകളുണ്ട്. ഇദ്ദേഹത്തിന്റെ ജനനത്തിനു മുൻപ് അമ്മയായ സെവാങിന് ചില അത്ഭുതങ്ങൾ ദർശിക്കാൻ സാധിച്ചു എന്നതാണ് ഒന്ന്. ഗർഭത്തിന്റെ ആദ്യ മാസത്തിൽ നെല്ല് കുത്തിക്കൊണ്ടിരുന്നപ്പോൾ ഉരലിൽ വെള്ളം നിറഞ്ഞു എന്നതാണ് ഒരദ്ഭുതം. ഒരു അരുവിയിൽ നിന്ന് വെള്ളം കുടിച്ചപ്പോൾ അത് പാലായി മാറി എന്നതാണ് മറ്റൊരു അത്ഭുതം. ഈ സംഭവത്തിനു ശേഷം ഈ അരുവി "ഓമ-സികാങ്" (പാലുപോലുള്ള വെള്ളം) എന്നാണറിയപ്പെടുന്നത്.

സാൻജെ ടെൻസിൻ എന്നായിരുന്നു ഇദ്ദേഹത്തിന് ആദ്യം നൽകിയ പേര്. പിന്നീട് സന്യാസിമാർ ഇത് ഗവാങ് ഗ്യാംറ്റ്സോ എന്നാക്കി മാറ്റണമെന്ന് നിർദ്ദേശിച്ചു. കുട്ടിയെ ദൈവിക ശക്തികൾ സംരക്ഷിക്കുന്നതായി മുത്തച്ഛൻ സ്വപ്നം കണ്ടിരുന്നു എന്നും ഒരു വലിയ സൈന്യം കുട്ടിയെ തട്ടിക്കൊണ്ടുപോകുവാൻ വന്നു എന്ന് അമ്മ സ്വപ്നം കണ്ടിരുന്നു എന്നും വിശ്വാസമുണ്ട്. രണ്ട് സൂര്യന്മാർ ആകാശത്ത് തിളങ്ങുന്നതായി ഇദ്ദേഹത്തിന്റെ അച്ഛന്റെ അച്ഛൻ സ്വപ്നം കണ്ടിരുന്നു. 

അഞ്ചാമത്തെ ദലായ് ലാമ 1682-ൽ മരിച്ചിരുന്നുവെങ്കിലും റീജന്റായ ദേസി സാങ്യേ ഗ്യാറ്റ്സോ () മരണം ഒരു രഹസ്യമാക്കി വച്ചിരുന്നു. ഭരണസ്ഥിരത ഉറപ്പുവരുത്താനും പൊടാല കൊട്ടാരത്തിന്റെ പണി പൂർത്തിയാക്കുവാനും വേണ്ടിയായിരുന്നു ഇത്. ഭിക്ഷുക്കൾ ടിബറ്റിൽ ദലായ് ലാമയ്ക്കുവേണ്ടി തിരച്ചിൽ നടത്തിയെങ്കിലും പുനരവതാരം ടിബറ്റിന് പുറത്താണെന്ന് പിന്നീട് തീരുമാനിച്ചു. ലിങ് എന്ന പേരുള്ള ഒരു താഴ്വരയിലാണ് ജനനം എന്ന് അവർ തീരുമാനിച്ചു. തവാങിൽ ഇത്തരം മൂന്ന് താഴ്വരകളുണ്ടാ‌യിരുന്നു - ഉർഗ്യാൻലിങ്, സാൻഗെലിങ്, സോർഗെലിങ് എന്നിവ.

1697-ലാണ് പൊടാലയിൽ നിന്നുള്ള ഭിക്ഷുക്കൾ ഉർഗ്യാൻലിങിൽ വന്ന് ഇദ്ദെഹത്തി‌ന്റെ മാതാവിൽ നിന്ന് കുട്ടിയെ ഏറ്റെടുത്തത്. തവാങിൽ നിന്ന് 7 ദിവസം യാത്ര ചെയ്താലേ പോട ലാസയിൽ എത്താൻ സാധിക്കുമായിരുന്നുള്ളൂ. ഇവർ ആദ്യ ദിവസം സോണയിലാണ് തങ്ങിയത്. ഇത് (ചൈനയിലെ കുവോണ തടാകത്തിനടുത്താണ്). ഇവിടെ ഇദ്ദേഹം പെൺകുട്ടികളുമായി കിടക്ക പങ്കിട്ടു. ടിബറ്റൻ നിയമങ്ങൾക്കെതിരായി ഇദ്ദേഹം എപ്പോഴും കലഹിച്ചിരുന്നു. ഒടുവിൽ ഇദ്ദേഹം ഒരു മദ്യപാനിയായി മാറി. ടിബറ്റിൽ എത്തിയശേഷം സാൻഗ്യേ ഗ്യറ്റ്സോ ക്വിങ് ചൈനയിലെ കാങ്സി ചക്രവർത്തിക്ക് അഞ്ചാം ദലായ് ലാമ മരിച്ചു എന്നറിയിക്കുവാനും ആറാമത്തെ ദലായ് ലാമയെ കണ്ടുപിടിച്ചു എന്നറിയിക്കുവാനുമായി ഒരു പ്രതിനിധി സംഘത്തെ അയച്ചു.

1697 ഒക്റ്റോബറിൽ ഇദ്ദേഹം ആറാമത്തെ ദലായ് ലാമയായി ചുമതലയേറ്റു.

സങ്‌യാങ് മികച്ച കവിതകളും ഗാനങ്ങളും രചിച്ചിരുന്നു. ഗെലുഗ് പാരമ്പര്യത്തിനെതിരായി സഞ്ചരിക്കാനായിരുന്നു ഇദ്ദേഹത്തിന് താല്പര്യം. 

മദ്യപാനവും സ്ത്രീകളും പുരുഷന്മാരുമായുള്ള സാമീപ്യവും ഇദ്ദേഹത്തിന്റെ ജീവിതരീതിയുടെ ഭാഗമായിരുന്നു. പ്രണയത്തെപ്പറ്റി ഇദ്ദേഹം കവിതകൾ എഴുതിയിരുന്നു. ഇദ്ദേഹം ലാസയിലെ ബർഖോർ എന്ന സ്ഥലത്ത് ട്രോംസിഖാങ് കൊട്ടാരം നിർമ്മിക്കുവാൻ ഉത്തരവിട്ടു. പഞ്ചൻ ലാമയെ സന്ദർശിച്ച് തന്റെ സന്യാസദീക്ഷ തിരിച്ചെടുക്കുവാൻ ഇദ്ദേഹം അഭ്യർത്ഥിച്ചു.

ഒരു സന്യാസിയെപ്പോലെയല്ല ഒരിക്കലും സൻഗ്യാങ് ഗ്യാറ്റ്സോ ജീവിച്ചത്. ഇതിനർത്ഥം ഇദ്ദേഹം ദലായ് ലാമ സ്ഥാനം ഒഴിഞ്ഞു എന്നായിരുന്നില്ല. പല്ലക്കിൽ സഞ്ചരിക്കുന്നതിനും കുതിരപ്പുറത്ത് സഞ്ചരിക്കുന്നതിനും പകരം നടക്കാനായിരുന്നു ഇദ്ദേഹത്തിന് താല്പര്യം. സാധാരണക്കാരുടെ വസ്ത്രങ്ങളായിരുന്നു ഇദ്ദേഹം ധരിച്ചിരുന്നത്. ഉദ്യാനങ്ങൾ സന്ദർശിക്കുകയും രാത്രികൾ ലാസയിലെ തെരുവുകളിൽ മദ്യപിച്ചും പാട്ടുപാടിയും സ്ത്രീകളുമായി ബന്ധം സ്ഥാപിച്ചും ചിലവഴിക്കുകയും പതിവായിരുന്നു. പൊടാല കൊട്ടാരത്തിന്റെ അടുത്തുള്ള ഒരു തമ്പിലേയ്ക്ക് ഇദ്ദേഹം താമസം മാറ്റി. പിന്നീട് 1702-ൽ പഠനത്തിന്റെ ഭാഗമായി ഈ രീതികൾ ഇദ്ദേഹം ഉപേക്ഷിച്ചു.

ചൈനയിലെ കാങ്സി ചക്രവർത്തിയുടെ അനുമതിയോടെ ലാ-ബ്സാങ് ഖാൻ ടിബറ്റിലെ റീജന്റിനെ കൊല്ലുകയും ആറാമത് ദലായ് ലാമയെ തട്ടിക്കൊണ്ടുപോവുകയും ചെയ്തു. 1706 ജൂൺ ഇരുപത്തെട്ടിന് സങ്‌യാങിനെ പുറത്താക്കുകയും 1707-ൽ 25 വയസ്സുള്ള ഗവാങ് യെഷേ ഗ്യാഗ്സോയെ യഥാർത്ഥ ദലായ് ലാമയായി നിയമിക്കുകയും ചെയ്തു. ടിബറ്റൻ ജനത പൊതുവിൽ ഇത് സ്വീകരിച്ചില്ല. സങ്യാങിന്റെ സ്ഥാനമാണ് പൊതുവിൽ അംഗീകരിക്കപ്പെട്ടിരുന്നത്. ഗവാങ് യെഷേ ഗ്യാഗ്സോ അവലോകിതേശ്വരന്റെ അവതാരമായാണ് ടിബറ്റൻ ജനത കണക്കാക്കുന്നത്.

ക്വിങ്ഹായിക്കടുത്ത് 15നവംബർ 1706-ൽ ഇദ്ദേഹത്തെ കാണാതായി. ഇതാണ് ഇദ്ദേഹത്തിന്റെ ശവകുടീരം പോടാല കൊട്ടാരത്തിൽ ഇല്ലാത്തതിന് കാരണം. ചൈനയിലോ മംഗോളിയയിലോ ഇദ്ദേഹം ജീവിച്ചിരിപ്പുണ്ടായിരുന്നു എന്നും ഊഹമുണ്ട്.

ടിബറ്റിന്റെ അഭ്യർത്ഥനയനുസരിച്ച് നടന്ന സുൻഗാർ ആക്രമണത്തിൽ ലാ-ബ്സാങ് ഖാൻ 1717-ൽ മരണമടഞ്ഞു.

ലിതാങിൽ ജനിച്ച കെൽസാങ് ഗ്യാറ്റ്സോ പിന്നീട് ഏഴാം ദലായ് ലാമയായി.




</doc>
<doc id="356360" url="https://ml.wikipedia.org/wiki?curid=356360" title="ഏഴാം ദലായ് ലാമ">
ഏഴാം ദലായ് ലാമ

കെൽസാങ് ഗ്യാറ്റ്സോ () (1708–1757) ടിബറ്റിലെ ഏഴാമത്തെ ദലായ് ലാമയായിരുന്നു.

ഇന്നത്തെ സിചുവാൻ പ്രവിശ്യയിലെ ലിതാങിലാണ് ഇദ്ദേഹം ജനിച്ചത്. അന്ന് ഇത് കിഴക്കൻ ടിബറ്റായിരുന്നു. ആ സമയത്ത് ലാസയിലെ ദലായ് ലാമയുടെ സ്ഥാനം ഗവാങ് യെഷേ ഗ്യാറ്റ്സോയുടെ കൈവശമായിരുന്നു. ല-ബ്സാങ് ഖാൻ ആയിരുന്നു ഇദ്ദേഹത്തെ യഥാർത്ഥ ആറാം ദലായ് ലാമയായി സ്ഥാപിച്ചത്. സങ്യാങ് ഗ്യാറ്റ്സോയെ ഖാൻ പുറത്താക്കിയിരുന്നു. ഗവാങ് യെഷേ ഗ്യാറ്റ്സോയെ മിക്ക ടിബറ്റന്മാരു യഥാർത്ഥ ദലായ് ലാമയായി കണക്കാക്കിയിരുന്നില്ല. ലിതാങ് സന്യാസാശ്രമത്തിലെ ഒരു സന്യാസി കെൽസാങ് ഗ്യാറ്റ്സോയാണ് സങ്ഹ്യാങ് ഗ്യാറ്റ്സോയുടെ പുനരവതാരമെന്ന് പ്രഖ്യാപിച്ചു. ഇത് കുട്ടിയായിരുന്ന ഏഴാം ദലായ് ലാമയുടെ ജീവന് ഭീഷണിയായി മാറി. ലാസയിൽ നിന്നുള്ള ഒരു പ്രതിനിധിസംഘത്തിന്റെ തലവൻ രഹസ്യമായി ഈ കുട്ടിയാണ് സങ്യാങ് ഗ്യാറ്റ്സോയുടെ പുനർജന്മം എന്ന് ഉറപ്പിച്ചു. കുട്ടിയെ സംരക്ഷണത്തിനും പഠനത്തിനുമായി ലിതാങ് സന്യാസാശ്രമത്തിലേയ്ക്ക് മാറ്റി. 1715-ൽ കാങ്സി ചക്രവർത്തി കെൽസാങ് ഗ്യാറ്റ്സോയുടെ കുംബം സന്യാസാശ്രമത്തിലേയ്ക്കുള്ള പ്രവേശനത്തിന് സഹായങ്ങൾ ചെയ്തു. He was ordained by Ngawang Lobsang Tenpai Gyaltsen. പന്ത്രണ്ട് വയസ്സിലാണ് ഇദ്ദേഹത്തിന്റെ ഭരണം ആരംഭിച്ചത്. 

കുട്ടിയായിരുന്നപ്പോൾത്തന്നെ വലിയ ബുദ്ധിസാമർത്ഥ്യം ഇദ്ദേഹം പ്രകടിപ്പിച്ചിരുന്നു. പെട്ടെന്നുതന്നെ കവിത രചിക്കുവാനുള്ള കഴിവ് ഇദ്ദേഹത്തിനുണ്ടായിരുന്നു. സുംഖാറുകൾ 1717-ൽ ടിബറ്റ് ആക്രമിക്കുകയും ഗവാങ് യെഷേ ഗ്യാറ്റ്സോയെ പുറത്താക്കുകയും ചെയ്തു. ല-സാങ് ഖാനെ ഇവർ വധിച്ചു. ഇവർ ലാസയിൽ ബലാത്സംഗങ്ങളും കൊള്ളയും ആരംഭിച്ചപ്പോൾ സുംഖാറുകൾക്കെതിരായി ജനാഭിപ്രായമുണ്ടായി. 1718-ൽ കാങ്സി ചക്രവർത്തി അയച്ച ചെറിയ സേനയെ ഇവർ സാൽവീൻ നദിയിലെ യുദ്ധത്തിൽ നശിപ്പിച്ചു.

കാങ്സി ചക്രവർത്തി രണ്ടാമത് ടിബറ്റിലേയ്ക്കയച്ച സംഘവും ടിബറ്റിലെ ചില വിഭാഗങ്ങളും ചേർന്ന് സുംഗാറുകളെ ടിബറ്റിൽ നിന്ന് 1720-ൽ തുരത്തി. അവർ കെൽസാങ് ഗ്യാറ്റ്സോയെ ലാസയിലേയ്ക്ക് കൊണ്ടുവരുകയും ഇദ്ദേഹത്തെ പൊടാല കൊട്ടാരത്തി ഏഴാമത്തെ ദലായ് ലാമയായി 1721 -ൽ വാഴിക്കുകയും ചെയ്തു. സ്ഥാനാരോഹണം നവംബർ 1720 ആയിരുന്നുവെന്നും അഭിപ്രായമുണ്ട്. ഇദ്ദേഹം സന്യാസദീക്ഷ പഞ്ചൻ ലാമയായ ലോബ്സാങ് യെഷിയിൽ നിന്നാണ് സ്വീകരിച്ചത്. കെൽസാങ് ഗ്യാറ്റ്സോ എന്ന പേരുനൽകിയതും അദ്ദേഹമാണ്. പൂർണ്ണ സന്യാസദീക്ഷ ഇദ്ദേഹം സ്വീകരിച്ചതും ലോബ്സാങ് യേഷിയിൽ നിന്നായിരുന്നു (1726-ൽ). ഗവാങ് യോണ്ടൺ ആയിരുന്നു ഇദ്ദേഹത്തിന്റെ ഗുരു. ഇദ്ദേഹം പല ഗ്രന്ധങ്ങളും രചിച്ചിട്ടുണ്ട്. ഇദ്ദേഹം ആത്മീയ വിഷയങ്ങളെപ്പറ്റി ധാരാളം കവിതകളും എഴുതിയിട്ടുണ്ട്.

കാങ്സി ചക്രവർത്തി (ഭരണം 1661–1722) ടിബറ്റ് ക്വിങ് ചക്രവർത്തിയുടെ സാമന്തരാജ്യമാണെന്ന് 1727-ൽ പ്രഖ്യാപിക്കുകയും രണ്ട് ഹൈക്കമ്മീഷണർമാരെ നിയമിക്കുകയും ചെയ്തു. ഒരു ഗാരിസൺ ക്വിങ് സേന ലാസയിൽ തമ്പടിച്ചു. ലാസയുടെ കോട്ടമതിലുകൾ തകർക്കപ്പെട്ടു. ഖാം (ബറ്റാങ്, ലിറ്റാങ്, ടാറ്റ്സിയൻലു, മുതലായവ.) ചൈനീസ് പ്രവിശ്യയായ സിച്ചുവാനോട് ചേർക്കപ്പെട്ടു. ഈ സംവിധാനം 1912-ൽ ക്വിങ് രാജവംശം തകരുന്നതുവരെ നീണ്ടുനിന്നു.

ഫോലനസ് എന്ന ടിബറ്റൻ കുലീനവർഗ്ഗക്കാരൻ ക്വിങ് പിന്തുണയോടെ 1728–1747 കാലഘട്ടത്തിൽ ടിബറ്റ് ഭരിച്ചു. 1728-ൽ കെൽസാങ് ഗ്യാറ്റ്സോയ്ക്ക് ബീജിങ് സന്ദർശിക്കാൻ ക്ഷണം ലഭിച്ചു. ഫോലനസ് ഇദ്ദേഹത്തെ ലാസയിൽ നിന്ന് ലിതാങിലേയ്ക്ക് നീക്കം ചെയ്യുകയും ഭരണം നിയന്ത്രിക്കാൻ ബുദ്ധിമുട്ടാക്കുകയും ചെയ്തു. ഫോലനസിന്റെ മരണശേഷം ഇദ്ദേഹത്തിന്റെ മകൻ ഗ്യുർമേ നംഗ്യാൽ ഭരിച്ചുവെങ്കിലും അംബന്മാർ ഇദ്ദേഹത്തെ 1750-ൽ വധിച്ചു. ഇത് കലാപത്തിന് കാരണമാവുകയും അംബന്മാർ കൊല്ലപ്പെടുകയും ചെയ്തു. ഏഴാം ദലായ് ലാമയുടെ കീഴിൽ ഈ കലാപം അമർച്ച ചെയ്യപ്പെട്ടു. ഇതിനു ശേഷം ഒരു ക്വിങ് സൈന്യം ടിബറ്റിൽ പ്രവേശിക്കുകയും സമാധാനം പുനഃസ്ഥാപിക്കുകയും ചെയ്തു. 

ഈ സംഭവത്തിന് രണ്ട് വ്യാഖ്യാനങ്ങളുണ്ട്. ചൈനക്കാരുടെ വശം ഇതാണ്: 

1751-ൽ ക്വിയാൻലോങ് ചക്രവർത്തി (ഭരണം 1737–1796) റീജന്റ് സ്ഥാനം നിറുത്തലാക്കിക്കൊണ്ട് പതിമൂന്ന് പോയിന്റുകളുള്ള ഒരു ഉത്തരവ് പുറത്തിറക്കി. നാലുപേരടങ്ങുന്ന കഷാഗ് എന്ന സംവിധാനം കൊണ്ടുവന്നത് ഈ ഉത്തരവ് പ്രകാരമാണ്. ദലായ് ലാമ ലാസയിലേയ്ക്ക് തിരികെപ്പോയി. 

ടിബറ്റുകാരുടെ അഭിപ്രായത്തിൽ സംഭവം ഇങ്ങനെയായിരുന്നു:

1751-ൽ നാൽപ്പത്തിമൂന്ന് വയസ്സുള്ളപ്പോൾ കെൽസാങ് ഗ്യാറ്റ്സോ ടിബറ്റ് ഭരണത്തിനായി "കെഷാഗ്" എന്ന മന്ത്രിസഭ ആരംഭിച്ചു. ഇദ്ദേഹമാണ് ദേസി (റീജന്റ്) ഭരണം അവസാനിപ്പിച്ചത്. ഇതോടെ ദലായ് ലാമ ടിബറ്റിന്റെ ആത്മീയ നേതാവും രാഷ്ട്ര നേതാവുമായി മാറി.



</doc>
<doc id="356365" url="https://ml.wikipedia.org/wiki?curid=356365" title="അരിത ഫ്രാങ്ക്ലിൻ">
അരിത ഫ്രാങ്ക്ലിൻ

ഒരു അമേരിക്കൻ ഗായികയും ഗാനരചയിതാവും സംഗീതജ്ഞയുമാണ് അരിത ലൂയിസ് ഫ്രാങ്ക്ലിൻ (ജനനം മാർച്ച് 25, 1942: മരണം ആഗസ്റ്റ് 16, 2018).

പതിനെട്ട് ഗ്രാമി പുരസ്കാരം നേടിയിട്ടുള്ള ഫ്രാങ്ക്ലിൻ 7.5 കോടി ആൽബങ്ങൾ ലോകമെമ്പാടുമായി വിറ്റഴിച്ചു കൊണ്ട് ഏറ്റവും കൂടുതൽ ആൽബങ്ങൾ വിറ്റഴിച്ചിട്ടുള്ള ഒരു കലാകാരിയാണ്..തന്റെ സംഗീത ജീവിതത്തിനിടയിൽ വിവിധ പുരസ്കാരങ്ങൾ ലഭിച്ചിട്ടുള്ള ഫ്രാങ്ക്ലിൻ 1987-ൽ റോക്ക് ആൻഡ് റോൾ ഹാൾ ഓഫ് ഫെയ്മിൽ ചേർക്കപ്പെട്ടിട്ടുണ്ട്. ഈ നേട്ടം കൈവരിക്കുന്ന ആദ്യ വനിതയാണ് ഇവർ..റോളിംങ്ങ് സ്റ്റോൺ മാഗസിന്റെ 100 എക്കാലത്തെയും മഹാന്മാരായ കലാകാരന്മാരിൽ ഒമ്പതാം സ്ഥാനത്തും എക്കാലത്തെയും 100 ഗായകരിൽ ഒന്നാം സ്ഥാനത്തും ഫ്രാങ്ക്ലിൻ എത്തിയിട്ടുണ്ട്.


</doc>
<doc id="356369" url="https://ml.wikipedia.org/wiki?curid=356369" title="പെനാങ്ങ് ടൈംസ് സ്ക്വയർ">
പെനാങ്ങ് ടൈംസ് സ്ക്വയർ

മലേഷ്യയിലെ Coordinates: 5°24′44″N 100°19′31″E﻿ / ﻿5.4123°N 100.3254°E﻿ / 5.4123; 100.3254ജോർജ്ജ് ടൗൺ പെനാങ്ങിൽ നടക്കുന്ന ഒരു നാഗരിക പുനർ വികസന പദ്ധതിയാണ് പെനാങ്ങ് ടൈംസ് സ്ക്വയർ. ഡാറ്റോ കെറമറ്റ് റോഡിലാണ് ഇത് സ്ഥിതിചെയ്യുന്നത്. ഓഫീസ് മന്ദിരങ്ങളും ഷോപ്പിംഗ് മാളുകളും വിനോദ കേന്ദ്രങ്ങളും എല്ലാം ഈ പദ്ധതിയിൽ ഉൾപ്പെടുത്തിയിട്ടുണ്ട്. ഐവറി പ്രോപ്പർട്ടി ഗ്രൂപ്പാണ് ഈ പദ്ധതി നടപ്പിലാക്കിവരുന്നത്. ആദ്യത്തെ രണ്ട് ഘട്ടങ്ങളും പൂർത്തിയായി മൂന്നും നാലും അഞ്ചും ഘട്ടങ്ങളുടെ പണി പുരോഗമിക്കുന്നു.
2016 ൽ എം മാൾ ഒ2ഒ എന്ന പേരിൽ ഒരു ഷോപ്പിംഗ് മാൾ പെനാംഗ് ടൈംസ് സ്ക്വയർ പദ്ധതിയുടെ രണ്ടാം ഘട്ടത്തിന്റെ ഭാഗമായി തുറന്നുകൊടുത്തു. 

ഇരുപതാം നൂറ്റാണ്ടിന്റെ അവസാന കാലം വരെ ഈ പദ്ധതിപ്രദേശം ഒരു ടിൻ ഉരുക്കുകേന്ദ്രമായിരുന്നു. ഈസ്റ്റേൺ സ്മെൽറ്റിംഗ് എന്ന കമ്പനിയുടെ ഉടമസ്ഥതയിലായിരുന്നു ഈ സ്ഥലം. 1897 മുതൽ ഇവിടെ കമ്പനിയുടെ ഒരു ടിൻ ഉരുക്കു ഫാക്ടറി പ്രവർത്തിച്ചിരുന്നു. തെക്കൻ തായ്‍ലാന്റിലെ പെറാകിൽ നിന്നും ടിൻ ഇറക്കുമതി ചെയ്യുകയും അത് ഉരുക്കി ടിന്നിന്റെ ഇൻഗോട്ടുകളാക്കി പെനാങ്ങിലെ തുറമുഖം വഴി കയറ്റുമതി ചെയ്യുകയും ചെയ്തിരുന്നു. ഇങ്ങനെയായിരുന്നു പെനാംങ്ങിലെ ടിൻ വ്യവസായം പ്രവർത്തിച്ചിരുന്നത്. 

മലേഷ്യയിലെ ടിൻ വ്യവസായത്തിന് കാലക്രമേണ ഇടിവ് സംഭവിക്കുകയും ഈ ടിൻ ഫാക്ടറിയുടെ പ്രവർത്തനം നിലയ്ക്കുകയും ചെയ്തു. പിന്നീട് ഈ പ്രദേശം ഐവറി പ്രോപ്പർട്ടീസ് ഏറ്റെടുക്കുകയും പെനാങ്ങ് ടൈംസ് സ്ക്വയർ പദ്ധതി എന്ന ഒരു പദ്ധതി തുടങ്ങുകയും ചെയ്തു. അഞ്ച് ഘട്ടങ്ങളുള്ള പെനാങ്ങ് ടൈംസ് സ്ക്വയർ പദ്ധതി 2005 ലാണ് നിർമ്മാണം ആരംഭിച്ചത്.
2016 ൽ ആദ്യ ഘട്ടവും രണ്ടാം ഘട്ടവും പൂർത്തിയായി. രണ്ടാം ഘട്ടത്തിന്റെ ഭാഗമായി എം മാൾ ഒ2ഒ ഔദ്യോഗികമായി 2016 ൽ പ്രവർത്തനമാരംഭിച്ചു. 2020 ആകുമ്പോഴേക്കും ബാക്കിയുള്ള മൂന്ന് ഘട്ടങ്ങളും കൂടി പൂർത്തിയാകുമന്ന് പ്രതീക്ഷിക്കപ്പെടുന്നു

പെനാംഗ് ടൈംസ് സ്ക്വയർ പദ്ധതിയുടെ ആദ്യ ഘട്ടത്തിന്റെ ഭാഗമായി ബിർച്ച് ദ പ്ലാസയുടെ ഉള്ളിൽ ഒരു ഷോപ്പിംഗ് മാൾ പ്രവർത്തനമാരംഭിച്ചു. ഓഫീസുകളും വ്യാവസായിക കെട്ടിടങ്ങളുമുള്ള ഒരു പോഡിയവും ഇതിലുണ്ടായിരുന്നു. ആദ്യത്തെ മൂന്ന് നിലകളിലായി ഷോപ്പിംഗ് മാൾ പ്രവർത്തിക്കുന്നു.

ഈ മാളിൽ റെസ്റ്റോറന്റുകൾ, ഫാഷൻ ബുട്ടീക്കുകൾ, നെയിൽ പാർലറുകൾ, ബ്യൂട്ടി സലൂണുകൾ, ഇലക്ട്രോണിക് സ്റ്റോറുകൾ മുതലായവയുണ്ട്. ഒന്നിലധികം നൈറ്റ് ക്ലബ്ബുകളും ഇവിടെ പ്രവർത്തിക്കുന്നു. ഇവിടത്തെ 'ഫുഡ് ഗാലറി' വിവിധ തരം ഭക്ഷണം നൽകുന്നു.

2016ൽ ഐവറി പ്രോപ്പർട്ടീസ് ബിർച്ച് ദ പ്ലാസക്ക് ആർഎം 10 മില്യൺ മുഖം മിനുക്കൽ പദ്ധതി നടപ്പിലാക്കുമെന്ന് റിപ്പോർട്ടുകളുണ്ട്.

ജോർജ്ജ് ടൗണിലെ ഏറ്റവും പുതിയ ഷോപ്പിംഗ് മാളാണ് എം മാൾ ഒ2ഒ. പെനാംഗ് ടൈംസ് സ്ക്വയർ പദ്ധതിയുടെ രണ്ടാം ഘട്ടത്തിലെ വിപണനകേന്ദ്രമാണിത്. 2016 ൽ പ്രവർത്തനമാരംഭിച്ച ഈ മാളിൽ പെനാംഗിലെ ആദ്യ വാക്സ് മ്യൂസിയം, വിവിധതരം സംസ്കാരിക ശൈലിയിലുള്ള നടപ്പാതകൾ എന്നിവയുണ്ട്.

എം എം മാൾ ഒ2ഒമാൾ ഒ2ഒഎം മാൾ ഒ2ഒഎം മാൾ ഒ2ഒഎം മാൾ ഒ2ഒ

എം മാൾ ഒ2ഒയിലും വിവിധതരം റെസ്റ്റോറന്റുകൾ, ഇലക്ട്രോണിക് സ്റ്റോറുകൾ സൗന്ദര്യവർദ്ധക ഷോപ്പുകൾ തുടങ്ങിയവയുണ്ട്.



</doc>
<doc id="356377" url="https://ml.wikipedia.org/wiki?curid=356377" title="ലോലിത (ഇറ്റാലിയൻ ഗായിക)">
ലോലിത (ഇറ്റാലിയൻ ഗായിക)

ഒരു ഇറ്റാലിയൻ പോപ്പ് ഗായികയാണ് ലോലിത. ഗ്രാസിയേല ഫ്രാഞ്ചിനി എന്നാണ് യഥാർത്ഥ നാമം.
1960 ന്റെ രണ്ടാം പകുതിയിൽ ഇറ്റലിയിലെ വെറോണ എന്ന ഗ്രാമത്തിലാണു ലോലിത ജനിച്ചത്. 1969 ൽ പ്രശസ്തമായ ഒരു സംഗീത പരിപാടിയുടെ ഫൈനൽ റൗണ്ടിൽ എത്തിയതോടെയാണ് ലോലിതയെ ലോകം അറിഞ്ഞു തുടങ്ങിയത്. Come le rose എന്നതായിരുന്നു ലോലിതയെ പ്രശസ്തമാക്കിയ ഗാനങ്ങളിലൊന്ന്.



</doc>
<doc id="356379" url="https://ml.wikipedia.org/wiki?curid=356379" title="കരിയന്നൂർ">
കരിയന്നൂർ

കേരളത്തിലെ തൃശൂർ ജില്ലയിലുള്ള ഒരു ഗ്രാമമാണ് കരിയന്നൂർ. 

2001 ലെ സെൻസസ് പ്രകാരം കരിയന്നൂരിലെ ആകെയുള്ള ജനസംഖ്യ 6000 ആണ്. അതിൽ 2906 പുരുഷന്മാരും 3094 സ്ത്രീകളും ആണ്. 



</doc>
<doc id="356386" url="https://ml.wikipedia.org/wiki?curid=356386" title="എട്ടാം ദലായ് ലാമ">
എട്ടാം ദലായ് ലാമ

ജാംഫെൽ ഗ്യാറ്റ്സോ (1758–1804) ടിബറ്റിലെ എട്ടാമത്തെ ദലായ് ലാമയായിരുന്നു.

1758-ൽ തെക്കുപടിഞ്ഞാറൻ ടിബറ്റിലെ ലാറി ഗാങ് (ടോബ്ർഗ്യാൽ ലാറി ഗാങ്) എന്ന സ്ഥലത്താണ് ഇദ്ദേഹം ജനിച്ചത്. സോനം ധാർഗ്യേ എന്നായിരുന്നു ഇദ്ദേഹത്തിന്റെ അച്ഛന്റെ പേര്. ഫുൺട്സോക് വാങ്മോ എന്നായിരുന്നു അമ്മയുടെ പേര്. ഇവരുടെ രണ്ടാളിന്റെയും സ്വദേശം ഖാം ആയിരുന്നു.
ഗേസർ ഇതിഹാസത്തിലെ പ്രധാന കഥാപാത്രങ്ങളുടെ പരമ്പരയിൽ പെട്ടവരായിരുന്നു ഇദ്ദേഹത്തിന്റെ മാതാപിതാക്കൾ.

ജാംഫെൽ ഗ്യാറ്റ്സോയുടെ അമ്മ ഗർഭിണിയായപ്പോൽ ഗ്രാമത്തിലെ കൃഷിയിടങ്ങളിൽ നല്ല വിളവ് ലഭിച്ചു. ഓരോ ബാർലിച്ചെടിയിലും മൂന്നോ നാലോ അഞ്ചോ കതിരുകളുണ്ടായത്രേ. ഇങ്ങനെയൊരു വിളവ് ഇതിനു മുൻപ് ടിബറ്റിൽ കാണപ്പെട്ടിട്ടില്ല. ജാംഫെലിന്റെ അമ്മ ഫുൺട്സോക് വാങ്മോയും ഒരു ബന്ധുവും ഉദ്യാനത്തിൽ രാത്രി ഭക്ഷണം കഴിച്ചുകൊണ്ടിരുന്നപ്പോൾ ഒരു വലിയ മഴവില്ല് പ്രത്യക്ഷപ്പെടുകയും അതിന്റെ ഒരറ്റം അമ്മയുടെ തോളിൽ സ്പർശിക്കുകയും ചെയ്തു എന്നും വിശ്വാസമുണ്ട്. ഒരു വിശുദ്ധൻ ജനിക്കുമ്പോൾ ഇത് സംഭവിക്കുമത്രേ. 

ജനനശേഷം ഫയർ ബുൾ വർഷത്തിന്റെ ആറാം മാസം (1758), കുട്ടി ധ്യാനത്തിലെന്ന പോലെ ആകാശത്തേയ്ക്ക് നോക്കിയിരിക്കാൻ ശ്രമിക്കുമായിരുന്നു. ആറാമത്തെ പഞ്ചൻ ലാമയായ ലോബ്സാങ് പാൽഡൻ യേഷി ഈ ബാലനെക്കുറിച്ച് കേട്ടപ്പോൾ ഇദ്ദേഹം ഇതാണ് ദലായ് ലാമയുടെ പുനരവതാരം എന്ന് പ്രഖ്യാപിച്ചു. രണ്ടര വയസ്സ് പ്രായത്തിൽ ജാംഫെലിനെ ലാമമാരുടെയും ഉദ്യോഗസ്ഥരുടെയും ഒരു വലിയ സംഘം ഷിഗാറ്റ്സെയിലെ തഷിൽഹുൺപോ സന്യാസാശ്രമത്തിലേയ്ക്ക് കൊണ്ടുപോയി. ഒരു മതപരമായ ചടങ്ങിലൂടെ ഇദ്ദേഹത്തെ പുനർജനിച്ച ദലായ് ലാമയായി വാഴിച്ചു.

ഇദ്ദേഹത്തെ ലാസയിലേയ്ക്ക് കൊണ്ടുപോയി ടിബറ്റൻ ജനതയുടെ നേതാവാക്കി പൊടാല കൊട്ടാരത്തിൽ വാഴിച്ചത് വാട്ടർ ഹോഴ്സ് വർഷത്തിന്റെ (1762) ഏഴാം മാസമാണ്. ബാലന് അഞ്ച് വയസ്സുള്ളപ്പോഴായിരുന്നു ഇത്. ഡെമോ ടുൽകു ജാംഫെൽ യേഷി എന്ന റീജന്റായിരുന്നു ഈ ചടങ്ങിന് നേതൃത്വം വഹിച്ചത്. പൊടാലയിലെ ക്ഷേത്രത്തിൽ വച്ചാായിരുന്നു ഈ ചടങ്ങ് നടന്നത്.

ഇതെത്തുടർന്ന് ഇദ്ദേഹത്തിന് സന്യാസ ദീക്ഷയും ജാംഫെൽ ഗ്യാറ്റ്സോ എന്ന പേരും നൽകപ്പെട്ടു. ലോബ്സാങ് പാൽഡൺ യേഷിയായിരുന്നു ഈ ചടങ്ങ് നടത്തിയത്. പൂർണ്ണ സന്യാസ ദീക്ഷ ലഭിച്ചത് 1777-ലായിരുന്നു.

ഇദ്ദേഹം യോൻറ്റ്സിൻ യെഷേ ഗ്യാൽറ്റ്സണിന്റെ (കുഷോക് ബകുല റിമ്പോ‌ച്ചെ) ശിഷ്യനായിരുന്നു.

1784 വരെ രാജ്യം റീജന്റ് ഭരണത്തിൻ കീഴിലായിരുന്നു. അതിനുശേഷം റീജന്റിനെ ചൈനയിലേയ്ക്ക് ഒരു അംബാസഡറായി അയയ്ക്കുകയും ദലായ് ലാമ 1790 വരെ ഒറ്റയ്ക്ക് ഭരണം നടത്തുകയും ചെയ്തു. 1790-ൽ റീജന്റ് ഭരണത്തിൽ സഹായിക്കാനായി തിരികെ വന്നു. 

1788-ൽ നേപ്പാളി കമ്പിളി വ്യാപാരികളുമായി ഒരു പ്രശ്നമുണ്ടാകുകയും ഗൂർഖകളുമായി ചെറിയ യുദ്ധമുണ്ടാവുകയും ചെയ്തു. 1790-ൽ ഗൂർഖകൾ തെക്കൻ റ്റിബറ്റ് ആക്രമിക്കുകയും ന്യാനാങ്, ക്യിഡ്രോങ് മുതലായ പല പ്രവിശ്യകളും പിടിച്ചെടുക്കുകയും ചെയ്തു. ഷിഗാറ്റ്സെ പട്ടണവും തഷിൽഹുൺപോ സന്യാസാശ്രമവും ഗൂർഖകൾ പിടിച്ചെടുക്കുകയും കൊള്ളയടിക്കുകയും ചെയ്തു. ക്വിങ് രാജവംശം ടിബറ്റിലേയ്ക്ക് സൈന്യത്തെ അയച്ചതിനെത്തുടർന്ന് 1791-ൽ ഗൂർഖ സൈന്യം നേപ്പാളിലേയ്ക്ക് തിരിച്ചോടി. 1796-ൽ ക്വിങ് രാജവംശവും ഗൂർഖകളും തമ്മിൽ ഒരു സമാധാന കരാർ ഉണ്ടായി.

1783-ൽ നോർബുലിങ്‌ഗ്ക ഉദ്യാനം പണികഴിപ്പിച്ചത് ഇദ്ദേഹമാണ്. ലാസയുടെ പ്രാന്തപ്രദേശങ്ങളിൽ വേനൽക്കാല കൊട്ടാരം പണിതതും ഇദ്ദേഹത്തിന്റെ കാലത്താണ്. ദക്ഷിണ ടിബറ്റ് വാസികൾക്കായി ഇദ്ദേഹം ശ്രീ ബുദ്ധന്റെ ഒരു മിക‌ച്ച ചെമ്പ് പ്രതിമ പണിയുവാൻ നിർദ്ദേശം നൽകി. 1960-കളിൽ ഈ പ്രതിമ ഇന്ത്യയിലേയ്ക്ക് കൊണ്ടുവരപ്പെട്ടു. ഇപ്പോൾ ഈ പ്രതിമ ധർമശാലയിലെ ലൈബ്രറി ഓഫ് ടിബറ്റൻ വർക്ക്സ് ആൻഡ് ആർക്കൈവ്സിൽ സൂക്ഷിച്ചിരിക്കുന്നു.

ഇദ്ദേഹം നാല്പത്തിയേഴ് വയസ്സുവരെ ജീവിച്ചിരുന്നുവെങ്കിലും ലൗകിക കാര്യങ്ങളിൽ വലിയ താല്പര്യമില്ലാത്തതും എപ്പോഴും ചിന്തയിൽ മുഴുകിയിരിക്കുന്നതുമായ ഒരു വ്യക്തിയായിരുന്നു. ജീവിതത്തിൽ മിക്ക സമയങ്ങളിലും ഭരണം ഒരു റീജന്റ് നടത്തുന്നതിൽ ഇദ്ദേഹത്തിന് പൂർണ്ണ തൃപ്തിയായിരുന്നു.

1804-ൽ 47 വയസ്സ് പ്രായമുള്ളപ്പോൾ ഇദ്ദേഹം മരണമടഞ്ഞു.




</doc>
<doc id="356387" url="https://ml.wikipedia.org/wiki?curid=356387" title="ഥമൂദ്">
ഥമൂദ്

തഥമൂദ് (; ) അറേബ്യയിലെ ഹിജാസിൽ ഉണ്ടായിരുന്ന അതിപുരാതന സംസ്ക്കാരമാണ് ഥമൂദ്. ഥമൂദ് ഗോത്രം എന്നാണ് ഇസ്ലാമിക ലിഖിതങ്ങളിൽ പരാമർശിക്കാറുള്ളത്. ക്രിസ്തുവിനും ഒരു സഹസ്രാബ്ദം മുമ്പ് മുതൽക്ക് മുഹമ്മദിന്റെ ജീവിതകാലത്തിനടുത്ത് വരെ നിലനിന്നിരുന്ന സംസ്കാരമായിരുന്നത്രേ അവർ. അറേബ്യൻ ഉപദ്വീപിന്റെ തെക്ക് ഭാഗത്ത് നിന്നും വടക്ക് ഭാഗത്തേക്ക് കുടിയേറിയവരാണ് ഥമൂദ് എന്നാണ് പരമ്പരാഗത വിശ്വാസം. അഥലബ് മലഞ്ചെരുവുകളിൽ മദായിൻ സാലിഹിനടുത്തായിട്ടാണ് അവർ വാസമുറപ്പിച്ചിരുന്നത് എന്ന് കരുതപ്പെടുന്നു.

അനവധി ശിലാമുദ്രണങ്ങളും , ശിലാലിഖിതങ്ങളും അവശേഷിപ്പിച്ച ഒരു സംസ്കാരമാണ് ഥമൂദ്. അഥലബ് മലനിരക്കുകളിലും അറേബ്യയിലുടനീളമായും ഇത്തരം പുരാലിഖിതങ്ങൾ കണ്ടെത്തിയിട്ടുണ്ട്

 അസ്സിറിയക്കാർ കീഴ്പ്പെടുത്തിയ ഒരു ജനവിഭാഗമായിരുന്നു ഥമൂദ് ജനത എന്നാണ് അസ്സിറിയൻ രാജാവായിരുന്ന സാർഗോൺ രണ്ടാമൻ (Sargon II) രേഖപ്പെടുത്തിയത് .അതിനു മുമ്പേ തന്നെ അവർ അറേബ്യയിൽ വാസമുറപ്പിച്ചിട്ടുണ്ടാവും. എബ്രഹാമിനും മുമ്പ് ഥമൂദ് നിലനിന്നിരുന്നു എന്നാണ് ഇവരുടെ വംശാവലിയിൽ നിന്നും മനസ്സിലാവുന്നത്.

ടോളമി, പ്ലൈനി തുടങ്ങിയ ഗ്രീീക്ക് ചരിത്രക്കാരന്മാരും ഇവരെ പറ്റി പ്രതിപാദിച്ചിട്ടുണ്ട്. 'Thamudaei' എന്നായിരുന്നു യവനന്മാർ ഇവരെ പരാമർശിച്ചിരുന്നത്.

ദൈവദൂതന്മാർ അയക്കപ്പെട്ടിട്ടുള്ളതായി ഖുർആൻ പറയുന്ന രണ്ട് അറേബ്യൻ ജനതകളാണ് ആദും (‘Ad) ഥമൂദും. ആദിനു ഭവിച്ച വിപത്തിൽ നിന്നും പാഠം ഉൾക്കൊള്ളാനാണ് ഥമൂദിനോട് പറയുന്നത്.

നോഹയുടെ ജനതയുടെ പിൻ ഗാമികളായിരുന്നു ആദ്. ആദിൻനു ശേഷം വന്ന ജനതയാണ് ഥമൂദ് എന്നും ഖുർ ആനിൽ നിന്നും മനസ്സിലാവുന്നു

സമ്പൂർണ്ണ ചരിത്രം  () ("al-Kamil fi at-tarikh") എന്ന പതിമൂന്നാം നൂറ്റാണ്ട് ഗ്രന്ഥത്തിൽ  അലി ഇബൻ അൽ ആത്തിർ എന്ന അറബ് ചരിത്രക്കാരൻ ഥമൂദിനെ പരാമർശിച്ചു കാണുന്നുണ്ട്

14ആം നൂറ്റാണ്ടിൽ രചിക്കപ്പെട്ട കിത്താബുൽ ഇബർ എന്ന തന്റെ ഗ്രന്ഥത്തിൽ വിശ്വ ചരിത്രകാരനായ ഇബുനു ഖൽദൂൻ ഥമൂദിനെപറ്റി നിരവധി നിരീക്ഷണങ്ങൾ നടത്തുന്നുണ്ട്. എന്നാൽകൂടൂതൽ വിവരങ്ങളൊന്നും അദ്ദേഹം നൽകിയിട്ടുമുല്ല.

സെമിറ്റിക്ക് ലിപിയോട് സാദൃശ്യമുള്ള ഒരു ലിപി സംവിധാനം ഥമൂദിനുണ്ടായിരുന്നു. പിൽക്കാലത്ത് ഇത് ഥമൂദിക്ക് ലിപി എന്ന് വിളിക്കപ്പെടുകയായിരുന്നു. ഹിജാസിലും അറേബ്യയിലെ മറ്റ് പല ഭാഗങ്ങളിലും ഇവ പ്രത്യക്ഷപ്പെട്ടിട്ടുണ്ട്.  ഇന്നത്തെ സൗദി അറേബ്യ, യെമൻ, എന്നീ രാജ്യങ്ങളുടെ ഭാഗങ്ങളിലാണ് ഇവയിലേറെയും

നാമാവശേഷമാക്കപ്പെട്ട ജനത ആയിട്ടാണ് ഥമൂദിനെ ഖുർആൻ ചിത്രീകരിക്കുന്നത്. 

പുരാതന അറേബ്യയിൽ അടിയ്ക്കടി സംഭിവിച്ചിട്ടുള്ള അഗ്നിപർവ്വത വിസ്ഫോടനങ്ങളിൽ ഒന്നായിരിക്കാം ഥമൂദ് ജനതയുടെ ഉന്മൂലനം കുറിച്ചത് എന്ന് കരുതപ്പെടുന്നു.”


</doc>
<doc id="356388" url="https://ml.wikipedia.org/wiki?curid=356388" title="ഡോയി ഇൻതാനോൺ">
ഡോയി ഇൻതാനോൺ

ഡോയി ഇൻതാനോൺ (), തായ്‍ലാൻറിലെ ചിയാങ്ങ് മായി പ്രോവിൻസിൽ, ചോം തോങ്ങ് ജില്ലയിൽ, തനോൺ തോങ്ങ് ചായി നിരയിലുള്ള ഒരു ദേശീയോദ്യാനമാണ്. ഈ ദേശീയോദ്യാനത്തെ "റൂഫ് ഓഫ് തായ്‍ലാൻറ്" എന്നു വിളിക്കാറുണ്ട്. രാജ്യത്തെ ഉയരം കൂടിയ പർവ്വതമായ ഡോയി ഇൻതാനോൺ പർവ്വതവും ഈ ദേശീയോദ്യാത്തിനുള്ളിലാണ്. 1972 രൂപീകരിച്ച ഈ ദേശീയോദ്യാനം 482 സ്ക്വയർ കിലോമീറ്റർ (186 സ്ക്വയർ മൈൽ) പ്രദേശത്തു സ്ഥിതി ചെയ്യുന്നു

ഡോയി ഇൻതാനോൺ എന്ന പേര് ചിയാങ്ങ് മായിയിലെ അവസാനത്തെ രാജാക്കന്മാരിൽ ഒരാളായ ഇൻതാവിച്ചായാനോണിൻറെ ബഹുമാനാർഥമാണ് നല്കിയിരിക്കുന്നത്. തായ്‍ലാൻറിൻറ വടക്കുഭാഗത്തുള്ള വനമേഖലകൾ സംരക്ഷിക്കുന്നതിൽ അദ്ദേഹം പ്രത്യേക താൽപര്യം കാണിച്ചിരുന്നു. അദ്ദേഹത്തിൻറ മരണശേഷം ശേഷിപ്പുകൾ ഈ ദേശീയോദ്യാനത്തിൽ സ്ഥാപിക്കുകയും ഉദ്യാനത്തിൻ അദ്ദേഹത്തൻറെ പേരു നൽകുകയും ചെയ്തു. 

 പട്ടണത്തിൽ നിന്ന് 60 കിലോമീറ്റർ (37 മൈൽ) ദൂരത്തിലാണ് ദേശീയോദ്യാനം സ്ഥിതി ചെയ്യുന്നത്. It includes , വില്ലേജുകളിലെ 4,500 ജനങ്ങളെയും ഇത് ഉൾക്കൊള്ളുന്നു ഈ പ്രദേശത്തിൻറെ ഉയരം വരെയാണ്. ഈ ദേശീയോദ്യാനത്തിൻറെ അതിരുകൾക്കുള്ളിൽ അനേകം വെള്ളച്ചാട്ടങ്ങൾ സ്ഥിതി ചെയ്യുന്നു. മായി ക്ലാങ്ങ് , വാച്ചിറാറ്റാൻ , സിരിഫും, മായി യാ വെള്ളച്ചാട്ടങ്ങൾ എന്നിവയാണ് അവയിൽ ചിലത്. വ്യത്യസ്ത കാലാവസ്ഥയും പരിസ്ഥിതി പരമായി വ്യത്യസ്ത പരിസ്ഥിതി മേഖലകളുമടങ്ങിയതാണ് ഈ ദേശീയോദ്യാനം.

ഡോയി ഇൻതാനോൺ പർവ്വതത്തിൻറെ പ്രഭാതകാലം ദർശനം ഗംഭീരമായ കാഴ്ചയാണ്. അനേകം വെള്ളച്ചാട്ടങ്ങളും അരുവികളും ഈ ഉദ്യാനത്തിനുള്ളിലായിട്ടുണ്ട്. മിക്കവാറും വെള്ളച്ചാട്ടങ്ങളിൽ വർഷം മുഴുവൻ ജലത്തിൻറെ ഒഴുക്കുണ്ടാകും. മെയ് മുതൽ നവംബർ വരെയുള്ള മഴക്കാലത്താണ് വെള്ളച്ചാട്ടങ്ങൾക്കു കൂടുതൽ ഗാംഭീര്യം അനുഭവപ്പെടുന്നത്. ജനുവരി ഫെബ്രുവരി മാസങ്ങളിൽ പുഷ്പിക്കുന്ന സയാമീസ് സക്കൂറ പൂക്കൾ മരങ്ങൾ മൂടി നിൽക്കുന്നത് സഞ്ചാരികളെ ആകർഷിക്കുന്ന ഒരു പ്രധാന ഘടകമാണ്. പക്ഷിനിരീക്ഷണത്തിനും പേരു കേട്ടതാണ് ഈ ദേശീയോദ്യാനം.

ഹ്‍മോങ്ങ് (മിയോ) ഗോത്രക്കാരുടെ വില്ലേജായ ബാൻ ഖൂൻ ക്ലാങ്ങിൽ നിന്ന് 30.8 കിലോമീറ്റർ ദൂരത്തിലാണ് ഡോയി ഇൻതാനോൺ HQ സ്ഥിതി ചെയ്യുന്നത്. HQ യിൽ നിന്ന് 500 മീറ്റർ പടിഞ്ഞാറായി ഒരു വ്യാപരകേന്ദ്രം സ്ഥിതി ചെയ്യുന്നു. ഇവിടെ ഏതാനും ഹോട്ടലുകളും ഒരു എ.റ്റി.എം. മെഷീനുമുണ്ട്. 

സമുദ്രനിരപ്പിൽ നിന്ന് 2565 മീറ്റർ ഉയരമുള്ള ഡോയി ഇൻതാനോൺ കൊടുമുടിയാണ് തായ്‍ലൻറിലെ ഉയരം കൂടിയ കൊടുമുടി. 

There is a shorter nature trail opposit the ranger station on the main road to a sphagnum bog, a good location for birdwatching of some exciting highland birds. 

ഉയരമുള്ള പ്രദേശമായതിനാല‍്‍ ആർദ്രമായതും വർഷം മുഴുവൻ തണുത്ത അന്തരീക്ഷവുമാണിവിടെ. ഒരു ദിവസത്തെ ശരാശിര താപനില 10-12 °C ആണ്.

നിത്യഹരിത വനങ്ങളാണിവിടെയുള്ളത്. പക്ഷി വർഗ്ഗങ്ങൾ ഏറ്റവും കൂടുതലുള്ള തായ്‍ലാൻറിലെ രണ്ടാമത്തെ ദേശീയോദ്യാനമാണ് ഇത്. മഹിഡോൾ യൂണിവേഴ്സിറ്റിയുടെ കീഴിലുള്ള സെൻറർ ഫോർ വൈൽഡ് ലൈഫ്‍ റിസർച്ച്, 362 തരം പക്ഷികൾ ഈ ദേശീയോദ്യാനത്തിലുണ്ടെന്നു കണ്ടെത്തിയിട്ടുണ്ട്. കയെങ്ങ് ക്രാച്ചൻ ദേശീയോദ്യാനം കഴിഞ്ഞാൽ പക്ഷി വർഗ്ഗങ്ങളുടെ എണ്ണത്തിൽ രണ്ടാം സ്ഥാനമുള്ള ദേശീയോദ്യാനമാണിത്. ഇവിടെയുള്ള 190 തരം പക്ഷികൾ സമദ്ധമായി കാണപ്പെടുന്നവയാണ്. പൊതുവായി കാണപ്പെടുന്ന പക്ഷികൾ ഗ്രീൻ ടെയിൽഡ് സൺബേഡ്, ആഷി-ത്രോട്ടഡ് വാർബ്ലർ, ഗ്രീൻ/പർപ്പിൾ കൊച്ചോവ, സിക്കിം ട്രീക്രീപ്പർ, മറൂൺ ഒറിയോൾ, ബാർ-ത്രോട്ടഡ് മിൻല, ഗ്രീൻ-റ്റെയിൽഡ് സൺബേഡ്, റുഫൌസ്-വിങ്‍ഡ് ഫുൽവെറ്റ, സ്പെക്കിൾഡ്/ആഷി വുഡ് പിജിയൻസ് എന്നിവയാണ്. 65 തരം സസ്തനികളെ ഈ ദേശീയോദ്യാനത്തിൽ കണ്ടെത്തിയതിൽ പാതിയോളം വവ്വാൽ വർഗ്ഗങ്ങളാണ്. 


</doc>
<doc id="356392" url="https://ml.wikipedia.org/wiki?curid=356392" title="ഒൻപതാം ദലായ് ലാമ">
ഒൻപതാം ദലായ് ലാമ

ലുങ്ടോക് ഗ്യാറ്റ്സോ (ലോബ്സാങ് ടെൻപായി വാങ്ചുക് ലുങ്ടോക് ഗ്യാറ്റ്സോ എന്നതിന്റെ ചുരുക്കെഴുത്ത്; 1805 ഡിസംബർ 11815 മാർച്ച് 6) ടിബറ്റിലെ ഒൻപതാമത്തെ ദലായ് ലാമയായിരുന്നു. കുട്ടിക്കാലത്തുതന്നെ മരിച്ച ആദ്യത്തെ ദലായ് ലാമയായിരുന്നു ഇത്. ഇരുപത്തിരണ്ട് വയസ്സിനു മുൻപുതന്നെ മരിച്ച നാല് ദലായ് ലാമമാരിൽ ആദ്യത്തേതായിരുന്നു ഇദ്ദേഹം. 

1805 ഡിസംബർ 1-നായിരുന്നു ലുങ്ടോക്ക് ഗ്യാറ്റ്സോ ജനിച്ചത്. ഡാൻ ചോഖോർ എന്ന സന്യാസാശ്രമത്തിനു സമിപത്തായിരുന്നു ജനനം. പല സ്രോതസ്സുകളും ഇദ്ദേഹം ഒരു അനാഥനായിരുന്നു എന്നാണ് അവകാശപ്പെടുന്നത്. മറ്റു ചില സ്രോതസ്സുകൾ പറയുന്നത് ഇദ്ദേഹത്തിന്റെ അച്ഛന്റെ പേര് ടെൻഡ്സിൻ ചോക്യോങ് എന്നും അമ്മയുടെ പേര് ഡോൺഡ്രബ് ഡോൾമ എന്നുമായിരുന്നു എന്നാണ്. കുട്ടിക്കാലത്തുതന്നെ ഇദ്ദേഹം അടുത്ത ദലായ് ലാമയായി പരിഗണിക്കപ്പെടുന്നുണ്ടായിരുന്നു. കുട്ടിയെ ലാസയിലെ ഗുൺടാങ് സന്യാസാശ്രമത്തിൽ കൊണ്ടുവരുകയും ടിബറ്റൻ ഉദ്യോഗസ്ഥരും അംബാനുകൾ എന്ന ക്വിങ് പ്രതിനിധികളും ഇദ്ദേഹത്തെ പരിശോധിക്കുകയും ചെയ്തു. എട്ടാമത്തെ ദലായ് ലാമയുടെ ഭൃത്യന്മാരുടെ ഇഷ്ടപ്പെട്ട സ്ഥാനാർത്ഥി ഇദ്ദേഹമായിരുന്നു. ഏഴാമത്തെ പഞ്ചൻ ലാമയായ, ഗെഡുൺ ചോയെകി ന്യിമ ഇദ്ദേഹത്തെ ഒൻപതാം ദലായ് ലാമയായി തിരഞ്ഞെടുത്തു. 1808-ൽ ഗെഡുൺ ചോയെകി ന്യിമ തന്നെ ഇദ്ദേഹത്തിന്റെ തല മുണ്ഡനം ചെയ്യുകയും ലോബ്സാങ് ടെൻപായി വാങ്ചുക് ലുങ്ടോക് ഗ്യാറ്റ്സോ എന്ന പേരുനൽകുകയും ചെയ്തു.

1807-ലാണ് ഇദ്ദേഹത്തെ എട്ടാമത്തെ ദലായ് ലാമയുടെ അവതാരമായി തിരഞ്ഞെടുത്തത്. ലാസയിലേയ്ക്ക് വലിയ ഒരു ചടങ്ങിനെ ഭാഗമായാണ് ഇദ്ദേഹത്തെ കൊണ്ടുവന്നത്. 1810-ൽ ഇദ്ദേഹത്തെ പോടാല കൊട്ടാരത്തിൽ വച്ച് ഗാൻഡെൻ പോഡ്രാങ് ഗവണ്മെന്റിന്റെ സുവർണ സിംഹാസനത്തിൽ അവരോധിച്ചു. പഞ്ചൻ ലാമയിൽ നിന്നാണ് ഇദ്ദെഹം സന്യാസ ദീക്ഷ സ്വീകരിച്ചത്. ഇദ്ദേഹത്തിന് ലുങ്ടോക് ഗ്യാറ്റ്സോ എന്ന പേരുനൽകിയത് പഞ്ചൻ ലാമയാണ്. ഈ വർഷം തന്നെ പ്രായം ചെന്നിരുന്ന റീജന്റായിരുന്ന തടാസ്ക് ഗവാങ് ഗോൺപോ മരണമടയുകയും ഡെമോ ടുൾകു ഗവാങ് ലോസാങ് ടബ്‌ടെൻ ജിംഗ്മേ ഗ്യാറ്റ്സോ (മരണം 1819) ചുമതലയേൽക്കുകയും ചെയ്തു.

ലാസയിൽ 1812-ൽ എത്തിപ്പെട്ട തോമസ് മാനിംഗ് എന്ന ഇംഗ്ലീഷ് സഞ്ചാരി ഒൻപതാം ദലായ് ലാമയുമായുള്ള കൂടിക്കാഴ്ചയെപ്പറ്റി എഴുതിയിട്ടുണ്ട്. ആ സമയത്ത് ദലായ് ലാമയുടെ പ്രായം ഏഴുവയസായിരുന്നു. ലാമയുടെ സുന്ദരവും ശ്രദ്ധയാകർഷിക്കുന്നതുമായ മുഖത്തായിരുന്നു എന്റെ ശ്രദ്ധ മുഴുവൻ. ഇദ്ദേഹത്തിന്റെ പെരുമാറ്റം ഒരു രാജകുമാരന്റേതുപോലെ ലളിതവും സ്വാഭാവികവുമായിരുന്നു. മുഖം അതിസുന്ദരമാണെന്നാണ് ഞൻ കരുതിയത്. വളരെ സന്തോഷവാനായിരുന്നു അദ്ദേഹം. ലാമയുമായുള്ള എന്റെ സംഭാഷണം എന്നെ വല്ലാതെ സ്വാധീനിച്ചിരുന്നു. ഈ അസാധാരണമായ അനുഭവം മൂലം എന്റെ കണ്ണുകൾ ഒരുപക്ഷേ നിറഞ്ഞേനെ.

ഏഴാമത്തെ പഞ്ചൻ ലാമ ഈ കുട്ടിക്ക് 1812 സെപ്റ്റംബർ 22-ന് സന്യാസദീക്ഷ നൽകി. ലുങ്ഡോക് ഗ്യാറ്റ്സോയ്ക്ക് ധർമത്തിൽ വലിയ താല്പര്യമുണ്ടായിരുന്നു എന്നും നല്ല ബുദ്ധിശക്തി ഉണ്ടായിരുന്നു എന്നും പറയപ്പെടുന്നു. അഭിസാമ്യാലങ്കാര, മാധ്യമക, അഭിധർമകോശ എന്നിങ്ങനെയുള്ള ഗ്രന്ഥങ്ങളിലെ മന്ത്രങ്ങൾ ബാലന് ഹൃദിസ്തമായിരുന്നുവത്രേ. ഗവാങ് ന്യാൻഡാക് (അറുപത്തിയാറാമത് ഗാൻഡെൻ ട്രിപ), ജാങ്‌ചുബ് ചോപെൽ (ഇദ്ദേഹം പിന്നീട് അറുപത്തി ഒൻപതാം ഗാൻഡെൻ ട്രിപയായി) യേഷെ ഗ്യാറ്റ്സോ എന്നിവരായിരുന്നു ഇദ്ദേഹത്തിന്റെ അദ്ധ്യാപകരിൽ ചിലർ.

ഒൻപത് വയസ്സുണ്ടായിരുന്ന ദലായ് ലാമയ്ക്ക് വാർഷിക മോൻലാം പ്രാർത്ഥനാ ആഘോഷത്തിനിടെ പനി ബാധിച്ചു. കിടപ്പിലായ ഇദ്ദേഹം ടിബറ്റിൽ വച്ച് 1815 മാർച്ച് 6-ന് മരണമടഞ്ഞു. രാജ്യമാകെ ദുഃഖാർത്തരായി. ദുഃഖാചരണം അടുത്ത ദലായ് ലാമയെ എട്ടുവർഷങ്ങൾക്കുശേഷം കണ്ടെത്തുന്നതുവരെ തുടർന്നു. പൊടാല കൊട്ടാരത്തിലെ ഇതിനായി സ്വർണ്ണം കൊണ്ടുണ്ടാക്കിയ സംവിധാനത്തിലാണ് ഇദ്ദേഹത്തിന്റെ മൃതശരീരം സൂക്ഷിച്ചിരിക്കുന്നത്. ഇതിനെ സെർഡങ് സാസും ഗോങ എന്നാണ് വിളിക്കുന്നത്.

ഒനപതാം ദലായ് ലാമ മുതൽ പന്ത്രണ്ടാം ദലായ് ലാമ വരെയു‌ള്ളവർ അകാലത്തിൽ മരണമടഞ്ഞപ്പോൾ പഞ്ചൻ ലാമ ഈ വിടവ് നികത്തുവാൻ ശ്രദ്ധാലുവായിരുന്നു.



</doc>
<doc id="356393" url="https://ml.wikipedia.org/wiki?curid=356393" title="കരിമ്പൻ കേട്">
കരിമ്പൻ കേട്

പയർ ചെടികൾക്ക് വരുന്ന ഒരു കുമിൾരോഗമാണ് കരിമ്പൻ കേട്. കോളെറ്റൊട്രൈക്കം സ്പീഷ്യസ്സ് കുമിളാണ് ഇതിന് കാരണം. ചെടികളുടെ വേരൊഴികെ എല്ലാ ഭാഗങ്ങളിലും കറുത്ത പാടുകൾ കാണപ്പെടുന്നതാണ് രോഗലക്ഷണം.


</doc>
<doc id="356398" url="https://ml.wikipedia.org/wiki?curid=356398" title="വെള്ളുവങ്ങാട്">
വെള്ളുവങ്ങാട്

മലപ്പുറം ജില്ലയിൽ ഏറനാട് താലൂക്കിൽ പാണ്ടിക്കാട് പഞ്ചായത്തിൽ പെട്ട ഗ്രാമമാണ് വെള്ളുവങ്ങാട് (ഇംഗ്ലീഷ് - Velluvangad), മലപ്പുറം ജില്ലയിലെ ഏറ്റവും വലിയ ഗ്രാമങ്ങളിൽ ഒന്നാണ് വെള്ളുവങ്ങാട്. 
തൊട്ടടുത്ത പട്ടണങ്ങളായ മഞ്ചേരിയിലേക്ക് പത്തും പാണ്ടിക്കാട്ടേക്ക് മൂന്നും കിലോമീറ്റർ ദൂരമുണ്ട്. കരിപ്പൂർ വിമാനത്താവളം 34 കിലോമീറ്ററും പട്ടിക്കാട് റെയിൽവേ സ്റ്റേഷൻ 10 കിലോമീറ്ററും ദൂരെ സ്ഥിതിചെയ്യുന്നു. മഞ്ചേരി-പാണ്ടിക്കാട്‍ പാതയാണ് ഗ്രാമത്തിലെ മുഖ്യ റോഡ്‌. വെള്ളുവങ്ങാട്-നെല്ലിക്കുത്ത് പ്രദേശങ്ങളെ ബന്ധിപ്പിക്കുന്ന കാക്കത്തോടിന് കുറുകെയുള്ള പഴയ പാലം ചരിത്രരേഖകളിൽ സ്ഥാനം സ്ഥാനംപിടിച്ച ഒന്നാണ്.

സാമൂഹ്യചരിത്രം

ക്രിസ്തുവർഷം ഏഴും എട്ടും നൂറ്റാണ്ടുകളിൽ കേരളത്തിലേക്ക് കുടിയേറിയ ആര്യവംശജരായ ബ്രാഹ്മണരാണ് ഇവിടുത്തെ ഭൂമി മുഴുവൻ കൈയ്യടക്കിവച്ചത്. എ.ഡി 600 വരെ, ഇവിടെ ബ്രാഹ്മണരോ, ബ്രഹ്മസ്വം-ദേവസ്വം സമ്പ്രദായങ്ങളോ ഉണ്ടായിരുന്നില്ലെന്നും, “അധഃകൃതർ” എന്നും “പട്ടികജാതിക്കാർ” എന്നും വിളിക്കപ്പെടുന്ന കേരളത്തിലെ ആദിമനിവാസികളായ, കീഴാള അടിസ്ഥാനവർഗ്ഗത്തിന്റേതായിരുന്നു ഇവിടുത്തെ ഭൂസ്വത്തുക്കൾ മുഴുവനുമെന്ന് ചരിത്രസൂചനകൾ സാക്ഷ്യപ്പെടുത്തുന്നു. നാടുവാഴികൾ, കോവിലകങ്ങളിലും കൊട്ടാരങ്ങളിലും, ബ്രാഹ്മണർ ഇല്ലങ്ങളിലും മനകളിലുമാണ് താമസിച്ചിരുന്നത്.

--- വെള്ളുവങ്ങാട് ----

ടിപ്പു സുൽത്താൻ 1788 ൽ പടയോട്ടം നടത്തിയത് വെള്ളുവങ്ങാടിന്റെ രാജവീഥിയിലൂടെയായിരുന്നു. തമ്പടിക്കാൻ പറ്റിയ സ്ഥലം അന്വേഷിക്കുമ്പോഴാണ് ഒരു ജനവാസ കേന്ദ്രവും അവിടെ അർദ്ധനഗ്നരായ സ്ത്രീകൾ നീരാട്ട് നടത്തുന്ന കാഴ്ചയും കണ്ടത്. ടിപ്പു സുൽത്താൻ സ്ത്രീകളോട് മാറുമറക്കാൻ പറയുകയും അവർക്ക് ചേല കൊടുക്കാൻ കല്പിക്കുകയും ചെയ്തു. വെള്ളം സുലഭമായി കിട്ടുന്ന അങ്ങാടിയായതിനാൽ 'വെള്ളാട്ടങ്ങാടി' എന്ന പേരിൽ പിന്നീട് അറിയപ്പെടാൻ തുടങ്ങി. വെള്ളാട്ടങ്ങാടിയിൽ നിന്ന് ക്രമേണ ജനങ്ങൾ താമസം മാറ്റി പോയതിനാൽ വെള്ളാട്ടങ്ങാടി കാട്ടു പ്രദേശമായി മാറി അതോടുകൂടി വെള്ളാട്ടങ്ങാടി വെള്ളാങ്കാടായും ക്രമേണ 'വെള്ളുവങ്ങാട് ' ആയും അറിയപ്പെടാൻ തുടങ്ങി.

-- ചേലക്കലാപം --

ടിപ്പുസുൽത്താന്റെ പടയോട്ടത്തിൽ ഞെരിഞ്ഞമർന്ന വെള്ളാട്ടങ്ങാടിയുടെ തിരുമുറ്റത്ത് നിന്നും പൊട്ടിപ്പുറപ്പെട്ട ഒരു ഒരു ഐതിഹാസിക സമരമാണ് ചേലക്കലാപം.സ്ത്രീകൾക്ക് മാറുമറയ്ക്കാൻ പാടില്ലാത്ത അക്കാലത്ത് മാറുമറക്കാനുള്ള അവകാശത്തിനു വേണ്ടിയുള്ള സമരമായിരുന്നു ചേലക്കലാപം.മൂരിപ്പാടത്തിനും വല്യാത്രപ്പടിക്കും ഇടയിലുണ്ടായിരുന്ന ആ പുരാതന നാഗരികതയുടെ അവശിഷ്ടങ്ങൾ ഈ അടുത്ത കാലം വരെ അവിടുണ്ടായിരുന്നു.

-- മാളികപ്പുറത്ത് നിന്നും ചാടിയ കഥ --

കുടിയാന്മാരെ ഒഴിപ്പിക്കൽ കേസുമായി ബന്ധപ്പെട്ട് 1884-ൽ വെള്ളുവങ്ങാട് തറിപ്പടിക്കൽ പാലത്തിങ്ങൽ ഉണ്ണീന്റെ നേതൃത്വത്തിൽ ഉണ്ടായ കലാപത്തിൽ ജഡ്ജി വധിക്കപ്പെട്ടതായി ചരിത്ര രേഖകളിൽ കാണാം. ഉണ്ണീനെ കിട്ടാതെ അരിശം പൂണ്ട ബ്രിട്ടീഷ് പട്ടാളം അദ്ദേഹത്തിന്റെ മകൻ മൊയ്തീനെ പിടിച്ചു.അദ്ദേഹം മാളിക മുകളിൽ നിന്ന് താഴേക്ക് ചാടി രക്ഷപ്പെടുകയും ചെയ്തു.

-- മലബാർ കലാപവും വെള്ളുവങ്ങാടും --

ഇന്ത്യൻ സ്വാതന്ത്ര്യ സമര ചരിത്രത്തിലെ പ്രധാന സംഭവങ്ങളിലൊന്നായ മലബാർ കലാപത്തിൻറെ സ്മരണകൾ ഉറങ്ങുന്ന മണ്ണാണ് വെള്ളുവങ്ങാട്.
1700-കളുടെ ഉത്തരാർദ്ധം മുതൽ ഒറ്റപ്പെട്ട ഒട്ടേറെ കർഷകകലാപങ്ങൾ മലബാറിൽ അരങ്ങേറിയിട്ടുണ്ട്. 1790-കളിൽ ഒളിപ്പോർ വിദഗ്ദ്ധരായിരുന്ന എളംപുളശ്ശേരി ഉണ്ണിമൂസയുടെ നേതൃത്വത്തിൽ നടന്ന നികുതിനിഷേധ പ്രക്ഷോഭം കർഷകസമര ആദ്യസംഭവമായിരുന്നു. നേരിട്ടുള്ള യുദ്ധത്തിലൂടെ മാപ്പിള കർഷക കലാപകാരികളെ കീഴ്പ്പെടുത്താനാവില്ലെന്ന് ബോദ്ധ്യപ്പെട്ട വെള്ളക്കാർ കരിനിയമങ്ങളും നിരോധനങ്ങളും ഏർപ്പെടുത്തി അവരെ അടിച്ചമർത്താൻ തുടങ്ങി.
നേരിട്ടുള്ള യുദ്ധത്തിലൂടെ മാപ്പിള കർഷക കലാപകാരികളെ കീഴ്പ്പെടുത്താനാവില്ലെന്ന് ബോദ്ധ്യപ്പെട്ട വെള്ളക്കാർ കരിനിയമങ്ങളും നിരോധനങ്ങളും ഏർപ്പെടുത്തി അവരെ അടിച്ചമർത്താൻ തുടങ്ങി. “മാപ്പിള ആക്ട്” എന്ന കിരാതനിയമം പ്രയോഗത്തിൽ വരുത്തി.

1920-കളോടെ ദേശീയ സ്വാതന്ത്ര്യസമര പ്രസ്ഥാനം ഇവിടെ ആവേശകരമായി ഉയർത്തെഴുന്നൽക്കാൻ തുടങ്ങി. 1920 ഡിസംബറിൽ നാഗ്പൂരിൽ ചേർന്ന കോൺഗ്രസ് സമ്മേളനത്തോടെ നാടുനീളെ കോൺഗ്രസ് കമ്മിറ്റികളും ഖിലാഫത്തു കമ്മറ്റികളും സംഘടിപ്പിക്കപ്പെട്ടു. മഞ്ചേരിയിൽ വിപുലമായ രീതിയിൽ കോൺഗ്രസ് കോൺഫെറൻസ് നടന്നു. എ.പി.നാരായണമേനോന്റെയും കട്ടിളശ്ശേരി മുസ്ളിയാരുടെയും നേതൃത്വത്തിൽ പാണ്ടിക്കാട് ഖിലാഫത്ത് കമ്മിറ്റി രൂപികരിച്ചു. 1921 ആഗസ്റ്റ് 26-ന് 3000-ത്തോളം മാപ്പിള യോദ്ധാക്കളും, ക്യാപ്റ്റൻ മക്കന്റായിയുടെ നേതൃത്വത്തിലുള്ള വെള്ളപട്ടാളവും പൂക്കോട്ടൂരിൽ വച്ച് ഘോരമായ യുദ്ധം നടന്നു. ആഗസ്റ്റ് 31-ന് തിരൂരങ്ങാടിയിൽ രണ്ടാമത്തെ യുദ്ധം നടന്നു. മലബാർ കലാപത്തിന്റെ അധിനായകരിൽ പ്രധാനിയും വള്ളുവങ്ങാടിന്റെ അടുത്തുള്ള നെല്ലിക്കുത്ത് സ്വദേശിയുമായ 

പാലത്തുമൂലയിൽ ഏരിക്കുന്നൻ ആലി മുസലിയാർ. 1922 ഫെബ്രുവരി 17-ന് കോയമ്പത്തൂർ ജയിലിൽ വെച്ച് ആലി മുസലിയാരെ തൂക്കിലേറ്റി.

വാരിയം കുന്നത്ത് കുഞ്ഞഹമ്മദ് ഹാജിയുടെയും ആലിമുസ്ലിയാരുടെയും ഗുരുനാഥൻ കുന്നുമ്മൽ കുഞ്ഞിക്കമ്മു മൊല്ലയായിരുന്നു.1872 ൽ കുഞ്ഞിക്കമ്മു മൊല്ലയുടെ ഓത്തുപള്ളി, മൊല്ല മാസ്റ്ററാൽ മലയാളം പഠിപ്പിക്കുന്ന എഴുത്തുപള്ളിക്കൂടമാക്കി മാറിയിരുന്നു.

മലയാള പാഠങ്ങൾ ഇവിടെ നിന്നാണ് കുഞ്ഞഹമ്മദ് ഹാജി കരസ്ഥമാക്കി.എ.എം.എൽ.പി സ്‌കൂൾ വള്ളുവങ്ങാട് എന്ന പേരിൽ ഈ സ്‌കൂൾ ഇന്നും വെള്ളുവങ്ങാട് പ്രവർത്തിക്കുന്നുണ്ട്.

വെള്ളുവങ്ങാട് കാരക്കുറിശ്ശി ജുമുഅത്തു പള്ളിയിൽ ഒത്തുകൂടി പ്രാർത്ഥനയോടെ മാത്രമേ മൊയ്തീൻ കുട്ടി ഹാജിയും പിന്നീട് കുഞ്ഞിമുഹമ്മദ് ഹാജിയും യുദ്ധത്തിന് പുറപ്പെട്ടിരുന്നുള്ളൂ. ആലിമുസ്‌ലിയാരും കുഞ്ഞഹമ്മദ് ഹാജിയും പല സുപ്രധാന തീരുമാനങ്ങളും എടുത്തിരുന്നത് ഈ പള്ളിയിൽ വെച്ചായിരന്നു. വള്ളുവങ്ങാട് കാരക്കുറിശ്ശി ജുമുഅത്തു പള്ളിയിൽ വുദു എടുക്കുന്നതിനായി വലിയൊരു കുളമുണ്ട്. ഈ കുളത്തിനുള്ളിൽ മണ്ണാത്തിപ്പുഴയിലേക്കുള്ള ഒരു തുരങ്കം ഉണ്ടായിരുന്നു. ഏകദേശം ഒരു കിലോമീറ്ററിലധികമുള്ള തുരങ്കത്തിലൂടെ യുദ്ധസമയത്ത് യാത്ര ചെയ്തിരുന്നു എന്നത് കുഞ്ഞഹമ്മദ് ഹാജിയുടെ യുദ്ധതന്ത്രത്തിനും ബുദ്ധി സാമർഥ്യത്തിനും മതിയായ തെളിവാണ്. ഈ തുരങ്കത്തിന്റെ ചില ഭാഗങ്ങൾ ഇന്നും വെള്ളുവങ്ങാട് തെക്കേമണ്ണ കുന്നിൻ മുകളിൽ കാണാം.

ബ്രിട്ടീഷുകാർ വള്ളുവങ്ങാട്ടേക്കു കടക്കാതിരിക്കുന്നതിന് കാക്കത്തോട് പാലം കുഞ്ഞഹമ്മദ് ഹാജി തകർത്തിരുന്നു. അക്കാലത്തെ പ്രധാന പാതയിതായിരുന്നതിനാൽ ബ്രിട്ടീഷുകാർ പാലം പുതുക്കി പണിയുകയും ചെയ്തിരുന്നു. കാക്കത്തോട് വഴി കടലുണ്ടി പുഴയിലൂടെയായിരുന്നു ഹാജിയും കൂട്ടരും സഞ്ചരിച്ചിരുന്നത്.
ഇന്ത്യയുടെ വിമോചന പോരാട്ടത്തിൽ സമാനതകളില്ലാത്ത വിധം സാഹസികവും ഉജ്ജ്വലവുമായ അധ്യായമായിരുന്നു പാണ്ടിക്കാട് യുദ്ധം. 1921 നവംബർ 18-ന് രാത്രിയിൽ കുഞ്ഞഹമ്മദ് ഹാജി, ചെമ്പ്രശേരി തങ്ങൾ, പയ്യനാടൻ മോയിൻ എന്നിവരുടെ നേതൃത്വത്തിൽ 2000-ത്തോളം മാപ്പിള യോദ്ധാക്കൾ പാണ്ടിക്കാട് പോലീസ് സ്റ്റേഷനു സമീപമുള്ള ചന്തപ്പുര വളഞ്ഞു. എല്ലാവിധ ആയുധസന്നാഹങ്ങളുമായി ലഹളക്കാരെ നേരിടാനെത്തിയ ഗൂർഖപട്ടാളം ചന്തപ്പുരയിലാണ് തമ്പടിച്ചിരുന്നത്. “കുക്രി” എന്നാരു പ്രത്യേകതരം വാളുപയോഗിച്ച് യുദ്ധം ചെയ്യുന്ന ഗൂർഖകളെ നേരിട്ട് എതിർത്തു തോൽപിക്കുവാൻ അക്കാലത്ത് ഒരു ശക്തിക്കും സാധ്യമല്ലായിരുന്നു. മതിൽ തകർത്ത് യോദ്ധാക്കൾ അകത്തു കടന്നു. രണ്ടു മണിക്കുറിലേറെ നീണ്ടുനിന്ന ഘോരമായ യുദ്ധം നടന്നു. പാണ്ടിക്കാട് യുദ്ധത്തിനു ശേഷം കുഞ്ഞഹമ്മദ് ഹാജിയും സംഘവും പോലീസ് സേനാവിഭാഗത്തിന്റെ പന്തല്ലൂർ ക്ലബ്, പോലീസ് സ്റ്റേഷൻ, പോസ്റ്റോഫീസ്, സർവ്വെ ആഫീസ് എന്നിവ ആക്രമിച്ചു. മൂന്ന് പോലീസുകാരെ കൊലപ്പെടുത്തി. 1922 ജനുവരി 6-ന് കാളികാവിൽ വെച്ച് കുഞ്ഞമ്മദ് ഹാജി പിടിക്കപ്പെട്ടു. ജനുവരി 20-ന് കുഞ്ഞഹമ്മദ് ഹാജിയെയും ചെമ്പ്രശേരി തങ്ങളേയും മലപ്പുറത്ത് കോട്ടകുന്നിന്റെ വടക്കേ ചെരിവിൽ വച്ച് ബ്രിട്ടീഷുകാർ വെടിവച്ചു കൊല്ലുകയായിരുന്നു.

സാംസ്കാരികചരിത്രം

മഞ്ചേരിയുടെയും പാണ്ടിക്കാടിന്റെയും ഇടയിൽ കടലുണ്ടിപ്പുഴയേരത്ത് സ്ഥിതി ചെയ്യുന്ന ഒരു പ്രദേശമാണ് വെള്ളുവങ്ങാട്. എല്ലാവിധ മത വിഭാഗക്കാരും ഇവിടെ സമ്മിശ്രമായി വസിക്കുന്നു.
രാജ്യഭരണം, നാടുവാഴിത്തം, ജന്മിത്വം, സാമ്രാജ്യത്വം തുടങ്ങിയ അധികാരവാഴ്ചയുടെ വ്യത്യസ്തങ്ങളായ ചരിത്രഘട്ടങ്ങളിലൂടെ, അധ്വാനത്തിന്റെ കൂട്ടായ്മയിലൂടെ, സമരോത്സുകമായ മുന്നേറ്റങ്ങളിലൂടെ കടന്നുപോന്ന ഒരു ജനതയുടെ പിൻമുറക്കാർ എന്ന നിലയ്ക്ക് പാണ്ടിക്കാടിന് സമ്പന്നമായൊരു സാംസ്കാരികപൈതൃകമുണ്ട്. വ്യത്യസ്ത ജാതിമത വിഭാഗങ്ങളിൽ പെട്ടവരായിരിക്കുമ്പോൾ തന്നെ, ഭിന്നമായ വിശ്വാസങ്ങളും ആചാരാനുഷ്ഠാനങ്ങളും പുലർത്തുന്ന, ഇവിടുത്തെ ജനവിഭാഗങ്ങൾ തമ്മിൽ പരസ്പരധാരണയുടേയും സഹിഷ്ണുതയുടേയും സർവ്വോപരി സാഹോദര്യത്തിന്റെയും മഹത്തായൊരു സാമൂഹ്യബന്ധം ഇവിടെ നിലനിൽക്കുന്നുണ്ട്. കലാരൂപങ്ങളുടെയും നാടൻ പാട്ടുകളുടെയും ഒരു നിധി ശേഖരം തന്നെ ഈ ഗ്രാമത്തിന് പൈതൃകമായികിട്ടിയിട്ടുണ്ട്. ആരാന്റെ പണിപ്പാടങ്ങളിൽ ഏഴകളായി ഒടുങ്ങിത്തീരുന്ന ജന്മത്തിന്റെ നോവുകളും രോഷവും പകയും ചേർന്ന അടിസ്ഥാനവർഗ്ഗത്തിന്റെ കലാരൂപങ്ങളെല്ലാം ഇന്ന് അന്യംനിന്നുപോകുന്ന നിലയിലാണ്. നന്മയുടേയോ, ഏതെങ്കിലും മൂല്യത്തിന്റേയോ യാതൊരു കണികയും രക്തത്തിൽ പോലുമില്ലാതിരുന്ന തമ്പുരാക്കളെന്ന അധ്വാനിക്കാതെ ഉണ്ടിരുന്ന വർഗ്ഗത്തിന്റെ പടിപ്പുരകൾക്ക് പുറത്തും കളിമുറ്റങ്ങളിലും ഈ മണ്ണിന്റെ മക്കൾ ഒരുകാലത്ത് ഇങ്ങനെ ഉറഞ്ഞു പാടിയിരുന്നു. “കൊയ്യാനും മാണം ഞങ്ങള്…, മെതിച്ചാനും മാണം ഞങ്ങള്….., നെല്ലൊക്കെ അവുത്തായ……, ഞങ്ങളെ കണ്ടൂടോ………”. പഞ്ചായത്തിലെ എല്ലാ സാമൂഹ്യവിഭാഗങ്ങൾക്കും സ്വന്തമായ കലാരൂപങ്ങളും അനുഷ്ഠാനമാധ്യമങ്ങളും ഉണ്ടായിരുന്നു. തുയിലുണർത്തുപാട്ട്, കൈകൊട്ടികളിപാട്ട്, ചെറുമപാട്ട്, കല്ല്യാണപാട്ട്, ശീവോതിപാട്ട്, പുള്ളുവൻ പാട്ട്, തിരുവാതിരപാട്ട് തുടങ്ങിയ പാട്ടുരൂപങ്ങളും ചെറുമക്കളി, പറയൻകാള, കോൽക്കളി തുടങ്ങിയ നാട്ടുരൂപങ്ങളും ഗ്രാമീണ ജീവിതത്തിനു സാംസ്കാരികവെളിച്ചം നൽകി അടുത്ത കാലം വരെ സജീവമായി നിലനിന്നിരുന്നു. മാപ്പിളമാർക്കിടയിൽ വാമൊഴി രൂപത്തിൽ പ്രചരിച്ചുപോന്ന മാപ്പിളപാട്ടുകൾ പുതിയകാലത്ത് പുതിയ രൂപഭാവങ്ങളോടെ നിലനിൽക്കുന്നുണ്ട്.തറിപ്പടി സ്ഥിതി ചെയ്യുന്ന വെള്ളുവങ്ങാട് കരിങ്കാളികാവ് കാളീക്ഷേത്രത്തിലെ ആണ്ടോടാണ്ട് നടത്തിവരുന്ന ഉത്സവം ദേശവാസികൾ ജാതിമതഭേദമെന്യേ ആഘോഷിക്കുന്നു.വർഷങ്ങളുടെ പഴക്കമുള്ള വെള്ളുവങ്ങാട് വലിയ പള്ളി.
മുൻകാലങ്ങളിൽ കൊണ്ടാടപ്പെട്ടിരുന്ന ആണ്ടുനേർച്ചകൾ ജാതിമതഭേദമെന്യേ ജനങ്ങൾ പങ്കുകൊണ്ടിരുന്ന ഉത്സവാഘോഷങ്ങളാണ്.വെള്ളുവങ്ങാട് പ്രദേശത്ത് 10-ൽ കൂടുതൽ ക്ലബുകൾ പ്രവർത്തിക്കുന്നുണ്ട്.

</doc>
<doc id="356399" url="https://ml.wikipedia.org/wiki?curid=356399" title="വരവൂർ (വിവക്ഷകൾ)">
വരവൂർ (വിവക്ഷകൾ)

വരവൂർ‍ എന്ന പദം കൊണ്ട് താഴെ പറയുന്നവയിൽ ഏതിനെയും വിവക്ഷിക്കാം.



</doc>
<doc id="356405" url="https://ml.wikipedia.org/wiki?curid=356405" title="പ്രാൻഗിൻ മാൾ">
പ്രാൻഗിൻ മാൾ

മലേഷ്യയിലെ ജോർജ്ജ് ടൗൺ പെനാങ്ങിൽ സ്ഥിതിചെയ്യുന്ന ഒരു ഷോപ്പിംഗ് മാളാണ് പ്രാൻഗിൻ മാൾ. പ്രാൻഗിൻ റോഡിൽ (ഇപ്പോൾ ജലൻ ഡോ ലിം ച്വീ ലിയോങ്ങ്) കൊംടാർ ടവറിന് സമീപമാണ് ഈ ഷോപ്പിംഗ് മാൾ സ്ഥിതിചെയ്യുന്നത്. ഈ മാളിൽനിന്ന് കൊംടാർ ടവറിലേക്കും ഫസ്റ്റ് അവന്യൂ മാളിലേക്കും ആകാശ പാലങ്ങൾ നിർമ്മിച്ചിട്ടുണ്ട്. കോലാലം പൂരിലെ സുംഗി വാങ്ങ് പ്ലാസക്ക്  സമാനമായ രീതിയിലാണ് പ്രാൻഗിൻ മാൾ പ്രവർത്തിക്കുന്നത്.

2001 ലാണ് പ്രാൻഗിൻ മാൾ പൊതുജനങ്ങൾക്കായി തുറന്നുകൊടുത്തത്. ഇത് കൊംടാർ പദ്ധതിയുടെ മൂന്നാം ഘട്ടമായാണ് പണികഴിപ്പിച്ചത്. ഈ ഷോപ്പിംഗ് മാളിന് പുതിയതായി നിർമ്മിച്ച ഫസ്റ്റ് അവന്യൂ ഷോപ്പിംഗ് മാളിൽനിന്നും മത്സരം നേരിടുന്നുണ്ട്. താഴേക്കിടയിലുള്ള വരുമാനക്കാർക്കും മദ്ധ്യ വർഗ്ഗ വരുമാനക്കാർക്കും വേണ്ടിയാണ് പ്രധാനമായും പ്രാൻഗിൻ മാൾ പ്രവർത്തിക്കുന്നത്. എന്നിരുന്നാലും മാളിന്റെ പ്രധാന ഷോപ്പായ പാർക്സൺ അവരുടെ വിൽപ്പനശാല മാളിൽത്തന്നെ നിലനിറുത്തിയിരിക്കുന്നു.

പ്രാൻഗിൻ മാളിന് ആകെ ആറ് നിലകളാണ് ഉള്ളത്. ഇതിൽ ഒരു ഭൂഗർഭനിലയും ഉൾപ്പെടുന്നു.

പ്രാൻഗിൻ മാളിലെ പ്രധാന വിൽപ്പനശാലയാണ് പാർക്സൺ. ഈ മാളിന്റെ ആദ്യത്തെ നാല് നിലകളിലായി പാർക്സണിന്റെ വിൽപ്പനശാലകൾ പ്രവർത്തിക്കുന്നു.

ജോർജ്ജ് ടൗണിലെ പ്രധാന ഇലക്ട്രോണിക് വിൽപ്പനശാലയായി പ്രാൻഗിൻ മാൾ മാറിയിരിക്കുന്നു. ഇവിടെ വിലക്കുറവുള്ള ഇലക്ട്രോണിക് ഗാഡ്ജറ്റുകൾ വിൽക്കുന്ന അനേകം കടകൾ പ്രവർത്തിക്കുന്നുണ്ട്. നാലാം നിലയിൽ കമ്പ്യൂട്ടറുകൾക്കും ബന്ധപ്പെട്ട ഉപകരണങ്ങൾക്കും മാത്രമായി ഇ@പ്രാൻഗിൻ എന്ന പ്രത്യേക വിഭാഗം തന്നെ പ്രവർത്തിക്കുന്നുണ്ട്.

വളരെ കുറഞ്ഞവിലയിലുള്ള സാധനങ്ങൾ വിൽക്കുന്ന കടകളുടെ ആധിക്യം മൂലം വരുമാനം കുറഞ്ഞ മദ്ധ്യവർഗ്ഗവരുമാനമുള്ളവരുടെയും താഴ്ന്നവരുമാനമുള്ളവരുടെയും പ്രധാന വാങ്ങൽ കേന്ദ്രമായി ഈ മാൾ മാറിയിട്ടുണ്ട്. ഇവിടെ പ്രധാന ഫാഷൻ ബ്രാന്റുകളായ ബോഡിഗ്ലോവ്, ഗിയോർഡാനോ, പഡിനി, തകഷിമായ എന്നിവയുടെയെല്ലാം ഷോപ്പുകളും പ്രവർത്തിക്കുന്നുണ്ട്.
സ്റ്റാർബക്സ്, പിസ്സ ഹട്ട്, സബ്‍വേ, മക്ഡൊണാൾഡ് തുടങ്ങി വിവിധ ഭക്ഷണ ബ്രാൻഡുകളുടെ ഷോപ്പുകളും പ്രാൻഗിൻ മാളിലുണ്ട്.

ഒരു വലിയ സിനിമ തീയറ്ററും മറ്റ് പല വിനോദകേന്ദ്രങ്ങളും ഈ മാളിന്റെ ഏറ്റവും മുകളിലത്തെ നിലയിൽ പ്രവർത്തിക്കുന്നു. കുട്ടികൾക്കായുള്ള കളിസ്ഥലം, ആർക്കേഡുകൾ, ബോളിംഗ് അലൈ എന്നിവ ഇവിടെയുണ്ട്.

ജോർജ്ജ് ടൗണിന്റെ മദ്ധ്യഭാഗത്തായി പ്രാൻഗിൻ റോഡിന് (ഇപ്പോൾ ജലൻ ഡോ ലിം ച്വീ ലിയോങ്ങ്) അരികിലായാണ് പ്രാൻഗിൻ മാൾ സ്ഥിതിചെയ്യുന്നത്. കൊംടാർ ടവറിന്റെയും ഫസ്റ്റ് അവന്യൂ മാളിന്റെയും ഇടയിലാണ് ഈ മാളിന്റെ സ്ഥാനം. ഒരു കാലത്ത് ഇവിടെയുണ്ടായിരുന്ന കനാലിന്റെ പേരായിരുന്നു പ്രാൻഗിൻ . ഈ പേരിൽനിന്നാണ്  പ്രാൻഗിൻ റോഡിന്റെയും മാളിന്റെയും പേര് വന്നത്. പ്രാൻഗിൻ കനാൽ ഇപ്പോൾ നിലവിലില്ല.

ജോർജ്ജ് ടൗണിന്റെ മദ്ധ്യഭാഗത്ത് കൊംടാറിലെ റാപിഡ് പെനാങ്ങ് ബസ് ടെർമിനലിനടുത്തായിട്ടാണ് പ്രാൻഗിൻ മാൾ സ്ഥിതിചെയ്യുന്നത്. അതുകൊണ്ടുതന്നെ വിനോദസഞ്ചാരികൾക്കും നാട്ടുകാർക്കും ഈ മാളിൽ എത്തിച്ചേരാൻ വളരെ എളുപ്പമാണ്. ജോർജ്ജ് ടൗണിലെ യുനെസ്കോ ഹെറിറ്റേജ് സൈറ്റിൽനിന്നും പണം കൊടുക്കാതെ യാത്രചെയ്യാവുന്ന റാപ്പിഡ് പെനാങ്ങ് സിഎറ്റി ബസ്സിൽ കയറിയാൽ എളുപ്പത്തിൽ പ്രാൻഗിൻ മാളിൽ എത്താം. പെനാങ്ങ് ദ്വീപിലെ മിക്ക റാപ്പിഡ് പെനാങ്ങ് ബസ്സ് റൂട്ടുകളും കൊംടാർ ബസ്സ് ടെർമിനലിലൂടെയാണ് കടന്നു പോകുന്നത്. കൊംടാറിലേക്ക് പോകുന്ന ഏത് റാപ്പിഡ് പെനാങ്ങ് ബസ്സ് മുഖാന്തരവും എളുപ്പത്തിൽ പ്രാൻഗിൻ മാളിൽ എത്തിച്ചേരാൻ കഴിയും.


പ്രാൻഗിൻ മാൾ


</doc>
<doc id="356416" url="https://ml.wikipedia.org/wiki?curid=356416" title="തരാമണി">
തരാമണി

ചെന്നൈ നഗരത്തിലെ ഒരു പ്രദേശമാണ് തരാമണി. ഐ.ടി. പാർക്കുക്കൾ ഉള്ളതുകൊണ്ടും ധാരാളം ഗവേഷണ സ്ഥാപനങ്ങൾ ഉള്ളത് കൊണ്ടും പ്രസിദ്ധമാണ് ഈ സ്ഥലം. ചെന്നൈ നഗരത്തിന്റെ തെക്ക് അഡയാറിന് സമീപമായാണ് ഈ സ്ഥലം സ്ഥിതി ചെയ്യുന്നത്.
തെക്കേ ഇന്ത്യയിലെ ആദ്യ ഐ.ടി. പാർക്കായ ടൈഡൽ പാർക്ക് സ്ഥിതി ചെയ്യുന്നത് ഇവിടെയാണ്. ഇത് കൂടാതെ അസെന്റാസ് ഐ.ടി. പാർക്ക്, രാമാനുജൻ ഐ.ടി. പാർക്ക്, എൽനെറ്റ് സോഫ്റ്റ്]വെയർ സിറ്റി, ടിസെൽ ബയോ ടെക് പാർക്ക് എന്നിവയും ഇപ്പോൾ ഇവിടെ പ്രവർത്തിക്കുന്നു.



</doc>
<doc id="356417" url="https://ml.wikipedia.org/wiki?curid=356417" title="വില്ല് വായൻ ഗിത്താർമത്സ്യം">
വില്ല് വായൻ ഗിത്താർമത്സ്യം

കടൽ വാസിയായ ഒരു മൽസ്യമാണ് വില്ല് വായൻ ഗിത്താർമത്സ്യം അഥവാ Bowmouth Guitarfish. . ഐ യു സി എൻ പട്ടികപ്രകാരമുള്ള പരിപാലന സ്ഥിതി വംശനാശ സാദ്ധ്യതയുള്ള ജീവികൾ എന്നാണ്.

വളരെ വലിയ മൽസ്യമായ ഇവ 9 അടി വരെ നീളവും 135 കിലോ വരെ ഭാരവും വെക്കുന്നു. മുതുകിൽ ഇവയ്ക്ക് സ്രാവിനെ പോലെ ഉള്ള ചിറക്ക് ഉണ്ട്. ശരീരത്തിലെ നിറയെ വെള്ള പുള്ളികളും കാണാം . മങ്ങിയ നീല കലർന്ന തവിട്ടു നിറമാണ് ഇവയ്ക്ക്.

300 അടി വരെ താഴ്ചയിൽ ഇവയെ കാണുന്നു . മണ്ണും മണലും നിറഞ്ഞ അടിത്തട്ട് ഇഷ്ടപെടുന്ന ഇവയെ തീര കടലിലും കാണാം.

കേരളത്തിലെ മൽസ്യങ്ങളുടെ പട്ടിക

</doc>
<doc id="356418" url="https://ml.wikipedia.org/wiki?curid=356418" title="മോനോൺക്ക്‌സ്">
മോനോൺക്ക്‌സ്

മംഗോളിയയിൽ നിന്നും ഫോസിൽ കണ്ടെത്തിയ ഒരു ദിനോസർ ആണ് മോനോൺക്ക്‌സ് . അന്ത്യ ക്രിറ്റേഷ്യസ് കാലത്തു ആണ് ഇവ ജീവിച്ചിരുന്നത് .

3.3 അടി മാത്രം നീളം ഉള്ള ചെറിയ ദിനോസർ ആയിരുന്നു ഇവ. കയ്യിനും കാലിനും മെലിഞ്ഞു നീണ്ട പ്രകൃതി ആയിരുന്നു. കൈയിൽ 7.5 സെന്റീ മീറ്റർ നീളമുള്ള ഒരു നഖം ഉണ്ടായിരുന്നു. 

നിരപ്പായ തീര പ്രദേശങ്ങളിൽ (നദിയുടെ ) ആവാം ഇവ ജീവിച്ചിരുന്നത് എന്ന് കരുതുന്നു . വളരെ നീണ്ടു മെലിഞ്ഞ കാലുകൾ ഇവ നല്ല ഒറ്റക്കാരായിരിക്കാൻ ഉള്ള സാധ്യതയെ വർധിപ്പിക്കുന്നു. 

തെറാപ്പോഡ വിഭാഗത്തിൽ പെട്ടവയാണ് ഇവ. 



</doc>
<doc id="356423" url="https://ml.wikipedia.org/wiki?curid=356423" title="കായെങ് ക്രാച്ചൻ">
കായെങ് ക്രാച്ചൻ

കായെങ് ക്രാച്ചൻ () തായ്‍ലാൻറിലെ ഏറ്റവും വലിയ ദേശീയോദ്യാനമാണ്. ബർമയുടെ (മ്യാൻമർ) അതിർത്തിയിൽ തനിൻതാർയി നേച്ചർ റിസർവ്വിനോട്‍ ചേർന്ന് ഇതു സ്ഥിതി ചെയ്യുന്നു. ഹുവാ-ഹിൻ എന്ന വിനോദസഞ്ചാര പട്ടണത്തിനു സമീപമാണിത്. തായ്‍ലാൻറലെ ഏറ്റവും വലിയ ദേശീയോദ്യാനമായി ഇതു കണക്കാക്കപ്പെടുന്നു. തായ്‍ലാൻറിൻറെ വടക്കും തെക്കും ഭാഗത്തുള്ള മഴക്കാടുകൾ മാത്രമല്ല ഇതിലുൾപ്പെടുന്നത്. മ്യാൻമറിനും തായ്‍ലാൻറിനുമിടയിലുള്ള വെസ്റ്റേണ് ഫോറക്സ് കോംപ്ലക്സിലെ, 19 സംരക്ഷിത മേഖലകൾ ഉൾപ്പെടുന്ന 18,730 km² പ്രദേശം കൂടി ഈ ദേശീയോദ്യാനത്തിലുൾപ്പെട്ടിരിക്കുന്നു.   

തായ്‍ലൻറിലെ ജില്ലകളായ , , (, and of of എന്നിവയുടെ ഭാഗങ്ങൾ ഈ ദേശീയോദ്യാനത്തിൻറെ പരിധിയിൽ വരുന്ന പ്രദേശങ്ങളാണ്. ദേശീയോദ്യാനത്തിലെ കിഴക്കേ ചെരുവിൽ മഴക്കാടുകളാണ്. ഈ ഭാഗത്തെ പരമാവധി ഉയരം 1,200 മീറ്ററാണ്. പാർക്കു സ്ഥിതി ചെയ്യുന്ന മേഖലയുടെ ഉള്ളിൽ നിന്ന് രണ്ടു പ്രധാന നദികൾ ഉത്ഭവിക്കുന്നുണ്ട്. . യ്ക്കു കുറുകെ അണക്കെട്ടു നിർമ്മിച്ചിരിക്കുന്നു. എന്നറിയപ്പെടുന്ന ഈ അണക്കെട്ട് ദേശീയോദ്യാനത്തിൻറെ കിഴക്കേ അതിർത്തിയിലാണ് സ്ഥിതി ചെയ്യുന്നത്. അണക്കെട്ടു സ്ഥിതി ചെയ്യുന്നിടത്ത് 46.5 km വിസ്തീർണ്ണമുള്ള ഒരു വലിയ തടാകം രൂപപ്പെട്ടിരിക്കുന്നു. തടാകത്തിനുള്ളിലായി ഏതാനും ചെറുദ്വീപുകളുമുണ്ട്. 1966 ലാണ് ഈ അണക്കെട്ടു നിർമ്മിക്കപ്പെട്ടത്. 

തായ്‍ലാൻറലെ ഇരുപത്തിയെട്ടാമത്തെ ദേശീയോദ്യാനമായി 1981 ജൂൺ 12 നാണ് ഇത് പ്രഖ്യാപിക്കപ്പെട്ടത്.2,478 km പ്രദേശത്തു പരന്നു കിടക്കുന്ന ഈ ദേശീയോദ്യാനം 1984 ഡിസംബർ മാസത്തിൽ ഫെറ്റ്ചാബുരി, പ്രച്യൂവാപ് ഖിരി ഖാൻ പ്രോവിൻസുകൾക്കിടയിലുള്ള അതിർത്തിപ്രദേശങ്ങൾ കൂടി ഉൾപ്പെടുത്തി വിപുലീകരിച്ചു. 

വേട്ടക്കാരുടെ സാന്നിദ്ധ്യം ഏറെയുള്ള പ്രദേശമാണിത്. ഈ ദേശീയോദ്യാനത്തിൽ ആനകളെ അനിയന്ത്രിതമായി കൊന്നൊടുക്കപ്പെുന്നു. ഇതു തടയുന്നതിൽ അധികാരികൾ പലപ്പോഴും പരാജയപ്പെടുന്നു. ആനക്കൊമ്പു വ്യാപാരത്തിൽ ദേശീയോദ്യാനത്തിലെ ചില ഉദ്യോഗസ്ഥർ പോലും പങ്കുള്ളതായി ആരോപിക്കപ്പെടുന്നു.

ഈ ദേശീയോദ്യാനത്തിനു സമീപം ഏതാനും സ്വകാര്യ തോട്ടങ്ങളും നിലനിൽക്കുന്നുണ്ട്. ഇവിടെ സ്ഥാപിച്ചിരിക്കുന്നു വൈദ്യുതവേലികൾ പലപ്പോളും ആനകൾക്കും മറ്റും അപകടമുണ്ടാക്കുന്നു. 2013 ജൂൺ മാസത്തിൽ ഇങ്ങനെയുള്ള ചല സംഭവങ്ങൾ റിപ്പോർട്ട് ചെയ്യപ്പെട്ടിരുന്നു.

പാർക്കിൻറെ വടക്കു ദിക്കിൽ, അനേകം അരുവികൾ ഫെറ്റ്ചാബുരി നദിയിലേയ്ക്കു പ്രവഹിക്കുകയും ഇതൊന്നാകെ കായെങ് ക്രാച്ചൻ അണക്കെട്ടിലെ തടാകത്തിലെത്തുകയും ചെയ്യുന്നു.പ്രൺബുരി നദിയ്ക്കു കുറുകെയും മറ്റൊരു അണക്കെട്ട് നിര‍്‍മ്മിക്കപ്പെട്ടിട്ടുണ്ട്. 1500 മീറ്ററ്‍ ഉയരമുള്ള മ്യാൻമറിനു സമാന്തരമായുള്ള ഒരു പർവ്വതമാണ് ഇവിടുത്തെ ഏറ്റവും ഉയർന്ന സ്ഥലം. രണ്ടാമത്തെ വലിയ കൊടുമുടി 

ഖാവോ ഫനോയിൻ തുങ് ആണ്. ഇതിൻറ ഉയരം  1,207 മീറ്ററാണ്. ഫൊനോയെൻ തുങ് ക്യാമ്പ് സൈറ്റിൽ നിന്ന് ഒരു രാത്രിമുഴുവനുള്ള ട്രെക്കിങ്ങിൽ ഇവിടെയെത്തിച്ചാരാൻ മുമ്പ് സാധിച്ചിരുന്നു. എന്നാൽ 2014 മുതൽ ഇങ്ങോട്ടുള്ള വഴിത്താര പൂർണ്ണമായി അടച്ചിരിക്കുന്നു. 

വന്യജീവികളുടെ വൈവിധ്യത്തിന് ഉത്തമോദാഹരണമാണ് ഈ ദേശീയോദ്യാനം. ഡിസംബർ - ജനുവരി മാസങ്ങളിലെ പ്രഭാതകാലത്തെ ചുറ്റുമുള്ള മലനിരകളെ പുൽകി നിൽക്കുന്ന കാഴ്ച സഞ്ചാരിളെ ത്രസിപ്പിക്കുന്നതാണ്.ജൈവവൈവിദ്ധ്യം നിറഞ്ഞതും ഉഷ്ണമേഖലാ സസ്യങ്ങൾ നിറഞ്ഞതുമാണീ ദേശീയോദ്യാനം. ഉഷ്ണമേഖല, മിതോഷ്‌മേഖലാ പ്രദേശത്തുള്ള വീതിയുള്ള ഇലകളോടു കൂടി മരങ്ങളും പലയിനം പനമരങ്ങളുടെയും കേദാരമാണീ ഭൂമി. 57 തരം സസ്തനജീവികളും 400 തരം പക്ഷി വർഗ്ഗങ്ങളേയും ഇവിടെ എണ്ണി തിട്ടപ്പെടുത്തിയിട്ടുണ്ട്.

ഈ ദേശീയോദ്യാനം തായ്‍ലാൻറിലെ പ്രമുഖ പക്ഷി-പൂമ്പാറ്റ നിരീക്ഷണ സ്ഥലമാണ്. ഏകദേശം 420 വർഗ്ഗങ്ങളിലുള്ള പക്ഷികൾ ദേശീയോദ്യാനത്തിൻറ പരിധിയിലുണ്ട്. തായ്‍ലാൻറിലെ മറ്റേതൊരു ദേശീയോദ്യാനത്തിലുള്ളതിലും വളരെ അധികമാണിത്. തിരിച്ചറിയപ്പെട്ട 57 വർഗ്ഗം സസ്തനജീവികളും. 300 വർഗ്ഗങ്ങളിലുള്ള പൂമ്പാറ്റകളും ഇവിടെയുള്ളതായി കണക്കാക്കിയിരിക്കുന്നു. 

വന്യസസ്തനികളായ പുള്ളിപ്പുലി, ക്ലൊഡഡ് പുള്ളിപ്പുലി, കരടി, സ്റ്റമ്പ്-ടെയിൽഡ് മകാക്വാസ്, വിവിധയിനം മാനുകൾ, ആനകൾ, കാട്ടുനായ്ക്കൾ, ഗോൾഡൻ കുറുക്കൻ, കാട്ടുപോത്തുകൾ, ഞണ്ടു തീനി കീരി എന്നിവ ഈ ദേശീയോദ്യാനത്തിൽ പ്രത്യേകമായി കാണാവുന്നതാണ്. ഇവിയിൽ ചിലതിലെ ഇവയുടെ അവയുടെ ഒളിഞ്ഞിര്ക്കുന്ന സ്വഭാവത്താൽ പെട്ടെന്നു കണ്ടെത്തുക ബുദ്ധിമുട്ടാണ്. മുള്ളൻപന്നി, വെരുക്, വലിയ കറുത്ത അണ്ണാൻ എന്നിവ സർവ്വസാധാരണമായി കാണപ്പെടുന്നു. കടുവകളെ അപൂർവ്വായി മാത്രം കണ്ടുവരുന്നു. 

കായെങ് ക്രാച്ചനിൽ കാണപ്പെടുന്ന അപൂർവ്വ പക്ഷിയിനങ്ങളായ റാചെറ്റ് ടെയിൽഡ് ട്രീപീ, വൈറ്റ് ഫ്രണ്ടഡ് സ്കോപ്സ് ഔൾ ജയൻറ് പാണ്ട, വൂളി നെക്ക്ഡ് സ്റ്റോർക്ക്, ഗ്രേ-ഹെഡഡ് ഫിഷ് ഈഗിൾ എന്നിവയെ കണ്ടുവരുന്നു. മലമുഴക്കി വേഴാമ്പലുകളുടെ ഏഴിനങ്ങളെ ഇവിടെ കണ്ടെത്തിയിട്ടുണ്ട്.  

തായ്‍ലാൻറിൽ കണ്ടുവരുന്ന അനേകം ഉരഗ വർഗ്ഗങ്ങളുടെയും പാമ്പു വർഗ്ഗങ്ങളുടെയും ആവാസമേഖലായാണിത്. Some species that can be encountered are ഓറിയൻറൽ വൈൻ സ്നേക്ക് (ഗ്രീൻ മോർഫ്), വൈറ്റ്-ലിപ്ഡ് പിറ്റ് വൈപ്പർ, പോപ്പെസ് പിറ്റ് വൈപ്പർ, ഡോട്ടഡ്-വൈറ്റ് സ്പോട്ടഡ് സ്ലഗ്-ഈറ്റിങ് സ്നേക്ക്, സയാമീസ് ക്യാറ്റ് സ്നേക്ക്, ട്രയാങ്കിൾ കീൽബാക്ക്, റെഡ്-നെക്ക്ഡ് കീൽബാക്ക്, സ്പെക്കിൾ ബെല്ലീഡ് കീൽബാക്ക്, അപൂർവ്വ പാമ്പിനമായ  ബ്രോൻജേർസ്മാസ് ഷോർട്ട്-ടെയിൽഡ് പൈതൻ, റെഡ്-ഹെഡഡ് ക്രെയിറ്റ്, സോറ്റൂത്ത്-നെക്ക്ഡ് ബ്രോണ്സ്ബാക്ക്, ബ്ലൂ കോറൽ സ്നേക്ക്, മൌണ്ടൻ പിറ്റ് വൈപ്പർ, റെഡ് മൌണ്ടൻ റേസർ, മൂന്നു വർഗ്ഗങ്ങളിലുള്ള മലമ്പാമ്പുകൾ എന്നിവയാണ് ഇവിടെയുള്ള പാമ്പുവർഗ്ഗങ്ങൾ.

പല-യു വെള്ളച്ചാട്ടം

ദേശീയോദ്യാത്തിന് തെക്കുപടിഞ്ഞാറായി ഒരു 16 തട്ടുകളുള്ള വെള്ളച്ചാട്ടം സ്ഥിതി ചെയ്യുന്നു. ഈ തട്ടുകൾ അധികം ഉയരമുള്ളവയല്ല. ഹുയ-ഹിൻ മേഖലയിൽ നിന്ന് റോഡ് നമ്പർ 3219 ലൂടെ എളുപ്പത്തിൽ ഇവിടെയെത്താൻ സാധിക്കും. പാർക്കിൻറെ മദ്ധ്യമേഖലയെ അപേക്ഷിച്ച് ഇവിടെ നിന്ന് വന്യമൃഗങ്ങളെ വളരെ നന്നായി കാണാനുള്ള സൌകര്യമുണ്ട്. റോഡുകളിൽ കൂട്ടമായി സഞ്ചരിക്കുന്ന ആനകളെയും കാണാം.   

മായെ സലിയാങ് വെള്ളച്ചാട്ടം

മായെ സലിയാങ, മൂന്നു തട്ടുകളായുള്ള ഒരു വെള്ളച്ചാട്ടമാണ്. 

ചോല്ലനാറ്റ് വെള്ളച്ചാട്ടം

ഇത് മൂന്നു തട്ടുകളായുള്ള മറ്റൊരു വെള്ളച്ചാട്ടമാണ്. പലാ-ഉ വെള്ളച്ചാട്ടത്തിനു സമീപമാണിത് സ്ഥിതി ചെയ്യുന്നത്. ദേശീയോദ്യാനത്തിലെ ഏറ്റവും ഉയരമുള്ള വെള്ളച്ചാട്ടവും ഇതു തന്നെ. 150 – 200 മീറ്ററാണ് ഈ വെള്ളച്ചാട്ടത്തിൻറെ ഉയരം.

പ്രാൺബുരി വെള്ളച്ചാട്ടം.

മൂന്നു തട്ടുകളായുള്ള ഈ വെള്ളച്ചാട്ടം ബാൻ ക്രാങ് ക്യാമ്പ് സൈറ്റിന് 4 കിലോമീറ്റർ പടിഞ്ഞാറായി സ്ഥിതി ചെയ്യുന്നു. 

തോർ തിപ് വെള്ളച്ചാട്ടം

ഫനോയെൻ തുങ് ക്യാമ്പിൽ നിന്ന് ഫെറ്റ്ചാബരി നദിയ്ക്കു സമാന്തരമായി ചെങ്കുത്തായ പ്രദേശത്തുകൂടി യാത്രചെയ്ത് ഈ വെള്ളച്ചാട്ടത്തിനു സമീപം എത്തിച്ചേരാൻ സാധിക്കുന്നതാണ്. ഇത് 9 തട്ടുകളുള്ള വെള്ളച്ചാട്ടമാണ്. ഫനോയെൻ തുങ് ക്യാമ്പിൽ നിന്ന് 6.5 കിലോമീറ്റർ ദൂരത്തിലുള്ള ദുർഘടമായ വഴിത്താര ഇവിടേയ്ക്കുണ്ട്. ഇവിടെയും പക്ഷിനീരീക്ഷണത്തിനു സാദ്ധ്യമായ ഇടമാണ്. 

ഹുവായ് ഡുങ്ല വെള്ളച്ചാട്ടം.

മൂന്നു തട്ടുകളുള്ള ഈ വെള്ളച്ചാട്ടം ദേശീയോദ്യാനത്തിൻറെ വടക്കൻ ഭാഗമായ ആംഫുർ നോങ് യാ പ്ലോങ്ങിലാണ് സ്ഥിതി ചെയ്യുന്നത്. ഖാവോ ഫൂ പ്ലൂവിലെ ചെക്കു പോസ്റ്റിൽ നിന്ന് 8 കിലോമീറ്റർ ദൂരമുണ്ട് ഇവിടേയ്ക്ക്. ഇത് വിനോദ സഞ്ചാരികൾക്കു പ്രവേശനമില്ലാത്ത മേഖലയാണ്. 


</doc>
<doc id="356428" url="https://ml.wikipedia.org/wiki?curid=356428" title="ഡ്രാഗൺ റ്റേൽ ഉപദ്വീപ്">
ഡ്രാഗൺ റ്റേൽ ഉപദ്വീപ്

തെക്ക്കിഴക്കൻ ഏഷ്യയിലെ ഒരു ഉപദ്വീപാണ് ഡ്രാഗൺ റ്റേൽ അല്ലെങ്കിൽ ഡ്രാഗൺസ് റ്റേൽ - Dragon's Tail . മധ്യ അറേബ്യയിലെയിലേയും നവോത്ഥാന യൂറോപ്പിലേയും ചാർട്ടുകളും ഭൂഗോളപടങ്ങളും വരച്ചിരുന്നവരും (cartographers) ഇതിനെ ഫാന്റം ഉപദ്വീപെന്നാണ് വിളിച്ചിരുന്നത്.
തായ്‌ലാന്റ് ഉൾക്കടലിന്റെ കിഴക്കൻ തീരത്തായും മലേഷ്യയിലെ ഗോൾഡൻ ഉപദ്വീപിന്റെ കിഴക്ക് വശത്തായുമാണ് ഇതിന്റെ സ്ഥാനം. 

ആധുനിക കാട്രോഗ്രാഫേഴ്‌സുകൾക്കിടയിൽ ഡ്രാഗൺസ് റ്റേൽ എന്നും ടൈഗേർസ് റ്റേൽ എന്നും ഈ ഉപദ്വീപ് അറിയപ്പെടുന്നുണ്ട്. വ്യത്യസ്ത മാപ്പുകളിൽ വിവിധ പേരുകളിലാണ് ഡ്രാഗൺ റ്റേൽ അറിയപ്പെടുന്നത്.

ഗ്രീക്ക് ഭൂഗോളശാസ്ത്രജ്ഞരുടയോ ടോളമിയുടെയോ ലഭ്യമായ ഒരു കയ്യെഴുത്ത് പ്രതിയിലും ഡ്രാഗൺ റ്റേൽ ഉപദ്വീപിനെ കുറിച്ച് വിവരങ്ങൾ ലഭ്യമല്ല.
പേർഷ്യൻ ഗണിതശാസ്ത്രജ്ഞനും ഭൂമി ശാസ്ത്രജ്ഞനുമായ മുഹമ്മദ് ഇബ്‌നു മൂസ അൽ ഖവാരിസ്മി ഏകദേശം 833 എഡിയിൽ രചിച്ച ബുക്ക് ഓഫ് ഡിസ്‌ക്രിപ്ഷൻ ഓഫ് ദ എർത്ത് എന്ന പുസ്തകത്തിലാണ് ഈ ഉപദ്വീപിനെ കുറിച്ച് പരാമർശമുള്ളത്.
അറ്റ്‌ലാന്റിക് സമുദ്രത്തിലെ ചെറുദീപായ ഫോർച്ചുനേറ്റിന് 180 ഡിഗ്രി കിഴക്കായി ടോളമിയുടെ മാപ്പ് അവസാനിക്കുകയാണ്. ഇന്ത്യൻ മഹാസമുദ്രത്തിന്റെ കിഴക്കൻ തീരത്ത് എന്താണെന്നോ സിനായിലെ ദ്വീപുകൾക്ക് അപ്പുറമോ ഏഷ്യയിലെ സെറിക്കക്ക് അപ്പുറമോ എന്താണെന്നോ വിശദീകരിക്കാൻ ടോളമിക്ക് സാധിച്ചിട്ടില്ല.
കിഴക്കൻ തീരത്തുള്ള മിക്കവാറും ഭാഗം അൽഖവാരിസ്മിയും ഒഴിവാക്കി. എന്നാൽ, എന്നാൽ, പുതിയ ഒരു ഉപദ്വീപ് ഉള്ളതായി അടയാളപ്പെടുത്തി. ജ്വൽ ദ്വീപ്, ഇരുണ്ട കടൽ എന്നിവകൾക്ക് അപ്പുറമാണ് അദ്ദേഹം ഉപദ്വീപ് ഉള്ളതായി രേഖപ്പെടുത്തിയത്.
പോർച്ചുഗീസ് പര്യവേഷകനും പോർത്തുഗീസ് രാജകുടുംബത്തിലെ അംഗവുമായിരുന്ന കടൽ മാർഗ്ഗം ആഫ്രിക്കയുടെ ദക്ഷിണ മുനമ്പ് ചുററിക്കടന്ന പ്രഥമ യൂറോപ്യനായ ബർത്തലോമിയോ ഡയസ് (1451 29 മേയ് 1500) 1488ൽ ഒരു വൻ കൊടുങ്കാറ്റ് ഉണ്ടായതിന്റെ ഒന്നോ രണ്ടോ വർഷത്തിനിടക്ക് ഗുഡ് ഹോപ്പ് മുനമ്പ് വഴി കടന്നു പോയിരുന്നു, മാർട്ടില്ലസ് ജെർമനസ് എന്ന ഭൂമിശാസ്ത്രജ്ഞൻ പ്രസിദ്ധീകരിച്ച മാപ്പിൽ അറ്റാലാന്റിക മഹാസമുദ്രം ഇന്ത്യൻ സുമദ്രം എന്നിവയുടെ ബന്ധം കാണിക്കുന്നുണ്ട്. 
ആഫ്രിക്കയുടെ ദക്ഷിണ ഭാഗത്ത് ഇദ്ദേഹത്തിന്റെ യാത്ര ബന്ധപ്പെട്ടില്ലെന്നുള്ള കാര്യവും ഈ മാപ്പിൽ കാണിക്കുന്നുണ്ട്. ഇക്കാര്യങ്ങൾ അൽ ഖവാരിസ്മിയുടെ പുസ്തകത്തിലും സമാനമായ തരത്തിൽ വിവരിക്കുന്നുണ്ട്.
മാർക്കോപോളോയുടെയും മറ്റു യാത്രികരുടേയും വിവരണങ്ങളിലും ഈ പ്രദേശത്തിന്റെ വിവരങ്ങൾ ലഭ്യമാണ്. ഗോൾഡൻ ഉപദ്വീപിന്റെ സ്ഥാനം രേഖപ്പെടുത്തിയ ടോളമിയുടെ വിവരങ്ങളും ഇതിൽ അടങ്ങിയിട്ടുണ്ട്. 
1492ൽ ബോഹീമിയയിലെ മാർട്ടിൻ വരച്ച ഇർദാപ്‌ഫെൽ ഗ്ലോബിലും സമാനമായ ഉപദ്വീപിനെ കുറിച്ച് പ്രതിപാദിക്കുന്നുണ്ട്.
ഡ്രാഗൺ ഉപദ്വീപ് നിലനിൽക്കുന്നതായി ക്രിസ്റ്റഫർ കൊളംബസ് തുടക്കത്തിൽ തന്നെ വിശ്വസിച്ചിരുന്നുവെന്നാണ് രേഖകൾ. ഇതിന്റെ സ്ഥാനവും സമീപത്തുള്ള മറ്റു ദ്വീപുകളും ആഫ്രിക്കൻ തീരത്ത് നിന്ന് ഈസ്റ്റ് ഏഷ്യൻ ഭാഗത്തേക്ക് ഗണ്യമായ കുറവാണെന്നുമായിരുന്നു അദ്ദേഹത്തിന്റെ നിഗമനം.
കൊളംബസ് ആയിരുന്നിരിക്കണം മാർട്ടെല്ലസിന്റെ മാപ്പുകൾക്ക് മാർഗ്ഗനിർദ്ദേശം നൽകിയിരുന്നത്. ഫാന്റം ഉപദ്വീപിലെ കിഴക്കൻ കരയിൽ ആയിരിക്കും ചാമ്പയും ഭൂപട രചയിതാക്കളും എത്തിയതെന്ന് കൊളംബസ് പരിഗണിച്ചിരുന്നത്.
ഈ ഉപദ്വീപിന്റെ മറ്റൊരു രൂപം 1502ൽ കണ്ടെത്തിയിട്ടുണ്ട്. കാന്റിനോ വേൾഡ് മാപ്പ് പോർച്ചുഗലിലേക്ക് കടത്തിയിരുന്നു. 
ഡ്രാഗൺ റ്റേൽ ഉപദ്വീപിന്റെ തെക്കേ അറ്റം അവസാനിക്കുന്നത് വിയറ്റ്‌നാമിലെ ആൻ ജിയാങ് പ്രവിശ്യയിലെ കറ്റിഗറ മുനമ്പിലാണ്.
മാർറ്റെല്ലുസ് ജെർമനസ്സിന്റെ ലോക മാപ്പിൽ ഈ പ്രദേശം അടയാളപ്പെടുത്തിയിരിക്കുന്നത് സൗത്തേൺ വിയറ്റ്‌നാമിലെ ചാംമ്പയിലായിട്ടാണ്.


</doc>
<doc id="356429" url="https://ml.wikipedia.org/wiki?curid=356429" title="ഈക്കാട്ട്താങ്കൽ">
ഈക്കാട്ട്താങ്കൽ

തമിഴ്‌നാട്ടിലെ ചെന്നൈ നഗരത്തിന്റെ ഒരു അയൽപക്ക പ്രദേശമാണ് ഈക്കാട്ട്താങ്കൽ. ജാഫർഖാൻപേട്ട്, ഗിണ്ടി, രാമപുരം എന്നീ സ്ഥലങ്ങളാൽ ചുറ്റപ്പെട്ട പ്രദേശമാണിത്. ഒളിമ്പിയ ടെക് പാർക്ക് മുതലായ ഐ.ടി. പാർക്കുകളും ഹിൽട്ടൺ മുതലായ പഞ്ചനക്ഷത്ര ഹോട്ടലുകളും ഇവിടെ പ്രവർത്തിക്കുന്നു. ചെന്നൈ മെട്രോ റെയിലിന് ഈക്കാട്ട്താങ്കൽ നിലയം ഉണ്ട്.


</doc>
<doc id="356434" url="https://ml.wikipedia.org/wiki?curid=356434" title="ഡോയി സുതെപ്-പൂയി">
ഡോയി സുതെപ്-പൂയി

ഡോയി സുതെപ്-പൂയി തായ്‍ലാൻറിലെ ചിയാങ് മായി പ്രോവിൻസിലുള്ള ഒരു ദേശീയോദ്യാനമാണ്. ഈ ദേശീയോദ്യാനത്തിൽ ഒരു ബുദ്ധക്ഷത്രമായ വാറ്റ് ഫ്ര താറ്റ് ഡോയി സുതെപ്, രാജാവിൻറെയും കുടുംബത്തിൻറയും ശൈത്യകാല വസതിയായ ഭൂബിങ് കൊട്ടാരം എന്നിവയുൾപ്പെടുന്നു. ഈ ദേശീയോദ്യാനം സസ്യജന്തുജാലങ്ങളുടെ സംരക്ഷി മേഖലായായി പ്രഖ്യാപിച്ചിരിക്കുന്നു.

ഈ മേഖലയുടെ പഴയ പേര് ഡോയി ഔയി ചാങ് എന്നായിരുന്നു. ദേശീയോദ്യാനം ചിയാങ് മായി പ്രോവൻസിലാണ് നിലനിൽക്കുന്നത്. 265 km² ചുറ്റളവുള്ള ചിയാംങ് മായി പട്ടണത്തിന് ഏതാനും കിലോമീറ്റർ വടക്കുപടിഞ്ഞാറായിട്ടാണ് ഇതിന്‌‍റെ സ്ഥാനം. പാളികളായ കൃഷ്ണശിലകൾ ഈ പ്രദേശത്തുടനീളം കാണാം.

ഒരു താപസ ശ്രേഷ്ഠനായിരുന്ന പ്രരുസിവാസുദേപിൻറെ പേരാണ് പുതിയ പേരുമാറ്റത്തിനു നിദാനം. ഈ മുനിവര്യൻ ഈ മലഞ്ചെരുവിൽ അനേകവർഷം താമസിച്ചിരുന്നതായി പറയപ്പെടുന്നു. 1973 ൽ1റോയൽ ഫോറസ്റ്റ് ഡിപാർട്ട്മെൻറ് സമീപത്തുള്ള 13 മറ്റു വനമേഖലകളെ സംയോജിപ്പിച്ച് ഒരു ദേശീയോദ്യാനം സ്ഥാപിക്കുന്നതിന് തീരുമാനിച്ചു. 1981 ല് ഈ ദേശീയോദ്യാനം തായ്‍ലാൻറിലെ ഇരുപത്തിനാലാമത്തെ ദേശീയോദ്യാനമായി. ഇക്കാലത്ത് ഈ ദേശീയോദ്യാനം 261 സ്ക്വയർ കിലോമീറ്റർ പ്രദേശം ഉൾക്കൊള്ളുന്നു.

കുന്നുകൾ നിറഞ്ഞ ഈ ഭൂപ്രദേശം തനോൻ തോങ് ചായി മലനിരകളുടെ ഭാഗമാണ്. ഇവിടുത്തെ മൂന്നു പ്രധാന കൊടുമുടികൾ ഡോയി സുതെപ്, ഡോയി ബ്വാക് ഹ, ഡോയി പുയി എന്നിവയാണ്.ഇതിൽ അവസാനം പറഞ്ഞത് ഈ മേഖലയിലെ ഏറ്റവും ഉയരം കൂടിയ കൊടുമുടിയാണ്. ഈ കൊടുമുടിയുടെ ഉയരം 1685 മീറ്ററാണ്.ഈ ദേശീയോദ്യാനത്തിനുള്ളിൽ, ഹുയെ കയേവ്, മോൻ ത താൻ, ഡ്റ്റാറ്റ് മൂക്ക്, യോഡ് ഡോയി പുയി തുടങ്ങിയ വെള്ളച്ചാട്ടങ്ങളും സ്ഥിതി ചെയ്യുന്നു. 

ഈ മേഖലയിൽ സുഖപ്രദമായ തണുത്ത കാലാവസ്ഥയാണ്. ശരാശരി താപനില 20 മുതൽ 23 °C വരെയാണ്. ശൈത്യകാലത്ത് ഇത് 6 °C വരെയാകാം. വേനലിനു ശേഷം ശക്തമായ മഴയെത്തുന്നു. ആഗസ്റ്റ് മാസം മുതൽ സെപ്റ്റംബർ മാസം വരെ നനവാർന്ന സമയമാണ്. ഈ സമയത്താണ് ഏറ്റവും കൂടുതൽ മഴയുള്ളത്

1000 മീറ്റർ വരെ ഉയരത്തിൽ നിത്യഹരിത വൃക്ഷങ്ങളും അതിനു താഴെ ഇലപൊഴിയും കാടുകളുമാണ. ഇവ രണ്ടും ചേർന്നുള്ള കാടുകൾ മലയിടുക്കുകളിലും അരുവികൾക്കു സമീപവും കാണാവുന്നതാണ്. സാധാരണ കാണപ്പെടുന്ന വൃക്ഷങ്ങൾ ഓക്ക്, ഡിപ്റ്റെറോകാർപ്സ്, മാഗ്നോളിയ കുടുംബത്തിലുളള വൃക്ഷങ്ങളുമാണ്. ഈ പാർക്കിനുള്ളിൽ ഏതാനും വെള്ളച്ചാട്ടങ്ങളും കാണപ്പെടുന്നു.

വാറ്റ് ഫ്ര താറ്റ് ഡോയി സുതെപ്

പൊതുവെ ഡോയി സുതെപ് എന്നറിയപ്പടുന്ന ഈ ക്ഷേത്രം ഒരു തെരവഡ ബുദ്ധിസ്റ്റ് ക്ഷേത്രമാണ്. ഈ ബുദ്ധക്ഷേത്രത്തിനുള്ളിലായി അനേകം പഗോഢകളും സ്തൂപങ്ങളും ചുവർ ചിത്രങ്ങളും കാണപ്പെടുന്നു. സമുദ്ര നിരപ്പിന് 1055 മീറ്റർ ഉയരത്തിൽ ഡോയി സുതെപ് പർവ്വതത്തിലാണ് ഈ ക്ഷേത്രം നിലനിൽക്കുന്നത്. ചിയാങ് മായി പട്ടണമദ്ധ്യത്തിൽ നിന്ന് (പഴയ പട്ടണം) 14.5 കിലോമീറ്റർ ദൂരമാണിവിടേയ്ക്ക്. ഈ മേഖലയിലെ ഏറ്റവും വലിയ പുണ്യസ്ഥലമായി ഈ ക്ഷേത്രത്തെ കണക്കാക്കുന്നു.  ക്ഷത്രം നിലനില്ക്കുന്നിട്ത്ത് ബുദ്ധദേവൻറെ ഒരു എമറാൾഡ് പ്രതിമയും ഹിന്ദു ദൈവമായ ഗണേഷൻറെ ഒരു പ്രതിമായും സ്ഥാപിച്ചിരിക്കുന്നതു കാണാം. 

ഭൂബിങ് കൊട്ടാരം

1961 ൽ നിർമ്മിക്കപ്പെട്ട രാജാക്കന്മാരുടെ ശൈത്യകാലവസതിയായ ഭൂബിങ് കൊട്ടാരം ഈ മേഖലയിലെ ഒരു പ്രധാന ആകർഷണമാണ്. വടക്കൻ തായ്‍ലൻറ് മേഖലയിൽ സന്ദർശനത്തിനെത്തിയിരുന്ന രാജാവും കുടുംബങ്ങളും പരിവാരങ്ങളും ഈ കൊട്ടാരത്തിലാണ് താമസിച്ചിരുന്നത്. കൊട്ടാരത്തിൻറെ ഔദ്യോഗികനാമം ഫ്രാ തംനാക് ഫു ഫിങ് എന്നാണ്.

വാറ്റ് ഫ്ര താറ്റ് ഡോയി സുതേപ്പിന് നാലു കിലോമീറ്റർ പടിഞ്ഞാറായിട്ടാണ് കൊട്ടാരം സ്ഥിതി ചെയ്യുന്നത്. രാജ്യത്തനകത്തു നിന്നും പുറത്തുനിന്നും എത്തുന്ന വിശിഷ്ടാതിഥികൾക്ക് താമസിക്കുവാൻ  കൊട്ടാരത്തോടനുബന്ധിച്ച് അനേകം ഗസ്റ്റ് ഹൌസുകളും ഇവിടെയുണ്ട്. രാജകുടുംബം ഇല്ലാത്ത വേളയിൽ കൊട്ടാരം പൊതുജനങ്ങൾക്ക് സന്ദർശനത്തിനു തുറന്നു കൊടുക്കാറുണ്ട്. കൊട്ടാരം നിലനിൽക്കുന്ന പ്രദേശം പക്ഷികൾ, പൂമ്പാറ്റകൾ തുടങ്ങിയവയെ നിരീക്ഷിക്കുന്നതിന് ഏറ്റവും ഉത്തമമായ സ്ഥലമാണ്. കൊട്ടാരത്തിലെ സന്ദർശന സമയം പകൽ 8:30 മുതൽ വൈകിട്ട് 4:15 വരെയാണ്.

ക്രൊക്കഡയിൽ സാലമാണ്ടർ ("Tylototriton verrucosus") പോലുള്ള ജീവികളെ ഇവിടെ കണ്ടുവരുന്നു. ആസാം കുരങ്ങ്, ഏഷ്യൻ സ്വർണ്ണപ്പൂച്ച, മലയൻ മുള്ളൻപന്നി, കോമണ് മുൻറ്ജാക് ("Muntiacus muntjak") കരടി ("Sus scrofa") എന്നിവയുൾപ്പെടെയുള്ള സസ്തന ജീവികൾ ഇവിടെയുണ്ട്. പരുന്ത്, തത്ത, ബുൾബുൾ, മിൻവെറ്റ്സ് തുടങ്ങി ഏകദേശം മൂന്നൂറിനടുത്ത് പക്ഷിവർഗ്ഗങ്ങൾ ഇവിടെയുള്ളതായി കണക്കാക്കിയിരിക്കുന്നു.

ഇവിടെ കാണപ്പെടുന്ന സാധാരണ പക്ഷികൾ വൈറ്റ്-ക്രെസ്റ്റഡ് ലാഫിങ്ത്രഷ്, ഗ്രേ-ഹെഡഡ് കാനരി-ഫ്ലൈകാച്ചർ, ഗ്രേറ്റ് ബാർബറ്റ്, ബ്ലൂ-ത്രോട്ടഡ് ബാർബറ്റ്, ഗ്രേ-ക്യാപ്പ്ഡ് പിഗ്മി വുഡ്പെക്കർ, ഗ്രേ-ചിൻഡ് മിനിവെറ്റ്, ബ്ലിത്സ് ഷ്രൈക്-ബാബ്ലർ, യുന്നാൻ ഫുൾവെറ്റ, സ്ലേറ്റി-ബാക്ഡ് ഫ്ലൈകാച്ചർ എന്നിവയാണ്. 


</doc>
<doc id="356436" url="https://ml.wikipedia.org/wiki?curid=356436" title="ദേവഗീത">
ദേവഗീത

ജയദേവ കവിയുടെ ഗീതഗോവിന്ദത്തിന്റെ ചങ്ങമ്പുഴ രചിച്ച മലയാള പരിഭാഷയാണ് ദേവഗീത


</doc>
<doc id="356440" url="https://ml.wikipedia.org/wiki?curid=356440" title="പത്താമത് ദലായ് ലാമ">
പത്താമത് ദലായ് ലാമ

ടിബറ്റിലെ പത്താമത്തെ ദലായ് ലാമ ആയിരുന്ന വ്യക്തി ആയിരുന്നു സുൾട്രിം ഗ്യാറ്റ്സോ (ജനനം: 1816 മാർച്ച് 29; മരണം: 1837 സെപ്റ്റംബർ 30). ഒൻപതാമത് ദലായ് ലാമയായിരുന്ന ലുങ്ടോക് ഗ്യാറ്റ്സോ 1815-ൽ മരിച്ചശേഷം പുതിയ ദലായ് ലാമയെ തിരഞ്ഞെടുക്കുവാൻ വർഷങ്ങളെടുത്തു. ദലായ് ലാമയുടെ തിരഞ്ഞെടുപ്പ് പ്രക്രിയ വളരെ ബുദ്ധിമുട്ടിലായപ്പോൾ അന്നത്തെ പഞ്ചൻ ലാമയായിരുന്ന പാൾഡൺ ടെൻപായി ന്യിമ ഇടപെടുകയും നറുക്കെടുപ്പ് ചരിത്രത്തിലാദ്യമായി ഈ പ്രക്രിയയിൽ ഉൾപ്പെടുത്തുകയും ചെയ്തു. അവസാനം സുൾട്രിം ഗ്യാറ്റ്സോയെ ദലായ് ലാമയായി തിരഞ്ഞെടുത്തു.

കിഴക്കൻ ടിബറ്റിലെ ചാംഡൊ എന്ന പ്രദേശത്ത് ഒരു ഇടത്തരം കുടുംബത്തിലാണ് സുൾട്രിം ജനിച്ചത്. 1822 -ൽ സന്യാസത്തിലേയ്ക്കുള്ള ആദ്യ പടവായ ദീക്ഷ സ്വീകരിച്ചതോടു കൂടി ഇദ്ദേഹത്തെ സ്വർണ്ണ സിംഹാസനത്തിൽ അവരോധിച്ചു. 1826-ൽ ഇദ്ദേഹം ഡ്രെപുങ് സന്യാസാശ്രമത്തിൽ വിദ്യാഭ്യാസത്തിനായി ചേർന്നു. സുൾട്രിം ഗ്യാറ്റ്സോ ഇവിടെനിന്ന് സൂത്ര, തന്ത്ര എന്നിവയിൽ പ്രാവീണ്യം നേടി. 1831-ൽ ഇദ്ദേഹം പൊടാല കൊട്ടാരം പുതുക്കിപ്പണിയുന്നതിന് മേൽനോട്ടം കൊടുത്തു. പത്തൊൻപത് വയസ്സിലാണ് ഇദ്ദെഹം പൂർണ്ണ സന്യാസദീക്ഷ പഞ്ചൻ ലാമയിൽ നിന്ന് സ്വീകരിച്ചത്. ഇദ്ദേഹം ടിബറ്റിന്റെ സാമ്പത്തിക രംഗത്ത് കാതലായ മാറ്റങ്ങൾ കൊണ്ടുവരുവാൻ ആഗ്രഹിച്ചിരുന്നു. സ്ഥിരമായി അസുഖങ്ങൾ ഉണ്ടാകുമായിരുന്ന ഇദ്ദേഹം 1837-ലാണ് മരിച്ചത്.

ടിബറ്റിന്റെ കിഴക്കൻ മേഖലയിലെ ചാംഡൊ എന്ന പ്രദേശത്ത് ഒരു ഇടത്തരം കുടുംബത്തിലാണ് സുൾട്രിം ജനിച്ചത്. ഇദ്ദേഹത്തെ ഒൻപതാമത്തെ ദലായ് ലാമയായിരുന്ന ലുങ്ടോക് ഗ്യാറ്റ്സോയുടെ അവതാരമായി 1820 -ലാണ് തിരഞ്ഞെടുത്തത്. സുൾട്രിമിനെ ദലായ് ലാമയായി നൽകുമ്പോൾ ഇദ്ദേഹത്തിന്റെ കുടുംബത്തിന്റെ ഭൂമിക്ക് മറ്റൊരു അവകാശി പോലുമുണ്ടായിരുന്നില്ല. സുൾട്രിം ഗ്യാറ്റ്സോ എന്ന പേരോടുകൂടി ഇദ്ദേഹത്തെ 1822-ൽ പോടാല കൊട്ടാരത്തിൽ വച്ച് ദലായ് ലാമയായി വാഴി‌ച്ചു. 

ലുങ്ടോക് ഗ്യാറ്റ്സോ 1815-ൽ മരിച്ചശേഷം പുതിയ ദലായ് ലാമയെ തിരഞ്ഞെടുക്കുവാൻ വർഷങ്ങളെടുത്തു. ഈ കാലഘ‌ട്ടത്തിൽ നടന്ന രാഷ്ട്രീയ സംഭവവികാസങ്ങളെപ്പറ്റി അധികം വിവരങ്ങൾ ലഭ്യമല്ല. ദലായ് ലാമയുടെ തിരഞ്ഞെടുപ്പ് പ്രക്രിയ വളരെ ബുദ്ധിമുട്ടിലായപ്പോൾ പാൾഡൺ ടെൻപായി ന്യിമ ഇടപെടുകയും നറുക്കെടുപ്പ് ചരിത്രത്തിലാദ്യമായി ഈ പ്രക്രിയയിൽ ഉൾപ്പെടുത്തുകയും ചെയ്തു. ഈ പ്രക്രീയയ്ക്കായി ഒരു സ്വർണ്ണ കുംഭമാണ് ഉപയോഗിച്ചത്. ഇതിൽനിന്ന് സ്ഥാനാർത്ഥികളെ തിരഞ്ഞെടുക്കുകയായിരുന്നു ചെയ്തത്. 

1822 -ൽ സന്യാസത്തിലേയ്ക്കുള്ള ആദ്യ പടവായ ദീക്ഷ സ്വീകരിച്ചതോടു കൂടി ഇദ്ദേഹത്തെ സ്വർണ്ണ സിംഹാസനത്തിൽ അവരോധിച്ചു. പാൾഡെൻ ടെൻപായ് ന്യിമ ആണ് ഈ കർമം ചെയ്തത്. ഇദ്ദേഹം തന്നെയാണ് ദലായ് ലാമയ്ക്ക് സുൾട്രിം ഗ്യാറ്റ്സോ എന്ന പേര് നൽകിയതും. പൂർണ്ണ സന്യാസ ദീക്ഷ (ഗെലോങ് പ്രതി‌ജ്ഞ) സുൾട്രിമിന് നൽകിയതും പാൾഡെൺ ടെൻപായ് ന്യിമ ആണ്. 1931-ലായിരുന്നു ഇത്.

1826-ൽ ഇദ്ദേഹം ഡ്രെപുങ് സന്യാസാശ്രമത്തിൽ വിദ്യാഭ്യാസത്തിനായി ചേർന്നു. സുൾട്രിം ഗ്യാറ്റ്സോ ഇവിടെനിന്ന് സൂത്ര, തന്ത്ര എന്നിവയിൽ പ്രാവീണ്യം നേടി. ഇദ്ദേഹത്തിന്റെ ജീവിതത്തിന്റെ ശിഷ്ടകാലം ഇദ്ദേഹം ടിബറ്റൻ ബുദ്ധമത ഗ്രന്ഥങ്ങൾ പഠിക്കാനാണ് ചെലവഴിച്ചത്. 1831-ൽ ഇദ്ദേഹം പൊടാല കൊട്ടാരം പുതുക്കിപ്പണിയുന്നതിന് മേൽനോട്ടം കൊടുത്തു. പത്തൊൻപത് വയസ്സിലാണ് ഇദ്ദെഹം ഗെലോങ് പ്രതിജ്ഞ പഞ്ചൻ ലാമയിൽ നിന്ന് സ്വീകരിച്ചത്.

ഇദ്ദേഹം ടിബറ്റിന്റെ സാമ്പത്തിക രംഗത്ത് കാതലായ മാറ്റങ്ങൾ കൊണ്ടുവരുവാൻ ആഗ്രഹിച്ചു. ദൗർഭാഗ്യവശാൽ തന്റെ ആഗ്രഹം സഫലമാകുന്നത് കാണുവാൻ സാധിക്കുന്നതിന് മുൻപുതന്നെ ഇദ്ദേഹം മരണമടഞ്ഞു. ഒരിക്കലും പൂർണ്ണാരോഗ്യവാനല്ലാതിരുന്ന ഇദ്ദേഹം 1837-ലാണ് മരിച്ചത്.

കുറച്ചുകാലം മാത്രം ജീവിച്ചിരുന്ന ദലായ് ലാമമാരുടെ കാലം ഒൻപതാമത്തെ അവതാരം മുതൽ പന്ത്രണ്ടാമത്തെ അവതാരം വരെയായിരുന്നു. ഇക്കാലത്ത് കാര്യങ്ങൾ ഏറ്റെടുത്ത് നടത്തിയിരുന്നത് പഞ്ചൻ ലാമമാരായിരുന്നു. ബാല്യത്തിലും യൗവനത്തിലും മരണമടഞ്ഞ ദലായ് ലാമമാരുടെ വിടവ് ഭരണത്തിൽ പ്രതിഫലിക്കാതെ സൂക്ഷിച്ചത് പഞ്ചൻ ലാമമാരാണ്.



</doc>
<doc id="356446" url="https://ml.wikipedia.org/wiki?curid=356446" title="ദലായ്‍ ലാമമാരുടെ പട്ടിക">
ദലായ്‍ ലാമമാരുടെ പട്ടിക

ടിബറ്റിലെ ദലയ്‍ലാമമാരുടെ പട്ടികയാണിത്. 14 ഔദ്യോഗിക ദലയ്‍ലാമ അവതാരങ്ങളാണ് ഉള്ളത്. 1707 ൽ ഒരു അനൗദ്യോഗിക ലാമ ( യെഷെ ഗ്യാറ്റ്സോ) ആറാമത്തെ ദലയ്‍ലാമയ്ക്കുമുൻപ് ഉണ്ടായിരുന്നു. പക്ഷെ അദ്ദേഹത്തെ ഔദ്യാഗിക ദലയ്‍ലാമയായി ഭൂരിഭാഗം ആളുകളും അംഗീകരിച്ചിട്ടില്ല.



</doc>
<doc id="356449" url="https://ml.wikipedia.org/wiki?curid=356449" title="പതിനൊന്നാമത് ദലായ് ലാമ">
പതിനൊന്നാമത് ദലായ് ലാമ

ഖെഡ്രുപ് ഗ്യാറ്റ്സോ (ജനനം: 1838 നവംബർ 1; മരണം: 1856 ജനുവരി 31) ടിബറ്റിലെ പതിനൊന്നാം ദലായ് ലാമ ആയിരുന്നു.

ഇദ്ദേഹത്തിന്റെ അച്ഛന്റെ പേര് സെവാങ് ഡോൺഡ്രബ് എന്നും മാതാവിന്റെ പേര് യുൺഗോങ് ബുത്രി എന്നുമായിരുന്നു. ഇദ്ദേഹത്തെ 1840 -ലാണ് ദലായ് ലാമയുടെ അവതാരമായി അംഗീകരിച്ചത്. 1842-ൽ പൊടാല കൊട്ടാരത്തിൽ ഇദ്ദേഹത്തിന്റെ സിംഹാസനാരോഹണം നടന്നു. 1855 മാർച്ച് 1-ആം തിയതി ഇദ്ദേഹം ഭരണം ഏറ്റെടുത്തുവെങ്കിലും ഒരു വർഷത്തിനുള്ളിൽ മരണമടഞ്ഞു. ഇദ്ദേഹത്തിന്റെ ഭരണത്തിന്റെ അവസാന വർഷങ്ങളിൽ നേപ്പാൾ ടിബറ്റ് ആക്രമിക്കുകയും ആക്രമണത്തിൽ പരാജ്യപ്പെടുകയും ചെയ്തു. കുരങ്ങന്മാരുടെയും പക്ഷികളുടെയും കഥ എന്ന കവിതാപുസ്തകം അദ്ദേഹം രചിക്കുകയുണ്ടായി. 

എർത്ത്-ഡോഗ് വർഷത്തിന്റെ ഒൻപതാം മാസത്തിലായിരുന്നു ഇദ്ദേഹം ജനിച്ചത് (1838 നവംബർ 1). ഇദ്ദേഹത്തിന്റെ അച്ഛന്റെ പേര് സെവാങ് ഡോൺഡ്രബ് എന്നും മാതാവിന്റെ പേര് യുൺഗോങ് ബുത്രി എന്നുമായിരുന്നു. എഴുപത്തിമൂന്നാമത് ഗാൻഡെൻ ട്രിപ ആയിരുന്ന ഗവാങ് ജാംപെൽ സുൾട്രിം ഗ്യാറ്റ്സോ ആണ് ഇദ്ദേഹത്തെ പത്താമത്തെ ദലായ് ലാമയുടെ അവതാരമായി മനസ്സിലാക്കിയത്. ബെയ്ജിങ്ങിലെ ക്വിങ് ഭരണകൂടം നിർദ്ദേശിച്ചതനുസരിച്ച് സ്വർണ്ണകുംഭത്തിൽ നിന്ന് നറുക്കെടുത്താണ് ഇദ്ദേഹത്തിന്റെ പേര് തീരുമാനിച്ചത്. മറ്റ് സ്ഥാനാർത്ഥികളുടെ പേര് സ്വർണ്ണകുംഭത്തിൽ ഇടുകയുണ്ടായോ എന്ന് ചില ചരിത്രകാരന്മാർ സംശയിക്കുന്നുണ്ട്.

ഇദ്ദേഹത്തെ 1840 -ലാണ് ദലായ് ലാമയുടെ അവതാരമായി അംഗീകരിച്ചത്. ഏഴാമത് ദലായ് ലാമയായിരുന്ന കെൽസാങ് ഗ്യാറ്റ്സോ ജനിച്ച ഗ്രാമത്തിൽത്തന്നെയാണ് ഇദ്ദേഹം ജനിച്ചത്. 1708-ലായിരുന്നു ഏഴാം ദലായ് ലാമയുടെ ജനനം. 1841-ൽ ഏഴാമത് പഞ്ചൻ ലാമയായ പാൾഡൻ ടെൻപായി ന്യിമ ഇദ്ദേഹത്തിന് സന്യാസ ദീക്ഷ നൽകി. ചടങ്ങിന്റെ ഭാഗമായി ഇദ്ദേഹത്തിന്റെ മുടി മുറിക്കുകയും ഖെഡ്രുപ് ഗ്യാറ്റ്സോ എന്ന പേര് ഇദ്ദേഹത്തിന് നൽകുകയും ചെയ്തു. 

1842-ൽ പൊടാല കൊട്ടാരത്തിൽ ഇദ്ദേഹത്തിന്റെ സിംഹാസന ആരോഹണം നടന്നു. 1849-ൽ പതിനൊന്ന് വയസ്സിൽ ഇദ്ദേഹം ഏഴാമത് പഞ്ചൻ ലാമയായിരുന്ന പാൾഡൻ ടെൻപായി ന്യിമയിൽ നിന്ന് സന്യാസപ്രതിജ്ഞ സ്വീകരിച്ചു.

ഖെൻഡ്രുപ് ഗ്യാറ്റ്സോയുടെ ജീവിതകാലത്ത് ലഡാഖ് പ്രദേശത്തിന്മേലുള്ള യുദ്ധം ടിബറ്റൻ പീഠഭൂമിയിൽ ലാമമാരുടെ അധികാരത്തിന് ഉലച്ചിലുണ്ടാക്കി. ഒന്നാം കറുപ്പ് യുദ്ധവും രണ്ടാം കറുപ്പ് യുദ്ധവും തായ്‌പിങ് കലാപവും ഇതേസമയത്ത് ടിബറ്റിന്മേൽ ചൈനയ്ക്കുള്ള സ്വാധീനവും കുറച്ചു. ഇദ്ദേഹത്തിന്റെ ഭരണത്തിന്റെ അവസാന വർഷങ്ങളിൽ നേപ്പാൾ ടിബറ്റ് ആക്രമിക്കുകയും ആക്രമണത്തിൽ പരാജ്യപ്പെടുകയും ചെയ്തു. നേപ്പാളി ടിബറ്റൻ യുദ്ധം 1855 - 1856 കാലഘട്ടത്തിലായിരുന്നു.

1842 മേയ് ഇരുപത്തഞ്ചിന് സ്ഥാനാരോഹണം നടന്ന ഇദ്ദേഹം ഭരണസംവിധാനത്തിന്റെ അഭ്യർത്ഥനയനുസരിച്ച് 1855 മാർച്ച് 1-ആം തിയതി ഇദ്ദേഹം ഭരണം ഏറ്റെടുത്തു. ഭരണം ഏറ്റെടുത്ത് ഒരു വർഷത്തിനുള്ളിൽ ഇദ്ദേഹം മരണമടഞ്ഞു. തുടർച്ചയായി ചെറു പ്രായത്തിൽ തന്നെ മരണമടയുന്ന മുന്നാമത്തെ ദലായ് ലാമയായിരുന്നു ഇദ്ദേഹം. ഭരണത്തിൽ ഉറച്ചിരിക്കുവാൻ ഈ മൂന്ന് ദലായ് ലാമമാർക്കും സാധിച്ചിരുന്നില്ല. 

കുറച്ചുകാലം മാത്രം ജീവിച്ചിരുന്ന ദലായ് ലാമമാരുടെ കാലം ഒൻപതാമത്തെ അവതാരം മുതൽ പന്ത്രണ്ടാമത്തെ അവതാരം വരെയായിരുന്നു. ഇക്കാലത്ത് കാര്യങ്ങൾ ഏറ്റെടുത്ത് നടത്തിയിരുന്നത് പഞ്ചൻ ലാമമാരായിരുന്നു. ബാല്യത്തിലും യൗവനത്തിലും മരണമടഞ്ഞ ദലായ് ലാമമാരുടെ വിടവ് ഭരണത്തിൽ പ്രതിഫലിക്കാതെ സൂക്ഷിച്ചത് പഞ്ചൻ ലാമമാരാണ്.

ഒരു കവിതാപുസ്തകം ഇദ്ദേഹം രചിക്കുകയുണ്ടായി. "കുരങ്ങന്മാരുടെയും പക്ഷികളുടെയും കഥ" ("") എന്നായിരുന്നു ഇതിന്റെ പേര്. പതിനെട്ടാം നൂറ്റാണ്ടിന്റെ അവസാനസമയത്ത് ടിബറ്റന്മാരും ഗൂർഖകളും (യഥാക്രമത്തിൽ 'പക്ഷികളും' 'കുരങ്ങന്മാരും') തമ്മിൽ നടന്ന യുദ്ധത്തിന്റെ ഒരു അന്യാപദേശമായിരുന്നു ഇത്.

പെട്ടെന്നായിരുന്നു ഇദ്ദേഹത്തിന്റെ മരണം. 1856 ജനുവരി 31-ന് ഇദ്ദേഹം ടിബറ്റിലെ പൊടാല കൊട്ടാരത്തിൽ വച്ച് മരണമടഞ്ഞു. 



</doc>
<doc id="356451" url="https://ml.wikipedia.org/wiki?curid=356451" title="ഇരവാൻ ദേശീയോദ്യാനം">
ഇരവാൻ ദേശീയോദ്യാനം

ഇരവാൻ തായ്‍ലാൻറിലെ കാഞ്ചനബുരി പ്രോവിൻസിലുള്ള ടെനാസെറിൻ കുന്നുകളിൽ സ്ഥിതി ചെയ്യുന്ന ദേശീയോദ്യാനമാണ്. 1975 ൽ തായ്‍ലൻറിലെ പന്ത്രണ്ടാമത്തെ ദേശീയോദ്യാനമായി ഇതു സ്ഥാപിക്കപ്പെട്ടു.

ഈ ദേശീയോദ്യാനത്തിലെ പ്രധാന ആകർഷണം ഇരവാൻ വെള്ളച്ചാട്ടമാണ്. ഹിന്ദു പുരാണത്തിലെ മൂന്നു തലയുള്ള വെള്ളാനയുടെ പേരാണ് ഇത്. ഏഴു തട്ടുകളായിട്ടാണ് ഈ വെളളച്ചാട്ടം താഴേയ്ക്കു പതിക്കുന്നത്. ദേശീയോദ്യാനത്തിനുള്ളിയായി നാലു ഗുഹകളും സ്ഥിതി ചെയ്യുന്നുണ്ട്. മി, രുവ, വാങ് ബഹ്ദാൻ, ഫർറ്റാറ്റ് എന്നിവയാണവ. ഈ വെള്ളച്ചാട്ടത്തിന് വടക്കുകിഴക്കായി എന്ന പേരിൽ ഒരു പർവ്വതം സ്ഥിതി ചെയ്യുന്നു.

ഈ ദേശീയോദ്യാനത്തിൻറ 81 ശതമാനവും ഇലപൊഴിയുംകാടുകളാണ്. ചുണ്ണാമ്പുകല്ലാലുള്ള കുന്നുകൾ നിറഞ്ഞ ഈ പ്രദേശം സമുദ്രനിരപ്പിൽ നിന്ന് 165 – 996 മീറ്റർ ഉയരത്തിലാണ് സ്ഥിതി ചെയ്യുന്നത്. ഈ വെള്ളച്ചാട്ടത്തിൻറെ ഏറ്റവും മുകളിലെ തട്ട് ആനത്തലയുടെ ആകൃതിയിലാണ്.

ഈ ദേശീയോദ്യാനം സ്ഥിതി ചെയ്യുന്ന മേഖലയിൽ മഴക്കാലം മെയ് മാസം മുതൽ ഒക്ടോബർ മാസം വരെയാണ്. ശൈത്യകാലം തണുപ്പുള്ളതു നവംബർ മുതൽ ജനുവരി വരെയുള്ള ഇടവേളയിലാണ് സംഭവിക്കുന്നത്. ഈ പ്രദേശത്തെ ശരാശരി താപനില 30°C ആണ്. വേനൽക്കാലം ഫെബ്രുവരി മുതൽ ഏപ്രിൽ വരെയാണ്.

വനത്തിലേയ്ക്കുള്ള വഴിത്താരകൾ കുറവായതിനാൽ വെള്ളച്ചാട്ടത്തിനു സമീപത്തു നിന്ന് വന്യമൃഗങ്ങളെ ദർശിക്കുവാനുള്ള സൌകര്യം ഇവിടെ നാമമാത്രമേയുള്ളു. സിംഹവാലൻ കുരങ്ങുകൾ സാധാരണ കാഴ്ചയാണിവിടെ. ജലത്തെ ആശ്രയിച്ചു കഴിയുന്ന ഉടുമ്പുകളേയും ഇവിടെ കാണാം. ഉൾവനത്തിൽ കൂടുതൽ ജീവിവർഗ്ഗങ്ങളെ കാണുവാൻ സാധിക്കുന്നതാണ്. ഇന്ത്യൻ കുരയ്ക്കും മാൻ, ആനകൾ, നീളൻ കയ്യുളള കുരങ്ങുകൾ, കാട്ടുപന്നികൾ, സാംബാർ മാനുകൾ എന്നിവ ഇവിടെ യഥേഷ്ടം വിഹരിക്കുന്നു.

ഇവിടെ സാധാരണയായി കണ്ടുവരുന്ന പക്ഷികൾ ക്രസ്റ്റഡ് സെർപ്പൻറ് ഈഗിൾ, ബ്ലാക്ക്-നാപ്ഡ് മൊണാർക്ക്, ബ്ലൂ വിസ്ലിങ് ത്രഷ്, ബ്ലാക്ക്-ക്രെസ്റ്റഡ് ബുൾബുൾ, ബ്ലൂ-വിങ്ഡ് ലിഫ്ബേർഡ്, ഡാർക്ക്-നെക്ക്ഡ് ടെയിൽബേർഡ്, ഗ്രീൻ-ബെല്ലീഡ് മൽകോഹ, ഗ്രേ പിക്കോക്ക്-ഫെസൻറ്, കലിജ് ഫെസൻറ് എന്നിവയാണ്.

ദേശീയോദ്യാനത്തിൻറെ കിഴക്കു ദിക്കിലാണ് ഇരവാൻ വെളളച്ചാട്ടം സ്ഥിതി ചെയ്യുന്നത്. ഹിന്ദുപുരാണത്തിലെ മൂന്നു തലയുളള വെള്ളാനയെ അനുസ്മിരിച്ചു നാമകരണം ചെയ്തിരിക്കുന്ന ഈ വെള്ളച്ചാട്ടം ഇവിടുത്തെ ഒരു പ്രധാന ആകര്ഷണമാണ്. ഏഴു തട്ടുകളായിട്ടാണ് ഈ വെള്ളച്ചാട്ടം താഴേയ്ക്കു പതിക്കുന്നത്. ഓരോ തട്ടുകൾക്കിടയിലും അനേകം ചെറു വെള്ളച്ചാട്ടങ്ങളും മത്സ്യങ്ങൾ കളിച്ചുപുളയ്ക്കുന്ന വെള്ളം നിറഞ്ഞ ചെറുകുളങ്ങളുമുണ്ട്. ഓരോ തട്ടുകളും ചെറു കുളങ്ങളിലേയ്ക്കാണ് പതിക്കുന്നത്. ഇവിടെ നീന്തിത്തുടിയ്ക്കാനും സൌകര്യങ്ങളുണ്ട്. 

ദേശീയോദ്യാനത്തിന് 12 കിലോമീറ്റർ വടക്കു പടിഞ്ഞാറായി ഈ ഗുഹ സ്ഥിതി ചെയ്യുന്നു. ഈ ഗുഹയിലേയ്ക്ക് പോകുവാൻ ചെറിയൊരു വഴിത്താര മാത്രമേയുള്ളു.

ദേശീയോദ്യാനത്തിൻറെ തെക്കുകിഴക്കേ മൂലയ്ക്ക് ഏകദേശം 30 കിലോമീറ്റർ ദൂരെ, താ തുങ് ന ഗ്രാമത്തിൽ നിന്ന് 700-800 മീറ്റർ അകലത്തിൽ വനത്തിലുള്ളിലായി സ്ഥിതി ചെയ്യുന്ന ഗുഹയാണിത്. ഗുഹയുടെ ഉള്ളിലെ ഭിത്തിയിൽ മരങ്ങൾ, മനുഷ്യരൂപങ്ങൾ തുടങ്ങിയവ കോറിയിട്ടിരിക്കുന്നു. പുരാതനകാലത്തെ മനുഷ്യവാസത്തിൻറെ അടയാളങ്ങളും മൺപാത്രങ്ങൾ, ഉപയോഗിച്ചിരുന്ന ഉപകരണങ്ങൾ എന്നിവയും ഇവിടെനിന്ന് കണ്ടെടുത്തിട്ടുണ്ട്. 

"മി" എന്ന പദത്തിന് തായ് ഭാക്ഷയിൽ കരടി എന്നർത്ഥം വരുന്നു. ഈ ഗുഹയുടെ പേരിനു നിദാനം ഇവിടെ കരടികൾ വസിച്ചിരുന്നതിനാലാണ് എന്നു വിശ്വസിക്കപ്പെടുന്നു. ദേശീയോദ്യാനത്തിൻറെ തെക്കുവശത്താണ് ഈ ഗുഹ സ്ഥിതി ചെയ്യുന്നത്. ബാൻ താപ് സില വില്ലേജ് വഴി ഈ ഗുഹയുള്ള സ്ഥലത്തേയ്ക്കു പ്രവേശിക്കുവാൻ സാധിക്കുന്നതാണ്. 

“മി” ഗുഹയ്ക്ക് അധികം അകലെയല്ലാതെ റിയുവ ഗുഹ നിലനിൽക്കുന്നു. പാർക്കിന് തെക്കുവശത്തായി സ്ഥിതി ചെയ്യുന്ന ഈ ഗുഹ 40 – 50 മീറ്റർ ആഴമുള്ളതാണ്. ഇവിടെനിന്ന് കുറെ ശവക്കല്ലറകൾ കണ്ടെത്തിയിരുന്നു. ബാൻ താപ് സില വില്ലേജിൽ നിന്ന് ഏകദേശം ഒരു കിലോമീറ്റർ വനത്തിനുള്ളിലൂടെ നടന്നുവേണം ഇവിടെയെത്തുവാൻ.

ഈ ഗുഹ ദേശീയോദ്യാനത്തിൻറെ തെക്കുഭാഗത്തായിട്ടാണ് നിലനിൽക്കുന്നത്. ഛയ്യാഫുറുവേക് വില്ലജ് വഴി വനത്തിലൂടെ ഏതാനും കിലോമീറ്റർ ദൂരം സഞ്ചരിച്ച് ഇവിടെയെത്താം ഇതൊരു ചുണ്ണാമ്പുകല്ലുകൊണ്ടുള്ള ഗുഹയാണ്. ഗുഹയുടെ കവാടം ഇടുങ്ങിയതുമാണ്. 


</doc>
<doc id="356453" url="https://ml.wikipedia.org/wiki?curid=356453" title="ലവംഗി">
ലവംഗി

8-മതു് മേളരാഗമായ തോഡിയുടെ ജന്യനാഗമാണു് ലവംഗി. ഇതൊരു സ്വരാന്തരരാഗമാണു്. (ആരോഹണത്തിലും അവരോഹണത്തിലും നാലു സ്വരങ്ങൾ വീതം വരുന്ന രാഗം). ഈ രാഗം ആവിഷ്ക്കരിച്ചത് എം. ബാലമുരളീകൃഷ്ണയാണ്. അദ്ദേഹത്തിന്റെ 'ഓംകാരരൂപിണി' (രൂപകം) എന്ന കൃതിയാണു് ഇതിലുള്ളതു്.

ആരോഹണം : സരിമധസ</br>
അവരോഹണം : സധമരിസ</br>


</doc>
<doc id="356458" url="https://ml.wikipedia.org/wiki?curid=356458" title="മായേ വോങ്">
മായേ വോങ്

മായേ വോങ് (Thai อุทยานแห่งชาติแม่วงก์) തായ്‍ലാൻറിലെ ഒരു ദേശീയോദ്യാനമാണ്. ഈ ദേശീയോദ്യാനം തായ്‍ലാൻറിൻറെ പടിഞ്ഞാറേ ദിക്കിൽ നഖോൻ സവാൻ പ്രോവിൻസിലെ  മായെ വാങ്, മായെ പോയെൻ ജില്ലകളിലും  കാംഫായെങ് ഫെറ്റ് പ്രോവിൻസിലെ പാങ് സില തോങ് ജില്ലയിലുമായി സ്ഥിതി ചെയ്യുന്നു.  തായ്‍ലാൻറിലെ അൻപത്തഞ്ചാമത്തെ ദേശീയോദ്യാനമായി 1987 സെപ്റ്റംബർ 14 ന് പ്രഖ്യാപിക്കപ്പെട്ടു.

ഈ ദേശീയോദ്യാനം 894 സ്കയർ കിലോമീറ്റർ ചുറ്റവിൽ വ്യാപിച്ചു കിടക്കുന്നു. കുന്നുകളും കല്ലും നിറഞ്ഞ പരുക്കൻ ഭൂപ്രകൃതിയാണിവിടെ. ഇവിടുത്തെ ഏറ്റവും ഉയരമുള്ള കൊടുമുടി 1,964 മീറ്റർ ഉയരമുള്ള ഖാവോ മോകോ ചു ആണ്.

പക്ഷി നിരീക്ഷണത്തിനു പറ്റിയ സ്ഥലമാണീ ദേശീയോദ്യാനം. അപൂർവ്വ പക്ഷിയിനങ്ങളായ തുരുമ്പുകളർ കഴുത്തുള്ള മലമുഴക്കി വേഴാമ്പൽ, ബർമീസ് യുഹി, പവിഴ ചുണ്ടുള്ള ചോല കുടുവൻ, ചാരക്കളർ ചെമ്പോത്ത്, എറിയൻ എന്നിവയെ ഇവിടെ നിരീക്ഷിക്കുവാൻ സാധിക്കുന്നതാണ്. 450 തരം ദേശാടനപ്പക്ഷികൾ ഇവിടെയുള്ളതായി രേഖപ്പെടുത്തിയിരിക്കുന്നു. 

കടുവകളെയും ഇവിടെ കണ്ടുവരുന്നു. 2011 ആഗസ്റ്റ് മാസത്തിൽ DNP, വൈൽഡ് ലൈഫ് ആൻറ് പ്ലാൻറ് കൺസർവേഷൻ, WWF എന്നിവ സംയുക്തമായി പുറത്തിറക്കിയ ക്യാമറാ ട്രാപ്പ് റിക്കാർഡുകളിൽ ഇവിടെ ഏകദേശം 9 കടുവകളുള്ളതായി തെളിയിക്കപ്പെട്ടു. ഇവിടെ പ്രധാനമായി കാണപ്പെടുന്ന മറ്റു സസ്തനജീവികൾ ഏഷ്യൻ കറുത്ത കരടി, കണ്ണടക്കുരങ്ങ്, സ്വർണ്ണക്കുറുക്കൻ, വെള്ളക്കയ്യുള്ള കുരങ്ങൻ‍ (Lar gibbon), മലയൻ ടാപിർ തുടങ്ങിയവയാണ്. 
ഉയരം കൂടിയ പ്രദേശമായതിനാൽ താപനില രാത്രിസമയം 8-9° C ആണ്. ഈ മേഖലയിൽ മഴക്കാലം തുടങ്ങുന്നത് ജൂൺ മാസം മുതൽ ഒക്ടോബർ മാസം വരെയാണ്. നവംബർ മുതൽ ഫെബ്രുവരി വരെയുള്ള മാസങ്ങളിൽ തണുപ്പുള്ള കാലാവസ്ഥയാണ്. വേനൽക്കാലം മാർച്ച് മുതൽ മെയ് വരെയാണ്. ഇക്കാലത്ത് താപനില ഒരൽപ്പം ഉയർന്നതായിരിക്കും.

ഖ്ലോങ്ങ് ലാൻ പട്ടണത്തിൽ നിന്ന് 16.5 കിലോമീറ്റർ ദൂരത്തിലും ചെക്ക് പോയിൻറിൽ നിന്ന് 6 കിലോമീറ്റർ വടക്കു പടിഞ്ഞാറായി ഈ ദേശീയോദ്യാനത്തിൻറെ മുഖ്യകാര്യാലയം പ്രവർത്തിക്കുന്നു. ഇവിടെ ഏതാനും ഹോട്ടലുകളും പാർക്കിംഗിനുള്ള സൌകര്യങ്ങളും മറ്റു ചെറിയ സ്ഥാപനങ്ങളും പ്രവർത്തിക്കുന്നുണ്ട്. മുഖ്യ കാര്യാലയത്തിന് 400 മീറ്റർ പടിഞ്ഞാറായി "പാ നാങ്ങ് കോയി" എന്ന പേരിൽ ഒരു ചെറിയ വെള്ളച്ചാട്ടം സ്ഥിതി ചെയ്യുന്നു. മുഖ്യകാര്യാലയത്തിൽ നിന്ന് ഇവിടെ ക്യാമ്പ് ചെയ്യുന്നതിനാവശ്യമായ സാമഗ്രകൾ വാടകയ്ക്കു ലഭിക്കുന്നതാണ്. ക്യാമ്പ് സൈറ്റിൽ നിന്ന് ഏതാനും കിലോമീറ്റർ അകലെ കായെങ്ങ് പാ നാങ്ങ് റോയ് റാപിഡ്സ് എന്ന പേരിൽ ഒരു തുറസായ പ്രദേശമുണ്ട്. ഇവിടെ സഞ്ചാരികൾക്ക് നിന്തുന്നതിനും പിക്നിക്കിനും അവസരങ്ങളുണ്ട്.

2012 ഏപ്രിൽ 10 ന് തായ്‍ലാൻ‍റ് കാബിനറ്റ് 13 ബില്ല്യണ് ബഡ്ജറ്റുള്ള ബഹറ്റ് മായെ വോങ് ഡാം പ്രൊജക്റ്റ് പ്രഖ്യാപിച്ചു. വരൾച്ചയുള്ള സമയത്ത് ജലം സംഭരിക്കുന്നതിനും വർഷകാലത്ത് വെള്ളപ്പോക്കത്തിൽ നിന്നു രക്ഷനേടുന്നതിനുമായാണ് ഈ അണക്കെട്ട് നിർമ്മിച്ചത്. ഈ പദ്ധതിക്കെതിരായിരുന്നവർ, 1,760 ഹെക്ടർ (17.6 km) വനഭൂമി നഷ്ടപ്പെടുകയും വന്യമൃഗങ്ങളുടെ സ്വഭാവിക ആവാസ വ്യവസ്ഥയെ തകർക്കുകയും ചെയ്യുമെന്ന കാരണത്താൽ ധാരാളം പേർ ഈ പദ്ധതിക്ക് അനുകൂലമായിരുന്നില്ള. അണക്കെട്ടിനെതിരെയുള്ള പ്രക്ഷോഭങ്ങളുടെ ഫലമായി തായ് സർക്കാര‍‍്‍ അണക്കെട്ടിനു പകരം വയ്ക്കാവുന്ന പദ്ധതികളെക്കുറിച്ച് പഠിച്ചു റിപ്പോർട്ട് സമർപ്പിക്കുന്നതാണെന്നു പ്രഖ്യാപിച്ചു. ഈ പദ്ധതി പ്രാവർത്തികമാക്കുന്നതിനെക്കുറിച്ച് ഇപ്പോഴും ചർച്ചകൾ നടന്നുകൊണ്ടിരിക്കുന്നു.

ചോങ്ങ് യെൻ വില്ലേജിൽ നിന്ന് 3.7 കിലോമിറ്ററും മുഖ്യ കാര്യാലയത്തിൽ നിന്ന് 24 കിലോമീറ്റർ ദൂരത്തിലും ഈ ക്യമ്പ് സൈറ്റ് സ്ഥിതി ചെയ്യുന്നു. തായ്‍ലൻറിലെ ഏറ്റവും മികച്ച നിരീക്ഷണ കേന്ദ്രമായ ഇവിടം 1,248 മീറ്റർ ഉയരത്തിലാണ് സ്ഥിതി ചെയ്യുന്നത്.

ചോങ് യെൻ എന്ന സബ്-സ്റ്റേഷൻ ദേശീയോദ്യാനത്തിൻറെ പടിഞ്ഞാറേ അറ്റത്താണ് സ്ഥിതി ചെയ്യുന്നത്. 

മുഖ്യകാര്യാലയത്തിൽ നിന്ന് 38 കിലോമീറ്റർ അകലെ സമുദ്രനിരപ്പിൽ നിന്ന് 1964 മീറ്റർ ഉയരമുള്ള ഖാവോ മൊകോജു ഗിരി ശൃഗം സ്ഥിതി ചെയ്യുന്നു. 

തനോൺ തോങ്ങ് ചായി മലനിരകളിൽ നിന്നുള്ള അരുവികളിൽ നിന്നു രൂപം കൊള്ളുന്ന 900 മീറ്റർ ഉയരമുള്ളതും 9 തട്ടുകളുള്ളതുമായ മായെ ക്രാ സാ വെള്ളച്ചാട്ടവും സഞ്ചാരികളെ വളരെ ആകർഷിക്കുന്ന ഘടകങ്ങളിലൊന്നാണ്. ദേശീയോദ്യാനത്തിൻറെ മുഖ്യകാര്യാലയത്തിൽ നിന്ന് 18 കിലോമീറ്റർ അകലെയാണിത്. 

200 മീറ്റർ ഉയരത്തിൽ നിന്നു പതിക്കുന്ന ഈ വെള്ളച്ചാട്ടം തെക്കുകിഴക്കനേഷ്യയിലെ വലിയ വെള്ളച്ചാട്ടങ്ങളിലൊന്നാണ്. ഇത് ഉത്ഭവിക്കുന്നത് തനോൺ തോങ് ചായി പർവ്വതനിരകളിൽ നിന്നാണുത്ഭവിക്കുന്നത്. 

അഞ്ചു തട്ടുകളായുള്ള ഈ വെള്ളച്ചാട്ടവും ഓരോ തട്ടിനു താഴെയുമുള്ള ചെറുതടാകങ്ങളും നയനാന്ദകരമായ കാഴ്ചയാണ്. ഇത് സ്ഥിതി ചെയ്യുന്നത് ദേശീയോദ്യാനത്തിൻറെ ഖ്യകാര്യാലയത്തിന് 21 കിലോമീറ്റർ അകലെയാണ്.


</doc>
<doc id="356468" url="https://ml.wikipedia.org/wiki?curid=356468" title="എലറ്റേറിയ">
എലറ്റേറിയ

സിഞ്ചിബറേസീ സസ്യകുടുംബത്തിലെ ഇന്ത്യയിലും, ശ്രീലങ്കയിലും, ബോർണിയോയിലും, സുമാത്രയിലും, മലേഷ്യയിലും, കാണപ്പെടുന്നതും മറ്റു പലയിടങ്ങളിലും എത്തിച്ചേർന്നതുമായ ഒരു ജനുസാണ് എലറ്റേറിയ (Elettaria).

ഈ ജനുസിലെ "ഏലം" വളരെയധികം വാണിജ്യപ്രധാനമായ ഒരു സ്പീഷിസ് ആണ്.

2014 ജൂലൈയിലെ കണക്കുപ്രകാരം ഈ ജനുസിലെ സ്വീകൃതമായ സ്പീഷിസുകൾ ഇവയാണ്.



</doc>
<doc id="356470" url="https://ml.wikipedia.org/wiki?curid=356470" title="കുരുവി നിർമ്മാർജ്ജന മഹായജ്ഞം">
കുരുവി നിർമ്മാർജ്ജന മഹായജ്ഞം

ചതുർകീട യജ്ഞം (Four Pests Campaign) എന്നും കുരുവി നിർമ്മാർജ്ജന മഹായജ്ഞം () എന്നും (The great sparrow campaign), കുരുവിയെ കൊല്ലൂ സമരം (kill a sparrow ) () എന്നുമെല്ലാം പേരുകളുണ്ട് .

മാവോ സേതൂങിന്റെ  മുന്നോട്ടുള്ള മഹാ കുതിപ്പ് പദ്ധതിയുടെ ഭാഗമായ ഒരു ശുചിത്വ യജ്ഞമായിരുന്നു ചതുർകീട യജ്ഞം four pests campaign എന്ന് ചൈനീസ് അധികാരികൾ നാമകരണം ചെയ്ത പരിപാടി.

1958-1962 കാലഘട്ടത്തിൽ  നടന്ന മഹാ കുതിപ്പ് പദ്ധതിയിലെ ആദ്യ യജ്ഞമായിരുന്നു കുരുവി നിർമ്മാർജ്ജനം. നിർമ്മാർജ്ജനം ചെയ്യാൻ നിർദ്ദേശിക്കപ്പെട്ട നാല് കീടങ്ങൾ ഈച്ച, എലി, കൊതുക് കുരുവി എന്നിവയായിരുന്നു. കുരുവികളിൽ പ്രധാനമായും ലക്ഷ്യമിട്ടത് യുറേഷ്യൻ മരക്കുരുവികളേയാണ്. (Eurasian tree sparrows).   മനുഷ്യർ അധ്വാനിച്ചുണ്ടാക്കിയ ധാന്യവിളകൾ തിന്നു തീർക്കുന്നു എന്നത് കൊണ്ടാണ് കുരുവികളെ നിർമ്മാർജ്ജനം ചെയ്യാൻ അഹ്വാനം നൽകിയത്.

പാത്രങ്ങൾ മുട്ടി ഒച്ചയുണ്ടാക്കി കുരുവികളെ പേടിപ്പിക്കലായിരുന്നു ഏറ്റവും പ്രചാരത്തിലുണ്ടായിരുന്ന കുരുവി ഉന്മൂലന തന്ത്രം. ഈ ഒച്ച കാരണം എങ്ങും പറന്നിറങ്ങാൻ സാധിക്കാതെ വന്ന കുരുവികൾ പറക്കലിനിടയിൽ ക്ഷീണിച്ച് ആകാശത്ത് നിന്നും ചത്ത് വീഴുകയോ. വീണു ചാവുകയോ ആയിരുന്നു. കുരുവി കൂടുകൾ നശിപ്പിക്കുക മുട്ടകൾ  പൊട്ടിച്ച് കളയുക, കുരുവി കുഞ്ഞുങ്ങളെ വകവരുത്തുക, കുരുവികളേയും മറ്റ് പറവകളേയും ആകാശത്ത് നിന്നും വെടിവെച്ചിടുക തുടങ്ങിയ <refമുറകളും സ്കൂൾ വിദ്യാർത്ഥികൾ അടക്കമുള്ള ബഹു സഹസ്രം ജനം നടപ്പാക്കി. ധാരാളം പക്ഷികൾ വംശനാശത്തിന്റെ വക്കില്ലെത്തി. 

ഉന്മൂലം ചെയ്യുന്ന കീടങ്ങളുടെ തോതനുസരിച്ച് സ്കൂളുകൾക്കും മറ്റ് സംഘടനകൾക്കും, സർക്കാർ/ തൊഴിലാളി കൂട്ടായ്മകൾക്കും അംഗീകാരങ്ങളും പാരിതോഷികങ്ങളും നൽകപ്പെട്ടു. 

ചൈനീസ് പൗരനമാർക്ക് പ്രവേശനാനുമതിയില്ലാത്ത നയതന്ത്രകാര്യലായങ്ങളിലും ഭവനങ്ങളിലും ധാരാളം കുരുവികൾ ചേക്കേറി. അവയെ ആട്ടിപ്പായിക്കാൻ കാര്യാലയ പരിസരത്തേക്ക് കടക്കാൻ വിദേശികൾ അനുവദിക്കാതിരുന്നത് സംഘർഷങ്ങൾക്ക് ഇടനൽകി. പോളിഷ് എംബസി ഇത്തരത്തിൽ അനുമതി നിഷേധിച്ചപ്പോൾ ജനങ്ങൾ ചെണ്ടകളുമായി പരിസരം വളഞ്ഞു മുട്ടു തുടങ്ങി. പേടിച്ച് വിരണ്ട കിളികൾ പറക്കാൻ കൂട്ടാക്കാതെ രണ്ട് ദിവസത്തിനുള്ളിൽ കെട്ടിടത്തിൽ തന്നെ ചത്തോടുങ്ങി. ചത്ത കിളികളെ നീക്കം ചെയ്യാൻ  പോളിഷ് അധികൃതർ ഏറെ അധ്വാനിക്കേണ്ടി വന്നു.  

1958ൽ തുടങ്ങിയ കുരുവിക്കൊല രണ്ട് വർഷത്തിനുള്ളിൽ തന്നെ ഭീകരമായ ദ്രുരന്തങ്ങൾ സൃഷ്ടിച്ചു. കുരുവികൾ ധാന്യവിളകൾ മാത്രമല്ല ഭക്ഷിക്കുന്നത് എന്നും ധാന്യവിളകളുടെ സ്വാഭാവിക പരാദങ്ങളായ(parasites)  അനവധി പ്രാണികളേയും അവ നശിപ്പിക്കുമായിരുന്നെന്നും വളരെ വൈകിയാണ് ചൈനീസ് ഭരണകൂടം തിരിച്ചറിഞ്ഞത്. കുരുവികളുടെ ഉന്മൂലനം വെട്ടുക്കിളികളടക്കമുള്ള പ്രാണികളുടെ അഭൂതപൂർവ്വമായ ആക്രമത്തിനു വഴിവെച്ചു. വ്യവസായവൽക്കരണത്തിനു വേണ്ടി നടത്തിയ വനനശീകരണം, പുതിയ ഇനം വളങ്ങൾ എന്നീ പുത്തൻ പരിഷ്കാരങ്ങളും കുരുവിഹത്യയും വെട്ടുക്കിളി ആക്രമവും എല്ലാം കൂടി ചേർന്നപ്പോൾ കൊടിയ ക്ഷാമം സംജാതമായി. ചൈനീസ് വൻക്ഷാമം (Great Chinese Famine) എന്ന് വിളിക്കപ്പെട്ട മനുഷ്യനിർമ്മിത ദുരന്തത്തിൽ മരണപ്പെട്ടത് നാലരകോടി (45 മില്യൺ )ആളുകളാണ് എന്ന് ചില കണക്കുകൾ പറയുന്നു. ചൈനീസ് അധികൃതരുടെ കണക്കുകൾ പ്രകാരം 15മില്യൺ അധിക മരണങ്ങളേ സംഭിച്ചിട്ടുള്ളൂ അത്രേ.

1960ൽ കുരുവിയെ ചതുർകീട പട്ടികയിൽ നിന്നും മാറ്റി പകരം മൂട്ടകളെ ഉൾപ്പെടുത്തി. പക്ഷേ അപ്പോഴേക്കും ക്ഷാമവും പട്ടിണി മരണങ്ങളും ആരംഭിച്ചിരുന്നു.


</doc>
<doc id="356471" url="https://ml.wikipedia.org/wiki?curid=356471" title="പന്ത്രണ്ടാമത് ദലായ് ലാമ">
പന്ത്രണ്ടാമത് ദലായ് ലാമ

ട്രിൻലേ ഗ്യാറ്റ്സോ (1857 ജനുവരി 26 – 1875 ഏപ്രിൽ 25) ടിബറ്റിലെ പന്ത്രണ്ടാമത് ദലായ് ലാമ ആയിരുന്നു.

രാഷ്ട്രീയ അരക്ഷിതാവസ്ഥയും ടിബറ്റിന്റെ അയൽരാജ്യങ്ങളിൽ യുദ്ധവും നടന്ന സമയമായിരുന്നു ഇദ്ദേഹത്തിന്റെ ഹ്രസ്വമായ ജീവിതകാലം. ക്വിങ് രാജവംശത്തിന്റെ തളർച്ച ടിബറ്റിനെയും തളർത്തി. ക്വിങ് രാജവംശം ബ്രിട്ടീഷ് സാമ്രാജ്യത്തിന്റെ വികാസശ്രമങ്ങൾക്കെ‌തിരായി ടിബറ്റിനെ സഹായിച്ചിരുന്നു. 

1858-ൽ ഇദ്ദേഹത്തെ ദലായ് ലാമയുടെ അവതാരമായി അംഗീകരിക്കുകയും 1860-ൽ കിരീടധാരണം നടക്കുകയും ചെയ്തു. ഇദ്ദേഹത്തിന്റെ പഠനകാലത്ത് യൂറോപ്യന്മാരെ ടിബറ്റിൽ പ്രവേശിക്കുന്നതിൽ നിന്ന് വിലക്കിയിരുന്നു. ബ്രിട്ടൻ സിക്കിമിനും ഭൂട്ടാനുമെതിരായി നടത്തിയ യുദ്ധങ്ങളായിരുന്നു ഇതിന് കാരണം. ഈ രണ്ടു രാജ്യങ്ങളെയും ടിബറ്റിലെ ലാമമാർ ഒരു പരിധി വരെ നിയന്ത്രിച്ചിരുന്നു. ഇവരുമായുള്ള യുദ്ധങ്ങൾ ടിബറ്റിനെയും കോളനിയാക്കാനുള്ള ശ്രമങ്ങളുടെ ഭാഗമായാണ് ലാമമാർ കണ്ടത്. ഇത് സ്വീകാര്യമായിരുന്നില്ല. മെകോങ്, സാൽവീൻ എന്നീ നദികൾ വഴി മിഷനറിമാരും ടിബറ്റിൽ പ്രവേശിക്കുവാൻ ശ്രമിച്ചുകൊണ്ടിരുന്നു. ടിബറ്റന്മാർ 1860 കളിൽ ടിബറ്റിന്മേൽ ക്വിങ് രാജവംശത്തിന്റെ അധികാരം ഉയർത്തിക്കാട്ടാനാണ് ശ്രമിച്ചിരുന്നത്.

ട്രിൻലേ ഗ്യാറ്റ്സോ 1873 മാർച്ച് 11-ന് ദലായ് ലാമയായി അധികാരത്തിലേറ്റു. ടിബറ്റിൽ അധികാരം സ്ഥാപിച്ചെടുക്കുന്നതിന് മുൻപുതന്നെ 1875 ഏപ്രിൽ 25-ന് അജ്ഞാതമായ ഒരു അസുഖം ബാധിച്ച് ഇദ്ദേഹം മരണമടഞ്ഞു.

കുറച്ചുകാലം മാത്രം ജീവിച്ചിരുന്ന ദലായ് ലാമമാരുടെ കാലം ഒൻപതാമത്തെ അവതാരം മുതൽ പന്ത്രണ്ടാമത്തെ അവതാരം വരെയായിരുന്നു. ഇക്കാലത്ത് കാര്യങ്ങൾ ഏറ്റെടുത്ത് നടത്തിയിരുന്നത് പഞ്ചൻ ലാമമാരായിരുന്നു. ബാല്യത്തിലും യൗവനത്തിലും മരണമടഞ്ഞ ദലായ് ലാമമാരുടെ വിടവ് ഭരണത്തിൽ പ്രതിഫലിക്കാതെ സൂക്ഷിച്ചത് പഞ്ചൻ ലാമമാരാണ്.



</doc>
<doc id="356477" url="https://ml.wikipedia.org/wiki?curid=356477" title="പതിമൂന്നാമത് ദലായ് ലാമ">
പതിമൂന്നാമത് ദലായ് ലാമ

തുബ്ടെൻ ഗ്യാറ്റ്സോ (; 1876 ഫെബ്രുവരി 12 – 1933 ഡിസംബർ) ടിബറ്റിലെ പതിമൂന്നാമത് ദലായ് ലാമ ആയിരുന്നു.

1878-ൽ ഇദ്ദേഹം ദലായ് ലാമയുടെ പുനരവതാരമായി അംഗീകരിക്കപ്പെട്ടു. ലാസയിലേയ്ക്ക് ഇദ്ദേഹത്തെ കൊണ്ടുവരുകയും പഞ്ചൻ ലാമയായിരുന്ന, ടെൻപായ് വാങ്ചുക് സന്യാസദീക്ഷ നൽകുകയും ചെയ്തു. "ഗവാങ് ലോബ്സാങ് തുപ്ടെൻ ഗ്യാറ്റ്സോ ജിഗ്ദ്രാൽ ചോക്ലേ നംഗ്യാൽ" എന്നായിരുന്നു ഇദ്ദേഹത്തിന് നൽകിയ പേര്. 1879-ൽ ഇദ്ദേഹത്തിന് പൊടാല കൊട്ടാരത്തിൽ വച്ച് അധികാരം നൽകപ്പെട്ടു. പ്രായപൂർത്തി ആകാത്തതിനാൽ 1895 വരെ ഇദ്ദേഹം രാഷ്ട്രീയാധികാരം ഏറ്റെടുത്തില്ല.

തുബ്ടെൻ ഗ്യാറ്റ്സോ ഒരു ബുദ്ധിമാനായ പരിഷ്കരണവാദിയായിരുന്നു. ടിബറ്റ് ബ്രിട്ടിഷുകാരുടെയും റഷ്യക്കാരുടെയും മത്സരത്തിന്റെ വേദിയായപ്പോൾ ഒരു ഇരുത്തം വന്ന രാഷ്ട്രതന്ത്രജ്ഞനായി ഇദ്ദേഹം പ്രവർത്തിച്ചു. ടിബറ്റിലേയ്ക്കുള്ള ബ്രിട്ടീഷ് കടന്നുകയറ്റ‌ത്തെ തടഞ്ഞത് ഇദ്ദേഹമാണ്. സന്യാസിമാരുടെ കയ്യിൽ അധികാരം കുമിഞ്ഞുകൂടാതിരിക്കാൻ ഇദ്ദേഹം സിവിൽ ഉദ്യോഗസ്ഥന്മാരുടെ എണ്ണം വർദ്ധിപ്പിച്ചു.

താക്പോ ലാങ്ഡുൺ എന്ന ഗ്രാമത്തിലാണ് പതിമൂന്നാമത് ദലായ് ലാമ ജനിച്ചത്. സാമ്യെ സന്യാസാശ്രമത്തിനടുത്താണിത്. കർഷകരായിരുന്നു ഇദ്ദേഹത്തിന്റെ മാതാപിതാക്കൾ. 

1904-ൽ ടിബറ്റിലേയ്ക്കുള്ള ബ്രിട്ടീഷ് സൈനികനീക്കത്തിനുശേഷം സർ ഫ്രാൻസിസ് യങ്‌ഹസ്ബന്റ് ദലായ് ലാമയെ മംഗോളിയയിലേയ്ക്ക് ഒളിച്ചോടുവാൻ പ്രേരിപ്പിച്ചു. ദലായ് ലാമ പോയയുടൻ ക്വിങ് രാജവംശം ഇദ്ദേഹം സ്ഥാനത്തുനിന്ന് പുറത്താക്കപ്പെട്ടതായി പ്രഖ്യാപിക്കുകയും ടിബറ്റിന്മേൽ പരമാധികാരം പ്രഖ്യാപിക്കുകയും ചെയ്തു. നേപ്പാൾ, ഭൂട്ടാൻ എന്നീ രാജ്യങ്ങൾക്കുമേലും ചൈന അവകാശവാദമുന്നയിച്ചു. ലാസ ഉടമ്പടി 1904 സെപ്റ്റംബർ 7-ന് ടിബറ്റും ബ്രിട്ടനും തമ്മിൽ ഒപ്പിട്ടു. ചൈനയുടെയും നേപ്പാളിന്റെയും ഭൂട്ടന്റെയും പ്രതിനിധികൾ ഈ അവസരത്തിൽ ഹാജരുണ്ടായിരുന്നു. 1906-ൽ ചൈനയും ബ്രിട്ടനും തമ്മിലുള്ള മറ്റൊരുടമ്പടിയിലൂടെ 1904-ലെ ഉടമ്പടിയിലെ ഉള്ളടക്കം അംഗീകരിച്ചു. ബ്രിട്ടീഷുകാർ ക്വിങ് ഭരണകൂടത്തിൽ നിന്ന് ഒരു തുക കൈപ്പറ്റി ടിബറ്റൻ ഭൂമി പിടിച്ചെടുക്കുകയില്ല എന്നും ടിബറ്റിന്റെ ഭരണത്തിൽ ഇടപെടുകയില്ല എന്നും പരസ്പരം സമ്മതിച്ചു. മറ്റ് വിദേശരാജ്യങ്ങളെ ടിബറ്റിന്റെ ആഭ്യന്തരകാര്യത്തിൽ ഇടപെടാൻ അനുവദിക്കുകയില്ല എന്ന് ചൈനയും ഉറപ്പുനൽകി.

ജോൺ വെസ്റ്റൺ ബ്രൂക്ക് (1906 ഒക്റ്റോബർ) ഇദ്ദേഹവുമായി കൂടിക്കാഴ്ച്ച നടത്തിയിരുന്നു. 

1908 സെപ്റ്റംബറിൽ ദലായ് ലാമയ്ക്ക് ഗുവാങ്സു ചക്രവർത്തിയുമായും ചക്രവർത്തിനി ഡോവേഗർ സിക്സിയുമായും കൂടിക്കാഴ്ച നടത്തുവാൻ അവസരം ലഭിച്ചു.

1908 ഡിസംബറിൽ ടിബറ്റിലേയ്ക്ക് മടങ്ങിയശേഷം ഇദ്ദേഹം ഭരണസംവിധാനം മാറ്റുവാൻ ആരംഭിച്ചു. ക്വിങ് സാമ്രാജ്യം 1910-ൽ ടിബറ്റിലേയ്ക്ക് സൈന്യത്തെ അയച്ചു. ഇദ്ദേഹത്തിന് ഇതെത്തുടർന്ന് ഇന്ത്യയിലേയ്ക്ക് ഓടിപ്പോകേണ്ടിവന്നു.

1911-ൽ സിൻഹായി വിപ്ലവത്തിലൂടെ ക്വിങ് രാജവംശം അധികാരത്തിൽ നിന്ന് പുറത്തായി. 1912 അവസാനത്തോടെ അവസാന ക്വിങ് സൈന്യവും ടിബറ്റിൽ നിന്ന് പുറത്തുപോയി. 

1895-ലാണ് ഇദ്ദേഹം അധികാരമേറ്റത്. രാജ്യത്തിന് പുറത്തുനിൽക്കേണ്ടിവന്ന കാലത്ത് (1904–1909) അന്താരാഷ്ട്ര രാഷ്ട്രീയ കാലാവസ്ഥയെക്കുറിച്ച് ഇദ്ദേഹത്തിന് ധാരണയുണ്ടായി. ഡാർജിലിങ്ങിൽ രണ്ടുവർഷം കഴിഞ്ഞ കാലത്ത് ഇദ്ദേഹത്തെ വൈസ്രോയി ലോഡ് മിന്റോ കൽക്കട്ടയിലേയ്ക്ക് ക്ഷണിച്ചിരുന്നു

1913 ജനുവരിയിൽ ഇദ്ദേഹം ലാസയിൽ തിരികെയെത്തി. പുതിയ ചൈനീസ് ഭരണകൂടം ക്വിങ് രാജവംശ‌ത്തിന്റെ പ്രവൃത്തികൾക്ക് മാപ്പുചോദിക്കുകയും ദലായ് ലാമയ്ക്ക് പഴയ സ്ഥാനം കൊടുക്കാം എന്ന് വാഗ്ദാനം ചെയ്യുകയും ചെയ്തു. ചൈനയുടെ സ്ഥാനമാനങ്ങളിൽ തനിക്ക് താല്പര്യമില്ല എന്നും താൻ ടിബറ്റിനെ ആത്മീയവും രാഷ്ട്രീയവുമായ നേതൃത്വം ഏറ്റെടുക്കുകയാണ് എന്നുമായിരുന്നു ഇദ്ദേഹത്തിന്റെ മറുപടി.

ഇദ്ദേഹം 1913-ൽ (ഫെബ്രുവരി 13) ചൈനയിൽ നിന്ന് സ്വാതന്ത്ര്യം പ്രഖ്യാപിച്ചു. ടിബറ്റിന്റെ പതാക ഇന്നുള്ള നിലയിലാക്കിയത് ഇദ്ദേഹമാണ്. 1912-ന്റെ അവസാനത്തോടെ ടിബറ്റിലെ ആദ്യ സ്റ്റാമ്പുകളും ആദ്യ കറൻസി നോട്ടുകളും പുറത്തിറക്കി. 1913-ൽ ഇദ്ദെഹം ഒരു മെഡിക്കൽ കോളേജ് ജോഖാങിനടുത്ത് സ്ഥാപിച്ചു.

നികുതി പിരിക്കാനുള്ള സംവിധാനവും അഴിമതി തടയാനുള്ള നിയമങ്ങളും ഇദ്ദേഹം കൊണ്ടുവന്നു. പോലീസ് സേന രൂപീകരിച്ചു. വധശിക്ഷ നിർത്തലാക്കുകയും ദേഹോപദ്രവം ശിക്ഷയായി നൽകുന്നത് കുറയ്ക്കുകയും ചെയ്തു. ജീവിതസാഹചര്യങ്ങളും ജയിലുകളും മറ്റും മെച്ചപ്പെടുത്തി.

മതപരമല്ലാത്ത വിദ്യാഭ്യാസം ആരംഭിക്കുകയും നല്ല വിദ്യാർത്ഥികളെ ഇംഗ്ലണ്ടിലേയ്ക്ക് പഠനത്തിനയയ്ക്കുകയും ജപ്പാൻ കാരെയും ബ്രിട്ടീഷുകാരെയും അമേരിക്കക്കാരെയും നാട്ടിലേയ്ക്ക് സ്വീകരിക്കുകയും ചെയ്തു.

1930-ൽ ടിബറ്റൻ സൈന്യം ക്വിങ്‌ഹായിലെ സികാങ് ആക്രമിച്ചു. ഇതായിരുന്നു സിനോ ടിബറ്റ് യുദ്ധത്തിന്റെ ആരംഭം. 1932-ൽ മുസ്ലീം ക്വിങ്‌ഹായി ഹാൻ ചൈനീസ് സിച്ചുവാൻ സൈന്യങ്ങൾ (നാഷണൽ റെവല്യൂഷണറി ആർമി) ചൈനീസ് മുസ്ലീം ജനറൽ മാ ബുഫാങിന്റെയും ഹാൻ ജനറൽ ലിയു വെൻഹുയിയുടെയും നേതൃത്ത്വത്തിൽ ക്വിൻഹായി ടിബറ്റ് യുദ്ധത്തിൽ ടിബറ്റിനെ തോൽപ്പിച്ചു. നഷ്ടപ്പെട്ട പല പ്രവിശ്യകളും മാ ബുഫാങ് തിരിച്ചുപിടിച്ചു. ഷ്ക്വു, ഡെങ്കെ തുടങ്ങിയ പ്രദേശങ്ങൾ ടിബറ്റിൽ നിന്ന് പിടിച്ചെടുത്തു. ടിബറ്റ് സൈനികർ ജിൻഷ നദിയുടെ മറുകരയിലേയ്ക്ക് പുറംതള്ളപ്പെട്ടു. മായും ലിയുവും ടിബറ്റൻ ഉദ്യോഗസ്ഥർക്ക് ഈ നദി കടക്കാൻ പാടില്ല എന്ന അന്ത്യശാസനം നൽകി. 1933-ൽ മായും ലിയുവും പ്രത്യേകം സമാധാന കരാറുകൾ ഉണ്ടാക്കിയതോടെ യുദ്ധം അവസാനിച്ചു.

പതിമൂന്നാമത് ദലായ് ലാമ മരിക്കുന്നതിന് മുൻപ് ഒരു പ്രവചനം നടത്തിയിരുന്നു:

"മത‌വും രാഷ്ട്രീയവും സമാധാനപൂർണ്ണമായി മുന്നോട്ടുപോകുന്ന ഈ നാട്ടിൽ സമീപഭാവിയിൽത്തന്നെ വഞ്ചന പുറത്തുനിന്നും അകത്തുനിന്നും ഉണ്ടാകും. ആ സമയത്ത് നാം സ്വന്തം രാജ്യം സംരക്ഷിക്കുന്നില്ലെങ്കിൽ ദലായ് ലാമയും പഞ്ചൻ ലാമയുമുൾപ്പെടെയുള്ള ആത്മീയ രൂപങ്ങൾ ഒരു ശേഷിപ്പുമില്ലാതെ തുടച്ചെറിയപ്പെടും. പുനർജന്മം ലഭിച്ച ലാമമാരുടെ സ്വത്തുക്കളും താമസസ്ഥലങ്ങളും എടുത്തുമാറ്റപ്പെടും. മൂന്ന് ധർമരാജാക്കന്മാർ (ട്രൈ സോങ്ഡെറ്റ്സെൻ ഗാമ്പോ, ട്രൈ സോങ്ഡെറ്റ്സെൻ, ട്രൈ റാൽപാചൻ സൃഷ്ടിച്ച നമ്മുടെ രാഷ്ട്രീയ സംവിധാനം പൂർണ്ണമായി അപ്രത്യക്ഷമാകും. ഉയർന്നതും താഴ്ന്നതുമായ എല്ലാവരുടെയും സ്വത്തുക്കൾ പിടിച്ചെടുക്കുകയും ആൾക്കാർ അടിമകളാകുകയും ചെയ്യും. എല്ലാ ജീവികൾക്കും അവസാനമില്ലാത്ത പീഡനമായിരിക്കും ലഭിക്കുക. അവയെല്ലാം ഭയചകിതരായിരിക്കും. അങ്ങനെയൊരു സമയം വരും."





</doc>
<doc id="356478" url="https://ml.wikipedia.org/wiki?curid=356478" title="സ്റ്റാർ ട്രെക്ക്: ഫസ്റ്റ് കോൺടാക്റ്റ്">
സ്റ്റാർ ട്രെക്ക്: ഫസ്റ്റ് കോൺടാക്റ്റ്

1996- നവംബർ 2-നു റിലീസ് ചെയ്ത ഒരു അമേരിക്കൻ ശാസ്ത്ര-കൽപ്പിത ചലച്ചിത്രമാണ് സ്റ്റാർ ട്രെക്ക്: ഫസ്റ്റ് കോൺടാക്റ്റ്.

</doc>
<doc id="356480" url="https://ml.wikipedia.org/wiki?curid=356480" title="ചേലക്കോട്">
ചേലക്കോട്

കേരളത്തിലെ തൃശൂർ ജില്ലയിലുള്ള ഒരു ഗ്രാമമാണ് ചേലക്കോട്. കൊണ്ടാഴി പഞ്ചായത്തിലാണ് ഈ ഗ്രാമം ഉൾപ്പെടുന്നത്. ചേലക്കോട് അന്തിമഹാകാളൻ ക്ഷേത്രം ഈ ഗ്രാമത്തിലാണ്. ഈ ക്ഷേത്രം പ്രകൃതിസുന്ദരമായ നെൽപ്പാടങ്ങളാൽ ചുറ്റപ്പെട്ട് കിടക്കുന്നു. 

2011 ലെ സെൻസസ് പ്രകാരം ചേലക്കോടിലെ ആകെയുള്ള ജനസംഖ്യ 4236 ആണ്. അതിൽ 2027 പുരുഷന്മാരും 2209 സ്ത്രീകളൂം ആണ്. 



</doc>
<doc id="356483" url="https://ml.wikipedia.org/wiki?curid=356483" title="മൃദുരോമപൂപ്പ്">
മൃദുരോമപൂപ്പ്

വെള്ളരി, പടവലം, പാവൽ, മത്തൻ തുടങ്ങിയ ചെടികളിൽ കണ്ടുവരുന്ന ഒരു കുമിൾരോഗമാണ് മൃദുരോമപുപ്പ്. സ്യൂഡോപെരോനോസ്പോറ ജനുസിൽപ്പെട്ട കുമിളുകളാണ് ഇതിന് കാരണം.

</doc>
<doc id="356485" url="https://ml.wikipedia.org/wiki?curid=356485" title="ഹാരി സ്റ്റൈൽസ്">
ഹാരി സ്റ്റൈൽസ്

ഒരു ബ്രിട്ടീഷ് ഗായകനും ഗാനരചയിതാവുമാണ് ഹാരി സ്റ്റൈൽസ് (ജനനം 1 ഫെബ്രുവരി 1994). ബ്രിട്ടീഷ് ബാലസംഗീത സംഘം വൺ ഡയറക്ഷനിലെ അംഗമാണ്.


</doc>
<doc id="356488" url="https://ml.wikipedia.org/wiki?curid=356488" title="കച്ചേരി, കൊല്ലം">
കച്ചേരി, കൊല്ലം

കൊല്ലം നഗരത്തിലെ ഒരു പ്രദേശമാണ് കച്ചേരി (താലൂക്ക് കച്ചേരി) കൊല്ലം താലൂക്ക് ഓഫീസ് ഇവിടെയാണു സ്ഥിതി ചെയ്യുന്നത്. കൊല്ലം ജില്ലാ കോർപറേഷനിലെ നാല്പത്തിയൊൻപതാമതു വാർഡായ ഇവിടെയാണു കൊല്ലം കെ.എസ്.ആർ.ടി.സി ബസ് സ്റ്റാൻഡും ബോട്ടുജട്ടിയും സ്ഥിതി ചെയ്യുന്നത്.


</doc>
<doc id="356490" url="https://ml.wikipedia.org/wiki?curid=356490" title="ചാമക്കട">
ചാമക്കട

കൊല്ലം നഗരത്തിന്റെ വാണിജ്യകേന്ദ്രമാണു ചാമക്കട. മൊത്തക്കച്ചവടക്കാർക്കു പ്രസിദ്ധമാണു ഇവിടം. കൊല്ലം തോടിന്റെ വശത്തായി സ്ഥിതി ചെയ്യുന്ന ഇവിടെ നിന്നും ജലമാർഗ്ഗം തിരുവനന്തപുരം, ആലപ്പുഴ എന്നിവിടങ്ങളിലേക്കുള്ള ചരക്കുനീക്കം നടന്നിരുന്നു.


</doc>
<doc id="356493" url="https://ml.wikipedia.org/wiki?curid=356493" title="ഇലനാട്">
ഇലനാട്

കേരളത്തിലെ തൃശൂർ ജില്ലയിലുള്ള ഒരു ഗ്രാമമാണ് ഇലനാട്. 

2011 ലെ സെൻസസ് പ്രകാരം ഇലനാടിലെ ആകെയുള്ള ജനസംഖ്യ 11376 ആണ്. എല്ലാ ഫെബ്രുവരിയിലും ഇലനാട് വേല എന്ന പേരിൽ വലിയൊരു ഉത്സവം ഇവിടെ നടക്കാറുണ്ട്. സെന്റ് മേരീസ് ഓർത്തഡോക്സ് സിറിയൻ പള്ളിയാണ് ഇവിടുത്തെ ഏറ്റവും പഴക്കമുള്ള പള്ളി. 

ഇവിടുത്തെ ജനങ്ങൾ പ്രധാനമായും കൃഷിയും അതുമായി ബന്ധപ്പെട്ട തൊഴിൽ ചെയ്തു ജീവിക്കുന്നവരാണ്. റബ്ബർ കൃഷിയും ചിലർ ചെയ്യുന്നുണ്ട്. ചേലക്കര നിയോജകമണ്ഡലത്തിൽ പെട്ടതാണ് ഈ ഗ്രാമം. മണ്ണത്തിപ്പാറ എന്ന പേരിൽ ഒരു വെള്ളച്ചാട്ടം ഉണ്ടിവിടെ. 


</doc>
<doc id="356498" url="https://ml.wikipedia.org/wiki?curid=356498" title="കേരള ഭുവൻ പോർട്ടൽ">
കേരള ഭുവൻ പോർട്ടൽ

കേരളത്തിന്റെ വികസനത്തിന് ഉപഗ്രഹ സാങ്കേതികവിദ്യ ഉപയോഗപ്പെടുത്തുന്നതിന്റെ ഭാഗമായി, ഐ.എസ്.ആർ.ഒ.യുടെ സഹായത്തോടെ പ്രത്യേകം
തയ്യാറാക്കിയ ആപ്ളിക്കേഷനാണ് കേരള ഭുവൻ പോർട്ടൽ. കുടിവെള്ള പദ്ധതി, ദുരന്തനിവാരണം, വികേന്ദ്രീകൃതാസൂത്രണം, നഗര–ഗ്രാമ വികസനം, കൃഷിവികസനം തുടങ്ങിയവയ്ക്കെല്ലാം കേരളഭുവൻ സഹായകമാകും. 70 ശതമാനത്തിലേറെ തദ്ദേശസ്ഥാപനങ്ങളുടെ ജിയോ മാപ്പിങും കഡസ്ട്രൽ മാപ്പിങും പൂർത്തിയാക്കിയിട്ടുണ്ട്. ഭൂജല ലഭ്യത, വനം, കാർഷികമേഖല, തണ്ണീർതടങ്ങൾ, ജലാശയങ്ങൾ, തരിശുഭൂമി, റെയിൽ–റെയിൽ ഗതാഗത ശൃംഖല തുടങ്ങി എല്ലാ വിവരങ്ങളും ഇതിൽപെടും.
ഐ. എസ്. ആർ.ഒയുമായി ചേർന്ന് ചീഫ് സെക്രട്ടറി അദ്ധ്യക്ഷനായി കേരള റിമോട്ട് സെൻസിംഗ് ആൻഡ് എൻവിറോൺമെന്റ് സെന്റർ എന്ന സ്ഥാപനം രൂപീകരിച്ചാണ് സംസ്ഥാനത്തെ 128 ഓളം സർക്കാർ വകുപ്പുകളേയും സ്ഥാപനങ്ങളേയും ബഹിരാകാശ സാങ്കേതിക വിദ്യയുടെ സഹായത്തോടെ ഭരണ നവീകരണവും വികസനവും സാധ്യമാക്കാനുള്ള ശ്രമം നടത്തുന്നത്


</doc>
<doc id="356505" url="https://ml.wikipedia.org/wiki?curid=356505" title="ഇസ്ഫഹാൻ">
ഇസ്ഫഹാൻ

ഇറാനിലെ ഇസ്ഫഹാൻ പ്രവിശ്യയുടെ തലസ്ഥാനമാണ് രാജ്യതലസ്ഥാനമായ ടെഹ്റാനിൽനിന്നും തെക്കായി സ്ഥിതിചെയ്യുന്ന ഇസ്ഫഹാൻ അഥവാ എസ്ഫഹാൻ (Isfahan , ). 2011 ലെ സെൻസസ് കണക്കുകൾ പ്രകാരം ഈ നഗരത്തിലെ ജനസംഖ്യ 17,56,126 ആണ്.

ഇറാനിലെ പ്രധാന തെക്കുവടക്കൻ പാതയുടെയും കിഴക്കുപടിഞ്ഞാറൻ പാതയുടെയും സംഗമസ്ഥാനത്ത് സ്ഥിതിചെയ്യുന്ന ഈ നഗരം ഒരു കാലത്ത് ലോകത്തിലെ ഏറ്റവും വലിയ നഗരങ്ങളിലൊന്നായിരുന്നു. 1050 മുതൽ 1722 വരെ പ്രത്യേകിച്ചും 16-ആം നൂറ്റാണ്ടിലും 17-ആം നൂറ്റാണ്ടിലും സഫവി സാമ്രാജ്യത്തിന്റെ കീഴിൽ പേർഷ്യയുടെ തലസ്ഥാനമായി ഇസ്ഫഹാൻ അഭിവൃദ്ധിപ്പെട്ടു. ഇന്നും
ഈ നഗരം അതിന്റെ മുൻകാല പ്രാഭവം നിലനിർത്തിപ്പോരുന്നു. പേർഷ്യൻ-ഇസ്ലാമിക വാസ്തുകലക്ക് പ്രശസ്തമായ ഇവിടെ മനോഹരങ്ങളായ ഉദ്യാനശൃംഖലകൾ, പള്ളികൾ, മിനാരങ്ങൾ എന്നിവ നിലകൊള്ളുന്നതിനാലാണ് ഇസ്ഫഹാൻ ലോകത്തിന്റെ പകുതിയാണ് (""ഇസ്ഫഹാൻ നിസ്‌ഫെ ജഹാൻ - Esfahān nesf-e- jahān ast"") എന്ന പേർഷ്യൻ പഴംചൊല്ലുണ്ടായത്. 
ലോകത്തിലെ പൊതു ചത്വരങ്ങളിൽ ഏറ്റവും വലിയവയിൽ ഒന്നാണ് നഖ്‌ഷെ ജഹാൻ. ഇറാനിയൻ-ഇസ്ലാമിക വാസ്തുകലയുടെ മകുടോദാഹരണമായ ഇത് ഒരു യുനെസ്കൊ ലോക പൈതൃകകേന്ദ്രമാണ്. 

ഈ പ്രദേശത്തിന്റെ മദ്ധ്യകാല പേർഷ്യൻ നാമമായിരുന്നു സ്പഹാൻ, അക്കാലത്തെ പല രേഖകളിലും കാണപ്പെടുന്ന പേരിന്റെ അറേബ്യൻ നാമമാണ് ഇസ്ഫഹാൻ 

ഇലമൈറ്റ് സംസ്കാരത്തിന്റെ (2700–1600 BCE) കാലഘട്ടത്തിലാണ് ഇവിടെ പ്രാദേശികമായി ആൾത്താമസം തുടങ്ങിയതെന്നും ഒരു നഗരമായി വികാസം പ്രാപിച്ചതെന്നും കരുതപ്പെടുന്നു..

സായന്ദേ നദിയുടെ കരയിലായി സ്ഥിതിചെയ്യുന്ന ഫലഭൂയിഷ്ടമായ ഈ പ്രദേശം മീഡിയൻ കാലഘട്ടത്തിൽ ഒരു പ്രാദേശിക കേന്ദ്രമായി വളർച്ച പ്രാപിച്ചു, അന്ന് അസ്പാന്ദാന അഥവാ ഇസ്പാന്ദാന എന്നാണ് ഈ പ്രദേശം അറിയപ്പെട്ടിരുന്നത്.
സൈറസ് (reg. 559–529 BCE) പേർഷ്യൻ-മീഡിയൻ പ്രദേശങ്ങളെ അക്കാമെനിഡ് സാമ്രാജ്യത്തിൽ ലയിപ്പിച്ചു (648–330 BCE), അന്ന് വിവിധ മതങ്ങളിലും വംശങ്ങളിലും ഉൾപ്പെട്ട ആളുകൾ അധിവസിച്ചിരുന്ന ഈ നഗരം അദ്ദേഹത്തിന്റെ മതസഹിഷ്ണുതക്ക് ഉദാഹരണമായിരുന്നു. 

അക്കാമെനിഡിന്റെ തകർച്ചക്ക് ശേഷം പാർത്തീനിയക്കാരും (250 BCE – 226 CE) അലക്സാണ്ടർ ചക്രവർത്തിയുടെ ഹെല്ലനിക സംസ്കാരവും ഇറാനിയൻ സംസ്കാരവും ഇഴുകിച്ചേരുന്നതിനെ പ്രോൽസാഹിപ്പിച്ചു. ഇക്കാലത്ത് അർസാകിഡ് ഗവർണർമാർ വിശാലമായ ഒരു ഭൂവിഭാഗം ഇസ്ഫഹാൻ കേന്ദ്രമായി ഭരിക്കാൻ തുടങ്ങിയത് ഒരു തലസ്ഥാന നഗരത്തിനു വേണ്ട വളർച്ച ഈ നഗരത്തിന് പ്രദാനം ചെയ്തു.

പിന്നീട് പേർഷ്യ ഭരിച്ച സസാനിയൻ സാമ്രാജ്യം,സൊറോസ്ട്രിയൻ മതം ഔദ്യോഗിക മതമാക്കുകയും കാർഷികരംഗത്ത് വലിയ മാറ്റങ്ങൾ നടപ്പിലാക്കുകയും ചെയ്തു. 

എ.ഡി. 642-ൽ മീഡിയ ആക്രമിച്ചു കൈയടക്കിയ അറബികൾ ഇസ്‌ഫഹാനെ അൽ ജിബാൽ (പർവത മേഖല) പ്രവിശ്യയിലെ പ്രധാനതാവളമാക്കി മാറ്റി. പത്താം ശതകത്തിൽ അബ്ബാസിയ്യാ ഖലീഫമാരുടെ പതനത്തെത്തുടർന്ന്‌ പേർഷ്യയിൽ അധികാരം സ്ഥാപിച്ച ബൂവായിദ്‌ (ബൂയിദ്‌) രാജാക്കന്മാരുടെ കാലത്താണ് ഇസ്‌ഫഹാൻ ഐശ്വര്യത്തിന്റെ ഉച്ചകോടിയിലെത്തിയത്. 11-ാം ശതകത്തിന്റെ മധ്യത്തോടെ സെൽജൂക്‌ രാജവംശത്തിന്റെ തലസ്ഥാനമായി. ഈ വംശത്തിലെ മാലിക്‌ ഷാ (1072-1092) ഇസ്‌ഫഹാന്റെ വികസനത്തിലും അഭിവൃദ്ധിയിലും ബദ്ധശ്രദ്ധനായിരുന്നു. 

സെൽജൂക്‌ വംശത്തിന്റെ പതനത്തോടെ ഇസ്‌ഫഹാന്റെ പ്രശസ്‌തിക്ക്‌ മങ്ങലേക്കുകയും തബ്രിസ്, ക്വാസ്വിൻ എന്നീ നഗരങ്ങൾക്ക് പ്രാധാന്യം ലഭിക്കുകയും ചെയ്തു. പിന്നീട് 1501 മുതൽ 1736 വരെ പേർഷ്യ ഭരിച്ച സഫവി സാമ്രാജ്യത്തിന്റെ കാലത്ത്‌ ഇസ്‌ഫഹാന്റെ നഷ്‌ടപ്പെട്ട പ്രതാപം വീണ്ടുകിട്ടി. 1598-ൽ ഷാ അബ്ബാസ്‌ (1587-1629)ക്വാസ്വിനിൽനിന്നും തലസ്ഥാനം ഇസ്‌ഫഹാനിലേക്ക് മാറ്റിയതോടെതോടെ ഈ നഗരത്തിന്റെ സുവർണദശ ആരംഭിച്ചു. ഇക്കാലത്ത്‌ ഇസ്‌ഫഹാന്റെ വ്യാപ്‌തി വർധിക്കുകയും മനോഹരങ്ങളായ വാസ്‌തുശില്‌പങ്ങൾ നിർമ്മിക്കപ്പെടുകയും പേർഷ്യൻ സംസ്ക്കാരം അഭിവൃദ്ധിപ്പെടുകയും ചെയ്‌തു. 

സായന്ദേ നദിയുടെ വടക്കേ കരയിലായി സാഗ്രാസ്‌ മലനിരകളുടെ താഴ്‌വാരപ്രദേശത്താണ്‌ ഇസ്‌ഫഹാൻ സ്ഥിതിചെയ്യുന്നത്‌. വരണ്ട കാലാവസ്ഥയാണ് (Köppen: BSk) ഇവിടെ അനുഭവപ്പെടുന്നത്.ചൂടുകൂടിയ ഉഷ്ണകാലത്തെ ഉയർന്ന താപനില .ശൈത്യകാലത്ത് ഒരു തവണയെങ്കിലും (1986/1987, 1989/1990 എന്നീ ശൈത്യകാലങ്ങൾ ഒഴികെ) ഹിമപാതമുണ്ടാവാറുണ്ട്.


</doc>
<doc id="356512" url="https://ml.wikipedia.org/wiki?curid=356512" title="ഹോങ് ടിയാൻഗുയിഫു">
ഹോങ് ടിയാൻഗുയിഫു

ഹോങ് ടിയാൻഗുയിഫു (simplified Chinese: 
洪天贵福; traditional Chinese: 
洪天貴福; pinyin: "Hóng Tiānguìfú") (1849 നവംബർ 23 – 1864 നവംബർ 18), ഹെവൻലി കിംഗ്ഡം ഓഫ് തായ്പിനിന്റെ രണ്ടാമത്തെയും അവസാനത്തെയും രാജാവായിരുന്നു. ഹോങ് ടിയാൻക്വി എന്നും ക്വിങ് ചരിത്രരേഖകളിൽ ഹോങ് ഫുടിയാൻ (洪福瑱 Hóng Fútiàn) എന്നുമാണ് ഇദ്ദെഹം അറിയപ്പെടുന്നത്.  ഇദ്ദേഹം അറിയപ്പെട്ടിരുന്നത് കൊച്ചുതമ്പുരാൻ (幼主) എന്നർത്ഥം വരുന്ന ചൈനീസ് പ്രയോഗത്തിലാണ്. ഔദ്യോഗികമായി ഇദ്ദേഹത്തിന്റെ അച്ഛൻ ഹോങ് സിയുക്വാൻ സ്വർഗ്ഗത്തിന്റെ രാജാവ് (天王) എന്ന പേരിലായിരുന്നു അറിയപ്പെട്ടിരുന്നത്. ഇവർ തമ്മിൽ തിരിച്ചറിയുവാനായി ഇദ്ദേഹത്തെ സ്വർഗ്ഗത്തിന്റെ കൊച്ചുരാജാവ് (幼天王) എന്ന് വിളിച്ചിരുന്നു.

പതിനാല് വയസ്സിൽ ഇദ്ദേഹം തന്റെ അച്ഛനുശേഷം രാജാവായി അധികാരത്തിലേറി. അച്ഛന് രാജകുമാരന്മാർ നൽകിയിരുന്ന ബഹുമാനം ഇദ്ദേഹത്തിന് ലഭിച്ചിരുന്നില്ല. വളരെ മോശം അഭിപ്രായമായിരുന്നു ഇദ്ദെഹത്തെപ്പറ്റി. "ഷോങ് രാജകുമാരൻ ലി സിയുചെങ് സ്വയം വിശദീകരിക്കുന്നു" (《忠王李秀成自述》) എന്ന ആത്മകഥാംശമുള്ള കൃതിയിൽ ഹോങ് ടിയാൻഗുയിഫുവിനെ "പരിചയമില്ലാത്തയാൾ", "കഴിവില്ലാത്തയാൾ", "വഷളായിപ്പോയവൻ" എന്നിങ്ങനെയാണ് പരാമർശിച്ചിരിക്കുന്നത്. ഇതിന്റെ കർത്താവ് ഈ കൃതിയെഴുതി കുറച്ചുനാളുകൾക്കുള്ളിൽ വധിക്കപ്പെട്ടു. ഹോങ് ടിയാൻഗുയിഫു കുതിരയോട്ടം പഠിച്ചിരുന്നില്ല. യുദ്ധസമയത്ത് നേതാക്കന്മാർക്കും സൈനികത്തലവന്മാർക്കും കുതിരയോടിക്കാനറിയുക അത്യാവശ്യമാണ്. 

ഇദ്ദേഹത്തിന്റെ സിംഹാസനാരോഹണത്തിന് നാല് മാസങ്ങൾക്ക് ശേഷം തായ്പിങ് വിമതരുടെ തലസ്ഥാനമായ ടിയാൻജിങ് ക്വിങ് രാജവംശത്തിന്റെ സൈന്യം പിടിച്ചെടുത്തു. ഹോങ് ടിയാൻഗുയിഫു ജിയാങ്സുവിലെ ഡോങ്ബയിലേയ്ക്ക് (东坝) 1864 ജൂലൈയിൽ രക്ഷപെട്ടു. ഇവിടെ ഇദ്ദേഹത്തിന്റെ  ഗാൻ രാജകുമാരനായ (干王) ഹോങ് റെൻഗാൻ (洪仁玕) എന്നയാളുമായി ഇവർ സന്ധിച്ചു. ആൻഹുയിയിലെ ഗുവാങ്ഡെ കൗണ്ടിയിൽ പോയശേഷം ഇവർ ഷെജിയാങ്ങിലെ ഹുഷൗ (湖州) പ്രദേശത്ത് 1864 ഓഗസ്റ്റ് 13-ന് എത്തി. പ്രദേശത്തെ തായ്‌പിങ് കമാൻഡർ ഹുവാങ് വെൻജിൻ (黄文金) എന്നയാളുമായി ഇവർ ബന്ധം സ്ഥാപിച്ചു. ക്വിങ് രാജവംശം സുവോ സോങ്ടാങ്, ലി ഹോങ്ഷാങ് എന്നിവരെ ഈ പട്ടണം ആക്രമിക്കാനായി അയച്ചു. തെക്കുവശത്തെ നഗരദ്വാരം കാക്കുന്നതിന്റെ ചുമതലയുണ്ടായിരുന്ന സൈനികനേതാവായിരുന്ന ചെൻ സുവേമിങ് (陈学明) 1864 ഓഗസ്റ്റ് 26-ന് കീഴടങ്ങി. ഹോങ് ടിയാൻഗ്യിഫു, ഹോങ് റെൻഗാൻ, ഹുവാങ് വെൻജിൻ (黄文金) എന്നിവർക്ക് അടുത്ത രാത്രി നഗരം വിട്ടോടിപ്പോകേണ്ടിവന്നു. തനിക്കേറ്റ പരിക്കുകൾ കാരണം ഹുവാങ് വെൻജിൻ (黄文金) പെട്ടെന്നുതന്നെ മരണമടഞ്ഞു. ബാക്കിയുള്ളവർ അതിർത്തിപ്രദേശമായ ജിയാങ്സിയിലേയ്ക്ക് ഓടിപ്പോകാൻ ശ്രമിച്ചു. ലി സിക്ഷിയാന്റെ  (李世贤 നേതൃത്ത്വത്തിലുള്ള ബാക്കി സൈന്യവുമായി കൂടിച്ചേരാനായിരുന്നു ഇവരുടെ ശ്രമം. പക്ഷേ 1864 ഒക്റ്റോബർ 9-ന് ഇവർ വഴിയിൽ ആക്രമിക്കപ്പെട്ടു. ഷിചെങ് എന്ന സ്ഥലത്തുവച്ചായിരുന്നു (石城) ക്വിങ് സേന ഇവരെ ആക്രമിച്ചത്. ഹോങ് റെൻഗാൻ പിടിക്കപ്പെടുകയും 1864 നവംബർ 23-ന് ജിയാങ്സിയിലെ നാൻചാങ് (南昌) എന്ന സ്ഥലത്തുവച്ച് കൊല്ലപ്പെടുകയും ചെയ്തു. ഹോങ് ടിയാൻഗുയിഫു ഷിചെങ്ങിനടുത്തുവച്ച് അദ്ദേഹത്തിന്റെ ചെറിയ സേന തുടച്ചുനിക്കപ്പെട്ട ശേഷം പർവ്വതമേഖലയിലേയ്ക്ക് ഒളിച്ചോടി. ഇദ്ദേഹം1864 ഒക്റ്റോബർ ഇരുപത്തഞ്ചിന് പിടികൂടപ്പെട്ടു. 1864 നവംബർ 18-ന്  ആയിരം മുറിവുകളിലൂടെയുള്ള വധശിക്ഷയാണ്   ഇദ്ദേഹത്തിന് നൽകപ്പെട്ടത്. മരിക്കുമ്പോൾ പതിനാറ് വയസ്സായിരുന്നു പ്രായം. 

ഹോങ് ടിയാൻഗുയിഫുവിന്റെ സ്വഭാവത്തെപ്പറ്റി വധശിക്ഷയ്ക്ക് മുൻപുള്ള ഈ പ്രസ്താവനയിൽ നിന്ന് മനസ്സിലാക്കാവുന്നതാണ്. "ഗുവാങ്ഡോങ് ഒരു നല്ല സ്ഥലമല്ല. എനിക്ക് തിരികെപ്പോകണമെന്നില്ല. എനിക്ക് ഹുനാനിൽ മാസ്റ്റർ ടാങ്ങുമായി പഠനം തുടർന്നാൽ മതി. എനിക്കൊരു മികച്ച പണ്ഡിതനാകണം. (“廣東地方不好，我也不愿回去了，我衹愿跟唐老爺到湖南讀書，想進秀才。”) ആരാച്ചാരെ തെറ്റിദ്ധരിപ്പിച്ച് രക്ഷപെടാനുള്ള ഒരു വിഫലശ്രമമായാണ് ചിലർ ഇത് കാണുന്നത്.  തനിക്കും തന്റെ നഷ്ടപ്പെട്ട സാമ്രാജ്യത്തിനും എന്താണ് സംഭവിക്കുന്നതെന്നുള്ള ഒരു ധാരണയുമില്ലാത്ത വ്യക്തിയായിരുന്നു ഇദ്ദേഹം എന്നും ഇതിൽ നിന്ന് ഊഹിക്കാവുന്നതാണ്. 

ഹോങ് ടിയാൻഗുയിഫുവിന്റെ പേര് അസാധാരണമാണ്. മൂന്ന് അക്ഷരങ്ങളാണ് ടിയാൻഗുയിഫു എന്ന പേരിലുള്ളത്. ചൈനയിലെ പേരുകൾക്ക് ഒന്നോ രണ്ടോ അക്ഷരങ്ങളേ സാധാരണഗതിയിൽ കാണാറുള്ളൂ.


</doc>
<doc id="356513" url="https://ml.wikipedia.org/wiki?curid=356513" title="അന്നണ്ടലെ ഗിത്താർമത്സ്യം">
അന്നണ്ടലെ ഗിത്താർമത്സ്യം

കടൽ വാസിയായ ഒരു മൽസ്യമാണ് അന്നണ്ടലെ ഗിത്താർമത്സ്യം അഥവാ Annandale's Guitarfish (Annandale's Shovelnose Ray). . ഐ യു സി എൻ പട്ടികപ്രകാരമുള്ള പരിപാലന സ്ഥിതി വസ്തുതകൾ അപര്യാപ്തമായ സ്പീഷിസുകൾ എന്നാണ്. It reaches a length of approximately 56 cm. They are ovoviviparous fishes.


കേരളത്തിലെ മൽസ്യങ്ങളുടെ പട്ടിക

</doc>
<doc id="356516" url="https://ml.wikipedia.org/wiki?curid=356516" title="മഹാകാല">
മഹാകാല

മംഗോളിയയിൽ നിന്നും ഫോസിൽ കണ്ടെത്തിയ ഒരു ദിനോസർ ആണ് മഹാകാല . അന്ത്യ ക്രിറ്റേഷ്യസ് കാലത്തു ആണ് ഇവ ജീവിച്ചിരുന്നത് 

70 സെന്റീ മീറ്റർ മാത്രം നീളം ഉള്ള ചെറിയ ദിനോസർ ആയിരുന്നു ഇവ. കയ്യിനും കാലിനും മെലിഞ്ഞു നീണ്ട പ്രകൃതി ആയിരുന്നു. കൈയിൽ നീളമുള്ള ഒരു നഖം ഉണ്ടായിരുന്നു. 

തെറാപ്പോഡ വിഭാഗത്തിൽ പെട്ടവയാണ് ഇവ.



</doc>
<doc id="356522" url="https://ml.wikipedia.org/wiki?curid=356522" title="നാം നാവോ">
നാം നാവോ

നാം നവോ, സംരക്ഷത മേഖലയിലുള്ള ഒരു ദേശീയോദ്യാനമാണ്. ലോം സാക് ജില്ലയ്ക്ക് 55 കിലോമീറ്റർ (34 മൈൽ) കിഴക്കായിട്ടാണ് ഈ ദേശീയോദ്യാനം സ്ഥിതി ചെയ്യുന്നത്.1972 ൽ ദേശീയോദ്യാനമായി പ്രഖ്യാപിക്കപ്പെട്ട നാം നാവോ, വടക്കൻ തായ്‍ലാൻറിലെ ഫെറ്റ്ച്ചാബുൻ, ചൈയാപും പ്രോവിൻസുകളിലെ പർവ്വതമേഘയിൽ നിന്നുള്ള 966 km² വനപ്രദേശം ഉള‍്ക്കൊള്ളുന്നു. ഈ മേഖലയിലെ ഏറ്റവും മികച്ച ദേശീയോദ്യാനമാണിത്. വന്യജീവികളെ അടുത്തു നിന്ന് കണ്ടാസ്വദിക്കുന്നതിന് പറ്റിയ വളരെ നല്ല സാഹചര്യങ്ങൾ ഈ ദേശീയോദ്യാനത്തിൽ ഒരുക്കിയിരിക്കുന്നു. ഇ ഉദ്യാനത്തി‍ൽ IUCN ചുവന്ന വിഭാഗത്തിൽ പെടുത്തിയിട്ടുള്ള ഏതാനും അപൂർവ്വ ജന്തുക്കളും പക്ഷികളും ഉൾപ്പെടുന്നു. 

ഈ ദേശീയോദ്യാനം ഇപ്പോഴും അതിൻറ വന്യമായി അവസ്ഥ കാത്തു സൂക്ഷിക്കുന്നു. മനുഷ്യ ഇടപെടലുകൾ ഈ മേഖലയിൽ വളരെ കുറവാണ്. ഏകദേശം 100 വർഗ്ഗങ്ങളുലുള്ള പക്ഷികൾ ഈ ഉദ്യാനത്തിൽ കാണുവാൻ സാധിക്കുന്നതാണ്.

ഈ മേഖലയിലെ ശരാശരി വാർഷിക താപനില 25 ഡിഗ്രി സെൽഷ്യസ് ആണ്. ഡിസംബർ മുതൽ ജനുവരി വരെയുള്ള കാലയളവിൽ താപനില ക്രമേണ താഴ്ന്ന് 2-5 ഡിഗ്രി സെൽഷ്യസിലെത്തുന്നു. നാം നവോ ദേശീയോദ്യാനം ലെവൽ I "ടൈഗർ കൺസർവേഷൻ യൂണിറ്റ്" (TCU) ആണ്.  ഏകദേശം 1,000 സ്ക്വയർ കിലോമീറ്റർ (390 സ്ക്വയർ മൈൽ) പ്രദേശത്തായി ഈ ദേശീയോദ്യാനം പരന്നു കിടക്കുന്നു. 800 മീറ്റർ വരെ ഉയരത്തിലുള്ള ഈ ദേശീയോദ്യാനം വർഷം മുഴുവൻ സുഖകരമായ കാലാവസ്ഥ പ്രദാനം ചെയ്യുന്നു. രാത്രികാലങ്ങളില് താപനില അപൂർവ്വമായി 0 °C വരെയും വരാറുണ്ട്. 

ഈ ദേശീയോദ്യാനത്തില ഇലപൊഴിയും കാടുകളും നിത്യഹരിത സസ്യങ്ങളും ഇടകലർന്നു കാണപ്പെടുന്നു. മുളങ്കാടുകളും പൈൻ മരങ്ങളും, പുൽമേടുകളും ഉൾപ്പെടുന്ന അതിവിശാലമായ പ്രദേശവും ഈ ദേശീയോദ്യാനത്തിൽ ഉൾപ്പെടുന്നു. വാരാന്ത്യത്തിലും അവധി ദിവസങ്ങളിലും രാജ്യത്തിൻറെ നാനാ ഭാഗങ്ങളിൽ നിന്നായി അനേകായിരം ആളുകൾ ഇവിടം സന്ദർശിക്കുന്നു. ശിശിരകാലത്ത് വനമേഖല മുഴുവൻ മൂടിക്കിടക്കുന്ന മൂടൽ മഞ്ഞ് സഞ്ചാരികളുടെ മനസ്സിനെ കുളിരണിയിക്കുന്ന കാഴ്ചയാണ്.

ദേശീയോദ്യാനത്തിനുള്ളിൽ ഏതാനും വെള്ളച്ചാട്ടങ്ങളുമുണ്ട്. ഹായെവ് സായി (20 മീറ്റർ), സായി തോങ് (30 മീറ്റർ) എന്നിവയാണ് പ്രധാന വെള്ളച്ചാട്ടങ്ങൾ,

സമുദ്രനിരപ്പിൽ നിന്ന് 1,271 മീറ്റർ ഉയരമുള്ള ഫു ഫാ ചിറ്റ് കൊടുമുടിയാണ് ദേശീയോദ്യാനമേഖലിയിലെ ഉയരമുള്ള കൊടുമുടി. 

വന്യമൃഗങ്ങളുടെ അപൂർവ്വ ജനുസുകളെ ഈ ദേശീയോദ്യാത്തിൽ കണ്ടത്തുവാൻ സാധിക്കുന്നതാണ്. ആനകള‍്‍, കാട്ടുപോത്ത്, കാട്ടു കാളകൾ, പുള്ളിപ്പുലി, കുരയ്ക്കും മാൻ, സാംബാർ മാൻ, സ്വർണ്ണക്കുറുക്കൻ, ഏഷ്യൻ കറുത്ത കരടി, തേൻ കരടി, കാട്ടുപന്നി തുടങ്ങി വിവിധയിനം മൃഗങ്ങൾ ഈ ദേശീയോദ്യാനത്തിൽ മേഞ്ഞുനടക്കുന്നു. സമീപമുള്ള റോഡുകളിലൂടെ കൂട്ടമായി നീങ്ങുന്ന ആനകളെ ഏതു സമയത്തും കാണാവുന്നതാണ്. സന്ദർശകർക്കു താമസത്തിനായി ഒരുക്കിയിരിക്കുന്ന ബംഗ്ലാവുകൾക്കു ചുറ്റുമായി ഇലക്ട്രിക് വേലികൾ ഉറപ്പിച്ചിരിക്കുന്നു. 

നാം നാവോ ദേശീയോദ്യാനത്തിൽ ഏകദേശം 220 പക്ഷിവർഗ്ഗങ്ങളെ തിരിച്ചറിഞ്ഞിട്ടുണ്ട്. വനത്തിലെ ഉണങ്ങിയ കാലാവസ്ഥ പക്ഷിനിരീക്ഷണത്തിന് അനുകൂലമായി സാഹചര്യം സൃഷ്ടിക്കുന്നു. ദേശീയോദ്യാനത്തിൻറെ മുഖ്യകാര്യാലയത്തിനു സമീപമുള്ള പ്രദേശങ്ങളിൽ ചുവന്ന തലയൻ തീക്കാക്ക, ചുവന്ന കൊക്കുള്ള നീല മണ്ണാത്തിക്കിളി, വലിയ ആൽക്കിളി,  കാട്ടുമരംകൊത്തി, ചാരത്തലയൻ മരംകൊത്തി, ചാരത്തൊപ്പിയുള്ള പിഗ്മി മരംകൊത്തി, മുള മരംകൊത്തി, വലിയ അസുരക്കാടൻ, യൂറേഷ്യൻ സ്വർണ്ണചൂഡപ്പക്ഷി, കറുത്ത കഴുത്തുള്ള ചൂളക്കാക്ക, സ്വർണ്ണപ്പൂവുള്ള മൈന, മഞ്ഞക്കിളി എന്നിവയാണ് ഇവിടെ സാധാരണയായി കാണപ്പെടുന്ന പക്ഷിവർഗ്ഗങ്ങൾ.

നാം നവോ ദേശീയോദ്യാനത്തിൽ അനേകം ഗുഹകൾ സ്ഥിതി ചെയ്യുന്നു. ഗുഹാ പര്യവേക്ഷണത്തിന് അനുയോജ്യമാണീ മേഖല. ദേശീയോദ്യാനത്തിൻറെ വടക്കേ ദിക്കിൽ തായ്‍ലാൻറിലെ ഏറ്റവു നീളമുള്ള ഗുഹ സ്ഥിതി ചെയ്യുന്നു. മറ്റനേകം ഗുഹകൾ റോഡിനു സമീപവും ഉൾവനത്തിലും സ്ഥിതി ചെയ്യുന്നു.

താം യായി പർവ്വതത്തിൽ സ്ഥിതി ചെയ്യുന്ന 9,817 മീറ്റർ നീളമുള്ള ഈ ഗഹയ്ക്ക് 76 മീറ്റര് താഴ്ചവരെയുണ്ട്. ഇത് സമുദ്രനിരപ്പിൽ നിന്ന് 700 മീറ്റർ ഉയരത്തിലാണ്. താം യായി നാം നാവോയാണ് തായ്‍ലൻറിലെ ഏറ്റവു നീളമുള്ള മൂന്നാമത്തെ ഗുഹ. ഇതന് 5 പ്രവേശന കവാടങ്ങളുണ്ട്. പാറയിൽ നിന്നൂറിവരുന്ന ചുണ്ണാമ്പുകൽപുറ്റും പാറയിൽ നിന്നൊലിച്ചു തൂങ്ങിയ ചുണ്ണാമ്പ്‌ കല്ലുകളും ഈ ഗുഹയുടെ പ്രത്യേകതയാണ്. മറ്റനേകം ഇടത്തരവും ചെറുതുമായി ഗുഹകൾ ഇവിടെ സ്ഥിതി ചെയ്യുന്നു. താം പാക് നൌ (30 മീറ്റർ നീളം), താം ഫായ നാക് സിസ്റ്റം (1,285 മീറ്റർ നീളത്തിൽ മൂന്ന് ഉപഗുഹകളോടു കൂടിയത്), താം മോൻഹ്വ, താം പാർ ഹോങ് (105 മീറ്റർ നീളം) എന്നിവയാണ് അവയിൽ ചിലത്.

ദേശീയോദ്യാനത്തിനുള്ളിൽ ഏതാനും വെള്ളച്ചാട്ടങ്ങളുമുണ്ട്. ഹായെവ് സായി (20 മീറ്റർ), സായി തോങ് (30 മീറ്റർ) എന്നിവയാണ് പ്രധാന വെള്ളച്ചാട്ടങ്ങൾ,  

സമുദ്രനിരപ്പിൽ നിന്ന് 1,271 മീറ്റർ ഉയരമുള്ള ഫു ഫാ ചിറ്റ് കൊടുമുടിയാണ് ദേശീയോദ്യാനമേഖലിയിലെ ഉയരമുള്ള കൊടുമുടി. 

അതിവിശാലമായ “വെസ്റ്റേൺ ഇസാൻ ഫോറസ്റ്റ് കോപ്ലക്സിൻറെ” ഭാഗമാണ് നാം നാവോ ദേശീയോദ്യാനം. ഈ ദേശീയോദ്യാനവും സമീപത്തുള്ള മറ്റു നാലു ദേശീയോദ്യാനങ്ങളും നാല് വന്യജീവി സംരക്ഷണകേന്ദ്രവും ഒത്തു ചേർന്ന് ഏതാണ്ട് 4,594 km² പ്രദേശമാണ് വെസ്റ്റേൺ ഇസാൻ ഫോറസ്റ്റ് കോപ്ലക്സിനുള്ളിൽ വരുന്നത്. 

ഈ കോപ്ലക്സിനുള്ളിൽ വരുന്ന പ്രധാന മേഖലകൾ ഇവയാണ്.

1.   നാം നാവോ ദേശീയോദ്യാനം

2.   റ്റാഡ് മോക് ദേശീയോദ്യാനം

3.   ഫു പാ മാൻ ദേശീയോദ്യാനം

4.   ഫു ക്രാഡുയെങ് ദേശീയോദ്യാനം

5.   ഫു ഖിയോ വന്യജീവി സംരക്ഷണ കേന്ദ്രം

6.   ഫാ ഫുങ് വന്യജീവി സംരക്ഷണ കേന്ദ്രം

7.   ഫു ഭാ ഡായെങ് വന്യജീവി സംരക്ഷണ കേന്ദ്രം.

8.   തബോവ ഹൂയി യൂയി വന്യജീവി സംരക്ഷണ കേന്ദ്രം


</doc>
<doc id="356523" url="https://ml.wikipedia.org/wiki?curid=356523" title="ഹൈ ഫോങ്">
ഹൈ ഫോങ്

വടക്കുകിഴക്കൻ വിയറ്റ്നാമിലെ ഒരു പ്രധാന നഗരമാണ് ഹൈ ഫോങ്. വിയറ്റ്നാമിലെ മൂന്നാമത്തെ ഏറ്റവും വലിയ നഗരമായ ഹൈ ഫോങ് ,തലസ്ഥാന നഗരമായ ഹാനോയിൽ നിന്നും 120 കിലോമീറ്റർ കിഴക്കുമാറിയാണ് നിലകൊള്ളുന്നത്. ടോങ്കിൻ ഉൾക്കടലിന്റെ തീരത്തായാണ് ഈ തുറമുഖനഗരത്തിന്റെ സ്ഥാനം. വിയറ്റ്നാമിലെ ഏറ്റവും പ്രാധാന്യമേറിയ തുറമുഖമായ ഹൈ ഫോങ് കേന്ദ്രമാക്കി ഇന്ന് പൽ വ്യാവസായികസ്ഥാപനങ്ങളും പ്രവർത്തിക്കുന്നു. നഗരത്തിലുടനീളം ഗുൽമോഹർ മരങ്ങൾ ഇടതൂർന്നു വളരുന്നതിനാൽ "ഗുൽമോഹർ നഗരം" എന്ന അപരനാമത്തിലും ഹൈ ഫോങ് അറിയപ്പെടുന്നു. ഔദ്യോഗിക ജനസംഖ്യാ കണക്കുകൾ പ്രകാരം 20 ലക്ഷത്തോളം ആളുകൾ ഈ നഗരത്തിൽ താമസിക്കുന്നു.

എ.ഡി എട്ടിൽ മാക് സാമ്രാജ്യത്തിന്റെ കീഴിലാണ് ഹൈ ഫോങ് നഗരം സ്ഥാപിതമായതെനു വിശ്വസിക്കപ്പെടുന്നു. മാക് രാജാക്കന്മാരുടെ കിഴക്കേ അതിരിലുള്ള തുറമുഖമായിരുന്നു ഈ പ്രദേശം. അതിഉശേഷം 19ആം നൂറ്റാണ്ടിൽ വന്ന ങുയിൻ സാമ്രാജ്യത്തിലെ ടു ഡുക് ചക്രവർത്തി ഹൈ ഫോങ് പട്ടണത്തിന്റെയും തുറമുഖത്തിന്റെയും വളർച്ചയിൽ നിർണ്ണായക പങ്ക് വഹിച്ചു.

രണ്ടാം ലോകമഹായുദ്ധത്തിലെ ജപ്പാന്റെ പരാജയത്തിനു ശേഷം, ഫ്രാൻസിൽനിന്നും സ്വാതന്ത്ര്യം നേടുനതിന്നായി വിയറ്റ്നാമിലെ ദേശീയവാദികൾ പ്രക്ഷോഭം ആരംഭിച്ചു. പ്രക്ഷോഭങ്ങളുടെ തുടർച്ചയായി നടന്ന ഇന്തോചൈനാ യുദ്ധത്തിൽ വടക്കൻ വിയറ്റ്നാമിലെ ഏക തുറമുഖമായിരുന്ന ഹൈ ഫോങ് തുറമുഖം അമേരിക്കൻ സൈന്യം ബോംബിട്ടു നശിപ്പിക്കുകയുണ്ടായി. യുദ്ധത്തിൽ താറുമാറായെങ്കിലും പിന്നീടു നടന്ന വ്യാവസായിക വിപ്ലവത്തിൽ കരുത്താർജ്ജിച്ച ഹൈ ഫോങ് ഇന്ന് വിയറ്റ്നാമില വൻകിട വ്യാവസായിക നഗരങ്ങളിലൊന്നാണ്.

ഒരു കടലോര നഗരം ആണ് ഹൈ ഫോങ്. ഹൈ ഫോങ് തുറമുഖത്തുവെച്ചാണ് കാം നദി ടോങ്കിൻ ഉൾക്കടലിൽ പതിക്കുന്നത്. ക്വാ നിങ്ഹ്, ഹവി ഡോങ് എന്നീ പ്രവിശ്യകളുമായി ഹൈ ഫോങ് നഗരം അതിർത്തി പങ്കിടുന്നു. വിയറ്റ്നാമിലെ മറ്റ് പ്രദേശങ്ങളെപ്പോലെ ചൂടേറിയ കാലാവസ്ഥ ആണെങ്കിലും ഏപ്രിൽ മുതൽ ഒക്ടോബർ വരെയുള്ള കാലയളവിൽ ഇവിടെ കനത്ത മഴ ലഭിക്കാറുണ്ട്. ജനുവരി, ഫെബ്രുവരി മാസങ്ങളിലാണ് ഇവിടെ ശൈത്യകാലം.

വിയറ്റ്നാമിലെ ദേശീയപാത 1-എ, ദേശീയപാത 5 എന്നീ പ്രധാന റോഡുകൾ കൂടിച്ചേരുന്നത് ഹൈ ഫോങിൽ വെച്ചാണ്. ഇവിടെ നിന്നും ദേശിയപാത 1-എയിൽ കൂടി 120 കി.മി പടിഞ്ഞാറേക്ക് സഞ്ചരിച്ചാൽ രാജ്യതലസ്ഥാനമായ ഹനോയിലെത്താം. രാജ്യത്തെ എല്ലാ പ്രധാന നഗരങ്ങളുമായും ഹൈ ഫോങ് റോഡ് മാർഗ്ഗം ബന്ധപ്പെട്ടു കിടക്കുന്നു.
നഗരത്തിലെ വിമാനത്താവളമായ കാറ്റ്-ബി വിമാനത്താവളം 2011ൽ ഉദ്ഘാടനം ചെയ്യപ്പെട്ടു. പ്രാദേശിക വിമാനസർവീസുകൾക്കു പുറമേ ദക്ഷിണകൊറിയ, തായിലന്റ് എനീ വിദേശരാജ്യങ്ങളിലേക്കും ഇവിടെ നിന്നു വിമാനസർവീസുകൾ നടത്തിവരുന്നു. നിലവിൽ വടക്കൻ വിയറ്റ്നാമിലെ ഏറ്റവും വലുതും തിരക്കേറിയതുമായ വിമാനത്താവളമാണിത്.
1902ൽ സ്ഥാപിതമായ ഹൈ ഫോങ് റെയിൽവെ സ്റ്റേഷനിൽ നിന്നും രാജ്യത്തെ പ്രധാന നഗരങ്ങളിലേക്ക് വിയറ്റ്നാം റെയിൽവെ സർവീസ് നടത്തിവരുന്നു. പണ്ട് ഹൈ ഫോങിൽ നിന്നും ചൈനയിലേക്ക് തീവണ്ടി സർവീസുണ്ടായിരുന്നെങ്കിലും നിലവിൽ താൽക്കാലികമായി അത് നിർത്തിവെച്ചിരിക്കുകയാണ്.
ഹാനോയ്, ഹോചിമിൻ സിറ്റി എന്നീ നഗരങ്ങൾ കഴിഞ്ഞാൽ വിയറ്റ്നാമിലെ ഏറ്റവും ജനസംഖ്യയേറിയ നഗരമാണ് ഹൈ ഫോങ്. 2015 ലെ ഔദ്യോഗിക കണക്കുകൾ പ്രകാരം 20.1 ലക്ഷം ആളുകൾ ഹൈഫോങ് നഗരത്തിൽ താമസിക്കുന്നു. നഗരത്തിലെ ജനസംഖ്യയുടെ 50.4 % സ്ത്രീകളാണ്.
താഴെപ്പറയുന്ന നഗരങ്ങളുമായി ഹൈ ഫോങ് നഗരം ബന്ധം സ്ഥാപിക്കുന്നു.



</doc>
<doc id="356527" url="https://ml.wikipedia.org/wiki?curid=356527" title="മോൻ ജനങ്ങൾ">
മോൻ ജനങ്ങൾ

ബർമ്മയിലെ ഒരു ഗോത്ര ജനവിഭാഗമാണ് മോൻ ജനത-(Mon people). ഇപ്പോഴത്തെ മ്യാൻമറിലെ മോൻ സംസ്ഥാനത്തും പെഗു ഡിവിഷനും ബാഗോ ഡിവിഷനും ചേർന്നുള്ള ബാഗോ പ്രവിശ്യയിലുമാണ് ഈ ജനത വസിക്കുന്നത്. കൂടാതെ ബർമ്മയുടേയും തായ്‌ലാന്റിന്റേയും തെക്കൻ തീരത്തും ഇർറവാഡി നദീമുഖ തുരുത്തിലും മോൻ ജനങ്ങൾ വസിക്കുന്നുണ്ട്.
തെക്കുകിഴക്കൻ ഏഷ്യയിലെ ആദ്യകാല ജനതയിൽ ഉൾപ്പെട്ട ഒരു വിഭാഗമാണ് മോൻ ജനത. ഇൻഡോചൈനയിൽ ബുദ്ധമതത്തിലെ ഒരു അവാന്തര വിഭാഗമായ ഥേരവാദ ബുദ്ധിസം പ്രചരിപ്പിച്ചത് ഈ ജനതയാണ്. ബർമ്മൻ സംസ്‌കാരത്തിന്റെ സ്വാധീനമായിരുന്നു മോൻ ജനതയുടെ പ്രധാന സ്രോതസ്സ്. 
ആസ്‌ട്രോഏഷ്യാറ്റിക് ഭാഷയായ മോൻ ഭാഷയാണ് ഇവർ സംസാരിക്കുന്നത്. 
ദക്ഷിണപൂർവേഷ്യൻ രാജ്യങ്ങളിൽ എട്ട് കോടിയോളം ജനങ്ങൾ ഉപയോഗിക്കുന്ന ഭാഷകളെ ദക്ഷിണപൂർവേഷ്യൻ ഭാഷകൾ എന്നോ ആസ്‌ട്രോഏഷ്യാറ്റിക് ഭാഷകൾ എന്നോ അറിയപ്പെടുന്നുടുന്നുണ്ട്. തായ്‌ലാന്റിലെ ആദിമ ജനവിഭാഗമായ നിയാഹ് കുർ ജനതയും മോൻ ജനതയുടെതും പൊതുവായ ഒരു ഉറവിടമാണെന്നാണ് കരുതുന്നത്. 
കിഴക്കൻ മോൻ ജനത തായ്‌ലാന്റിലെ നിലവിലെ രാജകുടുംബത്തിൽ പെട്ടവരാണ്, വളരെ മുൻപ് തായ് സംസ്‌കാരത്തിലേക്ക് സ്വംശീകരിച്ച മോൻ വംശജരാണ് ഇവർ. എന്നാലും ജങ്കിരി രാജവംശത്തിലെ സ്ത്രീകൾ അവരുടെ അനുഷ്ടാനങ്ങൾ ഇപ്പോയും നിലനിർത്തുന്നുണ്ട്. 
അവരുടെ മോൻ പാരമ്പര്യങ്ങളും തായ് കോർട്ടിൽ ഇപ്പോഴും സജീവമായി നിലനിർത്തുന്നുണ്ട്. 
ബർമ്മയിലെ പടിഞ്ഞാറൻ മോൻ ജനത, വലിയ തോതിൽ ബമർ സൊസൈറ്റിയാൽ ആഗിരണം ചെയ്യപ്പെട്ടിരിക്കുന്നു, എന്നാൽ, തങ്ങളുടെ ഭാഷയും സംസ്‌കാരവും കാത്തുസൂക്ഷിക്കുമെന്നും രാഷ്ട്രീയ സ്വയം ഭരണവകാശം വീണ്ടെടുക്കാനുള്ള പോരാട്ടം തുടരുകയാണ് ഇവർ
ബർമ്മയിലെ മോൻ ജനത അവരുടെ പരമ്പരാഗത് മേഖലകളെ അടിസ്ഥാനമാക്കി മൂന്ന് ഉപവിഭാഗങ്ങളായി തരംതിരിച്ചിരിക്കുന്നു. ഇർറാവഡി ഡൽറ്റയിലെ പത്തീനിലുള്ള മോൻ ജനത മാൻ നിയ എന്നും മധ്യ പ്രവിശ്യയിലെ ബാഗോവിലുള്ള മോൻ ജനങ്ങൾ മാൻ ദുയിൻ തെക്കുകിഴക്കൻ മൊട്ടമയിലുള്ള മോൻ വംശം മാൻ ഡ എന്ന പേരിലുമാണ് അറിയപ്പെടുന്നത്.
മോൻ ജനതയും ബമർ ജനതയും പൊതുവായി ജനിക പരമായി ചില സാമ്യതകൾ അടുത്ത കാലത്ത് നടന്ന പഠനങ്ങൾ സൂചിപ്പിക്കുന്ന തെളിവുകൾ കണ്ടെത്തിയിട്ടുണ്ട്. 
തെക്കുകിഴക്കൻ ഏഷ്യയുടെ വടക്ക് ഭാഗത്ത് ചൈനവരെയും,കിഴക്ക് ചൈനാ സമുദ്രം വരെയും വ്യപിച്ചു കിടക്കുന്ന മുനമ്പായ ഇന്തോചൈനയിലെ ആദ്യകാല ഗോത്രങ്ങളിൽ ഒന്നാണ് മോൻ ജനതയെന്നാണ് വിശ്വാസം. (ഇന്നത്തെ കംബോഡിയ,വിയറ്റ്‌നാം,ലാവോസ് എന്നീ രാജ്യങ്ങൾ ഉൾക്കൊള്ളുന്ന പ്രദേശമാണ് ഇന്തോചൈന. )
ഈ ജനത മധ്യ തായ്‌ലാന്റിൻ ആറു മുതൽ 13ആം നൂറ്റാണ്ടുവരെ ദ്വാരവതി (Dvaravati) നാഗരികത ഉൾപ്പെടെ ചില നാഗരികതകളും സ്ഥാപിച്ചിരുന്നു.
അവരുടെ സംസ്‌കാരം തായ്‌ലാന്റിലെ ഏറ്റവും വലിയ പ്രവിശ്യയായിരുന്ന ഇസാൻ വരെ വ്യാപിച്ചു.
മധ്യ ലാവോസിലെ ശ്രി ഗോതാപുര, നോർത്ത് ഈസ്‌റ്റേൺ തായ്‌ലാന്റ്, നോർത്തേൺ തായ്‌ലാന്റിലെ ഹരിപുൻചായി, താറ്റോൺ കിംഗ്ഡം വരെ ഇവരുടെ സ്വാധീനം വ്യാപിച്ചിരുന്നു. 

തങ്ങളുടെ ഹിന്ദു സമകാലികരായ ഖെമർ, ചാം ജനങ്ങളിൽ നിന്നും വ്യത്യസ്തമായി ശ്രിലങ്കയിൽ നിന്നുള്ള ഥേരവാദ മിഷണറിമാരിൽ നിന്ന് ആദ്യമായി ബുദ്ധമതം സ്വീകരിച്ചത് മോൻ ജനതയായിരുന്നു.
എഡി 550ൽ ഉപയോഗിച്ചതെന്ന് കരുതുന്ന പുരാതന മോൻ കയ്യെഴുത്ത് പ്രമാണങ്ങൾ മധ്യ തായ്‌ലാന്റിലെ സരബുരി പ്രവിശ്യയിലെ ഒരുഗുഹയിൽ നിന്ന് കണ്ടെത്തി. മോൻ ജനത പല്ലവ അക്ഷരമാല സ്വീകരിച്ചിരുന്നു.

എന്നാൽ, താറ്റോൺ രാജവംശവുമായി ബന്ധപ്പെട്ട യാതോരു അവശിഷ്ടങ്ങളും കണ്ടെത്തിയിട്ടില്ല. ബമർ ജനതയുടെയും നോർത്തേൺ തായ്‌ലാന്റിലെ ലന്ന രാജവംശത്തേയും കുറിച്ച് ഇതിൽ പരാമർശമുണ്ടായിരുന്നു.


</doc>
<doc id="356530" url="https://ml.wikipedia.org/wiki?curid=356530" title="1939 -ലെ നാസിജർമനിയുടെ പോളണ്ടിലേക്കുള്ള അധിനിവേശം">
1939 -ലെ നാസിജർമനിയുടെ പോളണ്ടിലേക്കുള്ള അധിനിവേശം

1939 സെപ്റ്റംബർ 1-ന്‌, ജർമനി പോളണ്ടിനെ ആക്രമിക്കുന്നതോടു കൂടി രണ്ടാം ലോകമഹായുദ്ധത്തിന്‌ ആരംഭമായി. ഈ മിന്നലാക്രമണത്തിനു ജർമനി നൽകിയ പേരു 'ഓപ്പറേഷൻ വെയിസ്സ്' എന്നായിരുന്നു. ഇതേ തുടർന്നു സെപ്റ്റംബർ 3-ന്‌ ബ്രിട്ടൺ‍, ഓസ്ട്രേലിയ, ന്യൂസിലാൻഡ്, ഫ്രാൻസ്, ഇന്ത്യ[2] എന്നീ രാജ്യങ്ങളും സെപ്റ്റംബർ 6 ന്‌ ദക്ഷിണാഫ്രിക്ക, കാനഡ എന്നീ രാജ്യങ്ങളും ജർമനിയ്ക്കെതിരെ യുദ്ധം പ്രഖ്യാപിച്ചു. പടിഞ്ഞാറു ഭാഗത്തു നിന്നും നാസി ജർമനി പൊളണ്ടിനെ ആക്രമിച്ചുകൊണ്ടിരുന്നപ്പോൾ കിഴക്കു നിന്നും സോവിയറ്റ് യൂണിയനും പോളണ്ടിനെ ആക്രമിക്കുകയായിരുന്നു. ഒടുവിൽ സെപ്റ്റംബർ 27-നു പോളണ്ട് കീഴടങ്ങുകയും ഭൂപ്രദേശം ജർമനിയും സോവിയറ്റ് യൂണിയനും പങ്കിട്ടെടുക്കുകയും ചെയ്തു. 1940 ഏപ്രിൽ 9 നു നാസി ജർമനി ഓപ്പറേഷൻ വെസെൻബർഗ് എന്ന സൈനികനടപടിയിലൂടെ‍ ഡെന്മാർക്ക്, നോർ‌വേ എന്നീ രാജ്യങ്ങളേയും മേയ് 10-ന്‌ ഓപ്പറേഷൻ ഗെൽബ് എന്ന നടപടിയിലൂടെ ഹോള‍ണ്ട്, ബെൽജിയം, ലക്സംബർഗ്ഗ് എന്നീ രാജ്യങ്ങളേയും ആക്രമിച്ചു കീഴ്പ്പെടുത്തി. തുടർന്ന് ഫ്രാൻസിനെ ആക്രമിക്കാൻ തുടങ്ങി. 1940 ജൂൺ 25-ന്‌ ഫ്രാൻസ്, ജർമനിയുടെ മുൻപിൽ നിരുപാധികം കീഴടങ്ങി. ഫ്രാൻസ് അധിനിവേശത്തിനു ജർമനി നൽകിയ പേര് ഓപ്പറേഷൻ റെഡ് എന്നായിരുന്നു.


</doc>
<doc id="356531" url="https://ml.wikipedia.org/wiki?curid=356531" title="ജാപ്പനീസ് ചെന്നായ">
ജാപ്പനീസ് ചെന്നായ

വംശനാശം സംഭവിച്ച ഒരു ചെന്നായ ഉപവർഗ്ഗം ആണ് ജാപ്പനീസ് ചെന്നായ , ജപ്പാനിലെ തദ്ദേശീയമായി കാണപ്പെട്ട രണ്ടു ചെന്നായ ഉപവർഗ്ഗങ്ങളിൽ ഒന്നാണ് ഇവ. ഹോൻഷു ചെന്നായ (Honshū) എന്നും ഇവ അറിയപ്പെട്ടിരുന്നു . ജപ്പാനിലെ ഷിന്ടോ മത പ്രകാരം ഒകാമി ( ചെന്നായക്ക് ജപ്പാനിൽ ഉള്ള വിളി പേര് ) കാമി ആത്മാക്കളുടെ സന്ദേശ വാഹകർ ആണ് . ഇവ കാർഷിക വിളകളെ നശിപ്പിക്കുന്ന മൃഗങ്ങൾ ആയ കാട്ടു പന്നി , മാൻ എന്നിവയിൽ നിന്നും സംരക്ഷണവും നൽകുന്നു എന്നാണ് വിശ്വാസം . ഇവയെ ബന്ധപെടുത്തുന്നത് പർവ്വതങ്ങളിൽ ഉള്ള ആത്മാവായ യാമ നോ കാമിയുമായാണ് . 

ഗ്രേ വുൾഫിന്റെ ഉപവർഗ്ഗമായ പേര് വരുന്നത് രണ്ടു ഗ്രീക്ക് വാക്കുകളിൽ നിന്നാണ് , ഗ്രീക്ക് ഹൊഡോ ( വഴി ) , പഹ്‌യ്‌ലാക്സ് ( സംരക്ഷകൻ ) . ജാപ്പനീസ് നാടോടി കഥകളിൽ ചെന്നായയെ യാത്രകാരെ സംരക്ഷിക്കുകയും പിൻതുണക്കുകയും ചെയ്യുന്ന ജീവികൾ ആയാണ് കാണിക്കുന്നത് .

കാനിസ് ലൂപസ് ഹൊഡോ ഫിലസ് എന്ന ജീവ നാമം ഉള്ള ഇവയെ 1839 ൽ ടീമിനക്ക് ആണ് വർഗ്ഗീകരണം നടത്തിയത്. ചെന്നായെക്കാളും കുറിയ കാലുകൾ ആയിരുന്നു ഇവയുടെ ഒരു സവിശേഷത , രോമങ്ങൾ മൃദുവായതും ചെറുതും ആയിരുന്നു. ഏഷ്യയിലും അമേരിക്കയിലെയും മറ്റു ചെന്നായ്ക്കളെ അപേക്ഷിച്ചു വലിപ്പത്തിൽ ചെറുതായിരുന്നു ഇവ. തോളറ്റം ഉള്ള ഉയരം 56–58 സെന്റീ മീറ്റർ മാത്രം ആയിരുന്നു .

ജപ്പാനിലെ തദ്ദേശീയ ഇനമായിരുന്നു ഇവ . ("Canis lupus hodophilax" Temminck, 1893) ജപ്പാൻ ദീപുകൾ ആയ ഹോൻഷു , ഷിക്കോകൂ , കെയുഷു എന്നിവിടങ്ങളിൽ ആയിരുന്നു ഇവയെ സ്വാഭാവികമായി കണ്ടു വന്നിരുന്നത് . പക്ഷെ ഹൊക്കൈഡോ ദീപിൽ ഇവയെ കണ്ടിരുന്നില്ല , പകരം അവിടെ മറ്റൊരു ഉപവർഗ്ഗം ആയ ഹൊക്കൈഡോ ചെന്നായ ആയിരുന്നു ഉണ്ടായിരുന്നത് . റഷ്യയിലെ യാന നദിയുടെ തീരത്തു നിന്നും കിട്ടിയ ഒരു സ്പെസിമെൻ 28000 വർഷം പഴക്കമുള്ളതും ഇവയോട് പാരമ്പര്യമായി സാമ്യം പുലർത്തുന്നതും ആണെന്ന് കണ്ടെത്തി ഇത് ഇവ വളരെ മുൻ കാലങ്ങളിൽ ഏറെ സ്ഥലങ്ങളിൽ വ്യാപിച്ചിരുന്നതായും കണ്ടെത്താൻ സഹായിച്ചു , ഈ സ്പെസിമെനിലെ ഡി എൻ എ പഠനങ്ങൾ ആണ് ഇതിനു വഴി തെളിച്ചത് . 

ജാപ്പനീസ് ചെന്നായെ വംശനാശം സംഭവിച്ച ജീവികളുടെ കൂട്ടത്തിൽ ആണ് പെടുത്തിയിട്ടുള്ളത് , ഇവയെ അവസാനമായി കണ്ടത് 1905 ൽ ജപ്പാനിലെ നര പരിധിയിൽ ഉള്ള ഹിഗാഷി-യോഷിനോ എന്ന ഗ്രാമത്തിൽ ആണ് . ഇതിനു ശേഷം 1997 വരെ നിരവധി തവണ ഇവയെ പോലെ കുറിയ കാലുള്ള ജീവികളെ കണ്ടതായി നിരവധി റിപ്പോർട്ടുകൾ ഉണ്ടെക്കിലും ഇവയൊന്നും ഇത് വരെ സ്ഥിരീകരിച്ചിട്ടില്ല . ഏറ്റവും അവസാനമായി 2000 ആണ്ടിൽ ഇവയെ കണ്ടു എന്ന വാദം തട്ടിപ്പ് ആണെന്ന് കണ്ടെത്തിയിരുന്നു , ജാപ്പനീസ് ജീവശാസ്ത്രജന്മാരുടെ അഭിപ്രായത്തിൽ ഇവയെല്ലാം തെരുവ് നായകളെ കണ്ടു തെറ്റിദ്ധരിച്ചാണ് ആവാൻ ആണ് സാധ്യത.

വംശനാശം സംഭവിക്കാൻ ഉള്ള പല കാരണങ്ങളും ചൂണ്ടി കാണിക്കപ്പെടുന്നു , പ്രബലമായ വാദങ്ങൾ ഇവയാണ് 1701 ൽ ഇവയെ കൊല്ലാൻ ഉത്തരവ് വന്നതായി രേഖകൾ ഉണ്ട് , 1742 യോടെ വേട്ടക്കാർ വേദി കോപ്പുകൾ കൊണ്ടും വിഷം വെച്ചും ഇവയെ കൊല്ലാൻ തുടങ്ങി . 1736 ൽ വ്യാപകമായി പേ വിഷ ബാധ പടർന്നു പിടിച്ചിരുന്നു , ഇതേ തുടർന്ന് ഇവയെ കൊല്ലാൻ ഉത്തരവ് ഇറങ്ങുകയും ഒരു തലമുറ മുഴുവനായും ഇവയെ കൊല്ലുകയും ചെയ്തത് , ഇവയുടെ ഉന്മൂല നാശത്തിനു കാരണമായി .



</doc>
<doc id="356536" url="https://ml.wikipedia.org/wiki?curid=356536" title="പാങ് സിഡ ദേശീയോദ്യാനം">
പാങ് സിഡ ദേശീയോദ്യാനം

പാങ് സിഡ തായ്‍ലാൻറിലെ സംകംഫായെങ് നിരയിലുള്ളതും 844 സ്ക്വയർ കിലോമീറ്റർ പ്രദേശമുൾക്കൊള്ളുന്നതുമായ ഒരു ദേശീയോദ്യാനമാണ്. കിഴക്കൻ തായ് പ്രോവിൻസായ ഇത് സ്ഥിതി ചെയ്യുന്നത്. പ്രോവിൻസിൻറെ തലസ്ഥാനമായ പട്ടണത്തിൽ നിന്ന് ദേശീയോദ്യാനത്തിലേയ്ക്ക് 28 കിലോമീറ്റർ ദൂരമുണ്ട്. ഈ ദേശീയോദ്യാനം സ കയ്യോ പ്രോവിൻസിലെ 844km² പ്രദേശം ഉൾക്കൊള്ളുന്ന പാങ് സിഡ 1982 ലാണ് ദേശീയോദ്യാനമായി പ്രഖ്യാപിച്ചത്. യുണെസ്കോയുടം ലോക പൈതൃക കേന്ദ്രമായ ഡോങ് ഫയായെൻ-ഖാവോ യായി ഫോറസ്റ്റ് കോംപ്ലക്സിനുള്ളിയായാണ് ഇതു സ്ഥിതി ചെയ്യുന്നത്. ഏതാനും സംരക്ഷിത മേഖലകളുൾക്കൊള്ളുന്നതും ഖാവോ യായി മുതൽ കമ്പോഡിയൻ അതിർത്തി വരെ ഇതു വ്യാപിച്ചു കിടക്കുന്നതുമാണ് ഈ മേഖല. 6,100 സ്ക്വയർ കിലോമീറ്റർ മൊത്തം ചുറ്റളവുള്ള ഈ ഫോറസ്റ്റ് കോംപ്ലക്സിൽ വരുന്ന മറ്റു സംരക്ഷിത പ്രദേശങ്ങൾ ഖാവോ യായി ദേശീയോദ്യാനം, താപ് ലാൻ ദേശീയോദ്യാനം, താ ഫ്രായ ദേശീയോദ്യാനം ഡോങ് യായി വന്യമൃഗസംരക്ഷണകേന്ദ്രം എന്നിവയാണ്.

കിഴുക്കാംതൂക്കായ മലഞ്ചെരിവുകളും പുൽമേടുകളും വെള്ളച്ചാട്ടങ്ങളുമടങ്ങിയ ഈ പ്രദേശം ഉൾനാട്ടിലും വിദേശത്തുമുള്ള സഞ്ചാരികളുടെ പറുദീസയാണ്. നിത്യഹരിത വൃക്ഷങ്ങളും ഇലപൊഴിയും കാടുകളും ഈ ദേശീയോദ്യാനത്തിൽ ഉൾപ്പെട്ടിരിക്കുന്നു.

പാങ് സിഡ ദേശീയോദ്യാനം അതിലുൾപ്പെട്ടിരിക്കുന്ന വെള്ളച്ചാട്ടങ്ങൾ, അനേക ജാതി ചിത്രശലഭങ്ങൾ, വിവിധയിനം പക്ഷികൾ എന്നിവയാൽ പ്രസിദ്ധമാണ്. 400 ജാതിയിലധികം ചിത്രശലഭങ്ങളെ ഇവിടെ കണ്ടുവരുന്നു. ചില കാലാവസ്ഥകളിൽ ദേശീയോദ്യാനത്തിനുള്ളിലെ ധാതു പദാർത്ഥങ്ങളാൽ സമൃദ്ധമായ ചെളിക്കൂണ്ടിലും അരുവികളുടെയും നനവുള്ള തീരത്തുമെല്ലാം നൂറുകണക്കിന് ചിത്രശലഭങ്ങളെ കൂട്ടമായി ദർശിക്കുവാൻ സാധിക്കും. ദേശീയോദ്യാനം സ്ഥിതി ചെയ്യുന്ന മേഖലുയം സാ കയ്യോ പ്രോവിൻസും സംയുക്തമായി മൂന്നു മാസം നീണ്ടുനിൽക്കുന്ന ഒരു ശലഭനിരീക്ഷണ ഉത്സവം ഇവിടെ സംഘടിപ്പിക്കാറുണ്ട്. മെയ് മുതൽ ജൂലൈ വരെയുള്ള ഇടവേളയിലാണ് ഇതു സംഘടിപ്പിക്കാറുള്ളത്. ഈ കാലമാണ് ചിത്രശലഭങ്ങളെ നിരീക്ഷിക്കുന്നതിന് ഏറ്റവും ഉത്തമമായി കണക്കാക്കുന്നത്.  

കഴിഞ്ഞ ഏതാനും വർഷങ്ങളായി പാങ് സിഡ ദേശീയോദ്യാനം ഏതാനും ഒളിവേട്ടക്കാരുടെ പിടിയിലകപ്പെട്ടിരുന്നു. ഇതിലെ ഒരു സംഭവത്തിൽ 30 പേരടങ്ങിയ ഒരു സംഘത്തെ തോക്കുകളും മറ്റായുദ്ധങ്ങളുമായി ഇവിടെ നിന്ന് പിടികൂടിയിരുന്നു. കള്ളത്തടിവെട്ടുകാർ ഇവിടെ പലപ്പോഴും അതിക്രമിച്ചു കയറാറുണ്ട്. അവരുടെ പ്രധാന ഉന്നം സയാമീസ് റോസ് വുഡ് ആണ്. ഇത് IUCN ചുവന്ന പട്ടികയിൽ പെടുത്തിയിരിക്കുന്ന മരമാണ്. ഇവിടെ നിന്നു കടത്തിക്കൊണ്ടു പോകുന്ന സമാമീസ റോസ് വുഡ് ചൈന പോലുള്ള രാജ്യങ്ങളില് 2013 ലെ കണക്കുകൾ പ്രകാരം ക്യൂബിക് മീറ്ററിന് 95,000 ഡോളറിന് കച്ചവടം ചെയ്യുന്നു. സമീപകാലത്ത് ദേശീയോദ്യാനത്തിനുള്ളിൽ നിരീക്ഷണം ശക്തിപ്പെടുത്തുകയും ഏതാനും കള്ളക്കടത്തുകാരെ കസ്റ്റഡിയിലെടുക്കുകയും ചെയ്തിരുന്നു.

പക്ഷികൾ, സസ്തനങ്ങൾ, ഇഴജന്തുക്കൾ മറ്റു ജന്തുജാലങ്ങൾ എന്നിവ മറ്റു ദേശീയോദ്യാനങ്ങളിലേതിനേക്കാൾ കൂടുതലായി ഇവിടെ കണ്ടെത്തുവാൻ സാധിക്കുന്നതാണ്. കടുവകൾ, ആനകൾ, കാട്ടുപോത്തുകൾ, കാട്ടുനായ്ക്കൾ, മാനുകൾ എന്നിവയാണ് ദേശീയോദ്യാനത്തിൽ പൊതുവായി കാണപ്പെടുന്ന മൃഗങ്ങൾ.  രണ്ടായിരാമാണ്ടിൽ സ്വരൂപിച്ച കണക്കുകളനുസരിച്ച് ഇവിടെ നട്ടെല്ലുള്ള ജന്തു വർഗ്ഗം 271, 81 തരം സസ്തനങ്ങൾ, 143 തരം പക്ഷികൾ (ഇതിൽ 131 വർഗ്ഗം ഇവിടെത്തന്നെയുള്ളതാണ്) 19 തരം ഇഴജന്തുക്കൾ, 16 തരം ഉഭയജീവികൾ,19 തരം ശുദ്ധജലമത്സ്യങ്ങൾ എന്നിവയാണുള്ളത്. ചെവിയൻ കാവി, വണ്ടാരക്കോഴി, മീൻകൊത്തി ചാത്തൻ, വേഴാമ്പലുകൾ എന്നിവയാണ് ഈ ദേശീയോദ്യാനത്തിൽ പൊതുവേ കണ്ടുവരുന്ന ഏതാനും ചില പക്ഷികൾ. 

2005 മുതൽ 2006 വരെയുള്ള കാലഘട്ടത്തിൽ, തായ്‍ലൻറിലെ “റോയൽ തായ് ഫോറസ്റ്റ് സർവ്വീസ് ആൻറ് ക്രൊക്കഡയിൽ മാനേജ്മെൻറ് അസോസിയേഷൻ” 20 സയാമീസ് മുതലകളെ പാർക്കിനുള്ളിലെ ആവാസ വ്യവസ്ഥയിലേയാക്കു തുറന്നു വിട്ടിരുന്നു. IUCN ൻറെ നിരീക്ഷണത്തിൽ ഈ മുതലകൾ ചുവപ്പു പട്ടികയിലുൾപ്പെട്ടതാണ്. ലോകത്തൊട്ടാകെ ഇത്തരം മുതലകൾ ഏതാനും ആയിരം എണ്ണം മാത്രമാണ് ബാക്കിയുള്ളത്. ഈ ദേശീയോദ്യാനത്തിൽ കടുവകളുടെ എണ്ണത്തിലും വർദ്ധനയുണ്ടായിട്ടുണ്ട്.

ഇത് 10 മീറ്റർ ഉയരമുള്ള ഇത് ദേശീയോദ്യാനത്തിലെ പ്രധാന ആകർഷണമാണ്. പ്രധാന കാര്യാലയത്തിന് 1.7 കിലോമീറ്റർ വടക്കായിട്ടാണ് ഈ വെളളച്ചാട്ടം സ്ഥിതി ചെയ്യുന്നത്. പ്രധാന റോഡിൽ നിന്ന് കുറുക്കുവഴിയിലൂടെ ഇവിടെ എളുപ്പത്തിൽ എത്തിച്ചേരാൻ സാധിക്കുന്നതാണ്. ഈ വെള്ളച്ചാട്ടത്തിൽ വർഷം മുഴുവൻ ശക്തമായി നീരൊഴുക്കുണ്ട്. മഴക്കാലത്താണ് ഈ വെള്ളച്ചാട്ടം സന്ദർശിക്കുവാൻ കൂടുതൽ ആളുകളെത്തുന്നത്.

പാങ് സിഡ വെള്ളച്ചാട്ടം സ്ഥിതി ചെയ്യുന്നിടത്തുനിന്ന് 2.4 കിലോമീറ്റർ ദൂരമുള്ള ഒരു ഒറ്റയടിപ്പാതവഴി നംറ്റോക് ഫ തക്കീൻ വെള്ളച്ചാട്ടത്തിലെത്താം.  വരണ്ട കാലാവസ്ഥയിൽ ഈ വെള്ളച്ചാട്ടത്തിൽ നീരൊഴുക്കു കുറവായിരിക്കുന്നതാണ്. അതുപോലെ തന്നെ ശിശിരകാലത്തും.  ഇവിടെനിന്നുള്ള ജലമാണ് പാങ് സിഡ വെള്ളച്ചാട്ടത്തിനു കരുത്തു പകരുന്നത്.  

ഹുവായ് നാം യെൻ ക്യാമ്പ് സൈറ്റിൽ നിന്ന് 2 കിലോമീറ്റർ അകലെ വനത്തിലൂടെയുള്ള ഒറ്റയടിപ്പാതയിലൂടെ ഈ വെളളച്ചാട്ടം സ്ഥിതി ചെയ്യുന്നിടത്ത് എത്തിച്ചേരാം 

ദേശീയോദ്യാനത്തിൻറെ മുഖ്യകാര്യാലയിത്തിന് വടക്ക് 21 കിലോമീറ്റർ ദൂരെ നിന്നാരംഭിക്കുന്നതും രണ്ടാം ക്യാമ്പ് (ഹുവായി നാം യെൻ ക്യാമ്പ് സൈറ്റ്) സൈറ്റിൽ നിന്ന് 2 കിലോമീറ്റർ ദൂരത്തിലും തുടങ്ങുന്ന രണ്ടു കിലോമീറ്റർ നീളമുള്ള ഒറ്റയടിപ്പാതയിലൂടെ ഈ വെള്ളച്ചാട്ടത്തിനു സമീപം ചെന്നുചേരാവുന്നതാണ്. ഉൾവനത്തിലേയ്ക്കു നീളുന്ന ഈ വഴിത്താര ഏതാനും കിലോമീറ്റർ പിന്നിട്ട് രണ്ടായി പിരിയുകയും ഇതിലെ ഒരു വഴി താൺ പ്ലാപ്ലുയെങ് വെള്ളച്ചാട്ടത്തിലേയ്ക്കും താം ഖാങ് ഖാവോ വെള്ളച്ചാട്ടത്തിലേയ്ക്കും നയിക്കുന്നു. സഞ്ചാരികൾക്ക് പലപ്പോഴും യഥാർത്ഥ വഴിത്താരയും മൃഗങ്ങളുടെ സഞ്ചാര പാതയും തമ്മിൽ മാറിപ്പോകാറുണ്ട്.

ഈ വെള്ളച്ചാട്ടം സ്ഥിതി ചെയ്യുന്നത് ദേശീയോദ്യാനത്തിൻറെ മുഖ്യ കാര്യാലത്തിന് 14 കിലോമീറ്റർ കിഴക്കായിട്ടാണ്. ചോങ് ക്ലാം ബോൺ റിസർവോയറിനു സമീപത്തു നിന്നും റേഞ്ചർ സ്റ്റേഷനിൽ നിന്നും മൂന്നു കിലോമീറ്റർ ദൂരമുള്ള വഴിത്താരയിലൂടെ താപ് തെവാ വെളളച്ചാട്ടത്തിനടുത്തെത്താൻ സാധിക്കുന്നതാണ്.

One of the highlights of the park is Pang Sida waterfall.


</doc>
<doc id="356541" url="https://ml.wikipedia.org/wiki?curid=356541" title="ഫു ഹിൻ റോങ് ക്ല">
ഫു ഹിൻ റോങ് ക്ല

ഫു ഹിൻ റോങ് ക്ല, ഫിറ്റ്സാനുലോക് പ്രോവിൻസിലെ ഫിറ്റ്സാനുലോക് പട്ടണമദ്ധ്യത്തിൽ നിന്ന് 130 കിലോമീറ്റർ ദൂരെ, 307 km² പ്രദേശം ഉൾക്കൊള്ളുന്ന പർവ്വതങ്ങളും കുന്നുകളും നിറഞ്ഞ മേഖലയിൽ സ്ഥിതി ചെയ്യുന്ന ദേശീയോദ്യാനമാണ്. ഈ ദേശീയോദ്യാനത്തിൻറെ കിഴക്ക് ലോയെയ്, ഫെറ്റ്ചാബുൻ പ്രോവിൻസുകൾ സ്ഥിതി ചെയ്യുന്നു. ലാവോസ് അതിർത്തിയിൽ നിന്ന് ഇവിടേയ്ക്ക് 40 കിലോമീറ്റർ ദൂരമുണ്ട്.  ഇത് ലുവാങ് പ്രബാങ് മോൺടെയ്ൻ റെയിൻ ഫോറസ്റ്റ് എക്കോറീജിൻറെ ഭാഗവുമാണ്.

ഈ ദേശീയോദ്യാനം സ്ഥിതി ചെയ്യുന്ന അക്ഷാംശ രേഖാംശങ്ങൾ 16°58′36″N 101°02′24″E ആണ്ഈ. ഈ മേഖല മുഴുവൻ ധാരാളം പരുക്കൻ മലനിരകൾ നിലകൊള്ളുന്നു. ഫെറ്റ്ചാബുന് പർവ്വതനിരകളിലെ "" ആണ് ഏറ്റവും ഉയരമുള്ള കൊടുമുടി. ഈ പർവ്വതം "ഫു മാൻ ഖാവോ" എന്നും അറിയപ്പെടുന്നു. 1794 മീറ്റർ ഉയരമുണ്ട് ഈ പർവ്വതത്തിന്. ഇത് സ്ഥിതി ചെയ്യുന്നത് ലോയെയ് പ്രോവിൻസിലുള്ള ഇത് ദേശീയോദ്യാനത്തിൻറെ പരിധിയിലാണ് നിലനിൽക്കുന്നത്. ദേശീയോദ്യാനത്തിൻറെ വടക്കു വശം ലാവോസിൻറെ അതിർത്തിയാണ്. പാർക്കിൻറെ തെക്കുവശം നീണ്ടുകിടക്കുന്നു. , , എന്നിവയാണ് പർവ്വതനിരയിലെ മറ്റു കൊടുമുടികൾ രണ്ടാമത്തെ വലിയ കൊടുമുടിയായ ഫു ലോം ലോയുടെ ഉയരം 1,664 മീറ്ററാണ്. Within the park are the sources of the , എന്നീ നദികൾ ദേശീയോദ്യാനത്തിനുള്ളിൽ നിന്നാണ് ഉത്ഭവിക്കുന്നത്. ചരിത്രം ഉറങ്ങുന്ന പ്രദേശങ്ങൾ കൂടാതെ ഈ ദേശീയോദ്യാനം അനേകം വെള്ളച്ചാട്ടങ്ങളും നിരീക്ഷണ കേന്ദ്രങ്ങളും ഉൾക്കൊള്ളുന്നു. ഈ ദേശീയോദ്യാനത്തിൽ വിവിധയിനം കാട്ടുപൂക്കളുടെ അനേകം വർഗ്ഗങ്ങൾ കാണപ്പെടുന്നു.

പരുക്കനും തന്ത്രപ്രധാനവുമായ മേഖലയായതിനാലും 1970 കളിൽ തായ്‍ലാൻറ് കമ്മ്യൂണിസ്റ്റ് പാർട്ടിയിലെ അംഗങ്ങൾ ഒളിപ്പോരു നടത്തിയിരുന്നത് ഈ മേഖല കേന്ദ്രീകരിച്ചായിരുന്നു. അവരുടെ പ്രധാന ശക്തികേന്ദ്രം ഇവിടെയായിരുന്നു. അക്കാലത്തെ അവരുടെ ഒളിസ്ഥലങ്ങളും ക്യാമ്പുളും ഇപ്പോഴും അവിടെ സ്ഥിതി ചെയ്യുന്നു. ഇത് ടൂറിസ്റ്റുകളുടെ ആകർഷിക്കുകയും ചെയ്യുന്നു. ഫു ഹിൻ റോങ് ക്ല ഒരു ദേശീയോദ്യാനമായി 1984 ലാണ് പ്രഖ്യാപിക്കപ്പെട്ടത്. 

വലിയ സസ്തനജീവികളിൽ ഭൂരിപക്ഷവും കമ്യൂണിസ്റ്റുകളും സർക്കാരും തമ്മിലുള്ള യുദ്ധകാലത്ത് വംശനാശം സംഭവിച്ചു. എന്നിരുന്നാലും ഏതാനും കടുവകൾ ഇപ്പോഴും അപൂർവ്വമായി കാണപ്പെടുന്നുണ്ട്. കടുവ വംശത്തിന് അനുയോജ്യമായ വലിപ്പമല്ല ദേശീയോദ്യാനത്തിനുള്ളത്. അതുപോലെ തന്നെ ഈ ദേശീയോദ്യത്തിനു തൊട്ട് അങ്ങോട്ടുമിങ്ങോട്ടും സഞ്ചരിക്കുവാൻ പറ്റിയ മറ്റു ദേശീയോദ്യാനങ്ങളൊന്നും തന്നെ ഇതിനോടു ചേർന്നു സ്ഥിതി ചെയ്യുന്നില്ല. ഏഷ്യൻ കറുത്ത കരടി, പുള്ളിപ്പുലി, പൂച്ചപ്പുലി എന്നിവയെയും അപൂർവ്വമായി ഈ മേഖലയിൽ കാണുവാൻ സാധിക്കും.

നൂറുകണക്കിനു പക്ഷികളുടെ താവളമാണ് ഈ ദേശീയോദ്യാനം. ചുവന്ന ചുണ്ടുള്ള ചോലക്കുടുവൻ , വെള്ളിക്കാതുള്ള മെസിയ, ഈറ്റ പൊളപ്പൻ, ചെമ്പുകൊട്ടി, തവിടൻ  കത്രികപ്പക്ഷി, നേപ്പാൾ വീട്ടു കുരുവി എന്നിവയാണ് ഇവിടെ കാണപ്പെടുന്ന ഏതാനും പക്ഷിവർഗ്ഗങ്ങൾ.

ദേശീയോദ്യാനത്തിനുള്ള ഏതാനും വെള്ളച്ചാട്ടങ്ങൾ സ്ഥിതി ചെയ്യുന്നുണ്ട്. ഇവയിൽ അധികവും വനത്തിനുള്ളിലെ, ദൂരം കുറഞ്ഞതും ദുർഘടമായതുമായ (4 മുതൽ 5 വരെ കിലോമീറ്റർ) വഴിത്താരയിലൂടെ കാൽനടയായി എത്തിച്ചേരാൻ സാധിക്കുന്നതാണ്. 

ദേശീയോദ്യാനത്തിൻറെ മുഖ്യകാര്യാലയത്തിൽ നിന്ന് ഏകദേശം ഒരു കിലോമീറ്റർ ദൂരമുള്ള വഴിത്താരയിലൂടെ സഞ്ചരിച്ച് രണ്ടു വെള്ളച്ചാട്ടങ്ങളുടേയും സമീപത്തെത്താം. 

ദേശീയോദ്യാനത്തിന് 22 കിലോമീറ്റർ തെക്കുകിഴക്കായി സ്ഥിതി ചെയ്യുന്ന 32 തട്ടുകളായി ഒഴുകുന്ന ഈ വെള്ളച്ചാട്ടം, പ്രധാന പാതയിലെ സന്ദർശക കേന്ദ്രത്തിൽ നിന്ന് 3.5 കിലോമീറ്റർ നീളമുള്ള വനപാതയിലൂടെ സഞ്ചരിച്ച് എത്താവുന്നതാണ്. ഇവിടേയ്ക്കു പോകുവാൻ ദേശീയോദ്യാനത്തിലെ ജീവനക്കാരുടെ അകമ്പടിയും നല്കുന്നു.

ഈ ഇടത്തരം വെള്ളച്ചാട്ടം, ഹുയെ നംസായി വില്ലേജുവഴി 600 മീറ്റർ ദൂരമുള്ള വഴിത്താരയിലൂടെ എത്തിച്ചേരാവുന്നതാണ്. 

ഇ ചെറിയ വെള്ളച്ചാട്ടം ഗാൻഗ്ലാഡ് വെള്ളച്ചാട്ടം ഹുയെ നംസായി വില്ലേജ് വഴി വനത്തിലെ ദുർഘടപാതയിലൂടെ രണ്ടുകിലോമീറ്റർ ദൂരം കാൽനടയായി സഞ്ചരിച്ച് എത്തിച്ചേരാം 


</doc>
<doc id="356546" url="https://ml.wikipedia.org/wiki?curid=356546" title="പടിഞ്ഞാറെ വെള്ളാനിക്കര">
പടിഞ്ഞാറെ വെള്ളാനിക്കര

കേരളത്തിലെ തൃശ്ശൂർ ജില്ലയിലെ പ്രധാന നഗരപ്രാന്തവും തൃശ്ശൂർനഗരകവാടവുമായ മണ്ണുത്തിയോട് ചേർന്നുള്ള ഒരു ചെറുഗ്രാമമാണ് വെള്ളാനിക്കര. മാടക്കത്തറ ഗ്രാമപഞ്ചായത്തിന്റെ ഭാഗമാണിത്. കേരള കാർഷിക സർവ്വകലാശാല ഇവിടെ സ്ഥിതി ചെയ്യുന്നു.

തൃശ്ശൂർ ജില്ലയുടെ കിഴക്ക് പത്ത് കിലോമീറ്റർ മാറി , മണ്ണുത്തിയിൽ നിന്ന് രണ്ടു കിലോമീറ്റർ വടക്ക് മാറി വെള്ളാനിക്കര സ്ഥിതിചെയ്യുന്നു.
വെള്ളാനിക്കരയുടെ കിഴക്കേ ഭാഗമായ കിഴക്കേ വെള്ളാനിക്കരയിൽ ആണ് കേരള കാർഷിക സർവ്വകലാശാല കേരള വനശാസ്ത്ര കോളേജ് എന്നിവ സ്ഥിതി ചെയ്യുന്നത്. തൃശ്ശൂർ-മുക്കാട്ടുക്കര-മണ്ണുത്തി റോഡിൽ മര്യാദമൂല ജങ്ക്ഷനിൽ നിന്ന് ഒരു കിലോമീറ്റർ സഞ്ചരിച്ചാൽ മറുഭാഗമായ പടിഞ്ഞാറെ വെള്ളാനിക്കരയിൽ എത്തിച്ചേരും. പ്രശസ്തമായ ശ്രീ ആണ്ടുണ്ണിദേവർ ശിവക്ഷേത്രം , വെള്ളാനിക്കര സഹകരണബാങ്ക് ആസ്ഥാനം, വെള്ളാനിക്കര വില്ലേജ് ഓഫീസ്,പടിഞ്ഞാറെ വെള്ളാനിക്കര ഗ്രാമീണവായനശാല,വെള്ളാനിക്കര ശ്രീ അയ്യപ്പൻക്കാവ് ക്ഷേത്രം എന്നിവ ഇവിടെ സ്ഥിതിചെയ്യുന്നു.


</doc>
<doc id="356551" url="https://ml.wikipedia.org/wiki?curid=356551" title="ഫു ഫാ തോയെപ്">
ഫു ഫാ തോയെപ്

ഫു ഫാ തോയെപ് (), തായ്‍ലാൻറിലെ മുൿഡഹാൻ പ്രോവിൻസിലുള്ള ഒരു ദേശീയോദ്യാനമാണ്. ഈ ദേശീയോദ്യാനം നേരത്തേ അറിയപ്പെട്ടിരുന്നത് മുക്ഡഹാൻ ദേശീയ പാർക്ക് () എന്നായിരുന്നു. ഇത് രാജ്യത്തെ ഏറ്റവും ചെറിയ ദേശീയോദ്യാനമാണ്. ഈ ദേശീയോദ്യാന മേഖലയിൽ പുരാതന കാലത്തെ അനേകം ഗഹകളും ചുവർ ചിത്രങ്ങളും കാണപ്പെടുന്നു.

ഈ ദേശീയോദ്യാനം തായ്‍ലാൻറിൻറെ കിഴക്കു ഭാഗത്തുള്ള മുക്ഡഹാൻ പ്രോവിൻസിലെ 48.5 km² പ്രദേശത്തായി വ്യാപിച്ചു കിടക്കുന്നു. ലാവോസിനു സമീപമുള്ള മുക്ഡഹാൻ പട്ടണത്തിൽ നിന്ന് 17 കിലോമീറ്റർ ദൂരമാണ് ദേശീയോദ്യാനത്തിലേയ്ക്ക്.

ഇലപൊഴിയു കാടുകളുടെയും നിത്യഹരിതവനങ്ങളുടെയും മിശ്രണമാണിവിടുത്തെ വനം.

ഈ ദേശീയോദ്യാനം സ്ഥിതി ചെയ്യുന്ന അക്ഷാംശ രേഖാംശങ്ങൾ 16°26′21″N 104°45′24″E ആണ്.

താം ഫ മുയെ ഡായെങ് ഗുഹയ്ക്ക് ഏകദേശം 3000 മുതൽ 5000 വരെ വർഷം പഴക്കമുള്ളതായി കണക്കാക്കിയിരിക്കുന്നു. ഗുഹയുടെ താം ഫ മുയെ ഡായെങ് എന്ന പേരിനു നിദാനം ഈ ഗുഹയുടെ ഉള്ളിലുള്ള പാറകളിൽ വരച്ചിരിക്കുന്ന ചിത്രങ്ങളിലെ ചുവന്ന നിറത്തിലുള്ള ചിത്രങ്ങളാണ്. ഈ പേരിന് തായ് ഭാക്ഷയിൽ "റെഡ് ഹാൻറ്"എന്നാണ്.

മാൻ, കാട്ടുപന്നി, പറക്കും അണ്ണാൻ തുടങ്ങിയവയല്ലാതെ വലിയ സസ്തനജീവികളെ ഇവിടെ കണ്ടെത്തുവാൻ സാധിക്കുകയില്ല. കുറുക്കൻ, സയാമീസ് കാട്ടുമുയൽ, വെരുക്, കുരങ്ങു വർഗ്ഗങ്ങൾ, മുള്ളൻപന്നി എന്നിവയെയും ഇവിടെ ധാരാളമായി കാണാവുന്നതാണ്. 

ഇവിടെ കാണപ്പെടുന്ന ഏതാനും പക്ഷികൾ, ചുവന്ന കാട്ടുകോഴി, മയിൽ എന്നിവയാണ് ഒക്ടോബർ മുതൽ നവംബർ വരെയുള്ള മാസങ്ങളിൽ ഏകദേശം 10 വർഗ്ഗങ്ങളിലുള്ള കാട്ടുപൂക്കൾ ഇവിടെ വിരിയുന്നു. 420 മീറ്റർ ഉയരമുള്ള ഫൂ ജോൻഗ്സിയാണ് ഈ മേഖലയിലെ ഏറ്റവും ഉയരത്തിലുള്ള സ്ഥലം.

മണൽക്കല്ലിനാൽ രൂപീകൃതമായ പാറക്കൂട്ടങ്ങൾ നിറഞ്ഞ ഈ മലനിരകൾ തുടർച്ചയായി തിരമാലകൾ പോലെ കാണപ്പെടുന്നു. സന്ദർശക കേന്ദ്രത്തിനു സമീപമുള്ള പ്രദേശത്തുനിന്നു കാണാവുന്ന തരത്തിൽ ഈ ഫു ഫോ തോയെപ്പ് പർവ്വതത്തിനരികിൽ സങ്കീർണ്ണമായമായതും കൂൺ ആകൃതിയിലുള്ളതുമായ അനേകം പാറക്കല്ലുകൾ നൂറുകണക്കിനു മീറ്റർ പ്രദേശത്തു വ്യാപിച്ചു കിടക്കുന്നു. പാറകളുടെ പലവിധത്തിലുള്ള രൂപങ്ങൾക്കു കാരണം മഴ, കാറ്റ്, സൂര്യപ്രകാശം തുടങ്ങിയവയാൽ നൂറു കണക്കിനു മില്ല്യൺ വർഷങ്ങളായി സംഭവിച്ചു കൊണ്ടിരിക്കുന്ന സ്വാഭാവിക ദ്രവീകരണത്തിൻറെ ഫലമായിട്ടാണ്. ചില പാറയിലെ രൂപങ്ങൾ അമ്പലങ്ങൾ, അരയന്നങ്ങൾ, കിരീടം, ഒട്ടകം, മുതല തുടങ്ങിയവയുടെ രൂപത്തെ അനുസ്മരിപ്പിക്കുന്നു. പർവ്വതശിഖരത്തിൽ ഒരു നിരീക്ഷണ സ്ഥലം നിലനിൽക്കുന്നു. ഇവിടെ നിന്നു നോക്കിയാൽ  മുക്ഡഹാൻ പട്ടണത്തിനു ചുറ്റുപാടുമുള്ള പ്രദേശങ്ങൾ, മിക്കോങ് നദി, നദിയുടെ മറുകരയിലെ മേഘയിലെ ലാവാസിന്റെ അതിർത്തി പ്രദേശങ്ങൾ എന്നിവ വളരെ വ്യക്തമായി കാണുവാൻ സാധിക്കുന്നു.

ഹിൻ തോയെപ്പ് പാറക്കൂട്ടങ്ങൾക്കു സമാന്തരമായി വനത്തിലെ വഴിത്താരയിലൂടെ സഞ്ചരിച്ചാൽ, പാറകൾ നിറഞ്ഞ ഒരു പീഠഭൂമിയിലെത്തിച്ചേരുന്നു. ഈ മേഖലയിൽ ഒക്ടോബർ നവംബർ മാസങ്ങളിൽ അപൂർവ്വങ്ങളായ കാട്ടു ചെടികളിൽ വിരിഞ്ഞ നിൽക്കുന്ന അനേക ശതം പുഷ്പങ്ങൾ ആസ്വദിക്കാവുന്നതാണ്. ഈ പീഠഭൂമിയും ചുറ്റുപാടുമുള്ള മേഖലകൾ നിരീക്ഷിക്കുവാൻ ഉത്തമമാണ്.

മഴക്കാലത്തു മാത്രം ആസ്വദക്കുവാൻ സാധിക്കുന്ന ഒരു ചെറിയ വെള്ളച്ചാട്ടം ഇവിടെ നിലനിൽക്കുന്നു. വർഷത്തിലെ മറ്റു മാസങ്ങളിൽ ഇതു പൂർണ്ണമായും വറ്റി വരണ്ടു കിടക്കുന്നു.

താം ഫ മുയെ ഡായെങ് എന്ന പേരിൽ വളരെ പ്രാചീനമായ ഒരു ഗുഹ ഇവിടെ നിലനിൽക്കുന്നു. ഈ ഗുഹയിലെ ഭിത്തികളിൽ പ്രാചീനകാലത്തെ ജനങ്ങളുടെ കലാവിരുതുകൾ മനുഷ്യൻറെയും മൃഗങ്ങളുടേയും രൂപങ്ങളായി കോറിയിട്ടിരിക്കുന്നു. ദേശീയോദ്യാനത്തിൻറെ പ്രധാന ഭാഗത്തു നിന്ന് 8 കിലോമീറ്റർ വാഹനത്തിലും 1.5 കിലോമീറ്റർ ദൂരം കാൽനടയായും ഈ ഗുഹാമുഖത്ത് എത്തിച്ചേരാവുന്നതാണ്

</doc>
<doc id="356558" url="https://ml.wikipedia.org/wiki?curid=356558" title="ചരിത്രാതീത തേര മ്യൂസിയം">
ചരിത്രാതീത തേര മ്യൂസിയം

ഈജിയൻ കടലിന്റെ തെക്കൻ ഭാഗത്ത് ഗ്രീസിന്റെ ഭൂപ്രദേശത്ത് നിന്ന്‌ ഏകദേശം 200 കിലോമീറ്റർ ( 120 മൈൽ) തെക്കുകിഴക്കായി സ്ഥിതിചെയ്യുന്ന സാന്റോറിനി (Santorini) ദ്വീപിന്റെ (പ്രാചീന കാലത്ത് തേര (Thera) എന്നും തിര (Thira) എന്നുമാണ്
ഇത് അറിയപ്പെട്ടിരുന്നത്.) തലസ്ഥാനമായ ഫിറയിൽ (Fira) സ്ഥിതിചെയ്യുന്ന ഒരു മ്യൂസിയമാണ് ചരിത്രാതീത തേര മ്യൂസിയം - Museum of Prehistoric Thera
1956ൽ ഇവിടെയുണ്ടായ ഒരു ഭൂകമ്പത്തെ തുടർന്ന് തകർന്ന ഒരു പഴയ യിപപന്തി ചർച്ച് (Ypapanti Church) നിന്നിടത്താണ് ഈ മ്യൂസിയം നിർമ്മിച്ചിരിക്കുന്നത്.
സാന്റോറിനിയിൽ നടത്തിയ വിവിധ ഖനനങ്ങളിൽ ലഭിച്ച നിരവധി അതിശയിപ്പിക്കുന്ന, മനുഷ്യന്റെ കരകൗശലസാമർത്ഥ്യഫലമായി നിർമ്മിതമായ ഉപകരണങ്ങളും വസ്തുക്കളും ഇവിടെ സൂക്ഷിച്ചിട്ടുണ്ട്. ദ്വീപിന്റൈ തെക്കുപടിഞ്ഞാറൻ ഭാഗമായ അക്രോത്‌റിയിലും മറ്റും നടത്തിയ ഖനനങ്ങളിൽ ലഭിച്ചവയാണിവ.
1867ൽ ഫ്രഞ്ച് ഭൗമശാസ്ത്രജ്ഞനായ എഫ് ഫൗഖ് നടത്തിയ ആദ്യ ഖനനം നടത്തിയത്. അതിന് ശേഷം ചില തദ്ദേശവാസികൾ ഒരു ഖനിയിൽ നിന്ന് പഴയ അവശിഷ്ടങ്ങൾ കണ്ടെത്തി.
പിന്നീട്, 1895-1900 വർഷത്തിൽ, ജർമ്മൻ പുരാവസ്തുശാസ്ത്രജ്ഞൻ ഫ്രഡറിക് ഹില്ലർ വോൻ ഗായിട്രിൻജൻ പുരാവസ്തുഗവേഷണം നടത്തി, തേര ദ്വീപിലെ മെസ വൗനോ മലമ്പ്രദേശത്ത് നടത്തിയ പുരാവസ്തു ഗവേഷണത്തിൽ പുരാതന തേരയുടെ അവശിഷ്ടങ്ങൾ കണ്ടെത്തി..
ബിസി ഒമ്പതാം നൂറ്റാണ്ടിൽ അവിടെ ഉണ്ടായിരുന്ന വാസസ്ഥലങ്ങൾ കേന്ദ്രീകരിച്ചായിരുന്നു അദ്ദേഹത്തിന്റെ ഗവേഷണം. ഇക്കാലയളവിൽ സ്പാർട്ട എന്ന പേരിൽ ഒരു കോളനി ഉണ്ടായിരുന്നതായി വിശ്വസിക്കപ്പെടുന്നുണ്ട്. 
അക്രോതിരിക്ക് സമീപമുള്ള പൊട്ടാമോസ് പ്രദേശത്ത് ഏതൻസിലുള്ള ജർമ്മൻ ആർക്കിയോളജിക്കൽ ഇൻസ്റ്റിറ്റിയൂട്ടിന്റെ മേൽനോട്ടത്തിൽ ആർ സഹ്ൻ ഖനനം നടത്തി. 
പ്രധാനപ്പെട്ട പുരാവസ്തു ഖനനം നടന്നത് ഏതൻസിലെ ആർക്കിയോളജിക്കൽ സോസൈറ്റിയുടെ മേൽനോട്ടത്തിൽ അക്രോതിരിയിലായിരുന്നു.

നവീന ശിലായുഗം മുതൽ വെങ്കല യുഗം വരെയുള്ള തേര ദ്വീപിന്റെ ചരിത്രം ഈ മ്യൂസിയത്തിൽ കാണാവുന്നതാണ്. 3300 ബിസി വരേയുള്ള അക്രോതിരിയുടെ ചരിത്രം ഇവിടെ കാണാം. ബിസി 17ആം നൂറ്റാണ്ടിലെ ഈ നഗരത്തിന്റെ ആഡംബരം വരച്ചുകാട്ടുന്ന അതിശയിപ്പിക്കുന്ന ധാരാളം പൂർവ്വകാല കരകൗശല വസ്തുക്കളും ഇവിടെ ഒരുക്കിയിട്ടുണ്ട്.
മൺപാത്രങ്ങൾ, ശിൽപങ്ങൾ, ആഭരണങ്ങൾ, ചുവർ ചിത്രങ്ങൾ, ആരാധനാ വസ്തുക്കൾ എന്നിവ കാലക്രമത്തിനനുസരിച്ച് ക്രമീകരിച്ചിട്ടുണ്ട് ഇവിടെ. കൂടാതെ, ചുവർ ചിത്രങ്ങളിലൂടെ സ്മാരക കല വിശദമായി അവതരിപ്പിച്ചിട്ടുണ്ട്.

നവശിലായുഗത്തിൽ ഉപയോഗിച്ചതെന്ന കരുതപ്പെടുന്ന തേര ദ്വീപിൽ നിന്ന് കണ്ടെടുത്ത് മൺപാത്രങ്ങൾ മ്യൂസിയത്തിൽ ഉദാഹരണ സഹിതം വിവരിക്കുന്നുണ്ട്. 
കൂടാതെ ആദ്യകാല വെങ്കലയുഗത്തിലെ മാർബിളിൽ തീർത്ത ചെറുപ്രതിമകളും ഇവിടെ സൂക്ഷിച്ചിട്ടുണ്ട്. 
ആദ്യകാല വെങ്കല യുഗം രണ്ടു മുതൽ ആദ്യകാല വെങ്കല യുഗം മൂന്ന് വരെയുള്ള കാലഘട്ടത്തിലെ സ്ഥിതി മാറ്റ ഘട്ടങ്ങൾ ഇവിടെ ഉദാഹരണ സഹിതം വിവരിക്കുന്നുണ്ട്. ക്രിസ്റ്റിയാന എന്ന ചെറുദ്വീപിൽ നിന്നും അക്രോതിരി എന്നിവിടങ്ങളിൽ നിന്നും കണ്ടെടുത്തതാണ് ഇവയിൽ മിക്കവയും. 
മധ്യ വെങ്കല യുഗത്തിലെ പാത്രങ്ങളിൽ ശ്രദ്ധേയമായ പക്ഷി കൂജകളാണ് പ്രതിനിധീകരിക്കുന്നത്, ഇവയുടെ ഒരു പരമ്പര തന്നെ ഇവിടെ സൂക്ഷിക്കുന്നുണ്ട്. 
പല പാത്രങ്ങളിളും മീവൽ പക്ഷികളാണ് ചിത്രീകരിച്ചിരിക്കുന്നത്. ബി.സി 18 ആം നൂറ്റാണ്ട് മുതൽ 20ആം നൂറ്റാണ്ട് വരെയുള്ള കാലയളവിൽ ഉപയോഗിച്ചവയാണിവ എന്നാണ് കണക്കാക്കപ്പെടുന്നത്. ഫ്‌റ്റെല്ലോസ്, മെഗലോച്ചോരി, അക്രോതിരി എന്നിവിടങ്ങളിൽ നിന്ന് കണ്ടെടുത്തവയാണ് ഈ പാത്രങ്ങൾ. 
തേര ദ്വീപിലെ വിവിധ പ്രദേശങ്ങളിൽ നിന്ന് കണ്ടെടുത്ത ആദ്യകാല വെങ്കല യുഗത്തിലെ ലോഹ കരകൗശല വസ്തുക്കൾ ഈ മ്യൂസിയത്തിൽ പ്രദർശിപ്പിക്കുന്നുണ്ട്.


</doc>
<doc id="356560" url="https://ml.wikipedia.org/wiki?curid=356560" title="നൈജീരിയയിലെ കാച്ചിൽ ഉൽപ്പാദനം">
നൈജീരിയയിലെ കാച്ചിൽ ഉൽപ്പാദനം

ലോകത്തിൽ ആകെയുൽപ്പാദിപ്പിക്കുന്നതിന്റെ 70-76 ശതമാനം കാച്ചിൽ കൃഷി ചെയ്യുന്നത് നൈജീരിയയിൽ ആണ്. 1985 -ലെ ഭക്ഷ്യകാർഷികസംഘടനയുടെ റിപ്പോർട്ട് പ്രകാരം, നൈജീരിയ 15 ലക്ഷം ഹെക്ടർ കാച്ചിൽ കൃഷിയിലൂടെ 183 ലക്ഷം ടൺ കാച്ചിൽ ആണ് ഉൽപ്പാദിപ്പിക്കുന്നത്. ഇത് ആഫ്രിക്കയിലെ കാച്ചിൽ ഉൽപ്പാദനത്തിന്റെ 73.8 ശതമാനമാണ്. 2008 ആയപ്പോഴേക്കും 1985 -ലെ ഉൽപ്പാദനത്തിന്റെ ഇരട്ടിയായി നൈജീരിയയിലെ കാച്ചിലിന്റെ വിളവ്. US$5.654 ബില്ല്യൺ മൂല്യമുള്ള 350 ലക്ഷം ടൺ ആയിരുന്നു 2008 -ലെ നൈജീരിയയിലെ കാച്ചിൽ കൃഷിയുടെ അളവ്. താരതമ്യത്തിനായി 2008 -ൽ കാച്ചിൽക്കൃഷിയിൽ രണ്ടാംസ്ഥാനത്തുള്ള ഐവറി കോസ്റ്റിന്റെയും മൂന്നാമതുള്ള ഘാനയുടെയും ഉൽപ്പാദനം കേവലം 69 ലക്ഷം ടണ്ണും 48 ലക്ഷം ടണ്ണുമായിരുന്നു. ലോകത്തെ കാച്ചിൽ ഉൽപ്പാദനത്തിന്റെ 70 ശതമാനവും, ഏതാണ്ട് 2837000 ഹെക്ടറുകളിലായി 170 ലക്ഷം ടൺ കാച്ചിൽ ആണ് നൈജീരിയയിൽ കൃഷി ചെയ്യുന്നത്.

ഏതാണ്ട് 600 ഓളം സ്പീഷിസുകൾ ഉള്ള "കാച്ചിലുകളിൽ", ആറെണ്ണമാണ് സാമ്പത്തികമായി പ്രാധാന്യമുള്ളത്. "Dioscorea rotundata" (വെള്ള ഗിനിക്കാച്ചിൽ), "Dioscorea alata" (മഞ്ഞക്കാച്ചിൽ), "Dioscorea bulbifera" (അടാതാപ്പ്)," Dioscorea esculant" (ചൈനക്കാച്ചിൽ), "Dioscorea dumetorum" (മൂവിലക്കാച്ചിൽ) എന്നിവയാണവ. ഇവയിൽ "Dioscorea rotundata" (വെള്ളക്കാച്ചിലും) "Dioscorea alata" (കാച്ചിലും) ആണ് നൈജീരിയയിലെ ഏറ്റവും സാധാരണമായ ഇനങ്ങൾ. നൈജീരിയയിലെ തീരപ്രദേശങ്ങളിലെ മഴക്കാടുകളിലും പുൽമേടുകളിലും ഇവ കൃഷി ചെയ്യുന്നു.

ദിവസേന 200 കാലറി ഊർജ്ജം നൽകുന്നത്ര കാച്ചിൽ നൈജീരിയയിലെയും പശ്ചിമാഫ്രിക്കയിലെയും ജനങ്ങാൾ കഴിക്കുന്നുണ്ട്. നൈജീരിയയിൽ പലയിടത്തും "കാച്ചിലാണു ഭക്ഷണം, ഭക്ഷണമാണു കാച്ചിൽ" എന്നുപോലും പറയാറുണ്ട്. ഇപ്പോഴത്തെ നൈജീരിയയിലെ ആവശ്യത്തിനു തുല്യമായത്ര കാച്ചിൽ നൈജീരിയയിൽ ഉൽപ്പാദിപ്പിക്കുന്നില്ലത്രേ. സമൂഹത്തിലും മതപരമായ കാര്യങ്ങളിലും ഒരാളുടെ കഴിവ് അളക്കുവാൻ അയാളുടെ കൈവശമുള്ള കാച്ചിലിന്റെ അളവ് ഉപയോഗിക്കാറുണ്ടത്രേ.


</doc>
<doc id="356564" url="https://ml.wikipedia.org/wiki?curid=356564" title="സായി യോക്">
സായി യോക്

സായി യോക് (Thai: อุทยานแห่งชาติไทรโยค) തായ്‍ലാൻറിലെ  കാഞ്ചനബുരി പ്രോവിൻസിലുൾപ്പെട്ട,  സായി യോക് ജില്ലയിലെ ഒരു ദേശീയോദ്യാനമാണ്. ഈ പാർക്കിനുള്ളില‍ായി അനേകം ചുണ്ണാമ്പുകല്ലുകൊണ്ടുള്ള മലകളും വെള്ളച്ചാട്ടങ്ങളും ഒട്ടനവധി ഗുഹകളും കാണപ്പെടുന്നു. വെസ്റ്റേണ് ഫോറസ്റ്റ് കോമ്പ്ലക്സിൽ ഉൾപ്പെട്ട സംരക്ഷിത പ്രദേശമാണിത്. ഈ ദേശീയോദ്യാനം ഇരവാൻ ദേശീയോദ്യാനത്തിനു പടിഞ്ഞാറേ ദിക്കിലാണ് സ്ഥിതി ചെയ്യുന്നത്. മ്യാൻമർ അതിർത്തിയ്ക്കും ഹൈവെ 323 നുമിടയിലാണീ ദേശീയോദ്യാനത്തിൻറെ കൃത്യമായ സ്ഥാനം.

ഈ ദേശീയോദ്യാനം സ്ഥിതി ചെയ്യുന്ന അക്ഷാംശ രേഖാംശങ്ങൾ1 4°25′4″N 98°44′50″E ആണ്. സായി യോക്ക് ദേശീയോദ്യാനം, തും പട്ടണത്തിന് 100 കിലോമീറ്റർ (62 മൈൽ) വടക്കു പടിഞ്ഞാറായിട്ടുമാണ് സ്ഥിതി ചെയ്യുന്നത്. ദേശീയോദ്യാനത്തിൻറെ ആകെയുള്ള വിസ്തീർണ്ണം 500 സ്ക്വയർ കിലോമീറ്ററാണ് ( 190 സ്ക്വയർ മൈൽ). ("ഖാവി നദി") ദേശീയോദ്യാനത്തിനുള്ളിലൂടെ ഒഴുകുന്നു. ദേശീയോദ്യാനത്തിൻറെ കൂടുതൽ ഭാഗങ്ങളും ചുണ്ണാമ്പു കല്ലുകളാൽ രൂപീകൃതമായ മലകളാണ്. ഈ പ്രദേശത്തെ ഏറ്റവും കൂടി ഉയരം 1,328 മീറ്ററാണ്. 

ഈ മേഖലയിലെ ശരാശരി താപനില 15–30 C ആണ്. ശൈത്യകാലത്തെ കാലാവസ്ഥ തികച്ചും തണുത്തതും ശക്തമായ മൂടൽമഞ്ഞു വ്യാപിക്കുന്ന തരത്തിലുമാണ്. മൺസൂണിൽ അതിശക്തമായി മഴപെയ്യുന്നു. ഡിസംബർ മുതൽ ജനുവരി വരെയുള്ള മാസങ്ങൾ വരണ്ടതാണ്. ശരാശരി വർഷപാതം 1,150 മില്ലീമീറ്ററാണ്. ഈ മേഖലയിൽ മൂന്ന് വ്യത്യസ്ത കാലാവസ്ഥകൾ അനുഭവപ്പെടുന്നു. മാർച്ച് മാസം മുതൽ മെയ് വരെയുള്ള ചൂടുള്ളതും വരണ്ടതുമായി കാലാവസ്ഥ, മെയ് മുതൽ ഒക്ടോബർ വരെയുള്ള മഴക്കാലം, നവംബർ മാസം മുതൽ ഫെബ്രുവരി മാസം വരെയുള്ള ശൈത്യകാലവുമാണിവ.
പണ്ടുകാലത്ത് സായി യോക് പ്രദേശം, അക്കാലത്തെ രാജാവ് രാമ അഞ്ചാമൻ സ്ഥിരമായി സന്ദർശിച്ചിരുന്നതും നീരാട്ടു നടത്തിയിരുന്നതുമായ സ്ഥലമായിരുന്നു. 1888 ൽ തായ്‍ലാൻറ് രാജാവ് രാമ അഞ്ചാമൻ ആദ്ദേഹത്തിൻറ ഭരണകാലത്ത് സഹോദരനായ നാരിസ് രാജകുമാരനോടൊപ്പം ഈ പ്രദേശം സന്ദർശിക്കുകയുണ്ടായി. ഈ വെള്ളച്ചാട്ടത്തിൻറെ അനുപമ സൌന്ദര്യത്തിൽ ആകൃഷ്ടനായ രാജകുമാരൻ, വെള്ലച്ചാട്ടത്തിൻറെ സൌന്ദര്യം വർണ്ണിച്ചു കൊണ്ട് “കമൻ സായി യോക്” എന്ന പേരിൽ ഒരു മനോഹര കാവ്യം രചിക്കുകയുണ്ടായി. വാരാന്ത്യത്തിൽ ഇവിടെ സന്ദർശകരുടെ തിരക്കു കൂടുതലാണ്.രാജ്യത്തെ ഒരു സംഗീതജ്ഞൻ ഈ വെള്ളച്ചാട്ടത്തെക്കുറിച്ച് ഒരു ഗാനം രചിക്കുകയും അതിനുശേഷം സായി യോക് വെള്ളച്ചാട്ടം വളരെ പ്രശസ്തമാകുകയും ചെയ്തു. ഈ ദേശീയോദ്യാനം 1980 ഒക്ടോബർ മാസത്തിൽ പതിനൊന്നാമത്തെ ദേശീയോദ്യാനമായി പ്രഖ്യാപിക്കപ്പെട്ടു. 

സായി യോക് ദേശീയോദ്യാനത്തില‍്‍ ലോകത്തിലെ ഏറ്റവും ചെറിയ സസ്തനമായ "ഖുൻ കിറ്റി വാവൽ" ഉള്ളത് ഈ ദേശീയോദ്യാനത്തിലാണ്. 1973 ലാണ് ഈ വാവലകളെ കണ്ടുപിടിക്കപ്പെട്ടത്. ഇവയ്ക്ക് 2 ഗ്രാം വരെയേ തൂക്കമുണ്ടാകാറുള്ളു. 2.5 മുതൽ 3 സെൻറീമിറ്റർ നീളമുണ്ടാകും. ഇവയുടെ ചിറകിൻറെ വ്യാസം 10 സെൻറീമീറ്റർ വരെയാണ്. തായ്‍ലാൻറിലെ സായി യോക് ദേശീയോദ്യാനത്തിലെ ഗുഹകളിൽ മാത്രമാണ് ഇവയെ കണ്ടുവരുന്നത്. 50 വർഗ്ഗങ്ങളിലുള്ള സസ്തനജീവികളെ ഇവിടെ കണ്ടെത്തുവാൻ സാധിക്കും. കടുവ, പുള്ളിപ്പുലി, മലയണ്ണാൻ, കാട്ടുകാള, ചുവന്ന കാട്ട് പശു, കാട്ടുപന്നി സാംബാർ മാൻ, കുരയ്ക്കും മാൻ, ആന, വിവിധയിനം കുരങ്ങന്മാർ എന്നിവ ധാരാളമായി ഇവിടെയുണ്ട്. തായ്‍ലാൻറിൽ നിന്നു മ്യാൻമറിലേയ്ക്കും തിരിച്ചും മൃഗങ്ങൾ കുടിയേറുന്നു. ഈ ദേശീയോദ്യാനത്തിൽ 140 വർഗ്ഗങ്ങളിലുള്ള പക്ഷികളെ കണ്ടുവരുന്നു. ഇവിടെ കാണപ്പെടുന്ന അത്യപൂർവ്വവും വർണപ്പകിട്ടാർന്നതുമായ ഒരു ജീവിയാണ് ക്യൂൻ ക്രാബ്. ഇവ ചുവപ്പ്, വെള്ള, നീല നിറങ്ങളിലുണ്ട്. 1983 ലാണ് ഈ ജീവികൾ ആദ്യം ശ്രദ്ധയിൽപ്പെടുന്നത്. 

ആകെ മൂന്ന് ചിത്രാപമ സുന്ദരമായ വെള്ളച്ചാട്ടങ്ങൾ ഇവിടെ സ്ഥിതി ചെയ്യുന്നുണ്ട്.


</doc>
<doc id="356565" url="https://ml.wikipedia.org/wiki?curid=356565" title="ലൂയിസ് ടോംലിൻസൺ">
ലൂയിസ് ടോംലിൻസൺ

ഒരു ബ്രിട്ടീഷ് ഗായകനും ഗാനരചയിതാവും അഭിനേതാവുമാണ് ലൂയിസ് വില്ല്യം ടോംലിൻസൺ (ജനനം 24 ഡിസംബർ 1991)
ബ്രിട്ടീഷ് ബാലസംഗീത സംഘം വൺ ഡയറക്ഷനിലെ അംഗമാണ്.


</doc>
<doc id="356566" url="https://ml.wikipedia.org/wiki?curid=356566" title="മീലിയ">
മീലിയ

മഹാഗണിയുടെ കുടുംബമായ, മീലിയേസീയിലെ ഒരു ജനുസാണ് മീലിയ (Melia). ഗ്രീക്കുനാമമായ μηλια -യിൽ നിന്നും തിയോഫ്രാസ്റ്റസ് (c. 371 – c. 287 BC) ഈ നാമം ഉപയോഗിച്ചുതുടങ്ങിയത്. മീലിയയിലെ ഇലകളോടു സദൃശ്യമുള്ള "Fraxinus ornus" നാണ് അദ്ദേഹം ഈ പേരു നൽകിയത്.




</doc>
<doc id="356568" url="https://ml.wikipedia.org/wiki?curid=356568" title="അക്കാനിയേസീ">
അക്കാനിയേസീ

ബ്രാസിക്കേൽസ് നിരയിലുള്ള പുഷ്പിക്കുന്ന സസ്യങ്ങളിലെ ഒരു കുടുംബമാണ് അക്കാനിയേസീ (Akaniaceae). രണ്ടു ജനുസുകളിലായി രണ്ടു സ്പീഷിസു മരങ്ങൾ മാത്രമേ ഈ കുടുംബത്തിലുള്ളൂ. "അകാനിയ"യും "ബ്രെട്‌ഷ്നേഐഡിയ"യും ആണ് അവ. ചൈന, വിയറ്റ്‌നാം, തായ്‌വാൻ, കിഴക്കേ ആസ്ത്രേലിയ എന്നിവിടങ്ങളിൽ ആണ് ഇവ കണ്ടുവരുന്നത്. 




</doc>
<doc id="356574" url="https://ml.wikipedia.org/wiki?curid=356574" title="ഡോട്ടർ ഓഫ് എർത്ത് (നോവൽ)">
ഡോട്ടർ ഓഫ് എർത്ത് (നോവൽ)

അമേരിക്കൻ എഴുത്തുകാരിയും പത്രപ്രവർത്തകയും ആയ ആഗ്നസ് സ്മെഡ്‌ലി 1929ൽ രചിച്ച ആത്മകഥാപരമായ നോവലാണ് ദ ഡോട്ടർ ഓഫ് എർത്ത്.


</doc>
<doc id="356575" url="https://ml.wikipedia.org/wiki?curid=356575" title="ഒപ്പിലിയേസീ">
ഒപ്പിലിയേസീ

11 ജനുസുകളിലായി, അറിയപ്പെടുന്ന 33 സ്പീഷിസുകൾ ഉള്ള സപുഷ്പികളിലെ ഒരു സസ്യകുടുംബമാണ് ഒപ്പിലിയേസീ (Opiliaceae). ഉഷ്ണമേഖലകളിൽ കാണുന്ന വൃക്ഷങ്ങളാണ് ഇവ. പല ജനുസുകളിലും പരാദസസ്യങ്ങൾ കാണാറുണ്ട്. അമേരിക്കയിൽ കാണുന്ന ഏക ജനുസായ അഗോണാന്ദ്രയാണ് (Agonandra) എണ്ണം കൊണ്ടും വലിപ്പം കൊണ്ടും ഏറ്റവും വലിയ ജനുസ്.



</doc>
<doc id="356578" url="https://ml.wikipedia.org/wiki?curid=356578" title="കിറ്റീസ് പന്നിമൂക്കൻ വാവൽ">
കിറ്റീസ് പന്നിമൂക്കൻ വാവൽ

കിറ്റീസ് പന്നിമൂക്കൻ വാവൽ, (Craseonycteris thonglongyai), ലോകത്തിലെ ഏറ്റവും ചെറിയ വവ്വാൽ വംശമായി പരിഗണിക്കപ്പെടുന്നു. ഈ വവ്വാൽ "ബംബിൾ ബീ ബാറ്റ്" എന്നും അറിയപ്പെടുന്നു. അന്യം നിന്നു പോകാൻ സാദ്ധ്യതയുള്ളതും Craseonycteridae കുടുംബത്തിലെ നിലവിലുള്ള ഏക വർഗ്ഗവുമാണിത്. പടിഞ്ഞാറേ തായ്‍ലൻറിലും തെക്കു കിഴക്കേ ബർമയിലും ഇതിനെ കണ്ടുവരുന്നു. നദീ തീരങ്ങൾക്കു സമീപമുള്ള ചുണ്ണാമ്പുകൽ ഗുഹകളാണ് ഈ ജീവി വർഗ്ഗത്തിൻറെ പ്രധാന വാസസ്ഥാനം.

കിറ്റീസ് പന്നിമൂക്കൻ വവ്വാൽ, വവ്വാൽ വംശത്തിലെ ഏറ്റവും ചെറിയ വർഗ്ഗമാണ്. അതുപോലെ തന്നെ ലോകത്തിലെ ഏറ്റവും ചെറിയ സസ്തനജീവിയും ഇതു തന്നെ. സാധാരണായായി ഈ വാവലുകൾക്ക് ചുവപ്പു കലർന്ന തവിട്ടു നിറമോ, ചാരക്കളറോ ആയിരിക്കും. ഇതിൻറെ മൂക്ക് പന്നിയുടെ മൂക്കിനോട് സാദൃശ്യമുള്ളിതിനാലാണ് ഈ പേരു വന്നത്. ഇവയുടെ കോളനി വളരെ വലുതായിരിക്കും. ഏകദേശം ഇത്തരം 100 വാവലുകളെങ്കിലും ഒരു ഗുഹയിൽ കൂട്ടമായിട്ടുണ്ടാകും. വൈകുന്നേരവും വെളുപ്പിനുമാണ് ഈ വാവലുകൾ ഇരതേടിയിറങ്ങുന്നത്. വനമേഖലകൾക്കു സമീപത്തുനിന്ന് കീടങ്ങളേയും പ്രാണികളെയുമൊക്കെ ഇവ അകത്താക്കുന്നു. പെൺവാവലുകൾ വർഷത്തിലൊരിക്കൽ വവ്വാൽക്കുഞ്ഞുങ്ങൾക്കു ജന്മം നൽകുന്നു. ഇതു മിക്കവാറും ഏപ്രിൽ മാസത്തിലായിരിക്കും ഒരു തവണ ഒരു വവ്വാൽക്കുഞ്ഞു മാത്രമേ കാണുകയുള്ളു. 

ബർമ്മയിലുള്ള ഇവയുടെ എണ്ണം അറിവായിട്ടില്ല. തായ്‍ലാൻറിൽ ഒരേയൊരു പ്രോവിൻസിൽ മാത്രമേ ഇവയുടെ സാന്നിദ്ധ്യം തിരിച്ചറിഞ്ഞിട്ടുള്ളു. ഇവയുടെ എണ്ണം വളരെ വേഗം കുറയുവാനുള്ള പ്രധാന കാരണം മനുഷ്യൻറെ പ്രകൃതിയിലുള്ള കൈകടത്തലുകളും സ്വാഭാവിക ആവാസ വ്യവസ്ഥ ദിനംപ്രതി കുറഞ്ഞുവരുന്നതുമാണ്.

കിറ്റീസ് പന്നിമൂക്കൻ വവ്വാലുകളുടെ വലിപ്പം കേവലം വെറും 29 മുതൽ 33 മില്ളീമീറ്റർ വരെയും (1.1 മുതൽ 1.3 ഇഞ്ച്) ഇതിൻറെ സാധാരണ പേര് "" എന്നാണ്. വാവലുകളിലെ ഏറ്റവും ചെറുതും ഏറ്റവും ചെറിയ സസ്തനവുമാണിത്.

ഈ വവ്വാലുകൾക്ക് ചീർത്ത് ഉന്തിയ പന്നികളെപ്പോലെയുള്ള മൂക്കാണ്. ഇവയുടെ ചെവികൾ പൊതുവേ അൽപ്പം വലിപ്പം കൂടിയവയും കണ്ണുകൾ വളരെ ചെറുതും രോമം മൂടിയതുമായിരിക്കും. 

ശരീരത്തിനു മുകൾ ഭാഗം പൊതുവെ ചുവപ്പു കലർന്ന തവിട്ടു നിറമാണ്. പക്ഷേ ശരീരത്തിനു താഴ്വശം പൊതുവേ മങ്ങിയതായിരിക്കും. ചിറകുകൾ വലുതും ഇരുണ്ടതുമാണ്.ഇവയ്ക്കു പുറത്തു കാണാവുന്ന രീതിയിൽ വാലുകളൊന്നുമില്ല.

നദീ തീരത്തുടനീളം കാണപ്പെടുന്ന ചുണ്ണാമ്പകൽ ഗുഹകളിലാണ് ഇവ പൊതുവേ കാണപ്പെടുന്നത്. നിത്യഹരിതവനങ്ങളിലും ഇലപൊഴിയും കാടുകളിലും ഇവയെ കാണാറുണ്ട്. തായ്‍ലൻറിൽ കിറ്റീസ് പന്നിമൂക്കൻ വാവൽ കാഞ്ചനബുരി പ്രോവിൻസിലെ സായി യോക്ക് ജില്ലയിലുള്ള ടെനസെറിം കുന്നുകളിൽ മാത്രമാണ് കാണാറുള്ളത്. ഇവിടെ ഖാവെ നോയി നദിയ്ക്കു സമാന്തരമായിട്ടുള്ള ഗുഹകളിൽ ഇവയെ കൂട്ടങ്ങളായി കാണാം. കൂടുതൽ വാവലുകളും ദേശീയോദ്യാനത്തിനു പുറത്തുള്ളവ സംരക്ഷിതമല്ല.

കിറ്റീസ് പന്നിമൂക്കൻ​ വാവലുകൾ ചുണ്ണാമ്പു കുന്നുകളിലെ ഗുഹകളിലാണ് ചേക്കേറുന്നത്. ഇത് ഗുഹയുടെ പ്രവേശന കവാടത്തിൽ നിന്നു വളരെ അകന്നായിരിക്കും. മിക്കവാറും ഗുഹകളിൽ 10 മുതൽ 15 എണ്ണം വരെ ഒരുമിച്ചു കഴിയുന്നു. 100 മുതല് 500 എണ്ണം വരെയുള്ള കൂട്ടങ്ങൾ ചില ഗുഹകളിൽ കാണാം. ഇവ ഒരോന്നും ഒന്നിനോടൊന്നു തൊടാതെ ഗുഹയുടെ മച്ചിൽ തൂങ്ങിക്കിടക്കുന്നു. കാലാവസ്ഥാ വ്യതിയാനമനുസരിച്ച് ഇവ ഗുഹകളിൽ നിന്നു ഗുഹകളിലേയ്ക്കു മാറിത്താമസിക്കുന്നു. 

വൈകുന്നേരങ്ങളില് ഏകദേശം 30 മിനിട്ടും പുലർച്ചയ്ക്ക് വെറും 20 മിനിട്ടുമാണ് ഇവ ഇരതേടാനിറങ്ങുന്നത്. ഈ ചെറിയ സമയം ശക്തമായ മഴയിലും കഠിനമായി തണുപ്പിലും പലപ്പോഴും തടസ്സപ്പെടാറുണ്ട്. ഇത്തരം സാഹചര്യങ്ങളിൽ ഇവ സമീപത്തുള്ള മരങ്ങളിലോ മുളകളിലോ ഒക്കെ അഭയം തേടുന്നു. ചേക്കേറുന്ന സ്ഥലത്തിനു ഏകദേശം അടുത്തായിരിക്കും ഇത്. 


</doc>
<doc id="356579" url="https://ml.wikipedia.org/wiki?curid=356579" title="ചിരനെല്ലൂർ">
ചിരനെല്ലൂർ

കേരളത്തിലെ തൃശൂർ ജില്ലയിലുള്ള ഒരു ഗ്രാമമാണ് ചിരനെല്ലൂർ. 

2001 ലെ സെൻസസ് പ്രകാരം ചിരനെല്ലൂരിലെ ആകെയുള്ള ജനസംഖ്യ 8866 ആണ്. അതിൽ 4232 പുരുഷന്മാരും 4634 സ്ത്രീകളും ആണ്. 


</doc>
<doc id="356585" url="https://ml.wikipedia.org/wiki?curid=356585" title="ബാകുവിലെ അറ്റേഷ്ഗാഹ്">
ബാകുവിലെ അറ്റേഷ്ഗാഹ്

ബാകുവിലെ അറ്റേഷ്ഗാഹ് (from , "Atashgāh", ) സുരഖാനിയിലെ കോട്ട പോലുള്ള ഒരു ക്ഷേത്രമാണ്. അസർബൈജാനിലെ ബാകു പ്രദേശത്താണിത്. പേർഷ്യൻ ഭാഷയിലും സംസ്കൃതത്തിലുമുള്ള എഴുത്തുകളിൽ നിന്ന് ഇത് ഹിന്ദു ആരാധനാലയമായും സൊരാസ്ത്രിയൻ ക്ഷേത്രമായും ഉപയോഗിച്ചിരുന്നതായി മനസ്സിലാക്കാം. "അറ്റാഷ്" (آتش) എന്ന പേർഷ്യൻ വാക്കിന്റെ അർത്ഥം അഗ്നി എന്നാണ്. അഞ്ച് വശങ്ങളുള്ള ഈ സമുച്ചയം പതിനേഴാം നൂറ്റാണ്ടിലും പതിനെട്ടാം നൂറ്റാണ്ടിലുമാണ് പണികഴിപ്പിക്കപ്പെട്ടത്. 

ഇന്ത്യൻ ഉപഭൂഘണ്ഡത്തിന്റെ വടക്കുപടിഞ്ഞാറൻ ഭാഗത്തെ സൊരാസ്ത്രീയമതക്കാർ കാസ്പിയൻ പ്രദേശവുമായി വ്യാപാരത്തിലേർപ്പെട്ടിരുന്നു. അവർ ഈ ക്ഷേത്രം ഒരു തീർത്ഥാടനകേന്ദ്രമായി കണക്കാക്കിയിരുന്നു. സമീപ്രപ്രദേശത്തെ പെട്രോളിയം പ്ലാന്റുകൾ പ്രകൃതി വാതകം ഉപയോഗിക്കാൻ തുടങ്ങിയപ്പോൾ ഇവിടത്തെ കെടാവിളക്കിലെ അഗ്നി കെട്ടുപോവുകയും അതോടെ ഈ ക്ഷേത്രം ഉപേക്ഷിക്കപ്പെടുകയുമായിരുന്നു. 1975-ൽ ഇതൊരു മ്യൂസിയമാക്കി മാറ്റി. വർഷം 15000 ആൾക്കാർ ഇവിടം സന്ദർശിക്കുന്നുണ്ട്.

അബ്ഷെരോൺ ഉപദ്വീപിലാണ് ഇത് സ്ഥിതി ചെയ്യുന്നത്. യാനാർ ദാഗ് പോലെയുള്ള സ്ഥലങ്ങളിൽ ഇവിടെ മണ്ണിനടിയിൽ നിന്ന് എണ്ണ ഒലിക്കുകയും ബാഷ്പങ്ങൾ സ്ഥിരമായി കത്തിക്കൊണ്ടിരിക്കുകയും ചെയ്യുന്നുണ്ട്.

“എന്നും കത്തിക്കൊണ്ടിരിക്കുന്ന തീയുള്ള ഏഴ് ദ്വാരങ്ങൾ” 1683-ൽ ഇവിടം സന്ദർശിച്ച ജർമൻ സഞ്ചാരി എങ്കൽബെർട്ട് കേംഫർ രേഖപ്പെടുത്തിയിട്ടുണ്ട്. പത്താം നൂറ്റാണ്ടിൽ എസ്താഖ്രി ബാകുവിനടുത്തായി അഗ്നിയെ ആരാധിക്കുന്നവർ താമസിക്കുന്നുണ്ട് എന്ന് പരാമർശിച്ചിട്ടുണ്ട്. 

മദ്ധ്യകാലഘട്ടത്തിൽ മദ്ധ്യേഷ്യയിൽ ധാരാളം ഇന്ത്യൻ സമൂഹങ്ങളുണ്ടായിരുന്നു. ബാക്കുവിൽ പഞ്ചാബിലെ മുൽത്താനിൽ നിന്നുള്ളവരും അർമേനിയക്കാരുമായിരുന്നു പ്രാദേശിക സമ്പദ് വ്യവസ്ഥ നിയന്ത്രിച്ചിരുന്നത്. കാസ്പിയൻ കടലിലെ കപ്പലുകളുടെ തടിപ്പണിയും ചെയ്തിരുന്നത് പൊതുവിൽ ഇന്ത്യക്കാരായിരുന്നു. ബാകുവിലെ ഇന്ത്യൻ സമൂഹമായിരിക്കണം അറ്റേഷ്ഗാഹ് നിർമ്മിക്കുകയും പുനരുദ്ധരിക്കുകയും ചെയ്തതെന്ന് ചിലർ വിശ്വസിക്കുന്നുണ്ട്.

യൂറോപ്യന്മാർ ഇവിടെ ധാരാളം ഇന്ത്യക്കാരെ കണ്ടതായി രേഖപ്പെടുത്തിയിട്ടുണ്ട്.

Samuel Gottlieb Gmelinസാമുവൽ ഗോട്ട്ലിയെബ് ഗ്മെലിനിന്റെ "റീസെ ഡുർച് റസ്സ്ലാൻഡ്" (1771) എന്ന ഗ്രന്ഥം കാൾ ഐക്ക്വാൾഡ് "റീസ് ഇൻ ഡെൻ കോക്കസസ്" (സ്റ്റുട്ട്ഗാർട്ട്, 1834) എന്ന ഗ്രന്ഥത്തിൽ ഉദ്ധരിക്കുന്നുണ്ട്. ഗ്മെലിൻ ഇവിടെ ഭക്തർ യോഗാഭ്യാസം ചെയ്യുന്നത് കണ്ടിട്ടുണ്ട്. ഐക്ക്വാൾഡ് രാമൻ, കൃഷ്ണൻ, ഹനുമാൻ, അഗ്നി എന്നിവയുടെ ആരാധനയെപ്പറ്റി പറയുന്നു. 

അറ്റേഷ്ഗാഹിൽ ധാരാളം ലിഖിതങ്ങളുണ്ട്. സംസ്കൃതം പഞ്ചാബി എന്നീ ഭാഷകളിലാണ് മിക്കവയും. ഒരു പേർഷ്യൻ ഭാഷാ ലിഖിതം മാത്രമാണ് ഇവിടെയുള്ളത്. ഇതോടൊപ്പം ഗണപതിക്കും അഗ്നിക്കുമുള്ള പ്രാർത്ഥനകളുമുണ്ട്. പേർഷ്യൻ ഭാഷയിലെ എഴുത്തുകളിൽ വ്യാകരണപ്പിശകുകളുണ്ടെങ്കിലും സംസ്കൃതത്തിലെയും പേർഷ്യനിലെയും എഴുത്തുകൾ ഒരു വർഷം തന്നെയാണ് സൂചിപ്പിക്കുന്നത് (1745 കോമൺ ഈറ - സംവത്/संवत 1802/१८०२, ഹിജറ 1158/١١٥٨). എല്ലാ ലിഖിതങ്ങളിലെയും തീയതികൾ എടുത്തുനോക്കിയാൽ അവ സംവത് 1725 മുതൽ സംവത് 1873 വരെയുള്ള കാലത്തുള്ളവയാണ്. 1668 കോമൺ ഈറ മുതൽ 1816 കോമൺ ഈറ വരെയുള്ള കാലമാണ് ഇത്. ഇതും കെട്ടിടം പ്രായേണ പുതിയതാണ് എന്ന നിരീക്ഷണവും കൂട്ടിച്ചേർത്ത് പതിനാറാം നൂറ്റാണ്ടിലായിരിക്കാം ഇത് പണികഴിപ്പിച്ചത് എന്ന് ചില പണ്ഡിതർ കണക്കാക്കുന്നുണ്ട്.ഒരു പത്ര റിപ്പോർട്ട് പ്രകാരം ശ്രീവംശഃ രാജവംശത്തിന്റെ പതനവും റഷ്യൻ സാമ്രാജ്യം പേർഷ്യയും റഷ്യയുമായുള്ള യുദ്ധത്തിനുശേഷം ഈ പ്രദേശം പിടിച്ചെടുത്തതും അനുബന്ധിച്ചാണ് പ്രദേശത്തെ ഹിന്ദു വ്യാപാരി സമൂഹം ഈ ക്ഷേത്രം പണികഴിപ്പിച്ചത്.

ദേവനാഗരി ലിപിയിലുള്ള സംസ്കൃത ലിഖിതങ്ങളും ഗുരുമുഖി ലിപിയിലുള്ള പഞ്ചാബി ലിഖിതങ്ങളും സൂചിപ്പിക്കുന്നത് ഈ സ്ഥലം ഹിന്ദു ആരാധനയും സിഖ് ആരാധനയും നടന്നിരുന്ന സ്ഥലമാണ് എന്നാണ്. ജ്വാലാജിയ്ക്ക് വേണ്ടിയാണ് ഈ ക്ഷേത്രം നിർമിച്ചതെന്നാണ് രേഖപ്പെടു‌ത്തിയിരിക്കുന്നത്. ഇത് ആധുനിക കാലത്തെ ഹിന്ദു അഗ്നി ദേവസങ്കൽപ്പമാണ്. "ജ്വാല" (जवाला/ज्वाला) എന്ന വാക്കിന് സംസ്കൃതഭാഷയിലെ അർത്ഥം അഗ്നിനാളം എന്നാണ്. ഹിമാലയത്തിൽ ഹിമാചൽ പ്രദേശിലെ കാങ്ക്ര ജില്ലയിൽ ഒരു ജ്വാലാമുഖി ക്ഷേത്രമുണ്ട്. അറ്റേഷ്ഗാഹിന് ഈ ക്ഷേത്രത്തിന്റെ രൂപവുമായി നല്ല സാമ്യമുണ്ട്. വില്യംസ് ജാക്ക്സണെപ്പോലെയുള്ള വിദഗ്ദ്ധരുടെ അഭിപ്രായത്തിൽ ഈ ക്ഷേത്രം ജ്വാലാമുഖി ക്ഷേത്രത്തിന്റെ രൂപത്തിൽ നിർമിച്ചതായിരിക്കാൻ സാദ്ധ്യതയുണ്ട്. കാങ്ക്രയിലെ ക്ഷേത്രം ചെറിയ ജ്വാലാജി ആണെന്നും ബാകുവിലെ ക്ഷേത്രം വലിയ ജ്വാലാജി ആണെന്നും ആണ് അക്കാലത്തെ ഭക്തർ വിശേഷിപ്പിച്ചിരുന്നത് എന്നാണ് ചില പണ്ഡിതരുടെ അഭിപ്രായം. ഗണപതി, ശിവൻ എന്നീ ദൈവങ്ങളെപ്പറ്റിയും പരാമർശമുണ്ട്. പഞ്ചാബി ഭാഷയിലെ ലിഖിതങ്ങൾ ആദി ഗ്രന്ഥത്തിൽ നിന്നുള്ള വചനങ്ങളാണ്.

ഭൂമിക്കടിയിലെ പ്രകൃതിവാതകശേഖരത്തിൽ നിന്നായിരുന്നു. സോവിയറ്റ് ഭരണകാലത്ത് പ്രകൃതിവാതകം കൂടുതലായി ഉപയോഗിക്കാൻ തുടങ്ങിയപ്പോൾ ഇവിടുത്തെ അഗ്നി കെട്ടുപോയി. ഇന്ന് ഇവിടുത്തെ അഗ്നി ബാക്കുവിൽ നിന്നുള്ള വാതകം പൈപ്പിലൂടെ കൊണ്ടുവന്നാണ് കത്തിക്കുന്നത്.




</doc>
<doc id="356586" url="https://ml.wikipedia.org/wiki?curid=356586" title="പാർശ്വ ഫലം">
പാർശ്വ ഫലം

വൈദ്യ ചികിൽസയിൽ ഉദ്ദേശിക്കാതെ ഭവിക്കുന്ന ഫലത്തെയാണ് സൈഡ് ഇഫക്ട് (side effect ) അഥവ പാർശ്വ ഫലം എന്നു പറയുന്നത്. അങ്ങനെ ഭവിക്കുന്ന ഫലം രോഗിക്ക് ഗുണം ചെയ്തേക്കാം എങ്കിലും ഏറിയകൂറും, പാർശ്വ ഫലം അനിഷ്ടകരവും, പ്രതികൂലാവസ്ഥ സൃഷ്ടിക്കുന്നവയുമാണ് . പാർശ്വ ഫലങ്ങൾ സംജാതമാവുന്നത് മുഖ്യ ചികിൽസയെ താൽകാലികമായങ്കിലും തടസ്സപ്പെടുത്തുകയും ചെയ്യുന്നു.

പാർശ്വ ഫലം മുഖ്യ ചികിൽസയ്ക്ക് നിദാനമാവുന്ന സന്ദർഭങ്ങളുമുണ്ട്. ഉദാഹരണത്തിനു ശരീരത്തിന്റെ ഉൾഭാഗങ്ങൾ വീക്ഷിക്കാനായിരുന്നു ആദ്യം  എക്സ് റേ ഉപയോഗിച്ചിരുന്നത്. എന്നാൽ എക്സ് റേ രശ്മികൾ ശരീര കോശങ്ങളെ നശിപ്പിക്കുന്നു എന്നത് പിൽക്കാലത്ത് തിരിച്ചറിഞ്ഞു. അതിനു ശേഷമാണ് അവയുടെ കോശ നശീകരണ വശം അർബുദ കോശങ്ങളെ നശിപ്പിക്കാൻ ഉപയോഗിക്കാം എന്ന് കണ്ടെത്തിയത്. ഇന്ന് റേഡിയോ തെറാപ്പി അർബുദ രോഗ ചികിൽസയുടെ അവിഭാജ്യ ഭാഗമാണ്.

പാർശ്വ ഫലങ്ങളുടെ സങ്കീർണ്ണതയും സംഭവ്യതയും കണക്കിലെടുത്ത് അവയെ പലതായി തിരിക്കുന്നു.

</doc>
<doc id="356587" url="https://ml.wikipedia.org/wiki?curid=356587" title="ചൂർണപൂപ്പുരോഗം">
ചൂർണപൂപ്പുരോഗം

വെള്ളരി, പടവലം, പാവൽ, മത്തൻ തുടങ്ങിയ ചെടികളിൽ കണ്ടുവരുന്ന ഒരു കുമിൾരോഗമാണ് ചൂർണപൂപ്പുരോഗം. എരിസിഫെ സിക്കോറേസിയാറം എന്നയിനം കുമിളാണ് രോഗമുണ്ടാക്കുന്നത്. ഇലകളിലും തണ്ടിലും വെളുത്ത പൊടിപോലെ കുമിളിന്റെ വളർച്ച കാണാനാകും. ക്രമേണ ഈ ഇലകൾ കരിഞ്ഞ് പോകുന്നതാണ് രോഗലക്ഷണം.


</doc>
<doc id="356588" url="https://ml.wikipedia.org/wiki?curid=356588" title="തെക്കുംകര">
തെക്കുംകര

കേരളത്തിലെ തൃശൂർ ജില്ലയിലുള്ള ഒരു ഗ്രാമമാണ് തെക്കുംകര. 

2001 ലെ സെൻസസ് പ്രകാരം തെക്കുംകരയിലെ ആകെയുള്ള ജനസംഖ്യ 14236 ആണ്. അതിൽ 6697പുരുഷന്മാരും 7539 സ്ത്രീകളും ആണ്. 



</doc>
<doc id="356592" url="https://ml.wikipedia.org/wiki?curid=356592" title="Www.അണുകുടുംബം.com">
Www.അണുകുടുംബം.com

Www.അനുകുടുമ്പം.com 2002-ൽ ഇറങ്ങിയ ഓ. എസ്. ഗിരീഷ് സംവിധാനം ചെയ്ത ഒരു മലയാളചലച്ചിത്രമാണ്. അത് നിർമ്മിച്ചത് അലെപ്പെയ് അഷറഫാണ്. ചലച്ചിത്രത്തിൽ അഭിനയിച്ച പ്രമുഖ അഭിനേതാക്കളിൽ സുരേഷ് ഗോപി, ശ്രീ അഷ്വിൻ തമ്പി, കൊച്ചിൻ ഹനീഫ, ഹരിശ്രീ അശോകൻ എന്നിവർ പെടുന്നു. ചലച്ചിത്രത്തിന്റെ സംഗീത സ്കോർ നടത്തിയത് സൻജീവ് ലാലും സൻജീവ് രാമനുമായിരുന്നു.



</doc>
<doc id="356595" url="https://ml.wikipedia.org/wiki?curid=356595" title="ആഗ്നേയഗ്രന്ഥിയുടെ വീക്കം ( പാൻക്രിയാറ്റിറ്റിസ് )">
ആഗ്നേയഗ്രന്ഥിയുടെ വീക്കം ( പാൻക്രിയാറ്റിറ്റിസ് )

പാൻക്രിയാറ്റിറ്റിസ് അഥവാ ആഗ്നേയഗ്രന്ഥിയെ ബാധിക്കുന്ന വീക്കം സാധാരണയായി കണ്ടുവരുന്ന ഒരു രോഗമാണ്. ആഗ്നേയഗ്രന്ഥി നമ്മുടെ ദഹനേന്ദ്രിയ വ്യവസ്ഥയിൽ വളരെ സുപ്രധാനമായ പങ്കുവഹിക്കുന്ന ഒരു അവയവമാണ് . ആഗ്നേയഗ്രന്ഥി നമ്മുടെ ഉദരത്തിനുള്ളിൽ ഏറ്റവും പുറകിൽ നട്ടെല്ലിനോട് ചേർന്നാണ് സ്ഥിതിചെയ്യുന്നത് . ആഗ്നേയഗ്രന്ഥിയുടെ പ്രധാന ജോലി ദഹനപ്രക്രിയയെ സഹായിക്കുകയും രക്തത്തിലെ പഞ്ചസാരയെ നിയന്ത്രിക്കാൻ ആവശ്യമായ ഇൻസുലിൻ ഹോർമോണിനെ ഉത്പാദിപ്പിക്കുകയും ആണ് .
പാൻക്രിയാസിനെ ബാധിക്കുന്ന ഏതു രോഗവും ദഹനപ്രക്രിയ തകരാറിൽ ആക്കുകയും പ്രമേഹ രോഗത്തിന്റെ സാധ്യത വർധിപ്പിക്കുകയും ചെയ്യും .

ആഗ്നേയഗ്രന്ഥിയുടെ വീക്കം (പാൻക്രിയാറ്റിറ്റിസ് ) രണ്ടു വിധത്തിൽ കാണപ്പെടാറുണ്ട് . പെട്ടെന്നുണ്ടാവുന്ന ആഗ്നേയഗ്രന്ഥിയുടെ വീക്കവും (അക്യൂട്ട് പാൻക്രിയാറ്റിറ്റിസ് ) ദീർഘകാലമായുണ്ടാകുന്ന ആഗ്നേയഗ്രന്ഥിയുടെ വീക്കവും(ക്രോണിക് പാൻക്രിയാറ്റിറ്റിസ് ) . പേരിൽ സാമ്യമുണ്ടെങ്കിലും ഇവ രണ്ടും വ്യത്യസ്തമായിട്ടുള്ള രോഗാവസ്ഥകളാണ് .

പെട്ടെന്നുണ്ടാവുന്ന അതികഠിനമായ വയറുവേദനയാണ് ഈ രോഗത്തിന്റെ പ്രധാന ലക്ഷണം .
ഉദരത്തിന്റെ മുകൾഭാഗത്തായിട്ടാണ് വേദന സാധാരണയായി അനുഭവപ്പെടാറുള്ളത് . ചില രോഗികളിൽ വേദനയോടു കൂടി ഛർദിയും ഓക്കാനവും അനുഭവപ്പെടാറുണ്ട് . ഈ അസുഖത്തിന്റെ വേദന മറ്റു പല രോഗങ്ങളെയും (വയറിലെ പുണ്ണ്) ,പിത്തസഞ്ചിയിലെ കല്ല് , കുടലിലെ രക്തചംക്രമണം നിലക്കുക )
പോലെ തന്നെയാണ് ഉണ്ടാവാറുള്ളത് അതുകൊണ്ടു തന്നെ രോഗലക്ഷണങ്ങൾ കൊണ്ട് മാത്രം രോഗനിർണയം പലപ്പോഴും സാധ്യമാവാതെ വരാറുണ്ട് .

പിത്തസഞ്ചിയിലെ കല്ല് പിത്തനാളിയിലേക്കു ഇറങ്ങി ആഗ്നേയഗ്രന്ഥിയുടെ നാളിയെ തടസ്സപ്പെടുത്തുന്നതാണ് ഈ രോഗത്തിന്റെ പ്രധാന കാരണങ്ങളിൽ ഒന്ന് . പിത്തനാളിയിലെ കല്ലുകൾ സ്ത്രീകളിലാണ് കൂടുതലായി കണ്ടുവരാറുള്ളത്. വേദനയോടൊപ്പം ചില രോഗികളിൽ മഞ്ഞപ്പിത്തവും പനിയും വിറയലും കണ്ടു വരാറുണ്ട് .
അമിതമായ മദ്യപാനമാണ് മറ്റൊരു പ്രധാന കാരണം. ആഗ്നേയഗ്രന്ഥിക്ക് പറ്റുന്ന പരുക്കുകൾ ചില രോഗികളിൽ ആഗ്നേയഗ്രന്ഥിയിൽ വീക്കമുണ്ടാക്കാറുണ്ട് .
അപൂർവുമായി ചില മരുന്നുകളുടെ പാർശ്വഫലമായി ആഗ്നേയഗ്രന്ഥിയുടെ വീക്കം ഉണ്ടാവാറുണ്ട് .
അപസ്മാരചികിത്സക്കുപയോഗിക്കുന്ന വാൽപ്രോയിക് ആസിഡ്, കാൻസർ , ഓട്ടോഇമ്മ്യൂൺ എന്നീ രോഗങ്ങളുടെ ചികിത്സക്കുപയോഗിക്കുന്ന അസതിയോപ്രിൻ എന്നിവ ഉദാഹരണങ്ങളാണ് .
രക്തത്തിലെ കാൽസ്യം ലവണത്തിന്റെ അളവ് ക്രമാധീനമായി വർധിക്കുന്നതും ഈ രോഗത്തിന് കാരണമായേക്കാം.
വളരെ അപൂർവമായി ചില പകർച്ചവ്യാധികളുടെ ഭാഗമായും'ആഗ്നേയഗ്രന്ഥിക്ക് വീക്കമുണ്ടാവാറുണ്ട് . മുണ്ടി വീക്കം(മമ്പ്സ് ) ഒരു ഉദാഹരണമാണ്. ശസ്ത്രക്രിയ കഴിഞ്ഞ രോഗികളിലും അപൂർവമായി ആഗ്നേയഗ്രന്ഥിയുടെ വീക്കം ഉണ്ടാവാറുണ്ട് . ചില രോഗികളിൽ ആഗ്നേയഗ്രന്ഥിയുടെ വീക്കത്തിന് പ്രത്യേകകാരണങ്ങൾ ഒന്നും കണ്ടെത്താൻപറ്റാറില്ല (ഇഡിയോപ്പതിക് പാൻക്രിയാറ്റിറ്റിസ് )

രോഗതീവ്രത അനുസരിച്ചു ഈ അസുഖത്തെ നേരിയ തോതിലുള്ള പാൻക്രിയാറ്റിറ്റിസ് എന്നും ഗുരുതരമായിട്ടുള്ള പാൻക്രിയാറ്റിറ്റിസ് എന്നും തരം തിരിക്കാം . ഗുരുതരമായ രീതിയിലുള്ള പാൻക്രിയാറ്റിറ്റിസ് മാരകമായേക്കാവുന്ന ഒരു രോഗമാണ് . ഇങ്ങനെയുള്ള രോഗികൾക്ക്‌ ഐ സി യൂ ചികിത്സ ആവശ്യം വരാറുണ്ട് . അതിഗുരുതരാവസ്ഥയിലുള്ള ആഗ്നേയഗ്രന്ഥിയുടെ വീക്കം ചില രോഗികളുടെ വൃക്കയുടെയും ശ്വാസകോശത്തിന്റെയും ദഹനേന്ദ്രിയ വ്യവസ്ഥയുടെയും പ്രവർത്തനങ്ങളെ തകരാറിലാക്കുകയും ചലപ്പോൾ മരണ കാരണമാവുകയും ചെയ്യാം 

അതികഠിനമായ വയറുവേദനയുമായി വരുന്ന രോഗികളിൽ ആഗ്നേയഗ്രന്ഥിയുടെ വീക്കത്തിന് സാധ്യതയുണ്ട് . എന്നാൽ രോഗനിർണയം ചില പരിശോധനകൾ കൊണ്ട് മാത്രമേ ഉറപ്പിക്കാൻ കഴിയുകയുള്ളു. ഇതിനായി രക്തത്തിലെ അമൈലേസ്, ലിപേസ് എന്നീ ദഹനരസങ്ങളുടെ അളവ് നിർണയിക്കാറുണ്ട് . ആഗ്നേയഗ്രന്ഥിയുടെ വീക്കം ഉള്ള രോഗികളിൽ ഈ ദഹനരസങ്ങൾ രക്തത്തിൽ കൂടുതലായി കാണപ്പെടുന്നു . സ്കാനിംഗ് വഴി ആഗ്നേയഗ്രന്ഥിയുടെ ഘടനയിലുണ്ടാവുന്ന മാറ്റങ്ങൾ നിരീക്ഷിക്കാൻ സാധിക്കുന്നതാണ് . ഇതിനായി അൾട്രാസൗണ്ട് സ്കാനിംഗ് , സി റ്റീ സ്കാനിംഗ് , എം ആർ ഐ സ്കാനിംഗ് എന്നിവ രോഗിയുടെ രോഗാവസ്ഥ അനുസരിച്ചു ഉപയോഗപ്പെടുത്താറുണ്ട് . 

ആഗ്നേയഗ്രന്ഥിയിലെ വീക്കം സങ്കീർണമായ ചില അവസ്ഥകളിൽ രോഗിയെ എത്തിക്കാറുണ്ട് . പാൻക്രിയാസിൻറെ ചുറ്റും നീര് വരുക ,പഴുപ്പുണ്ടാകുക ,വയറിൻറെയോ ശ്വാസകോശത്തിന് ചുറ്റുമോ ആഗ്നേയരസങ്ങൾ കെട്ടികിടക്കുക , ആന്തരിക രക്തസ്രാവം ഉണ്ടാവുക എന്നിവ ഇവയിൽ ചിലതാണ് . ഇങ്ങനെയുള്ള പ്രശ്നങ്ങൾ ഉള്ള രോഗികൾക്കു എൻഡോസ്കോപ്പി ഉപയോഗിച്ചുള്ള ചികിത്സയോ അല്ലെങ്കിൽ ശസ്ത്രക്രിയയോ ചിലപ്പോൾ വേണ്ടി വരാറുണ്ട്.

നേരിയരീതിയിൽ ഉള്ള ആഗ്നേയഗ്രന്ഥി വീക്കം കുറച്ചു ദിവസത്തെ ചികിത്സ കൊണ്ട് ശരി ആക്കിയെടുക്കാൻ കഴിയുന്ന രോഗമാണ് . എന്നാൽ ഗുരുതരമായ രീതിയിൽ ഉള്ള രോഗങ്ങൾ ബാധിച്ച രോഗികൾക്കു തീവ്രപരിചരണവിഭാഗത്തിലെ ചികിത്സയും എൻഡോസ്കോപ്പ് ഉപയോഗിച്ചുള്ള ശസ്ത്രക്രിയയോ വേണ്ടിവരാറുണ്ട് .

ഈ രോഗം പ്രധാനമായും മൂന്ന് തരം രോഗലക്ഷണങ്ങളോട് കൂടിയാണ് പ്രത്യക്ഷപെടാറുള്ളത് .
വയറു വേദന , ഭക്ഷണപദാർത്ഥങ്ങളെ ദഹിപ്പിക്കാൻ ഉള്ള കഴിവില്ലായ്മ , പ്രമേഹ രോഗം എന്നിവയാണീ ലക്ഷണങ്ങൾ . ചില രോഗികളിൽ ഒന്നോ രണ്ടോ ലക്ഷണങ്ങൾ മാത്രമായോ അല്ലെ ങ്കിൽ എല്ലാ ലക്ഷണങ്ങളോടും കൂടിയോ രോഗം പ്രത്യക്ഷപ്പെടാം 

ചില ജനിതകവൈകല്യങ്ങൾ ആഗ്നേയഗ്രന്ഥിയുടെ ദീർഘകാലവീക്കത്തിന് കാരണമാകാം. അമിതമായ മദ്യപാനമാണ് ഈ രോഗത്തിനുള്ള ഏറ്റവും പ്രധാനപ്പെട്ട കാരണങ്ങളിൽ ഒന്ന്. രക്തത്തിലെ കാൽസ്യം ലവണം അമിതമാവുന്നതും കൊളെസ്ട്രോൾ ( ട്രൈഗ്ലിസറൈഡ് ) വർധിക്കുന്നതും ആഗ്നേയഗ്രന്ഥിയുടെ ദീർഘകാലവീക്കത്തിന് കാരണമാകാം.

ഉഷ്ണമേഖലാപ്രദേശത്തു ജീവിക്കുന്ന ആളുകളിൽ ദീർഘകാലമായുള്ള പാൻക്രീയാസിന്റെ വീക്കം കണ്ടു വരാറുണ്ട്. ഇങ്ങനെയുള്ള അസുഖം കൂടുതലായും കണ്ടുവരുന്നത് കേരളസംസ്ഥാനത്തിലും ചില ആഫ്രിക്കൻ രാജ്യങ്ങളിലുമാണ് (ട്രോപ്പിക്കൽ പാൻക്രിയാറ്റിറ്റിസ് ). അപൂർവമായി ഈ രോഗം മറ്റു പ്രദേശങ്ങളിലും കാണാറുണ്ട് .

കഠിനമായ വയറുവേദന., ഭക്ഷണപദാർത്ഥങ്ങൾ ആഗിരണം ചെയ്യുന്നതിലുണ്ടാവുന്ന കുറവുകൾ കൊണ്ടുള്ള വയറിളക്കം, പോഷകാഹാരക്കുറവ്, ചെറുപ്പത്തിലേ കാണപ്പെടുന്ന പ്രമേഹ രോഗം എന്നിവ ഈ രോഗത്തിൻറെ പ്രത്യേകതകളാണ് . ഈ ലക്ഷണങ്ങൾ ഒറ്റക്കായോ എല്ലാം കൂടിയോ രോഗികളിൽ കണ്ടു വരാറുണ്ട്. ദീർഘകാലം ഈ രോഗം നീണ്ടു നിൽക്കുമ്പോൾ ആഗ്നേയഗ്രന്ഥിയുടെ ഘടനയെ ബാധിക്കുകയും , ഗ്രന്ഥിക്കുള്ളിലും, നാളിക്കുള്ളിലും കല്ലുകൾ ഉണ്ടാവുന്നതായും കാണാറുണ്ട് .

പ്രമേഹരോഗത്തിനുള്ള രക്തപരിശോധനയും പോഷകങ്ങളുടെ കുറവ് കണ്ടു പിടിക്കാനുള്ള പരിശോധനയും ആവശ്യമാണ് . ഭക്ഷണം ആഗിരണം ചെയ്യപ്പെടാത്തതു മൂലം മലത്തിൽകൂടി നഷ്ടപ്പെടുന്ന കൊഴുപ്പിന്റെ അളവ് രോഗിയുടെ മലം പരിശോധിക്കുന്നതിലൂടെ കണ്ടുപിടിക്കാൻ സാധിക്കുന്നതാണ്.
ഇതിനായി വിവിധപരിശോധനകൾ നിലവിൽ ഉണ്ട് . ദീർഘകാലമായുള്ള ആഗ്നേയഗ്രന്ഥി വീക്കം ഗ്രന്ഥിയുടെ ഘടന മാറ്റിമറിക്കുകയും ഗ്രന്ഥിയുടെ ഉള്ളിൽ കല്ലുകൾ ഉണ്ടാക്കുകയും ചെയ്യുന്നു .ഗ്രന്ഥിയിലെ മാറ്റത്തിന്റെ തോതു കണ്ടുപിടിക്കാൻ എക്സ് റേ പരിശോധന,അൾട്രാസൗണ്ട് സ്കാനിംഗ്, സി ടി സ്കാനിംഗ് , എം ആർ ഐ സ്കാനിംഗ് എന്നിവ ഉപയോഗിക്കുന്നു 

ദീർഘകാലമായുള്ള ആഗ്നേയഗ്രന്ഥി വീക്കത്തിന് ജീവിതകാലം മുഴുവൻ നീണ്ടു നിൽക്കുന്ന ചികിത്സ ആവശ്യമായി വരാറുണ്ട് . വിവിധ തരം വേദന സംഹാരികൾ, പോഷകങ്ങൾ വലിച്ചെടുക്കാൻ സഹായിക്കുന്ന കൃത്രിമ ദഹനരസങ്ങൾ ,പ്രമേഹത്തിന്റെ ചികിത്സ എന്നിവയാണ് ചികിത്സയുടെ കാതലായ ഭാഗം. ഭൂരിപക്ഷം രോഗികളിലും മരുന്നുകൾ കൊണ്ടുള്ള ചികിത്സ ഫലപ്രദമാവാറുണ്ട് . ഒരു ചെറിയ വിഭാഗം രോഗികളിൽ അപൂർവമായി ശസ്ത്രക്രിയ വേണ്ടിവരാറുണ്ട് . 

ഈ രോഗം ദീർഘകാല ചികിത്സ ആവശ്യപ്പെടുന്ന ഒന്നാണ് . ചില രോഗികളിൽ ആഗ്നേയഗ്രന്ഥിക്ക് ചുറ്റും നീർക്കെട്ടുണ്ടാകുകയും അണുബാധ ഉണ്ടാവുകയും ചെയ്യാറുണ്ട് . വളരെ അപൂർവമായി ആഗ്നേയഗ്രന്ഥി അർബുദം ഈ രോഗികളിൽ ഉണ്ടാവാറുണ്ട് .

1.pg.313, "Acute and Chronic Pancreatitis." Harrison's Principles of Internal Medicine, 18e.

2. Pancreatitis, Yamada's Textbook of Gastroenterology.


</doc>
<doc id="356598" url="https://ml.wikipedia.org/wiki?curid=356598" title="യാനാർ ദാഗ്">
യാനാർ ദാഗ്

അസർബൈജാന്റെ തലസ്ഥാനമായ ബാകുവിനടുത്ത് കാസ്പിയൻ കടലിലേയ്ക്ക് തള്ളിനിൽക്കുന്ന അബ്ഷെറോൺ ഉപദ്വീപിലുള്ള ഒരു കുന്നിൻ ചരിവിലെ പ്രകൃതി വാതകം കത്തുന്നതുമൂലമുള്ള അണയാത്ത തീ നിലനിൽക്കുന്ന സ്ഥലമാണ് യാനാർ ദാഗ് (, "കത്തുന്ന കുന്ന്" എന്നാണർത്ഥം). അസർബൈജാനെത്തന്നെ "അഗ്നിയുടെ നാട്" എന്നാണ് വിശേഷിപ്പിക്കാറ്. ഇവിടെയുള്ള കട്ടികുറഞ്ഞതും ദ്വാരങ്ങളുള്ളതുമായ മണൽക്കല്ലുകളിൽ നിന്ന് അഗ്നിനാളങ്ങൾ 3 മീറ്ററോളം ഉയരത്തിൽ കത്തുന്നുണ്ട്. ഭരണപരമായി യാനാർ ദാഗ് അസർബൈജാനിലെ അബ്ഷെറോൺ ജില്ലയിലാണ് ഉൾപ്പെട്ടിരിക്കുന്നത്. 

മൺ ജ്വാലാമുഖികളിൽ നിന്ന് വ്യത്യസ്തമായി യാനാർ ദാഗിലെ അഗ്നി ഏകദേശം തുല്യമായ രീതിയിലാണ് ജ്വലിച്ചുകൊണ്ടിരിക്കുന്നത്. ഭൂമിയുടെ പ്രതലത്തിനടിയിൽ നിന്ന് സ്ഥിരമായി പ്രകൃതിവാതകം ഉയർന്നുകൊണ്ടിരിക്കുന്ന സാഹചര്യമാണുള്ളത്. 1950 കളിൽ അബദ്ധത്തിൽ ഒരു ഇടയൻ തീ കൊടുത്തപ്പോഴാണ് ഇത് ശ്രദ്ധയിൽ പെട്ടതെന്ന് അഭിപ്രായമുണ്ട്. ചെളിയോ ദ്രാവകങ്ങളോ ഊറി വരുന്ന പ്രതിഭാസം ഇവിടെയില്ല. ലോക്ബറ്റാ‌ൻ, ഗോബുസ്താൻ എന്നിവിടങ്ങളിലെ മൺ ജ്വാലാമുഖികളും യാനാർ ദാഗുമായുള്ള വ്യത്യാസം ഇതാണ്.

യാനാർ ദാഗിലെ അഗ്നി ഒരിക്കലും കെടാറില്ല. തീ കത്തുന്നതിനു ചുറ്റുമുള്ള അന്തരീക്ഷത്തിൽ പെട്രോളിന്റെ മണമുണ്ട്. മണൽക്കല്ലുകളിലെ ചെറുദ്വാരങ്ങളിലൂടെ പുറത്തുവരുന്ന വാതകമാണ് 10 മീറ്റർ വരെ ഉയരത്തിൽ എത്തുന്നത്. ഒരു കുന്നിനടിയിലെ പത്തുമീറ്റർ വലിപ്പമുള്ള ഭാഗത്തുനിന്നാണ് വാതകം പുറത്തുവരുന്നത്. അസർബൈജാൻ ജിയോളജിക്കൽ സർവേ പറയുന്നത് യാനാർ ദാഗിലെ അഗ്നി ഒരു മീറ്റർ ഉയരത്തിൽ കത്തുന്നുണ്ടെന്നാണ്. തീയുള്ള ഭാഗത്തിന് 15 മീറ്റർ നീളമുണ്ട്. സ്ഥിരമായി വാതകം ബഹിർഗമിക്കുന്നതാണ് അഗ്നി അണയാതെ നിൽക്കുന്നതിന്റെ കാരണം.

യാനാർ ദാഗിലെ അരുവികളുടെ ഉപരിതലത്തിൽപ്പോലും തീപ്പെട്ടി ഉരച്ച് തീ കത്തിക്കുവാൻ സാധിക്കും. വിലാസ്കി നദിക്കടുത്ത് ഇത്തരം പല അരുവികളുമുണ്ട്. അസുഖങ്ങൾ ഭേദമാകാൻ നാട്ടുകാർ ഇവിടെ കുളിക്കാറുണ്ട്.

അലക്സാണ്ടർ ഡ്യൂമാസ് ഒരിക്കൽ ഈ പ്രദേശം സന്ദർശിച്ചിരുന്നു. സൊരാസ്ത്രിയൻ അഗ്നിക്ഷേത്രങ്ങൾ ഇതുപോലുള്ള അഗ്നികൾക്ക് ചുറ്റും നിർമിച്ചിട്ടുള്ളത് ഇദ്ദേഹം പരാമർശിച്ചിട്ടുണ്ട്. ഇത്തരം വളരെക്കുറച്ച് പ്രദേശങ്ങളേ ഇപ്പോൾ ലോകത്തുള്ളൂ. ഇതിൽ ഭൂരിഭാഗവും അസർബൈജാനിലാണുള്ളത്. മാർകോ പോളോ ഇത്തരം അഗ്നികളെക്കുറിച്ച് പരാമർശിച്ചിട്ടുണ്ട്.

ഭൗമ പ്രതലത്തിന്റെ അടിയിൽ നിന്നും വമിക്കുന്ന ഹൈഡ്രോകാർബൺ വാതകങ്ങൾ കത്തുന്നതാണ് യാനാർ ദാഗ് പ്രതിഭാസത്തിന് കാരണം എന്നാണ് വിശദീകരണം. യാനാർ ദാഗ് കൂടാതെ ഈ പ്രദേശത്ത് ഇതുപോലുള്ള മറ്റൊരു സ്ഥലമുള്ളത് ബാകുവിലെ അറ്റേഷ്ഗാഹ് ക്ഷേത്രമാണ്. ഇതൊരു ആരാധനാസ്ഥലമാണ്. "തെർമൽ മെറ്റമോർഫിസം" എന്ന പ്രതിഭാസത്തിന് ഇത്തരം അഗ്നികൾ കാരണമായേക്കാം എന്ന് അഭിപ്രായമുണ്ട്.

യാനാർ ദാഗിനെപ്പോലെതന്നെ അറ്റേഷ്ഗാഹിലും അഗ്നിയുണ്ടായിരുന്നത് ഭൂപ്രതലത്തിനടിയിൽ നിന്ന് ഉയർന്നുവരുന്ന പ്രകൃതിവാതകം കത്തുമ്പോഴാണ്. കുറച്ചുകാലം മുൻപ് അറ്റേഷ്ഗാഹിലെ ഈ പ്രതിഭാസം നിലച്ചുപോയി. ഇപ്പോൾ അറ്റേഷ്ഗാഹിലുള്ള പ്രതിഭാസം പൈപ്പിൽ കൊണ്ടുവരുന്ന വാതകം കൃത്രിമമായി കത്തിച്ചതാണ്. യാനാർ ദാഗിലെ അഗ്നി പൂർണ്ണമായും സ്വാഭാവികമാണ്. 

ജിയോളജിക്കൽ സർവേ ഓഫ് അസർബൈജാൻ നടത്തിയ പഠനഫലം കാണിക്കുന്നത് 103 mg•m22•d21 എന്ന അളവിൽ അഗ്നിക്ക് 30 മീറ്റർ അകലത്തിൽ വാതകബഹിർഗമനമുണ്ട് എന്നാണ്.

സന്ധ്യ സമയത്ത് ഇവിടുത്തെ തീ മനോഹരമായ കാഴ്ചയാണ്. വിനോദസഞ്ചാരികളും പ്രദേശവാസികളും ഇത് അടുത്തുള്ള ചായക്കടകളിൽ വന്നിരുന്ന് കണ്ടാസ്വദിക്കാറുണ്ട്. അഗ്നി അസർബൈജാനിൽ ധാരാളം ബിംബങ്ങളിലും കഥകളിലും മറ്റും പ്രത്യക്ഷപ്പെടുന്നുണ്ട്. ഈ പ്രദേശത്ത് 2000-ലധികം വർഷം മുൻപ് പ്രത്യക്ഷപ്പെട്ട സൊരാസ്ത്രീയമതം അഗ്നിയെ ആരാധിക്കുന്നുണ്ട്. പിൽക്കാലത്താണ് ഇവിടെ ഇസ്ലാമിക ഭരണത്തിൻ കീഴിലായത്. 

ഒരു ഫിന്നിഷ് ഒപ്പറ, ഒരു ഫ്രഞ്ച് കനേഡിയൻ നാടകം എന്നിവ പോലുള്ള കലാരൂപങ്ങളിൽ യാനാർ ദാഗ് പ്രത്യക്ഷപ്പെട്ടിട്ടുണ്ട്.



</doc>
<doc id="356610" url="https://ml.wikipedia.org/wiki?curid=356610" title="ടംബ്ലിംഗൻ തടാകം">
ടംബ്ലിംഗൻ തടാകം

ഇന്റോനേഷ്യയിൽ ബാലിയിലെ ബുലെലെങ് റീജൻസിയിലുള്ള ഒരു ക്രേറ്റർ തടാകമാണ് ടംബ്ലിംഗൻ തടാകം. ലെൻസുങ്ങ് പർവ്വതത്തിന്റെ അടിയിലായാണ് ഈ തടാകം സ്ഥിതിചെയ്യുന്നത്. ബുലെങ് റീജൻസിയിലുള്ള ബൻജാർഉപജില്ലയിലെ മുൻഡുക് അഡ്മിനിസ്ട്രേറ്റീവ് വില്ലേജിലാണ് ഈ തടാകം. ഒരു പുരാതന ക്രേറ്ററിന്റെ ഉള്ളിലുള്ള മൂന്ന് തടാകങ്ങളിൽ ഒന്നാണിത്. ബുയൻ തടാകം, ബ്രാട്ടൻ തടാകം എന്നിങ്ങനെയാണ് ഈ തടാകത്തിന് കിഴക്കായി സ്ഥിതിചെയ്യുന്ന മറ്റുരണ്ടെണ്ണം. 10-ാം നൂറ്റാണ്ടിൽ നിലനിന്നിരുന്ന ടംബ്ലിംഗൻ നാഗരികതയുടെ അവശിഷ്ടങ്ങൾ കാണപ്പെടുന്ന തടാകമാണിത്. നിബിഢ മഴക്കാടുകളാണ് ഈ തടാകത്തിനു ചുറ്റും ഉള്ളത്. തടാകവും അതിന്റെ ചുറ്റുപാടുകളും ആദ്ധ്യാത്മിക വിനോദസഞ്ചാരത്തിന്റെ ഭാഗമായി സംരക്ഷിക്കപ്പെട്ടിരിക്കുന്നു. ഈ തടാകത്തിനു ചുറ്റും എല്ലാവിധ ആധുനിക നിർമ്മാണപ്രവർത്തനങ്ങളും സർക്കാർ തടഞ്ഞിരിക്കുന്നു.

അതിപുരാതനമായ ഒരു അഗ്നിപർവ്വത ക്രേറ്ററിന്റെ ഉള്ളിലാണ് ടംബ്ലിംഗൻ തടാകം സ്ഥിതിചെയ്യുന്നത്. ഈ ക്രേറ്റിന്റെ അകത്ത് അനേകം സുഷുപ്തിയിലുള്ള പുരാതന അഗ്നിപർവ്വതങ്ങളും മറ്റ് ക്രേറ്റർ തടാകങ്ങളും ഉണ്ട്. ബുയൻ തടാകം, ബ്രാടൻ തടാകം എന്നിവയാണ് മറ്റു തടാകങ്ങൾ. ഈ ക്രേറ്ററിലെ ഏറ്റവും ചെറിയ തടാകമാണ് ടംബ്ലിംഗൻ തടാകം.  1000 മീറ്റർ ഉയരത്തിലുള്ള ഒരു പീഠഭൂമിയിലുള്ള ഈ തടാകം ഒരു സുന്ദരമായ കാലാവസ്ഥ സൃഷ്ടിക്കുന്നു. ടംബ്ലിംഗൻ തടാകത്തിന്റെ ചുറ്റുപാടും വളരെ നിബിഢമായ മഴക്കാടുകളും ഓർക്കിഡ് ചെടികളും മറ്റ് സസ്യജാലങ്ങളും കൊണ്ട് നിറഞ്ഞിരിക്കുന്നു. തടാകത്തിന്റെ തെക്കേകരയിലായി ഗുബുംഗ് ഗ്രാമം സ്ഥിതിചെയ്യുന്നു. ഇവിടെയുള്ള ഏകഗ്രാമമാണിത്. 
മഴയുടെ ലഭ്യതയനുസരിച്ച് ടംബ്ലിംഗൻ തടാകത്തിലെ ജലനിരപ്പ് വ്യത്യാസപ്പെട്ടിരിക്കും. നല്ല മഴലഭിക്കുന്ന അവസരത്തിൽ തടാകത്തിന്റെ ചുറ്റുമുള്ള ചില അമ്പലങ്ങളിൽ വരെ വെള്ളം കയറാറുണ്ട്.

പുര എന്നറിയപ്പെടുന്ന ബാലിനീസ് അമ്പലങ്ങളാൽ ചുറ്റപ്പെട്ടതാണ് ടംബ്ലിംഗൻ തടാകം. ഇവയിൽ പലതും പുരാതന ടംബ്ലിംഗൻ നാഗരികതയുമായി ബന്ധപ്പെട്ടതാണ്. ടംബ്ലിംഗൻ തടാകത്തിന്റെ തെക്കുഭാഗത്ത് വസിച്ചിരുന്ന ടംബ്ലിംഗൻ നാഗരികതയെപ്പറ്റി 900 സി ഇ യിലുള്ള ചെമ്പുതകിടുകളിലാണ് ആദ്യ പരാമർശമുള്ളത്. മുൻഡുക് ഗ്രാമത്തിന്റെ അടുത്തുള്ള ഗോബ്ലെഗ് ഗ്രാമത്തിൽ നിന്നാണ് ഈ ചെമ്പുതകിടുകൾ കണ്ടെടുത്തത്. ടംബ്ലിംഗൻ തടാകത്തിന്റെ തെക്കേകരയിലുള്ള ഡാലെം ടംബ്ലിംഗൻ എന്ന പുര (ബാലിനീസ് അമ്പലം) ഇപ്പോഴും ഉപയോഗിക്കുന്നുണ്ട്. ഈ അമ്പലം ഗുബുഗ് ഗ്രാമത്തിലാണ് സ്ഥിതിചെയ്യുന്നത്. 
ചില അജ്ഞാത കാരണത്താൽ യഥാർത്ഥ ടംബ്ലിംഗൻ ഗ്രാമത്തിലുണ്ടായിരുന്ന ജനത തടാകത്തിന്റെ നാല് വ്യത്യസ്തസ്ഥലങ്ങളിലേക്ക് കുടിയേറുകയുണ്ടായി. അങ്ങനെ അവിടെ നാല് ഗ്രാമങ്ങൾ രൂപപ്പെട്ടു. ഇവ കാറ്റുർ ഡെസ (നാല് ഗ്രാമങ്ങൾ) എന്നറിയപ്പെടുന്നു. മുൻഡുക്, ഗോബ്ലെഗ്, ഗെസിംഗ്, ഉമെജെരോ എന്നിവയാണ് ഈ നാലു ഗ്രാമങ്ങൾ. ഈ നാലു ഗ്രാമങ്ങളും ഒരേ ആദ്ധ്യാത്മിക വിശ്വാസങ്ങൾ പിൻതുടർന്നിരുന്നു. ടംബ്ലിംഗൻ തടാകത്തിന്റെ പവിത്രത ഈ ഗ്രാമങ്ങൾ കാത്തുസൂക്ഷിച്ചിരുന്നു. ദൈവങ്ങളെ ആരാധിക്കുന്നതിനായി ടംബ്ലിംഗൻ തടാകത്തിനു ചുറ്റും അമ്പലങ്ങൾ നിർമ്മിക്കപ്പെട്ടിരുന്നു.
ചെറുതും വലുതുമായ അനേകം അമ്പലങ്ങള് ‍ടംബ്ലിംഗൻ തടാകത്തിനു ചുറ്റും കാണപ്പെടുന്നു. ഇവയിൽ ഏറ്റവും പ്രധാനപ്പെട്ട പുരയാണ് ഡാലെം ടംബ്ലിംഗൻ. ഇത് തടാകത്തിന്റെ കിഴക്കേ കരയിലാണ് സ്ഥിതിചെയ്യുന്നത്. ഗോബ്ലെഗ് ഗ്രാമത്തിൽ നിന്നും ലഭിച്ച 10-ാം നൂറ്റാണ്ടിലേതെന്നു കരുതപ്പെടുന്ന ഒരു ചെമ്പുതകിടിൽ ഈ അമ്പലത്തിനെപ്പറ്റി പരാമർശങ്ങളുണ്ട്.  ഇതേ കാലഘട്ടത്തിൽ നിർമ്മിക്കപ്പെട്ട മറ്റ് അമ്പലങ്ങളാണ് പുര എംബാഗും പുര ടുകാഗ് ടിംബാഗും. പുര ഡാലെം ടംബ്ലിംഗൻ പ്രകാരം മരണവും കൊടുക്കൽവാങ്ങലുകളും ആയി ബന്ധപ്പെട്ടാണ് ഒരു ഡാലെം അമ്പലം നിലനിൽക്കുന്നത്. ഒരു ബാലിനീസ് ഗ്രാമത്തിന്റെ തെക്കേ അറ്റത്തായി പണിയുന്ന പരമ്പരാഗത അമ്പലമാണ് ഡാലെം അമ്പലം.

ഗുബുഗ് ഗ്രാമത്തിൽ തടാകത്തിന്റെ തെക്കേ അറ്റത്തായി സ്ഥിതിചെയ്യുന്ന പുര ഉളുൻ ഡാനു ടംബ്ലിംഗൻ ആണ് മറ്റൊരു പ്രധാന ടംബ്ലിംഗൻ അമ്പലം. ടംബ്ലിംഗൻ തടാകത്തിനെയും ബുയൻ തടാകത്തിനെയും വേർതിരിക്കുന്ന മുനമ്പിലാണ് പുര പെകെമിറ്റൻ കംഗിൻ എന്ന ടംബ്ലിംഗൻ അമ്പലം സ്ഥിതിചെയ്യുന്നത്. ടംബ്ലിംഗൻ തടാകത്തിന്റെ തെക്ക് കിഴക്കേ മൂലയിലാണ് പുര ഡാലെം ഗുബുഗ് സ്ഥിതിചെയ്യുന്നത്. ടംബ്ലിംഗൻ തടാകത്തിന്റെ ചുറ്റുമുള്ള മറ്റ് അമ്പലങ്ങൾ പുര എൻഡെക്, പുര ടിർട മെൻഗെനിങ്ങ്, പുര നഗ ലോക, പുര പെൻഗുകിരൻ, പുര പെൻഗുകുസാൻ, പുര ബടുലെപാങ്ങ് എന്നിവയാണ്.



</doc>
<doc id="356614" url="https://ml.wikipedia.org/wiki?curid=356614" title="മോൻ ഭാഷ">
മോൻ ഭാഷ

മ്യാൻമറിലും തായ്‌ലാന്റിലും വസിക്കുന്ന മോൻ ജനത സംസാരിക്കുന്ന ആസ്‌ട്രോഏഷ്യാറ്റിക് ഭാഷ കുടുംബത്തിൽ പെട്ട ഒരു ഭാഷയാണ് മോൻ ഭാഷ - (Mon language). ഖ്‌മെർ ഭാഷയോട് സാമ്യമുള്ള ഒരു ഭാഷയാണിത്. എന്നാൽ മറ്റു തെക്കുകിഴക്കൻ ഏഷ്യൻ ഭാഷകളെ പോലെയല്ല മോൻ ഭാഷ. ഇത് ടോണൽ ഭാഷയല്ല.
പത്തുലക്ഷത്തിന് മുകളിൽ ജനങ്ങൾ ഇക്കാലത്ത് മോൻ ഭാഷ ഉപയോഗിക്കുന്നുണ്ടെന്നാണ് കണക്ക്. ഈ അടുത്ത വർഷങ്ങളിലായി, മോൻ ഭാഷയുടെ ഉപയോഗം പ്രത്യേകിച്ച് യുവതലമുറകൾക്കിടയിൽ അതിവേഗം കുറഞ്ഞുവന്നിട്ടുണ്ടെന്നും കണക്കുകൾ വ്യക്തമാക്കുന്നു. ബർമ്മയിലെ വിവിധ മോൻ വംശജർ ഒരു ഭാഷ മാത്രം സംസാരിക്കുന്നവരാണ്. മ്യാൻമറിൽ മോൻ സംസ്ഥാനത്താണ് മോൻ ഭാഷ കൂടുതലായി സംസാരിച്ച് വരുന്നത്. മ്യാൻമറിലെ ടനിൻതാരി പ്രവിശ്യയിലും കയിൻ സംസ്ഥാനത്തും മോൻ ഭാഷ സംസാരിക്കുന്ന ജനങ്ങളുണ്ട്. ദക്ഷിണേഷ്യ, ദക്ഷിണപൂർവേഷ്യ, തിബെത്ത് എന്നിവിടങ്ങളിലെ മിക്ക ലിപികളുടേയും മാതൃലിപിയായ ബ്രാഹ്മി ലിപിയിൽ നിന്ന് തന്നെയാണ് മോൻ ലിപിയും ആത്യന്തികമായി ഉദ്ഭവിച്ചിരിക്കുന്നത്.
ബർമ്മൻ ചരിത്രത്തിലെ ഒരു പ്രധാനഭാഷയാണ് മോൻ ഭാഷ. 12ആം നൂറ്റാണ്ട് വരെ മോൻ ഭാഷ ഇർറവാഡി താഴ്‌വരയിലെ ഒരു പൊതുഭാഷയായിരുന്നു. മോൻ രാജ വംശത്തിന് കീഴിലുള്ള ലോവർ ഇർറവാഡിയിൽ മാത്രമല്ല, ബമർ ജനതയുടെ അപ്‌റിവർ പഗൻ രാജവംശത്തിലും ഈ ഭാഷ ഒരു പൊതുഭാഷയായി ഉപയോഗിച്ചിരുന്നു.
മോൻ സംസ്ഥാനത്തെ തറ്റോൺ പ്രദേശത്ത് മോൻ രാജവംശം തകർന്നതിന് ശേഷം 1057ൽ പഗൺ രാജവംശം വരെ മോൻ ഭാഷ വ്യാപകമായി ഉപയോഗിച്ചിരുന്നു.
പഗൻ രാജാവായിരുന്ന ക്യാൻസിറ്റ്ത (ആർ. 1084-1113) മോൻ സംസ്‌കാരത്തെ ബഹുമാനിച്ചിരുന്നു. അദ്ദേഹം മോൻ ഭാഷയുടെ രക്ഷാധികാരിയായിരുന്നു. തന്റെ ഭരണകാലത്ത് അദ്ദേഹം മോൻ ലിപി ബർമ്മയിൽ പ്രയോഗവൽക്കരിച്ചിരുന്നു.
ക്യാൻസിറ്റ്തയുടെ മോൻ ഭാഷയിലുള്ള പല ലിഖിതങ്ങളും ഇപ്പോഴും ശേഷിക്കുന്നുണ്ട്. ഇക്കാലയളവിലെ മിയാസെദി ലിഖിതത്തിൽ പാലി, പിയു, മോൻ, ബർമ്മീസ് ലിപിയിൽ അക്കാലത്തെ കഥ ലിഖിതത്തിന്റെ നാലു ഭാഗത്തായി കൊത്തിവെച്ചിട്ടുണ്ട്.
എന്നിരുന്നാലും, ക്യാൻസിറ്റ്തയുടെ മരണ ശേഷം മോൻ ഭാഷയുടെ ഉപയോഗം ബമർ ജനതക്കിടയിൽ കുറഞ്ഞു. പിന്നീട് ഒരു പൊതുഭാഷ എന്ന നിലയിൽ മോൻ ഭാഷയുടെ സ്ഥാനത്ത് പിയു ഭാഷ ഉപയോഗിച്ചു തുടങ്ങി.
ആറാം നൂറ്റാണ്ട് മുതൽ 13ആം നൂറ്റാണ്ടു വരെ തായ്‌ലാന്റിലെ ദ്വാരവതിയിലുള്ള മോൻ രാജവംശത്തിന്റെ അവശിഷ്ടങ്ങളിൽ നിന്ന് മോൻ ലിപി കണ്ടെത്തിയിട്ടുണ്ട്. എന്നാൽ, ഇത് മോൻ ലിപി തന്നെയാണോ എന്ന് വ്യക്തമായിട്ടില്ല. മോൻ, മലായി, ഖ്‌മെർ ഭാഷകൾ ചേർന്ന സങ്കര ലിപിയാണോ എന്ന കാര്യം വ്യക്തമല്ല. പിന്നീടുള്ള ലിഖിതങ്ങളും ലാവോ രാജവംശത്തേയും ഖ്‌മെർ രാജവംശം കീഴ്‌പ്പെടുത്തുകയായിരുന്നു.

പഗാൻ രാജവംശത്തിന്റെ പതനത്തിന് ശേഷം, 1287 മുതൽ 1539 വരെ നിലനിന്ന മോൻ രാജവംശമായ ഹൻതാവാഡി കിംങ്ഡത്തിന്റെ കാലത്ത് മോൻ ഭാഷ വീണ്ടും പൊതുഭാഷയായി തിരിച്ചുവന്നു. ഇന്നത്തെ ലോവർ ബർമ്മയിലായിരുന്നു ഈ രാജവംശം ഭരണം നടത്തിയിരുന്നത്. പത്തൊൻപതാം നൂറ്റാണ്ടു വരെ ലോവർ ബർമ്മയിൽ മോൻ ഭാഷ സജീവമായി നിലനിന്നു. ഇപ്പോഴും ഈ മേഖലയിൽ മോൻ ജനത ധാരാളമായി വസിക്കുന്നുണ്ട്.
1852ൽ ലോവർ ബർമ്മ ബ്രട്ടീഷ് സാമ്രാജ്യം പിടിച്ചെടുത്തതോടെ ഇതിന് മാറ്റം വന്നു. ഇർറാവാഡി ഡെൽറ്റയിൽ കൃഷി ചെയ്യാനായി ജനങ്ങളെ കുടിയേറ്റത്തിന് പ്രേരിപ്പിക്കുകയായിരുന്നു അവർ.
ബർമ്മയുടെ വിവിധ പ്രദേശങ്ങളിൽ നിന്ന് ജനങ്ങൾ കൂട്ടമായി ഈ അഴി പ്രദേശത്തേക്ക് കുടിയേറ്റം ആരംഭിച്ചു. ഇന്ത്യ, ചൈന എന്നിവിടങ്ങളിൽ നിന്ന് വരെ കുടിയേറ്റം ആരംഭിച്ചതോടെ, മോൻ ഭാഷയുടെ രണ്ടാം ഘട്ടത്തിന് ശേഷമുള്ള പദവി പിൻതള്ളപ്പെട്ടു.
ബ്രിട്ടീഷ് കൊളോണിയൽ ഭരണകാലത്ത് മോൻ ഭാഷ ക്ഷയിച്ചു. 1948ൽ ബർമ്മയ്ക്ക് സ്വാതന്ത്ര്യം ലഭിച്ചതിന് ശേഷം മോൻ ഭാഷ സംസാരിക്കുന്നവരുടെ എണ്ണം കുറയുകയായിരുന്നു.


</doc>
<doc id="356617" url="https://ml.wikipedia.org/wiki?curid=356617" title="കൂർത്ത മൂക്കൻ ഗിത്താർമത്സ്യം">
കൂർത്ത മൂക്കൻ ഗിത്താർമത്സ്യം

കടൽ വാസിയായ ഒരു മൽസ്യമാണ് കൂർത്ത മൂക്കൻ ഗിത്താർമത്സ്യം അഥവാ Sharpnose Guitar Fish. . ഐ യു സി എൻ പട്ടികപ്രകാരമുള്ള പരിപാലന സ്ഥിതി വേണ്ടത്ര പഠനം നടക്കാത്ത ജീവിവർഗ്ഗങ്ങൾ എന്നാണ്.


കേരളത്തിലെ മൽസ്യങ്ങളുടെ പട്ടിക

</doc>
<doc id="356620" url="https://ml.wikipedia.org/wiki?curid=356620" title="നാൻനിങ്ങ്സോറസ്">
നാൻനിങ്ങ്സോറസ്

അന്ത്യ ക്രിറ്റേഷ്യസ് കാലത്ത് ജീവിച്ചിരുന്ന ഒരു ദിനോസർ ആണ് നാൻനിങ്ങ്സോറസ് . ഫോസ്സിൽ കണ്ടു കിട്ടിയിടുള്ളത് ചൈനയിൽ നിന്നും ആണ്.

ഹദ്രോസറോയിഡ് കുടുംബത്തിൽ പെട്ട ഇവ ഈ വിഭാഗത്തിലെ ആദ്യ കാല ദിനോസറുകളിൽ ഒന്നാണ്.



</doc>
<doc id="356621" url="https://ml.wikipedia.org/wiki?curid=356621" title="വെഹ് ദ്വീപ്">
വെഹ് ദ്വീപ്

പുലാവു വെഹ്, പുലോ വെഹ് എന്നീ പേരുകളിൽ അറിയപ്പെടുന്ന ഒരു സജീവ അഗ്നിപർവ്വത ദ്വീപാണ് വെഹ് ദ്വീപ്. ഇത് സുമാത്രയ്ക്ക് വടക്കുപടിഞ്ഞാറായാണ് സ്ഥിതി ചെയ്യുന്നത്. 45 മിനിട്ട് മുതൽ 2 മണിക്കൂർ വരെയെടുക്കുന്ന കപ്പൽ/ഫെറി യാത്രയിൽ ഇവിടെയെത്താം. ഈ പ്രദേശം ആദ്യം സുമാത്രയിലെ പ്രധാന ഭൂഭാഗത്തോട് ചേർന്നായിരുന്നു കിടന്നിരുന്നത്. പ്ലീസ്റ്റോസീനിലെ അവസാന അഗ്നിപർവ്വതസ്ഫോടനത്തിനു ശേഷം ഈ ബന്ധം നഷ്ടപ്പെട്ടു. ആൻഡമാൻ കടലിലാണ് ഈ ദ്വീപ് സ്ഥിതി ചെയ്യുന്നത്. ദ്വീപിലെ വലിയ പട്ടണം സബാങ് ആണ്. ഇന്തോനേഷ്യയിലെ ഏറ്റവും വടക്കുള്ള മനുഷ്യവാസപ്രദേശമാണിത്. 

ഇവിടുത്തെ ജൈവ വൈവിദ്ധ്യം പ്രസിദ്ധമാണ്. ഇന്തോനേഷ്യൻ ഗവണ്മെന്റ് ഇവിടെ കരയും കടലുമായി 60 ചതുരശ്രകിമോലീറ്റർ പ്രദേശം ഒരു വന്യജീവി സംരക്ഷണകേന്ദ്രമായി പ്രഖ്യാപിച്ചിട്ടുണ്ട്. വിരളമായി മാത്രം കാണപ്പെടുന്ന ഒരു തരം മെഗാമൗത്ത് ഷാർക്ക് സ്പീഷീസിനെ ഇവിടെ കണ്ടെത്തിയിട്ടുണ്ട്. ഭീഷണി നേരിടുന്ന തവളയായ "ഡറ്റാഫ്രൈനസ് വൽഹല്ല" ഇവിടെമാത്രമാണ് കാണപ്പെടുന്നത്. ദ്വീപിന് ചുറ്റുമുള്ള പവിഴപ്പുറ്റുകളിൽ ധാരാളം തരം മത്സ്യങ്ങളുണ്ട്. 

ആൻഡമാൻ കടലിലാണ് ഇത് സ്ഥിതിചെയ്യുന്നത്. നിക്കോബാർ ദ്വീപുകൾ, ആൻഡമാൻ ദ്വീപുകൾ എന്ന ദ്വീപസമൂഹങ്ങൾ സുമാത്രയിൽ നിന്ന് ബർമ പ്ലേറ്റ് വരെ ഒരു വരിയായി ഇവിടെ കാണപ്പെടുന്നു. നിങ്ങിക്കൊണ്ടിരിക്കുന്ന ചെറിയ ടെക്റ്റോണിക് പ്ലേറ്റിന് മുകളിലാണ് ആൻഡമാൻ കടൽ. ഈ പ്ലേറ്റിന്റെ നീക്കം കാരണം ഒരു മാല പോലെ ഈ കടലിൽ അഗ്നിപർവ്വത ദ്വീപുകൾ രൂപപ്പെട്ടിട്ടുണ്ട്.

156.3 ചതുരശ്ര കിലോമീറ്ററാണ് ദ്വീപിന്റെ വലിപ്പം. ഒരു ഫ്യുമറോളിക് അഗ്നിപർവ്വതമാണ് ഏറ്റവും ഉയരമുള്ള ഭാഗ്മ. ഇതിന് 617 മീറ്ററാണ് ഉയരം. 

അകേ പ്രവിശ്യയുടെ ഭാഗമാണ് ഈ ദ്വീപ്. 1993-ലെ സെൻസസ് പ്രകാരം ഇവിടെ 24,700 ആൾക്കാരുണ്ടായിരുന്നു. ഭൂരിപക്ഷം ആൾക്കാരും അകെനീസ് വിഭാഗത്തിൽ പെടുന്നു. ബാക്കിയുള്ളവർ മിനാൻകബൗ, ജാവനീസ്, ബറ്റാക്, ചൈനീസ് എന്നീ വിഭാഗങ്ങളിൽപ്പെടുന്നു. ഇവിടെ എപ്പോഴാണ് ആദ്യം മനുഷ്യവാസമാരംഭിച്ചത് എന്നതറിയില്ല. ഇസ്ലാം മതമാണ് പ്രധാന മതവിഭാഗം. ചില ക്രിസ്ത്യാനികളും ബുദ്ധമതക്കാരും ഈ ദ്വീപിലുണ്ട്. 

കൃഷിയാണ് പ്രധാന വരുമാനമാർഗ്ഗം. ക്ലോവ്, തേങ്ങ് എന്നിവയാണ് പ്രധാന വിളകൾ. തോട്ട പൊട്ടിച്ചും നഞ്ച് കലക്കിയുമായിരുന്നു ഇവിടെ മത്സ്യബന്ധനം നടത്തിയിരുന്നത്. 1982 മുതൽ മത്സ്യബന്ധനം 34 ചതുരശ്രകിലോമീറ്റർ കരഭാഗത്തും 26 ചതുരശ്രകിലോമീറ്റർ കടൽ ഭാഗത്തും നിരോധിച്ചിട്ടുണ്ട്.

1997–1999 കാലത്ത് കൺസർവേഷൻ ഇന്റർനാഷണൽ ഈ പ്രദേശത്ത് ഒരു സർവേ നടത്തിയിരുന്നു. കോറലുകളുടെ വൈവിദ്ധ്യം കുറവാണെങ്കിലും ഈ പ്രദേശത്തുള്ള മത്സ്യങ്ങളുടെ ജൈവവൈവിദ്ധ്യം വലുതാണ്. "പോഗോനോപെർസ ഓസെല്ലാറ്റ്", "ചേറ്റഡോൺ ഗാർഡ്നേരി", "ചേറ്റഡോൺ സാന്തോസെഫാലസ്", "സെന്റോപൈഗേ ഫ്ലാവിപെക്ടറാലിസ്", "ജെനികാന്തസ് കൗഡോവിറ്റാറ്റസ്", "ഹാലിയോകോറസ് കോസ്മെറ്റസ്", "സ്റ്റെതോജുലിസ് ആൽബോവിറ്റാറ്റസ്", "സ്കാറസ് എന്നിയാകാന്തസ്", "സ്കാറസ് സ്കാബർ", "സെബ്രസോമ ഡെസ്ജാർഡീനി" തുടങ്ങിയവ് ഇവിടെ കാണപ്പെട്ട മത്സ്യങ്ങളാണ്.

ഒരിനം മെഗാമൗത്ത് സ്രാവിനെ ഇവിടെ കണ്ടെത്തിയിട്ടുണ്ട്. ഈ ഇനത്തിൽ പെട്ട സ്രാവ് ഇരുപത്തൊന്നാമതോ ഇരുപത്തിമൂന്നാമതോ തവണയാണ് നിരീക്ഷിക്കപ്പെടുന്നത്. 1976-ലാണ് ഇതിനെ ആദ്യമായി കണ്ടെത്തിയത്. 

"ഡറ്റാഫ്രൈനസ് വൽഹല്ലേ" എന്നയിനം മരത്തവളയെ ഇവിടെനിന്ന് കണ്ടെത്തിയിട്ടുണ്ട്. മുൻപ് "ബഫോ വൽഹല്ലേ" എന്നായിരുന്നു ഇതിന്റെ പേര്. കനത്ത വനനശീകരണം കാരണം ഈ ദ്വീപിൽ മാത്രം കാണപ്പെടുന്ന ഈ ഇനം തവള വംശനാശ‌ഭീഷണി നേരിടുന്നുണ്ട്.

വാഹനം വാടകയ്ക്കെടുത്ത് മാത്രമേ ഒരു ദിവസം കൊണ്ട് ചില കടൽത്തീരങ്ങൾ സന്ദർശിക്കാൻ സാധിക്കൂ. ഇവിടെ പൊതുഗതാഗതസംവിധാനം ഇല്ല.




</doc>
<doc id="356627" url="https://ml.wikipedia.org/wiki?curid=356627" title="ചന്ദ്രനാഥ് ക്ഷേത്രം">
ചന്ദ്രനാഥ് ക്ഷേത്രം

ബംഗ്ലാദേശിലെ സീതാകുണ്ഡയ്ക്ക് അരികിലുള്ള ഒരു കുന്നിൻ മുകളിലെ ക്ഷേത്രമാണ് ചന്ദ്രനാഥ് ക്ഷേത്രം (). ഇതൊരു ശക്തി പീഠമായാണ് കണക്കാക്കപ്പെടുന്നത്. ഈ ക്ഷേത്രം ഒരു തീർത്ഥാടന കേന്ദ്രമാണ്. പല പുരാതന കൃതികളിലും ഈ സ്ഥലം പരാമർശിക്കപ്പെടുന്നുണ്ട്. ത്രിപുരയിലെ രാജാവ് ധന്യ മാണിക്യൻ ഇവിടുത്തെ ശിവന്റെ വിഗ്രഹം തന്റെ നാട്ടിലേയ്ക്ക് കൊണ്ടുപോകാൻ ശ്രമം നടത്തിയെങ്കിലും പരാജയപ്പെട്ടു. 

രാജമാലയിൽ 800 വർഷങ്ങൾക്ക് മുൻപ് രാജ ബിശ്വംബർ സുർ എന്നയാൾ ചന്ദ്രനാഥിൽ കടൽ മാർഗ്ഗം എത്താൻ ശ്രമിച്ചു എന്ന് രേഖപ്പെടുത്തിയിട്ടുണ്ട്. ഇദ്ദേഹം ഗൗറിലെ അടിസൗറിന്റെ പുത്രനായിരുന്നു. നിഗം കല്പതരുവിൽ കവിയായ ജയദേവ് ചന്ദ്രനാഥിൽ കുറച്ചുകാലം താമസിച്ചിരുന്നു എന്ന് രേഖപ്പെടുത്തിയിട്ടുണ്ട്. ത്രിപുരയുടെ ഭരണകർത്താവായ ധന്യ മാണിക്യന്റെ കാലത്ത് ചന്ദ്രനാഥിൽ ധാരാളം ധനം നേർച്ചയായി ലഭിച്ചിരുന്നു. ശിവന്റെ പ്രതിമ ഈ ക്ഷേത്രത്തിൽ നിന്നും തന്റെ നാട്ടിലേയ്ക്ക് കൊണ്ടുപോകുവാൻ ധന്യ മാണിക്യൻ ശ്രമിച്ചുവെങ്കിലും പരാജയപ്പെട്ടു.

ശിവന്റെ ആദ്യ ഭാര്യയായിരുന്നു സതി എന്നാണ് വിശ്വാസം. സതിയുടെ പുനർജന്മമാണ് പാർവ്വതി. ദക്ഷ രാജാവിന്റെ മകളായിരുന്നു സതി. തന്റെ പിതാവ് ദക്ഷൻ നടത്തിയ യാഗത്തിലെ അഗ്നി കുണ്ഡത്തിൽ ചാടിയാണ് സതി ആത്മഹത്യ ചെയ്തത്. യാഗത്തിൽ ക്ഷണിക്കാതെ തന്നെയും തന്റെ ഭർത്താവിനെയും അപമാനിച്ചു എന്ന ദുഃഖത്താലാണ് സതി ഇപ്രകാരം ചെയ്തത്. തന്റെ ഭാര്യയുടെ മരണത്തിൽ ദു:ഖിതനായ ശിവൻ സതിയുടെ മൃതദേഹം തോലിലേറ്റി ലോകം ചുറ്റി താണ്ഡവനൃത്തമാടി. ഈ സാഹചര്യത്തിൽ അസ്വസ്ഥനായ വിഷ്ണു തന്റെ സുദർശനചക്രമുപയോഗിച്ച് സതിയുടെ മൃതദേഹം 51 കഷണങ്ങളായി മുറിച്ചു. ശരീര ഭാഗങ്ങൾ വീണ സ്ഥലത്തെല്ലാം പിൽക്കാലത്ത് ശക്തി പീഠം എന്ന പേരിൽ ശിവനും സതിയ്ക്കുമായി ക്ഷേത്രങ്ങൾ നിർമിച്ചു എന്ന് വിശ്വസിക്കുന്നവരുണ്ട്. ഇവ പ്രധാന തീർത്ഥാടന കേന്ദ്രങ്ങളാണ്. ശക്തി പീഠങ്ങൾ എന്നാണ് ഇവ അറിയപ്പെടുന്നത്. പാകിസ്താൻ, ബംഗ്ലാദേശ്, ശ്രീ ലങ്ക, നേപ്പാൾ എന്നീ രാജ്യങ്ങളിലും, ഇന്ത്യയിലും ശക്തി പീഠങ്ങളുണ്ട്. ദേവി, ശക്തി എന്നിവ സതിയുടെ മറ്റ് പേരുകളാണ്. വിഷ്ണുവിന്റെ അനുഗ്രഹത്തോടെ സതി ഹിമവാന്റെ മകളായി ജനിക്കുകയും അതിനാൽ പാർവ്വതി (പർവ്വതത്തിന്റെ പുത്രി) എന്ന പേര് ലഭിക്കുകയും ചെയ്തു. മൃഗശീർഷ മാസത്തിലാണ് പാർവ്വതി ജനിച്ചത്. ഇത് ശിവരാത്രി ആയി ആഘോഷിക്കപ്പെടുന്നു.

ശക്തി പീഠങ്ങളിൽ ഒന്നാണ് ചന്ദ്രനാഥ് ക്ഷേത്രം എന്നാണ് കണക്കാക്കപ്പെടുന്നത്. ശക്തി ആരാധനയുടെ പ്രധാന കേന്ദ്രങ്ങളാണ് ശക്തി പീഠങ്ങൾ. ദക്ഷ യാഗവും സതിയുടെ ആത്മഹത്യയും സംബന്ധിച്ചുള്ള ഐതിഹ്യങ്ങളാണ് ശക്തി പീഠങ്ങളുടെയും അവിടങ്ങളിലെ ആരാധനയുടെയും പിന്നിൽ. ശക്തി പീഠങ്ങൾ സതീ ദേവിയുടെ ക്ഷേത്രങ്ങളാണ്. ആര്യാവർത്തത്തിൽ ശിവൻ സതിയുടെ മൃതദേഹവുമായി ദുഃഖാർത്തനായി അലഞ്ഞ കഥയുമായാണ് ശക്തി പീഠങ്ങളെ ഭക്തർ ബന്ധിപ്പിക്കുന്നത്. സംസ്കൃതത്തിലെ 51 അക്ഷരങ്ങളുമായും ബന്ധമുള്ള 51 ശക്തി പീഠങ്ങളുണ്ട്. എല്ലാ ക്ഷേത്രങ്ങളിലും ശക്തിയുടെയും കാലഭൈരവന്റെയും ആരാധന നടക്കുന്നുണ്ട്. സതീദേവിയുടെ ശരീരത്തിൽ നിന്ന് വലത് കൈ വീണത് ഇവിടെയാണെന്നാണ് സങ്കൽപ്പം. ഭവാനി എന്ന പേരിലാണ് ശക്തി ഇവിടെ അറിയപ്പെടുന്നത്.

സീതാകുണ്ട പട്ടണം () ഈ ക്ഷേത്രത്തിനടുത്താണ്. 36,650 ആണ് ഇവിടുത്തെ ജനസംഖ്യ. ചന്ദ്രനാഥ് ക്ഷേത്രം കൂടാതെ ഇവിടെ ഒരു ബുദ്ധക്ഷേത്രവുമുണ്ട്. അടുത്തായി ചൂടുവെള്ളം വരുന്ന ഒരു ഉറവയുമുണ്ട്.


</doc>
<doc id="356635" url="https://ml.wikipedia.org/wiki?curid=356635" title="ഹുവായി ഖ ഖായെങ് വന്യമൃഗസംരക്ഷണ കേന്ദ്രം, തായ്‌ലാന്റ്">
ഹുവായി ഖ ഖായെങ് വന്യമൃഗസംരക്ഷണ കേന്ദ്രം, തായ്‌ലാന്റ്

ഹുവായി ഖ ഖായെങ്, തായ്‍ലാൻറിലെ ഉതായി താനി, ടാക് പ്രോവിൻസുകളിലുൾപ്പെട്ട് ഒരു വന്യമൃഗസംരക്ഷണ കേന്ദ്രമാണ്. സമീപസ്ഥമായ തുങ് യായി വന്യമൃഗസംരക്ഷണ കേന്ദ്രത്തോടൊപ്പം 1974 ലാണ് ഈ വന്യമൃഗ സംരക്ഷണ കേന്ദ്രം രൂപീകൃതമായത്. ഈ കേന്ദ്രങ്ങൾ രണ്ടും ചേർന്ന് തെക്കുകിഴക്കൻ ഏഷ്യിലെ ഏറ്റവും വലിയ വന്യമൃഗ സംരക്ഷണ കേന്ദ്രമായിരിക്കുന്നു. തായ്‍ലാൻറിൻറെ വടക്കുപടിഞ്ഞാറ്, ഡാവ്ന മലനിരകൾക്കു സമീപമാണിതു സ്ഥിതി ചെയ്യുന്നത്.  ഈ വന്യമൃഗസംരക്ഷണ കേന്ദ്രം 2780 km² പ്രദേശം ഉൾക്കൊള്ളുന്നു. പ്രധാനഭാഗങ്ങൾ ഉതായി താനി പ്രോവിൻസിലും ബാക്കി കാഞ്ചനബുരി, ടാക് പ്രോവിൻസുകളിലുമായി വ്യാപിച്ചു കിടക്കുന്നു. ഈ വന്യമൃഗസംരക്ഷണ കേന്ദ്രത്തിന് അതിരായി പടിഞ്ഞാറേ ദിക്കിൽ തുങ് യായി നരേസ്വാൻ വന്യമൃഗസംരക്ഷണ കേന്ദ്രവും സ്ഥിതി ചെയ്യുന്നു. ഈ രണ്ടു വന്യമൃഗസംരക്ഷണ കേന്ദ്രങ്ങളും ചേർത്ത് 1991 ൽ യുണെസ്കോയുടെ ലോകപൈതൃക കേന്ദ്രങ്ങളുടെ പട്ടികയിൽ ഉൾപ്പെടുത്തുകയുണ്ടായി. ഈ രണ്ടു സംരക്ഷണ കേന്ദങ്ങളും ഒന്നായി 622,200 ഹെക്ടർ പ്രദേശം ഉൾക്കൊള്ളുന്നു. 2014 കണക്കുകൾ പ്രകാരം വലിയ സസ്തനങ്ങളായ കരടികൾ ആനകൾ, മനുഷ്യക്കുരങ്ങുകൾ എന്നിവ ഈ കേന്ദത്തിൽ വസിക്കുന്നു.കാണ്ടാമൃഗം പോലുള്ള ചി വർഗ്ഗം ജന്തുക്കൾ ഇവിടെ നിന്ന് പൂർണ്ണമായി അപ്രത്യക്ഷമായിട്ടുണ്ട് 

ഹുവായി ഖ ഖായെങ് വന്യമൃഗ സംരക്ഷണ കേന്ദ്രം, തായ്‍ലാൻറിൽ വന്യമൃഗങ്ങളെ നിരീക്ഷിക്കുവാൻ ഏറ്റവും ഉത്തമമായ സ്ഥലമാണ്. തായ്‍ലാൻറിൽ കടുവകളുടെ ഏറ്റവും കുടുതൽ എണ്ണത്തെ സംരക്ഷിച്ചിരിക്കുന്നത് ഇവിടെയാണ്.  ഈ വന്യമൃഗസംരക്ഷണ കേന്ദ്രത്തിൽ കാണപ്പെടുന്ന മറ്റു ജന്തുവർഗ്ഗങ്ങൾ ബാൻടെങ്, ആനകൾ, പുള്ളിപ്പുലികൾ എന്നിവയാണ്. പക്ഷി നിരീക്ഷണത്തിന് വളരെ അനുയോജ്യമായ സാഹചര്യാമാണ് ഈ വന്യമൃഗസംരക്ഷണ കേന്ദ്രത്തിലുള്ളത്. 

ഹുവായി ഖ ഖായെങ് സ്ഥിതി ചെയ്യുന്ന അക്ഷാംശ രേഖാംശങ്ങൾ1 5°25′05″N 99°13′57″E ആണ്. ഹുവായി ഖ ഖായെങ് പ്രധാനമായി കുന്നുകൾ നിറഞ്ഞ പ്രദേശമാകുന്നു. നിത്യഹരിത സസ്യങ്ങളും, അർദ്ധ നിത്യഹരിത സസ്യങ്ങളും ഇലപൊഴിയും കാടുകളും മുളങ്കാടുകളും പുൽമേടുകളും ചേർന്നാണ് ഈ വനമേഖല രൂപപ്പെട്ടിരിക്കുന്നത്. പുൽമടുകളെ ചുറ്റിയൊഴുകുന്ന അനേകം വലിയ നദികൾ വന്യമൃഗസംരക്ഷണകേന്ദ്രത്തിനുള്ളിലായിട്ടുണ്ട്. 

ഇവിടെ കാണപ്പെടുന്ന ജീവി വർഗ്ഗങ്ങൾ, ഇൻഡോ-ബർമീസ്, ഇൻഡോ-ചൈനീസ്‍, സൺഡെയ്ക്, സൈനോ-ഹിമാലയൻ എന്നിങ്ങനെ നാലു വിഭാഗത്തിൽപ്പെടുന്നവയാണ്. ഇവിടെ കാണപ്പെടുന്ന ജീവജാലങ്ങളിൽ പലതും അപൂർവ്വ ജനുസ്സിലുള്ളതുമാണ്. തെക്കുകിഴക്കൻ ഏഷ്യയിലെ അറിയപ്പെടുന്ന സസ്തനികളിലെ മൂന്നിലൊന്നു വിഭാഗങ്ങളും ഈ വന്യമൃഗസംരക്ഷണ കേന്ദ്രത്തിൽ കാണപ്പെടുന്നു. പലതിനേയും ഇവിടെ മാത്രം കണ്ടുവരുന്നതോ വംശം കുറ്റയറ്റു പോകാൻ സാദ്ധ്യതയുള്ളതോ ആണ്. 

മാൻ വർഗ്ഗങ്ങളുടെ നാലു വർഗ്ഗങ്ങളെ ഈ വന്യമൃഗസംരക്ഷണ കേന്ദ്രത്തിൽ കാണാവുന്നതാണ്. സാംബാർ മാനുകൾ, കുരയക്കും മാനുകൾ, ഇന്ത്യൻ ഹോഗ് മാനുകൾ, എൽഡ്സ് മാനുകൾ എന്നിവയാണവ. നീളൻ വാലൻ കുരങ്ങൻ, എഷ്യൻ പനവെരുക്, കാട്ടുപന്നി, ആന എന്നിവയെ ഇവിടെ ധാരാളമായിട്ടുണ്ട്. പുള്ളിപ്പുലികളും കടുവകളും ഉണ്ടെങ്കിലും അപൂർവ്വമായിട്ടേ അവയെ കാണാൻ സാധിക്കുകയുള്ളു.  

വളരെയധികം പക്ഷിവർഗ്ഗങ്ങൾ ഈ സംരക്ഷണ കേന്ദ്രത്തിൽ വന്നു പോകുകയും കൂടു കൂട്ടുകയും ചെയ്യുന്നു. പക്ഷി നിരീക്ഷണത്തിനു പറ്റിയ സാഹചര്യങ്ങൾ വേണ്ടുവോളമുണ്ട് ഇവിടെ. 

ഈ വന്യമൃഗസംരക്ഷണ കേന്ദ്രത്തിൻറെ മുഖ്യകാര്യാലയം വന്യൃഗസംരക്ഷണകേന്ദ്രത്തിൻറെ വടക്കുകിഴക്കു ദിക്കിലായിട്ടാണ്. ഹൈവേ നമ്പർ 3438 വഴി ഇവിടേയ്ക്ക് എത്തിച്ചേരാന് സാധിക്കുന്നതാണ്. ഈ സ്ഥലത്ത് സപ് നഖാസാതിയാൻ മെമ്മോറിയൽ, സംരക്ഷണകേന്ദ്രത്തിൻറെ ഭരണ നിർവ്വഹണ കെട്ടിടങ്ങൾ, ഉദ്യോഗസ്ഥരുടെ താമസസ്ഥലം, കാമ്പ്സൈറ്റ്, സന്ദർശക കേന്ദ്രം, കാൻറീന് എന്നിവയാണുള്ളത്. 

വന്യമൃഗസംരക്ഷണ കേന്ദ്രത്തിൻറെ മുഖ്യ കാര്യാലയത്തിനു തെക്കായി 40 മിനിട്ട് യാത്ര ചെയ്ത് സൈബർ റേഞ്ചർ സ്റ്റേഷനു സമീപമുള്ള ഈ പഠനകേന്ദ്രത്തിലെത്തിച്ചേരാം. 

വന്യമൃഗസംരക്ഷണ കേന്ദ്രത്തിൻറെ കിഴക്കു വശത്തായി, ഹൈവേ നമ്പർ 3282 ൽ നിന്ന് ഏകദേശം 700 – 800 മീറ്റർ ദൂരത്തിൽ, ഖോക് ഖ്വയി നദിയിലാണ് ഈ വെള്ളച്ചാട്ടം സ്ഥിതി ചെയ്യുന്നത്.


</doc>
<doc id="356640" url="https://ml.wikipedia.org/wiki?curid=356640" title="വാറ്റ് ഫോ">
വാറ്റ് ഫോ

വാറ്റ് ഫോ (, ), ഒരു ബുദ്ധക്ഷേത്രമാണ്. അതിപ്രശസ്തമായി ഈ ബുദ്ധക്ഷത്രം. തെക്കായി ഇതു സ്ഥിതി ചെയ്യുന്നത്. ഈ ക്ഷേത്രത്തിൻറെ ഔദ്യോഗിക നാമം വാറ്റ് ഫ്ര ചെതുഫോൺ വിമോൽമാങ്ക്ലറാറം രാജ്വരമഹാവിഹാരൺ എന്നാണ്. പൊതുവായി വാറ്റ് ഫ്രോ എന്നു വിളിക്കുന്നു.



</doc>
<doc id="356643" url="https://ml.wikipedia.org/wiki?curid=356643" title="മഹാ നഖോൺ">
മഹാ നഖോൺ

മഹാ നഖോൺ () വിവിധോപയോഗത്തിനുള്ള ആഡംബര അംബരചുംബിയാണ്. തായ്‍ലൻറിലെ ബാങ്കോക്കിൽ, സിലോം/സതോൻ സെൻട്രൽ ബിസിനസ് ഡിസ്ട്രിക്റ്റിൽ സ്ഥിതി ചെയ്യുന്ന ഈ കെട്ടിടം 2016 ആഗസ്റ്റിലാണ് പ്രവർത്തനമാരംഭിച്ചത്. ഉയരമുള്ള ഈ കെട്ടിടം തായ്‍ലാൻറിലെ ഏറ്റവും ഉയരമുള്ള കെട്ടിടമാണ്. ഇതിന് ആകെ 77 നിലകളുണ്ട്.

</doc>
