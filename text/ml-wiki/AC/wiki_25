<doc id="392772" url="https://ml.wikipedia.org/wiki?curid=392772" title="ഷൌക്കത്ത് മിർസിയോയേവ്">
ഷൌക്കത്ത് മിർസിയോയേവ്

ഷൌക്കത്ത് മിർസിയോയേവ് ( and ; ജനനം. 24 ജൂലൈ 1957) ഒരു ഉസ്ബക്ക് രാഷ്ട്രീയപ്രവർത്തകനും 2016 മുതൽ ഉസ്ബക്കിസ്ഥാൻറെ പ്രസിഡൻറുമാണ്. മുമ്പ് 2003  മുതൽ 2016 വരെ അദ്ദേഹം ഉസ്ബക്കിസ്ഥാനെ പ്രധാനമന്ത്രിയായിരുന്നു.

പ്രസിഡന്റ് ഇസ്ലാം കരിമോവിൻറെ മരണശേഷം, സുപ്രീം അസംബ്ലി, 2016 സെപ്റ്റംബർ 8-ന് ഉസ്ബക്കിസ്ഥാൻറെ ഇടക്കാല പ്രസിഡൻറായി അദ്ദേഹത്തെ ആയി നിയമിച്ചിരുന്നു. പിന്നീട് 2016-ൽ നടന്ന പ്രസിഡന്റ് തെരഞ്ഞെടുപ്പിൽഅദ്ദേഹം 88.6% വോട്ട് നേടി പ്രസിഡന്റായി തിരഞ്ഞെടുക്കപ്പെടുകയും, 2016 ഡിസംബർ 14 ന് സത്യപ്രതിജ്ഞ ചെയ്ത് അധികാരമേറ്റെടുക്കുകയും ചെയ്തു.

1981-ൽ മിർസിയോയേവ് താഷ്കൻറ് ഇൻസ്റ്റിറ്റ്യൂട്ട് ഓഫ് ഇറിഗേഷൻ & മെലിയൊറേഷനിൽനിന്ന് ബിരുദം നേടി. ടെക്നോളജിക്കൽ സയൻസസിൽ അദ്ദേഹത്തിന് പി.എച്ച്.ഡി. എടുത്തിട്ടുണ്ട്. 1996 മുതൽ 2001 സെപ്തംബർ വരെയുള്ള കാലഘട്ടത്തിൽ അദ്ദേഹം ജിസ്സാക്കി മേഖലയിലെ ഗവർണർ (ഹക്കീം) ആയി സേവനമനുഷ്ഠിച്ചിരുന്നു. 2001 സെപ്തംബർ മുതൽ 2003 ൽ പ്രധാനമന്ത്രിയായി നിയമിതനാകുന്നതുവരെ അദ്ദേഹം സമർഖണ്ഡ് പ്രദേശത്തിന്റെ ഗവർണ്ണറായിരുന്നു. 2003 ഡിസംബർ 12 ന് പ്രസിഡൻറ് ഇസ്ലാം കരിമോവ് അദ്ദേഹത്തെ പ്രധാനമന്ത്രിയായി നാമനിർദ്ദേശം ചെയ്യുകയും ഉസ്ബെക് പാർലമെൻറ് നാമനിർദ്ദേശത്തിന് അംഗീകാരം നൽകുകയും ചെയ്തു. പ്രധാനമന്ത്രിയായിരുന്ന ഒറ്റ്കിർ സുൽത്തോനോവിൻറെ പകരക്കാരനായിട്ടാണ് ഈ സ്ഥാനത്തേയ്ക്ക് ഉയർത്തപ്പെട്ടത്. അദ്ദേഹത്തിൻറെ ഡപ്യൂട്ടി എർഗാഷ് ഷോയിസ്‍മാറ്റോവ് ആണ്.

2006 സെപ്റ്റംബർ 25-ന് തെക്കൻ കൊറിയയുടെ പ്രധാനമന്ത്രിയായിരുന്ന ഹാൻ മൈയോങ്-സൂക്കും മിർസിയോയേവും താഷ്കെൻറിൽവച്ച് ഒരു കൂടിക്കാഴ്ച നടത്തുകയും നിരവധി കരാറുകൾ ഒപ്പിടുകയും ചെയ്തു. ഈ കരാറുകളിലൊന്ന്, 2010 മുതൽ 2014 വരെയുള്ള കാലത്ത് ഓരോ വർഷവും ഉസ്ബക്കിസ്ഥാൻ 300 ടൺ​ ഉസ്ബക് യൂറേനിയം അയിര് തെക്കൻ കൊറിയയിലേയ്ക്ക് അയക്കണമെന്നുള്ളതായിരുന്നു. നേരത്തേ ദക്ഷിണ കൊറിയയിലേയ്ക്കുള്ള ഉസ്ബെക്ക് യുറേനിയം അയിര് ഇറക്കുമതിക്ക് ഇടനിലക്കാരായി പ്രവർത്തിച്ചിരുന്ന യുഎസ് കമ്പനികളെ ഈ കരാർ പ്രകാരം ഒഴിവാക്കുവാൻ സാധിച്ചു. പ്രസിഡന്റ് ഇസ്ലാം കരിമോവ്, പാർലമെൻറ് സ്പീക്കർ എർകിൻ ക്സാലിലോവ് എന്നിവരുമായും ഹാൻ മൈയോങ്ങ്-സൂക്കും കൂടിക്കാഴ്ച നടത്തിയിരുന്നു.

ഊർജം, കൃഷി, നിർമ്മാണ മേഖല, വാസ്തുവിദ്യ, വിവര സാങ്കേതിക വിദ്യ എന്നീ മേഖലകളിൽ രാജ്യങ്ങൾ തമ്മിലുള്ള സഹകരണവും മിർസിയോയേവും ഹാൻ മൈയോങ്ങ് സൂക്കും ഊട്ടിയുറപ്പിച്ചു.സൗത്ത് കൊറിയയും ഉസ്ബക്കിസ്ഥാനും തമ്മിലുള്ള വ്യവസായം 2005 നും 2006 നും ഇടയിൽ 40% വർധിച്ച് 565 ദശലക്ഷം ഡോളറിലെത്തിയിരുന്നു.

സമർഖണ്ഡ് ഗോത്രത്തിലെ അംഗമായിരുന്ന മിർസിയോയേവ്, ഉസ്ബക്കിസ്ഥാൻ പ്രസിഡന്റ് എന്ന നിലയിൽ ഇസ്ലാം കരിമോവിൻറെ ഒരു പ്രധാന പിൻഗാമിയായി പരിഗണിക്കപ്പെട്ടിരുന്നു. കരിമോവിൻറെ പത്നിയായിരുന്ന തത്യാന കരിമോവ, ദേശീയ സുരക്ഷാ കൌൺസിൽ ചെയർമാൻ റസ്തം ഇനോയാറ്റോവ് എന്നിവരുമായി മിർസിയോയേവ് സൗഹൃദ ബന്ധം കാത്തുസൂക്ഷിച്ചിരുന്നു. കരിമോവിൻറെ മരണശേഷം 2016 സെപ്തംബർ 2 ന് മിർസിയോയേവ് പ്രസിഡൻറൻറെ ശവസംസ്കാരം സംഘടിപ്പിക്കുന്ന കമ്മിറ്റിയുടെ തലവൻ ആയി നിയമിക്കപ്പെട്ടു. കരിമോവിൻറെ പിൻഗാമിയായി മിർസിയോയേവ് നിയമിതനാകുമെന്നതിൻറെ ഒരു സൂചനയായിരുന്നു അത്. 2016 സെപ്തംബർ 8 ന് പാർലമെൻറിൻറെ രണ്ട് സഭകളുടേയും സംയുക്ത സമ്മേളനത്തോടെ ഉസ്ബക്കിസ്ഥാനിലെ ഇടക്കാല പ്രസിഡന്റായി അദ്ദേഹം നിയമിക്കപ്പെട്ടു. സെനറ്റിൻറെ ചെയർമാനായിരുന്ന നിഗ്മറ്റില്ല യുൾഡാഷേവ് ഭരണഘടനാപരമായി നിലയില് കരിമോവിൻറെ പിൻഗാമിയായി അംഗീകരിക്കപ്പെട്ടിരുന്നുവെങ്കിലും മിർസിയോയേവിൻറെ വർഷങ്ങളുടെ അനുഭവ സമ്പത്ത് പരിഗണിച്ച് യൽദേഷേവ്, പകരമായി മിർസിയോയേവിൻറെ പേര് ഇടക്കാല പ്രസിഡൻറായി നിർദ്ദേശിക്കുകയായിരുന്നു. കിർഗിസ്ഥാൻ, താജിക്കിസ്ഥാൻ തുടങ്ങിയ രാജ്യങ്ങളുമായുള്ള സൌഹൃദബന്ധം വീണ്ടെടുക്കാൻ മിർസിയോയേവിന് സാധിക്കുമെന്നും പ്രതീക്ഷിച്ചിക്കപ്പെട്ടിരുന്നു.

കിർഗിസ്ഥാനുമായിട്ടുണ്ടായിരുന്ന നീണ്ടകാലത്തെ അതിർത്തി തർക്കം പരിഹരിക്കാനുള്ള നടപടികൾ തുടങ്ങുകയും ഉസ്ബക്കിസ്താൻ, താജിക്കിസ്ഥാൻ തലസ്ഥാനങ്ങളുടെ ഇടയിൽ 1992 നുശേഷം മുടങ്ങിക്കിടന്ന പതിവ് വിമാന സർവീസുകൾ 2017 ജനുവരി ആദ്യവാരത്തിൽ പുനരാരംഭിക്കാൻ തീരുമാനിക്കുകയും ചെയ്തു.

മിർസിയോയേവ് ലിബറൽ ഡെമോക്രാറ്റിക് പാർട്ടി സ്ഥാനാർത്ഥിയായി 2016 ലെ പ്രസിഡന്റ് തെരഞ്ഞെടുപ്പിൽ മത്സരിക്കുമെന്ന് 2016 ഡിസംബറിൽ തെരഞ്ഞെടുപ്പ് കമ്മീഷൻ പ്രഖ്യാപിച്ചു. 2016 ഡിസംബർ 4 ന് നടന്ന തെരഞ്ഞെടുപ്പിൽ ഔദ്യോഗിക ഫലപ്രഖ്യാപനമനുസരിച്ച്, മിർസിയോയേവ്, 88.6% വോട്ടുകൾ നേടുകയും മൂന്ന് അപ്രധാന സ്ഥാനാർത്ഥികളെ തോൽപ്പിക്കുകയും ചെയ്തു.

മിർസിയോയേവിൻറെ വിദേശനയം അദ്ദേഹത്തിൻറെ മുൻഗാമിയുടെ നയത്തേക്കാൾ തുറന്നതായിരുന്നു.

അദ്ദേഹത്തിൻറ പിതാവ്, മിറോമൊനോൺ മിർസിയോയേവ് അദ്ദേഹത്തിൻറെ ജീവിതത്തിൻറെ മരണം വരെ ഒരു ഭിഷഗ്വരനായിട്ടാണ് ജോലി ചെയ്തിരുന്നത്. സാമിനിലെ ക്ഷയരോഗ ചികിത്സാകേന്ദ്രത്തിൻറെ ചികിത്സാ തലവനായിരുന്നു അദ്ദേഹം. അദ്ദേഹത്തിന് രണ്ടു സഹോദരിമാരും ഒരു അർദ്ധ സഹോദരനും ഒരു സഹോദരിയുമാണുണ്ടായിരുന്നത്. മിർസിയോയേവിന് രണ്ട് പുത്രിമാരും ഒരു പുത്രനും അഞ്ച് കൊച്ചുമക്കളുമാണുള്ളത്.


</doc>
<doc id="392777" url="https://ml.wikipedia.org/wiki?curid=392777" title="ഇമോമാലി റഹ്മോൺ">
ഇമോമാലി റഹ്മോൺ

ഇമോമാലി റഹ്മോൺ (; ജനനം, 5 ഒക്ടോബർ 1952) ഒരു താജിക്കിസ്ഥാൻ രാഷ്ട്രീയപ്രവർത്തകനും 1992 മുതൽ താജിക്കിസ്ഥാൻറെ പ്രസിഡൻറുമായിരിക്കുന്ന (അല്ലെങ്കിൽ തുല്യമായ സ്ഥാനത്ത്) വ്യക്തിയാണ്. ഭരണത്തിൻറെ ആദ്യവർഷങ്ങളിൽ റഹ്മോൺ ഒരു ആഭ്യന്തരയുദ്ധം നേരിടുകയും ഇതിൽ ഏകദേശം 100,000 പേർ കൊല്ലപ്പെടുകുയം ചെയ്തിരുന്നു. 2013 ൽ അദ്ദേഹം തൻറെ അധികാരത്തിൻറെ നാലാംഘട്ടത്തിലേക്ക് തിരഞ്ഞെടുക്കപ്പെട്ടിരുന്നു.

ഇമോമാലി ഷരിപ്പോവിച്ച് രഖ്‍മോനോവ് () എന്ന പേരിൽ കുലോബ് ഒബ്ലാസ്റ്റിലെ (ഇന്നത്തെ ഖറ്റ്ലോണ് പ്രോവിൻസ്) ഡൻഘാരയിൽ, കൃഷീവലനായിരുന്ന ഷരീഫ് ഷഹീഫ് റഹ്മോനോവ്, മറിയം ഷരീഫോവ എന്നിവരുടെ പുത്രനായാണ് അദ്ദേഹം ജനിച്ചത്.

1971 മുതൽ 1974 വരെ ഇദ്ദേഹം സോവിയറ്റ് യൂണിയന്റെ പസഫിക്  ഫ്ലീറ്റിൽ പ്രവർത്തിച്ചിരുന്നു. സൈനികസേവനം പൂർത്തീകരിച്ചതിനു ശേഷം റഹ്മോൺ തന്റെ സ്വന്തം ഗ്രാമത്തിലേക്ക് മടങ്ങുകയും അവിടെ ഒരു ഇലക്ട്രീഷ്യൻ എന്ന നിലയിൽ കുറേക്കാലം പ്രവർത്തിക്കുകയും ചെയ്തിരുന്നു.

1990 ൽ ഇമോമാലി റഹ്മോൺ, താജിക് SSR ന്റെ സുപ്രീം സോവിയറ്റിലെ ജനങ്ങളുടെ ഡെപ്യൂട്ടി ആയി തിരഞ്ഞെടുക്കപ്പെട്ടു. 1992 ഓഗസ്റ്റിൽ താജിക്കിസ്ഥാനിലെ ആഭ്യന്തര യുദ്ധത്തിന്റെ ആദ്യ മാസങ്ങളിൽ പ്രസിഡന്റായിരുന്ന റഹ്മാൻ നബിയേവ് രാജിവയ്ക്കാൻ നിർബന്ധിതനായിത്തീർന്നു. സുപ്രീം സോവിയറ്റ് സ്പീക്കറായിരുന്ന അക്ബർഷോ ഇസ്കന്ദറോവ്, ഇടക്കാല പ്രസിഡന്റായി അവരോധിതനായി. ആഭ്യന്തര കലാപം അവസാനിപ്പിക്കാനുള്ള ഒരു യത്നത്തെത്തുടർന്ന് 1992 നവംബറിൽ ഇസ്കന്ദറോവ് രാജിവെച്ചു. അതേ മാസം, സുപ്രീം സോവിയറ്റ്, അതിന്റെ പതിനാറാം സെഷൻ ഖുജാന്തിൽ യോഗം ചേരുകയും താജിക്കിസ്ഥാൻ ഒരു പാർലമെന്ററി റിപ്പബ്ലിക്ക് ആയിരിക്കുമെന്നു പ്രഖ്യാപിക്കുകയും ചെയ്തു. സുപ്രീം സോവിയറ്റ് അംഗങ്ങൾ അതിന്റെ ചെയർമാനായി ആയി റഹ്മോണെ തിരഞ്ഞെടുത്തിരുന്നു. ഇത് പ്രസിഡന്റിന് തുല്യമായി ഒരു പോസ്റ്റായിരുന്നു. 

1992-97 കാലഘട്ടത്തിലുണ്ടായ ആഭ്യന്തര യുദ്ധസമയത്ത് റഹ്മോൺ ഭരണത്തെ യുണൈറ്റഡ് താജിക് ഓപ്പൊസിഷൻ എതിർത്തു. ആഭ്യന്തര യുദ്ധത്തിൽ ഏകദേശം 100,000 ആളുകൾക്കു ജീവൻ നഷ്ടപ്പെട്ടു. 1997 ഏപ്രിൽ 30 ന്, ഖുജാണ്ടിൽ വച്ചുണ്ടായ വധശ്രമത്തെയും 1997 ആഗസ്റ്റിലും 1998 നവംബറിലും നടന്ന രണ്ട് അട്ടിമറി ശ്രമങ്ങളെയും അദ്ദേഹം അതിജീവിച്ചിരുന്നു.

1994 ൽ ഒരു പുതിയ ഭരണഘടന, രാജ്യത്തിന്റെ പ്രസിഡന്റ് പദത്തെ പുനസൃഷ്ടിച്ചു. 1994 നവംബറിൽ ഈ സ്ഥാനത്തേയ്ക്ക് റഹ്മോൺ തെരഞ്ഞെടുക്കപ്പെടുകയും പത്തു ദിവസത്തിനു ശേഷം സത്യപ്രതിജ്ഞ ചെയ്ത് അധികാരമേറ്റെടുക്കുകയും ചെയ്തു. ഭരണഘടനയിൽ മാറ്റങ്ങൾക്കുശേഷം 1999 നവംബർ 6 ന് ഔദ്യോഗികമായി ലഭിച്ച് 97 ശതമാനം വോട്ടോടെ ഏഴ് വർഷത്തേയ്ക്ക് അദ്ദേഹം വീണ്ടും തിരഞ്ഞെടുക്കപ്പെട്ടു.

2003 ജൂൺ 22 ന് അദ്ദേഹം ഒരു ജനഹിത പരിശോധനയിലൂടെ 2006 ലെ ഭരണ കാലാവധി കഴിയുന്ന മുറയ്ക്ക് തുടർച്ചയായി 7 വർഷങ്ങൾ വീതമുള്ള രണ്ടു കാലാവധികൾ കൂടി ഭരണം തുടരാനുള്ള അനുവാദം നേടിയെടുത്തു. ഈ ഭേദഗതി ബോധപൂർവ്വം മറച്ചു വച്ച ഒരു തെരഞ്ഞെടുപ്പു തട്ടിപ്പായിരുന്നു എന്ന് പ്രതിപക്ഷം ആരോപിക്കുന്നു. 2006 നവംബര് 6 ന് നടന്ന വിവാദമായ വോട്ടെടുപ്പിൽ  ഔദ്യോഗിക ഫലപ്രഖ്യാപനമനുസരിച്ച് 79 ശതമാനം വോട്ടകളോടെ ഏഴ് വര്ഷക്കാലത്തേയ്ക്ക് വീണ്ടും അദ്ദേഹം തെരഞ്ഞെടുക്കപ്പെട്ടു.  2013 നവംബർ 6 ന് 84% വോട്ടുമായി അദ്ദേഹം മറ്റൊരു ഏഴ് വർഷത്തേയ്ക്കുകൂടി തെരഞ്ഞെടുക്കപ്പെട്ടു. 

2015 ഡിസംബറിൽ താജിക്കിസ്താൻ പാർലമെൻറ് പാസ്സാക്കിയ ഒരു നിയമമനുസരിച്ച്, ഇമോമാലി റഹ്മോണ് "സമാധാനത്തിന്റെയും ദേശീയ ഐക്യത്തിന്റെയും സ്ഥാപകൻ, രാജ്യത്തിന്റെ നേതാവ്" എന്ന പദവി ചാർത്തപ്പെട്ടു. "ലീഡർ ഓഫ് ദ നേഷൻ" എന്നു ചുരുക്കി ഈ പദവി പതിവായി ഉപയോഗിക്കപ്പെടുന്നു. റഹ്മോണ് പ്രോസിക്യൂഷനിൽനിന്നുള്ള  പ്രതിരോധം നൽകുന്നതിനു പുറമേ, എല്ലാ പ്രധാന സംസ്ഥാന തീരുമാനങ്ങളെയും വീറ്റോ ചെയ്യുന്നതിനുള്ള അധികാരം,  സുപ്രധാനമെന്നു തോന്നുന്ന എല്ലാ കാര്യങ്ങളിലും രാജ്യത്തെയും പാർലമെന്റിനെയും അഭിസംബോധന ചെയ്യാനുള്ള സ്വാതന്ത്ര്യം, എല്ലാ സർക്കാർ യോഗങ്ങളിലും പാർലമെന്റ് സെഷനുകളിലും പങ്കെടുക്കുവാനുള്ള അധികാരം ഉൾപ്പെടെ നിരവധി ദീർഘകാല അധികാരങ്ങളും അദ്ദേഹത്തിന് നൽകിയിട്ടുണ്ട്. 

2016 മെയ് 22 ന് ഒരു രാജ്യവ്യാപക ജനഹിതപരിശോധനയിലൂടെ രാജ്യത്തെ ഭരണഘടനയിൽ നിരവധി മാറ്റങ്ങൾ അംഗീകരിക്കപ്പെട്ടു. ഇതിൽ സുപ്രധാനമായ ഒന്ന് പ്രസിഡന്റിന്റെ ഭരണകാലാവധിക്ക് പരിധി ഉയർത്തി എന്നുള്ളതാണ്, ഈ നിയമപ്രകാരം റഹ്മോണ് അദ്ദേഹത്തിന് ഇഷ്ടമുള്ളത്ര കാലം അധികാരത്തിൽ തുടരാൻ അനുവദിക്കുന്നു. മറ്റ് പ്രധാനപ്പെട്ട മാറ്റങ്ങൾ, മതവിശ്വാസത്തെ അടിസ്ഥാനമാക്കി പ്രവർത്തിക്കുന്ന എല്ലാ രാഷ്ട്രീയ പാർടികളെയും നിയമവിരുദ്ധമാക്കി എന്നുള്ളതാണ്. അങ്ങനെ നിയമവിരുദ്ധമായ ഇസ്ലാമിക് റിവൈവൽ പാർട്ടി താജിക്കിസ്ഥാൻ രാഷ്ട്രീയത്തിൽ നിന്ന് പടിയിറക്കപ്പെട്ടു. മറ്റൊന്ന് പ്രസിഡന്റ് സ്ഥാനാർത്ഥികളുടെ കുറഞ്ഞ പ്രായപരിധി 35 ൽ നിന്ന് 30 ആയി കുറച്ചുവെന്നുള്ളതാണ്. റഹ്മോണിൻറെ മൂത്ത പുത്രൻ റസ്തം എമോമാലിയ്ക്ക് ഇതനുസരിച്ച്  2017-നു ശേഷം ഏതു സമയത്തും പ്രസിഡന്റ് തെരഞ്ഞെടുപ്പിൽ മത്സരിക്കാൻ സാധിക്കുന്നു. 2017 ജനുവരിയിൽ,  റസ്തം എമോമാലി  ദുഷാൻബെയിലെ മേയറായി ചുമതല ഏറ്റെടുത്തു. സർക്കാരിന്റെ ഉന്നത തലത്തിലേയ്ക്കു ഉയരാനുള്ള ആദ്യ ചവിട്ടുപടിയായി നിരീക്ഷർ ഇതിനെ വിലയിരുത്തുന്നു.

റഹ്മോൺ, അസിസ്മോ അസദുല്ലായേവയെയാണ് വിവാഹം കഴിച്ചത്. ഏഴു പുത്രിമാരും രണ്ടു മക്കളുമുൾപ്പെടെ ഒൻപത് കുട്ടികളുണ്ട്. അദ്ദേഹത്തിന്റെ മക്കളായ റസ്തം എമോമാലി, ഒസോഡ റഹ്മോൺ എന്നിവരാണ് അദ്ദേഹത്തിന്റെ ഭരണനിർവഹണ കേന്ദ്രത്തിലെ മുതിർന്ന ഉദ്യോഗസ്ഥന്മാർ.



</doc>
<doc id="392778" url="https://ml.wikipedia.org/wiki?curid=392778" title="തുംപെങ്">
തുംപെങ്

ഇന്തോനേഷ്യയിലെ, പ്രത്യേകിച്ച് ജാവ, ബാലി, മദുര പ്രദേശങ്ങളിൽ പ്രചാരത്തിലുള്ള ചോറുകൊണ്ടുള്ള ഒരു ഭക്ഷണവിഭവമാണ് തുംപെൻങ്.(Tumpeng). മുമ്പ് ജനനം, മരണം, വിവാഹം, തുടങ്ങിയ ഒത്തുകൂടൽ ചടങ്ങുകൾക്ക് അവിഭാജ്യ ഘടകമായി വിളമ്പിയിരുന്ന വിശിഷ്ട വിഭവമായിരുന്നു തുംപെൻങ്.
കുന്നു പോലെ കോൺ ആകൃതിയിൽ ചോറ് കുത്തിനിർത്തുന്നു. തംപ(tampah) എന്ന മുളക്കൂടാണ് ഇതിനു അച്ചായി ഉപയോഗിക്കുന്നത്. കോണിന്റെ/ചോറിന്റെ  മുകൾഭാഗം വാഴയില തൊപ്പി കൊണ്ട് അലങ്കരിക്കുന്നു. കുന്നിന്റെ താഴ്ഭാഗത്ത് പലതരം കറിവിഭവങ്ങൾ ചുറ്റിനും നിരത്തുന്നു. ഇവ സസ്യ/മാംസ വിഭവങ്ങളാകാം.
സാധാരണ ചോറ്, തേങ്ങാപാലിൽ പുഴുങ്ങിയ ചോറ്, മഞ്ഞൾ മുക്കിയുണ്ടാക്കിയ മഞ്ഞ ചോറ് തുടങ്ങിയ പലയിനങ്ങളിൽ തുംപെൻങ് ഉണ്ടാക്കാറുണ്ട്. ചുറ്റുമുള്ള കറികൾ കോഴിയിറച്ചി, മാട്ടിറച്ചി, മുട്ട, വിവിധയിനം പച്ചകറികൾ തുടങ്ങി പലതുമാവാം.

ഇന്തോനേഷ്യൻ സർക്കാർ ടൂറിസ്റ്റ് പ്രതീകങ്ങളായി തിരഞ്ഞെടുത്ത 30 ഭക്ഷണ വിഭവങ്ങളിൽ ഒന്ന് തുംപെൻങ് ആണ്. ദേശീയ വിഭവം എന്ന അംഗീകാരം 2014 മുതൽക്ക് ഇതിനുണ്ട്.

വിശേഷ വേളകളിലെ ഈ വിശിഷ്ട ഭക്ഷണത്തിന് പിന്നിൽ ഗഹനമായ തത്ത്വങ്ങൾ അടങ്ങിയിരിക്കുന്നതായി കരുതപ്പെടുന്നു.
സ്ത്രീകളാണ് ചോറ് ഉണ്ടാക്കുന്നത്. പുരുഷന്മാർ കൂട്ടുകറികൾ ഉണ്ടാക്കാൻ കൂടുന്നു. ആർത്തവത്തിലുള്ള‍‍ സ്ത്രീകൾ പാചകം ചെയ്യാൻ പാടുള്ളതല്ല. പാചകം ചെയ്യുമ്പോൾ സ്ത്രീകളുമായി സംസാരിക്കാൻ പാടുള്ളതല്ല.

വാഴയിലയിലാണ് ചോറ് കമിഴ്ത്തുന്നത്. ഈ വാഴയില അലങ്കരിച്ചിരിക്കുന്നത് സൂര്യനെ തോന്നിപ്പിക്കും വിധമായിരിക്കും. ദൈവദത്തമാണെന്ന് സൂചിപ്പിക്കാനാണ് ഇത്.

ചോറുകുന്നിന്റെ മുകളിലുള്ള വാഴതൊപ്പിയിൽ കാന്താരിമുളകോ, മറ്റ് ഇനം മുളകുകളോ പിടിപ്പിച്ചിരിക്കും. അഗ്നിയുടെ പ്രതീകമാണ് മുളക്. കുന്നിന്റെ മുകളിലുള്ള ഈ അലങ്കാരം അഗ്നിപർവ്വത മേഖലയായ ഇന്തോനേഷ്യൻ ഭൂപകൃതിയെ സൂചിപ്പിക്കുന്നു.

കൂട്ടുകറികളിലെ വിഭവങ്ങളും പ്രതീകാത്മകമാണ്. കിഴങ്ങുവർഗ്ഗങ്ങൾ മണ്ണിനെ അനുസ്മരിക്കുന്നു. കോഴി, മാട്, മുട്ട എന്നിവയുടെ ഉല്പന്നങ്ങൾ ജന്തുലോകത്തെയും, മൽസ്യം സമുദ്രത്തെയും സൂചിപ്പിക്കുന്നു.


തുടങ്ങിയവ പ്രചാരത്തിലുള്ള കൂട്ടുകറികൾ ചിലത് മാത്രമാണ്

വിശിഷ്ടാവസങ്ങൾക്കനുസരിച്ച് തുംപെങിന്റെ ഘടനയിലും ഉള്ളടക്കത്തിലും വൈവിധ്യം  പ്രകടമാവുന്നു.

പാശ്ചാത്യലോകം പ്രചാരത്തിലാക്കിയ ബർത്ത്ഡേ കേക്കിന്റെ ഇന്തോനേഷ്യൻ പതിപ്പായി ഇന്ന് തുംപെങ് മാറിയിരിക്കുന്നു. ഏത് സന്തോഷ വേളകളിലും, കൂടിച്ചേരലുകളിലും തുംപെങ് സാന്നിധ്യം അറിയിക്കുന്നു. കുറിക്കല്യാണം, കരയോഗങ്ങൾ, യാത്രയയപ്പ്, അരങ്ങേറ്റങ്ങൾ, എന്നിങ്ങനെയുള്ള ഏത് സന്ദർഭങ്ങളിലും തുംപെങ് വിഭവമാകുന്നു. 

സ്വാതന്ത്ര്യദിനം, വനിതാവിമോചന ദിനം തുടങ്ങിയ വേളകളിൽ തുംപെങ് പാചക മൽസരങ്ങൾ പതിവാണ്. കാഴ്ചയിലും സ്വാദിലും മികവ് പുലർത്തുന്നവ തയ്യാറാക്കുന്നവരാണ് ജേതാക്കൾ.

ദേശീയ വിമാന സർവ്വീസായ ഗരുഡ, 2009 മുതൽക്ക് ദേശീയ ആതിഥേയതിന്റെ പ്രതീകമായി തുംപെങ് യാത്രികർക്ക് നൽകി തുടങ്ങി.

സിങ്കപ്പൂർ, നെതർലാൻഡസ് തുടങ്ങിയ ചില വിദേശ രാജ്യങ്ങളിലെ ഇന്തോനേഷ്യൻ ഭക്ഷണശാലകളിൽ ഇന്ന് തുംപെങ് ലഭ്യമാണ്.

ജക്കാർത്തയിലുള്ള പൂർണ ഭക്തി പെർത്ത്വി മ്യൂസിയം (Purna Bhakti Pertiwi Museum) ഉണ്ടാക്കിയിരിക്കുന്നത് തുംപെങ് ആകൃതിയിലാണ്. 


</doc>
<doc id="392788" url="https://ml.wikipedia.org/wiki?curid=392788" title="കുൻലുൻ പർവ്വതനിരകൾ">
കുൻലുൻ പർവ്വതനിരകൾ

ഏഷ്യയിലെ ഏറ്റവും ദൈർഘ്യം കൂടിയ പർവതനിരകളിൽ ഒന്നാണ്‌ കുൻലൂൻ പർവതനിരകൾ അഥവാ കുൻലൂൻ ഷാൻ(Kunlun Mountains , ; , "Khöndlön Uuls"). മധ്യേഷ്യയിൽ 3,000 കിലോമീറ്ററിലേറെ നീളത്തിൽ സ്ഥിതി ചെയ്യുന്ന ഇത്‌ തിബത്തൻ പീഠഭൂമിയുടെ വടക്കേ അതിർത്തിയായി കണാക്കാക്കപ്പെടുന്നു. ജനവാസം പൊതുവേ കുറഞ്ഞ് പ്രദേശമാണ് ഇത്. താരിം നദീതടത്തിൽ ഉയ്ഘൂർ വർഗക്കാരും പടിഞ്ഞാറൻ ഭാഗങ്ങളി താജിക് വർഗക്കാരും താമസിക്കുന്നു. താവോ മതവിശ്വാസികളുടെ ഐതിഹ്യം അനുസരിച്ചുള്ള ഒരു സ്വർഗ്ഗത്തിന്റെ പേരിൽ നിന്നുമാണ് ഈ പേർ വന്നത്.
കിഴക്ക് താജിക്കിസ്താനിലെ പാമിർ മുതൽ തെക്ക് താരിം താഴ്വര വരെ സിൻജിയാങ്-തിബെത് അതിർത്തിയിലൂടെ ക്വിൻഗായിയിലെ സിനോ-തിബെത്തൻ നിര വരെ വ്യാപിച്ചുകിടക്കുന്നു. കരകാഷ് നദി ('Black Jade River'), ഖൊടാൻ മരുപ്പച്ചയിലൂടെ തകെലമഗൻ മരുഭൂമിയിലേക്കൊഴുകുന്ന യുരുങ്‌കാഷ് നദി ('White Jade River') എന്നിവയാണ്‌ പ്രധാന നദികൾ.
കുൻലൂൻ പർവതനിരകളിലെ പ്രധാന വടക്കൻ ശാഖകളിൽ അൽതുൻ താഗ്‌ മലനിരകളും, അതിന്റെ കിഴക്കൻ ഭാഗമായ ക്വിലാൻ ഷാൻ മലനിരകളും ഉൾപ്പെടുന്നു. പ്രധാന തെക്കൻ ശാഖകളിൽ മിൻ ഷാൻ. ബയാൻ ഹാർ മലനിരകളും ചൈനയിലെ ഏറ്റവും വലിയ നദികളായ യാങ്റ്റ്സി മഞ്ഞ നദി എന്നിവയുടെ വേർതിരിക്കുന്ന കുൻലൂൻ പർവതനിരയുടെ ഭാഗവും ഉൾപ്പെടുന്നു.

കുൻലൂൻ നിരകളെ പടിഞ്ഞാറും കിഴക്കും ഭാഗങ്ങളായി വിഭജിക്കാം. സമാന്തരമായ മൂന്നു മലനിരകൾ ഉൾക്കൊള്ളുന്നതാണ്‌ പടിഞ്ഞാറേ ഭാഗം. കിഴക്കുഭാഗത്ത്‌ സങ്കീർണങ്ങളായ വിവിധ ശാഖകളായി ഈ നിരകൾ വേർതിരിഞ്ഞിരിക്കുന്നു. തവിട്ടുനിറമുള്ള മണ്ണാണ്‌ പ്രധാനമായും കാണുന്നത്‌. തിബത്തൻ പീഠപ്രദേശങ്ങളിലും പാമീറിന്റെ ചില ഭാഗങ്ങളിലും വർഷത്തിൽ 40 സെന്റിമീറ്ററിൽക്കൂടുതൽ മഴ ലഭിക്കുന്നുണ്ട്‌. ഇതിൽ 80 ശതമാനം വേനൽക്കാലത്താണ്‌ ഉണ്ടാവുക. ഉയരത്തിനനുസരിച്ച്‌ അന്തരീക്ഷതാപനിലയിൽ ഗണ്യമായ ഏറ്റക്കുറച്ചിലുകൾ അനുഭവപ്പെടുന്നു.

ഈ മലനിരകളിൽ ഏറ്റവും ഉയരം കൂടിയ കൊടുമുടി കെരിയ പ്രദേശത്തിലെ ലിയൂഷി ഷാൻ (7,167 m) ആകുന്നു. കുൻലൂൻ പർവതനിരകളുടെ മദ്ധ്യത്തിലായി അർക താഗ് മലനിരകൾ (Arch Mountain) നിലകൊള്ളുന്നു, ഉലുഗ്‌ മുസ്‌ താഗ്‌ (6,973 m) ആണ്‌ അർക താഗ് മലനിരകളിലെ ഏറ്റവും ഉയരമുള്ള കൊടുമുടി.

മൂവായിരം കിലോമീറ്റർ ദൈർഘ്യമുണ്ടെങ്കിലും രണ്ട് പ്രധാന റോഡുകൾ മാത്രമെ കുൻലൂൻ നിരകളെ മുറിച്ചു കടക്കുന്നുള്ളൂ. അവ സിങ്കിയാങിലെ യെചെങിനെ ലാസയുമായി ബന്ധിപ്പിക്കുന്ന ഹൈവേ 219, കിഴക്കുഭാഗത്തായി സ്ഥിതിചെയ്യുന്നതും ലാസയെ ഗോൾമുഡുമായി ബന്ധിപ്പിക്കുന്ന ഹൈവേ 109 എന്നിവയാണ്‌.
ആഷിക്യൂൾ (Ashikule )എന്ന അഗ്നിപർവ്വതമേഖല ഇവിടെ സ്ഥിതി ചെയ്യുന്നു. ഇവിടെ എഴുപതോളം അഗ്നിപർവ്വതകോണുകൾ നിലകൊള്ളുന്നു. ലോകത്തിൽ ഏറ്റവും ഉയരത്തിൽ സ്ഥിതി ചെയ്യുന്ന അഗ്നിപർവ്വതമേഖലകളിൽ ഒന്നാണിത് , സമുദ്രനിരപ്പിൽ നിന്നും ഉയരമുണ്ട് ().
ഈ മേഖലകളിൽ ഏറ്റവും അവസാനം അഗ്നിപർവ്വതസ്ഫോടനം നടന്നത് 1951 മേയ് 27-നാണ്.

ഇന്ത്യൻ മഹാസമുദ്രത്തിൽ നിന്നും ശാന്തസമുദ്രത്തിൽനിന്നും ഉൽഭവിക്കുന്ന മൺസൂണുകൾ ഈ മേഖലയിൽ ലഭിക്കാറില്ല. താഴ്വരകളിലെ ശരാശാരി വർഷപാതം 50 മില്ലീമീറ്ററും ഉയർന്ന പ്രദേശങ്ങളിൽ 100 മുതൽ 150 മില്ലീമീറ്ററും പാമീറിന്റെ ചില ഭാഗങ്ങളിലും ടിബറ്റൻ പ്രദേശത്തുമുള്ള ചില ഭാഗങ്ങളിൽ വർഷത്തിൽ 460 മില്ലീമീറ്ററോളം മഴ ലഭിക്കുന്നുണ്ട്‌. വടക്കൻ സമതലങ്ങളിലെ ജൂലൈ മാസത്തിലെ ശാരാശരി താപനില 25 മുതൽ 28 °C വരെയും ജനുവരിയിലെ താഴ്ന്ന താപനില − 9 °C വരെയും എത്താറുണ്ട്. ടിബറ്റൻ പ്രദേശത്തുള്ള ജൂലൈ മാസത്തിലെ താപനില 10 °C ജനുവരിയിലെ താഴ്ന്ന താപനില (− 35 °C) വരെയുമാണ് 


</doc>
<doc id="392793" url="https://ml.wikipedia.org/wiki?curid=392793" title="ടിറ്റിവാങ്‍സ മലനിരകൾ">
ടിറ്റിവാങ്‍സ മലനിരകൾ

ടിറ്റിവാങ്‍സ മലനിരകൾ, (: "Banjaran Titiwangsa"; بنجرن تيتيوڠسا) മലയൻ ഉപദ്വീപിലെ ഒരു പ്രധാനപ്പെട്ട മലനിരയാണ്. "ബഞ്ചാരാൻ ബസാർ" (പ്രധാന റേഞ്ച്) എന്നും അറിയപ്പെടുന്ന ഈ മലനിരകൾ മലയൻ ഉപദ്വീപിൻറെ നട്ടെല്ലായി അറിയപ്പെടുന്നു. മലനിരകളുടെ വടക്കൻ ഭാഗം തെക്കൻ തായ്‍ലാൻറിലാണ് സ്ഥിതി ചെയ്യുന്നു. അവിടെ ഇതിനെ സങ്കലാഖിരി റേഞ്ച് (, ) എന്ന് പറയുന്നു. ഈ മലനിരകൾ ഒരു സ്വാഭാവിക അതിർത്തിയായി വർത്തിക്കുകയും, മലയൻ ഉപദ്വീപിനെയും തെക്കേ അറ്റത്തെ തായ്‍ലാൻറിനെയും കിഴക്ക്, പടിഞ്ഞാറ് തീരപ്രദേശങ്ങളായി വേർതിരിക്കുകയും ചെയ്യുന്നു. മലനിരകളുടെ നീളം വടക്കുമുതൽ തെക്കുവരെ ഏകദേശം 480 കിലോമീറ്ററാണ്.

വിശാല ടെനാസ്സെറിം പർവ്വത വ്യൂഹത്തിൻറെ ഭാഗമാണ് ഈ മലനിരകൾ. ഇന്തോ-മലയൻ കോർഡില്ലേറയുടെ ഏറ്റവും തെക്ക് ഭാഗത്തായി രൂപംകൊണ്ട് , ടിബറ്റിൽ നിന്ന് ക്രാ ഇസ്തമസ് വഴി മലയൻ ഉപദ്വീപിലേയക്ക് വരെ ഇതു നീളുന്നു. ടിറ്റി വാങ്സ മലനിരകൾ വടക്ക് ഭാഗത്ത് സങ്കലഘിരി മലനിരകളായി തുടങ്ങുകയും പറ്റാനി, തലുബാൻ, സോങ്ഘ്‍ല തുടങ്ങിയ ഉപ ശാഖകളെക്കൂടി ഉൾക്കൊള്ളുന്ന നഖോൺ സി തമ്മരാത് നിരകളുടെ ഒരു ദീർഘീകരണമായി സ്ഥിതിചെയ്യുകയും ചെയ്യുന്നു.

പ്രധാന ശ്രേണികൾ വടക്കുപടിഞ്ഞാറു മുതൽ തെക്ക്കിഴക്കു വരെ ഏകദേശം മലേഷ്യയുടെ അതിർത്തിക്കു കുറുകേകൂടി തെക്കു ദിക്കിൽ ജെലെബു, നെഗെറി സെമ്പിലാൻ എന്നിവിടങ്ങളിൽ അവസാനിക്കുന്നു. താഴ്‍വരയിലെ കുന്നുകൾ വീണ്ടും തെക്കുകിഴക്കൻ ഭാഗത്തേയ്ക്കു നീണ്ട് ജോഹർവരെ എത്തുന്നു. ഈ ഭാഗത്തെ ഏറ്റവും ഉയരം കൂടിയ പർവ്വതം 2,183 മീറ്റർ (7,162 അടി) ഉയരമുള്ള ഗുനുങ് കോർബു ആണ്. അത് ചുണ്ണാമ്പുകല്ലും ഗ്രാനൈറ്റും കൊണ്ട് രൂപപ്പെട്ട പാറക്കൂട്ടങ്ങളാണ്. തായ്‍ലാൻറ് ഭാഗത്തെ ഏറ്റവും ഉയരമുള്ള ഭാഗം, തായ്/മലേഷ്യൻ അതിർത്തിയിൽ യാലാ മേഖലയ്ക്കും (തായ്‍ലാൻറ്) പെരെക്കിനും (മലേഷ്യ) ഇടയിലുള്ള 1,533 മീറ്റർ ഉയരമുള്ള “ഉലു തിത്തി ബസാഹ്” (ยูลูติติ บาซาห์) ആണ്.  തെക്കൻ മലനിരകളിൽ ഉയരം കൂടിയത് 1,276 മീറ്റർ ഉയരമുള്ള മൌണ്ട് ഓഫിർ ആണ്.

വൈവിധ്യമാർന്ന ജീവജാലങ്ങളെയും സസ്യജാലങ്ങളെയും പിന്തുണക്കുന്ന ലോകത്തിലെ ഏറ്റവും പഴക്കം ചെന്ന മഴക്കാടുകളിലൊന്നാണ് ടിറ്റിവാങ്സ മൗണ്ടൻസ്. കൂടാതെ, ഈ സ്ഥലത്ത് നിന്ന് അതിമനോഹരങ്ങളായ കാഴ്ച്ചകൾ  ദർ‌ശിക്കുവാനും സാധിക്കുന്നു. ഈ പ്രദേശത്ത് മൌണ്ട് തഹാൻ കാൽനടയാത്രയ്ക്ക് ഉത്തമമായ പ്രദേശമാണ്. അതുപോലെതന്നെ തമൻ നെഗാറ എന്ന പ്രശസ്ത ദേശീയോദ്യാനം സമീപത്തായി സ്ഥിതിചെയ്യുന്നു. ഈ ഭാഗത്തെ ഉഷ്ണമേഖലാ വനങ്ങൾക്ക് ഏകദേശം 130 ദശലക്ഷം വരെ വർഷങ്ങൾ പഴക്കമുള്ളവയാണ്. ഈ പ്രദേശത്തെ മഴക്കാടുകളുടെ കാഴ്ച വളരെ ആവേശകരമാണ്. മക്കാക്വേ, കടുവ തുടങ്ങിയ മൃഗങ്ങളേയും റഫ്ലേഷ്യ സസ്യങ്ങളുടെ ഭീമാകാരങ്ങളായ പുഷ്പങ്ങളും ഈ മേഖലയിൽ കാണാൻ സാധിക്കുന്നു. വാസ്തവത്തിൽ, ഈ ഇനത്തിലെ Rafflesia arnoldii യാണ് ലോകത്തെ ഏറ്റവും വലിയ പുഷ്പം ഉത്പാദിപ്പിക്കുന്നത്. ചില സാഹചര്യങ്ങളിൽ ഈ പൂക്കൾ 100 സെന്റിമീറ്റർ വ്യാസം വരെയും 10 കിലോ തൂക്കംവരെയുമുള്ളതായിരിക്കും. എന്നാൽ ഈ വലിയ പൂവ് വിടരുമ്പോഴുള്ള അതിന്റെ വാസന അത്ര സുഖകരമല്ല. ഈ പൂവിന്റെ പരാഗണം നടത്തുന്ന കാരിയൺ ഈച്ചകളെ  (Calliphoridae) ആകർഷിക്കുന്നതിനായി പുഷ്പം ചീഞ്ഞ മാംസത്തിന്റെ ഗന്ധം പുറപ്പെടുവിക്കുന്നു.

റോയൽ ബെലൂം, കാമറൂൺ ഹൈലാന്റ്സ്, ജെന്റിങ് ഹൈലാൻഡ്സ്, ഫ്രാസേർസ് ഹിൽസ് തുടങ്ങിയ നിരവധി വിനോദ സഞ്ചാര കേന്ദ്രങ്ങൾ ഈ മേഖലയിലായി സ്ഥിതി ചെയ്യുന്നു. ടിറ്റി വാങ്സ വന കോംപ്ലക്സിനെ മുറിച്ചു നിരവധി റോഡുകൾ കടന്നു പോകുന്നു.




</doc>
<doc id="392795" url="https://ml.wikipedia.org/wiki?curid=392795" title="കാർക്കറലി">
കാർക്കറലി

കാർക്കറലി, () (, Karkaraly, Karkaralinsk) കസാഖിസ്ഥാനിലെ കരഗാൻഡ ഒബ്ലാസ്റ്റിലുള്ള (കരഗാൻഡ മേഖല) ഏറ്റവും പഴക്കമുള്ള നഗരമാണ്. കാർക്കറലിൻസ്ക് എന്ന പേരിലും ഈ നഗരം അറിയപ്പെടുന്നു. 1999 ലെ സെൻസസിൽ 8,773 ആയിരുന്ന ജനസംഖ്യ 2009 ലെ സെൻസസിൽ 9,212 ആയി വർദ്ധിച്ചിരുന്നു. ഒരു ചെറിയ, പുൽമൈതാനങ്ങൾ നിറഞ്ഞ ഗ്രാമമായിട്ടായിരുന്നു ഈ നഗരത്തിൻറെ തുടക്കം. പ്രാചീനകാലത്ത് മദ്ധ്യേഷ്യയിൽ നിന്നുള്ള കാരവനുകൾ സൈബീരിയയിലേക്കുള്ള യാത്രയിൽ ഈ ഗ്രാമത്തിലൂടെയാണ് സഞ്ചരിച്ചിരുന്നത്. 

കർക്കറാലി എന്ന പേര് ഉരുത്തിരിഞ്ഞുവന്നത്, കർകാറ("qarqara") എന്ന പദത്തിൽനിന്നാണ്. ഇത് കസാഖ്സ്ഥാനിൽ ഉപയോഗത്തിലുണ്ടായിരന്ന അമൂല്യമായ ഒരു അലങ്കാര തലപ്പാവാണ്. ഒരു ഐതിഹ്യം അനുസരിച്ച്, ഇപ്പോഴത്തെ കർക്കറാലി എന്ന പ്രദേശത്ത് പണ്ടുകാലത്ത് ഒരു മനോഹരിയായ പെൺകുട്ടിയുടെ കാർകാറ പതിക്കുകയും പെൺകുട്ടി ആ പ്രദേശം മുഴുവൻ ഇതു തിരഞ്ഞുവെങ്കിലും കണ്ടെടുക്കാനായില്ല. അത് അവളുടെ തിരയൽ വ്യർത്ഥമാക്കിക്കൊണ്ട് പുൽത്തകിടിയിൽ മറഞ്ഞുകിടന്നു. മനോഹരമായ കർക്കാര നഷ്ടപ്പെട്ടെങ്കിലും, ഈ ദേശത്തിന്റെ മനോഹാരിത കർക്കാര പോലെ മനോഹരമായി എന്നെന്നേക്കുമായി നിലനിൽക്കും എന്നാണ് ഐതിഹ്യം. മറ്റൊരു ഇതിഹാസം പ്രസിദ്ധനായ അബ്ലായി ഖാൻ  (1711 — May 23, 1781) "ഖാൻ" ആയി പ്രഖ്യാപിച്ച സ്ഥലമാണിതെന്നാണ്.

കാർക്കറലി ജില്ലയുടെ ഭരണകേന്ദ്രമാണ് കാർക്കറലി നഗരം. ജനസാന്ദ്രതയും സമ്പദ് വ്യവസ്ഥയും അനുസരിച്ച് കരഗാണ്ട മേഖലയിലെ ഏറ്റവും വലിയ ജില്ലയാണ് കാർക്കറലി ജില്ല. ജില്ല 35 ദശലക്ഷം ഹെക്ടറർ വിസ്തൃതിയുള്ളതും, 42,500 ജനങ്ങൾ അധിവസിക്കുന്നതുമാണ്.  ജനസംഖ്യയുടെ 75% കർക്കറാലി നഗര പരിധിക്ക് പുറത്തു വസിക്കുന്നു. കർക്കറലി ജില്ല 16 ഗോത്ര വംശങ്ങളെ പ്രതിനിധീകരിക്കുന്നു. ഇവയിൽ ഏറ്റവും കൂടുതൽ കസാക്കി വംശജരും (96.2%), ബാക്കി റഷ്യൻ (2.23%), ഉക്രേനിയൻ (0.49%) എന്നിങ്ങനെയുമാണ്.

1824 ൽ ഇവിടെ ഒരു കോട്ട പണിതുയർത്തപ്പെട്ടിരുന്നു. മൂന്നു വർഷത്തിനു ശേഷം കോസാക്കുകൾ അത് ഏറ്റെടുത്തു. 1869 ൽ കാർക്കറലിയ്ക്ക് ഒരു നഗരത്തിന്റെ പദവി നൽകപ്പെട്ടു. പത്തൊൻപതാം നൂറ്റാണ്ടിൽ ഈ നഗരം ഒരു പ്രധാന വ്യാപാര വ്യവസായ കേന്ദ്രമായിരുന്നു. ഇവിടെ നടന്നുവന്നിരുന്ന പ്രശസ്തമായ കൊയാണ്ടി മേള, വ്യാപാരം, സാമ്പത്തിക ബന്ധം, സംസ്കാരം എന്നിവയുടെ വികസനത്തിനു വളരെയധികം സഹായിച്ചിരുന്നു. ഇക്കാലത്ത്, സെമിപലടിൻസ്ക് മേഖലയുടെ തലസ്ഥാനമായിരുന്നു കാർക്കറലി. രാഷ്ട്രീയക്കാർ, കലാ സാഹിത്യ വാസനയുള്ളവർ, അധ്യാപകർ, ശാസ്ത്രജ്ഞർ, സഞ്ചാരികൾ എന്നിവർ ഇവിടെ തമ്പടിച്ചതോടെ ക്രമേണ, ഈ നഗരം ഒരു വലിയ ജനകീയ രാഷ്ട്രീയ കേന്ദ്രമായിത്തീർന്നു.

കാർക്കറലി പർവ്വതനിരകൾക്ക് എതിർവശമാണ് കാർക്കറലി നഗരം സ്ഥിതിചെയ്യുന്നത്. ഇവിടെയുള്ള വനങ്ങളും മലനിരകളും 1884 മുതൽ വിവിധ സർക്കാർ ഏജൻസികളിലൂടെ പരിരക്ഷിക്കപ്പെട്ടു കൊണ്ടിരിക്കുന്നു. ഈ പ്രദേശം ചരിത്രപരമായി കരാഗണ്ടയിൽ നിന്നുള്ള കൽക്കരി, ലോഹ ഖനികളിലെ ജോലിക്കാർ വിശ്രമിക്കാൻ ഉപയോഗിച്ചിരുന്ന സ്ഥലമായിരുന്നു. 1998 ൽ ഈ പ്രദേശത്ത് കാർക്കറലി ദേശീയോദ്യാനം സ്ഥാപിക്കപ്പെട്ടു.  ഈ ദേശീയോദ്യാനം ഏകദേശം 112,120 ഹെക്ടർ വിസ്തൃതിയിൽ മലനിരകൾ, വനം, പുൽമേടുകൾ എന്നിവ ഉൾക്കൊള്ളുന്നതാണ്. ഈ ദേശീയോദ്യാനം കാർക്കറലിയും കെൻ്റ് മലനിരകളും കൂടി ഉൾക്കൊള്ളുന്ന  4 ഭൂമിശാസ്ത്രപരമായ മേഖലകളായി വേർതിരിച്ചിരിക്കുന്നു. 150-ലധികം ഇനം പക്ഷികളും, 46 തരം സസ്തനികളും, 6 ഇനം ഉരഗങ്ങളും 2 ഇനം ഉഭയജീവികളുമാണ് ഇവിടെ സാധാരണയായി കാണപ്പെടാറുള്ളത്. 2 തരം സസ്തനികളും 11 ഇനം പക്ഷികളും പരിരക്ഷിക്കപ്പെടുന്ന ഇനങ്ങളാണ്. ഇതിൽ അർഗാലി എന്ന ലോകത്തിലെ ഏറ്റവും വലിയ ഇനം കാട്ടാട്, സ്വർണ്ണപ്പരുന്ത് എന്നിവയും ഉൾപ്പെടുന്നു.


</doc>
<doc id="392830" url="https://ml.wikipedia.org/wiki?curid=392830" title="ഇസ്രയേലി പുതിയ ഷെക്കൽ">
ഇസ്രയേലി പുതിയ ഷെക്കൽ

ഇസ്രയേലിലെ കറൻസിയാണ് ഇസ്രയേലി പുതിയ ഷെക്കൽ (ഇംഗ്ലീഷ്: Israeli new shekel; '; '; sign: ₪; code: ILS) അഥവാ ഇസ്രയേലി ഷെക്കൽ. ഇസ്രായേലിനെ കൂടാതെ പാലസ്തീൻ മേഖലകളായ ഗാസാ സ്റ്റ്രിപ്പിലും, വെസ്റ്റ് ബാങ്കിലും നിയമപരമായി ഈ കറൻസി ഉപയോഗിക്കുന്നു. പുതിയ ഷെക്കലിനെ 100 അഗോറയായി വിഭജിച്ചിരിക്കുന്നു. 1986 ജനുവരി ഒന്നുമുതൽക്കാണ് പുതിയ ഷെക്കൽ പ്രചാരത്തിൽ വന്നത്. ഉയർന്ന നാണയപ്പെരുപ്പത്തെ തുടർന്ന് പഴയ ഷെക്കലിന് പകരമായി 1000:1 എന്ന അനുപാതത്തിലാണ് പുതിയ ഷെക്കൽ കൊണ്ടുവന്നത്.
പുതിയ ഷെക്കലിന്റെ കറൻസി ചിഹ്നം ⟨ ₪ ⟩, ഷെക്കൽ () ഹദാഷ് () (പുതിയത്) എന്ന വാക്കുകളുടെ ഹീബ്രു അക്ഷരങ്ങൽ ചേർത്ത് രൂപകല്പന ചെയ്തതാണ്. ഷെക്കൽ ചിഹ്നത്തോടൊപ്പം തന്നെ ചുരുക്കെഴുത്തായ NIS, അല്ലെങ്കിൽ എന്നിവയും തുക സൂചിപ്പിക്കാനാായി എഴുതാറുണ്ട്.

പുരാതനകാലത്ത് ഇസ്രായേലിൽ പ്രചാരത്തിലിരുന്ന നാണയം "ഷെക്കൽ" () എന്ന് തന്നെയാണ് അറിയപ്പെട്ടിരുന്നത് . പുരാതൻ ഇസ്രയേലിൽ ഷെക്കൽ എന്നൽ ഭാരത്തിന്റെ ഏതെങ്കിലും ഒരു ഏകകം എന്നോ, അല്ലെങ്കിൽ കറൻസിയുടെ ഏകകം എന്നായിരുന്നു അർത്ഥം. ആദ്യകാലത്ത് ബാർളിയുടെ ഭാരത്തെ സൂചിപ്പിക്കാനായിരിക്കാം ഷെക്കൽ എന്ന വാക്ക് ഉപയോഗിച്ചത്. പുരാതന ഇസ്രയേലിൽ, ഷെക്കൽ എന്നാൽ ഏകദേശം 180 ഗ്രെയിനിന് (11 ഗ്രാൻ അല്ലെങ്കിൽ .35 ട്രോയ് ഔൺസ്) തുല്യമായ അളവായിരുന്നു. 1952-ൽ, ആങോ-പാലസ്തീൻ ബാങ്ക് അതിന്റെ പേര് "ബാങ്ക് ലൂമി ലെ-യിസ്രയേൽ" (ഇസ്രയേൽ നാഷണൽ ബാങ്ക്) എന്ന് മാറ്റുകയുണ്ടായി. അതോടൊപ്പം കറൻസിയുടെ പേരും ഇസ്രയേലി പൗണ്ട് എന്നായി.



</doc>
<doc id="392836" url="https://ml.wikipedia.org/wiki?curid=392836" title="സവണ്ണഖേത്">
സവണ്ണഖേത്

തെക്ക്‌-കിഴക്കൻ ഏഷ്യയിലെ ഒരു രാജ്യമായ ലാവോസിന്റെ 18 പ്രവിശ്യ(സംസ്ഥാനം)കളിലൊന്നാണ് സവണ്ണഖേത്. (English: ). സവണ്ണഖേതിന്റെ തലസ്ഥാന നഗരിയുടെ പേരും സവണ്ണഖേത് എന്ന് തന്നെയാണ്. അന്നാമിറ്റെ പർവ്വതനിരകളിലായി വ്യാപിച്ചുകിടക്കുന്ന ഈ പ്രവിശ്യയിലൂടെ മെകോങ് നദി ഒഴുകുന്നുണ്ട്.

പഴയ പാലി ലിപിയിൽ നിന്നുമാണ് 'സ്വർണ്ണങ്ങളുടെ നാട്' എന്ന അർത്ഥം വരുന്ന ഈ പേര് ലഭിച്ചത്.

21,774 കിലോമീറ്റർ ചുറ്റളവിൽക്കിടക്കുന്ന ഈ പ്രവിശ്യ ലാവോസിയയുടെ ഏറ്റവും വലിയ പ്രവിശ്യയാണ്. കിഴക്ക് വിയറ്റ്നാമും പടിഞ്ഞാറ് തായ്‌ലൻഡും ലാവോസിന്റെ മറ്റൊരു പ്രവിശ്യകളായ ഖാമൗനെയുമായി വടക്കും തെക്ക് സലവൻഹുമായും അതിർത്തി പങ്കിടുന്നു. തലസ്ഥാന നഗരിയായ സവണ്ണഖേതിൽ നിന്നും വിയറ്റ്നാമും തായ്‌ലൻഡും 240 കിലോമീറ്റർ ദൂരത്തിൽ റോഡ് പങ്കിടുന്നുണ്ട് ഈ പ്രവിശ്യ. ഈ പ്രവിശ്യയെ ബന്ധിപ്പിച്ചാണ് 1,600 മീറ്റർ നീളവും 12 മീറ്റർ വീതിയും ഉള്ള രണ്ടാമത് തായ്–ലാവോ സൗഹൃദ പാലം മെകോങ് നദിയുടെ മുകളിലൂടെ തായ്‌ലന്റിലേക്ക് കടന്നുപോകുന്നത്.<ref name="/en.people"></ref>

ആദ്യകാലത്ത് വിറ്റ്‌നാമിൽ നിന്നും അന്നാമിറ്റെ പർവ്വതനിരകളുടെ കിഴക്കൻ ഭാഗത്ത് നിന്നും കുടിയേറിയവരാണ് ഇവിടത്തെ ജനങ്ങളിൽ ഭൂരിഭാഗവും. മാർച്ച് 2005-ലെ ജനസംഖ്യാ കണെക്കെടുപ്പ് പ്രകാരം ഈ പ്രവിശ്യയിൽ നിരവധി വ്യത്യസ്തങ്ങളായ ഗോത്രവർഗ്ഗക്കാർ ഉൾപ്പെടെ 825,879ത്തോളം ജനങ്ങൾ വസിക്കുന്നുണ്ട്. ലോലൻഡ് ലാവ, ഫു-തായ്, ബ്രൂ, തായ് ഡാം, കടാങ്ങ്, മാങ്കോങ്, വാലി, ലാവാ, സൗയ്, കപോ, കലേയുങ്, ത-ഒയി തുടങ്ങിയ ഗോത്രവർഗ്ഗക്കാരും പരമ്പരാഗതമായി ജീവിച്ചു വരുന്ന വിറ്റ്‌നാമീസും ചൈനീസും ഇവിടെയുണ്ട്. എന്നാൽ, 2000-ലെ ജനസംഖ്യാ കണെക്കെടുപ്പ് പ്രകാരം ലോലൻഡ് ലാവ, ഫു-തായ്, ബ്രൂ എന്നീ മൂന്ന് വിഭാഗങ്ങളെ മാത്രമാണ് അംഗീകൃത ഗോത്രവിഭാഗങ്ങളായി കണക്കാക്കിയിട്ടുള്ളത്. അഭിരുചികളിലും സംസ്കാരത്തിലും ഉള്ള ഈ ധാരാളിത്തംകൊണ്ടുതന്നെ ഇവിടം വൈവിദ്ധ്യമാർന്ന ഭക്ഷണ വിഭവങ്ങളുടെ കേന്ദ്രം കൂടിയാണ്.

പന്തീരായിരം വർഷങ്ങൾക്ക് മുൻപുതന്നെ ഈ പ്രദേശത്തിന്റെ ചരിത്രം ആരംഭിച്ചിട്ടുണ്ട് എന്ന് പൗരാണിക രേഖകൾ പറയുന്നുണ്ട്. പുരാതന ഇൻഡോ-ചൈനയിലെ ഒരു പ്രബല സാമ്രാജ്യമായിരുന്ന സിഖോട്ടാബോങ് രാജവംശത്തിന്റെ ആസ്ഥാനമായിരുന്നു ഈ പ്രദേശം. പിന്നീട്, ഏഴാം നൂറ്റാണ്ട് മുതൽ പത്താം നൂറ്റാണ്ട് വരെ ചമ്പ (സാമ്രാജ്യത്തിന്റെ അധീനതയിലായിരുന്നു സവണ്ണഖേത് പ്രവിശ്യ ഉൾപ്പെട്ട ഭൂവിഭാഗം. പിന്നീട് പതിമൂന്നാം നൂറ്റാണ്ട് വരെ ഖമേർ രാജവംശത്തിന്റെ കീഴിലും തുടർന്ന്, പതിനാലാം നൂറ്റാണ്ട് വരെ ലാനേ സാങ് രാജവംശത്തിന്റെ കീഴിലും ആയിരുന്നു. അതിനുശേഷം ഫ്രഞ്ച് അധീനതയിലായിരുന്ന ഈ പ്രദേശം പത്തൊൻപതാം നൂറ്റാണ്ടോടുകൂടിയാണ് വികസനത്തിന്റെ പാതയിലെത്തിയത്. പത്തൊൻപതാം നൂറ്റാണ്ടിന്റെ മധ്യത്തോടുകൂടി ഫ്രഞ്ച് അധീനതയിൽ നിന്നും മോചനം ആവശ്യപ്പെട്ട് ഇവിടെ പ്രക്ഷോഭങ്ങൾ ആരംഭിച്ചു. ഫ്രഞ്ച് -തായ് വിയറ്റ്‌നാം യുദ്ധങ്ങളെത്തുടർന്ന് ലക്ഷക്കണക്കിന് ജനങ്ങൾ കൊല്ലപ്പെടുകയുണ്ടായി.

പ്രവിശ്യയുടെ തെക്ക് ഭാഗത്തായി കിടക്കുന്ന സെ ബാങ്ക് നൗയാൻ നാഷണൽ ബയോഡിവേഴ്സിറ്റി കോൺസെർവഷൻ ഏരിയ, തെക്ക്-കിഴക്ക് ഭാഗത്തായി കിടക്കുന്ന ഡോങ് ഫൗ വിങ് നാഷണൽ പ്രൊട്ടക്ടഡ് ഏരിയ, വടക്ക് ഭാഗത്തായി കിടക്കുന്ന ഫൗ സാങ് ഹി നാഷണൽ പ്രൊട്ടക്ടഡ് ഏരിയ എന്നീ സ്ഥലങ്ങളാണ് സംരക്ഷിത മേഖലകൾ.

കയ്സോനെ ഫോംവിഹാനെ (പഴയ പേര്: ഖന്തബൗളി), ഔതോംഫോൺ, അസഫങ്തോങ്, ഫിനെ, സെപോൺ, നൊങ്, തപാങ്തോങ്, സോങ്ഖോനെ, ചംഫോൺ, സൊന്നാബൗളി, സായ്ബുലി, വിലബുലി, അറ്റ്സഫോൺ, സായ്ഫങ്തോങ്, ഫലൻക്സെ എന്നീ 15 ജില്ലകളാണ് ഈ പ്രവിശ്യക്കുള്ളത്.

ലോകത്തിലെ ഏറ്റവും വലിയ സ്വർണ്ണ ഖനിയായ സെപോൺ ഖനി ഈ പ്രവിശ്യയിലാണ് സ്ഥിതി ചെയ്യുന്നത്. 7.65 ദശലക്ഷം സ്വർണ്ണം ഇവിടെയുണ്ടെന്നാണ് കണക്കാക്കുന്നത്.അതുപോലെത്തന്നെ ചെമ്പ് ഉൽപ്പാദനത്തിലും ഈ ഖനി മുൻപന്തിയിൽ തന്നെയാണ്. 2013 മുതൽ ഇവിടെ സ്വർണ്ണഖനനം നിർത്തിയിരിക്കുകയാണ്. പകരം, ചെമ്പുൽപ്പാദനത്തിൽ ശ്രദ്ധ കേന്ദ്രീകരിച്ചിരിക്കുകയാണ്.



</doc>
<doc id="392838" url="https://ml.wikipedia.org/wiki?curid=392838" title="ഡിലിജാൻ ദേശീയോദ്യാനം">
ഡിലിജാൻ ദേശീയോദ്യാനം

ഡിലിജാൻ ദേശീയോദ്യാനം റിപ്പബ്ലിക് ഓഫ് അർമേനിയയിലെ 4 സംരക്ഷിത ദേശീയോദ്യാനങ്ങളിലൊന്നാണ്. 240 ചതുരശ്ര കിലോമീറ്റർ വിസ്തൃതിയുള്ള ഈ പ്രദേശം, വടക്കു-കിഴക്കൻ അർമീനിയയിലെ താവ്ഷ് പ്രവിശ്യയിലാണ് സ്ഥിതി ചെയ്യുന്നത്.

ഡിലിജാൻ ദേശീയോദ്യാനം ഒരു സംസ്ഥാന റിസർവ് ആയി 2002 ലാണ് സ്ഥാപിതമായത്.

പാമ്പാക്, അരഗുനി, മിയാപർ, ഇജെവാൻ (കയേനി), ഹാലബ് എന്നീ പർവതനിരകളുടെ ചരിവുകളൂടെ സമുദ്ര നിരപ്പിൽ നിന്നും 1070 മുതൽ 2300 മീറ്റർ വരെ ഉയരത്തിലാണ് സ്ഥിതിചെയ്യുന്നത്. ഈ ഉയരത്തിനു മുകളിലുള്ള പർവത നിരകളിലെ ശാദ്വലപ്രദേശങ്ങൾ ദേശീയോദ്യാനത്തിൽ ഉൾപ്പെടുന്നില്ല. അഘ്‍സ്റ്റേവ് നദിയും അതിൻറെ പ്രധാന പോഷക നദികളായ ഹോവജർ, ഷ്‍റ്റോഘാനജർ, ബൽഡൻ, ഹഘാർട്സിൻ, ഗെറ്റിക് എന്നിവയും ദേശീയദേശീയോദ്യാനത്തിനുള്ളിലൂടെ ഒഴുകുന്നു. പാർസ് ലിച്ച് (ക്ലിയർ ലേക്), റ്റ്‍സ്‍ർകാലിച്ച് (ലീച്ച് തടാകം), മറ്റ് ചെറു തടാകങ്ങൾ എന്നിവയും ഇവിടെ സ്ഥിതിചെയ്യുന്നു. 

ഡിലിജാൻ ദേശീയോദ്യാനത്തിൽ കാണപ്പെടുന്ന സസ്യജാലങ്ങൾ 902 ഇനങ്ങളിലുള്ള വാസ്കുലർ സസ്യങ്ങൾ, ലിക്കോപോഡിയം (1 ഇനം), ഹോർസ്-ടെയിൽസ് (1 ഇനം), പന്നൽ (12 ഇനങ്ങൾ), ജിംനോസ്പെംസ് (7 ഇനങ്ങൾ), ആൻജിയോസ്പെംസ് (881 ഇനങ്ങൾ) എന്നിവയാണ്.  ഈ പ്രദേശത്ത് ഏതാണ്ട് 40 അപൂർവ്വയിനം സസ്യവർഗ്ഗങ്ങൾ നിലനിൽക്കുന്നു. 29 ഇനം സസ്യവർഗ്ഗങ്ങൾ അർമേനിയയുടെ വംശനാശ ഭീഷണിയിലുള്ള റെഡ് ബുക്കിലും 4 എണ്ണം സോവിയറ്റ് യൂണിയൻറെ വംശനാശഭീഷണിയുളള ഇനങ്ങളുടെ റെഡ് ഡാറ്റാ ബുക്കിലും രേഖപ്പെടുത്തിയിരിക്കുന്നവയാണ്.

ഈ ദേശീയോദ്യാനം ജന്തുവർഗ്ഗങ്ങളാൽ സമ്പന്നമാണ്. ഏകദേശം 800 ഇനം വണ്ടുകൾ, കൂടാതെ വിവിധയിനം ഉരഗങ്ങളെയും (അണലി - വിപേറ ലെബറ്റീന, അർമേനിയൻ, ഡാഹ്‍ൽ പല്ലികൾ - ഡരേവ്സ്കിയ അർമ്മനിയാക്ക, ഡി. ഡാഹ്‍ലി തുടങ്ങിയവ), ഉഭയജീവികൾ (ലേക്ക് ഫ്രോഗ് - റാണ റിഡിബുൻഡ, പച്ച പോക്കാന്തവള - ബുഫൊ വിരിഡിസ് മുതലായവ. ), മത്സ്യം (ട്രൗട്ട് - സാൽമോ ഫാരിയോ, ബാർബെൽ അല്ലെങ്കിൽ കുറ ബെഗ്‍ലൌ - ബാർബസ് ലാസെർട്ടാസിറി മുതലായവ). ഈ ദേശീയോദ്യാനത്തിൽ പക്ഷികളും ധാരാളമായിട്ടുണ്ട്. ബ്ലാക്ക് ഗ്രൌസ് (ടെട്രാവോ മ്ലോകോസീവിക്സി), സ്വർണ്ണപ്പരുന്ത് (അക്വില ക്രിസായെറ്റോസ്) ബിയാർഡ് ഈഗിൾ (ഗിപായെറ്റെസ് ബാർബറ്റസ് ഔറ്യൂസ്), കാസ്പിയൻ സ്നോകോക്ക് (ടെട്രാവോഗാല്ലസ് കാസ്പിയസ്) തുടങ്ങി ഏകദേശം 150 ഇനം പക്ഷികളാണ് ഇവയിൽ മുഖ്യമായിട്ടുള്ളത്.

40 ഇനങ്ങളിലധികം സസ്തനജീവികൾ ഈ ദേശീയ ഉദ്യാനത്തിൽ രേഖപ്പെടുത്തിയിട്ടുണ്ട്. ഇതിൽ ചുവന്ന മാൻ (സെർവസ് എലാഫസ്), ബ്രൌൺ കരടി (ഉർസസ് ആർക്ടോസ്), കുറുക്കന്, ലിൻക്സ്, ചെന്നായ, കാട്ടുപന്നി, കാട്ടുപൂച്ച (ഫെലിസ് സിൽവെസ്റ്റ്രിസ്), റോ (ഒരുതരം മാൻ), ബാഡ്ജർ (മെലെസ് മെലസ്), അണ്ണാൻ തുടങ്ങിയവ ഉൾപ്പെടുന്നു. ദേശീയോദ്യാനത്തിൻറെ ആകെയുള്ള പ്രദേശം 3 പ്രാദേശിക മേഖലകളായി തരം തിരിച്ചിരിക്കുന്നു: സംരക്ഷിത മേഖല, വിനോദമേഖല, സാമ്പത്തിക മേഖല എന്നിങ്ങനെ. സംരക്ഷിത മേഖലയിൽ പ്രകൃതിശാസ്ത്രപരമായ സാസ്കാരിക സന്തുലനത്തെ തടസ്സപ്പെടുത്താൻ സാധ്യതയുള്ള പ്രവർത്തനങ്ങളോ ശാസ്ത്രീയ സാംസ്കാരിക താൽപര്യങ്ങളോടെ സംരക്ഷിക്കപ്പെടുന്ന സ്മാരകങ്ങളുടെ അതിജീവനം അപകടത്തിലാക്കുന്നതോ ആയ എല്ലാ പ്രവർത്തനങ്ങളും ഇവിടെ നിരോധിച്ചിരിക്കുന്നു. ഇവിടുത്തെ മനുഷ്യൻറെ പ്രവർത്തനങ്ങൾ ശാസ്ത്ര ഗവേഷണത്തിലും ടൂറിസത്തിലും മാത്രമായി ഒതുങ്ങുന്നു. ദേശീയോദ്യാനത്തിൻറെ നിയന്ത്രണാധികാരമുള്ള ഏക ഏജൻസി റിപ്പബ്ലിക്ക് ഓഫ് അർമേനിയ പരിസ്ഥിതി സംരക്ഷണ മന്ത്രാലയം മാത്രമാണ്.

ഡിലിജാൻ ദേശീയ ഉദ്യാനത്തിലെ ഏറ്റവും പ്രധാനപ്പെട്ട സാംസ്കാരിക സ്മാരകങ്ങൾ ഹഘാർട്‍സിൻ മൊണാസ്ട്രി (10-13 നൂറ്റാണ്ട്), ഗൊഷവാങ്ക് മൊണാസ്ട്രി (12-13 നൂറ്റാണ്ട്), ജുഖ്‍താക്ക് വാങ്ക് (11-13 നൂറ്റാണ്ട്), മറ്റോസവാങ്ക് മോണാസ്ട്രി (10-13 നൂറ്റാണ്ട്), അഖ്‍നാബാറ്റ് പള്ളി (11 ആം നൂറ്റാണ്ട്) എന്നിവയാണ്.


</doc>
<doc id="392849" url="https://ml.wikipedia.org/wiki?curid=392849" title="ഷരിൻ കാന്യൻ">
ഷരിൻ കാന്യൻ

ഷരിൻ കാന്യൻ (ചരിൻ എന്നും അറിയപ്പെടുന്നു) കസാഖ്‍സ്ഥാനിലെ ഷരിൻ നദിയിൽ അൽമാറ്റിയിൽനിന്ന് 200 കിലോമീറ്റർ (120 മൈൽ) കിഴക്കായി സ്ഥിതിചെയ്യുന്ന ഒരു മലയിടുക്കാണ്. ഇത് ചൈനയുടെ അതിർത്തിയോട് ചേർന്നാണ് നിലനിൽക്കുന്നത്. മലയിടുക്ക് 80 മുതൽ 90 കിലോമീറ്റർ വരെ (50 മുതൽ 56 മൈൽ) വരെ ദൈർഘ്യമുള്ളതാണ്. ഷരിൻ നദിയുടെ താഴ്വാരത്താണ് ഇത് സ്ഥിതി ചെയ്യുന്നത്. ചാരിൻ ദേശീയോദ്യാനത്തിൻറെ ഭാഗമാണ് ഇത്. 2004 ഫെബ്രുവരി 23 ന് സ്ഥാപിതമായ ഈ ദേശീയോദ്യാനം അൽമാട്ടി പ്രവിശ്യയിലെ ഉയ്‍ഗർ ജില്ല, റൈംബെക്ക് ജില്ല, എൻബെൿഷികസാഖ് ജില്ല എന്നിവയുടെ പ്രദേശത്തിനള്ളിലായാണ് സ്ഥിതിചെയ്യുന്നത്. സഹസ്രാബ്ദങ്ങളായുള്ള കാലാവസ്ഥയുടെ പ്രഹരത്താൽ മലയിടുക്ക് വ്യത്യസ്ത ആകൃതികളും വലിപ്പവും വർണ്ണാഭമായ രൂപങ്ങളും കൈവരിച്ചിട്ടുണ്ട്. ഗ്രാൻഡ് കാന്യോണേക്കാൾ വളരെ ചെറുതാണെങ്കിലും, ഇത് അതേപോലെതന്നെ വളരെ മികച്ചതാണെന്ന് വിശേഷിപ്പിക്കപ്പെട്ടിരിക്കുന്നു.

മലയിടുക്കിലെ ഒരു ഭാഗം അതിലെ അസാധാരണമായ പാറകളുടെ രീപീകരണത്താൽ, "വാലി ഓഫ് കാസിൽസ്" ("Dolina Zamkov") എന്നു വിളിക്കപ്പെടുന്നു. അതിൻറെ ആകെ നീളം 3 കിലോ മീറ്ററും (1.9 മൈൽ) അഗാധത 100 മീറ്ററുമാണ് (330 അടി).

ഈ പ്രദേശത്തുകൂടി ഒഴുകുന്ന ഷരിൻ നദിയുടെ പേര് ആഷ്‍ മരങ്ങൾക്കുള്ള ("Fraxinus)" ഉയ്‍ഖർ പദമായ "ഷരിൻ" എന്നതിൽനിന്നാണെന്നു ചില പണ്ഡിതന്മാർ അനുമാനിക്കുന്നു. ഇതിൻറെ മറ്റൊരു വ്യാഖ്യാനം, കിഴുക്കാന്തൂക്ക്‌ എന്നർത്ഥം വരുന്ന ടർക്കിക്ക് മൂലപദമായ 'ചാർ' എന്നതിൽ നിന്ന് ഉരുത്തിരിഞ്ഞതാണെന്നാണ്. ഇവിടെ ആഷ് മരങ്ങൾ നിലനിൽക്കുന്നതിനാലും പ്രദേശം കിഴുക്കാംതൂക്കായി നിലകൊള്ളുന്നതിനാലും ഈ രണ്ട് വ്യാഖ്യാനങ്ങളും ഈ പ്രദേശത്തിൻറെ ഭൂപ്രകൃതിക്ക് നന്നായി ഇണങ്ങുന്നതാണ്.

മലയിടുക്കു രൂപപ്പെട്ടിരിക്കുന്നത് വടക്കൻ പ്രദേശത്തേയ്ക്കു അതിശീഘ്രമൊഴുകുന്ന 80 കിലോമീറ്റർ (50 മൈൽ) നീളമുള്ള (90 കിലോമീറ്റർ അല്ലെങ്കിൽ 56 മൈൽ എന്നും പറയപ്പെടുന്നു) ചരിൻ നദീതടത്തിനു സമാന്തരമായിട്ടാണ്. 393 കിലോമീറ്റർ (244 മൈൽ) ആകെ നീളമുള്ള ചരിൻ നദി, ഇലി നദിയുടെ ഒരു പോഷകനദിയാണ്. നദി ഉത്ഭവിക്കുന്നത് ടിയാൻ ഷാൻ പർവതനിരകളിൽ ("സ്വർഗീയ മലനിരകൾ") എന്നർത്ഥം) നിന്നാണ്. അവിടെനിന്ന് അൽമാട്ടിയ്ക്കു കിഴക്ക് ഭാഗത്തുള്ള അർദ്ധ മരുഭൂമിയിലേയ്ക്കു പരന്നൊഴുകുന്നു. ചില ഭാഗങ്ങളിൽ ഈ ഗിരികന്ദരം ആഴത്തിൽ വരെ എത്തുന്നുണ്ട്.

മലയിടുക്കിൻറ ഭൗമശാസ്ത്രപരമായ രൂപീകരണം, ചുവന്നനിറത്തിലുള്ള അവസാദ മണൽക്കല്ലുകളാണ്. ഇത് ഒരു 'അറ്റ്‍മോഗെനിക്' പ്രക്രിയയാൽ (അഗ്നിപർവതീയ നീരാവിയിൽ നിന്ന് നിക്ഷേപിക്കപ്പെട്ടതോ, കാറ്റിൻറെ പ്രവർത്തനമോ, കാലാവസ്ഥാ വ്യതിയാനത്താലെ സാന്ദ്രീകരണം സംഭവിച്ചത്) വെള്ളം, കാറ്റിൻറെ പ്രതിപ്രവർത്തനത്താലുള്ള ദ്രവീകരണം എന്നിവയാൽ വിചിത്രവും വർണ്ണാഭവുമായ കൊത്തുപണികൾക്കു സമാനമായ രൂപപ്പെടലുകൾക്കു വിധേയമായതുമാണ്. 

ഗിരികന്ദരത്തിലേയ്ക്കുള്ള പ്രവേശനം, അൽമാട്ടിയിൽ നിന്ന് കിഴക്കു ഭാഗത്തേയ്ക്കു പോകുന്ന പ്രധാന റോഡിലൂടെയാണ്. ഇത് 190 കി.മീ (120 മൈൽ) അകലെ, ചിലിക്, ബെയ്‍സീറ്റ്, കോക്ൿപെക്ക് എന്നീ ചെറിയ ഗ്രാമങ്ങളിലൂടെ കടന്നുപോകുന്നു. ഇവിടെ നിന്ന് 9 കിലോമീറ്റർ (5.6 മൈൽ) അകലെയുള്ള ഗിരികന്ദരത്തിൻറെ പാർക്കിങ് സ്ഥലത്തേക്ക്, ഒരു കൈചൂണ്ടിപ്പലകയുള്ള റോഡ്, ഷാരിൻ (അല്ലെങ്കിൽ ചാറിൻ) ദേശീയോദ്യാനം വഴി കടന്നുപോകുന്നു. പാർക്കിങ് സ്ഥലത്തുനിന്നുള്ള ഒരു മാർഗ്ഗം ഗിരികന്ദരത്തിലേയ്ക്കു നയിക്കുന്നു. പാർക്കിംഗ് സ്ഥലത്തു നിന്ന് 1 കിലോമീറ്റർ (0.62 മൈൽ) നീളമുള്ള മറ്റൊരു പാത, ഗിരികന്ദരത്തിൻറെ കൂടുതൽ നയനാനന്ദകരമായ കാഴ്‍ച്ച നൽകുന്ന മറ്റൊരു പ്രദേശത്തേയ്ക്കു നയിക്കുന്നു. വൈറ്റ് വാട്ടർ റാഫ്‍റ്റിംഗ്, കനോയിംഗ് എന്നിവയാണ് ഇവിടത്തെ പ്രധാന സാഹസിക വിനോദങ്ങൾ. മീൻപിടുത്തതിനും യഥേഷ്ടം അവസരങ്ങളുണ്ട്. "നേക്കഡ് ഉസ്മാൻ"എന്ന പ്രാദേശിക മത്സ്യത്തെ നദിയിൽ പിടിക്കുന്നതാണ്.

ഗിരികന്ദരത്തിൻ വീണ്ടും താഴേയ്ക്കുള്ള ഭാഗം "റെഡ് കാന്യോൺ" അല്ലെങ്കിൽ "വാലി ഓഫ് കാസിൽസ്" എന്നറിയപ്പെടുന്ന താഴ്വരയുടെ ഒരു വരണ്ട മേഖലയാണ്. ഏതാണ്ട് ഒരു കിലോമീറ്റർ ദൈർഘ്യമുള്ളതും വരെ ആഴവുമുള്ളതാണിത്. ഈ ഗിരികന്ദരത്തിൻറെ താഴ്‍ന്ന ഭാഗത്ത് സ്വാഭാവികമായ ചുവന്ന മണൽക്കല്ലുകളാൽ അതിർവിരിച്ച ഒരു മാർഗ്ഗം നിലനിൽക്കുന്നു.


</doc>
<doc id="392860" url="https://ml.wikipedia.org/wiki?curid=392860" title="അലാ അർച്ച ദേശീയോദ്യാനം">
അലാ അർച്ച ദേശീയോദ്യാനം

അലാ അർച്ച ദേശീയോദ്യാനം, 1976 ൽ സ്ഥാപിതമായതു കിർഗിസ്ഥാനിലെ ടിയാൻ ഷാൻ പർവ്വതനിരകളിൽ സ്ഥിതിചെയ്യുന്നതുമായ ഒരു ആൽപിൻ ദേശീയോദ്യാനമാണ്. തലസ്ഥാനമായ ബിഷ്കെക്കിന് ഏകദേശം 40 കിലോമീറ്റർ തെക്കുമാറിയാണ് ഈ ദേശീയോദ്യാനം സ്ഥിതിചെയ്യുന്നത്. അല-ആർച്ച നദിയിലെ മലയിടുക്കും, ചുറ്റുപാടുമുള്ള പർവതങ്ങളും ഉൾപ്പെടുന്ന ഈ ദേശീയോദ്യാനം, വാരാന്ത്യ ഉല്ലാസയാത്രക്കാർ, കാൽനടയാത്രക്കാർ, കുതിര സവാരിക്കാർ, സ്കീയർമാർ, പർവ്വതാരോഹകർ തുടങ്ങി മഞ്ഞും പാറകളും ഇടകലർ‌ന്ന വഴിയിലൂടെയുള്ള സാഹസകത ഇഷ്ടപ്പെടുന്നവർക്കെല്ലാം പ്രിയങ്കരമായ ലക്ഷ്യസ്ഥാനമാണ്. ദേശീയോദ്യാനം വർഷം മുഴുവൻ തുറന്നു പ്രവർത്തിക്കുന്നുണ്ടെങ്കിലും ഏറ്റവും ജനത്തിരക്ക് അനുഭവപ്പെടുന്നത് വേനൽക്കാലത്തിൻറെ അവസാനവും ശൈത്യകാലത്തിൻറെ ആരംഭത്തിലുമാണ്. ഓരോ വർഷവും മെയ് 1 ന് ഇവിടെനടക്കുന്ന ആല്പിനാടാ ഉത്സവകാലത്ത് താഴ്വരയിൽ നൂറുകണക്കിന് ആളുകൾ തമ്പടിക്കുകയും കോംസോമോളെറ്റ്സ് കൊടുമുടി കയറുകയും ചെയ്യുന്നു.

ദേശീയോദ്യാനത്തിൻറെ പേരിനു നിദാനമായ "ആർച്ച" എന്ന പദം ഈ മേഖലയിൽ പലവർണ്ണങ്ങളിൽ കാണപ്പെടുന്നതായ ഒരുതരം ജൂണിപ്പർ മരങ്ങൾക്ക് കിർഗിസിൽ പറയുന്ന പേരാണ്. ഇത് കിർഗിസ് ജനത പരമ്പരാഗതമായി പ്രത്യേക ആദരവോടെ കാണുന്നതും ഇതിൻറെ തടി കത്തിക്കുമ്പോഴുള്ള പുക ദുർഭൂതങ്ങളെ നീക്കിക്കളയുന്നതിനുവേണ്ടി ഉപയോഗിക്കുന്നതുമാണ്. എന്നിരുന്നാലും, ആർച്ച വീടിനു സമീപം നട്ടുവളർത്താറില്ല. കാരണം, അത് അടുത്തുള്ള ജീവിക്കുന്ന മനുഷ്യരിൽ നിന്നുള്ള ഊർജ്ജത്തെ ക്രമേണ ചോർത്തിയെടുക്കുമെന്നു വിശ്വസിക്കപ്പെടുന്നു.

200 ചതുരശ്ര കിലോമീറ്റർ പ്രദേശത്തു വ്യാപിച്ചുകിടക്കുന്ന ഈ ദേശീയോദ്യാനത്തിൻറെ ഉയരം, പ്രവേശന കവാടത്തിൽ 1500 മീറ്ററിൽ തുടങ്ങി 4,895 മീറ്റർ ഉയരത്തിലുള്ള പീക്ക് സെമെനോവ ടിയാൻ ഷാൻസ്കിയിലേക്ക് എത്തുന്നു. ഇത് ടിയാൻ ഷാനിലെ കിർഗിസ് അലാ-ടൌ റേഞ്ചിലെ ഏറ്റവും ഉയർന്ന കൊടുമുടിയാണ്. ദേശീയോദ്യാനത്തിനുള്ളിലായി ഏകദേശം 20 ലധികം ചെറതും വലുതുമായ ഹിമാനികളും 50 ഓളം കൊടുമുടികളും ഉണ്ട്. രണ്ട് ചെറിയ നദികളായ അഡിജിൻ, അക്-സായി തുടങ്ങിയവ ഈ ഹിമാനികളിൽനിന്ന് ഉരുകിയൊഴുകുന്ന വെള്ളത്തിൽ നിന്നാണ് ഉദ്ഭവിക്കുന്നത്. വെള്ളച്ചാട്ടങ്ങൾ, ധാരാളം ട്രൗട്ട് മത്സ്യങ്ങൾ നിറഞ്ഞ അരുവികൾ, അതിമനോഹരമായ മരങ്ങൾ നിറഞ്ഞ താഴ്വരകൾ എന്നിവയാൽ സമൃദ്ധമാണ് അഡ്‍ജിൻ മലയിടുക്ക്. 

അമു ദാര്യ ട്രൌട്ടിനെക്കുറിച്ച് പഠിക്കാനായി കാർഗെ-ബുലക് നദിയിൽ ഒരു ചെറിയ റിസർവോയർ നിർമ്മിക്കപ്പെട്ടിരിക്കുന്നു. 2,500 മീറ്റർ ഉയരമുള്ള ആൽപൈൻ പുൽമൈതാനങ്ങളിലും മഞ്ഞുപാടങ്ങളിലും വളരെ അപൂർവ്വമായി ഹിമപ്പുലികൾ (കിർഗിസ് ഭാഷയിൽ: "ilbirs") കാണപ്പെടുന്നു. മറ്റു പ്രധാന വന്യജീവികളിൽ കാട്ടാടുകൾ, റോ മാനുകൾ ("Capreolus capreolus"), നിലയണ്ണാൻ എന്നിവയാണുള്ളത്. ക്രോക്കസ് അലാറ്റവിക്കസ് ഉൾപ്പെടെയുള്ള നിരവധി സസ്യങ്ങൾ ഈ ദേശീയോദ്യാനത്തിലുണ്ട്. ദേശീയോദ്യാനത്തിലേയ്ക്കുള്ള പ്രവേശനത്തിനു നാമമാത്രമായി ഫീസ് ഏർപ്പെടുത്തിയിരിക്കുന്നു. പ്രവേശനകവാടത്തിന് അകലെയായി പുതുതായി പുനരുദ്ധാരണം ചെയ്ത ഒരു ലോഡ്ജ് ഉൾപ്പെടെയുള്ള കെട്ടിടങ്ങൾ നിലനിൽക്കുന്ന പ്രദേശത്തേയ്ക്ക 12 കി.മീ. നീളത്തിലുള്ള പാത തുടരുന്നു. 

റോഡിന്റെ അവസാന ഭാഗത്തായി, ഇടതുവശത്തായി (കിഴക്ക്) ഉയരത്തിലേയ്ക്ക് അക്-സായി ഹിമാനിയിലേയക്കു നയിക്കുന്ന ഒരു വഴിത്താര നിലനിൽക്കുന്നു. ഇവിടെ കാണപ്പെടുന്ന അവശിഷ്ടങ്ങൾ, സോവിയറ്റ് കാലഘട്ടത്തിൽ നിലനിന്നിരുന്ന ഉയർന്ന നിലവാരമുള്ള പർവ്വതാരോഹണ താവളത്തെ സൂചിപ്പിക്കുന്നു. ക്ലൈംബിംഗ് അടിസ്ഥാനത്തിൽ പാർക്കിനുള്ളിലെസൂചിപ്പിക്കുന്ന അ-സായ് ഗ്ലേസിയർ ആണ്. കോറോണ (4860 മീറ്റർ), ഫ്രീ കൊറിയ (4740 മീറ്റർ) ഉൾപ്പെടെയുള്ള ഈ മേഖലയിലെ പ്രധാന കൊടുമുടികൾ അക്-സായി ഹിമാനിയിൽ നിന്നാണ് ഉയരത്തിലേയ്ക് പോകുന്നത്. അലഹ അർച്ച താഴ്വരയുടെ പടിഞ്ഞാറ്, അഡെഗെൻ താഴ്വരയിലേക്കു നയിക്കുന്ന ഒരു വഴിത്താരയാണ്. അവിടെ പർവ്വതാരോഹകരുടെ ഒരു സെമിത്തേരി സ്ഥിതിചെയ്യുന്നു. മൂന്നാമത്തെ പ്രധാന വഴിത്താര അലാ-അർച്ച താഴ്വരയുടെ കേന്ദ്രഭാഗത്തേയ്ക്കു നീളുന്ന 10 കിലോമീറ്റർ ദൂരമുള്ളതും, പഴക്കമുള്ളതും ഇപ്പോൾ ഉപേക്ഷിച്ചതുമായ ഒരു സ്കീയിംഗ് മേഖല, മറ്റ് അനവധി 4000 മീറ്റർവരെ ഉയരമുള്ള കൊടുമുടികൾ എന്നിവ സ്ഥിതിചെയ്യുന്ന ഭാഗത്തേയ്ക്കും നയിക്കുന്നതുമാണ്.


</doc>
<doc id="392863" url="https://ml.wikipedia.org/wiki?curid=392863" title="ലേക്ക് സെവൻ">
ലേക്ക് സെവൻ

ലേക്ക് സെവൻ (, "Sevana lič̣") അർമേനിയയിലെയും കോക്കസസ് മേഖലയിലാകെയുമുള്ള ഏറ്റവും വലിയ തടാകമാണ്. ഇത് യൂറേഷ്യയിലെ ഏറ്റവും ഉയരത്തിലുള്ളതും (ആൽപൈൻ) ഏറ്റവും വലിപ്പമുള്ളതുമായ ശുദ്ധജല തടാകങ്ങളിൽ ഒന്നാണ്. ഈ തടാകം സമുദ്രനിരപ്പിൽ നിന്ന് 1,900 മീറ്റർ (6,234 അടി) ഉയരത്തിൽ ഗെഖാർകുനിക് പ്രവിശ്യയിലാണ് സ്ഥിതി ചെയ്യുന്നത്. തടാകത്തിൻറെ ആകെ ഉപരിതല വിസ്തീർണ്ണം ഏകദേശം 5,000 കി.മീ (1,900 ചതുരശ്ര മൈൽ) ആണ്. ഇത് അർമേനിയയുടെ ആകെ ഭൂപ്രദേശത്തിൻറെ 1/6 ആണ്.

അർമീനിയയിലെ ആകെയുള്ള ബീച്ചുകൾ ലേക്ക് സെവനിലുള്ളതാണ്. അർമേനിയക്കാരുടെ പ്രശസ്ത ടൂറിസ്റ്റ് സങ്കേതമാണിത്. കടൽ ഇല്ലാതെ ചുറ്റും മറ്റു സ്ഥലങ്ങളാൽ വലയം ചെയ്യപ്പെട്ട രാജ്യമായ അർമേനിയയ്ക്ക് ലേക്ക് സെവനിലെ ബീച്ചുകൾ തനതായ ഒരു അനുഭവം പ്രദാനം ചെയ്യുന്നു. ഹോട്ടലുകളോട് ചേർന്നുള്ള ചില ബീച്ചുകൾ സാധാരണയായി സ്വകാര്യവൽക്കരിക്കപ്പെട്ടിരിക്കുന്നതാണ്. ഈ തടാകത്തിനു സമാന്തരമായി നിരവധി ബീച്ചുകൾ നിലനിൽക്കുന്നു. ഇവയിൽ ഏറ്റവും ജനപ്രീതിയുള്ളവ, വടക്കൻ കരയിൽ ഏകദേശം 2.5 കി.മീ. (1 1/2 മൈൽ) നീളത്തിൽ നീണ്ടു കിടക്കുന്നതും ഉപദ്വീപിൽ നിന്ന് വടക്കു പടിഞ്ഞാറായി സ്ഥിതിചെയ്യുന്നവയുമാണ്. റിസോർട്ടുകളി‍ൽ ഹർസ്‍നഗർ ഹോട്ടൽ, ബെസ്റ്റ് വെസ്റ്റേൺ ബൊഹീമിയൻ റിസോർട്ട്, ചെറിയ സൌകര്യങ്ങളുളള നിരവധി റിസോർട്ടുകൾ എന്നിവ ഉൾപ്പെടുന്നു.

ഇരുപതാം നൂറ്റാണ്ടിന്റെ മധ്യം വരെ ഒരു ദ്വീപായിരുന്ന സെവനാവാങ്ക് മൊണാസ്ട്രിയാണ് ഈ ഉപദ്വീപിൽ സ്ഥിതി ചെയ്യുന്ന ഏറ്റവും പ്രസിദ്ധമായ സാംസ്കാരിക സ്മാരകം. പടിഞ്ഞാറൻ തീരത്തുള്ള മറ്റൊരു പ്രധാന ആശ്രമം ഹൈറാവാങ്കും വീണ്ടും തെക്കോട്ടു നീങ്ങിയാൽ നൊറാട്ടസ് ഗ്രാമവും അവിടെയുള്ള മൈതാനത്തു നിലനിൽക്കുന്ന "ഖച്ച്കാർ" (അർമേനിയൻ ക്രോസ് സ്റ്റോണുകൾ) അടങ്ങിയ ഒരു സെമിത്തേരിയുമാണ്. ഇവിടെ ഏകദേശം 900 ഖച്ച്കാറുകൾ നിലനിൽക്കുന്നു. തെക്കൻ തീരത്തെ നെർക്കിൻ ഗെറ്റാഷനിൽ കൂടുതൽ ഖച്ചുകാറുകൾ കണ്ടെത്തിയിട്ടുണ്ട്.

സെവൻ ട്രൗട്ട് മത്സ്യം ("Salmo ischchan") തടാകത്തിൽ മാത്രം കണ്ടുവരുന്ന ഒരിനമാണ്. ചില എതിരാളികളായ ലേക്ക് ലഡോഗയിൽനിന്നുള്ള കോമൺ വൈറ്റ് ഫിഷ് ("Coregonus lavaretus"), ഗോൾഡ് ഫിഷ് ("Carrasius auratus") ക്രേഫിഷ് ("") തുടങ്ങിയ മത്സ്യങ്ങളുടെ തടാകത്തിലെ പ്രവേശനം കാരണമായി ഈ ഇനം മത്സ്യം ഇപ്പോൾ വംശനാശഭീഷണി നേരിടുന്നുണ്ട്. സെവൻ ട്രൌട്ട് മത്സ്യത്തിന് അതിന്റെ "തനതു" തടാകത്തിൽ വംശനാശം സംഭവിക്കുമെങ്കിൽക്കൂടി, അത് 1970-കളിൽ ഇസ്സിക്-കുൽ തടാകത്തിൽ (കിർഗിസ്ഥാന്) അവ പുനരവതരിപ്പിക്കപ്പെട്ടതിനാൽ വംശനാശഭീഷണിയെ അതിജീവിക്കുമെന്ന് വിശ്വസിക്കപ്പെടുന്നു. മനുഷ്യൻറെ അനിയന്ത്രിതമായ കടന്നുകയറ്റത്തിൻറെ ആഘാതത്താൽ തടാകത്തിൻറെ എല്ലാ ജൈവ ഘടകങ്ങളിലും മാറ്റങ്ങൾ സംഭവിച്ചുകൊണ്ടിരിക്കുന്നു. ബാക്ടീരിയ, ബെൻതോസ്, നാടൻമത്സ്യം എന്നിവയും പരിസ്ഥി ആഘാതത്തിൽ ഉൾപ്പെടുന്നു.

തടാകത്തിലെയും പരിസരങ്ങളിലെയും പക്ഷിസമ്പത്ത് ഏകദേശം 200-ൽ പരം ഇനങ്ങളാണ്, അതിൽ 95 ഇനം ഇവിടെത്തന്നെ വംശവർദ്ധനവുനടത്തുന്നവയുമാണ്. 4000-5000 ജോഡികളുള്ള അർമേനിയൻ ഗില്ലിൻറെ (Larus armenicus) ഒരു പ്രധാന പ്രജനനകേന്ദ്രമാണ് ഈ തടാകം.

വേട്ടയാടലും ആവാസവ്യവസ്ഥയുടെ നഷ്ടവും മൂലം മൂഫ്ലോണുകളുടെ ("Ovis orientalis") (ഒരിനം കാട്ടാട്) ഒരു സംഖ്യ ക്രമാതീതമായി കുറഞ്ഞുവരുന്നു. സെവൻ ലേക്കിലെ മത്സ്യസമ്പത്തിൻറെ 30% ഉണ്ടായിരുന്ന സെവൻ ട്രൗട്ട് ഏതാണ്ട് അപ്രത്യക്ഷമായിരിക്കുന്നു. അർമേനിയൻ പുള്ളിപ്പുലി അല്ലെങ്കിൽ പാൻഥർ (പാന്തേറ പർഡസ് തുല്ലാനിയസ്) തടാകത്തിലെ വംശനാശഭീഷണിയുള്ള മറ്റൊരു സന്ദർശകൻ അർമേനിയൻ പുള്ളിപ്പുലിയാണ് ("Panthera pardus tullianus").


</doc>
<doc id="392864" url="https://ml.wikipedia.org/wiki?curid=392864" title="അപ്പാനി ശരത്">
അപ്പാനി ശരത്

മലയാള ചലച്ചിത്രവേദിയിലെ ശ്രദ്ധേയനായ ഒരു പുതുമുഖനടനാണ് അപ്പാനി ശരത്.. ലിജോ ജോസ് പെല്ലിശ്ശേരി സംവിധാനം ചെയ്ത അംഗമാലി ഡയറീസ് എന്ന ആദ്യ സിനിമയിലെ അപ്പാനി രവി എന്ന കഥാപാത്രത്തെ ഗംഭീരമാക്കിയതുകൊണ്ട് ശരത് കുമാറിനെ അപ്പാനി രവി എന്ന് വിളിക്കുന്നു. അംഗമാലി ഡയറിക്ക് ശേഷം ലാൽജോസിന്റെ സംവിധാനത്തിൽ എത്തിയ വെളിപാടിന്റെ പുസ്തകത്തിൽ ഫ്രാന്ക്ലിൻ എന്ന കഥാപാത്രത്തെ അവതരിപ്പിച്ചു. ചിത്രത്തിലെ ജിമിക്കി കമ്മൽ എന്ന ഗാനം സോഷ്യൽ മീഡിയയിൽ പ്രശസ്തമായിരുന്നു. പിന്നീട് ജിജോ ആന്റണിയുടെ സംവിധാനത്തിൽ എത്തിയ പോക്കിരി സൈമൺ സന്തോഷ്‌ നായരുടെ സംവിധാനം ചെയ്യുന്ന സച്ചിൻ എന്ന ചിത്രത്തിലും അഭിനയിച്ചു. തമിഴ് സിനിമാതാരം വിശാലിന്റെ സണ്ടകോഴി എന്ന ചിത്രത്തിന്റെ രണ്ടാം ഭാഗത്തിലൂടെ ശരത് തമിഴ് സിനിമാലോകത്തേക്ക് പ്രവേശിച്ചു കഴിഞ്ഞു.


</doc>
<doc id="392869" url="https://ml.wikipedia.org/wiki?curid=392869" title="ആന്റണി വർഗീസ്‌">
ആന്റണി വർഗീസ്‌

മലയാള ചലച്ചിത്രവേദിയിലെ ശ്രദ്ധേയനായ യുവ ചലച്ചിത്രനടനാണ് ആന്റണി വർഗീസ്‌.. ലിജോ ജോസ് പെല്ലിശ്ശേരി സംവിധാനം ചെയ്ത അംഗമാലി ഡയറീസ് എന്നഅരങ്ങേറ്റ ചിത്രത്തിലൂടെ നായകനായി. പെപ്പെ എന്ന പേരിലും അറിയപെടുന്നു. 


</doc>
<doc id="392870" url="https://ml.wikipedia.org/wiki?curid=392870" title="സ്വാതന്ത്ര്യം അർദ്ധരാത്രിയിൽ (ചലച്ചിത്രം)">
സ്വാതന്ത്ര്യം അർദ്ധരാത്രിയിൽ (ചലച്ചിത്രം)

ആന്റണി വർഗീസിനെ നായകനാക്കി ടിനു പാപ്പച്ചൻ സംവിധാനം ചെയ്ത് 2018-ൽ പുറത്തിറങ്ങിയ മലയാള ചലച്ചിത്രമാണ് സ്വാതന്ത്ര്യം അർദ്ധരാത്രിയിൽ. ദിലീപ് കുര്യൻ ആണ് ചിത്രത്തിനു തിരക്കഥ രചിച്ചത്. "അംഗമാലി ഡയറിസിനു" ശേഷം ആന്റണി നായകകഥാപാത്രത്തിൽ എത്തുന്ന രണ്ടാമത്തെ ചിത്രം എന്ന പ്രത്യേകത കൂടി ഇതിനുണ്ട്. സംവിധായകനായ ബി. ഉണ്ണികൃഷ്ണനും ബി സി ജോഷിയും ചേർന്നാണ് ചിത്രം നിർമ്മിച്ചിരിക്കുന്നത്. ലിജോ ജോസ് പെല്ലിശ്ശേരി, ചെമ്പൻ വിനോദ് ജോസ്‌ എന്നിവരും ചിത്രത്തിന്റെ നിർമാണത്തിൽ പങ്കു ചേർന്നു. കോട്ടയത്തെ ഒരു ഫിനാൻസ് കമ്പനി മാനേജർ ആയ ഒരു യുവാവിന്റെ കഥയാണ് ചിത്രം പറയുന്നത്. ഒരു രാത്രിയിൽ നടക്കുന്ന ഒരു സംഭവം, അതിനെ ചുറ്റി പറ്റി നടക്കുന്ന കാര്യങ്ങൾ എന്നിവയാണ് ചിത്രം ചർച്ച ചെയ്യുന്നത്. കോട്ടയം ആണ് പ്രധാന ലൊക്കേഷൻ, മംഗലാപുരം, ഓസ്ട്രേലിയ എന്നിവിടങ്ങളിലും സിനിമയുടെ ചിത്രീകരണം നടന്നു.. 2018 മാർച്ച് 31-ന് ചിത്രം പ്രദർശനത്തിനെത്തി.

ലിജോ ജോസ് പെല്ലിശ്ശേരിയുടെ സംവിധാനസഹായിയായിരുന്ന ടിനു പാപ്പച്ചൻ ആദ്യമായി സംവിധാനം ചെയ്യുന്ന ചലച്ചിത്രമാണ് "സ്വാതന്ത്ര്യം അർദ്ധരാത്രിയിൽ". ഒരു സബ് ജയിലിനെയും അതിനുള്ളിലെ തടവുകാരെയും ചുറ്റിപ്പറ്റിയാണ് ചിത്രത്തിന്റെ കഥ പുരോഗമിക്കുന്നത്. ജയിലിനുള്ളിലെ രംഗങ്ങൾ തിരുവനന്തപുരത്താണ് ചിത്രീകരിച്ചത്. രാത്രിയിലെ രംഗങ്ങൾ ചിത്രീകരിക്കുന്നതിനായി ജയിലിന്റെ ഒരു സെറ്റും നിർമ്മിച്ചിരുന്നു. ഗോകുൽ ദാസ് ആണ് ചിത്രത്തിന്റെ കലാസംവിധായകൻ.



</doc>
<doc id="392874" url="https://ml.wikipedia.org/wiki?curid=392874" title="ഫെയറി മെഡോസ്">
ഫെയറി മെഡോസ്

ഫെയറി മെഡോസ്, ( "Märchenwiese", ″ഫെയറി ടെയിൽ മെഡോസ്″) ഔദ്യോഗികമായി ഇന്ത്യയുടേയും പാകിസ്താൻ അന്യായമായി കൈവശം വച്ചിരിക്കുന്നതുമായ ഗിൽജിത്-ബാൾട്ടിസ്താനിലെ ഡയമർ ജില്ലയിൽ സ്ഥിതിചെയ്യുന്നതും നംഗ പർവ്വതത്തിന്റെ ഒരു ബേസ് ക്യാമ്പ് സൈറ്റിൽ സ്ഥിതിചെയ്യുന്നതുമായ ഒരു പുൽമേടാണ്. ഇത് തദ്ദേശീയ വാസികളുടെയിടയിൽ ജൂട്ട് എന്നറിയപ്പെടുന്നു. സമുദ്രനിരപ്പിന് ഏകദേശം 3,300 മീറ്റർ ഉയരത്തിലുള്ള ഈ പുൽമേട് നംഗ പർബത്തിന്റെ റഖിയോട്ട് മുഖത്തേയ്ക്കു സവാരി ചെയ്യുന്ന ട്രക്കിങ്ങുകാരുടെ ആരംഭ സ്ഥാനമായി പ്രവർത്തിക്കുന്നു. അധിനിവേശ പാക്കിസ്ഥാൻ സർക്കാർ 1995 ൽ ഇതൊരു ദേശീയോദ്യാനമായി പ്രഖ്യാപിച്ചു.

കാരക്കോറം ഹൈവേയിലെ റായ്ഖോട്ട് ഹൈവേ പാലത്തിലൂടെ ടാറ്റോ ഗ്രാമത്തിലേക്കുള്ള പന്ത്രണ്ട് കിലോമീറ്റർ ദൂരമുളള ജീപ്പു ഗതാഗതത്തിനു മാത്രം യോജിച്ച ട്രെക്കിംഗ് വഴിയിലൂടെ ഫെയറിമെഡോയ്ക്കു സമീപത്തുള്ള ടാറ്റോയിലെത്തിച്ചേരാവുന്നതാണ്. ടാറ്റോയിൽ നിന്ന് ഇത് മൂന്ന് മുതൽ നാല് മണിക്കൂർ വരെ സമയമെടുത്ത് നടന്നു കയറാവുന്ന 5 കിലോമീറ്റർ ട്രെക്കിംഗ് പാതയിലൂടെ ഫെയറി മെഡോയിലെത്തിച്ചേരാം.

നംഗ്ഗ പർബതിൽ നിന്ന് ഉത്ഭവിക്കുന്ന റൈഖോട്ട് ഹിമാനിയുടെ ഒരു അറ്റത്തു സ്ഥിതിചെയ്യുന്ന റായ്ഖോട്ട് താഴ്വരയിലാണ് ഈ പുൽമേടുകൾ സ്ഥിതി ചെയ്യുന്നത്. ഈ ഹിമാനി ഒരു അരുവിയെ ജലസമൃദ്ധമാക്കുകയും അത് അവസാനമായി സിന്ധു നദിയിൽ ചെന്നുചേരുകയുമാണ് ചെയ്യുന്നത്. 1992 മുതൽ പ്രദേശവാസികളുടെ ക്യാമ്പിംഗ് സൈറ്റുകൾ ഈ മേഖലയിൽ പ്രവർത്തിക്കുന്നുണ്ട്.

ഫെയറി മെഡോസിലെ ആറ് മാസക്കാലത്തെ ടൂറിസ്റ്റ് സീസൺ ഏപ്രിൽ മാസം മുതൽ ആരംഭിച്ച് സെപ്റ്റംബർ അവസാനം തീരുന്നു. ഈ സമയത്ത് രണ്ട് ഏക്കർ പ്രദേശത്തു പരന്നു കിടക്കുന്ന "റൈക്കോട്ട് സെറായ്" എന്ന ക്യാമ്പിംഗ് സൈറ്റിൽ സന്ദർശരുടെ ബാഹുല്യം അനുഭവപ്പെടുന്നു. ഫെയറി മെഡോകളുടെ സൈറ്റ്, ഭാഗികമായിട്ടു മാത്രമാണ് വികസിപ്പിച്ചിരിക്കുന്നതെങ്കിലും, വിനോദസഞ്ചാരത്തിൽ നിന്ന് ഏകദേശം 17 മില്ല്യൺ റിയാൽ രൂപ അധിനിവേശ പാക്കിസ്ഥാൻ സർക്കാർ വരുമാനം ഉണ്ടാക്കുന്നു. ഇത് പ്രധാനമായും ഭക്ഷണം, ഗതാഗതം, താമസ സൗകര്യങ്ങൾ എന്നിവ നൽകുന്നതിൽക്കൂടിയാണ്. ഷാൻഗ്രില റിസോർട്ട്സ് എന്ന ഗിൽജിത് ബാൾട്ടിസ്ഥാനിലെ ടൂറിസം വികസന പദ്ധതികളുടെ പ്രഥമ പ്രവർത്തകർ പരിസ്ഥിതി സൌഹാർദ്ദപരമായ റിസോർട്ടുകൾ സ്ഥാപിക്കുന്നതിനുള്ള ഒരു പദ്ധതി പ്രഖ്യാപിച്ചിരിക്കുന്നു. ഫെയറി മെഡോസിലേയ്ക്കുള്ള പാത നിർമ്മിച്ചത് ഗിൽജിത് സ്കൌട്ട്സിലെ ഫസ്റ്റ് കമാണ്ടറായിരുന്ന ബ്രിഗേഡിയർ എം. അസ്ലം ഖാനായിരുന്നു. ഇത് ഇപ്പോൾ തദ്ദേശവാസികളുടെ നിയന്ത്രണത്തിലാണ്. വന സംരക്ഷണത്തിനും പ്രദേശത്തെ ടൂറിസത്തെ പ്രോത്സാഹിപ്പിക്കുന്നതിനും വേണ്ടി തദ്ദേശ സമൂഹം മരംവെട്ടുപോലുള്ള നശീകരണ പ്രവർത്തനങ്ങളെ തടയുന്നു.

പുൽമേടിനു ചുറ്റുമായുള്ള പ്രദേശങ്ങൾ ആൽപൈൻ വനങ്ങളാൽ സമൃദ്ധമാണ്. ഉയർന്ന പ്രദേശങ്ങളും വടക്കുഭാഗത്തുള്ള ചരിവുകളിലും കൂടുതലായി കാണപ്പെടുന്നത് കോണിഫറസ് വനങ്ങളാണ്. വനത്തിൽ "", "", "" തുടങ്ങിയ മരങ്ങൾ കാണപ്പെടുന്നു.സൂര്യപ്രകാശം കുറച്ചു ലഭിക്കുന്ന ഉയർന്ന പ്രദേശങ്ങളിലെ വനങ്ങളിൽ ബിർച്ച്, വില്ലോ ഡ്വാർഫ് കുറ്റിച്ചെടകൾക്കാണ് ആധിപത്യമുള്ളത്. തെക്കൻ ചരിവുകളിൽ ജൂണിപ്പറും "", "J. turkesticana" തുടങ്ങിയവയുൾപ്പെട്ട സ്ക്രബ്ബ് വിഭാഗത്തിലുള്ള സസ്യങ്ങളാണ് കൂടുതൽ. താഴ്ന്ന തലങ്ങളിൽ കാണപ്പെടുന്ന പ്രധാന സസ്യങ്ങൾ ആർട്ടിമീസിയ, യെല്ലോ ആഷ്, സ്റ്റോൺ ഓക്ക്, "" എന്നിവയാണ്. പുൽമേടുകളിൽ കണ്ടെത്തിയ "Pinus wallichiana" യും അതിന്റെ സഹോദരി വർഗ്ഗമായ ബാൾക്കനിൽ കണ്ടെത്തിയ "" ഉം ഇലകളുടെ വലിപ്പത്തിലുള്ള സമാനതയും ഗവേഷകരുടെ പഠന പരിഗണനയിലാണ്.

സസ്തനികളിൽ, ഏതാനും തവിട്ട് കരടികളുടെ സാന്നിദ്ധം ഈ പ്രദേശത്ത് കാണ്ടെത്തിയിട്ടുണ്ടെങ്കിലും, അവയുടെ എണ്ണം ഗണ്യമായി കുറയുന്നത് ആശങ്കാജനകമാണ്. വംശനാശ ഭീഷണി നേരിടുന്ന കസ്തൂരി മാനുകളുടെ ഏതാനും എണ്ണം ഇവിടെയുണ്ട്.


</doc>
<doc id="392879" url="https://ml.wikipedia.org/wiki?curid=392879" title="ഡോച്ചുല പാസ്">
ഡോച്ചുല പാസ്

ഡോച്ചുല പാസ്, മഞ്ഞുമൂടിയ ഹിമാലയൻ പർവ്വതനിരകളിൽ, ഭൂട്ടാനിൽ തിമ്പുവിൽനിന്നു പുനാഖായാലേയ്ക്കുള്ള പാതയിലുള്ള ഒരു ചുരമാണ്. ഇവിടെ "ഡ്രക്ക് വാങ്ക്യാൽ ചോർട്ടൻസ്" എന്ന പേരിൽ 108 മെമ്മോറിയൽ സ്തൂപങ്ങൾ സ്ഥിതിചെയ്യുന്നു. ഏറ്റവും മൂത്ത രാജ്ഞി അമ്മ മഹാരാജ്ഞി ആഷി ദോർജി വാങ്മോ വാഞ്ചുക്കാണ് ഇതു നിർമ്മിച്ചത്. ചോർട്ടനുകൾക്കു പുറമേ ഡ്രക് വാങ്ക്യാൽ ലാഖാങ്ങ് (ക്ഷേത്രം) എന്ന പേരിൽ നാലാമത്തെ ഡ്രക് ഗ്യാൽപോയുടെ (ഭൂട്ടാൻ സംസ്ഥാന തലവൻ) സ്മരണയ്ക്കായി ജിഗ്മേ സിൻഗ്യേ വാഞ്ചുക്ക് നിർമ്മിച്ച ഒരു സന്യാസി മഠവും ഇവിടെ സ്ഥിതിചെയ്യുന്നു. ഇതിനു മുന്നിലെ തുറന്ന മൈതാനം ടോചുല ഡ്രക് വാൻഗ്യേൽ ഫെസ്റ്റിവലിൻറെ വേദിയാണ്. 108 മെമ്മോറിയൽ സ്തൂപങ്ങൾ നിലനിൽക്കുന്നത് രാജ്യത്തെ ആദ്യത്തെ റോയൽ ബൊട്ടാണിക്കൽ ഉദ്യാനത്തിനു സമീപത്തായാണ്. ഈ ചുരം 

സമുദ്രനിരപ്പിൽ നിന്നും ഏകദേശം 3,100 മീറ്റർ (10,200 അടി) ഉയരത്തിൽ (3,140 മീറ്റർ (10,300 അടി), 3,150 മീറ്റർ (10,330 അടി എന്നിങ്ങനെയും സൂചിപ്പിക്കപ്പെടുന്നു) കിഴക്കു പടിഞ്ഞാറൻ പാതയിലൂടെ തിംപുവിൽനിന്നു പുനാഖയ്ക്കുള്ള വഴിയിൽ കൂടുതൽ കിഴക്കു ദിക്കിലേയ്ക്കു മാറി ഹിമാലയൻ മലനിരകളിലെ മഞ്ഞ് മൂടിയ മലനിരകളുടെ മധ്യത്തിലായാണ് ഈ ചുരം സ്ഥിതിചെയ്യുന്നത്.  ചുരത്തിൻറെ കിഴക്കു ഭാഗത്ത് ഹിമാലയത്തിലെ മഞ്ഞുമൂടിയ മലനിരകളെ സ്പഷ്ടമായി കാണാൻ സാധിക്കുന്നു. ഇവയിൽ മുഖ്യമായത് ഭൂട്ടാനിലെ ഏറ്റവും ഉയരം കൂടിയ കൊടുമുടിയും 7,158 മീറ്റർ (23,484 അടി) ഉയരവുമുള്ള മസൻഗ്ഗാങ്ങ് ആണ്. ഇത് പ്രാദേശിക ഭാഷയിൽ ഗാങ്കർ പൂയെൻസം കൊടുമുടി എന്നറിയപ്പെടുന്നു. ചുരത്തിനു കിഴക്കുവശത്തുള്ള പാത കുറച്ചു ദൂരം കുത്തനെ മുകളിലേയ്ക്കു പോകുകയും തുടർന്ന് പുനാഖ താഴ്വരയിലേക്ക് ഇടത്തു തിരിഞ്ഞ് പുനഖായിയിലെ പുനഖ ഡിസോംഗിലേക്ക് (ഭൂട്ടാൻറെ പഴയ തലസ്ഥാനം) എത്തുകയും ചെയ്യുന്നു. രണ്ട് നദികളുടെ സംഗമസ്ഥാനത്താണ് ഈ സ്ഥലം സ്ഥിതിചെയ്യുന്നത്. കൂടുതൽ കിഴക്കു ദിക്കിലേയ്ക്കു നീണ്ടു പോകുന്ന പാത, പർവ്വതശിഖരത്തിലായി 7-ാം നൂറ്റാണ്ടിലെ ഒരു സന്യാസി മഠം സ്ഥിതിചെയ്യുന്ന വാങ്‍ഡി ഫോഡ്രോങ്ങിലെത്തുന്നു. ഈ താഴ്വരയിലൂടെ പുനറ്റ്സാങ്ച്ചു നദി ഒഴുകുന്നുണ്ട്. തിംപുവിനും പുനാഖയ്ക്കുമിടയിലുള്ളതും, ഡോച്ചു ലാ കേഫിൽനിന്നാരംഭിച്ച് ലാംപെറിയിൽ ഇന്നത്തെ റോഡിൽ സന്ധിക്കുന്നതുമായ ഡോച്ചു ലാ നേച്ചർ ട്രെയിൽ (1.2 കിലോമീറ്റർ) (0.75 മൈൽ), ലുമിറ്റ്സാവയിലെ പ്രധാന റോഡിൽ സന്ധിക്കുന്ന ലുമിറ്റ്സാവ പ്രാചീന ട്രെയിൽ എന്നീ പ്രാചീന നടത്താരകളുടെ ഭാഗമാണ് ഈ ചുരം. യഥാർത്ഥ പാതയുടെ ഭാഗങ്ങളാണ് ഈ രണ്ട് പാതകളും.

ചുരത്തിലെ കാലാവസ്ഥ മൂടൽ മഞ്ഞു മൂടിയതും മരംകോച്ചുന്നതുമാണ്. എന്നിരുന്നാലും ഒക്ടോബറിനും ഫെബ്രുവരിക്കുമിടയിളുള്ള മാസങ്ങളിൽ ഭൂട്ടാൻ ഹിമാലയത്തിൻറെ മനോഹര ദൃശ്യം കാണാൻ സാധിക്കുന്നു.

ചുരത്തിൻറ ചെരിവുകളിലുള്ള വനങ്ങളിലെ വൃക്ഷങ്ങളിൽ ഏറിയകൂറും സൈപ്രസ് മരങ്ങളാണ്. ചുരത്തിനു ചുറ്റുപാടുമുള്ള മലഞ്ചെരുവുകളിൽ ബുദ്ധമത വിശ്വാസികൾ തങ്ങളുടെ ആരാധനകളുടെ അടയാളമായി തോരണങ്ങളും വർണശബളമായ പതാകകളും കൊണ്ട് സമൃദ്ധമായി അലങ്കരിച്ചിരിക്കുന്നു. നീല (ആകാശം), വെള്ള (മേഘങ്ങൾ), ചുവപ്പ് (തീ), പച്ച (വെള്ളം), മഞ്ഞ (ഭൂമി) തുടങ്ങിയവയെ പ്രതിനിധാനം ചെയ്യുന്നതിനായി അഞ്ച് കളറുകളിലാണ് ഈ പതാകകൾ നിർമ്മിച്ചിരിക്കുന്നത്. രാജ്യത്തിനു സമൃദ്ധിയും സമാധാനവും കൈവരുവാനായി പതാകകളിൽ ബുദ്ധമത ഗ്രന്ഥങ്ങളിലെ പ്രാർത്ഥനകൾ ആലേഖനം ചെയ്തിരിക്കുന്നു.

ഫെബ്രുവരിയിൽ ഭൂട്ടാനീസ് പുതുവർഷത്തെക്കുറിക്കുന്ന ലോസാർ ഉത്സവത്തിനു ശേഷമുള്ള കാലത്ത്, മഞ്ഞുരുകുന്നതിനനുസരിച്ച്, ഈ ചുരത്തിൽ, "Primal Denticulata", "Primula Garcilipes" പോലുള്ള തരം പുഷ്പങ്ങളുടെ ഒരു വിസ്മയം തന്നെ അവതരിപ്പിക്കപ്പെടുന്നു. തുടർന്നുള്ള മാസങ്ങളിൽ rhododendrons (ചുവപ്പ്, വയലറ്റ് നിറങ്ങളിലുള്ള പൂക്കളുണ്ടാകുന്ന ഒരു കുറ്റിച്ചെടി) ൻറെ പുഷ്പങ്ങൾ ധാരാളമായി ഉണ്ടാകുന്നു.    


</doc>
<doc id="392883" url="https://ml.wikipedia.org/wiki?curid=392883" title="ഇട്ടൂലി">
ഇട്ടൂലി

കേരളത്തിലെ  ഗ്രാമങ്ങളിൽ  കുട്ടികൾ കളിക്കുന്ന ഒരു കളി  ആണ്  ഇട്ടൂലി . വളരെച്ചെറിയ  നിയമവ്യവസ്ഥ ആണ്  ഇതിനുള്ളത്. സേഫ്റ്റിപിൻ, ബട്ടൻസ് തുടങ്ങിയവയാണ് കളിസാധനം. ഒരുകുട്ടി, സേഫ്റ്റിപിൻ മറ്റുള്ള കുട്ടികൾ കാണാതെ  മുൻ കൂട്ടി  തീരുമാനിച്ച  പരിധിക്കുള്ളിൽ  ഒളിപ്പിച്ചു  വെയ്കുന്നു. അതിനുശേഷം  ഇട്ടൂലി എന്ന് പറയുന്നു . സേഫ്റ്റിപിൻ എവിടെയെങ്കിലും  കുത്തി വച്ചാൽ  കുത്തുലീ  എന്നും , വച്ചാൽ  വച്ചൂലി  എന്നും, ഇട്ടാൽ ഇട്ടൂലി  എന്നും, മുടിവച്ചാൽ  മൂടുലി  എന്നും  മറ്റുള്ളവർക്ക്  ഏതു രീതിയിലാണ്  ഒളിപ്പിച്ചത് എന്ന് സൂചന കൊടുക്കുന്നു. ആദ്യംകണ്ടെത്തുന്നയാൾ  കളിയിൽ ജയിക്കുകയും അടുത്ത ഇട്ടൂലി ക്കുള്ള  അവസരം അയാൾക്ക് കിട്ടുകയും ചെയ്യുന്നു.

</doc>
<doc id="392888" url="https://ml.wikipedia.org/wiki?curid=392888" title="ഉന്നത തല ഭാഷ">
ഉന്നത തല ഭാഷ

ഇംഗ്ലീഷിൽ ഹൈ ലെവൽ ലാംഗ്വേജ് എന്നു പറയപ്പെടുന്ന ഉന്നതതല ഭാഷ ഇന്നു കമ്പ്യൂട്ടർ പ്രോഗ്രാമിങ്ങിന് സർവ്വസാധാരണമായി ഉപയോഗിക്കപ്പെട്ടു വരുന്നു. കെട്ടിലും മട്ടിലും മനുഷ്യഭാഷയോടു സാമ്യം പുലർത്തുന്നവയാണ് ഉന്നത തല ഭാഷകൾ. ചിഹ്നങ്ങളുടെ എണ്ണം പരമാവധി കുറച്ച് ഇംഗ്ലീഷ് വാക്കുകൾ തന്നെ കീവേർഡുകളായി ഇവയിൽ ഉപയോഗിക്കുന്നു. ഉദാഹരണം വിബി.നെറ്റ് എന്ന ഭാഷയിലെ ഒരു സാമ്പിൾ കോഡ് ഇതാ. 

Dim myprocess As New Process

Dim StartInfo As New System.Diagnostics.ProcessStartInfo

StartInfo.FileName = "cmd" 

myprocess.StartInfo = StartInfo

myprocess.Start()

കമാൻഡ് പ്രോം‌പ്റ്റ് അഥവാ സി എം ഡി എന്ന പ്രോഗ്രാമിനെ പ്രവർത്തിപ്പിക്കാനുള്ള പ്രോഗ്രാം കോഡ് ആണിത്. വളരെ ലളിതമായതിനാൽ വായിക്കുന്ന ഒരാൾക്ക് അനായാസം ഇതു മനസ്സിലാക്കാനാകും. ഉന്നത തല ഭാഷ പ്രോഗ്രാമറുടെ ജോലി എളുപ്പമാക്കുന്നു എന്നു പൊതുവേ പറയാം. പൈത്തൺ, വിബി.നെറ്റ്, സി ഷാർപ്പ്, ജാവ എന്നിവയാണ് ഉന്നത തല ഭാഷകളിൽ പ്രമുഖർ. അതേ സമയം സി, സി പ്ലസ് പ്ലസ് എന്നിവ ഉന്നത തല ഭാഷകളിൽ പെടുമെങ്കിലും ഗൂഢമായ ചിഹ്നങ്ങളുടേയും മറ്റും ഉപയോഗത്താൽ ഉന്നത തല ഭാഷകളിലെ അധോതലത്തിൽ അവയെ പെടുത്താം.


</doc>
<doc id="392900" url="https://ml.wikipedia.org/wiki?curid=392900" title="പൂർണ ഭക്തി പെർത്ത്വി മ്യൂസിയം">
പൂർണ ഭക്തി പെർത്ത്വി മ്യൂസിയം

ഇന്തോനേഷ്യയിലെ ജക്കാർത്തയിലുള്ള പ്രശസ്തമായ ഒരു ചരിത്ര മ്യൂസിയമാണ് പൂർണ ഭക്തി പെർത്ത്വി മ്യൂസിയം (Purna_Bhakti_Pertiwi_Museum). ആധുനിക ഇന്തോനേഷ്യൻ ചരിത്രത്തിലെ പ്രബലനും രാജ്യത്തിന്റെ രണ്ടാമത്തെ പ്രസിഡണ്ടുമായിരുന്ന സുഹാർത്തോയുടെ ജീവിതവുമായി ബന്ധപ്പെട്ടതാണ് ഇത്. അദ്ദേഹത്തോടുള്ള ആദരസൂചകമായി, തുംപെങ് ആകൃതിയിലാണ് ഇത് ഉണ്ടാക്കിയിരിക്കുന്നത്. 32 വർഷക്കാലത്തെ തന്റെ ഭരണകാലത്ത് സുഹാർത്തോ ശേഖരിച്ച വിലപിടിപ്പുള്ള വസ്തുക്കൾ എല്ലാം ഈ മ്യൂസിയത്തിൽ പ്രദർശിപ്പിച്ചിരിക്കുന്നു.

സുഹാർത്തോയുടെ രാഷ്ട്രീയ ഉപദേഷ്ടാവായും ഏറ്റവും അടുത്ത വിശ്വസ്തയുമായി അംഗീകരിക്കപ്പെടുന്ന, ഭാര്യയായിരുന്ന സിതി ഹർതിന മുൻകൈയെടുത്ത് പൂർണ ഭക്തി പെർത്ത്വി മ്യൂസിയത്തിന്റെ നിർമ്മാണം നടന്നു. സുഹാർത്തോയോട് ലോകരാജ്യങ്ങളും ഇന്തോനേഷ്യൻ ജനതയും നൽകുന്ന ശ്രദ്ധയ്ക്കും പിന്തുണയ്ക്കും ദൈവത്തോട് നന്ദി രേഖപ്പെടുത്തുന്നതിന് വേണ്ടിയായിരുന്നു മ്യൂസിയത്തിന്റെ നിർമ്മാണം പൂർണ ഭക്തി പെർത്ത്വി ഫൗണ്ടേഷനായിരുന്നു നിർമ്മാണം നടത്തിയത്. 1987 ൽ നിർമ്മാണ പ്രവർത്തനങ്ങൾ ആരംഭിച്ചു. 1992 പൂർത്തീകരിച്ച് 1993 ആഗസ്ത് 23 ന് പ്രസിഡണ്ട് സുഹാർത്തോ മ്യൂസിയം ഉത്ഘാടനം ചെയ്തു.
വിസ്തൃതവും ആകർഷകവുമായ കെട്ടിടസമുച്ചയം പൂർണ ഭക്തി പെർത്ത്വി മ്യൂസിയത്തിനുണ്ട്. പ്രധാന കെട്ടിടം കൂടാതെ, ചിത്രശാലയും അനുബന്ധ കെട്ടിടങ്ങളും പുൽത്തകിടിയും മറ്റും ഉൾപ്പെടുന്ന സമുച്ചയം. 18,605 സ്ക്വയർ മീറ്റർ വിസ്തൃതിയുള്ള പ്രധാന കെട്ടിടത്തിൽ, മെയിൻ ഹാൾ, സവിശേഷ ഹാൾ, അഷ്ടഭ്രത ഹാൾ, ഗ്രന്ഥശാല എന്നിവ ഉൾപ്പെടുന്നു.

ഇവ കൂടാതെ, സ്വാഗത കവാടം, ഒരു ചെറിയ പള്ളി, കളിസ്ഥലം എന്നിവയുമുണ്ട്. അപൂർവ്വ സസ്യങ്ങൾ വളർത്തിയ ഒരു ഉദ്യാനവും ഇവയോടനുബന്ധിച്ച് നിർമ്മിച്ചിരിക്കുന്നു. 

അതുല്യമായ ഘടനയാണ് പൂർണ ഭക്തി പെർത്ത്വി മ്യൂസിയത്തിന്റേത്. ഇന്തോനേഷ്യൻ സർക്കാർ ടൂറിസ്റ്റ് പ്രതീകങ്ങളായി തിരഞ്ഞെടുത്ത 30 ഭക്ഷണ വിഭവങ്ങളിൽ ഒന്നായ തുംപെങ് രൂപത്തിലാണ് മ്യൂസിയത്തിന്റെ നിർമ്മാണം. 
മ്യൂസിയത്തിന്റെ സ്തൂപീയ രൂപം തുംപെങ് അടിസ്ഥാനമാക്കിയാണ് സ്വീകരിച്ചിരിക്കുന്നത്. ദൈവത്തോടുള്ള നന്ദിസൂചകമായാണ് ഈ ഘടന അവലംബിച്ചിരിക്കുന്നത്. കൂടാതെ, ഇന്തോനേഷ്യൻ വിശ്വാസപ്രകാരമുള്ള ജീവിതചക്രത്തിലെ കൽപതരു, ജയകുസുമം (Jayakusuma flower), കക്ര മഞ്ചിലിംഗം (Cakra Manggilingan) എന്നിവയും മ്യൂസിയം നിർമ്മാണത്തിൽ പ്രതിഫലിച്ചിട്ടുണ്ട്.

<br>

സുഹാർത്തോയുടെ ഭരണകാലത്ത് ശേഖരിച്ച വിലപിടിപ്പുള്ള അനേകം വസ്തുക്കൾ പൂർണ ഭക്തി പെർത്ത്വി മ്യൂസിയത്തിൽ പ്രദർശിപ്പിച്ചിരിക്കുന്നു. ലോകനേതാക്കളിൽ നിന്നും ഇന്തോനേഷ്യൻ ജനങ്ങളിൽ നിന്നും ലഭിച്ച വിലപിടിപ്പുള്ള ചിത്ര - കലാവസ്തുക്കൾ, സ്മരണികകൾ, ചരിത്രപ്രാധാന്യമുള്ള വസ്തുക്കൾ തുടങ്ങിയവയെല്ലാം ഇന്ന് മ്യൂസിയത്തിന്റെ ഭാഗമാണ്.

വിശിഷ്ടാതിഥികൾ സമ്മാനിച്ച ശിൽപങ്ങളും മറ്റും പ്രദർശിപ്പിച്ചിരിക്കുന്നത് പ്രധാന മുറിയിലാണ്. കമ്പോഡിയൻ പ്രധാനമന്ത്രി ഹുൻ സെൻ, മലേഷ്യൻ പ്രധാനമന്ത്രി മഹാതിർ മുഹമ്മദ് എന്നിവർ സമ്മാനിച്ച വെറ്റിലച്ചെല്ലങ്ങൾ ഇവിടെയുണ്ട്. ഡച്ച് പ്രധാനമന്ത്രി ലബ്ബേഴ്സ് സമ്മാനിച്ചിരിക്കുന്നത് വെള്ളിയിൽ നിർമ്മിതമായ പ്രാവിൻ പ്രതിമയാണ്. 

ഇന്തോനേഷ്യൻ വ്യവസായ പ്രമുഖർ, രാഷ്ട്രീയ നേതാക്കൾ, ഉദ്യോഗസ്ഥർ തുടങ്ങിയവരുടെ വകയായുള്ള സമ്മാനങ്ങളും പ്രദർശനവസ്തുക്കളിൽ ഉൾപ്പെടുന്നു. സോങ് രാജവംശത്തിലേയും മിങ് രാജവംശത്തിലേയുംചൈനീസ് രാജകുമാരിമാരുടെ കട്ടിലിന്റെ കട്ടിലുകൾ ഇവയിൽ ശ്രദ്ധേയമാണ് .

സവിശേഷ മുറിയിൽ പ്രജർശിപ്പിച്ചിരിക്കുന്നത് സുഹാർത്തോയ്ക്ക് ലഭിച്ച സെനിക മെഡലുകളും ബഹുമതികളുമാണ്. അറേബ്യൻ രാജ്യങ്ങളിൽ നിന്നും ബ്രൂണെയ്, സിങ്കപ്പൂർ, ജപ്പാൻ എന്നിവിടങ്ങളിൻ നിന്നുള്ള ബഹുമതികളും കൂട്ടത്തിലുണ്ട്. പലസ്തീൻ നാഷണൽ അഥോറിറ്റിയുടേയും പലസ്തീൻ ലിബറേഷൻ ഓർഗനൈസേഷന്റേയും ചെയർമാനായ യാസർ അറഫാത്ത് ക്രൊയേഷ്യൻ പ്രസിഡണ്ട് ഫ്രാഞ്ചോ ടുഡ്‌മാൻ എന്നിവർ സമ്മാനിച്ച വാളും ഇവയ്ക്കിടയിലെ ശ്രദ്ധേയ ഇനങ്ങളാണ്.

അഷ്ടഭ്രത ഹാളിൽ പ്രദർശിപ്പിച്ചിരിക്കുന്നത്, സുഹാർത്തോയുടെ തത്വശാസ്ത്രപരമായ നേതൃത്വത്തെ കാണിച്ചുതരുന്ന ഇനങ്ങളാണ്. വ്യത്യസ്ത വ്യവസ്ഥിതികളിലെ സാഹിത്യ സംഭാവനകളും ഇവിടെയുണ്ട്.

ഇന്തോനേഷ്യൻ പടക്കപ്പലായിരുന്ന KRI Harimau കൂടി ഇതോടനുബന്ധിച്ച് മുറ്റത്ത് പ്രദർശിപ്പിച്ചിരിക്കുന്നു.



</doc>
<doc id="392904" url="https://ml.wikipedia.org/wiki?curid=392904" title="ലാഹോർ കോട്ട">
ലാഹോർ കോട്ട

പാകിസ്താനിലെ ലാഹോറിൽ സ്ഥിതിചെയ്യുന്ന ഒരു കോട്ടയാണ് ലാഹോർ കോട്ട അഥവാ ഷാക്വില. ലാഹോറിലെ വാൾഡ് സിറ്റിയുടെ വടക്കേ അറ്റത്തായി സ്ഥിതിചെയ്യുന്ന ഈ കോട്ട ഏകദേശം 20 ഹെക്ടേർ സ്ഥലത്തായി വ്യാപിച്ചുകിടക്കുന്നു. 1556-ൽ മുഗൾ ചക്രവർത്തിയായിരുന്ന അക്ബറാണ് കോട്ടയുടെ നിർമ്മാണം ആരംഭിച്ചത്. പിന്നീട് പല ഭരണാധികാരികളുടെയും ശ്രമഫലമായി പതിനേഴാം നൂറ്റാണ്ടോടുകൂടി കോട്ടയുടെ പണി പൂർത്തിയായി. ഹിന്ദു - മുസ്ലീം വാസ്തുവിദ്യാ ശൈലിയിൽ നിർമ്മിക്കപ്പെട്ട ഇരുപതിലധികം പുരാതന കെട്ടിടങ്ങളാണ് ഇവിടെയുള്ളത്.

മുഗൾ ചക്രവർത്തിയായിരുന്ന ഷാജഹാൻ കോട്ടയിലെ പലഭാഗങ്ങളും മോഡി പിടിപ്പിക്കുന്നതിനായി അമൂല്യമായ മാർബിളുകൾ ഉപയോഗിച്ചിരുന്നു. അദ്ദഹത്തിന്റെ പുത്രൻ ഔറംഗസേബാണ് ലാഹോർ കോട്ടയുടെ കവാടമായ ആലംഗിരി ഗേറ്റ് നിർമ്മിച്ചത്. മുഗൾ സാമ്രാജ്യത്തിന്റെ തകർച്ചയ്ക്കു ശേഷം സിഖ് സാമ്രാജ്യത്തിലെ രഞ്ജിത് സിങ് ലാഹോർ കോട്ട പിടിച്ചെടുത്തു. 1849 ഫെബ്രുവരിയിൽ നടന്ന ഗുജറാത്ത് യുദ്ധത്തിൽ സിഖുകാരെ പരാജയപ്പെടുത്തിക്കൊണ്ട് ബ്രിട്ടീഷുകാർ കോട്ട സ്വന്തമാക്കി. 1947-ൽ പാകിസ്താൻ സ്വതന്ത്രമായതോടെ ലാഹോർ കോട്ട സർക്കാർ ഏറ്റെടുത്തു. 1981-ൽ ഷാലിമാർ പൂന്തോട്ടത്തെയും ലാഹോർ കോട്ടയെയും യുനെസ്കോയുടെ ലോകപൈതൃക പട്ടികയിൽ ഉൾപ്പെടുത്തി. 
ലാഹോറിലെ വാൾഡ് സിറ്റിയുടെ വടക്കൻ ഭാഗത്താണ് ലാഹോർ കോട്ട സ്ഥിതിചെയ്യുന്നത്. ബാദ്ശാഹി മോസ്ക്, റോഷ്നയി ഗേറ്റ്, രാജാ രഞ്ജിത് സിങ്ങിന്റെ സമാധിസ്ഥലം എന്നിവയോടു ചേർന്ന് ലാഹോർ കോട്ടയുടെ കവാടമായ ആലംഗീരി ഗേറ്റ് സ്ഥിതിചെയ്യുന്നു. കോട്ടയുടെ വടക്കൻ അതിർത്തിക്കു സമീപം ഇഖ്ബാൽ പാർക്കും മിനാരി പാകിസ്താനുമുണ്ട്. 

ലാഹോർ കോട്ട നിലനിൽക്കുന്ന സ്ഥലത്ത് മുമ്പ് ജനവാസം കുറവായിരുന്നു. ഇവിടെ ആദ്യകാലത്ത് ചെളിയും ഇഷ്ടികയും കൊണ്ടു നിർമ്മിച്ച മറ്റൊരു കോട്ടയുണ്ടായിരുന്നതായി പറയപ്പെടുന്നു. പതിനാന്നാം നൂറ്റാണ്ടിൽ മുഹമ്മദ് ഗസ്നിയുടെ കാലത്താണ് ഇവിടെയുള്ള കോട്ടയെപ്പറ്റി ചരിത്രത്തിൽ ആദ്യമായി പരാമർശിക്കപ്പെടുന്നത്. 1241-ലെ മംഗോളിയൻമാരുടെ ലാഹോർ ആക്രമണത്തെത്തുടർന്ന് കോട്ട തകർന്നു. പിന്നീട് ഡൽഹി സുൽത്താനത്തിലെ അടിമവംശ ഭരണാധികാരിയായ ഗിയാസുദ്ദീൻ ബാൽബൻ 1267-ൽ ഇവിടെ ഒരു കോട്ട നിർമ്മിച്ചു. 1398-ൽ തിമൂറിന്റെ ആക്രമണത്തോടെ ഈ കോട്ടയുടെ പല ഭാഗങ്ങളും നശിച്ചു. 1421-ൽ മുബാറക് ഷാ സയീദ് ഇതു പുനർനിർമ്മിച്ചു. 1430-കളിൽ കാബൂളിലെ ഷെയ്ഖ് അലി ലാഹോർ കോട്ട പിടിച്ചെടുത്തു. പിന്നീട് 1524-ൽ ബാബർ മുഗൾ സാമ്രാജ്യം സ്ഥാപിക്കുന്നതുവരെയും ലോധി സുൽത്താന്മാരാണ് കോട്ടയുടെ അവകാശികളായിരുന്നത്.

മുഗൾ ഭരണാധികാരിയായിരുന്ന അക്ബറാണ് ഇപ്പോഴുള്ള ലാഹോർ കോട്ടയുടെ നിർമ്മാണം തുടങ്ങിവച്ചത്. 1575-ഓടെ കോട്ടയുടെ ആദ്യ ഘട്ട നിർമ്മാണം പൂർത്തിയായി. അക്ബറിന്റെ കാലത്തുണ്ടായിരുന്ന പല നിർമ്മിതികളും പിന്നീടുവന്ന ഭരണാധികാരികൾ പുതുക്കിപ്പണിഞ്ഞു. അക്ബറിന്റെ പുത്രനായ ജഹാംഗീർ ഇവിടെയുള്ള കലാബുർജ് നിർമ്മിച്ചു. യൂറോപ്യൻ ശൈലിയിൽ നിന്ന് പ്രചോദനമുൾക്കൊണ്ട് യേശുക്രിസ്തുവിന്റെയും മഡോണയുടെയും ചിത്രങ്ങൾ കൂട്ടിച്ചേർത്തതും ജഹാംഗീറാണ്. 1606-ൽ സിഖ് ഗുരു അർജുൻ ദേവിനെ വധിക്കും മുമ്പ് തടവിൽ പാർപ്പിച്ചത് ലാഹോർ കോട്ടയിലായിരുന്നു. ജഹാംഗീറിന്റെ കാലത്താണ് ചിത്രപ്പണികൾ നിറഞ്ഞ കൂറ്റൻ മതിലിന്റെ നിർമ്മാണം പൂർത്തിയായത്. മതിലിന്റെ നിർമ്മാണത്തിനായി വിലപിടിപ്പേറിയ മൊസൈക്കും ടൈൽസും അദ്ദേഹം ഉപയോഗിച്ചു. ലാഹോർ കോട്ടയുടെ കിഴക്കായി മറിയം സമാനി ബീഗത്തിന്റെ പള്ളി നിർമ്മിച്ചതും ജഹാംഗീറാണ്.
ജഹാംഗീറിന്റെ പുത്രൻ ഷാജഹാൻ 1628 മുതൽ 1645 വരെയുള്ള കാലഘട്ടത്തിൽ ലാഹോർ കോട്ടയിലെ മോത്തി മസ്ജിദ്, നാൽപ്പത് തൂണുകളുള്ള ദിവാൻ-ഇ-ആം തുടങ്ങിയവ നിർമ്മിച്ചു. അദ്ദഹത്തിന്റെ പുത്രനായ ഔറംഗസേബാണ് ലാഹോർ കോട്ടയുടെ കവാടമായ ആലംഗിരി ഗേറ്റ് നിർമ്മിച്ചത്. അർദ്ധവൃത്താകാര ഗോപുരങ്ങളുള്ള ഈ നിർമ്മിതിയെ ലാഹോർ നഗരത്തിന്റെ പ്രതീകമായി കണക്കാക്കിവരുന്നു. ആലംഗീരി ഗേറ്റ് പാകിസ്താന്റെ കറൻസി നോട്ടിലും ഇടംപിടിച്ചിരുന്നു.
മുഗൾ സാമ്രാജ്യത്തിന്റെ തകർച്ചയോടെ അഫ്ഗാനിലെ ദുറാനികളും പിന്നീട് മറാത്താ വംശജരും ലാഹോർ കോട്ടയുടെ അവകാശികളായിത്തീർന്നു. 1799-ൽ സിഖ് ഭരണാധികാരി രഞ്ജിത് സിങ് ലാഹോർ നഗരം പിടിച്ചെടുത്തതോടെ കോട്ടയും അദ്ദഹത്തിന്റെ സ്വന്തമായി. ലാഹോർ കോട്ടയെ അദ്ദേഹം വേനൽക്കാല വസതിയാക്കി. സിഖ് ഭരണകാലത്ത് ഇവിടെ സെഹ്ദാരി പവലിയനും നാഗക്ഷേത്രവും നിർമ്മിക്കപ്പെട്ടു. മോത്തി മസ്ജിദിനെ സിക്കുകാർ ഗുരുദ്വാരയാക്കി മാറ്റി.

1841-ൽ രഞ്ജിത് സിങ്ങിന്റെ പുത്രൻ ഷേർ സിങ് ഒരു യുദ്ധത്തിനിടെ കോട്ടയിലെ ദിവാൻ-ഇ-ആം എന്ന കെട്ടിടം നശിപ്പിച്ചു. 1849-ൽ സിഖ് സാമ്രാജ്യം ക്ഷയിച്ചതോടെ ബ്രിട്ടീഷുകാർ ലാഹോർ കോട്ട പിടിച്ചെടുത്തു. ഏറെക്കാലം ബ്രിട്ടന്റെ കൈവശമായിരുന്ന കോട്ട 1947-ൽ പാകിസ്താൻ സ്വതന്ത്രമായതോടെ പാക് ഭരണകൂടത്തിന്റെ നിയന്ത്രണത്തിലായി. 1959-ൽ ദിവാൻ-ഇ-ആമിനു സമീപം ഒരു പുരാതന സ്വർണ്ണ നാണയം ലഭിച്ചു. എ.ഡി. 1025-ൽ ഗസ്നിയിലെ മഹ്മൂദിന്റെ കാലത്താണ് ഈ നാണയം നിർമ്മിച്ചതെന്നു കരുതുന്നു. പിന്നീടു നടന്ന ഖനനത്തിൽ മണ്ണിനടിയിൽ നിന്നു പല നിർമ്മിതികളും കണ്ടെത്തി. 1981-ൽ ലാഹോർ കോട്ടയെയും ഷാലിമാർ പൂന്തോട്ടത്തെയും യുനെസ്കോ ലോകപൈതൃക പട്ടികയിൽ ഉൾപ്പെടുത്തിയതോടെ ഇവിടുത്തെ സംരക്ഷണ പ്രവർത്തനങ്ങൾ ഏറെ പ്രാധാന്യത്തോടെ നടന്നുവരുന്നു.

1633-ൽ ഷാജഹാന്റെ കാലത്താണ് നൗലാഖാ പവലിയൻ നിർമ്മിച്ചത്. വെളുത്ത മാർബിൾ കൊണ്ടലങ്കരിച്ച മേൽക്കൂരയാണ് ഇവിടുത്തെ പ്രധാന ആകർഷണം. ഈ കെട്ടിടത്തിന്റെ നിർമ്മാണത്തിന് ഏകദേശം 9 ലക്ഷം രൂപ ചെലവായി. ഉർദ്ദുഭാഷയിൽ 9 ലക്ഷം എന്ന സംഖ്യയെ സൂചിപ്പിക്കാനാണ് 'നൗലാഖാ' എന്ന പദം ഉപയോഗിച്ചു വരുന്നത്. ലാഹോർ കോട്ടയുടെ വടക്കായി ശീഷ് മഹലിനു പടിഞ്ഞാറായാണ് നൗലാഖാ പവലിയൻ സ്ഥിതിചെയ്യുന്നത്. ഇംഗ്ലീഷ് നോവലിസ്റ്റായ റുഡ്യാർഡ് കിപ്ലിംഗ് അദ്ദഹത്തിന്റെ വീടിന് 'നൗലാഖാ' എന്ന പേരാണ് നൽകിയിരിക്കുന്നത്.

ജഹാംഗീറിന്റെ കാലത്ത് ലാഹോർ കോട്ടയിൽ ചിത്രപ്പണികളോടുകൂടിയ ഒരു കൂറ്റൻ മതിൽ നിർമ്മിച്ചു. 1450 അടി നീളവും 50 അടി ഉയരവുമുള്ള ഈ മതിലിന്റെ നിർമ്മാണത്തിനായി തിളക്കമുള്ള ടൈൽസും മൊസൈക്കുമാണ് ഉപയോഗിച്ചിരിക്കുന്നത്. മുഗൾ ചിത്രരചനാശൈലിയിൽ വരച്ചു ചേർത്ത മാലാഖമാർ, ആനകൾ എന്നിവയുൾപ്പടെ ധാരാളം ചിത്രങ്ങൾ ഇവിടെയുണ്ട്.

ലാഹോർ കോട്ടയിലെ ഷാ ബുർജ് ബ്ലോക്കിൽ സ്ഥിതിചെയ്യുന്ന മനോഹരമായ ഒരു കെട്ടിടമാണ് ശീഷ് മഹൽ. ദർപ്പണങ്ങൾ കൊണ്ടാണ് ഇവിടം അലങ്കരിച്ചിരിക്കുന്നത്. വിലപിടിപ്പേറിയ വെളുത്ത മാർബിളുകളും ധാരാളമായി ഉപയോഗിച്ചിട്ടുണ്ട്. 

ശീഷ് മഹലിനു താഴെയായി സമ്മർ പാലസ് സ്ഥിതിചെയ്യുന്നു. ലാഹോർ കോട്ടയിലെ ഭരണാധികാരികളുടെ വേനൽക്കാല വസതിയായിരുന്ന ഈ കെട്ടിടത്തിൽ ധാരാളം വെന്റിലേഷൻ സൗകര്യങ്ങളുണ്ട്. രവി നദിയിലെ ജലം കടന്നുപോകുന്നതിനുള്ള സംവിധാനവും ജലധാരകളും ഈ കെട്ടിടത്തിന്റെ കുളിർമ്മ നിലനിർത്തുന്നു.

1633-ൽ അന്തപ്പുരത്തിലെ സ്ത്രീകൾക്കായി ഷാജഹാൻ നിർമ്മിച്ച കെട്ടിടമാണ് ഖിലാവത്ത് ഘാന. 

കലാ ബുർജ്, ലാൽ ബുർജ്, ദിവാൻ-ഇ-ഖാസ്, ദിവാൻ-ഇ-ആം, മോത്തി മസ്ജിദ് എന്നിങ്ങനെ ധാരാളം നിർമ്മിതികൾ ഇവിടെയുണ്ട്. ഇവ കൂടാതെ അക്ബർ ഗേറ്റ്, ആലംഗിരി ഗേറ്റ് എന്നീ കവാടങ്ങളുമുണ്ട്.




</doc>
<doc id="392909" url="https://ml.wikipedia.org/wiki?curid=392909" title="റോയൽ ബൊട്ടാണിക്കൽ പാർക്ക്, ലാമ്പെൾറി">
റോയൽ ബൊട്ടാണിക്കൽ പാർക്ക്, ലാമ്പെൾറി

റോയൽ ബൊട്ടാണിക്കൽ പാർക്ക്, ഭൂട്ടാനിലെ ആദ്യത്തെ സസ്യോദ്യാനം ആണ്. ഡോച്ചുല പാസിൻറെ പശ്ചാത്തലത്തിലാണ് ലാമ്പെൾറി സ്ഥിതി ചെയ്യുന്നത്. 125 ഏക്കർ (51 ഹെക്ടർ) വിസ്തൃതിയിൽ വ്യാപിച്ചുകിടക്കുന്ന ഈ സസ്യോദ്യാനം ജിഗ്മെ സിങ്കിയെ വാൻചുക് ദേശീയോദ്യാനത്തിനും ജിഗ്മെ ദോർജി വാൻചുക് ദേശീയോദ്യാനത്തിനുമിടയിലെ ജൈവശാസ്ത്ര ഇടനാഴിയായി പ്രവർത്തിക്കുന്നു. 

ഇവിടെ നട്ടുപിടിപ്പിച്ചിരിക്കുന്ന ആകെയുള്ള 46 ഇനം റോഡോഡെൻഡ്രോൺ സസ്യയിനങ്ങളിലെ, 18 വർഗ്ഗങ്ങൾ തദ്ദേശീയവും മറ്റു 28 ഇനങ്ങളെ ഭൂട്ടാനിലെ വിവിധ പ്രദേശത്തുനിന്ന് കൊണ്ടുവന്ന് ഇവിടെ നട്ടുവളർത്തുകയും ചെയ്തതാണ്. ഈ റോഡോഡെൻഡ്രോം സസ്യങ്ങൾ മാർച്ച് മദ്ധ്യത്തിനും ആഗസ്റ്റ് ആദ്യവും പുഷ്പിക്കുന്നു. ഈ സസ്യോദ്യാനത്തിൻറെ പരിധിയ്ക്കുള്ളിലായി 3100 മീറ്റർ ഉയരമുള്ള ഡോച്ചുള പാസിൽ 108 സ്തൂപങ്ങൾ (ചോർട്ടെൻസ്) നിലിൽക്കുന്നുണ്ട്. 

2008 ജൂൺ മാസത്തിൽ ഈ ഉദ്യാനം ജിഗ്മെ കെസാർ നംഗ്യാൽ വാൻചുക്കിൻറെ കീരീടാധാരണ വാർഷികം, ഭൂട്ടാനിലെ രാജവാഴ്ചയുടെ നൂറാം വാർഷികം എന്നീ ആഘോഷങ്ങളുടെ സമയത്താണ് ഔദ്യോഗികമായി തുറന്നുകൊടുത്തത്. ഫെൻഡെൻ ഗ്യാംറ്റ്ഷോ ആണ് പാർക്കിൻറെ നടത്തിപ്പുകാരൻ. ഇദ്ദേഹം ചെറുപ്പക്കാരും വിനീതരും കഠിനാധ്വാനികളുമായ ഒരു കൂട്ടം ജീവനക്കാരുടെ സാങ്കേതിക ടീമിനെ നയിക്കുന്നു. ഉദ്യാനത്തിൽ സന്ദർശകർക്കു സൌക്യര്യമൊരുക്കിക്കൊടുക്കുന്ന ഒരു കേന്ദ്രം വേനൽക്കാലത്ത് രാവിലെ 9 മണി മുതൽ വൈകിട്ട് 5 മണിവരെയും, ശൈത്യകാലത്ത് രാവിലെ 9 മണി മുതൽ വൈകിട്ട് 4 മണിവരെയും ഉദ്യാനത്തിനുള്ളിൽ പ്രവർത്തിക്കുന്നു. പൊതുജനങ്ങൾക്ക് മാലിന്യ നിർമാർജ്ജന പദ്ധതികളെക്കുറിച്ചു ബോധവത്കരണം നടത്താനുള്ള വിവിധ പരിപാടികളുമായി ഈ സസ്യോദ്യാനം മുന്നോട്ട് പോകുന്നു. ഗാർബേജ് ഇൻ, ഗാർബേജ് ഔട്ട് പോളിസിയ്ക്ക് ഈ ഉദ്യാനം പ്രാമുഖ്യം കൊടുക്കുന്നു.

സമുദ്രനിരപ്പിൽ നിന്നും ഏകദേശം 2,100 മീറ്റർ (6,900 അടി) ഉയരത്തിനും 3,750 മീറ്റർ (12,300 അടി) ഉയരത്തിനും ഇടയിലാണ് ഈ സസ്യോദ്യാനം സ്ഥിതി ചെയ്യുന്നത്. സിൻചുല, ഹെലേല, ഡോച്ചുല എന്നീ മലനിരകളുടെ മുക്കവലയാണ് ഈ സസ്യോദ്യാനം.  അതിനുള്ളിലായി റോഡോഡെൻഡ്രോണുകളുടെ ഒരു ബൊട്ടാണിക്കൽ പാർക്ക് ഉണ്ട്. ബാരിറ്റ്ഷോ എന്ന പേരിലറിയപ്പെടുന്നതും തദ്ദേശീയരായ ആളുകൾ അർപ്പണ മനോഭാവത്തോടെ മതപരമായ ചടങ്ങുകൾ ചെയ്യുന്നതിനുപയോഗിക്കുന്നതുമായ ഒരു തടാകം ഈ ഉദ്യാനത്തിനുള്ളിലായിട്ടുണ്ട്. റോഡോഡെൻഡ്രോൺ വാക്ക് (1 കിലോമീറ്റർ), സെർച്ചു നേച്ചർ ട്രെയിൽ (1 കിലോമീറ്റർ - 0.62 മൈൽ), ഡോച്ചുല നേച്ചർ ട്രെയിൽ (1.5 കിലോമീറ്റർ - 0.93 മൈൽ), ലുമിറ്റ്സാവാ പ്രാചീന ട്രെയിൽ (4.7 കിലോമീറ്റർ - 2.9 മൈൽ), ലുങ്ച്ചു റ്റ്ഷെ തീർത്ഥാടന പാത (3.5 കിലോമീറ്റർ - 2.2 മൈൽ), താഡ്ന ജങ്കിൾ വാക്ക് (125 കിലോമീറ്റർ - 78 മൈൽ) എന്നിങ്ങനെ നിരവധി ട്രെക്കിങ്ങ് പാതകൾ ഇവിടെ നിലനിൽക്കുന്നു. തിംഫുവിൽ നിന്ന് 30 കിലോമീറ്റർ അകലെ ലാമ്പെരിയിലാണ് പാർക്ക് സ്ഥിതി ചെയ്യുന്നത്.

റോഡോഡെൻഡ്രോൺസിനു പുറമേ ഈ സസ്യോദ്യാനത്തിൽ 115 തരം പന്നൽച്ചെടികൾ ഉൾപ്പെടെ, അനേകം വർഗ്ഗങ്ങളിലുള്ള മറ്റ് സസ്യങ്ങളുമുണ്ട്. മറ്റു പ്രധാന വൃക്ഷങ്ങളിൽ ചിലത്, ഓക്ക്, മഗ്നോളിയ, ബിർച്ച് എന്നിവയാണ്.  പക്ഷി നിരീക്ഷണ മേഖലയും ഇവിടെയുണ്ട്. കൂടാതെ 46 ഇനങ്ങളിലായി ഒരു പ്രത്യേക പ്രദേശം, ആവാസവ്യവസ്ഥ, അല്ലെങ്കിൽ ഭൂമിശാസ്ത്രപരമായ പ്രത്യേകതകളിൽ ജീവിക്കുന്നയിനം പക്ഷികളെ ഇവിടെ കണ്ടെത്തിയിട്ടുണ്ട്. ചില അപൂർവ്വ ജനുസുകളെ റിപ്പോർട്ട് ചെയ്തതിൽ , ("Ithaginis cruentus") എന്നവ ഉൾപ്പെടുന്നു. കസ്തൂരിമാൻ, കടുവ, പുള്ളിപ്പുലി, ചുവന്ന പാണ്ട, പുള്ളിപ്പുലിപ്പൂച്ച എന്നിവയെല്ലാം ഉൾപ്പെടുന്ന 21 ഇനം മൃഗങ്ങളെയും ഇവിടെ കണ്ടെത്തിയിട്ടുണ്ട്.


</doc>
<doc id="392912" url="https://ml.wikipedia.org/wiki?curid=392912" title="ഉലു ടെമ്പുറോങ്ങ് ദേശീയോദ്യാനം">
ഉലു ടെമ്പുറോങ്ങ് ദേശീയോദ്യാനം

ഉലു തെമ്പുറോങ്ങ് ദേശീയോദ്യാനം ബ്രൂണെയിൽ സ്ഥാപിതമായ ആദ്യത്തെ ദശീയോദ്യാനമാണ്. 1991 മുതൽ സംരക്ഷിതമായ ബ്രൂണെയിലെ ഈ ഉദ്യാനം ഫത്തൽ പാർക്ക് എന്നും അറിയപ്പെടുന്നു. കിഴക്കൻ ബ്രൂണൈയിലെ ടെമ്പുറോങ്ങ് ജില്ലയിൽ സ്ഥിതി ചെയ്യുന്ന ഈ ദേശീയോദ്യാനം ജില്ലയുടെ തെക്കൻ മേഖലയിലെ 550 ചതുരശ്ര കിലോമീറ്റർ (210 ചതുരശ്ര മൈൽ) പ്രദേശത്തായി ഏകദേശം ജില്ലയുടെ 40 ശതമാനം ഉൾക്കൊളളുന്നു. ഇത് ബാത്തു അപ്പോയ് ഫോറസ്റ്റ് റിസർവിനുള്ളിലായാണ് സ്ഥിതിചെയ്യുന്നത്.  


</doc>
<doc id="392928" url="https://ml.wikipedia.org/wiki?curid=392928" title="ശെൽവരശ പത്മനാഥൻ">
ശെൽവരശ പത്മനാഥൻ

ശ്രീലങ്കയിലെ തീവ്രവാദ സംഘടനയായിരുന്ന എൽ.ടി.ടി.ഇയുടെ നേതാവായിരുന്നു ശെൽവരശൻ പത്മനാഥൻ എന്ന ഷൺമുഖം കുമാര ധർമ്മലിങ്കം. ഇയാൾ കുമാരൻ പത്മനാഥൻ എന്ന പേരിലും, കെ.പി എന്ന ചുരുക്കപേരിലും അറിയപ്പെട്ടിരുന്നു.


</doc>
<doc id="392929" url="https://ml.wikipedia.org/wiki?curid=392929" title="കെൻറിങ്ങ് ദേശീയോദ്യാനം">
കെൻറിങ്ങ് ദേശീയോദ്യാനം

കെൻറിങ്ങ് ദേശീയോദ്യാനം തായ്‍വാനിലെ ഹെങ്‍ചുൻ ഉപദ്വീപിൽ പിങ്‍ടുങ്ങ് കൌണ്ടിയിൽ സ്ഥിതിചെയ്യുന്ന ഒരു ദേശീയോദ്യാനമാണ്. ഈ ദേശീയോദ്യാനം തായ്‍വാനിലെ ഹെങ്‍ചുൻ, ചെച്ചെങ്ങ്, മൻഷൌ ടൌൺഷിപ്പുകളെ ഉൾക്കൊള്ളുന്നു. 1984 ജനുവരി 1-ന് സ്ഥാപിതമായ ദേശീയോദ്യാനം, തായ്‍വാനിലെ ഏറ്റവും പഴക്കമുള്ളതും ഏറ്റവും തെക്കുമാറിയതും ബാഷി ചാനൽ ഉൾപ്പെടെ തായ്‍വാൻ ദ്വീപിൻറെ തെക്കൻ മേഖല ഉൾപ്പെടുന്നതുമാണ്.

തായ്‍വാൻ സർക്കാരിലെ ആഭ്യന്തര മന്ത്രാലയത്തിനു കീഴിലുള്ള എക്സിക്യൂട്ടീവ് യുവാൻറെ ഭരണ നിയന്ത്രണത്തിലുള്ള ഈ ഉദ്യാനം, ഇവിടുത്തെ ഉഷ്ണമേഖലാ കാലാവസ്ഥ, സൂര്യപ്രകാശം, സുന്ദരമായ മലനിരകൾ, ബീച്ച്, മാർച്ച് മാസത്തിൽ നടക്കുന്ന സ്പ്രിംഗ് സ്ക്രീം റോക്ക് ബാൻഡ് ഫെസ്റ്റിവൽ എന്നിവയാൽ പ്രശസ്തമാണ്. 2016 ൽ തായ്‍വാനിൽ 5.84 ദശലക്ഷം സന്ദർശകരുമുണ്ട്. തായ്‍വാനിലെ ഏറ്റവും ജനപ്രീതിയാർജ്ജിച്ച ടൂറിസ്റ്റ് കേന്ദ്രങ്ങളിലൊന്നായ ഇവിടെ 2016 ൽ 5.84 ദശലക്ഷം സന്ദർശകരെത്തിയിരുന്നു.


</doc>
<doc id="392933" url="https://ml.wikipedia.org/wiki?curid=392933" title="യുഷാൻ ദേശീയോദ്യാനം">
യുഷാൻ ദേശീയോദ്യാനം

യുഷാൻ ദേശീയോദ്യാനം തായ്‍വാനിലെ ഒൻപത് ദേശീയോദ്യാനങ്ങളിൽ ഒന്നാണ്. ദേശീയോദ്യാനത്തിലെ ഏറ്റവും ഉയർന്ന കൊടുമുടിയായ യുഷാൻറെ പേരാണ് ഈ ദേശീയോദ്യാനത്തിനു നൽകിയിരിക്കുന്നത്. സെൻട്രൽ പർവതനിരയിലെ വലിയ ഭാഗങ്ങൾ ഉൾപ്പെടെ 103,121 ഹെക്ടറോളം പ്രദേശത്തായി ഈ ദേശീയോദ്യാനം വ്യാപിച്ചു കിടക്കുന്നു. ഈ ദേശീയോദ്യാനം സമുദ്രനിരപ്പിൽനിന്ന് 3,000 മീറ്ററിൽ കൂടുതൽ ഉയരമുള്ള മുപ്പതിലധികം കൊടുമുടികൾ സ്ഥിതിചെയ്യുന്നതു കൂടാതെ ദേശീയോദ്യാനത്തിൻറെ മൂന്നിൽ രണ്ടു ഭാഗവും 2,000 മീറ്ററിൽ കൂടുതൽ ഉയരമുള്ളതാണ്. ദേശീയോദ്യാനത്തിൻറെ ഉയരം വ്യത്യാസം 3,600 മീറ്റർ ആണ്. നിരവധി ഗിരികന്ദരങ്ങളും കിഴുക്കാംതൂക്കായ പാറക്കെട്ടുകളും താഴ്വരകളും ഇവിടെയുണ്ട്. ഇതിൻറെ വിദൂരസ്ഥമായ നിലനിൽപ്പും ഉദ്യാനത്തിലേയ്ക്കുള്ള പൊതുജനങ്ങളുടെ പ്രവേശന നിയന്ത്രണവും കാരണമായി, യുവൻ ദേശീയോദ്യാനം തായ്‍വാനിലെ ഏറ്റവും കൂടുതൽ സന്ദർശിക്കപ്പെടുന്ന ദേശീയോദ്യാനമല്ല. എന്നിരുന്നാലും 2015 ൽ ഈ ദേശീയോദ്യാനം ഏകദേശം 1,044,994 പേർ സന്ദർശിച്ചിരുന്നു.

തനതായ ഭൂമിശാസ്ത്രവും ഹർഷോൻമാദമുണ്ടാക്കന്ന ഭൂപ്രകൃതിയും കാരണമായി വ്യത്യസ്തങ്ങളായ കാലാവസ്ഥാ മേഖലകൾക്കും സമ്പന്നമായ ജൈവവൈവിധ്യങ്ങൾക്കും പേരുകേട്ടതാണ് യുഷാൻ ദേശീയോദ്യാനം. ഇവിടെ കാണപ്പെടുന്ന സസ്യജാലങ്ങളിൽ മലയടിവാരത്തിലെ ഉഷ്ണമേഖലാ സസ്യങ്ങൾ മുതൽ ഉത്തുംഗത്തിലെ ആൽപൈൻ സസ്യങ്ങൾ വരെ കാണപ്പെടുന്നു.

വ്യത്യസ്ഥമായ ഉയരങ്ങൾ, കിഴുക്കാംതൂക്കായ മലഞ്ചെരുവുകൾ, ആഴമുള്ള താഴ്‍വരകൾ എന്നിവ യുഷാൻ ദേശീയോദ്യാനത്തിന് വളരെ അസ്ഥിരമായ ഒരു കാലാവസ്ഥയാണ് പ്രദാനം ചെയ്യുന്നത്. ഒരേ സമയംതന്നെ താരതമ്യേന അടുത്തു കിടക്കുന്ന സ്ഥലങ്ങളിൽപ്പോലും ചൂട് മുതൽ തണുപ്പ് വരെയുള്ള താപനില മാറി മാറി അനുഭവപ്പെടുന്നു. അതിനാൽ ഇവിടെ കാണപ്പെടുന്ന സസ്യജാലങ്ങളുടെ വൈവിധ്യം തീർച്ചയായും ശ്രദ്ധേയമാണ്. തായ്‍വാനിലെ മൊത്തം ഭൂവിസ്തൃതിയുടെ 3% മാത്രം കണക്കിലെടുക്കുമ്പോൾപോലും, ദേശീയോദ്യാനത്തിലും അതിന്റെ അതിർത്തികൾക്കുള്ളിലും തായ്‍വാനിലെ തനതു സസ്യജാലങ്ങളുടെ പകുതിയോളവും വളരുന്നു. ദേശീയോദ്യാന മേഖലയിൽ നടത്തിയ ഒരു സർവേയിൽ ഏകദേശം 2,522 വ്യത്യസ്ത തരം സസ്യങ്ങളെ കണ്ടെത്തിയിട്ടുണ്ട്. ഉയരം വർദ്ധിച്ചു വരുന്നതനുസരിച്ച്, 

ദേശീയോദ്യാനത്തിൽ താഴെ പറയുന്ന ആറു സസ്യജാല മേഖലകൾ രൂപപ്പെടുന്നു :
ദേശീയോദ്യാനം വിവിധയിനം പക്ഷികൾ, സസ്തനികൾ, ഉരഗങ്ങൾ, ഉഭയജീവികൾ, ചിത്രശലഭങ്ങൾ എന്നിവയുടേയും ആവാസമേഖലയാണ്. മാർച്ച്, മെയ് മാസങ്ങൾക്കിടയിൽ സന്ദർശകർക്ക് പർവ്വതനിരകളിലൂടെ പറന്നുല്ലസിക്കുന്ന ചിത്രശലഭങ്ങളുടെ കൂട്ടങ്ങളെ കാണുവാൻ സാധിക്കുന്നു. താഴെക്കാണുന്ന പട്ടികയിൽ, ദേശീയോദ്യാനത്തിനുള്ളിൽ കാണപ്പെടുന്ന വിവിധ തരം മൃഗങ്ങളെ കാണിക്കുന്നു:

കഴിഞ്ഞ കാലങ്ങളിൽ, ഈ ദേശീയോദ്യാനത്തിലെ ധാരാളം ജീവജാലങ്ങൾ അമിതമായ വേട്ടയാടൽ കാരണം നിലനിൽപ്പ് അപകടത്തിലായിരുന്നു. എന്നാൽ യൂഷാൻ ദേശീയോദ്യാനത്തിൻറെ സ്ഥാപനത്തോടെ ഈ ജീവികളുടെ എണ്ണത്തിൽ ക്രമേണയായി വർദ്ധനവു കണ്ടുവരുന്നു. വലിയ സസ്തനികളായ കറുത്ത കരടി, സാമ്പാർ മാൻ, തയ്‍വാൻ മകാക്വേ, സെറോ എന്നിവയെ ചിലപ്പോഴൊക്കെ കാണുവാനും അവയുടെ ശബ്ദം തിരിച്ചറിയാനും സാധിക്കുന്നു.

വാൻഷിയാങ് (望 鄉), ഡോംഗ്‍പു (തുങ്പു, 東埔) മേഖലകളിൽ കണ്ടെത്തിയ ശിലാ ഉപകരണങ്ങളും മൺപാത്രങ്ങളും പോലുള്ള ചരിത്രാതീതകാലത്തെ അവശിഷ്ടങ്ങൾ ഈ പ്രദേശത്തുണ്ടായിരുന്ന ആദ്യകാല മനുഷ്യജീവിതത്തെക്കുറിച്ചു തെളിവുകൾ നൽകുന്നു. ബുനുൻ (布 農) എന്ന ഒരു ആദിമ ഗോത്രവർഗ്ഗം ഇന്ന് ഡോൻഗ്‍പു (തിൻഗ്‍പു;東埔), മെയ്‍ഷാൻ (梅山). ഗ്രാമത്തിൽ വസിക്കുന്നു. ഏകദേശം 300 വർഷങ്ങൾക്ക് മുമ്പ് അവർ തീരപ്രദേശങ്ങളിൽ നിന്ന് മലമ്പദേശങ്ങളിലേയ്ക്കു കുടിയേറിയവരാണ്. മറ്റൊരു ആദിവാസി സമൂഹം പാർക്കിന്റെ പടിഞ്ഞാറ് ഭാഗത്ത് താമസിക്കുന്നതും ബനുൻ സമൂഹവുമായി സാദൃശ്യമുള്ള "റ്റ്‍സൌ" ജനങ്ങളാണ്. ഇവർ ബുനുൻ ജനതയിൽനിന്ന് ഉരുത്തിരിഞ്ഞുവന്ന വർഗ്ഗമാണെന്ന് അനുമാനിക്കപ്പെടുന്നു. 

ക്വിങ് രാജവംശത്തിന്റെ കാലത്ത് 100 കിലോമീറ്റർ ദൈർഘ്യമുള്ള പാറ്റുങ്ങ്-കുവാൻ ഹിസ്റ്റോറിക്കൽ ട്രെയ്ൽ (ബാറ്റോങ്ഗുവാൻ ഹിസ്റ്റോറിക് ട്രൈൽ, 八 通 古 古道) പ്രതിരോധ ആവശ്യങ്ങൾക്കായി നിർമ്മിക്കുന്നതിൻറെ ഭാഗമായി 1874 ൽ കുടിയേറ്റക്കാർ ആദിവാസികളെ കുടിയിറക്കിയിരുന്നു. ചില കല്പടവുകൾ, ഭിത്തികൾ, ഗാർഡ്സ് പോസ്റ്റുകൾ എന്നിവ പഴയകാല അവശിഷ്ടങ്ങളായി ഇപ്പോഴും നിലനിൽക്കുന്നു.



</doc>
<doc id="392937" url="https://ml.wikipedia.org/wiki?curid=392937" title="വില്പട്ടു ദേശീയോദ്യാനം">
വില്പട്ടു ദേശീയോദ്യാനം

വില്പട്ടു ദേശീയോദ്യാനം ഇന്ത്യൻ മഹാസമുദ്രത്തിലെ ഒരു രാജ്യമായ ശ്രീലങ്കയിലെ ചരിത്രനഗരമായ അനുരാധപുരത്തിന്റെ ദക്ഷിണതീരത്തായി സ്ഥിതിചെയ്യുന്നു. ഈ ഉദ്യാനം 1938 -ൽ ഒരു ദേശീയോദ്യാനമായി പ്രഖ്യാപിക്കപ്പെട്ടു. ഇവിടെ ധാരാളം സാംസ്കാരിക പ്രദേശങ്ങളും കാണപ്പെടുന്നു. കൊളംബോയിൽ നിന്നും 188 കി. മീ. അനുരാധപുരത്തിൽ നിന്ന് തെക്ക് 30 കി.മീ., പുറ്റാലത്ത് നിന്ന് വടക്ക് 26 കി.മീ., ഈ ഉദ്യാനം സ്ഥിതിചെയ്യുന്നു. ഇവിടെ ധാരാളം വരണ്ടകാടുകൾ കാണപ്പെടുന്നുണ്ട്. പ്രകൃതിദത്തമായി രൂപപ്പെട്ട മണൽക്കുഴികളിൽ ധാരാളം മഴവെള്ളം കെട്ടി കിടക്കുന്നതിനാൽ ഈ ഉദ്യാനം ദേശാടനപക്ഷികളുടെ സങ്കേതമായി കാണപ്പെടുന്നു. പ്രകൃതിദത്തമായ അറുപതോളം തടാകങ്ങളും ('വില്ലു') ഈ ഉദ്യാനത്തിന്റെ മാത്രം സവിശേഷതയാണ്. വില്പട്ടു ദേശീയോദ്യാനം 1,317 ചതുരശ്ര കി.മീ.(131.693 ഹെക്ടർ), (സമുദ്രനിരപ്പിൽ നിന്നും 0-152 മീ. ഉയരത്തിൽ) പരന്ന് വിസ്തൃതമായി കിടക്കുന്നു. ശ്രീലങ്കയിലെ ഏറ്റവും പുരാതനവും വലുതുമായ ദേശീയോദ്യാനങ്ങളിലൊന്നാണിത്. ഈ ഉദ്യാനത്തിന്റെ തെക്കുഭാഗത്ത് ഉള്ള ഇടതൂർന്ന വനങ്ങൾ ധാരാളം വന്യമൃഗങ്ങളുടെ താവളമാണ്, ശ്രീലങ്കയിലെ വന്യമൃഗസംരക്ഷണസമിതി 2015 ജൂലായ് മുതൽ ഒക്ടോബർ വരെ വിദൂര നിയന്ത്രിത ക്യാമറ ഉപയോഗിച്ചു നടത്തിയ സർവ്വേയിൽ 49 പുലികളുടെ ചിത്രങ്ങൾ വില്പട്ടു ദേശീയോദ്യാനത്തിൽ നിന്നും ലഭിക്കുകയുണ്ടായി. ഉദ്യാനത്തിന്റെ 
73%, വനങ്ങൾ കൊണ്ടും കുറ്റിച്ചെടികൾകൊണ്ടും നിബിഡമാണ് ബാക്കി ഭാഗം തുറന്നപ്രദേശങ്ങളായി കാണപ്പെടുന്നു. ഈർപ്പമുള്ള ഉഷ്ണമേഖലാ നിത്യഹരിത വനങ്ങളിലെ മണ്ണിന് ചെമ്പ് നിറമാണ്. തെക്ക് ഭാഗത്ത് മോഡേർഗം അരു നദിയും വടക്ക് ഭാഗത്ത് കലൈ ഓയ നദിയും അതിരു പങ്കിടുന്നു.
വില്പട്ടു ദേശീയോദ്യാനത്തിൽ വരണ്ട കാലാവസ്ഥയാണുള്ളത്. അവിടെ ധാരാളമായി കണ്ടുവരുന്ന ജലത്തിന്റെ ഉറവിടം സസ്യജാലങ്ങളെ വർഷം മുഴുവൻ പച്ചപിടിച്ച് നിൽക്കാൻ സഹായിക്കുന്നു. വർഷപാതത്തിന്റെ അളവ് ശരാശരി 900മില്ലിമീറ്റർ ആണ്. താപനില 27 °C - 30 °C വരെയാണ്. വടക്കുകിഴക്കൻ മൺസൂൺ (സെപ്റ്റംബർ - ഫെബ്രവരി) ആണ് മഴയുടെ പ്രധാന ഉറവിടം. ഉദ്യാനത്തിൽ ജൂലായ് മുതൽ സെപ്റ്റംബർ വരെ വരണ്ട കാലാവസ്ഥയാണ് അനുഭവപ്പടുന്നത്.
വില്പട്ടു ദേശീയോദ്യാനത്തിൽ വിവിധതരം സസ്യങ്ങളും കടലോരപ്രദേശത്ത് വളരുന്ന പുല്ലുകളും, മൺസൂൺകാടുകളിൽ കാണപ്പെടുന്ന പൊക്കമുള്ള വൃക്ഷങ്ങളും കൂടാതെ മൈല (മയിലെള്ള്)("Vitex altissima"), പഴമൂൺപാല ("Manilkara hexandra"), ചന്ദനമരം ("Chloroxylon swietenia"), വീരമരം ("Drypetes sepiaria"), കുളിർമാവ് ("Alseodaphne semecarpifolia") എന്നീ വൃക്ഷങ്ങളും. 51 തരം സസ്തനികളും, എലികൾ, അണ്ണാൻ, അഗൂട്ടി, മുള്ളൻ പന്നി, ബീവർ, ഉടുമ്പ്, മുതല, മുഗ്ഗർ ക്രോക്കഡൈൽ, മൂർഖൻ, ചേര, പെരുമ്പാമ്പ്, ആമ എന്നീ ജീവജാലങ്ങളും കാണപ്പെടുന്നു. ആന("Elephas maximus maximus"), സ്ലോത്ത് ബീയർ ("Melursus ursinus inornatus"), പുലി ("Panthera parduskotiya"), നീർക്കുതിര ("Bubalus bubalis"), സാമ്പർ മാൻ ("Rusa unicolor unicolor"), കീരി മുതലായവയും ഈ ഉദ്യാനത്തിന്റെ പ്രത്യേകതയാണ്.

ചതുപ്പ് പ്രദേശങ്ങളിൽ കണ്ടുവരുന്ന വരി എരണ്ട, വാലൻ എരണ്ട, ചൂളൻ എരണ്ട, അമേരിക്കൻ വൈറ്റ് ഐബിസ്, സ്പൂൺബിൽ, കാറ്റിൽ ഈഗ്രറ്റ്, ലാർജ് വൈറ്റ് എഗ്രെറ്റ്, ചായമുണ്ടി എന്നീ പക്ഷികളും വിവിധ വർഗ്ഗത്തിൽപെട്ട ഗുൾ, മൂങ്ങ, ആള, കഴുകൻ മുതലായ പക്ഷികളെല്ലാം തന്നെ ഈ ഉദ്യാനത്തിൽ സ്വൈരവിഹാരം നടത്തുന്നത് കാണാം. തവളവായൻ കിളി (സിലോൺ മാക്കാച്ചിക്കാട) ("Batrachostomus moniliger"), പൊന്തവരിക്കാട("Perdicula asiatica vidali"), പാറവരിക്കാട ("Perdicula argoondah salimalii"), മയിൽ ("Pavo cristatus"), തണ്ടാൻ‌മരംകൊത്തി ("Dendrocopos nanus"), പാണ്ടൻ പൊന്നിമരംകൊത്തി ("Chrysocolaptes festivus"), പനങ്കാക്ക ("Coracias benghalensis indica"), പൊടിപ്പൊന്മാൻ ("Alcedo meninting coltarti"), നാട്ടുകുയിൽ ("Eudynamys scolopaceus"), കാക്കത്തമ്പുരാട്ടിക്കുയിൽ ("Surniculus lugubris dicruroids"), നീലക്കണ്ണൻ പച്ചച്ചുണ്ടൻ ("Phaenicophaeus viridirostris"), തത്തച്ചിന്നൻ ("Loriculus vernalis vernalis"), വൻതത്ത ("Psittacula eupatria"), അമ്പലംചുറ്റി ("Apus affinis"), കാട്ടുരാച്ചുക്ക് ("Caprimulgus indicus"), രാച്ചൗങ്ങൻ ("Caprimulgus atripennis"), ചെമ്പൻ നത്ത് ("Glaucidium radiatum"), ചെട്ടിക്കുരുവി ("Prinia sylvatica") തുടങ്ങി ധാരാളം പക്ഷികൾ വില്പട്ടു ദേശീയോദ്യാനത്തിലെ ഇടതൂർന്ന ഉഷ്ണമേഖല വനങ്ങളിൽ കണ്ടുവരുന്നു.

വൻ ചൊട്ടശലഭം (ഹൈപോലിമ്നാസ് ബൊളീന), കൃഷ്ണശലഭം ("Papilio polymnestor"), പൂങ്കണ്ണി ("Mycalesis_patnia"), നാട്ടു റോസ് ("Pachliopta aristolaochiae"), ചക്കരറോസ് (ചക്കരപാറ്റ്) ("Pachilopta hector"), എന്നീ അപൂർവ്വ ഇനം ശലഭങ്ങളെയും ഉദ്യാനത്തിൽ കാണാം.

വില്പട്ടു ദേശീയോദ്യാനം സന്ദർശിക്കാൻ ഏറ്റവും അനുയോജ്യമായ കാലയളവ് ഫെബ്രുവരി മുതൽ ഒക്ടോംബർ വരെയുള്ള മാസങ്ങളാണ്. വർഷം മുഴുവനും ഉദ്യാനം സന്ദർശിക്കാൻ സന്ദർശകർക്ക് സാധിക്കുന്നതാണ്. വിനോദസഞ്ചാരികൾക്ക് ജീപ്പ് സഫാരിയിലുടെ ഉദ്യാനം നോക്കിക്കണ്ട് ആസ്വദിക്കാൻ സാധിക്കുന്നു. 



</doc>
<doc id="392945" url="https://ml.wikipedia.org/wiki?curid=392945" title="ഡപ്പാങ്കൂത്ത്">
ഡപ്പാങ്കൂത്ത്

തമിഴ്‌നാട്ടിൽ കാണപ്പെടുന്ന ഒരു നാടോടി സംഗീത കലാരൂപമാണ് ഡപ്പാങ്കൂത്ത് . ഭരതനാട്യം , കഥകളി എന്നിവയിൽ നിന്നു വ്യത്യസ്തമായി ഇതൊരു അനൗപചാരിക നൃത്ത കലാ രൂപമാണ്. ഇതിനു കൃത്യമായ നൃത്തച്ചുവടുകളില്ല . തമിഴ്നാട്ടിലെ മറ്റ് കലാ രൂപങ്ങളായ കുമ്മി , കോലാട്ടം എന്നിവകളെ പോലെ ഇതും പാരമ്പര്യമായി കൈമാറി വരുന്നവയാണ്. 

ഏതു വേഷവും ധരിക്കാമെങ്കിലും, അധികവും ലുങ്കിയാണ് ഉപയോഗിക്കുന്നത്. അതിന്റെ താഴ് ഭാഗം മുകളിലേക്ക് ഉയർത്തി കെട്ടുകയും ചെയ്യും. വരകളുള്ള ട്രൗസറുകൾക്ക് മുകളിലാണ് ലുങ്കി ധരിക്കാറുള്ളത്. രണ്ടോ മൂന്നോ ബട്ടണുകളുള്ള കുപ്പായവും നെഞ്ചിന്റെ ഭാഗം തുറന്ന രീതിയിൽ ധരിക്കും. അതിന്റെ താഴ്ഭാഗം പരസ്പരം കെട്ടിയിരിക്കും . കയ്യിലും നെറ്റിയിലും തുവാലകൾ കെട്ടുന്നതും സാധാരണയാണ്. 
കാണികളുടെ കൂകി വിളിയും , കൈയ്യടിയും , പടക്കം പൊട്ടിക്കലും ഈ നൃത്ത കലക്ക് കൊഴുപ്പേകാറുണ്ട്.


</doc>
<doc id="392946" url="https://ml.wikipedia.org/wiki?curid=392946" title="ഗാങ്ഖാർ പൂയെൻസം">
ഗാങ്ഖാർ പൂയെൻസം

ഗാങ്‍ഖാർ പൂയെൻസം ( കാങ്കാർ പൻസം, പകരമായി, ഗാങ്ഖാർ പൻസം അല്ലെങ്കിൽ Gankar Punzum) ഭൂട്ടാനിലെ ഏറ്റവും ഉയരം കൂടിയ പർവതമാണ്. 7,570 മീറ്റർ (24,836 അടി) ഉയരവും എഴുന്നു നിൽക്കുന്ന 2,995 മീറ്റർ (9,826 അടി). ഉയരമുള്ള ഒരു ഭാഗവുമായി ലോകത്തിലെ ഏറ്റവും ഉയരം കൂടിയ പർവതങ്ങളിലൊന്ന് എന്ന് അവകാശവാദമുന്നയിക്കാവുന്ന ഒരു പർവ്വതമാണ് ഗാങ്ഖാർ പൂയെൻസം. പ്രത്യേകിച്ച്, ഹിമാലയത്തിലെ മിക്ക കൊടുമുടികളും ദശാബ്ദങ്ങൾക്കു മുൻപുതന്നെ കീഴടക്കപ്പെട്ടു കഴിഞ്ഞുവെങ്കിലും ഗാങ്‍ഖാർ പൂയെൻസം ഇനിയും കീഴടക്കപ്പെടാതെ തുടരുന്നു. അതിൻറെ പേരിനർത്ഥം "മൂന്നു ആത്മീയ സഹോദരങ്ങളുടെ ധവള ശിഖരം" എന്നാണ്. ചൈനയുമായുള്ള അതിർത്തിയിലാണ് ഇതു നിലനിൽക്കുന്നത് എന്നിരുന്നാലും, അതിന്റെ കൃത്യമായ സ്ഥാനത്തെക്കുറിച്ചും അതിർത്തി രേഖയെക്കുറിച്ചും തർക്കങ്ങൾ നിലനിൽക്കുന്നു. ചൈനീസ് മാപ്പുകളിൽ ഇത് അതിർത്തിയിൽ പൂർണ്ണമായി ടിബറ്റിനുള്ളിലായും, മറ്റ് സ്രോതസ്സുകളിൽ പൂർണ്ണമായും ഭൂട്ടാനിലായും കാണിക്കുന്നു. ഭൂട്ടാൻ 1983 ൽ ഈ മേഖല മലകയറ്റത്തിനായി തുറന്നതിനു ശേഷം 1985 ലും 1986 ലും ഈ കൊടുമുടിയെ കേന്ദ്രീകരിച്ചു നടന്ന നാലു പര്യവേക്ഷണങ്ങളും പരാജയപ്പെടുകയായിരുന്നു. എന്നിരുന്നാലും, 1998 ൽ ടിബറ്റിൽ നിന്നുള്ള ഒരു സംഘം ഇവിടുത്തെ ഒരു ഉപ ശിഖരം വിജയകരമായി കീഴടക്കി.

1922 ൽ ഗാങ്‍ഖാർ പൂയെൻസം പർവ്വതത്തിൻറെ ഉയരം ആദ്യമായി കണക്കാക്കപ്പെട്ടിരുന്നു. എന്നാൽ സമീപ വർഷങ്ങൾ വരെ ഈ പ്രദേശത്തിന്റെ ഭൂപടങ്ങൾ കൃത്യമല്ലായിരുന്നു, അതുപോലെ പർവ്വതനിരകൾ വ്യത്യസ്ത സ്ഥലങ്ങളിൽ വ്യത്യസ്തമായ ഉയരങ്ങളിലാണ് പ്രദർശിപ്പിച്ചിരുന്നത്. മാപ്പിംഗ് അപര്യാപ്തമായതിനാൽ, കൊടുമുടി കീഴടക്കാൻ ശ്രമിച്ച ആദ്യത്തെ സംഘത്തിന് ഈ പർവ്വതംതന്നെ കണ്ടെത്താനായില്ല.

1986-ലെ ബ്രിട്ടീഷ് പര്യവേഷണത്തിൻറെ പുസ്തകത്തിൽ വിവരിക്കുന്നതുപ്രകാരം 24,770 അടി (7,550 മീറ്റർ) ഉയരമുള്ള ഗാങ്‍ഖാർ പൂയെൻസം പൂർണ്ണമായും ഭൂട്ടാനിലാണെന്നും, അടുത്തുള്ള കുല കാംഗ്രിയെന്ന പർവ്വതം പൂർണ്ണമായും തിബറ്റിലാണ് സ്ഥിതിചെയ്യുന്നതെന്നുമാണ്. ഒരു വ്യത്യസ്ഥ പർവ്വതമായ കുല കാംഗ്രി 7,554 മീറ്റർ ഉയരമുള്ളതും ഗാങ്‍ഖാർ പൂയെൻസത്തിന് 30 കിലോമീറ്റർ വടക്കുകിഴക്കായി സ്ഥിതിചെയ്യുന്നതുമാണ്. ഇത് ആദ്യമായി കീഴടക്കപ്പെട്ടത് 1986 ലായിരുന്നു. ടിബറ്റിൽ അല്ലെങ്കിൽ ഭൂട്ടാനിൽ എന്ന രീതിയിൽ വിവിധ മാപ്പുകളിൽ ഇത് വിവിധ തരത്തിൽ വിവരിക്കപ്പെട്ടിരിക്കുന്നു. 

1994 മുതൽ, ഭൂട്ടാനിൽ 6000 മീറ്ററിൽ കൂടുതൽ ഉയരമുള്ള പർവതാരോഹണം, പ്രാദേശിക ആത്മീയ വിശ്വാസങ്ങളോടുള്ള ബഹുമാനാർത്ഥം വിലക്കപ്പെട്ടിരുന്നു. മധ്യേഷ്യയിലുടനീളം പ്രാദേശിക ജനങ്ങൾ ഈ ഉയരം കൂടിയ കൊടുമുടികൾ ദൈവങ്ങളുടെയും ആത്മാക്കളുകളുടെയും പാവന ഭവനങ്ങളാണെന്നു കരുതുന്നു. ഈ പാരമ്പര്യങ്ങളെ ഭൂട്ടാനീസ് സർക്കാർ ആദരിക്കുന്നുമുണ്ട്. 2003 മുതൽ പർവ്വതാരോഹരണം പൂർണമായും നിരോധിച്ചിരുന്നു.1998 ൽ ഒരു ജപ്പാൻ പർവ്വതാരോഹണ സംഘത്തിന് മലകയറ്റത്തിന് ചൈനീസ് മൌണ്ടനീയറിംഗ് അസോസിയേഷിനിൽനിന്ന് അനുമതി ലഭിച്ചുവെങ്കിലും, ഭൂട്ടാനുമായി ഒരു രാഷ്ട്രീയ പ്രശ്നം കാരണമായി ഈ അനുമതി പിൻവലിക്കപ്പെട്ടു. പകരമായി, 1999 ൽ ഈ സംഘം തിബത്തിൽ നിന്ന് 7,535 മീറ്റർ ഉയരമുള്ള ഒരു ഉപ കൊടുമുടിയായ ലിയാൻകാങ് കാങ്രി (ഘാങ്‍ഖാർ പൂയെൻസം നോർത്ത് എന്നും അറിയപ്പെടുന്നു) വിജയകരമായി കീഴടക്കി. ഭൂരിഭാഗം മാപ്പുകളിൽ നിന്നും വ്യത്യസ്തമായി, ഈ പര്യവേക്ഷണസംഘത്തിൻറെ റിപ്പോർട്ടു പ്രകാരം ഈ കൊടുമുടി ടിബറ്റിനുള്ളിലായും തിബറ്റ്-ഭൂട്ടാൻ അതിർത്തി, 7,570 മീറ്റർ ഉയരമുള്ളതും ഭൂട്ടാനിലെ ഏറ്റവും ഉയരമുള്ള കൊടുമുടിയായി അവകാശപ്പെടുന്നതുമായ ഗാങ്‍ഖാർ പൂയെൻസത്തിൻറെ ഉച്ചസ്ഥായി മുറിച്ചു കടക്കുന്നതായും കാണിക്കുന്നു. ചൈനീസ് സ്രോതസുകളെ അടിസ്ഥാനമാക്കി ജാപ്പനീസ് സ്രോതസ്സുകൾ ഈ അളവുകളേയും ഉയരത്തേയുമാണ് പിന്തുണയ്ക്കുന്നത്, എന്നാൽ ഭൂട്ടാൻ ഇവിടെ സർവേ നടത്തിയിട്ടില്ല.


</doc>
<doc id="392950" url="https://ml.wikipedia.org/wiki?curid=392950" title="അനസൂയ സാരാഭായ്">
അനസൂയ സാരാഭായ്

അനസൂയ സാരാഭായ് (1885-1972) ഇന്ത്യയിലെ തൊഴിലാളി പ്രസ്ഥാനങ്ങളുടെ ആദ്യകാലപ്രവർത്തകരിലൊരാളായിരുന്നു. അഹമ്മദാബാദ് ടെക്സ്റ്റൈൽ ലേബർ അസോസിയേഷൻ(മജൂർ മഹാജൻ സൻഘ്) എന്ന ഇന്ത്യയിലെ ഏറ്റവും ആദ്യത്തെ ടെക്സ്റ്റൈൽ തൊഴിലാളികൾക്കായുള്ള ട്രേഡ് യൂണിയൻ സ്ഥാപിച്ചത് അവരാണ്.

1885 നവംബർ 11 ന് അഹമ്മദാബാദിൽ വ്യവസായികളുടെയും കച്ചവടക്കാരുടെയും കുടുംബത്തിൽ ജനിച്ചു. ഒൻപത് വയസ്സുള്ളപ്പോൾ മാതാപിതാക്കൾ മരണമടന്നു. അതോടെ രണ്ട് സഹോദരങ്ങളോടൊപ്പം അമ്മാവന്റെ വീട്ടിലേക്ക് അയക്കപ്പെട്ടു. പതിമൂന്ന് വയസ്സിൽ ഒരു ബാല്യവിവാഹത്തിൽ ഏർപ്പെടുകയും അത് പിന്നീട് പരാജയമായിത്തീരുകയും ചെയ്തു. അതോടെ സഹോദരന്റെ സഹായത്തോടെ 1912 ഇൽ ഇംഗ്ലണ്ടിലേക്ക് മെഡിക്കൽ ഡിഗ്രിപഠിക്കുന്നതിനു പോയി. എന്നാൽ മൃഗങ്ങളെ കീറിമുറിച്ചുള്ള അവയവപഠനം ജൈന വിശ്വാസത്തിനു വിരുദ്ധമാണെന്നത് കൊണ്ട് ലണ്ടൻ സ്കൂൾ ഓഫ് എക്കണോമിക്സിലേക്ക് മാറി. ഇക്കാലത്ത് ഫാബിയൻ സൊസൈറ്റിയുമായി ബന്ധപ്പെടുകയും സഫ്രജെറ്റ് പ്രസ്ഥാനത്തിന്റെ(വനിതാ സമ്മതിദാനാവകാശ പ്രവർത്തകർ) ഭാഗമാവുകയും ചെയ്തു.

1913 ഇൽ ഇന്ത്യയിലേക്ക് മടങ്ങുകയും സ്ത്രീകളുടെയും ദരിദ്രരുടെയും ഉന്നമനത്തിനായി പ്രവർത്തിക്കാൻ ആരംഭിക്കുകയും ചെയ്തു. അവർ ഒരു സ്കൂൾ ആരംഭിച്ചു. തൊഴിലാളി പ്രസ്ഥാനങ്ങളുമായി ചേർന്ന് പ്രവർത്തിക്കാൻ തീരുമാനിച്ചത് സ്ത്രീ തൊഴിലാളികൾ 36 മണിക്കൂർ ഷിഫ്റ്റിനുശേഷം അവശരായി തുണിമില്ലുകളിൽ നിന്ന് മടങ്ങിവരുന്നത് കണ്ടതിനുശേഷമാണ്. തുണിമിൽ തൊഴിലാളികളെ 1914 ഇൽ അഹമ്മദബാദിലെ ഒരു സമരത്തിനായി സംഘടിക്കാൻ സഹായിച്ചു. 1918 ഇൽ നെയ്ത്തുകാർ വേതനത്തിൽ 50% വർദ്ധന ആവശ്യപ്പെട്ടുകൊണ്ട് നടത്തിയ സമരത്തിൽ പങ്കെടുക്കുകയും ചെയ്തു. കുടുംബസുഹൃത്തായിരുന്ന മഹാത്മാ ഗാന്ധി അവരുടെ മാർഗ്ഗദർശിയായിരുന്നു. തൊഴിലാളികൾക്കു വേണ്ടി ഗാന്ധിജി  നിരാഹാര സമരം ആരംഭിക്കുകയും അതിന്റെ ഫലമായി 35% വേതന വർദ്ധനവ് നേടാൻ കഴിഞ്ഞു. ഇതിനെത്തുടർന്ന് 1920 ഇൽ അഹമ്മദബാദ് ടെക്സ്റ്റൈൽ ലേബർ അസോസിയേഷൻ രൂപീകരിക്കപ്പെട്ടു. 

ഗുജറാത്തിയിൽ മുതിർന്ന സഹോദരി എന്നർഥം വരുന്ന "മോട്ടാബെൻ" എന്നാണ് അവരെ വിളിച്ചിരുന്നത്. സെൽഫ് എംപ്ലോയ്ഡ് വിമൻസ് അസോസിയേഷൻ ഓഫ് ഇന്ത്യയുടെ (SEWA) സ്ഥാപകയായ ഇള ഭട്ടിന്റെ മാർഗ്ഗദർശിയായിരുന്നു അനസൂയ സാരാഭായ്. 

1972 ഇൽ മരണമടഞ്ഞു. 2017 നവംബർ 11 ന് സാരാഭായുടെ 132-ആം ജന്മദിനത്തിൽ ഗൂഗിൾ ഇന്ത്യൻ ഉപയോക്താക്കൾക്ക് ദൃശ്യമായ ഡൂഡിൽ ചേർത്തു. 


</doc>
<doc id="392955" url="https://ml.wikipedia.org/wiki?curid=392955" title="കർണാഫുലി നദി">
കർണാഫുലി നദി

ബംഗ്ലാദേശിന്റെ തെക്കുകിഴക്കു ഭാഗത്തുകൂടി ഒഴുകുന്ന ഒരു നദിയാണ് കർണാഫുലി അഥവാ കർണഫൂലി (). ഇന്ത്യൻ സംസ്ഥാനമായ മിസോറാമിലെ ലുഷായ് കുന്നുകളിൽ നിന്ന് ഉത്ഭവിക്കുന്ന നദി 270 കിലോമീറ്റർ ദൂരം സഞ്ചരിച്ച് ബംഗ്ലാദേശിലെ ചിറ്റഗോങ് പട്ടണത്തിലൂടെ ഒഴുകി ബംഗാൾ ഉൾക്കടലിൽ പതിക്കുന്നു. 1960-കളിൽ കാപ്തായ് മേഖലയിൽ കർണാഫുലി നദിയിൽ ഒരു ജലവൈദ്യുത പദ്ധതി സ്ഥാപിച്ചിരുന്നു.

കർണാഫുലി നദിക്ക് ആ പേരു ലഭിച്ചതിനെപ്പറ്റി ഒരു കഥയുണ്ട്. പണ്ട് ഒരു രാജകുമാരി കാമുകനായ രാജകുമാരനോടൊപ്പം നദിയിലൂടെ വള്ളത്തിൽ സഞ്ചരിക്കുകയായിരുന്നു. രാജകുമാരിയുടെ ചെവിയിൽ ചൂടിയിരുന്ന പൂവ് പെട്ടെന്നു നദിയിൽ വീണു. രാജകുമാരൻ സമ്മാനിച്ച ആ പൂവിനെ രാജകുമാരി അമൂല്യമായി കരുതിയിരുന്നു. പൂവ് കണ്ടെത്തുന്നതിനായി നദിയിലേക്കു ചാടിയ രാജകുമാരി ഒഴുക്കിൽപ്പെട്ട് മരണമടഞ്ഞു. ഇതുകണ്ട രാജകുമാരനും നദിയിലേക്കു ചാടി മരിച്ചു. രാജകുമാരിയുടെ ചെവിയിലെ പൂവ് വീണ ഈ നദിക്ക് അങ്ങനെ കർണാഫുലി എന്ന പേരു ലഭിച്ചു. 'കർണ്ണ' എന്ന വാക്കിനു 'ചെവി' എന്നും 'ഫൂൽ' എന്ന വാക്കിനു 'പൂവ്' എന്നും അർത്ഥമുണ്ട്.

ബംഗ്ലാദേശിൽ കർണ്ണാഫുലി നദിയുടെ തീരത്തായി സ്ഥിതിചെയ്യുന്ന ഒരു പ്രധാന നഗരമാണ് ചിറ്റഗോങ്. രാജ്യത്തിന്റെ തെക്കുകിഴക്കു ഭാഗത്തുള്ള ഈ പട്ടണത്തിനു സമീപം ഒരു തുറമുഖവും സ്ഥിതിചെയ്യുന്നുണ്ട്. ബംഗാൾ ഉൾക്കടലിലൂടെയുള്ള കപ്പൽ ഗതാഗത ശൃംഖലയിലെ ഒരു പ്രധാന തുറമുഖമാണിത്. ഈ തുറമുഖം രാജ്യത്തിന്റെ സമ്പദ്‌വ്യവസ്ഥയെ പരിപോഷിപ്പിക്കുന്നതിൽ പ്രധാന പങ്കുവഹിക്കുന്നു. തുറമുഖത്തോടു ചേർന്നുള്ള ചിറ്റഗോങ് മെട്രോപാളിറ്റൺ പ്രദേശത്ത് ഏതാണ്ട് 65 ലക്ഷത്തിലധികം പേർ താമസിക്കുന്നു. ബംഗ്ലാദേശിലെ ഏറ്റവും വലിയ രണ്ടാമത്തെ നഗരം കൂടിയാണ് ചിറ്റഗോങ്. ഈ നഗരത്തിൽ നിന്ന് 19 കിലോമീറ്റർ അകലെ വച്ചാണ് കർണ്ണാഫൂലി നദി ബംഗാൾ ഉൾക്കടലിൽ പതിക്കുന്നത്. ചിറ്റഗോങ്ങിലെ ആളുകൾ ഈ നദിയെ 'കിൻസ ക്യോങ്' (Kynsa Kyoung) എന്നും വിളിക്കാറുണ്ട്. ചിറ്റഗോങ് ഹിൽസ് ട്രാക്സ് മേഖലയിലൂടെ ഒഴുകുന്ന ഏറ്റവും വലിയ നദിയും കർണാഫുലിയാണ്. കർണാഫുലി നദിയിൽ നിന്നുള്ള ജലം ശുദ്ധീകരിക്കുന്നതിനായി ചിറ്റഗോങ് പോർട്ട് അതോറിറ്റി ഇവിടെ ഒരു പ്ലാന്റ് തുടങ്ങാൻ തീരുമാനിച്ചിട്ടുണ്ട്. ഈ പ്ലാന്റ് വരുന്നതോടുകൂടി ചിറ്റഗോങ് തുറമുഖം ജലലഭ്യതയിൽ സ്വയംപര്യാപ്തത നേടും.

കർണാഫൂലി നദിയുടെ പ്രധാന പോഷകനദികളാണ് കാസലോങ്, ചെങ്കി, ഹാൾഡ, ദുറുങ്, സുബലോബ്, കാപ്തായ്, റിങ്ക്യോങ്, തേഗ എന്നിവ. 180 കിലോമീറ്റർ ദൂരം മലയിടുക്കുകളിലൂടെ ഒഴുകുന്ന കർണാഫുലി നദി രംഗമതിയിൽ വച്ച് സമതല പ്രദേശത്തേക്കു കടക്കുന്നു.

കർണാഫുലി നദിയിലൂടെ ധാരാളം ചരക്കു കപ്പലുകൾ പരുത്തി, ചണം, കാട്ടിൽ നിന്നുള്ള വസ്തുക്കൾ എന്നിവയുമായി രംഗമതിയിലേക്കു പോകാറുണ്ട്. നദിയുടെ അന്തർ ഭാഗത്തായി രണ്ടുവരിപ്പാതയോടുകൂടിയ ഒരു തുരങ്കം നിർമ്മിക്കുവാൻ ബംഗ്ലാദേശ് സർക്കാരിനു പദ്ധതിയുണ്ട്. ഇതിനായി ചൈന കമ്മ്യൂണിക്കേഷൻ കൺസ്ട്രക്ഷൻ കമ്പനി (CCCC)യുമായി കരാർ ഒപ്പുവച്ചിട്ടുണ്ട്. പദ്ധതി യാഥാർത്ഥ്യമായാൽ ബംഗ്ലാദേശിലെ ആദ്യത്തെ അന്തർജല തുരങ്കമാകും ഇത്. തുരങ്ക നിർമ്മാണത്തിന് ഏകദേശം 100 കോടി ഡോളറാണ് ചെലവു പ്രതീക്ഷിക്കുന്നത്.

കടുത്ത വംശനാശ ഭീഷണി നേരിടുന്ന ഗംഗാ ഡോൾഫിൻ പോലെയുള്ള ജീവികളുടെ ആവാസ കേന്ദ്രമാണ് കർണാഫുലി നദി. ബംഗ്ലാദേശിന്റെ ദേശീയ മത്സ്യമായ ഹിൽസയും ഇവിടെ കാണപ്പെടുന്നു. കടുത്ത മലിനീകരണം മൂലം ഹിൽസ മത്സ്യങ്ങളുടെ എണ്ണത്തിൽ കുറവു വന്നിട്ടുണ്ട്. 

1962-ൽ ബംഗ്ലാദേശിലെ കാപ്തായ് എന്ന സ്ഥലത്ത് കർണാഫുലി നദിക്കു കുറുകെ കാപ്തായ് അണക്കെട്ടു നിർമ്മിച്ചു. രാജ്യത്തെ ആദ്യ ജലവൈദ്യുത പദ്ധതിയും ഇവിടെ ആരംഭിച്ചു. കാപ്തായി അണക്കെട്ടിൽ നിന്നുള്ള വെള്ളം കാപ്തായ് തടാകത്തിലേക്ക് ഒഴുക്കിവിടുന്നു. ഈ ജലം ഉപയോഗിച്ച് വൈദ്യുതി നിർമ്മിക്കുവാൻ ഒരു നിലയവും സ്ഥാപിച്ചിട്ടുണ്ട്. ഈ നിലയത്തിൽ നിന്നും പ്രതിദിനം 230 മെഗാവാട്ട് വൈദ്യുതി ഉൽപ്പാദിപ്പിക്കുന്നു. തേയില, ചണം, പുകയില, പരുത്തി എന്നിവ ഉൽപ്പാദിപ്പിക്കുന്ന വ്യവസായ ശാലകൾ ഈ വൈദ്യുതി ഉപയോഗിച്ചാണു പ്രവർത്തിക്കുന്നത്. 1962-ൽ കാപ്തായി അണക്കെട്ട് നിർമ്മിച്ചപ്പോൾ ഇന്ത്യയിലെ പല സ്ഥലങ്ങളും വെള്ളത്തിനടിയിലായി. നാൽപ്പതിനായിരത്തോളം പേർക്ക് വീടും സ്ഥലവും നഷ്ടമായി. എങ്കിലും അണക്കെട്ടിന്റെ നിർമ്മാണത്തെ അന്നത്തെ ഇന്ത്യൻ പ്രധാനമന്ത്രി ജവഹർലാൽ നെഹ്റു എതിർത്തിരുന്നില്ല.

ബംഗ്ലാദേശിലെ ഭൂരിഭാഗം നദികളെയും പോലെ കർണാഫുലി നദിയും കടുത്ത മലിനീകരണ ഭീഷണി നേരിടുന്നു. കാർഷികാവശ്യങ്ങൾക്കായുള്ള ഉപയോഗമാണ് നദിയെ പ്രധാനമായും മലിനമാക്കുന്നത്. നദീജലത്തിലെ ഓക്സിജന്റെ അളവ് കുറയുന്നത് ജലജീവികളുടെ നിലനിൽപ്പിനെ ദോഷകരമായി ബാധിച്ചിട്ടുണ്ട്. 2015-ൽ ഒരു തീവണ്ടിയിൽ നിന്നുള്ള എണ്ണ കർണാഫുലിയുടെ പോഷകനദികളിലൊന്നിൽ പതിച്ചത് കടുത്ത മലിനീകരണത്തിനിടയാക്കിയിരുന്നു.


</doc>
<doc id="392958" url="https://ml.wikipedia.org/wiki?curid=392958" title="കൊന്യാക്ക് (ജനവിഭാഗം)">
കൊന്യാക്ക് (ജനവിഭാഗം)

മ്യാൻമാറിലും ഇന്ത്യയിലെ നാഗാലാൻഡിലും അരുണാചലിലും വസിക്കുന്ന നാഗർ വിഭാഗം ആദിവാസികളാണ് കൊന്യാക്ക് (ജനവിഭാഗം). സ്വന്തം ഗ്രാമത്തിലേക്ക് നുഴഞ്ഞുകയറുന്നവരുടേയും ഗോത്രത്തിന്റെ ശത്രുക്കളുടേയും ശിരസ്സ് കൊയ്തെടുത്ത് വീടിന് മുന്നിൽ പ്രദർശിപ്പിച്ചു ഊറ്റം കൊളളുന്ന പോരാളി വംശമായിരുന്നു ഇവർ, . തലവേട്ട ഒഴികെയുള്ള ആദിമകാല പാരമ്പര്യവും ആചാരങ്ങളും ഇന്നും പിന്തുടരുന്ന വീര ഗോത്രമായ കൊന്യാക്കുകൾക്ക് കറുപ്പും കാട്ടിറച്ചിയും ഒഴിവാക്കാനാവാത്തവയാണ്. ഗോത്രരാജാവിന്റെ കൊട്ടാരത്തിന്റെ നേർ പകുതി ഇന്ത്യയിലും പകുതി മ്യാന്മാറിലുമാണ്.രാജ്യാന്തര അതിർത്തികൾ എന്ന പദവിയില്ലാതെ അവിടെയുള്ളവർ ആ അദൃശ്യരേഖ മറികടന്നു ജീവിക്കുന്നു.

19 നൂറ്റാണ്ട് വരെ പുറം ലോകവുമായി ബന്ധമില്ലാതെ ജീവിച്ച ഒരു ഗോത്രജനതയായിരുന്നു കൊന്യാക്കുകൾ. മറ്റു ഗോത്രങ്ങളോട് കലഹിച്ചും സൂര്യനെയും ചന്ദ്രനെയും ദൈവമായി ആരാധിച്ചും കഴിഞ്ഞിരുന്ന ദോൻയി പോളോ വിശ്വാസികൾ ആയിരുന്നു അവർ. ബ്രിട്ടീഷ് ഭരണത്തോടെ, ക്രിസ്ത്യൻ മിഷണറിമാർ നാഗാലാൻഡിലെത്തുകയും വിദ്യാഭ്യാസ സൗകര്യങ്ങൾ ഒരുക്കുകയും ചെയ്തു. അതോടൊപ്പം മതപരിവർത്തനവും നടന്നു. ഇപ്പോൾ ക്രീസ്തീയ വിശ്വാസികളാണ് ഭൂരിപക്ഷവും.

കൊന്യാക്കുകളുടെ പ്രധാന തൊഴിൽ കൃഷിയാണ് . കരകൃഷിയാണ് കൂടുതലും. കുന്നിൻ ചെരിവുകളിൽ കാട് വെട്ടിത്തെളിച്ചു അരിയും തിനയും ചോളവും കൃഷി ചെയ്യുന്നു. കോഴി, പന്നി തുടങ്ങിയ ജീവികളേയും ഇവർ വളർത്തുന്നു.

പ്രകൃതിദുരന്തങ്ങളും പകർച്ചവ്യാധികളും മറ്റ് ദുരന്തങ്ങളും ഉണ്ടാവുന്നതിന് കാരണം മാന്ത്രികശക്തിയുടെ കുറവുകൊണ്ടാണെന്ന് ഇവർ വിശ്വസിക്കുന്നു. വീരന്മാർ കൊയ്തെടുത്ത് കൊണ്ടുവരുന്ന അന്യ ഗോത്രക്കാരുടേയോ ശത്രുവിന്റേയോ ആത്മാവ് തങ്ങളുടെ ഗ്രാമം കാക്കുമെന്ന് കൊന്യാക്കുകൾ വിശ്വസിച്ചിരുന്നു. ഇങ്ങനെ ശത്രുക്കളുടെ ശിരസ്സുകൊണ്ടുവരുന്ന പോരാളിയുടെ മുഖത്ത് പച്ച കുത്തും. ഇത് വലിയ ചടങ്ങാണ്. പോരാളിയെ അനുഗമിച്ചവരുടെ നെഞ്ചിലാണ് പച്ചകുത്തുക. കൊല്ലപ്പെട്ടവന്റെ തലയോട്ടികൊണ്ടു വീടിന്റെ പൂമുഖം അലങ്കരിക്കും. തലവെട്ടിയ എണ്ണം സൂചിപ്പിക്കാൻ അത്രയും വെങ്കല രൂപങ്ങൾ ലോക്കറ്റായി തൂക്കിയിടും.

ശത്രുക്കളുടെ തല വെട്ടിയെടുത്ത് ഗ്രാമത്തിലേക്ക് കൊണ്ടുവരുന്നവരെ യഥാർത്ഥ കൊന്യാക്ക് നായകായി പരിഗണിച്ചിരുന്നു. ഒരു മനുഷ്യന്റെ തല വെട്ടിക്കൊണ്ടു വരാൻ സാധിക്കാതെ വരുന്നത് ഒരു വൻ മാനഭംഗമായി ഇവർ കരുതുകയും ചെയ്യുന്നു. മറ്റ് നാഗ ഗോത്രക്കാരുമായി പലപ്പോഴും പോരാടിക്കും. രാജകുമാരിക്ക് വേണ്ടിയോ കൃഷിയിടത്തിനോ നദിക്കോ വേണ്ടിയും മറ്റു ഗോത്രങ്ങളുമായി യുദ്ധമുണ്ടാകും.

തലവെട്ടൽ തുടങ്ങിയ പ്രാകൃതരീതികളെല്ലാം സർക്കാർ 1959 ൽ നിയമം മൂലം നിരോധിച്ചു. എങ്കിലും വിദൂര ഗ്രാമങ്ങളിൽ ഇത്തരം അന്ധവിശ്വാസങ്ങൾ പൂർണ്ണമായും ഇല്ലാതെയായിട്ടില്ല എന്ന് കരുതേണ്ടിയിരിക്കുന്നു.



</doc>
<doc id="392967" url="https://ml.wikipedia.org/wiki?curid=392967" title="രാഗിണിദേവി">
രാഗിണിദേവി

രാഗിണി ദേവി(Esther Luella Sherman)1896-ൽ യു എസ് എ ൽ ജനിച്ചു. എട്ടാമത്തെ വയസിൽ പഠനം തുടങ്ങി. കഥകളിയെന്ന കലാരൂപത്തെ വളരെയധികം സ്നേഹിച്ചു. ഒരു ഇന്ത്യൻ ഊർജ്ജതന്ത്ര ശാസ്ത്രജ്ഞൻ രാംലാൽ ബാജ് ഭയ്യെ വിവാഹം കഴിച്ചു. കേരളത്തിൽ എത്തിചേരുക എന്നത് അവരുടെ വലിയ ആഗ്രഹമായിരുന്നു. തിരുവിതാംകൂർ മഹാരാജിന്റെ ക്ഷണപ്രകാരം ആ ആഗ്രഹം സാധിച്ചു. ഉത്സവത്തിന് നൃത്തം അവതരിപ്പിക്കാനായിരുന്നു ആ ക്ഷണം. ഇന്ത്യ ഒട്ടാകെ നൃത്ത പരിപാടി അവതരിപ്പിച്ചു. അവർ ഒരു മികച്ച ഗായികയായിരുന്നു. അവർക്ക് സ്വന്തമായി കഥകളി ട്രൂപ്പുണ്ടായിരുന്നു. ബനാറസ്, മദ്രാസ്, കൊൽക്കട്ട, അന്ധ്രാ, അണ്ണാമലൈ എന്നീ സർവ്വകലാശാലയിൽ നിന്ന് ഇന്ത്യൻ ശാസ്ത്രീയ നൃത്തത്തിനെ കുറിച്ച് ലക്ച്ചറൽ ഡെമോൺസ്ട്രേഷൻ നടയിട്ടുണ്ട്.കൂടാതെ ധാരാളം സർവ്വകലാശാലകളിൽ നിന്നും നർത്തകിയെന്ന നിലയിൽ ക്ഷണം ലഭിച്ചിട്ടുണ്ട്. കഥകളി, നൃത്തനാടകങ്ങൾ, മൺമറഞ്ഞുപോയി കൊണ്ടിരുന്ന കാലഘട്ടത്തിൽ തന്റേതായ സംഭാവനകൾ നൽകി പുതുജീവൻ നൽകാൻ രാഗിണി ദേവിക്ക് കഴിഞ്ഞു. മൈസൂർ, ബറോഡ, പാട്യാല, ഭാവ്നഗർ, ഇൻഡോർ, ട്രാവൻകൂർ എന്നിവിടങ്ങളിലെ മഹാരാജാക്കന്മാരുടെ സദസ്സിൽ നൃത്തപരിപാടികൾ അവതരിപ്പിക്കാൻ സാധിച്ചു. 1928-ൽ പുറത്തിറങ്ങിയ രാഗിണി ദേവിയുടെ നൃത്താജ്ഞലിയാണ് ഇംഗ്ലീഷ് ഭാഷയിലുള്ള ആദ്യത്തെ ഇന്ത്യൻ ശാസ്ത്രീയ നൃത്തത്തിനെ കുറിച്ച് പ്രതിപാദിക്കുന്ന ഗ്രന്ഥം. കേരളത്തിലെത്തിയ രാഗിണി ദേവി കഥകളി പഠിക്കാനുള്ള ആഗ്രഹം മഹാകവി വള്ളത്തോൾ നാരായണ മേനോനെ അറിയിച്ചു. എന്നാൽ പാരമ്പര്യമായി കഥകളി അഭ്യസിച്ചിരുന്നത് പുരുഷന്മാരായിരുന്നു. ആ പാരമ്പര്യത്തെ മറികടന്ന് അവർ കഥകളി പഠിക്കാൻ ആരംഭിച്ചു. ഇത് കഥകളിക്ക് ലോക പ്രചാരം നേടി കൊടുക്കാൻ സഹായിച്ചു. ഒഡീസിയെ കുറിച്ച് കേട്ടറിഞ്ഞ രാഗിണി ദേവി മകളായ ഇന്ദ്രാണി റഹ്മാനെ ഒഡീസി പഠിക്കുവാനായി പ്രേരിപ്പിക്കുകയും അതിനു വേണ്ടി ഒറീസ്സയിലേക്ക് അയക്കുകയും ചെയ്തു. 1930-ൽ ഗൗരിയമ്മയുടെ കീഴിൽ രാഗിണി ദേവി ഭരതനാട്യം അഭ്യസിച്ചു.


</doc>
<doc id="392969" url="https://ml.wikipedia.org/wiki?curid=392969" title="ആംഗ്ലോ-നേപ്പാളി യുദ്ധം">
ആംഗ്ലോ-നേപ്പാളി യുദ്ധം

1814 മുതൽ 1816 വരെ നേപ്പാളിലെ ഗൂർഖ സൈന്യവും (ഇന്നത്തെ ഫെഡറൽ ഡെമോക്രാറ്റിക് റിപ്പബ്ലിക് ഓഫ് നേപ്പാൾ) ബ്രിട്ടീഷ് ഈസ്റ്റ് ഇന്ത്യ കമ്പനിയും തമ്മിൽ നടന്ന യുദ്ധമാണ് ആംഗ്ലോ-നേപ്പാളി യുദ്ധം. ഗൂർഖാ യുദ്ധം എന്നും ഇത് അറിയപ്പെടുന്നു. അതിർത്തിത്തർക്കത്തിൽ ആരംഭിച്ച യുദ്ധത്തിൽ, അമർ സിങ് ഥാപ, ഭീംസെൻ ഥാപ, രഞ്ജുർ സിങ് ഥാപ, ഭക്തി ഥാപ എന്നിവർ നേപ്പാളിനു വേണ്ടി പൊരുതി. ബ്രിട്ടീഷ് സൈന്യം കടന്നുകയറി ആക്രമണം നടത്തുകയായിരുന്നു. ഗൂർഖ ഭടന്മാർ ഇത് ചെറുത്തുകൊണ്ടിരുന്നു. ലോർഡ് മോയ്റയുടെ ഗവർണർ ഭരണത്തിൻ കീഴിൽ നടന്ന ഏറ്റവും ചിലവേറിയ യുദ്ധമായിരുന്നു ഇത്. സിഗൗലി സന്ധിയിൽ ഈ യുദ്ധം അവസാനിച്ചു. ഈ സന്ധിയെ തുടർന്ന് നേപ്പാളിന് ടറായി മേഖലയുടെ കുറെ ഭാഗം നഷ്ടപ്പെട്ടു. അതിനു പകരമായി ബ്രിട്ടിഷ് ഈസ്റ്റ് ഇന്ത്യ കമ്പനി രണ്ടു ലക്ഷം രൂപ നേപ്പാളിന് ആണ്ടുതോറും നൽകേണ്ടിയിരുന്നു.
മല്ല രാജവംശത്തിന്റെ അധീനതയിലുണ്ടായിരുന്ന കാഠ്മണ്ടു താഴ്‌വരയിലേക്ക് ഗൂർഖാ രാജാവായ പ്രിത്‌വി നാരായൺ ഷാ അതിക്രമിച്ചു കയറിയതോടെയാണ് പ്രശ്നങ്ങളുടെ തുടക്കം. അതുവരെ കാഠ്മണ്ടു മാത്രമാണ് നേപ്പാൾ എന്നറിയപ്പെട്ടിരുന്നത്. നേപ്പാളിലെ മല്ല രാജാവ് ഈസ്റ്റ് ഇന്ത്യ കമ്പനിയോട് സഹായം അഭ്യർത്ഥിച്ചു. 1767 ൽ ക്യാപ്റ്റൻ കിൽനോച്ചിന്റെ നേതൃത്വത്തിൽ ഈസ്റ്റ് ഇന്ത്യ കമ്പനി പട്ടാളത്തെ അയച്ചു. കൃത്യമായ തയ്യാറെടുപ്പില്ലാതെയും ആവശ്യത്തിന് ആയുധ സന്നാഹമില്ലാതെയും 2500 സേനാനികൾ മാത്രമുള്ള ഒരു സേന, ഗൂർഖാസൈന്യത്തെ ലക്ഷ്യമാക്കി നീങ്ങി. ബ്രിട്ടീഷ് സൈന്യത്തെ സംബന്ധിച്ച് ഇതൊരു ദുരന്തമായിരുന്നു. സൈനികരിൽ കുറെപ്പേർ മലേറിയ ബാധിച്ച് മരിച്ചു. അവശേഷിക്കുന്നവരെ ഗൂർഖാ പട്ടാളം എളുപ്പത്തിൽ കീഴടക്കി. അവരിൽ നിന്ന് പിടിച്ചെടുത്ത തോക്കുകളും അനുബന്ധ യുദ്ധ സാമഗ്രികളും ഗൂർഖാ സൈന്യത്തെ അമിത ആത്മവിശ്വാസമുള്ളവരാക്കി. എതിരാളികളുടെ ശക്തിയെ തിരിച്ചറിയുന്നതിന് ഇത് തടസ്സമായി. പിൽക്കാല യുദ്ധ പരാജയത്തിന് ഇത് കാരണമാവുകയും ചെയ്തു.

കാഠ്മണ്ഡുതാഴ്‌വര പിടിച്ചടക്കിയ പ്രിത്‌വി നാരായൺ ഷാ, ഗൂർഖാ രാജ്യ തലസ്ഥാനം ഗൂർഖയിൽ നിന്നും കാഠ്മണ്ഡുവിലേക്ക് മാറ്റി. അതിനു ശേഷം അവർ സ്ഥാപിച്ച സാമ്രാജ്യം നേപ്പാൾ എന്ന് അറിയപ്പെട്ടു. സമ്പത്-സമൃദ്ധമായ കാഠ്മണ്ഡു കൈവശപ്പെട്ടതിലൂടെ സമ്പന്നമായ നേപ്പാൾ, സമീപ പ്രദേശങ്ങൾ കൂടി കൈയടക്കാൻ ശ്രമമാരംഭിച്ചു. പക്ഷേ, കിഴക്കൻ മേഖലയിലെ കടന്നുകയറ്റം പരാജയത്തിൽ കലാശിച്ചു. ലിംബുവാൻ പടയോട് പരാജയപ്പെട്ട് അവരുമായി സമാധാന ഉടമ്പടിയിൽ ഏർപ്പെടേണ്ടി വന്നു. 

നേപ്പാളിന് ടിബറ്റിൽ വാണിജ്യപരമായി ഉണ്ടായിരുന്ന അവകാശത്തെ ചോദ്യം ചെയ്ത് ചൈന യുദ്ധം തുടങ്ങി. 1792 ൽ ചൈനീസ് ചക്രവർത്തിയായ Qianlong അയച്ച സൈന്യം ടിബറ്റിൽ നിന്നും നേപ്പാൾ സൈന്യത്തെ തുരത്തി. തലസ്ഥാനമായ കാഠ്മണ്ഡുവിന്റെ മൂന്ന് മൈൽ അകലെ വരെ ചൈനീസ് സൈന്യം കടന്നു കയറി.

നേപ്പാളിനോട് യുദ്ധം ആരംഭിക്കുന്നതിന് ഇംഗ്ലീഷ് ഈസ്റ്റ് ഇൻഡ്യ കമ്പനിക്ക് നിരവധി കാരണങ്ങൾ ഉണ്ട്.

സമീപ രാജ്യങ്ങളെ കീഴ്പ്പെടുത്തി നേപ്പാൾ സാമ്രാജ്യം അതിന്റെ വിസ്തൃതി വികസിപ്പിച്ചു കൊണ്ടിരുന്നത്.

നേപ്പാളിൽക്കൂടി ടിബറ്റിലേക്ക് വ്യാപാര മാർഗ്ഗം സ്ഥാപിക്കാൻ നേപ്പാൾ നേപ്പാൾ അനുവദിക്കാതിരുന്നത്.

അതിർത്തി സംബന്ധിച്ച തർക്കം.
 മറാത്താ സൈന്യത്തെ നേരിടുന്നതിന് മുൻപ് അവരെ സഹായിക്കാൻ സാധ്യതയുള്ള നേപ്പാളിനെ തകർക്കുക.

ആൾ പരമായും സാമ്പത്തികമായും കനത്ത നാശമാണ് നേപ്പാളിന് യുദ്ധത്തിലുണ്ടായത്. ടിബറ്റുമായുള്ള രണ്ട് യുദ്ധങ്ങളിൽ വൻ ചിലവ് നേരിടേണ്ടി വന്ന നേപ്പാളിന് ബ്രിട്ടീഷ് സേനയോടുള്ള യുദ്ധത്തിൽ അതിന്റെ ഫലം അനുഭവിക്കേണ്ടതായി വന്നു.

1814 ഒക്ടോബർ ആദ്യം, ബ്രിട്ടീഷ് പട നേപ്പാൾ ലക്ഷ്യമാക്കി നീങ്ങി. ബ്രിട്ടീഷ് സൈന്യത്തിൽ കൂടുതലു ഇന്ത്യൻ പടയാളികളാണ്ഡി ഉണ്ടായിരുന്നത്. നാ ല് ഡിവിഷനുകളായാണ് അവരുടെ സൈന്യം മുന്നേറിയത്. ആദ്യഘട്ടത്തിലെ ഈ യുദ്ധത്തിൽ, 1815 മെയ് ആവുമ്പോഴേക്കും നേപ്പാളിന്റെ കുറെയേറെ ഭാഗം രാജ്യത്തിന് നഷ്ടപ്പെട്ടിരുന്നു.
രണ്ടാം ഘട്ട ഏറ്റുമുട്ടലിന് മുൻപ് 1815 നവംബർ 28 ന് ബ്രിട്ടീഷ് ഭരണകൂടം നേപ്പാളിന് പതിനഞ്ച്സ ദിവസത്തെ സമ ഇടവേള നൽകി സമാധാന ഉടമ്പടിക്കുള്ള അന്ത്യശാസനം നൽകി. പക്ഷേ, നേപ്പാളിനെ സംബന്ധിച്ച് ഉടമ്പടിയിലെ വ്യവസ്ഥകൾ എളുപ്പത്തിൽ അംഗീകരിക്കാൻ ആവുന്നവയായിരുന്നില്ല. കാലവധി കഴിഞ്ഞതോടെ, ആ കാരണം പറഞ്ഞ് രണ്ടാം ഘട്ട യുദ്ധം ആരംഭിച്ചു.

1815 മാർച്ച് അവസാനമാകുമ്പോഴേക്കും ബ്രിട്ടീഷ് സേന കാഠ്മണ്ഡു പിടിച്ചെടുക്കും എന്ന അവസ്ഥ സംജാതമായി. അങ്ങനെ സുഗോളി സന്ധിക്ക് (Treaty of Sugauli) നേപ്പാളിന് സമ്മതിക്കേണ്ടി വന്നു. 1815 ഡിസംബർ 2 ന് നിലവിൽ വന്ന അന്തിമ ഉടമ്പടി പ്രകാരം, നേപ്പാളിന് സ്വതന്ത്ര അധികാരം ലഭിച്ചുവെങ്കിലും രാജ്യത്തിന്റെ മൂന്നിലൊരു ഭാഗം ഇതിലൂടെ നഷ്ടപ്പെട്ടു.


</doc>
<doc id="392974" url="https://ml.wikipedia.org/wiki?curid=392974" title="അഷ്കർ അലി">
അഷ്കർ അലി

ഒരു മലയാളചലച്ചിത്ര അഭിനേതാവാണ് അഷ്കർ അലി. യുവനടനായ അസിഫ് അലിയുടെ സഹോദരനാണ് അഷ്കർ അലി.2017-ൽ പുറത്തിറങ്ങിയ ഹണീ ബീ 2.5 എന്ന ചിത്രത്തിലൂടെയാണ് സിനിമയിലേക്ക് അരങ്ങേറ്റം കുറിച്ചത്.പിന്നീട് അരുൺ വൈഗ സംവിധാനം ചെയ്ത ചെമ്പരത്തിപൂവ് എന്ന ചിത്രത്തിൽ അഭിനയിച്ചു. ചിത്രീകരണം നടന്നുകൊണ്ടിരിക്കുന്ന കാമുകി ആണ് അഷ്കറിന്റെ പുതിയ ചിത്രം.

1993 ജനുവരി 6 ന് ഇടുക്കി ജില്ലയിലെ തൊടുപുഴയിൽ ജനിച്ചു. വിമൽ പബ്ലിക് സ്കൂൾ, ഡി പോൾ ഹയർ സെക്കണ്ടറി സ്കൂൾ, സെന്റ്‌ ജോർജ് എച് എസ് എസ് തൊടുപുഴ എന്നിവിടങ്ങളിൽ സ്കൂൾ വിദ്യാഭ്യാസവും കുട്ടിക്കാനം മരിയൻ കോളേജിൽ നിന്നും കോമ്മെർസിൽ ബിരുദവും നേടി. പഠനത്തിനു ശേഷം ചെന്നൈയിൽ സിനിമ സംവിധാന സഹായി ആയി. ഷൈജു അന്തിക്കാടിന്റെ സംവിധാനത്തിൽ എത്തിയ ഹണീ ബീ 2.5ലെ നായക കഥാപാത്രത്തോടെ മലയാള സിനിമയിലേക്ക് പ്രവേശിച്ചു.


</doc>
<doc id="392975" url="https://ml.wikipedia.org/wiki?curid=392975" title="ഭാരത്തീറിയം">
ഭാരത്തീറിയം

ഭാരത്തീറിയം ഇന്ത്യയിൽ മാസ്ട്രീഷിയൻ (ക്രെറ്റേഷ്യസ് യുഗത്തിന്റെ അവസാനം) സസ്തനിയായിരുന്നു. പാലിയോസീൻ ആകാം ഇതിന്റെ കാലം എന്നും കണക്കാകിവരുന്നു. ഈ ജീനസിൽ ഒരു ഏക സ്പിഷിസെ ഉള്ളു. ഭാരത്തീറിയം ബോണപ്പാർട്ടൈ ആണിത്. സുഡാമെറിസിഡേയിലെ ഗോണ്ട്വാനത്തീറി കുടുംബത്തിൽപ്പെട്ടതാണ്. ഇവ ക്രിട്ടേഷ്യസ് കാലഘട്ടത്തിന്റെ അന്ത്യത്തിൽ മഡഗാസ്കറിലും തെക്കെ അമെരിക്കയിലും ജീവിച്ചിരുന്നതായ ഫോസിൽ തെളിവുകളുണ്ട്. ആദ്യ ഇത്തരത്തിലുള്ള ഒരു സ്പീഷീസിനെ 1989ൽ ഫോസിൽ കണ്ടെത്തിയെങ്കിലും 1997ൽ ആണിതിന്റെ വിവരങ്ങൾ ജേണലുകളിൽ പ്രസിദ്ധീകരിച്ചത്. പക്ഷെ, ഈ മൃഗത്തെ 2007 വരെ പേരിട്ടിരുന്നില്ല. രണ്ടു ടീമുകൾ ഇതിനെ സ്വതന്ത്രമായി പേരിടുകയും അവരിലൊരു വിഭാഗം, ഭാരത്തീറിയം ബൊണാപ്പാർടെയി എന്നും മറ്റെ ടീം ദക്ഷിണ ജെദേരി എന്നും വിളിച്ചു. രണ്ടാമത്തെ പേര് ഇന്ന് ആദ്യത്തേതിനു തുല്യമായി അംഗീകരിച്ചിട്ടുണ്ട്. ഭാരത്തീറിയത്തിന്റെ 8 ഒറ്റയ്ക്കൊറ്റയ്ക്കുള്ള പല്ലുകൾ ലഭിച്ചിരുന്നു. ഒരു ഇൻസിസഋ, 7 മൊളാറിഫോംസ് എന്നിങ്ങനെയാണു ലഭിച്ചത്. 


</doc>
<doc id="392977" url="https://ml.wikipedia.org/wiki?curid=392977" title="വിനീത് കുമാർ">
വിനീത് കുമാർ

ഒരു മലയാളചലച്ചിത്ര അഭിനേതാവും സംവിധായകനുമാണ്‌ വിനീത് കുമാർ. പഠിപ്പുര എന്ന ചിത്രത്തിലൂടെ ബാലതാരം ആയാണ് സിനിമയിലേക്ക് പ്രവേശിച്ചത്. അയാൾ ഞാനല്ല എന്ന ചിത്രത്തിലൂടെ 2015-ൽ സിനിമാ സംവിധാന രംഗത്തേക്ക് പ്രവേശിച്ചു.

കണ്ണൂർ ജില്ലയിലെ പഴയങ്ങാടിയിൽ ജനനം. കൂടാളി ഹയർ സെക്കണ്ടറി സ്കൂൾ, ഗവ: ബ്രണ്ണൻ കോളേജ് തലശ്ശേരി എന്നിവിടങ്ങളിൽ നിന്നും പ്രാഥമിക വിദ്യാഭ്യാസം. പതിനൊന്നാം വയസിൽ കേരള സ്കൂൾ കലോത്സവത്തിൽ കലാപ്രതിഭ ആയി. ഏറ്റവും പ്രായം കുറഞ്ഞ കലാപ്രതിഭയായിരുന്നു വിനീത്. 2009 ആഗസ്ത് 19ന് വിനീത് വിവാഹിതനായി.സന്ധ്യയാണ് ഭാര്യ. മകൾ മൈത്രയീ.





</doc>
<doc id="392978" url="https://ml.wikipedia.org/wiki?curid=392978" title="ഹോങ്കോങ്ങിന്റെ പതാക">
ഹോങ്കോങ്ങിന്റെ പതാക

ഹോങ്കോങ്ങിന്റെ പതാകയിൽ ഹോങ്കോങ്ങിലെ ഹോങ്കോങ് ഓർക്കിഡ് മരത്തിന്റെ അഞ്ചിതളുള്ള പൂവ് വെള്ളയും സ്റ്റൈൽ മാറ്റിയും ചുവന്ന പശ്ചാത്തലത്തിൽ മദ്ധ്യത്തിലായി വരച്ചുചേർത്തിട്ടുണ്ട്. 1990 ഏപ്രിൽ 4നാണ് ഏഴാംത ദേശീയ പീപ്പിൾസ് കോൺഗ്രസ് ഇതിന്റെ രൂപരേഖ തയ്യാറാക്കിയത്. ബെയ്ജിങ്ങിൽ കൂടിയ സ്റ്റേറ്റ് കൗൺസിലിന്റെ 58ആമത് എക്സിക്യുട്ടീവ് മീറ്റിങ്ങിലാണ് ഈ പതാകയുടെ കൃത്യമായ ഉപയൊഗക്രമം നിയമം വഴി നിയന്ത്രിച്ചത്. ഹോങ്കോങ്ങിന്റെ പ്രാദേശിക അടിസ്ഥാനനിയമത്തിൽ പ്രതിഷ്ഠിക്കപ്പെട്ടിരിക്കുന്നു. ആ പ്രദേശത്തിന്റെ ഭരണഘടനാപരമായ രേഖയനുസരിച്ച്, പ്രാദേശികമായ പതാകയുടെയും ചിഹ്നത്തിന്റെയും ഓർഡിനൻസുവഴി അതിന്റെ ഉപയോഗം, ഉപയൊഗം നിരോധിക്കൽ, ഉയർത്തൽ, അതിന്റെ നിർമ്മാണം എന്നിവ നിയന്ത്രിച്ചിരിക്കുന്നു. 1997 ജൂലൈ ഒന്നിനാണ് ഈ പതാക ഔദ്യോഗികമായി ഉയർത്തിയത്. ഹോങ്കോങ്ങിന്റെ ബ്രിട്ടനിൽനിന്നും ചൈനയിലേയ്ക്കുള്ള ഭരണമാറ്റസമയത്തായിരുന്നു ഇത് ആദ്യമായി ഉയർത്തിയത്.

A selection of proposals during the 1987–1988 contest is shown below:


</doc>
<doc id="392980" url="https://ml.wikipedia.org/wiki?curid=392980" title="ധ്യാൻ ശ്രീനിവാസൻ">
ധ്യാൻ ശ്രീനിവാസൻ

മലയാള സിനിമയിലെ ഒരു നടൻ ആണ് ധ്യാൻ ശ്രീനിവാസൻ. ചലച്ചിത്രനടൻ ശ്രീനിവാസന്റെ മകനാണ്. കണ്ണൂർ ജില്ലയിലെ കൂത്തുപറമ്പ് സ്വദേശി ആണ്. 1988 ഡിസംബർ 20ന് ജനനം. അദ്ദേഹത്തിന്റെ സഹോദരൻ വിനീത് അറിയപ്പെടുന്ന നടനും, സംവിധായകനും, ഗായകനും ആണ്. വിനീത് ശ്രീനിവാസൻ സംവിധാനം നിർവഹിച്ച തിര എന്ന ചിത്രത്തിലൂടെ മലയാള സിനിമാ രംഗത്തേക്ക് പ്രവേശിച്ചു. ധ്യാൻ മുഖ്യ വേഷത്തിലെത്തിയ ഗൂഡാലോചന എന്ന ചിത്രത്തിനു വേണ്ടി ധ്യാൻ ആദ്യമായി തിരക്കഥയെഴുതി. ലവ് ആക്ഷൻ ഡ്രാമ എന്ന് പേരിട്ടിരിക്കുന്ന നിവിൻ പോളി നയതാര ചിത്രത്തിലൂടെ ധ്യാൻ സംവിധായകൻ ആവുകയാണ്. ചിത്രത്തിന്റെ ഷൂട്ടിംഗ് അടുത്ത വര്ഷം ആദ്യം ആരംഭിക്കും.


</doc>
<doc id="392982" url="https://ml.wikipedia.org/wiki?curid=392982" title="മൊഹമ്മദ് ബിൻ സൽമാൻ">
മൊഹമ്മദ് ബിൻ സൽമാൻ

മൊഹമ്മദ് ബിൻ സൽമാൻ ബിൻ അബ്ദുലസീസ് അൽ സൗദ് (; born 31 August 1985), (എം ബി എസ് ന്നുമറിയപ്പെടുന്നു), സൗദി അറേബ്യയുടെ കിരീടാവകാശിയായ രാജാവും ആ രാജ്യത്തിന്റെ ആദ്യസ്ഥാനത്തുള്ള ഉപ പ്രധാനമന്ത്രിയുമാണ്. മൊഹമ്മദ് ബിൻ സൽമാൻ ബിൻ അബ്ദുലസീസ് അൽ സൗദ് ലോകത്തെ ഏറ്റവും പ്രായം കുറഞ്ഞ പ്രതിരോധ മന്ത്രിയുമാണ്. മൊഹമ്മദ് ബിൻ സൽമാൻ ബിൻ അബ്ദുലസീസ് അൽ സൗദ്, ഇക്കണോമിക് ആന്റ് വികസനകാര്യ കൗൺസിലിന്റെ പ്രസിഡന്റും ആണ്. സൽമാൻ രാജാവിന്റെ അധികാരത്തിന്റെ പിന്നിൽ പ്രവർത്തിക്കുന്നയാൾ എന്നാണ് അറിയപ്പെടുന്നത്. അദ്ദേഹത്തെ കിരീടാവകാശിയായി 2017 ജൂണിൽ അധികാരത്തിലെത്തി. മുഹമ്മദ് ബിൻ നയെഫിനെ എല്ലാ സ്ഥാനങ്ങളിൽനിന്നും ന്നീക്കിയാണ് മൊഹമ്മദ് ബിൻ സൽമാൻ ബിൻ അബ്ദുലസീസ് അൽ സൗദിനെ തന്റെ പിന്മുറക്കാരനായ കിരീടാവകാശിയാക്കി വാഴിച്ചത്.


</doc>
<doc id="392986" url="https://ml.wikipedia.org/wiki?curid=392986" title="രത്തനകോശിൻ രാജ്യം">
രത്തനകോശിൻ രാജ്യം

രത്തനകോസിൻ രാജ്യം (, ) തായ്‌ലന്റിന്റെ (പഴയ സയാം) ചരിത്രത്തിലെ നാലാമത്തെതും ഇന്നുള്ളതുമായ പരമ്പരാഗതമായ ശക്തികേന്ദ്രമാണ്. 1782ൽ ആണിത് സ്ഥാപിച്ചത്. ഈ കാലത്താണ് ബാങ്കോക്ക് തലസ്ഥാനനഗരമായത്. 



</doc>
<doc id="392988" url="https://ml.wikipedia.org/wiki?curid=392988" title="മിങ്ടിയാവോ യുദ്ധം">
മിങ്ടിയാവോ യുദ്ധം

സിയാ രാജവംശവും ഷാങ് രാജവംശവും തമ്മിൽ നടന്ന ഐതിഹാസികമായ യൂദ്ധമാണ് മിങ്ടിയാവോ യുദ്ധം. യുദ്ധത്തിൽ ഷാങ് വംശം വിജയിക്കുകയും അത്  ഷാങ് വംശത്തിന്റെ ചൈന സിംഹാസാരോഹണത്തിന് കാരണമായി.

സിയ രാജവംശം Jie of സിയ, യിലേക്ക്  കൈമാറ്റം ചെയ്തപ്പോൾ സിയ ഗോത്രത്തിന്റെ ശക്തി മുൻപത്തെ അപേക്ഷിച്ച് കുറവ്  ആയിരുന്നു.  jie പൊതുവേ അഴിമതിക്കാരനും നിരുത്തരവാദിയും ആയിരുന്നു. യഥാർത്ഥ കൊട്ടാരം വളരെ ലളിതമാണെന്ന് അദ്ദേഹം ചിന്തിച്ചു. അതുകൊണ്ട് അദ്ദേഹം ചെരിഞ്ഞ കൊട്ടാരം നിർമിക്കാൻ ആജ്ഞ നൽകി. ഈ കൊട്ടാരം നിർമിക്കാൻ ഏഴു വർഷവും പതിനായിരക്കണക്കിന് അടിമകളും വേണ്ടിവന്നു. കൂടാതെ ഒരുപാട് പണവും ചെലവഴിച്ചു.  കർഷകർ ഇക്കാര്യത്തിൽ നീരസം കാണിച്ചു .

അതേസമയം, മഞ്ഞ നദി യുടെ താഴ് ഭാഗത്തുള്ള ഷാങ് ക്ലാനിന് അയൽപക്ക ആദിവാസിഗ്രാമങ്ങളിൽ നിന്ന് പിന്തുണ കിട്ടിയിരുന്നു.
അവരുടെ പൂർവികൻ ക്വി
യു ദി ഗ്രേറ്റ് നുവേണ്ടി പ്രവർത്തിച്ചിരുന്നു. സാങ് പ്രദേശം അദ്ദേഹത്തിന് നൽകിയിരുന്നു. 
താങ് ഓഫ് ഷാങിന്റെ ആധിപത്യ കാലത്ത്   കാർഷിക വികസനം കാരണം,ഷാങ് കൂടുതൽ കൂടുതൽ ശക്തിയാർജിച്ചു. താങ്ങ് അയൽവാസികളായ ആദിവാസികളോട് സഹകരിക്കുകുയും ദയയോടു കൂടി കാര്യങ്ങൾ നടത്തുകയും ചെയ്തു 

അദ്ദേഹത്തിന് Yi Yin ന്റെ പിന്തുണയും ഉണ്ടായിരുന്നു. Yi യഥാർത്ഥത്തിൽ അദ്ദേഹത്തിന്റെ അമ്മാവന്റെ അടിമയായിരുന്നു.  ടാങ് വിവാഹിതനായപ്പോൾ യി യിൻ ടാങിന്റെ ഷെഫ് ആയി മാറി. യി വർത്തമാനകാല സാമൂഹ്യ രാഷ്‌ട്രീയ സംഭവങ്ങളെ വിശകലനം ചെയ്തു. അങ്ങനെ അദ്ദേഹത്തിന്റെ വലതുകൈ ആയി മാറി.   അങ്ങിനെ യി യി യിൻ ആയി മാറി.

സിയ രാജവംശം അവസാനിപ്പിക്കാൻ ഷിങ് ദൃഢനിശ്ചയമെടുത്തു. അദ്ദേഹം Jie ഉമായി അനുസരിക്കാമെന്നേറ്റു, പക്ഷെ  രഹസ്യമായി അദ്ദേഹത്തെ തകർക്കാൻ പദ്ധതിയിട്ടു. ആദ്യം ബോ എന്ന പ്രദേശത്തേക്ക് തന്റെ ജനങ്ങളെ അദ്ദേഹം നീക്കി. ബോയിൽ നിന്നും  സിയ തലസ്ഥാനത്തേക്കുള്ള സ്ഥലം വളരെ പരന്നതായിരുന്നു, ഏറെക്കുറേ മലകളോ നദികളോ അവരെ തടഞ്ഞുനിർത്താനില്ലായിരുന്നു. അദ്ദേഹം തന്റെ പ്രജകളോട് ക്ഷമിക്കുന്ന ആളായിരിന്നു. അതുകൊണ്ട് അവരുടെ പിന്തുണ അദ്ദേഹത്തിന് ലഭിച്ചു.

കൂടുതൽ ഗോത്രവിഭാഗജനതയും പ്രേതങ്ങളിൽ വിശ്വസിച്ചിരന്നു.അതുകൊണ്ടുതന്നെ ദൈവത്തെയും പൂർവികരെയും ആരാധിക്കൽ വളരെ പ്രധാനമാണെന്ന് അവർ കരുതി.  ഷാങ് നോട് ഭൂമിശാസ്ത്രപരമായി അടുത്ത് കിടക്കുന്ന ജീ എന്ന് പേരുള്ള  ആദിവാസി  സ്ഥിരമായി ദൈവത്തേയോ പൂർവികരെയോ ആരാധിച്ചിരുന്നില്ല. ടാങ് അവർക്ക് അതിജീവനത്തിനായി നലി‍കിയ കന്നുകാലികളെയും ആടുകളെയും അവർ ഭക്ഷണമാക്കി. ആ മൃഗങ്ങളെ നൽകിയ കുട്ടികളെ കൊന്നു. താങ്ങ് ഈ ഗോത്രത്തെ കീഴടക്കി. കുറച്ച് പേരെ പുറത്താക്കി. ഇത്രയൊക്കെ ആയിട്ടും താങ് jie  യുടെ സിംഹാസനത്തിന് ഒരു ഭീഷണിയാണെന്ന് തിരിച്ചറിഞ്ഞില്ല.

കുറച്ച് ആദിവാസികൾ സിയക്ക് എതിരെ കലഹം ആരംഭിച്ചപ്പോൾ  ആ സമയമെത്തിയെന്ന് ഷാങ് തീരുമാനിച്ചു. സിയകളുടെ മുകളിലുള്ള ആക്രമണം അദ്ദേഹം ആരംഭിച്ചു. ടാങിന്റെ ആക്രമണം അറിഞ്ഞയുടൻ  ചെറിയ പ്രദേശങ്ങളിായ ഗു, Wei, Kuenwu തുടങ്ങിയ സ്ഥലത്തുനിന്നുള്ള പോരാളികളെ അയച്ചു. യി  താങിനോട് യുദ്ധം ഒരു വർഷം നീട്ടികൊണ്ടുപോകാൻ ഉപദേശിച്ചു. പിന്നെ  ഗു, Wei എന്നീ പ്രദേശങ്ങൾ കീഴടക്കി, Kuenwu വിനെ കീഴടക്കി.

ആർമി പിന്നീട് മുന്നോട്ട് നീങ്ങുന്നതിന് മുമ്പ് ആർമിക്ക് ഒരു ഗുണപാഠ പ്രോത്സാഹനം നൽകണമെന്ന് ടാങിനോട് യി യിൻ പറഞ്ഞു. ടാങ് പ്രസിദ്ധമായ ഒരു പ്രസംഗം നടത്തി. അത് ചരിത്രത്തിൽ ടാങിന്റെ പ്രതിജ്ഞ എന്ന് അറിയപ്പെട്ടു. മിങ്ടിയാവിൽ രണ്ട് ആർമികൾ കണ്ടുമുട്ടുന്നതിന് മുമ്പ് (present-day , ) ഏകദേശം 1600 ബിസി.
ടാങിന്റെ ജനറലുകളും പട്ടാളക്കാരും ജയ് യെ വെറുത്തിരുന്നു.അതുകൊണ്ട് അവർ ധീരതയോടെ പോരാടി.സാങിന്റെ ശക്തി കണ്ട ജയ് യുടെ പട്ടാളം അദ്ദേഹത്തിന്റെ ആജ്ഞകൾ അനുസരിക്കാതായി. അവർ ഒളിച്ചോടുകയോ കീഴടങ്ങുകയോ ചെയ്തു. ഇതിന്റെ പരിണിതഫലമായി സാങ് യുദ്ധം വിജയിക്കുകയും Shang dynasty സ്ഥാപിക്കുകയും ചെയ്തു

ടാങ് ഓഫ് ഷാങ് മാന്യനായിരുന്നതുപോലെ അദ്ദേഹത്തിന്റെ വിപ്ലവം ചൈനചരിത്രത്തിലെ ആദ്യ വിശുദ്ധ വിപ്ലവം ആയി കണക്കാക്കപ്പെട്ടു.   അദ്ദേഹം ആരംഭിച്ച  Shang രാജവംശം,  ചൈന ചരിത്രത്തിൽ അടിമത്തം ആധാരമാക്കിയുള്ള രണ്ടാമത്ത രാജവംശമായിരുന്നു .


</doc>
<doc id="392993" url="https://ml.wikipedia.org/wiki?curid=392993" title="ബോട്ടം സാകോർ ദേശീയോദ്യാനം">
ബോട്ടം സാകോർ ദേശീയോദ്യാനം

ബോട്ടം സാകോർ ദേശീയോദ്യാനം കംബോഡിയയിലെ ഏറ്റവും വലിയ ദേശീയോദ്യാനമാണ്. തായ്‍ലാൻറ് ഉൾക്കടൽത്തീരത്തു സ്ഥിതി ചെയ്യുന്ന ബോട്ടം സകോർ ദേശീയോദ്യാനം കാർഡമം മലനിരകളിൽനിന്ന് തെക്കുപടിഞ്ഞാറായി തള്ളിനിൽക്കുന്ന ഒരു അർദ്ധദ്വീപാണ്. 171,250 ഹെക്ടർ ഭൂമിയിൽ നിലനിൽക്കുന്ന ഈ ദേശീയോദ്യാനം കോഹ് കോങ് പ്രവിശ്യയിലെ കിരി സിക്കോർ, ബോട്ടം സാകോർ, കോഹ് കോങ്ങ് എന്നീ മൂന്നു ജില്ലകളിലേയ്ക്കു വ്യാപിച്ചുകിടക്കുന്നു. കമ്പോഡിയൻ പരിസ്ഥിതി മന്ത്രാലയത്തിന്റെ കീഴിലാണ് ഈ ഉദ്യാനം.

ബോട്ടം സാകോർ ദേശീയോദ്യാനത്തിൻറെ പ്രദേശങ്ങളിലധികവും നിത്യഹരിത മരങ്ങളും പുൽമേടുകളും മൂടിക്കിടക്കുന്ന ചരിഞ്ഞുകിടക്കുന്ന താഴ്‍ന്ന പ്രദേശങ്ങളും തീരദേശമേഖലയിൽ കണ്ടൽക്കാടുകൾ വളരുന്ന നദിയുടെ വെള്ളപ്പൊക്കപ്രദേശങ്ങളും ചതുപ്പുവനങ്ങളുമാണ്. ഉഷ്ണമേഖലാ മൺസൂൺ കാലാവസ്ഥ അനുഭവപ്പെടുന്ന ഇവിടെ പ്രതിദിനം രണ്ടുതവണ 1.5 മീറ്റർ ഉയരത്തിൽ വേലിയേറ്റമുണ്ടാകുന്നു. ബോട്ടം സാകോർ ദേശീയ ഉദ്യാനത്തിനുള്ളിലെ മനുഷ്യസമൂഹത്തെക്കുറിച്ചുള്ള വിവരങ്ങൾ ലഭ്യമല്ല.

ലോകത്തിലെ തന്നെ ഏറ്റവും വലിയ വന്യജീവി വൈവിധ്യം നിലനിൽക്കുന്ന ഒരു പ്രദേശമാണ് ബോട്ടം സാകോർ ദേശീയ ഉദ്യാനം. ഈ പ്രദേശത്തിൻറെ ജൈവവൈവിധ്യത്തെക്കുറിച്ച് ഇതുവരെ വളരെക്കുറച്ച് ഗവേഷണം മാത്രമേ നടത്തുകയും പ്രസിദ്ധീകരിച്ചിരിക്കുകയും ചെയ്തിട്ടുള്ളു. ദേശീയോദ്യാനത്തിൻറെ വിദൂരമേഖലകളിലെ അതികഠിനമായ ഭൂപ്രകൃതി കാരണം ഈ മേഖലയിൽ ഇതുവരെ ശാസ്ത്രീയ അന്വേഷണങ്ങളൊന്നുംതന്നെ നടന്നിട്ടില്ല. എന്നിരുന്നാലും, പരിമിതമായി ലഭ്യമായ അറിവുകളുടേയും മറ്റു ധാരണകളുടേയും അടിസ്ഥാനത്തിൽ, ഈ പ്രദേശം ആഗോളതലത്തിൽത്തന്നെ വളരെ വലിയ പ്രാധാന്യമുള്ളതാണെന്നും ഇവിടം വംശനാശഭീഷണി നേരിടുന്നതും അത്യപൂർവ്വവുമായ നിരവധി ജീവജാലങ്ങളുടെ ആവാസവ്യവസ്ഥയാണെന്നും മനസിലാക്കാവുന്നതാണ്. ഗുരുതരമായ വംശനാശ ഭീഷണി നേരിടുന്ന ഏതാനും ജീവജാലങ്ങളെ അന്താരാഷ്ട്ര IUCN റെഡ് ലിസ്റ്റിൽ ഉൾപ്പെടുത്തിയിട്ടുണ്ട്. അതുകൊണ്ടുതന്നെ 1993 ൽ ഇതൊരു ദേശീയോദ്യാനമെന്ന നിലയിൽ സ്ഥാപിതമായത് ഭൂമിയിലെ ജൈവവൈവിധ്യം സംരക്ഷിക്കുന്നതിനുള്ള ഒരു സുപ്രധാനമായ ഒരു നീക്കമായി കണക്കാക്കപ്പെടുന്നു. 

2009-ലെ കണക്കനുസരിച്ച് ദേശീയോദ്യാനത്തിൻറെ അതിർത്തിക്കുള്ളിൽ 44 ൽ അധികം സസ്തനികളുടെ സാന്നിദ്ധ്യം കണ്ടെത്തിയിട്ടുണ്ട്. ഇതിൽ എട്ടുതരം സസ്തനികൾ സംരക്ഷണത്തിനു മുൻഗണന നൽകപ്പെടുന്നവയും IUCN റെഡ് ലിസ്റ്റിൽ ഇടം പിടിച്ചവയുമാണ്.

വംശനാശഭീഷണിയുളള ജീവികളിൽ സുന്ദ്ര ഈനാപേച്ചി ("Anis javanica"), ബംഗാളി സ്ലോ ലോറിസ് ("Nycticebus bengalensis"), ഇന്തോചൈനീസ് ലറ്റങ്ങ് ("Trachypithecus germaini"), കൂരൻ ("Axis porcinus"), കാട്ടുനായ ("Cuon alpinus"), മീൻപിടിയൻ പൂച്ച ("Prionailurus viverrinus"), ഏഷ്യൻ ആന ("Elephas maximus"), പൈലീറ്റഡ് ഗിബ്ബൺ ("Hylobates pileatus") എന്നിവയും ഉൾപ്പെടുന്നു.

പ്രാദേശിക ഒളിവേട്ടക്കാർ ഉറപ്പിച്ചുപറയുന്നത് ഇവിടെ കാണപ്പെടുന്ന പൈലീറ്റഡ് ഗിബ്ബണുകൾ ഗണ്യമായ ഒരു സംഖ്യയാണെന്നും, ഇവിടെ കാണപ്പെടുന്നവ, ലോകത്ത് ആകെയുള്ളതിൻറെ ഏകദേശം പത്ത് ശതമാനത്തിലേറെയാണെന്നുമാണ്. സമീപകാല ക്യാമറ ട്രാപ് തെളിവുകൾ സൂചിപ്പിക്കുന്നത്, വംശനാശ ഭീഷണി നേരിടുന്ന ഇന്തോചൈനീസ് കടുവകളുടെ ആവാസമേഖലയും കൂടിയാണ് ഈ ദേശീയോദ്യാനമെന്നാണ്. വംശനാശ ഭീഷണി നേരിടുന്ന മറ്റ് അനവധി ജീവികൾക്ക് ബോട്ടം സാകോർ ദേശീയോദ്യാനം സംരക്ഷണമരുളുന്നു. യഥാർത്ഥത്തിൽ ഇവിടെയുള്ള സസ്തനി വർഗ്ഗങ്ങളിലെ നാലിലൊരു ഭാഗം, ആഗോള സ്ഥിതിവിശേഷം കാരണമാണ് അവയുടെ സംരക്ഷണ താൽപര്യം നിലനിർത്തപ്പെടുന്നത്.  ഇവയിൽ ലാർജ്-ടൂത്‍ഡ്-ഫെറെറ്റ്-ബാഡ്‍ജർ ("Melogale personata"), ഹെയറി-നോസ്‍ഡ് ഓട്ടർ ("Lutra sumatrana"), സ്‍മൂത്ത്-കോട്ടഡ്-ഓട്ടർ ("Lutra perspicillata"), സാമ്പാർ മാൻ, വലിയ പുള്ളിയുള്ള വെരുക് എന്നിങ്ങനെ ഒട്ടനവധിയിനം ഉൾപ്പെടുന്നു. സൺ ബിയർ, ഏഷ്യൻ കറുത്ത കരടി (മൂൺ ബിയർ) എന്നിവ ഇവിടെയുണ്ടായിരിക്കാൻ സാദ്ധ്യതയുണ്ട്.

ദേശീയോദ്യാന പരിസരത്ത് വളരെ കുറച്ച് എണ്ണം ഉഭയജീവികൾ മാത്രമാണ് കാണപ്പെടുന്നത്.


</doc>
<doc id="392994" url="https://ml.wikipedia.org/wiki?curid=392994" title="കാർഡമം മലനിരകൾ">
കാർഡമം മലനിരകൾ

കാർഡമം മലനിരകൾ (, "Chuor Phnom Krâvanh"; , "Thio Khao Banthat", ) അഥവാ ക്രാവാൻ മലനിരകൾ കംബോഡിയയുടെ തെക്കുകിഴക്കും കിഴക്കൻ തായ്‍ലാൻറിലുമായി സ്ഥിതിചെയ്യുന്ന മലനിരകളാണ്. കാർഡമം മലനിരകളുടെ നിഴൽ ചിത്രം തായ്‍‌ലാൻറിലെ ട്രാറ്റ് പ്രവിശ്യയുടെ പ്രാദേശിക മുദ്രയെന്നതുപോലെയാണ് ദൃഷ്ടിഗോചരമാകുന്നത്.

തായ്‍ലാന്റ് ഉൾക്കടൽ മേഖലയിലെ കോഹ് കോങ് പ്രവിശ്യയിൽ നിന്ന് തെക്ക്കിഴക്ക്-വടക്കുപടിഞ്ഞാറ് അച്ചുതണ്ടിനു സമാന്തരമായി പർസാറ്റ് പ്രവിശ്യയിലെ വീൽ വിയാങ്ങ് ജില്ലയിലേയ്ക്ക് മലനിരകൾ വ്യാപിച്ച് കിടക്കുന്നു.  ഇത് വീണ്ടും ഡാംരീ മലനിരകളിലൂടെ (എലഫന്റ് മൌണ്ടൻ) തെക്ക് കിഴക്കോട്ട് നീണ്ടു പോകുന്നു.  തായ്ലാന്റിലെ ചന്താബുരി പ്രവിശ്യയിലെ ശിഖരത്തിന്റെ വടക്കുപടിഞ്ഞാറൻ അറ്റം 'സായ് ഡാവോ മൗണ്ടൻസ്' (ഖാവോ സോയി ഡാവോ) എന്നും 'ചന്താബുരി റേഞ്ച്' എന്നിങ്ങനെയും ചില മാപ്പുകളിൽ അടയാളപ്പെടുത്തിയിരിക്കുന്നു.

ഇടതിങ്ങിയ ഉഷ്ണമേഖലാ മഴക്കാടുകളാൽ പ്രബലമായ ഈർപ്പമുള്ള പടിഞ്ഞാറൻ ചെരിവുകളിൽ 150 മുതൽ 200 ഇഞ്ച് വരെ (3,800-5,000 മില്ലീമീറ്റർ) വാർഷിക മഴ ലഭിക്കുന്നു. എന്നാൽ മരങ്ങൾ നിറഞ്ഞ കിഴക്കൻ ചെരിവുകളിലെ കമ്പോഡിയൻ സമതലത്തെ അഭിമുഖീകരിക്കുന്ന കിരിറോൺ ദേശീയോദ്യാനം പോലയുള്ള മഴ നിഴൽ പ്രദേശത്ത് 40 മുതൽ 60 ഇഞ്ച് വരെ (1,000 മുതൽ 1,500 മില്ലിമീറ്റർ വരെ) മഴയേ ലഭിക്കുന്നുള്ളൂ. കിഴക്കൻ ചരിവുകളിൽ ഏലക്ക, കുരുമുളക് എന്നിവ ഇപ്പോഴും വാണിജ്യാടിസ്ഥാനത്തിൽ കൃഷി ചെയ്യപ്പെടുന്നു.

തെക്കുപടിഞ്ഞാറൻ കംബോഡിയയിലെ വിദൂരമായ ഈ മഴക്കാടുകൾ ഇന്ന് യഥാർത്ഥത്തിൽ നാശത്തിന്റെ പാതയിലാണ്. ലോകത്തിലെ ഏറ്റവും ഭീകരമായ വനനശീകരണങ്ങളിൽ ഒന്നാണ് ഇവിടെ നടക്കുന്നത്. ഒരിക്കൽ തെക്ക്, തെക്കുകിഴക്കൻ ഏഷ്യ എന്നിവിടങ്ങളിലായി ഏകദേശം 237,300,000 ഹെക്ടർ (അതായത് ഏതാണ്ട് 500 ദശലക്ഷം ഏക്കർ) വ്യാപിച്ചു കിടന്നിരുന്ന ഈ മഴക്കാടുകളിൽ ഏതാണ്ട് 5 ശതമാനം മാത്രമേ ഇപ്പോൾ നിലവിലുള്ളൂ. ബാക്കി വനമേഖലയുടെ അഞ്ചിൽ ഒരു ഭാഗം കമ്പോഡിയയിലാണ് സ്ഥിതിചെയ്യുന്നത്. രാജ്യത്തിന്റെ മറ്റു ഭാഗങ്ങളുമായി താരതമ്യം ചെയ്യുമ്പോൾ, കാർഡമം മലനിരകൾ ശ്രദ്ധാപൂർവം സംരക്ഷിക്കപ്പെട്ടിരിക്കുന്നു. ഒരിക്കൽ ഖെമർ റൂജിന്റെ അവസാന ശക്തികേന്ദ്രമായിരുന്ന ഈ പ്രദേശം, ഗറില്ലകളാൽ നിയന്ത്രിക്കപ്പെട്ടിരുന്നു.

1990 കളിൽ അവസാനത്തെ ഗറില്ലയും ഇവിടെനിന്നു പുറംതള്ളപ്പെടുന്ന സമയത്ത് മനുഷ്യസ്പർശനമേൽക്കാത്തതും അതീവ ജൈവവൈവിധ്യവുമുള്ളതുമായ ഈ നിബിഡ മേഖലയിൽ  100 ലധികം സസ്തനികളുമുണ്ടായിരുന്നതിൽ പാങ്കോളിൻ, സൺ ബിയറുകൾ, മക്കാക്വേകൾ മുതലായവയുടെ അംഗസംഖ്യ വളരെ ദുർബലമായിരുന്നു. അനധികൃത തടിവെട്ടുകാർ, വേട്ടക്കാർ, വനഭൂമി വെട്ടിവെളുപ്പിച്ചു തോട്ട കൃഷി ചെയ്യുന്നവർ തുടങ്ങിയവരെല്ലാ ഈ പ്രധാനപ്പെട്ട കന്യാവനത്തെ നശിപ്പിക്കുന്നതിൽ അവരുടേതായ പങ്കുവഹിച്ചിരുന്നു.

കോങ് കോംഗ്, പർസാറ്റ് പ്രവിശ്യകളിലെ കാർഡമം മലനിരകൾ തെക്കുകിഴക്കൻ ഏഷ്യയിൽ ബാക്കിയായ അത്യപൂർവ്വമായ കന്യാവനങ്ങളാണ്. കമ്പോഡിയയുടെ തെക്കു പടിഞ്ഞാറൻ ഭാഗത്തായിട്ടാണ് കാർഡമം മലനിരകൾ സ്ഥിതിചെയ്യുന്നത്. ഈ മലനിരകളുടെ പടിഞ്ഞാറൻ അറ്റം തായ്‍ലാന്റ് അതിർത്തിയെ തൊട്ടാണ് നിലനിൽക്കുന്നത്.  എന്നാൽ ഇതിന്റെ ഏറ്റവും കിഴക്കുഭാഗം കമ്പോഡിയൻ തലസ്ഥാനമായ ഫ്നോം പെനിൽ നിന്നും ഏകദേശം അറുപതു മൈൽ വടക്കുപടിഞ്ഞാറ് അവസാനിക്കുന്നു. 

അനേകം വെള്ളച്ചാട്ടങ്ങളെ സൃഷ്ടിക്കുന്ന 5  പ്രധാന നദികകൾ കാർഡമം മലനിരകളിലുണ്ട്. ഏകദേശം 25,000 ആളുകൾ ഈ മേഖലയിൽ ജീവിക്കുന്നുണ്ട്. അവരിൽ ചിലർ തദ്ദേശീയ വംശീയ ന്യൂനപക്ഷങ്ങളായ പോർ (Porr) ജനങ്ങളാണ്. 1993 ൽ നൊരോദം സിഹാനൂക്ക് രാജാവിന്റെ ഉത്തരവിനാൽ സൃഷ്ടിക്കപ്പെട്ട രണ്ടു വന്യമൃഗസങ്കേതങ്ങൾ കാർഡമം മലനിരകളിൽ സ്ഥിതിചെയ്യുന്നു. ഇതിൽ മൌണ്ട സാംകോസ് വന്യമൃഗസങ്കേതം മലനിരകളുടെ പടിഞ്ഞാറൻ ഭാഗത്തും മൌണ്ട് ആറൽ വന്യമൃഗസങ്കേതം മലനിരകളുടെ കിഴക്കുഭാഗത്തുമാണ് സ്ഥിതിചെയ്യുന്നത്. ഇവ നിയമം മൂലം നില നിൽക്കുന്നുവെങ്കിലും വന്യജീവി സംരക്ഷണത്തിന് ആവശ്യമായ സജീവ മാനേജ്മെന്റിന്റെ അഭാവമുണ്ട്.

1979 ൽ അധികാരത്തിൽ നിന്ന് പുറത്തായ ശേഷം ഖേമർ റൂഷ് ഗറിലകൾ കാർഡമം വനനിരകളിലേയ്ക്കു പിൻവാങ്ങുകയും അടുത്ത ഇരുപതു വർഷം  അവർ അതിൽ സ്ഥാപിച്ചിരുന്ന മൈനുകളെ ഭയന്ന് ആരും പ്രദേശത്ത് പ്രവേശിക്കാൻ ധൈര്യപ്പെട്ടില്ല. തത്ഫലമായി, ഈ പ്രദേശം മനുഷ്യകരസ്പർശമേൽക്കാതെയും അവികസിതവുമായി നിലനിന്നു. ആയിരക്കണക്കിന് കമ്പോഡിയക്കാർ ഖമർ റൂഷിന്റെ കൂട്ടക്കൊലകളുടെ കാലത്തും അതിനുമുമ്പും ഈ വനനിരകൾ കാൽനടയായി താണ്ടി രാജ്യത്തിനു പുറത്തേക്കും തായ്‍ലാന്റിലെ അഭയാർത്ഥി ക്യാമ്പുകളിലേയ്ക്കും നീങ്ങിയിരുന്നു.

ഇന്ന്, കാർഡമം മലനിരകൾ തെക്കുകിഴക്കൻ ഏഷ്യയിലെ ഏറ്റവും വലിയ വന്യതയെ പുണർന്നുകിടക്കുന്ന വനമേഖലയാണ്. ലോകത്തിൽ മറ്റെവിടെയും കാണപ്പെടാത്തതും വംശനാശ ഭീഷണി നേരിടുന്നതുമായി നിരവധി ജീവികളെ ഇവിടെ കാണാം. എന്നിരുന്നാലും, ശരിയായ സംരക്ഷണമില്ലാത്തതിനാൽ ഈ വനമേഖലയും അതിലെ ജീവിവർഗ്ഗങ്ങളും ഇപ്പോൾ  തടിവെട്ടുകാരുടേയും അനധികൃത വേട്ടക്കാരുടേയും മേച്ചിൽപ്പുറങ്ങളായി മാറിയിരിക്കുന്നു.

 2000 ൽ “ഫ്യൂണ ആന്റ് ഫ്ലോറ ഇന്റർനാഷണൽ, കൺസർവേഷൻ ഇന്റർനാഷണലും” കംബോഡിയൻ പരിസ്ഥിതി വന്യജീവി സംരക്ഷണ പരിപാടിയും ചേർന്ന് ഇവിടെ ഒരു സംയുക്ത സർവേ സംഘടിപ്പിച്ചിരുന്നു. പര്യവേഷണ പരിപാടി അതിവിശാലമായ വന്യതയുടെ ഏറ്റവും ചെറിയ ഒരു മേഖല ഉൾക്കൊള്ളിച്ചാണ് നടത്തിയതെങ്കിലും 30 വലിയ സസ്തനികളെയും 30 ചെറിയ സസ്തനികളെയും 450 ൽ അധികം പക്ഷികൾ, 64 തരം ഉരഗങ്ങളും, 30 ഉഭയജീവികളും, മറ്റ് പലവിധ സസ്യങ്ങൾ, പ്രാണികൾ എന്നിവയെ തിരിച്ചറിഞ്ഞിരുന്നു. തദ്ദേശീയ ജീവിവർഗ്ഗങ്ങളിൽ ആനകൾ, കടുവകൾ, മേഘപ്പുലികൾ, മറ്റു നിരവധി സസ്തനികളിലെ മലേഷ്യൻ സൺ ബിയർ, പ്ലീറ്റഡ് ഗിബ്ബണുകൾ, സയാമീസ് മുതലകൾ എന്നിവയും ഉൾപ്പെടുന്നു. വംശനാശ ഭീഷണി നേരിടുന്ന ജീവികളുടെ പട്ടികയിലെ ജീവികളിൽ മറ്റെവിടെയെങ്കിലും നിലവിലുള്ളതിനേക്കാൾ കൂടിയ അളവിൽ ഇവിടെ കാണപ്പെടുന്നു. തെക്കുപടിഞ്ഞാറൻ കമ്പോഡിയയിലെ കാർഡമം മലനിരകളിൽ ആദ്യമായി ബൃഹത്തായ രീതിയിൽ പഠനം നടത്തിയത് ഫ്യൂണ & ഫ്ലോറ ഇന്റർനാഷണലായിരുന്നു. പൂർണ്ണമായും പര്യവേക്ഷണം ചെയ്യപ്പെടാത്തതും തരംതിരിക്കപ്പെടാത്തതുമായ വന്യജീവികളുടെ ആവാസവ്യവസ്ഥകൾ ഉൾക്കൊള്ളുന്ന ഇത് തെക്കുകിഴക്കൻ ഏഷ്യയിലെ ഏറ്റവും മികച്ച പ്രകൃതി വിഭവങ്ങളെ പ്രതിനിധീകരിക്കുന്നു.

കാർഡമം മലനിരകളിലെ ഏററവും ഉയരം കൂടിയ കൊടുമുടി 1,813 മീറ്റർ (5,948 അടി) ഉയരമുള്ള ഫ്നോം ആറാലാണ്. ഇത് കംബോഡിയയിലെ ഏറ്റവും ഉയരം കൂടിയ കൊടുമുടിയാണ്. ഫ്നോം സാംകോസ് (1,717 മീ.), ഫ്നോം തുമ്പോർ (1,516 മീറ്റർ), ഫ്നോം കുമോച്ച് (1,220 മീ.) എന്നിവയാണ് മറ്റ് പ്രധാനപ്പെട്ട കൊടുമുടികൾ. 


</doc>
<doc id="392996" url="https://ml.wikipedia.org/wiki?curid=392996" title="താപ് ലാൻ ദേശീയോദ്യാനം">
താപ് ലാൻ ദേശീയോദ്യാനം

താപ് ലാൻ ദേശീയോദ്യാനം (อุทยานแห่งชาติทับลาน) തായ്‍ലാൻറിലെ പ്രാച്ചിൻബുരിയിലെ നഖോൺ, റാച്ചസിമ പ്രവിശ്യകളിലെ സൻകംഫായെങ്ങ് മലനിരകളിലെ ഒരു ദേശീയോദ്യാനമാണ്. 1981 ഡിസംബർ 23 ന് ഇത് രാജ്യത്തെ 40 ആമത്തെ ദേശീയോദ്യാനമായി രൂപീകരിക്കപ്പെട്ടു.  ലാൻ ഫോറസ്റ്റ് ആൻഡ് റിക്രിയേഷൻ ഗാർഡൻ (ป่าลานและสวนพักผ่อนหย่อนใจ); നാംടോക് താപ് ലാൻ (അല്ലെങ്കിൽ നാംടോക് ഹിയോ നോക് കോക്) (น้ำตกทับลานหรือน้ำตกเหวนกกก); താപ് ലാൻ റിസർവോയർ (อ่างเก็บน้ำทับลาน); നാംടോക് ഹുവായി യായി (น้ำตกห้วยใหญ่); ലാം മുൻ ബോൺ ഡാം (เขื่อนลำมูลบน); ഹാറ്റ് ചോം തവാൻ (หาดชมตะวัน) എന്നിവ ഈ ദേശീയോദ്യാനത്തിലെ പ്രധാന ആകർഷണങ്ങളിൽ ഉൾപ്പെടുന്നു.

2,236 ചതുരശ്ര കിലോമീറ്റർ വിസ്തീർണ്ണമുള്ള (863 ച.മൈൽ) ഇത് തായ്‍ലാൻറിലെ രണ്ടാമത്തെ വലിയ ദേശീയോദ്യാനമാണ്. താപ് ലാൻ ദേശീയോദ്യാനത്തിന്റെ  പ്രധാന കാര്യാലയം സ്ഥിതിചെയ്യുന്നത് പ്രാച്ചിൻ ബുരി പ്രവിശ്യയിലെ നാ ഡിയിലുള്ള,  ബൂഫ്രാമിലാണ്. ഈ ദേശീയോദ്യാനത്തിന്റെ ഭാഗങ്ങളിൽ താംബോൺ ബൂ ഫ്രാം, ആംഫൊ നാ ഡി, പ്രാചിൻ ബുരി, ആംഫോ പാക്ക് തോങ് ചായി, വാങ് നാം ഖിയാവോ, ഖോൻ ബുരി, നഖോൺ രാച്ചസിമ പ്രവിശ്യയിലെ സോയെങ് സാങ്, ബരിറാം പ്രവിശ്യയിലെ ആംഫോ പഖാം എന്നിവയും ഉൾപ്പെടുന്നു. ഏറ്റവും ഉയരം കൂടിയ കൊടുമുടി 992 മീറ്റർ (3,255 അടി) ഉയരമുള്ള ഖാവോ ലാമാങ്ങാണ്.  മലനിരകൾ, താഴ്‍വരകൾ, ഗർത്തങ്ങൾ, വെള്ളച്ചാട്ടങ്ങൾ എന്നിവയടങ്ങിയതാണ് ഭൂപ്രകൃതി.

താപ് ലാൻ ദേശീയോദ്യാനത്തിൽ മൂന്ന് പ്രധാന ഋതുക്കളാണ് അനുഭവപ്പെടാറുള്ളത്. ഇവിടുത്തെ ശരാശരി വാർഷിക താപനില 28 ഡിഗ്രി സെൽഷ്യസാണ്. മെയ് മുതൽ ഒക്ടോബർ വരെയുള്ള മാസങ്ങളിലാണ് മഴക്കാലം. ഈ കാലത്ത് എല്ലാ ദിവസങ്ങളിലും മഴപെയ്യുന്നു. ഏറ്റവും ഈർപ്പമുള്ള മാസം ഒക്ടോബർ ആണ്. മഴക്കാലത്ത് ശരാശരി 269 മില്ലി മീറ്റർ മഴയാണ് താപ് ലാൻ ദേശീയോദ്യാനമേഖലയിൽ ലഭിക്കാറുള്ളത്. നവംബർ മുതൽ ഫെബ്രുവരി വരെയാണ് ഇവിടെ തണുപ്പുകാലം. ഡിസംബറിലാണ് ഏറ്റവും കൂടുതൽ തണുപ്പനുഭവപ്പെടാറുള്ളത്. ഈ സമയത്തെ ശരാശരി താപനില 24 ഡിഗ്രി സെൽഷ്യസാണ്. വേനൽക്കാലം മാർച്ച് മുതൽ ഏപ്രിൽ വരെയും, ഈ മാസങ്ങളിൽ താപനില 31 ഡിഗ്രി സെൽഷ്യസ് വരെ എത്താറുമുണ്ട്.

താപ് ലാൻ ദേശീയോദ്യാനത്തിലെ ഭൂരിഭാഗവും വരണ്ട നിത്യഹരിത വനങ്ങളാൽ ആവൃതമായിരിക്കുന്നു, പ്രത്യേകിച്ച് താഴ്ന്ന മലഞ്ചെരിവുകളിൽ. ഡിപ്റ്റെറോക്കാർപ്സ്, ഹോപ്പിയ എന്നിവയുൾപ്പെടെ പ്രധാനപ്പെട്ട പലതരം സസ്യ ജനുസുകളും ഈ ദേശീയോദ്യാനത്തിലുണ്ട്. വരണ്ട പ്രദേശങ്ങളിൽ മുള സമൃദ്ധമായി കാണപ്പെടുന്നു. ബാൻ താപ് ലാൻ ദേശീയോദ്യാനത്തിനു സമീപമുള്ള ബാൻ ഖുൻ ശ്രി ബുപ്രാം, ബാൻ  വാങ് മൂയെഡ്, എന്നിവിടങ്ങൾ, അപൂർവമായ ഫാൻ പനകൾ അല്ലെങ്കിൽ താലിപ്പോട്ട് പനമരങ്ങൾ ഉൾക്കൊള്ളുന്ന വനങ്ങളാണ്. മുൻകാലങ്ങളിൽ ഈ വർഗ്ഗത്തിലെ പനമരങ്ങൾ തായ്‍ലാന്റിന്റെ വടക്കുകിഴക്കൻ ഭാഗങ്ങളിൽ സമൃദ്ധമായി കാണപ്പെട്ടിരുന്നെങ്കിലും കാർഷികവൃത്തിയുടെ വ്യാപനം ഭൂരിഭാഗം പനമരങ്ങളും നശിക്കുന്നതിനിടയാക്കി. ഇത്തരം പനമരങ്ങളുടെ തായ്‍ലാന്റിൽ അവശേഷിക്കുന്ന ഏതാനും വനങ്ങളിലൊന്നാണ് താപ് ലാൻ ദേശീയോദ്യാനം. തായ് സംസ്കാരത്തിൽ ഇത്തരം പനമരങ്ങൾ വലിയ സ്വാധീനം ചെലുത്തിയിരുന്നു ഇതിന്റെ പത്രങ്ങളിൽ അവർ ബുദ്ധിസ്റ്റ് ലിഖിതങ്ങൾ കോറിയിടാൻ ഉപയോഗിച്ചിരുന്നു. ഒരു പ്രാചീന സസ്യമാണ് ഫാൻ പനമരം. ഇവയുടെ ഭീമൻ പൂങ്കുലകൾ സസ്യകുടുംബത്തിലെ ഏറ്റവും വലുതും 60 ദശലക്ഷം വരെ പൂക്കൾ വരെ അടങ്ങിയിരിക്കുന്നതുമാണ്. ഈ പുഷ്പിക്കലിനുശേഷം മരം നശിച്ചുപോകുന്നു.

ഈ ദേശീയോദ്യാനത്തിന്റെ വിസ്തൃതിയും ഖാവോ യായി, പാങ് സിഡ, താ പ്രായ തുടങ്ങിയ ദേശീയദ്യാനങ്ങളുമായി ബന്ധിപ്പിച്ചിരിക്കുന്നതിനാലും  ഇവിടം കടുവ, ആന, കാട്ടുപോത്തുകൾ, ബന്റാങ്, സെറോ, കറുത്ത കരടി, സൺ കരടി, ക്രൌൺ ഗിബ്ബൺ തുടങ്ങിയ ധാരാളം വന്യമൃഗങ്ങളുടെ ആവാസകേന്ദ്രമാണ്.  വേഴാമ്പലുകൾ, ഫെസെന്റ്, തത്തകൾ തുടങ്ങിയ പക്ഷികളും ഇവിടുത്തെ ആവാസവ്യവസ്ഥയിലുൾപ്പെട്ടിരിക്കുന്നു. ഗവേഷകരുടെ അഭിപ്രായം, ചൈനയിലുള്ളതിനേക്കാൾ കടുവകൾ ഇവിടെയുണ്ടാകുമെന്നാണ്. ദേശീയോദ്യാനത്തിനുള്ളിൽ 149 ഇനം പക്ഷകളുള്ളതായി സ്ഥിരീകരിച്ചിട്ടുണ്ട്. ഇവയിൽ അപൂർവ്വ ഇനങ്ങളായ മേനിപ്രാവ്, കാക്ക മീൻകൊത്തി, സ്കെയിലി-ക്രൌൺഡ് ബാബ്ലർ എന്നിവയും ഉൾപ്പെട്ടിരിക്കുന്നു. 

ലോകത്തിലെ ഏറ്റവും വംശനാശ ഭീഷണി നേരിടുന്ന സസ്തനികളിൽ ഒന്നായ കുപ്രി (കാട്ടുകാള) ഇപ്പോഴും താപ് ലാൻ, പാൻഗ് സിഡ ദേശീയോദ്യാനങ്ങളിലുണ്ടാകുമെന്നാണ് വിശ്വസിക്കപ്പെടുന്നത്. പക്ഷേ കഴിഞ്ഞ 30 വർഷത്തിലേറെയായി തായ്‍ലാന്റിൽ ഒരാൾ പോലും ഇതിനെ കണ്ടിട്ടില്ല. ഈ ആദിമ കന്നുകാലി വർഗ്ഗങ്ങൾ ഗാർഹിക കന്നുകാലികളുടെ രോഗബാധയില്ലാത്ത ഇനങ്ങളെ ഉത്പാദിപ്പിക്കുന്നതിനുള്ള വിലയേറിയ ജീനുകൾ പ്രദാനം ചെയ്യുന്നു.


</doc>
<doc id="392997" url="https://ml.wikipedia.org/wiki?curid=392997" title="1970-ലെ ഭോല ചുഴലിക്കൊടുങ്കാറ്റ്">
1970-ലെ ഭോല ചുഴലിക്കൊടുങ്കാറ്റ്

1970 നവംബർ 13 ന് കിഴക്കൻ പാകിസ്താനിലും (ഇപ്പോഴത്തെ ബംഗ്ലാദേശ്) ഇന്ത്യയിലെ പശ്ചിമ ബംഗാളിലും വീശിയ ഭോല എന്ന ചുഴലിക്കൊടുങ്കാറ്റിൽ 5 ലക്ഷത്തോളം പേർ മരണമടഞ്ഞു.
മണിക്കൂറിൽ ശരാശരി 185 കിലോമീറ്റർ വേഗതയിലും ഒരു മിനുറ്റിൽ 240 പരമാവധി കിലോമീറ്റർ/മണിക്കൂർ വേഗതയിലും വീശിയടിച്ച ഈ ചുഴലിക്കാറ്റ് ലോകത്തിൽ ഏറ്റവുമധികം ആൾക്കാരുടെ മരണത്തിനിടയാക്കിയ ചുഴലിക്കാറ്റും ഏറ്റവും വലിയ പ്രകൃതിദുരന്തങ്ങളിലൊന്നുമാണ്‌. ഗംഗ ഡെൽറ്റയിലെ താഴ്ന്ന ദ്വീപുകളിലുണ്ടായ വെള്ളപ്പൊക്കമാണ്‌ ഇത്രയുമധികം നാശനഷ്ടത്തിനിടയാക്കിയത്. 1970 -ൽ ഇന്ത്യൻ മഹാസമുദ്രത്തിന്റെ വടക്കുഭാഗത്ത് രൂപം പ്രാപിച്ച കൊടുങ്കാറ്റുകളിൽ ആറാമത്തേതും ഏറ്റവും ശക്തികൂടിയതും ആയിരുന്നു ഭോല ചുഴലിക്കാറ്റ്.

നവംബർ 8- ആം തീയ്യതി ബംഗാൾ ഉൾക്കടലിൽ രൂപം പ്രാപിച്ച ചുഴലിക്കാറ്റ് വടക്കോട്ട് നീങ്ങുകയും ശക്തി പ്രാപിക്കുകയും ചെയ്തു. പതിനൊന്നാം തീയ്യതി ആയപ്പോഴേക്കും മണിക്കൂറിൽ പരമാവധി 185 കിലോമീറ്റർ വരെ വേഗതയിൽ വീശിയിരുന്ന ഭോല കിഴക്കൻ പാകിസ്താന്റെ തീരപ്രദേശങ്ങളിൽ അടുത്ത ദിവസം ഉച്ചയോടെ വീശാൻ തുടങ്ങി. ഈ ചുഴലിക്കാറ്റ് നിമിത്തമുണ്ടായ വെള്ളപ്പൊക്കം മേഖലയിലെ പല ദ്വീപുകളിലും നാശനഷ്ടങ്ങൾ വരുത്തിവെക്കുകയും 167,000 ജനസംഖ്യ ഉണ്ടായിരുന്ന ഭോല ജില്ലയിലെ താസുമുദ്ദീൻ ഉപജില്ലയിലെ 45 ശതമാനത്തോളം ആളുകളുടെ മരണത്തിനിടയാക്കുകയും ചെയ്തു.

ജനറൽ യഹ്യ ഖാന്റെ നേതൃത്വത്തിൽ പാകിസ്താൻ ഭരിച്ചിരുന്ന പട്ടാള ഭരണകൂടം രക്ഷാപ്രവർത്തങ്ങൾ തുടങ്ങാൻ വരുത്തിയ കാലതാമസം പ്രാദേശിക നേതാക്കളുടേയും അന്താരാഷ്ട്ര വാർത്താമാധ്യമങ്ങളുടെയും രൂക്ഷമായ വിമർശനത്തിനിടയാക്കി. ഒരു മാസത്തിനു ശേഷം നടന്ന പാകിസ്താൻ പൊതു തെരഞ്ഞെടുപ്പിൽ പ്രതിപക്ഷമായിരുന്ന അവാമി ലീഗിന്റെ വൻവിജയത്തിനും കാരണമാക്കി. പാകിസ്താൻ ഭരണത്തിനെതിരെ നടന്ന ബംഗ്ലാദേശ് ലിബെറേഷൻ യുദ്ധത്തിനും ബംഗ്ലാദേശ് കൂട്ടക്കൊലയ്ക്കും തുടർന്ന് സ്വതന്ത്ര ബംഗ്ലാദേശ് രൂപീകരണത്തിനും ഇത് കാരണമായി. ഈ ദുരിതങ്ങളിൽപ്പെട്ടവരെ സഹായിക്കനായി നേരത്തെ ബീറ്റിൽസ് അംഗമായിരുന്ന ജോർജ്ജ് ഹാരിസൺ, പണ്ഡിറ്റ് രവിശങ്കർ എന്നിവർ ന്യൂ യോർക്ക് നഗരത്തിലെ മാഡിസൺ സ്ക്വയർ ഗാർഡനിൽ "കൺസേട്ട് ഫൊർ ബംഗ്ലാദേശ്" എന്ന സംഗീതപരിപാടി നടത്തി.

ശാന്ത സമുദ്രത്തിൽ രൂപം കൊണ്ട ഉഷ്ണമേഖലാ ചക്രവാതമായിരുന്ന നോറ ദക്ഷിണ ചൈനാ കടലിൽ രണ്ട് ദിവസം വീശുകയും തുടർന്ന് നവംബർ അഞ്ചിനു മലയ ഉപദ്വീപ് കടന്ന് ബംഗാൾ ഉൾക്കടലിൽ പ്രവേശിക്കുകയും ചെയ്തു. ഇതിന്റെ അവശിഷ്ടമാണ്‌ പിന്നീട് നവംബർ എട്ടാം തീയ്യതി കാലത്ത് ബംഗാൾ ഉൾക്കടലിന്റെ മദ്ധ്യ ഭാഗത്തായി പുതിയ ഒരു ന്യൂനമർദ്ദം രൂപീകരിക്കാൻ കാരണമായത്. ഈ ന്യൂനമർദ്ദം ശക്തി പ്രാപിക്കുകയും പതിയെ വടക്കോട്ട് നീങ്ങാൻ തുടങ്ങുകയും ചെയ്തു. അടുത്ത ദിവസം ഭാരതീയ കാലാവസ്ഥാ വകുപ്പ് ഇതിനെ ഒരു ഉഷ്ണമേഖലാ ചക്രവാതമായി പ്രഖ്യാപിച്ചു. അന്ന് തെക്കേ ഏഷ്യൻ മേഖലയിൽ കൊടുങ്കാറ്റുകൾക്ക് പേർ നൽകുന്ന പതിവ് നിലവിലുണ്ടായിരുന്നില്ല. വൈകുന്നേരത്തോടെ ഉത്തര അക്ഷാംശം 14.5°, കിഴക്കൻ രേഖാംശം 87° പ്രദേശത്ത് കേന്ദ്രീകരിച്ചിരുന്ന ഈ കൊടുങ്കാറ്റ് വേഗതയാർജ്ജിക്കുകയും നവംബർ പത്താം തീയ്യതി വടക്കോട്ട് നീങ്ങാൻ ആരംഭിക്കുകയും ചെയ്തു.

വീണ്ടും കരുത്താർജ്ജിച്ച ഇത് നവംബർ പതിനൊന്നാം തീയ്യതി വടക്ക് കിഴക്ക് ദിശയിലേക്ക് നീങ്ങാൻ തുടങ്ങി. ചുഴലിക്കാറ്റിന് വ്യക്തമായ കണ്ണ് (cyclone eye) രൂപപ്പെടുകയും അന്ന് വൈകുന്നേരത്തോടെ ഏറ്റവും ശക്തി നേടിയപ്പോൾ അന്തരീക്ഷമർദ്ദം 918 ഹെക്ടോപാസ്കലും വേഗത മണിക്കൂറിൽ 185 കിലോമീറ്ററും (3-minute sustained winds) ആയിരുന്നു. . നവംബർ പന്ത്രണ്ടാം തീയ്യതി രാത്രി വേലിയേറ്റ സമയത്തുതന്നെ ബംഗ്ലാദേശ് തീരത്തെത്തി, കരയിലേക്ക് എത്തിയപ്പോൾ വേഗത കുറഞ്ഞ ഇതിന്റെ സ്ഥാനം നവംബർ പതിമൂന്നാം തീയ്യതി അഗർത്തലയ്ക്ക് തെക്ക് തെക്കുകിഴക്ക് ആയിരുന്നു., വേഗത പിന്നേയും കുറഞ്ഞ ഭോല അന്ന് രാത്രിയോടെ തെക്കൻ അസാമിൽ പ്രവേശിച്ചു.
ഭാരതീയ സർക്കാരിന് ബംഗാൾ ഉൾക്കടലിലെ കപ്പലുകളിൽനിന്നും കാലാവസ്ഥാ വിവരങ്ങൾ ലഭിച്ചിരുന്നു. പാകിസ്താനുമായി ശത്രുതയിലായിരുന്നതിനാൽ ഈ ചുഴലിക്കാറ്റിനെക്കുറിച്ച് എല്ലാ വിവരങ്ങളും അവർക്ക് കൈമാറിയിരുന്നില്ല. കിഴക്കൻ പാകിസ്ഥാനിലെ വലിയ വിഭാഗം ജനങ്ങൾക്ക് കാര്യമായ മുന്നറിയിപ്പ് ലഭിച്ചിരുന്നില്ല. അന്ന് കിഴക്കൻ പാകിസ്താനിൽ നിലനിന്നിരുന്ന കാലാവസ്ഥാ മുന്നറിയിപ്പുകൾ നൽകുന്ന സംവിധാനം കൃത്യമായി ഉപയോഗപ്പെടാതിരുന്നത് ആയിരക്കണക്കിന് ആളുകളുടെ മരണത്തിനിടയാക്കി. നവംബർ പന്ത്രണ്ടാം തീയ്യതി പാകിസ്താൻ കാലാവസ്ഥാ വകുപ്പ് തീരപ്രദേശങ്ങളിൽ മുന്നറിയിപ്പ് നൽകി. പാകിസ്താൻ റേഡിയോ "ഏറ്റവും അപകടകാരിയായ" ചുഴലിക്കാറ്റിനെക്കുറിച്ച് അപായ മുന്നറിയിപ്പ് സംപ്രേക്ഷണം ചെയ്തു. എന്നാൽ ജനങ്ങൾ ഈ മുന്നറിയിപ്പ് വലിയ ഒരു ദുരന്തത്തെക്കുറിച്ചാണെന്ന് മനസിലാക്കിയിരിന്നില്ല എന്നാണ് ചുഴലിക്കാറ്റിൽനിന്നും രക്ഷപ്പെട്ടവർ പറഞ്ഞത് .

1960 ഒക്ടോബറിൽ കിഴക്കൻ പാകിസ്താനിൽ പതിനാറായിരത്തോളം ആളുകളുടെ മരണത്തിൻ ഇടയാക്കിയ ചുഴലിക്കാറ്റിന് ശേഷം പാകിസ്താനി ഗവണ്മെന്റ്, ഇതുപോലുള്ള ദുരന്തങ്ങൾ ലഘൂകരിക്കാനുള്ള മാർഗ്ഗങ്ങൾ നിർദ്ദേശിക്കാൻ അമേരിക്കൻ ഗവണ്മെന്റിനോട് സഹായം അഭ്യർഥിച്ചിരുന്നു. അന്ന് അമേരിക്കയിലെ നാഷനൽ ഹരിക്കെയ്ൻ സെന്ററിലെ ഡയറക്റ്ററായിരുന്ന ഗോർഡൻ ഡൺ വിശദമായ ഒരു പഠനം നടത്തി സമർപ്പിച്ച നിർദ്ദേശങ്ങളിൽ പലതും പാകിസ്താനി ഗവണ്മെന്റ് പ്രാവർത്തികമാക്കിയിരുന്നില്ല.
ഇന്ത്യൻ സമുദ്രത്തിന്റെ ഉത്തരഭാഗത്ത് ഉഷ്ണമേഖലാ ചുഴലിക്കാറ്റുകൾ സാധാരണമല്ലെങ്കിലും ബംഗാൾ ഉൾക്കടലിന്റെ തീര പ്രദേശങ്ങളിൽ ചുഴലിക്കാറ്റുകൾ വ്യാപകമായ നാശം വിതക്കാറുണ്ട്. ഭോല ചുഴലികാറ്റ് നിമിത്തമുണ്ടായ ആൾനഷ്ടം കൃത്യമായി നിർണ്ണയിക്കാൻ സാധ്യമല്ലെങ്കിലും മരണസംഖ്യ മൂന്ന് ലക്ഷത്തിനും അഞ്ച് ലക്ഷത്തിനും ഇടയിൽ ആണെന്ന് കരുതപ്പെടുന്നു . ഈ മേഖലയിൽ ഉണ്ടായ ചുഴലിക്കാറ്റുകളിൽ ഭോലയുടെ ശക്തി താരതമ്യേന കുറവായിരുന്നെങ്കിലും ഇതേ മേഖലയിൽ 1991-ൽ വേഗതയിൽ വീശിയ ചുഴലിക്കാറ്റ് ഇത്രയും നാശം വിതച്ചില്ല. എന്നിരുന്നാലും ഭോല ലോകത്തിൽ ഏറ്റവുമധികം ആൾക്കാരുടെ മരണത്തിനിടയാക്കിയ ഉഷ്ണമേഖലാ ചുഴലിക്കാറ്റും സമീപകാല ചരിത്രത്തിനെ ഏറ്റവും വലിയ പ്രകൃതിദുരന്തങ്ങളിലൊന്നുമാണ്‌. സമീപകാലത്തുണ്ടായ പ്രകൃതിദുരന്തങ്ങളിൽ 1976-ലെ തങ്ഗഷാൻ ഭൂകമ്പം , 2004ലെ ഇന്ത്യൻ സമുദ്ര ഭൂകമ്പം എന്നിവ വ്യാപകമായ നാശത്തിനിടയാക്കിയെങ്കിലും ഇതിൽ ഏറ്റവും വിനാശിനിയായത് ഏതാണെന്ന് കൃത്യമായി പറയാൻ എളുപ്പമല്ല .

ഭോല വീശിയ പാതയിൽ നിന്നും കിഴക്കുമാറി സ്ഥിതിചെയ്യുന്ന ചിറ്റഗോംഗിലെ കാലാവസ്ഥാ നിരീക്ഷണകേന്ദ്രം, 2200 UTC സമയത്ത് അവിടത്തെ അനിമോമീറ്റർ പൊട്ടിത്തകരുന്നതിനുമുമ്പെ വേഗതയിൽ വീശിയ കാറ്റ് രേഖപ്പെടുത്തിയിരുന്നു. 45 മിനുറ്റുകൾക്ക് ശേഷം, സമീപപ്രദേശത്തെ തുറമുഖത്തിൽ നങ്കൂരമിട്ടുകിടന്ന കപ്പൽ രേഖപ്പെടുത്തിയ കാറ്റിന്റെ ഏറ്റവും ഉയർന്ന വേഗത ആയിരുന്നു. ഗംഗാ സമതലത്തിൽ സമുദ്രജലം ഉയരത്തിൽ വരെയെത്താൻ ഭോല കാരണമായി.
ചിറ്റഗോങ് തുറമുഖത്തിലെ ജലനിരപ്പ് സമുദനിരപ്പിൽനിന്നും വരെ ഉയരുകയുണ്ടായി..

ചിറ്റഗോംഗിനടുത്ത പതിമൂന്ന് ദ്വീപുകളിൽ ആരും രക്ഷപ്പെട്ടില്ലെന്ന് പാകിസ്താൻ റേഡിയോ പറഞ്ഞു ഈ മേഖലയിൽ നടത്തിയ. വിമാനപര്യടനത്തിൽ ഭോല ദ്വീപിന്റെ തെക്കെ പകുതി പൂർണ്ണമായും നശിപ്പിക്കപ്പെടുവെന്നും ഭോല, ഹതിയ എന്നീ ദ്വീപുകളിലേയും സമീപത്തെ തീരപ്രദേശങ്ങളിലേയും നെൽക്കൃഷി പൂർണ്ണമായും നഷ്ടപ്പെട്ടുവെന്നും കണ്ടു

ഈ ചുഴലിക്കാറ്റ് നിമിത്തം ചിറ്റഗോംഗിലെയും മോംഗ്ലയിലെയും തുറമുഖത്തിലെ ജലയാനങ്ങൾക്ക് കേടുപാടുകൾ സംഭവിക്കുകയും ചിറ്റഗോംഗിലെയും കോക്സ് ബസാറിലേയും വിമാനത്താവളങ്ങളിൽ മണിക്കൂറുകളോളം ഒരു മീറ്ററിലധികം ഉയരത്തിൽ വെള്ളം കെട്ടിക്കിടന്നു 
മുപ്പത്തിയാറ് ലക്ഷം പേർ ഈ ചുഴലിക്കാറ്റിന്റെ കെടുതികൾക്കിരയായി. അന്നത്ത് 864 ലക്ഷം അമേരിക്കൻ ഡോളർ നാശനഷ്ടം വരുത്തിവച്ചു
ദുരിതബാധിതപ്രദേശങ്ങളിലെ 85% വീടുകൾ നശിപ്പിക്കപ്പെട്ടു, തീരദേശ പ്രദേശങ്ങളിലാണ്‌ നാശനഷ്ടം ഏറെയുണ്ടായത്. 9,000 മൽസ്യബന്ധന ബോട്ടുകൾക്ക് നാശം സംഭവിച്ചു. 77,000 മീൻപിടുത്തക്കാരിൽ 46,000 ചുഴലിക്കാറ്റിനാൽ കൊല്ലപ്പെട്ടു ഇതിനു സമാനമായ നാശം കൃഷിക്കും സംഭവിച്ചു. 2,80,000 കന്നുകാലികളുടെ നഷ്ടമുണ്ടായിദുരിതത്തിനു മൂന്നു മാസത്തിനു ശേഷം 75% ആൾക്കാർ ദുരിതാശ്വാസപ്രവർത്തകർ നൽകിയ ഭക്ഷണത്തെ ആശ്രയിച്ച് ജീവിക്കേണ്ടിവന്നു, 150,000 ആൾക്കാർ അവരുടെ ഭക്ഷണത്തിനെ പകുതിയോളത്തിനായി ദുരിതാശ്വാസപ്രവർത്തകരെ ആശ്രയിക്കേണ്ടിവന്നു 
നവംബർ എട്ട്, ഒൻപത് തീയ്യതികളിലായി ആന്തമാൻ നിക്കോബാർ ദ്വീപുകളിൽ കനത്ത മഴ അനുഭവപ്പെട്ടു. പോർട്ട് ബ്ലെയറിൽ നവംബർ എട്ടാം തീയ്യതി മഴ രേഖപ്പെടുത്തി. ആന്തമാൻ ദ്വീപസമൂഹത്തിലെ പല പ്രദേശങ്ങളിലും വെള്ളപ്പൊക്കമുണ്ടായി. കൊൽകത്തയിൽനിന്നും കുവൈറ്റിലേക്ക് സഞ്ചരിക്കുകയായിരുന്ന എം.വി. മഹാഗജമിത്ര എന്ന കപ്പൽ നവംബർ പന്ത്രണ്ടാം തീയ്യതി മുങ്ങുകയും കപ്പലിൽ ആകെയുണ്ടായിരുന്ന അൻപത് പേരും മരണപ്പെടുകയും ചെയ്തു. അതീവ വേഗതയുള്ള കാറ്റിനെക്കുറിച്ച് കപ്പലിൽനിന്ന് അപായസന്ദേശം അയച്ചിരുന്നു .. പശ്ചിമ ബംഗാൾ, തെക്കൻ അസാം എന്നിവിടങ്ങളിലും കനത്ത മഴ അനുഭവപ്പെട്ടു. ഈ സംസ്ഥാനങ്ങളിൽ വീടുകൾക്കും കൃഷിക്കും നാശനഷ്ടങ്ങൾ വന്നു

പാകിസ്താനുമായി നല്ല നയതന്ത്രബന്ധം ഇല്ലാതിരുന്നെങ്കിലും ആദ്യമായി സഹായം വാഗ്ദാനം ചെയ്തത് ഇന്ത്യയായിരുന്നു നവംബർ അവസാനത്തോടെ 1.3 ദശലക്ഷം അമേരിക്കൻ ഡോളർ (നാണയപ്പെരുപ്പം കണക്കിലെടുത്താൽ 2007-ൽ ഏകദേശം $6.9ദശലക്ഷം അമേരിക്കൻ ഡോളർ തത്തുല്യമായ തുക) ഇന്ത്യ വാഗ്ദാനം ചെയ്തു. എന്നാൽ വ്യോമമാർഗം അവശ്യവസ്തുക്കൾ കിഴക്കൻ പാകിസ്താനിലേക്ക് അയക്കാൻ ഇന്ത്യയെ പാകിസ്താനി ഗവണ്മെന്റ് സമ്മതിച്ചില്ലാത്തതിനാൽ അവ റോഡ് മാർഗ്ഗം അയച്ചതിനാൽ കാലതാമസം നേരിട്ടു. . പശ്ചിമ ബംഗാളിൽനിന്നും രക്ഷാപ്രവർത്തനത്തിനായി ഹെലികോപ്റ്ററുകളും ബോട്ടുകളും വിമാനങ്ങളും അയക്കാൻ ഇന്ത്യൻ ഗവണ്മെന്റ് സന്നദ്ധമായിരുന്നെങ്കിലും പാകിസ്താൻ ഗവണ്മെന്റ് ഈ സഹായങ്ങൾ നിരസിക്കുകയാണുണ്ടായത്.

1971-ൽ മുൻ ബീറ്റിൽസ് അംഗമായിരുന്ന ജോർജ്ജ് ഹാരിസൺ ഭോല ചുഴലിക്കാറ്റ്, ബംഗ്ലാദേശ് കൂട്ടക്കൊല, ബംഗ്ലാദേശ് ലിബെറേഷൻ യുദ്ധം എന്നീ ദുരിതങ്ങളിൽപ്പെട്ടവർക്ക് ധനശേഖരണത്തിനായി ന്യൂ യോർക്ക് നഗരത്തിലെ മാഡിസൺ സ്ക്വയർ ഗാർഡനിൽ കൺസേട്ട് ഫൊർ ബംഗ്ലാദേശ് എന്ന സംഗീതപരിപാടി നടത്തി. ദുരിതബാധിതർക്ക് ധനശേഖരണത്തിനായി നടത്തപ്പെട്ട ആദ്യത്തെ സംഗീതമേളയായിരുന്നെങ്കിലും, ഈ പ്രദേശത്തിന്റെ നിർഭാഗ്യകരമായ അവസ്ഥയെക്കുറിച്ച് അവബോധം വളർത്താനും, ധനസമാഹരണം വിജയകരമായി നടത്താനും, ഈ സംഗീതപരിപാടിക്ക് സാധിച്ചു..

പാകിസ്താൻ സൗത്ത് ഈസ്റ്റ് ഏഷ്യ ട്രീറ്റ് ഓർഗനൈസേഷൻ കോളറ റിസർച്ച് ലാബട്ടറി നവംബറിലും ഫിബ്രുവരി-മാർച്ച് മാസങ്ങളിലുമായി രണ്ട് മെഡിക്കൽ റിലീഫ് സർവ്വേകൾ നടത്തുകയുണ്ടായി. ദുരിതബാധിതർക്ക് അടിയന്തിരമായി ലഭ്യമാക്കേണ്ട വൈദ്യസഹായം എന്താണെന്ന് നിർണ്ണയിക്കാനായിരുന്നു ആദ്യത്തെ സർവ്വേ. ദീർഘകാല ദുരിതാശ്വാസ പ്രവർത്തനങ്ങൾ ആസൂത്രണം ചെയ്യുക എന്ന ലക്ഷ്യത്തെ മുന്നിർത്തിയാൺ* ഈ പ്രദേശത്തെ 1.4% ആളുകളെ പങ്കെടിപ്പിച്ച കൂടുതൽ വിപുലമായ രണ്ടാമത്തെ സർവ്വെ നടത്തിയത്.

നോയ്ഖാലി സദർ ഉപജില്ലയിലെ ജലത്തിൽ 0.5% ഉപ്പു കലർന്നതായതിനാൽ ഉപയോഗ്യയോഗ്യമല്ലെന്നും മറ്റു ദുരിതബാധിതപ്രദേശങ്ങളിലെ ജലത്തിലെ ഉപ്പിന്റെ അളവ് സാധാരണനിലയിലണെന്നും ആദ്യ സർവ്വേ കണ്ടെത്തി. മരണനിരക്ക് ഏകദേശം ജനസംഖ്യയുടെ 14.2% അഥവാ 240,000 ആണെന്ന് കണ്ടെത്തി ചുഴലിക്കാറ്റുമായി ബന്ധപ്പെട്ട രോഗാവസ്ഥകൾ (morbidity) ചെറിയ പരിക്കുകളാണെന്നും കണ്ടെത്തി. എന്നാൽ സൈക്ലോൺ സിന്ഡ്രോം എന്ന പേർ വിളിക്കപ്പെട്ട അവസ്ഥയെപ്പറ്റിയും അവർ കണ്ടെത്തി, കടൽക്ഷോഭത്തിൽനിന്നും രക്ഷപ്പെടാൻ മരങ്ങളിൽ അള്ളിപ്പിടിച്ചിരുന്നതിനാൽ സംഭവിച്ച പോറലുകൾ ദുരന്തത്തെ അതിജീവിച്ചവരുടെ കൈകാലുകളിലും നെഞ്ചിലും വ്യാപകാമായി കാണപ്പെട്ടു. കോളറ, ടൈഫോയ്ഡ് എന്നിവ ഭോല കാറ്റിനെത്തുടർന്ന് വ്യാപകമായി പടർന്നുപിടിക്കുമെന്ന് കരുതപ്പെട്ടിരുന്നു എന്നാൽ ആദ്യ സർവേ പകർച്ചവ്യാധികൾ പടർന്നുപിടിക്കുന്നതായി കണ്ടെത്തിയില്ല.

മരണനിരക്ക് ചുരുങ്ങിയത് 224,000, ആണെന്നാണ് രണ്ടാമത്തെ സർവ്വേ കണ്ടെത്തിയത്, എന്നാൽ ഒരു ലക്ഷത്തോളം വരുന്ന അന്യദേശ കർഷക തൊഴിലാളികളെയോ എല്ലാ അംഗങ്ങളും മരണപ്പെട് കുടുംബങ്ങളേയോ, ദുരന്തത്തിനുശേഷം മറ്റുസ്ഥലങ്ങളിലേക്ക് കുടെയേറിയവരെയോ ഈ സർവ്വേയിൽ ഉൾപ്പെടുത്താതിരുന്നതിനാൽ മരണനിരക്ക് യഥാർത്ഥത്തിലേതിനെക്കാളും കുറവായാണ് ഈ സർവെ തിട്ടപ്പെടുത്തിയതെന്ന് കരുതപ്പെടുന്നു. ഈ ദുരന്തം ഏറ്റവും കൂടുതൽ ബാധിച്ചത് മരണനിരക്ക് 46.3% (ഏകദേശം 77,000 മരണങ്ങൾ) ആയിരുന്ന താസുമുദ്ദീൻ ഉപജില്ലയാണ്. ദുരന്തബാധിത പ്രദേശത്തെ ശരാശരി മരണനിരക്ക് 16.5% ആയിരുന്നു. ഈ ദുരന്തത്തെ അതിജീവിച്ചത് പതിനഞ്ച് മുതൽ നാല്പത്തിയൊൻപത് വയസുവരെ പ്രായമുള്ള പുരുഷന്മാരാണെന്നും മരണമടഞ്ഞവരിൽ പകുതിയിലധികം പത്തു വയസിൽ താഴെ പ്രായമുള്ള കുട്ടികളാണെന്നും രണ്ടാമത്തെ സർവ്വെ കണ്ടെത്തുകയുണ്ടായി.


</doc>
<doc id="393009" url="https://ml.wikipedia.org/wiki?curid=393009" title="ദേശീയ പക്ഷി നിരീക്ഷണദിനം">
ദേശീയ പക്ഷി നിരീക്ഷണദിനം

പക്ഷിമനുഷ്യൻ എന്നറിയപ്പെടുന്ന, ലോകപ്രശസ്തനായ പക്ഷിനിരീക്ഷകൻ ഡോ. സാലിം അലിയുടെ ജന്മദിനമായ നവംബർ 12 ഇന്ത്യയിൽ ദേശീയ പക്ഷി നിരീക്ഷണദിനമായി ആഘോഷിക്കുന്നു. 1896 നവംബർ 12-ന് മുംബൈയിലായിരുന്നു ഇദ്ദേഹത്തിൻെറ ജനനം.

പ്രകൃതിയിലെ ജൈവവ്യവസ്ഥയെപ്പറ്റി മനസ്സിലാക്കാനും വംശനാശം സംഭവിക്കുന്ന പക്ഷികളെ കണ്ടെത്തി സംരക്ഷണസന്ദേശം നൽകാനും പക്ഷിനിരീക്ഷണം പ്രയോജനപ്പെടുന്നു. അതോടൊപ്പം, വിജ്ഞാനപ്രദവുമായ ഒരു ഹോബി കൂടിയാണ് ഇത്.


</doc>
<doc id="393019" url="https://ml.wikipedia.org/wiki?curid=393019" title="കൊടുമുടി മകുടേശ്വരക്ഷേത്രം">
കൊടുമുടി മകുടേശ്വരക്ഷേത്രം

കൊടുമുടിയിലെ മകുടേശ്വരക്ഷേത്രം ബൃഹത്തായ ഒരു ക്ഷേത്രസങ്കേതമാണ്. കൊടുമുടി തന്നെ ഒരുപാട് ക്ഷേത്രങ്ങളുള്ള ഒരു നഗരമാണ്. ശിവനാണ് മുഖ്യമൂർത്തി. സ്വയംഭൂവായ ഈ ശിവലിംഗം ഒരു അർധഗോളാാകൃതി മാത്രമേ പുറത്ത് കാണൂ. താണുപോകുന്ന ശിവലിംഗത്തെ അഗസ്ത്യൻകൈകൊണ്ട് പിടിച്ചുനിർത്തി. ആ ലിംഗത്തിന്റെ മകുടം മാത്രം കാണൂന്നതുകൊണ്ട് ദേവൻ മകുടേശ്വരനും സ്ഥലം കൊടുമുടിയും ആയി എന്ന് ഐതിഹ്യം. കൊങ്ങുപ്രദേശത്തെ തേവാരം കൃതികളിൽ പറയുന്ന ആറാമത്തെ ക്ഷേത്രമാണ് കൊടുമുടിയിലേത്. കാവേരി നദീതീരത്താണ് ഈ ദിവ്യക്ഷേത്രം സ്ഥിതിചെയ്യുന്നത്.

തമിഴ്‌നാട്ടിൽ ഈറോഡ് ജില്ലയിൽ പാലക്കാട്ട് നിന്നും നേരെ കിഴക്കോട്ട് 154 കി.മി. മാറി കാവേരിനദീതീരത്താണ് കൊടുമുടിയിലെ മകുടേശ്വർക്ഷേത്രം. ട്രിച്ചി ഈറോഡ് തീവണ്ടിപാതയിൽ കൊടുമുടി സ്റ്റേഷനിൽ ഇറങ്ങിയാൽ നടക്കാവുന്നദൂരമേ ക്ഷേത്രത്തിലേക്കുള്ളു. 
മകുടേശ്വരക്ഷേത്രം ഒരു വലിയ ക്ഷേത്രസമുച്ചയമാണ്. മുഖ്യദേവനായ മകുടേശ്വരനുപുറമേ ഏഴു ശ്രീകോവിലുകൾ പ്രധാനമായി ആ മതിലകത്തുണ്ട്. അവ 
ക്ഷേത്രത്തിലെ പ്രധാനമൂർത്തിയാണ് സ്വയംഭൂ ആയി കിഴക്കോട്ട് ദർശനമരുളുന്ന മകുടേശ്വരൻ. ഒരു അർദ്ധഗോളാകൃതിമാത്രമേ ശിവലിംഗത്തിൽ പുറത്ത് കാണാനുള്ളു. അഗസ്ത്യൻ പിടിച്ചുനിർത്തിയതാണെന്ന് ഐതിഹ്യം.
മകുടേശ്വരന്റെ ഇടത് വശത്ത് അമ്മൻ കോവിൽ സ്ഥിതിചെയ്യുന്നു. 
പൊതുവേ ശിവക്ഷേത്രങ്ങളിൽ വിഷ്ണുസാന്നിധ്യം തമിഴ്നാട്ടിൽ കുറവാണ് എന്നാൽ കൊടുമുടിക്ഷേത്രത്തിൽ അനന്തശായിയായി വീരനാരായണപ്പെരുമാൾ കുടികൊള്ളുന്നു. അനന്തശായിരൂപത്തിൽ വലിയ വിഗ്രഹമാണ് ഇത്. അഞ്ചുപത്തിയുള്ള അനന്തൻ തലയണയാകുന്നു. വിഭീഷണൻ, നാരദർ, ഹനുമാൻ, പ്രഹ്ലാദൻ എന്നിവർ ഭക്തരായി സമീപത്തുണ്ട്. ഭൂമിദേവിയും ലക്ഷ്മീദേവിയും പാദസേവചെയ്തുകൊണ്ട് കാൽക്കൽ ഉണ്ട്. ബ്രഹ്മാവ് നാഭിപത്മത്തിൽ എന്ന സങ്കല്പത്തിൽ പിറകിലുണ്ട്. ഇവരുടെയെല്ലം വിഗ്രഹങ്ങൾ ശ്രീകോവിലിൽ കാണാം. 
ഈ ക്ഷേത്രത്തിലെ ഒരപൂർവ്വതയാണ് പടുകൂറ്റൻ വന്നിമരം. സാധാരണ ഒരു 4-5 മീറ്റർ മാത്രം ഉയരം വക്കുന്ന വന്നി ഇവിടെ ഒരു വടവൃക്ഷം പോലെ വളർന്ന് നിൽക്കുന്നു. 2000-4000 വർഷം ആണ് ഈ വൃക്ഷത്തിന്റെ പ്രായമായി കണക്കാക്കുന്നത്. ബ്രഹ്മാവിഷ്ണുമഹേശ്വരന്മാരുടെ പൂർണ്ണ ചൈതന്യം ഉള്ള ഈ ക്ഷേത്രത്തിൽ മറ്റുരണ്ട് പേർക്കും ശ്രീകോവിലുള്ളപ്പോൾ ബ്രഹ്മാവിന്റെ ചൈതന്യം ഈ വന്നിമരത്തിലാണ് സങ്കല്പിക്കപ്പെടുന്നത്.

ക്ഷേത്രത്തിന്റെ തെക്ക് പടിഞ്ഞാറേ മൂലയിൽ ആഞ്ജനേയസ്വാമി കോവിൽ സ്ഥിതിചെയ്യുന്നു.
ക്ഷേത്രത്തിന്റെ വടക്ക് കിഴക്കേ മൂലയിൽ ശനീശ്വരന് പ്രത്യേകം കോവിൽ ഉണ്ട്. ക്ഷേത്രത്തിനുമുന്നിലുള്ള നവഗ്രഹമണ്ഡപത്തിനു പുറമേയാണിത്.
ക്ഷേത്രത്തിന്റെ വടക്ക് കിഴക്കേ മൂലയിൽ ശനീശ്വരന് സമീപത്ത് തെക്കോക്ക് തിരിഞ്ഞ് വീരഭദ്രസ്വാമി കുടികൊള്ളുന്നു.
കിഴക്കേചുമരിൽ വാതിലിന് ഇരുപുറവുമായി സൂര്യന്റെയും ചന്ദ്രന്റെയും വിഗ്രഹങ്ങൾ ഈ ക്ഷേത്രത്തിൽ മാത്രം കാണുന്നതാണ്.



</doc>
<doc id="393022" url="https://ml.wikipedia.org/wiki?curid=393022" title="ചിറ്റഗോങ് തുറമുഖം">
ചിറ്റഗോങ് തുറമുഖം

ബംഗ്ലാദേശിലെ ചിറ്റഗോങ്ങിൽ സ്ഥിതിചെയ്യുന്ന ഒരു പ്രധാന തുറമുഖമാണ് ചിറ്റഗോങ് തുറമുഖം (). ബംഗാൾ ഉൾക്കടലിന്റെ തീരത്തുള്ള ഏറ്റവും തിരക്കേറിയ തുറമുഖങ്ങളിലൊന്നാണിത്. ചരക്കുനീക്കത്തിനായി ബംഗാൾ ഉൾക്കടലിനെ ആശ്രയിക്കുന്ന രാജ്യങ്ങളിലെ ഏറ്റവും തിരക്കേറിയ രണ്ടാമത്തെ തുറമുഖം കൂടിയാണിത്. ലണ്ടനിലെ എൽലോയ്ഡ് എന്ന സ്ഥാപനത്തിന്റെ 2016-ലെ കണക്കുപ്രകാരം ലോകത്തിലെ ഏറ്റവും തിരക്കേറിയ തുറമുഖങ്ങളിൽ 76-ആം സ്ഥാനമാണ് ഇതിനുള്ളത്. ബംഗ്ലാദേശിലെ 90 ശതമാനം കയറ്റുമതിയും ഇറക്കുമതിയും ഈ തുറമുഖത്തിലൂടെയാണ് നടക്കുന്നത്. ഇന്ത്യയും നേപ്പാളും ഭൂട്ടാനും ചരക്കുനീക്കത്തിനായി ചിറ്റഗോങ് തുറമുഖത്തെ ആശ്രയിക്കുന്നുണ്ട്. ഇതുമൂലം ഇവിടുത്തെ തിരക്കു ക്രമാതീതമായി വർദ്ധിക്കുന്നു. ബംഗ്ലാദേശിലെ ഒരു പ്രധാന നദിയായ കർണാഫുലി നദി ചിറ്റഗോങ് തുറമുഖത്തിനടുത്തു വച്ചാണ് ബംഗാൾ ഉൾക്കടലിൽ പതിക്കുന്നത്.

പുരാതനകാലത്ത് തെക്കുകിഴക്കേ ഏഷ്യ, ചൈന, യൂറോപ്പ്, ആഫ്രിക്ക എന്നിവിടങ്ങളുമായി ചിറ്റഗോങ് തുറമുഖത്തിനു വ്യാപാര ബന്ധങ്ങളുണ്ടായിരുന്നു. ബി.സി. നാലാം നൂറ്റാണ്ടു മുതൽ തന്നെ ചിറ്റഗോങ് തുറമുഖത്തെക്കുറിച്ച് ചരിത്രത്താളുകളിൽ പരാമർശമുണ്ട്. രണ്ടാം നൂറ്റാണ്ടിൽ ടോളമി തയ്യാറാക്കിയ ഭൂപടത്തിലും ഈ തുറമുഖത്തെ അടയാളപ്പെടുത്തിയിട്ടുണ്ട്. പൗരസ്ത്യ ലോകത്തെ ഏറ്റവും മികച്ച തുറമുഖങ്ങളിലൊന്നായാണ് ഇതിനെ വിശേഷിപ്പിച്ചിരുന്നത്. ചെങ്കടൽ വഴി ആഫ്രിക്കൻ തീരങ്ങളിലേക്കും ഇന്ത്യൻ സമുദ്രതീരങ്ങളിലേക്കുമുള്ള സഞ്ചാരത്തെക്കുറിച്ച് ഒന്നാം നൂറ്റാണ്ടിൽ രചിക്കപ്പെട്ട ഗ്രീക്ക് സഞ്ചാരസാഹിത്യ കൃതിയായ "പെരിപ്ലസ് ഓഫ് ദി എറിത്രിയൻ സീ"യിൽ ചിറ്റഗോങ് തുറമുഖവും റോമൻ ഈജിപ്ഷ്യന്മാരും തമ്മിലുള്ള വ്യാപാരബന്ധത്തെക്കുറിച്ച് പരാമർശമുണ്ട്. ഒൻപതാം നൂറ്റാണ്ടിൽ അറബികളും ഇവിടെ വ്യാപാരത്തിനെത്തി. ചിറ്റഗോങ്ങിൽ ഇസ്ലാം മതം പ്രചരിപ്പിക്കുന്നതിൽ അറബികൾ പ്രധാന പങ്കുവഹിച്ചിട്ടുണ്ട്.

ബാഗ്ദാദിൽ നിന്നും ബസറയിൽ നിന്നുമുള്ള വ്യാപാരികൾ ചിറ്റഗോങ്ങുമായി വാണിജ്യബന്ധം പുലർത്തിയിരുന്നതായി 1154-ൽ അൽ ഇദ്രിസി രേഖപ്പെടുത്തിയിട്ടുണ്ട്. ചൈനീസ് സഞ്ചാരികളായ ഹുയാൻ സാങ്ങിന്റെയും മാഹുവാന്റെയും കൃതികളിൽ ചിറ്റഗോങ് തുറമുഖത്തെക്കുറിച്ച് പറയുന്നുണ്ട്. പോർച്ചുഗീസുകാരുടെ ആഗമനത്തോടെ തുറമുഖത്തും പരിസരത്തും അവരുടെ കോളനികൾ സ്ഥാപിതമായി. മുഗൾ സാമ്രാജ്യത്തിലെ ഭരണാധികാരികൾ പോർച്ചുഗീസുകാരെ പുറത്താക്കിക്കൊണ്ട് തുറമുഖത്തിന്റെ അവകാശികളായിത്തീർന്നു. 1757-ലെ പ്ലാസി യുദ്ധത്തോടെ ബ്രിട്ടീഷുകാർ ബംഗാൾ നവാബിനെ പരാജയപ്പെടുത്തി ചിറ്റഗോങ് തുറമുഖം പിടിച്ചെടുത്തു.

ബ്രിട്ടീഷ് ഇന്ത്യയിലെ പോർട്ട് കമ്മീഷണേഴ്സ് ആക്ട് പ്രകാരം 1887-ൽ ചിറ്റഗോങ് തുറമുഖത്തെ നവീകരിക്കുകയുണ്ടായി. 1888-ൽ ഒരു കമ്മീഷണറുടെ മേൽനോട്ടത്തിൽ തുറമുഖം ഔദ്യോഗികമായി പ്രവർത്തനം ആരംഭിച്ചു. അക്കാലത്ത് കൽക്കട്ട, ധാക്ക, നാരായൺ ഗഞ്ച്, ബർമ്മയിലെ റംഗൂൺ, അക്യാബ് എന്നിവിടങ്ങളുമായി ചിറ്റഗോങ് തുറമുഖത്തിനു വിപുലമായ വ്യാപാരബന്ധമുണ്ടായിരുന്നു. 1889-90 കാലഘട്ടത്തിൽ ഈ തുറമുഖത്തിലൂടെ 125000 ടൺ ചരക്കുകൈമാറ്റം നടന്നു. തുറമുഖത്തിന്റെ പ്രാധാന്യം മനസ്സിലാക്കിയ ബ്രിട്ടീഷുകാർ 1905-11 കാലയളവിൽ ഇവിടെ ഒരു സ്ട്രാൻഡ് റോഡ് നിർമ്മിച്ചു. കിഴക്കൻ ബംഗാളിലെയും ആസാമിലെയും ചരക്കുകൈമാറ്റത്തിനായി ചിറ്റഗോങ് തുറമുഖത്തെ ആശ്രയിച്ചിരുന്നു. ഇരുപതാം നൂറ്റാണ്ടിൽ ബ്രിട്ടീഷ് ബർമ്മയും ബ്രിട്ടീഷ് ഇന്ത്യയുമായുള്ള വ്യാപാരത്തിനായി ഈ തുറമുഖത്തെ വ്യാപകമായി ഉപയോഗിച്ചുവന്നു. 1928-ൽ ബ്രിട്ടീഷ് ഭരണകൂടം ചിറ്റഗോങ് തുറമുഖത്തെ ഒരു മേജർ തുറമുഖമായി പ്രഖ്യാപിച്ചു.

അരി, ചണം എന്നിവയുടെ വ്യാപാരത്തെയും ആസാമിലെയും ബർമ്മയിലെയും പെട്രോളിയം വ്യവസായത്തെയും പരിപോഷിപ്പിക്കുന്നതിൽ ഈ തുറമുഖം പ്രധാന പങ്കുവഹിച്ചിട്ടുണ്ട്. രണ്ടാം ലോകമഹായുദ്ധകാലത്ത് ബർമ്മയിലെ ബ്രിട്ടീഷ് സൈന്യം ചിറ്റഗോങ് തുറമുഖത്ത് അണിനിരന്നിരുന്നു. 

1947-ൽ ഇന്ത്യയും പാകിസ്താനും സ്വതന്ത്രമായതോടെ ചിറ്റഗോങ് തുറമുഖം പാകിസ്താന്റെ ഭാഗമായി. അക്കാലത്ത് പാക് ഗവർണർ ജനറൽ മുഹമ്മദാലി ജിന്ന ഇവിടം സന്ദർശിക്കുകയും തുറമുഖത്തിന്റെ പ്രാധാന്യം മനസ്സിലാക്കുകയും ചെയ്തിരുന്നു. 1960-ൽ പൂർവ്വ പാകിസ്താനിൽ ചിറ്റഗോങ് പോർട്ട് ട്രസ്റ്റ് രൂപീകരിച്ചു. 1971-ലെ ബംഗ്ലാദേശ് വിമോചന യുദ്ധത്തിനു സാക്ഷ്യം വഹിച്ച തുറമുഖം ബംഗ്ലാദേശിന്റെ പിറവിയോടെ പാകിസ്താനിൽ നിന്നും സ്വതന്ത്രമായി. നിലവിൽ ബംഗ്ലാദേശ് സമ്പദ് വ്യവസ്ഥയുടെ അവിഭാജ്യ ഘടകമാണ് ചിറ്റഗോങ് തുറമുഖം.

ചിറ്റഗോങ് പോർട്ട് അതോറിറ്റിയാണ് തുറമുഖത്തിന്റെ മേൽനോട്ടം വഹിക്കുന്നത്. ബംഗ്ലാദേശ് തീരസംരക്ഷണ സേനയ്ക്കാണ് തുറമുഖത്തിന്റെ സംരക്ഷണച്ചുമതലയുള്ളത്.

ചരക്കുനീക്കം കൈകാര്യം ചെയ്യുന്നതിനായി വിപുലമായ സൗകര്യങ്ങളാണ് ചിറ്റഗോങ് തുറമുഖത്തിലുള്ളത്. വൻകിട വ്യവസായസ്ഥാപനങ്ങളുടേതുൾപ്പടെ ധാരാളം ടെർമിനലുകൾ ഇവിടെയുണ്ട്. ബംഗ്ലാദേശ് നാവികസേനയുടെ ഏറ്റവും വലിയ നേവൽ ബേസായ ബി.എൻ.എസ്. ഇസ്ലാഖാനും വ്യോമസേനയുടെ സഹ്റുൽ ഹഖ് എയർ ബേസും ഇവിടെ സ്ഥിതിചെയ്യുന്നു. തുറമുഖത്തിനു സമീപം ബംഗ്ലാദേശ് നാവിക അക്കാദമിയും ഒരു മിസൈൽ പരീക്ഷണകേന്ദ്രവും ഉണ്ട്. ചിറ്റഗോങ് തുറമുഖത്തിൽ വച്ച് വിവിധ രാജ്യങ്ങളുമൊത്തുള്ള സൈനികാഭ്യാസങ്ങളും നടത്താറുണ്ട്. 



</doc>
<doc id="393032" url="https://ml.wikipedia.org/wiki?curid=393032" title="തുക്പ">
തുക്പ

ടിബറ്റിന്റെ കിഴ്ക്കു ഭാഗങ്ങളിലും നേപ്പാളിന്റെ പടിഞ്ഞാറേ ഭാഗങ്ങളിലുമായി കണ്ടുവരുന്ന ഒരു പ്രത്യേകതരം ടിബറ്റൻ സൂപ്പാണ് തുക്പ. ഇതിന്റെ രൂപാന്തരമായ "ആംഡോ തുക്പ (തെൻതുക്)" ടിബറ്റിലും നേപ്പാളിലെ ഹിമാലയൻ ജനതക്കിടയിലും പ്രസിദ്ധമാണ്. ഈ സൂപ്പ് നേപ്പാൾ, ഭൂട്ടാൻ എന്നീ രാജ്യങ്ങളിലും, ഇന്ത്യയിലെ സിക്കിം, അസ്സാം, അരുണാചൽപ്രദേശ്, ഹിമാചൽ പ്രദേശ്, എന്നീ സംസ്ഥാനങ്ങളിലും ലഡാക്കിൻറെ ചില ഭാഗങ്ങളിലും വളരെ പ്രസിദ്ധമാണ്. തുപ്കയുടെ മറ്റു രൂപാന്തരങ്ങളാണ്:

നൂഡിൽസിന്റെ കൂടെ സൂപ്പോ പുഴുക്കോ ചേര്ക്കുന്നതിനെ ടിബറ്റിൽ സാധാരണയായി വിളിക്കുന്ന പേരാണ് തുക്പ."
ചേരുവകൾ:ടിബറ്റൻ നൂഡിൽ, ചീര, സവാള, വെളുത്തുള്ളി, ഇഞ്ചി, മഞ്ഞൾ, മുളകുപൊടി, ജീരകം, മുളക്, തക്കാളി, കടുകെണ്ണ, കുരുമുളകുപൊടി, സോയ സോസ്, പച്ചക്കറി ബ്രാത്ത്.

ചേരുവകൾ:ടിബറ്റൻ നൂഡിൽ, ചീര, സവാള, വെളുത്തുള്ളി, ഇഞ്ചി, മഞ്ഞൾ, മുളകുപൊടി, ജീരകം, മുളക്, തക്കാളി, കടുകെണ്ണ, കുരുമുളകുപൊടി, സോയ സോസ്, ഗ്രില്ലഡ് ചിക്കൻ നുറുക്കിയത്, ചിക്കൻ ബ്രാത്ത്.

നേപ്പാളി തുക്പയിൽ എരിവിനായി മുളകുപൊടിയും മസാലയും ചേർക്കുന്നു(സാധാരണയായി ഗരം മസാല). നേപ്പാളി തുക്പ ടിബറ്റൻ നൂഡിൽസിൽ നിന്നും തെക്കേ ഏഷ്യൻ മസാലകളിൽ നിന്നും പ്രചോദനം ഉൾകൊണ്ടിട്ടുള്ള ഒരു ഇന്തോ-ടിബറ്റൻ ഭക്ഷണമാണ്. 



</doc>
<doc id="393035" url="https://ml.wikipedia.org/wiki?curid=393035" title="കൊടുമുടി ബാലദണ്ഡായുധപാണി കോവിൽ">
കൊടുമുടി ബാലദണ്ഡായുധപാണി കോവിൽ

തമിഴ്നാട്ടിൽ ഈറോഡ് ജില്ലയിൽ കൊടുമുടി മകുടേശ്വരക്ഷേത്രത്തിനുകിഴക്ക് കാവേരിനദിക്കരയിൽ പടിഞ്ഞാട്ട് അഭിമുഖമായി ബാലദണ്ഡായുധപാണി കോവിൽ സ്ഥിതിചെയ്യുന്നു.
വളരെ പഴക്കം ഉള്ള ഒരു ക്ഷേത്രമാണ് ദണ്ഡായുധപാണീയുടേത്. ഇവിടെ കുറേകാലം കേവലം ഒരു 2 അടിയോളം ഉയരം വരുന്ന പീഠം മാത്രമായിരുന്നത്രേ ഉണ്ടായിരുന്നത്. പത്തൊമ്പതാം നൂറ്റാണ്ടിന്റെ ആദ്യത്തിൽ ജീവിച്ചിരുന്ന വിഭൂതി സിദ്ധർ എന്ന ഒരു മഹായോഗി റെയിൽ മാർഗ്ഗം ഈ വഴിപോകുമ്പോൽ ഇവിടെ ഇറങ്ങി. ഇവിടുത്തെ ചൈതന്യവത്തായ പീഠത്തിൽ വിഗ്രഹം നിർമ്മിക്കാൻ നിർദ്ദേശിച്ചു. ഇവിടുത്തെ വിഗ്രഹം നൂറ്റാണ്ടുകൾക്ക് മുമ്പേ എന്തോ പ്രശ്നത്താൽ അന്നറ്റെ ക്ഷേത്രേശന്മാർ കൊണ്ടുപോയതാണെന്നും നേരെ പടിഞ്ഞാറ് കേരളത്തിൽ ഈ വിഗ്രഹം പൂജിക്കപ്പേടുന്നുണ്ടെന്നും അറിയിച്ചു. അദ്ദേഹം ഈ ക്ഷേത്രത്തിൽ തന്നെ സമാധിയാകാൻ മോഹിച്ച് വിഗ്രഹത്തിനു താഴെ ഒരു വഴിയും അറയും നിർമ്മിച്ചു. ഇവിടെ ധ്യാനം തുടങ്ങിയ അദ്ദേഹത്തോട് ഇവിടെ ഞാൻ മാത്രം മതി എന്ന് ഭഗവാൻ അറിയിച്ചതുകാരണം പിണങ്ങി നിരാശനായി മടങ്ങി എന്നും പറയപ്പെടുന്നു. വളരെ വലുതും പ്രസിദ്ധവുമായ മകുടേശ്വരനു സമീപം സിദ്ധർ ദണ്ഡായുധപാണിയെ ആണ് അന്വേഷിചെത്തിയത് എന്നത് ഈ ക്ഷേത്രത്തിന്റെ മാഹാത്മ്യം ആണ്.
പഴയ ഒരു കരിങ്കൽ ശ്രീകോവിൽ ആണ് ഈ ക്ഷേത്രത്തിന്റെ പുരാതന മായ രൂപം. ശ്രീകോവിലിനു ഇരുവശവുമായി സിദ്ധരുടെ ശൈലിയിൽ ഗണപതിയും സർപ്പവും പ്രതിഷ്ഠിക്കപ്പെട്ടിരിക്കുന്നു. മുമ്പിലായി മയിലിന്റെയും കരിങ്കൽ പ്രതിമ ഉണ്ട്. ഈ അടുത്തകാലത്ത് ഭജനമണ്ഡപവും മേൽപ്പുരയും നിർമ്മിച്ചിരിക്കുന്നു. 
റെയിൽ- കൊടുമുടി സ്റ്റേഷൻ 500 മീറ്റർ
കരമാർഗ്ഗം - 


</doc>
<doc id="393041" url="https://ml.wikipedia.org/wiki?curid=393041" title="കന്നിമാർ കോവിൽ">
കന്നിമാർ കോവിൽ

ഈ പാറയിൽ ഒരു ശിലാലിഖിതം ഉണ്ട്. 
പാറയുടെ മറ്റൊരുഭാഗത്ത് ഗണപതി,അഗസ്ത്യൻ ദിവ്യൻ, കമണ്ഡലു എന്നിവ കൊത്തിവച്ചിരിക്കുന്നു.


</doc>
<doc id="393047" url="https://ml.wikipedia.org/wiki?curid=393047" title="ഊരാഴ്ചിക്കോട്ട">
ഊരാഴ്ചിക്കോട്ട

തമിഴ്നാട്ടിൽ ഈറോഡ് ജില്ലയിൽ ഭവാനിയിൽ ഭവാനി-കാവേരി സംഗമ(കൂടൽതുരൈ)ക്ക് അടുത്ത് ഉള്ള ഒരു കുന്നാണ് ഊരാഴ്ചിക്കോട്ട. അവിടെ പ്രസിദ്ധമായ വേദഗിരീശ്വരർ കോവിൽ സ്ഥിതിചെയ്യുന്നു. ഈ മലയിൽ കാവേരി, ഭവാനിനദികളെ ആശ്രയിച്ചുകൊണ്ട് ഒരു ജലവിതരണപദ്ധതി പുരോഗമിക്കുന്നുണ്ട്.
വേദഗിരീശ്വരൻ (ശിവൻ) ആണ് പ്രധാനദേവത. വേൽമുരുകൻ, സൗന്ദര്യനായകി അമ്മൻ, എന്നിവർ ഉപദേവരാണ്. ആ കോവിലിൽ നിന്നുമാറി പെരുമാൾ ക്ഷേത്രം സ്ഥിതിചെയ്യുന്നു. അതിനുസമീപം വേദവ്യാസന്റെ കോവിലും ഉണ്ട്.


</doc>
<doc id="393051" url="https://ml.wikipedia.org/wiki?curid=393051" title="ബിയോണ്ട് ദി ക്ലൌഡ്സ്">
ബിയോണ്ട് ദി ക്ലൌഡ്സ്

പ്രശസ്ത ഇറാനിയൻ ചലച്ചിത്ര സംവിധായകൻ മജീദ്‌ മജീദി ഒരുക്കുന്ന ആദ്യ ഇന്ത്യൻ ചിത്രമാണ് ബിയോണ്ട് ദി ക്ലൌഡ്സ്. പ്രശസ്ത ഇന്ത്യൻ സംഗീത സംവിധായകനായ എ. ആർ. റഹ്മാൻ ആണ് ചിത്രത്തിന്റെ സംഗീതം കൈകാര്യം ചെയ്യുന്നത്. ബോളിവുഡ് താരം ഷാഹിദ് കപൂറിന്റെ ഇളയ സഹോദരനായ ഇഷാൻ ഖട്ടർ, മാളവിക മോഹനൻ എന്നിവരാണ് മുഖ്യ വേഷങ്ങൾ കൈകാര്യം ചെയ്യുന്നത്. ദീപിക പദുകോണിനെ പിന്തള്ളിയാണ് മാളവിക ഈ വേഷം കരസ്തമാക്കിയത്. സിനിമയുടെ ഫസ്റ്റ് ലുക്ക് പോസ്റ്റർ എ. ആർ. റഹ്മാനാണ് പുറത്ത് വിട്ടത്. ഹിന്ദി, തമിഴ്, ഇംഗ്ലീഷ് എന്നിങ്ങനെ മൂന്ന് ഭാഷകളിലായി ആണ് ചിത്രം ഒരുങ്ങുന്നത്.




</doc>
<doc id="393053" url="https://ml.wikipedia.org/wiki?curid=393053" title="സെന്റ്.ജോസഫ്സ് ബോയ്സ് എച്ച്.എസ്.എസ് കോഴിക്കോട്">
സെന്റ്.ജോസഫ്സ് ബോയ്സ് എച്ച്.എസ്.എസ് കോഴിക്കോട്

കോഴിക്കോട് നഗരമധ്യത്തിൽ സ്ഥിതി ചെയ്യുന്ന 1793-ൽ സ്ഥാപിതമായ വിദ്യാഭ്യാസ സ്ഥാപനമാണ് സെന്റ് ജോസഫ് സ് ബോയ്സ് എച്ച്.എസ്സ്.എസ്സ്. ഈ വിദ്യാലയം കേരളത്തിലെ തന്നെ ഏറ്റവും പഴക്കമേറിയതാണ്. 1793-ൽ കൊടുങ്ങല്ലൂർ വികാരിയാത്തിന്റെ കീഴിലുള്ള കോഴിക്കോട് ദേവമാതാ പള്ളിമേടയീൽ ഫാ. ഗബ്രിയേൽ ഗോൺസാൽവസ് ആരംഭിച്ച രണ്ടു സ്കൂളുകളിൽ ഒന്നാണിത്. 
1793 മുതൽ 1860 വരെയുള്ള സ്കൂൾ ചരിത്രം പരിമിതമാണ്. 1861-ൽ കാർമ്മിലൈറ്റ് പാതിരിമാർ ഈ സ്ക്കുളിൻെറ ഭരണ നിർവഹണം ഏറ്റെടുത്തു. 1861 മുതൽ 1869 വരെയും 1873 മുതൽ 1884 വരെയുമായിരുന്നു പ്രവർത്തനഘട്ടം. 


</doc>
<doc id="393058" url="https://ml.wikipedia.org/wiki?curid=393058" title="ബന്ധൻ എക്സ്പ്രസ്">
ബന്ധൻ എക്സ്പ്രസ്

ഇന്ത്യയ്ക്കും ബംഗ്ലാദേശിനുമിടയിൽ ആഴ്ചയിലൊരിക്കൽ സർവീസ് നടത്തുന്ന തീവണ്ടിയാണ് ബന്ധൻ എക്സ്പ്രസ് (). ഇന്ത്യൻ നഗരമായ കൊൽക്കത്തയിൽ നിന്നും ബംഗ്ലാദേശിലെ ഏറ്റവും വലിയ മൂന്നാമത്തെ നഗരമായ ഖുൽന വരെയാണ് ഈ തീവണ്ടി ഓടുന്നത്. ഇരു നഗരങ്ങളും തമ്മിലുള്ള 172 കിലോമീറ്റർ ദൂരം ഏകദേശം നാലര മണിക്കൂർ കൊണ്ട് ഓടിയെത്തുവാൻ ഈ തീവണ്ടിക്കു സാധിക്കുന്നു. പൂർണ്ണമായും എയർ കണ്ടീഷണർ ഘടിപ്പിച്ച തീവണ്ടിയിൽ ആകെ 456 സീറ്റുകളാണുള്ളത്. 2017 നവംബർ 9-ന് ഇന്ത്യൻ പ്രധാനമന്ത്രി നരേന്ദ്ര മോദി, ബംഗ്ലാദേശ് പ്രധാനമന്ത്രി ഷേഖ് ഹസീന, ബംഗാൾ മുഖ്യമന്ത്രി മമത ബാനർജി എന്നിവർ വീഡിയോ കോൺഫറൻസിങ്ങിലൂടെ തീവണ്ടിയുടെ ഉദ്ഘാടനം നിർവ്വഹിച്ചു. 2008-ൽ ആരംഭിച്ച കൊൽക്കത്ത – ധാക്ക മൈത്രി എക്സ്പ്രസും ഇരു രാജ്യങ്ങൾക്കുമിടയിൽ സർവീസ് നടത്തുന്നുണ്ട്.

ബ്രിട്ടീഷ് ഭരണകാലത്തു തന്നെ ബംഗാൾ പ്രവിശ്യയിലെ കൊൽക്കത്ത, ഗൊവലാണ്ട, ധാക്ക, നാരായൺഗഞ്ച് എന്നീ പ്രദേശങ്ങളിലൂടെ ഈസ്റ്റ് ബംഗാൾ മെയിൽ, ഈസ്റ്റ് ബംഗാൾ എക്സ്പ്രസ്, ബരിസാൽ എക്സ്പ്രസ് എന്നീ തീവണ്ടികൾ ഓടിയിരുന്നു. 1947-ൽ ഇന്ത്യയും പാകിസ്താനും സ്വതന്ത്രമായതോടെ പശ്ചിമ ബംഗാൾ ഇന്ത്യയുടെയും പൂർവ്വ ബംഗാൾ പാകിസ്താന്റെയും ഭാഗമായി മാറി. 1956-ൽ പൂർവ്വ ബംഗാളിനെ 'പൂർവ്വ പാകിസ്താൻ' എന്നു പുനർനാമകരണം ചെയ്തു. ഇന്ത്യാ വിഭജനം സൃഷ്ടിച്ച ആഘാതത്തിൽ ഇരു രാജ്യങ്ങളും തമ്മിലുള്ള റെയിൽ ഗതാഗതം തടസ്സപ്പെട്ടു. എങ്കിലും പശ്ചിമബംഗാളിലെ കൊൽക്കത്തയെയും പൂർവ്വ പാകിസ്താനിലെ ഖുൽനയെയും ബന്ധിപ്പിച്ചുകൊണ്ട് ഓടിയിരുന്ന ബരിസാൽ എക്സ്പ്രസ് സർവീസ് തുടർന്നു. 1965-ൽ ഇന്ത്യയും പാകിസ്താനും തമ്മിൽ യുദ്ധം ആരംഭിച്ചപ്പോൾ ഈ തീവണ്ടിയും നിർത്തലാക്കി. 1971-ലെ ഇന്തോ-പാക് യുദ്ധത്തോടെ പൂർവ പാകിസ്താൻ സ്വതന്ത്രമാവുകയും ബംഗ്ലാദേശ് എന്ന പുതിയ രാജ്യമായി മാറുകയും ചെയ്തു.

1965 വരെ കൊൽക്കത്തയ്ക്കും പൂർവ്വ ബംഗാളിലെ (ഇപ്പോഴത്തെ ബംഗ്ലാദേശിലെ) ഖുൽനയ്ക്കും ഇടയിൽ ബരിസാൽ എക്സ്പ്രസ് തീവണ്ടി ഓടിയിരുന്നു. 1965-ൽ ഇന്ത്യയും പാകിസ്താനും തമ്മിൽ യുദ്ധം ആരംഭിച്ചതിനെത്തുടർന്ന് ഈ തീവണ്ടിയുടെ പ്രവർത്തനം നിർത്തിവച്ചു. കൊൽക്കത്തയ്ക്കും ബംഗ്ലാദേശ് തലസ്ഥാനമായ ധാക്കയ്ക്കും ഇടയിൽ സർവീസ് നടത്തുവാനായി 2008-ൽ മൈത്രി എക്സ്പ്രസ് എന്ന പുതിയ തീവണ്ടി ഉദ്ഘാടനം ചെയ്തു. 2017 ഏപ്രിലിൽ ബംഗ്ലാദേശ് പ്രധാനമന്ത്രി ഷേഖ് ഹസീന ഇന്ത്യ സന്ദർശിച്ചപ്പോൾ ഇരുരാജ്യങ്ങളും തമ്മിലുള്ള ബന്ധം മെച്ചപ്പെടുത്തുന്നതിന്റെ ഭാഗമായി പുതിയ ഒരു തീവണ്ടി സർവീസ് കൂടി ആരംഭിക്കുമെന്ന് പ്രഖ്യാപനമുണ്ടായി.

2017 നവംബർ 9-ന് ഇന്ത്യയുടെയും ബംഗ്ലാദേശിന്റെയും പ്രധാനമന്ത്രിമാരും ബംഗാൾ മുഖ്യമന്ത്രിയും ചേർന്ന് ബന്ധൻ എക്സ്പ്രസിന്റെ ഉദ്ഘാടനം നിർവ്വഹിച്ചു. ഇതോടൊപ്പം ചിറ്റഗോങ് – ധാക്ക പാതയിലെ ഭൈരവ്, തിതാസ് എന്നീ നദികൾക്കു മുകളിലുള്ള രണ്ടു പാലങ്ങളും ഉദ്ഘാടനം ചെയ്തു. ഏതാണ്ട് നൂറ് ദശലക്ഷം ഡോളറാണ് പാലങ്ങളുടെ നിർമ്മാണത്തിനു ചെലവായത്.

ഇന്ത്യയിലെ കൊൽക്കത്ത മുതൽ ബംഗ്ലാദേശിലെ ഖുൽന വരെയുള്ള 172 കിലോമീറ്റർ ദൈർഘ്യമുള്ള പാതയിലൂടെയാണ് ബന്ധൻ എക്സ്പ്രസ് ഓടുന്നത്. ഇതിൽ 77 കിലോമീറ്റർ ദൂരം ഇന്ത്യയിലും 95 കി.മീ. ദൂരം ബംഗ്ലാദേശിലും ഉൾപ്പെടുന്നു. എല്ലാ വ്യാഴാഴ്ചകളിലും ബന്ധൻ എക്സ്പ്രസ് സർവീസ് നടത്തുന്നു. കൊൽക്കത്തയിൽ നിന്നും രാവിലെ 7:10-നു പുറപ്പെടുന്ന തീവണ്ടി ഉച്ചയ്ക്ക് 12:30-ഓടെ ഖുൽനയിൽ എത്തിച്ചേരുന്നു. ഇന്ത്യയിലെ പെട്രോപോൾ സ്റ്റേഷനിലും ബംഗ്ലാദേശിലെ ബെനാപോൾ സ്റ്റേഷനിലും മാത്രമാണ് സ്റ്റോപ്പ് അനുവദിച്ചിരിക്കുന്നത്.

ബന്ധൻ എക്സ്പ്രസ്സിലെ എല്ലാ കോച്ചുകളും ശീതീകരിച്ചിരിക്കുന്നു. ആകെ 456 സീറ്റുകളുള്ളതിൽ 312 ചെയർ കാറും 144 ഫസ്റ്റ് ക്ലാസ് സീറ്റുകളും ഉൾപ്പെടുന്നു. ഏതാണ്ട് 36 കിലോമീറ്റർ/മണിക്കൂർ വേഗതയിലാണ് തീവണ്ടിയുടെ സഞ്ചാരം.



</doc>
<doc id="393059" url="https://ml.wikipedia.org/wiki?curid=393059" title="തിച്ച് ഗ്വാങ് ഡൿ">
തിച്ച് ഗ്വാങ് ഡൿ

തിച്ച് ഗ്വാങ് ഡൿ (വിയറ്റ്നാമീസ്; 189711 ജൂൺ 1963), ഒരു വിയറ്റ്നാമീസ് മഹായാന സന്യാസി. 1963 ജൂൺ 11നു സൌത്ത് വിയറ്റ്നാമീസ് ഗവൺമെന്റെ ബുദ്ധിസ്റ്റുക്കൾക്കെതിരായ പീഠനങ്ങൾക്കെതിരെ പ്രധിക്ഷേധിക്കുന്നതിനിടയിൽ സൈഗൺ റോ‍ഡിന്റെ തിരക്കേറിയ ഇന്റർസെക്ഷനിൽ വച്ച് സ്വയം കത്തിയമർന്നു.  ഗ്വാങ് ഡൿന്റെ ജീവത്യാഗത്തിന്റെ ചിത്രങ്ങൾ ലോകമെമ്പാടും പ്രചരിക്കുകയും ഡിയെമിന്റെ നയങ്ങൾ ലോകശ്രദ്ധ നേടുകയും ചെയ്തു. അന്നത്തെ അമേരിക്കൻ പ്രസിഡന്റ് ജോൺ എഫ് കെന്നഡി, "ചരിത്രത്തിൽ ഒരു ചിത്രവും ലോകത്തിൽ ഇത്രത്തോളം വികാരം ചെലുത്തിയിട്ടുണ്ടാവില്ല" എന്നു ഈ ചിത്രത്തെ സൂചിപ്പിച്ചു പറയുകയുണ്ടായി. മാൽകം ബ്രൌണിനു ഈ ചിത്രത്തിനു പുലിറ്റസർ പുരസ്കാരം ലഭിക്കുകയുണ്ടായി.

ഗ്വാങ് ഡൿന്റെ ജീവത്യാഗം ഡിയമിനു മുകളിൽ അന്തർദേശീയ സമ്മർദ്ദം ചെലുത്തുകയും, ബുദ്ധിസ്റ്റുകളെ ശാന്തരാക്കാൻ ഡിയം പരിഷ്കാരങ്ങൾ പ്രഖാപിക്കുകയും ചെയ്തു. എന്നാൽ വാഗ്ദാനങ്ങൾ പാലിക്കപ്പെടാതിരിക്കുകയും, തർക്കം വഷളാവുകയും ചെയ്തു. തർക്കം തുടർന്നപ്പോൾ ഡിയമിന്റെ സഹോദരൻ ഗോ ഡിൻ നുവിനോട് കൂറുള്ള എ ആർ വി എൻ സ്പെഷ്യൽ ഫോർസ് രാജ്യവ്യാപകമായി ബുദ്ധിസ്റ്റ് പഗോഡകളിൽ റൈഡുകൾ നടത്തി ഗ്വാങ് ഡൿന്റെ ഹൃദയം ജപ്തി ചെയ്യുകയും ചെയ്തു. പരിണിതഫലമായി രാജ്യവ്യാപകമായി മരണങ്ങളും വൻ നാശനഷ്ടങ്ങളും സഭവിച്ചു. ഗ്വാങ് ഡൿനെ പിന്തുടർന്നു മറ്റു ബുദ്ധ സന്യാസിമാരും ജീവത്യാഗം ചെയ്യാനാരംഭിച്ചു. ഒടുവിൽ, യു.എസ്. പിന്തുണയുള്ള സൈന്യം ദിവ്യുമിനെ കീഴടക്കുകയും, 1963 നവംബർ 2-ന് വധിക്കുകയും ചെയ്തു.


</doc>
<doc id="393068" url="https://ml.wikipedia.org/wiki?curid=393068" title="നൂർസുൽത്താൻ നാസർബയേവ്">
നൂർസുൽത്താൻ നാസർബയേവ്

നൂർസുൽത്താൻ അബിഷുലി നാസർബയേവ് (ജനനം: 6 ജൂലൈ 1940) ഒരു കസാഖ്‍സ്ഥാന് രാഷ്ട്രതന്ത്രജ്ഞനും 1991 മുതൽ കസാഖ്സ്ഥാൻ പ്രസിഡന്റ് ആയി പ്രവർത്തിക്കുന്നയാളുമാണ്. 1989 ൽ കസാഖ്‍സ്ഥാനിലെ SSR കമ്മ്യൂണിസ്റ്റ് പാർട്ടിയുടെ ഫസ്റ്റ് സെക്രട്ടറിയായിരുന്ന അദ്ദേഹം രാജ്യം സോവിയറ്റ് യൂണിയനിൽ നിന്ന് സ്വാതന്ത്ര്യം ലഭിച്ചതിനെത്തുടർന്ന് പ്രഥമ പ്രസിഡന്റായി അവരോധിതനായി."ലീഡർ ഓഫ് ദ നേഷൻ" എന്ന പദവി അദ്ദേഹം കയ്യാളുന്നു.  2015 ഏപ്രിലിൽ മാസത്തിൽ നാസർബായേവ് 98% വോട്ട് നേടി വീണ്ടും തെരഞ്ഞെടുക്കപ്പെട്ടു.

പല മനുഷ്യാവകാശ സംഘടനകളും അദ്ദേഹം മനുഷ്യാവകാശധ്വംസനങ്ങൾ നടത്തിയെന്ന് ആരോപിച്ചിട്ടുണ്ട്. "ദി ഗാർഡിയൻ" പറയുന്നതുപ്രകാരം, അദ്ദേഹം വിയോജിപ്പുകളെ അടിച്ചമർത്തി, ഒരു ഏകാധിപത്യ ഭരണകൂടത്തിനു നേതൃത്വം നൽകിയെന്നാണ്. കസാഖ്‍സ്ഥാൻ സ്വാതന്ത്ര്യം നേടിയതിനുശേഷം അവിടെ നടന്ന തെരഞ്ഞെടുപ്പുകളൊന്നുംതന്നെ പാശ്ചാത്യർ സ്വതന്ത്രമോ ന്യയമായതോ ആയി വിലയിരുത്തുന്നില്ല. 2010 ൽ ബഹു പാർട്ടി ജനാധിപത്യം പ്രോത്സാഹിപ്പിക്കുന്നതിനായി അദ്ദേഹം അനേകം പരിഷ്കാരങ്ങൾ പ്രഖ്യാപിച്ചിരുന്നു. 2017 ജനുവരിയിൽ പ്രസിഡന്റ് നാസർബയേവ്, കസാഖ്സ്ഥാൻ പാർലമെൻറിന് ഭരണഘടനാപരമായ അധികാരങ്ങൾ ലഭ്യമാകുന്ന രീതിയിൽ പരിഷ്കാരങ്ങൾ നടപ്പാക്കണമെന്ന് നിർദ്ദേശിച്ചിരുന്നു.

കാസാഖ്‍സ്ഥാൻ സോവിയറ്റ് യൂണിയനിലെ റിപ്പബ്ലിക്കുകളിൽ ഒന്നായിരുന്ന കാലത്ത് അൽ‌മാട്ടിയ്ക്ക് അടുത്തുള്ള ഒരു ഉൾനാടൻ ഗ്രാമമായ ചേമോൾഗാനിലാണ് നൂർസുൽത്താൻ നാസർബയേവ് ജനിച്ചത്. അദ്ദേഹത്തിൻറെ പിതാവ് ഒരു സമ്പന്നമായ പ്രാദേശിക കുടുംബത്തിൽ ജോലി ചെയ്തിരുന്ന പാവപ്പെട്ട ഒരു തൊഴിലാളിയായിരുന്നു. സോവിയറ്റ് ഭരണത്തിനു കീഴിൽ 1930 കളിൽ ജോസഫ് സ്റ്റാലിൻറെ കൂട്ടിച്ചേർക്കൽ നയം അനുസരിച്ച് ആ കുടുംബത്തിൻറെ കൃഷിഭൂമികൾ പിടിച്ചെടുക്കുന്നതുവരെ പിതാവ് അവിടെ ജോലിയെടുത്തിരുന്നു. ഇതിനെത്തുടർന്ന്, പിതാവ് കുടുംബത്തെ മലനിരകളിലേക്ക് കൊണ്ടു പോകുകയും അവിടെ നാടോടികളുടേതിനു സമാനമായ ജീവിതരീതി നയിക്കുകയും ചെയ്തു. തീ പടരുന്നതിനിടെയുണ്ടായ ഒരു അപകടത്തിൽ പരിക്കു പറ്റി കൈകൾക്കു സ്വാധീനം കുറവായിരന്നതിനാൽ അദ്ദേഹത്തിൻറെ പിതാവായ ആബിഷ് നിർബന്ധിത സൈനികസേവനത്തിൽനിന്ന് ഒഴിവാക്കപ്പെട്ടിരുന്നു. രണ്ടാം ലോകമഹായുദ്ധത്തിന്റെ അവസാനത്തിൽ ഈ കുടുംബം ചേമോൽഗാൻ ഗ്രാമത്തിൽ തിരിച്ചെത്തുകയും നാസർബയേവ് റഷ്യൻ ഭാഷ പഠിക്കാൻ തുടങ്ങുകയും ചെയ്തു. സ്കൂളിൽ നന്നായി പഠിച്ച അദ്ദേഹം കസ്കെലനിലെ ബോർഡിംഗ് സ്കൂളിലേക്ക് അയയ്ക്കപ്പെട്ടു. സ്കൂൾ വിദ്യാഭ്യാസം കഴിഞ്ഞ് അദ്ദേഹം ടെമിർട്ടൗയിലെ കരഗണ്ട സ്റ്റീൽ മില്ലിൽ ഒരു വർഷത്തെ സർക്കാർ സ്കോളർഷിപ്പ് നേടി. അദ്ദേഹം ഡിനിപ്രോഡ്‍സെർഷിൻസ്കിലെ സ്റ്റീൽ പ്ലാൻറിൽ പരിശീലനത്തിനായ സമയം ചെലവഴിക്കുകയം ജോലി സാഹചര്യങ്ങളുടെ പേരിൽ അവിടെ കലാപം പൊട്ടിപ്പുറപ്പെട്ടപ്പോൾ ടെമിർട്ടൌവിൽനിന്ന് അകന്നുനിൽക്കുകയും ചെയ്തു.

ഇരുപതാം വയസ്സിൽ അദ്ദേഹം അത്യന്തം അപകടകരങ്ങളായ ജോലികളിൽ ഏർപ്പെടുകയും നല്ലനിലയിൽ സമ്പാദ്യമുണ്ടാക്കുകയും ചെയ്തു. 1962 ൽ കമ്മ്യൂണിസ്റ്റ് പാർട്ടിയിൽ ചേർന്ന അദ്ദേഹം, യങ് കമ്യൂണിസ്റ്റ് ലീഗിലെ ഒരു പ്രമുഖ അംഗമായിത്തീർന്നു. പാർട്ടിക്കുവേണ്ടി മുഴുവൻസമയ ജോലി ചെയ്യുകയും കാരഗാണ്ടി പോളിടെക്നിക് ഇൻസ്റ്റിറ്റ്യൂട്ടിൽ പങ്കെടുക്കുകയും ചെയ്തു. 1972 ൽ കാരാഗാണ്ട മെറ്റലർജിക്കൽ കോംബിനാറ്റിൻറെ കമ്യൂണിസ്റ്റ് പാർട്ടി കമ്മിറ്റിയിൽ അദ്ദേഹം നിയമിതനായി. നാലു വർഷത്തിനു ശേഷം കാരാഗാൻഡ റീജിയണൽ പാർട്ടി കമ്മിറ്റിയുടെ രണ്ടാം സെക്രട്ടറിയായിത്തീർന്നു.

ഒരു സർക്കാർ ഉദ്യോഗസ്ഥ ഉദ്യോഗസ്ഥൻ എന്ന നിലയിൽ, നസർബായേവ് നിയമപരമായ രേഖകൾ, ലോജിസ്റ്റിക് പ്രശ്നങ്ങൾ, വ്യാവസായിക തർക്കങ്ങൾ, അതുപോലെ തൊഴിലാളികളുടെ വ്യക്തിപരമായ പ്രശ്നങ്ങൾ എന്നവി പരിഹരിക്കാൻ മുൻകയ്യെടുത്തിരുന്നു. 

നൂർസുൽത്താൻ നാസർബയേവ്, വിവാഹം കഴിച്ചത് സാറാ ആൽപിസ്ക്വിസി നാസർബയേവയെ ആണ്. അവർക്കു ദരിഗ, ദിനാറ, ആലിയ എന്നിങ്ങനെ മൂന്നു പെൺകുട്ടികളാണുള്ളത്. 





</doc>
<doc id="393085" url="https://ml.wikipedia.org/wiki?curid=393085" title="ലിംഗഭേദം (ജെന്റർ)">
ലിംഗഭേദം (ജെന്റർ)

ഒരു പ്രത്യേക ലിംഗവുമായി ബന്ധപ്പെട്ട ഒരു കൂട്ടം സ്വഭാവ സവിശേഷതകളെയാണ് ലിംഗഭേദം (Gender) എന്നുപറയുന്നത്. സ്ത്രൈണതയെന്നും പൗരുഷമെന്നും ട്രാൻസ്ജെൻഡർ എന്നും വേർതിരിക്കപ്പെട്ടിരിക്കുന്ന ഈ സ്വഭാവ സവിശേഷതകൾ ജൈവികവും കൂടി ആണ്. (ഉദാ: പെണ്ണ്, ഇന്റർസെക്സ് എന്നിവ) ലൈംഗികത സംബന്ധിച്ച സാമൂഹികഘടനാപരമോ ലിംഗഭേദം‌ വ്യക്തിത്വമോ ആകാം. അടിസ്ഥാനപരമായി തന്റെ ജൻഡർ എന്താണെന്ന് തീരുമാനിക്കേണ്ടത് ആ വ്യക്തി തന്നെ ആണ്. ഇവിടെ സാമൂഹിക ഘടകങ്ങൾ മാത്രമല്ല മത്തിഷ്ക്കത്തിന്റെ പ്രത്യേകതയും ജനതികമായ സവിശേഷതയുമെല്ലാം സ്വാധീനം ചെലുത്താറുണ്ട്. 

സമൂഹം ഓരോ ലിംഗങ്ങൾക്കും കല്പ്പിച്ചു കൊടുത്ത ധർമങ്ങളെയും കടമകളും (Gender roles and norms) തന്നെയാണ് പൊതുവേ അസമത്വത്തിന്റെ അടിസ്ഥാനം. പലതും ഗോത്രകാലഘട്ടം മുതൽക്കേ ഉണ്ടായതാവാം. ലിംഗ- ലൈംഗിക ന്യൂനപക്ഷങ്ങൾ (LGBTIA+) പലപ്പോഴും മുഖ്യധാരയിൽ നിന്നും അകറ്റി നിർത്തപ്പെടുന്നു. ചില സംസ്കാരങ്ങളിൽ, ഇന്ത്യയിലും പാകിസ്താനിലും ഹിജഡ (ചക്ക), ശിവശക്തി (അർദ്ധനാരീശ്വരൻ) പോലെ സവിശേഷമായ ലിംഗഭേദ ധർമ്മങ്ങൾ കണ്ടുവരുന്നു. സ്ത്രീപുരുഷ-ട്രാൻസ്ജെൻഡർ- ഇന്റർസെക്സ് തുടങ്ങി എല്ലാ ലിംഗഭേദത്തിൽ പെട്ടവർക്കും തുല്യനീതി എന്നതാണ് സർക്കാരിന്റെയും ഐക്യരാഷ്ട്ര സംഘടന, ലോകാരോഗ്യ സംഘടന എന്നിവയുടെയും നയം. ലിംഗനീതി, ലിംഗ സമത്വം (Gender Equality/ Equity) തുടങ്ങിയവ ജൻഡറുമായി ബന്ധപ്പെട്ട് ഉപയോഗിക്കുന്ന പദങ്ങളാണ്. ആരോഗ്യം, വിദ്യാഭ്യാസം, സാമ്പത്തികം, രാഷ്ട്രീയം, തൊഴിൽ, ലൈംഗികത തുടങ്ങി കുടുംബ/സാമൂഹിക വ്യവസ്ഥയിൽ വരെ ലിംഗഭേദത്തിന് പങ്കുള്ളതായി വിദഗ്‌ദ്ധർ ചൂണ്ടിക്കാട്ടുന്നു. ലിംഗഭേദത്തിന്റെ അടിസ്ഥാനത്തിൽ ഉള്ള വിവേചനങ്ങളും അതിക്രമങ്ങളും പലരും നേരിടാറുണ്ട്. സ്ത്രീകളുടെ പ്രശ്നങ്ങൾ, ബലാത്സംഗം തുടങ്ങിയവ ഇതിന്‌ ഉദാഹരണമായി ചൂണ്ടിക്കാണിക്കപ്പെടുന്നു. ജൻഡറുമായി ബന്ധപ്പെട്ട പ്രശ്നങ്ങൾ (Gender Issues) പല കോഴ്‌സുകൾക്കും (Eg:MPH,MSW etc) പഠനവിഷയമാണ്.


</doc>
<doc id="393092" url="https://ml.wikipedia.org/wiki?curid=393092" title="പൂവാറൻതോട്">
പൂവാറൻതോട്

കോഴിക്കോട് ജില്ലയിലെ ഒരു മലയോര കുടിയേറ്റ ഗ്രാമമാണ് പൂവാറൻതോട് ().ജില്ലയുടെ കിഴക്കൻ മലയോര മേഖലയിലുൾപ്പെടുന്ന കൂടരഞ്ഞിഗ്രാമപഞ്ചായത്തിന്റെ ഭാഗമാണ്‌.പ്രകൃതിരമണീയമായ കുന്നുകളും മലകളും താഴ്വരകളും ഉൾപ്പെട്ട ഒരു കാർഷിക ഗ്രാമമാണ് ഇത്. വടക്ക് കാടോത്തിക്കുന്നും തെക്ക് ഉടുമ്പു പാറയും പടിഞ്ഞാറ് ഓളി മലയും വടക്കുകിഴക്ക് കല്ലം പുല്ലും തെക്കുകിഴക്ക് മേടപ്പാറയും വട്ടമിട്ടു നിൽക്കുന്ന പൂവാറൻതോടിലെ മുഖ്യ വിള ജാതിയാണ്. ജാതിയ്ക്ക് പുറമെ കൊക്കൊ ,പുൽത്തൈലം ,കുരുമുളക്, ഗ്രാമ്പൂ ,ഏലം, ഇഞ്ചി,കാപ്പി, കമുക് , തെങ്ങ് തുടങ്ങിയ വിളകളും ഇവിടെ ധാരാളമായി കൃഷി ചെയ്യുന്നുണ്ട്. തദ്ദേശീയരിൽ ഏറിയപേരും കൃഷിയെ ആശ്രയിച്ചു ജീവിക്കുന്നു. മുതുവ വിഭാഗത്തിൽ പെട്ട 40 ഓളം ആദിവാസി  കുടുബങ്ങളുണ്ട് .

പൂവാറൻതോട് ഒരു കുടിയേറ്റ ഗ്രാമമാണ്. തിരുവതാംകൂർ ഭാഗത്തുനിന്ന്കുടിയേറി പാർത്തവരാണ് പൂർവികർ. കോട്ടയം,പാലാ,തൊടുപുഴ എന്നിവടങ്ങളിൽ നിന്നും കുടിയേറി.1940 മുതലാണ് ഇവിടെ കുടിയേറ്റം ആരംഭിക്കുന്നത്. സ്വതന്ത്രപൂർവ്വ ഇന്ത്യയിൽ മദ്രാസ് പ്രവിശ്യയ്ക്കു കീഴിലായിരുന്നു മലബാർ. ഇരുപതാം നൂറ്റാണ്ടിൽ മധ്യ തിരുവതാംകൂറിലെ ജനസംഖ്യ അധികരിക്കുകയും, എന്നാൽ കൃഷിഭൂമിയുടെ വിസ്താരം കൂടുതലില്ലാതെ തുടരുകയും ചെയ്തു. മലബാർ മേഖലയിലുള്ള സ്ഥലങ്ങളിലെ കൃഷിസാധ്യത മനസ്സിലാക്കി പലരും ഇവിടങ്ങളിലേക്ക് കുടിയേറിപ്പാർത്തു. കുടിയേറ്റക്കാരിൽ ഭൂരിഭാഗവും സുറിയാനി കൃസ്ത്യൻ സമുദായത്തിൽ പെട്ടവരായിരുന്നു. മരക്കച്ചവടക്കാരായ മുക്കം മുതലാളിമാരുടെ ഭൂമി വാങ്ങിയാണ് ഇവിടെ കുടിയേറ്റം നടന്നത്. ആദ്യകാലത്ത് പ്രകൃതിയോടും രോഗങ്ങളോടും പട പൊരുതിയ ആദ്യകാല പിതാക്കന്മാരാണ് ഇന്നത്തെ നിലയിൽ എത്തിച്ചത്.ആദ്യകാല കുടിയേറ്റക്കാരാണ് പെണ്ണാപറമ്പിൽ ചാക്കോ, വള്ളിയാംപോയിൽ കുഞ്ഞപ്പൻ, താനത്തുപറമ്പിൽ വർക്കി, മംഗലത്ത് ജോസഫ്‌-ജോർജ്, മൈലടിയിൽ ചാക്കോ, പൂവത്തനാൽ വർക്കി, മുണ്ടാട്ടിൽ ജോർജ്, പേപ്പതിയിൽ മത്തായി, കൊല്ലിയിൽ ജോർജ്, കുമാരപിള്ളിൽ ജോസഫ്‌ എന്നിവർ.

പൂവാറൻതോടിൽ പല തോടുകളുണ്ട്. പ്രധാന തോട്ടിൻക്കരയിൽ പണ്ട് പൂക്കൾ പാറിവീഴുന്ന ഒരു മരമുണ്ടായിരുന്നു. ആദ്യ കാലത്ത് പൂവാറൻതോട്ടിലെ ആദിവാസികൾ ആ തോട്ടിൻ വക്കത്തായിരുന്നു ഒത്തുകൂടിയിരുന്നതും വിശ്രമിക്കാൻ ഇരുന്നിരുന്നതും. പൂക്കൾ പാറി ,തോട്ടിൽ കെട്ടി കിടന്നതുകൊണ്ട് പൂ പാറിയ തോട് പൂ പാറൻ തോട് എന്നും അത് ലോപിച്ച് പൂവാറൻതോട് ആയതാണെന്നും പറയപ്പെടുന്നു. ( പൂക്കൾ വാരിയെടുക്കാൻ കഴിഞ്ഞിരുന്ന തോട് - പൂ വാരുന്ന തോട് - പൂവാറൻതോട് ആയതാണെന്നും അഭിപ്രായമുണ്ട്.)

കോഴിക്കോട് നഗരത്തിൽ നിന്നും കൂടരഞ്ഞി വഴി റോഡ് മാർഗ്ഗമായി 48 കിലോമീറ്റർ സഞ്ചരിച്ചാൽ പൂവാറൻതോട് എത്തിച്ചേരാം.ജലസമ്യദ്ധമായ ഈ പ്രദേശത്ത് നിരവധി ചെറു നീർച്ചാലുകളുണ്ട്. അതിനാൽ ആദ്യകാലത്ത് ഡൈനാമോ ഉപയോഗിച്ചാണ് വൈദ്യുതി ആവശ്യങ്ങൾ നിറവേറ്റിയിരുന്നത്. കോഴിക്കോട് നഗരത്തിൽ നിന്ന് കിഴക്ക് 39 കി.മീ. അകലെ കൂടരഞ്ഞി എന്ന മലയോര ഗ്രാമവും പിന്നിട്ടു 9 കി.മീ. കൂടി സഞ്ചരിച്ചു വേണം പൂവാറൻ തോടിലെത്താൻ. പിന്നെയും മുന്നോട്ടു പോയാൽ കല്ലംപുല്ലിലും തമ്പുരാൻകൊല്ലി മലയിലും എത്തും. അതിനപ്പുറം വയനാടൻ കാടുകളും നിലമ്പൂർ കാടുകളുമാണ്.

പശ്ചിമഘട്ട മലനിരകളും പുൽമേടുകളും വെള്ളച്ചാട്ടങ്ങളും സഞ്ചാരികളെ ആകർഷിക്കുന്നു. 


ശുദ്ധവായുവും ശുദ്ധജലവും മതിയാവോളം നുകർന്ന് പ്രകൃതിയെ അടുത്തറിയാൻ പറ്റിയ മനോഹരമായ ഒരു പ്രദേശം.പൂവാറൻതോടിലെ ചതുപ്പ് വഴിയും മേടപ്പാറ ജംഗ്ഷൻ വഴിയും ഉടുമ്പു പാറയിലേക്ക് ട്രക്കിങ് നടത്താം. പോയി വരാൻ രണ്ടു മണിക്കൂർ സമയം വേണ്ടിവരും. പൂവാറൻതോട് ഗവ.എൽ.പി.സ്കൂളും കുന്ദമംഗലം ബി.ആർ.സിയും ചേർന്ന് മുക്കം-കുന്ദമംഗലം ഉപജില്ലകളിൽ നിന്നായി ആയിരത്തോളം വിദ്യാർഥികളെ പങ്കെടുപ്പിച്ച് 2017 നവം 11ന് ഉടുമ്പുപാറയിലേക്ക്ട്രക്കിങ് നടത്തി. അതിന് ശേഷമാണ് ഉടുമ്പുപാറയിലേക്കുള്ള ട്രക്കിങ്ങും പഠനയാത്രയും സജീവമായത്.

ഉടുമ്പുപാറയുടെ മുകളിലെത്തിയാൽ നല്ല തണുത്ത കാറ്റാണ്. പാറയുടെ പടിഞ്ഞാറ് ഭാഗത്ത് കാഴ്ചയെ മറച്ചുകൊണ്ടു കുറച്ചു പച്ചപ്പുല്ലുകളും (കറാച്ചിപ്പുല്ല്) വള്ളിപ്പടർപ്പുകളും വളർന്നു നിൽക്കുന്നുമുണ്ട്. അവ വകഞ്ഞു മാറ്റി മുന്നോട്ടു നീങ്ങിയാലേ ഉടുമ്പുപാറയിൽ നിന്നുള്ള പ്രകൃതി സൗന്ദര്യം പത്തരമാറ്റിൽ ആസ്വദിക്കാനാകൂ. ചുറ്റും വട്ടമിട്ടു നിൽക്കുന്ന മലനിരകളും സമീപസ്ഥവും വിദൂരസ്ഥവുമായ സ്ഥലങ്ങളും ഒരു വ്യോമയാന കാഴ്ചപ്പാലെ സഞ്ചാരിക്കു മുന്നിൽ തെളിയുന്ന അത്യപൂർവ നിമിഷമാണത്.




</doc>
<doc id="393098" url="https://ml.wikipedia.org/wiki?curid=393098" title="ഖാവോ ഫ്രാ വിഹാൻ ദേശീയോദ്യാനം">
ഖാവോ ഫ്രാ വിഹാൻ ദേശീയോദ്യാനം

ഖാവോ ഫ്രാ വിഹാൻ ദേശീയോദ്യാനം (തായ് : : อุทยานแห่งชาติเขาพระวิหาร) തായ്‍ലാന്റിലെ സിസാക്കെറ്റ് പ്രവിശ്യയിലുള്ള ഒരു സംരക്ഷിത പ്രകൃതിദത്ത ദേശീയോദ്യാനമാണ്. ഇവിടെ പതിനൊന്നാം നൂറ്റാണ്ടിൽ നിലനിന്നിരുന്ന ഖെമർ സാമ്രാജ്യത്തിന്റെ അനേകം അവശിഷ്ടങ്ങൾ ചിതറിക്കിടക്കുന്നു. സിസാക്കെറ്റ് നഗരത്തിന്റെ 98 കിലോമീറ്റർ (61 മൈൽ) ദൂരെ തെക്കു ഭാഗത്തായി, തായ് ഹൈവേ 221 അവസാനിക്കുന്നിടത്താണ് ഈ ദേശീയോദ്യാനത്തിന്റെ സ്ഥാനം. ഡാൻഗ്രെക് മലനിരകളുടെ ഭാഗവും ഖൊരാത് പീഠഭൂമിയുടെ തെക്കേ വിളുമ്പിൽ സ്ഥിതിചെയ്യുന്നതുമായ ഒരു ചുവന്ന കിഴുക്കാംതൂക്കായ മലഞ്ചെരിവ്, തായ്‍ലന്റിലെ സിസാക്കെറ്റ് പ്രവിശ്യക്കും കംബോഡിയയിലെ പ്രിഹ് വിഹിയാർ പ്രവിശ്യക്കുമിടയിലുള്ള അന്താരാഷ്ട്ര അതിർത്തിയെ തൊട്ട് സ്ഥിതിചെയ്യുന്നു. ഈ മലഞ്ചെരിവിന്റെ പേര് റോയൽ തായി ജനറൽ സിസ്റ്റം ഓഫ് ട്രാൻസ്ക്രിപ്ഷനിൽ (തായ് പദങ്ങളെ ലാറ്റിനിലേയ്ക്കു വിവർത്തനം ചെയ്യുന്നതിനുള്ള ഔദ്യോഗിക സംവിധാനം) “ഫാ മോ ഐ ഡായെങ്” എന്നറിയപ്പെടുന്നു.

ഫാ മോ ഐ ഡായെങ്ങിനു മുകളിലുള്ള ഈ ഉദ്യാനം, പ്രസാത് പ്രീഹ് വിഹിയർ ക്ഷേത്രവുമായി ബന്ധപ്പെട്ടു കിടക്കുന്ന അവശിഷ്ടങ്ങളിലേയ്ക്കു നയിക്കുന്ന തായ് കവാടമായി അറിയപ്പെടുന്നു. പ്രവേശനഫീസ് നല്കുന്നതനുസരിച്ച് ഇത് എല്ലാവർക്കുമായി തുറന്നുകൊടുക്കുന്നു. ഇരു രാജ്യങ്ങളും തമ്മിലുള്ള ബന്ധം സാധാരണ നിലയിലാണെങ്കിൽ, ക്ഷേത്രാവശിഷ്ടങ്ങൾ നിലനിൽക്കുന്ന ഭാഗത്തേയ്ക്ക്  തായ് സൈഡിൽ നിന്നും എത്തുവാൻ സാധിക്കുന്നു. ഇത്തരം പ്രവേശനത്തിന് രണ്ടു ഭാഗത്തുനിന്നും അധിക പ്രവേശന ഫീസ് ഈടാക്കാറുണ്ട്. എന്നാൽ കമ്പോഡിയക്ക് ഇവിടേയ്ക്കു വിസകൾ ആവശ്യമില്ല. കമ്പോഡിയൻ ഭാഗത്തുനിന്നും ഉള്ള പ്രവേശനം ക്ഷേത്രത്തിന്റെ അവശിഷ്ടങ്ങൾ നിലനിൽക്കുന്ന പ്രദേശത്തേയ്ക്കു മാത്രമായി പരിമിതപ്പെടുത്തിയിരിക്കുന്നു.

1962 ൽ അന്താരാഷ്ട്ര നീതിന്യായക്കോടതി, ക്ഷേത്രാവശിഷ്ടങ്ങൾ നിലനിൽക്കുന്ന പ്രദേശം കംബോഡിയക്ക് കൊടുത്തു.  പക്ഷേ ഇവ സ്ഥിതിചെയ്യുന്നത് തായ്‍ലാന്റ് ഇപ്പോഴും അവകാശപ്പെട്ടുകൊണ്ടിരിക്കുന്ന 4.6 ചതുരശ്ര കിലോമീറ്റർ പ്രദേശത്താണ്. എന്നിരുന്നാലും, 2008 ൽ വേൾഡ് ഹെറിറ്റേജ് കമ്മിറ്റിയുടെ 32 ആം സമ്മേളനം പ്രീഹ് വിഹിയർ ക്ഷേത്രം ഒരു യുനെസ്കോ വേൾഡ് ഹെറിറ്റേജ് സൈറ്റായി പ്രഖ്യാപിച്ചു. ഇതെത്തുടർന്ന് ഇവിടെ ഒരു സായുധ തർക്കം ആരംഭിക്കുകയും ചെയ്തു. സന്ദർശകരുടെ സുരക്ഷയ്ക്കായി, ലാൻഡ്നൈൻ ഉള്ള പ്രദേശങ്ങൾ വ്യക്തമായി അടയാളപ്പെടുത്തിയിരിക്കുന്നു.

2007 ൽ കമ്പോഡിയ ലോക പൈതൃക സമിതിയുടെ മുപ്പത്തൊന്നാം സെഷനോട് പ്രീഹ് വിഹീർ സംരക്ഷണകേന്ദ്രം  യുനസ്കോയുടെ ലോക പൈതൃക പട്ടികയിൽ ഉൾപ്പെടുത്തുവാൻ നിർദ്ദേശിച്ചിരുന്നു. കംബോഡിയയും തായ്‍‍ലാൻറും തമ്മിൽ ഈ മേഖലയുമായി ബന്ധപ്പെട്ട അതിർത്തി തർക്കങ്ങൾ പരിഹരിക്കപ്പെടാതെ കിടന്നതിനാൽ തീരുമാനം പിരിഗണനക്കെടുക്കാതിരിക്കുകയും അതിന്റെ 32-ആം സെഷനിലേയ്ക്കു മാറ്റിവയ്ക്കുകയും കംബോഡിയയോട് ആ പ്രദേശത്തിന്റെ ഒരു സമ്പൂർണ്ണ മാനേജ്മെന്റ് പ്ലാൻ നൽകുവാനും അവർ ആവശ്യപ്പെട്ടു. 2008 ജനുവരി ആദ്യം കമ്പോഡിയ തായ് വിദഗ്ധരെ സമീപിക്കുകയും ബഫർ സോണിന്റെ സൈറ്റ് സർവ്വേയിൽ പങ്കെടുക്കാൻ‌ അഭ്യർത്ഥിക്കുയും കംബോഡിയൻ പ്രദേശത്ത് ഈ പദ്ധതി ആവിഷ്കരിക്കുന്നതിൽ അന്താരാഷ്ട്ര വിദഗ്ദ്ധരുടെ ഒരു സംഘവുമായി സഹകരിച്ചു പ്രവർത്തിക്കുന്നതിന് കമ്പോഡിയയിലെ സിയെം റീപ്, ഫ്നാം പെൻ എന്നിവിടങ്ങളിലേയ്ക്ക് ക്ഷണിക്കുകയും ചെയ്തു. അവതരിപ്പിക്കപ്പെട്ട രേഖകളിൽ തായ് വിദഗ്ധർ "അസ്വീകാര്യമായ കൃത്യതയില്ലായ്മ" കണ്ടെത്തുകയും ഈ ഗ്രൂപ്പിൽ നിന്ന് സ്വയം വേർപിരിയുകയും തുടർന്ന് പ്രീഹ് വിഹാർ പർവ്വതത്തിനും അതിലെ സജ്ജീകരണങ്ങൾക്കും വേണ്ടി വേണ്ടി ഒരു സ്വന്തം മാനേജ്മെന്റ് പ്ലാനുമായി പ്രതികരിക്കുകയും ചെയ്തു. ഈ പ്ലാനിന്റെ ഒരു ഇംഗ്ലീഷ് പതിപ്പ് തയ്യാറാക്കി പ്രസിദ്ധീകരിക്കുകയും ചെയ്തു.

2011 ഫെബ്രുവരിയിൽ, തായ് സൈനീകർ ഈ പ്രദേശത്തു നിന്ന് പുറത്തു പോകാൻ ഉത്തരവിടണെന്ന കംബോഡിയയുടെ അഭ്യർത്ഥനെയെത്തുടർന്ന് ഈ പ്രശ്നം അന്താരാഷ്ട്ര കോടതിയുടെ ന്യായാധിപന്മാർ വോട്ടിനിടുകയും കമ്പോഡിയക്ക് അനുകൂലമായി വിധിയുണ്ടാകുകയും ചെയ്തു (വോട്ടുനില 11-5) ഇരുരാജ്യങ്ങളുടെ ഉടനടി ഈ പ്രദേശത്തുനിന്ന് തങ്ങളുടെ സൈനികശക്തി പിൻവലിക്കണമെന്ന് ഉത്തരവിടുകയും പ്രദേശത്തെ പോലീസ് സേനയുടെ പ്രവർത്തനങ്ങൾക്ക് നിയന്ത്രണമേർപ്പെടുത്തുകയും ചെയ്തു. തായ്‍ലാൻഡ്, കംബോഡിയ എന്നീ രാജ്യങ്ങളുടെ അതിർത്തികൾ എവിടെയാണെന്ന കാര്യത്തിലുള്ള മുൻവിധിയല്ല ഇതെന്നും ആ തീരുമാനത്തിലെത്താൻ മാസങ്ങളോ വർഷങ്ങളോ കോടതി നടപടികളിലൂടെ പോകേണ്ടവരുമെന്നും കോടതി ഓർമ്മിപ്പിക്കുകയും ചെയ്തു. 

രണ്ടുരാജ്യങ്ങളുടേയും പരസ്പരധാരണയിലൂടെയുള്ള ഒരു പിന്മാറ്റമുണ്ടാകുന്നതുവരെ തായ് സൈനികർ തർക്കഭൂമിയിൽനിന്നു പിന്മാറുന്നതല്ല എന്ന് 2011 ലെ തായ് ജനറൽ ഇലക്ഷനു മുന്നോടിയായി നിയമിതനായ കെയർടേക്കർ പ്രധാനമന്ത്രി അഭിസിത് വെജ്ജജിവ പറഞ്ഞു.


</doc>
<doc id="393102" url="https://ml.wikipedia.org/wiki?curid=393102" title="മൈത്രി എക്സ്പ്രസ്">
മൈത്രി എക്സ്പ്രസ്

ഇന്ത്യയ്ക്കും ബംഗ്ലാദേശിനുമിടയിൽ സർവീസ് നടത്തുന്ന ഒരു അന്താരാഷ്ട്ര പാസഞ്ചർ തീവണ്ടിയാണ് മൈത്രി എക്സ്പ്രസ് (; ). പേരു സൂചിപ്പിക്കുന്നതുപോലെ ഇരു രാജ്യങ്ങളും തമ്മിലുള്ള സൗഹൃദം മെച്ചപ്പെടുത്തുന്നതിനായാണ് ഇങ്ങനെയൊരു തീവണ്ടി ആരംഭിച്ചത്. ഇന്ത്യൻ നഗരമായ കൊൽക്കത്തയിൽ നിന്നും ബംഗ്ലാദേശിന്റെ തലസ്ഥാന നഗരമായ ധാക്ക വരെയാണ് തീവണ്ടി ഓടുന്നത്. ഇരു നഗരങ്ങളും തമ്മിലുള്ള 375 കിലോമീറ്റർ ദൂരം ഏകദേശം 11 മണിക്കൂർ കൊണ്ട് ഓടിയെത്തുവാൻ ഈ തീവണ്ടിക്കു സാധിക്കുന്നു. വർഷങ്ങൾക്കു മുമ്പ് രണ്ടു രാജ്യങ്ങൾക്കുമിടയിൽ ഓടിയിരുന്ന ബരിസാൽ എക്സ്പ്രസ് 1965-ലെ ഇന്ത്യാ-പാക് യുദ്ധത്തോടെ നിർത്തിവച്ചിരുന്നു. 43 വർഷങ്ങൾക്കുശേഷം 2008 ഏപ്രിൽ 14-ന് അന്നത്തെ ഇന്ത്യൻ വിദേശകാര്യ മന്ത്രി പ്രണബ് മുഖർജി മൈത്രി എക്സ്പ്രസിന്റെ ഉദ്ഘാടനം നിർവ്വഹിച്ചു. 

ആഴ്ചയിൽ ആറു ദിവസവും സർവീസ് നടത്തുന്ന ഈ തീവണ്ടിയിൽ ആകെ 360 സീറ്റുകളാണുള്ളത്.ഏറെ സുരക്ഷാ സൗകര്യങ്ങൾ ഒരുക്കിയിരിക്കുന്ന തീവണ്ടിയിൽ യാത്ര ചെയ്യുന്നതിനു വിസയും പാസ്പോർട്ടും അത്യാവശ്യമാണ്. മൈത്രി എക്സ്പ്രസ്സിനു പുറമെ ഇന്ത്യയ്ക്കും ബംഗ്ലാദേശിനുമിടയിൽ സർവീസ് നടത്തുന്ന തീവണ്ടിയാണ് ബന്ധൻ എക്സ്പ്രസ്. 2017 നവംബർ 9-ന് ഉദ്ഘാടനം ചെയ്ത ഈ തീവണ്ടി കൊൽക്കത്തയെ ബംഗ്ലാദേശിലെ ഏറ്റവും വലിയ മൂന്നാമത്തെ നഗരമായ ഖുൽനയുമായി ബന്ധിപ്പിക്കുന്നു.

ബ്രിട്ടീഷ് ഭരണകാലത്തു തന്നെ ബംഗാൾ പ്രവിശ്യയിലെ കൊൽക്കത്ത, ഗൊവലാണ്ട, ധാക്ക, നാരായൺഗഞ്ച് എന്നീ പ്രദേശങ്ങളിലൂടെ ഈസ്റ്റ് ബംഗാൾ മെയിൽ, ഈസ്റ്റ് ബംഗാൾ എക്സ്പ്രസ്, ബരിസാൽ എക്സ്പ്രസ് എന്നീ തീവണ്ടികൾ ഓടിയിരുന്നു. 1947-ൽ ഇന്ത്യയും പാകിസ്താനും സ്വതന്ത്രമായതോടെ പശ്ചിമ ബംഗാൾ ഇന്ത്യയുടെയും പൂർവ്വ ബംഗാൾ പാകിസ്താന്റെയും ഭാഗമായി മാറി. 1956-ൽ പൂർവ്വ ബംഗാളിനെ 'പൂർവ്വ പാകിസ്താൻ' എന്നു പുനർനാമകരണം ചെയ്തു. ഇന്ത്യാ വിഭജനം സൃഷ്ടിച്ച ആഘാതത്തിൽ ഇരു രാജ്യങ്ങളും തമ്മിലുള്ള റെയിൽ ഗതാഗതം തടസ്സപ്പെട്ടു. എങ്കിലും പശ്ചിമബംഗാളിലെ കൊൽക്കത്തയെയും പൂർവ്വ പാകിസ്താനിലെ ഖുൽനയെയും ബന്ധിപ്പിച്ചുകൊണ്ട് ഓടിയിരുന്ന ബരിസാൽ എക്സ്പ്രസ് സർവീസ് തുടർന്നു. 1965-ൽ ഇന്ത്യയും പാകിസ്താനും തമ്മിൽ യുദ്ധം ആരംഭിച്ചപ്പോൾ ഈ തീവണ്ടിയും നിർത്തലാക്കി. 1971-ലെ ഇന്തോ-പാക് യുദ്ധത്തോടെ പൂർവ പാകിസ്താൻ സ്വതന്ത്രമാവുകയും ബംഗ്ലാദേശ് എന്ന പുതിയ രാജ്യമായി മാറുകയും ചെയ്തു.

ഇന്ത്യയും ബംഗ്ലാദേശും തമ്മിലുള്ള സൗഹൃദം മെച്ചപ്പെടുത്തുന്നതിന്റെ ഭാഗമായി ഇരു രാജ്യങ്ങൾക്കുമിടയിൽ ഒരു തീവണ്ടി സർവീസ് വേണമെന്ന ആവശ്യമുയർന്നു. ഇതുമായി ബന്ധപ്പെട്ട് 2001-ൽ ഇരുരാജ്യങ്ങളും തമ്മിൽ ധാരണാപത്രത്തിൽ ഒപ്പുവച്ചു. 2007 ഫെബ്രുവരിയിൽ അന്നത്തെ ഇന്ത്യൻ വിദേശകാര്യ മന്ത്രി പ്രണബ് മുഖർജി ബംഗ്ലാദേശ് തലസ്ഥാനമായ ധാക്ക സന്ദർശിച്ചതോടെ തീവണ്ടി സർവീസ് ആരംഭിക്കുന്നതു സംബന്ധിച്ച് അന്തിമ തീരുമാനമുണ്ടായി. അതേവർഷം ജൂലൈ 8-ന് കൊൽക്കത്തയ്ക്കും ധാക്കയ്ക്കുമിടയിൽ തീവണ്ടിയുടെ പരീക്ഷണ ഓട്ടം നടന്നു. 2008 ഏപ്രിൽ 14-ന് പെഹലാ ബൈശാഖ് ദിനത്തിൽ മൈത്രി എക്സ്പ്രസ്സിന്റെ ഉദ്ഘാടനം നടന്നു. ബംഗാളികളുടെ പുതുവത്സരാഘോഷ ദിനത്തെയാണ് പെഹലാ ബൈശാഖ് എന്നുപറയുന്നത്.

വിപുലമായ ആഘോഷങ്ങളോടെയാണ് മൈത്രി എക്സ്പ്രസിന്റെ ഉദ്ഘാടനച്ചടങ്ങു നടന്നത്. അന്നത്തെ ഇന്ത്യൻ റെയിൽവേ മന്ത്രി ലാലു പ്രസാദ് യാദവ്, ഇൻഫർമേഷൻ ആൻഡ് ബ്രോഡ്കാസ്റ്റിംഗ് മന്ത്രി പ്രിയ രഞ്ജൻ ദാസ് മുൻസി, പശ്ചിമ ബംഗാൾ ഗവർണർ ഗോപാൽ കൃഷ്ണ ഗാന്ധി, ഇന്ത്യയിലേക്കുള്ള ബംഗ്ലാദേശ് സ്ഥാനപതി ലിയാഖത്ത് അലി ചൗധരി എന്നിവർ കൊൽക്കത്തയിലെ ഉദ്ഘാടന ചടങ്ങിൽ പങ്കെടുത്തു. ഇന്ത്യൻ വിദേശകാര്യ മന്ത്രിയായിരുന്ന പ്രണബ് മുഖർജി കൊൽക്കത്തയിൽ നിന്നും ധാക്കയിലേക്കുള്ള മൈത്രി എക്സ്പ്രസിന്റെ ആദ്യ യാത്രയ്ക്കു പച്ചക്കൊടി വീശി. ഇതേസമയം ധാക്കയിൽ നിന്നും കൊൽക്കത്തയിലേക്ക് മറ്റൊരു തീവണ്ടിയും ഓടിയിരുന്നു. ആകെ 360 സീറ്റുകളുള്ള കൊൽക്കത്ത-ധാക്ക മൈത്രി എക്സ്പ്രസിന്റെ ഉദ്ഘാടന ഓട്ടത്തിൽ രാഷ്ട്രീയക്കാരും മാധ്യമ പ്രവർത്തകരും ഉൾപ്പടെ 65 പേർ മാത്രമാണ് യാത്ര ചെയ്തത്. ധൃതി പിടിച്ചു നടത്തിയ ഉദ്ഘാടനമായതിനാലാണ് യാത്രക്കാരുടെ എണ്ണത്തിൽ കുറവുണ്ടായതെന്നാണ് ഇന്ത്യൻ റെയിൽവേ നൽകിയ വിശദീകരണം.

മൈത്രി എക്സ്പ്രസിന്റെ ഉദ്ഘാടനം ജനങ്ങൾക്കിടയിൽ സമ്മിശ്ര പ്രതികരണമാണുണ്ടാക്കിയത്. കൊൽക്കത്ത - ധാക്ക തീവണ്ടിപ്പാതയിലെ ഇന്ത്യയുടെ അവസാനത്തെ സ്റ്റേഷനായ ഗേദേയിൽ മൈത്രി എക്സ്പ്രസിന്റെ ഉദ്ഘാടനം കാണുവാനായി ആയിരക്കണക്കിനാളുകൾ ഒത്തുകൂടി. ബംഗ്ലാദേശിലെ ഹിന്ദു അഭയാർത്ഥികളുടെ സംഘടനയായ 'നിഖിൽ ബംഗ നാഗരിക സംഘ' (ഓൾ ബംഗാൾ സിറ്റിസെൻസ് കമ്മിറ്റി) തീവണ്ടിയുടെ ഉദ്ഘാടന യാത്ര തടസ്സപ്പെടുത്തി. ബംഗ്ലാദേശിലെ ഹിന്ദുക്കൾക്കു നേരെയുള്ള അതിക്രമങ്ങൾ അവസാനിപ്പിക്കുക, ഹിന്ദു അഭയാർത്ഥികളെ പുനരധിവസിപ്പിക്കുക എന്നീ ആവശ്യങ്ങളാണ് അവർ മുന്നോട്ടുവച്ചത്. തീവണ്ടി തടഞ്ഞതിനു 11 സ്ത്രീകൾ ഉൾപ്പടെ 87 പേരെ പോലീസ് അറസ്റ്റ് ചെയ്തു. തീവണ്ടിയുടെ ഉദ്ഘാടന ദിവസത്തിനു തലേന്ന് മൂന്നു ബോംബുകൾ ഇവിടെ കണ്ടെത്തി നിർവ്വീര്യമാക്കിയിരുന്നു. ഹിന്ദു അഭയാർത്ഥി സംഘടനയാണ് ബോംബു വച്ചതെന്നാണ് പോലീസിന്റെ അഭിപ്രായം.

കൊൽക്കത്തയ്ക്കും ധാക്കയ്ക്കും ഇടയിലുള്ള 375 കിലോമീറ്റർ ദൈർഘ്യമുള്ള പാതയിലൂടെയാണ് മൈത്രീ എക്സ്പ്രസ് ഓടുന്നത്. യാത്രയ്ക്കായി ഏകദേശം 10-11 മണിക്കൂർ വേണ്ടിവരുന്നു. ഇന്ത്യൻ ഭാഗത്ത് ഗേദേ സ്റ്റേഷനിലും ബംഗ്ലാദേശ് ഭാഗത്ത് ദർസാന സ്റ്റേഷനിലും മാത്രമാണ് സ്റ്റോപ്പുകൾ അനുവദിച്ചിരിക്കുന്നത്. ഈ രണ്ടു സ്ഥലങ്ങളിലും ഇമിഗ്രേഷൻ സംബന്ധമായ പരിശോധനകളുണ്ട്. ബംഗ്ലാദേശ് ഭാഗത്തു വൈദ്യുതീകരിച്ചിട്ടില്ലാത്തതിനാൽ യാത്രയിലുടനീളം ഡീസൽ ലോക്കോമോട്ടീവ് എഞ്ചിനാണ് മൈത്രി എക്സ്പ്രസിൽ ഉപയോഗിക്കുന്നത്. ദർസാനയിൽ വച്ച് ഒരു രാജ്യത്തെ ജീവനക്കാർ മറ്റേ രാജ്യത്തെ ജീവനക്കാർക്ക് തീവണ്ടിയുടെ നിയന്ത്രണച്ചുമതല കൈമാറുന്നു. മൈത്രി എക്സ്പ്രസിന്റെ സഞ്ചാരപാതയിൽ പത്മ നദിക്കു കുറുകെയുള്ള ഹാർഡിംഗ് പാലവും ജമുനാ നദിക്കു മുകളിലുള്ള പാലവും ഉൾപ്പെടുന്നു. കൃത്യസമയം പാലിച്ചാണ് മൈത്രി എക്സ്പ്രസ് ഓടുന്നത്. ഈ തീവണ്ടിയിലൂടെയുള്ള യാത്രയ്ക്ക് കൊൽക്കത്ത - ധാക്ക ബസ് യാത്രയെക്കാൾ ചെലവു കുറവാണ്.

ഐ.ആർ.സി.ടി.സി. വെബ്സൈറ്റിലൂടെ മറ്റു ട്രെയിനുകൾ ബുക്കുചെയ്യുന്നതു പോലെ മൈത്രി എക്സ്പ്രസ് ബുക്കുചെയ്യാനാകില്ല. ധാക്കയിലുള്ളവർക്ക് കമലാപൂർ റിസർവേഷൻ കൗണ്ടറിലും കൊൽക്കത്തയിലുള്ളവർക്ക് ഫെയർലി പ്ലെയ്സിലെയും കൊൽക്കത്താ സ്റ്റേഷനിലെയും കൗണ്ടറുകളിലും മാത്രമേ മൈത്രി എക്സ്പ്രസിൽ യാത ചെയ്യാനുള്ള ടിക്കറ്റ് ലഭിക്കുകയുള്ളൂ. ടിക്കറ്റ് ലഭിക്കുന്നതിന് വിസയും പാസ്പോർട്ടും നിർബന്ധമാണ്. തീവണ്ടിയിലെ യാത്രക്കാരെ സുരക്ഷാ പരിശോധനയ്ക്കും വിധേയരാക്കാറുണ്ട്.




</doc>
<doc id="393116" url="https://ml.wikipedia.org/wiki?curid=393116" title="ഖാവോ ലാമ്പി-ഹാറ്റ് തായി മ്യൂയാങ് ദേശീയോദ്യാനം">
ഖാവോ ലാമ്പി-ഹാറ്റ് തായി മ്യൂയാങ് ദേശീയോദ്യാനം

ഖാവോ ലാമ്പി-ഹാറ്റ് തായി മ്യൂയാങ് ദേശീയോദ്യാനം, തായ്‍ലാന്റിലെ ഫാങ് ൻഗ പ്രവിശ്യയിൽ സ്ഥിതിചെയ്യുന്ന ഒരു ദേശീയോദ്യാനമാണ്. ദേശീയോദ്യാനത്തിലെ രണ്ട് പ്രത്യേക വിഭാഗങ്ങൾ കാരണമാണ് പേരു നൽകിയിരിക്കുന്നത്. ഉദ്യാനത്തിന്റെ ഭാഗമായ ലാമ്പി പർവ്വതനിരയും ഉദ്യാനത്തിന്റെ ബീച്ച് വിഭാഗമായ ഹാറ്റ് തായ് മ്യൂയാങുമാണ് ഈ രണ്ടു വിഭാഗങ്ങൾ.

ഖാവോ ലാമ്പി-ഹാറ്റ് തായ് മ്യൂയാങ് ദേശീയോദ്യാനം, തായി മ്യൂയാങ്  ജില്ലയിൽ, ഫുകെറ്റ് നഗരത്തിന് 75 കിലോമീറ്റർ‌ (47 മൈൽ) വടക്കായും ഫാങ് ൻഗ നഗരത്തിന് ഏകദേശം 60 കിലോമീറ്റർ (37 മൈൽ) പടിഞ്ഞാറുമായിട്ടാണ് സ്ഥിതിചെയ്യുന്നത്. ഓഫ് റൂട്ട് 4 (ഫെറ്റ്കാസെം റോഡ്) ന് സമീപത്താണ് ദേശീയോദ്യാനത്തിന്റെ സ്ഥാനം. ഈ ദേശീയോദ്യാനത്തിന്റെ ആകെ വിസ്തീർണ്ണം 72 ചതുരശ്ര കിലോമീറ്ററാണ് (28 ചതുരശ്ര മൈൽ). ദേശീയോദ്യാനത്തിലെ ഏറ്റവും ഉയരമുള്ള കൊടുമുടിയായ യോട്ട് ഖാവോ കാനിം പർവ്വതം, കിഴക്കൻ മേഖലയുടെ വടക്കൻ ഭാഗത്ത് സമുദ്രനിരപ്പിൽനിന്ന് 622 മീറ്റർ (2,040 അടി) ഉയരത്തിൽ സ്ഥിതിചെയ്യുന്നു.
ഈ ദേശീയോദ്യാനം മുൻകാലങ്ങളിൽ ലാമ്പി വാട്ടർഫാൾ &  ലാമ്പി ഫോറസ്റ്റ് പാർക്ക് എന്നാണ് അറിയപ്പെട്ടിരുന്നത്. ഖാവോ ലാമ്പി-ഹാറ്റ് തായി മ്യൂയാങ് ദേശീയോദ്യാനം തായിലാന്റിലെ 52-ആമത്തെ ദേശീയോദ്യാനമായി 1986 ഏപ്രിൽ 14 നാണ് രൂപീകൃതമായത്.

മലനിരകളുടെ കിഴക്കൻ ഭാഗത്തുള്ള ഉയരം കൂടിയ വെള്ളച്ചാട്ടങ്ങളാൽ ഈ ദേശീയോദ്യാനം പ്രശസ്തമാണ്. ഇതിൽ ഏറ്റവും വലിയ വെള്ളച്ചാട്ടം ടോൺ ഫ്രായി വെള്ളച്ചാട്ടമാണ്. 40 മീറ്റർ (130 അടി) ഉയരമുള്ള ഈ വെള്ളച്ചാട്ടം മഴക്കാലത്ത് ഏറ്റവും മികച്ചതായി മാറുന്നു. ദേശീയോദ്യാനത്തിന്റെ പേരിനു കാരണമായ ലാമ്പി വെള്ളച്ചാട്ടത്തിന് ഏകദേശം അത്രതന്നെ ഉയരമുണ്ടെങ്കിലും വെള്ളത്തിന്റെ അളവു കുറവും നിരവധി തട്ടുകളായി താഴേയ്ക്കു പതിക്കുന്നവയുമാണ്. 

ഈ ദേശീയോദ്യാനത്തിലെ ഹാറ്റ് തായി മ്യൂയാങ് ഭാഗം പ്രാക്തനമായ 13 കിലോമീറ്റർ (10 മൈൽ) വിസ്തൃതിയുള്ള വെളുത്ത മണൽവിരിച്ചതും കണ്ടൽവനങ്ങളുടെ പശ്ചാത്തലത്തിലുള്ളതുമായ ആന്തമാൻ കടൽ ബീച്ചാണ്. ബീച്ചിലെ ഒരു പ്രധാന സവിശേഷത ഇത് കടലാമകളുടെ മുട്ടയിൽ പ്രദേശമാണെന്നുള്ളതാണ്. ഇതു സംരക്ഷിതമേഖലയായതിന്റെ പ്രധാന കാരണവും ഇതുതന്നെയാണ്. നവംബർ മുതൽ ഫെബ്രുവരി വരെയുള്ള കാലഘട്ടത്തിൽ കടലാമകൾ മുട്ടയിടാൻ വേണ്ടി ബീച്ചിന്റെ തീരത്ത് എത്തുന്നു. മാർച്ചിൽ പുതുതായി വിരിഞ്ഞ കുഞ്ഞു കടലാമകൾ കടലിലേക്ക് പോകുന്ന സമയം ഇവിടുത്തെ ഒരു പ്രാദേശിക ഉത്സവമാണ്.

ഈ ദേശീയോദ്യാനത്തിന്റെ കിഴക്കൻ ഭാഗം ഉഷ്ണമേഖലാ മഴക്കാടുകളാൽ ആവൃതമാണ്. ഈ കാടുകളിൽ Dipterocarpus, Anisoptera costata, Hopea odorata, bullet wood തുടങ്ങിയ വൃക്ഷങ്ങൾക്കാണ് പ്രാമുഖ്യം. മുള, ചൂരൽ തുടങ്ങിയവ താഴ്ന്നനിരപ്പിൽ കാണപ്പെടുന്നു.

ദേശീയോദ്യാനത്തിന്റെ ബീച്ച് സെക്ഷനിൽ ഇടതൂർന്ന കണ്ടൽവനങ്ങളും അവയ്ക്കുള്ളിൽ അനേകം കനാലുകളുമുണ്ട്. വെള്ളത്തിന്റെ ഉയർന്ന പ്രദേശത്തുനിന്നുള്ള അരിക്കൽ, സമുദ്രജീവികളുടെ പ്രജനന കേന്ദ്രം എന്നിങ്ങനെ നിരവധി തരത്തിൽ കണ്ടൽവനങ്ങൾ പാരിസ്ഥിതികമായ പ്രാധാന്യമുണ്ട്. കൂടാതെ 2004 ലെ സുനാമി തരംഗത്തിന്റെ തീവ്രത കുറക്കുന്നതിൽ ഇവിടെ നിലനിന്നിരുന്ന കണ്ടൽവനങ്ങൾ അതിന്റെതായ പങ്കുവഹിച്ചിരുന്നു. ചതുപ്പു വനവും ഇവിടെയുണ്ട്. ഇത്തരം ആവാസവ്യവസ്ഥയുള്ള ആൻഡമാൻ തീരപ്രദേശത്തെ ഏതാനും ചില പ്രദേശങ്ങളിലൊന്നാണ് ഈ പ്രദേശം.

ഇവിടെ കാണപ്പെടുന്ന സസ്തനങ്ങളിൽ സുമാത്രൻ സെറോ, മലയൻ ടപ്പിർ, ലാർ ഗിബ്ബൺ, മലയൻ സൺ ബിയർ, മരപ്പട്ടി, മ്ലാവ് എന്നിവ ഉൾപ്പെടുന്നു. കടലാമകളുടെ ഇനങ്ങളിൽ ലതർബാക്ക്, ഗ്രീൻ, ഹോക്ക്സ്ബിൽ എന്നിവയും ഇവിടെ കാണാം. പെരുമ്പാമ്പുകൾ, മലയൻ പിറ്റ് വൈപ്പറുകളുടേയും സാന്നിദ്ധ്യം ഇവിടെയുണ്ട്.

ശുദ്ധജല മത്സ്യങ്ങളിൽ അത്യപൂർവ്വയിനങ്ങളും പ്രാദേശകമല്ലാത്തതുമായ നൈൽ ടിലാപിയ, ഉപ്പ് വെള്ളത്തിൽ വളരുന്ന ഈൽ, ഹെമിസ്ബാഗ്രസ് വൈക്കി ഇനത്തിലുളള കൂരി എന്നിവയുമുണ്ട്. ന്യൂഹോഫ്‍സ് വാക്കിങ്ങ് കാറ്റ്ഫിഷ്, ബ്ലൂ പഞ്ചാക്സ് പോലുള്ള അപൂർവ ഇനം മത്സ്യങ്ങളെയും ഇവിടെ കാണാം.

ഖാവോ ലാമ്പി-ഹാറ്റ് തായ് മ്യൂയാങ് ദേശീയോദ്യാനം 188 ഇനം വൈവിധ്യമാർന്ന പക്ഷികളുടെ ആവാസകേന്ദ്രമാണ്. ഇവയിൽ black-thighed falconet, തേൻകൊതിച്ചിപ്പരുന്ത്, ചുവന്ന കാട്ടുകോഴി, thick-billed pigeon എന്നിവ ഉൾപ്പെടുന്നു.


</doc>
<doc id="393119" url="https://ml.wikipedia.org/wiki?curid=393119" title="ലാർ ദേശീയോദ്യാനം">
ലാർ ദേശീയോദ്യാനം

ലാർ ദേശീയോദ്യാനം (പേർഷ്യൻ پارک ملی لار park-e melli-e lar) ഇറാനിലെ മാസന്ദറാൻ, തെഹ്റാൻ പ്രവിശ്യകളിലായി സ്ഥിതിചെയ്യുന്ന ഒരു ദേശീയോദ്യാനമാണ്. ഈ ദേശീയോദ്യാനം ഒരു സംരക്ഷിതമേഖലയായി 1982-ൽ പ്രഖ്യാപിക്കപ്പെട്ടു. ഇറാനിലേയും മധ്യേഷ്യയിലെയും ഏറ്റവും വലിയ പർവതമായ ദാമവന്ത് പർവ്വതത്തിന്റെ അടിവാരത്തുള്ള അൽബോർസ് മലനിരകളുടെ മധ്യഭാഗത്ത് കാണപ്പെടുന്ന ഉദ്യാനം 30,000 ഹെക്ടർ(74000ഏക്കർ) വിസ്തൃതിയിൽ വ്യാപിച്ചുകിടക്കുന്നു. മദ്ധ്യ അൽബോർസ് മേഖലകളിൽ മധ്യ ഭാഗത്തായി ട്രിയാസിക്, ജുറാസിക് പാറകൾ കാണപ്പെടുന്നു. 5610 മീ. ഉയരമുള്ള ദാമവന്ത് പർവ്വതം ഇറാനിലെ ഉയരം കൂടിയ പർവ്വതങ്ങളിലൊന്നാണ്. 
1992 -ൽ ഉദ്യാന സംരക്ഷകരിൽ മുഖ്യനായ നാക്കി മിർസ കരീമി, ഇറാൻ ഡെയിലി ദിനപത്രത്തിന്റെ ഞായറാഴ്ച പതിപ്പിൽ ഉദ്യാനത്തിലെ ചില പ്രദേശങ്ങളിൽ വേട്ടയാടൽ നിരോധിച്ചതായി അദ്ദേഹം പറയുകയുണ്ടായി. അനധികൃതമായി മൃഗങ്ങളെ കൊല്ലുന്നതിനാൽ പലതിനും വംശനാശം സംഭവിച്ചിരിക്കുന്നു. കാലിമേച്ചിൽ നടത്താൻ അനുവാദമുള്ള ലോകത്തിലെ ഒരേയൊരു ദേശീയോദ്യാനമാണ് ലാർ ദേശീയോദ്യാനം. എന്നാൽ പുൽമേടുകൾ തേടി മാറി മാറി പാർക്കുന്ന ജനവർഗ്ഗത്തിൽപ്പെട്ടവരുടെ ആടുമാടുകളെ ഇവിടെ യഥേഷ്ടം മേയ്ക്കുന്നതിനാൽ ഉദ്യാനത്തിൽ തഴച്ചുവളരുന്ന പച്ചസസ്യങ്ങൾ നശിക്കുകയും നദികൾ മാലിന്യം നിറഞ്ഞതായി തീരുകയും ചെയ്യുന്നു. തുടർന്ന് സംരക്ഷിതമേഖലയാതിനാൽ ആടുമാടുകൾക്ക് ഉദ്യാനത്തിനെ മേച്ചിൽസ്ഥലമാക്കുന്നതിൽ നിന്നും പരിസ്ഥിതി വകുപ്പ് നിയന്ത്രണം ഏർപ്പെടുത്തി.

വിനോദസഞ്ചാരികളെ ആകർഷിക്കുന്ന ലാർ അണക്കെട്ട് ഈ ഉദ്യാനത്തിൽ സ്ഥിതിചെയ്യുന്നു. 

ലാർ ദേശീയോദ്യാനത്തിൽ വളരെ തണുത്ത ശൈത്യമാണ്‌. മഴക്കാലത്ത് ഫെബ്രുവരി മുതൽ മാർച്ച് മാസം പകുതിവരെ ശരാശരി 95 മി.മീ. കാലവർഷമാണ് ലഭിക്കുന്നത്. സെപ്റ്റംമ്പറിൽ ഈ കാലവർഷത്തിന്റെ തോത് 14.5 മി.മീ ആകുന്നു. തണുപ്പുള്ള മാസങ്ങളിലെ താപനില ശരാശരി മൈനസ് 37ഡിഗ്രി സെൽഷ്യസാണ്, ചൂടുള്ള മാസങ്ങളിൽ അനുഭവപ്പെടുന്ന താപനില 30ഡിഗ്രി സെൽഷ്യസാകുന്നു. വർഷപാതം ശരാശരി 553 മി.മീ.ആണ് ലഭിക്കുന്നത്.

ലാർ ദേശീയോദ്യാനത്തിൽ നാനാതരത്തിലുള്ള സസ്യ -ജന്തു ജീവജാലങ്ങൾ കാണപ്പെടുന്നു. ഈ ഉദ്യാനമേഖലയിൽ 400 വ്യത്യസ്തയിനം സസ്യങ്ങളും, അതിൽ 35 തരം സസ്യങ്ങളുടെ ജന്മദേശം ഇറാന് അവകാശപ്പെടാവുന്നതാണ്. ചിക്കറി (ശാസ്ത്രീയനാമം: "Cichorium intybus"), പേർഷ്യൻ ഹോഗ് വീഡ് ("Heracleum persicum"), ഇരട്ടിമധുരം (ശാസ്ത്രീയനാമം: "Glycyrrhiza glabra"). സെയിന്റ് ജോൺസ് വർട്ട് ("Hypericum perforatum"), സ്റ്റാർ ഫ്ളവർ ("Borago officinalis"), ചുവന്നുള്ളി ("Allium cepa"), ഗാൽബാനം ("Ferula gummosa") ഈ സസ്യങ്ങളെ കൂടാതെ രണ്ടിൽ കൂടുതൽ ഇനമുള്ള ഫംഗസുകളും ഈ ദേശീയോദ്യാനത്തിൽ കാണാം. കാലിമേച്ചിൽ മൂലം അസ്റ്ററേസിയേ കുടുംബത്തിൽപ്പെട്ട ഡെയിസി പോലുള്ള സസ്യങ്ങൾ (കാമോമൈൽ), അസ്ട്രാഗലസ് ജീനസിൽപ്പെട്ട സസ്യങ്ങൾ ഗോട്ട്സ്-ത്രോൺ ("Astragalus tragacanthus"), ജൂനിപെർ, എക്കിനോപ്സ് മുതലായ സസ്യങ്ങൾ ഇവയ്ക്ക് വംശനാശഭീഷണി ഉയർത്തുന്നു.
അപകടകാരികളായ വിഷപാമ്പുകളുടെ സങ്കേതമാണ് ഈ ഉദ്യാനം. ലാറ്റിഫെർ വൈപർ ("Montivipera latifii") ഉടുമ്പ് ("Varanus bengalensis"), പല്ലി ,തവള മുതലായ ഉരഗങ്ങളെയും ഇവിടെ കാണാം . ഐയുസിഎൻ റെഡ് ലിസ്റ്റി ൽപ്പെട്ട ലാറ്റിഫെർ വൈപറിനെ ഈ ഉദ്യാനത്തിൽ സംരക്ഷിക്കുന്നു. ലാറ ദേശീയോദ്യാനത്തിൽ കാണപ്പെടുന്ന റെഡ്-സ്പോട്ടഡ് ട്രൗട്ട് ("Salmo macrostigma") ഇറാന്റെ തനതായ ജലജീവികളിലൊന്നാണ്. ഗ്രേ പാട്രിഡ്ജ് ("Perdix perdix"), കഴുകൻ, കൊക്ക്, നീർക്കാക്ക തുടങ്ങിയ പക്ഷികളും നരി, കുറുനരി, കുറുക്കൻ, ആട്, പുലി, കാട്ടുപന്നി, ചെന്നായ തുടങ്ങിയ സസ്തനികളും ഉദ്യാനത്തിലെ ജീവജാലങ്ങളിൽ ഉൾപ്പെടുന്നു.

ഹറാസ് റോഡിലൂടെ (റോഡ് 77) കാറിൽ യാത്ര ചെയ്താൽ ഉദ്യാനത്തിലും, തെഹ്റാൻ പ്രവിശ്യയിൽ നിന്നും 70 കി.മീ.സഞ്ചരിച്ചാൽ ലാർ അണക്കെട്ടിൽ എത്തിച്ചേരാം. മെയ് മുതൽ ആഗസ്റ്റ് പകുതി വരെ ലാർ ദേശീയോദ്യാനം സന്ദർശിക്കാം. എന്നാൽ കാട്ടുപൂക്കൾ പുൽമേടുകളിൽ വിരിഞ്ഞു നിൽക്കുന്ന മെയ് മാസം മുതൽ ജൂൺ അവസാനം വരെയാണ് ലാർ ദേശീയോദ്യാനം സന്ദർശിക്കാൻ നല്ല സമയം. വർഷത്തിൽ ബാക്കി സമയം ദേശീയോദ്യാനം അടച്ചിട്ടിരിക്കും. 



</doc>
<doc id="393127" url="https://ml.wikipedia.org/wiki?curid=393127" title="അലോഹ (സിനിമ)">
അലോഹ (സിനിമ)

അലോഹ, കാമറോൺ ക്രോവ് നിർമ്മിച്ച്, സംവിധാനം ചെയ്തതും 2015-ൽ പുറത്തിറങ്ങിയതുമായ ഒരു അമേരിക്കൻ റൊമാന്റിക് കോമഡി-ഡ്രാമ സിനിമയാണ്. ബ്രാഡ്‍ലി കൂപ്പർ, എമ്മ സ്റ്റോൺ, റേച്ചൽ മക് ആഡംസ്, ബിൽ മുറേ, ജോൺ ക്രാസിൻസ്കി, ഡാനി മക്ബ്രൈഡ്, അലെക് ബാൾഡ്വിൻ എന്നിവർ അഭിനയിച്ച ഈ ചിത്രം 2015 മെയ് 29 നാണ് റിലീസ് ചെയ്തത്.


</doc>
<doc id="393132" url="https://ml.wikipedia.org/wiki?curid=393132" title="ഗ്യൂമ്രി">
ഗ്യൂമ്രി

ഗ്യൂമ്രി ( ) അർമേനിയയിലെ രണ്ടാമത്തെ വലിയ നഗരവും രാജ്യത്തിന്റെ വടക്കുപടഞ്ഞറൻ ഭാഗത്തുള്ള ശിരാക് പ്രവിശ്യയുടെ തലസ്ഥാനവുമാണ്. പത്തൊൻപതാം നൂറ്റാണ്ടിന്റെ അവസാനത്തിൽ, ഈ നഗരം അലക്സാണ്ട്രോപോൾ എന്ന് അറിയപ്പെട്ടിരുന്നകാലത്ത്, യെറിവാൻ നഗരത്തിലേതിനു തുല്യമായ ജനസംഖ്യയുള്ള റഷ്യൻ ഭരണത്തിലുള്ള കിഴക്കൻ അർമീനിയയിലെ ഏറ്റവും വലിയ നഗരങ്ങളിൽ ഒന്നായിരുന്നു ഇത്. സോവിയറ്റ് കാലഘട്ടത്തിൽ ഈ നഗരത്തിൻറെ പേര് ലെനിനാകാൻ എന്നാക്കി മാറ്റിയിരുന്നു. 

1988-ലെ സ്പിറ്റക് ഭൂകമ്പത്തിൽ നഗരം തകരുന്നതിനു മുമ്പുള്ള കണക്കെടുപ്പിൽ നഗരത്തിലെ ജനസംഖ്യ 200,000-ത്തിനു മുകളിലായിരുന്നു. 2011 ലെ സെൻസസ് പ്രകാരം നഗരത്തിൽ 121,976 ആളുകളാണ് ഉണ്ടായിരുന്നത്. ഇത് 2001 ലെ സെൻസസിലെ 150,917 എന്ന സംഖ്യയേക്കാൾ കുറവായിരുന്നു. അർമേനിയൻ അപ്പോസ്റ്റോലിക് ചർച്ച് ഉൾപ്പെടുന്ന ഷിരാക്ക് രൂപതയുടെ ആസ്ഥാനമാണ് ഗ്യൂമ്രി.

ആധുനിക ഗ്യൂമ്രിയുടെ പ്രദേശം ഉരാർട്ടു സാമ്രാജ്യത്തിൻറെ കാലത്ത് കുമായിരി എന്ന് അറിയപ്പെട്ടിരുന്നു. ഈ പ്രദേശം കീഴടക്കി കുടിയേറ്റകേന്ദ്രം സ്ഥാപിച്ച് സിമ്മേറിയൻസിൽ നിന്നാണ് ആ പേര് വന്നത് എന്ന് അനുമാനിക്കപ്പെടുന്നു. തുർക്കി ഗോത്രവർഗ്ഗത്തിൻറെ മേൽക്കോയ്മയ്ക്കു കീഴിൽ കുമായിരി എന്നത് തുർക്കി ഭാഷാന്തരമായി ഗുംരു എന്നായിത്തീർന്നു. 1837-ൽ കുമായിരിയുടെ പേര്, സാർ നിക്കോളാസ് 1 ൻറെ ഭാര്യ അലെക്സാണ്ട്ര ഫിയോഡോറോവ്നയുടെ പേരിനെ ആസ്പദമാക്കി അലക്സാണ്ട്രോപോൾ എന്ന് പുനർനാമകരണം ചെയ്യപ്പെട്ടു. 1924 നും 1990 നും ഇടയിൽ വ്ലാഡിമിർ ലെനിന്റെ ബഹുമാനാർത്ഥം ലെനിനാകൻ എന്നായിരുന്നു ഈ നഗരം അറിയപ്പെട്ടിരുന്നത്. സോവിയറ്റ് യൂണിയനിൽനിന്നുള്ള സ്വാതന്ത്ര്യത്തിനു ശേഷം, ഗ്യൂമ്രി എന്ന എന്ന പേര് തെരഞ്ഞെടുക്കപ്പെടുന്നതുവരെ കുമായിരി എന്ന യഥാർത്ഥ പേര് 1992 വരെ ഉപയോഗിച്ചിരുന്നു.

സോവിയറ്റ് കാലഘട്ടത്തിൽ നടന്ന ആർക്കിയോളജിക്കൽ ഗവേഷണ ഫലങ്ങൾ, ആധുനികകാല ഗുമ്രിയിൽ ഏകദേശം ബി.സി. മൂന്നാം സഹസ്രാബ്ദം മുതൽ മനുഷ്യവാസമുണ്ടായിരുന്നുവെന്നാണ്. ക്രിസ്തുവിനു മുമ്പ് എട്ടാം നൂറ്റാണ്ടിലെ ചരിത്രപരമായ യൂരാർഷ്യൻ ലിഖിതങ്ങളിൽ ഈ സ്ഥലത്തെ കുമായിരി എന്ന് പരാമർശിച്ചിട്ടുണ്ട്. ക്രി.മു. 720-ൽ സിമ്മേറിയക്കാർ ഈ പ്രദേശം കീഴടക്കുകയും, കുമായിരി അവരുടെ കുടിയേറ്റ കേന്ദ്രമാക്കുകയും ചെയ്തു. പുരാതന അർമേനിയക്കാർ സിമ്മേറിയക്കാരെ സൂചിപ്പിക്കുവാൻ ഉപയോഗിച്ചിരുന്ന പദത്തിൻറെ സ്വരസൂചകമായ സാദൃശ്യം ഇതിനുണ്ട്. കരിങ്കടലിലേയ്ക്കുള്ള തന്റെ തിരിച്ചുപോക്കിൻറെ സമയത്ത് പുരാതന ഗ്രീക്ക് തത്വചിന്തകനും സോക്രട്ടീസിൻറെ ശിഷ്യനുമായിരുന്ന സെനഫോൺ കുമായിരിയിലൂടെ കടന്നുപോയിരിക്കാമെന്ന് ചരിത്രകാരന്മാർ വിശ്വസിക്കുന്നു, ഈ അനശ്വരയാത്ര സെനഫോൺ തൻറെ അനാബാസിസ് എന്ന കൃതിയിൽ വിവരിച്ചിട്ടുണ്ട്.

ക്രി.മു. ആറാം നൂറ്റാണ്ടിന്റെ രണ്ടാം പകുതിയിൽ ഉരാർട്ടു രാജവംശം ക്ഷയിച്ചപ്പോൾ കുമായിരി അക്കീമെനിഡ് സാമ്രാജ്യത്തിന്റെ ഭാഗമായിത്തീർന്നു. ഗ്യൂമ്രിയുടെ തെക്ക്, ബെന്യാമിൻ ഗ്രാമത്തിനു സമീപം കണ്ടുപിടിക്കപ്പെട്ട അഞ്ചാം നൂറ്റാണ്ട് മുതൽ ക്രി.മു. 2 വരെയുള്ള നൂറ്റാണ്ടുകൾ പഴക്കമുള്ള രാജവംശത്തിന്റെ അവശിഷ്ടങ്ങൾ, ഈ പ്രദേശത്തെ അക്കീമെനിഡി സ്വാധീനത്തിന്റെ പ്രധാനപ്പെട്ട ഉദാഹരണമാണ്. എന്നാൽ ബി.സി അഞ്ചാം നൂറ്റാണ്ടിന്റെ തുടക്കത്തിൽ, ഒറോണ്ടിഡ് രാജവംശത്തിനു കീഴിൽ അർമേനിയിലെ സത്രാപി മേഖലയുടെ ഭാഗമായി കുമായിരി മാറി. എന്നാൽ ഒരു ബദൽ സിദ്ധാന്തം സൂചിപ്പിക്കുന്നത് ക്രി.മു. അഞ്ചാം നൂറ്റാണ്ടിന്റെ പ്രാരംഭത്തിൽ (ഏകദേശം 401 ബി.സി.) ഗ്രീക്ക് കോളനിസ്റ്റുകൾ ഇതൊരു, ഒരു നാഗരിക കുടിയേറ്റകേന്ദ്രമായി  വികസിപ്പിച്ചെടുത്തതാണെന്നാണ്.

പിന്നീട് ക്രി.മു. 331-ൽ, ശിരാക് കാന്റന്റെ ഭാഗമായി ഈ പ്രദേശം മുഴുവനായി, പുരാതന അർമീനിയൻ രാജ്യത്തിലെ അയ്‍രാരാത് പ്രവിശ്യയിൽ ഉൾപ്പെടുത്തി. 190 BC യ്ക്കും 1 നും ഇടയിൽ കുമായാരി അർമേനിയയിലെ അർട്ടാക്സിയാഡ് രാജവംശത്തിന്റെ ഭരണത്തിൻ കീഴിലായിരുന്നു. ക്രി.വ. ഒന്നാം നൂറ്റാണ്ടിൽ, ശിരാക്ക്, കംസരാക്കാൻ കുടുംബത്തിന് നൽകപ്പെടുകയും ഇവർ അർസാസിഡ് രാജവംശത്തിന്റെ കാലത്ത് കുമയൂരിയിൽ ഭരണം നടത്തിയിരുന്നു.


</doc>
<doc id="393145" url="https://ml.wikipedia.org/wiki?curid=393145" title="പാക്കിസ്താൻ ഇസ്ലാം">
പാക്കിസ്താൻ ഇസ്ലാം

റിപബ്ലിക് ഓഫ് പാക്കിസ്താനിലെ ഏറ്റവും വലിയ മതവും സ്റ്റേറ്റ് മതവും ആണ് ഇസ്ലാം. രാഷ്ട്രീയ ഇസ്ലാമിന്റെ കേന്ദ്രം എന്നും പാക്കിസ്ഥാൻ അറിയപ്പെടന്നു. 

ഏകദേശം 97.0% പാക്കിസ്താനികളും മുസ്ലിംഗളാണ്. ഇന്ത്യോനേഷ്യക്ക് ശേഷം ലോകത്തിലെ രണ്ടാമത്തെ മുസ്ലിം അംഗസംഖ്യയുള്ളത് പാക്കിസ്താനിലാണ്. സുന്നി വിഭാഗത്തിലുള്ളവരാണ് അതിൽ ഭൂരിഭാഗവും (75-95 %) ഷിയാ വിഭാഗത്തിലുള്ളവർ 5 മുതൽ 20 ശതമാനം വരെ കൈയ്യാളുന്നു. അഹമ്മദികൾ (ചിലർ മുസ്ലിം അല്ലാത്തവരായി കരുതുന്നു). ഒന്നുമുതൽ രണ്ടു ശതമാനം വരെ ആണ്.

മുസ്ലീം സാമ്രാജ്യങ്ങളെ കൂട്ടുപിടിച്ച് ആധുനിക പാക്കിസ്ഥാനിലോട്ടുള്ള മുസ്ലിംകൾടെ ആഗമനം സൗത്ത് ഏഷ്യയിൽ മതപരമായ അതിർത്തി ഉണ്ടാക്കിയെടുക്കുകയും തന്മൂലം ആധുനിക പാക്കിസ്ഥാൻ്റെ പുരോഗതിക്കും സൗത്ത് ഏഷ്യയിലാകമാനം ഇസ്ല്ലാം ഭരണം പടർന്നു പിടിക്കുന്നതിനുള്ള ചവിട്ടുപടിയാവുന്നതിനു കാരണമാവുകയും ചെയ്തു.
ഗസ്നാവിദ് സാമ്രാജ്യം, ഗോറിദ് സാമ്രാജ്യം ഡൽഹി സുൽത്താനേറ്റ് എന്നിവയുൾപ്പെടെയുള്ള നിരവധി ഇസ്ലാമിക്ക് സാമ്രാജ്യത്തിൻ്റെ ഭരണത്തെ പിന്തുടർന്നു വന്ന മുഗൾ വംശം 1526 മുതൽ 1739 വരെ ആ പ്രദേശത്തെ തങ്ങളുടെ ഭരണ പരിധിയിലാക്കി. മിഡിൽ ഇസ്റ്റിൽ നിന്നും സെൻ്റട്രൽ ഏഷ്യയിൽ നിന്നും പല സൂഫി മിഷനറീസും  ദക്ഷിണേഷ്യ യിൽ ടിയേറി പാർക്കുകയും തന്മൂലം ബഹു ഭൂരിഭാഗം ജനങ്ങളും ഇസ്ലാമിലോട്ട് മാറുകയും ചെയ്തു. പാക്കിസ്ഥാനിലെ സൂഫിസം എന്നത് രാജ്യത്ത് വളരെയധികം പ്രാധാന്യമർഹിക്കുന്ന ഒന്നായ് മാറി.

ദില്ലി സുൽത്താനത്തും പിന്നീട് മുഗൾ സാമ്രാജ്യവും വടക്കേ ഇന്ത്യയുടെ ഭാഗം ഭരിച്ചു.  ദില്ലി സുൽത്താനത്തിന്റെയും മുഗൾ ഭരണത്തിന്റെയും കാലഘട്ടത്തിൽ മുസ്ലീം അഭയാർഥികൾ, പ്രഭുക്കൾ, സാങ്കേതികവിദഗ്ധർ, ഉദ്യോഗസ്ഥർ, പടയാളികൾ, വ്യാപാരികൾ, ശാസ്ത്രജ്ഞർ, ആർക്കിടെക്റ്റുകൾ, കലാകാരന്മാർ, അധ്യാപകർ, കവികൾ, കലാകാരന്മാർ, ദൈവശാസ്ത്രജ്ഞന്മാർ, സുഫികൾ  മറ്റു ഇസ്ലാം ജനത എന്നിവരെ ഇസ്ലാമിലേക്ക് ആകർഷിപ്പിച്ചു. അങ്ങനെ അവർ കൂട്ടമായി പാലായനം ചെയ്യുകയും ദക്ഷിണേഷ്യയിൽ സ്ഥിരതാമസമാക്കുകയും ചെയ്തു.  സുൽത്താൻഗിയാസുദ്ദീൻ ബാൽബന്റെ ഭരണകാലത്ത്  (1266-1286) ഖാവരെസ്മിയയിൽ മുഗളിന്റെ കടന്നാക്രമണം കാരണം 15 ചക്രവർത്തിമാരുൾപ്പടെ ആയിരക്കണക്കിന് മധ്യേഷൻ മുസ്ലിംങ്ങൾ രാഷ്ട്രീയ ആശ്രയം തേടിയെത്തി.

മധ്യേഷ്യൻ വംശഹത്യയിൽ നിന്നും രക്ഷപ്പെടുന്ന ആദ്യ മുസ്ലീം അഭയാർഥികൾ, ഇറാനിൽ നിന്നുള്ള ഭരണാധികാരികൾ, ചൈനയിൽ നിന്നുള്ള ചിത്രകാരന്മാർ, സമർകണ്ട്, നിഷാപൂർ, ബുഖാറ, മുസ്ലീം രാജ്യങ്ങളിൽ നിന്നുള്ള വിശുദ്ധന്മാരും വിശുദ്ധന്മാരും, എല്ലാ മേഖലകളിൽ നിന്നുള്ള ശില്പികളുമായും പുരുഷന്മാരുമായും, ഗ്രീക്ക് വൈദ്യശാസ്ത്രത്തിൽ ഡോക്ടർമാരും, എല്ലായിടത്തുനിന്നുമുള്ള തത്വചിന്തകന്മാരും സുൽത്താൻ ഇൽത്തെമിഷിന്റെ കോടതിയിൽ ഉണ്ടായിരുന്നു. 

വ്യത്യസ്ത വിഭാഗത്തിലുള്ള മുസ്ലിം പട്ടാളക്കാരുടെ സഹായത്തോടെ മുഗൾ രാജവംശം ലോഡി വംശത്തെ പരാജയപ്പെടുത്തിയ പാനിപ്പത്ത് യുദ്ധത്തിന് ശേഷം (1526)  അവർക്ക് എസ്റ്റേറ്റുകൾ സമ്മാനിക്കപ്പെട്ടു. തുടർന്ന് നവപാക്കിസ്ഥാനിൽ അവർ സ്ഥിരതാമസമാക്കി.

711 CE യിൽ മുഹമ്മദ് ബിൻ ക്വാസിമിന്റെ നേതൃത്വത്തിൽ ഉമയ്യദ് രാജവംശം മുസ്ലിം അറബ് ആർമിയെ സിന്ധ് ഭരണാധിയായ രാജാ ദാഹിറിന് എതിരായി അയച്ചു.

 7-ആം നൂറ്റാണ്ടിന്റെ ആരംഭത്തിൽ അറേബ്യയിൽ ഇസ്ലാമിന്റെ ഉത്ഭവത്തെ തുടർന്ന്, മുസ്ലിം അറബികൾ 7-ാം നൂറ്റാണ്ടിന്റെ മദ്ധ്യത്തിൽ പടിഞ്ഞാറേ ഇന്ത്യയുടെ പ്രധാന ശക്തിയായി സൗരാഷ്ട്രയിലെ പേർഷ്യൻ സാമ്രാജ്യം സ്ഥാപിച്ചു. 711-713 AD യിൽ ഡമാസ്കസിന്റെ ഉമയാദ് ഖലീഫയിൽ നിന്നുള്ള അറബ് സൈന്യം സിന്ധു പിടിച്ചടക്കി ഇന്നത്തെ തെക്കൻ പഞ്ചാബിലേക്ക് മുൾട്ടാൻ നിയന്ത്രണം ഏറ്റെടുക്കുകയും ഇസ്ലാമിലെ ഇസ്മയിൽ വിഭാഗത്തിന്റെ കേന്ദ്രമായി മാറുകയും ചെയ്തു.

1930 ൽ അലഹബാദിലെ മുസ്ലീം ലീഗിനെ അഭിസംബോധന ചെയ്തപ്പോഴാണ്  മുസ്ലിം പണ്ഡിതനും കവിയുമായ സർ അല്ലമ മുഹമ്മദ് ഇഖ്ബാൽ വടക്ക് പടിഞ്ഞാറ് ദക്ഷിണേഷ്യയെ മുസ്ലിം സ്റ്റേറ്റ് ആക്കാനുള്ള ആദ്യം തന്റെ നിർദ്ദേശം മുന്നോട്ട് വെച്ചത്. പഞ്ചാബ്, സിന്ധ്, ബലൂചിസ്ഥാൻ, വടക്കുപടിഞ്ഞാറൻ എന്നീ നാലു പ്രവിശ്യകളെയാണ് അദ്ദേഹം നിർദ്ദേശിച്ചത്. 
CIA World Factbook ന്റെ അടിസ്ഥാനത്തിലും ഓക്സ്ഫോർഡ് സെന്റർ ഫോർ ഇസ്ലാമിക് സ്റ്റഡീസിന്റെ അടിസ്ഥാനത്തിലും 95 മുതൽ 97 ശതമാനം വരെയുള്ള പാക്കിസ്താൻ ജനങ്ങൾ മുസ്ലിംങ്ങളാണ്. പാക്കിസ്ഥാനി മുസ്ലിംഗളിൽ ഭൂരിഭാഗവും സുന്നി ഹനഫി മദ്ഹബിൽ പെടുന്നവരാണ്.  (school of jurisprudence) പാക്കിസ്ഥാനിലെ സുന്നികളുടെ കണക്ക് ഏകദേശം 75 മുതൽ 95 ശതമാനം വരെയാണ്. 

പാക്കിസ്ഥാനിലെ മത ന്യൂനപക്ഷങ്ങളിൽ നിന്ന് ഇസ്ലാമിലേക്ക് പരിവർത്തനം ചെയ്യപ്പെട്ടിട്ടുണ്ട്. സിന്ധ് പ്രവിശ്യയിലെ ബാഡിൻ ജില്ലയിൽ മാറ്റ്ലിയിൽ നിന്നുള്ള ഒരു മുസ്ലീം മിഷനറിയാണ് ഡെൻ മുഹമ്മദ് ഷെയ്ഖ്. 110,000 ഹിന്ദുക്കൾ ഇസ്ലാം മതത്തിലേക്ക് മാറ്റപ്പെട്ടു.


</doc>
<doc id="393150" url="https://ml.wikipedia.org/wiki?curid=393150" title="റെഡ് സ്റ്റാർ ഒഎസ്">
റെഡ് സ്റ്റാർ ഒഎസ്

ഒരു ഉത്തര കൊറിയൻ ഗ്നു/ലിനക്സ് ഓപ്പറേറ്റിങ് സിസ്റ്റമാണ് റെഡ് സ്റ്റാർ ഒഎസ്. 2001ൽ കൊറിയ കമ്പ്യൂട്ടർ സെന്ററിൽ (KCC) വികസനം ആരംഭിച്ചു. ഈ ഓപ്പറേറ്റിങ് സിസ്റ്റം പുറത്തിറങ്ങുന്നതിന് മുൻപ് ഉത്തര കൊറിയയിലെ കമ്പ്യൂട്ടറുകളിൽ മൈക്രോസോഫ്റ്റ് വിൻഡോസ് ആണ് പ്രധാനമായും ഉപയോഗിച്ചിരുന്നത്.

2013ൽ പതിപ്പ് 3.0 പുറത്തിറങ്ങി, എന്നാൽ 2014ലെ കണക്കുകൾ പ്രകാരം, പതിപ്പ് 1.0 കൂടുതൽ വ്യാപകമായി ഉപയോഗിക്കുന്നു. കൊറിയൻ ഭാഷാ പതിപ്പിൽ മാത്രമാണ് ഇത് നൽകുന്നത്, ഉത്തര കൊറിയൻ പദങ്ങളും സ്പെല്ലിംഗും പ്രാദേശികവൽക്കരിച്ചിട്ടുണ്ട്.

റെഡ് സ്റ്റാർ ഒഎസിൽ നേനര എന്ന പേരിൽ അറിയപ്പെടുന്ന മോസില്ല ഫയർഫോക്സ് ബ്രൌസറിന്റെ പരിഷ്ക്കരിച്ച പതിപ്പാണ് വടക്കൻ കൊറിയൻ ഇൻറർനെറ്റ് ശൃംഖലയിൽ ക്വാൻഗ്മിയോംഗ് എന്നറിയപ്പെടുന്ന നേനര വെബ് പോർട്ടലിലെ വിവരരൂപങ്ങളുമായി സംവദിക്കുന്നതിനു ഉപയോഗിക്കുന്നത്. നേനര എന്ന വാക്കിന് കൊറിയൻ ഭാഷയിൽ "എന്റെ രാജ്യം" എന്നാണർത്ഥം. നേനരയിൻ രണ്ടു തിരച്ചിൽ യന്ത്രങ്ങളുണ്ട്. മറ്റ് സോഫ്‌റ്റ്‌വെയറുകളായി ഒരു ടെക്സ്റ്റ് എഡിറ്റർ, ഇ-മെയിൽ ക്ലൈന്റ്, ഓഡിയോ, വീഡിയോ പ്ലെയറുകൾ, ഗെയിമുകൾ എന്നിവ ഉൾക്കൊള്ളുന്നു. 3-ാം പതിപ്പ്, മുൻപത്തെ പതിപ്പുകളെ പോലെ, വിൻഡോസ് പ്രോഗ്രാമുകൾ ലിനക്സിൽ പ്രവർത്തിപ്പിക്കാൻ അനുവദിക്കുന്ന വൈൻ സോഫ്‌റ്റ്‌വെയർ ഉൾക്കൊള്ളുന്നു.

റെഡ് സ്റ്റാർ ഓഎസ്. 3.0, അതിന്റെ മുൻപതിപ്പുകളിലേത് പോലെ, കെഡിഇ 3 ഡസ്ക്ടോപ്പ് ഉപയോഗിക്കുന്നു. എന്നാൽ, 3.0 ആപ്പിളിന്റെ ഒസ് X-നോട് സാദൃശ്യമുള്ളതും അതിന് മുമ്പത്തെ പതിപ്പുകൾ വിൻഡോസ് എക്സ്പിയോട് സാദൃശ്യമുള്ളതും ആയിരുന്നു; നിലവിലെ ഉത്തര കൊറിയൻ നേതാവ് കിം ജോംഗ് യുൻ 2013 ലെ ഒരു ഫോട്ടോയിൽ ഐമാക്കുമായി കാണപ്പെട്ടത് റെഡ് സ്റ്റാർ ഓഎസിന്റെ പുനർരൂപകൽപ്പനയുമായി ബന്ധപ്പെടുത്താവുന്ന സൂചനയാണ്.

ഇൻസ്റ്റാളേഷൻ ഡിവിഡി 25 യുഎസ് സെന്റിന് ഉത്തര കൊറിയയിൽ ലഭ്യമാണ്.

ജപ്പാനിൽ നിന്നുള്ള, ഉത്തര കൊറിയയുമായി ബന്ധമുള്ള ചോസോൻ സിൻബോ ദിനപത്രം 2006 ജൂണിൽ രണ്ട് റെഡ് സ്റ്റാർ ഒഎസ് പ്രോഗ്രാമർമാരുമായി അഭിമുഖം നടത്തിയിരുന്നു. 2010 ഫെബ്രുവരിയിൽ, പ്യോങ്യാങിലെ കിം ഇൽ-സങ് സർവകലാശാലയിലെ ഒരു റഷ്യൻ അന്താരാഷ്ട്ര വിദ്യാർത്ഥി ഒരു കോപ്പി വാങ്ങിയതിന് ശേഷം തന്റെ ലൈവ്ജേണൽ അക്കൗണ്ടിൽ അതിനെപ്പറ്റി പ്രസിദ്ധീകരിച്ചു; റഷ്യൻ ടെലിവിഷൻ സ്റ്റേഷൻ ആർടി ഈ ലൈവ്ജേണൽ പോസ്റ്റ് ഇംഗ്ലീഷിലേക്ക് വിവർത്തനം ചെയ്തു. എൻഗാഡ്ജറ്റ്, ഒഎസ്ന്യൂസ്, ദക്ഷിണ കൊറിയൻ കമ്പനിയായ യോൻഹാപ് തുടങ്ങിയവ ഉൾപ്പെടെയുള്ള ഇംഗ്ലീഷ് ഭാഷാ സാങ്കേതികവിദ്യ ബ്ലോഗുകൾ ഇത് പുനഃപ്രസിദ്ധീകരിച്ചു. 2013 അവസാനം പ്യോങ്യാങ് ശാസ്ത്രസാങ്കേതിക സർവകലാശാല സന്ദർശിച്ച വിൽ സ്കോട്ട്, ദക്ഷിണ പ്യോംഗ്യാങിലെ KCC റീട്ടെയിലറിൽ നിന്ന് 3-ാം പതിപ്പിന്റെ ഒരു പകർപ്പ് വാങ്ങി ഇന്റർനെറ്റിൽ സ്ക്രീൻഷോട്ടുകൾ പ്രസിദ്ധീകരിച്ചു.

2015ൽ രണ്ട് ജർമ്മൻ ഗവേഷകർ കയോസ് കമ്മ്യൂണിക്കേഷൻ കോൺഗ്രസ്സിൽ സംസാരിക്കവേ ഒഎസിന്റെ ആന്തരിക പ്രവർത്തനത്തെപ്പറ്റി പരാമർശിച്ചിരുന്നു. വിദേശ സിനിമകൾ, സംഗീതം, എഴുത്തുകൾ എന്നിവ കൈമാറ്റം ചെയ്യുന്നതിനുള്ള യുഎസ്ബി ഫ്ലാഷ് ഡ്രൈവുകളുടെ നിയമവിരുദ്ധ വിപണിയെ നിരീക്ഷിക്കാൻ ഉത്തര കൊറിയൻ സർക്കാർ ലക്ഷ്യമിടുന്നുണ്ട്, അതിനാൽ കമ്പ്യൂട്ടറുകൾ ഉപയോഗിക്കുന്ന പോർട്ടബിൾ മീഡിയയിലെ എല്ലാ ഫയലുകളും വാട്ടർമാർക്ക് ചെയ്യുന്നു.

2016 ൽ, സുരക്ഷാ കമ്പനിയായ ഹാക്കർഹൌസ് സംയോജിത വെബ് ബ്രൗസറായ നേനരയിൽ ഒരു സുരക്ഷാവീഴ്ച്ച കണ്ടെത്തി. ദുരുദ്ധേശപൂർവ്വം തയ്യാറാക്കിയിരിക്കുന്ന ഒരു ലിങ്ക് ഉപയോക്താവ് ക്ലിക്ക് ചെയ്താൽ കമ്പ്യൂട്ടറിലുള്ള കമാൻഡുകൾ പ്രവർത്തിപ്പിക്കുവാൻ ഈ സുരക്ഷാവീഴ്ച്ച സഹായിക്കുന്നു. ഇത് പ്രധാനമായും അനാവശ്യമായ കോഡ് ശകലങ്ങൾ വൃത്തിയാക്കാതെ, മെയിൽറ്റു അല്ലെങ്കിൽ കലണ്ടർ പോലുള്ള സേവനങ്ങൾ നിർവഹിക്കുന്ന യുആർഎല്ലുകൾ പ്രോസസ്സ് ചെയ്യുന്നത് കൊണ്ടായിരിക്കാം.


</doc>
<doc id="393151" url="https://ml.wikipedia.org/wiki?curid=393151" title="റോങ്ബക് ബുദ്ധവിഹാരം">
റോങ്ബക് ബുദ്ധവിഹാരം

ടിബറ്റൻ ബുദ്ധമതത്തിന്റെ ഈ വിഹാരം റോങ്ബക് ബുദ്ധവിഹാരം (ഇംഗ്ലീഷ്: Rongbuk Monastery) (; other spellings include Rongpu, Rongphu, Rongphuk and Rong sbug ()),ദ്സരൊങ്പു or ദ്സരോങ്, എന്നെല്ലാം അറിയപ്പെടുന്നു . ചൈനയിലെ സ്വയംഭരണപ്രദേശമായ ഷിഗാത്സെയിലെ ടിൻ ഗ്രി കൌണ്ടിയിൽ ബാസും പ്രവിശ്യയിലെ ഈ ഈ വിഹാരം ബുദ്ധമതത്തിലെ ന്യിങ്മ എന്ന സമ്പ്രദായമാണ് അനുവർത്തിക്കുന്നത്.

എവറസ്റ്റ്‌ കൊടുമുടിയുടെ താഴെ വടക്ക് വശത്ത് ദ്സാകർ ചു താഴ്വരയിൽ സമുദ്രനിരപ്പിൽനിന്നും 4980 മീറ്റർ ഉയരത്തിൽ റോങ്ബക് ബുദ്ധവിഹാരം . റോങ്ബക് ബുദ്ധവിഹാരം ലോകത്തിലെത്തന്നെ ഏറ്റവും ഉയരത്തിലുള്ള ബുദ്ധവിഹാരമായി അവകാശപ്പെടുന്നു. in the world. ഏവറസ്റ്റിന്റെ തെക്കൻ താഴവാരങ്ങളിൽ നേപ്പാളിലെ കുംബു പോലുള്ള ഗ്രാമങ്ങളിൽ താമസിക്കുന്ന ഷെർപ്പ ജനവിഭാഗത്തിന് റോങ്ബക് ബുദ്ധവിഹാരം ഒരു പ്രധാന തീർത്ഥാടനകേന്ദ്രമാണ്. ഹിമാലയത്തിലെ നാങ്പ ലാ പ്രദേശത്തുകൂടി ദിവസങ്ങളോളം ഉള്ള ഒരു യാത്രയാണ് ഈ തീർത്ഥാടനം. . 1920-30കളിൽ ഡാർജിലിങിൽനിന്നും 4-5 ആഴ്ചനീളുന്ന സാഹസികപർവ്വതാരോഹണം വഴി എവറസ്റ്റ് കയറുന്നവരും ഇവിടേക്ക് എത്തിയിരുന്നു. പണ്ടുമുതലേ എവറസ്റ്റ് കയറുന്നത് വടക്കുനിന്നാണെങ്കിലും തിബത്തിൽ നിന്നും ഉള്ളവർ ബുദ്ധവിഹാരത്തിന്റെ 8 കിമി തെക്ക് വശത്തുനിന്നും റോങ്ബക് ഹിമാനിയെചുറ്റി ആണ് കയറുക പതിവ്. അപ്പോൾ ഇവിടം അവരുടെ ഇടത്താവളമാക്കുന്നു. 

ഇപ്പോൾ പഴയ ടിങ്ഗ്രിയിൽ (ടിങ്ഗ്രി നഗരം) നിന്നായാലും പുതിയ ടിങ്ഗ്രിയിൽ (ഷെൽകർ) നിന്നായാലും ടിബറ്റിലെ ഫ്രന്ഷിപ് ഹൈവേയിലൂടെ രണ്ട്- മൂന്ന് മണിക്കൂർ യാത്രയിലൂടെ ഇവിടെയെത്താം. റോങ്ബക് ബുദ്ധവിഹാരത്തിൽ നിന്നും എവറസ്റ്റിന്റെ വടക്ക് വശത്തിന്റെ കാഴ്ച അനുപമമാണ്. ആദ്യമായി ഇവിടെയെത്തിയ ബ്രിട്ടീഷുകാരിൽ പ്രശസ്തനായ ജോൺ നോയൽ വർണ്ണിക്കുന്നു: "Some colossal architect, who built with peaks and valleys, seemed here to have wrought a dramatic prodigy—a hall of grandeur that led to the mountain. ഒരു മഹാനായ ശിൽപ്പി താഴ്വരകളും കൊടുമുടികളൂം സൃഷ്ടിച്ചപ്പോൾ ഇവിടെ കലാത്മകമായ അത്ഭുതങ്ങൾ വരച്ചുവച്ചു."

ബുദ്ധവിഹാരത്തിനുമുമ്പിൽ ഒരു വലിയ വൃത്താകാരമായ മേൽക്കൂരയുള്ള സ്ഥൂപമുണ്ട്.
നയിങ്മാപ ലാമയായ ങവാങ് റ്റെൻസിൻ നൊർബു 1902ൽ സ്ഥാപിച്ചതാണ് റൊങ്ബക് ബുദ്ധവിഹാരം in an area of meditation huts and caves that had been in use by communities of nuns since the 18th century. സന്യാസിമഠങ്ങളുടെ ചുറ്റുമുള്ള മലഞ്ചെരുവുകൾ താഴ്വരയിൽ നിന്ന് താഴേക്ക് താഴേക്കിറങ്ങുന്നതാണ് ആശ്രമധ്യാന ഗുഹകൾ.മണി കല്ലുകൾ, , പ്രാർത്ഥനകൾ എന്നിവ ഉപയോഗിച്ച് ഭിത്തികൾ അലങ്കരിച്ചിരിക്കുന്നു.
ഈ ആശ്രമത്തിന്റെ സ്ഥാപക ലാമ ആയ റ്റാങ്ബാക്ക് എന്ന പേരിൽ അറിയപ്പെടുന്ന റാൻഗ്ബൂക് ലാമയെ , ടിബറ്റുകാർ ഏറെ ബഹുമാനിച്ചിരുന്നു.ആദ്യകാല മലകയറ്റക്കാരെ റബ്ബർക് ലാമ കാണുമ്പോൾ, അദ്ദേഹം അവരെ സംരക്ഷിക്കുകയും മാംസം, തേയില എന്നിവ കഴിക്കാൻ നൽകുകയും, അവരുടെ മാനസാന്തരത്തിനായി പ്രാർത്ഥിക്കുകയും ചെയ്യുന്നു.നംഗ്യാൽ വാങിഡി എന്ന പേരുള്ള ടെൻസിങ് നോർഗെ ക്ക് ചെറിയകുഞ്ഞ് എന്ന അർത്ഥം വരുന്ന നവാബു ടെൻസിൻ നോർബു എന്നു പേരു നൽകിയത് റോങ്ബുക്ക് ലാമ.

മുമ്പ് ഈ വിഹാരം വർഷത്തിൽ പലപ്പോഴും മതപരമായ ചർച്ചകളും പഠനങ്ങളും ആയി സജീവമായിരുന്നു..


</doc>
<doc id="393157" url="https://ml.wikipedia.org/wiki?curid=393157" title="ചെത്തിപ്പുഴ തിരുഹൃദയ പള്ളി">
ചെത്തിപ്പുഴ തിരുഹൃദയ പള്ളി

കോട്ടയം ജില്ലയിലെ ചങ്ങനാശ്ശേരി താലൂക്കിൽ വാഴപ്പള്ളി ഗ്രാമപഞ്ചായത്തിലെ ചെത്തിപ്പുഴ ഗ്രാമത്തിൽ സ്ഥിതി ചെയ്യുന്ന റോമൻ കത്തോലിക്ക പള്ളിയാണ് ചെത്തിപ്പുഴ തിരുഹൃദയ പള്ളി. സീറോ മലബാർ സഭയുടെ ചങ്ങനാശ്ശേരി അതിരൂപതയുടെ കീഴിലാണ് ഈ പള്ളി സ്ഥിതി ചെയ്യുന്നത്.



</doc>
<doc id="393160" url="https://ml.wikipedia.org/wiki?curid=393160" title="ഗോറിസ്">
ഗോറിസ്

ഗോറിസ് (Armenian: Գորիս), അർമേനിയയുടെ തെക്കൻ സ്യൂനിക് പ്രവിശ്യയിലെ ഒരു നഗരമാണ്. ഗോറിസ് (അല്ലെങ്കിൽ വരാരക്ക്) നദിയുടെ താഴ്‍വരയിൽ സ്ഥിതി ചെയ്യുന്ന ഈ നഗരം, അർമേനിയൻ തലസ്ഥാനമായ യെരേവാനിൽ നിന്ന് 254 കിലോമീറ്റർ ദൂരത്തിലും പ്രവിശ്യാ തലസ്ഥാനമായ കാപനിൽ നിന്ന് 67 കിലോമീറ്റർ ദൂരത്തിലുമാണ് സ്ഥിതിചെയ്യുന്നത്. ഒരു നഗര സമൂഹമായ ഗോറിസ്, സ്യൂനിക് പ്രവിശ്യയിലെ രണ്ടാമത്തെ വലിയ നഗരവുമാണ്. 2011 ലെ കനേഷുമാരി കണക്കുകൾ പ്രകാരം ഈ നഗരത്തിലെ ജനസംഖ്യ 20,591 ആയിരുന്നു. ഇത് 2001 ലെ കനേഷുമാരി പ്രകാരമുള്ള 23,261 ൽനിന്ന് അൽപ്പം കുറവായിട്ടാണ് റിപ്പോർട്ട് ചെയ്യപ്പെട്ടത്.  എന്നാൽ 2016 ഓദ്യോഗിക കണക്കനുസരിച്ച് നിലവിൽ ഗോരിസിലെ ജനസംഖ്യ 20,300 ആണ്.

2016 ലെ ഏതാനും സമൂഹങ്ങളുടെ ലയിപ്പിക്കലിനു ശേഷം അക്നർ, ബാർഡ്സ്റാവൻ, ഹർടാഷൻ, കരാഹഞ്ച്, ഖണ്ഡ്സോറെസ്ക്, നെർക്കിൻ ഖണ്ഡ്സോറെസ്ക്, ഷുർനുഖ്, വെരിഷെൻ, വൊറോട്ടൻ തുടങ്ങിയ ഗ്രാമങ്ങളെ ഉൾപ്പെടുത്തി ഗോറിസ് നഗരസഭ വികസിപ്പിക്കപ്പെട്ടു. അർമീനിയൻ അപ്പോസ്തോലിക സഭ ഉൾപ്പെടുന്ന സ്യൂനിക് രൂപതയുടെ കേന്ദ്രമാണ് ഗോറിസ് നഗരം.

ചരിത്രത്തിലുടനീളം ഗോറിസ് നഗരം “കോറസ്”, “ഗോരായ്ക്ക്” എന്നീ പേരുകളിലാണ് അറിയപ്പെട്ടിരുന്നത്. എന്നിരുന്നാലും പേരിന്റ ഉത്ഭവത്തെക്കുറിച്ച് നിരവധി വിശദീകരണങ്ങൾ നിലനിൽക്കുന്നുണ്ട്. ഗോറിസ് എന്ന പേര് ഉരുത്തിരിഞ്ഞുവന്നത് പാറക്കെട്ടുകൾ നിറഞ്ഞത് എന്നർത്ഥമുള്ള ഇന്തോ-യൂറോപ്യൻ പ്രാചീനഭാഷാ പദങ്ങളിൽനിന്നാണെന്ന് അനുമാനിക്കപ്പെടുന്നു. ഇന്നത്തെ നഗരത്തിന്റെ അതേ പ്രദേശത്ത് പുരാതന കാലത്ത് ഒരു വാസസ്ഥലം ഉണ്ടായിരുന്നു. ഗോറിസ് എന്ന പേരിന്, ഗോറിസ്റ്റ്സ, കോറെസ്, ഗോറസ്, ഗൊരൈക്, ഗോറു, ഗെറ്യൂസി തുടങ്ങി നിരവധി വ്യതിയാനങ്ങൾ ഉണ്ടായിരുന്നു. 

ഗോറിസ് പ്രദേശത്ത് ശിലായുഗകാലം മുതൽക്കുതന്നെ ജനവാസമുണ്ടായിരുന്നു. യുറേഷ്യൻ കാലഘട്ടത്തിലാണ് ഗോറിസിനെക്കുറിച്ച് ചരിത്രത്തിൽ ആദ്യമായി പരാമർശിക്കപ്പെടുന്നത്. ബി.സി. 735 നും 713 നും ഇടയിൽ അധികാരത്തിലിരുന്ന ഉറാത്തുവിലെ രാജാവ് റൂസ ഒന്നാമന്റേതായി കണ്ടെടുക്കപ്പെട്ട ക്യൂണിഫോം എഴുത്തിൽ (ആപ്പെഴുത്ത്) അദ്ദേഹം പിടിച്ചെടുത്ത 23 രാജ്യങ്ങളിൽ ഒന്നായ ഗൊറിസ്റ്റ്സ എന്ന രാജ്യത്തെക്കുറിച്ച് പരാമർശിക്കുന്നു. ഇത് ഗോറിസ് തന്നെ ആയിരിക്കുമെന്നു ശാസ്ത്രജ്ഞന്മാർ കരുതുന്നു. 

മദ്ധ്യകാലഘട്ടത്തിൽ, ഗോറിസ് നദിയുടെ ഇടത്തേ കരയിൽ, ഇന്നത്തെ ഗോറിസ് നഗരത്തിന്റെ കിഴക്ക് ഭാഗത്തായാണ്  കുടിയേറ്റ കേന്ദ്രം സ്ഥിതി ചെയ്തിരുന്നത്. ഈ കുടിയേറ്റ പ്രദേശം കോറസ് എന്നു വിളിക്കപ്പെട്ടു.  സ്റ്റീഫൻ ഓർബെലിയാൻ തന്റെ “ഹിസ്റ്ററി ഓഫ് സ്യൂനിക് പ്രോവിൻസ്” എന്ന പുസ്തകത്തിൽ പരാമർശിച്ച ഗ്രാമങ്ങളായ ഗോറു, ഗോറായിക് എന്നിവയുടെ പേരുമായി ഈ ഗ്രാമത്തിനുള്ള സാദൃശ്യം യാദൃശ്ചികമല്ല. 12-ഉം 15-ഉം നൂറ്റാണ്ടുകൾക്കിടയിൽ, സ്യൂനിക്ക്, അർമേനിയയുടെ ചരിത്രപരമായ മറ്റു പ്രദേശങ്ങൾക്കൊപ്പം സെൽജുക്, മംഗോളിയർ, അക് ഖോയുൻലു, കര കോയുൻലു എന്നിവരുടെ ആക്രമണത്തിനിരയായി.

പതിനാറാം നൂറ്റാണ്ടിന്റെ ആരംഭത്തിൽ സ്യൂനിക്, സഫാവിദ് പേർഷ്യയുടെ ഉള്ളിലുള്ള എറിവൻ ബെഗ്ലാർബെഗിയുടെ ഭാഗമായി. പേരിന്റെ ഇപ്പോഴത്തെ സ്പെല്ലിംഗ് ആദ്യമായി ബാർസെഘ് യേററ്റ്സിന്റെ കൈയക്ഷരത്തിൽ 1624 ൽ പരാമർശിക്കപ്പെട്ടു. 17 മുതൽ 18 വരെയുള്ള നൂറ്റാണ്ടുകളിൽ ഈ പ്രദേശത്ത് മെലിക് ഹസെന്യാൻസ് രാജകുമാരൻ ഭരണം നടത്തി. 18-ആം നൂറ്റാണ്ടിന്റെ ആരംഭത്തിൽ, സഫാവിദ് പേർഷ്യയ്ക്കെതിരേയും ആക്രമണകാരികളായ ഒട്ടോമൻ തുർക്കികൾക്കെതിരേയുമുള്ള ഡേവിഡ് ബെക്കിന്റെ നേതൃത്വത്തിലുള്ള അർമേനിയൻ വിമോചന പ്രചാരണത്തിന്റെ കേന്ദ്രമായിരുന്നു ഇത്. 1750 ൽ പുതുതായി രൂപീകരിക്കപ്പെട്ട കറാബാഖ് ഖാനേറ്റിന്റെ ഭാഗമായിത്തീർന്നു ഈ പ്രദേശം.

പത്തൊൻപതാം നൂറ്റാണ്ടിന്റെ ആരംഭത്തിൽ, 1804-13 ലെ റൂസ്സോ-പേർഷ്യൻ യുദ്ധത്തേത്തുടർന്ന് 1813 ഒക്ടോബർ 24 ന് റഷ്യയും ക്വാജ പേർഷ്യയും തമ്മിൽ ഒപ്പിട്ട “ട്രീറ്റി ഓഫ് ഗുലിസ്റ്റാൻ” കരാർ പ്രകാരം  പഴയ കോറസ് ഓഫ് സ്യൂനിക് മേഖല ഉൾപ്പെടെയുള്ള അർമേനിയയുടെ പല പ്രദേശങ്ങളും റഷ്യൻ സാമ്രാജ്യത്തിന്റെ ഭാഗമായി മാറി.


</doc>
<doc id="393161" url="https://ml.wikipedia.org/wiki?curid=393161" title="എവറസ്റ്റ് സമാധാന ദൗത്യം">
എവറസ്റ്റ് സമാധാന ദൗത്യം

ഏവറസ്റ്റ് സമാധാനദൗത്യം എന്നത് (ഇംഗ്ലീഷ് Everest Peace Project) അമേരിക്ക ആസ്ഥാനമായി പ്രവർത്തിക്കുന്ന ഒരു സന്നദ്ധസേവകരായ പർവ്വതാരോഹകരുടെ ഒരു കൂട്ടായ്മയാണ്. ലോകത്തിന്റെ പല ഭാഗങ്ങളിൽ നിന്നുള്ള പല സംസ്കാരങ്ങൾ ഉൾക്കൊള്ളുന്ന പല വർഗ്ഗത്തിലും ഭാഷയിലും ഉള്ള ജനങ്ങൾ ഈ ദൗത്യത്തിൽ ഒത്തുകൂടുന്നു. വലിയ പർവ്വതശിഖരങ്ങൾ ഒന്നിച്ച് കീഴടക്കുക വഴി സാംസ്കാരികത പങ്കിടുക എന്നതാണ് ഇതിന്റെ ലക്ഷ്യം 
ല്



</doc>
<doc id="393176" url="https://ml.wikipedia.org/wiki?curid=393176" title="കോൽഖെട്ടി ദേശീയോദ്യാനം">
കോൽഖെട്ടി ദേശീയോദ്യാനം

കോൽഖെട്ടി ദേശീയോദ്യാനം, വടക്കൻ ജോർജിയയിലെ ചരിത്രപ്രാധാന്യമുള്ള കോൽച്ചിസ് മേഖലയിൽ സ്ഥിതിചെയ്യുന്ന ഒരു ദേശീയോദ്യാനമാണ്. ഇത് കരിങ്കടലിലെ തീരദേശ സമതലത്തിൽ ടിക്കോരി, സുപ്സ എന്നീ നദികളുടെ അഴിമുഖത്ത് സുഗ്‍ദിദി, ഖോബി,  ലാഞ്ച്ഖുട്ടി, സെനകി, അബാഷ എന്നീ ജില്ലകളിലായി വ്യാപിച്ചു കിടക്കുന്നു. ജോർജിയയുടെ സംയോജിത തീരദേശ പരിപാലന പദ്ധതിയുടെ ഭാഗമായി 1998, 1999 കാലഘട്ടത്തിൽ ഈ ദേശീയോദ്യാനം സ്ഥാപിക്കപ്പെട്ടു. ലോകബാങ്ക് (WB), ഗ്ലോബൽ എൻവയോൺമെന്റൽ ഫെസിലിറ്റി (GEF) എന്നിവ ഇതിന് സാമ്പത്തികമായ പിന്തുണ നൽകി. കോൽഖെട്ടി ദേശീയോദ്യാനം 28,940 ഹെക്ടർ പ്രദേശം ഉൾക്കൊള്ളുന്നു. 1947 ൽ സ്ഥാപിതമായ 500 ഹെക്ടർ വിസ്തൃതിയുള്ള കോൽഖെട്ടി സ്റ്റേറ്റ് നേച്ചർ റിസർവിന്റെ ഭൂമിയും പാലിയോസ്റ്റോമി തടാകം ഉൾപ്പെടെ ചുറ്റുമുള്ള തണ്ണീർത്തടങ്ങളും ഇതുമായി സംയോജിപ്പിക്കപ്പെട്ടു.

കോൽഖെട്ടി ദേശീയോദ്യാനം ഒരു കാലത്ത് യുറേഷ്യൻ ഭൂഖണ്ഡത്തിലാകെ വ്യാപിച്ചുകിടന്നിരുന്ന ടെർഷ്യറി കാലഘട്ടത്തിലെ ഉഷ്ണമേഖല, ഭാഗിക ഉപോഷ്ണ മേഖലകളുടെ ഭാഗമായിരുന്നു. ഏകദേശം 2000-ബി.സി.യിൽ, ആദ്യത്തെ ജോർജ്ജിയൻ സംസ്ഥാനമായ കോല‍ഖെട്ടി ("കോൽച്ചിസ്" എന്ന പേരിൽ അറിയപ്പെടുന്നു) ഇവിടെ സൃഷ്ടിക്കപ്പെടുകയും "കോൽഖുരി ടെട്രി" എന്ന പേരിൽ ആദ്യ ജോർജിയൻ നാണയം മിൻറ് ചെയ്യപ്പെടുകയും ചെയ്തു.

കൊൽച്ചിസ്, ഗ്രീക്ക് മിത്തോളജിയിൽ, ലോകത്തിന്റെ വക്ക് എന്ന നിലയിൽ പരാമർശിക്കപ്പെടുകയും പടിഞ്ഞാറൻ ഏഷ്യയിലേയും കിഴക്കൻ യൂറോപ്പിലേയും ചരിത്രഗ്രന്ഥങ്ങളിൽ രേഖപ്പെടുത്തപ്പെടുകയും ചെയ്തിട്ടുണ്ട്. അപ്പോളോണിയസ് റോഡിയസ് രചിച്ച "Argonautica" യിലെ ജാസനേയും അർഗോനോട്ടുകളുടെയും കുറിച്ചു വിവരിക്കുന്ന ഗ്രീക്ക് ഇതിഹാസകാവ്യത്തിലും, സ്വർണ്ണത്തോൽ കണ്ടെത്താനുള്ള അയാളുടെ ഉദ്യമത്തിലും കോൾച്ചീസിനെക്കുറിച്ചു പരാമർശനമുണ്ട്. അഗ്നിയുടെ രഹസ്യം മോഷ്ടിച്ചു മനുഷ്യർക്കു നൽകിയതിൽ കോപിച്ച് ദേവന്മാർ പ്രോമിത്യൂസിനെ കൌക്കാസസിലെ പാറയിൽ ചങ്ങലയാൽ ബന്ധിച്ച് തളച്ചിട്ടതും അദ്ദേഹത്തിന്റെ കരളു കൊത്തിതിന്നാൻ കഴുകന്മാരെ അയച്ചതും കോൾച്ചിസിൽ വച്ചായിരുന്നുവെന്ന് ഐതിഹ്യം. ഏയ്റ്റെസ്, ഇഡിയ്യ, പാപ്പാ, സേർസ്, മെഡിയ, ചാൽസിയോപ്പ്, അബിസ്കസ് എന്നിവരുടെ പ്രധാന കഥാപാത്രങ്ങളാണ് കൊൾച്ചികൾ. കൊൽച്ചിസിൽനിന്നുള്ള പ്രധാന ഇതിഹാസ കഥാപാത്രങ്ങൾ അയീറ്റസ്, ഇഡിയ, പാസിഫെയ്, സിർസ്, മെഡിയ, ചാൽസിയോപ്പ്, അബ്‍സിർട്ടസ് എന്നിവരാണ്.

വികസിതമായ സമ്പദ്‍വ്യവസ്ഥ, പ്രദേശത്തിൻറെ അനുകൂലമായ ഭൂമിശാസ്ത്രം, പ്രാകൃതിക സാഹചര്യങ്ങൾ എന്നിവ കൊൽച്ചിയൻ തീരം കോളനികളാക്കി മാറ്റുന്നതിന് മൈലേഷ്യൻ ഗ്രീക്കുകളെ ആകർഷിച്ച സ്വാഭാവിക ഘടകങ്ങളാണ്. ക്രി.മു. അഞ്ച്, ആറ് നൂറ്റാണ്ടുകളിൽ ഫാസിസ്, ഗ്യോനോസ്, സുഖുമി എന്നീ സ്ഥലങ്ങളിൽ അവർ വ്യവസായ കേന്ദ്രങ്ങൾ സ്ഥാപിച്ചിരുന്നു. ക്രി.മു. നാലാം നൂറ്റാണ്ടിൽ മഹാനായ അലക്സാണ്ടർ ചക്രവർത്തി കീഴടക്കിയ പ്രദേശങ്ങളുടെ പുറത്താണ് ഈ സൈറ്റുകൾ സ്ഥിതിചെയ്യുന്നത്. പേർഷ്യൻ സാമ്രാജ്യം അസ്തമിച്ചതിനു ശേഷം, കൊൽക്കിസിന്റെ ഒരു പ്രധാന ഭാഗം എഗ്രിസി എന്നറിയപ്പെടുകയും ഏകദേശം ബി.സി. 302 ൽ സമീപകാലത്തു രൂപീകരിക്കപ്പെട്ട ഐബീരിയൻ സാമ്രാജ്യത്തോട് (കാർട്ട്‍ലി) കൂട്ടിച്ചേർക്കുകയും ചെയ്തു. ഏകദേശം ക്രി.മു. 101-ൽ പോണ്ടസിലെ മിത്രിഡേറ്റസ് VI കീഴടക്കുന്നതുവരെ ഈ പ്രദേശം സ്വാതന്ത്ര്യത്തിന്റെ ഒരു ഒരംശം നിലനിർത്തിയിരുന്നു.

ഈ പ്രദേശത്ത് ഏറെക്കുറെ ബന്ധപ്പെട്ടിരിക്കുന്നതും എന്നാൽ ഭിന്നവുമായ പല ഗോത്രവർഗ്ഗക്കാർ അധിവസിച്ചിരുന്നു. അവർ അധിവസിച്ചിരുന്ന പ്രദേശങ്ങൾ പ്രധാനമായും കരിങ്കടലിൻറെ തീരമായിരുന്നു. ഈ ഗോത്രവർഗ്ഗക്കാരിൽ മച്ചിലോണുകൾ, ഹെനിയോച്ചി, സിഡ്രെറ്റെയ്, ആപ്സിലെയ്, ലാസി, ചാലിബസ്, ടബാൽ, ടിബറെനി, മോസിനോയെകി, മാക്രോണുകൾ, മുഷ്കി, മാരെസ് എന്നിവർ ഉൾപ്പെട്ടിരുന്നു.

ആധുനിക കാലഘട്ടത്തിൽ, സോവിയറ്റ് അധികാരികൾ നടപ്പാക്കിയ വൻതോതിലുള്ള വെള്ളം വാർക്കൽ, പ്രത്യേകിച്ച് 1920 കളിൽ സമ്പദ് വ്യവസ്ഥയെ വികസിപ്പിച്ചെടുക്കാനുളള വികസന പരിപാടികൾ ഇവിടെയുണ്ടായിരുന്ന ചതുപ്പുനില ജൈവവ്യവസ്ഥയിൽ ഒരു ഭീകരമായ ആഘാതം ഉണ്ടാക്കിയിരുന്നു. 1947 ൽ കോൽഖെട്ടി സ്റ്റേറ്റ് നേച്ചർ റിസർവ്വ് എന്ന പേരിൽ ഒരു ചെറിയ 500 ഹെക്ടർ റിസർവ് ഇവിടെ സ്ഥാപിക്കപ്പെട്ടു. 


</doc>
<doc id="393183" url="https://ml.wikipedia.org/wiki?curid=393183" title="പോതപ്പുല്ല്">
പോതപ്പുല്ല്

കേരളത്തിൽ കാണപ്പെടുന്ന ഒരു അധിനിവേശ സസ്യമാണ് പോതപ്പുല്ല്. (ഇംഗ്ലീഷ്: crimson fountain grass).
ശാസ്ത്രനാമം: Pennistum setaceum. 
പുശുപ്പുല്ല്, പുഴുപ്പുല്ല്, കോതപ്പുല്ല്, പോതപ്പുല്ല് എന്നീ പേരുകളിൽ ഇത് അറിയപ്പെടാറുണ്ട്.

മൂന്ന് അടിയോളം ഉയരത്തിൽ വളരുന്ന ഇവയ്ക്ക് ആകർഷകമായ നിറങ്ങളോടെയുള്ള ധാരാളം പൂങ്കുലകൾ ഉണ്ടാകുന്നു. പൂങ്കുലകൾക്ക് ആറിഞ്ച് മുതൽ പതിനഞ്ച് ഇഞ്ച് വരെ വലിപ്പമുണ്ടാകാറുണ്ട്. വളരെ ചെറിയ കായ്കൾ. ഉണങ്ങിയ വിത്തുകൾക്ക് കാറ്റിൽ പറന്നു പോകാൻ സഹായകമായ വിധത്തിലുള്ള രോമങ്ങൾ ഉണ്ട്.
വടക്കേ ആഫ്രിക്കയാണ് പോതപ്പുല്ലിന്റെ ജന്മദേശം. അമേരിക്ക, ഏഷ്യ എന്നിവിടങ്ങളിലേക്ക് ഒരു അലങ്കാരച്ചെടിയായി എത്തിച്ചേരുകയായിരുന്നു. വഴിവക്കിൽ നട്ടുവളർത്തിയ ചെടിയിൽ നിന്നും വായു, വെള്ളം, ജന്തുക്കൾ, മനുഷ്യർ എന്നിവയുടെ സഹായത്തോടെ വിത്തു വിതരണം നടന്ന് ലോകത്തിന്റെ മറ്റ് ഭാഗങ്ങളിലേക്ക് പടർന്നു .
ഏത് കാലാവസ്ഥയിലും പോതപ്പുല്ല് വളരുമെങ്കിലും വരണ്ട മണ്ണിലാണ് കൂടുതലായി കാണപ്പെടുന്നത്. മരുഭൂമികളിൽ പോലും ഇതിന്റെ സാന്നിദ്ധ്യമുണ്ട്. വരൾച്ചയെ പ്രതിരോധിക്കാൻ കഴിവുള്ള ഈ പുല്ല് വളരെ വേഗം വളരുന്നു.
ഇളം പുല്ല് കന്നുകാലികൾക്ക് തീറ്റയായി നൽകാറുണ്ട്. അലങ്കാരച്ചെടിയായും ഇവയുടെ ചില ഇനങ്ങളെ വളർത്താറുണ്ട്.

ഇത് ഒരു കളസസ്യമെന്ന തരത്തിൽ പരിസ്ഥിതിക്ക് ദോഷമുണ്ടാക്കുന്നു. എളുപ്പത്തിൽ പടർന്ന് പിടിച്ച് വളരുന്ന ഈ പുൽച്ചെടി, മറ്റ് സസ്യങ്ങളുടെ വളർച്ചയെ തടയുകയോ അവയെ പാടെ നശിപ്പിക്കുകയോ ചെയ്യുന്നു. ഉണങ്ങിയ പുല്ലിന് പെട്ടെന്ന് തീ പടരുന്നതിനാൽ കാട്ടുതീയുണ്ടാവുകയും മറ്റ് സസ്യങ്ങൾ കത്തിനശിക്കാൻ കാരണമാകുകയും ചെയ്യുന്നു. എന്നാൽ, പോതപ്പുല്ല് തീ കത്തിയാലും അതിന്റെ കുറ്റിയിൽ നിന്ന് ശക്തിയോടെ വളർന്നു വരുന്നു. മരുഭൂമിയിലെ ജന്തുക്കൾക്ക് വളരെയേറെ സഹായകമായ velvet mesquite (Prosopis velutina) and the saguaro cactus (Carnegiea giganteus) എന്നീ ചെടികളുടെ നാശത്തിനു പോലും പോതപ്പുല്ല് കാരണമാവുന്നു.



</doc>
<doc id="393191" url="https://ml.wikipedia.org/wiki?curid=393191" title="സിലിക്കൺ കണ്ട്രോൾഡ് റെക്ടിഫയർ">
സിലിക്കൺ കണ്ട്രോൾഡ് റെക്ടിഫയർ

തൈറിസ്റ്ററുകളിൽ പ്രധാനപെട്ട ഒന്നാണ് സിലിക്കൺ കണ്ട്രോൾഡ് റെക്ടിഫയർ (SCR silicon controlled rectifier /semiconductor-controlled rectifier ).നാല് സെമി കണ്ടക്ടർ ക്രിസ്റ്റലുകൾ തട്ടുകളായി ചേർത്തു വച്ചാണ് ഇവ നിർമ്മിക്കുന്നത്. ഇതിന്റെ ലീഡുകളെ ആനോഡ്, കാതോഡ്, ഗേറ്റ് എന്നിങ്ങനെ അറിയപ്പെടുന്നു.ഒരു SCR ഇൽ കൂടി രണ്ടു വിധത്തിൽ കറന്റ്‌ കണ്ടക്ഷ്ൻ സാധ്യമാകും. ഒന്നാമത് ഗേറ്റിൽ വോൾടേജ് കൊടുക്കാതെ ആനോഡിനും കാതോഡിനും കുറുകെ വോൾട്ടേജ് കൊടുത്തു കൊണ്ടുള്ള രീതി. രണ്ടാമത്തെ രീതിയിൽ ഗേറ്റിൽ ഒരു ചെറിയ പോസിറ്റീവ് വോൾടേജ് കൊടുത്തു കൊണ്ടുള്ള താണ്. ഗേറ്റ് ഓപ്പൺ ആക്കി ആനോഡിനും കാതോഡിനും കുറുകെ ഒരു ഫോർവേഡ് ബയസ് കൊടുക്കുമ്പോൾ SCR -ൽ കൂടി കറന്റ്‌ പ്രവാഹം നടക്കുകയില്ല. പക്ഷേ, ഈ വോൾട്ടേജ് വർദ്ധിപ്പിച്ചു കൊണ്ടിരുന്നാൽ ഒരു പ്രത്യേക വോൾടേജ് ആകുമ്പോൾ SCR-ൽ കൂടി കറന്റ്‌ പ്രവാഹം നടക്കും. ഈ വോൾടേജ് "ബ്രേക്ക്‌ ഓവർ വോൾടേജ് "എന്ന് അറിയപ്പടുന്നു. എന്നാൽ രണ്ടാമത്തെ രീതിയിൽ ഗേറ്റിൽ ഒരു പോസിറ്റീവ് വോൾട് കൊടുക്കുന്നതിനാൽ ബ്രേക്ക്‌ ഓവർ വോൾട്ടിൽ എത്തുന്നതിന് മുൻപ് കറന്റ്‌ പ്രവാഹം നടക്കും.


</doc>
<doc id="393197" url="https://ml.wikipedia.org/wiki?curid=393197" title="വഹാബി യുദ്ധം">
വഹാബി യുദ്ധം

വഹാബി യുദ്ധം

വഹാബി യുദ്ധം, ഓട്ടമൻ-സൗദ് യുദ്ധം, ഓട്ടൊമൻ-വഹാബി യുദ്ധം, ഓട്ടൊമൻ-സലഫി യുദ്ധം എന്നിങ്ങനെയുള്ള വിവിധ പേരുകളിൽ അറിയപ്പെടുന്ന ഈ യുദ്ധവേള 1811 മുതൽ 1818 വരെ നീണ്ടു നിന്ന ഒരു അറബ്-ഓട്ടമൻ തുർക്കി സംഘർഷാവസ്ഥയ്ക്ക് നൽകുന്ന പേരാണ്.

ഓട്ടൊമൻ സുൽത്താന്റെ സൈന്യാധിപനായ മുഹമ്മദലി പാഷ, ദിരിയ ആസ്ഥാനമാക്കി ഭരിച്ച് പോന്നിരുന്ന പ്രഥമ സൗദി ഭരണകൂടത്തെ നിശ്ശേശം കീഴ്പ്പെടുത്തുകയായിരുന്നു ഈ യുദ്ധത്തിനൊടുവിൽ.
വഹാബിസം എന്ന് പിൽക്കാലത്ത് വിളിക്കപ്പെട്ട ഇസ്ലാമിക ചിന്താധാരയുടെ ഉപജ്ഞാതാവായ മുഹമ്മദ് ബിൻ അബ്ദുൽ വഹാബ് (1703-1792) മുഹമ്മദ് ബിൻ സൗദ് എന്ന ഗോത്ര  പ്രമുഖനുമായി ചേർന്ന് തുർക്കി ഭരണത്തിന്റെ  സർവ്വാധിപത്യത്തിനു വെല്ലുവിളി ഉയർത്തികൊണ്ട്  ദിരിയ്യ പ്രദേശം ആസ്ഥാനമാക്കി ഒരു ഭരണകൂടം സ്ഥാപിച്ചു. ഇതിനെ പ്രഥമ സൗദി ഭരണകൂടം (First Saudi State ) എന്ന് ചരിത്രക്കാരന്മാർ വിശേഷിപ്പിക്കുന്നു.

ഇസ്ലാമിന്റെ പരിശുദ്ധ നഗരങ്ങളായ മക്കയും മദീനയും നൂറ്റാണ്ടുകളായി നിയന്ത്രിച്ച് പോന്നിരുന്ന വൈദേശികരായ തുർക്കുകളിൽ (ഓട്ടൊമൻ ഭരണം) നിന്നും 1805 ആയപ്പോഴേക്കും വഹാബികൾ തിരിച്ച് പിടിച്ചു.അതോടൊപ്പംതന്നെ ഓട്ടൻ വാണിജ്യസംഘങ്ങളെ ആക്രമിച്ച് ഭരണക്കർത്താക്കളുടെ സാമ്പത്തിക അടിത്തറയ്ക്ക് ക്ഷതം ഏൽപ്പിക്കാനും വഹാബികൾക്കായി.മുസ്ലിം ലോകത്തിന്റെ ഖലീഫയും പരിശുദ്ധദേവാലയങ്ങളുടെ സംരക്ഷക പട്ടവും ചോദ്യംചയ്യപ്പട്ടത്തോടെ ഓട്ടമൻ സുൽത്താനു അടിയന്തിര സൈനിക ഇടപെടലുകൾ നടത്താതെ വയ്യെന്നായി. 

ഓട്ടമൻ ഭരണത്തിന്റെ ഈജ്യപ്ത്തിലെ പ്രതിനിധിയായിരുന്ന മുഹമ്മദലി എന്ന പാഷയെ (ജനറൽ) അറേബ്യൻ നാടുകൾ തിരിച്ചുപിടിക്കൻ സുൽത്താൻ മുസ്തഫ നാലാമൻ ദൗത്യമേൽപ്പിച്ചു. ഈജിപ്ത്തിൽ തന്റേതായ ഒരു സാമ്രാജ്യം സ്ഥാപിക്കനായി പാഷ മുഹമ്മദലി ശ്രമിക്കുന്നുണ്ടുന്ന് മനസ്സിലാക്കിയിട്ടു കൂടിയാണ് സുൽത്താൻ അയാളെ അറേബ്യയിലേക്ക് നിയോഗിച്ചത്. വഹാബികൾ തോറ്റാലും , അതല്ല മറിച്ച് പാഷ പരാജിതനായാലും സുൽത്താനു തന്നെയായിരിക്കും നേട്ടമെന്ന് സുൽത്താൻ കണക്കു കൂട്ടി. and the Ottoman Empire, suspicious of the ambitious Muhammad Ali, instructed him to fight the Wahhabis, as the defeat of either would be beneficial to them.

1807ൽ അറേബ്യൻ യുദ്ധങ്ങൾക്ക് നിർദ്ദേശം ലഭിച്ചെങ്കിലും പാഷ മുഹമ്മദലി ഒരുമ്പെട്ടില്ല. 1811ൽ മാത്രമാണ് മക്കയും  മദീനയും തിരിച്ചു പിടിക്കാൻ സാധിച്ചത്. തുടർന്നും അനവധി പോരാട്ടങ്ങൾ  വഹാബികളുമായി അറേബ്യൻ ദേശങ്ങളിൽനടന്നതിന്റെ ഫലമായി വഹാബികൾ 1818ൽ സമ്പൂർണ്ണനായി കീഴടങ്ങുകയായിരുന്നു. അപ്പോഴേക്കും മുഹമ്മദലിയുടെ മകൻ ഇബ്രാഹിം പാഷ സൈനിക മേധാവിത്തം ഏറ്റെടുത്തിരുന്നു. ഇബ്രാഹിമിന്റെ നയതന്ത്ര ചാരുതകൊണ്ട് വിവിധ അറബ് ഗോത്രങ്ങളുമായി സഖ്യമുണ്ടാക്കുകയും  വഹാബി    തലസ്ഥാനമായ ദിരിയ്യയിലേക്ക്  പടയോട്ടം നടത്തുകയും ചെയ്തു. പാഷയുടെ സൈന്യം അത്ര മികച്ചൊതൊന്നുമല്ലാത്തതിനാലാവാം, ദിരിയ്യ പിടിക്കാൻ ആറുനാസത്തോളം വേണ്ടി വന്നു.  കീഴടങ്ങലിനു ശേഷം 1819ൽ ദിരിയ്യ പൂർണ്ണമായും നശിപ്പിക്കപ്പെട്ടു.ഈജ്യിപ്ഷ്യൻ പട്ടാളക്കാർ നാടൊട്ടാകെ താവളങ്ങൾ ഉറപ്പിച്ചു. സൗദി ഭരണക്കർത്താവായിരുന്ന അബ്ദുല്ല ഇബ്നു സൗദ് തടവുകാരനാക്കപ്പെട്ടു. അബ്ദുല്ല  തുർക്കിയിലേക്ക് കൊണ്ടുവരപ്പെട്ടു. ഇബ്രാഹിം പാഷ അദ്ദേഹത്തിനു സുരക്ഷ വാഗ്ദാനം ചെയ്തിട്ടുണ്ടായിരുന്നു, കൂടാതെ മുഹമ്മദലി പാഷയും അബ്ദുല്ലയ്ക്ക് വേണ്ടി  വാദിച്ച് നോക്കിയെങ്കിലും, വിചാരണയ്ക്കൊടുവിൽ അബ്ദുല്ല വധിക്കപ്പെടുകയായിരുന്നു  .

1818ൽ ഒന്നാം സൗദി ഭരണകൂടം  ഈജ്പിത്/ഓട്ടൊമൻ സംയുക്തസഖ്യത്തിനു കീഴ്പെടേണ്ടി വരികയും  ഭരണാധികാരി വധിക്കപ്പെടുകയും ചെയ്തു. സൗദ് കുടുംബത്തിലെ തന്നെ അവേശിക്കുന്ന അംഗങ്ങളുടെ , പ്രത്യേകിച്ച് വധിക്കപ്പെട്ട അബ്ദുല്ലയുടെ സഹോദരങ്ങളുടെ ശ്രമഫലമായി 1824 ചില മേഖലകൾ തിരിച്ച് പിടിക്കുകയും രാജവംശാവലി പുനർജ്ജീവിപ്പിക്കുകയും ചെയ്തു.1824ൽ പുനസഥാപിച്ച ഈ വംശാവലി രണ്ടാം സൗദി ഭരണകൂടം (second Saudi state)എന്ന് ചരിത്രക്കാരന്മാർ വിശേഷിപ്പിക്കുന്നു.രൂക്ഷമായ ഉൾപ്പോരുകളുൾ നിറഞ്ഞ ഈ രാജവംശം 1891വരെ നീണ്ടുനിന്നു.


</doc>
<doc id="393198" url="https://ml.wikipedia.org/wiki?curid=393198" title="ഹാതിക്വ">
ഹാതിക്വ

യഹൂദരുടെ ഒരു കവിതയും, ഇസ്രയേലിന്റെ ദേശീയ ഗാനവുമാണ് "ഹാതിക്വ" (, , lit. ഇംഗ്ലീഷ്: "The Hope"). Its lyrics are ഉക്രൈനിലെ സോളോഷീവിൽ ജനിച്ച ജൂത കവിയായിരുന്ന നഫ്താലി ഹേർസ് ഐംബെറിന്റെ കവിതയിൽ നിന്നാണ് ഇതിന്റെ വരികൾ എടുത്തിരിക്കുന്നത്. 1877-ലാണ് ഐംബർ ഈ കവിതയുടെ ആദ്യ പതിപ്പ് രചിച്ചത്. ഇസ്രയേൽ ഭൂമിയിലേക്ക് മടങ്ങിയെത്താനും, അതിനെ പുനഃരുജ്ജീവിപ്പിക്കാനും, അതിനെ പരമാധികാര രാഷ്ട്രമാക്കി മാറ്റാനുമുള്ള ജൂത ജനതയുടെ 2000-ത്തോളം വർഷമുള്ള പഴക്കമുള്ള സ്വപ്നമാണ് ഈ കവിതയുടെ ഇതിവൃത്തം.

നഫ്താലി ഹേർസ് ഐംബറിന്റെ യഥാർത്ത കവിതയിൽ 9 ഗണ്ഡികകളാണുള്ളത്. ഇതിൽനിന്നും അടർത്തിയെടുത്ത ആദ്യത്തെ കവിതഖണ്ഡികയിൽ ചിലമാറ്റങ്ങളോട് കൂടിയാണ് ദേശീയ ഗാനമായി അംഗീകരിച്ചിട്ടുള്ളത്. യഥാർത്ത ഹീബ്രൂ വരികളും, അവയുടെ തർജ്ജമയും താഴെ കൊടുക്കുന്നു.


</doc>
<doc id="393205" url="https://ml.wikipedia.org/wiki?curid=393205" title="മംഗോളിയൻ ദറാദുകൾ">
മംഗോളിയൻ ദറാദുകൾ

മംഗോളിയയിലെ അവശേഷിക്കുന്ന പ്രാചീന ഗോത്രസംസ്ക്കാരങ്ങളിൽ പ്രമുഖമാണ് ദറാദ്. വടക്ക് റഷ്യയും മറ്റു മൂന്നു ഭാഗങ്ങളിലും ചൈനയും അതിരിടുന്ന മംഗോളിയ മധ്യേഷ്യയിലെ വിശാലമായ ഭൂവിഭാഗമാണ്. രാജ്യത്തിന്റെ വടക്കേ അതിർത്തിയോട് ചേർന്നുള്ള ദറാദ് താഴ് വരയിലാണ് ഈ ഗോത്രത്തിന്റെ കേന്ദ്രസ്ഥാനം. തലസ്ഥാനമായ ഉലാൻബാതറി ൽ നിന്ന് രണ്ടുദിവസം സഞ്ചരിച്ചാൽ മാത്രമേ ദറാദ് താഴ് വരയിലെത്തൂ. യൂറോപ്യൻ സംസ്കാരം ഉൾക്കൊണ്ടിട്ടുള്ളവരാണ് ദറാദ് ഗോത്രക്കാർ. സംസാരഭാഷ, മംഗോളിയൻ നാട്ടുഭാഷയാണ്. അവരുടെ ശരീരപ്രകൃതി പേരു സൂചിപ്പിക്കുന്നതു പോലെ മംഗോളിയൻ പ്രത്യേകതകൾ ഉള്ളതാണ്. പതിഞ്ഞമൂക്കും കട്ടിയില്ലാത്ത പുരികങ്ങളും ഇളം മഞ്ഞനിറമുള്ള ശരീരവും ചെമ്പിച്ച മുടിയും ഇവരുടെ പ്രത്യേകതയാണ്. സമതലപ്രദേശങ്ങളിലെ വയലുകളിൽ ഗോതമ്പും മറ്റുധാന്യങ്ങളും കൃഷി ചെയ്തുവരുന്നു. നാടോടികളാണെങ്കിലും പോകുന്നിടത്തൊക്കെ അവർക്കൊപ്പം പശുക്കളും മറ്റു കന്നുകാലികളുമുണ്ടാകും. ദറാദ് ഗോത്രക്കാർ സഞ്ചാരത്തിനായി ഒട്ടകങ്ങളുടെയും കുതിരകളുടെ കൂട്ടങ്ങളെയും ഉപയോഗിക്കുന്നു. ദറാദ് ഗോത്രക്കാർ കൂടാരങ്ങളിലാണ് താമസിക്കുക. അയൽക്കാരുമായുള്ള സൗഹൃദബന്ധത്തിന് വലിയ വിലകൽപ്പിക്കുന്നവരാണ് ദറാദുകൾ.

വരണ്ട പുൽപ്രദേശങ്ങളിലായിരിക്കും ഇവരുടെ കൂടാരങ്ങൾ. കൃഷിയിടത്തിൽ നിന്ന് ഏറെ അകലെയല്ലാതുള്ള കൂടാരങ്ങൾ അടുത്തടുത്തുണ്ടാകും. കട്ടിയുള്ള തുണികൾ കൊണ്ടുള്ള കൂടാരങ്ങളെ 'ജെർ' എന്നാണ് വിളിക്കുക. പൊതുവെ മഞ്ഞും തണുപ്പും വർഷം മുഴുവൻ നിലനിൽക്കുന്ന കാലാവസ്ഥയ്ക്കനുസരിച്ച് താമസസ്ഥലം മാറ്റിമാറ്റിപ്പോകുന്ന ഇവർക്കു കൂടാരങ്ങൾ സൗകര്യപ്രദമായ താമസസംവിധാനമാണ്. ഷാമിയാനപോലെ മരക്കാലുകളിലാണ് ഈ കൂടാരം ഉയർത്തിനിർത്തുക. ചുവരുകൾ കട്ടിയുള്ള തുണികൊണ്ട് നിർമ്മിക്കുന്നു. കടുത്ത തണുപ്പിനെ അകറ്റിനിർത്താനായി കൂടാരത്തിന് കൂടുതൽ വാതിലുകളോ ജനലുകളോ ഉണ്ടാകില്ല. രാത്രിയിൽ പലപ്പോഴും തണുപ്പ് പൂജ്യത്തിലും കുറഞ്ഞ് മൈനസ് ഡിഗ്രി (-54ഡിഗ്രി സെൽഷ്യസ്) വരെ താഴും. 
കൂടാരത്തിന്റെ മധ്യത്തിൽ കത്തികൊണ്ടിരിക്കുന്ന ഒരു നെരിപ്പോട് ഉണ്ടാവും. തറയിൽ കട്ടിയുള്ള കാർപ്പെറ്റ് വിരിച്ചിട്ടുണ്ടാവും. തുണികൊണ്ടുള്ള ചുവരുകൾ ചിത്രങ്ങളും രേഖാചിത്രങ്ങളും കൊണ്ട് അലങ്കരിച്ചിട്ടുണ്ടാകും. എല്ലാറ്റിലും മംഗോളിയൻ നാടോടി സംസ്കാര തനിമ കാണാം. മഞ്ഞുകാലവും നായാട്ടും അവർക്ക് സ്ഥിരം ശല്യക്കാരായ ചെന്നായ്ക്കളെയുമെല്ലാം ഈ ചിത്രങ്ങളിൽ കാണാം.

പാലും മാംസവും അവരുടെ ഭക്ഷണക്രമത്തിലെ പ്രധാന ഘടകങ്ങളാണ്. പാലും, ചായയും, വെണ്ണക്കട്ടിയുമൊക്കെ ഇവരുടെ പതിവു ഭക്ഷണങ്ങളിലുൾപ്പെടും. ചൈനീസ് ഭക്ഷണമായ നൂഡിൽസ് ഇവർ ഇഷ്ടപ്പെടുന്ന പ്രധാനവിഭവമാണ്. ചെമ്മരിയാടുകളെ കൊന്നുണ്ടാക്കുന്ന മാംസാഹാരം പതിവായി കഴിക്കുന്ന ദറാദ് ഗോത്രക്കാർക്ക് ഇത് തണുപ്പിനെ നേരിടാനുള്ള വേണ്ടത്ര ഊർജ്ജം ലഭിക്കുന്നുണ്ടെന്നാണ് പറയുന്നത്. 

മഞ്ഞുകാലമടുക്കുമ്പോൾ ദറാദുകൾ ദേശാടനത്തിന് തയ്യാറെടുപ്പ് ആരംഭിക്കും. അപ്പോഴേക്കും കൃഷിയെല്ലാം തീർന്നിരിക്കും. കെയ്ത്തുകഴിഞ്ഞ് കിട്ടാവുന്നത്ര ധാന്യങ്ങൾ അവർ ഭാണ്ഡങ്ങളിൽ നിറച്ചിട്ടുണ്ടാവും. വർഷംതോറും ആവർത്തിക്കുന്ന യാത്രയ്ക്കുള്ള ഒരുക്കം ദറാദ് ഗോത്രത്തിലെ ഓരോ കുടുംബത്തിന്റെയും സ്വന്തംകാര്യമാണ്. മലനിരകളാൽ ചുറ്റപ്പെട്ട ദറാദ് താഴ് വരയിൽ നിന്ന് ഉയർന്ന പർവ്വതനിരയിലെ ചുരം കടന്ന് മറുഭാഗത്തെത്തണം. തണുപ്പുകുറഞ്ഞ ഹൂവ്സോൾ തടാകക്കരയിൽ വിശാലമായ പുൽമേടുകളുണ്ട്. അവിടെ കന്നുകാലികളെ യഥേഷ്ടം മേയ്ക്കാം. മഞ്ഞുവീഴ്ചയില്ലാത്ത ആ പ്രദേശത്തായിരിക്കും മഞ്ഞുകാലം കഴിയും വരെ ദറാദുകളുടെ താമസം. താഴ് വരയിൽ നിന്ന് ഒട്ടേറെ കുടുംബങ്ങൾ എല്ലാ മഞ്ഞുകാലത്തും നടത്തുന്ന ഈ യാത്രയെ മംഗോളിയൻ ഭാഷയിൽ "നദുവൂൽ" എന്നാണ് വിളിക്കുക. ഈ ദേശാടനയാത്രയിൽ ദറാദുകൾ തങ്ങളുടെ കൂടാരവും അതിലെ സർവ്വസാധനങ്ങളും കന്നുകാലികളെയും വളർത്തുപക്ഷികളെയുമെല്ലാം കൂടെ കൊണ്ടുപോകും. മഞ്ഞുകാലത്തിൽ നിന്നുള്ള രക്ഷപെടലാണിത്. ഹൂവ്സോൾ തടാകക്കരയിൽ വർഷം തോറും ആവർത്തിക്കുന്ന ദേശാടനമാണ്. മഞ്ഞുകാലം കഴിഞ്ഞ് ദറാദ് താഴ് വരയിൽ വെയിൽ പരക്കുമ്പോൾ അവർ തിരിച്ചുവരുന്നു.

ദേശാടനയാത്ര ദുർഘടം നിറഞ്ഞതാണ്. കുതിരപ്പുറത്തും യാക്കുകളുടെ പുറത്തുമായി സാധനസാമഗ്രികൾ കെട്ടിവയ്ക്കും. കുട്ടികളെയും നടക്കാൻ പറ്റാത്ത വൃദ്ധരെയുമൊക്കെ ചെറിയ ചക്രവണ്ടിയിലിരുത്തി യാക്കുകളെ കൊണ്ട് വലിപ്പിക്കും. കുണ്ടും കുഴിയുമായി കിടക്കുന്ന മലമ്പാതയിലൂടെയാണ് യാത്രമുഴുവൻ. മലഞ്ചെരിവിലൂടെ പതുക്കെ പതുക്കെ നീങ്ങുന്ന സഞ്ചാരം ചെന്നെത്തുന്നത് മലയുടെ മുകളിലാണ്. അവിടെ ചുരങ്ങളുണ്ട്. ചുരങ്ങളിലൂടെ വേണം പർവ്വതത്തിനപ്പുറം കടക്കാൻ. കുത്തനെയുള്ള മലഞ്ചെരിവിലൂടെ ചുരത്തിലെത്തുമ്പോഴേക്കും സംഘം ക്ഷീണിച്ച് അവശരായിരിക്കും. പിന്നെ വിശ്രമം തുടർന്ന് വീണ്ടും യാത്ര. ചുരത്തിൽ മഞ്ഞുകാറ്റടിക്കാനുള്ള സാധ്യതയേറെ. അതുപോലെ യാത്രയിൽ മറ്റു അപകടങ്ങളുമുണ്ടാകാം. മലയിടിച്ചിൽ, അസുഖങ്ങൾ, കാറ്റ് തുടങ്ങിയവ എല്ലാം അതിജീവിച്ചുവേണം തടാകക്കരയിലെത്താൻ. അങ്ങനെ രണ്ടോ മൂന്നോ ദിവസം കൊണ്ടുള്ള യാത്ര ദറാദുകളുടെ ജീവിതത്തിന്റെ ഭാഗമാണ്. മറ്റു താഴ് വരയിൽ നിന്നുള്ള ഗോത്രവർഗ്ഗക്കാരും ചൂടുപ്രദേശങ്ങൾ തേടി അവിടെ എത്തിയിട്ടുണ്ടാകും. അവിടെ പുതിയ ജീവിതം തുടങ്ങുകയാണവർ. അടുത്ത ഏതാനും മാസങ്ങളിൽ പുതിയ ജീവിതം! പുതിയ സൗഹൃദങ്ങൾ! അങ്ങനെ കാലത്തിനും കാലാവസ്ഥക്കുമിടയിൽ പ്രകൃതിയോടിണങ്ങി, പ്രകൃതിയുടെ ഭാഗമായി, മംഗോളിയയുടെ വിദൂരഭൂമികളിൽ പുറംലോകത്തെ കുറിച്ച് അധികമൊന്നുമറിയാതെ ജീവിക്കുന്ന ഒരു ജനവിഭാഗമാണ് ദറാദുകൾ.



</doc>
<doc id="393209" url="https://ml.wikipedia.org/wiki?curid=393209" title="പാർഡസ് (ഓപ്പറേറ്റിങ് സിസ്റ്റം)">
പാർഡസ് (ഓപ്പറേറ്റിങ് സിസ്റ്റം)

തുർക്കി ഗവൺമെന്റിന്റെ പിന്തുണയോടെ വികസിപ്പിച്ചെടുത്ത ഒരു ലിനക്സ് വിതരണമാണ് പാർഡസ്. പാർഡസിന്റെ പ്രധാന ശ്രദ്ധ കേന്ദ്രീകരിക്കുന്നത് ഓഫീസ് സംബന്ധമായ ജോലികളിലാണ്, തുർക്കി സർക്കാർ ഏജൻസികൾക്ക് ഉപയോഗിക്കാവുന്നതുൾപ്പെടെ. എന്നിരുന്നാലും, പാർഡസ് പല ഭാഷകളിലും ലഭ്യമാണ്. എളുപ്പത്തിൽ ഉപയോഗിക്കാം എന്നതിനാലും സൗജന്യമായി ലഭിക്കും എന്നതിനാലും ലോകത്തെമ്പാടുമുള്ള ധാരാളം കമ്മ്യൂണിറ്റികൾ ഇത് ഏറ്റെടുത്തിട്ടുണ്ട്.

ടർക്കിഷ് നാഷണൽ റിസർച്ച് ഇൻസ്റ്റിറ്റ്യൂട്ട് ഓഫ് ഇലക്ട്രോണിക്സ് ആന്റ് ക്രിപ്റ്റോളജിയും (UEKAE) തുർക്കി ശാസ്ത്ര ഗവേഷണ കൗൺസിലിന്റെ (TÜBİTAK) ഒരു വിഭാഗവും ചേർന്നാണ് പാർഡസ് പദ്ധതി ആരംഭിച്ചത്.

പാർഡസിന്റെ ആദ്യത്തെ ലൈവ് സിഡി പതിപ്പ് ജെന്റു ലിനക്സിന്റെ ഒരു പരിഷ്കൃത പതിപ്പായിരുന്നു. നിലവിലുള്ള പതിപ്പ് ഡെബിയന്റെ പരിഷ്കൃത പതിപ്പാണ്.

പിസി (ഉദ്ദേശിച്ചത് പോലെ പാക്കേജുകൾ വിജയകരമായി ഇൻസ്റ്റാൾ ചെയ്തു എന്ന അർത്ഥം വരുന്ന ഇംഗ്ലീഷ് വാചകത്തിലെ വാക്കുകളുടെ ആദ്യാക്ഷരങ്ങൾ ചേർന്നത്; പുള്ളിപ്പുലിയുടെ വർഗ്ഗനാമമുള്ള പാർഡസ് ലിനക്സ് വിതരണത്തിന്റെ പേരിനെ അപേക്ഷിച്ച് തമാശരൂപേണയായി, "പൂച്ചക്കുട്ടി" എന്ന് തുർക്കിയിൽ അർത്ഥം വരുന്നത്.) പാർഡസിനു വേണ്ടി വികസിപ്പിച്ച ഒരു പാക്കേജ് മാനേജ്മെൻറ് സംവിധാനമാണ്. വിതരണത്തിന്റെ ആദ്യപതിപ്പുകളിൽ ഇത് ഉപയോഗിച്ചിരുന്നു, എന്നാൽ പ്രോജക്റ്റ് ഡെബിയന്റെ അടിത്തറയിലേക്ക് നീങ്ങിയതിനാൽ ആപ്റ്റിന് അനുകൂലമായി ഉപേക്ഷിച്ചു. 2011 സെപ്റ്റംബർ 19ന് പുറത്തിറക്കിയ പാർഡസ് 2011.2 ആണ് പിസി ഉപയോഗിച്ച അവസാന പാർഡസ് പതിപ്പ്.

യാലിയാണ് (ഇനിയും മറ്റൊരു ലിനക്സ് ഇൻസ്റ്റാളർ എന്ന അർത്ഥം വരുന്ന ഇംഗ്ലീഷ് വാചകത്തിലെ വാക്കുകളുടെ ആദ്യാക്ഷരങ്ങൾ ചേർന്നത്) ഒരു ഉപയോക്താവ് നേരിടുന്ന ആദ്യ പാർഡസ് സോഫ്റ്റ്‌വെയർ. അടിസ്ഥാനപരമായി, ഇത് ഹാർഡ്‌വെയറിനെ തിരിച്ചറിയുകയും ഇൻസ്റ്റാളേഷൻ മാധ്യമത്തിൽ നിന്ന് (അതായത് സിഡി) ഉപയോക്താവ് തിര‍ഞ്ഞെടുത്ത ഒരു ഹാർഡ് ഡിസ്ക് പാർട്ടീഷനിലേക്ക് ഇൻസ്റ്റാൾ ചെയ്യുകയും ചെയ്യുന്നു. ഡിസ്കിൽ ലഭ്യമായ എൻടിഎഫ്എസ് പാർട്ടീഷനുകളുടെ വ്യാപ്തി കൈകാര്യം ചെയ്യാൻ യാലിക്ക് കഴിയും.

ഓപ്പറേറ്റിങ് സിസ്റ്റം പ്രവർത്തനം ആരംഭിക്കുമ്പോൾ തന്നെ തുടങ്ങുന്ന ഒരു ഡെസ്ക്ടോപ്പ് ഗ്രീറ്ററാണ് കേപ്റ്റൻ. മൌസ്, കീബോഡ്, ഭാഷാ സജ്ജീകരണങ്ങൾ, സമയവും തീയതിയും, കെഡിഇ മെനുകൾ, വാൾപേപ്പറുകൾ, പാക്കേജ് മാനേജർ സജ്ജീകരണങ്ങൾ, സ്മോൾട്ട്, ഡസ്ക്ടോപ്പുകളുടെ എണ്ണം എന്നിവ മാറ്റുന്നതിന് ഒരു ഉപയോക്താവിനെ ഇത് സഹായിക്കുന്നു. കേപ്റ്റൻ എന്ന പദത്തിന് തുർക്കിയിൽ കപ്പിത്താൻ എന്നാണ് അർഥം.

2006ൽ ആ വർഷത്തിൽ അത് വരെയുള്ളതിൽ തന്നെ ഏറ്റവും അധികം സംപ്രീതനാക്കിയ വിതരണങ്ങളിലൊന്നാണ് പാർഡസ് എന്ന് ഡിസ്ട്രോവാച്ചിന്റെ സ്രഷ്ടാവായ ലാഡിസ്ലാവ് ബോഡ്നാർ ലിനക്സ്/*നിക്സിൽ എഴുതി.

ലിനക്സ് യൂസർ ആൻഡ് ഡെവലപ്പറിന്റെ രചയിതാവായ ദിമിത്രി പൊപോവ്, പാർഡസ് 2011 ബീറ്റ ആ വർഷത്തിലെ ഏറ്റവും അതിശയിപ്പിക്കുന്ന   വിതരണം ആണെന്ന് വിശേഷിപ്പിച്ചു.


2013 ഏപ്രിൽ 12-ന് ഡെബിയൻ അടിസ്ഥാനമാക്കിയുള്ള പാർഡസ് കമ്മ്യൂണിറ്റി പതിപ്പ് പുറത്തിറങ്ങി.

പിസി അടിസ്ഥാനമാക്കിയ പർഡസിൽ നിന്നും പിസി ലിനക്സ്, പാർഡസ്-ആൻക പ്രോജക്ടും രൂപപ്പെട്ടു. ഒരു കൂട്ടം സന്നദ്ധസേവകർ ചേർന്ന് പിസിയും പാർസിന്റെ മറ്റ് ഫീച്ചറുകളും സ്വതന്ത്രമായി വികസിപ്പിക്കുക എന്ന ലക്ഷ്യത്തോടെ പ്രവർത്തിക്കുന്നു.

പിസി ലിനക്സ് രണ്ടു പുതിയ പതിപ്പുകൾ പുറത്തിറക്കി. പിസി, കേപ്റ്റൻ എന്നിവയുടെ പുതുക്കിയ പതിപ്പുകൾ ഉൾപ്പെടുന്ന ഈ പതിപ്പുകൾ, പാർഡസ് 2011.2 64 ബിറ്റ് പതിപ്പിന്റെ നേരിട്ടുള്ള തുടർച്ചയാണ്.


</doc>
<doc id="393212" url="https://ml.wikipedia.org/wiki?curid=393212" title="പാർക്ക് ജി-സുങ്ങ്">
പാർക്ക് ജി-സുങ്ങ്

പാർക്ക് ജി-സുങ്ങ് (ഹാങ്കുല്: ; Hanja: ; ; ജനനം ഫെബ്രുവരി 25 1981) ഒരു സൗത്ത്
കൊറിയൻ ഫുട്ബോളർ ആണ്.അദ്ദേഹം ഇപ്പോൾ മാഞ്ചസ്റ്റർ യുണൈറ്റഡിൻറ്റെ ക്ളബ് അംബാസഡർ ആണ്.

<br>
അദ്ദേഹം ജനിച്ചത് ഗോഹെങ്ങ് എന്ന സ്ഥലത്താണ്.പാരക്ക് അദ്ധേഹത്തിൻറ്റെ വിരമിക്കൽ വരെ ദക്ഷിണകൊറിയയുടെ ക്യാപ്റ്റൻ ആയിരുന്നു.ഏഷ്യൻ ഫുട്ബോൾ ചരിത്രത്തിൽ തന്നെ ഏറ്റവും പ്രഗൽഭനായ കളിക്കാരൻ ആയിരുന്നു പാർക്ക് ജി സുങ്ങ്.19 കരിയർ ട്രോഫികൾ അദ്ധേഹത്തിനു നേടാൻ ആയിട്ടുണ്ട്.യൂറോപ്യൻ ചാമ്പ്യൻമാർക്കുള്ള ചാമ്പ്യൻസ് ലീഗ് കിരീടം നേടിയ ആദ്യ ഏഷ്യൻ കളിക്കാരൻ കൂടി ആണ് അദ്ദേഹം. ചാമ്പ്യൻസ് ലീഗ് ഫൈനൽ കളിച്ച ആദ്യ ഏഷ്യക്കാരൻ,ഫിഫ ക്ളബ് വേൾഡ് കപ്പ് കളിച്ച ആദ്യ എഷ്യക്കാരൻ എന്നീ ബഹുമതികളും അദ്ധേഹത്തിനുണ്ട്.മധ്യനിരയിൽ എവിടെയും കളിക്കാനുള്ള പ്രാഗൽഭയം അദ്ധേഹത്തിനുണ്ടായിരുന്നു.അപാരമായ ശാരീരിക ക്ഷമത,അച്ചടക്കം,ഓഫ് ദി ബോൾ നീക്കങ്ങൾ എന്നിവ അദ്ദേഹത്തിൻറ്റെ ശ്രദ്ദേയമായ കഴിവുകൾ ആയിരുന്നു.അദ്ദേഹത്തിൻറ്റെ പ്രതിരോധശേഷിയും,വേഗതയും "മൂന്നു ശ്വാസകോശം" പാർക്ക് എന്ന അപരനാമം സമ്മാനിച്ചു.

കൊറിയൻ ആഭ്യന്തര ലീഗ് ടീം ആയ മ്യോങ്ജി യൂണിവേർസിറ്റിക്കു വേണ്ടി ആണ് അദ്ദേഹം ആദ്യം ആയി കളിച്ചു തുടങ്ങിയത്.അതിനു ശേഷം ജപ്പാനിലെ ക്യോട്ടോ പർപ്പിൾ സാങ്ന എന്ന ക്ളബിനു വേണ്ടിയും കളിച്ചു.കൊറിയൻ നാഷ്ണൽ ടീം മാനേജർ ആയ ഗൂസ് ഹിഡിംഗ് നെതർലാൻറ്റ് ക്ളബ് ആയ പി,എസ്.വി എെന്തോവനിലേക്ക് മാറിപ്പോൾ,ഒരു വർഷത്തിനു ശേഷം പാർക്കും ആ പാത പിൻതുടർന്നു നെതർലാൻറ്റിലെത്തി.2004-2005 സീസണിൽ പി.എസ്.വി ചാമ്പ്യൻസ് ലീഗ് സെമിയിൽ എത്തിയപ്പോൾ പാർക്കിൻറ്റെ പ്രകടനം മാഞ്ചസ്റ്റർ യുണൈറ്റഡ് പരിശീലകൻ അലക്സ് ഫെർഗൂസൻൻറ്റെ ശ്രദ്ധയിൽപ്പെടുക ഉണ്ടായി. ജൂലായ് 2005 ഇൽ 4 മില്യൺ യൂറോക്ക്,അദ്ദേഹത്തെ മാഞ്ചസ്റ്റർ സൈൻ ചെയതു.ആ കാലഘട്ടത്തിൽ നാലു തവണ പ്രീമിയർ ലീഗ്,2007-2008 സീസണിലെ ചാമ്പ്യൻസ് ലിഗ്,ക്ളബ് വേൾഡ് കപ്പ് എന്നിവ നേടാൻ അദ്ദേഹത്തിനായി.ഒടുവിൽ മാഞ്ചസ്റ്ററിലെ കളികളുടെ എണ്ണം കുറഞ്ഞ് തുടങ്ങിയപ്പോൾ മറ്റൊരു ഇംഗ്ളിഷ് ക്ളബ് ആയ ക്വിൻസ് പാർക്ക് റേഞ്ചേഴ്സിലേക്ക് 2012 ഇൽ അദ്ദേഹം ചേക്കേറി.ആ സീസണിൽ പരിക്കു മൂലം വലഞ്ഞ അദ്ദേഹം പിന്നീട് പി.എസ്.വിയീലേക്ക് തന്നെ ലോൺ അടിസ്ഥാനത്തിൽ പോകാൻ നിർബന്ധിതൻ ആയി.

കൊറിയൻ നാഷ്ണൽ ടീം ക്യാപ്റ്റൻ എന്ന നിലയൽ 100 കളികളിൽ നിന്നു 13 ഗോളുകൾ നേടാൻ അദ്ധേഹത്തിനായി.2002 ഫിഫ ലോകക്കപ്പിൽ കൊറിയൻ ടീം നാലാം സ്ഥാനത്ത് എത്തിക്കാനും അദ്ധേഹത്തിനായി.കൂടോതെ 2006,2010 ലോകകപ്പിൽ ടീമിൽ ഇടം നേടാനും അദ്ധേഹത്തിനായി.ഈ മൂന്നു ടൂർണമെൻറ്റിലും ഗോൾ നേടുന്ന ആദ്യ കൊറിയൻ കളിക്കാരനും ആവാൻ അദ്ധേഹത്തിനായി.ലോകക്കപ്പിൽ കൂടുതൽ ഗോളുകൾ നേടുന്ന ഏഷ്യക്കാരുടെ കാര്യത്തിൽ സഹകളിക്കാരൻ ആയ ആൻ ജങ്ങ് ഹ്വാൻ,ആസ്ട്രേലിയയുടെ ടിം കാഹിൽ ,സൗദി അറേബ്യയുടെ സമി അൽ ജബ്ബാർ എന്നിവർക്കൊപ്പം ആണ് അദ്ധേഹത്തിൻറ്റെ സ്ഥാനം.(മൂന്നൂ ഗോളൂകൾ).ജനുവരി 2011 ഇൽ അദ്ദേഹം രാജ്യാന്തര ഫുട്ബോളിൽ നിന്നും വിരമിച്ചു.കൊറിയൻ വാർത്ത സമ്മേളനത്തിലാണ് അദ്ദേഹം ഇക്കാര്യം അറിയിച്ചത്.

കാൽമുട്ടിനേറ്റ പരിക്ക് ഗുരുതരമായതിനാൽ മേയ് 14,2014 ഇൽ അദ്ദേഹം ഫുട്ബോളിൽ നിന്നും വിരമിക്കൽ പ്രഖ്യാപിച്ചു.

ഒക്ടോബർ 2,2014 ഇൽ പാർക്ക് മാഞ്ചസ്റ്റർ യൂണൈറ്റഡിലേക്ക് ഗ്ളോബൽ അംബാസിഡർ ആയി തിരിച്ചെത്തി.അത് അവതരിപ്പിച്ചത് അലക്സ് ഫെർഗൂസനും ആണ്.എവർട്ടണിനെതിരെയുള്ള കളിയിൽ ആണ് അത് നടന്നത്.മാഞ്ചസ്റ്റർ യുണൈറ്റഡിൻറ്റെ അംബാസിഡർ ആവുന്ന ആദ്യ എഷ്യക്കാരനും കൂടി ആണ് പാർക്ക് ജി സുങ്ങ്.


</doc>
<doc id="393214" url="https://ml.wikipedia.org/wiki?curid=393214" title="തത്സമയ സംപ്രേഷണം">
തത്സമയ സംപ്രേഷണം

തത്സമയ സംപ്രേഷണം (Live telecast(Real time video)) എന്നത് ഭൂതലത്തിലെ ഏതെങ്കിലുമൊരു കേന്ദ്രത്തിൽ സംപ്രേഷണത്തിനു വിധേയമാകുന്ന ദൃശ്യ-ശ്രാവ്യ പരിപാടികളെ അതേ രൂപത്തിൽ, അതിവിദൂര സ്ഥലങ്ങളുൾപ്പെടെയുള്ള ഇതര കേന്ദ്രങ്ങളിൽ, ദൃശ്യ-ശബ്ദ വീചികൾ എത്തിച്ചേരുന്നതിലുള്ള സമയാന്തരം മാത്രം ഉൾക്കൊണ്ട്, സംപ്രേഷണം ചെയ്യുന്ന സമ്പ്രദായവും അതിനുള്ള സംവിധാന ക്രമങ്ങളുമാണ്. തത്സമയ സംപ്രേഷണത്തിനു പ്രയോജനപ്പെടുത്തിവരുന്ന പ്രധാന മാധ്യമങ്ങൾ ടെലിവിഷൻ, ഇന്റർനെറ്റ് എന്നിവയാണ്. ഈ സമ്പ്രദായം ടെലിവിഷൻ രംഗത്ത് ലൈവ് ടെലികാസ്റ്റ് (live telecast) എന്നും കംപ്യൂട്ടർ മേഖലയിൽ റിയൽ ടൈം വീഡിയോ (Real time vedio) എന്നും അറിയപ്പെടുന്നു. പരിപാടികൾ പുനഃസംപ്രേഷണം ചെയ്യുന്നതിൽ മില്ലിസെക്കൻഡ് (10 സെ.) അളവിൽ, നന്നേ നിസ്സാരമായ സമയവിളംബം മാത്രമേ ഉണ്ടാവുന്നുള്ളൂ; തന്മൂലം ലോകത്തിന്റെ ഏതു ഭാഗത്തുമുള്ള പ്രേക്ഷകന് പ്രേഷിത വിവരങ്ങൾ തത്സമയംതന്നെ പ്രാപ്തമാകുന്നതിനാൽ തത്സമയ സംപ്രേഷണം എന്ന പ്രയോഗം അന്വർഥമായിത്തീരുന്നു.

ലൈവ് ടെലികാസ്റ്റ്. പരിപാടികളിലെ ശ്രാവ്യ/ദൃശ്യ സിഗ്നലുകളെ അപ്പപ്പോൾത്തന്നെ സമീപസ്ഥമായ ഒരു ഭൂസ്ഥിര വാർത്താ വിനിമയ ഉപഗ്രഹത്തിലേക്ക് അപ്ലിങ്ക് ചെയ്തശേഷം ചാനൽ ഏജൻസികളുടെ കൺട്രോൾറൂം സംവിധാനത്തിലേക്കോ പ്രേക്ഷകന്റെ ടെലിവിഷൻ സെറ്റുകളിലേക്കോ തുടർച്ചയായി ഡൌൺലിങ്കു ചെയ്യുന്നതിലൂടെ ലൈവ് ടെലികാസ്റ്റ് പ്രാവർത്തികമാക്കാൻ സാധിക്കുന്നു. ഈ സമ്പ്രദായത്തെ സാറ്റ്ലൈറ്റ് ന്യൂസ് ഗാതറിങ് (Satellite News Gathering- എസ്എൻജി) എന്നു വിശേഷിപ്പിക്കുന്നു. സിഗ്നലുകളെ മൾട്ടിമീഡിയാ ഫയലുകളാക്കി പരിവർത്തനം ചെയ്ത ശേഷം മൾട്ടിമീഡിയാ മെസ്സേജിങ് സർവീസ് (Multimedia Messaging Service-എംഎംഎസ്) സമ്പ്രദായത്തിലൂടെ ലക്ഷ്യങ്ങളിലെത്തിക്കുന്ന രീതിയും ലൈവ് ടെലികാസ്റ്റിനു പ്രയോജനപ്പെടുത്താറുണ്ട്. ഈ രീതിയെ മൾട്ടിമീഡിയാ മെസ്സേജിങ് സർവീസ് എന്നുതന്നെയാണു സൂചിപ്പിക്കാറുള്ളത്.

ഫാക്ലൻഡ്സ് യുദ്ധത്തിനിടയ്ക്ക് (1982) ആഗോള ന്യൂസ് കാസ്റ്റിങ്ങിനു വഴിയൊരുക്കുവാനാണ് എസ്എൻജി ആദ്യമായി പ്രാവർത്തികമാക്കപ്പെട്ടത്. തുടർന്നുണ്ടായ യുദ്ധരംഗങ്ങളിലും അനലോഗ് രീതിയിലുള്ള ഈ ക്രമീകരണം പ്രയോജനപ്പെടുത്തിയിരുന്നു. 1990-കളോടെ ഡിജിറ്റൽ-മോഡുലന സങ്കേതങ്ങൾ അവലംബിച്ച് എസ്എൻജിയുടെ പ്രയോഗക്ഷമത വളരെയേറെ വർധിപ്പിച്ചു; ബഹുവിധമായ ഉപയോഗത്തിനു സൗകര്യമുണ്ടാക്കുകയും ചെയ്തു.

തത്സമയ സംപ്രേഷണത്തിന് ക്ലാസ്സിക്എസ്എൻജി, കോംപാക്റ്റ്എസ്എൻജി തുടങ്ങിയ ആദ്യകാല സമ്പ്രദായങ്ങൾ ഇപ്പോഴും ഉപയോഗിക്കപ്പെടുന്നുണ്ടെങ്കിലും വർത്തമാനകാലത്ത് ഏറ്റവും പ്രചാരത്തിലുള്ളത് വെബ്എസ്എൻജി സംവിധാനമാണ്. വേൾഡ് വൈഡ് വെബ് (www) ശൃംഖല വഴി തത്സമയ സംപ്രേഷണം നിർവഹിക്കുന്ന രീതിയാണ് ഇത്. ദൃശ്യങ്ങളുടെ ചട്ടക്കൂട് (frame) റിയൽപ്ളെയർ, ക്വിക്ടൈം, മീഡിയാപ്ലെയർ തുടങ്ങിയ മൾട്ടിമീഡിയാ സോഫ്റ്റ് വയർ ഫോർമാറ്റുകളിൽ ചിട്ടപ്പെടുത്തുന്നു. സിസ്റ്റത്തിലെ ആന്റെന ക്രമീകരണം, ദിശാ നിയന്ത്രണം, ഉപഗ്രഹ ശൃംഖലയിലേക്കുള്ള ലോഗിൻ പ്രക്രിയ, സിഗ്നൽ അപ്ലിങ്കിങ് തുടങ്ങിയവ സ്വചാലിതമായി പ്രാവർത്തികമാക്കപ്പെടുന്നതിനാൽ സമ്പൂർണവും അനായാസവുമായ പകർത്തലിനു സാധ്യതയേറുന്നു. സെക്കൻഡിൽ 512 കിലോബിറ്റോ അതിൽക്കുറഞ്ഞതോ ആയ ബാൻഡ് വിഡ്ത്തുകളിൽപോലും മെച്ചപ്പെട്ട ഗുണനിലവാരം ഉറപ്പുവരുത്താനുമാകുന്നു.

പരിപാടികൾ അരങ്ങേറുമ്പോൾതന്നെ പ്രസക്ത ദൃശ്യങ്ങൾ ഏതിനം കംപ്യൂട്ടർ ശൃംഖലയിലും എവിടെയും ഉള്ള പ്രേക്ഷകർക്ക് പ്രാപ്തമാക്കുവാനുള്ള സാങ്കേതിക മികവ് ഇനിയും സാധ്യമായിട്ടില്ല. പ്രേഷണ സ്രോതസ്സിനും ലക്ഷ്യസ്ഥാനത്തിനുമിടയ്ക്കുള്ള ദൂരം, കംപ്യൂട്ടർ ശൃംഖലയിലുണ്ടാകുന്ന ലേറ്റൻസി, ശൃംഖലയുടെ ബാൻഡ് വിഡ്ത് ക്ഷമത, ഡേറ്റാ പ്രവാഹത്തിനിടയിൽ നേരിടുന്ന ഡേറ്റാ പായ്ക്കറ്റ് നഷ്ടം തുടങ്ങിയവ സമയ വിളംബത്തിൽ വർധനവുണ്ടാക്കുന്നു. ലാൻ (LAN) ശൃംഖലകളിലൂടെ ഉപയോക്താക്കൾക്ക് നന്നേ കുറഞ്ഞ സമയവിളംബത്തോടെ പുനഃസംപ്രേഷണം ലഭ്യമാക്കാനാകുന്നു. 

കേരളത്തിൽ ആദ്യകാലത്ത് ഓണാഘോഷം, വള്ളംകളി, മകരവിളക്ക്, തൃശൂർ പൂരം തുടങ്ങിയ വിശേഷോത്സവങ്ങൾക്കും ഫുട്ബോൾ മത്സരം, താരനിശ തുടങ്ങിയ പരിപാടികൾക്കുമാണ് തത്സമയ സംപ്രേഷണം ഏർപ്പെടുത്തിയിരുന്നത്. ദൂരദർശൻ ആണ് കേരളത്തിൽ ആദ്യമായി ലൈവ് ടെലികാസ്റ്റ് നടത്തിയത്. ഇപ്പോൾ സ്വകാര് ടെലിവിഷൻ ചാനലുകൾ വാർത്താവതരണം ഉൾപ്പെടെയുള്ള മിക്ക പരിപാടികളിലും തത്സമയ സംപ്രേഷണം മത്സര ബുദ്ധ്യാ കലർത്തി പ്രസാരണം ചെയ്തുവരുന്നു.


</doc>
<doc id="393215" url="https://ml.wikipedia.org/wiki?curid=393215" title="ലവച്ചാരാ ദേശീയോദ്യാനം">
ലവച്ചാരാ ദേശീയോദ്യാനം

ലവച്ചാരാ ദേശീയോദ്യാനം () ബംഗ്ലാദേശിലെ ഒരു പ്രധാന ദേശീയോദ്യാനവും പ്രകൃതി സംരക്ഷണ മേഖലയുമാണ്. രാജ്യത്തിന്റെ വടക്കുകിഴക്കൻ മേഖലയിലെ മൗലവി ബസാർ ജില്ലയിലെ കമാൽഗഞ്ച് ഉപസിലയിലാണ് ഈ ദേശീയോദ്യാനം സ്ഥിതി ചെയ്യുന്നത്.

2,740 ഹെക്ടർ (27.4 കിമീ) വിസ്തൃതിയുള്ള പടിഞ്ഞാറൻ ഭാനുഗാച്ച് റിസർവ്ഡ് വനത്തിനുള്ളിലാണ് ഇതിൻറെ സ്ഥാനം. ലവച്ചാരാ ദേശീയോദ്യാനം ഏകദേശം 1,250 ഹെക്ടർ (12.5 കിമീ) ഭൂപ്രദേശത്തെ അർദ്ധ നിത്യഹരിതവനങ്ങളേയും മിശ്രിത ഇലപൊഴിയും കാടുകളും ഉൾപ്പെട്ട ആവാസവ്യവസ്ഥയെ ഉൾക്കൊള്ളുന്നു. 1974 ലെ വന്യജീവി നിയമം അനുസരിച്ച് 1996 ജൂലൈ ഏഴിന് ബംഗ്ലാദേശ് സർക്കാർ ഇതൊരു ദേശീയോദ്യാനമായി പ്രഖ്യാപിച്ചു.

ലവച്ചാരാ ദേശീയോദ്യാനം ധാക്കയിൽ നിന്ന് 160 കി.മീ (99 മൈൽ) വടക്ക് കിഴക്കായും സിൽഹെട്ടിൽ നിന്ന് 60 കിലോമീറ്റർ അകലെയുമാണ് സ്ഥിതിചെയ്യുന്നത്. ശ്രീമൊംഗാലിൽ നിന്ന് 8 കിലോമീറ്റർ (5.0 മൈൽ) ദൂരമുണ്ട് ഇവിടേയ്ക്ക്. ലവച്ചാരായുടെ ഭൂപ്രദേശം ചിതറിക്കിടക്കുന്ന നിമ്‌നോന്നതമായ 10 മുതൽ 50 മീറ്റർ വരെ (33 മുതൽ 164 അടി വരെ) ഉയരമുള്ള മലകളാൽ ചുറ്റപ്പെട്ടിരിക്കുന്നു. പ്രാദേശികമായി ടില എന്നറിയപ്പെടുന്ന ഈ ചെറു കുന്നുകൾ പ്രധാനമായും മൃദുവായ അപ്പർ ടെർഷ്യറി മണൽക്കല്ലുകളടങ്ങിയതാണ്. നിരവധി മണൽ നിറഞ്ഞ അടിത്തട്ടുള്ള, പ്രാദേശികമായി "നല്ല" എന്നറിയപ്പെടുന്ന അനേകം അരുവികൾ ഈ ദേശീയോദ്യാനത്തെ മുറിച്ചു കടന്നു പോകുന്നു. അതിലൊരു ഉപ അരുവിയായ ലവച്ചാരയിൽനിന്നാണ് ദേശീയോദ്യാനത്തന് ഈ പേരു ലഭിച്ചത്. 5.333 ദശലക്ഷം മുതൽ 2.58 ദശലക്ഷം വർഷം വരെ ദൈർഘ്യമുള്ള പ്ലയോസീൻ ഭൌമശാസ്ത്ര കാലഘട്ടത്തിൽ ഉരുത്തിരിഞ്ഞ തവിട്ടുനിറമുള്ള മണൽകലർന്ന എക്കൽ കളിമണ്ണാണ് ലവാച്ചാരായിലുള്ളത്. ആഴം കുറഞ്ഞ വെള്ളം കെട്ടിനിൽക്കുന്ന (ഹാവോർ തണ്ണീർത്തടങ്ങൾ) പ്രദേശങ്ങൾ ഈ മേഖലയുടെ ഒരു സവിശേഷതയാണ്. ഈ താഴ്ന്ന പ്രദേശങ്ങൾ മിക്കപ്പോഴും വെള്ളപ്പൊക്കത്തിനു വിധേയമാകുന്നു.

ലവച്ചാറയിൽ പൊതുവേ സുഖകരമായ കാലാവസ്ഥയാണ് അനുഭവപ്പെടാറുള്ളത്. ഫെബ്രുവരിയിൽ 26.8 ഡിഗ്രി സെൽഷ്യസ് (80.2 ° F), ജൂണിൽ 36.1 ° C (97.0 ° F) എന്നിങ്ങനെയാണ് ശരാശരി താപനില. വർഷം മുഴുവനും ഈർപ്പം കൂടുതലായ ഇവിടെ പലപ്പോഴും മഴക്കാലം അനുഭവപ്പെടുകയും മറ്റു ചിലപ്പോൾ ചുഴലിക്കാറ്റുകളും അനുഭവപ്പെടുന്നു.

ലവച്ചാരയിലെ ജൈവവൈവിധ്യത്തിൽ 460 തരം സസ്യ ജീവിവർഗ്ഗങ്ങളുണ്ട്. ഇതിൽ 167 സ്പീഷീസ് സസ്യങ്ങൾ, 4 ഉഭയജീവികൾ, 6 ഉരഗജീവികൾ, 246 തരം പക്ഷികൾ, 20 സസ്തനജീവികൾ, 17 തരം പ്രാണി വർഗ്ഗങ്ങൾ എന്നിവ ഉൾപ്പെടുന്നു. ഇതിൽ ഗുരുതരമായ വംശനാശഭീഷണിയുള്ള വെസ്റ്റേൺ ഹൂലോക്ക് ഗിബ്ബണുകളിൽ 62 എണ്ണം മാത്രമാണ് ഇവിടെ അധിവസിക്കുന്നത്.

ഒരു സമ്മിശ്ര വനമാണ് ലവച്ചാറയിലുള്ളത്. സാധാരണയായി അടിവനങ്ങളിൽ നിത്യഹരിത സസ്യങ്ങളായ ഓക്ക് (ക്വെർകസ്), സൈസീജിയം, കുമ്പിൾ (ജിമെലീന), പുന്ന (ദില്ലേനിയ), ഉന്നം (ഗ്രേവിയ), ഫൈക്കസ് എന്നിവ ഉൾപ്പെടുന്നു. മേൽവനങ്ങളിൽ പ്രധാനമായും തേക്ക് (ടെക്റ്റോണ), ആർട്ടോകാർപസ് ചാപ്ലാഷ, ചീനി (ടെട്രാമെലസ്), ഹോപ്പിയ ഒഡോറാറ്റ തുടങ്ങിയ ഇലപൊഴിക്കും മരങ്ങളും ചന്ദനവേമ്പ് ( ടൂണ സിലിയാറ്റ), പിഗെനം തുടങ്ങിയ സസ്യങ്ങളും കാണപ്പെടുന്നു.

1920 കളിൽ യഥാർത്ഥ തനത് സമ്മിശ്ര ഉഷ്ണമേഖലാ സസ്യവനം നീക്കം ചെയ്യപ്പെടുകയോ മാറ്റി സ്ഥാപിക്കുകയോ ചെയ്തു. ഇപ്പോൾ ഭൂരിഭാഗവും ദ്വിതീയ വനമാണെങ്കിലും പ്രാഥമിക വനങ്ങളുടെ ചെറു അവശേഷിപ്പുകൾ നിലനിൽക്കുന്നുണ്ട്. അടിവനങ്ങളിൽ  ജായ് ബൻഷ് ഇനത്തിലുള്ള (ബംബുസാ ബർമാണിക്ക) മുളകളും മുളി ബാൻഷും (മെലോക്കാന ബക്കീഫെറ), കൂടാതെ പലയിനം പന്നൽച്ചെടികളും മറ്റു അധിസസ്യങ്ങളും വളരുന്നു.

2010 ൽ 123 വർഗ്ഗങ്ങളിലെ 60 കുടുംബങ്ങളിലുള്ള 159 ഇനം സസ്യങ്ങളെക്കുറിച്ച് പഠനം നടത്തിയിരുന്നു. ഇതിൽ 78 ഇനം മരങ്ങൾ, 14 ഇനം കുറ്റിച്ചെടികൾ, 42 ഇനം ഔഷധ സസ്യങ്ങൾ, 25 ഇനം വള്ളിച്ചെടികൾ എന്നിവ ഉൾപ്പെടുന്നു. ഫൈക്കസ് (അത്തി മരം) സൈസീജിയം (ബുഷ് ചെറികൾ), ഓരോന്നും 7 സ്പീഷീസുകളുള്ളവ, ഏറ്റവും വൈവിധ്യപൂർവമുള്ള വംശമായിരുന്നു. മറ്റു പ്രധാന വർഗ്ഗങ്ങൾ, നീർമരുത് (ടെർമിനലിയ), കാച്ചിലുകൾ (ഡയോസ്കോറിയ), ആർട്ടോകാർപസ്, ചൂരലുകൾ (കലാമസ്), കുരുമുളകുവള്ളി, ചിറ്റരത്ത (ആൽപൈനിയ) കുർക്കുമ എന്നിവയാണ്.

മുള്ളുവേങ്ങ (ബ്രിഡെലിയ റെറ്റൂസ), മുള്ളിലവ് (സാൻതോക്സിലം റെഷ്ട), ഏഴിലംപാല (അൽസ്റ്റോണിയ സ്ക്കോളാരിസ്), നെല്ലി (ഫില്ലന്തസ് ഇംബ്ലിക്ക), കണിക്കൊന്ന (കാസ്സിയ ഫിസ്റ്റുല), ഒറെക്സൈലം ഇൻഡിക്കം, സെമോകാർപസ് അനാക്കാർഡിയം, കാട്ടുകലശം (ഗരുഗ പിന്നാറ്റ) എന്നിവയാണ് വംശനാശ ഭീഷണി നേരിടുന്ന മറ്റു സസ്യവർഗ്ഗങ്ങൾ.


</doc>
<doc id="393217" url="https://ml.wikipedia.org/wiki?curid=393217" title="ജി. എച്ച്. എസ്. പാക്കം">
ജി. എച്ച്. എസ്. പാക്കം

കാഞ്ഞങ്ങാട് - കാസർഗോഡ് റോഡ്(N.H 17)പെരിയ ജംഗ്ഷനിൽനിന്ന് പെരിയ - പള്ളിക്കരറോഡിൽ 5 KM അകലത്തിലും ബേക്കൽഫോർട്ട് റയിൽവേസ്റ്റേഷനിൽനിന്നും പള്ളിക്കര പെരിയ റോഡിൽ 3KM അകലത്തിലും ഈ വിദ്യാലയം സ്ഥിതിചെയ്യുന്നു. 
കേരള സംസ്ഥാനം നിലവിൽവരുന്നതിന് കൃത്യം ഒരു വർഷം മുമ്പാണ് നാട്ടുകാരുടെ ശ്രമഫലമായി കൂക്കൾ രാഘവൻനായരുടെ നേതൃത്വത്തിൽ പാക്കത്ത് ഒരു വിദ്യാലയം സ്ഥാപിതമാകുന്നത്. കാസർഗോഡ് ജില്ല,ഹോസ്ദുർഗ് താലൂക്ക്,പള്ളിക്കരപഞ്ചായത്തിലെ പനയാൽ വില്ലേജിൽപ്പെട്ട ഈ വിദ്യാലയം പള്ളിക്കര - പെരിയ റോഡിനോരം ചേർന്ന് കണ്ണംവയൽ എന്ന സ്ഥലത്താണ് സ്ഥിതിചെയ്യുന്നത്. പെരിയാറോഡ് ജംഗ്ഷനിൽനിന്ന് ഏകദേശം രണ്ടരകിലോമീറ്റർ കിഴക്ക് മാറിയാണ് ഈ വിദ്യാലയം നിലകൊള്ളുന്നത്. 1955ൽ ഒരോലഷെഡ്ഡിലാണ് ഈ സ്ക്കൂൾ പ്രവർത്തനം ആരംഭിച്ചത്. ആദ്യ വെക്കേഷൻകാലത്ത് കാറ്റിൽ തകർന്നുപോയ സ്ക്കൂൾ പാക്കം കണ്ണംവയൽ അമ്പലത്തിന്റെ കലവറയിലേക്കു മാറി. തൊട്ടടുത്ത് ഓലയും പുല്ലുംകൊണ്ട് ഒന്നും രണ്ടും ക്ലാസ് മുറികൾ നിർമ്മിച്ചു. 1960ൽ കൂക്കൾ കുഞ്ഞമ്പുനായരുടെ വാടകകെട്ടിടത്തിൽ upക്ലാസുകൾ ആരംഭിച്ചു. അപ്പോഴും എല്ലാക്ലാസുകളും നടത്താൻ ആ കെട്ടിടം മതിയായില്ല. 1963ൽ ശ്രീ.കെ .ചന്ദ്രശേഖരൻ കേരളത്തിന്റെ നിയമകാര്യമന്ത്രിയായ അവസരത്തിലാണ് പാക്കം ഗവൺമെന്റ് ഹൈസ്ക്കൂളിലെ പ്രധാന കെട്ടിടം - പാക്കം ഗവൺമെന്റ് യു.പി സ്ക്കൂളിന് വേണ്ടി - ഉദ്ഘാടനം ചെയ്യപ്പെട്ടത്. അന്നുമുതൽ ഈ പ്രദേശത്തിന്റെ അക്ഷരവെളിച്ചമായി തീർന്ന ഈ വിദ്യാലയം 1990ൽ ഹൈസ്ക്കൂളായി ഉയർത്തപ്പെട്ടു. പള്ളിക്കര പഞ്ചായത്തിലുള്ള ഹൈസ്ക്കൂളുകളിൽവച്ച് ഉയർന്ന പഠന നിലവാരവും മികച്ച വിജയശതമാനവും തുടർച്ചയായി നേടുവാൻ ഈ വിദ്യാലയത്തിനു കഴിയുന്നുണ്ട്.

3.11 ഏക്കർ ഭൂമിയിലാണ് വിദ്യാലയം സ്ഥിതി ചെയ്യുന്നത്. ഹൈസ്കൂളിന് 11 കെട്ടിടങ്ങളിലായി 21 ക്ലാസ് മുറികളുമുണ്ട്. വിശാലമായ ഒരു കളിസ്ഥലം വിദ്യാലയത്തിനുണ്ട്.

ഹൈസ്കൂളിന് സുസ‍ജ്ജമായ കമ്പ്യൂട്ടർ ലാബുണ്ട്. 18 കമ്പ്യൂട്ടറുകളും രണ്ട് LCD പ്രോദക്റ്ററുകളും ഉണ്ട്. ബ്രോഡ്ബാന്റ് ഇന്റർനെറ്റ് സൗകര്യം ലഭ്യമാൺ.


OUR BLOG
സർക്കാര് വിദ്യാലയം

സ്കൂളിന്റെ മുൻ പ്രധാനാദ്ധ്യാപകർ.

ഗവ. എച്ച്. എസ്. പാക്കം. നേട്ടങ്ങൾകാണാൻ ഇവിടെ ക്ലിക്ക് ചെയ്യുക


</doc>
<doc id="393218" url="https://ml.wikipedia.org/wiki?curid=393218" title="ജി. എച്ച്. എസ്. എസ്. കല്ല്യോട്ട്">
ജി. എച്ച്. എസ്. എസ്. കല്ല്യോട്ട്

കാസറഗോഡ് ജില്ല ഹൊസദുർഗ്ഗ് താലൂക്ക് പെരിയ ഗ്രാമം കല്ല്യോട്ട് എന്ന മനോഹരമായ ഗ്രാമപ്രദേശത്ത് സ്ഥിതി ചെയ്യുന്ന സർക്കാർ വിദ്യാലയമാണിത്. ബേക്കൽ ഉപജില്ലയിലെ മലയോര മേഖലയിലെ ഏക വിദ്യാലയമാണിത്. കാഞ്ഞങ്ങാടുനിന്നും ഏകദേശം 18 കിലോമീറ്റർ അകലെയാണ് കല്ല്യോട്ട്. ഈ വിദ്യാലയത്തിലെ വിദ്യാർത്ഥികളിൽ ഭൂരിഭാഗവും സാമ്പത്തികമായി പിന്നാക്കം നിൽക്കുന്നവരാണ്.

1അമ്പത്തിയഞ്ചിലധികം വർഷം വിദ്യാദായിനിയായി കല്ല്യോട്ടിന്റെ പുണ്യഭൂമിയിൽ‍ വിരാജിച്ചു നിൽക്കുന്ന സരസ്വതീക്ഷേത്രം മരുമക്കത്തായം നിലനിന്നിരുന്ന കാലഘട്ടങ്ങളിൽ തറവാടുകളിലെയും പ്രമാണി കുടുംബങ്ങളിലെയും താളിയോലഗ്രന്ഥങ്ങളും ക്ഷേത്രകലയായ പൂരക്കളിയും കൈകാര്യം ചെയ്യാൻ വേണ്ടി നാട്ടെഴുത്തു പള്ളിക്കൂടങ്ങളും നാട്ടെഴുത്തച്ഛന്മാരുടെ കീഴിലുള്ള കളരികളും വിദ്യാഭ്യാസ സമ്പ്രദായങ്ങളും ഉണ്ടായിരുന്നു. സാർവത്രിക വിദ്യാഭ്യാസം അന്നുണ്ടായിരുന്നില്ല. ദാരിദ്ര്യത്തിന്റെ ആധിക്യം കൊണ്ടും സാഹചര്യം കൊണ്ടും താഴ്ന്ന വരുമാനക്കാരായ കുട്ടികൾക്ക് വിദ്യാഭ്യാസം ലഭിച്ചിരുന്നില്ല. അത്തരം കുട്ടികൾക്ക് വിദ്യാഭ്യാസം ലഭിക്കുന്നതിന് 1954 ൽ കുഞ്ഞാച്ചൻ വീട് കളപ്പുരയിൽ 25 കുട്ടികൾക്കായി തുടങ്ങിയ ഏകാധ്യാപക വിദ്യാലയമാണ് വിജ്ഞാന ദീപമായി ആയിരക്കണക്കിന് വിദ്യാർത്ഥികൾക്ക് അറിവിന്റെ നറുവെളിച്ചം വിതറിക്കൊണ്ട് കല്ല്യോട്ട് ഗവ. ഹൈസ്കൂളായി മാറിയിരിക്കുന്നത്. 1961 ൽ യു.പി ആയും 1980 ൽ ഹൈസ്കൂളായും 2004ൽ ഹയർ സെക്കന്ററിയായും ഉയർത്തപ്പെട്ടു. ഈ കാലഘട്ടത്തിൽ നാടിന്റെ സാമൂഹ്യ സാമ്പത്തിക സാംസ്കാരിക പുരോഗതികളിൽ ഉറവിടമാകാൻ ഈ വിദ്യാലയത്തിന് സാധിച്ചിട്ടുണ്ട്. കലാ കായിക പാഠ്യേതര പ്രവർത്തനങ്ങളിൽ മികച്ച നേട്ടമുണ്ടാക്കാൻ ഈ വിദ്യാലയത്തിന് സാധിച്ചിട്ടുണ്ട്. കഴിഞ്ഞ എസ്സ്.എസ്സ്. എൽ .സി യിൽ 100 ശതമാനവും ഹയർസെക്കന്ററിയിൽ 98 ശതമാനവും വിജയം കൈവരിക്കാൻ സാധിച്ചു. 800 ഓളം കുട്ടികൾ പഠിക്കുന്ന ഈ വിദ്യാലയം ഇന്ന് ഭൗതിക സാഹചര്യങ്ങളുടെ അപര്യാപ്തതയാൽ വീർപ്പുമുട്ടുകയാണ്.

9.68ഏക്കർ ഭൂമിയിലാണ് വിദ്യാലയം സ്ഥിതി ചെയ്യുന്നത്. ഹൈസ്കൂളിന് 4 കെട്ടിടങ്ങളിലായി 6 ക്ലാസ് മുറികളും ഹയർ സെക്കണ്ടറിക്ക് 3 കെട്ടിടത്തിലായി 6 ക്ലാസ് മുറികളുമുണ്ട്. അതിവിശാലമായ ഒരു കളിസ്ഥലം വിദ്യാലയത്തിനുണ്ട്. UP,LP, വിഭാഗങ്ങളിലായി 14 ക്ലാസ് മുറികളും പ്രവർത്തിക്കുന്നു.
ഹൈസ്കൂളിനും ഹയർസെക്കണ്ടറിക്കും വെവ്വേറെ കമ്പ്യൂട്ടർ ലാബുകളുണ്ട്. രണ്ട് ലാബുകളിലുമായി ഏകദേശം മുപ്പതോളം കമ്പ്യൂട്ടറുകളുണ്ട്. രണ്ട് ലാബുകളിലും ബ്രോഡ്ബാന്റ് ഇന്റർനെറ്റ് സൗകര്യം ലഭ്യമാണ്. 

സ്കൂളിന്റെ മുൻ പ്രധാനാദ്ധ്യാപകർ.


</doc>
<doc id="393219" url="https://ml.wikipedia.org/wiki?curid=393219" title="ജി. എച്ച്. എസ്. എസ്. ഉദുമ">
ജി. എച്ച്. എസ്. എസ്. ഉദുമ

ഉദുമ നഗരത്തിന്റെ ഹൃദയഭാഗത്തായി സ്ഥിതി ചെയ്യുന്ന ഒരു ഗവണ്മെന്റ് വിദ്യാലയമാണ് ഗവണ്മെന്റ്‍ ഹയർ സെക്കണ്ടറി സ്കൂൾ ഉദുമ". നാലാംവാതുക്കല് സ്കൂൾ"' എന്ന പേരിലാണ് പൊതുവെ അറിയപ്പെടുന്നത്. 
1964 ൽ ഒരു ലോവർ പ്രൈമറി സ്കൂൾ എന്ന നിലയിലാണ് ഈ വിദ്യാലയം സ്ഥാപിതമായത്..സ്കൂളായി. 1968-ൽ ഹൈസ്കൂളായും ഉയർത്തപ്പെട്ടു.1999 ൽ വിദ്യാലയത്തിലെ ഹയർ സെക്കണ്ടറി വിഭാഗം പ്രവർത്തനമാരംഭിച്ചു.

മൂന്ന് ഏക്കർ ഭൂമിയിലാണ് വിദ്യാലയം സ്ഥിതി ചെയ്യുന്നത്. ഹൈസ്കൂളിന് 14 കെട്ടിടങ്ങളിലായി 43 ക്ലാസ് മുറികളും ഹയർ സെക്കണ്ടറിക്ക് 2 കെട്ടിടത്തിലായി 8 ക്ലാസ് മുറികളുമുണ്ട്. അതിവിശാലമായ ഒരു കളിസ്ഥലം വിദ്യാലയത്തിനുണ്ട്.

ഹൈസ്കൂളിനും ഹയർസെക്കണ്ടറിക്കും വെവ്വേറെ കമ്പ്യൂട്ടർ ലാബുകളുണ്ട്. 3 ലാബുകളിലുമായി ഏകദേശം 30 കമ്പ്യൂട്ടറുകളുണ്ട്. രണ്ട് ലാബുകളില ബ്രോഡ്ബാന്റ് ഇന്റർനെറ്റ് സൗകര്യം ലഭ്യമാണ്.


ഗവൺമെന്റ് സ്ഥാപനം

സ്കൂളിന്റെ മുൻ പ്രധാനാദ്ധ്യാപകർ.


</doc>
<doc id="393220" url="https://ml.wikipedia.org/wiki?curid=393220" title="ജി. വി.എച്ച്. എസ്. എസ്. കുനിയ">
ജി. വി.എച്ച്. എസ്. എസ്. കുനിയ

കുനിയ നഗരത്തിന്റെ ഹൃദയഭാഗത്തായി സ്ഥിതി ചെയ്യുന്ന ഒരു വിദ്യാലയമാണ് കുനിയ ഹയർ സെക്കണ്ടറി സ്കൂൾ. ഈ വിദ്യാലയം1974‍ സ്ഥാപിച്ചു.ഈ വിദ്യാലയം കാസ൪ഗോഡൂജില്ലയിലെ കാഞ്ഞങ്ങാട് വിദ്യാഭ്യാസ ജില്ലയിലെ ഏകമൂസ്ലിം വൊക്കേഷണൽ ഹയർ സെക്കന്ററി സ്കൂൾ ആണ്.ഉയ൪ച്ചയുടെ പടവൂകൾ ഒന്ന് ഒന്നായി 
കയറിക്കൊണ്ടിരിക്കുന്ന വിദ്യാലയങ്ങളിലൊന്നാണിത്.

1974മെയിൽ ഒരു ലോവർ പ്രൈമറി സ്കൂൾ എന്ന നിലയിലാണ് ഈ വിദ്യാലയം സ്ഥാപിതമായത്. 1994-ൽ ഹൈസ്കൂളായും ഉയർത്തപ്പെട്ടു. ഹൈസ്കൂളിന്റെ ആദ്യ പ്രധാനഅദ്ധ്യാപകന്റെ രൂപകല്പനയിലും മേൽനോട്ടത്തിലും വിദ്യാലയത്തിന്റെ ഇപ്പോൾ നിലവിലുള്ള പ്രധാന കെട്ടിടം നിർമിക്കപ്പെട്ടു. 2006ത്തിൽ വിദ്യാലയത്തിലെ ഹയർ സെക്കണ്ടറി വിഭാഗം പ്രവർത്തനമാരംഭിച്ചു.

മൂന്ന് ഏക്കർ ഭൂമിയിലാണ് വിദ്യാലയം സ്ഥിതി ചെയ്യുന്നത്. ഹൈസ്കൂളിന് 6 കെട്ടിടങ്ങളിലായി 13 ക്ലാസ് മുറികളും ഹയർ സെക്കണ്ടറിക്ക് 3കെട്ടിടത്തിലായി 4 ക്ലാസ് മുറികളുമുണ്ട്. അതിവിശാലമായ ഒരു കളിസ്ഥലം വിദ്യാലയത്തിനില്ല.

ഹൈസ്കൂളിനും ഹയർസെക്കണ്ടറിക്കും വെവ്വേറെ കമ്പ്യൂട്ടർ ലാബുകളീല്ല. 16 കമ്പ്യൂട്ടറുകളുണ്ട്. ബ്രോഡ്ബാന്റ് ഇന്റർനെറ്റ് സൗകര്യം ലഭ്യമാണ്.

കൺവിന൪-ഷൈലജ.കെ.പി.
ഉദ്ഘാടനം-പ്രിൻസിപ്പൽ-ശോഭന.വി.വി
വായനാവാരം-
പൂസ്തകപൃദ൪ശനം-
1സോഷ്യല്സയന്സ്-കൺവിന൪-
ഉദ്ഘാടനം-പ്രിൻസിപ്പൽ-ശോഭന.വി.വി
a.റാലി-06/08/2009 b.റാലി-15/08/2009
2.സയന്സ്-കൺവിന൪-
a.പോസ്ട൪ രചന-5/06/2009 b.സെമിനാ൪-20/07/2009 c.റാലി-06/08/2009 

സ്കൂളിന്റെ മുൻ പ്രധാനാദ്ധ്യാപകർ.


</doc>
<doc id="393221" url="https://ml.wikipedia.org/wiki?curid=393221" title="എം. പി. എസ്. ജി. വി. എച്ച്. എസ്.എസ്.ബെള്ളിക്കോത്ത്">
എം. പി. എസ്. ജി. വി. എച്ച്. എസ്.എസ്.ബെള്ളിക്കോത്ത്

കാസർഗോഡ് ജില്ലയിലെ തീരദേശഗ്രാമമായ അജാനൂരിന്റെ തലസ്ഥാനമെന്ന് വെള്ളിക്കോത്തിനെ വിശേഷിപ്പിക്കാം.ഒട്ടേറെ ചരിത്രസംഭവങ്ങൾക്ക് സാക്ഷ്യം നിന്ന നാട്. വടക്കേ മലബാറിന്റെ ചരിത്രഗതിയെ മാറ്റിമറിച്ച പ്രസ്ഥാനങ്ങളും സ്ഥാപനങ്ങളും രൂപം കൊണ്ട പ്രദേശം. മലയാളഭാഷയെ സമ്പന്നമാക്കിയ കവിതകളും നാടകങ്ങളും രചിക്കപ്പെട്ട പ്രദേശം. വിദ്വാൻ പി. കേളുനായരുടെ കർമ്മകേന്ദ്രമെന്ന നിലയിലും മഹാകവി പി. കുഞ്ഞിരാമൻ നായരുടെ ജന്മദേശമെന്ന നിലയിലും പുകൾകൊണ്ട നാട്. ഈ ധന്യഭൂമി ആദ്യകാലത്ത് കാഞ്ഞങ്ങാട് പ്രദേശത്തിന്റെ സാംസ്കാരിക കേന്ദ്രവും അതോടൊപ്പം വാണിജ്യകേന്ദ്രവുമായിരുന്നു.

1906 ഏപ്രിൽ മാസം ബോർഡ് എലിമെന്ററി സ്കുൾ ആയി മദ്രാസ് ഗവൺമെന്റിന്റെ കീഴിലാണ് ഈ മഹദ് വിദ്യാലയം പ്രവർത്തനം തുടങ്ങുന്നത്. ഇതേ കാലയളവിൽ തന്നെയാണ് ദേശീയ സ്വാതന്ത്ര്യ പ്രസ്ഥാനത്തിന്റെ പൊൻകിരണങ്ങൾ ഈ ഗ്രാമത്തെ ഉണർത്തുപാട്ടായ് മാറ്റുന്നതിനായ് സ്വന്തം ജീവിതം തന്നെ ഉഴിഞ്ഞു വെച്ച വിദ്വാൻ പി. കേളുനായർ വിജ്ഞാനദായിനി എന്ന സംസ്കൃത പാഠശാലയുടെ പ്രവർത്തനവും ആരംഭിക്കുന്നത്. കൊല്ലടത്ത് കണ്ണൻ നായർ എന്ന മഹദ് വ്യക്തി സംഭാവന ചെയ്ത സ്ഥലത്താണ് ഈ ഏകാധ്യാപക വിദ്യാലയം പ്രവർത്തനമാരംഭിച്ചത്.
സ്വാതന്ത്ര്യാനന്തരം 1948-ൽ ആണ് ഈ വിദ്യാലയം ഹയർ എലിമെന്ററി സ്കൂൾ ആയി അപ്ഗ്രേഡ് ചെയ്യപ്പെട്ടത്. തുടർന്ന് വെള്ളിക്കോത്തിന്റെ സാമൂഹ്യ-സാംസ്കാരിക ചലനങ്ങളുടെ സിരാകേന്ദ്രമായ് വർത്തിച്ചത് ഈ സ്കൂളാണെന്നത് ആവേശകരമായ വസ്തുതയാണ്. ഈ കാലയളവിൽ അധ്യാപനം എന്ന മഹത് പ്രവർത്തനത്തിലൂടെ വിദ്യാർത്ഥി സമൂഹത്തെ ജീവിതത്തിന്റെ വ്യത്യസ്ത മേഖലകളിൽ ഉന്നത നിലവാരത്തിലെത്തിക്കാൻ തങ്ങളുടെ ജീവിതത്തിലൂടെ ശ്രമിച്ച ധന്യരാണ് ശ്രീ. സുബ്രഹ്മണ്യൻ നമ്പൂതിരി മാസ്റ്റർ, ശ്രീ. അപ്പു മാസ്റ്റർ, ശ്രീ. സത്യനാരായണൻ മാസ്റ്റർ, 
ശ്രീ. ഗോപാലൻ കുരിക്കൾ മാസ്റ്റർ, ശ്രീ. എൻ. സി. കണ്ണൻ മാസ്റ്റർ, ശ്രീ. കെ. ഗോപാലൻ മാസ്റ്റർ, ശ്രീ. മാധവൻ മാസ്റ്റർ, ശ്രീ. മാരാർ മാസ്റ്റർ എന്നീ ഗുരുഭൂതന്മാർ.
1976-ൽ ആണ് ഈ വിദ്യാലയം ഹൈസ്കൂൾ ആയി ഉയർത്തപ്പെടുന്നത്. 1979 ലാണ് ഈ വിദ്യാലയത്തിന് മലയാള സാഹിത്യത്തിലെ മേഘരൂപനായ മഹാകവി പി. കുഞ്ഞിരാമൻ നായരുടെ പേരു നല്കുന്നത്. അന്നുമുതൽ ഈ വിദ്യാലയം മഹാകവി പി. സ്മാരക ഹൈസ്കൂൾ ആയി പുനർനാമകരണം ചെയ്യപ്പെട്ടു. തുടർന്ന് 1992 ഒക്ടോബർ മാസത്തിൽ ഈ വിദ്യാലയം വൊക്കേഷണൽ ഹയർ സെക്കണ്ടറി സ്കൂളായി മാറി.

മൂന്ന് ഏക്കർ ഭൂമിയിലാണ് വിദ്യാലയം സ്ഥിതി ചെയ്യുന്നത്.


സ്കൂളിന്റെ മുൻ പ്രധാനാദ്ധ്യാപകർ.


</doc>
<doc id="393222" url="https://ml.wikipedia.org/wiki?curid=393222" title="ജി. എച്ച്. എസ്. രാവണേശ്വർ">
ജി. എച്ച്. എസ്. രാവണേശ്വർ

കാസർഗോഡ് ജില്ലയിലെ അജാനൂർ പഞ്ചായത്ത്, രാവണീശ്വർ ഗ്രാമത്തിൽ സ്ഥിതി ചെയ്യുന്ന വിദ്യാലയമാണ് "ഗവ:‍ ഹയർ സെക്കണ്ടറി സ്കൂൾ രാവണീശ്വർ "എന്ന പേരിലാണ് പൊതുവെ അറിയപ്പെടുന്നത്.1957-ൽ സ്ഥാപിച്ച ഈ വിദ്യാലയം കാസർഗോഡ് ജില്ലയിലെ പഴക്കമേറിയ വിദ്യാലയങ്ങളിലൊന്നാണ്.

1957ൽ ഒരു ഏകാധ്യാപക വിദ്യാലയമായി മാക്കിയിൽ ഈ വിദ്യാലയം പ്രവർത്തനമാരംഭിച്ചു. 1967ൽ യു.പി സ്ക്കൂളായും 1980ൽ ഹൈസ്ക്കൂളായും 2006ൽ ഹയർസെക്കന്ററിയായും ഉയർത്തപ്പെട്ടു. ഇതിന്റെ എൽ.പി വിഭാഗം പ്രധാന വിദ്യാലയത്തിൽ നിന്നും ഏകദേശം 1.5 കി.മീ. അകലെയാണ്സ്ഥിതി ചെയ്യുന്നത്. കാസർഗോഡ് ജില്ലയിലെ അജാനൂർ പഞ്ചായത്തിലെ 1,2,3,11 വാർഡുകൾ ഉൾ പ്പെ ട്ടതാണ് രാവണീശ്വരം പ്രദേശം. ഈപ്രദേശങ്ങളിലുള്ള കുട്ടികളെല്ലാം വിജ്ഞാന സന്വാദനത്തിനായി ആശ്രയിക്കുന്നത് രാവണീശ്വരം ഗവ.ഹയർ സെക്കന്ററി സ്ക്കൂളിനെയാണ്. രാവണി തപസ്സിരുന്ന സ്ഥലമായിരുന്നതു കൊണ്ടത്രെ രാവണീശ്വരം എന്ന പേര് ലഭിച്ചത്.

എൽ.പി വിഭാഗം സ്ഥിതി ചെയ്യുന്നത് 1 ഏക്കർ സ്ഥലത്തും ഹൈസ്ക്കൂളും ഹയർസെക്കന്ററി വിഭാഗം സ്ഥിതി ചെയ്യുന്നത് 5 ഏക്കർ 7 സെന്റ് സ്ഥലത്തും ആണ്. 5 കെട്ടിടങ്ങളിലായി 15 ക്ലാസ് മുറികളും ഹയർ സെക്കണ്ടറിക്ക് രണ്ടു കെട്ടിടത്തിലായി 6 ക്ലാസ് മുറികളുമുണ്ട്. അതിവിശാലമായ ഒരു കളിസ്ഥലം വിദ്യാലയത്തിനുണ്ട്.

ഹൈസ്കൂളിനും ഹയർസെക്കണ്ടറിക്കും കമ്പ്യൂട്ടർ ലാബുകളുണ്ട്. രണ്ട് ലാബുകളിലുമായി ഏകദേശം 25 കമ്പ്യൂട്ടറുകളുണ്ട്. ബ്രോഡ്ബാന്റ് ഇന്റർനെറ്റ് സൗകര്യം ലഭ്യമാണ്. ഹയർ സെക്കന്ററി വിഭാഗത്തിന് അതിവിശാലമായ ലാബ് & ലൈബ്രറി കോംപ്ലക്സിന്റെ പണി പൂർത്തിയായിക്കൊണ്ടിരിക്കുന്നു.

° ജൂനിയ‍‌‍‍൪ റെഡ്ക്രോസ്
കലാസാഹിത്യവേദിയിൽധാരാളം കുട്ടികൾഅംഗങ്ങളായിട്ടുണ്ട്.ഇതിന്റെ ആഭിമുഖ്യത്തിൽസ്ക്കൂൾതലത്തിൽനിരവധി വൈവിധ്യങ്ങളായ പ്രവർത്തനങ്ങൾനടത്തി വരുന്നു. മുണ്ടൂർസേതുമാധവനെപ്പോലുള്ള പ്രമുഖ സാഹിത്യകാരൻമാരുമായുള്ള അഭിമുഖം, ചർച്ച, സംവാദം എന്നിവ സംഘടിപ്പിച്ചു. ബഷീർചരമദിനം ആചരിക്കുന്നതിന്റെ ഭാഗമായി പ്രദർശനം നടത്തി. വിദ്യാരംഗം കലാസാഹിത്യവേദി സ്ക്കൂളിൽചിത്രരചനാ ക്യാന്വും നടത്തിയിട്ടുണ്ട്. കൂടാതെ വിദ്യാരംഗം കലാസാഹിത്യവേദി ക്ലാസ്സടിസ്ഥാനത്തിൽകൈയെഴുത്ത് മാസിക നിർമ്മിക്കുകയും മെച്ചപ്പെട്ടവ കണ്ടെത്തി വേണ്ടുന്ന പ്രോത്സാഹനം നൽകുകയും ചെയ്യുന്നു. വിദ്യാരംഗം കലോത്സവത്തിൽഉപജില്ലാതലത്തിലും ജില്ലാതലത്തിലും ശ്രദ്ധേയമായ നേട്ടങ്ങൾഈ സ്ക്കൂളിലെ കുട്ടികൾകൈവരിച്ചിട്ടുണ്ട്. 
ഹിന്ദി ക്ലബ്..- ഹിന്ദി ക്ലബിന്റെ ആഭിമുഖ്യത്തിൽ ഹിന്ദി അസംബ്ളി നടത്തി.. സ്വാതന്ത്ര്യദിനത്തിൽഹിന്ദി സാഹിത്യകാരൻമാരുടെ ഫോട്ടോ പ്രദർശനം നടത്തി. ഹിന്ദി പക്ഷാചരണം വിവിധ പരിപാടികളോടെ ആഘോഷിച്ചു. 
ഇംഗ്ലീഷ് ക്ലബ്..-ക്ലബിന്റെ നേതൃത്വത്തിൽആഴ്ചകൾതോറും 'LANGUAGE GAME' നടത്തി വരുന്നു.വിദ്യാർത്ഥികൾക്ക് ഇംഗ്ലീഷ് ന്യൂസ് പേപ്പർവായിക്കാനുള്ള സകര്യം ക്ലബ് ചെയ്തു കൊടുക്കുന്നുണ്ട്. 
ഹെൽത്ത് ക്ലബ്..- ക്ലബിന്റെ ആഭിമുഖ്യത്തിൽസ്ക്കൂളും പരിസരവും ശുചീകരിക്കുന്നു. ഓരോ വെള്ളിയാഴ്ചയും 'ഡ്രൈ ഡെ ' ആയി ആചരിക്കുന്നു. കന്വോസ്റ്റ് കുഴി നിർമ്മാണം പരിസര മലിനീകരണം ഒഴിവാക്കി. പ്രതിരോധ ഗുളികകളുടെ വിതരണം സി.ഡി പ്രദർശനം ,ഫസ്റ്റ് എയ്ഡ് തുടങ്ങിയവ ക്ലബിന്റെ ആഭിമുഖ്യത്തിൽനടക്കുന്നു. സീഡ് പദ്ധതി പ്രകാരം ലഭിച്ച അഞ്ഞൂറോളം വൃക്ഷത്തൈകൾസ്ക്കൂൾകോന്വോണ്ടിൽനട്ട് ജൈവവേലി കെട്ടി സംരക്ഷിച്ചു വരുന്നു. എന്റെ മരം പദ്ധതിയുടെ ഭാഗമായി ലഭിച്ച വൃക്ഷത്തൈകൾകുട്ടികൾക്ക് വിതരണം ചെയ്തു. ജൈവ വൈവിധ്യത്തെക്കുറിച്ചും പരിസ്ഥിതി സംരക്ഷണത്തെക്കുറിച്ചും ബോധവൽക്കരണ ക്ലാസ്സ് സംഘടിപ്പിച്ചു. 
സോഷ്യൽ സയൻസ് ക്ലബ് ..- ദിനാചരണങ്ങളുടെ ചുക്കാൻപിടിക്കുന്നു. ഗാന്ധി ഫോട്ടോ പ്രദർശനം, നാണയ പ്രദർശനം തുടങ്ങിയവ നടത്തി. പ്രാദേശിക ചരിത്രരചനയോടനുബന്ധിച്ച് ചരിത്ര സ്മാരകങ്ങളുടെ സന്ദർശനം 'രാവണി' തപസ്സിരുന്നു എന്നു കരുതുന്ന രാവണേശ്വരം ശ്രീ പെരും തൃക്കോവിലപ്പൻക്ഷേത്രത്തിലേക്കുള്ള പഠനയാത്ര പ്രോജക്ട് നിർമ്മാണം മുതലായവ നടത്തി. ഈ വർഷത്തെ ബേക്കൽഉപജില്ലാ മേളയിൽസാമൂഹിക ശാസ്ത്രവിഭാഗം ഹൈസ്ക്കൂൾതല ചാന്വ്യൻമാരാവുകയും റോളിംഗ് ട്രോഫി കരസ്ഥമാക്കുകയും ചെയ്തു. സൂര്യകിരീടം ,സ്വാതന്ത്രഗാനപതിപ്പ് ,ആജാനൂരിന്റെ ചരിത്രം തുടങ്ങിയവ കുട്ടികളുടെ മികവുറ്റ സൃഷ്ടികളാണ്

കേരള സർക്കാരാണ് വിദ്യാലയത്തിന്റെ ഭരണം നടത്തുന്നത്. കാഞ്ഞങ്ങാട് വിദ്യാഭ്യാസ ജില്ലയിൽ,ബേക്കൽ ഉപജില്ലയുടെ ഭാഗമാണ്. . ഹൈസ്കൂൾ വിഭാഗത്തിന്റെ ഹെഡ്മിട്രസ് രതീദേവി ഹയർ സെക്കണ്ടറി വിഭാഗത്തിന്റെ പ്രിൻസിപ്പൾ അരവിന്ദാക്ഷനുമാണ്

സ്കൂളിന്റെ മുൻ പ്രധാനാദ്ധ്യാപകർ.
ശ്രീ സി.എം.കുഞ്ഞിക്കണ്ണൻ 1948
ശ്രീ ടി.എ.കുഞ്ഞികൃഷ്ണൻ നായർ 1959
ശ്രീ വി.വി.നാരായണൻ നന്വീശൻ 1973
ശ്രീ കണ്ണൻ.വി 07/05/78
ശ്രീ കരുണാകരൻ നായർ. 1982
ശ്രീ സുന്ദരേശൻ.ആർ 09.10.1984-1987
ശ്രീ തങ്കച്ചൻ 31.05.1987-1989
ശ്രീ പത്മനാഭക്കുറുപ്പ് 17.07.1989-17.06.1991
ശ്രീ കുഞ്ഞികൃഷ്ണൻ നായർ 17.06.1991-08.06.1992
ശ്രീമതി ജെസ്സി.എൻ‍.എഫ് 26.10.1992-31.05.1993
ശ്രീമതി കെ. ശ്രീദേവിപിള്ള 18.06.1993
ശ്രീമതി എം.പി.രാധ 29.10.1993-26.05.1994
ശ്രീമതി എം.ആർകമലാദേവി 30.05.1994-15.05.1995
ശ്രീമതി പി. ലക്ഷ്മി 07.06.1995-31.05.1996
ശ്രീമതി ശാന്തകുമാരി പി.കെ 01.06.1996-1997
ശ്രീമതി കര്ലാക്ഷി 01.08.1997-06.98
ശ്രീ അബ്ദുൾഖാദർ 03.06.1998-09.05.2000
ശ്രീമതി ശശികലാദേവി.കെ 06-2001
ശ്രീ പുരുഷോത്തമൻ വി.ടി 2001-29.05.2002
ശ്രീമതി കുഞ്ഞിമേരി എം.ജെ 12.06.2002-06.05.2003
ശ്രീ കുഞ്ഞിക്കണ്ണൻ വി.വി 07.2003-31.05.2004
ശ്രീ രാജൻ.വി 06.2005-03.06.2006
ശ്രീമതി വത്സല 01.07.2006-31.05.2007
ശ്രീ വിനയകുമാർ കെ.എം 01.06.2007-03.06.2008
ശ്രീ അഗസ്റ്റിൻ ടി.ഡി 04.06.2008-28.07.2008
ശോഭന ഐ.പി 30.07.2008-16.06.2009
ശ്രീമതി രതീദേവി ടി.കെ 01/07/09
ശ്രീ രവിവര്മൻ 25/03/2010


വിദ്യാലയത്തിലേക്ക് എത്തുന്നതിനുള്ള മാർഗ്ഗങ്ങൾ


</doc>
<doc id="393223" url="https://ml.wikipedia.org/wiki?curid=393223" title="ജി. എച്ച്. എസ്. എസ്. മടിക്കൈ">
ജി. എച്ച്. എസ്. എസ്. മടിക്കൈ

സംസ്ഥാന പുനർ വിഭജനത്തിനു മുൻപ് മദിരാശി സംസ്ഥാനത്തിൽ തെക്കൻ കർണാടക ജില്ലയിൽ കാസറഗോഡ് താലൂക്കിൽ പെടുന്ന പ്രദേശമായിരുന്നു മടിക്കൈ അമ്പലത്തുകര. വിദ്യാഭ്യാസകാര്യത്തിൽ യാതൊരു സൗകര്യങ്ങളും ഉണ്ടായിരുന്നില്ല. വർഷങ്ങൾക്കുമുമ്പ് 'ചാമക്കൊച്ചി' എന്ന തൊട്ട പ്രദേശത്ത്" നിലവിലിരുന്ന മാനേജ്മെന്റ് സ്കൂളിന്റെ പ്രവർത്തനം പൂർണമായും നിലച്ചിരുന്നു. പ്രസ്തുത സാഹചര്യത്തിൽ വിദ്യാഭ്യാസ പ്രേമികളായ നാട്ടുകാർ യോഗം ചേരുകയും മടിക്കൈ അമ്പലത്തുകരയിൽ ഒരു വിദ്യാലയം സ്ഥാപിക്കുന്നതിനാവശ്യമായ പ്രവർത്തനങ്ങൾ ആരംഭിക്കുകയും ചെയ്തു. അപ്രകാരമാണ തെക്കൻ കർണാടക ജില്ലാബോർഡിന്റെ കീഴിൽ " ഏച്ചിക്കാൻ ബോർഡ് എലിമെന്ററി സ്കൂൾ “( B.E.S.Yechikan) എന്ന പേരിൽ 3-1-1955-ൽ ഈ വിദ്യാലയം ആരംഭിച്ചത്. അമ്പലത്തുകരയിൽ വിദ്യാലയ കെട്ടിടം പൂർത്തിയാകുന്നതുവരെ അന്നത്തെ സ്കൂൾ കമ്മിറ്റി പ്രസിഡന്റായിരുന്ന ശ്രീ.എം.രേർമ്മപൊതുവാളുടെ റാക്കോൽ എന്ന സ്ഥലത്തുള്ള വീടിന്റെ ഒരു ഭാഗത്താണ് ശ്രീ.സി. അമ്പാടിമാസ്റ്റർ ഏകാധ്യാപകനായി ഈ വിദ്യാലയം ആരംഭിച്ചത്. തുടക്കത്തിൽ പത്തൊൻപത് കുട്ടികളാണ് ഇവിടെ പഠിച്ചിരുന്നത്. അന്നത്തെ തെക്കൻ കർണാടക ജില്ലാ ബോർഡ് ആസ്ഥാനം മംഗലാപുരത്തായിരുന്നു.
ജില്ലാ ബോർഡ് പ്രസിഡന്റ് ഡോ.കെ.കെ.ഹെഗ്ഡെ, എം.ബി.ബി.എസ്സ് അവറുകളുടെ 28.3.1956-ലെ Ref.No.E6/2022/56 സർക്കുലർ പ്രകാരം ഒന്നാമത്തെ സ്കൂൾകമ്മിറ്റി 1-4-1956-ൽ 3 കൊല്ലക്കാലത്തേയ്ക്ക് 7 പേരെ നോമിനേറ്റ് ചെയ്തു.

എന്നിവരാണവർ. ഈ കമ്മിറ്റിയിൽ സ്കൂൾഹെഡ്മാസ്റ്റർ കൂടി അംഗമായിരിക്കുന്നതാണെന്നും അയാൾ കമ്മിറ്റിയുടെ കൺവീനർ ആയിരിക്കുന്നതാണെന്നും നിർദ്ദേശിച്ചു. 
പ്രസിഡന്റിനേയും വൈസ് പ്രസിഡന്റിനേയും അംഗങ്ങളിൽ നിന്ന് തെരഞ്ഞെടുക്കണമെന്നും സർക്കുലരിൽ നിരിദ്ദേശിക്കുന്നു. അക്കാലത്ത് തെക്കൻ കർണാടക ജില്ലാ ബോർഡിൽ കാസറഗോഡ് താലൂക്കിൽ ‍നിന്ന് ശ്രീമാന്മാർ നാരന്തട്ട കുഞ്ഞമ്പു നമ്പ്യാർ, കെ.കല്ലാളൻവൈദ്യര് എൻ.ജി.കമ്മത്ത് എന്നിവർ അംഗങ്ങളായിരുന്നു. ശ്രീ.എൻ.ജി. കമ്മത്തിന്റെയും കല്ലാളൻ വൈദ്യരുടെയും ശുപാർശ പ്രകാരമാണ് ഈ വിദ്യാലയം ആരംഭിക്കാൻ ഇടയായത്. സ്കൂൾ അമ്പലത്തുകരയിലേക്ക് മാറ്റുന്നതിന് 14-3-1955-ൽ ഓലമേഞ്ഞഷെഡ് നാട്ടുകാരുടെ സഹായത്തോടെ നിർമിക്കപ്പെട്ടു. അപ്പോഴേയ്ക്കും കുട്ടികളുടെ എണ്ണം 51-ആയി. വർഷാവസാനം 52-ആയി.

11 ഏക്കർ ഭൂമിയിലാണ് വിദ്യാലയം സ്ഥിതി ചെയ്യുന്നത്. ഹൈസ്കൂളിന് 5 കെട്ടിടങ്ങളിലായി 30 ക്ലാസ് മുറികളും ഹയർ സെക്കണ്ടറിക്ക് 2 കെട്ടിടത്തിലായി 6 ക്ലാസ് മുറികളുമുണ്ട്. അതിവിശാലമായ ഒരു കളിസ്ഥലം വിദ്യാലയത്തിനുണ്ട്. ഹൈസ്കൂളിനും ഹയർസെക്കണ്ടറിക്കും വെവ്വേറെ കമ്പ്യൂട്ടർ ലാബുകളുണ്ട്. രണ്ട് ലാബുകളിലുമായി ഏകദേശം 30 കമ്പ്യൂട്ടറുകളുണ്ട്. രണ്ട് ലാബുകളിലും ബ്രോഡ്ബാന്റ് ഇന്റർനെറ്റ് സൗകര്യം ലഭ്യമാണ്. നല്ല സൌകര്യമുളള ഒരു അസംബ്ലി ഹാളും അതിനോടനുബന്ധിച്ച് തന്നെ ഒരു സ്റേറജും സ്കൂളിനുണ്ട്.


സ്കൂളിന്റെ മുൻ പ്രധാനാദ്ധ്യാപകർ : കാലയളവ്



</doc>
<doc id="393224" url="https://ml.wikipedia.org/wiki?curid=393224" title="ജി. എച്ച്. എസ്. എസ്. ബളാന്തോട്">
ജി. എച്ച്. എസ്. എസ്. ബളാന്തോട്

കേരളത്തിൽ കാസറാഗോ‍ഡ് ജില്ലയിലെ പനത്തടി പഞ്ചായത്തിലുള്ള ഒരു ഗവൺമെൻറ് ഹയർ‍‍‍‍ സെക്കണ്ടറി സ്കൂൾ ആണ് ജി.എച്.എസ്.എസ് ബളാംതോട്. മലയോരമേഖലയിലെ വിദ്യാഭ്യാസ പുരോഗതി ലക്ഷ്യമാക്കി 1948 ലാണ് ഈ വിദ്യാലയം സ്ഥാപിച്ചത്.

 1948 ൽ‍‍‍ ലോവർ പ്രൈമറി സ്കുൾ എന്ന നിലയിലാണ് ഈവിദ്യാലയം സ്ഥാപിതമായത്. പാറക്കാടൻരാമൻനായ൪ എന്ന മഹാനുഭാവനാണ് സ്കൂൾ സ്ഥാപിക്കുന്നതിന് സ്ഥലം നല്കി സഹായിച്ചത്. തുടക്കത്തിൽ‍ ഏകാധ്യാപക വിദ്യാലയമായിരുന്ന ഈസ്ഥാപനം1959ൽ അപ്പർപ്രൈമറിയായും 1980ൽ ഹൈസ്കൂളായും 2000ൽ ഹയർസെക്കണ്ടറിസ്കൂളായും വളർന്നു. സ്കുളിന്റെ ആദ്യപ്രധാന അധ്യാപകൻ‍‍‍ ശ്രീനാരായണനാചാരിമാസ്റ്റർ‍‍‍ ആയിരിന്നു. ഹൈസ്കൂൾ ആയി ഉയർത്ത്പ്പെട്ടതിനെ തുടർന്ന് തിരുവന്തപുരം സ്വദേശിയായിരുന്ന ശ്രീ ശിവശങ്കരൻനായർഹെഡ്മാസ്റ്റർ ആയി ചുമതലയേറ്റു. ഇന്ന് നേഴ്സറി തലം മുതൽ ഹയർ സെക്കന്ററി തലം വരെ 2000-ൽ പരം വിദ്യാർത്ഥികൾക്ക് പഠന സൗകര്യം ഒരുക്കുന്ന വിദ്യാലയമാണ് ബ്ലാന്തോട് ഗവണ്മെന്റ് ഹയർ സെക്കന്ററി വിദ്യാലയം. എസ്. എസ്. എൽ. സി., പ്ലസ്‌ ടു റിസൾട്ടുകൾ ഓരോ വര്ഷവും കൂടുതൽ മികവു പുലർത്തി വരുന്നു. ഉച്ച ഭക്ഷണ വിതരണം കുറ്റമറ്റ രീതിയിൽ സ്കൂളിൽ പുരോഗമിക്കുന്നു. റെഡ് ക്രോസ്സ്, സ്ടുടന്റ്റ് പോലീസ് കേടെറ്റ്, ഭാരത്‌ സ്കൌട്സ് ആൻഡ്‌ ഗൈഡ്സ് എന്നീ സേനകളും സ്കൂളിൽ മികവുറ്റ രീതിയിൽ പ്രവർത്തിക്കുന്നു. 

രാമൻനായർ നല്കിയ മൂന്നേക്കറും പി.ടിഎ വാങ്ങിയ അരയേക്കറടക്കം മൂന്നരഏക്കർസ്ഥലത്താണ് സ്കൂൾസ്ഥിതിചെയ്യുന്നത്. പ്രൈമറിതലത്തിന് ഓടുമേഞ്ഞ 5 കെട്ടിടങ്ങളിലായി 17 ക്ലാസ്സ്മുറികളും ഹൈസ്കൂൾഹയർസെക്കണ്ടറി വിഭാഗങ്ങൾക്ക് 5 കെട്ടിടങ്ങളിലായി 33 ക്ലാസ്സ്മുറികളും കളിസ്ഥലവും വിദ്യാലയത്തിനുണ്ട്. ഹൈസ്കൂളിനും ഹയർസെക്കണ്ടറിക്കും സ്വന്തമായി കമ്പ്യൂട്ടർലാബുകളും ഏകദേശം അന്പതോളം കന്പ്യൂട്ടറുകളുമുണ്ട്. കൂടാതെബ്രോഡ്ബാന്റ് ഇന്റർനെറ്റ്സൗകര്യവും ലഭ്യമാണ്.

വിദ്യാരംഗം കലാസാഹിത്യവേദി


പനത്തടി പഞ്ചായത്ത് പൂര്‌ണ്ണമായും കള്ളാർ, ബളാൽ, കുറ്റിക്കോൽ, കർണാടക സംസ്ഥാനത്തിലെ കരിക്കെ എന്നി പ‌ഞ്ചായത്തുൾ ഭാഗീകമായും ‍ചേരുന്നതാണ് സ്കൂളിന്റെ ഫീഡിംഗ് ഏരിയ. ചാമുണ്ടിക്കുന്ന്, പാണത്തൂർ, പെരുതടി, റാണിപുരം, ‍‍ചെറുപനത്തടി, മാനടുക്കം, പ്രാന്തർക്കാവ്, മാലക്കല്ല്, അടോട്ടുകയ എന്നിവയാണ് ഫീഡിംഗ് സ്ക്കൂളുകൾ.

സ്കൂളിന്റെ മുൻ പ്രധാനാദ്ധ്യാപകർ.


</doc>
<doc id="393225" url="https://ml.wikipedia.org/wiki?curid=393225" title="ജി. എച്ച്. എസ്. ഉപ്പിലിക്കൈ">
ജി. എച്ച്. എസ്. ഉപ്പിലിക്കൈ

കാഞ്ഞങ്ങാട് മുൻസിപാലിറ്റിയിലെ അരയി, കാർത്തിക, മോനാച്ച വാഴുന്നോറൊടി , മധുരംകൈ ,ചൂട്ടുവം പുതുക്കൈ ,ചേടിറോഡ് എന്നീ പ്രദേശങ്ങളിലെ ജനങ്ങളുടെ വിദ്യാഭ്യാസകേന്ദ്രമാണ് ഉപ്പിലിക്കൈ ഗവർമെന്റ് ഹയർസെക്കന്ററി സ്കൂൾ.
ഉപ്പിലിക്കൈ ഗ്രാമത്തിന്റെ മധ്യഭാഗത്തായി സ്ഥിതി ചെയ്യുന്ന ഈ വിദ്യാലയത്തിന്റെ ചരിത്രം ആരംഭിക്കുന്നത് ഉപ്പിലിക്കൈ എന്ന സ്ഥലത്ത് 1953-ൽ ഏകാധ്യാപക സ്കൂളായിട്ടാണ്. 1953 സപ്തംബ൪ മാസം കൊങ്ങിണിയൻ വളപ്പി൯ ഏകാദ്ധ്യാപക സ്കൂളായി തുടങ്ങി .പിന്നീട് 1961 ഉപ്പിലികൈയിലേക്ക് മാററി ജി എൽ പി എസ് ഉപ്പിലിക്കൈ ആയി യുപിസ്കൂളായി ഉയ൪ത്തപ്പെട്ടു. ആദ്യ പി.ടി.എ.കമ്മിററി നിലവിൽ വന്നു. ശ്രീ. കുഞ്ഞിക്കോമൻമണിയാണി പ്രസിഡൻറ്.1961-62-ൽ ഒരു എൽ പി സ്കൂളായും ഉയർത്തപ്പെട്ടു. 1978ലാണ് സ്കൂൾ പി.ടി.എ രൂപീകരിച്ച് പ്രവർത്തിക്കുന്നത്. 1980 ൽ സിൽവർ ജൂബിലി ആഘോഷിച്ചു ഹൈസ്ക്കൂളാക്കി മാററാനുള്ള‍ ശ്രമം തുടങ്ങി. അതിനായി ശ്രീ വികെ വൈദ്യ൪ ജനറ‍ൽ സെ(കട്ടറിയും ശ്രീ കെ കൃഷ്ണമാരാ൪ (പസിഡ൯റും കുഞ്ഞികോമ൯മണിയാണി (ടഷററും ആയി ഒരു കമ്മിററി രൂപീകരിച്ചു.കമ്മിററിയുടെ (പവ൪ത്തനഫലമായി 1981-ൽ ഹൈസ്കൂളായിമാറി. 1983-84 അധ്യയന വർഷം SSLC ബാച്ച് ഉന്നത വിജയം കൈവരിച്ചൂ. 2002-03 വർഷത്തിൽ സുവർണജൂബിലി ആഘോഷിക്കുകയും ചെയ്തു. 2010-11-ൽ ഹയർസെക്കൻറിയായി ഉയർത്തപ്പെട്ടു. ഹയർസെക്കൻററിയിൽ കൊമാഴ്സ് സയൻസ് എന്നിവയാണ് ആദ്യബാച്ചായി അനുവദിച്ച് കിട്ടിയത്. 2010മുതൽ S S LC പരീക്ഷയിൽ നൂറ് ശതമാനം വിജയം കൈവരിച്ചുവരുന്നു.


2010 മുതൽ എസ് എസ് എൽ സി പരീക്ഷയിൽ 100 ശതമാനം വിജയം കൈവരിച്ചിട്ടുണ്ട്.


</doc>
<doc id="393226" url="https://ml.wikipedia.org/wiki?curid=393226" title="ജി. വി. എച്ച്. എസ്. എസ്. മടിക്കൈ">
ജി. വി. എച്ച്. എസ്. എസ്. മടിക്കൈ

1921 മെയിൽ ഒരു ലോവർ പ്രൈമറി സ്കൂൾ എന്ന നിലയിലാണ് ഈ വിദ്യാലയം സ്ഥാപിതമായത്. വിദ്യാലയം സ്ഥാപിച്ചത്. പോത്തനായിരുന്നു ആദ്യ പ്രധാന അദ്ധ്യാപകൻ. -ൽ ഇതൊരു സ്കൂളായി. -ൽ മിഡിൽ സ്കൂളായും 1981-ൽ ഹൈസ്കൂളായും ഉയർത്തപ്പെട്ടു. ഹൈസ്കൂളിന്റെ ആദ്യ പ്രധാന അദ്ധ്യാപകനായ രൂപകല്പനയിലും മേൽനോട്ടത്തിലും വിദ്യാലയത്തിന്റെ ഇപ്പോൾ നിലവിലുള്ള പ്രധാന കെട്ടിടം നിർമിക്കപ്പെട്ടു. 2007ൽ വിദ്യാലയത്തിലെ ഹയർ സെക്കണ്ടറി വിഭാഗം പ്രവർത്തനമാരംഭിച്ചു.

മൂന്ന് ഏക്കർ ഭൂമിയിലാണ് വിദ്യാലയം സ്ഥിതി ചെയ്യുന്നത്. ഹൈസ്കൂളിന് കെട്ടിടങ്ങളിലായി ക്ലാസ് മുറികളും ഹയർ സെക്കണ്ടറിക്ക് ഒരു കെട്ടിടത്തിലായി ക്ലാസ് മുറികളുമുണ്ട്. അതിവിശാലമായ ഒരു കളിസ്ഥലം വിദ്യാലയത്തിനുണ്ട്.

ഹൈസ്കൂളിനും ഹയർസെക്കണ്ടറിക്കും വെവ്വേറെ കമ്പ്യൂട്ടർ ലാബുകളുണ്ട്. രണ്ട് ലാബുകളിലുമായി ഏകദേശം 25 കമ്പ്യൂട്ടറുകളുണ്ട്. രണ്ട് ലാബുകളിലും ബ്രോഡ്ബാന്റ് ഇന്റർനെറ്റ് സൗകര്യം ലഭ്യമാണ്.


സ്കൂളിന്റെ മുൻ പ്രധാനാദ്ധ്യാപകർ.


</doc>
<doc id="393227" url="https://ml.wikipedia.org/wiki?curid=393227" title="ജി. എച്ച്. എസ്. എസ്. കുട്ടമത്ത്.">
ജി. എച്ച്. എസ്. എസ്. കുട്ടമത്ത്.

ചെറുവത്തൂരിന്റെ ഹൃദയഭാഗമായ കുട്ടമത്ത് എന്ന സ്ഥലത്ത് സ്ഥിതി ചെയ്യുന്ന ഒരു വിദ്യാലയമാണ് ജി എച്ച് എസ് എസ് കുട്ടമത്ത്‍. കാസർഗോഡ് ജില്ലയിലെ മികച്ച വിദ്യാലയങ്ങളിലൊന്നാണ്.

1915 ൽ കുട്ടമത്ത് പഞ്ചിലാംകണ്ടം എന്നസ്ഥലത്ത് എൽ പി സ്കൂളായാണ് ആരംഭിച്ചത്. 
സ്താപക ഗുരുനാഥൻ : കുന്നിയൂർ പ്ടടിഞ്ഞാറെതുവഴിയിൽ ചിണ്ടക്കുറുപ്പ്.
പ്രശസ്തസാഹിത്യകാരനായ പവനന്റെ പിതാവുകൂടിയായ കുന്നിയൂർ കുഞ്ഞിശങ്കരക്കുറുപ്പ് വൈദ്യനെന്നറിയപ്പെടുന്ന കുന്നിയൂർ നാരായണക്കുറുപ്പ് ,പാലാട്ട് കൃഷ്ണനടിയോടി, കൃഷ്ണനടിയോടിയുടെ സഹോദരനായ കുഞ്ഞിരാമനടിയോടി, കൈതേരി വീട്ടുകാരൻ ,മനിയേരി രാമൻ നായർ , പരൂര് കുഞ്ഞമ്പു നായർ എന്നിവരാണ് സ്ഥാപക ഗുരുനാഥന്മാർ
1956ൽ വിദ്യാലയം യു പി.സ്കൂളായി ഉയർത്തി. പയ്യാടക്കത്ത് കുഞ്ഞമ്പു നായർ, പയ്യാടക്കത്ത് രാഘവൻ നായർ, പി സി നാരായണൻ അടിയോടി കെ.പി .നാരായണക്കുറുപ്പ് തുടങ്ങിയവരായിരുന്നു യു പി സ്കൂളിലെ പ്രധാനാദ്ധ്യാപകർ .1981 ൽ ഹൈസ്കൂളായി ഉയർത്തി.1982 ൽ പഠനം ആരംഭിച്ചു.സീനിയർ അസിസ്റ്റന്റ് ചാർജ്ജ് എൻ ദാമോദരൻ മാസ്റ്റർ ക്ക് നല്കി. 1985ൽ ആദ്യ എസ് എസ് എല് സി ബാച്ചിൽ 98% വിജയം നേടി അടുത്തവർഷം 1986 ൽ അത് 100% ആയി മാറ്റി.

മൂന്ന് ഏക്കർ ഭൂമിയിലാണ് വിദ്യാലയം സ്ഥിതി ചെയ്യുന്നത്. ഹൈസ്കൂളിന് 5 കെട്ടിടങ്ങളിലായി 41 ക്ലാസ് മുറികളും ഹയർ സെക്കണ്ടറിക്ക് രണ്ട് കെട്ടിടങ്ങളിലായി 12 ക്ലാസ് മുറികളുമുണ്ട്. അതിവിശാലമായ ഒരു കളിസ്ഥലം വിദ്യാലയത്തിനുണ്ട്.

ഹൈസ്കൂളിനും ഹയർസെക്കണ്ടറിക്കും വെവ്വേറെ കമ്പ്യൂട്ടർ ലാബുകളുണ്ട്. രണ്ട് ലാബുകളിലുമായി ഏകദേശം അമ്പതോളം കമ്പ്യൂട്ടറുകളുണ്ട്. രണ്ട് ലാബുകളിലും ബ്രോഡ്ബാന്റ് ഇന്റർനെറ്റ് സൗകര്യം ലഭ്യമാണ്.


സ്കൂളിന്റെ മുൻ പ്രധാനാദ്ധ്യാപകർ.


</doc>
<doc id="393228" url="https://ml.wikipedia.org/wiki?curid=393228" title="ജി. എച്ച്. എസ്. പിലിക്കോട്">
ജി. എച്ച്. എസ്. പിലിക്കോട്

പഴയ അള്ളട സ്വരൂപ (നീലേശ്വരം രാജവംശം)ത്തിന്റെ കേന്ദ്രബിന്ദുവായ പടക്കളത്ത് (പടുവളം) നാഷണൽ ഹൈവേ 17 നോടു ചേർന്ന് കാസർകോട് ജില്ലയുടെ പ്രവേശന കവാടത്തിൽ കാലിക്കടവിൽ സ്ഥിതി ചെയ്യുന്ന സർക്കാർ വിദ്യാലയമാണ് ജി. എച്ച്. എസ്. പിലിക്കോട്. 
1888 ൽ മഞ്ഞരാമനെഴുത്തച്ഛൻ ചന്തേരയിൽ ഒരു കുടിപ്പള്ളിക്കൂടം ആരംഭിച്ചു. 1924 ൽ ചന്തേര ബോർഡ് എലിമെന്ററി സ്കൂളായി മാറിയ ഈ വിദ്യാലയം കേരളപ്പിറവിയോടെ മലബാർ ജില്ലാ ബോർഡിന്റെ നിയന്ത്രണത്തിലായി. 1957 ൽ ആദ്യത്തെ കേരളസർക്കാർ ജില്ലാബോർഡുകൾ നിർത്തലാക്കിയതോടെ ഈ വിദ്യാലയം സർക്കാർ മേഖലയിലായി. 1968 ലെ ഇ. എം. എസ്. മന്ത്രിസഭ അപ്പർ പ്രൈമറി സ്ക്കൂളായി ഉയർത്തി. 1980 ൽ ചന്തേര ഹൈസ്ക്കൂളായി അപ്ഗ്രേഡ് ചെയ്തു. 1987 ഫെബ്രുവരി 17 ന് ചന്തേര ജി.യു.പി. സ്ക്കൂളായും പിലിക്കോട് ജി.എച്ച്. സ്ക്കൂളായും വേർപിരിഞ്ഞു. 1997 ൽ ഹയർസെക്കൻററി വിഭാഗം ആരംഭിച്ചതോടെ പിലിക്കോട് ഗവണ്മെന്റ് ഹയർസെക്കന്ററി സ്കൂളായി മാറി. സയൻസ്, ഹ്യുമാനിറ്റീസ്, കൊമേഴ്സ് വിഭാഗങ്ങളോടൊപ്പം കമ്പ്യൂട്ടർ സയൻസ് കോമ്പിനേഷനുള്ള ഹയർസെക്കന്ററി ബാച്ച് 2007-2008 അധ്യയനവർഷം ആരംഭിച്ചു. മേൽ പ്രവർത്തനങ്ങൾക്കെല്ലാം ചുക്കാൻ പിടിച്ച് ഇന്നത്തെ നിലയിൽ സ്കൂളിനെ മാറ്റിയെടുക്കുന്നതിൽ അരങ്ങിലും അണിയറയിലും നേതൃത്വം നൽകിയത് ആധുനിക പിലിക്കോടിന്റെ ശിൽപി എന്ന് വിശേഷിപ്പിക്കാവുന്ന മുൻ പിലിക്കോട് പഞ്ചായത്ത് പ്രസിഡണ്ടു കൂടിയായ സി. കൃഷ്ണൻ നായരാണ്.

രണ്ട് ഏക്കർ എണ്പത്തിയാറു സെൻറ് ഭൂമിയിലാണ് വിദ്യാലയം സ്ഥിതി ചെയ്യുന്നത്. പുതുതായി പണികഴിപ്പിച്ച ലാബുസമുച്ചയം ഉൾപ്പെടെ 12 കെട്ടിടങ്ങളുണ്ട്. പൊതുവായ ഓഫീസുമുറി രണ്ടു സ്റ്റാഫ് റൂമുകൾ , 21 ക്ളാസ്സു മുറികൾ എന്നിവ വേണ്ട സൗകര്യങ്ങളോടെ ഇതിൽ പ്രവർത്തിക്കുന്നു.
നവീകരിച്ച മൾട്ടി മീഡിയ ക്ളാസുമുറി, ഒന്നാം തരം ലൈബ്രറി, പ്രത്യേകം ലാബുകൾ, പി.ഇ.ടി റൂം, സൊസൈറ്റി റൂം, രണ്ടു വിശാലമായ കമ്പ്യൂട്ടർ‍ ലാബുകള്(ബ്രോഡ്ബാൻറ്ഇൻറർ നെറ്റ് സൗകര്യം),കൗൺസിലിങ്ങ് സെൻറർ എന്നിവ സജീവം. 
വിശാലമായ കളിസ്ഥലം പ്രത്യേകം സജ്ജീകരിച്ചിരിക്കുന്



സർക്കാർ വിദ്യാലയം.കാസർകോട് റവന്യൂ ജില്ലയിലെ കാഞ്ഞങ്ങാട് വിദ്യാഭ്യാസ ജില്ലയിൽ ഉൾപ്പെടുന്നു.ഹെഡ്മാസ്റ്ററായി പി.എം.ശ്രീധരനും പ്രിൻസിപ്പാൾ ഇൻ ചാർജായി എം.കെ. ബാബുരാജും പ്രവർത്തിക്കുന്നു.

സ്കൂളിന്റെ മുൻ പ്രധാനാദ്ധ്യാപകർ.



</doc>
<doc id="393229" url="https://ml.wikipedia.org/wiki?curid=393229" title="കപ്റ്റായി ദേശീയോദ്യാനം">
കപ്റ്റായി ദേശീയോദ്യാനം

കപ്‍റ്റായി ദേശീയോദ്യാനം, ബംഗ്ലാദേശിലെ രംഗമതി ജില്ലയിൽ സ്ഥിതിചെയ്യുന്ന ഒരു പ്രധാന ദേശീയ ഉദ്യാനമാണ്. 1999 ൽ രൂപീകൃതമായ ഈ ദേശീയോദ്യാനത്തിൻറെ ആകെ വിസ്തീർണ്ണം 5,464.78 ഹെക്ടർ (13,498.0 ഏക്കർ) ആണ്. ദേശീയോദ്യാനമായി പ്രഖ്യാപിക്കപ്പെടുന്നതിനുമുമ്പ് ഇത് സിതാപഹാർ റിസർവ് ആയിരുന്നു. യഥാർത്ഥ സിതാപാഹർ റിസർവ് മേഖല 14,448.0 ഏക്കർ പ്രദേശമായിരുന്നു. ഇതിൽനിന്ന് 100 ഏക്കർ വിസ്തൃതിയുള്ള ഒരു പ്രദേശം കാപ്റ്റായിലെ വ്യവസായ എസ്റ്റേറ്റ് സ്ഥാപിക്കുന്നതിനുവേണ്ടി നീക്കി വച്ചിരുന്നു. ചിറ്റഗോംഗ് നഗരത്തിൽ നിന്ന് ഏകദേശം 57 കിലോമീറ്റർ അകലെയാണ് ഈ ദേശീയോദ്യാനത്തിൻറെ സ്ഥാനം. ഇതിന് കപ്തായി റേഞ്ച്, കർണഫുലി റേഞ്ച് എന്നിങ്ങനെ രണ്ട് റേഞ്ചുകളാണുള്ളത്. സി.എച്ച്.റ്റി സൗത്ത് ഫോറസ്റ്റ് ഡിവിഷന്റെ കീഴിലാണ് കാപ്റ്റായി ദേശീയോദ്യാനം പ്രവർത്തിക്കുന്നത്. ബംഗ്ലാദേശിൽ ആദ്യമായി തേക്ക് (ടെക്ടോണ ഗ്രാൻറിസ്) തോട്ടങ്ങൾ ആരംഭിച്ചതിൻറെ പേരിൽ ചരിത്ര പ്രാധാന്യമുള്ളതാണ് ഈ പ്രദേശം. ഇതിൻറെ വനമേഖല ഇടകലർന്ന നിത്യഹരിത വനങ്ങളാണ്. 2009-ൽ IPAC (ഇൻറഗ്രേറ്റഡ് പ്രൊട്ടക്റ്റഡ് ഏരിയ കോ-മാനേജ്മെന്റ്) ഈ പരിരക്ഷാ മേഖലയിൽ അവരുടെ പ്രവർത്തനങ്ങൾ ആരംഭിച്ചു.

കാപ്റ്റായി ദേശീയോദ്യാനം കപ്റ്റായി നഗരത്തിനകത്താണ് സ്ഥിതി ചെയ്യുന്നത്. ഇതിലെ പ്രകൃതി സൗന്ദര്യവും വളരെ ആകർഷകമായതിനാൽ വർഷം മുഴുവനും ധാരാളം സന്ദർശകർ ഇവിടേയ്ക്ക് ഒഴുകിയെത്തുന്നു.

ഏകദേശം 60 ഓളം തദ്ദേശവാസികൾ ഇവിടെ സേവനദാതാക്കളായി ജോലി ചെയ്യുന്നുണ്ട്. ഗതാഗത സൌകര്യങ്ങൾ നല്കുന്നവർ, കച്ചവടക്കാർ, റെസ്റ്റോറന്റ്സ്, ഗിഫ്റ്റ് ഷോപ്പുകൾ എന്നിവരിൻ നിന്ന് ഇതുമായി ബന്ധപ്പെട്ട സേവനം ലഭ്യമാണ്. കൃത്യമായി ആസൂത്രണം ചെയ്തു നടപ്പാക്കുന്നപക്ഷം ഈ ദേശീയോദ്യാനത്തിന് ഇക്കോ ടൂറിസം വഴി ഉയർന്ന സാമൂഹ്യ വികസന അവസരങ്ങൾ ലഭിക്കുന്നതാണ്. NTFPs വഴി തദ്ദേശവാസികൾക്ക് ഈ ദേശീയോദ്യാനം ഉപജീവനമാർഗവും നൽകുന്നുണ്ട്. ദേശീയോദ്യാനത്തിനു ചുറ്റുപാടുമുള്ള പ്രദേശത്തെ ജനസംഖ്യ ഏകദേശം 3000 ആണ്. ബംഗ്ളാദേശിലെ ഏറ്റവും വലിയ തടാകമായ കാപ്റ്റായി തടാകത്തിനു സമീപത്തായാണ് ഈ ഉദ്യാനത്തിന്റെ സ്ഥാനം ഇത് ഈ പ്രദേശത്തെ മറ്റൊരു വിനോദസഞ്ചാര ആകർഷണമാണ്.

ഉപഭൂഖണ്ഡത്തിലെ ആധുനിക വന പരിപാലനത്തിന്റെ തുടക്കം കുറിച്ച 1873, 1878, 1879 എന്നീ വർഷങ്ങളിലെ ചരിത്രപ്രാധാന്യമുള്ള തേക്കിൻ തോട്ടങ്ങൾക്ക്  ഒരു സവിശേഷ ആകർഷണമാണ്. സ്വാഭാവിക വനങ്ങളുടെ രൂപത്തിലുള്ള ഈ തോട്ടങ്ങൾ വന്യജീവികളെ പിന്തുണയ്ക്കുന്നതുമാണ്.

ഏഷ്യൻ ആനകൾ (എലിഫാസ് മാക്സിമസ്), പടിഞ്ഞാറൻ ഹൂലോക്ക് ഗിബ്ബൺ (ഹൈലോബെറ്റസ് ഹൂലക്ക്), ഫയർസ് ലീഫ് കുരങ്ങൻ (ട്രാച്ചിപ്പിറ്റക്കസ് ഫായ്റി), ക്യാപ്ഡ് ലീഫ് കുരങ്ങൻ (ട്രാച്ചിപ്പിത്തെക്കസ് പൈലിയേറ്റസ്), കാട്ടുനായ്ക്കൾ (കുവോൺ ആൽപിനസ്), കാട്ടുപന്നി (സൂസ് സ്ക്രോഫ), സാമ്പാർ മാൻ (സെർവസ് യൂണികളർ), കുരയ്ക്കും മാൻ(മുന്റിയാക്കസ് മുന്റ്ജാക്ക്), മേഘപ്പുലി (നെഫോളിസ് നെബുലൊസ), റോക്ക് പൈത്തൺ (പൈത്തൺ മോള്യുറസ്) തുടങ്ങിയവയാണ് ഇവിടെ കാണപ്പെടുന്ന പ്രധാന ജീവജാലങ്ങൾ.

ഇവയിൽ ആന, മേഘപ്പുലി, കാട്ടുനായ്ക്കൾ എന്നിവ ബംഗ്ലാദേശിൽ വംശനാശ ഭീഷണിയുള്ളവയാണ്. ആനകൾ, ഗിബ്ബൺ എന്നിവ വളരെ സാധാരണമാണെങ്കിലും, കാട്ടുനായ്ക്കൾ, സാമ്പാർ മാനുകൾ എന്നിവ വളരെ വിരളമാണ്.

പലയിനം കാട്ടു പക്ഷികളുടെ ഒരു കേന്ദ്രമാണ് ഈ ദേശീയോദ്യാനം. ചുവന്ന കാട്ടുകോഴി ("Gallus gallus"), കലിജ് ഫെസൻറ് ("Lophura leucomelanos"), ലിനീറ്റഡ് ബാർബറ്റ് ("Magalaima lineata)" ഓറിയൻറൽ പൈഡ് ഹോൺബിൽ ("Anthracoceros albirostris"), പനങ്കാക്ക ("Coracias benghalensis"), കാലിമുണ്ടി ("Bubulcus ibis"), പെരുമുണ്ടി ("Casmerodius albus"), കാടുമുഴക്കി ("Dicrurus paradiseus"), കിന്നരിമൈന ("Acridotheres fuscus"), ലാർജ് ബ്ലൂ ഫ്ലൈകാച്ചർ ("Cyornis magnirostris") എന്നിവയാണ് ഇവിടെ കാണപ്പെടുന്ന പക്ഷികളിൽ പേരെടുത്തു പറയാവുന്നവ. 

2014 ലെ ഒരു ക്യാമറ ട്രാപ്പ് പ്രൊജക്റ്റിൽ ബംഗ്ലാദേശിലെ ദേശീയോദ്യാനത്തിൻറെ വന്യതയിൽ ജീവിക്കുന്ന മേഘപ്പുലിയുടെ ആദ്യ ചിത്രം പതിഞ്ഞിരുന്നു. രാജ്യത്തെ ഒരു പുതിയ പക്ഷിയിനമായ ലാർജ് ബ്ലൂ ഫ്ലൈകാച്ചറിനേയും ഇത്തരത്തിൽ കണ്ടെത്തിയിരുന്നു. 


</doc>
<doc id="393234" url="https://ml.wikipedia.org/wiki?curid=393234" title="ഖോവ്‍സോൾ നുർ തടാകം">
ഖോവ്‍സോൾ നുർ തടാകം

ഖോവ്‍സോൾ തടാകം ഉൾക്കൊണ്ടിരിക്കുന്ന ജലത്തിൻറെ അളവനുസരിച്ച് മംഗോളിയയിലെ ഏറ്റവും വലിയ ശുദ്ധജല തടാകവും വിസ്തീർണ്ണമനുസരിച്ച് രണ്ടാമത്തെ വലിയ തടാകവുമാണ്.

ഖോവ്സോൾ നുർ തടാകം റഷ്യൻ അതിർത്തിയോട് ചേർന്ന് മംഗോളിയയുടെ വടക്കുപടിഞ്ഞാറായി, കിഴക്കൻ സായാൻ പർവതനിരകളുടെ താഴ്വാരത്തിലാണ് സ്ഥിതിചെയ്യുന്നത്. സമുദ്രനിരപ്പിൽനിന്ന് 1,645 മീറ്റർ (5,397 അടി) ഉയരത്തിൽ, 136 കിലോമീറ്റർ (85 മൈൽ) നീളവും 262 മീറ്റർ (860 അടി) ആഴവുമാണ് ഈ തടാകത്തിനുള്ളത്. ഏഷ്യയിലെ രണ്ടാമത്തെ വലിയ ശുദ്ധജല തടാകമാണിത്. മംഗോളിയയിലെ ശുദ്ധജലത്തിന്റെ ഏകദേശം 70 ശതമാനവും ലോകത്തിലെ ആകെ ശുദ്ധജലത്തിന്റെ ഏകദേശം 0.4 ശതമാനവും ഈ തടാകം ഉൾക്കൊള്ളുന്നു. തടാകത്തിന്റെ തെക്ക് അറ്റത്തായി ഹറ്റ്ഗാൾ നഗരം സ്ഥിതി ചെയ്യുന്നു.

ഇതിന്റെ നീർത്തടങ്ങൾ താരതമ്യേന ചെറുതും ചെറിയ പോഷകനദികളുമാണുള്ളത്. ഈ തടാകത്തിൽനിന്ന് ഒഴുകുന്ന ഏക നദിയായ എഗിൻ ഗോൾ, സെലെൻജ് നദിയിലെത്തുകയും ആത്യന്തികമായി ബെയ്ക്കൽ തടാകത്തിലേക്കു പതിക്കുകയും ചെയ്തു. ഈ രണ്ട് തടാകങ്ങൾക്കുമിടയിൽ, 1,169 മീറ്റർ (3,835 അടി) ഉയരത്തിൽ നിന്ന് ഏകദേശം 1000 കി.മീറ്റർ ദൈർഘ്യത്തിൽ ജലം ഒഴുകുകയും ചെയ്യുന്നു.

അനേകം പർവ്വതനിരകളാൽ ചുറ്റപ്പെട്ടതാണ് തടാകം. ഏറ്റവും വലിയ പർവ്വതം 3,492 മീറ്റർ (11,457 അടി) ഉയരമുള്ള ബുറൻഖാൻ / മോൺഖ് സരിദാഗാണ് . തടാകത്തിൻറെ വടക്കുഭാഗത്തുള്ള ഇതിൻറെ കൊടുമുടി കൃത്യമായി റഷ്യ-മംഗോളിയൻ അതിർത്തിയിലാണ്. ശൈത്യകാലത്ത് തടാകത്തിന്റെ ഉപരിതലം പരിപൂർണമായി തണുത്തുറയുന്നു.

ശീതകാലത്ത് തടാകത്തിനു മുകളിൽ രൂപീകൃതമാകുന്ന ഐസ് കവചം വലിയ ട്രക്കുകളെ താങ്ങിനിർത്തുവാൻ പോലും ശക്തമാണെന്നതിനാൽ സാധാരണ റോഡുകളുടെ കുറുക്കുവഴികളായി ഈ തടാകത്തിന‍റെ ഉപരിതലം ഗതാഗതമാർഗ്ഗങ്ങൾക്കായി ഉപയോഗിക്കാറുണ്ട്. എന്നിരുന്നാലും ട്രക്കുകളിൽനിന്ന് എണ്ണ ഒഴുകിയിറങ്ങി മലിനീകരണമുണ്ടാക്കുന്നതും ട്രക്കുകൾ ഐസ് കവചം പൊട്ടിക്കുന്നതുമൊഴിവാക്കുന്നതിയായി ഈ പ്രവണത ഇപ്പോൾ നിരോധിക്കപ്പെട്ടിരിക്കുന്നു. ഇത്തരത്തിൽ കഴിഞ്ഞകാലങ്ങളിൽ 30 മുതൽ 40 വരെ വാഹനങ്ങൾ തടാകത്തിൽ മുങ്ങിയിട്ടുണ്ടെന്നു സംശയിക്കപ്പെടുന്നു.

ലോകത്തിലെ പതിനേഴ് പുരാതന തടാകങ്ങളിൽ ഒന്നാണ് ഖുവുസുഗുൾ. ഇതിന് 2 മില്യൺ വർഷത്തിൽ കൂടുതൽ പഴക്കമുണ്ട്. ഏറ്റവും പ്രാക്തനമായതും (വോൾസ്റ്റോക് തടാകം ഒഴികെ), മംഗോളിയയിലെ ഏറ്റവും പ്രധാനപ്പെട്ട കുടിവെള്ള സംഭരണകേന്ദ്രവുമാണിത്. യാതൊരു ശുദ്ധീകരണവുമില്ലാതെ ഈ തടാകത്തിലെ ജലം നേരിട്ട് കുടിക്കുവാൻ ഉപയോഗിക്കാവുന്നതാണ്. ബെയ്ക്കൽ തടാകത്തെ അപേക്ഷിച്ച് ഈ തടാകത്തിൽ ന്റെ മത്സ്യസമ്പത്തു കുറവാണ്. 

യുറേഷ്യൻ പെർച്ച് ("Perca fluviatilis"), ബർബോട്ട് ("Lota lota"), ലെനോക്ക് ("Brachymystax lenok") എന്നിവ കൂടാതെ വംശനാശഭീഷണി നേരിടുന്നതും ഇവിടെ മാത്രം കാണപ്പെടുന്നതുമായ ഹോവ്സ്ഗോൽ ഗ്രേലിംഗ് ("Thymallus nigrescens") എന്നിങ്ങനെ വാണിജ്യപരവും വിനോദപരവുമായ താൽപര്യങ്ങൾക്ക് യോജിച്ച തരത്തിലുള്ള മത്സവർഗ്ഗങ്ങളാണ് തടാത്തിലുള്ളത്. അനധികൃത മത്സ്യവേട്ട തുടരുന്നതിനിടയിലും ഹൊവ്സ്ഗോൾ ഗ്രേയിംഗ് മത്സ്യത്തെ കൂടുതലായി തടാകത്തിൽ കണ്ടുവരുന്നു. 

തടാകമേഖല യെല്ലോസ്റ്റോൺ ദേശീയോദ്യാനത്തേക്കാൾ വലിയ ദേശീയോദ്യാനമാണ്. മദ്ധ്യ ഏഷ്യൻ സ്റ്റെപ്പികൾക്കും സൈബീരിയൻ ടൈഗയ്ക്കും ഇടയിലെ ഒരു പരിവർത്തന മേഖലയായി കണക്കാക്കി കർശനമായി ഈ പ്രദേശം സംരക്ഷിക്കപ്പെടുന്നു. ഖോവ്‍സോൾ തടാകം സംരക്ഷിത പദവിയിലാണെങ്കിൽക്കൂടി അനധികൃത മൽസ്യബന്ധം സർവ്വസാധാരണമാണ്, കൂടാതെ ഗിൽനെറ്റുപയോഗിച്ചുള്ള വാണിജ്യ മത്സ്യബന്ധനത്തിനെതിരെയുള്ള നിരോധനം അപൂർവ്വമായി മാത്രം നടപ്പാക്കപ്പെടുന്നു. കാലാവസ്ഥയുടെ പ്രത്യേകയാൽ ഈ മേഖലയിലെ മറ്റു തടാകങ്ങളും ഉപ്പുരസമുള്ളതാണെങ്കിലും ഖോവ്‍സോൾ തടാകത്തിൽ ശുദ്ധജലം ഉൾക്കൊള്ളുന്നതിനാൽ മേഖലയിലുള്ളവർ ഈ തടാകത്തെ പരമ്പരാഗതമായി പവിത്രമായി കണക്കാക്കുന്നു.

ഐബെക്സ്, നയാൽ, എൽക്, ചെന്നായ, വോൾവറിൻ, കസ്തൂരി മാൻ, ബ്രൗൺ കരടി, സൈബീരിയൻ മൂസ്, സാബിൾ തുടങ്ങിയ വൈവിധ്യമാർന്ന ജീവികൾക്ക് ഈ ദേശീയോദ്യാനത്തിലെ ആവാസവ്യവസ്ഥയിൽ നിലകൊള്ളുന്നു.


</doc>
<doc id="393236" url="https://ml.wikipedia.org/wiki?curid=393236" title="ബ്രിട്ടീഷ് ബർമ്മ">
ബ്രിട്ടീഷ് ബർമ്മ

ബർമ്മയിലെ ബ്രിട്ടീഷ് ഭരണം, എന്നതിനെ ബ്രിട്ടീഷ് ബർമ്മ, 1824 മുതൽ1948വരെ, ആംഗ്ലൊ- ബർമ്മീസ് യുദ്ധം മുതൽ ബ്രിട്ടീഷ് ഇന്ത്യയുടെ പ്രൊവിൻസ് ആയ "ബർമ്മ"യുടെ ഉത്ഭവത്തിലൂടെസ്വതന്ത്ര ഭരണ കോളനിയുടെ സ്ഥാപനവും അവസാനം സ്വാതന്ത്ര്യം വരെയും. രഖിനെ സംസ്ഥാനം, തനിന്തരി ഡിവിഷൻ അടക്കമുള്ള ബർമ്മയുടെ അതിർഥിയിലെ വിവിധ ഭാഗങ്ങൾ, ആദ്യ ആംഗ്ലൊ-ബർമ്മീസ് യുദ്ധത്തിന്റെ വിജയത്തിനുശേഷം ബ്രിട്ടീഷുകാർ കൂട്ടി ചേർക്കുകയുണ്ടായി. ലോവർ ബർമ്മ 1852ൽ രണ്ടാം ആംഗ്ലൊ-ബർമ്മീസ് യുദ്ധത്തിനു ശേഷം കൂട്ടി ചേർത്തതാണ്. കൂട്ടിച്ചേർത്ത ഭാഗങ്ങളെ 1862ൽ ബ്രിട്ടീഷ് ബർമ്മയുടെ "മൈനർ" പ്രൊവിൻസ് ആയി ന്ര്ണ്ണയിച്ചിരുന്നു.

1885ലെ മൂന്നാം ആംഗ്ലൊ-ബർമ്മീസ് യുദ്ധത്തിനു ശേഷം അപ്പർ ബർമ്മ കുട്ടിച്ചേർത്തു. പിന്നീട് 1897ൽ ബ്രിട്ടീഷ് ഇന്ത്യയിലെ പ്രധാന പ്രൊവിൻസ് ആയി. (ലെഫ്. ഗവർണർ ഭരണത്തിൽ കീഴിലായി.)ഈ ഏർപ്പാട് 1937ൽ ഇന്ത്യയുടേയും ബർമ്മയുടേയും സെക്രട്ടറി ഓഫ് സ്റ്റേറ്റിന്റെ കീഴിലുള്ള ബർമ്മ ഓഫീസിനു കീഴിൽ പ്രത്യേക ഭരണമാവുന്നതു വരെ തുടർന്നു. രണ്ടാം ലോക മഹാ യുദ്ധ കാലത്ത് ജപ്പാനീസ് അധിനിവേശം ഉണ്ടായപ്പോൾ ബ്രിട്ടീഷ് ഭരണം തടസ്സപ്പെട്ടു. 1948 ജനുവരി 4നു ബ്രിട്ടീഷ് ഭരണത്തിൽ നിന്ന് സ്വതന്ത്രയായി. കോളനി വൽക്കരണത്തിലും നടത്തിപ്പിലും സ്കോട്ടിഷുകാരുടെ സാന്നിദ്ധ്യം ധാരാളമായി ഉണ്ടായിരുന്നതുകൊണ്ട് "സ്കോട്ടിഷ് കോളനി" എന്നും സൂചിപ്പിക്കപ്പെട്ടിരുന്നു.സർ ജെയിംസ് ജോർജ്ജ് സ്കോട്ട്, ഇറവാഡി ഫ്ലോട്ടില്ല കമ്പനി എന്നിവരെ പേരെടുത്തു പറയേണ്ടതാണ്.

1885-ന് ശേഷം ബർമയിലെ പ്രവിശ്യകൾ തഴെപ്പറയുന്ന രീതിയിൽ കൈകാര്യം ചെയ്യപ്പെട്ടു.
"ഫ്രോണ്ടിയർ മേഖലകൾ", "ഒഴിവാക്കിയ മേഖലകൾ" അല്ലെങ്കിൽ "പട്ടികജാതി പ്രദേശങ്ങൾ" എന്നും അറിയപ്പെടുന്ന ഇവ ബർമയിലെ ഭൂരിപക്ഷം സംസ്ഥാനങ്ങളിലും ഉൾക്കൊള്ളുന്നു. ഒരു ബർമ ഫ്രണ്ടിയർ സർവീസ് എന്ന രീതിയിൽ ബ്രിട്ടീഷുകാർ ഇത് പ്രത്യേകമായി നിയന്ത്രിച്ചിരുന്നു. ഫ്രോണ്ടിയർ പ്രദേശങ്ങളിൽ വംശീയ ന്യൂനപക്ഷങ്ങളായ ചിൻ, ഷാൻ, കച്ചിൻ, കരെന്നി തുടങ്ങിയവരാണ് അധിവസിച്ചിരുന്നത്.

1931 ൽ ബർമയ്ക്ക് അനേകെ ജില്ലകളായി വിഭജിക്കപ്പെട്ട 8 ഡിവിഷനുകൾ ഉണ്ടായിരുന്നു

ഒന്നാം ആംഗ്ലോ-ബർമീസ് യുദ്ധം, പടിഞ്ഞാറൻ മ്യാൻമറിലെ അരാക്കനുകളും വടക്ക് ബ്രിട്ടീഷ് ആധിപത്യത്തിലായിരുന്ന ചിറ്റഗോംഗും തമ്മിലുള്ള സംഘർഷത്തിൽനിന്നാണ് ഉയർന്നുവന്നത്. 1784-1785 കാലത്തെ ബർമയോട് അരാകാൻ രാജ്യം പരാജയപ്പെട്ടതിനു ശേഷം, 1823-ൽ ബർമീസ് സൈന്യം വീണ്ടും അതിർത്തി കടക്കുകയും ബ്രിട്ടീഷുകാർ കടൽമാർഗ്ഗം നടത്തിയ പ്രത്യാക്രമണത്തോടെ 1824-ൽ യുദ്ധം കൂടാതെ റംഗൂൺ പിടിച്ചടക്കപ്പെട്ടു. ആവയുടെ തെക്കുഭാഗത്ത് ഡാനുഫ്യൂവിൽ, ബർമൻ ജനറൽ മഹാ ബന്ദുല കൊല്ലപ്പെടുകയും അദ്ദേഹത്തിന്റെ സൈന്യം പരാജയപ്പെടുകയും ചെയ്തു. 1826 ലെ യാൻഡബോ ഉടമ്പടിയോടെ ബ്രിട്ടീഷ് ഇൻഡ്യൻ ചരിത്രത്തിലെ ഏറ്റവും നീളമേറിയതും ഏറ്റവും ചിലവേറിയതുമായ ഒന്നാം ആംഗ്ലോ-ബർമീസ് യുദ്ധം അവസാനിച്ചു. ഏകദേശം 15,000 യൂറോപ്യൻ, ഇന്ത്യൻ പട്ടാളക്കാർ കൊല്ലപ്പെട്ടതോടൊപ്പം ബർമീസ് സൈന്യത്തിന്റെ അജ്ഞാതമായ എണ്ണം പട്ടാളക്കാരും അനേകം സാധാരണ ജനങ്ങളും ഈ യുദ്ധത്തിൽ മരണമടയുകയും ചെയ്തു. ഈ യുദ്ധത്തിന് ബ്രിട്ടീഷുകാർക്ക് അഞ്ച് ദശലക്ഷം പൌണ്ട് സ്റ്റെർലിംഗ് മുതൽ 13 മില്യൺ പൌണ്ട് സ്റ്റെർലിംഗ് വരെ (ഏകദേശം 18.5 ബില്ല്യൺ ഡോളർ മുതൽ 48 ബില്ല്യൺ ഡോളർ) വരെ ചിലവായി. ഇത് 1833 ൽ ബ്രിട്ടീഷ് ഇന്ത്യയെ കടുത്ത സാമ്പത്തിക പ്രതിസന്ധിയിലേക്ക് നയിച്ചിരുന്നു.



</doc>
<doc id="393239" url="https://ml.wikipedia.org/wiki?curid=393239" title="കുടിപ്പള്ളിക്കൂടം">
കുടിപ്പള്ളിക്കൂടം

ഭാഷയുടെ അടിത്തറയും അക്ഷരജ്ഞാനവും ആവശ്യമായ അറിവുകളും കുട്ടികൾക്ക് പകർന്നു നൽകുന്നതിന് മുൻകാലങ്ങളിൽ കേരളത്തിൽ ഉണ്ടായിരുന്ന പാഠശാലയായിരുന്നു കുടിപ്പള്ളിക്കൂടം. ആശാൻ പള്ളിക്കൂടം, എഴുത്തുപള്ളി എന്നീ പേരുകളിലും ഇവ അറിയപ്പെട്ടിരുന്നു. നിലത്തെഴുത്ത് ആശാന്മാരാണ് കുടിപ്പള്ളിക്കൂടം നടത്തിയിരുന്നത്. അക്ഷരമാലകളും പ്രാഥമിക ഗണിതവും അഭ്യസിപ്പിക്കുന്നതിനൊപ്പം അനുസരണശീലവും ഗുരുത്വവും ശുചിത്വവും സാമാന്യവിജ്ഞാനവും കുടിപ്പള്ളിക്കൂടങ്ങൾ വഴി വിദ്യാർത്ഥികൾക്ക്‌ പകർന്നു നൽകിയിരുന്നു.

തുടക്കത്തിൽ മണലിലെഴുതിയാണ് കുട്ടികളെ പരിശീലിപ്പിക്കുന്നത്. തുടർന്ന് എഴുത്തോലയും എഴുത്താണിയും ഉപയോഗിച്ചും എഴുതുന്നു. അധുനിക വിദ്യാഭ്യാസ പദ്ധതി നടപ്പിൽ വന്ന ശേഷവും ചില സന്നദ്ധ സംഘടനകളുടേയും മറ്റും നേതൃത്വത്തിൽ കുടിപ്പള്ളിക്കൂടം പ്രവർത്തിക്കുന്നുണ്ട്..


</doc>
<doc id="393250" url="https://ml.wikipedia.org/wiki?curid=393250" title="പാങ്ങിൽ ഭാസ്കരൻ">
പാങ്ങിൽ ഭാസ്കരൻ

മലയാളത്തിലെ ഒരു നോവലിസ്റ്റും കഥാകൃത്തുമാണ് പാങ്ങിൽ ഭാസ്കരൻ.

തൃശ്ശൂർ ജില്ലയിലെ കേച്ചേരിക്കടുത്ത് ഇയ്യാലിൽ പാങ്ങിൽ വീട്ടിൽ ഗോവിന്ദൻ്റേയും കല്യാണിയുടേയും മകനായി 1945 ഫെബ്രുവരിയിൽ ജനിച്ചു. കർഷകനായും പാരലൽ കോളേജ് അദ്ധ്യാപകനായും പത്രപ്രവർത്തകനായും പ്രവർത്തിച്ച ഭാസ്കരൻ, തലപ്പിളളി താലൂക്കാപ്പീസിൽ റെക്കോർഡ് സൂക്ഷിപ്പുകാരനായിരുന്നു. 2000ൽ വിരമിച്ചു. ഇപ്പോൾ കേച്ചേരിയിലെ മഴുവഞ്ചേരിയിൽ താമക്കുന്നു. നിലവിൽ സർഗസ്വരം എന്ന സംഘടനയുടെ പ്രസിഡണ്ടാണ്. ലീലയാണ് ഭാര്യ. ഷെൻഷി ജയരാജ്, മനീഷ ഗിരീഷ്, മാധ്യമ പ്രവർത്തകനും സാഹിത്യകാരനുമായ ഭാസി പാങ്ങിൽ എന്നിവർ മക്കളാണ്.

പട്ടുനൂൽപ്പുഴുക്കൾ, സുന്ദരിപ്പശു, ഓടാമ്പൽ, വെളളിനക്ഷത്രങ്ങളേ തേടി, മെഴുകുതിരികൾ, തന്നെപ്പരന്നതും തല്ലിപ്പരത്തിയതും, മുലയറുത്തും മുടിമുറിച്ചും, അഭിഷേകച്ചടങ്ങിലെ ബാലൻ (1982), ഉൗന്നുവടികൾ (1987), ഭൃത്യൻമാർ (1990), സഹയാത്രികർ (1996), അകത്തളം (2013), ഒരു ഞണ്ടിൻറെ ആത്മകഥ (2014), വീരാംഗന (2015), നന്ദികേശൻ സാക്ഷി (2017), കൃഷ്ണന്റെ ജനനവും സഖാവ് ശേഖരനും (2017), ഇങ്ങനെ കടലെടുക്കുന്ന കുറേ ജീവിതങ്ങൾ (2017) തുടങ്ങി 20 ഓളം പുസ്തകങ്ങൾ പ്രസിദ്ധീകരിച്ചിട്ടുണ്ട്.




</doc>
<doc id="393255" url="https://ml.wikipedia.org/wiki?curid=393255" title="അച്യുതക്കുറുപ്പ്">
അച്യുതക്കുറുപ്പ്

വോളിബോൾ താരവും ദേശീയ ടീം മുൻ പരിശീലകനുമായിരുന്ന അച്യുതക്കുറുപ്പ് വടകര ഓർക്കാട്ടേരിയിലാണ് ജനിച്ചത്.
1986 ൽ സോളിൽ നടന്ന ഏഷ്യൻ ഗെയിംസിൽ വെങ്കലം നേടിയ ഇന്ത്യൻ ടീമിന്റെ മുഖ്യപരിശീലകനായിരുന്നു ഇദ്ദേഹം. സർവീസസിനു വേണ്ടി കളിച്ചിട്ടുള്ള അച്യുതക്കുറുപ്പ് പിന്നീട് പരിശീലകനായി കായികരംഗത്ത് തുടർന്നു. 1966 മുതൽ ആറുവർഷം അന്താരാഷ്ട്ര മത്സരങ്ങളിൽ ഭാരതത്തെ പ്രതിനിധീകരിച്ചിട്ടുണ്ട്.

1986 ലാണ് ഇന്ത്യൻ ടീമിന്റെ പ്രധാന പരിശീലകനായി അച്യുതക്കുറുപ്പ് നിയമിതനാകുന്നത്. 1989 ൽ ജപ്പാനിൽ നടന്ന ഇന്റർനാഷണൽ ഫ്രണ്ട്ഷിപ്പ് വോളിബോൾ ചാമ്പ്യൻഷിപ്പിൽ ഇന്ത്യ വെള്ളി നേടിയത് അച്യുതക്കുറുപ്പിന്റെ ശിക്ഷണത്തിലായിരുന്നു 1987, 89 വർഷങ്ങളിലെ സാഫ് ഗെയിംസിൽ പുരുഷ ടീമിന്റെ പരിശീലകനായും സേവനം അനുഷ്ഠിച്ചിട്ടുണ്ട്. 2017 നവംബർ 14 നു ബംഗളൂരുവിൽ വച്ച്അന്തരിച്ചു.


</doc>
<doc id="393258" url="https://ml.wikipedia.org/wiki?curid=393258" title="ഷോളൂർ">
ഷോളൂർ

തമിഴ്‌നാട് സംസ്ഥാനത്തിലെ നീലഗിരി ജില്ലയിൽ ഊട്ടിക്കടുത്ത ഒരു ഗ്രാമമാണ് ഷോളൂർ.

ഊട്ടി - ഗൂഡലൂർ വഴിയിലാണ് ഷോളൂർ ഗ്രാമം. ഒരു അണക്കെട്ടും പുൽമേടുകളും കുതിരസവാരിയുമായി ഒരു ചെറിയ വിനോദസഞ്ചാര കേന്ദ്രം കൂടിയാണി ഗ്രാമം.


</doc>
<doc id="393274" url="https://ml.wikipedia.org/wiki?curid=393274" title="വാസ്‍ഗമുവ ദേശീയോദ്യാനം">
വാസ്‍ഗമുവ ദേശീയോദ്യാനം

വാസ്‍ഗമുവ ദേശീയോദ്യാനം, ശ്രീലങ്കയിലെ മറ്റെയിൽ, പോളന്നാരുവ ജില്ലകളിലായി സ്ഥിതി ചെയ്യുന്ന ഒരു പ്രകൃതിദത്ത ഉദ്യാനമാണ്. 1984 ൽ മഹാവലി വികസന പദ്ധതി നടപ്പിലാക്കിയതിനെത്തുടർന്ന് ഈ പ്രദേശത്തുനിന്ന് കുടിയിറക്കപ്പട്ട വന്യമൃഗങ്ങളെ സംരക്ഷിക്കുന്നതിനും അവയ്ക്ക് അഭയസങ്കേതം ഒരുക്കുന്നതിനുമായിട്ടാണ് ഈ ദേശീയോദ്യാനം പ്രഖ്യാപിക്കപ്പെട്ടത്. പദ്ധതിയുടെ കീഴിൽ നിർമിക്കപ്പെട്ട നാല് ദേശീയ ഉദ്യാനങ്ങളിൽ ഒന്നാണിത്.  യഥാർത്ഥത്തിൽ ഇത് ഒരു പ്രകൃതി സംരക്ഷണകേന്ദ്രമായി 1938 ൽ രൂപീകരിക്കപ്പടുകയും പിന്നീട് 1970 കളുടെ തുടക്കത്തിൽ പ്രദേശം ഒരു കർശന പ്രകൃതി സംരക്ഷണകേന്ദ്രമായി പുനർനിർണ്ണയിക്കപ്പെടുകയും ചെയ്തു. 

ശ്രീലങ്കൻ ആനകളെ വലിയ കൂട്ടങ്ങളായി കാണാൻ സാധിക്കുന്ന സുരക്ഷിത മേഖലകളിലൊന്നാണ് വാസ്‍ഗമുവ ദേശീയോദ്യാനം. ശ്രീലങ്കയിലെ ഒരു പ്രധാനപ്പെട്ട പക്ഷിസങ്കേതങ്ങളിലൊന്നുംകൂടിയാണിത്. വാസ്‍ഗമുവ എന്ന പേരു ഉരുത്തിരിഞ്ഞുവന്നത് "വലാസ് ഗുമുവ"  എന്ന വാക്കുകളിൽ നിന്നാണ്. "വാലസ" എന്ന സിംഹള പദത്തിന് തേൻകരടി എന്നും "ഗമുവ" എന്നതിനർത്ഥം മരം, തടി എന്നിങ്ങനെയുമാണ്. കൊളംബോയിൽ നിന്ന് ഏകദേശം 225 കിലോമീറ്റർ അകലെയായിട്ടാണ് ഈ ദേശീയോദ്യാനത്തിൻറെ സ്ഥാനം.

ദേശീയ ഉദ്യാനത്തിന്റെ പ്രതിദിന താപനില 28 ° C (82 ° F) ആണ്. ഇവിടെ വരണ്ട കാലാവസ്ഥയുള്ള പ്രദേശമാണിത്. 1650 മുതൽ 2100 വരെ മില്ലിമീറ്ററാണ് ഈ പ്രദേശത്തു ലഭ്യമാകുന്ന വാർഷിക മഴ. വടക്ക് കിഴക്കൻ മൺസൂൺ കാലത്ത്, ഒക്ടോബർ മുതൽ ജനുവരി വരെയുള്ള മാസങ്ങളിൽ മഴ ലഭിക്കുന്നു.  ജൂലൈ മുതൽ സെപ്റ്റംബർ വരെ ഈ പ്രദേശത്ത വരണ്ട കാലാവസ്ഥയാണ്. ദേശീയോദ്യാനത്തിലെ ഏറ്റവും ഉയരം കൂടിയ പ്രദേശം 474 മീറ്റർ (1,540 അടി) ഉയരമുള്ള സുദൂ കണ്ട (വെളുത്ത പർവ്വതം) ആണ്. ദേശീയ ഉദ്യാനത്തിന്റെ മണ്ണ് ക്വാർട്സ്, മാർബിൾ എന്നിവയടങ്ങിയതാണ്. ശ്രീലങ്കയിലെ വരണ്ട ഭൂപ്രദേശത്തെ വരണ്ട നിത്യഹരിത വനങ്ങളെ പ്രതിനിധീകരിക്കുന്നതാണ് വാസ്‍ഗമുവയിലെ വനങ്ങൾ.  ദേശീയോദ്യാനത്തിൽ പ്രാഥമിക, ദ്വിതീയ, നദീതട വനങ്ങളും, പുൽമേടുകളുമുണ്ട്. 

വാസ്‍ഗമുവ ദേശീയോദ്യാനം 23 തരം സസ്തനികളുടെ വാസഭൂമിയാണ്.  ഏകദേശം 150 ശ്രീലങ്കൻ ആനകളുടെ കൂട്ടം ഈ ദേശീയോദ്യാനത്തിലുണ്ടെന്നു കണക്കാക്കുന്നു. മഹാവേലി നദീ മേഖലയിൽ ചതുപ്പ് ആനകൾ (Elephas maximus vil-aliya) മേഞ്ഞുനടക്കുന്നു. പാർക്കിലെ കുരങ്ങന്മാരും, ധൂമ്രവസ്ത്രധാരികളായ ലംഗൂറും ടേക് മക്കായും, ശ്രീലങ്കയിലാണുള്ളത്. ശ്രീലങ്കയിലെ തനതു വർഗ്ഗമായ പർപ്പിൾ ഫേസ്‍ഡ് ലാങ്കർ, ടോക്വെ മകാക് തുടങ്ങിയി രണ്ടിനം കുരങ്ങന്മാരെയും ഇവിടെ കണ്ടുവരുന്നു. 

ശ്രീലങ്കയിലെ സംരക്ഷിത മേഖലകളിൽ ഏറ്റവും കൂടുതൽ ജൈവവൈവിധ്യമുള്ളതാണ് വാസ്‍ഗമുവ ദേശീയോദ്യാനം. 150 ലേറെ പുഷ്പിക്കുന്ന സസ്യ ഇനങ്ങൾ ഈ ദേശീയോദ്യാനത്തിൽ രേഖപ്പെടുത്തപ്പെട്ടിരിക്കുന്നു.

ദേശീയോദ്യാനത്തിലെ പുൽമേടുകളിലേയ്ക്ക് ഗ്രാമവാസികൾ കന്നുകാലികളെ മേയാനായി വിടുന്നത്, ഗാർഹിക മൃഗങ്ങളിൽനിന്ന് വന്യമൃഗങ്ങളിലേയ്ക്ക് രോഗം പടരുവാനുള്ള സാദ്ധ്യത വർദ്ധിപ്പിക്കുന്നു. ദേശീയോദ്യാനത്തിലെ മേച്ചിൽപ്രദേശങ്ങളിലും കുളങ്ങളിലും വീട്ടുമൃഗങ്ങൾ ആധിപത്യം പുലർത്തുന്നതിൻറെ ഫലമായി വന്യമൃഗങ്ങൾ അവരുടെ നിലനിൽപ്പിന് ഈ മൃഗങ്ങളുമായി മത്സരിക്കേണ്ടിവരുന്നു. ഈ കന്നുകാലികൾ ദേശീയോദ്യാനത്തിലെ വൈദ്യുത വേലികൾ തകരാറലാക്കുകയും ചെയ്തു. തടയാൻ ബുദ്ധിമുട്ടുള്ള രീതിയിൽ തുടരുന്ന നിയമവിരുദ്ധമായ മരംവെട്ടൽ ദേശീയോദ്യാനത്തിന് ഒരു വലിയ ഭീഷണിയാണ്. ആനകൾ ഗ്രാമവാസികളുടെ വസ്തുവകകൾ നശിപ്പിക്കുന്നതും അവക്കെതിരെയുള്ള മാരകമായ ആക്രമണങ്ങളും ദേശീയോദ്യാന മേഖലയിൽനിന്നു റിപ്പോർട്ട് ചെയ്യപ്പെടുന്നു. ആനകളുടെ സഞ്ചാരത്തിനുള്ള ഒരു ഇടനാഴി വാസ്‍ഗമുവ ദേശീയോദ്യാനത്തിൽ നടപ്പിലാക്കുന്നതിനെക്കുറിച്ച് നിർദ്ദേശങ്ങളുണ്ട്. മൊറാഗഹാകണ്ട റിസർവോയർ നിർമ്മാണവുമായി ബന്ധപ്പെട്ട് കുടിയിറക്കപ്പെട്ടവരെ പുനരധിവസിപ്പിക്കുന്നത് സംബന്ധിച്ച് പരിസ്ഥിതി പ്രവർത്തകർ ആശങ്ക പ്രകടിപ്പിക്കുന്നു. എന്നാൽ ദേശീയോദ്യാനമേഖലയിലെ പുനരധിവാസ പദ്ധതികൾ ആനകളും-മനുഷ്യനും തമ്മിലുള്ള സംഘർഷം കൂടുതൽ വർദ്ധിപ്പിക്കാൻ കാരണമായിട്ടുണ്ടെന്നു വിശ്വസിക്കപ്പെടുന്നു. 


</doc>
<doc id="393283" url="https://ml.wikipedia.org/wiki?curid=393283" title="ഡോ.അംബേഡ്കർ.ജി.എച്ച്. എസ്.എസ്.കോടോത്ത്">
ഡോ.അംബേഡ്കർ.ജി.എച്ച്. എസ്.എസ്.കോടോത്ത്

കാസർഗോഡ് ജില്ലയിലെ കോടോം- ബേളൂർ പഞ്ചായത്തിലെ കോടോം ഗ്രാമത്തിലാണ് ഈ വിദ്യാലയം സ്ഥിതിചെയ്യുന്നത്

1954 ജൂൺമാസത്തിൽ ഒരു ലോവർപ്രൈമറി വിദ്യാലയമായി പ്രവർത്തനം ആരംഭിച്ചു. 1986 ൽ അപ്പർപ്രൈമറിയും 1990 ൽ ഹൈസ്കൂളും 2000 ൽ ഹയർസെക്കൻററിയും 2007 ൽ പ്രിപ്രൈമറിയും ആരംഭിച്ചു. 
ഏക്കർ ഭൂമിയിലാണ് വിദ്യാലയം സ്ഥിതിചെയ്യുന്നത്. കോടോത്ത് കെ. പി. കുഞ്ഞമ്പുനായർ ദാനമായി നൽകിയ ഭൂമിയാണിത്. പ്രൈമറിക്ക് 14 ക്ലാസ്സ്മുറികളും ഹൈസ്കൂളിന് 2 കെട്ടിടങ്ങളിലായി 6 ക്ലാസ്സ്മുറികളും ഹയർസെക്കൻററിക്ക് 12 ക്ലാസ്സ്മുറികളും നിലവിലുണ്ട്. ഹൈസ്കൂളിനും ഹയർസെക്കൻററിക്കും പ്രത്യേകം പ്രത്യേകം കമ്പ്യൂട്ടർ ലാബ്, സയൻസ്സ് ലാബ്, ലൈബ്രറി സൗകര്യങ്ങൾ ഉണ്ട്. സ്കൂളിൽ ബ്രോഡ്ബാൻറ് ഇൻറർനെറ്റ് സൗകര്യം ലഭ്യമാണ്.ആവശ്യമുള്ള വിദ്യാർത്ഥികൾക്കെല്ലാം വാഹനസൗകര്യം നൽകുന്നതിനായി മൂന്ന് സ്‌കൂൾ വാഹനങ്ങൾ സ്കൂളിന് സ്വന്തമായുണ്ട്. സ്വന്തമായ ഒരു കളിസ്ഥലം വിദ്യാലയത്തിനില്ല. 

സ്കൂളിന്റെ മുൻ പ്രധാനാദ്ധ്യാപകർ.


പൊതുവിദ്യാഭ്യാസ സംരക്ഷണയജ്ഞം ഗംഭീരമായി കൊണ്ടാടി.


</doc>
<doc id="393284" url="https://ml.wikipedia.org/wiki?curid=393284" title="ജി.ബി.എം.ആർ.എച്ച്.എസ്. കാസർഗോഡ്">
ജി.ബി.എം.ആർ.എച്ച്.എസ്. കാസർഗോഡ്

പട്ടികജാതി വികസനവകുപ്പിന്റെ കീഴിൽ കാസർഗോഡ് ജില്ലയിലെ നടക്കാവിൽ സ്ഥിതി ചെയ്യുന്ന ഗവണ്മെന്റെ ‍ വിദ്യാലയമാണ് ഗവ.മോഡൽ റസിഡ്ൻഷ്യൽ സ്കൂൾ ഫോർ ബോയ്സ് കാസർഗോഡ്. ജി. എം. ആർ. എച്ച്. എസ്. ഫോർ ബോയ്സ് കാസർഗോഡ് , നടക്കാവ് എന്ന പേരിലാണ് പൊതുവെ അറിയപ്പെടുന്നത്. 2002-ൽ സ്ഥാപിച്ച ഈ വിദ്യാലയം കാസർഗോഡ് ജില്ലയിലെ ആൺ കുട്ടികൾക്കായുള്ള വിദ്യാലയങ്ങളിലൊന്നാണ്.

2002 നവംബർ 1ന് 5ാംതരം ക്ലാസ്സോടുകൂടിയാണ ഈ വിദ്യാലയം സ്ഥാപിതമായത്. പട്ടികജാതി വികസനവകുപ്പിന്റെ കീഴിൽ കാസർഗോഡ് ജില്ലയിലെ ആദ്യത്തെ ആൺ കുട്ടികൾക്കായുള്ള വിദ്യാലയമാണിത്. മേരി ടീച്ചറാണ ആദ്യ പ്രധാന അദ്ധ്യാപിക.കാസർഗോഡ് ജില്ലയിലെ വെള്ളച്ചാൽ കൊടക്കാടിൽപ്രവർത്തിച്ചു വരികയാണ .2002 ൽ അഞാം തരമായി ആരംഭിച്ച ഈ വിദ്യാലയം ഇന്ന് പത്താം ക്ലാസ്സോടെ പ്രവർത്തിക്കുന്നു. നല്ല സൗകര്യത്തിലാണ ഇന്ന് ഈ വിദ്യാലയതിനു കുട്ടികൾ താമസിച്ച് പഠിക്കുന്ന വിദ്യാലയ മാണിത്.

. ഹൈസ്കൂളിന് 3 ക്ലാസ് മുറികളും യു.പി ക്ക് 3ക്ലാസ്സ് മുറികളുമുണ്ട്. ഒരു കളിസ്ഥലം പോലും ഈ വിദ്യാലയത്തിനില്ല. ഇത് കുട്ടികൾ താമസിച്ചു പഠിക്കുന്ന വിദ്യാലയമായതിനാൽ വിദ്യാലയത്തിനു സമീപത്തു തന്നെയാണ ഹോസ്റ്റൽ മുറിളും

ഹൈസ്കൂളിനും ഒരു കമ്പ്യൂട്ടർ ലാബുണട്. ഇതിൽ 18 കമ്പ്യൂട്ടറുകളുണ്ട്. ലാബിൽ ബ്രോഡ്ബാന്റ് ഇന്റർനെറ്റ് സൗകര്യം ലഭ്യമാണ്.

സ്കൂളിന്റെ മുൻ പ്രധാനാദ്ധ്യാപകർ.


</doc>
<doc id="393285" url="https://ml.wikipedia.org/wiki?curid=393285" title="ജി.എച്ച്.എസ്. ബാര">
ജി.എച്ച്.എസ്. ബാര

കേന്ദ്ര സർക്കാറിന്റെ ആർ.എം.എസ്.എ പദ്ധതി പ്രകാരം 2010/11 അദ്ധ്യയന വർഷത്തിലാണ് ബാര ഗവ. യു പി സ്കുളിനെ, ഹൈസ്കുളായി അപ്ഗ്രേഡ് ചെയ്തത്.യു പി സ്കുളിന്റെ ഭൗതിക സാഹചര്യങ്ങളുപയോഗിച്ച് 8,9,10 ക്ലാസുകളിൽ ഓരോ ഡിവിഷനിലായി അദ്ധ്യയനം ആരംഭിച്ചു.തുടക്കത്തിൽ വളരെ കുറച്ച് വിദ്യാർത്ഥികളും അദ്ധ്യാപകരും മാത്രമുണ്ടായിരുന്ന വിദ്യാലയം ഇപ്പോൾ 209 വിദ്യാർത്ഥികളും 9 അദ്ധ്യാപകരുമായി നല്ല രീതിയിൽ പ്രവർത്തിച്ചു വരുന്നു.

നിലവിൽ വിദ്യാലയത്തിന് മുന്ന് ബിൽഡിങ്ങുകളിലായി ഒരു ഓഫീസ് റൂം,ഒരു സ്റ്റാഫ് റൂം,ഐ ടി ലാബ്, എട്ട് ക്ളാസ് റും എന്നിവ ഉണ്ട്.


</doc>
<doc id="393286" url="https://ml.wikipedia.org/wiki?curid=393286" title="ജി.എം.ആർ.എസ്.ഫോർ ബോയ്സ്, നടക്കാവ്">
ജി.എം.ആർ.എസ്.ഫോർ ബോയ്സ്, നടക്കാവ്

2002 നവംബർ 1ന് കാസർഗോഡ് ജില്ലയിലെ നടക്കാവിൽ 35 കുട്ടികളുമായി അന്നത്തെ പട്ടികജാതി വികസനമന്ത്രി എം എ കുട്ടപ്പൻ ഉദ്ഘാടനം ചെയ്തു.നടക്കാവിൽ ഉദിനൂർ റോഡിൽ ഒരു വാടകക്കെട്ടിടത്തിലാണ് സ്കൂൾ പ്രവർത്തനമാരംഭിച്ചത് പരിമിതമായ സൗകര്യം മാത്രമേ അന്ന് സ്കൂളിലുണ്ടായിരുന്നുള്ളു. 2010 ജൂൺ മുതൽ വെള്ളച്ചാലിലുള്ള പുതിയ കെട്ടിടത്തിൽ പ്രവർത്തനം നടന്നുകൊണ്ടിരിക്കുന്നു.

സ്കൂളിന്റെ മുൻ പ്രധാനാദ്ധ്യാപകർ.

കണ്ണൂർ കാസർഗോഡ് നാഷണൽഹൈവേയിൽ പാലക്കുന്നിൽ നിന്ന് രണ്ടരകിലോമീറ്റർ യാത്രചെയ്താൽ സ്കൂളിലെത്തിച്ചേരാം.കൂടാതെ കാലികടവിൽ നിന്നും ഏച്ചിക്കുളങ്ങരക്ഷേത്രത്തിന് സമീപത്തുകൂടി ഓട്ടോമാർഗം യാത്രചെയ്താൽ സ്കൂളിലെത്തിച്ചേരാം


</doc>
<doc id="393289" url="https://ml.wikipedia.org/wiki?curid=393289" title="ഗാർമൊ പർവ്വതം">
ഗാർമൊ പർവ്വതം

ഗാർമൊ പർവ്വതം മധ്യേഷ്യയിലെ താജിക്കിസ്ഥാനിലെ പാമീറിൽ 6,595 മീറ്റർ മുതൽ 6,602 മീറ്റർ വരെ ഉയരമുള്ള ഒരു പർവതമാണ്. ഗാർമോ പർവ്വതത്തിൽ ഒരു ഭീമാകാരമായ ഹിമാനി നിലനിൽക്കുന്നു. "ദ ഗ്രേറ്റ് ഫെഡ്ചെങ്കോ ഗ്ലേസിയർ" (ധ്രുവപ്രദേശങ്ങൾക്കു പുറത്തുള്ള ലോകത്തിലെ ഏറ്റവും നീണ്ട ഹിമാനി) എന്നറിയപ്പെടുന്ന അതിലെ ഒഴുക്ക് കിഴക്ക് ഭാഗത്തേക്കാണ്. ഏറ്റവും സമീപസ്ഥമായ താമസകേന്ദ്രം തെക്കോട്ട് പതിനഞ്ചു കിലോമീറ്റർ അകലെ (38° 39' 10 N, 71° 58' 2 E) 2785 മീറ്റർ ഉയരത്തിൽ സ്ഥിതിചെയ്യുന്ന പോയിമസോർ ആണ്.

ഗോമോ നിലനിൽക്കുന്ന സ്ഥലത്തെക്കുറിച്ചും ഇപ്പോൾ ആ പേരു വഹിക്കുന്ന കൊടുമുടിയുടെ യഥാർത്ഥ ഉയരത്തെക്കുറിച്ചും ചില അനിശ്ചിതത്വങ്ങൾ നിലനിൽക്കുന്നു. ഇപ്പോഴത്തെ സമവായമനുസരിച്ച് കൊടുമുടിയുടെ ഉയരം 6,595 മീറ്ററായി നിശ്ചയിച്ചിട്ടുണ്ടെങ്കിലും, 1973 ൽ അമേരിക്കൻ ആല്പൈൻ ജേർണൽ നൽകിയ റിപ്പോർട്ട് പ്രകാരം ഉയരം അടി 6,615 മീറ്ററായിരുന്നു (21,703 അടി).

മുൻപ് സോവിയറ്റ് യൂണിയനിലെ ഗാർമോ അക്കാദമി ഓഫ് സയൻസസ് നിരയിലെ ഒരു ഭാഗമായിരുന്ന ഗോമോ, അവിടെ ഡാർവോസ് നിരകളുമായി ബന്ധിക്കപ്പെട്ടിരിക്കുന്നു.

1928 ലെ ഒരു റഷ്യൻ പര്യവേക്ഷണം, ലെനിൻ കൊടുമുടിയിലേയ്ക്കുള്ള ആദ്യ പ്രവേശനമാർഗ്ഗം നിർമ്മിക്കുകയും ‘ഇമോമോൾ സൊമോണി പീക്ക്’ എന്ന് ഇപ്പോൾ ഔദ്യോഗികമായി അറിയപ്പെടുന്ന കൊടുമുടിയുടെ ഉയരം നിർണ്ണയിക്കുകയും ചെയ്തിരുന്നു.  ഈ കൊടുമുടി യഥാർത്ഥ ഗാർമോയുടെ വടക്കുഭാഗത്ത് ഏതാണ്ട് പതിനാറ് കിലോമീറ്റർ അകലെയാണു സ്ഥിതിചെയ്തിരുന്നതെങ്കിലും ഗാർ‌മോ ആയി  അക്കാലത്ത് തെറ്റിദ്ധരിക്കപ്പെട്ടിരുന്നു.

1962 ജൂലൈ മാസത്തിൽ ബ്രിട്ടീഷ് പർവ്വതാരോഹകരായിരുന്ന വിൽഫ്രീഡ് നോയ്സ്, യുവ സ്കോട്ടിക് കയറ്റക്കാരൻ റോബിൻ സ്മിത്ത് എന്നിവർ 4000 അടി (1,200 മീറ്റർ) ഉയരത്തിലെത്തി മരണമടഞ്ഞിരുന്നു. അക്കാലത്ത് പീക്ക് കമ്യൂണിസം എന്നറിയപ്പെട്ടിരുന്ന  ഇസ്മോയിൽ സോമോണിയിൽ സോവിയറ്റിനെതിരെ ബ്രിട്ടീഷ് ആക്രമണം സംഘടിപ്പിക്കുകയായിരുന്നു അവരുടെ ഉദ്ദേശം. റഷ്യക്കാരും ബ്രിട്ടീഷുകാരും തമ്മിലുള്ള കലഹങ്ങൾ പതിവായിരുന്നു. നോയ്സ്, സ്മിത്ത് എന്നിവരുടെ മരണശേഷം, പര്യടനത്തിന്റെ സഹ-നായകൻ സർ ജോൺ ഹണ്ട് ബ്രിട്ടനിലേക്ക് തിരിച്ചുപോയി. 1964 ൽ ബ്രിട്ടീഷ് മാധ്യമങ്ങൾ ഗാർമോയെ 21,800 അടി ഉയരമുളള “മൗണ്ട് ഗോർമോ" എന്നു വിളിച്ചു.

1920 കളിലും 1930 കളിലും, ഇപ്പോൾ ഇസ്മോയിൽ സൊമോണി എന്നു വിളിക്കപ്പെടുന്നതും മുമ്പ് കുറച്ചുകാലം പീക്ക് സ്റ്റാലിൻ, പീക്ക് കൊമ്യൂണിസ്മ എന്നിങ്ങനെ അറിയപ്പെട്ടിരുന്നതുമായ കൂടുതൽ ഉയരമുള്ള  പർവതവുമായി ഗോമോ ആശയക്കുഴപ്പമുണ്ടാക്കിയിരുന്നു. 2008 ൽ 7,000 മീറ്ററിലധികം ഉയരമുള്ള ഗാർമോയെ പാമീറിലെ ഏറ്റവും ഉയരം കൂടിയ പർവതമായി ഗാർമോയെ പല സ്രോതസ്സുകളും കണ്ടെത്തിയിരുന്നു.

ഇസ്മായിൽ സൊമോണി കൊടുമുടി

താജിക്കിസ്ഥാനിലെ ഏറ്റവും ഉയരം കൂടിയ പർവതനിരയാണ് ഇസ്മായൽ സോമോണി കൊടുമുടി. ഈ പ്രദേശം താജിക്കിസ്ഥാന്റേതാകുന്നതിനുമുമ്പ് മുൻ റഷ്യൻ സാമ്രാജ്യത്തിന്റെയും മുൻ സോവിയറ്റ് യൂണിയന്റെയും പ്രദേശമായിരുന്നു.  ഈ പർവ്വതം, സമാനിദ് രാജവംശത്തിലെ ഭരണാധികാരിയായിരുന്ന ഇസ്മായിൽ സമാനിയുടെ പേരാണ് നൽകിയിരിക്കുന്നത് 

കോർഷെനെവ്സ്കായ കൊടുമുടി

താജിക്കിസ്ഥാന്റെ പാമിർ പർവതനിരകളിലെ മൂന്നാമത്തെ ഏറ്റവും ഉയരം കൂടിയ കൊടുമുടിയാണിത്. മുൻ സോവിയറ്റ് യൂണിയനിലെ അഞ്ച് "സ്നോ ലെപേർഡ് കൊടുമുടികളിൽ" ഒന്നാണ് ഇത്. 1910 ആഗസ്റ്റിൽ ഈ കൊടുമുടി ആദ്യമായി കണ്ടെത്തിയ റഷ്യയുടെ ഭൂമിശാസ്ത്രജ്ഞനായിരുന്ന നിക്കോളായ് എൽ. കോർഷെനെവ്സ്കിയുടെ പത്നി ഇവ്ജിനിയ കോർഷെനെവ്സ്കായയുടെ പേരിലാണ് ഇത് അറിയപ്പെടുന്നത്.

ഇൻഡിപെൻഡൻസ് പീക് അഥവാ ക്വില്ലായ് ഇസ്റ്റിക്ലോൾ

താജികിസ്ഥാൻറെ ഗോർനോ-ബഡക്ഷാൻ സ്വയംഭരണ പ്രവിശ്യയുടെ മദ്ധ്യഭാഗത്തായി സ്ഥിതി ചെയ്യുന്നതും പാമിർ പർവ്വതനിരകളിലെ ഏഴാമത്തെ ഉയർന്ന കൊടുമുടിയുമാണിത്.  ഇത് യസ്ഗുലെം നിരയിൽ യസ്ഗുലെം നദിയുടെ ഉത്ഭവസ്ഥാനത്തിനു മുകളിലാണ് നിലനിൽക്കുന്നത്.     

ഗോറ ഗൊലോഡ്നായ സ്റ്റെന

താജിക്കിസ്ഥാനിലെ ഗോർനോ-ബഡാഖ്ഷനിൽ സ്ഥിതിചെയ്യുന്ന ഒരു മലയാണ് ഗൊലോഡ്നായ സ്റ്റെന. സമുദ്രനിരപ്പിൽനിന്ന്  5852 മീറ്റർ ഉയരമുള്ള പ്രദേശമാണിത്.

ലെനിൻ കൊടുമുടി

ലെനിൻ പീക്ക് അഥവാ ഇബ്നു സീന (അവിസെന്ന) കൊടുമുടി, താജിക്കിസ്ഥാന്റെയും കിർഗിസ്ഥാന്റെയും അതിർത്തിയിൽ ഗോർനോ ബഡാക്ഷനിൽ സ്ഥിതിചെയ്യുന്നു.  7,134 മീറ്റർ (23,406  അടി) ഉയരമുള്ള ഇത് ഇരു രാജ്യങ്ങളുടെയും രണ്ടാമത്തെ ഏറ്റവും ഉയർന്ന കേന്ദ്രമാണിത്.


</doc>
<doc id="393291" url="https://ml.wikipedia.org/wiki?curid=393291" title="കെ.ബാലകൃഷ്ണ കുറുപ്പ്">
കെ.ബാലകൃഷ്ണ കുറുപ്പ്

കുനിയേടത്ത് ബാലകൃഷ്ണ കുറുപ്പ് (20 ജനുവരി 1927 - 23 ഫെബ്രുവരി 2000) മലയാള സാഹിത്യകാരൻ ആയിരുന്നു രാഷ്ട്രീയത്തിലും, പത്രപ്രവർത്തനത്തിലും, അധ്യാപന മേഖലയിലും പ്രവർത്തിച്ചിട്ടുണ്ട്. ചരിത്രം, മനഃശാസ്ത്രം, ജ്യോതിഷം എന്നീ മേഖലകളിൽ പണ്ഡിതനായിരുന്നു, ഈ മേഖലകളിൽ പുസ്തകങ്ങൾ രചിച്ചിട്ടുണ്ട് .1998 ൽ "ആർഷ ഭൂമിയിലെ ഭോഗസിദ്ധി(തന്ത്ര വിദ്യ ഒരു പഠനം)" എന്ന കൃതിക്ക് കേരള സാഹിത്യ അക്കാദമി യുടെ കെ.ആർ.നമ്പൂതിരി എൻഡോവ്മെന്റ് ലഭിച്ചു. ദേശാഭിമാനി പത്രത്തിന്റെ എഡിറ്റോറിയൽ ബോർഡ് മെമ്പർ ആയിരുന്നു.

അരീക്കോടി പറമ്പത്ത് നാരായണൻ അടിയോടി, കുനിയേടത് ചെറിയമ്മമ്മ എന്നിവരുടെ മകനായി 20 ജനുവരി 1927 ൽ ജനനം, കോഴിക്കോട് ചോവായൂർ അംശം ദേശം ആണ് ഇദ്ദ്ദേഹത്തിന്റെ ജന്മ സ്ഥലം.സ്കൂൾ പഠനകാലം മുതൽ തന്നെ സജീവ കമ്മ്യൂണിസ്റ്റ് പ്രവർത്തകനായിരുന്നു. 1960 കളിൽ സജീവ രാഷ്ട്രീയം ഉപേക്ഷിച്ച ഇദ്ദ്ദേഹം ഇംഗ്ലീഷ് സാഹിത്യം, സാമ്പത്തികശാസ്ത്രം, സാമൂഹ്യ ശാസ്ത്രം എന്നീ വിഷയങ്ങളിൽ ബിരുദധാനാന്തര ബിരുദധം നേടി.ബംഗാളിൽ ആയിരുന്ന സമയത്ത് ജ്യോതിഷത്തോട് തോന്നിയ താല്പര്യം കൊണ്ട് ജ്യോതിഷത്തിൽ പാണ്ഡിത്യം നേടി.ടീച്ചർ ട്രെയിനിങ് ഇൻസ്റ്റിറ്റ്യൂട്ട് ൽ ദീർഘനാൾ അധ്യാപകനായി ജോലി ചെയ്തു. 

ചരിത്രം, ജ്യോതിഷം, മനഃശാസ്ത്രം, ഒക്ക്യൂലറ്റിസം, തത്വശാസ്ത്രം എന്നിവയാണ് ഇധ്ദേഹത്തിന്റ മേഖലകൾ.
ടി.വൈ.ദേവകിയമ്മ യാണ് ഇധ്ദ്ദേഹത്തിന്റെ ഭാര്യ. 23 ഫെബ്രുവരി 2000 ൽ അന്തരിച്ചു. "കോഴിക്കോടിന്റെ ചരിത്രം മിത്തുകളും യാഥാർഥ്യങ്ങളും" എന്ന കൃതി മരണാനന്തരം പ്രസിദ്ധീകരിച്ചു.


</doc>
<doc id="393299" url="https://ml.wikipedia.org/wiki?curid=393299" title="ബെന്നി സാരഥി">
ബെന്നി സാരഥി

മലയാളത്തിലെ ഒരു ചലച്ചിത്ര സംവിധായകനായിരുന്നു ബെന്നി സാരഥി. 1996-ൽ മനോജ് കെ ജയൻ, സുകന്യ എന്നിവരെ കേന്ദ്രകഥാപാത്രമാക്കി മഞ്ഞുകാലവും കഴിഞ്ഞ് എന്ന സിനിമ സംവിധാനം ചെയ്തിട്ടുണ്ട്.

തൃശൂർ ജില്ലയിലെ കുന്നംകുളത്തുള്ള കിഴൂരിൽ തോലത്ത് വീട്ടിൽ ഉക്രുവിന്റേയും ലില്ലിയുടേയും മകനാണ് ബെന്നി സാരഥി. അന്നമ്മയാണ് ഭാര്യ. വിധു ബി തോലത്ത്, അഞ്ജു ബെന്നി എന്നിവർ മക്കളാണ്.

പവിത്രന്റെ ഉപ്പിലൂടെ സഹസംവിധായകനായിട്ടാണ് ബെന്നി സാരഥി സിനിമയിൽ തുടക്കം കുറിച്ചത്. പവിത്രന്റെ ഉത്തരം, ബലി, കുട്ടപ്പൻ സാക്ഷി എന്നീ സിനിമകളിലും സഹസംവിധായകനായിരുന്നു. പിന്നീട്, കെ.ആർ. മോഹനൻ, ടി.വി. ചന്ദ്രൻ എന്നിവർക്കൊപ്പവും സഹസംവിധായകനായി പ്രവർത്തിച്ചിട്ടുണ്ട്. ടി.വി. ചന്ദ്രന്റെ പൊന്തൻമാട, ആലീസിന്റെ അന്വേഷണം, ഡാനി, ഓർമ്മകൾ ഉണ്ടായിരിക്കണം, സൂസന്ന, പാഠം ഒന്ന് ഒരു വിലാപം തുടങ്ങിയ ചിത്രങ്ങളുടേയും സഹായിയായി സഹസംവിധായകനായിരുന്നു. ബെന്നി സ്വതന്ത്രമായി സംവിധാനം ചെയ്ത മഞ്ഞുകാലവും കഴിഞ്ഞ് എന്ന സിനിമക്ക് ശേഷം മുഖ്യധാരാ സിനിമാ മേഖലയിൽ സജീവമല്ലാതായി. തുടർന്ന്, അഭിനേത്രി, അഷ്ട ബന്ധം, നിലാമഴ തുടങ്ങിയ സീരിയലുകൾ സംവിധാനം ചെയ്തു.

സി.വി. ശ്രീരാമന്റെ കഥയെ ആസ്പദമാക്കി ആമം എന്ന ഹ്രസ്വചിത്രവും സംഗീത സംവിധായകനായിരുന്ന ബാബുരാജിനെക്കുറിച്ച്‌ ഡോക്യൂമെന്ററിയും ചെയ്തിട്ടുണ്ട്. മലയാളം ചലച്ചിത്രപ്രവർത്തകരുടെ സംഘടനയായ നന്മയുടെ പ്രസിഡന്റായിരുന്നു.



</doc>
<doc id="393303" url="https://ml.wikipedia.org/wiki?curid=393303" title="മഞ്ഞുകാലവും കഴിഞ്ഞ്">
മഞ്ഞുകാലവും കഴിഞ്ഞ്

1998-ൽ ബെന്നി സാരഥി സംവിധാനം ചെയ്ത മലയാളചലച്ചിത്രമാണ് മഞ്ഞുകാലവും കഴിഞ്ഞ്.. മെയിൻസ്ട്രീം ഫിലിംസിനുവേണ്ടി മോൻസി ബി പുലിക്കോട്ടിൽ , എം ജയരാജൻ എന്നിവരാണ് ഈ ചിത്രം നിർമ്മിച്ചത്. മനോജ് കെ ജയൻ, സുകന്യ എന്നിവരാണ് പ്രധാന കഥാപാത്രങ്ങളെ അവതരിപ്പിച്ചത്.




</doc>
<doc id="393312" url="https://ml.wikipedia.org/wiki?curid=393312" title="കള്ളനും പോലീസും(ചലച്ചിത്രം)">
കള്ളനും പോലീസും(ചലച്ചിത്രം)

1992-ൽ ഐ വി ശശി സംവിധാനം ചെയ്ത ചലച്ചിത്രമാണു കള്ളനും പോലീസും. പ്രധാന വേഷങ്ങളിൽ അഭിനയിച്ചവർ മുകേഷ്, മനോജ് കെ. ജയൻ എന്നിവർ ആയിരുന്നു.




</doc>
<doc id="393315" url="https://ml.wikipedia.org/wiki?curid=393315" title="ഇതാ ഒരു മനുഷ്യൻ">
ഇതാ ഒരു മനുഷ്യൻ

ഐ.വി. ശശി സംവിധാനം ചെയ്ത് 1978-ൽ പുറത്തിറങ്ങിയ മലയാള ചലച്ചിത്രമാണ് ഇതാ ഒരു മനുഷ്യൻ. മധു, ജയൻ, ഷീല, ജയഭാരതി എന്നിവർ പ്രധാന വേഷങ്ങളിൽ അഭിനയിച്ച ഈ ചിത്രം "അമാനുഷ്" എന്ന ബോളിവുഡ് ചലച്ചിത്രത്തിന്റെ റീമേക്കായിരുന്നു. എം.എസ്. വിശ്വനാഥനാണ് ഈ ചിത്രത്തിനു സംഗീതം നൽകിയിരിക്കുന്നത്.


ശ്രീകുമാരൻ തമ്പി രചിച്ച ഗാനങ്ങൾക്ക് എം.എസ്. വിശ്വനാഥൻ സംഗീതം നൽകിയിരിക്കുന്നു.


</doc>
<doc id="393316" url="https://ml.wikipedia.org/wiki?curid=393316" title="തൃഷ്ണ (ചലച്ചിതം)">
തൃഷ്ണ (ചലച്ചിതം)

181ൽ ഐ.വി. ശശിസംവിധാനം ചെയ്ത് റോസമ്മ ജോർജ് നിർമ്മിച്ച സിനിമയാണ് ത്രിഷണ. ഈ സിനിമയിൽ മമ്മൂട്ടി, രാജലക്ഷ്മി (നടി), സ്വപ്ന, കവിയൂർ പൊന്നമ്മ എന്നിവരാണ് മുഖ്യ വേഷങളിൽ എത്തുന്നത്.

ബിച്ചു തിരുമല എഴ്തി ശ്യാം പകർന്ന പാട്ടുകളാണ്ണ് ഈ സിനിമയിൽ ഉള്ളത്. 


</doc>
<doc id="393317" url="https://ml.wikipedia.org/wiki?curid=393317" title="ഹംസഗീതം">
ഹംസഗീതം

'ഹംസഗീതം" 1981 ലെ മലയാള ചിത്രം ഇന്ത്യൻ സിനിമ Malayalam film, directed by ഐ വി ശശി സംവിധാനം ചെയ്ത. സിനിമയിൽ പ്രധാന സുകുമാരി, രതീഷ്, ബാലൻ കെ നായർ ഉം കുതിരവട്ടം പപ്പു in lead roles. The film had musical score by Shyam.


The music was composed by Shyam and lyrics was written by Bichu Thirumala.


</doc>
<doc id="393318" url="https://ml.wikipedia.org/wiki?curid=393318" title="ദ ഹിന്ദുസ്ഥാൻ ടൈംസ്">
ദ ഹിന്ദുസ്ഥാൻ ടൈംസ്

ഇന്ത്യയിലെ ഒരു ഇംഗ്ലീഷ് ദിനപ്പത്രമാണ് 1924-ൽ ആരംഭിച്ച ദ ഹിന്ദുസ്ഥാൻ ടൈംസ്. ഇന്ത്യയിലെ ഏറ്റവും വലിയ പത്രമാധ്യമങ്ങളിൽ ഒന്നാണിത്. ഓഡിറ്റ് ബ്യൂറോ ഓഫ് സർക്കുലേഷന്റെ കണക്കനുസരിച്ച്, 2015 നവംബറിൽ 1.16 ദശലക്ഷം പത്രങ്ങളാണ് വിതരണം ചെയ്യുന്നത്. ഇന്ത്യയിലെ ടൈംസ് ഓഫ് ഇന്ത്യയ്ക്ക് ശേഷം ഏറ്റവും കൂടുതൽ വായിക്കപ്പെടുന്ന ഇംഗ്ലീഷ് ദിനപ്പത്രമായി ഇന്ത്യാ റീഡർഷിപ്പ് സർവേ 2014 വെളിപ്പെടുത്തുന്നു. ന്യൂഡൽഹി, മുംബൈ, കൊൽക്കത്ത, ലഖ്നൗ, പട്ന, റാഞ്ചി, ചണ്ഡീഗഡ് എന്നിവിടങ്ങളിൽ നിന്നുള്ള എഡിഷനുകൾ വടക്കേ ഇന്ത്യയിൽ പ്രചാരത്തിലിരിക്കുന്നു.


</doc>
<doc id="393320" url="https://ml.wikipedia.org/wiki?curid=393320" title="കാർമേലഗിരി എലിഫന്റ് പാർക്ക്">
കാർമേലഗിരി എലിഫന്റ് പാർക്ക്

കേരളത്തിലെ മുന്നാറിൽ സ്ഥിതിചെയ്യുന്ന ഒരു വിനോദ സഞ്ചാര കേന്ദ്രമാണ് കാർമേലഗിരി എലിഫന്റ് പാർക്ക്. മുന്നാറിലെത്തുന്ന വിനോദസഞ്ചാരികൾക്ക് ആനപ്പുറത്ത് കയറി വനസഞ്ചാരം ചെയ്യുവാനുള്ള സൗകര്യമാണ് ഇവിടെ പ്രധാനമായും ഒരുക്കിയിട്ടുള്ളത്.

മൂന്നാർ മാട്ടുപ്പെട്ടി റോഡിൽ കണ്ണൻ ദേവൻ മലനിരകളിലായി മാട്ടുപ്പെട്ടി ഡാമിനോട് ചേർന്നാണ് ഈ പാർക്ക് നിൽക്കുന്നത്. 


</doc>
<doc id="393332" url="https://ml.wikipedia.org/wiki?curid=393332" title="ശീഷ് മഹൽ (ലാഹോർ കോട്ട)">
ശീഷ് മഹൽ (ലാഹോർ കോട്ട)

പാകിസ്താനിലെ ലാഹോർ കോട്ടയുടെ ഭാഗമായി സ്ഥിതിചെയ്യുന്ന ഒരു കൊട്ടാരമാണ് ശീഷ് മഹൽ (). കോട്ടയുടെ വടക്കു പടിഞ്ഞാറ് ഭാഗത്തുള്ള ഷാബുർജ് ബ്ലോക്കിലാണ് ഇത് സ്ഥിതിചെയ്യുന്നത്. ചെറുതും വലുതുമായി ആയിരക്കണക്കിനു ദർപ്പണങ്ങൾ പതിപ്പിച്ച മതിലുകളും മേൽക്കൂരയുമാണ് ഈ കൊട്ടാരത്തിലെ പ്രധാന ആകർഷണം. പിയത്ര ദുരെ ശൈലിയിൽ വിലപിടിപ്പേറിയ രത്നക്കല്ലുകളും വെളുത്ത മാർബിളും കൊണ്ട് അലങ്കരിച്ചിരിക്കുന്ന ഈ കൊട്ടാരത്തെ 'സ്ഫടിക കൊട്ടാരം' (Palace of Mirrors) എന്നും വിളിക്കാറുണ്ട്. മുഗൾ ചക്രവർത്തിയായിരുന്ന ഷാജഹാൻ 1631-32 കാലഘട്ടത്തിൽ പണികഴിപ്പിച്ചതാണ് ഈ കൊട്ടാരം. മുഗൾ ഭരണാധികാരികൾ ലാഹോർ കോട്ടയിൽ നിർമ്മിച്ച 21 നിർമ്മിതികളിൽ ഉൾപ്പെടുന്ന ഈ കൊട്ടാരത്തെ 'ലാഹോർ കോട്ടയുടെ കിരീടത്തിലെ രത്നം' എന്നുവിശേഷിപ്പിക്കാറുണ്ട്. ലാഹോർ കോട്ടയിലെ ശീഷ് മഹൽ ഉൾപ്പടെയുള്ള കെട്ടിടങ്ങളെ 1981-ൽ യുനെസ്കോ ലോകപൈതൃകപ്പട്ടികയിൽ ഉൾപ്പെടുത്തിയിരുന്നു.

'ശീഷ് മഹൽ' എന്ന വാക്കിന് ഉർദ്ദു ഭാഷയിൽ 'സ്ഫടികങ്ങളുടെ കൊട്ടാരം' എന്നാണർത്ഥം. ദർപ്പണങ്ങളും വെളുത്ത മാർബിളുകളും നിറഞ്ഞ ഭിത്തിയും മേൽക്കൂരയും ഈ കെട്ടിടത്തെ ഒരു സ്ഫടിക കൊട്ടാരമാക്കിത്തീർക്കുന്നു. ആഗ്ര കോട്ടയിലും ആംബർ കോട്ടയിലും ശീഷ് മഹൽ പോലുള്ള നിർമ്മിതികളുണ്ട്.

മുഗൾ ചക്രവർത്തിയായിരുന്ന അക്ബർ 1556-ൽ ലാഹോർ കോട്ട പണികഴിപ്പിച്ചു. അദ്ദഹത്തിനു ശേഷം വന്ന മുഗൾ ഭരണാധികാരികൾ ഇവിടെ കൂടുതൽ കെട്ടിടങ്ങൾ നിർമ്മിച്ചു. വിലപിടിപ്പേറിയ മാർബിളുകളും മറ്റും ഉപയോഗിച്ച് ലാഹോർ കോട്ടയെ സമ്പന്നമാക്കിയത് ഷാജഹാനായിരുന്നു. അദ്ദേഹം ഇവിടെ ദിവാൻ-ഇ-ഖാസ്, മോത്തി മസ്ജിദ്, നൗലാഘാ പവിലിയൻ, ശീഷ് മഹൽ, വിശ്രമമുറികൾ എന്നിവ നിർമ്മിച്ചു. ജഹാംഗീറിന്റെ കാലത്തു നിർമ്മിക്കപ്പെട്ട ഷാ ബുർജ് ബ്ലോക്കാണ് ശീഷ് മഹൽ നിർമ്മിക്കുന്നതിനായി ഷാജഹാൻ തിരഞ്ഞെടുത്തത്. രാജാക്കന്മാരുടെ തന്ത്രപ്രധാനമായ യോഗങ്ങൾ നടന്നിരുന്ന ഈ കെട്ടിട സമുച്ചയത്തിൽ മന്ത്രിമാർ, രാജകുമാരന്മാർ എന്നിങ്ങനെ വളരെ കുറച്ചു പേർക്കു മാത്രമേ പ്രവേശനം അനുവദിച്ചിരുന്നുള്ളൂ. 1628 മുതൽ 1634 വരെ ഷാജഹാൻ ലാഹോർ കോട്ടയിൽ ധാരാളം മന്ദിരങ്ങൾ നിർമ്മിച്ചു. വിലപിടിപ്പേറിയ വെളുത്ത മാർബിളുകൾ ഉപയോഗിച്ചുള്ള നിർമ്മിതികൾക്കാണ് അദ്ദേഹം മുൻതൂക്കം നൽകിയിരുന്നത്. മുഗൾ ഭരണശേഷം അധികാരത്തിൽ വന്ന സിഖ് ഭരണാധികാരികളും ലാഹോർ കോട്ടയിൽ കെട്ടിടങ്ങൾ നിർമ്മിച്ചിട്ടുണ്ട്. സിഖ് ഭരണാധികാരിയായിരുന്ന രാജാ രഞ്ജിത് സിങ്ങിന്റെ ഇഷ്ട കേന്ദ്രങ്ങളിലൊന്നായിരുന്നു ശീഷ് മഹൽ. ഇതിനോടു ചേർന്ന് അന്തപ്പുരത്തിലെ സ്ത്രീകൾക്കു താമസിക്കുന്നതിനായി ഒരു മുറി അദ്ദേഹം നിർമ്മിച്ചിരുന്നു. പ്രശസ്തമായ കോഹിനൂർ രത്നം സൂക്ഷിച്ചിരുന്നതും ശീഷ് മഹലിലായിരുന്നു.

അർദ്ധ അഷ്ടഭുജാകൃതിയിലാണ് ശീഷ് മഹൽ നിർമ്മിച്ചിരിക്കുന്നത്. പ്രധാന ഭാഗത്ത് മാർബിൾ കൊണ്ടു നിർമ്മിച്ച അഞ്ചു കമാനങ്ങളുണ്ട്. ഇവ ഓരോന്നും രണ്ടു തുണുകളിലായി നിർത്തിയിരിക്കുന്നു. ദർപ്പണങ്ങളും രത്നക്കല്ലുകളും വെളുത്ത മാർബിളുകളും കൊണ്ട് കൊട്ടാരമാകെ അലങ്കരിച്ചിരിക്കുന്നു. തിളക്കമുള്ള വസ്തുക്കൾ പ്രത്യേക ജ്യാമിതീയ രൂപത്തിൽ അലങ്കരിച്ചിരുന്ന ഇന്തോ - പേർഷ്യൻ കലാരീതിയായ പിയത്ര ദുരെ ശൈലിയാണ് ഇവിടെ സ്വീകരിച്ചിരിക്കുന്നത്. കോൺവെക്സ് ദർപ്പണം ഉൾപ്പടെ ആയിരക്കണക്കിനു ദർപ്പണങ്ങളും മൊസൈക്ക് ശകലങ്ങളും പതിപ്പിച്ച ഭിത്തിയാണ് ഇവിടെയുള്ളത്. ദർപ്പണങ്ങളുടെയും മാർബിളുകളുടെയും സാന്നിദ്ധ്യം മൂലം കൊട്ടാരമാകെ പ്രകാശ പൂരിതമായി കാണപ്പെടുന്നു. ശീഷ് മഹലിന്റെ മേൽക്കൂരയിൽ ആദ്യകാലത്ത് ധാരാളം ചിത്രങ്ങളുണ്ടായിരുന്നു. ഇവ പിന്നീട് മാറ്റുകയും വിവിധ വർണ്ണങ്ങളിലുള്ള മൊസൈക്ക് സ്ഥാപിക്കുകയും ചെയ്തു.

മുഗളൻമാർക്കു ശേഷം സിഖുകാരും ബ്രിട്ടീഷുകാരും ശീഷ് മഹൽ ഉൾപ്പെടെയുള്ള കെട്ടിടങ്ങൾ സംരക്ഷിച്ചുവന്നു. 1904-05 കാലഘട്ടത്തിൽ ഇവിടുത്തെ മേൽക്കൂരയുടെ ചില ഭാഗങ്ങൾ അടർന്നു വീണു. 1927-ൽ ബ്രിട്ടീഷ് പുരാവസ്തു വകുപ്പ് കെട്ടിടത്തിന്റെ കേടുപാടുകൾ പരിഹരിച്ചു. 1960-കളിലും കൊട്ടാരത്തിനു കേടുപാടുകൾ സംഭവിച്ചിരുന്നു. 1975-ൽ പാകിസ്താൻ ഭരണകൂടം ശീഷ് മഹലിനെ ഒരു സംരക്ഷിത സ്മാരകമായി പ്രഖ്യാപിച്ചു. 1981-ൽ ശീഷ് മഹൽ ഉൾപ്പടെ ലാഹോർ കോട്ടയിലെ എല്ലാ കെട്ടിടങ്ങളും യുനെസ്കോ ലോകപൈതൃക കേന്ദ്രങ്ങളിൽ ഉൾപ്പെടുത്തി. 2006-ലാണ് ഇവിടെ അവസാനമായി അറ്റകുറ്റപ്പണികൾ നടന്നത്.





</doc>
<doc id="393336" url="https://ml.wikipedia.org/wiki?curid=393336" title="നെമേഗ്ടോമയ്യ">
നെമേഗ്ടോമയ്യ

അന്ത്യ ക്രിറ്റേഷ്യസ് കാലത്ത് ജീവിച്ചിരുന്ന ഓവിറാപ്റ്റോഡ് എന്ന ഗണത്തിൽ പെട്ട ദിനോസർ ആണ് നെമേഗ്ടോമയ്യ. ഇവ ജീവിച്ചിരുന്നത് ഇന്നത്തെ മംഗോളിയയിൽ ആണ് . ആദ്യത്തെ ഫോസിൽ കിട്ടുന്നത് 1996 ൽ ആണ് , 2007 ൽ രണ്ടു ഫോസിലുകൾ കൂടെ കിട്ടി. മുട്ടകൾക്ക് അടയിരിക്കുന്ന രീതിൽ പെട്ട ഫോസ്സിൽ ആണ് ഇവയിൽ ഒന്ന് . ജാപ്പനീസ് പാലിന്റോളോജിസ്റ്റ് ആയ യോഷിസുഗു കൊബായാഷി ആണ് ഇവയുടെ ഫോസിൽ മംഗോളിയയിലെ ഗോബി മരുഭൂമിയിലെ നെമേഗ്ട് എന്ന ശിലാ ക്രമത്തിൽ നിന്നും കണ്ടെടുക്കുന്നത് .മുട്ടയ്ക്ക് അടയിരിക്കുന്ന രീതിയിൽ ഉള്ള ഫോസിലിൽ നിന്നാണ് ഇവയ്ക്ക് പേരിന്റെ പകുതി കിട്ടിയിട്ടുള്ളത് 'നല്ല അമ്മ' എന്നാണ് അത്. പേരിന്റെ ആദ്യഭാഗം ഇവയെ കണ്ടു കിട്ടിയ സ്ഥലത്തെ സൂചിപ്പിക്കുന്നു .

ഏകദേശം രണ്ടു മീറ്റർ നീളവും , നാൽപതു കിലോ ഭാരവും ഉണ്ടായിരുന്നു നെമേഗ്ടോമയ്യക്ക് . ഇരുകാലിയായ ഇവ വളരെ വേഗത്തിൽ സഞ്ചരിച്ചിരുന്ന ഇനമാകാൻ ആണ് സാധ്യത. ഒരു ഓവിറാപ്റ്റർ ആയതുകൊണ്ട് ഇവയ്ക്കു തൂവലുകൾ ഉണ്ടായിരുന്നിരിക്കണം. പല്ലുകൾ ഇല്ലാത്ത, തത്തയുടേതിന് സമാനമായ കൊക്കായിരുന്നു ഇവയ്ക്കു ഉണ്ടായിരുന്നത്, മുൻകൈകളിൽ മൂന്ന് വീതം വിരലുകൾ ഉണ്ടായിരുന്നു. ഇതിൽ തന്നെ ആദ്യ വിരലിൽ ഒരു ബലിഷ്ടമായ നഖവും ഉണ്ടായിരുന്നു. ഇവ സസ്യഭോജി ആയിരിക്കാൻ ആണ് സാധ്യത.

ദിനോസറുകൾ കൂടുകൂട്ടിയാണ് മുട്ടയിട്ടിരുന്നത് എന്നതിന് ഉത്തമ ഉദാഹരണം ആയിരുന്നു നെമേഗ്ടോമയ്യ, ഇവയുടെ അടയിരിക്കുന്ന രീതിയിൽ ഉള്ള ഒരു ഫോസിൽ ശ്രദ്ധേയമാണ്. മുട്ടയുടെ ഒരു വൃത്തത്തിനു നടുക്ക് കൈകൾ, വാല് എന്നിവയിലെ തൂവലുകൾ കൊണ്ട് അവ മൂടുന്ന തരത്തിൽ വിരിച്ചിരിക്കുന്നതായിരുന്നു ഈ ഫോസിൽ. ഈ കൂട്ടിലെ മുട്ടയ്ക്ക് അഞ്ചു മുതൽ ആറുവരെ സെന്റിമീറ്റർ വീതിയും , പതിനാലു മുതൽ പതിനാറു സെന്റിമീറ്റർ വരെ നീളവും ഉണ്ടായിരുന്നു. കൂടും ഫോസ്സിലും കണ്ടുകിട്ടിയ സ്ഥലം വെച്ച് ഇവ കൂടുകൂട്ടാൻ നദിയുടെയോ അരുവികളുടെയോ തീരങ്ങൾ ആണ് തിരഞ്ഞെടുത്തിട്ടുണ്ടാകുക എന്ന് അനുമാനിക്കുന്നു .
ഓവിറാപ്റ്റർ ഇനത്തിൽ പെട്ട ദിനോസറുകളുടെ ഭക്ഷണ രീതികൾ വളരെ വ്യത്യസ്തം ആയിരുന്നു , ഓവിറാപ്റ്റർ എന്ന പേരിന്റെ അർഥം മുട്ട കള്ളൻ എന്നാണെകിലും ഇവ തികഞ്ഞ സസ്യഭോജി ആണ് എന്ന് പിൽക്കാലത്തു മറ്റു ഓവിറാപ്റ്ററുകളുടെ വയറിന്റെ ഭാഗത്തു നിന്നും കിട്ടിയിട്ടുള്ള ഗ്യാസ്‌ട്രോ ലിത് സസ്യ ഭക്ഷണം അരയ്ക്കാൻ സഹായകമായ ഉരുണ്ട ഇനം കല്ലുകൾ തെളിയിച്ചു , കോഡിപ്റ്റെറിക്സ് എന്ന ഓവിറാപ്റ്റർ ദിനോസറിന്റെ വയറ്റിൽ നിന്നും ആണ് ഇത് ലഭിച്ചത്. കരണ്ടു തിന്നുന്ന സ്വഭാവം കൊണ്ട് വന്നിട്ടുള്ള തേയ്മാനം സംഭവിച്ച ഇൻസിസിവോസോറസ് എന്ന ഓവിറാപ്റ്ററിന്റെ പല്ലുകളും ഈ വിഭാഗത്തിൽ പെട്ടവ സസ്യഭോജികൾ ആണ് എന്ന് തെളിയിച്ചു. ഇൻസിസിവോസോറസ് ഇനത്തിനെ പോലെ തന്നെ നെമേഗ്ടോമയ്യ ക്ക് ഉണ്ടായിരുന്നു മുകളിലെ ചുണ്ടിൽ രണ്ടു ചെറിയ ഉള്ളി പല്ലുകൾ . ഇത് കൂടാതെ 2013 ൽ പ്രൊഫെസർ ലു നടത്തിയ ഇവയുടെ പിന്കാലിലെ വളർച്ചയെ അടിസ്ഥാനമാക്കിയുള്ള ഗവേഷണവും ഇവ സസ്യഭോജി ആണ് എന്ന് ഉറപ്പിച്ചു . 

ഓവിറാപ്റ്റർ ഗണത്തിൽ പെട്ടത് കൊണ്ട് തന്നെ ഇവ മറ്റു ഈ വിഭാഗത്തിലെ ദിനോസറുകളുമായി വളരെ ഏറെ സാമ്യം ഉള്ളവയായിരുന്നു , എന്നാൽ ഈ വിഭാഗത്തിലെ കോക്കിൽ ഒരു ശിഖിരം ഉണ്ടായിരുന്നത് ഇവയ്ക്ക് മാത്രം ആയിരുന്നു , ഹേയ്യുഅനിയ എന്ന ഓവിറാപ്റ്റർ ആയിരുന്നു ജീവശാഖ പ്രകാരം ഏറ്റവും അടുത്ത ബന്ധമുണ്ടായിരുന്നവ . 


</doc>
<doc id="393337" url="https://ml.wikipedia.org/wiki?curid=393337" title="ജണ്ട">
ജണ്ട

സർക്കാർ ഭൂമിയുടെ അതിർവരമ്പുകൾ അടയാള പെടുത്താൻ ഉപയോഗിക്കുന്ന കല്ലിനാൽ കെട്ടി ഉണ്ടാക്കുന്ന ഒരു കുറ്റി ആണ് ജണ്ട. വനം-വന്യജീവി വകുപ്പാണ് വനഭൂമി സംരക്ഷണത്തിന് പ്രധാനമായും ജണ്ട നിർമ്മിക്കുന്നത്.
കരിങ്കൽ ഉപയോഗിച്ചാണ് മുൻകാലങ്ങളിൽ ജണ്ട നിർമ്മിച്ചിരുന്നത്. എന്നാൽ, കോൺക്രീറ്റ് ജണ്ടകളും ഇപ്പോൾ നിർമ്മിച്ചുവരുന്നു. 


</doc>
<doc id="393342" url="https://ml.wikipedia.org/wiki?curid=393342" title="മക്കാലു ബരുൺ ദേശീയോദ്യാനം">
മക്കാലു ബരുൺ ദേശീയോദ്യാനം

മക്കാലു ബരുൺ ദേശീയോദ്യാനം, നേപ്പാളിലെ ഹിമാലയൻ പർവ്വതപ്രദേശത്തെ എട്ടാമത്തെ ദേശീയ ഉദ്യാനമാണ്. 1992 ൽ സാഗർമാതാ ദേശീയോദ്യാനത്തിന്റെ കിഴക്കോട്ടുള്ള തുടർച്ചയായി ഇത് സ്ഥാപിക്കപ്പെട്ടു. സോളുഖുമ്പു, സംഖുവസഭ ജില്ലകളിലായി ഏകദേശം 1,500 ചതുരശ്ര കിലോമീറ്റർ (580 ചതുരശ്ര മൈൽ) പ്രാദേശിക വിസ്തീർണ്ണമുള്ള ഈ ദേശീയോദ്യാനം, ഉഷ്ണമേഖലാ വനങ്ങളും മഞ്ഞ് മൂടിയ കൊടുമുടികളും ഇടകലർന്നതും 8000 മീറ്റർ (26,000 അടി) ഉയരമുള്ളതുമായ ലോകത്തിലെ ഏക സംരക്ഷിത പ്രദേശമാണ്. ദേശീയോദ്യാനത്തിന്റെ തെക്കൻ, തെക്കുകിഴക്കൻ അതിർത്തിയോട് ചേർന്നുകിടക്കുന്ന ബഫർസോൺ 830 ചതുരശ്ര കിലോമീറ്റർ (320 ചതുരശ്ര മൈൽ) വിസ്തൃതിയിലാണ് സ്ഥിതി ചെയ്യുന്നത്.

8,463 മീറ്റർ (27,766 അടി) ഉയരമുള്ളതും ലോകത്തിലെ ഏറ്റവും ഉയരം കൂടിയ അഞ്ചാമത്തെ പർവ്വതവുമായ മക്കാലു, ചാമലാങ്ങ് (7,319 മീറ്റർ (24,012 അടി), ബാരുൻട്സെ (7,129 മീറ്റർ (23,389 അടി), മേര (6,654 മീറ്റർ (21,831 അടി) എന്നിവ ദേശീയോദ്യാനത്തിൽ ഉൾപ്പെട്ടിരിക്കുന്നു.  സംരക്ഷിത മേഖല പടിഞ്ഞാറ് നിന്നും കിഴക്കോട്ട്  66 കിലോമീറ്റർ (41 മൈൽ) വരെയും വടക്കുമുതൽ തെക്കോട്ട് 44 കിലോമീറ്റർ (27 മൈൽ) വരെയും നീളുന്നു.  വടക്ക് ഭാഗത്ത് ടിബറ്റ് ഓട്ടോണോമസ് മേഖലയിലെ ഖോമോലാംഗ്മ ദേശീയ പ്രകൃതി സംരക്ഷണ   പ്രദേശവുമായി ഈ ദേശീയോദ്യാനം അന്താരാഷ്ട്ര അതിർത്തി പങ്കിടുന്നു. ഈ സംരക്ഷിത പ്രദേശം പവിത്രമായ ഹിമാലയൻ ഭൂപ്രദേശത്തിൻറ ഭാഗമാണ്.

1980 കളുടെ തുടക്കത്തിലും മധ്യത്തിലും 'ദ മൌണ്ടൻ ഇൻസ്റ്റിറ്റ്യൂട്ട്' (TMI) ഉദ്യോഗസ്ഥർ ബരുൺ താഴ്വരയിലെ ജൈവ സമൃദ്ധിയുടെ അളവു പരിശോധിക്കുന്നതിനു സർവേകൾ പഠനങ്ങൾ നടത്തിയിരുന്നു. ഈ സർവേകളുടെ ഫലം ഒരു പുതിയ സംരക്ഷിത മേഖല സൃഷ്ടിക്കുന്നതിലേക്ക് നയിച്ചു. ഇതു സംബന്ധമായി ഒരു നിർദ്ദിഷ്ട നിർദ്ദേശം 1985 ൽ രൂപീകരിച്ചു.  1988 ൽ മക്കലൂ-ബരുൺ കൺസർവേഷൻ ഏരിയാ പ്രൊജക്ട് (MBNPCA), ഡിപ്പാർട്ട്‍മെൻറ് ഓഫ് നാഷണൽ പാർക്ക്സ്, ദ മൌണ്ടൻ ഇൻസ്റ്റിറ്റ്യൂട്ട് (TMI) എന്നീ വകുപ്പുകളുടെ സംയുക്ത സംരംഭമായി ഈ ദേശീയദ്യോനം ആരംഭിച്ചു.

1991 ൽ MBNPCA ഔദ്യോഗികമായി ഗസറ്റ് ചെയ്യപ്പെട്ടു. അക്കാലത്ത് സംരക്ഷണ മേഖലയിലെ 12 വില്ലേജ് ഡവലപ്മെൻറ് കമ്മിറ്റികളിലായി ഷെർപ, റായ്, ഗുരുങ്ങ്, തമാങ്, മഗർ, നെവാർ, ബ്രാഹ്മിൻ, ഛെത്രി തുടങ്ങിയ വംശീയ സമൂഹത്തിൽപ്പെട്ടവരും കർഷികവൃത്തി നയിക്കുന്നവരുമായ ഏകദേശം 32,000 പേർ താമസിച്ചുവരുന്നുണ്ടായിരുന്നു. ജൈവ വൈവിധ്യത്തെ സംരക്ഷിക്കുന്നതിനു പ്രാധാന്യം നൽകിക്കൊണ്ട്, ഒരു നൂതവും സാമൂഹ്യാധിഷ്ഠിതവുമായ സംരക്ഷണ സമീപനം പ്രാദേശിക സമൂഹങ്ങളുമായി ഒത്തുചേർന്ന് കൈക്കൊള്ളുന്നതിനു തീരുമാനിക്കപ്പെട്ടു. നിയമാനുസൃതമായി വനപ്രദേശങ്ങൾ സ്ഥായിയായ അടിസ്ഥാനത്തിൽ ഉപയോഗിക്കുന്നതിന് നിയമപരമായ അവകാശങ്ങൾ ഉള്ള കമ്മ്യൂണിറ്റി ഫോറസ്റ്റ് ഉപയോക്തൃ ഗ്രൂപ്പുകൾ സൃഷ്ടിക്കപ്പെട്ടു. പ്രാദേശിക ജനവിഭാഗങ്ങൾക്ക് ജീവിക്കുവാനുള്ള മറ്റ സാഹചര്യങ്ങൾ സംജാതമാക്കുവാനും പകരമുള്ള അവസരങ്ങൾ വികസിപ്പിക്കുന്നതിനുമായി എക്കോടൂറിസം പ്രോത്സാഹിപ്പിക്കുകയും അതേസമയം ഇത് പരിസ്ഥിതിയെ ദോഷകരമായി ബാധിക്കാതെയിരിക്കുവാൻ ശ്രദ്ധിക്കുകയും ചെയ്യുന്നു. 

മനുഷ്യജീവിതത്തിന് ഭീഷണിയുള്ള അങ്ങേയറ്റത്തെ കേസുകൾ ഒഴികെ, അപൂർവവും നിലനിൽപ്പിനു ഭീഷണിയുള്ളതുമായ വന്യമൃഗങ്ങളെ വേട്ടയാടുന്നതും കെണിവച്ചു പിടിക്കുന്നതും MBNPCA കർശനമായി നിരോധിച്ചിരിക്കുന്നു. കാട്ടുമൃഗങ്ങൾ കർഷകരുടെ വസ്തുവകകളും കൃഷയും നശിപ്പിച്ചാൽ അവർക്ക് നഷ്ടപരിഹാം നൽകുന്നതിനുള്ള ഒരു വ്യവസ്ഥ ഉണ്ടായിരുന്നു.

1999-ൽ പരിരക്ഷിത മേഖല ഒരു ബഫർ സോണായി പരിവർത്തനം ചെയ്യപ്പെട്ടു. ബഫർ സോൺ മാനേജ്മെൻറിൻറെ മാർഗ്ഗനിർദ്ദേശങ്ങൾ അനുസരിച്ച് വനപ്രദേശങ്ങളുടെ സംരക്ഷണം, വന്യജീവികൾ, സാംസ്കാരിക വിഭവങ്ങൾ എന്നിവയ്ക്കു മുൻഗണന നൽകപ്പെട്ടു. മറ്റ് പ്രകൃതി വിഭവങ്ങളുടെ പരിരക്ഷയ്ക്കും ബദൽ ഊർജ്ജത്തിന്റെ വികസനത്തിനും മുൻഗണന നൽകപ്പെടുകയും ചെയ്തു.


</doc>
<doc id="393348" url="https://ml.wikipedia.org/wiki?curid=393348" title="ഏഷ്യൻ ഹൈവേ ശൃംഖല">
ഏഷ്യൻ ഹൈവേ ശൃംഖല

ഏഷ്യ, യൂറോപ്പ്, ഐക്യരാഷ്ട്ര സംഘടന എകണോമിൿ ആൻഡ് സോഷ്യൽ കമ്മീഷൻ ഫോർ ഏഷ്യ ആൻഡ് പസഫിൿ (ESCAP) എന്നിവയിൽ പെടുന്ന രാജ്യങ്ങൾ തമ്മിൽ സഹകരിച്ച് രൂപം നൽകിയിരിക്കുന്ന ഒരു പദ്ധതിയാണ് ഏഷ്യൻ ഹൈവേ (AH) പദ്ധതു അഥവാ വിശാല ഏഷ്യൻ ഹൈവേ. ഏഷ്യൻ രാജ്യങ്ങളിലെ ഹൈവേ ശൃംഖലകളെ തമ്മിൽ ബന്ധിപ്പിച്ചുകൊണ്ടുള്ള ഒരു വിശാല ഹൈവേ ശൃംഖലയാണ് ഇത്. ഏഷ്യൻ കര ഗതാഗത അടിസ്ഥാന സൗകര്യ (ALTID) പദ്ധതിയുടെ, മൂന്ന് നെടുംതൂണുകളിൽ ഒന്നാണ് ഏഷ്യൻ ഹൈവേ പദ്ധതി. ട്രാൻസ്-ഏഷ്യൻ റെയിൽവേ (TAR) കരഗതാഗത പദ്ധതികൾ സുഗമമാക്കൽ എന്നിവയാണ് മറ്റ് രണ്ട് പദ്ധതികൾ

32 രാജ്യങ്ങൾ ഈ ഉടമ്പടിയിൽ ഒപ്പുവെച്ചിട്ടുണ്ട്. ഏഷ്യൻ രാജ്യങ്ങളെതമ്മിൽ ബന്ധിപ്പിക്കുന്ന ഈ പാത യൂറോപ്പ് വരെ എത്തുന്നു. പദ്ധതി നിർവ്വഹണത്തിനാവശ്യമായ് തുകയുടെ വലിയൊരുഭാഗം, കൂടുതൽ ഉയർന്ന സാമ്പത്തിക അഭിവൃദ്ധി കൈവരിച്ച രാഷ്ട്രങ്ങളായ ജപ്പാൻ, ഇന്ത്യ, തായ്‌വാൻ, ദക്ഷിണ കൊറിയ, ചൈന എന്നിവയിൽനിന്നും, ഏഷ്യൻ വികസന ബാങ്ക് തുടങ്ങിയ അന്താരാഷ്ട്രസംഘടനകളിൽനിന്നുമാണ് വരുന്നത്.


</doc>
<doc id="393359" url="https://ml.wikipedia.org/wiki?curid=393359" title="ഏഞ്ചലിസ്, ഫിലിപ്പൈൻസ്">
ഏഞ്ചലിസ്, ഫിലിപ്പൈൻസ്

ഏഞ്ചലിസ് എന്ന, ഔദ്യോഗികമായി സിറ്റി ഓഫ് ഏഞ്ചലിസ്  City of Angeles, (Kapampangan; ), എന്നറിയപ്പെടുന്ന ഏഞ്ചലിസ് സിറ്റി Angeles City, ഫിലിപ്പൈൻസിലെ മദ്ധ്യ ലുസോണിലുള്ള അതിയായി നഗരവത്കരിക്കപ്പെട്ട ഒന്നാം നിരയിലുള്ള ഒരു പട്ടണമാണ്. 2015ലെ സെൻസസ് പ്രകാരം 411,634 ആണിവിടുത്തെ ജനസംഖ്യ.[./Angeles,_Philippines#cite_note-PSA15-03-3 <nowiki>[3]</nowiki>]

ഈ നഗരത്തിന്റെ വടക്ക്, മബലക്കാത്ത്; കിഴക്ക് മെക്സിക്കോ; തെക്കുകിഴക്കായി സാൻ ഫെർണ്ണാണ്ടോ; തെക്ക് ബാക്കോളോർ; പടിഞ്ഞാറും തെക്കു പടിഞ്ഞാറുമായി പൊറാക്ക് എന്നിങ്ങനെയാണ് അതിരുകൾ. പമ്പങ്ങ എന്ന വിശാലപ്രദേശത്തിൽനിന്നും സ്വയംഭരണമാർജ്ജിച്ച പ്രദേശമാണെങ്കിലും ആ പ്രവിശ്യയുടെ വാണിജ്യകേന്ദ്രമായി ഈ നഗരം നിലനിൽക്കുന്നു. 

ഏഞ്ചലിസ് പട്ടണത്തിൽ ക്ലാർക് സ്വതന്ത്രവിമാനത്താവള പ്രദേശത്തിലുൾപ്പെട്ട ക്ലാർക്ക് അന്താരാഷ്ട്ര വിമാനത്താവളം ഇവിടെയുണ്ട്. അമേരിക്കയുടെ രാജ്യത്തിനുവെളിയിലുള്ള ഏറ്റവും വലിയ എയർ ബേസ് ആയിരുന്ന ക്ലാർക്ക് എയർ ബേസ് ഇവിടെയായിരുന്നു നിലനിന്നത്. എന്നാൽ, 1991ൽ പൊട്ടിത്തെറിച്ച മൗണ്ട് പിനാറ്റൂബോയുടെ പൊട്ടിത്തെറിയേത്തുടർന്ന് ഈ സൈനികകേന്ദ്രത്തിന്റെ പ്രവർത്തനം നിർത്തേണ്ടിവന്നു. അക്കാലത്ത്, ഈ പ്രദേശത്തിന്റെ സാമ്പത്തികനില ഈ അമേരിക്കൻ സൈനികകേന്ദ്രത്തെ ആശ്രയിച്ചാണു നിലനിന്നത്.

1993ൽ അഗ്നിപർവ്വതത്തിന്റെ ചാരവും അവശിഷ്ടങ്ങളും നീക്കം ചെയ്യുവാനാരംഭിച്ചു. അതിനുശേഷം ഈ ബേസ് ക്ലാർക്ക് സ്പെഷ്യൽ ഇക്കണോമിക് സോൺ ആയി പരിവർത്തിപ്പിച്ചു. ഇങ്ങനെ പഴയ മിലിട്ടറി ബേസ് നിർത്തലാക്കിയതിന്റെ ജോലിനഷ്ടവും വരുമാനനഷ്ടവും ക്ലാർക്ക് സ്പെഷ്യൽ ഇക്കണോമിക് സോൺ പരിഹരിച്ചുവരുന്നുണ്ട്. ഇന്ന്, ഏഞ്ചലിസ്, ക്ലാർക്ക് സ്പെഷ്യൽ ഇക്കണോമിക് സോൺ എന്നിവ ബിസിനസ്സിന്റെയും ഇൻഡസ്ട്രിയുടെയും വിമാനയാത്രാസംവിധാനത്തിന്റെയും വിശ്രമത്തിന്റെയും വിനോദത്തിന്റെയും വിനോദസഞ്ചാരത്തിന്റെയും ചൂതാട്ടത്തിന്റെയും കേന്ദ്രമായി ഇതു മാറി.


</doc>
<doc id="393360" url="https://ml.wikipedia.org/wiki?curid=393360" title="മസ്ഹർ ഹംസ">
മസ്ഹർ ഹംസ

മലയാളസിനിമയിലെ ഒരു വസ്ത്രാലങ്കാരകനാണ് മസ്ഹർ ഹംസ. മലപ്പുറം ജില്ലയിലെ താനൂരിലാണ് മസ്ഹർജനിച്ചത്.

പരസ്യചിത്രങ്ങൾക്കു വേണ്ടിയാണ്‌ ആദ്യമായി മസ്ഹർ വസ്ത്രാലങ്കാരം നിർ‌വഹിച്ചത്. 2013ൽ സമീർ താഹിർ സംവിധാനം ചെയ്ത നീലാകാശം പച്ചക്കടൽ ചുവന്ന ഭൂമി എന്ന ചലചിത്രത്തിലൂടെയാണ് മസ്ഹർ ആദ്യമായി സിനിമയിൽ വസ്ത്രാലങ്കാരം നിർവഹിക്കുന്നത്.




</doc>
<doc id="393361" url="https://ml.wikipedia.org/wiki?curid=393361" title="കൈലിൻ (ഓപ്പറേറ്റിങ്ങ് സിസ്റ്റം)">
കൈലിൻ (ഓപ്പറേറ്റിങ്ങ് സിസ്റ്റം)

പീപ്പിൾസ്‌ റിപ്പബ്ലിക്ക് ഓഫ്‌ ചൈനയുടെ നാഷണൽ യൂണിവേഴ്സിറ്റി ഓഫ് ഡിഫൻസ് ടെക്നോളജിയിലെ അക്കാദമിക വിഭാഗം 2001 മുതൽ വികസിപ്പിച്ച ഒരു ഓപ്പറേറ്റിങ് സിസ്റ്റമാണ് കൈലിൻ. കിലിൻ എന്ന ഒരു ഇതിഹാസ ജീവിയിൽ നിന്നാണ് കൈലിൻ എന്ന നാമം ഈ ഓപ്പറേറ്റിങ്ങ് സിസ്റ്റത്തിന് ലഭിച്ചത്. കൈലിന്റെ ആദ്യ പതിപ്പുകൾ ഫ്രീബിഎസ്ഡി അടിസ്ഥാനമാക്കിയുള്ളതും അവ ചൈനീസ് സൈന്യത്തിനും മറ്റ് സർക്കാർ സംഘടനകൾക്കും ഉപയോഗിക്കാൻ ഉദ്ദേശിച്ചുള്ളവയും ആയിരുന്നു. 3.0-ാം പതിപ്പ് മുതൽ കൈലിൻ ലിനക്സ് അടിസ്ഥാനമാക്കിയുള്ളതാവുകയും, നിയോ കൈലിൻ എന്ന പേരിൽ ഒരു പതിപ്പ് 2010ൽ പ്രഖ്യാപിക്കുകയും ചെയ്തു.

ഉബുണ്ടു ലിനക്സ് ഓപ്പറേറ്റിങ് സിസ്റ്റം ഉപയോഗിച്ചു് ഒരു പ്രത്യേക സംരംഭം 2013 ൽ പ്രഖ്യാപിച്ചു. ഏപ്രിൽ 2013ൽ ആണ് ഉബുണ്ടു കൈലിന്റെ ആദ്യഫ്രീബിഎസ്ഡിപുറത്തിറങ്ങിയത്.

ചൈനയെ വിദേശ സാങ്കേതികവിദ്യകളിൽ നിന്ന് സ്വതന്ത്രമാക്കാൻ ഉദ്ദേശിച്ചുകൊണ്ടുള്ള '863 പരിപാടി'യുടെ കീഴിൽ ഒരു ഓപ്പറേറ്റിംഗ് സിസ്റ്റം വികസിപ്പിക്കുന്നതിനായി നാഷണൽ യൂണിവേഴ്സിറ്റി ഓഫ് ഡിഫൻസ് ടെക്നോളജിയെ നിയമിച്ചതിന്റെ ഭാഗമായി 2001ൽ കൈലിന്റെ വികസനം ആരംഭിച്ചു. "വിവിധ തരത്തിലുള്ള സെർവർ പ്ലാറ്റ്ഫോമുകളെ പിന്തുണയ്ക്കുക, മികച്ച പ്രകടനവും ലഭ്യതയും സുരക്ഷയും കൈവരിക്കുക, അതുപോലെ യുണിക്സ്, ലിനക്സ് ഓപ്പറേറ്റിങ് സിസ്റ്റങ്ങളുടെ അന്തർദേശീയ മാനദണ്ഡങ്ങൾ പാലിക്കുക" എന്നിവയായിരുന്നു ലക്ഷ്യം. "മാക്കിന് സമാനമായ അടിസ്ഥാന കേണൽ തലം, ബിഎസ്ഡിക്ക്  സമാനമായ സേവന തലം, വിൻഡോസിനു സമാനമായ ഡെസ്ക്ടോപ്പ് എൻവയോൺമെന്റ്" എന്നിവ ഉൾപ്പെടെയുള്ള ഒരു ശ്രേണി മാതൃക ഉപയോഗിച്ചാണ് ഇത് നിർമ്മിച്ചത്. യുണിക്സ് മാനദണ്ഡങ്ങൾ പാലിക്കുന്നതും ലിനക്സ് ആപ്ലിക്കേഷനുകളുമായി പൊരുത്തപ്പെടുന്നതുമായ രീതിയിലാണ് ഇത് രൂപകൽപ്പന ചെയ്തത്.

കൈലിൻ സെർവർ ഓപ്പറേറ്റിംഗ് സിസ്റ്റം വിജയകരമായ വികസിപ്പിച്ചെടുത്ത വിവരം 2006 ഫെബ്രുവരിയിൽ "ചൈന മിലിറ്ററി ഓൺലൈൻ" (പിഎൽഎ ഡെയ്ലി എന്ന ചൈനീസ് പീപ്പിൾസ് ലിബറേഷൻ ആർമി സ്പോൺസർ ചെയ്ത ഒരു വെബ് സൈറ്റ്)" റിപ്പോർട്ട് ചെയ്യുകയുണ്ടായി, "ഉയർന്ന സെക്യൂരിറ്റി ലെവൽ (ബി2 ക്ലാസ്) ഉള്ള ആദ്യ 64-ബിറ്റ് ഓപ്പറേറ്റിംഗ് സിസ്റ്റം" എന്നും "ഇന്റർനാഷണൽ ഫ്രീ സ്റ്റാൻഡേഡ്സ് ഗ്രൂപ്പിന്റെ ലിനക്സ് ഗ്ലോബൽ സ്റ്റാൻഡേഡ് ഓതന്റിക്കേഷൻ ലഭിക്കുന്ന ലിനക്സ് കെർണൽ ഇല്ലാത്ത ആദ്യ ഓപ്പറേറ്റിങ് സിസ്റ്റം" എന്നും അതിൽ പ്രതിപാദിച്ചിരുന്നു.

2006 ഏപ്രിലിൽ, കൈലിൻ ഓപറേറ്റിങ് സിസ്റ്റം ഫ്രീബിഎസ്ഡി 5.3 ൽ നിന്നും വലിയ തോതിൽ പകർത്തിയതാണെന്ന് പറയപ്പെടുന്നു. "ഡാൻസ്ഫയർ" എന്ന കപടനാമമുള്ള ഓസ്ട്രേലിയയിലെ ഒരു അജ്ഞാത ചൈനീസ് വിദ്യാർത്ഥി, ഒരു കേണൽ സമാനത പരിശോധന നടത്തി രണ്ട് ഓപ്പറേറ്റിങ് സിസ്റ്റങ്ങൾ തമ്മിലുള്ള സമാനതകൾ 99.45 ശതമാനത്തിലെത്തിയത് കാണിച്ചു. കൈലിൻ ‍ഡെവലപ്പർമാരിൽ ഒരാൾ ഇന്റർനാഷണൽ കോൺഫറൻസ് യൂറോബിഎസ്‍ഡികോൺ 2006ലെ ഒരു പ്രസംഗം നടത്തിയ സമയത്ത് ഫ്രീബിഎസ്ഡി അടിസ്ഥാനമാക്കിയാണ് കൈലിൻ വികസിപ്പിച്ചെടുത്തതെന്ന് സ്ഥിരീകരിച്ചു.

2009 ൽ ചൈന-യുഎസ് ചൈന സാമ്പത്തിക, സുരക്ഷാ അവലോകന കമ്മീഷന് മുമ്പാകെ അവതരിപ്പിച്ച ഒരു റിപ്പോട്ടിൽ സൈബർകുറ്റകൃത്യ രംഗത്ത് മത്സരിക്കുന്ന രാജ്യങ്ങളിൽ ചൈനീസ് കമ്പ്യൂട്ടറുകളെ അഭേദ്യമാക്കാനാണ് കൈലിൻ കൊണ്ട് ഉദ്ദേശിക്കുന്നത് എന്ന് പറയുന്നു. വാഷിങ്ങ്ടൺ പോസ്റ്റ് ഇങ്ങനെ പ്രസ്താവിക്കുന്നു:ചൈന ലക്ഷക്കണക്കിന് കമ്പ്യൂട്ടറുകൾക്കായി കൂടുതൽ സുരക്ഷിതമായ ഓപ്പറേറ്റിംഗ് സിസ്റ്റം വികസിപ്പിച്ചെടുക്കുകയും ബീജിംഗ് നെറ്റ്വർക്കുകൾ യുഎസ് സൈന്യത്തിനും ഇന്റലിജൻസ് ഏജൻസികൾക്കും അഭേദ്യമാക്കുമെന്ന് പ്രതീക്ഷിച്ച് ഇതിനകം ഇത് ഗവൺമെന്റ്, സൈനിക സംവിധാനങ്ങൾ എന്നിവയിൽ ഇൻസ്റ്റാൾ ചെയ്യുകയും ചെയ്യുന്നു.കൈലിൻ വിന്യസിക്കപ്പെട്ടത് വഴി "ചൈനയിലെ പ്രധാന സെർവറുകൾ കൂടുതൽ സുരക്ഷിതമായിരിക്കുന്നു".


</doc>
<doc id="393367" url="https://ml.wikipedia.org/wiki?curid=393367" title="കോ സമൂയി">
കോ സമൂയി

കോ സമൂയി, തായ്‍ലാൻറിലെ ക്രാ ഇസ്മസ്സിന്റെ കിഴക്കൻ തീരത്തുനിന്ന് അകലെ സ്ഥിതിചെയ്യുന്ന ഒരു ദ്വീപാണ്. ഭൂമിശാസ്ത്രപരമായി ചുംഫോൺ ആർക്കിപെലാഗോയിൽ സ്ഥിതിചെയ്യുന്ന ഈ ദ്വീപ്, സൂററ്റ് താനി പ്രവിശ്യയുടെ ഭാഗമാണ്. എന്നിരുന്നാലും 2012 ൽ കോ സമൂയിയ്ക്ക് മുനിസിപ്പാലിറ്റി പദവി നൽകുകയും ഇപ്പോൾ തദ്ദേശ സ്വയംഭരണ പ്രദേശമായി മാറുകയും ചെയ്തു. ഫൂകെട്ട്, കോ ചാങ്ങ് എന്നിവ കഴിഞ്ഞാൽ തായ്‍ലാൻറിലെ മൂന്നാമത്തെ വലിയ ദ്വീപാണ് കോ സമൂയി. ഈ ദ്വീപിൻറെ വിസ്തീർണ്ണം 228.7 ചതുരശ്ര കിലോമീറ്ററാണ്. 63,000 ജനസംഖ്യയുള്ള കോ സമൂയിയിൽ സന്ദർശകരുടെ എണ്ണത്തിലുള്ള വർദ്ധനവനുസരിച്ച് ഹോട്ടലുകളിൽ ഏകദേശം 73 ശതമാനം സന്ദർശകരെ ഉൾക്കൊളളിക്കുവാൻ സാധിക്കുന്നു.  സന്ദർശകരെ ആകർഷിക്കുന്ന ധാരാളം വിഭവങ്ങൾ, മണൽ ബീച്ചുകൾ, പവിഴപ്പുറ്റുകൾ, തെങ്ങുകൾ എന്നിവയും കൊണ്ട് സമ്പന്നമാണ് ഈ ദ്വീപ്.

15 നൂറ്റാണ്ടുകൾക്കു മുൻപാണ് ഈ ദ്വീപിൽ ആദ്യം കുടിയേറ്റമുണ്ടായത്. മലയൻ ഉപദ്വീപ്, ദക്ഷിണ ചൈന എന്നിവിടങ്ങളിൽ നിന്നുള്ള മീൻപിടുത്തക്കാർ ഈ ദ്വീപിൽ താമസമുറപ്പിച്ചിരുന്നു.  1687 ൽ ചൈനയുടെ ഭൂപടങ്ങളിൽ പുലോ കോർണാം എന്ന പേരിൽ ഈ ദ്വീപ് പ്രത്യക്ഷപ്പെട്ടിരുന്നു. സാമുയി എന്ന പേര് തന്നെ നിഗൂഢമാണെന്നുള്ളതാമണു സത്യം. ഒരുപക്ഷേ അത് തദ്ദേശീയ മരങ്ങളിലൊന്നായ 'മുയി" എന്ന പേരിൻറെ ഒരു വിപുലീകരണവുമാകാം. "സാമുയി" എന്ന പദം മലയൻ വാക്കായ "സാബോയ്" അല്ലെങ്കിൽ "സുരക്ഷിത സങ്കേതം" എന്നതിൽനിന്നും ഉരുത്തിരിഞ്ഞതായി മറ്റു ചിലർ വിശ്വസിക്കുന്നു, എന്നാൽ ഇതിനു വിശ്വസനീയമായ ഉറപ്പ് ഇല്ലെന്ന് കരുതപ്പെടുന്നു. ദ്വീപിന് തായ് ഭാഷയിൽ പറയുന്ന പദമാണ് "കോ" എന്നത്.

ഇരുപതാം നൂറ്റാണ്ടിന്റെ അവസാനം വരെ, തായ്‍ലാൻറിലെ പ്രധാന കരയുമായി വളരെ കുറഞ്ഞ ബന്ധമുള്ളതും ഒറ്റപ്പെട്ടതുമായ ഒരു സ്വയം പര്യാപ്തമായ സമൂഹമായിരുന്നു കോ സമൂയി. 1970 കളുടെ ആരംഭം വരെ ദ്വീപിൽ റോഡുകളില്ലായിരുന്നു. ദ്വീപിന്റെ ഒരു വശത്തുനിന്നും മറ്റൊരു വശത്തേയ്ക്ക് 15 കിലോമീറ്റർ ദൂരമുള്ള യാത്രയ്ക്ക്, ദ്വീപിനു മദ്ധ്യത്തിലൂടെയുളള കൊടുംകാടുകളടങ്ങിയ മലഞ്ചെരിവുകളിലൂടെ ഒരു ദിവസത്തെ മുഴുവൻ കാൽനടയായി സഞ്ചരിക്കേണ്ടതുണ്ടായിരുന്നു. കോ സമൂയിയുടെ സമ്പദ്വ്യവസ്ഥ ഇപ്പോൾ പ്രാഥമികമായി ടൂറിസ്റ്റ് വ്യവസായത്തെ അടിസ്ഥാനമാക്കിയുള്ളതാണ്, അതുപോലെ തേങ്ങ, റബ്ബർ എന്നിവയുടെ കയറ്റുമതിയും സമ്പദ് വ്യവസ്ഥയെ താങ്ങിനിറുത്തുന്നു. സാമ്പത്തിക രംഗത്തെ വളർച്ച, ദ്വീപിൻറെ സമൃദ്ധി മാത്രമല്ല, പരിസ്ഥിതിയ്ക്കും സംസ്കാരത്തിനും വലിയ മാറ്റങ്ങളും വരുത്തിയിട്ടുണ്ട്.

സൂററ്റ് താനി പട്ടണത്തിന് 35 കിലോമീറ്റർ വടക്കുകിഴക്കായി (9°N, 100°E) തായ്‍ലാൻറ് ഉൾക്കടലിലാണ് കോ സമൂയി സ്ഥിതിചെയ്യുന്നത്. ചുംഫോൺ ദ്വീപസമൂഹത്തിലെ ഏറ്റവും പ്രധാനപ്പെട്ട ദ്വീപാണ് ഇത്. ദ്വീപിൻറെ വിശാലമായ ഭാഗത്തിന് 25 കിലോമീറ്റർ വീതി കണക്കാക്കപ്പെടുന്നു. ഇതിൻറെ വടക്ക് ഭാഗത്ത് കോ ഫംഗാൻ, കൊ താവോ, കോ നാങ് യുവാൻ തുടങ്ങിയ റിസോർട്ട് ദ്വീപുകളാണ്.

കോപ്പെൻ കാലാവസ്ഥാ വർഗ്ഗീകരണത്തിന് അനുസൃതമായ ഒരു ഉഷ്ണമേഖലാ സാവന്നാ കാലാവസ്ഥയാണ് കോ സമൂയിയിൽ അനുഭവപ്പെടാറുള്ളത്. വർഷം മുഴുവനും ചൂടും, ഈർപ്പവുമുള്ള കാലാവസ്ഥയാണിവിടെ.

ഫൂകെറ്റിന്റെയും തെക്കൻ തായ്‍ലാൻറിലെ മറ്റ് ഭൂരിഭാഗം പ്രദേശങ്ങളുടെയും കാര്യമെടുത്താൽ, കോ സമൂയിയിലെ കാലാവസ്ഥ താരതമ്യേന വരണ്ടതാണെന്നു കാണാം. (സമൂയിയിൽ പ്രതിവർഷം 1,960 മില്ലീമീറ്റർ മഴ ലഭിക്കുന്നു, ഫൂകെറ്റിൽ ഇത് പ്രതിവർഷം 2,220 മില്ലീമീറ്ററാണ് (87 ഇഞ്ച്), ഫൂകെറ്റിലെ നനഞ്ഞ കാലാവസ്ഥ 6 മുതൽ 8 മാസം വരെ തുടരുന്നു. എന്നാൽ കോ സമൂയിയിൽ ഇത് രണ്ട് മാസം വരെയും അക്കാലത്ത് 212 മില്ലീമീറ്റർ (8 ഇഞ്ച്) മഴയും ലഭിക്കുന്നു. ഒക്ടോബർ, നവംബർ മാസങ്ങളിലാണ് ഏറ്റവുമധികം കനത്ത നീർവിഴ്ച്ച ലഭിക്കുന്നത്. ശേഷിക്കുന്ന കാലങ്ങളിൽ ഉഷ്ണമേഖലാ കാലാവസ്ഥയ്ക്കനുസരിച്ചുള്ള ചെറിയ മഴ ലഭിക്കുന്നു. 20 മുതൽ 60 മിനിട്ട് വരെ ദൈർഘ്യമുള്ള മഴ സാധാരണമാണ്.


</doc>
<doc id="393368" url="https://ml.wikipedia.org/wiki?curid=393368" title="ഓഷ്">
ഓഷ്

ഓഷ് കിർഗിസ്ഥാനിലെ രണ്ടാമത്തെ വലിയ നഗരമാണ്. രാജ്യത്തിൻറെ തെക്ക് ഭാഗത്തുള്ള ഫെർഗാന താഴ്വരയിൽ സ്ഥിതി ചെയ്യുന്ന ഈ നഗരം മിക്കപ്പോഴും "കാപ്പിറ്റൽ ഓഫ് ദ സൌത്ത്" എന്നറിയപ്പെടുന്നു. രാജ്യത്തെ ഏറ്റവും പഴക്കമുള്ള നഗരമായി കണക്കാക്കപ്പെടുന്ന ഓഷ് (ഏകദേശം 3000 വർഷത്തിൽ കൂടുതൽ പഴക്കം), 1939 മുതൽ ഓഷ് പ്രവിശ്യയുടെ ഭരണകേന്ദ്രമായി പ്രവർത്തിക്കുന്നു. ഈ നഗരത്തിൽ വംശീയമായി ഒരു മിശ്രിത ജനസംഖ്യയാണുള്ളത്. 2012 ലെ കണക്കുകൾപ്രകാരം കിർഗിസ്, ഉസ്ബക്, റഷ്യൻ, താജിക് തുടങ്ങിയ പ്രധാന വംശീയ വിഭാഗങ്ങളും മറ്റ് ചെറിയ വർഗ്ഗങ്ങളും ഉൾപ്പെടെ ഏകദേശം 255,800 ആണ് ഈ നഗരത്തിലെ ജനസംഖ്യ.

മദ്ധ്യേഷ്യയിലെ ഏറ്റവും വലുതും തിരക്കേറിയതും എല്ലായ്പ്പോഴും സജീവവുമായ മാർക്കറ്റ് ആണ് ഓഷ്. അതുപോലെ സിൽക്ക് റോഡിനു സമാന്തരമായുള്ള ഒരു പ്രധാന വ്യാപാരകേന്ദ്രമായി ഇതിൻറെ ചരിത്ര പ്രാധാന്യത്തെ പരാമർശിക്കുന്നതിന് ഗ്രേറ്റ് സിൽക്ക് റോഡ് ബസാർ എന്നു പേരു നൽകിയിരിക്കുന്നു. സോവിയറ്റ് കാലഘട്ടത്തിൽ സ്ഥാപിതമായ നഗരത്തിന്റെ വ്യാവസായിക അടിത്തറ സോവിയറ്റ് യൂണിയൻറെ തകർച്ചയ്ക്കു ശേഷം തകർന്നടിയുകയും അടുത്തകാലത്തുമാത്രം പുനരുജ്ജീവനം ചെയ്യാൻ തുടങ്ങിയതുമാണ്.

തെക്കൻ കിർഗിസ് "രാജ്ഞി" കുർമാൻജാൻ ദാറ്റ്കയുടെ സ്മാരകം, സോവിയറ്റ് കാലഘട്ടത്തിനുശേഷം അവശേഷിച്ച ഏതാനും ലെനിൻ പ്രതിമകൾ തുടങ്ങി നിരവധി ചരിത്ര സ്മാരകങ്ങൾ ഇവിടെ നിലനിൽക്കുന്നു. സോവിയറ്റ് യൂണിയന്റെ പതനത്തിനു ശേഷം തുറന്നുകൊടുത്ത ഒരു റഷ്യൻ ഓർത്തഡോക്സ് ദേവാലയം, രാജ്യത്തെ ഏറ്റവും വലിയ പള്ളി (വ്യാപാരകേന്ദ്രത്തിനു തൊട്ട് സ്ഥിതിചെയ്യുന്നു), പതിനാറാം നൂറ്റാണ്ടിൽ നിർമ്മിക്കപ്പെട്ട റാബത് അബ്ദുൽഖാൻ മസ്‍ജിദ് എന്നവയും ഇവിടെ കാണാവുന്നതാണ്. കിർഗിസ്ഥാനിലെ ഏക ലോക പൈതൃക സ്ഥലമായ സുലൈമാൻ പർവ്വതം ഓഷെ നഗരത്തിൻറെയും അതിൻറെ പരിസരപ്രദേശങ്ങളുടേയും മനോഹരമായ കാഴ്ച നൽകുന്നു. "സ്റ്റോൺ ടവർ" എന്നറിയപ്പെടുന്ന പുരാതനകാലത്തെ പ്രശസ്തമായ നാഴികക്കല്ലായി ചില ഗവേഷകരും ചരിത്രകാരന്മാരും ഈ പർവ്വതത്തെ കരുതുന്നു. ക്ലോഡിയസ് ടോളമി തന്റെ പ്രസിദ്ധമായ ഭൂമിശാസ്ത്രഗ്രന്ഥത്തിൽ (ടോളമി) ഇതേക്കുറിച്ച് എഴുതിയിട്ടുണ്ട്. യൂറോപ്പിനും ഏഷ്യയ്ക്കും ഇടയിൽ കാരവനുകൾ സഞ്ചരിച്ചിരുന്ന പുരാതന സിൽക് റോഡിലെ കരമാർഗ്ഗമുള്ള വ്യാപാര പാതയുടെ മദ്ധ്യ ബിന്ദുവായി ഓഷ് അറിയപ്പെട്ടിരുന്നു.  നാഷണൽ ഹിസ്റ്റോറിക്കൽ & ആർക്കിയോളജിക്കൽ മ്യൂസിയം കോംപ്ലക്സ് സുലൈമാൻ ഈ പർവ്വതത്തിനുള്ളിൽ കൊത്തിയെടുത്തു നിർമ്മിച്ചതാണ്. പുരാവസ്തു, ഭൂമിശാസ്ത്രപരവും ചരിത്രപരവുമായ കണ്ടെത്തലുകൾ, പ്രാദേശിക സസ്യജാതികളുടെയും ജന്തുക്കളുടെയും വിവരങ്ങൾ എന്നിവയെക്കുറിച്ചെല്ലാമുള്ള വിവരങ്ങൾ ഇവിടെനിന്നു ലഭിക്കുന്നു.ആദ്യ പാശ്ചാത്യ-ശൈലിയിലുള്ള സൂപ്പർമാർക്കറ്റ് നരോഡ്നിയി 2007 മാർച്ചിൽ ഇവിടെ തുറന്നിരുന്നു.

ഓഷ് സിറ്റി 182.5 ചതുരശ്ര കിലോമീറ്റർ (70.5 ചതുരശ്രമൈൽ) വിസ്തൃതിയുള്ളതും തലസ്ഥാന നഗരമായ ബിഷ്കെക്ക് പോലെ ഏതെങ്കിലും പ്രവിശ്യയുടെ ഭാഗമല്ലാതെ പ്രത്യേകമായി നിയന്ത്രിക്കപ്പെടുന്നതുമാണ്. എന്നിരുന്നാൽക്കൂടി ഇത് ഒാഷ് മേഖലയുടെ ആസ്ഥാനവുമാണ്. നഗരപരിസരങ്ങൾക്കു പുറമെ മറ്റു 11 ഗ്രാമങ്ങളുടെ നിയന്ത്രണവും ഈ നഗരത്തിനാണ് നൽകിയിരിക്കുന്നത്. അൽമലിക്, അരക്, ഗുൽബാർ-ടോളോയ്ക്കോൺ, ജപലാക്, കെങ്കേശ്, കെർമെ-ടോ, ഓർക്കെ, പ്യാറ്റിലെറ്റ്ക, റ്റീക്, ഒസ്ഗർ, ടെലോയ്ക്കോൺ എന്നീ ഗ്രാമങ്ങളുടെ ഭാഗങ്ങൾ എന്നിവയാണിവ.

ബിഷ്കെക്കിന് ശേഷം കിർഗിസ്ഥാനിലെ രണ്ടാമത്തെ വലിയ നഗരമാണ് ഓഷ്. 2009 ലെ സെൻസസ് പ്രകാരം ഈ നഗരത്തിലെ ആകെ ജനസംഖ്യ 258,111 ആയിരുന്നു. ഇതിൽ ഓഷ് നഗരത്താൽ നിയന്ത്രിക്കപ്പെടുന്ന 11 ഗ്രാമങ്ങളിലെ 25,925 പേരും ഉൾപ്പെടുന്നു.

മധ്യേഷ്യയിലെ ഏറ്റവും പുരാതനമായ ജനവാസകേന്ദ്രങ്ങളിലൊന്നാണ് ഈ നഗരം. സിൽക്ക് റോഡിനു സമാന്തരമായി നിലനിൽക്കുന്ന ഒരു പ്രധാന സിൽക്ക് ഉത്പാദനകേന്ദ്രമായി എട്ടാം നൂറ്റാണ്ടിൻറെ പ്രാരംഭത്തിൽ ഓഷ് അറിയപ്പെട്ടിരുന്നു. ഈ പ്രശസ്തമായ വ്യാപാര മാർഗ്ഗം അലൈ മൗണ്ടൈൻസ് മുറിച്ച് കിഴക്ക് കാഷ്‍ഗറിലേക്ക് എത്തുന്നു.


</doc>
<doc id="393376" url="https://ml.wikipedia.org/wiki?curid=393376" title="ഡീപിൻ">
ഡീപിൻ

‍ഡീപിൻ (മുൻകാലത്ത് ലിനക്സ് ഡീപിൻ എന്നും ഹൈവീ‍‍ഡ് ലിനക്സ് എന്നും അറിയപ്പെ‍‍ട്ടിരുന്നു.) ഡെബിയൻ അധിഷ്ഠിതമായ ഒരു പ്രശസ്ത ചൈനീസ് ലിനക്സ് വിതരണമാണ്. ഒരു ഉപയോക്തൃ-സൌഹൃദ ഡെസ്ക്ടോപ്പ് ലിനക്സ് വിതരണമാവുന്നതിലാണ് അവരുടെ ശ്രദ്ധ. 2017ലെ ഡിസ്‍ട്രോവാച്ചിന്റെ കണക്ക് പ്രകാരം ഏറ്റവും പ്രശസ്തമായ ചൈനീസ് ലിനക്സ് വിതരണമാണിത്.

2004 ൽ ഹൈവീഡ് ലിനക്സ് എന്ന പേരിൽ ആണ് ഈ ലിനക്സ് വിതരണം ആരംഭിച്ചത്. തുടക്കത്തിൽ ഒരു ചൈനീസ് അടിസ്ഥാന കമ്മ്യൂണിറ്റി നയിക്കുന്ന ലിനക്സ് വിതരണമായിരുന്നു.

ഡീപിന്റെ വികസനം കൂടുതൻ മെച്ചപ്പെടുത്തുന്നതിനായി 2011ൽ വുഹാൻ ഡീപിൻ ടെക്നോളജിയായി ഡീപിൻ ഇൻകോർപ്പറേറ്റ് ചെയ്യപ്പെട്ടു. അതേ വർഷം തന്നെ ഇതിന് നിക്ഷേപം ലഭിച്ചു. 2014 മുതൽ, കമ്പനിയുടെ വരുമാനത്തിന്റെ ഒരു ഭാഗം ചൈനീസ് ഗവൺമെൻറുമായുള്ള സോഫ്റ്റ്വെയർ കരാറുകളിൽ നിന്ന് ഉത്ഭവിച്ചിരുന്നു.

2015ൽ ഡീപിൻ ലിനക്സ് ഫൗണ്ടേഷനിൽ ചേർന്നു.

ഡെബിയൻ ബേയ്സിൽ നിന്നും എല്ലാ പാക്കേജുകളും നൽകുന്നതിനോടൊപ്പം, വിവാൽഡി പോലുള്ള ജനപ്രിയ സോഫ്റ്റ്വെയറുകൾ സ്വന്തം റെപ്പോസിറ്ററികളിലൂടെയും ലഭ്യമാക്കുന്നു.

കോഡ്വീവേഴ്സിന്റെ ഒരു തന്ത്രപ്രധാന പങ്കാളി ആണ് ‍‍ഡീപിൻ. കോഡ്വീവേഴ്സ് ക്രോസ്ഓവറിന്റെ ഒരു പതിപ്പ് ഡീപിനിൽ ഉൾക്കൊള്ളിച്ചിട്ടുണ്ട്.

ക്യുടി ടൂൾക്കിറ്റ് ഉപയോഗിച്ച് ഡീപിൻ ഡെസ്ക്ടോപ്പ് എൻവയോൺമെന്റ് എന്ന പേരിൽ സ്വന്തമായി വികസിപ്പിച്ചെടുത്ത പണിയിട പരിസ്ഥിതി ആണ് ഡീപിനിൽ ഉപയോഗിച്ചിരിക്കുന്നത്. ഇത് ഓപ്പൺ സോഴ്സ് ആണ്, അതിനാൽ ആർച്ച് ലിനക്സ് പോലുള്ള മറ്റു ലിനക്സ് വിതരണങ്ങളും അവരുടെ പാക്കേജ് റെപ്പോസിറ്ററികളിൽ ഇത് ഉൾപ്പെടുത്തിയിട്ടുണ്ട്. മഞ്ജാരോ ലിനക്സിന് ഡീപിനോട് കൂടി ലഭ്യമാകുന്ന കമ്മ്യൂണിറ്റി പിന്തുണയുള്ള ഒരു പതിപ്പുണ്ട്.

റിലീസ് ചക്രം വിവിധ സമയക്രമങ്ങൾ പിന്തുടർന്നിരുവെങ്കിലും ഇപ്പോൾ ഓരോ വർഷവും നാലു റിലീസുകൾ എന്നാണ് ലക്ഷ്യമിടുന്നത്. വികസനത്തിന്റെയും പരിശോധനയുടെയും പണി പൂർത്തിയാകുന്നില്ലെങ്കിൽ റിലീസുകൾ വൈകിക്കാറുണ്ട്.

ഡീപിൻ ഡെബിയൻ അടിസ്ഥാനമാക്കിയുള്ളതാണ്. രണ്ട് വിതരണങ്ങളും പൊതുവായുള്ള സോഫ്റ്റ്വെയർ റെപ്പോസിറ്ററിയാണ് ഉപയോഗിക്കുന്നത്. മിക്ക വ്യത്യാസങ്ങളും ഡെസ്ക്ടോപ്പിൽ ആണ്. ഡീപിനേക്കാൾ ഡെബിയനാണ് വലിയ പിന്തുണയുള്ള സമൂഹം ഉള്ളത്. എന്നിരുന്നാലും, ഭൂരിഭാഗം ഡെബിയൻ സഹായവും ഉപദേശവും ‍ഡീപിനും ബാധകമാണ്. ഡെബിയനും ഡെബിയനും x86-64 സിപിയു ആർക്കിട്ടെക്ച്ചർ പിന്തുണക്കുന്നു.

ഡീപിനിൽ പല പ്രമുഖ മൾട്ടിമീഡിയ കോഡെക്കുകളും സ്വതവേ ഇൻസ്റ്റാൾ ചെയ്തിട്ടില്ല. ഡെബിയൻ, ഉബുണ്ടു തുടങ്ങിയ ഗ്നു/ലിനക്സ് വിതരണങ്ങൾ പേറ്റന്റ് പ്രശ്നങ്ങൾ കാരണം ഈ കോഡെക്കുകൾ പ്രാരംഭ ഇൻസ്റ്റാൾ മീഡിയയിൽ വിതരണം ചെയ്യുന്നില്ല.

ഉബുണ്ടു അടിസ്ഥാനമാക്കിയുള്ളതാണ് ഡീപിൻ 2014.x; ഉബുണ്ടുവും, ഡീപിനും ഉപയോഗയോഗ്യതയിലാണ് ശ്രദ്ധ കേന്ദ്രീകരിക്കുന്നത്, എന്നാൽ ഡീപിൻ വ്യത്യസ്തമായ ഒരു ഉപയോക്തൃ അനുഭവം നൽകുന്നു (ഡിഡിഇ), മറ്റു ലിനക്സ് വിതരണങ്ങളെ അപേക്ഷിച്ച് ‍ഡീപിന്റെ രൂപവും ഭാവവും വളരെ ആകർഷകവും ആധുനികവും ആണ്. ഉബുണ്ടുവിൽ ലഭ്യമല്ലാത്ത അനേകം ആപ്ലിക്കേഷനുകൾ ഡീപിനിൽ ലഭിക്കുന്നു (ഡീപിൻ സ്റ്റോർ). ലിബ്രേഓഫീസിന് പുറമേ സ്വതന്ത്ര സോഫ്റ്റ്വെയർ അല്ലാത്ത ഡബ്ല്യുപിഎസ് ഓഫീസും (മുൻകാലത്ത് കിംഗ്സോഫ്റ്റ് ഓഫീസ് എന്ന് അറിയപ്പെട്ടിരുന്നു) ഡീപിനിൽ സ്വതവേ ഉൾപ്പെടുത്തിയിരിക്കുന്നു. ഇതിന് പുറമെ ഗൂഗിൾ ക്രോം ബ്രൗസർ, ‍ഡീപിൻ മ്യൂസിക് പ്ലെയർ, ‍ഡീപിൻ വീ‍ഡിയോ പ്ലെയർ, ‍ഡീപിൻ യുഎസബി ക്രിയേറ്റർ തുടങ്ങിയവയെല്ലാം ‍ഡീപിനിൽ സ്വതവേ ഉൾപ്പെടുത്തിയിട്ടുണ്ട്. മൈക്രോസോഫ്റ്റ് വിൻഡോസ് ആപ്ലിക്കേഷനുകൾ‍ ലിനക്സ് വിതരണങ്ങളിൽ പ്രവർത്തിക്കുവാൻ സഹായിക്കുന്ന ക്രോസ്ഓവർ സൗജന്യമായി ഉൾപ്പെടുത്തിയിരിക്കുന്നു എന്നതും ഡീപിന്റെ പ്രത്യേകതയാണ്. എൻവിഡിയ ജിപിയു പോലുളള ഏതെങ്കിലും കുത്തക ഹാർഡ്വെയർ കണ്ടുപിടിച്ച് അത് പ്രവർത്തിപ്പിക്കാൻ സ്വതന്ത്രവും അല്ലാത്തതുമായ ഡ്രൈവറുകൾ കണ്ടെത്താൻ ഉപയോക്താവിനെ സഹായിക്കുന്ന ജോക്കി എന്ന ആപ്ലിക്കേഷനും ‍ഡീപിനിൽ ഉണ്ട്. 


</doc>
<doc id="393380" url="https://ml.wikipedia.org/wiki?curid=393380" title="ല്യൂക്കിസം">
ല്യൂക്കിസം

ഭാഗികമായി വർണവസ്തു നഷ്ടപ്പെടുന്ന അവസ്ഥയാണ് ല്യൂക്കിസം. തൊലി, മുടി, തൂവലുകൾ, ചെതുമ്പലുകൾ എന്നിവ വെളുത്തോ നിറം മങ്ങിയോ, അങ്ങിങ്ങായി നിറമുള്ള അവസ്ഥയിലോ  കാണപ്പെടും.  എന്നാൽ കണ്ണുകളിലെ വർണവസ്തു നഷ്ടപ്പെടുന്നില്ല. ആൽബിനിസത്തിൽ നിന്ന് വ്യത്യസ്തമായി മെലാനിന്റെ മാത്രം കുറവല്ല ല്യൂക്കിസത്തിനു കാരണം. മറിച്ച് ഒന്നിലധികം തരം വർണ്ണവസ്തുക്കളുടെ കുറവാണ്. 

വർണകോശത്തിന്റെ വേർതിരിയലിൽ ഉള്ള തകരാറ് മൂലവും ഭ്രൂണാവസ്ഥയിൽ വർണകോശം ന്യൂറൽ ക്രെസ്റ്റിൽ( ) നിന്ന് തൊലി, മുടി, തൂവൽ തുടങ്ങിയവയിലേക്ക് കുടിയേറുന്നതിലുള്ള തകരാറുകൾ മൂലം ഉണ്ടാകുന്ന സ്ഥൂലരൂപമാണ് ല്യൂക്കിസം. ശരീര ഉപരിതലം ഇത് പൂർണമായോ ഭാഗികമായോ  വർണവസ്തുക്കൾ ഉൽപ്പാദിപ്പിക്കാൻ കഴിവുള്ള കോശങ്ങൾ ഇല്ലാതാകുന്നതിന് ഇടയാക്കുന്നു. 

എല്ലാ വർണവസ്തുക്കളും വിവിധ ശേഷികളുള്ള ഒരേ പൂർവഗാമി സെൽ ഇനങ്ങളിൽ നിന്ന് വേർതിരിഞ്ഞു വരുന്നതിനാൽ ല്യൂക്കിസം എല്ലാത്തരത്തിലുള്ള വർണവസ്തുക്കളുടെയും കുറവിലേക്ക് നയിക്കാം. എന്നാൽ ആൽബിനിസത്തിൽ ഇത്  മെലനോസൈറ്റുകൾ നിലനിലവിലുള്ളപ്പോൾ തന്നെ മെലാനിന്റെ ഉല്പാദനം കുറയുന്നതു മൂലമുള്ള മെലാനിൻ വർണവസ്തുവിന്റെ മാത്രം കുറവാണ്. സാന്തോഫോറുകൾ(xanthophore) പോലുള്ള മറ്റു വർണവസ്തുക്കൾ ഉള്ള സ്പീഷീസുകളിൽ ആൽബിനോകൾ പൂർണമായി വെളുപ്പിനു പകരം മങ്ങിയ മഞ്ഞനിറം ആയിരിക്കും.

പൂർണമായ വർണ അഭാവത്തിനു പകരം സ്വാഭാവികമായ നിറവും രൂപക്രമവും ഉള്ള ജീവിയുടെ ദേഹത്ത്, പ്രാദേശികമായതോ അപൂർണമായതോ ആയ വർണവസ്തുവിന്റെ കുറവ്(hypopigmentation) മൂലമുള്ള ക്രമരഹിതമായ വെളുത്ത പ്രദേശങ്ങൾ ഉള്ള രീതിയിൽ ആണ് ല്യൂക്കിസം സാധാരണയായി കാണുക. ഭാഗികമായ ല്യൂക്കിസം പുള്ളിക്കുത്തുകൾ ഉള്ള എന്ന അർഥത്തിൽ പൈഡ് അല്ലെങ്കിൽ പൈബാൾഡ്(pied or piebald effect) എന്ന് അറിയപ്പെടുന്നു. സ്വാഭാവിക നിറമുള്ള തൊലിയും വെളുത്ത തൊലിയും തമ്മിലുള്ള അനുപാതം തലമുറകൾക്കിടയിൽ മാത്രമല്ല, ഒരേ മാതാപിതാക്കളുടെ കുഞ്ഞുങ്ങൾക്കിടയിലും, ഒരുമിച്ച് ജനിച്ച കുഞ്ഞുങ്ങൾക്കിടയിലും ഗണ്യമായി മാറുന്നതായി കാണുന്നു. കുതിര, പശു, പൂച്ച, നായ, നഗരപ്രദേശങ്ങളെ കാക്കകൾ, പന്തുപാമ്പ് എന്നിവയ്ക്കിടയിൽ ഇത് ശ്രദ്ധാർഹമാണ്. 

ആൽബിനിസവും ല്യൂക്കിസവും തമ്മിലുള്ള മറ്റൊരു വ്യത്യാസം കണ്ണിന്റെ നിറമാണ്. റെറ്റിനൽ പിഗ്മെന്റെഡ് എപ്പിത്തീലിയത്തിലും ഐറിസിലും മെലാനിൻ ഉല്പാദനം ഇല്ലാത്തതു കൊണ്ട് അടിയിലൂടെ പോകുന്ന രക്തക്കുഴലുകളുടെ നിറം പുറത്തേക്ക് കാണുന്നതു കാരണം ആൽബിനിസം ബാധിച്ച ജീവികളിൽ കണ്ണുകൾ ചുവന്നിരിക്കും. എന്നാൽ മിക്കവാറും ല്യൂക്കിസ്റ്റിക് ജീവികളിൽ കണ്ണുകളുടെ നിറം സ്വാഭാവികമായിരിക്കും. റെറ്റിനൽ പിഗ്മെന്റെഡ് എപ്പിത്തീലിയത്തിലെ മെലനോസൈറ്റുകൾ ന്യൂറൽ ക്രെസ്റ്റിൽ നിന്ന് ഉൽഭവിക്കുന്നതല്ല. മറിച്ച് അവ ഒപ്റ്റിക് കപ്പും പിന്നീട് റെറ്റിനയും രൂപം കൊള്ളുന്ന ന്യൂറൽ ട്യൂബിന്റെ ഭാഗങ്ങളിൽ നിന്നാണ് ഉൽഭവിക്കുന്നത്. സ്വതന്ത്രമായ ഉൽഭവം ഉള്ളതുകൊണ്ട് തന്നെ ല്യൂക്കിസത്തിന്റെ ജനിതക കാരണം കണ്ണുകളുടെ നിറത്തെ ബാധിക്കുന്നില്ല.

ഉൾപരിവർത്തനം(mutation) സംഭവിച്ചാൽ ല്യൂക്കിസത്തിനു കാരണമാകുന്ന  ജീനുകൾ c-kit, mitf  EDNRB എന്നിവയാണ്.

ല്യൂക്കിസ്റ്റിക്, ല്യൂക്കിസം എന്നീ വാക്കുകൾ മെഡിക്കൽ ടെർമിനോളജിയിൽ നിന്ന് ഉൽഭവിച്ചതാണ്. ല്യൂക്ക്(leuc- ലാറ്റിൻ, leuk-ഗ്രീക്ക്) എന്ന വാക്കിന്റെ അർത്ഥം വെളുത്തത് എന്നാണ്.


</doc>
<doc id="393388" url="https://ml.wikipedia.org/wiki?curid=393388" title="പദ്മാവത് (ചലച്ചിത്രം)">
പദ്മാവത് (ചലച്ചിത്രം)

സജ്ഞയ് ലീല ബൻസാലി തിരക്കഥയെഴുതി സംവിധാനം ചെയ്ത് 2018 ജനുവരി 25-ന് പ്രദർശനത്തിനെത്തുന്ന ബോളിവുഡ് ചലച്ചിത്രമാണ് പദ്മാവത് (). സൂഫി കവി മാലിക് മുഹമ്മദ് ജയാസി 1540-ൽ അവധ് ഭാഷയിൽ രചിച്ച "പദ്മാവത്" എന്ന ഇതിഹാസ കാവ്യത്തെ ആസ്പദമാക്കിയാണ് ചിത്രം നിർമ്മിച്ചിരിക്കുന്നത്. രജപുത്ര റാണിയായ പദ്മാവതിയുടെ കഥയാണ് ചിത്രം പറയുന്നത്. ഡൽഹി സുൽത്താനായിരുന്ന അലാവുദ്ദീൻ ഖിൽജിക്ക് മേവാറിലെ രത്തൻ സിങ്ങിന്റെ ഭാര്യയായ പദ്മാവതിയോടു തോന്നുന്ന പ്രണയവും അതേത്തുടർന്നുണ്ടാകുന്ന യുദ്ധവുമാണ് ചിത്രത്തിന്റെ ഇതിവൃത്തം. 

ദീപിക പദുകോൺ കേന്ദ്ര കഥാപാത്രമായി അഭിനയിക്കുന്ന ചിത്രത്തിൽ അലാവുദ്ദീൻ ഖിൽജിയായി രൺവീർ സിങ്ങും രത്തൻ സിങ്ങായി ഷാഹിദ് കപൂറും വേഷമിടുന്നു. ഏകദേശം 200 കോടി രൂപയാണ് ചിത്രത്തിന്റെ നിർമ്മാണച്ചെലവ്. 2ഡി, 3ഡി, ഐമാക്സ് 3ഡി എന്നീ രൂപങ്ങളിലും ചിത്രം പ്രദർശനത്തിനെത്തുന്നു. ഐമാക്സ് 3ഡിയിൽ പുറത്തിറങ്ങുന്ന ആദ്യത്തെ ഇന്ത്യൻ ചലച്ചിത്രമാണ് "പദ്മാവത്".

2017 ഡിസംബർ 1-ന് പദ്മാവതി എന്ന പേരിൽ പ്രദർശനത്തിനെത്തുമെന്ന് പ്രഖ്യാപിച്ചിരുന്നെങ്കിലും ചില വിവാദങ്ങളെത്തുടർന്ന് ചിത്രത്തിന്റെ റിലീസ് നീട്ടിവയ്ക്കുകയായിരുന്നു. ചിത്രത്തിന് യു/എ സർട്ടിഫിക്കറ്റാണ് സെൻസർ ബോർഡ് അനുവദിച്ചത്. 'പദ്മാവതി' എന്ന പേര് 'പദ്മാവത്' എന്നാക്കി മാറ്റുന്നതുൾപ്പെടെ അഞ്ചു നിർദ്ദേശങ്ങളും ബോർഡ് മുന്നോട്ടുവച്ചിരുന്നു.

ചിത്രീകരണം തുടങ്ങിയ നാൾ മുതൽ വാർത്തകളിൽ ഇടം പിടിച്ച ചിത്രമാണ് പത്മാവത്. ചിത്രത്തിൽ അലാവുദ്ദീൻ ഖിൽജിയും പത്മാവതിയും തമ്മിലുള്ള പ്രണയ രംഗങ്ങളുണ്ടെന്ന അഭ്യൂഹം രജപുത്ര സമുദായത്തെ ചൊടിപ്പിച്ചതാണ് വിവാദങ്ങൾക്കു വഴിതെളിച്ചത്. ഖിൽജിക്കു മുമ്പിൽ കീഴടങ്ങാതെ ജൗഹർ അനുഷ്ഠിച്ചുകൊണ്ട് ജീവത്യാഗം ചെയ്ത പദ്മാവതിയെ ചിത്രത്തിൽ മോശമായി ചിത്രീകരിച്ചുവെന്ന ആരോപണവുമായി രാജസ്ഥാനിലെ രജപുത് കർണി സേന പോലുള്ള സംഘടനകൾ രംഗത്തെത്തി. ചിത്രീകരണം തടസ്സപ്പെടുത്തുകയും സംവിധായകനെ ആക്രമിക്കുകയും ചെയ്ത പ്രതിഷേധക്കാർ ചിത്രത്തിലെ നായിക ഉൾപ്പടെയുള്ള അണിയറ പ്രവർത്തകർക്കു നേരെ വധഭീഷണി മുഴക്കി. ചിത്രം പ്രദർശനത്തിനെത്തുന്നത് തടയുമെന്നും പ്രഖ്യാപിച്ചു. ഇവർ പറയുന്നതു പോലെയുള്ള രംഗങ്ങൾ ചിത്രത്തിലില്ല എന്നാണ് സംവിധായകൻ ഉൾപ്പടെയുള്ളവർ ആവർത്തിച്ചു പറഞ്ഞത്.

1540-ൽ സൂഫി കവി മാലിക് മുഹമ്മദ് ജയാസി അവധി ഭാഷയിൽ രചിച്ച "പദ്മാവത്" എന്ന ഇതിഹാസ കാവ്യത്തെ ആസ്ഥാനമാക്കിയുള്ള ചിത്രം രജപുത്ര രാജ്ഞിയായിരുന്ന പദ്മാവതിയുടെ കഥയാണ് പറയുന്നത്. ഈ കഥാപാത്രം തികച്ചും സാങ്കൽപികമാണ്. 'പദ്മാവത്' എന്ന കൃതിയിൽ മേവാറിലെ രജപുത്ര ഭരണാധികാരിയായിരുന്ന റവാൽ രത്തൻ സിങ്ങിന്റെ ഭാര്യയായാണ് പത്മാവതിയെ ചിത്രീകരിച്ചിരിക്കുന്നത്. അതീവ സുന്ദരിയായിരുന്ന പത്മാവതിയെ സ്വന്തമാക്കണമെന്ന് ആഗ്രഹിച്ച് ഡൽഹി സുൽത്താൻ അലാവുദ്ദീൻ ഖിൽജി 1303-ൽ മേവാറിലെ ചിത്തോർഗഢ് കോട്ട ആക്രമിച്ചതായി ഇതിൽ പറയുന്നു. മരിച്ചു വീഴും മുമ്പ് രജപുത്രർ അലാവുദ്ദീൻ ഖിൽജിയുടെ സൈന്യത്തോട് ശക്തമായി പോരാടി. ഖിൽജിക്കു മുമ്പിൽ കീഴടങ്ങാൻ വിസമ്മതിച്ച പത്മാവതി ഉൾപ്പടെയുള്ള രജപുത്ര സ്ത്രീകൾ ചിതയിൽ ചാടി ആത്മഹത്യ ചെയ്തുവെന്നാണ് "പദ്മാവതി" കാവ്യത്തിൽ പറയുന്നത്. പത്മാവതിയെ രജപുത്രർ തങ്ങളുടെ ധീരവനിതയായി കരുതിപ്പോരുന്നു.


പ്രദർശനത്തിനെത്തുന്നതിനു മുമ്പു തന്നെ ചിത്രം ദേശീയ ശ്രദ്ധ നേടിയിരുന്നു. രജപുത്ര റാണി പത്മാവതിയെ മോശമായി ചിത്രീകരിച്ചുവെന്നും സമുദായത്തെ അപമാനിക്കും വിധം ചരിത്രം വളച്ചൊടിച്ചുവെന്നും ആരോപിച്ചുകൊണ്ട് രാജസ്ഥാനിലെ രജപുത് കർണി സേന ഉൾപ്പടെയുള്ള സംഘടനകൾ ചിത്രത്തിനെതിരെ രംഗത്തു വന്നു. 2017 ജനുവരിയിൽ ജയ്പൂർ കോട്ടയിൽ വച്ചുള്ള ചിത്രീകരണത്തിനിടെ സംവിധായകൻ സജ്ഞയ് ലീല ബൻസാലിക്കെതിരെ കർണി സേനാംഗങ്ങളുടെ ആക്രമണമുണ്ടായി. അദ്ദഹത്തെ ക്രൂരമായി തല്ലിയ അക്രമികൾ അദ്ദഹത്തിന്റെ തലമുടി പറിച്ചെടുത്തു. ഉപകരണങ്ങൾ നശിപ്പിച്ചുകൊണ്ട് ചിത്രീകരണം തടസ്സപ്പെടുത്തി.
2017 മാർച്ചിൽ മഹാരാഷ്ട്രയിലെ കോലാപ്പൂരിൽ ചിത്രത്തിന്റെ സെറ്റിനു നേരെ പെട്രോൾ ബോംബ് ആക്രമണമുണ്ടായി. 50000 ചതുരശ്ര അടി വിസ്തൃതിയിൽ ഒരുക്കിയിരുന്ന സെറ്റ് പൂർണ്ണമായും കത്തിനശിച്ചു.

2017 നവംബറിൽ ചിത്രത്തിന്റെ റിലീസുമായി ബന്ധപ്പെട്ട് രാജ്യത്തെ പല സംസ്ഥാനങ്ങളിലും തീയറ്ററുകൾക്കു നേരെ ആക്രമണമുണ്ടായി. ചിത്രം പുറത്തിറക്കുന്നതിനെതിരെ ഉത്തർ പ്രദേശിൽ കോലം കത്തിക്കൽ, മുദ്രാവാക്യം വിളിച്ചുള്ള റാലി, പോസ്റ്ററുകൾ നശിപ്പിക്കൽ എന്നിവയുണ്ടായി. കൊൽക്കത്തയിൽ ഭാരത് ക്ഷത്രിയ സമാജ് സംഘാംഗങ്ങൾ സംവിധായകന്റെ കോലം കത്തിച്ചു.

ചിത്രം പ്രദർശിപ്പിക്കുന്ന ദിവസം ഭാരത് ബന്ദ് നടത്തുമെന്ന് രാജ്പുത് കർണി സേന പ്രഖ്യാപിച്ചു. ചിത്രത്തിലെ നായിക ദീപിക പദുകോണിനെ അധിക്ഷേപിച്ചുകൊണ്ട് രാജ്പുത് കർനി സേനാ മേധാവി ലോകേന്ദ്ര സിങ് കാല്വി വിവാദ പ്രസ്താവന നടത്തി. സുബ്രഹ്മണ്യൻ സ്വാമിയെപ്പോലുള്ള ബി.ജെ.പി. നേതാക്കളും ദീപികയ്ക്കും ചിത്രത്തിനുമെതിരെ രംഗത്തെത്തി. സംവിധായകൻ സജ്ഞയ് ലീല ബൻസാലിയുടെ തല കൊയ്യുന്നവർക്ക് 5 കോടി രൂപ പാരിതോഷികം പ്രഖ്യാപിച്ച രാജ്പുത് കർണി സേനാംഗങ്ങൾ ദീപികാ പദുകോണിന്റെ മൂക്ക് ചെത്തിക്കളയുമെന്നും ഭീഷണി ഉയർത്തിയിരുന്നു. ദീപികയുടെയും ബൻസാലിയുടെയും തല വെട്ടുന്നവർക്ക് ബി.ജെ.പി. നേതാവ് സൂരജ് പാൽ അമു 10 കോടി രൂപ പാരിതോഷികം പ്രഖ്യാപിച്ചതിനെതിരെ പോലീസ് കേസെടുത്തു. മധ്യപ്രദേശ്, പഞ്ചാബ്, രാജസ്ഥാൻ, ഗുജറാത്ത് എന്നീ സംസ്ഥാനങ്ങളിൽ ചിത്രം പ്രദർശിപ്പിക്കില്ലെന്ന് മുഖ്യമന്ത്രിമാർ പ്രഖ്യാപിച്ചു. പിന്നീട് പഞ്ചാബ് മുഖ്യമന്ത്രി അമരീന്ദർ സിംഗ് ഈ തീരുമാനത്തിൽ നിന്നു പിന്മാറുകയും ചിത്രത്തിന് പ്രദർശനാനുമതി നൽകുകയും ചെയ്തു.മേവാഡ് രാജകുടുംബത്തിന് എതിർപ്പില്ലെങ്കിൽ "പത്മാവതി"യുടെ റിലീസ് തടയില്ലെന്ന് രാജ്പുത് കർണി സേന പിന്നീട് അറിയിച്ചിരുന്നു.

"പത്മാവത്" ചലച്ചിത്രത്തിനു സർട്ടിഫിക്കറ്റ് നൽകുന്നതു സംബന്ധിച്ച അപേക്ഷ 2017 നവംബറിൽ നിർമ്മാതാക്കൾ സെൻസർ ബോർഡിനു സമർപ്പിച്ചു. അപേക്ഷയിൽ ചലച്ചിത്രം സാങ്കൽപിക കഥയാണോ ചരിത്രമാണോ എന്നു രേഖപ്പെടുത്തേണ്ട ഭാഗം പൂരിപ്പിച്ചിട്ടില്ല എന്ന കാരണത്താൽ ചിത്രം സർട്ടിഫിക്കേഷനില്ലാതെ തിരിച്ചയച്ചു. സർട്ടിഫിക്കറ്റ് ലഭിക്കുന്നതിനു മുമ്പ് മാധ്യമ പ്രവർത്തകർക്കായി ചിത്രം പ്രദർശിപ്പിച്ചതിനെതിരെ സെൻസർ ബോർഡ് അധ്യക്ഷൻ പ്രസൂൻ ജോഷി രംഗത്തെത്തിയിരുന്നു.

ചിത്രത്തിലെ വിവാദ ഭാഗങ്ങൾ നീക്കം ചെയ്യണമെന്നാവശ്യപ്പെടുന്ന ഹർജി സുപ്രീം കോടതി ചീഫ് ജസ്റ്റിസ് ദീപക് മിശ്ര അധ്യക്ഷനായ ബെഞ്ച് തള്ളി. 2017 ഡിസംബർ 1-ന് പ്രദർശനത്തിനെത്തുമെന്നു തീരുമാനിച്ചിരുന്നുവെങ്കിലും സെൻസർ ബോർഡിന്റെ അനുമതി ലഭിക്കുന്നതു വരെ ചിത്രത്തിന്റെ റിലീസ് നീട്ടി വയ്ക്കുന്നതായി നിർമ്മാതാക്കൾ അറിയിച്ചു. ഇതേ സമയം ബ്രിട്ടനിൽ ചിത്രത്തിനു പ്രദർശനാനുമതി ലഭിക്കുകയുണ്ടായി. ബ്രിട്ടീഷ് ബോർഡ് ഓഫ് ഫിലിം ക്ലാസിഫിക്കേഷൻ ചിത്രത്തിനു 12എ സർട്ടിഫിക്കറ്റാണു നൽകിയത്. അതായത് ചിത്രം കാണുന്ന 12 വയസ്സിൽ താഴെയുള്ള കുട്ടികൾക്കൊപ്പം മുതിർന്നവരും ഉണ്ടാകണം.

2017 ഡിസംബറിൽ സെൻസർ ബോർഡ് അധ്യക്ഷൻ പ്രസൂൻ ജോഷിയും ചരിത്രകാരന്മാരും ഉൾപ്പെട്ട വിദഗ്ദ്ധസമിതി "പദ്മാവത്" ചിത്രത്തിനു പ്രദർശനാനുമതി നൽകി. സെൻസർ ബോർഡ് തീരുമാനത്തിനെതിരെ രാജസ്ഥാൻ, മധ്യപ്രദേശ് സർക്കാരുകൾ സുപ്രീം കോടതിയെ സമീപിച്ചു. ചിത്രത്തിന്റെ പ്രദർശനം തടയണമെന്നാവശ്യപ്പെടുന്ന എല്ലാ ഹർജികളും സുപ്രീം കോടതി തള്ളി. ചിത്രത്തിനെതിരെയുള്ള പ്രതിഷേധം ശക്തമായിരുന്നിട്ടും 2018 ജനുവരി 25-ന് തന്നെ ചിത്രം പ്രദർശനത്തിനെത്തി.




</doc>
<doc id="393408" url="https://ml.wikipedia.org/wiki?curid=393408" title="കരണ്ടി കൊക്കൻ കൊക്ക്">
കരണ്ടി കൊക്കൻ കൊക്ക്

കരണ്ടി കൊക്കാൻ കൊക്ക്, ചട്ടുക കൊക്ക്, കരണ്ടി കൊക്ക് (). പേര് സൂചിപ്പിക്കുന്നത് പോലെ കരണ്ടി (spoon) ആകൃതിയിലുള്ള ചുണ്ട് (കൊക്ക്) ഉള്ള ഈ പക്ഷി ഒരു ഹ്രസ്വദൂര ദേശാടന പക്ഷിയാണ്. 


</doc>
<doc id="393415" url="https://ml.wikipedia.org/wiki?curid=393415" title="അസ്‌കർ ബ്ലാർക്കോട്">
അസ്‌കർ ബ്ലാർക്കോട്

1996 മാർച്ച്‌ 20 ന് കാസർകോട് ജില്ലയിലെ എരിയാലിൽ ജനനം. പിതാവ് ഇബ്രാഹിം മുസ്‌ലിയാർ കർണ്ണാടകയിൽ മതപുരോഹിതനായിരുന്നു. മാതാവ് അസ്മ. കാസർകോട് ജി.എച്.എസ്. സ്കൂളിൽ പഠനം. പിന്നീട് ഡ്രൈവറായും മൊബൈൽ ടെക്നിഷനായും ജോലി ചെയ്തു. ആദ്യകഥ 'ജീവിതയാത്ര' അന്നത്തെ സായാഹ്നപത്രത്തിൽ പ്രസിദ്ധീകരിച്ചു. 'സഹീർ' എന്ന കഥയും ഇക്കാലത്ത് ഇറങ്ങി. 

കടത്തുകാരൻ എന്ന നോവൽ പാപ്പിറസ് ബുക്സ് പ്രസിദ്ധീകരിച്ചു. ഇപ്പോൾ കൊച്ചിയിൽ ജോലി ചെയ്യുന്നു.

</doc>
<doc id="393417" url="https://ml.wikipedia.org/wiki?curid=393417" title="ഉബോൽ രതന">
ഉബോൽ രതന

ഉബോൾ രതന രാജകുമാരി Princess Ubolratana (; rtgsUbonrat; ; born 5 April 1951 in Lausanne, Switzerland), അല്ലെങ്കിൽ ഉബോൾ രതന രാജകന്യ സിരിവദന ബറണവാദി Ubolratana Rajakanya Sirivadhana Barnavadi (; rtgs"Ubonrat Ratchakanya Siriwatthana Phannawadi"), തായ്‌ലന്റിലെ രാജകുമാരിയും ഭൂമിബോൽ അതുല്യതേജ് രാജാവിന്റെയും രാജ്ഞിയായ സിരിക്കിത്തിന്റെയും ഏറ്റവും മുത്ത മകളുമാണ്. അവർ തന്റെ രാജസ്ഥാനം ത്യജിച്ചശേഷം തന്റെ ഭർത്താവായ പീറ്റർ ലാഡ്ഡ് ജെൻസെനോടൊപ്പാം അമേരിക്കയിൽ സ്ഥിരവാസമുറപ്പിക്കുകയുമുണ്ടായി. പക്ഷേ, 1998ൽ വിവാഹമോചനം നേടിയശേഷം തായ്‌ലന്റിലേയ്ക്കു തിരികെ വന്നു. 

തന്റെ വിവാഹമോചനശേഷം അവർ തായ‌് ലന്റിൽ 2001ൽ സ്ഥിരവാസമുറപ്പിച്ചു. രാജകീയമായ അനേകം ചടങ്ങുകളിൽ അവർ തന്റെ മടങ്ങിവരവിനുശേഷം പങ്കേടുത്തു. തായ് ജനങ്ങളുടെ ജീവിതം മെച്ചപ്പെടുത്തുന്നതിനായി അവർ അനേകം ജീവകാരുണ്യപ്രവർത്തനങ്ങളിൽ മുഴുകിക്കൊണ്ടിരിക്കുന്നു. തായ്‌ലന്റിൽ ഏറ്റവും കൂടുതൽ അംഗീകാരം നേടിയതും അവിടത്തെ മാദ്ധ്യമങ്ങൾ സപ്പോർട്ട് ചെയ്തതുമായ അവരുടെ പ്രധാന പ്രവർത്തനം, അവർ തുടങ്ങിയ റ്റു ബീ നംബർ വൺ ഫൗണ്ടേഷൻ പ്രവർത്തനമാണ്. 2007ൽ ആണിതവർ തുടങ്ങിയത്. സേ നോ റ്റു ഡ്രഗ്സ് (മയക്കുമരുന്നിനോടു വിടപറയുക) എന്ന തായ് യുവാക്കളെ മയക്കുമരുന്നിന്റെ വലയത്തിൽനിന്നും രക്ഷിക്കുക എന്ന തായിരുന്നു ഈ സംഘടനയുടെ ദൗത്യം. അവർ തായ് യുവജനങ്ങളെ ഇത്തരം പ്രവർത്തനങ്ങളിലേയ്ക്കു ആകർഷിക്കാനായി പോപ്പ് സംഗീതനിശകൾ സംഘടിപ്പിച്ചു. അതുപോലെ അനേകം തായ് ചലച്ചിത്രങ്ങളിലും ടെലിവിഷൻ സീരിയലുകളിലും പങ്കെടുത്തു. 

ഉബോൾ രതന രാജകന്യ തായ്‌ലന്റിലെ രാജകുമാരിയും ഭൂമിബോൽ അതുല്യതേജ് രാജാവിന്റെയും രാജ്ഞിയായ സിരിക്കിത്തിന്റെയും ഏറ്റവും മുത്ത മകളാണ്. 1951 ഏപ്രിൽ 5നു സ്വിറ്റ്സർലാന്റിൽ ല്യൂസെന്നെയിൽ ജനിച്ചു. അവർ തിരികെ തായ്‌ലന്റിലെത്തി അംഭോർൺസദൻ ത്രോൺ ഹാളിൽ താമസമാക്കി. അവരുടെ ആദ്യമാസ ജന്മദിനം (ഫ്രാ രാജ്ചഫിതി സൊംഫോത്ത് ദുയീൻ ലയെ ഖ്യീൻ ഫ്രാ (Phra Ratchaphithi Somphot Duean Lae Khuen Phra U; พระราชพิธีสมโภชเดือนและขึ้นพระอู่) രാജാവായിരുന്ന ഭൂമിബോൽ അതുല്യതേജ് അവർക്ക് അവരുടെ സ്ഥാനപ്പേര് ആയ ഉബോൽ രതന രാജകന്യ സിരിവധന ബർണ്ണാവതി നൽകി. അവരുടെ പേര് അനെകം പൂർവ്വികരുടെ പേരിൽനിന്നും ഉരുത്തിരിഞ്ഞതാണ്:
<br>
അവർ ചെറുപ്പത്തിൽത്തന്നെ രാജകീയധർമ്മങ്ങളിൽ മുഴുകിയിരുന്നു. 

1967ൽ ബാങ്കൊക്കിൽ നടന്ന സൗത്ത് ഐസ്റ്റ് ഏഷ്യൻ ഗെയിംസിൽ രാജകുമാരി സെയിലിങ് ഇനത്തിൽ പങ്കെടുത്ത് സ്വർണ്ണമെഡൽ നേടിയിട്ടുണ്ട്.

ഉബോൾ രതന ചിറാലഡ സ്കൂളിൽ ആണ് തന്റെ പ്രാഥമികവിദ്യാഭ്യാസം മുതൽ സെക്കണ്ടറി വിദ്യാഭ്യാസം വരെ പഠിച്ചത്. തൃതീയ വിദ്യാഭ്യാസം അമേരിക്കൻ ഐക്യനാടുകളിൽ ആയിരുന്നു. മസാച്ച്യുസെറ്റ്സ് ഇൻസ്റ്റിട്യൂട്ട് ഓഫ് ടെക്നോളജിയിൽ 1971ൽ ഗണിതപഠനം പൂർത്തിയാക്കിയ അവർ ലോസ് ഏഞ്ചലിസിലെ കാലിഫോർണിയ സർവ്വകലാശാലയിൽനിന്നും 1973ൽ മാസ്റ്റേഴ്സ് ഡിഗ്രി പാസായി. 

മസാച്ച്യുസെറ്റ്സ് ഇൻസ്റ്റിട്യൂട്ട് ഓഫ് ടെക്നോളജിയിൽ പഠിക്കുമ്പോൾ കണ്ടുമുട്ടിയ പീറ്റർ ലാഡ്ഡ് ജെസെനെ അവർ വിവാഹം കഴിച്ചു. 

1972 ജൂലൈ 25 നു തന്റെ രാജകീയസ്ഥാനങ്ങൾ ത്യജിച്ച് അമേരിക്കൻ ഐക്യനാടുകളില്പോയി ജെൻസെനെ വിവാഹം കഴിച്ച് 26 വർഷത്തോളം അവിടെ താമസമാക്കി. വിദേശിയായതിനാൽ അവരുടെ ഭർത്താവിനു യാതൊരുവിധ രാജകീയ പദവികളും അനുവദിച്ചുകിട്ടിയില്ല. വളരെ വളരെ വർഷങ്ങൾ നീണ്ടുനിന്ന ദാമ്പത്യപ്രശ്നങ്ങൾക്കൊടുവിൽ അവർ ഭർത്താവിൽനിന്നും 1998 വിവാഹമോചനം നേടി. 2001 വരെ ഉബോൾ രതനയും അവരുടെ കുട്ടികളും സാൻ ഡീഗോയിൽ താമസിച്ചു. തുടർന്ന് അവർ തായ്‌ലന്റിലേയ്ക്കു തിരിച്ചുവന്നു. 





</doc>
<doc id="393421" url="https://ml.wikipedia.org/wiki?curid=393421" title="ബോഗോ, സെബു">
ബോഗോ, സെബു

ബോഗോ Bogo (; Cebuano), ഔദ്യോഗികമായി സിറ്റി ഓഫ് ബൊഗൊ City of Bogo, ഫിലിപ്പൈൻസിലാണു സ്ഥിതിചെയ്യുന്നത്. മിക്കപ്പോഴും ബോഗോ സിറ്റി എന്നാണറിയപ്പെടുന്നത്. 2007ലാണിത് സ്ഥാപിച്ചത്. സെബു പ്രവിശ്യയിലാണിതുള്ളത്. 2015ലെ സെൻസസ് പ്രകാരം 78,120. ആണു ഇവിടത്തെ ജനസംഖ്യ.[./Bogo,_Cebu#cite_note-PSA15-07-3 <nowiki>[3]</nowiki>] 48290 വോട്ടർമാർ ഇവിടെയുണ്ട്.

ബോഗൊ, സെബു ദ്വീപിലെ സെബു പ്രവിശ്യയുടെ വടക്കുകിഴക്കൻ തീരത്താണീ പട്ടണം സ്ഥിതിചെയ്യുന്നത്. സെബു പട്ടണത്തിൽനിന്നും 101 കിലോമീറ്റർ ദൂരെയായി സ്ഥിതിചെയ്യുന്ന ബോഗൊയിൽ കരവഴിയിലും കടൽ വഴിയിലുമെത്താവുന്നതാണ്. ബോഗൊ 103.5 ചതുരശ്ര കിലോമീറ്റർ ആണു വിസ്തീർണ്ണം. ഇത് സെബു ദ്വീപിന്റെ 2.3% വിസ്തൃതി വരും. സെബു പ്രവിശ്യയുടെ മൊത്തം വിസ്തൃതിയുടെ 2.15 ആണ് ഈ പട്ടണത്തിന്റെ വിസ്തൃതി. ഈ പട്ടണത്തിന്റെ വടക്കുഭാഗത്ത്, മെഡല്ലിൻ സ്ഥിതിചെയ്യുന്നു. പടിഞ്ഞാറ് സാൻ രെമിഗിയോ, തെക്ക്, റ്റബൊഗോൺ, കിഴക്ക് കമോട്ടിസ് കടൽ എന്നിവയാണുള്ളത്.

1600 വർഷത്തിൽ ഇവിടെ ഒരു മനുഷ്യവാസം തുടങ്ങി. കൊഗോൺ പുല്ല്, മുള എന്നിവ ഉപയൊഗിച്ച് അവർ കുടിലുകൾ നിർമ്മിച്ചു. ദാൻബന്ദയാൻ ഈ പ്രദേശത്തെ നയിച്ചു. ഇവിടത്തെ ആദിവാസിവിഭാഗം വലിയ സ്വാതന്ത്ര്യം അനുഭവിച്ചിരുന്നു.


</doc>
<doc id="393422" url="https://ml.wikipedia.org/wiki?curid=393422" title="വൂഡി മിലിന്ദചിന്ത">
വൂഡി മിലിന്ദചിന്ത

വുതിതോൺ Vuthithorn "Woody" Milintachinda (born November 25, 1976) തായ്‌ലന്റിലെ ഒരു റേഡിയോ-ടിവി അവതാരകനാണ്. 

ന്യൂയോർക്ക് സിറ്റിയിൽ നിന്നാണു അദ്ദേഹമാദ്യമായി ബിരുദം ലഭിച്ചത്. തുടർന്ന് ബിരുദം തമ്മസത് സർവ്വകലാശാലയിൽ നിന്നും പൂർത്തിയാക്കാനായി തായ്‌ലന്റിൽ തിരിച്ചെത്തി. ചുലംഗോൺ സർവ്വകലാശാലയിൽനിന്നും മാസ് കമ്യൂണിഒക്കേഷനിൽ ബിരുദാനന്ദരബിരുദം നേടി. മിലിന്ദ്ചിന്തയുടെ പിതാവ് ഒരു അംബാസിഡർ ആയിരുന്നു. അദ്ദേഹത്തിന്റെ സഹോദരനായ പുലിൻ ഒരു നയതന്ത്രജ്ഞനുമായിരുന്നു.



</doc>
<doc id="393424" url="https://ml.wikipedia.org/wiki?curid=393424" title="പൊലിയന്ദ്രം">
പൊലിയന്ദ്രം

കേരളത്തിലെ കാസർകോഡ് ജില്ലയിൽ ഭക്തിനിർഭരമായ ചടങ്ങുകളോടെ നടക്കുന്ന ഒരു ആഘോഷമാണ് പൊലിയന്ദ്രം. "പൊലിയന്ദ്രം", "പൊലീന്ദ്രം", "ബലീന്ദ്ര പൂജ " എന്നിങ്ങനെയും ഇത് വിളിക്കപ്പെടുന്നു. ജില്ലയിലെ തൃക്കരിപ്പൂർ മുതൽ കർണാടകയിലെ കുന്താപുരം വരെയുളള തുളുനാട്ടിൽ ഈ ആചാരം നടത്തുന്നുണ്ട്. ദീപാവലി ദിവസമാണ് ചടങ്ങ് നടത്തുന്നത്.
ബലീന്ദ്ര പൂജ ലോപിച്ചാണ് പൊലിയന്ദ്രം എന്ന വാക്കുണ്ടായതെന്ന് ഐതിഹ്യം. അസുര രാജാവായിരുന്ന മഹാബലിയെ അരിയിട്ട് വാഴിക്കുന്ന ചടങ്ങിന്റെ തുടർച്ചയായി ബലീന്ദ്ര പൂജയെക്കാണുന്നവരുണ്ട്. പൊലിയന്ദ്രം ചടങ്ങ് നടക്കുന്ന ദിവസത്തെ വാവ് പിതൃക്കളെ സ്വീകരിച്ച് ആദരിക്കുന്ന ദിവസമായും സങ്കൽപിക്കുന്നു. ദീപാവലി ദിവസമാണ് ഈ ചടങ്ങുകൾ നടക്കുന്നത് എന്നത് ശ്രദ്ധേയമാണ്. പ്രാചീനകാലത്ത് ദീപാവലി ദിവസം ഇന്ത്യയിൽ പരക്കെ ബലിപൂജ നടന്നതിന് തെളിവുകളുണ്ട്. വരാഹമിഹിരൻ രചിച്ച ബൃഹത് സംഹിതയിൽ ദൈവങ്ങളുടെ പ്രതിമാനിർമ്മാണത്തെക്കുറിച്ച് വിവരിക്കുന്ന ഘട്ടത്തിൽ വളരെ പ്രാധാന്യത്തോടെയാണ് ബലി പ്രതിമയെ കുറിച്ച് പ്രസ്താവിച്ചിട്ടൂള്ളത്. ബലിപൂജയായി ആരംഭിച്ച ദീപാവലി ഉത്സവം പിന്നീട് മറ്റൊന്നായി മാറിയതാവാനാണ് വഴി. കർണ്ണാടകയിലെ കുന്താപുരം തൊട്ട് കാസർകോഡ് ജില്ലയിലെ തൃക്കരിപ്പൂർ വരെയുള്ള പ്രദേശം ഇന്നും ബലിയാരാധന പഴയപോലെ തുടരുന്നു.

ശാസ്താക്ഷേത്രങ്ങളിൽ വലിയ ഉത്സവങ്ങളായിട്ടാണ് പൊലിയന്ദ്രം വിളി കാലാകാലമായി അരങ്ങേറുന്നത്. ചടങ്ങുകളിൽ നാടുമുഴുവൻ പങ്കെടുക്കുന്നു. മഹാബലിയെന്ന അദൃശ്യ ശക്തിയുടെ സങ്കൽപത്തിൽ കൂറ്റൻ പാലമരം എഴുന്നളളിച്ചുകൊണ്ടുവരുന്ന ചടങ്ങോടെയാണ് ആഘോഷങ്ങൾക്ക് തുടക്കമാവുന്നത്. പാലമരം മുറിച്ച് കൊണ്ടുവന്ന് ക്ഷേത്രത്തിന് സമീപം നാട്ടുന്നു. ആബാലവൃദ്ധം ജനങ്ങൾ ആർപ്പുവിളിയോടും വാദ്യഘോഷങ്ങളോടും കൂടി ചെത്തിമിനുക്കിയ കൂറ്റൻ മരം എട്ടും പത്തും കിലോമീറ്റർ അകലെ നിന്ന് ഏറ്റിക്കൊണ്ട് വരുന്നു. സന്ധ്യാനേരത്ത് 21 ദീപങ്ങൾ പാലമരത്തിൽ കൊളുത്തി ഗ്രാമമൊന്നിച്ച് ബലി മഹാരാജാവിന് അരിയെറിഞ്ഞ് ആർത്തുവിളിച്ച് ആ‍ദരിച്ച് സ്വീകരിക്കുന്നു. കാസർകോട് ജില്ലയിലെ പൊടവടുക്കത്തും കീഴൂരുമുള്ള ശാസ്താക്ഷേത്രങ്ങളിൽ എല്ലാ വർഷവും ഈ ചടങ്ങ് നടക്കുന്നു.
ജില്ലയിലെ വടക്കൻ പ്രദേശത്ത് കന്നഡികർ താമസിക്കുന്ന സ്ഥലങ്ങളിൽ വീടുകളിൽ പൊലിയന്ദ്രം ചടങ്ങിനോടൊപ്പം ബലീന്ദ്ര സന്ധി എന്ന നാടൻപാട്ടും പാടാറുണ്ട്. പൊലിയന്ദ്രം ചടങ്ങ് നടക്കുന്ന ദിവസത്തെ വാവ് പിതൃക്കളെ സ്വീകരിച്ച് ആദരിക്കുന്ന ദിവസമായും സങ്കൽപിക്കുന്നു. പാലമരത്തിന്റെ ശിഖരങ്ങൾ വെട്ടിയെടുത്ത് ചിരട്ടയിൽ തിരികത്തിച്ച് അരിയെറിഞ്ഞാണ് ദീപാവലി നാളിൽ വീടുകളിൽ പൊലിയന്ദ്രം ചടങ്ങ് നടത്തുന്നത്. വൈഷ്ണവ പൂജാവിധികളാണ് ആചരിക്കുന്നത്. മണ്ണ് കൊണ്ട് ഒരു പീഠം നിർമ്മിച്ച ശേഷം അതിൻ‌മേൽ പാല നാട്ടി അതിന്റെ കവരങ്ങളിൽ വിളക്ക് കൊളുത്തിയ ശേഷം നിവേദ്യം വച്ച് പൂജാവിധികൾ. അതിനുശേഷമാണ് പൊലിയന്ദ്രം വിളി. "പൊലിയന്ദ്രം പൊലിയന്ദ്രം ഹരിയോ ഹരി" (ഹരി ഓം ഹരി) എന്ന് മൂന്നുവട്ടം ഉറക്കെ വിളിക്കുന്നു.
കന്നട സംസാരിക്കുന്ന ചില പ്രദേശങ്ങളിൽ ഹരി ഓം എന്നതിന് പകരം ക്ര എന്ന് കൂവുന്ന പതിവാണുള്ളത്. മൂന്നാം ദിവസം പൊലിയന്ദ്രയെ (ബലീന്ദ്രൻ) വിളിച്ച ശേഷം മേപ്പട്ട് കാലത്ത് നേരത്തെ വാ എന്ന് കൂടി പറയും. തുളുഭാഷ സംസാരിക്കുന്നവർ പൊസവർപ്പട്ട് ബേക്ക ബല്ല (പുതുവർഷത്തിൽ വേഗം വാ) എന്നാണ് പറയുന്നത്. ജില്ലയിലെ വടക്കൻ പ്രദേശത്ത് കന്നഡികർ താമസിക്കുന്ന സ്ഥലങ്ങളിൽ വീടുകളിൽ പൊലിയന്ദ്രം ചടങ്ങിനോടൊപ്പം ബലീന്ദ്ര സന്ധി എന്ന നാടൻ പാട്ടും പാടാറുണ്ട്. . ശാസ്താക്ഷേത്രങ്ങളിൽ പൊലിയന്ദ്രം വിളി നടന്ന് കഴിഞ്ഞാൽ മാത്രമേ ഗ്രാമത്തിലെ വീടുകളിൽ പൊലിയന്ദ്രം വിളി നടക്കുകയുള്ളു.
കാഞ്ഞങ്ങാട് നെഹ്രു കോളേജിലെ സാഹിത്യവേദിയുടെ പൊലിയന്ദ്രം-റിച്വൽ ഓഫ് എ ഗ്രേറ്റ് റിട്ടേൺ എന്ന ഡോക്യുമെന്ററിയുടെ പ്രമേയം പൊലിയന്ദ്രം ചടങ്ങാണ്. മഹാബലിയെ വിളക്കും പൂക്കളും വെച്ച് ദൈവത്തെപ്പോലെ വരവേൽക്കുന്ന ചടങ്ങാണ് വിഷയം. 34 മിനിറ്റ് ദൈർഘ്യമുള്ളതാണ് ഡോക്യുമെന്ററി. എഴുത്തുകാരനും സാഹിത്യവേദി പ്രസിഡന്റുമായ ഡോ. അംബികാസുതൻ മാങ്ങാടാണ് ഇതിന്റെ രചനയും സംവിധാനവും നിർവഹിച്ചിരിക്കുന്നത്. സാഹിത്യവേദി, നെഹ്രു കോളേജിൽ പൊലിയന്ദ്രം ചടങ്ങ് നടത്തുന്നുണ്ട്.


</doc>
<doc id="393428" url="https://ml.wikipedia.org/wiki?curid=393428" title="സയൗൻ ഥൂംഗാ ഫുൽകാ">
സയൗൻ ഥൂംഗാ ഫുൽകാ

നേപ്പാളിന്റെ ദേശീയഗാനമാണ് " സയൗൻ ഥൂംഗാ ഫുൽകാ " ( "നൂറ് കണക്കിന് പുഷ്പങ്ങളാൽ നിർമിച്ചത്")2006 ആഗസ്റ്റ് 3 നാണ് ഈ ഗാനത്തെ ദേശീീയ ഗാനമായി ഔദ്യോഗികമായി തിരഞ്ഞെടുത്തത്. സിംഹ ദർബാറിൽ വെച്ച് നടന്ന പ്ലാനിംഗ് കമ്മീഷൻ സമ്മേളനത്തിൽ, സ്പീക്കർ സുഭാഷ് ചന്ദ്ര നെംവാങ് ആണ് ഈ ഗാനം ദേശീയഗാനമായി പ്രഖ്യാപിച്ചത്. 


</doc>
<doc id="393433" url="https://ml.wikipedia.org/wiki?curid=393433" title="പ്ലേസെർ, മസ്ബെയ്റ്റ്">
പ്ലേസെർ, മസ്ബെയ്റ്റ്

പ്ലേസെർ ഔദ്യോഗികമായി മുനിസിപ്പാലിറ്റി ഓഫ് പ്ലേസെർ എന്നു വിളിക്കപ്പെടുന്ന ഈ പട്ടണം ഫിലിപ്പൈൻസിലെ മസ്ബെയ്റ്റ് പ്രവിശ്യയിലുള്ള നഗരമാണ്. 2015ലെ സെൻസസ് അനുസരിച്ച്  55,826 ആണ് ജനസംഖ്യ.[./Placer,_Masbate#cite_note-PSA15-05-3 <nowiki>[3]</nowiki>]

പ്ലേസെർ ഈ പേരിൽത്തന്നെയുള്ള ബാരിയോയിൽനിന്നും 1948 ജൂൺ 16ലെ നിയമം പ്രകാരമാണ് തുടങ്ങിയത്. June 16, 1948.

Placer is politically subdivided into 35 barangays. 

In the 2015 census, the population of Placer, Masbate, was 55,826 people,[./Placer,_Masbate#cite_note-PSA15-05-3 <nowiki>[3]</nowiki>] with a density of .


</doc>
<doc id="393435" url="https://ml.wikipedia.org/wiki?curid=393435" title="ലാബ്രഡോർ, പംഗസിനാൻ">
ലാബ്രഡോർ, പംഗസിനാൻ

ലാബ്രഡോർ Labrador, officially the Municipality of Labrador, ഫിലിപ്പൈൻസിലെ പംഗസിനാൻ പ്രവിശ്യയിലെ പട്ടണമാണ്. 2015 census, അനുസരിച്ച്, ഇവിടത്തെ ജനസംഖ്യ, 23,201 ആകുന്നു.[./Labrador,_Pangasinan#cite_note-PSA15-01-3 <nowiki>[3]</nowiki>]



</doc>
<doc id="393438" url="https://ml.wikipedia.org/wiki?curid=393438" title="ബംഗ്ലാദേശ് വിമോചനയുദ്ധം">
ബംഗ്ലാദേശ് വിമോചനയുദ്ധം

ബംഗ്ലാദേശ് വിമോചനയുദ്ധം The Bangladesh Liberation War ( "Muktijuddho"), ബംഗ്ലാദേശ് സ്വാതന്ത്ര്യസമരം Bangladesh War of Independence, എന്നും ബംഗ്ലാദേശിന്റെ വിമോചനയുദ്ധം Liberation War എന്നും അറിയപ്പെടുന്ന യുദ്ധം ഒരു വിപ്ലവവും സൈനികസമരവും ആയിരുന്നു. അന്നത്തെ കിഴക്കൻ പാകിസ്ഥാൻ എന്നറിയപ്പെടുന്ന പ്രദേശത്തെ ബംഗ്ലാദേശി ദേശീയതയുടെയും സ്വയം നിർണ്ണയാവകാശത്തിന്റെയും സംഘടനാപ്രവർത്തനഫലമായി 1971ലെ ബംഗ്ലാദേശ് കൂട്ടക്കൊലയോടനുബന്ധിച്ച് നടന്ന സമരമാണിത്. ഈ യുദ്ധഫലമായി ബംഗ്ലാദേശ് ജനകീയ റിപ്പബ്ലിക്ക് നിലവിൽ വന്നു. 1971 മാർച്ച് 25നു രാത്രിയിൽ പടിഞ്ഞാറൻ പാകിസ്താനിലെ സൈനികഭരണകൂടം ഓപ്പറേഷൻ സെർച്ച് ലൈറ്റ് എന്ന പേരിൽ കിഴക്കൻ പാകിസ്താനിലെ ജനങ്ങൾക്കെതിരായി നീങ്ങിയതിന്റെ ഫലമായാണ് ഈ യുദ്ധം ആരംഭിച്ചത്. കിഴക്കൻ പാകിസ്താനിൽ ആന്ന് പടിഞ്ഞാറൻ പാകിസ്താനിലെ ഭരണകൂടത്തിനെതിരായി അണിനിരന്ന ബംഗാളി ദേശീയപ്രസ്ഥാനത്തിലെ അംഗങ്ങളായ സാധാരണപൗരന്മാർ, വിദ്യാർത്ഥികൾ, ബുദ്ധിജീവികൾ, മതന്യൂനപക്ഷക്കാർ, സൈനികരും പൊലീസുകാരും ആയ ഉദ്യോഗസ്ഥർ എന്നിവരെ തരംതിരിച്ച് ഇല്ലാതാക്കുവാനായി ലക്ഷ്യമിട്ട അക്രമമായിരുന്നു തുടങ്ങിയത്. സൈനികഭരണകൂടം 1970ൽ നടന്ന ഇലക്ഷൻ ഫലം റദ്ദാക്കുകയും ബംഗ്ലാദേശിന്റെ പ്രധാനമന്ത്രിയായി ജനങ്ങൾ തിരഞ്ഞെടുത്ത ഷേഖ് മുജീബുർ റഹ്മാനെ അറസ്റ്റു ചെയ്യുകയും ചെയ്തു. 1971 ഡിസംബർ 16നു പടിഞ്ഞാറൻ പാകിസ്താന്റെ കീഴടങ്ങലോടെ ആ യുദ്ധം അവസാനിച്ചു. 



</doc>
<doc id="393439" url="https://ml.wikipedia.org/wiki?curid=393439" title="ബംഗ്ലാദേശ് വിമോചനസമരത്തിന്റെ സമയരേഖ">
ബംഗ്ലാദേശ് വിമോചനസമരത്തിന്റെ സമയരേഖ

ബംഗ്ലാദേശ് വിമോചനസമരം 1971 മാർച്ച് 26നു തുടങ്ങി. 1971 ഡിസംബർ 16നു അവസാനിച്ചു. താഴെക്കൊടുത്തിരിക്കുന്ന സമയരേഖയൈൽ ആ സമരത്തിലെ പ്രധാനസംഭവങ്ങളാണു നൽകിയിരിക്കുന്നത്: 



</doc>
<doc id="393440" url="https://ml.wikipedia.org/wiki?curid=393440" title="മുക്തി ബാഹിനി">
മുക്തി ബാഹിനി

മുക്തി ബാഹിനി The Mukti Bahini ( സ്വാതന്ത്ര്യസമര ഭടന്മാർ Freedom Fighters, അല്ലെങ്കിൽ വിമോചനസൈനികർ എന്നറിയപ്പെടുന്ന സംഘടന ബംഗ്ലാദേശിന്റെ വിമോചനത്തിനായി പ്രവർത്തിച്ച സൈനികസമമായ വിഭാഗമായിരുന്നു; ബംഗ്ലാദേശി ഫോഴ്സസ് എന്നുമറിയപ്പെട്ടു. Bangladesh Forces)ഈ സംഘടന പടിഞ്ഞാറൻ പാകിസ്താനിൽനിന്നും ബംഗ്ലാഭാഷ സംസാരിക്കുന്ന കിഴക്കൻ പാകിസ്താൻ എന്ന് അറിയപ്പെട്ടിരുന്ന അന്നത്തെ പ്രദേശത്തെ വിമോചിക്കുവാൻ പ്രവർത്തിച്ചു. ബംഗാളികളായ സൈനികരുടെയും പാരാമിലിട്ടറി അംഗങ്ങളുടെയും സിവില്യന്മാരുടെയും പിന്തുണയോടെ രൂപവത്കരിച്ച ഗറില്ലാസേനയായിരുന്നു. 1971കളിലാണിത് രൂപീകരിച്ചത്. മുക്തി ഫൗജ് എന്ന് ഇതു മുമ്പ് വിളിക്കപ്പെട്ടിരുന്നു.

1971 മാർച്ച് 25നു ഷെയ്ക്ക് മുജീബുർ റഹ്മാൻ കിഴക്കൻ പാക്കിസ്ഥാനിലെ ജനങ്ങളോടു ഒരു സ്മഗ്രമായ സമരത്തിനു സന്നദ്ധരാകാൻ ആഹ്വാനം ചെയ്തു. പിന്നീട് ഈ സമരം പ്രകടനമായി. അന്ന് വൈകുന്നേരം പ്രതിഷേധ പ്രകടനമായി. മേയ് 1971 മുഴുവൻ ഈ പ്രതിഷേധങ്ങൾക്കെതിരെ പാക്കിസ്ഥാന്റെ സൈന്യം ഓപ്പറേഷൻ സെർച്ച് ലൈറ്റ് എന്ന പേരിൽ ആക്രമണം നടത്തി.

ബംഗ്ലാദേശിലെ പ്രവിശ്യാസർക്കാറിനെ എതിർത്തുകൊണ്ട് കിഴക്കൻ പാക്കിസ്ഥാനിലെ സൈനികനേതൃത്വം തന്നെ 1971 ഏപ്രിലിൽ കലാപത്തിനു നേതൃത്വം നൽകി. സൈനിക കൗൺസിൽ മേധാവി ജനറൽ എം. എ. ജി ഓസ്മാനിയായിരുന്നു. അദ്ദേഹത്തിന്റെ കൂടെ 11 സെക്ടർ കമാൻഡേഴ്സുമുണ്ടായിരുന്നു. 1941 ഏപ്രിൽ 4നാണ് ബംഗ്ലാദേശ് ആംഡ് ഫോഴ്സസ് സ്ഥാപിതമായത്. ഇതിനുപുറമേ, മുക്തിബാഹിനിയിൽ സിവിലിയന്മാർക്കായി ഗൊണൊബാഹിനിയും സ്ഥാപിതമായി.. മുക്തിബാഹിനിയുടെ ഏറ്റവും പ്രധാന ഭാഗം മേജർ സിയാവുർ റഹ്മാന്റെ നേതൃത്വത്തിലുള്ള ഇസഡ് ഫോഴ്സ് ആയിരുന്നു. കെ ഫോഴ്സ് ഖാലിദ് മുഷൠഅഫ് നയിച്ചു. എസ് ഫോഴ്സ് നയിച്ചത് മേജർ കെ. എം. ഷാഫുള്ള ആയിരുന്നു. അവാമി ലീഗ് വിദ്യാർത്ഥികൾ സൈനികരൂപത്തിലുള്ള മുജീബ്‌ബാഹിനി, കാദെർബാഹിനി, ഹിമായത്ത്‌ബാഹിനി എന്നിവ രൂപീകരിച്ചു. കോമറേഡ് മോണി സിങ്ങിന്റെ നേതൃത്വത്തിലുള്ള ബംഗ്ലാദേശ് കമ്യൂണിസ്റ്റ് പാർട്ടി, നാഷണൽ അവാമി പാർട്ടി എന്നീ സംഘടനകൾ ഗറില്ലാ ബറ്റാലിയനു രൂപം നൽകി.

മുക്തിബാഹിനിയെ ഫ്രഞ്ച് പ്രക്ഷോഭവുമായി താരതമ്യം ചെയ്യാവുന്നതാണ്. ഈ രണ്ടു പ്രക്ഷോഭങ്ങളും അവരുടെ രാജ്യത്തെ വിമോചിപ്പിക്കാൻ വേണ്ടിയായിരുന്നു. വിയറ്റ് കോങ് ആയിരുന്നു മറ്റൊരു ഉദാഹരണം. ഗറില്ല യുദ്ധമുറയുപയോഗിച്ച് മുക്തിബാഹിനി ബംഗാളിന്റെ വലിയ ഒരുഭാഗം തങ്ങളുടെ നിയന്ത്രണത്തിലാക്കി. അത് വിജയകരമായ ആക്രമണങ്ങളും അട്ടിമറിപ്രവർത്തനങ്ങളും നടത്തി, പുതിയതായി തുടങ്ങിയ ബംഗ്ലാദേശ് നാവികസേനയും വ്യോമസേനയും ഈ പ്രക്ഷോഭങ്ങളിൽ ചേർന്നു. മുക്തിബാഹിനിയ്ക്ക് ഇന്ത്യയിൽനിന്നും സഹായവും പരിശീലനവും ആയുധങ്ങളും ലഭിച്ചു, കാരണം ഇന്ത്യയുടെ കിഴക്കും വടക്കുകിഴക്കും പ്രദേശങ്ങളിലുള്ള ജനങ്ങൾ ബംഗ്ലാദേശിന്റെ  (ഈസ്റ്റ് പാക്കിസ്ഥാന്റെ) അതേ സംസ്കാരവും ഭാഷയും ജീവിതരീതികളും പിന്തുടരുന്നവരായിരുന്നു.

1971ലെ ഇൻഡോ-പാക്കിസ്ഥാൻ യുദ്ധത്തിൽ മുക്തിബാഹിനി ബംഗ്ലാദേശ്- ഇന്ത്യാ സംയുക്ത സൈന്യത്തിന്റെ ഭാഗമായി പാക്കിസ്ഥാനെതിരെ യുദ്ധം ചെയ്തു. ഇത് 1971 ഡിസംബറിൽ പാക്കിസ്ഥാന്റെ കീഴടങ്ങലിനും ബംഗ്ലാദേശിലെ ധാക്കയുടെയും മറ്റു പട്ടണങ്ങളുടെയും വിമോചനത്തിനും ഇടയാക്കി. 

മുക്തിബാഹിനി രണ്ടു ഗ്രൂപ്പുകളായി തിരിച്ചിരുന്നു: "നിയോമിതോ ബാഹിനി" - അല്ലെങ്കിൽ സാധാരണ സേന - കിഴക്കൻ പാക്കിസ്ഥാനിലെ പാരാ മിലിട്ടറി, സൈന്യം, പൊലീസ് സേന ഇവയിൽ നിന്നു വന്നവർ; ഗൊണ്ണോബാഹിനി - അല്ലെങ്കിൽ ജനകീയസേന, സിവിലിയന്മാർക്കുള്ളതായിരുന്നു. ഈ നാമങ്ങൾ നൽകുന്നതും അതിനെ നിർവ്വചിക്കുന്നതും ബംഗ്ലാദേശ് സർക്കാർ ആയിരുന്നു. ഇന്ത്യക്കാർ നിയോമിതോ ബാഹിനിയെ മുക്തി ഫൗജ് എന്നും ഗൊണ്ണോബാഹിനിയെ ഫ്രീഡം ഫൈറ്റേഴ്സ് (സ്വാതന്ത്ര്യപ്പോരാളികൾ) എന്നും വിളിച്ചു.

കിഴക്കൻ പാക്കിസ്ഥാൻ പാക്കിസ്ഥാന്റെ മുഴുവനുമായ ഔദ്യോഗികഭാഷയാവുന്നതിനെതിരെ പ്രക്ഷോഭം നടത്തി. 1970ലെ പാക്കിസ്ഥാനി ഇലക്ഷനിൽ അവാമി ലീഗ് ഭൂരിപക്ഷം നേടി. അവാമി ലീഗിന്റെ നേതാവായ ഷേയ്ഖ് മുജീബുർ റഹ്മാനെ സർക്കാർ രൂപീകരിക്കുന്നതിൽനിന്നും വിലക്കി. Bengali ബംഗാളിയാണ് പേർഷ്യൻ അറാബിക് അക്ഷരമാലയുപയോഗിക്കാത്ത പാക്കിസ്ഥാനിലെ ഒരേയൊരു ഭാഷയായിരുന്നത്. പടിഞ്ഞാറൻ പാക്കിസ്ഥാൻ ഐകരൂപ്യമായി കിഴക്കൻ പാക്കിസ്ഥാനെ ചേർക്കുവാൻ തീരുമാനിച്ചത് കിഴക്കൻ പാക്കിസ്ഥാനിലെ ജനങ്ങൾക്ക് സംശയമുളവാക്കി. പാക്കിസ്ഥാന്റെ കിഴക്കൻ പാക്കിസ്ഥാനു സ്വയംഭരണം നൽകാനുള്ള താത്പര്യമില്ലായ്മയും ബംഗാളി ദേശീയതയും ആണ് പാക്കിസ്ഥാനിൽനിന്നും വേർതിരിയാൻ കിഴക്കൻ പാക്കിസ്ഥാനെ പ്രേരിപ്പിച്ചത്. 1970ലെ ഭോല കൊടുംകാറ്റ് കിഴക്കൻ പാക്കിസ്ഥാനിൽ 500,000 പേർ മരിക്കാനിടയാക്കുകയും അടിസ്ഥാനസൗകര്യങ്ങൾ, ഗതാഗതം, മറ്റു സേവനങ്ങൾ എന്നിവ താറുമാറാകുകയും ചെയ്തു. ഈ പ്രതിസന്ധിഘട്ടത്തിൽ പാക്കിസ്ഥാൻ കേന്ദ്ര സർക്കാർ വളരെ സാവധാനം പ്രതികരിക്കുകയും ആവശ്യമായ ഫണ്ട് നൽകാതിരിക്കുകയുമുണ്ടായി. ഇത് കിഴക്കൻ പാക്കിസ്ഥാനിലെ ജനങ്ങളിൽ ഈർഷ്യയുണ്ടാക്കി. ഈ വിദ്വേഷം അവാമി ലീഗിനു വൻ വിജയം നൽകി. ആകെയുള്ള 162 പാർലിമെന്റു സീറ്റിൽ 160 നേടിയാണൂ അവാമി ലീഗ് വിജയിച്ചത്. അങ്ങനെ അവാമി ലീഗ് 300 സീറ്റുണ്ടായിരുന്ന പാക്കിസ്ഥാൻ പാർലമെന്റിൽ ഭൂരിപക്ഷമുള്ള കക്ഷിയായിത്തീർന്നു. 1971 ഇലക്ഷനുശേഷം യാഹ്യാഖാൻ മുജീബും ഭൂട്ടോയുമായി ഒരു അധികാരം പങ്കുവയ്ക്കാനുള്ള കരാറിനായി ചർച്ചചെയ്തെങ്കിലും ഫലമുണ്ടായില്ല. മുജീബ് തന്റെ പ്രവിശ്യയായ കിഴക്കൻ പാക്കിസ്ഥാനു സമ്പൂർണ്ണ സ്വയംഭരണം ആവശ്യപ്പെട്ടു. ഭൂട്ടോ യാഹ്യ ഖാനോടു ചർച്ച് നിർത്താൻ പറഞ്ഞു. മാർച്ചിൽ ജനറൽ യാഹ്യാഖാൻ പാക്കിസ്ഥാൻ പാർലമെന്റ് പിരിച്ചുവിട്ടു.

1971 മാർച്ച് 7നു ഷെഖ് മുജീബ് റഹ്മാൻ റമ്ന റേസ് കോഴ്സിൽ (സഹ്രവർധി ഉദ്യാൻ) ഇന്നും പ്രസിദ്ധമായ തന്റെ പ്രസംഗം നടത്തി.  ഈ പ്രസംഗത്തിൽ, അദ്ദേഹം ഈ സമയത്ത് "നമ്മുടെ സ്വാതന്ത്ര്യത്തിനായി സമരം ചെയ്യൂ, ഈ സമയത്ത് നമ്മുടെ രാജ്യത്തിന്റെ സ്വാതന്ത്ര്യത്തിനായി പോരാടൂ" എന്ന് ആഹ്വാനം ചെയ്തു. . കിഴക്കൻ പാക്കിസ്ഥാൻ പ്രക്ഷേപകർ ഉടനേ തന്നെ രബീന്ദ്രനാഥ ടഗോറിന്റെ ഗാനങ്ങൾ സമ്പ്രേക്ഷണം ചെയ്തുതുടങ്ങി. പാക്കിസ്ഥാനിൽ നിരോധിതമായ പാട്ടുകളായിരുന്നു അവ. പടിഞ്ഞാറൻ പാക്കിസ്ഥാനിൽ നിന്നുള്ള പരിപാടികളുടെ സമയം ചുരുക്കീയായിരുന്നു അവർ ടഗോറിന്റെ ഗാനങ്ങൾ കേൾപ്പിച്ചത്. കിവിലിയന്മാരുമായുള്ള പാക്കിസ്ഥാൻ സൈന്യത്തിന്റെ ബന്ധം കുറഞ്ഞുവന്നു. സാധാരണ ജനങ്ങൾ പാക്കിസ്ഥാൻ പട്ടാളത്തെ തങ്ങളുടെ പ്രദേശം അധിനിവേശം നടത്തിഅയ ആളുകളായാണ് കണ്ടത്. പ്രാദേശികരായ കോണ്ട്രാക്ട്രമാർ പാക്കിസ്ഥാൻ പട്ടാളത്തിനുള്ള വിതരണം അവസാനിപ്പിച്ചു.  പാകിസ്ഥാൻ പട്ടാളം ഈ സമയം കിഴക്കൻ പാക്കിസ്ഥാൻ റൈഫിളിലുള്ള ബംഗാളികളായ സൈനികരെയും പൊലീസുകാരേയും മറ്റ് കരസേനാഉദ്യോഗസ്ഥരേയും സേനയിൽ നിന്നും പുറത്താക്കനും അവരുടെ ആയുധങ്ങൾ പിടിച്ചെടുത്ത് അവരെ നിരായുധരാക്കാനും ശ്രമിച്ചു. ബംഗാളി ഓഫീസർമാർ പടിഞ്ഞാറൻ പാക്കിസ്ഥാൻ പട്ടാളത്തിനെതിരെ കലാപം നടത്തുകയും പടിഞ്ഞാറൻ പാക്കിസ്ഥാനിൽനിന്നുള്ള പട്ടാളത്തെ ആക്രമിക്കുകയും ചെയ്തു. കിവില്യന്മാരെ പാകിസ്ഥാൻ പട്ടാളം അക്രമിച്ചു. ഇത് കിഴക്കൻ പാക്കിസ്ഥാൻ പട്ടാളക്കർ പടിഞ്ഞാറൻ പാക്കിസ്ഥൻ പട്ടാളക്കാർക്കെതിരായ കലാപത്തിനു കാരണമാവുകയും ചെയ്തു. കിഴക്കൻ പാക്കിസ്ഥാനി പട്ടാളക്കാർ ഇന്ത്യയിലേയ്ക്കുവന്ന് മുക്തിബാഹിനിയുടെ പ്രധാന ഭാഗമായി. 1971 മാർച്ച് 26നു ഷെയ്ഖ് മുജീബ് ബംഗ്ലാദേശിന്റെ സ്വാതന്ത്ര്യം പ്രഖ്യാപിച്ചു. അതേ ദിവസം, പാകിസ്ഥാൻ പ്രസിഡന്റായ യാഹ്യാഖാൻ മുജീബിനെ രാജ്യദ്രോഹി എന്ന് തന്റെ രാജ്യത്തോടായിചെയ്ത പ്രക്ഷേപണത്തിൽ വിളിച്ചു. . പാക്കിസ്ഥാൻ പട്ടാളം കിഴക്കൻ പാക്കിസ്ഥാനിലേയ്ക്ക് തങ്ങളുടെ കവചിതവാഹനങ്ങളും കരസൈന്യത്തേയും സൈനികനടപടികൾക്കായി അയച്ചു.

മാർച്ച് 25നു സൈനികനിയമം നടപ്പാക്കി. ഷെയ്ഖ് മുജീബുർ റഹ്മാൻ അറസ്റ്റു ചെയ്യപ്പെട്ടു. കിഴക്കൻ പാക്കിസ്ഥാനിൽ ഓപ്പറേഷൻസെർച്ച് ലൈറ്റ് തുടങ്ങി. വിദേശ പത്രപ്രവർത്തകരെ പുറത്താക്കുകയും അവാമി ലീഗിനെ നിരോധിക്കുകയും ചെയ്തു. പാക്കിസ്ഥാനോടു കൂറു കാണിക്കാത്തതെന്നു പാക്കിസ്ഥാൻ കരുതിയ അവാമി ലീഗ് അംഗങ്ങളേയും കിഴക്കൻ പാക്കിസ്ഥാൻ റൈഫിൾസിലെയും കിഴക്കൻ ബംഗാൾ റെജിമെന്റിലേയും മറ്റുള്ളവരേയും പാക്ക് പട്ടാളം ആക്രമിച്ചു. മുക്തിബാഹിനിയുടെ നട്ടെല്ലായത് ഈ ആക്രമണങ്ങളിൽനിന്നും രക്ഷപ്പെട്ടവരായിരുന്നു. പാക്കിസ്ഥാൻ സൈന്യം ബംഗാളി ജനങ്ങളെ ആക്രമിച്ചപ്പോൾ ഇത്രമാത്രം എതിർപ്പ് അവർക്ക് നേരിടേണ്ടി വരുമെന്ന് പാക്കിസ്ഥാൻ പട്ടാളം കരുതിയില്ല. കിഴക്കൻ ബംഗാൾ റെജിമെന്റിന്റെ 5 ബറ്റാലിയനാണ് കലാപമുയർത്തി ബംഗ്ലാദേശ് പ്രക്ഷോഭം തുടങ്ങിയത്.

On 27 March, Major Ziaur Rahman declared Bangladesh's independence from Pakistan and fought his way out of Chittagong City with his unit of Bengali soldiers. The East Pakistan Rifles and the East Pakistan Police suffered heavy casualties while challenging the Pakistan Army in Dhaka, where West Pakistani forces began the 1971 Bangladesh genocide with the massacre at Dhaka University. Civilians took control of arms depots in various cities and began resisting Pakistani forces with the acquired weapons supply. Chittagong experienced heavy fighting between rebel Bengali military units and Pakistani forces. The Bangladeshi Declaration of Independence was broadcast from Kalurghat Radio Station in Chittagong by Major Rahman on behalf of Sheikh Rahman.



</doc>
<doc id="393448" url="https://ml.wikipedia.org/wiki?curid=393448" title="ജി. ബാല (കാർട്ടൂണിസ്റ്റ്)">
ജി. ബാല (കാർട്ടൂണിസ്റ്റ്)

ചെന്നൈ സ്വദേശിയായ ഫ്രീ ലാൻസ് കാർട്ടൂണിസ്റ്റാണ് ജി. ബാല എന്നറിയപ്പെടുന്ന ബാലകൃഷ്ണ. 
തിരുനെൽവേലിയിൽ കുടുംബം കൂട്ട ആത്മഹത്യ ചെയ്ത സംഭവത്തിൽ തമിഴ്‌നാട്മുഖ്യമന്ത്രിയെയും പോലീസിനെയും കളക്ടറെയും വിമർശിച്ച് കൊണ്ട് കാർട്ടൂൺ വരച്ചതിന് അറസ്റ്റ് ചെയ്യപ്പെട്ടു. 
തീപൊള്ളലേറ്റ് ഒരു കുഞ്ഞ് നിലത്ത് കിടക്കുമ്പോൾ നോട്ടുകെട്ടുകൾ കൊണ്ട് നാണം മറയ്ക്കുന്ന മുഖ്യമന്ത്രി ഇ.പളനിസാമിയും കളക്ടറും പോലീസ് ഉദ്യോഗസ്ഥനുമാണ് ബാലയുടെ കാർട്ടൂണിൽ വിഷയമായിട്ടുണ്ടായിരുന്നത്. അപകീർത്തിപ്പെടുത്തുന്നതും അശ്ലീലം കലർന്നതുമായ കലാസൃഷ്ടി പ്രസിദ്ധീകരിച്ചു എന്നാരോപിച്ച് ഐടി ആക്ട് പ്രകാരമായിരുന്നു അറസ്റ്റ്. 2017 ഒക്ടോബർ 24നാണ് ബാല തന്റെ സോഷ്യൽ മീഡിയ പേജിൽ കാർട്ടൂൺ പോസ്റ്റ് ചെയ്തത്.


</doc>
<doc id="393451" url="https://ml.wikipedia.org/wiki?curid=393451" title="ഷാഹ്രിസാബ്‍സ്">
ഷാഹ്രിസാബ്‍സ്

ഷാഹ്രിസാബ്‍സ് ( ; ; shahr-e sabz (city of green / verdant city); ), തെക്കൻ ഉസ്ബക്കിസ്ഥാനിലെ ഖാഷ്ഖാഡാരിയോ മേഖലയിൽ സമർഖണ്ഡിന് ഏകദേശം 80 കിലോമീറ്റർ തെക്കായി സ്ഥിതിചെയ്യുന്ന ഒരു നഗരമാണ്. 2014 ലെ കണക്കുകളനുസരിച്ച് ഈ നഗരത്തിലെ ആകെ ജനസംഖ്യ 100,300 ആയിരുന്നു. ഈ നഗരം സമുദ്രനിരപ്പിൽ നിന്നും 622 മീറ്റർ ഉയരത്തിൽ സ്ഥിതിചെയ്യുന്നു. ഒരിക്കൽ മദ്ധ്യേഷ്യയിലെ ഒരു പ്രധാന നഗരമായിരുന്ന ഇത് പ്രധാനമായും 14-ാം നൂറ്റാണ്ടിലെ ടർക്കോ-മംഗോൾ അധിനിവേശകനായ തിമൂറിന്റെ ജന്മസ്ഥലമായി അറിയപ്പെടുന്നു. 

മുമ്പ് കെഷ് അഥവാ കിഷ് എന്നറിയപ്പെട്ടിരുന്നതും പുരാതന നൌറ്റാക്ക പട്ടണമായിരിക്കാമെന്നു വിശ്വസിക്കപ്പെടുന്നതുമായ ഷാഹ്രിസാബ്‍സ് മദ്ധ്യേഷ്യയിലെ ഏറ്റവും പുരാതന നഗരങ്ങളിൽ ഒന്നാണ്. ഏകദേശം 2,700 വർഷങ്ങൾക്കു മുമ്പാണ് ഈ നഗരം സ്ഥാപിക്കപ്പെട്ടത്. ആധുനിക കാലഘട്ടതിൽ ഈ നഗരത്തിന്റെ പേര് ഷാഹ്രിസാബ്‍സ് എന്നു പുനർനാമകരണം ചെയ്യപ്പെട്ടു.  6 മുതൽ 4 വരെ നൂറ്റാണ്ടുകളിൽ ഇത് അക്കീമെനിഡ് സാമ്രാജ്യത്തിന്റെ ഭാഗമായിരുന്നു.

മഹാനായ അലക്സാണ്ടർ ചക്രവർത്തിയുടെ ജനറലായിരുന്ന ടോളമി, ബാക്ട്രിയയിലെ ഗവർണ്ണറും ദാരിയസ് മൂന്നാമനെ കൊലപ്പെടുത്തിയശേഷം പേർഷ്യൻ സിംഹാസനത്തിന് അവകാശമുന്നയിച്ചിരുന്ന വ്യാജ ഭരണാധികാരിയായ ബെസ്സസിനെ നൌറ്റാക്കയിൽവച്ചു പരാജയപ്പെടുത്തി തടവുകാരനായി പിടിക്കുകയും അങ്ങനെ ഒരിക്കൽ പ്രബലമായിരുന്ന അക്കീമെനിഡ് സാമ്രാജ്യത്തിന്റെ അന്ത്യം കുറിക്കുകയും ചെയ്തു.

മഹാനായ അലക്സാണ്ടർ ചക്രവർത്തി തന്റെ ശീതകാലം ചെലവഴിക്കാൻ തെരഞ്ഞെടുത്തിരുന്നതും  ക്രി.വ. 328-327 കാലത്ത് അദ്ദേഹത്തിന്റെ ഭാര്യ റോക്സാനയെ കണ്ടുമുട്ടിയതും ഈ പ്രദേശത്തു വച്ചായിരുന്നു. നാലാം നൂറ്റാണ്ടുമുതൽ എട്ടാം നൂറ്റാണ്ടുവരെ കെഷ്, സോഗ്ഡിയാനയെന്ന ഇറാനിയൻ സംസ്ക്കാരത്തിന്റെ നാഗരിക കേന്ദ്രങ്ങളിൽ ഒന്നായിരുന്നു. 567 നും 658 നും ഇടയിൽ കെഷിലെ ഭരണാധികാരികൾ,  തുർക്കിയിലെ ഖഗാനുകൾക്കും, പടിഞ്ഞാറൻ തുർക്കിയിലെ ഖാഗനേറ്റുകൾക്കും നികുതി നൽകിയിരുന്നു. 710 ൽ അറബികൾ ഈ നഗരംകീഴടക്കി.

ഷാഹ്രിസാബ്‍സ് പട്ടണം തിമൂറിന്റെ ജന്മസ്ഥലം എന്ന പേരിലും അറിയപ്പെടുന്നു. 1336 ഏപ്രിൽ 9 ന് ഒരു ചെറിയ പ്രാദേശിക ഭരണാധികാരിയുടെ പുത്രനായി അദ്ദേഹം ജനിച്ചു. തിമൂർ രാജവംശത്തിന്റെ ഭരണത്തിന്റെ ആദ്യകാലങ്ങളിൽ ഈ പട്ടണത്തിൽ അദ്ദേഹം ശ്രദ്ധയൂന്നിയിരുന്നു. ഷാഹ്രിസാബ്‍സിനെ അദ്ദേഹം ജന്മനഗരമായി കാണുകയും തന്റെ ശവകുടീരത്തിന്റെ സ്ഥാനം ഈ പട്ടണത്തിൽ നിർവചിക്കുകയും ചെയ്തു. എന്നാൽ അദ്ദേഹത്തിന്റെ ഭരണകാലത്ത് ഭരണസിരാകേന്ദ്രം ഷാഹ്രിസാബ്സിനു പകരം സമർഖണ്ഡ് ആയിരുന്നു.

നഗരത്തിന്റെ പ്രാചീനമേഖലയിൽ നിലനിൽക്കുന്ന തിമൂറിഡ് രാജവംശത്തിന്റെ കാലത്തെ അവശേഷിച്ച നിരവധി സ്മാരകങ്ങൾ യുനെസ്കോയുടെ ലോകപൈതൃക പട്ടികയിൽ ആലേഖനം ഇടം പിടിച്ചിട്ടുണ്ട്.

·        അക്-സരയ് കൊട്ടാരം

തിമൂറിന്റെ വേനൽക്കാല വസതിയായിരുന്ന "വൈറ്റ് പാലസ്" അദ്ദേഹത്തിന്റ കാലത്ത് ഏറ്റവും ആഡംബരപരമായും ആസൂത്രിതമായുമുള്ള നിർമ്മിതികളിലൊന്നാണ്. നിർഭാഗ്യവശാൽ ഇിതിന്റെ  65 മീറ്റർ ഉയരമുള്ളതും നീല, ധവള, സുവർണ്ണ നിറങ്ങളിലുള്ള മൊസൈക്കുകളോടുകൂടിയ ഭീമൻ ഗേറ്റ് ടവറുകളുടെ ഭാഗങ്ങൾ മാത്രമേ അവശേഷിച്ചിട്ടുള്ളൂ. അക്-സരയുടെ പ്രവേശനകവാടത്തിനു തൊട്ടുമുകളിലുള്ള വലിയ അക്ഷരങ്ങൾ പറയുന്നത്, "ഞങ്ങളുടെ ശക്തിയെ വെല്ലുവിളിക്കുകയാണെങ്കിൽ - ഞങ്ങളുടെ കെട്ടിടങ്ങൾ നോക്കൂ!" എന്നാണ്.

·        കോക് ഗുംബസ് പള്ളി/ദോറത് ടിലോവാറ്റ് കോംപ്ലക്സ്.

തന്റെ പിതാവ് ഷാരുഖിന്റെ ബഹുമാനാർത്ഥം പുത്രനായ ഉലുഘ് ബേഗ് 1437 ൽ പണികഴിപ്പിച്ച ഒരു വെള്ളിയാഴ്ച നമസ്കാരത്തിനുള്ള പള്ളിയാണിത്. ഇതിന്റെ പേരിന്റെ അർത്ഥം “നീല താഴികക്കുടം” എന്നാണ്. കോക്ക് ഗുംബസ് പള്ളിയുടെ തൊട്ടുപിന്നിലായി ധ്യാന ഭവനം (House of Meditation) എന്നറിയപ്പെടുന്ന ഒരു ശവകുടീരം സ്ഥിതിചെയ്യുന്നു. 1438 ൽ ഉലൂഘ് ബേഗ് നിർമ്മിച്ച ഈ ശവകുടീരം, സംസ്കാരത്തിനായി ഒരിക്കലും ഉപയോഗിക്കപ്പെട്ടിട്ടില്ല.

·        ഹസ്രത്ത്-ഇ- ഇമാം കോംപ്ലക്സ്

കോക് ഗുംബസിന്റെ കിഴക്കുഭാഗത്തായി ഡോറസ്-സോദാത്ത് എന്നറിയപ്പെടുന്ന മറ്റൊരു ശവകുടീര സമുച്ചയം സ്ഥിതിചെയ്യന്നു. ഇതു തിമൂറിന്റെ മൂത്ത പുത്രനും ഏറ്റവും പ്രിപ്പെട്ടവനുമായിരുന്ന ജഹാംഗീറിന്റെ ശവകുടീരമാണ്. എട്ടാം നൂറ്റാണ്ടിലെ അഭിവന്ദ്യനായ ഇമാം അമിർ കുലാലിന്റെ ശവകുടീരം ഉൾക്കൊള്ളുന്ന ഒരു പള്ളി ഇതിനു തൊട്ടടുത്തു സ്ഥിതിചെയ്യുന്നു.

·        തിമൂറിന്റെ ശവകുടീരം

ഹസ്രത്ത്-ഇ ഇമാം സമുച്ചയത്തിനു പിന്നിലായി കതകുകളോടുകൂടിയ ഒരു നിലവറ ഭൂഗർഭ അറയിലേക്കു നയിക്കുന്നു. 1943 ൽ പുരാവസ്തു വിദഗ്ധർ കണ്ടെത്തിയതാണ് ഇത്. ഈ അറയിൽ ഒറ്റക്കല്ലുകൊണ്ടു നിർമ്മിച്ച പേടകത്തിലുള്ള ലിഖിതങ്ങൾ ഇത് തിമൂറിന്റെതെന്നു സൂചിപ്പിക്കുന്നു.

എന്നിരുന്നാലും, അദ്ദേഹത്തിന്റെ മൃതശരീരം ഷാഹ്രിസാബ്സിലല്ല സമർഖണ്ഡിലാണ് അടക്കം ചെയ്യപ്പെട്ടത്. കൂടാതെ ഹാഹ്രിസാബ്സിലെ അദ്ദേഹത്തിന്റെ ശവകുടീരത്തിൽ നിഗൂഢാത്മകമായി രണ്ട് അജ്ഞാത ശവശരീരങ്ങൾ ഉൾക്കൊണ്ടിരിക്കുന്നു.

·        ഷാഹ്രിസാബ്സ് മ്യൂസിയം ഓഫ് ഹിസ്റ്ററി & മെറ്റീരിയൽ കൾച്ചർ


</doc>
<doc id="393460" url="https://ml.wikipedia.org/wiki?curid=393460" title="ബർദിയ ദേശീയോദ്യാനം">
ബർദിയ ദേശീയോദ്യാനം

ബർദിയ ദേശീയോദ്യാനം 1988 ൽ റോയൽ ബർദിയ ദേശീയ ഉദ്യാനമായി സ്ഥാപിക്കപ്പെട്ട നേപ്പാളിലെ ഒരു സംരക്ഷിത പ്രദേശമാണ്. 968 ചതുരശ്ര കിലോമീറ്റർ വിസ്തീർണ്ണമുള്ള (374 ച. മൈ.) പ്രദേശത്തു വ്യാപിച്ചുകിടക്കുന്ന ഈ പ്രദേശം തെക്കൻ നേപ്പാളിലെ ടെറായി മേഖലയിലെ ഏറ്റവും വലിപ്പമുള്ളതും ഇനിയും അസ്വസ്ഥമാക്കപ്പെടാത്തതുമായ ഒരു ദേശീയ ഉദ്യാനമാണ്. ഇത് കർണലി നദിയുടെ കിഴക്കൻ തീരത്തോട് തൊട്ടിരിക്കുന്നു. ബാർദിയ ജില്ലയിൽവച്ച് ബബാരി നദി ഈ ദേശീയോദ്യാനത്തെ രണ്ടായി മുറിച്ചു കടന്നുപോകുന്നു. സിവാലിക് മലനിരകളുടെ ശിഖരം ഇതിൻറെ വടക്കൻ പരിധി നിശ്ചയിച്ചിരിക്കുന്നു.

നേപ്പാൾഗഞ്ച്-സുർഖേത് ഹൈവേ ഭാഗികമായി ഈ ദേശീയോദ്യാനത്തിൻറെ തെക്കൻ അതിർത്തിയാണ്. പക്ഷേ ഇത് സംരക്ഷിത മേഖലയെ അസ്വാരസ്യപ്പെടുത്തുന്നുണ്ട്. കർണാല നദിയുടെ ഒരു ശാഖയായ ഗെറുവ പടിഞ്ഞാറുഭാഗത്തും തെക്കുകിഴക്കു ഭാഗത്ത് ബാബായി നദിയും മനുഷ്യനും പ്രകൃതിയ്ക്കുമിടയിലുള്ള ഒരു സ്വാഭാവിക അതിർവരമ്പായി രൂപംകൊണ്ടിരിക്കുന്നു.

തൊട്ടടുത്തുള്ള ബാങ്കെ ദേശീയോദ്യാനത്തോടൊപ്പംചേർന്ന് 1,437 ചതുരശ്രകിലോമീറ്റർ (555 സ്ക്വയർ മൈൽ) വിസ്തീർണ്ണമുള്ള ഈ സംയുക്ത സംരക്ഷിത പ്രദേശം "ടൈഗർ കൺസർവേഷൻ യൂണിറ്റ് (TCU) ബർദിയ-ബാങ്കെ"യെ പ്രതിനിധാനം ചെയ്യുന്നു. ഇത് 2,231 ചതരുശ്ര കിലോമീറ്റർ (861 ചതുരശ്ര മൈൽ) വിസ്തൃതിയുള്ള എക്കൽ പുൽമേടുകളും മിതോഷ്ണമേഖലയിലെ ഈർപ്പമുള്ള ഇലപൊഴിയും വനങ്ങളേയും ഉൾക്കൊള്ളുന്നു.

1815 ൽ ഈസ്റ്റ് ഇന്ത്യാ കമ്പനിയുമായുള്ള സുഗൗലി ഉടമ്പടി വഴി ഈ പ്രദേശം നേപ്പാളിനു നഷ്ടമായിരുന്നു. ഏകദേശം 45 വർഷങ്ങൾ ഇത് ബ്രിട്ടീഷ് ഇന്ത്യയുടെ ഭാഗമായി തുടരുകയും 1857 ലെ ഒന്നാം ഇന്ത്യൻ സ്വാതന്ത്ര്യ സമരം അടിച്ചമർത്താൻ ബ്രിട്ടീഷുകാർക്കു നേപ്പാൾ പിന്തുണ നൽകിയതിനു പാരിതോഷികമായി ഈപ്രദേശം 1860 ൽ നേപ്പാളിനു തിരിച്ചുകൊടുത്തു. ഇക്കാലത്തും പിടിച്ചടക്കപ്പെട്ടിരുന്ന ഈ പ്രദേശം "നയാ മുലുക്" അഥവാ പുതിയ രാജ്യം എന്നറിയപ്പെടുന്നു. 1969 ൽ റോയൽ ഹണ്ടിംഗ് റിസേർവ് ആയി 368 ചതുരശ്ര കിലോ മീറ്റർ (142 ച.മൈൽ) പ്രദേശം വേർതിരിച്ചിട്ടിരുന്നത് 1976 ൽ റോയൽ കർണാലി വൈൽഡ്ലൈഫ് റിസേർവ് എന്ന പേരിൽ ഗസറ്റ് വിജ്ഞാപനം നടത്തുകയും ചെയ്തു. 1982 ൽ റോയൽ ബാർഡിയ വൈൽഡ് ലൈഫ് റിസേർവ് ആയി പ്രഖ്യാപിക്കപ്പെടുകയും 1984 ൽ ബാബായ് നദി തടം കൂടി ഇതിൽ ഉൾപ്പെടുത്തുകയും ചെയ്തു. അവസാനമായി 1988 ൽ ഈ സംരക്ഷിത പ്രദേശം ഒരു ദേശീയോദ്യാനമെന്ന നിലയിൽ പ്രഖ്യാപിക്കപ്പെട്ടു.

ബബായി താഴ്വരയിൽ താമസിച്ചിരുന്ന 1500 പേരെ മറ്റു സ്ഥലങ്ങളിലേക്ക് മാറ്റി പാർപ്പിച്ചു കഴിഞ്ഞിരിക്കുന്നു. ബാബായി താഴ്വരയിൽ കൃഷി ഇല്ലാതായതോടെ പ്രകൃതിയിലെ പുനരുജ്ജീവിപ്പിക്കപ്പെട്ട സസ്യലാതാദികൾ തഴച്ചു വളർന്ന് ഈ പ്രദേശം വന്യജീവികളുടെ ഒരു പ്രധാന ആവാസവ്യവസ്ഥയായി മാറി. ദേശീയോദ്യാനത്തിൻറെ ഏതാണ്ട് 70 ശതമാനം ഭാഗം വനങ്ങളാൽ മൂടപ്പെട്ടിരിക്കുന്നു. ബാക്കിയുള്ള ഭാഗം പുൽമേടുകൾ നദിതട വനങ്ങൾ എന്നിവയുടെ മിശ്രിതമാണ്. ദേശീയോദ്യാനത്തിൽ 839 ഇനം സസ്യജാലങ്ങൾ ഉൾപ്പെടുന്നു. കർണലി-ബാബായ് നദിതട ശൃംഖലയും അവയുടെ ചെറിയ പോഷക നദികൾ, എണ്ണിലാലൊടുങ്ങാത്ത ഓക്സ്‍ബോ തടാകങ്ങൾ എന്നിവ ഏതാണ്ട് 125 ഇനം മത്സ്യ വർഗ്ഗങ്ങളുടെ ആവാസ വ്യവസ്ഥയാണ്.

വിവിധയിനം സസ്യലതാദികളുടെ വിശാലമായ ശ്രേണി 642 തരം ജന്തുവർഗ്ഗങ്ങൾക്ക് മികച്ച ആവാസ വ്യവസ്ഥ പ്രദാനം ചെയ്യുന്നു. ചീങ്കണ്ണികളുടെ ഒരു ചെറിയ സംഖ്യ നദികളിൽ വസിക്കുന്നുണ്ട്.


</doc>
<doc id="393461" url="https://ml.wikipedia.org/wiki?curid=393461" title="ലാങ്ടാങ് ദേശീയോദ്യാനം">
ലാങ്ടാങ് ദേശീയോദ്യാനം

ലാങ്‍ടാങ് ദേശീയദ്യാനം 1976 ൽ ആദ്യ ഹിമാലയൻ ദേശീയോദ്യാനമായി സ്ഥാപിക്കപ്പെട്ട നേപ്പാളിലെ നാലാമത്തെ ദേശീയ ഉദ്യാനമാണ്. ഈ സംരക്ഷിത പ്രദേശം 6,450 മീറ്റർ (21,160 അടി) ഉയരത്തിലാണ് സ്ഥിതി ചെയ്യുന്നത്. 26 വില്ലേജ് ഡവലപ്മെൻറ് കമ്മിറ്റികൾ ഉൾക്കൊള്ളുന്ന മദ്ധ്യ ഹിമാലയൻ മേഖലയിലെ നുവാകോട്ട്, റാസുവ, സിന്ധുൽപാല്ചോക്ക് ജില്ലകളിലെ 1,710 ചതുരശ്ര കിലോമീറ്റർ (660 ചതുരശ്ര മൈൽ) പ്രദേശത്തായി വ്യാപിച്ചുകിടക്കുന്നു. ടിബറ്റിലെ ഖോമോലംഗ്മ ദേശീയ പ്രകൃതി സംരക്ഷണ പ്രദേശവുമായി ഇത് ബന്ധിക്കപ്പെട്ടിരിക്കുന്നു. ഉയരത്തിലുള്ള പവിത്ര തടാകമായ ഗോസിയാൻകുണ്ട ഈ ദേശീയോദ്യാനത്തിൻറെ പരിധിയിലാണ്. മദ്ധ്യ ഹിമാലയയിൽ സ്ഥിതി ചെയ്യുന്ന ഈ ദേശീയോദ്യാനം കാഠ്‍മണ്ഡുവിന് ഏറ്റവും അടുത്താണ് സ്ഥിതിചെയ്യുന്നത്.

4,300 മീറ്റർ (14,100 അടി) ഉയരത്തിലുള്ള ഗോസിയകുണ്ഡ തടാകം, 6,988 മീറ്റർ (22,927 അടി) ഉയരത്തിലുള്ള ഡോർജ് ലാപ്ക പർവ്വതനിര എന്നിവ ഈ ദേശീയോദ്യാനത്തെ കിഴക്കുപടിഞ്ഞാറ് നിന്ന് തെക്ക്-കിഴക്കുവരെ രണ്ടായി ഛേദിക്കുന്നു. 7,245 മീറ്റർ (23,770 അടി) ഉയരമുള്ള ലാങ്ങ്ടാങ് ലിറൂങ്  ആണ് ദേശീയോദ്യാനത്തിലെ ഏറ്റവും ഉയരം കൂടിയ കൊടുമുടി.

ദേശീയ ഉദ്യാനത്തിന്റെ വടക്കും-കിഴക്കും അതിർത്തി ടിബറ്റിന്റെ അന്താരാഷ്ട്ര അതിർത്തിയോട് യോജിച്ചു കിടക്കുന്നു. പടിഞ്ഞാറൻ അതിർത്തിയിലൂടെ ഭോട്ടെ കോസി, ത്രശൂലി എന്നീ നദികൾ ഒഴുകുന്നു. കാഠ്മണ്ഡു താഴ്‍വരയ്ക്ക് ഏകദേശം 32 കിലോമീറ്റർ (20 മൈൽ) വടക്കായിട്ടാണ് ദേശീയോദ്യാനത്തിന്റെ തെക്കൻ അതിർത്തി സ്ഥിതിചെയ്യുന്നത്. ദേശീയോദ്യാനത്തിൻറെ അതിർത്തിക്കുള്ളിലായി ഏകദേശം 45 ഗ്രാമങ്ങൾ സ്ഥിതിചെയ്യുന്നുണ്ടെങ്കിലും ഇവ ദേശീയോദ്യാനത്തിൻറെ അധികാരപരിധിയിൽ വരുന്നതല്ല. ഈ സംരക്ഷിത പ്രദേശം ഇന്തോ-മലയൻ, പാലിയാർട്ടിക് എക്കോ സോണുകളെ പ്രതിനിധീകരിക്കുന്നു.

1970 ൽ ഹിമാലയത്തിലെ ആദ്യത്തെ സംരക്ഷിത പ്രദേശമായി ലാങ്‍ടാങ് ദേശീയോദ്യാനം സ്ഥാപിക്കാൻ രാജകീയ അംഗീകാരം നൽകപ്പെട്ടു. 1976 ൽ ഈ ദേശീയോദ്യാനം സ്ഥാപിക്കുന്നതിനു വിജ്ഞാപനപത്രം പുറപ്പെടുവിക്കുകയും 1998 ൽ 420 ചതുരശ്ര കിലോമീറ്റർ പ്രദേശം (160 ചതുരശ്ര മൈൽ) ബഫർ സോണായി ചേർത്ത് വിപുലീകരിക്കുകയും ചെയ്തു. ബഫർ സോൺ മാനേജ്‍മെൻറിൻറെ മാർഗ്ഗനിർദ്ദേശങ്ങൾ അനുസരിച്ച് മറ്റ് പ്രകൃതി വിഭവങ്ങളുടെ സംരക്ഷണവും ബദൽ ഊർജ്ജത്തിൻറെ വികസനത്തോടൊപ്പം വനസംരക്ഷണം, വന്യജീവി സംരക്ഷണം, സാംസ്കാരിക വിഭവങ്ങൾ പരിരക്ഷിക്കുക എന്നിവയ്ക്കും മുൻഗണന നൽകപ്പെട്ടു. പ്രകൃതിദത്തമായ പരിസ്ഥിതി സംരക്ഷിക്കുന്നതിനാണ് ദേശീയോദ്യാനം ഏറ്റവും പ്രധാന്ൺ കൽപ്പിച്ചിരിക്കുന്നത്. അതേസമയം, വിഭവ സംരക്ഷണത്തിന് അനുയോജ്യമായ രീതിയിൽ പരമ്പരാഗത ഭൂവിനിയോഗ രീതികളെ പ്രാദേശിക ജനത പിന്തുടരാൻ അനുവദിക്കുകയെന്നതും ഒരു പ്രധാനമാണ്.

തെക്കുപടിഞ്ഞാറൻ മൺസൂൺ വേനൽക്കാലമാണ് ഈ ദേശീയോദ്യാനത്തിൽ അനുഭവപ്പെടുന്നത്. മുഴുവൻ പ്രദേശത്തുമുള്ള ഏറ്റവും ഉയർന്ന വ്യത്യാസം കാരണം താപനില വളരെ വ്യത്യാസപ്പെട്ടിരിക്കുന്നു. മുഴുവൻ പ്രദേശത്തിൻറെയും ഔന്നത്യത്തിൽ വളരെ വ്യത്യാസമുള്ളതിനാൽ താപനിലയും അതിനനുസിരിച്ച വളരെയധികം വ്യത്യാസപ്പെട്ടിരിക്കുന്നു. ജൂൺ മുതൽ സെപ്തംബർ വരെയാണ് മുഖ്യമായും വാർഷിക മഴയുണ്ടാകാറുള്ളത്. ഒക്ടോബർ മുതൽ നവംബർ വരെയും ഏപ്രിൽ മുതൽ മെയ് വരെയും ദിവസങ്ങൾ ചൂടുള്ളതും വെയിലുള്ളതും രാത്രി തണുപ്പുള്ളതുമാണ്. വസന്തകാലത്ത് 3,000 മീറ്റർ (9,800 അടി) ഉയരമുള്ള പ്രദേശത്തു പെയ്യുന്ന മഴ മിക്കപ്പോഴും അത്യന്നതിയിൽ മഞ്ഞുവീഴ്ചയായി മാറുന്നു. ശൈത്യകാലത്ത് ഡിസംബർ മുതൽ മാർച്ച് വരെയുള്ള സമയത്ത് ദിവസങ്ങൾ തെളിഞ്ഞതും മിതമായ തണുപ്പുള്ളതുമാണ് എന്നാൽ രാത്രി തണുത്തുറയുന്ന അവസ്ഥയിലെത്താറുണ്ട്.ർ

ഈ ദേശീയോദ്യാനമേഖലയിലെ സങ്കീർണമായ ഭൂപ്രകൃതിയും, ഭൂഗർഭശാസ്ത്രവും, കാലാവസ്ഥാ വ്യതിയാനങ്ങളും വ്യത്യസ്തങ്ങളായ അനേകം സസ്യങ്ങളുടെ വളർച്ചയ്ക്കു സഹായകരമായി ഭവിച്ചിരിക്കുന്നു. ഉപരിതല വനപ്രദേശം (1000 മീറ്ററിനു താഴെ) ഓക്കുമരങ്ങൾ, മാപ്പിൾ, നീലപ്പെൻ, ഹെംലോക്ക് സ്‍പ്രൂസ്, വിവിധ ഇനം റോഡോഡെൻഡ്രോൺ എന്നിവ പ്രധാന വനങ്ങളിൽ ഉൾപ്പെടുന്നു.


</doc>
<doc id="393472" url="https://ml.wikipedia.org/wiki?curid=393472" title="ഹക്ക">
ഹക്ക

സിനോ-തിബറ്റൻ ഭാഷാ കുടുംബത്തിൽ പെട്ട സിനിറ്റിക് (ചൈനീസ്) ഭാഷാവൈവിധ്യങ്ങളിലെ പ്രധാനപ്പെട്ട ഒരു ഭാഷാ വിഭാഗമാണ് ഹക്ക ചൈനീസ് ( ഹക്ക - Hakka , ). കെജിയ (Kejia) എന്ന പേരിലും ഇതറിയപ്പെടുന്നുണ്ട്. ദക്ഷിണ ചൈന, തായ്‌വാൻ, ഹോങ്കോങ് എന്നിവിടങ്ങളിൽ താമസിക്കുന്ന ഹക്ക ജനതയാണ് ഈ ഭാഷ സംസാരിക്കുന്നത്. കിഴക്കൻ ഏഷ്യ, തെക്കുകിഴക്കൻ ഏഷ്യവിടങ്ങളിലെ ചൈനീസ് വംശജരും ലോകമെമ്പാടുമുള്ള പ്രവാസി ചൈനക്കാും ഈ ഭാഷ സംസാരിക്കുന്നുണ്ട്.
ഭാഷയുടെ പ്രാഥമിക ഉപയോഗം മൂലം ചിതറപ്പെട്ട ഒറ്റപ്പെട്ട പ്രദേശങ്ങളിൽ പ്രാദേശികമായി മാത്രമാണ് ഇത് ആശയവിനിമയം ചെയ്യപ്പെടുന്നത്. 
വിവിധ പ്രവിശ്യകളിൽ നിരവധി വൈവിധ്യങ്ങളൊടായോ പ്രാദേശിക രൂപത്തിലൊയാണ് ഇവ വികസിപ്പിക്കപ്പെട്ടിരിക്കുന്നത്. ്‌ചൈനയിലെ പ്രവിശ്യകളായ ഗുഹാങ്‌ഡോങ്, ഹൈനാൻ, ഫുജിയാൻ, സിചുവാൻ, ഹുനാൻ, ജിയാങ്‌സി, ഗുയിസൗ എന്നിവിടങ്ങളിലും ഹോങ്‌ഗോങ്, തായ്‌വാൻ, സിംഗപൂർ, മലേഷ്യ, ഇന്തോനേഷ്യ എന്നി രാജ്യങ്ങളിലും ഹക്ക വിവിധ പ്രാദേശിക രൂപത്തിൽ ഉപയോഗിച്ചുവരുന്നുണ്ട്. ചൈനീസ് ഭാഷാ വകഭേദങ്ങളായ യുയി, വു, ദക്ഷിണ മിൻ, മാൻഡാറിൻ എന്നിവയുമായോ മറ്റു ചൈനീസ് ഭാഷകളുമായോ പരസ്പരം ബന്ധമില്ലാത്ത ഭാഷയാണ് ഹക്ക. 
പരസ്പരം അറിയാത്ത ചില ഇനങ്ങൾ ഇതിൽ അടങ്ങിയിട്ടുണ്ട്. ഗാൻ ഭാഷയുമായാണ് ഇതിന് അടുത്ത ബന്ധമുള്ളത്. ഹക്കയെ ഗാൻ ഭാഷയുടെ വൈവിദ്യമായി ചിലപ്പോൽ വേർതിരിക്കാറുണ്ട്. വടക്കൻ ഹക്ക വകഭേദങ്ങൾ തെക്കൻ ഗാൻ ഭാഷയുമായി ഭാഗികമായി പരസ്പരം ബന്ധപ്പെട്ടുകിടക്കുന്നുണ്ട്. 

തായ്‌വാനിലെ പ്രബല ന്യൂനപക്ഷമായ ദ്വീപ്‌വാസികളുടെ പ്രാദേശിക ഭാഷയാണ് ഹക്ക. ഹക്ക ഭാഷയുടെ പഠനത്തിനും സംരക്ഷണത്തിനുമായുള്ള ഒരു കേന്ദ്രം കൂടിയാണ് തായ്‌വാൻ. 
തായ്‌വാനിലെ ഹക്ക വകഭേദങ്ങളും ചൈനയിലെ ഹക്ക വകഭേദങ്ങളും തമ്മിൽ ഉച്ചാരണ വെത്യാസം നിലവിലുണ്ട്. തായ്‌വാനിൽ പോലും, ഹക്കഭാഷയിൽ രണ്ടു പ്രധാന വകഭേദങ്ങൾ നിലവിലുണ്ട്. 
വടക്കുകിഴക്കൻ ഗുഹാങ്‌ഡോങിൽ ഉപയോഗിക്കുന്ന മെക്‌സിക്കൻ വകഭേദമായ മൊയിയൻ () ആണ് ചൈനയുടെ അടിസ്ഥാനപരമായ വകഭേദമായി പരിഗണിച്ചിരിക്കുന്നത്. 
ഗുവാങ്‌ഡോങ് പ്രവിശ്യാ വിദ്യാഭ്യാസ വകുപ്പ് 1960ൽ മൊയിയൻ വകഭേദത്തെ ഔദ്യോഗികമായി റോമനാക്കി മാറ്റി. ഗുവാങ്‌ഡോങിൽ ഈ പദവി നേടിയ നാലു ഭാഷകളിൽ ഒന്നാണിത്. 

അതിഥി കുടുംബങ്ങൾ എന്ന വാക്ക് അർത്ഥത്തിൽ നിന്നാണ് ഹക്ക ജനങ്ങൾ എന്ന പദം ഉദ്ഭവിച്ചത്.
അതിഥി ജനങ്ങൾ എന്നും ഹക്ക പീപ്പിൾ എന്നവാക്കിന് അർത്ഥമുണ്ട്. ഹക്ക എന്നാൽ അതിഥി എന്നാണ് വാക്കർത്ഥം.

യുദ്ധങ്ങളും ആഭ്യന്തര കലഹങ്ങളും നടന്ന കാലങ്ങളിൽ വടക്കൻ ചൈനയിൽ നിന്ന് ദക്ഷിണ ചൈനയിലേക്ക് പല കാലഘട്ടങ്ങളിലായി കുടിയേറിയ ജനവിഭാഗമാണ് ഹക്ക ജനങ്ങൾ.t
എ.ഡി 265-420 കാലഘട്ടങ്ങളിൽ ചൈനീസ് ഭരണം നടത്തിയിരുന്ന വെസ്റ്റേൺ ജിൻ രാജവംശത്തിന്റെ അവസാനത്തോളം പഴക്കമുണ്ട് ഇവരുടെ കുടിയേറ്റത്തിനെന്നാണ് കരുതപ്പെടുന്നത്. 

ഹക്കയുടെ വിവിധ വകഭേദങ്ങളിൽ അക്കങ്ങൾ എഴുതുന്നത് ലാറ്റിൻ അക്ഷരങ്ങളിലാണ്. പത്തൊമ്പതാം നൂറ്റാണ്ടിന്റെ മദ്ധ്യകാലം മുതൽ മതപരമായ ആവശ്യങ്ങൾക്കാണ് കൂടുതലും ഈ രീതി ഉപയോഗിച്ച് വരുന്നത്. ആദ്യകാലത്ത്, ഹക്ക ഭാഷയിലെ ഏറ്റവും വലിയ പുസ്തകം ബൈബിളിന്റെ പുതിയ നിയമവും സങ്കീർത്തനങ്ങളുമായിരുന്നു.
ലോകത്ത് മുഖ്യമായും ഹക്ക ഭാഷ ഉപയോഗിച്ച് സംപ്രേഷണം നടത്തുന്ന ഏക ടെലിവിഷൻ ചാനൽ തായ്‌വാനിലെ ഹക്ക ടിവിയാണ്. 2003ൽ സർക്കാർ നിയന്ത്രണത്തിൽ ആണ് സംപ്രേഷണം ആരംഭിച്ചത്.


</doc>
<doc id="393476" url="https://ml.wikipedia.org/wiki?curid=393476" title="മ്യാൻമാറിലെ തീവണ്ടിയുടെ തുടക്കം">
മ്യാൻമാറിലെ തീവണ്ടിയുടെ തുടക്കം

1877 മെയ് മാസത്തിലാണ് ബർമ്മയിൽ തീവണ്ടി ആദ്യമായി ഓടിത്തുടങ്ങിയത്. അത് ബ്രിട്ടീീന്ത്യയുടെ ഭാഗമായിരുന്ന, ബ്രിട്ടന്റെ കോളനി ആയിരുന്ന ലോവർ ബർമ്മയിലെ റംഗൂൺ മുതൽ പ്രോം വരെയുള്ള ഇറവാഡ്ഡി വാലി സ്റ്റേറ്റ് റെയിൽവേയുടെ പാതയിലൂടെ ആയിരുന്നു. പാതയുടെ നീളം 163 കി.മീ. (262.32 കി.മീ)ആയിരുന്നു.മൂന്നു വർഷംകൊണ്ടാണു ഇറവാഡ്ഡി നദിയുടെ തീരത്തുകൂടി  ഇന്ത്യയിൽ നിന്ന് കൊണ്ടുവന്ന തൊഴിലാളികളെകൊണ്ട് പാത ഉണ്ടാക്കിയത്. 1884ൽ സിറ്റാങ് വാലി സ്റ്റേറ്റ് റെയിൽവേ എന്ന പുതിയ കമ്പനി തുടങ്ങിയത്. ആ കമ്പനി 166 മൈൽ (267.15 കി.മീ.) നീളമുള്ള സിറ്റാങ്ങ് നദിക്കരയിലൂടെ റംഗൂണിൽ നിന്ന് പെഗു വഴി ടൗങു പട്ടണത്തിലേക്ക് പാതയുണ്ടാക്കി. താഴ്വരയിലെ അരി പ്രധാന തുറമുഖമായ റംഗൂണിലേക്ക്  കൊണ്ടുപോകുന്ന വാണിജ്യ പ്രാധാന്യമുള്ള പാതയായാണ്  ഇറവാഡ്ഡി പാതയെ കണക്കാക്കിയിരുന്നത്. ക്കാലത്തെ അവ സാംരാജ്യത്തിലെ അപ്പർ ബർമ്മ ടൗങു വുമായി അതിർത്തി പങ്കുടുന്നതുകൊണ്ട് സിട്ടാങ്ങ് പാത തന്ത്ര പ്രാധാന്യമുള്ളതായി കണക്കാക്കിയിരുന്നു. പാത തുടങ്ങി ഒരു വർഷത്തിനുള്ളിൽ ഉണ്ടായ മൂന്നാം ആംഗ്ലൊ- ബർമ്മീസ് യുദ്ധത്തിന്റെ തുടക്കത്തിലും യുദ്ധശേഷമുണ്ടായ സംഘ്ർഷകാലത്തും അത് ബോദ്ധ്യപ്പെടുത്തി.. രണ്ടു പാതകളുടെ നിർമ്മാണ ചിലവ് 1926666 പൗണ്ടായിരുന്നു. 1888ൽ  മുടക്കുമുതലിന്റെ 5% തിരിച്ചുപിടിച്ച്  ലാഭത്തിലായി. അപ്പർ ബർമ്മ കൂട്ടി ചേർത്തപ്പോൾ, ടൗങ്ങു മുതൽ അവ സാംരാജ്യത്തിന്റെ തലസ്ഥാനമായിരുന്ന മണ്ഡലെ  വരെ1889ൽ 220 കി.മീ. നീട്ടി. ഈ ഭാഗത്തിന്റെ തുടങ്ങലോടെ മു വാലി സ്റ്റേറ്റ് റെയിൽവേ സ്ഥാപിക്കുകയും Sagaing മുതൽ Myitkyina വരെയുള്ള പാതയുടെ പണി തുടങ്ങുകയും മണ്ഡലെ മുതൽ Shweboവരെ 1891ലും Wuntho വരെ 1893ലും ബന്ധപ്പെടുത്തുകയും ചെയ്തു. 1895ൽ കത്തയിലേക്കും 1898ൽ Myitkyinaലേക്കും ബന്ധിപ്പിച്ചു. ഈ റെയിൽ‌വേയുടെ തുടക്കത്തോടെ തുടർച്ചയായ 724 കി.മീ. പാത റംഗൂൺ മുതൽ കച്ചിൻ കുന്നുകൾ വഴി Myitkyina വരെ, Sagaing ലെ ഇറവാഡിയിലെ കടത്തു് ഒഴികെ 1934ൽ തുറന്ന Sagaing ലെ ഇന്‌വ പാലമാണ് ഇറവാഡി നദിയിലെ ഏക പാലംഒന്നു റോഡിനും ഒന്നു തീവാണ്ടിക്കുമായി രണ്ടു തട്ടുള്ളതായിരുന്നു.
1896ൽ Myitkyina ലേക്കുള്ള പാത പൂർത്തിയാവുന്നതിനു മുമ്പ്, മൂന്നു കമ്പനികൾ കൂടി ചേർന്ന് പൊതു ഉടമസ്ഥ തയിലുള്ള ബർമ്മ റെയിൽ കമ്പനിയായി. 1898 ലും 1905ലും മറ്റൊരു 278 മൈൽ പാത കൂടി നിർമ്മിച്ചു. റംഗൂൺ-പ്യായി റെയിൽ റോഡ് ബസെയന്നിലേക്ക് ഒരു 110 ശാഖ പാതയും നിർമ്മിച്ചു. പിന്നീട് 2260 അടി നീളമുള്ള 320 അടി ഉയരമുള്ള, Nawnghkioക്കു അടുത്തുള്ള ഗൊക്ടൈക് ജോർജെക്ക് കുറുകെയുള്ള ഗൊക്ടൈക് വയാഡക്റ്റ് Nawnghkioക്കു കൂടി ചേർത്തു. പണിയുന്ന കാലത്ത് അതായിരുന്നു ലോകത്തെ ഏറ്റവും നീളം കൂടുതലുള്ള വയാഡക്റ്റ്. ഈ പാത 1:40 ഗ്രേഡിയന്റിൽ മുഴുവൻ നീളത്തിലും ഉയർന്നുകൊണ്ടിരിക്കയാണ്, വയഡക്റ്റും. ഇത് രൂപകൽപ്പന ചെയ്യുന്നത് അലക്സാണ്ടർ റെൻഡൽ ആന്റ് സൺസും, നിർമാണം നടത്തിയത്പെനിൻസില്വാനിയ സ്റ്റീൽ കമ്പനിയും ആണ്. അത് അക്കാലത്തെ എഞിനീയറിങ്ങ് അത്ഭുതമായി കണക്കാക്കുന്നു..
മണ്ടാലെ – ലഷിയൊ റെയിൽ വേ അതിർത്തിയിൽ കുൻലോങ് വരെയും പിന്നീട് ചൈനയുടെ യുന്നൻ പ്രവശ്യയിലേക്കും നീട്ടാൻ ഉദ്ദേശിച്ചിരുന്നു. പ്ക്ഷെ ഭൂമിയുടെ കിടപ്പിന്റെ പ്രത്യേകതകാരണം ഉപേക്ഷിക്കുകയായിരുന്നു. 1907ൽ ബ്രിട്ടീഷ് ബർമ്മയുടെ അസ്സൽ തലസ്ഥാനമായ മോൾമെയിനിലേക്ക് പെഗുവുമായി ബന്ധിപ്പിച്ചുകൊണ്ട് ഒരു പാത തുറന്നു. ആപാത സല്വീൻ നദിക്കരയിലെ മർട്ടബാൻ വരെ പോകുന്നുണ്ടായിരുന്നു. യാത്രക്കാർക്ക് മോൽമെയിനിൽ പോകാൻ കടത്ത് കടക്കേണ്ടിയിരുന്നു.2006 ൽ താല്വിൻ പാലം തുറക്കുന്നതു വരെ കടത്തു വഞ്ചികളായിരുന്നു ആശ്രയം. 1908ൽ 80 കിലൊമീറ്റർ നീളമുള്ള നമിയാവൊ യിൽ നിന്നു നാരൊഗേജ് പാതപൂർത്തിയായി

</doc>
<doc id="393483" url="https://ml.wikipedia.org/wiki?curid=393483" title="ഗോസായികുണ്ഡ">
ഗോസായികുണ്ഡ

നേപ്പാളിലെ റസുവ ജില്ലയിലെ ലാങ്ടാങ് ദേശീയോദ്യാനത്തിനുള്ളിൽ 4,380 മീറ്റർ (14,370 അടി) ഉയരത്തിൽ സ്ഥിതിചെയ്യുന്നതും 13.8 ഹെക്ടർ (34 ഏക്കർ)  പ്രദേശത്തു വ്യാപിച്ചുകിടക്കുന്നതുമായ ഒരു ആൽപൈൻ, ശുദ്ധജല ഒലിഗോട്രോഫിക് (സസ്യ പോഷകങ്ങൾ താരമ്യേന കുറവും ആഴമേറിയ ഭാഗങ്ങളിൽ ധാരാളം ഓക്സിജൻ അടങ്ങിയിയിരിക്കുന്നതുമായ തടാകം) തടാകമാണ് ഗോയായികുണ്ഡ (ഗോസായിൻകുണ്ഡ എന്നു് ഉച്ചാരണം). സമീപസ്ഥമായ മറ്റു തടാകങ്ങളെയും കൂട്ടിച്ചേർത്ത്  1,030 ഹെക്ടർ (4.0 ചതുരശ്ര മൈൽ) വിസ്താരമുള്ള ഗോസായികുണ്ഡ തടാക സമുച്ചയത്തെ 2007 സെപ്റ്റംബർ 29ന് റാംസാർ സൈറ്റായി നാമനിർദ്ദേശം ചെയ്തിരുന്നു. 

ഈ തടാകം അൽപ്പാൽപ്പമായി ഉരുകി താഴേയ്ക്കൊഴുകി ത്രിശൂലി നദി രൂപം കൊള്ളുകയും ശീതകാലത്ത് ഏതാണ്ട് ഒക്ടോബർ മുതൽ ജൂൺ വരെയുള്ള ആറ് മാസത്തിലധികം കാലം തണുത്തുറഞ്ഞു കിടക്കുകയും ചെയ്യുന്നു. ഈ പ്രദേശത്ത് ചെറുതും ഇടത്തരം വലിപ്പമുള്ളതുമായ 108 തടാകങ്ങൾ സ്ഥിതിചെയ്യുന്നു. വെല്ലുവിളിയുയർത്തുന്ന 4,610 മീറ്റർ (15,120 അടി) ഉയരമുള്ള ലൗറിബിന ലാ കൊടുമുടി ഇതിനു ചുറ്റുമുള്ള പ്രദേശത്താണ്.

ഗോസികുണ്ഡ പ്രദേശം ഒരു മതകേന്ദ്രമായി രേഖപ്പെടുത്തപ്പെട്ടിരിക്കുന്നു. ഹൈന്ദവ പുരാണങ്ങളിൽ ഗോസികുണ്ഡ ഹിന്ദുദേവതകളായ ശിവ, ഗൗരിമാരുടെ വാസഗേഹമായി കരുതപ്പെടുന്നു. ഹൈന്ദവ മത ഗ്രന്ഥങ്ങളായ ഭഗവതപുരാണം, വിഷ്ണുപുരാണം, രാമായണം, മഹാഭാരതം എന്നിവയിൽ പാലാഴിമഥനത്തിന്റെ സമയത്ത് ഗോസികുണ്ഡ ഉത്ഭവിച്ചതായി സൂചിപ്പിക്കപ്പെടുന്നു. ഈ തടാകത്തിലെ ജലം വിശുദ്ധമായി കരുതപ്പെടുകയും ഗംഗാദശഹാര, ജനൈ പൂർണ്ണിമ തുടങ്ങിയ ഉത്സവ കാലഘട്ടങ്ങളിൽ നേപ്പാളിലെയും ഇന്ത്യയിലെയും ആയിരക്കണക്കിനു തീർത്ഥാടകർ ഈ പ്രദേശം സന്ദർശിക്കാനെത്തുകയും ചെയ്യുന്നു.  പാലാഴിമഥനത്തിന്റെ സമയത്ത് ഉത്ഭവിക്കപ്പെട്ട കാളകൂടവിഷത്തെ പ്രപഞ്ചരക്ഷക്കായി ഭഗവാൻ വിഴുങ്ങകയും തൊണ്ടയിൽ തടഞ്ഞുനിന്ന വിഷത്തെ തണുപ്പുക്കുവാൻ വെള്ളം ആവശ്യമായിവന്ന സമയത്ത് ഭഗവാൻ തന്റെ കയ്യിലുള്ള ത്രിശൂലം ഒരു പർവ്വതത്തെ ലക്ഷ്യമാക്കി എറിയുകയും അതു തറച്ച സ്ഥലത്തുനിന്നു പൊട്ടിപ്പുറപ്പെട്ട ജലത്താൽ ഭഗവാൻ തന്റെ തൊണ്ട തണുപ്പിക്കുയും ചെയ്തുവെന്നാണ് ഐതിഹ്യം.

ധൻചെ-ഹെലംബു ട്രെക്കിങ് റൂട്ടിലെ ഒരു താത്പര്യമുണർത്തുന്ന പ്രദേശമാണ് ഗോസായികുണ്ട.  ഇതേ ജില്ലയിലെ പ്രശസ്ത ട്രെക്കിംഗ് റൂട്ടായ ലാങ്താങ് വാലി ട്രെക്കിംഗ് റൂട്ടുമായി ഇതു വളരെ ചേർന്നു നിലകൊള്ളുന്നു. ഈ രണ്ടു രണ്ട് ട്രക്കിങ് റൂട്ടുകളും സംയോജിപ്പക്കാവുന്നതാണ്. ഈ പ്രദേശത്ത് അടിസ്ഥാന താമസസൗകര്യം വളരെ എളുപ്പത്തിൽ ലഭ്യമാണ്. ഇവിടെയുള്ള ചായക്കടകളിൽനിന്ന്  വിവിധതരം ആഹാര പദാർത്ഥങ്ങളും ലഘുഭക്ഷണങ്ങളും ലഭിക്കുന്നു.

കാഠ്മണ്ഡു താഴ്‍വരയിലെ ലാങ്താങ് ഹിമാൽ അല്ലെങ്കിൽ സുന്ദരിജാൽ എന്നിവിടങ്ങളിലെ ധൻജെ വില്ലേജ് അല്ലെങ്കിൽ സ്യാബ്രു ഗ്രാമത്തിൽനിന്ന് ഗോസിയാകുണ്ഡിലേയ്ക്കുള്ള ട്രക്കിംഗ് ആരംഭിക്കുന്നു. ധൻജെയിൽനിന്ന് ആരംഭിക്കുന്ന ആദ്യത്തെ ദിവസം ചന്ദൻ ബാരിയിലേക്ക് 3,200 മീറ്റർ (10,500 അടി) ഉയരത്തിലെത്താൻ നിരന്തരമായി കയറേണ്ടതുണ്ട്. രണ്ടാം ദിവസം  3,700 മീറ്റർ (12,100 അടി) ഉയരത്തിലുള്ള ലോറെബിനായാക്കിലേയ്ക്ക് എത്തിച്ചേരാനാകും. 

കൂടിയ ഉയരത്തിൽ ഓക്സിജന്റെ അളവു കുറയുന്നതുമൂലമുള്ള പ്രശ്നങ്ങൾ ശ്രദ്ധിക്കേണ്ട വസ്തുതയാണെങ്കിലും കുത്തനെ കിടക്കുന്ന ഈ സ്ഥലം ചില ട്രക്കിങ്മാർ ഗോസിക്യൂണ്ടയിലേക്ക് കയറാൻ തിരഞ്ഞെടുക്കുന്നു. ലാങ്ടാങിലെയും ഗണെഷ് ഹിമാലിലെയും സൂര്യോദയം, അസ്തമയം എന്നവയുടെ മനോഹാരിത ദർശിക്കുവാനായി ടെക്കർമാർ ലോറെബിനായാക്കിൽ തങ്ങവാനും താത്പര്യം കാണിക്കുന്നു.

ഗോസായികുണ്ഡുമുതൽ സുന്ദരിജാൽ വരെയുള്ള അവരോഹണത്തിന് നാലു ദിവസമെടുക്കുന്നു. ഇതിൽ ലോറെബിന ലാ എന്ന 4,610 മീറ്റർ (15,120 അടി) ഉയരമുള്ളതും ഫേദി,  മുന്നോട്ടുളള ഖോപ്റ്റെ എന്നിവിടങ്ങളിലേയ്ക്കു നയിക്കുന്ന കുത്തനെയുള്ള ഇറക്കത്തിലുള്ള പർവ്വതവും ഉൾപ്പെടുന്നു. സഞ്ചരിക്കുന്ന വേഗത്തിന്റെ അടിസ്ഥാനത്തിൽ തടെപദി, മാൻഗെൻഗോത്ത്, കുട്ടുംസാങ് തുടങ്ങി മറ്റനവധഇ ഗ്രാമങ്ങളിൽ താമസിക്കാൻ ധാരാളം അവസരങ്ങൾ ലഭിക്കുന്നു. കാലടിപ്പാതകൾ നന്നായി അടയാളപ്പെടുത്തിയവയാണ്; പ്രത്യേകിച്ച് ഖോപ്റ്റെ, തടെപദി എന്നിവയ്ക്കിടയിൽ.


</doc>
<doc id="393488" url="https://ml.wikipedia.org/wiki?curid=393488" title="ഗുർ-ഇ-ആമിർ">
ഗുർ-ഇ-ആമിർ

ഗുർ-ഇ-ആമിർ (, ) ഉസ്ബക്കിസ്ഥാനിലെ സമർഖണ്ഡിൽ സ്ഥിതിചെയ്യുന്ന ഏഷ്യൻ ആക്രമണകാരിയായിരുന്ന തിമൂറിൻറെ (താമർലെൻ എന്നും അറിയപ്പെടുന്നു) ശവകുടീരമാണ്.

കാബൂളിലെ ബാബർ ഉദ്യാനം, ഡൽഹിയിലെ ഹുമയൂണിന്റെ ശവകുടീരം, ആഗ്രയിലെ താജ്മഹൽ തുടങ്ങിയ പിൽക്കാല മുഗൾ വാസ്തുവിദ്യകളുടെ സമാപന മാതൃകയിൽ, പേർഷ്യൻ-മംഗോളിയൻ വാസ്തുവിദ്യയുടെ ചരിത്രത്തിൽ ഇത് ഒരു പ്രധാന സ്ഥലമാണ്. ഉത്തരേന്ത്യയുടെ മുഗൾ രാജവംശം. പേർഷ്യൻ-മംഗോളിയൻ വാസ്തുവിദ്യയുടെ ചരിത്രത്തിൽ ഈ ശവകുടീരം ഒരു പ്രധാന ഇടവും ഒരു പൂർവ്വഗാമിയുമാണ്, എന്തെന്നാൽ കാബൂളിലെ ബാബർ ഉദ്യാനം, ദില്ലിയിലെ ഹുമയൂണിന്റെ ശവകുടീരം, ആഗ്രയിലെ താജ് മഹൽ എന്നിവ ഉൾപ്പെടെയുള്ള പിൽക്കാലത്തു നിർമ്മിക്കപ്പെട്ട മഹത്തായ മുഗൾ വാസ്തുവിദ്യാ ശവകുടീരങ്ങളുടെ ശിൽപ്പികൾ, തിമൂറിന്റെ പേർഷ്യൻ വംശജരായ പിൻഗാമികളും ഉത്തരേന്ത്യയുടെ ഭരണാധികാരികളായിരുന്ന മുഗൾ രാജവംശമായിരുന്നു. അത് വലിയ രീതിയിൽ പുനരുദ്ധാരണം ചെയ്യപ്പെട്ടിരുന്നു. ഈ വാസ്തുവിദ്യാ സമുച്ചയത്തിലും അതിന്റെ ആകാശനീലിമയുള്ള അഴകുള്ള താഴികക്കുടത്തിനും താഴെ താമർലൈൻ, അദ്ദേഹത്തിൻറെ പുത്രന്മാരായ ഷാഹ് രൂഖ്, മിരാൻ ഷഹാന്ദ്, പൌത്രന്മാരായ ഉലുഘ് ബെഗ്, മുഹമ്മദ് സുൽത്താൻ എന്നിവരുടെ ശവകുടീരങ്ങൾ ഉൾക്കൊള്ളുന്നു. അതോടൊപ്പം തിമൂറിൻറെ അദ്ധ്യാപകനായിരുന്ന സയ്യിദ് ബരാക്കയ്ക്കും ശവകുടീരത്തിലെ പ്രധാന സ്ഥലം നൽകിയിരിക്കുന്നു.

പതിനാലാം നൂറ്റാണ്ടിന്റെ അവസാനത്തിൽ മുഹമ്മദ് സുൽത്താൻറെ നിർദേശ പ്രകാരം ഈ സമുച്ചയത്തിന്റെ ആദ്യഭാഗം നിർമ്മിക്കപ്പെട്ടു. ഇപ്പോൾ മദ്രസയുടെയും ഖാനകയുടെയും അടിത്തറകൾ, പ്രവേശന കവാടം എന്നിവയും നാലു മിനാരങ്ങളിൽ ഒന്നിൻറെ ഒരു ഭാഗവും മാത്രമേ അവശേഷിക്കുന്നുള്ളൂ. ശവകുടീരം നിർമ്മാണം ആരംഭിച്ചത് 1403 ൽ മുഹമ്മദ് സുൽത്താന്റെ ആകസ്മിക മരണ സമയത്ത് താമർലെനിൻറെ അനന്തരാവകാശിയും അദ്ദേഹത്തിൻറെ പ്രിയപ്പെട്ട കൊച്ചുമകനുമായിരുന്നയാളാണ്. തിമൂർ അദ്ദേഹത്തിൻറെ അക്-സരയ് കൊട്ടാരത്തിനു സമീപമുള്ള ഷാഹ്‍രിസാബ്‍സിൽ ഒരു ചെറിയ ശവകുടീരം നേരത്തേ നിർമ്മിച്ചിരുന്നു. എന്നിരുന്നാലും 1405 ൽ ചൈനയിലേയ്ക്കുള്ള സൈനിക പര്യടനത്തിനിടെ തിമൂർ മരണമടയുകയും ഷാഹ്‍രിസാബ്‍സിലേയ്ക്കുള്ള വഴികൾ മഞ്ഞുവീണ് അടഞ്ഞതിനാലും അദ്ദേഹത്തിൻറെ മൃതദേഹം ഇവിടെ അടക്കം ചെയ്യുകയായിരുന്നു. തിമൂറിൻറെ മറ്റൊരു പൌത്രനായിരുന്ന ഉലൂഗ് ബേഗ് ഈ ശവകുടീരത്തിൻറെ പണി പൂർത്തിയാക്കി. അദ്ദേഹത്തിന്റെ ഭരണകാലത്ത് ഈ ശവകുടീരം ടിമൂറിദ് സാമ്രാജ്യത്തിന്റെ കുടുംബ ശവകുടീരമായി മാറി.

ദൗർഭാഗ്യവശാൽ, പതിനേഴാം നൂറ്റാണ്ടിന്റെ അന്ത്യം മുതൽ സമർഖാൻഡിന് ഒരു നീണ്ടകാലത്തെ അധപതനത്തിനു വിധേയമായി. ബുഖാരയിലേയ്ക്കു തലസ്ഥാനം മാറ്റിയതോടെ നഗരത്തിനു തലസ്ഥാനമെന്ന പദവി നഷ്ടപ്പെട്ടു. മഹത്തായ സിൽക്ക് റോഡ് കടന്നു പോയിരുന്ന നഗരത്തിലെ ചരിത്ര സ്മാരകങ്ങൾ ശൂന്യമായി നിലകൊള്ളുകയും വിസ്‍മൃതിയിലാണ്ടുപോകുകയും ചെയ്തു. രണ്ടാം ലോകമഹായുദ്ധത്തിനു ശേഷം മാത്രമാണ് നഗരത്തിൽ സമൂലമായ പുനരുദ്ധാരണ പ്രവർത്തനങ്ങൾ ആരംഭിച്ചത്. 1950-കളിൽ താഴികക്കുടം, പ്രധാന പ്രവേശന ദ്വാരം, മിനാരങ്ങൾ എന്നിവ പുതുക്കിപ്പണിയപ്പെട്ടു.ആ സമയത്ത് മജോലിക്ക ടൈലുകളിൽ ഭൂരിഭാഗവും അടർന്നുവീണു തുടങ്ങിയിരുന്നു. 1970 കൾക്കു ശേഷം അന്തർഭാഗാലങ്കാരങ്ങൾ പുനഃസ്ഥാപിക്കപ്പെട്ടു. മദ്രസയോ മുഹമ്മദ് സുൽത്താൻറെ കെട്ടിട സമുച്ചയത്തിലെ ഖനാകയോ പുനർനിർമ്മിക്കപ്പെട്ടില്ല. 1991 ൽ റിപ്പബ്ളിക് ഓഫ് ഉസ്ബക്കിസ്ഥാൻ സ്ഥാപിച്ചതിനെത്തുടർന്ന് താമർലേൻ പുനരുജ്ജീവനം ചെയ്യാനുള്ള താത്പര്യം ഉയർന്നതോടെ, അദ്ദേഹത്തിൻറേയായുണ്ടായിരുന്ന ആരാധനാലയങ്ങളുടെ സംരക്ഷണം കൂടുതൽ വർദ്ധിപ്പിക്കപ്പെട്ടു.

1740-ൽ അഫ്ഷരിദ് സാമ്രാജ്യത്തിലെ നാദിർ ഷാ, താമെർലേൻറെ ശിലാനിർമ്മിതമായ ശവപ്പെട്ടി കൊണ്ടുപോകാൻ ശ്രമിച്ചു. നാദിർഷായുടെ ആരാധനാമൂർത്തിയായിരുന്നു തിമൂർ. അദ്ദേഹം തിമൂരിന്റെ വീരസാഹസികത്വം പിന്നീട് അദ്ദേഹത്തിൻറെ ക്രൂരകൃത്യങ്ങളും പിന്തുടരുകയും ചെയ്തു. എന്നാൽ നീക്കം ചെയ്യാനുള്ള പ്രക്രിയയിൽ ശവകുടീരം രണ്ടായി പൊട്ടിത്തകർന്നു. ഇത് ഒരു ദുശ്ശകുനമായി വ്യാഖ്യാനിക്കപ്പെട്ടു. ശവക്കല്ലറ അതിൻറെ ശരിയായ സ്ഥാനത്തേക്കു തന്നെ സ്ഥാപിക്കുവാൻ അനുചരന്മാർ അദ്ദേഹത്തെ ഉപദേശിച്ചു.

സോവിയറ്റ് യൂണിയന്റെ ജർമൻ അധിനിവേശത്തിനു തൊട്ടുമുൻപായി തീമൂറിൻറെ ശവകുടീരം തുറക്കപ്പെട്ടു. അദ്ദേഹത്തിന്റെ ശവകുടീരത്തിലെ ലിഖിതം തൻറെ വിശ്രമ വിശ്രമസ്ഥലത്തിനു ഏതെങ്കിലും തരത്തിൽ ദോഷം വരുത്തുന്നവർക്ക് വലിയ ദുരന്തമുണ്ടാകുമെന്നുള്ള ഒരു ഭീഷണി നിലനിന്നിരുന്നു. സോവിയറ്റ് ശാസ്ത്രജ്ഞനും, നരവംശശാസ്ത്രജ്ഞനുമായ മിഖായേൽ മിഖായിലോവിച്ച് ഗെരാസിമോവിന്റെ നേതൃത്വത്തിൽ 1941 ൽ തിമൂറിൻ മൃതദേഹത്തിൽ പരിശോധനകൾ നടത്തപ്പെട്ടു. അദ്ദേഹത്തിൻറെ തലയോട്ടിയിൽ നിന്ന് തിമൂറിൻറെ മുഖമുദ്രയെ പുനർജ്ജീവീകരിക്കാൻ മിഖായിലോവിച്ചിനു കഴിവുണ്ടായിരുന്നു. അദ്ദേഹത്തിന് ഏകദേശം 172 സെന്റീമീറ്റർ ഉയരം ഉണ്ടായിരുന്നുവെന്നും ചെറിയൊരു മുടന്തോടയാണ് അദ്ദേഹം നടന്നിരുന്നതെന്നും ഈ പരിശോധനകളിലൂടെ അനുമാനിക്കപ്പെട്ടു. 1942 ൽ മുസ്ലീം ആചാരങ്ങൾ അനുസരിച്ച്, തിമൂറിൻറെ അസ്ഥികൾ പുനസംസ്കരിച്ചതു കാരണം സോവിയറ്റ് യൂണിയൻ സ്റ്റാലിൻഗ്രാഡ് യുദ്ധത്തിൽ വിജയിച്ചിട്ടുണ്ടെന്ന് ഒരു കിംവദന്തി നിലനിൽക്കുന്നു.

ചിലർ ഗുർ-ഇ-ആമിർ, റുഹാബാദ് ശവകുടീരം, അക്സാരയ് ശവകുടീരം എന്നിവയുടെ സദൃശതയെ മുൻനിറുത്തി ഇവയെ ഒരു സമുച്ചയമായി കണക്കാക്കുന്നു. പതിനാലാം നൂറ്റാണ്ടിലെ റുഹാബാദ് ഒരു ചെറിയ ശവകുടീരമാണ്. ഇവടെ പ്രവാചകന്റെ ഒരു മുടി ഉൾക്കൊണ്ടിരിക്കുന്നതായി കരുതപ്പെടുന്നു. ഒറ്റനില മാത്രമുള്ള മദ്രസ ഇപ്പോൾ കരകൌശല വിപണി കയ്യടക്കിയിരിക്കുന്നു. മദ്രസയ്ക്ക് അടുത്തായി പ്രവർത്തിച്ചുകൊണ്ടിരിക്കുന്ന ഒരു പള്ളി നിലനിൽക്കുന്നു. ഇതു മൂന്നും ഒരു സമുച്ചയമായി കരുതുന്നു. പതിനഞ്ചാം നൂറ്റാണ്ടിലെ അൿസരായ് ശവകുടീരം പുതുക്കിപ്പണിയാതെ ഗുർ-ഇ-ആമിറിനു പിന്നിലുള്ള ശാന്തമായ ഒരു തെരുവിൽ സ്ഥിതി ചെയ്യുന്നു.


</doc>
<doc id="393498" url="https://ml.wikipedia.org/wiki?curid=393498" title="യു.ടി.യു.സി.">
യു.ടി.യു.സി.

ആർ എസ് പിയുടെ തൊഴിലാളി സംഘടനയാണ് U T U C (യുണൈറ്റഡ് ട്രേഡ് യൂണിയൻ കോൺഗ്രസ്സ്) കേരളത്തിലും ബംഗാളിലും ത്രിപുരയിലും മിതമായ സ്വാധീനം ചെലുത്തുന്നുണ്ട് കേരളത്തിൽ കശുവണ്ടി തൊഴിലാളികളിലും കരിമണൽ തൊഴിലാളികളിലും ഒരു പ്രബല വിഭാഗം UTUC യിൽ അംഗത മുള്ളവരാണ്


</doc>
<doc id="393501" url="https://ml.wikipedia.org/wiki?curid=393501" title="മാനുഷി ചില്ലാർ">
മാനുഷി ചില്ലാർ

2017 -ലെ മിസ് വേൾഡ് ആയി തെരഞ്ഞെടുക്കപ്പെട്ട ഇന്ത്യൻ മോഡലാണ് മാനുഷി ചില്ലാർ (Manushi Chhillar) (ജനനം 14 മെയ് 1997). ഈ പുരസ്കാരം കരസ്ഥമാക്കുന്ന ആറാമത്തെ ഇന്ത്യക്കാരിയും 2000 -ൽ പ്രിയങ്ക ചോപ്ര വിജയച്ചതിനുശേഷം ഈ പുരസ്കാരം ലഭിക്കുന്ന ആദ്യ ഇന്ത്യക്കാരിയുമാണ് മാനുഷി.


</doc>
<doc id="393502" url="https://ml.wikipedia.org/wiki?curid=393502" title="കൊറിയയുടെ വിഭജനം">
കൊറിയയുടെ വിഭജനം

1945-ൽ രണ്ടാം ലോകമഹായുദ്ധാനന്തരം ജപ്പാന്റെ കൈവശമുണ്ടായിരുന്ന കൊറിയൻ ഉപദ്വീപിനെ വിഭജിച്ച് അമേരിക്കയും സോവിയറ്റ് യൂണിയനും വീതിച്ചെടുത്തതിനെയാണ് കൊറിയയുടെ വിഭജനം എന്നു വിശേഷിപ്പിക്കുന്നത്. കൊറിയയുടെ ഉത്തര ഭാഗം സോവിയറ്റ് യൂണിയനും ദക്ഷിണ ഭാഗം അമേരിക്കയും സ്വന്തമാക്കി. ഉത്തര - ദക്ഷിണ കൊറിയകളെ തമ്മിൽ വേർതിരിച്ചുകൊണ്ട് 38-ആം സമാന്തരം എന്ന അതിർത്തിയും നിർണ്ണയിച്ചു.

1948-ൽ ഐക്യരാഷ്ട്ര സംഘടനയുടെ മേൽനോട്ടത്തിൽ അമേരിക്കൻ നിയന്ത്രണത്തിലുള്ള ദക്ഷിണ കൊറിയയിൽ തെരഞ്ഞെടുപ്പ് നടത്തുകയും റിപ്പബ്ലിക് ഓഫ് കൊറിയ രൂപീകരിക്കുകയും ചെയ്തു. തുടർന്ന് സോവിയറ്റ് യൂണിയന്റെ നിയന്ത്രണത്തിലുള്ള കൊറിയൻ ഭാഗം ഡെമോക്രാറ്റിക് പീപ്പിൾസ് റിപ്പബ്ലിക് ഓഫ് കൊറിയ എന്നും അറിയപ്പെടാൻ തുടങ്ങി. ഇരു രാജ്യങ്ങളും തമ്മിൽ കൊറിയൻ ഉപദ്വീപിന്റെ പൂർണ്ണാവകാശത്തെച്ചൊല്ലി തർക്കം തുടർന്നു. ഇത് 1950-53 കാലഘട്ടത്തിലെ കൊറിയൻ യുദ്ധത്തിലേക്കു നയിച്ചു. യുദ്ധത്തിൽ അമേരിക്കയും സോവിയറ്റ് യൂണിയനും തുല്യത പാലിച്ചതോടെ കൊറിയയെ ഏകീകരിക്കുവാൻ കഴിയാതെ വരികയും അതിർത്തി തർക്കം കൂടുതൽ രൂക്ഷമാകുകയും ചെയ്തു. കൊറിയൻ യുദ്ധവിരാമ ഉടമ്പടി പ്രകാരം ഡീമിലിട്ടറൈസ്ഡ് സോൺ (DMZ) അതിർത്തി കൊണ്ട് ഉത്തര കൊറിയയെയും ദക്ഷിണ കൊറിയയെയും വേർതിരിച്ചു. ഇപ്പോഴും ഈ സ്ഥിതി തുടരുന്നു. 250 കിലോമീറ്റർ നീളവും 4 കി.മീ. വീതിയുമുള്ള ഡീമിലിട്ടറൈസ്ഡ് സോൺ എന്ന അതിർത്തി പ്രദേശത്തെ അനൗദ്യോഗികമായി 38-ആം സമാന്തരം എന്നും വിളിക്കാറുണ്ട്.

1904-05 കാലഘട്ടത്തിൽ നടന്ന റഷ്യ - ജപ്പാൻ യുദ്ധത്തെത്തുടർന്ന് 1910-ൽ ജപ്പാൻ കൊറിയ പിടിച്ചെടുത്തു. കൊറിയയിലെ അവസാന രാജാവായിരുന്ന ഗോജോങ്ങിനെ അധികാരത്തിൽ നിന്നും പുറത്താക്കി. പിന്നീടുള്ള ദശകങ്ങളിൽ കൊറിയയിൽ രൂപംകൊണ്ട നാഷണലിസ്റ്റ്, റാഡിക്കൽ ഗ്രൂപ്പുകൾ രാജ്യത്തിന്റെ സ്വാതന്ത്ര്യത്തിനായി പോരാടിയെങ്കിലും വിജയം നേടിയിരുന്നില്ല. 35 വർഷത്തോളം കാലം കൊറിയ ജപ്പാന്റെ നിയന്ത്രണത്തിൽ കഴിഞ്ഞു.

1943 നവംബറിൽ അമേരിക്കൻ പ്രസിഡന്റ് ഫ്രാങ്ക്ളിൻ ഡി. റൂസ്‌വെൽറ്റ്, ബ്രിട്ടീഷ് പ്രധാനമന്ത്രി വിൻസ്റ്റൺ ചർച്ചിൽ ചൈനീസ് നേതാവ് ചിയാങ് കെയ് ഷെക് എന്നിവരുടെ നേതൃത്വത്തിൽ കെയ്റോ സമ്മേളനം നടന്നു. ജപ്പാൻ ബലമായി പിടിച്ചെടുത്ത പ്രദേശങ്ങളെ മോചിപ്പിക്കണമെന്ന് ഇവർ സമ്മേളനത്തിൽ ആവശ്യപ്പെട്ടു. അങ്ങനെയാണ് കൊറിയൻ വിഷയം ലോകശ്രദ്ധ നേടുന്നത്. കൊറിയയിൽ ഒരു മേൽനോട്ട (Trusteeship) സമിതി രൂപീകരിക്കണമെന്ന് ഈ സമ്മേളനത്തിൽ വച്ച് റൂസ്വെൽറ്റ് അഭിപ്രായപ്പെട്ടിരുന്നു. 1943 നവംബറിലെ ടെഹ്റാൻ സമ്മേളനത്തിലും 1945 ഫെബ്രുവരിയിലെ യാൾട്ട സമ്മേളനത്തിലും അദ്ദേഹം ഇക്കാര്യം വീണ്ടും അവതരിപ്പിച്ചു.

1945 ഓഗസ്റ്റ് 6-ന് ജപ്പാനിലെ ഹിരോഷിമയിൽ അമേരിക്ക അണുബോംബ് പ്രയോഗിച്ച് രണ്ടു ദിവസം കഴിഞ്ഞ് ജപ്പാനെതിരെ സോവിയറ്റ് യൂണിയൻ യുദ്ധം പ്രഖ്യാപിച്ചു. ജപ്പാന്റെ നിസ്സഹായാവസ്ഥ മുതലാക്കിക്കൊണ്ട് സോവിയറ്റ് യൂണിയനും അമേരിക്കയും കൊറിയ ഉൾപ്പടെയുള്ള ജാപ്പനീസ് പ്രദേശങ്ങൾ പിടിച്ചെടുത്തു. കൊറിയയിൽ അമേരിക്ക സ്വന്തമാക്കിയ പ്രദേശങ്ങളുടെ അതിർത്തി നിർണ്ണയിക്കുവാൻ 1945 ഓഗസ്റ്റ് 10-ന് ഡീൻ റസ്ക്, ചാൾസ് ബോൺസ്റ്റീലിൻ എന്നീ അമേരിക്കൻ ഉദ്യോഗസ്ഥരെ നിയമിച്ചു. അവരുടെ നിർദ്ദേശ പ്രകാരം 38-ആം സമാന്തര രേഖയ്ക്ക് തെക്കുള്ള കൊറിയൻ ഭാഗം അമേരിക്കയും വടക്കുള്ള ഭാഗം സോവിയറ്റ് യൂണിയനും സ്വന്തമാക്കി. അതോടെ 1.6 കോടി കൊറിയക്കാർ അമേരിക്കൻ മേഖലയിലും 90 ലക്ഷം കൊറിയക്കാർ സോവിയറ്റ് യൂണിയൻ മേഖലയിലുമായി. 1945 ഓഗസ്റ്റ് 17-ന് ജപ്പാൻ രണ്ടാം ലോകമഹായുദ്ധത്തിലെ പരാജയം അംഗീകരിച്ചതോടെ കൊറിയയുടെ വിഭജനം ഔദ്യോഗികമായി നിലവിൽ വന്നു.

1945 ഡിസംബറിലെ മോസ്കോ സമ്മേളനത്തിൽ വച്ച് അമേരിക്ക, സോവിയറ്റ് യൂണിയൻ, ബ്രിട്ടൻ, ചൈന എന്നീ രാജ്യങ്ങളുടെ നേതൃത്വത്തിൽ അഞ്ചു വർഷത്തേക്ക് കൊറിയയിൽ ഭരണം നടത്തുവാൻ ഒരു മേൽനോട്ട സമിതിയെ (Trusteeship council) നിയോഗിക്കുവാൻ തീരുമാനിച്ചു. മിക്ക കൊറിയക്കാരും സ്വാതന്ത്ര്യം ആഗ്രഹിച്ചിരുന്നുവെങ്കിലും കൊറിയൻ കമ്മ്യൂണിസ്റ്റ് പാർട്ടി ട്രസ്റ്റീഷിപ് ഭരണത്തെയാണ് പിന്തുണച്ചത്. ഏകീകൃത കൊറിയ എന്ന ലക്ഷ്യവുമായി 1946 - 1947 കാലഘട്ടത്തിൽ അമേരിക്കയും സോവിയറ്റ് യൂണിയനും തമ്മിൽ നടന്ന ചർച്ചകൾ പരാജയപ്പെട്ടു. ജനങ്ങളുടെ ശക്തമായ എതിർപ്പ്, അമേരിക്കയും സോവിയറ്റ് യൂണിയനും തമ്മിലുള്ള ശീതയുദ്ധം എന്നിവ കൊറിയൻ വിഭജനത്തെ ശക്തിപ്പെടുത്തി. ഉത്തര-ദക്ഷിണ കൊറിയകൾക്കിടയിൽ വ്യാപകമായ കുടിയേറ്റം നടന്നു. 1946 മേയ് മാസത്തോടു കൂടി 38-ആം സമാന്തര രേഖ അനുവാദമില്ലാതെ കടക്കുന്നത് നിയമവിരുദ്ധമായി പ്രഖ്യാപിച്ചു.

കൊറിയയിൽ നിന്ന് അമേരിക്കയും സോവിയറ്റ് യൂണിയനും പിൻമാറണമെന്നും അവിടെ തെരഞ്ഞെടുപ്പ് നടത്തണമെന്നും ഐക്യരാഷ്ട്രസഭ (UNO) ആവശ്യപ്പെട്ടു. ഇതിനായി ഐക്യരാഷ്ട്രയുടെ നേതൃത്വത്തിലുള്ള യുണൈറ്റഡ് നേഷൻസ് ടെംപററി കമ്മീഷൻ ഓൺ കൊറിയ (UNTCOK) രൂപീകരിച്ചുകൊണ്ടുള്ള പ്രമേയം 1947 നവംബർ 14-ന് പാസാക്കി. കൊറിയയിലുള്ള യു.എൻ. ഇടപെടലിനെ സോവിയറ്റ് യൂണിയൻ എതിർത്തിരുന്നു. അക്കാലത്ത് ഐക്യരാഷ്ട്രയിൽ അമേരിക്കയ്ക്ക് കൂടുതൽ അധികാരങ്ങളുണ്ടായിരുന്നുവെന്നതാണ് സോവിയറ്റ് യൂണിയന്റെ എതിർപ്പിനു കാരണം.
1948 മേയ് 10-ന് അമേരിക്കയുടെ നിയന്ത്രണത്തിലുള്ള ദക്ഷിണ കൊറിയയിൽ പൊതുതെരഞ്ഞെടുപ്പ് നടന്നു. സിങ്മാൻ റീ പ്രസിഡന്റായി റിപ്പബ്ലിക് ഓഫ് കൊറിയ നിലവിൽ വന്നു. അതേവർഷം സെപ്റ്റംബർ 9-ന് സോവിയറ്റ് യൂണിയന്റെ നിയന്ത്രണത്തിലുള്ള ഉത്തര കൊറിയയെ ഡെമോക്രാറ്റിക് പീപ്പിൾസ് റിപ്പബ്ലിക് ഓഫ് കൊറിയയായി പ്രഖ്യാപിച്ചു. കിം ഇൽ സുങ് ആയിരുന്നു ഇവിടുത്തെ ആദ്യ പ്രധാനമന്ത്രി. 1948 ഡിസംബർ 12-ന് UNTCOKയുടെ റിപ്പോർട്ട് പ്രകാരം കൊറിയയിലെ ഒരേയൊരു നിയമപരമായ ഭരണകൂടം അമേരിക്കൻ നിയന്ത്രണത്തിലുള്ള റിപ്പബ്ലിക് ഓഫ് കൊറിയ ആയിരിക്കുമെന്ന് ഐക്യരാഷ്ട്രസഭ പ്രഖ്യാപിച്ചു. ഇത് സോവിയറ്റ് യൂണിയനെ ചൊടിപ്പിച്ചു. തുടർന്ന് ഇരു രാജ്യങ്ങൾക്കുമിടയിൽ സംഘർഷം മൂർച്ഛിച്ചു.
1950-ൽ ഉത്തര കൊറിയ 38-ആം സമാന്തര രേഖ മറികടന്ന് ദക്ഷിണ കൊറിയയെ കീഴടക്കിയതോടെ കൊറിയൻ യുദ്ധം ആരംഭിച്ചു. അമേരിക്കൻ നിയന്ത്രണത്തിലുള്ള ദക്ഷിണ കൊറിയയെ പിന്തുണച്ചുകൊണ്ട് ഐക്യരാഷ്ട്രസഭയും യുദ്ധത്തിൽ പങ്കുചേർന്നു. ദക്ഷിണ കൊറിയയും ഐക്യരാഷ്ട്രസഭയുടെ സേനയും ശക്തമായി തിരിച്ചടിച്ചതോടെ ഉത്തര കൊറിയയ്ക്കു പിൻമാറേണ്ടി വന്നു. സോവിയറ്റ് യൂണിയനോടൊപ്പം ചൈന കൂടി ചേർന്നതോടെ ഉത്തര കൊറിയ ശക്തമായി മുന്നേറി. ഇങ്ങനെ ഇരു കൊറിയകളും തമ്മിലുള്ള പോരാട്ടം തുടർന്നുകൊണ്ടിരുന്നു. 1953-ൽ കൊറിയൻ യുദ്ധം അവസാനിപ്പിച്ചുകൊണ്ടുള്ള ഉടമ്പടി നിലവിൽ വന്നു. ഇതനുസരിച്ച് ഇരു കൊറിയകൾക്കുമിടയിൽ 38-ആം സമാന്തര രേഖയോടു ചേർന്ന് 4 കിലോമീറ്റർ വീതിയിൽ ഒരു ബഫർ സോൺ (ഡീമിലിട്ടറൈസ്ഡ് സോൺ) രൂപീകരിക്കുവാൻ തീരുമാനമായി.

1954-ൽ നടന്ന ജനീവാ സമ്മേളനത്തിൽ ഏകീകൃത കൊറിയ രൂപീകരിക്കണമെന്ന ആവശ്യം പല രാജ്യങ്ങളും മുന്നോട്ടുവച്ചുവെങ്കിലും ഫലമുണ്ടായില്ല. കൊറിയൻ യുദ്ധവിരാമ ഉടമ്പടി പാലിക്കപ്പെടുന്നുണ്ടോയെന്നു നിരീക്ഷിക്കുവാൻ ന്യൂട്രൽ നേഷൻസ് സൂപ്പർവൈസറി കമ്മീഷൻ (NNSC) രൂപീകരിച്ചു. 1953 മുതൽ തന്നെ സ്വിസ്, സ്വീഡിഷ് രാജ്യങ്ങളിലെ സേനയാണ് NNSCയിലെ അംഗങ്ങൾ. ഇവർ ഇരു കൊറിയകൾക്കുമിടയിലുള്ള ഡീമിലിട്ടറൈസ്ഡ് സോൺ നിരീക്ഷിച്ചുകൊണ്ടിരിക്കുന്നു.

കൊറിയൻ യുദ്ധ ശേഷം ഉത്തര കൊറിയയ്ക്കും ദക്ഷിണ കൊറിയയ്ക്കും ഇടയിൽ ഡീമിലിട്ടറൈസ്ഡ് സോൺ എന്ന അതിർത്തി പ്രദേശം നിലവിൽ വന്നുവെങ്കിലും ഇരു രാജ്യങ്ങൾക്കുമിടയിലുള്ള സംഘർഷം തുടർന്നുകൊണ്ടിരിക്കുന്നു.


</doc>
<doc id="393511" url="https://ml.wikipedia.org/wiki?curid=393511" title="റോയൽ മാനസ് ദേശീയോദ്യാനം">
റോയൽ മാനസ് ദേശീയോദ്യാനം

റോയൽ മാനസ് ദേശീയോദ്യാനം, ഭൂട്ടാനിലെ പഴയ ദേശീയോദ്യാനങ്ങളിലൊന്നാണ്. ഭൂട്ടാന്റെ ദക്ഷിണമധ്യഭാഗത്തായി ഈ ദേശീയോദ്യാനം സ്ഥിതിചെയ്യുന്നു. ഇവിടത്തെ രാജകീയ ഭരണകൂടം ശ്രേഷ്ഠമൂല്യമുള്ള വംശപാരമ്പര്യത്തിൽപ്പെട്ട സസ്യങ്ങളെ സംരക്ഷിക്കുന്ന സ്ഥലമായിട്ടാണ് ഈ ഉദ്യാനത്തെ പരിഗണിക്കുന്നത്. 1966- ൽ ഇത് ഒരു വന്യമൃഗസംരക്ഷണകേന്ദ്രമായി പ്രഖ്യാപിക്കപ്പെട്ടു. ഭൂട്ടാനിലെ ഒരു സംരക്ഷിതമേഖല കൂടിയായ ഈ ദേശീയോദ്യാനം 1993-ൽ പരിഷ്ക്കരിച്ച് ഭൂട്ടാനിലെ നാലാമത്തെ ദേശീയോദ്യാനമായി ഉയർത്തി. യുനെസ്കോയുടെ ലോക പൈതൃക പട്ടികയിൽപ്പെട്ട ആസാം സംസ്ഥാനത്തിലെ (ഇന്ത്യ) മാനസ് ദേശീയോദ്യാനം, റോയൽ മാനസ് ദേശീയോദ്യാനത്തിന്റെ വടക്കുഭാഗത്ത് കാണപ്പെടുന്നു. ജിഗ്മെ സിന്ഗ്യെവാഞ്ചുക് ദേശീയോദ്യാനത്തിന്റെ തെക്കുകിഴക്കായി റോയൽ മാനസ് ദേശീയോദ്യാനം നിലനിൽക്കുന്നു. കിഴക്ക് സർപാങ് ജില്ലയിലും, ഴെംഗാങ് ജില്ലയുടെ പടിഞ്ഞാറൻ പകുതിയിലും, പെമാഗാറ്റ്ഷെൽ ജില്ലയുടെ പടിഞ്ഞാറൻ ഭാഗത്തുമായി കിടക്കുന്ന ഈ ഉദ്യാനം 1,057 ചതുരശ്രകി.മീ. (408 സ്ക്വയർ മീ.) വിസ്തൃതിയിൽ വലിയ ഭൂപ്രദേശമായി വ്യാപിച്ചുകിടക്കുന്നു. കിഴക്കൻ ഹിമാലയൻ മേഖലയിലായി വ്യാപിച്ചുകിടക്കുന്ന ഇവിടെ ഇലപൊഴിക്കുന്ന നിത്യഹരിത വനങ്ങളും, സബ്ട്രോപ്പിക്കൽ ബ്രോഡ് ലീഫ് വന ങ്ങളും (500-1000മീ.), കാണപ്പെടുന്നു. ഉദ്യാനത്തിന്റെ 90% ഭാഗങ്ങളും വനങ്ങളാൽ നിബിഡമാണ് ബാക്കിഭാഗം ചോലവനങ്ങളും സാവന്ന പുൽപ്രദേശങ്ങളും (< 500മീ.) കൊണ്ട് നിറഞ്ഞുകിടക്കുന്നു. പർവ്വതനിരകളിൽ ഓക്ക് മരങ്ങൾ നിറഞ്ഞ വനങ്ങളും ( >2500മീ.) കാണപ്പെടുന്നു. 47-ൽ പരം നീരുറവകൾ ഈ മേഖലകളിലുൾപ്പെടുന്നു. ലോകത്തിൽ വച്ച് അതിഗംഭീരമായ വ്യത്യസ്തതരം സസ്യജീവജാലങ്ങളുടെയും നിരവധി പക്ഷികളുടെയും ആവാസവ്യവസ്ഥയാണ് ഈ ഉദ്യാനം. 

റോയൽ മാനസ് ദേശീയോദ്യാനത്തിൽ നവംബർ മുതൽ മാർച്ച് വരെ വേനൽക്കാലം തികച്ചും സുഖകരമാണ്. എന്നാൽ ശരത്കാലം തണുപ്പേറിയതാണ്. മേയ് മുതൽ സെപ്റ്റംബർ വരെ മൺസൂൺ കാലാവസ്ഥയാണുള്ളത്. ശരാശരി 5,000മി.മീ. മഴ വരെ ഇവിടെ ലഭിക്കുന്നു. താപനില 10 ഡിഗ്രിസെന്റി ഗ്രേഡിലും താഴെയാണ് കണ്ടുവരുന്നത്.

ഹിമാലയൻ സബ്ട്രോപ്പിക്കൽ പൈൻ ഫോറസ്റ്റും, കിഴക്കൻ ഹിമാലയൻ ബ്രോഡ് ലീഫ് വനങ്ങളും ചേർന്നതാണ് സസ്യജാലങ്ങൾ. മതപരമായ ആചാരാനുഷ്ഠാനങ്ങൾക്കും, വാണിജ്യപരമായ ആവശ്യങ്ങൾക്കു വേണ്ടിയും, മരുന്നുകൾക്കും, ആഹാരങ്ങൾക്കായും, 900-ത്തിൽപ്പരം വിവിധ വർഗ്ഗത്തിൽപ്പെട്ട സസ്യങ്ങളെ ഈ ഉദ്യാനത്തിൽ പരിപാലിക്കപ്പെടുന്നു. ഈ ദേശീയോദ്യാനത്തിലെ ഒറ്റപ്പെട്ട ഗ്രാമങ്ങളിൽ ഏകദേശം 5,000 - ത്തിൽപരം ജനങ്ങൾ പാർക്കുന്നു.

ഭൂട്ടാനിലെ ഏറ്റവും വലിയ നദികളിലൊന്നായ മാനസ് നദി യിലും അതിന്റെ പോഷകനദികളിലുമായി മൂന്നുവർഗ്ഗങ്ങളിൽപ്പട്ട മഷീർ മത്സ്യങ്ങൾ, ഡീപ്പ് ബോഡീഡ് മഷീർ("Tor tor"), ഗോൾഡൻ മഷീർ("Tor putitora"), ചോക്കളേറ്റ് മഷീർ("Acrossocheilus hexangonolepis") എന്നിവയെ കണ്ടുവരുന്നു. 10,000 - ത്തിൽപരം ഷഡ്പദങ്ങളും ജൈവവൈവിധ്യത്തിൽപ്പെടുന്നു. 

ഈ ദേശീയോദ്യാനത്തിൽ 2006-ലെ കണക്കുപ്രകാരം 59 തരം സസ്തനികൾ ഉള്ളതായി കണക്കാക്കപ്പെടുന്നു. ഇവിടെ 25-35 റോയൽ ബംഗാൾ കടുവകൾ ("Panthera tigris tigris") യഥേഷ്ടം വിഹരിക്കുന്നു. വലിയ സസ്തനികളായ കാട്ടെരുമ, കാട്ടുപോത്ത്, മ്ലാവ്, ഏഷ്യൻ ആനകൾ, തേൻകരടി, പുലി, ഹിമാലയൻ ബ്ലാക്ക് ബീയർ തുടങ്ങിയ മൃഗങ്ങളും കണ്ടുവരുന്നു. ലാർജ് ഇൻഡ്യൻ സിവെറ്റ് ("Viverra zibetha"), മരപ്പട്ടി ("Paguma larvata"), ബിൻഡുറോങ്("Arctictis binturong"), ക്രാബ്-ഈറ്റിങ് മങ്കൂസ് ("Herpestes urva"), ഹിമാലയൻ മാർട്ടെൻ ("Martes flavigula"), ആസ്സാം മുയലുകൾ,("Caprolagus hispidus"), ഗോൾഡൻ ലാൻഗുർ ("Presbytis geei"), മുള്ളൻ പന്നി ("Sus salvanius"), ഇന്ത്യൻ കാണ്ടാമൃഗം ("Rhinoceros unicornis"), വൈൽഡ് ഡോഗ് ("Coun alpines"), ഏഷ്യൻ ബ്രഷ്-റ്റെയിൽഡ് പോർക്കുപൈൻ ("Atherurus macrourus"), ഗംഗാ ഡോൾഫിൻ("Platanista"), മുതലായവയും ഈ ഉദ്യാനം വാസസ്ഥലമാക്കിയിരിക്കുന്നു. ലോകത്ത് വളരെ കുറച്ച് മാത്രം കണ്ടുവരുന്ന 8 വ്യത്യസ്തവർഗ്ഗത്തിൽപ്പെട്ട പൂച്ചകളെ ഈ സംരക്ഷിതപ്രദേശങ്ങളിൽ കണ്ടുവരുന്നു.

2006- ലെ സർവ്വേപ്രകാരം ഈ ദേശീയോദ്യാനത്തിൽ 427 വിവിധയിനം പക്ഷികൾ ഉള്ളതായി രേഖപ്പെടുത്തിയിരിക്കുന്നു. അതിനുശേഷം മൂന്ന് പക്ഷിവർഗ്ഗങ്ങളെ കൂടി ലിസറ്റിലുൾപ്പെടുത്തിയപ്പോൾ എണ്ണം 430 ഇനമായി ഉയർന്നു. രണ്ട് സംരക്ഷിത വർഗ്ഗങ്ങൾ കൂടി ഈ ഉദ്യാനത്തിലുണ്ട്. ഈ പക്ഷികളെ 1995- ലെ ഷെഡ്യൂൾ 1 വന-പ്രകൃതി സംരക്ഷണനിയമപ്രകാരം ലിസ്റ്റിൽ ഉൾപ്പെടുത്തിയിട്ടുണ്ട്. ഇതുകൂടാതെ രണ്ടിലധികം പുതിയവർഗ്ഗങ്ങൾ (കിന്നരി പ്രാപ്പരുന്ത്, തവിട്ടുകൊക്ക്) കൂടി ഈ ദേശീയോദ്യാനത്തിൽ ഉള്ളതായി രേഖപ്പെടുത്തിയിരിക്കുന്നു. ചെങ്കഴുത്തൻ വേഴാമ്പൽ ("Aceros nipalensis"), പല്ലാസ് ഫിഷ് ഈഗിൾ ("Haliaeetus leucoryphus"), വൈറ്റ്-ബെല്ലീഡ് ഹെറൻ ("Ardea insignis"), സ്പോട്ടഡ് ഇലാക്കൂറ ("Elachura formosa"), ഏഷ്യൻ ഇമറാൾഡ് കുക്കൂ ("Chrysococcyx maculatus"), മേനിപ്പാറക്കിളി ("Monticola cinclorhynchus") എന്നീ ഇനങ്ങളും ഇവിടെ സ്വൈരമായി ചേക്കേറുന്നു.


</doc>
<doc id="393512" url="https://ml.wikipedia.org/wiki?curid=393512" title="കിമോണോ">
കിമോണോ

ഒരു ജാപ്പനീസ് മുഴുനീള മേൽവസ്ത്രമാണ് കിമോണോ (着物, きもの). ജാപ്പനീസ് ഭാഷയിൽ “ധരിക്കുന്നത്” എന്ന് അർത്ഥം. വിശേഷ വേളകളിലും ഔപചാരിക സദസ്സുകളിലും ധരിക്കുന്ന ഈ വസ്ത്രം കുലീനതയുടേയും, ആഭിജാത്യത്തിന്റെയും അടയാളം കൂടിയാണ്. 

T ആകൃതിയിൽ നിർമ്മിക്കപ്പെട്ടിരിക്കുന്ന ഈ വസ്ത്രത്തിന്റെ അടിഭാഗം കണങ്കാൽ വരെ എത്തിനിൽക്കുന്നതും , കഴുത്തിനു കോളറും, വിശാലമായ കൈയ്യറകൾ (സ്ലീവ്) ഉളളതുമാകുന്നു.കിമോനോയെ ഉറപ്പിക്കാൻ ഒബി (obi) എന്ന ഒരു കച്ചയും ചുറ്റിയിരിക്കും. സോറി (zori) എന്ന പാദരക്ഷകളും, താബി (tabi) എന്ന കാലുറയും കിമോനോയ്ക്ക് അകമ്പടിയാണ്.
പ്രധാനമായും സ്ത്രീകളാണ് കിമോനോ ധരിക്കുന്നതെങ്കിലും പുരുഷ കിമോനോകളും നിലവിലുണ്ട്. യുവതികളാണ് കിമോനോ ധാരികളിലേറെയും, പ്രായംചെന്നവരും പുരുഷന്മാരും ധരിക്കുന്ന വസ്ത്രമാണെങ്കിലും സാർവ്വത്രികമോ സാധാരണമോ അല്ല. സുമോ ഗുസ്തിക്കാർ പൊതുവേദികളിൽ പ്രത്യക്ഷപ്പെടുമ്പോൾ കിമോനോ ധരിച്ചിരിക്കണമെന്ന് നിഷ്കർഷയുണ്ട്.

കിമോനോ ഇന്നത്തെ നിലയിലായത് ക്രമേണയുള്ള പരിണാമത്തിലൂടെയാണ്. ജപ്പാനീസ് ചരിത്രത്തിൽ ചൈനയുടെ സാംസ്കാരിക സ്വാധീനം വളരെ വലുതാണ്. ചൈനയിൽ നിന്നുള്ള  വൻകുടിയേറ്റമാണ് ഇതിനു പ്രധാനകാരണം. എട്ടാം നൂറ്റാണ്ട് മുതൽക്ക്  തന്നെ കിമോനോയുടെ ആദ്യ രൂപം പ്രത്യക്ഷപ്പെട്ട് തുടങ്ങി. എന്നാൽ ആ കാലത്ത്  കിമോനോയുടെ മേൽ ഒരു  അരകുപ്പായം മേലങ്കിയായി ധരിക്കുമായിരുന്നു. ആദ്യകാലങ്ങളിൽ ഹക്കാമ എന്ന ഉടയാട കിമോനോയുടെ മേൽ ധരിക്കുമായിരുന്നു. പതിനാലാം നൂറ്റാണ്ട് മുതൽക്ക് കിമോനോയ്ക്ക് സ്വതന്ത്ര മേൽവസ്ത്രം എന്ന പദവി ലഭിക്കുകയും കെട്ടിയടയ്ക്കാൻ ഒബി എന്ന കച്ച അകമ്പടിയാവുകയും ചെയ്തു. പതിനേഴാം നൂറ്റാണ്ട് മുതൽക്ക് കൈയ്യറകൾ ക്രമേണ വീതിയും നീളവും കൂടുകയും ഒബി വിസ്താരമുള്ളതും പലരീതിയിൽ കെട്ടാവുന്നതാവുകയും ചെയ്തുകൊണ്ടിരുന്നു. പത്തൊമ്പതാം നൂറ്റാണ്ടിനു  ശേഷം വലിയ മാറ്റങ്ങളൊന്നും ഇല്ലാതെ കിമോനോ നിലനിൽക്കുന്നു. നേർത്ത തുണിത്തരങ്ങളിൽ നിന്നും കിമോനോ നെയ്യുന്നത് ഇന്നും ഒരു കലാ വിരുതായി ഗണിക്കപ്പെടുന്നു.

ഇരുപതാം നൂറ്റാണ്ട് അടുത്തപ്പോഴേക്കും പാശ്ചാത്ത്യ വസ്ത്രധാരണം കൂടുതൽ പ്രചാരത്തിൽ വന്നു തുടങ്ങി. അണിയാൻ എളുപ്പവും സൗകര്യപ്രദമവുമായ ഈ പുതുവസ്ത്ര ശൈലിക്ക് ജപ്പാൻ ചക്രവർത്തി മൈജിയുടെ പിന്തുണയും ലഭിച്ചു. റൈയിൽവേ തൊഴിലാളികളും അധ്യാപകരും പോലീസും  പാശ്ചാത്യ വസ്ത്രം അവലംബിക്കാൻ ചക്രവർത്തി ഉത്തരവിറക്കുകയും ചെയ്തു. അതോടെ പട്ടാളയൂണിഫോമും സ്കൂൾ യൂണിഫോമും പാശ്ചാത്യ ശൈലിയിലായി. 

കിമോനോ ധാരികൾക്ക് ഓടാൻ, വസ്ത്രം തടസ്സമാവുകയായിരുന്നു. ഒപ്പം ധരിക്കുന്ന പരമ്പരാഗത പാദരക്ഷകൾ കാര്യങ്ങൾ കൂടുതൽ വിഷമിപ്പിച്ചു. തന്മൂലം കിമോനോ ധാരികൾ വഴിയോര മോഷ്ടാക്കളുടേയും പിടിച്ചുപറിക്കാരുടേയും ഇരകളാവുന്ന സംഭവങ്ങളും ഏറിവന്നു. 

1932ൽ ഷിറൊകിയ(shirokiya)യിൽ ഉണ്ടായ ഒരു വൻ അഗ്നിബാധ വേളയിൽ കിമോനോ ധാരികളായ സ്ത്രീകൾ കെട്ടിടത്തിൽ നിന്നും ചാടാൻ വിസമ്മതിക്കുകയും അപകടത്തിനിരയാവുകയും ചെയ്തുവത്രേ. കിമോനോയ്ക്ക് അടവസ്ത്രമില്ലാത്തതിനാൽ മാനഹാനി ഭയന്നാണ് ചാടാൻ വിസമ്മതിച്ചതെന്നും ഈ അഗ്നി ബാധ കിമോനോയുടെ തന്നെ മരണമണിയായി എന്നുമുള്ള ഒരു കഥ ഇന്നും പ്രചാരത്തിലുണ്ട്.

കിമോനോ മറ്റ് ഏത് വസ്ത്രങ്ങളേയും പോലെ കുറഞ്ഞ വില മുതൽ വളരെ വലിയ വിലയിൽ വരെ ലഭ്യമാണ്. എന്നാൽ ഏറിയ കിമോനോകൾക്കും വലിയ വിലയാണ് ഇന്നുള്ളത്.

പതിനായിരം അമേരിക്കൻ ഡോളർ എന്നത് ഒരു കിമോനോയ്ക്ക് സാധാരണമാണ്. അടിവസ്ത്രവും, കച്ച(ഒബി) കാലുറ, പാദരക്ഷകൾ മറ്റ് അനുബന്ധ ചേരുവകൾ എല്ലാം കൂടി ഇരുപതിനായിരും ഡോളർ ആവാം. ഒരു ഒബിയ്ക്ക് മാത്രം  ആയിരകണക്കിനു ഡോളർ വന്നേക്കാം.. എന്നാൽ സാധാരണക്കാർക്ക് പ്രാപ്യമാവുന്ന കിമോനോകൾ ധാരാളമായി ലഭ്യമാണ്. പഴയ കിമോനോകൾ പുതുക്കി നിർമ്മിച്ച് പുനരുപയോഗിക്കുന്നത് സാധാരണമാണ്. സെക്കൻഡ് ഹാൻഡ് കിമോനോകൾ ജപ്പാനിൽ വൻബിസിനസ്സ് ആണത്രെ. പുരുഷ കിമോനോകൾ ഇറക്കം കുറഞ്ഞവയും അലങ്കാരം ആവശ്യമില്ലാത്തവയും ആയതിനാൽ വിലയും കുറവാണ്.


</doc>
<doc id="393516" url="https://ml.wikipedia.org/wiki?curid=393516" title="ഹമദ് മെഡിക്കൽ കോർപ്പറേഷൻ">
ഹമദ് മെഡിക്കൽ കോർപ്പറേഷൻ

ഖത്തറിലെ പ്രമുഖമായ ഒരു ആരോഗ്യ പരിപാലന സംഘടനയാണ് ഹമദ് മെഡിക്കൽ കോർപ്പറേഷൻ (എച്ച്.എം.സി.), 1979-ൽ ആണ് ഇത് സ്ഥാപിതമായത്. എമിറി ഡിക്രീ പ്രകാരം സ്ഥാപിതമായ ഈ സംഘടന ലാഭേഛയില്ലാതെ പ്രവർത്തിക്കുന്നു. ഏഴ് ആശുപത്രികൾ, മൂന്നു കമ്മ്യൂണിറ്റി ആശുപത്രികൾ, ആംബുലൻസ് സേവനം, ഗാർഹിക ആരോഗ്യ പരിപാലനം എന്നിവ എച്ച്.എം.സി. നടത്തുന്നു.
1957-ലാണ് ഈ ആശുപതി പ്രവത്തനം ആരംഭിക്കുന്നത്. ഭിന്നശേഷിയുള്ളവർ, പ്രായമുള്ളവർ എന്നിവർക്കായി പ്രത്യേകം സൗകര്യങ്ങൾ ഇവിടെ ഉണ്ട്. 2800-ൽ അധികം ജീവനക്കാർ ഉള്ള ഈ ആശുപത്രി ഏഴു വിഭാഗങ്ങളായിട്ടാണ് പ്രവർത്തിക്കുന്നത്.

ആധുനിക ചികിത്സാ നൽകാനായി പ്രവർത്തിക്കുന്ന ആശുപത്രിയാണ് ഇത്. 1982-ലാണ് ഈ ആശുപതി പ്രവത്തനം ആരംഭിക്കുന്നത്. 65 പ്രത്യേക ക്ലിനിക്കുകൾ, അത്യാഹിത വിഭാഗം, അഞ്ച് തീവ്ര പരിചരണവിഭാഗം, പതിനൊന്ന് ശസ്ത്രക്രിയ മുറികൾ.
, വിശാലമായ ഔഷധശാല, ലബോറട്ടറി മരുന്നുകൾ, രോഗനിർണ്ണായതിനായുള്ള ആധുനിക പതോളജി ലാബ്, റേഡിയോളജി വിഭാഗം തുടങ്ങിയ സൗകര്യങ്ങൾ ഇവിടെ ഉണ്ട്. ഇവിടുത്തെ അത്യാഹിത വിഭാഗം ലോകത്തിലെ തിരക്കുള്ള ഒന്നിൽ പെട്ടതാണ്. ട്രോമ കെയർ വിഭാഗത്തിന് ലോകാരോഗ്യ സംഘടനയുടെ അംഗീകാരം ഉണ്ട്. 2013 മുതൽ പ്രമേഹ രോഗികൾക്കായി നാഷണൽ സെന്റർ ഫോർ ഡയബെറ്റിസ് വിഭാഗം ഇവിടെ പ്രവർത്തനം ആരംഭിച്ചു.

വൃക്ക സംബന്ധിയായ ചികിത്സ നൽകുന്ന ഫഹദ് ബിൻ ജാസീം കിഡ്‌നി സെന്റർ ഹമദ് ജനറൽ ആശുപത്രിയുടെ കീഴിലാണ് പ്രവർത്തിക്കുന്നത്.

സ്ത്രീയകളുടെ ആരോഗ്യം, പ്രസവം, പ്രസവാന്തര ശുശ്രൂഷകൾ, നവജാതശിശുക്കളുടെ ആരോഗ്യം എന്നീ ലക്ഷ്യങ്ങൾ മുൻനിർത്തി 1998-ൽ തുടങ്ങിയതാണ് ഈ ആശുപത്രി. 330 കിടക്കകൾ, അത്യാഹിത മുറി, 16 പ്രസവ മുറികൾ തുടങ്ങിയ സൗകര്യങ്ങൾ ഇവിടെ ഉണ്ട്.

പേര് സൂചിപ്പിക്കുന്നത് പോലെ ഹൃദയ സംബന്ധിയായുള്ള രോഗങ്ങൾക്കാണ് ഇവിടെ ചികിത്സ നൽകുന്നത്. 2010-ലാണ് ഇത് സ്ഥാപിതമായത്. ഇരുപതു കൊറോണറി കെയർ ബെഡ് യൂണിറ്റുകൾ, 12 കാർഡിയോതൊറായിക് ഇന്റെൻസീവ് കെയർ യൂണിറ്റുകൾ, ഇരുപത്തിനാല് ഹൈ-ഡിപെൻഡൻസി യൂണിറ്റുകൾ, അറുപത് റൂമുകൾ, മൂന്ന് ശസ്‌ത്രക്രിയ മുറികൾ എന്നീ സൗകര്യങ്ങൾ ഇവിടെ ഉണ്ട്. രോഗികളുടെ മുറികൾ ടെലിമെട്രി ഉപയോഗിച്ചു പ്രത്യേകം നിരീക്ഷിക്കാൻ ഇവിടെ സംവിധാനം ചെയ്തിട്ടുണ്ട്.

അതിവേഗം വളരുന്ന അൽ വഖ്‌റ, മെസയീദ്‌ എന്നീ നഗരങ്ങൾക്ക് വേണ്ടി 2012-ൽ സ്ഥാപിച്ചതാണ് ഈ ആശുപത്രി. ഖത്തറിലെ ഏറ്റവും വലിയ കെട്ടിടം ആണിത്.
അൽ ഖോർ മേഖലയിൽ ആതുരസേവനത്തിനായി 2005-ൽ സ്ഥാപിച്ചതാണ് ഈ ആശുപത്രി.

ഖത്തർ, ക്യൂബ എന്നീ സർക്കാരുകളുടെ തുല്യ പങ്കാളിത്തത്തിൽ ദുഖാൻ മേഖലയിൽ 2010-സ്ഥാപിച്ചതാണ് ഈ ആശുപത്രി. ഏതാണ്ട് നാനൂറിലധികം ക്യൂബൻ വിദഗ്‌ധർ ഇവിടെ ഉണ്ട്.

വളരെ മികച്ച ആംബുലൻസ് സേവനം ആണ് ഹമദ് നൽകുന്നത്. വാഹനങ്ങൾക്ക് പുറമെ ലൈഫ് ഫ്ലൈറ്റ് എന്ന് വിളിക്കുന്ന എയർ ആംബുലൻസ് സൗകര്യവും ഹമദ് നൽകുന്നു.

പ്രമേഹം, അമിതഭാരം, മെറ്റബോളിക് അസുഖങ്ങൾ മുതലായവയുടെ ചികിത്സ, പ്രതിരോധം എന്നിവയ്ക്കായി എച്ച്.എം.സിയുടെ അക്കാദമിക് ഹെൽത്ത് സിസ്റം രൂപീകരിച്ച സ്ഥാപനം ആണ് ഖത്തർ മെറ്റബോളിക് ഇൻസ്റ്റിറ്റ്യൂട്ട്.

താഴെ പറയുന്നവ ഈ സ്ഥാപനത്തിൻറെ കീഴിൽ വരുന്നതാണ്.


പകർച്ചവ്യാധികൾക്കായിട്ടുള്ള ചികിത്സ നൽകാനായി സ്ഥാപിച്ചതാണ് ഈ സ്ഥാപനം. പകർച്ചവ്യാധികൾക്കുള്ള ചികിത്സക്ക് പുറമെ അത് പടരാതിരിക്കാനുള്ള മുൻകരുതലുകൾ എടുക്കുന്നതും ഈ സ്ഥാപനമാണ്. ഇതിനായി ഖത്തർ ആരോഗ്യ മന്ത്രാലയവുമായി ചേർന്ന് വിവിധ പരിപാടികൾ സിഡിസി നടത്തുന്നു. രോഗങ്ങളെ കുറിച്ച് പൊതു അവബോധം നൽകാനായി ധാരാളം കാമ്പയിനുകൾ നടത്തുന്നു.

താഴെ പറയുന്ന അംഗീകാരങ്ങൾ ഹമദിനുണ്ട്.




</doc>
<doc id="399015" url="https://ml.wikipedia.org/wiki?curid=399015" title="വേലിയിറക്കം">
വേലിയിറക്കം

വേലിയേറ്റത്തിന്റെ വിപരീതപ്രവർത്തനമാണ് വേലിയിറക്കം. ചന്ദ്രന്റേയും സൂര്യന്റേയും ഗുരുത്വാകർഷണഫലായി ഉണ്ടാകുന്ന പ്രതിഭാസമാണ് വേലിയിറക്കം. ദിവസേന രണ്ട് തവണ വേലിയേറ്റഫലമായി സമുദ്രജലം ഉയരുകയും വേലിയിറക്കഫലമായി താഴുകയും ചെയ്യുന്നു. ഏറ്റവും ശക്തിയേറിയ വേലിയിറക്കങ്ങൾ അമാവാസി, പൗർണ്ണമി ദിവസങ്ങളിലാണ് അനുഭവപ്പെടുന്നത്.


</doc>
<doc id="399017" url="https://ml.wikipedia.org/wiki?curid=399017" title="ശാസ്ത്രീയ വിപ്ലവം">
ശാസ്ത്രീയ വിപ്ലവം

16-ആം നൂറ്റാണ്ടിൽ യൂറോപ്പിൽ ഉരുത്തിരിഞു വന്ന ശാസ്ത്രീയ ചിന്താഗതികളെയും അതിന്റെ ഭാഗമായി രൂപംകൊണ്ട സമൂഹിക മാറ്റങ്ങളെയുമാണ് ശാസ്ത്രീയ വിപ്ലവം എന്നു പറയുന്നത്. കോപ്പർ നിക്കസ് എന്ന് ശാസ്ത്രഞ്ജൻ തന്റെ സൂര്യ കേന്ദ്രീകൃത സിദ്ന്ദമാണ് ശാസ്ത്രീയ വിപ്ലവത്തിന് തുടക്കമിട്ടത്.

</doc>
<doc id="399018" url="https://ml.wikipedia.org/wiki?curid=399018" title="റേഡിയോ ദൂരദർശിനി">
റേഡിയോ ദൂരദർശിനി

റേഡിയോ തരംഗങ്ങളുടെ സഹായത്തോടെയുള്ള ആകാശനിരീക്ഷണം സാധ്യമാക്കുന്ന ദൂരദർശിനിയാണ് റേഡിയോ ദൂരദർശിനി.ലോകത്തിലെ ആദ്യ റാഡിയോ ദൂരദർശിനി നിർമ്മിച്ചത് കാൾ ജാൻസ്കി എന്ന എൻജിനിയർ ആണ്. ഇലക്ടോ-മാഗ്നെറ്റിൿ സ്പെക്ട്രത്തിലെ ഒരു ഭാഗമായ റാഡിയോ തരംഗങ്ങളാണ് നിരീക്ഷണത്തിനു വേണ്ടി ഉപയോഗിക്കുന്നത്. 


</doc>
<doc id="399038" url="https://ml.wikipedia.org/wiki?curid=399038" title="ഖത്തർ സർവ്വകലാശാല">
ഖത്തർ സർവ്വകലാശാല

ഖത്തറിലെ ഒരു പൊതു സർവ്വകലശാല ആണ് ഖത്തർ സർവ്വകലാശാല (; transliterated: ജാമിയത്ത് ഖത്തർ). ഖത്തറിന്റെ തലസ്ഥാനമായ ദോഹയിലാണ് സർവ്വകലാശാല സ്ഥിതി ചെയ്യുന്നത്. ഖത്തറിലെ ഒരേയൊരു സർക്കാർ സർവ്വകലാശാല എന്നതാണ് ഈ സർവ്വകലാശാലയുടെ പ്രത്യേകത . 
1973-ൽ അന്നത്തെ ഖത്തർ അമീർ ആയിരുന്ന ഖലീഫ ബിൻ ഹമദ് അൽ ഥാനിയുടെ ഉത്തരവ് പ്രക്രാരം ആയിരുന്നു ഖത്തർ സർവ്വകലാശാല സ്ഥാപിതമായത്. കോളേജ് ആയിട്ടാണ് ആദ്യം സ്ഥാപിതം ആയത്.

പിന്നീട് 1977-ൽ നാല് കോളേജുകൾ സ്ഥാപിച്ച് സർവകലാശാല ആയി ഉയർത്തി. 1980-ൽ കോളേജ് ഓഫ് എൻജിനീയറിങ്, കോളേജ് ഓഫ് ബിസിനസ് ആൻഡ് എക്കണോമിക്സ് യഥാക്രമം 1980, 1985 വർഷങ്ങളിൽ സ്ഥാപിതമായി.



</doc>
<doc id="399044" url="https://ml.wikipedia.org/wiki?curid=399044" title="ഹക്ക ജനങ്ങൾ">
ഹക്ക ജനങ്ങൾ

ഹക്ക ഭാഷ സംസാരിക്കുന്ന ഹാൻ ചൈനീസ് ജനതയാണ് ഹക്ക ജനങ്ങൾ Hakkas (), Hakka Han എന്ന പേരിലും ഇവർ അറിയപ്പെടുന്നുണ്ട്.
ഗുവാനോഡോങ്, ഫുജിയാൻ, ജിയാങ്സി, ഗുവാങ്സി, സിചുവൻ, ഹുനാൻ, ഷെജിയാങ്, ഹൈനാൻ, ഗുയ്ഷോ എന്നിവിടങ്ങളിലാണ് പ്രധാനമായും ഇവർ താമസിക്കുന്നത്.
ഹക്ക - Hakka (客家)- എന്ന ചൈനീസ് വാക്കിന് ഗസ്റ്റ് ഫാമിലീസ് - അതിഥി കുടുംബങ്ങൾ എന്നാണ് അർത്ഥം. 
മറ്റു ചൈനീസ് ജനവിഭാഗങ്ങളെ പോലെ ഭൂമിശാസ്ത്രപരമായ പ്രദേശത്തിന്റെ പേരിലല്ല ഈ ജനവിഭാഗം അറിയപ്പെടുന്നത്. പ്രവിശ്യ, രാജ്യം , നഗരം എന്നിവയുമായി ബന്ധപ്പെട്ട പേരല്ല, ഹക്ക എന്നത്. 
ഹക്കാ ഭാഷ സംസാരിക്കുന്നവരോ അല്ലെങ്കിൽ ഹക്കയിലെ ഏതെങ്കിലും വംശത്തിൽ പെട്ടവരോആയ ആളുകളെയാണ് ആധുനിക കാലത്ത് സാധാരണയായി ഹക്ക ജനതയായി പരിഗണിക്കുന്നത്. 
ഏഷ്യയിലെ ഏറ്റവും നീളം കൂടിയ മൂന്നാമത്തെ നദിയായി അറിയപ്പെടുന്ന ചൈനയിലെ ഏറ്റവും വലിയ രണ്ടാമത്തെ നദിയായ മഞ്ഞ നദിയുടെ (ഹ്വാംഗ് ഹൊ) അതിർത്തി പ്രദേശങ്ങളായ ആധുനിക വടക്കൻ ചൈനീസ് പ്രവിശ്യകളുടെ ഭാഗമായ ഷാൻങ്‌സി, ഹെനാൻ, ഹുബീ എന്നിവിടങ്ങളിലാണ് ഹക്ക ജനതയുടെ ഉത്ഭവം എന്നാണ് കരുതപ്പെടുന്നത്. ഇവിടെ നിന്നും കുടിയേറ്റ പരമ്പരകളിലൂടെയാണ് ഇന്ന് ഹക്കകൾ കാണപ്പെടുന്ന തെക്കൻ ചൈനയുടെ ഭാഗത്തെത്തിയതെന്നാണ് കരുതുന്നത്. 
ഗണ്യമായ തോതിൽ ലോകമെമ്പാടുമുള്ള വിവിധ രാജ്യങ്ങളിലേക്കും കുടിയേറി. ചൈനീസ് സമുദായ വിഭാഗങ്ങളായ 80 ദശലക്ഷം ഹക്ക ജനങ്ങളാണ് ഇത്തരത്തിൽ ലോകത്താകമാനം കുടിയേറിയതെന്നാണ് കണക്ക്.
ആധുനിക ചൈനീസ് ചരിത്രത്തിലും വിദേശ ചൈനീസ് ചരിത്രത്തിലും ഹക്ക ജനങ്ങൾക്ക് കാര്യമായ സ്വാധീനമുണ്ടായിരുന്നു. പ്രത്യേകിച്ച്, അവർ പല വിപ്ലവ, ഭരണകൂട, സൈനീക നേതാക്കളുടെ പ്രധാന സ്രോതസ്സായിരുന്നു. 
വടക്കൻ ചൈനയിൽ ഉത്ഭവിച്ച ഹാൻ ചൈനീസ് വംശത്തിലെ ഒരു ഉപവിഭാഗമായാണ് ഹാക്ക ജനങ്ങൾ സാധാരണയായി അറിയപ്പെടുന്നത്. 
ഹക്ക ജനങ്ങളുടെ ഉത്ഭവം കണ്ടെത്തുന്നതിന് മൂന്ന അംഗീകൃത സിദ്ധാന്തങ്ങളാണ് നരവംശശാസ്ത്രജ്ഞരും ചരിത്രക്കാരൻമാരും ഭാഷാപണ്ഡിതരും സ്വീകരിച്ചിരിക്കുന്നത്. 
അവസാനത്തെ രണ്ട് സിദ്ധാന്തങ്ങൾ ഒന്നിലധികം ശാസ്ത്രീയ പഠനങ്ങളാൽ ഏകോപിച്ചതാണ്. 

വടക്കൻ ചൈനയിലെ മഞ്ഞ നദിക്കരയുടെ പ്രവിശ്യകളിൽ നിന്ന് കുടിയേറിയ ജനങ്ങളെയാണ് ഹക്ക എന്ന് പറയുന്നത്. ആദ്യകാലത്ത് പ്രത്യേക ജനവിഭാഗങ്ങളെ ഹക്ക എന്ന പറഞ്ഞിരുന്നില്ല. സാമ്രാജ്യത്വ ചൈനയിലെ ആദ്യ രാജവംശമായ ഖിൻ രാജവംശ (221-206 ബിസി) കാലം മുതൽ സാമൂഹികമായ അസ്വസ്ഥതകളും വിപ്ലവങ്ങളും പടയോട്ടങ്ങളും കാരണം ഹക്ക വംശജരുടെ പൂർവ്വീകർ പല തവണയായി തെക്കൻ ഭാഗത്തേക്ക് കുടിയേറുകയായിരുന്നു.
പതിനാറാം നൂറ്റാണ്ടിൽ, സാമ്പത്തിക പുരോഗതിയുടെ ഫലമായി സിങ്ക് ഖനനം നടക്കുന്ന കുന്നിൻ പ്രദേശങ്ങളിലേക്കും കാർഷിക വിളകൾ നട്ടു വളർത്താനായി തീരദേശ സമതലങ്ങളിലേക്കും നീങ്ങി. സാമ്പത്തിക മാന്ദ്യത്തിന് ശേഷം ഈ സംരംഭങ്ങൾ പലതും പരാജയപ്പെട്ടു. ഇതോടെ, അനേകം പേർ പലവട്ടമായി തിരിച്ചുവരാൻ തുടങ്ങി. 

ചില സാമൂഹികവും സാംസ്‌കാരികവുമായ ( ഉദാഹരണത്തിന് ഭാഷ വ്യത്യാസങ്ങൾ) വ്യത്യാസങ്ങൾ കാരണം സമീപ പ്രദേശത്തുള്ള ജനങ്ങളിൽ നിന്നും വ്യത്യസ്ഥമാണെങ്കിലും ഹാൻ ചൈനീസ് ജനതയാണ് ഭൂരിപക്ഷം. പ്രത്യേക ജില്ലകൾ, പ്രവിശ്യകൾ അല്ലെങ്കിൽ പ്രദേശങ്ങൾ പരിഗണിക്കാതെ ചരിത്രപരമായ ഉറവിടങ്ങളിൽ നിന്നുള്ള ജനസംഖ്യായനുസരിച്ച് പൊതുവായാണ് ഇവരെ പരിഗണിക്കുന്നത്.
അക്രമങ്ങളുടെയും കഷ്ടപ്പാടുകളുടെയും ചരിത്രമാണ് ഹക്കകളുടെ ചരിത്രം.കലാപങ്ങളിലും കൂട്ടക്കൊലകളിലുമായി ഹക്ക ജീവിതങ്ങൾക്ക് ഭീകരമായ നഷ്ടമുണ്ടായിട്ടുണ്ട്.

സൂക്ഷിച്ചുവെക്കുന്ന മാംസാഹാരങ്ങൾക്ക് പ്രസിദ്ധമാണ് ഹക്ക ഭക്ഷണം. യോങ് താഉ ഫൂ ഒരു ജനകീയ ഹക്ക ഭക്ഷണമാണ്. സോയാ ബീൻ പാലിൽ നിന്ന് നിർമ്മിക്കുന്ന തോഫു, ബ്രൈസിങ് എന്നിവ ഇവരുടെ പ്രധാന ഭക്ഷണങ്ങളാണ്.
ചരിത്രപരമായി, ഹക്ക വനിതകൾ അവരുടെ കാൽപാദങ്ങൾ തുറന്നിട്ട് പാദരക്ഷകൾ ധരിക്കാതെയാണ് പൊതുസ്ഥലങ്ങളിൽ പ്രത്യക്ഷപ്പെട്ടിരുന്നത്.


</doc>
<doc id="399067" url="https://ml.wikipedia.org/wiki?curid=399067" title="ദോഹ മെട്രോ">
ദോഹ മെട്രോ

ഖത്തറിന്റെ തലസ്ഥാനമായ ദോഹയിൽ നിർമാണത്തിൽ ഇരിക്കുന്ന അതിവേഗ റയിൽ ഗതാഗത ശൃംഖലയാണ്‌ ദോഹ മെട്രോ (അറബിക്:مترو الدوحة). ഖത്തർ റെയിലിനാണ് ഉടമസ്ഥാവകാശം രണ്ടു ഘട്ടങ്ങളിയായി നിർമ്മിക്കാൻ ഉദ്ദേശിക്കുന്ന ഈ മെട്രോ പ്രോജക്ടിന് മൂന്ന് പാതകൾ, 37 സ്റ്റേഷനുകൾ ആണ് വിഭാവനം ചെയ്തിരിക്കുന്നത്. ഭൂരിഭാഗവും പാതകളും ഭൂഗർഭ പാതകൾ ആയിട്ടാണ് രൂപകൽപന ചെയ്തിരിക്കുന്നത്. ദോഹ മെട്രോ പ്രൊജക്റ്റ് 2020-ഓടെ പൂർത്തിയാക്കാൻ ആണ് ഉദ്ദേശിക്കുന്നത്.
2013 ആരംഭത്തിലാണ് മെട്രോയുടെ കരാർ നടപടികൾ ഖത്തർ റെയിൽ തുടങ്ങുന്നത്.

കോസ്ടൽ ലൈൻ എന്നും ഇത് അറിയപ്പെടുന്നു. അൽ വഖ്രയിൽ നിന്നും തുടങ്ങി ലുസൈൽ അവസാനിക്കുന്നു ഈ പാതയ്ക് നാല്പത് കിലോ മീറ്റർ നീളമുണ്ട്. 
റെഡ് ലൈനിലെ സ്റ്റേഷനുകൾ ഇവയാണ്. 


</doc>
<doc id="399068" url="https://ml.wikipedia.org/wiki?curid=399068" title="ബംഗ്ലാദേശ് കേഡ്റ്റ് കോർപ്സ്">
ബംഗ്ലാദേശ് കേഡ്റ്റ് കോർപ്സ്

ബംഗ്ലാദേശ് നാഷണൽ കേഡറ്റ് കോർപ്സ് The Bangladesh National Cadet Corps (BNCC) അവിടത്തെ കരസേന, വ്യോമസേന, നാവികസേന എന്നിവയുടെ സ്കൂളുകൾ, കോളജുകൾ സർവ്വകലാശാലകൾ എന്നിവയ്ക്കുള്ള സംയുക്തമായ സേവന സംഘടനയാണ്. 

ബ്രിട്ടിഷ് ഭരണകാലത്ത് 1921ൽ ധാക്ക സർവ്വകലാശാല തുടങ്ങിയശേഷം ക്യാപറ്റൻ ഇ. ഗ്രൂമിന്റെ നേതൃത്വത്തിൽ അദ്ദേഹം അഡ്ജൂറ്റന്റ് ആയി ഇന്ത്യൻ ടെറിട്ടോറിയൽ ഫോഴ്സസ് ആക്റ്റ് 1923 പ്രകാരം ബംഗ്ലാദേശ് നാഷണൽ കേഡറ്റ് കോർപ്സിന്റെ പ്രവർത്തനം തുടങ്ങി. 1927 നവംബറിൽ അദ്ദേഹം 100 വിദ്യാർത്ഥികൾക്കും 16 അദ്ധ്യാപകർക്കുമായി സൈനികമായ പരിശീലനം നൽകി. പിന്നീട്, 1928 ജൂണിൽ യൂണിവേഴ്സിറ്റി ട്രൈനിങ് കോർപ്സ് ഔദ്യോഗികമായി തിടങ്ങി. 1943ൽ ഈ സംഘടയുടെ പേര് യൂണിവേഴ്സിറ്റി ഓഫീസേഴ്സ് ട്രൈനിങ് കോർപ്സ് (University Officers Training Corps (UOTC)എന്നാക്കിമാറ്റി. ഈ കോർപ്സിന്റെ അംഗങ്ങൾ 1971ലെ ബംഗ്ലാദേശ് വിമോചനയുദ്ധത്തിൽ പങ്കെടുത്തിരുന്നു. സ്വാതന്ത്ര്യത്തിനുശേഷം ബംഗ്ലാദേശ് കേഡറ്റ് കോർപ്സ് ബംഗ്ലാദേശിലെ കോളജു വിദ്യാർത്ഥികൾക്കും ജൂണിയർ കേഡറ്റ് കോർപ്സ് ജൂണിയർ വിദ്യാർത്ഥികൾക്കുമായും വേറെ രൂപീകരിച്ചുവെങ്കിലും യൂണിവേഴ്സിറ്റി ഓഫീസേഴ്സ് ട്രൈനിങ് കോർപ്സ്  യൂണിവേഴ്സിറ്റി വിദ്യാർത്ഥികൾക്കായി നിലനിർത്തിയിട്ടുണ്ടായിരുന്നു. 1979 മാർച്ച് 23നു അന്നത്തെ പ്രസിഡന്റ് ആയിരുന്ന സിയാവുർ റഹ്മാൻ, ബംഗ്ലാദേശ് കേഡറ്റ് കോർപ്സ്, ജൂണിയർ കേഡറ്റ് കോർപ്സ്, യൂണിവേഴ്സിറ്റി ഓഫീസേഴ്സ് ട്രൈനിങ് കോർപ്സ്  എന്നിവ പരസ്പരം യോജിപ്പിച്ചു. ഇപ്പോൾ ഇത് കരസേന, വ്യോമസേന, നാവികസേന എന്നിവയുടെ സ്കൂളുകൾ, കോളജുകൾ സർവ്വകലാശാലകൾ എന്നിവയ്ക്കുള്ള സംയുക്തമായ സേവന സംഘടനയാണ്. ഇപ്പോൾ ഈ സംഘടനയുടെ ആസ്ഥാനം, ധാക്കയിലെ ഉത്തറയിലെ സെക്റ്റർ നമ്പർ 6ലാണ്. ബംഗ്ലാദേശ് കേഡറ്റ് കോർപ്സിൽ 3 തരം കേഡറ്റുകളുണ്ട്. ഇതിനെ രണ്ടു തലമായി തിരിച്ചിട്ടുണ്ട്. ജൂണിയർ ഡിവിഷൻ കേഡറ്റുകൾ എന്നും സീനിയർ ഡിവിഷൻ കേഡറ്റുകൾ എന്നും. സീനിയർ ഡിവിഷനെ വീണ്ടും പെൺകുട്ടികളുടെയും ആൺകുട്ടികളുടെയും വിഭാഗമായി വിവിധ തലത്തിലായി തിരിച്ചിരിക്കുന്നു. ബംഗ്ലാദേശ് സർക്കാർ ബംഗ്ലാദേശ് കേഡറ്റ് കോർപ്സിനെ നിയമപരമായ ചട്ടക്കൂടിനകത്തു കൊണ്ടുവന്ന് ഒരു പ്രത്യേക വകുപ്പിങ്കീഴിലാക്കാൻ തീരുമാനിച്ചിട്ടുണ്ട്. ഈ നിർദ്ദേശത്തെ ബംഗ്ലാദേശ് കേഡറ്റ് കോർപ്സ് ആക്റ്റ് 2015 എന്നാണു വിളിക്കപ്പെടുന്നത്. പ്രതിരോധമന്ത്രാലയത്തിനു കീഴിലുള്ള പ്രത്യെക വകുപ്പിൻകീഴിലാക്കാനാണുദ്ദേശിക്കുന്നത്. ബംഗ്ലാദേശ് കേഡറ്റ് കോർപ്സ് (BNCC) ഇന്ത്യാഗവണ്മെന്റിന്റെ ക്ഷണപ്രകാരം, യുവാകളുടെ പരസ്പരകൈമാറ്റക്കരാർ പ്രകാരം ഒരു പ്രതിനിധി സംഘത്തെ ഇന്ത്യയിലേയ്ക്ക് അയച്ചിട്ടുണ്ട്. 2009ലെ റിപ്പബ്ലിക് ദിന ക്യാമ്പിൽ അവർ പങ്കെടുത്തിരുന്നു. വിജയദിവസപരേഡിലും അവർ പങ്കെടുത്തു.

കരസേനാവിഭാഗവും നാവികസേനാവിഭാഗവും വ്യോമസേനാവിഭാഗവുമുള്ള ബംഗ്ലാദേശ് കേഡറ്റ് കോർപ്സ് നയിക്കുന്നത് ഡയറക്ടർ ജനറൽ ആണ്. അദ്ദേഹം ബംഗ്ലാദേശ് കരസേനയുടെ ബ്രിഗേഡിയർ ജനറൽ ആയിരിക്കും. ബംഗ്ലാദേശ് കേഡറ്റ് കോർപ്സിനു 5 കരസേന റെജിമെന്റും (ആർമി വിങ്) 3 എയർ സ്ക്വാഡ്രനും (എയർഫോഴ്സ് വിങ്) 3 നേവൽ ഫ്ലോട്ടില്ല (നേവൽ വിങ്) ഉണ്ട്. റജിമെന്റുകൾ ഇവയാണ്: റംണ റെജിമെന്റ്, കർണ്ണഫുലി റെജിമെന്റ്, മൊയിനാമതി റെജിമെന്റ്, സുന്ദോർബോൺ റെജിമെന്റ്, മൊഹസ്താൻ റെജിമെന്റ്. വ്യോമ സ്ക്വാഡ്രനുകൾ ഇവയാണ്: #1 സ്ക്വാഡ്രൻ, #2 സ്ക്വാഡ്രൻ, #3 സ്ക്വാഡ്രൻ. ഫ്ലോട്റ്റില്ലകൾ ഇവയാണ്: ധാക്ക ഫ്ലോട്റ്റില്ല, ചിറ്റഗോങ് ഫ്ലോട്റ്റില്ല and ഖുൽന ഫ്ലോട്റ്റില്ല. കേഡറ്റുകൾ ആകാനായി സ്കൂൾ വിദ്ദ്യാർത്ഥികൾക്ക് രണ്ടു അവസരങ്ങളുണ്ട്. സ്കൂളും കോളജും/ സർവ്വകലാശാലയും. ഇന്റർമീഡിയേറ്റ് മുതൽ കോളജു, സർവ്വകലാശാലകൾ വരെയുള്ള കുട്ടികൾക്കുള്ളതാണ് സീനിയർ ഡിവിഷൻ. ആൺകുട്ടികൾക്കും പെൺകുട്ടികൾക്കും കേഡറ്റായി തുടരാൻ 4 വർഷം ആണുള്ളത്. ക്ലാസ് 6 മുതൽ ആണ് ജൂണിയർ ഡിവിഷൻ തുടങ്ങുന്നത്. 


സൈനികമായ പരിശീലനങ്ങളും മറ്റും ലഭിക്കുന്നതുകൂടാതെ കേഡറ്റുകൾക്ക് മറ്റു ചിലപരിശീലനങ്ങളും ലഭിക്കുന്നുണ്ട്. അവർ സാമൂഹ്യപ്രവർത്തനങ്ങളിലും ഏർപ്പെട്ടുവരുന്നു. താഴെക്കൊടുത്തിരിക്കുന്ന പ്രവർത്തനങ്ങളിലും ആവർ പങ്കെറ്റുത്തുവരുന്നുണ്ട്:





</doc>
<doc id="399070" url="https://ml.wikipedia.org/wiki?curid=399070" title="ഏണസ്റ്റ് മാക്ക്">
ഏണസ്റ്റ് മാക്ക്

ഒരു ഓസ്ട്രിയൻ ഭൗതിക ശാസ്ത്രജ്ഞനും തത്ത്വചിന്തകനുമായിരുന്നു ഏണസ്റ്റ് മാക്ക് (Ernst Waldfried Josef Wenzel Mach ; ; 18 February 1838 – 19 February 1916) 
1838 ഫെബ്രുവരി 18-ന് ആസ്ട്രിയൻ സാമ്രാജ്യത്തിലെ ക്രിലിസ് എന്ന പ്രദേശത്താണ് മാക്ക് ജനിച്ചത്.അദ്ദേഹത്തിന്റെ പിതാവ് ബ്രെണോൻ ഒരു പ്രഭുകുദുംബയത്തിന്റെ ട്യൂട്ടറായി പ്രവർത്തിച്ചിരുന്നു.മാക്കിന്റെ ജന്മദേശം തോയനി ആയിരുന്നു എന്ന് മറ്റൊരു അഭിപ്രായവും നിലവിലുണ്ട്. ആഘാതതരംഗങ്ങളെക്കുറിച്ച് (Shock Waves) അദ്ദേഹം ഗവേഷണം നടത്തി, അദ്ദേഹത്തിന്റെ സ്മരണാർത്ഥമാണ് മാക് സംഖ്യയ്ക്ക് ഈ പേര് നല്കിയത്. 
14 വയസ്സകുന്നതുവരെ മാക്ക് സ്കൂളിൽ ചേർന്നു പഠിച്ചില്ല. അച്ഛനമ്മമാരായിരുന്നു ആദ്യ ഗുരുക്കന്മാർ.


</doc>
<doc id="399085" url="https://ml.wikipedia.org/wiki?curid=399085" title="ഒപ്പീസ്‌തോകോയലികൗഡിയ">
ഒപ്പീസ്‌തോകോയലികൗഡിയ

അന്ത്യ ക്രിറ്റേഷ്യസ് കാലത്ത് ജീവിച്ചിരുന്ന ഒരു സോറാപോഡ് വിഭാഗത്തിൽ പെട്ട വലിയ ഒരു ദിനോസർ ആണ് ഒപ്പീസ്‌തോകോയലികൗഡിയ . ടൈറ്റനോസോറീൻ കുടുംബത്തിൽ പെട്ട ദിനോസർ ആണ് ഒപ്പീസ്‌തോകോയലികൗഡിയ. മംഗോളിയയിൽ ഗോബി മരുഭൂമിയിൽ നിന്ന് ആണ് ഇവയുടെ ഫോസിൽ കണ്ടുകിട്ടിയിട്ടുള്ളത് . Opisthocoelicaudia skarzynskii എന്ന ഒരേ ഒരു ഉപവർഗത്തിനെ മാത്രമേ കിട്ടിയിട്ടുള്ളു പോരാത്തതിന് ഇത് വരെ വേർതിരിച്ചു വർഗ്ഗീകരിച്ചിട്ടും ഉള്ളൂ .
നെമേഗ്ടോ എന്ന ശിലാ ക്രമത്തിൽ നിന്നും ആണ് ഇവയെ കണ്ടു കിട്ടിയത് , ഇവയെ കൂടാതെ മറ്റൊരു സൗരോപോഡിനെ മാത്രമേ അവിടെ നിന്നും കിട്ടിയിട്ടുള്ളു .

ഏകദേശം പൂർണമായ ഒരു ഫോസിൽ ആണ് കിട്ടിയിട്ടുള്ളത് തലയും കഴുത്തും ഒഴിച്ച് ബാക്കി ഭാഗങ്ങൾ എല്ലാം തന്നെ കിട്ടുകയുണ്ടായി , 1965 ൽ ആണ് പോളിഷ് മംഗോളിയൻ ഗവേഷകർ ഈ ഫോസിൽ കണ്ടെത്തുന്നത് , ഏകദേശം പൂർണമായ ഫോസിൽ ആയതു കൊണ്ട് തന്നെ സൗറോപോഡ് ദിനോസറുകളുടേതായി ആദ്യ ക്രിറ്റേഷ്യസ് കാലത്തു നിന്നും കിട്ടിയിട്ടുള്ളതിൽ ഏറ്റവും നല്ല ഫോസ്സിലുകളിൽ ഒന്നാണ് ഇവയുടേത് . ഫോസിൽ ആയി ലഭിച്ചിട്ടുള്ള മറ്റു അസ്ഥികളിൽ കണ്ട മാംസഭോജി ദിനോസറുകളുടെ പല്ലിന്റെ പാടുകൾ ഇവ ചത്തു കഴിഞ്ഞു ഇവയെ ആഹരിച്ചതിന്റെ ലക്ഷണങ്ങൾ ആണ് , ഇതേ മാംസഭോജി ആയിരിക്കണം ഇവയുടെ തലയും കഴുത്തും അടക്കം നഷ്ടപെട്ട ഭാഗങ്ങൾ കൊണ്ട് പോയിരിക്കുക്ക എന്ന് കരുതുന്നു . ടൈപ്പ് സ്പെസിമെൻ കൂടാതെ രണ്ടു സ്പെസിമെൻ കൂടെ കിട്ടിയിട്ടുണ്ട് ഇത് ഭാഗീകമായി വാലിന്റെ ഭാഗങ്ങളും തോളിന്റെ ഭാഗങ്ങളും ആണ് .

താരതമ്യേനെ ഇടത്തരം വലുപ്പം ഉള്ള സൗറോപോഡ് ദിനോസർ ആയിരുന്നു ഇവ .ഏകദേശം 11 . 4 മീറ്റർ (മുപ്പത്തിയേഴ് അടി ) നീളം വെച്ചിരുന്നു ഇവ . മറ്റു സൗറോപോഡ് വിഭാഗം ദിനോസറുകളെ പോലെ ഇവയും നീണ്ടു തടിച്ച കാലുകളും ഉരുണ്ട ശരീര പ്രകൃതിയും നീളമേറിയ കഴുത്തും വാലും ഉള്ളവ ആയിരിന്നു . വാലിന്റെ അടിയിൽ ഉള്ള അസ്ഥിപരമായ പ്രതേകത ഇവക്ക് പിൻ കാലുകളിൽ ഉയർന്നു നില്ക്കാൻ സഹായിച്ചിരിക്കണം എന്ന് കരുതുന്നു . 
ഇവയ്ക്ക് തീറ്റ തേടുന്ന സമയം ഉയരത്തിൽ ഉള്ള മര ശിഖിരങ്ങളിൽ നിന്ന് ഇലകൾ കടിച്ചെടുക്കാൻ രണ്ടു കാലിൽ ഉയർന്നു നിന്നിരുന്നു എന്ന് കരുതുന്നു , ഇതിനു വാലിൽ ഊന്നി ഇവ നിന്നിരിക്കാം എന്ന് ഇവയുടെ ഇടുപ്പെല്ലിനെ അടിസ്ഥാനമാക്കിയുള്ള പഠനങ്ങൾ സൂചിപ്പിക്കുന്നു , വാളിന്റെ പ്രതേക ഘടന കൊണ്ട് തന്നെ മറ്റു സൗറോപോഡ് ദിനോസറുകളെ അപേക്ഷിച്ചു ഇവയുടെ വാലും പിൻ ഭാഗവും വളരെ വഴക്കം ഉള്ളതായിരുന്നു എന്ന് കരുതുന്നു . (പഠനം 1977 പ്രൊഫസർ ബോർസുഖ് -ബിലാലിനിക്ക) 

ഇവ ഉൾപ്പെടുന്ന ജൈവ കുടുബത്തെ കുറിച്ച് ചില അവ്യക്തത നിലനിൽക്കുന്നുണ്ട് , ഇവ ക്യാമറസൗർ കുടുംബത്തിൽ ആണ് എന്നും അല്ല മറിച്ചു ടൈറ്റാനോസൗറിന് ആണ് എന്നും ചില പഠനങ്ങൾ സൂചിപ്പിക്കുന്നു , എന്നാൽ 1993 ൾ നടന്ന പഠനപ്രകാരം ഇവയെ ടൈറ്റനോസോറീൻ കുടുംബത്തിൽ പെട്ട ദിനോസർ ആയാണ് കാണുന്നത് . 

2007 ലേ ഏറ്റവും പുതിയ പഠനപ്രകാരം ഉള്ള ജീവ ശാഖ ചുവടെ 



</doc>
<doc id="399099" url="https://ml.wikipedia.org/wiki?curid=399099" title="ഗോബസ്ഥാൻ ദേശീയോദ്യാനം">
ഗോബസ്ഥാൻ ദേശീയോദ്യാനം

ഗോബസ്റ്റാൻ ദേശീയോദ്യാനം, ഔദ്യോഗികമായി ഗോബസ്റ്റാൻ റോക്ക് ആർട്ട് കൾച്ചറൽ ലാൻഡ്സ്കേപ്പ് എന്നറിയപ്പെടുന്നതും അസർബൈജാനിലെ ഗ്രേറ്റർ കോക്കസസ് മലനിരകളുടെ തെക്ക് കിഴക്കേ അറ്റം ഉൾക്കൊള്ളുന്നതുമായ മലകളും പർവ്വതങ്ങളും നിറഞ്ഞ പ്രദേശമാണ്. ഇത് പ്രധാനമായും പിർസാഗത്, സുംഗൈറ്റ് എന്നീ നദികൾക്കിടയിൽ, ജെയ്‍രാൻകെച്ച്മാസ് നദീതടത്തിലാണ് സ്ഥിതിചെയ്യുന്നത്. കാസ്പിയൻ കടലിൻറ പടിഞ്ഞാറേക്കരയിൽ, ബാകുവിന്റെ മധ്യഭാഗത്തുനിന്ന് ഏതാണ്ട് 64 കിലോമീറ്റർ തെക്കുപടിഞ്ഞാറായി ഗോബസ്ഥാൻ അധിവാസകേന്ദ്രത്തിനു പടിഞ്ഞാറായിട്ടാണ് ഈ ദേശീയോദ്യാനത്തിൻറെ കൃത്യമായ സ്ഥാനം.

ഗോബസ്റ്റാൻ ഭൂപ്രദേശങ്ങൾ അസംഖ്യം, ചിലപ്പോൾ ആഴത്തിലുള്ള മലയിടുക്കുകളാൽ (അസർബൈജിയൻ: ഗോബു) ഛേദിക്കപ്പെട്ടിരിക്കുന്നു. ഗോബസ്റ്റാൻറെ ഭൂമിശാസ്ത്രപരമായ നാമത്തിനു കാരണം ഇതാണ്. 1966 ൽ ഗോബേസ്റ്റാൻ അസർബൈജാനിൻറെ ദേശീയ ചരിത്രപരമായ അടയാളമായി പ്രഖ്യാപിക്കപ്പെട്ടു. ഇവിടുത്തെ പുരാതന കൊത്തുപണികൾ നിറഞ്ഞ ശിലകൾ, മറ്റ് അവശിഷ്ടങ്ങൾ, മൺ അഗ്നിപർവ്വതങ്ങൾ (ചൂടുപിടിച്ച ചെളി പുറന്തള്ളുന്നത്), ഗ്യാസ് കല്ലുകൾ എന്നിവ സംരക്ഷിക്കുകയെന്ന ലക്ഷ്യമായിരുന്നു ഈ ദേശീയോദ്യാനത്തിൻറെ രൂപീകരണത്തിൻറെ പ്രധാന ലക്ഷ്യം. ബോയുക്ഡാഷ്, കിച്ചിക്ഡാഷ്, ജിൻഗിർഡാഗ്, യാസിലി കുന്നുകൾ തുടങ്ങിയവ മലകളെല്ലാംതന്നെ നിയമപരമായി സർക്കാർ സംരക്ഷണത്തിലുള്ളവയാണ്. ഈ മലനിരകൾ ഗോബസ്റ്റാൻറെ തെക്ക് കിഴക്കായി കാസ്പിയൻ കടലിന് സമീപത്തായാണ് സ്ഥിതിചെയ്യുന്നത്. 2007-ൽ യുനസ്കോയുടെ ലോക പൈതൃക പട്ടികയിൽ ഗോബസ്റ്റാൻ ഇടംപിടിച്ചു. ചരിത്രാതീത കാലഘട്ടത്തിലെ വേട്ടയാടൽ, ജീവജാലങ്ങൾ, സസ്യജാലങ്ങൾ, ജീവിതശൈലികൾ എന്നിവ കൊത്തി വച്ചിട്ടുള്ള ശിലാ ചിത്രങ്ങളുടെ രൂപഭംഗിയും ഗുണനിലവാരവും സാന്ദ്രതതയും അതുപോലെ ഈ പ്രദേശം പ്രതിഫലിപ്പിക്കുന്ന ചരിത്രാതീത കാലത്തിനും മധ്യകാലഘട്ടത്തിനും ഇടയിലുള്ള സാംസ്കാരിക തുടർച്ചയും കണക്കിലെടുത്ത് സാർവലൗകിക മൂല്യമുള്ള ഒരു പ്രദേശമായി ഇതു കണക്കാക്കപ്പെട്ടു.

സൂര്യൻ, കാറ്റ്, ഭൂകമ്പം, അന്തരീക്ഷനിലയിലെ വ്യതിയാനങ്ങൾ എന്നിവയുടെ സ്വാധീനത്താൽ നൂറ്റാണ്ടുകളിലൂടെ ഭീമൻ ചുണ്ണാമ്പു പാളികൾ അരികുകളിൽനിന്നു വേർപെട്ട് താഴ്‍വാരത്തിലേയ്ക്കു ഉരുണ്ടു വരുന്നു. തകർന്നുകിടക്കുന്ന കൽക്കൂമ്പാരങ്ങളുടെ വിസ്മയകരമായ ദൃശ്യങ്ങൾ പ്രദർശിപ്പിക്കുന്ന പ്രദേശമാണിത്. വലിയ അടരുകളായിട്ടുള്ള പാറക്കല്ലുകൾ എന്നിവ പരസ്പരം ചേർന്ന്, 20 വലുതും ചെറുതുമായ ഗുഹകൾ രൂപീകരിക്കപ്പെടുകയും ഇവിടെയുണ്ടായിരുന്ന നിവാസികൾക്ക് പ്രകൃതിദത്ത അഭയാർത്ഥികേന്ദ്രങ്ങളായി ഇവ നിലകൊണ്ടിരുന്നു. 1930 ൽ ഒരു കൂട്ടം ആളുകൾ ചരൽക്കല്ലു സംഭരിക്കാൻ ഇവിടെയെത്തിയപ്പോഴാണ് ഗോബസ്റ്റാൻറെ പുരാവസ്തുമൂല്യം ആദ്യമായി കണ്ടെത്തിയത്. ഭീമൻ പാറകൾ, ഉരുളൻ കല്ലുകൾ എന്നിവ ഈ മേഖലയിൽ അത്യധികമാണ്. പാറക്കല്ലിൽ തീർത്ത കൊത്തുപണികൾ ഒരു ഒരു ജീവനക്കാരൻ ശ്രദ്ധിക്കുകയും കൂടുതൽ പരിശോധനയ്ക്കിടെ മനുഷ്യനിർമ്മിതഗുഹകളും അതിൽ കൂടുതൽ ലിഖിതങ്ങളും രൂപങ്ങളും കണ്ടുപിടിക്കപ്പെട്ടു.

അസർബൈജാനിലും കാസ്പിയൻ തീരത്തും ഏതാണ്ട് 400 ൽ അധികം മൺ അഗ്നിപർവ്വതങ്ങളുണ്ട്. ലോകമെമ്പാടുമുള്ള ഇത്തരം മൺ അഗ്നിപർവ്വതങ്ങളടെ പകുതിയോളം വരുമിത്. 2001 ൽ, ബകുയിൽ നിന്നു 15 കിലോമീറ്റർ അകലെയുള്ള ഒരു മൺ അഗ്നിപർവ്വത്തിൽനിന്ന് 15 മീറ്റർ ഉയരത്തിലുള്ള അഗ്നിസ്ഫുലിംഗങ്ങൾ ഉയർന്നത് വാർത്തയായിരുന്നു. സി.എൻ.എൻ ട്രാവലിൽ ഗോബസ്റ്റാൻ മൺ അഗ്നിപർവ്വതങ്ങൾ 50 സ്വാഭാവിക അത്ഭുതങ്ങളിൽ ഒന്നായി ഉൾപ്പെടുത്തിയിരിക്കുന്നു. നിരവധി ഭൂശാസ്ത്രജ്ഞരും, നാട്ടുകാരും, അന്താരാഷ്ട്ര സന്ദർശകരും ഫിറസ് ക്രാറ്റർ, ഗോബാസ്റ്റാൻ, സല്യാൻ തുടങ്ങിയ ഇത്തരം സ്ഥലങ്ങളിലേക്ക് ട്രെക്കിംങ് നടത്തുകയും ഔഷധഗുണമുള്ളതെന്നു വിശ്വസിക്കപ്പെടുന്ന മണ്ണിൽ സ്വയം പൊതിയുകയും സസന്തോഷം മടങ്ങുകയും ചെയ്യുന്നു. ശരാശരി ഇരുപതു വർഷത്തിനിടയിൽ ഈ മൺ അഗ്നിപർവതങ്ങളിലൊന്ന് ഗോബസ്റ്റാനിൽ അതിശക്തമായി പൊട്ടിത്തെറിക്കുകയും, നൂറുകണക്കിന് മീറ്ററുകൾ ദൂരത്തിൽ ആകാശത്തിലേക്ക് അതിലെ അഗ്നി സ്ഫുലിംഗങ്ങൾ ഉയരുകയും ചുറ്റുമുള്ള പ്രദേശങ്ങളിൽ ടൺ കണക്കിനു ചെളി നിക്ഷേപിക്കുകയും ചെയ്യുന്നു. അസർബൈജാനിലെ സൊരാഷ്ട്രിയൻ മതം 2,000 വർഷങ്ങൾക്ക് മുമ്പുതന്നെ ഈ ഭൌമശാസ്ത്ര പ്രതിഭാസവുമായി അടുത്തു ബന്ധമുള്ളതായിരുന്നു.

ഗോബസ്റ്റാൻ ദേശീയോദ്യാനത്തിലെ സസ്യലോകം മരുഭൂമികളുടേതിനും അർദ്ധ മരുഭൂമികളുടേതിനും ഒരു സമാനമായ അവസ്ഥയിലാണ്. അതിൽ പുല്ലുകൾ, കുറ്റിച്ചെടികൾ, കാഞ്ഞിരം പോലെ സമാനമായ ദീർഘകാല സസ്യങ്ങളും ഉൾപ്പെടുന്നു. കാട്ടുറോസ്, കുള്ളൻ ചെറി, ഹണിസക്കിൾ ,ചൂരൽ, കാട്ടു പിയർ, അത്തി, കാട്ടുമാതളം, കാട്ടുമുന്തിരി തുടങ്ങി മറ്റു പലതരം ചെറു വൃക്ഷങ്ങളും സസ്യങ്ങളും കുറ്റിച്ചെടികളും കുന്നുകൂടിക്കിടക്കുന്ന കല്ലുകളും പാറകളും നിറഞ്ഞഭൂപ്രകൃതിയെ അലങ്കരിക്കുന്നു.

കഴിഞ്ഞ ദശാബ്ദങ്ങളിൽ ഗോബസ്റ്റാനിലെ ജീവജാലങ്ങൾ വളരെ ഷുഷ്കമായി അവസ്ഥയിലെത്തിയിട്ടുണ്ട്. ഗോബസ്റ്റണിലെ സ്വാഭാവിക നിവാസികൾ അപൂർവ ജനുസുകളായ കുറുക്കൻ, ചെന്നായ, കാട്ടുമുയലുകൾ, കാട്ടു പൂച്ചകൾ, കാട്ടുപ്രാവുകൾ, വാനമ്പാടികൾ എന്നിവയും പലതരം പാമ്പുകളും പല്ലികളും മറ്റുമാണ് ഇവിടെയുള്ളത്.


</doc>
<doc id="399107" url="https://ml.wikipedia.org/wiki?curid=399107" title="റെഡ് ഹാറ്റ് നെറ്റ്‌വർക്ക്">
റെഡ് ഹാറ്റ് നെറ്റ്‌വർക്ക്

റെഡ്ഹാറ്റ് കമ്പനി നൽകുന്ന സിസ്റ്റം മാനേജ്‌മന്റ് സേവനങ്ങളാണ് റെഡ് ഹാറ്റ് നെറ്റ്‌വർക്ക് എന്ന് അറിയപ്പെടുന്നത്. റെഡ് ഹാറ്റ് എന്റർപ്രൈസ് ലിനക്സ് ഓപ്പറെറ്റിംഗ്‌ സിസ്റ്റത്തിന്റെ പാച്ചുകൾ, അപ്ഡേറ്റുകൾ, ബഗ്ഗ്‌ ഫിക്സുകൾ തുടങ്ങി കോണ്ഫിഗറേഷൻ, ഇൻസ്റ്റാളേഷൻ, ക്ലയന്റ് കമ്പ്യൂട്ടർ മാനേജ്‌മന്റ് വരെ ഇതിൽ ഉൾപെടും.


</doc>
<doc id="399124" url="https://ml.wikipedia.org/wiki?curid=399124" title="കുറ്റായി ദേശീയോദ്യാനം">
കുറ്റായി ദേശീയോദ്യാനം

ഇന്തോനേഷ്യ യിലെ കിഴക്കൻ കാലിമന്തൻ പ്രവിശ്യയിലെ കുറ്റായി ദേശീയോദ്യാനം ഒരു സംരക്ഷിത വനമേഖലയായി 1936- ൽ സ്ഥാപിതമായി. ഈ വനപ്രദേശം 198,629 ഹെക്ടർ വിസ്തൃതിയിൽ വ്യാപിച്ചുകിടക്കുന്നു. ബോർണിയോ ദ്വീപിന്റെ കിഴക്കൻതീരത്ത് ഭൂമധ്യരേഖ യിൽനിന്ന് വടക്ക് മാറി 10-50 കി.മീ ദൂരത്തിൽ സ്ഥിതിചെയ്യുന്ന ഈ ദേശീയോദ്യാനം ഉഷ്ണമേഖലാ മഴക്കാടുകൾ നിറഞ്ഞ താഴ്ന്ന ഭൂപ്രദേശമാണ്. ഈ ദേശീയോദ്യാനത്തിന്റെ വടക്കേ അതിർത്തിയിൽ സൻഗട്ട നദിയും മഹകം നദിയും സ്ഥിതിചെയ്യുന്നു. സൻഗട്ട നദി മെൻറൊകോയിലൂടെ കവിഞ്ഞൊഴുകുന്നു. സിരപൻ, ബേസർ, സൻതൻ, ധനൗമൗ എന്നീ തടാകങ്ങളും ഉദ്യാനത്തിൽ കാണപ്പടുന്നു. ബുഗിസ് ഗോത്രവർഗ്ഗത്തിൽപ്പെട്ട ജനങ്ങൾ പരമ്പരാഗതമായി ഇവിടെ പാർത്തുവരുന്നു
ഒറാൻഗുട്ടാൻ ഈ ഉദ്യാനത്തിൽ മാത്രം കാണപ്പെടുന്ന സവിശേഷതയാണ്. മെൻറൊകോ, ഇന്തോനേഷ്യയിലെ ആദ്യത്തെ റോഡ്മാന്റെ (1970-71) ഒറാൻഗുട്ടൻ റിസേർച്ച് ഏരിയയായി പ്രവർത്തിക്കുന്നു. ഇന്ന് ഒറാൻഗുട്ടൻറെ സംരക്ഷണമേഖല കൂടിയാണ് കുറ്റായി ദേശീയോദ്യാനം. ഒറാൻഗുട്ടൻ കുറ്റായി പ്രൊജക്ട് 2006-ൽ ഡോ.ആനീ റസ്സന്റെ നേതൃത്വത്തിൽ കുറ്റായി ദേശീയോദ്യാനത്തിൽ നടത്തിവരുന്നു. ഒറാൻഗുട്ടന്റെ ബോർണിയൻ വനത്തിലെ സ്വഭാവത്തെകുറിച്ചുള്ള പഠനത്തിൽ ഡോ.ആനീ റസ്സന് (ഒറാൻഗുട്ടൻ കൺസർവൻസി ബോർഡ് മെമ്പർ) 25 വർഷത്തെ പ്രവർത്തി പരിചയമുണ്ട്.

കുറ്റായി ദേശീയോദ്യാനത്തിന് ക്ഷോഭിപ്പിക്കുന്ന ചരിത്രമുണ്ട്. എഴുപതുകളുടെ ആരംഭത്തിൽ 300,000 ഹെക്ടർ പ്രദേശം സംരക്ഷിക്കുകയും ആ പ്രദേശത്തിന് "കുറ്റായി ഗെയിം റിസർവ് " എന്ന നാമകരണവും ചെയ്തു. സംരക്ഷിതഭാഗമായിരുന്നിട്ടും ഏതാനും വർഷങ്ങൾക്കകം ഈ പ്രദേശം മൂന്നിലൊരു ഭാഗമായി കുറഞ്ഞു. വനനശീകരണം തടയാനായി 1982-ൽ ഉദ്യാനം പരിഷ്ക്കരിക്കുകയും അതിന്റെ ഭാഗമായി ഉദ്യാനത്തിനകത്തെ പ്രവേശനം തടഞ്ഞിരുന്നു. 1982-83-ലെ ബോർണിയോയിലെ വൻതീപിടിത്തത്തെ തുടർന്ന് വനത്തിന്റെ ഭൂരിഭാഗം (60%) നശിക്കുകയുണ്ടായി. സ്ഥിരമായി വനം കയ്യേറ്റക്കാരുടെ കടന്നുകയറ്റം കാരണം ഉദ്യാനത്തിന്റെ കിഴക്കൻ അതിരിന്റെ വിസ്തീർണ്ണം കുറഞ്ഞുവരുന്നു. ഏകദേശം ഇപ്പോൾ ആദ്യം ഉണ്ടായിരുന്ന വനത്തിന്റെ 30% മാത്രമേ നിലനിൽക്കുന്നുള്ളൂ. ഈ ദേശീയോദ്യാനം ഇപ്പോൾ വിനോദസഞ്ചാരികൾക്ക് സന്ദർശനത്തിന് അനുയോജ്യമാണ്.

ഉഷ്ണമേഖലാപ്രദേശങ്ങളിൽ കണ്ടുവരുന്ന കാലാവസ്ഥയാണ് ഇവിടെ അനുഭവപ്പെടുന്നത്. 1453 മി.മീ. മഴയാണ് ഇവിടെ വർഷപാതമായി ലഭിക്കുന്നത്. താപനില 27 ° C മുതൽ മൈനസ് 33 ° C വരെ കാണപ്പെടുന്നു. ഏപ്രിൽ-ഒക്ടോംബർ വരെയാണ് ഉദ്യാനം സന്ദർശിക്കാൻ ഏറ്റവും അനുകൂലമായ സമയം.

കിഴക്കൻ കാലിമന്തൻ പ്രവിശ്യയിലെ എല്ലാ സസ്യമൃഗജീവജാലങ്ങളുടെയും ആവാസവ്യവസ്ഥയാണ് ഉഷ്ണമേഖലാമഴക്കാടുകൾ നിറഞ്ഞ വനപ്രദേശം ഉൾക്കൊള്ളുന്ന കുറ്റായി ദേശീയോദ്യാനം. ഇവിടെ ചതുപ്പു പ്രദേശങ്ങളും കണ്ടുവരുന്നു. ഇവിടത്തെ സസ്യജാലങ്ങളെ രണ്ടായി വിഭജിച്ചിരിക്കുന്നു. ശുദ്ധജലചതുപ്പിൽ വളരുന്നവയും, കണ്ടൽക്കാടുകളും. ഈർപ്പം നിറഞ്ഞ വനങ്ങളെ പോലുള്ള കെരൻഗാസ് വനങ്ങൾ (സുന്ദലാൻറ് ഹെൽത്ത് ഫോറസ്റ്റ്) നിറഞ്ഞ പ്രദേശങ്ങളും ഇവിടെ കാണപ്പെടുന്നു. ഡിപ്റ്ററോകാർപസ് ജനുസ്സിൽപ്പെട്ട മരങ്ങൾ, അയേൺ വുഡ് ("Acacia estrophiolata"), വിലപിടിപ്പുള്ള കരിമരം അഥവാ കരിന്താളി (Ebony), തുടങ്ങിയ മരങ്ങൾ വനത്തിലങ്ങോളമിങ്ങോളം ചിന്നിചിതറിയതുപോലെ കാണപ്പെടുന്നു. റഫ്ളേഷ്യാ ഫ്ളവർ, വിവിധയിനം ഓർക്കിഡുകൾ ഈ പ്രദേശത്ത് കണ്ടുവരുന്നു.

ഒറാൻഗുട്ടാൻ, മ്ലാവ് ("Rusa unicolor"), ബാൻടെങ് ("Bos javanicus"), മലയൻ സൺ ബിയർ, മേഘപ്പുലി ("Neofelis nebulosa"), വൈറ്റ് ഫ്രോണ്ടഡ് സുരിലി ("Presbytis frontata"), മറൂൺ ലീഫ് മങ്കി ("Presbytis rubicunda"), ഹോസെസ് ലാൻഗുർ ("Presbytis hosei"), പ്രോബോസ്കിസ് മങ്കി ("Nasalis larvatus"), മുള്ളേഴ്സ് ബോണിയൻ ഗിബ്ബൻ ("Hylobates muelleri"), ഓട്ടർ സിവെറ്റ് ("Cynogale bennettii"), മാർബ്ൾഡ്‌ ക്യാറ്റ് ("Pardofelis marmorata"), ബ്ലാക്ക് ഫ്ലൈയിങ് സ്ക്വാറൽ ("Aeromys tephromelas"), ഹിമാലയൻ മാർട്ടെൻ ("Martes flavigula"), ഫ്ലാറ്റ് ഹെഡഡ് ക്യാറ്റ് ("Prionailurus planiceps"), നീർനായ ("Lutrogale perspicillata") തുടങ്ങിയ സസ്തനികൾ ഈ ഉദ്യാനത്തിലെ ജീവിവർഗ്ഗങ്ങളാണ്.

ഡോൾഫിൻ, ഏഷ്യൻ വാട്ടർ മോണിറ്റർ ("Varanus salvator"), ഫാൾസ് ഗേരിയൽ ("Tomistoma schlegelii"), ക്രെസ്റ്റഡ് ജക്കോ ("Correlophus ciliatus"), കായൽ മുതല ("Crocodylus porosus") തുടങ്ങിയവയും ജൈവവൈവിധ്യത്തിൽപ്പെടുന്നു.

600-ൽ പരം പക്ഷിവർഗ്ഗങ്ങളെ ഈ ഉദ്യാനത്തിൽ കണ്ടുവരുന്നു. റീനോസീറോസ് ഹോൺബിൽ ("Buceros rhinoceros"), സൂചിമുഖികൾ അഥവാ തേൻകിളികൾ, ഫെസെന്റ് (ഫാസിയാനിഡെ കുടുംബത്തിലെ Phasianinae ഉപകുടുംബത്തിലെ നിരവധി പക്ഷികൾ ഉൾപ്പെടുന്നതാണ് ഫെസെന്റ്). കക്കാട്ടുവ (കൊക്കാട്ടു) (suku Cacatuidae), വേഴാമ്പൽ, ചെമ്പോത്ത് (Crow pheasant അഥവാ Greater Coucal - "Centropus sinensis"), ഹെൽമറ്റെഡ്ഹോൺബിൽ ("Rhinoplax vigil"), ഷോർട്ട് റ്റെയിൽഡ് കൗകാൾ ("Centropus rectunguis") തുടങ്ങിയ പക്ഷികളും ഈ ഉദ്യാനത്തിൽ പാർക്കുന്നു.

കാലിമന്തനിലെ വളരെ എളുപ്പത്തിൽ പ്രവേശിക്കാൻ പറ്റുന്ന ഒരു ഉദ്യാനമാണ് കുറ്റായി ദേശീയോദ്യാനം. സമരിൻഡയുടെ വടക്കുഭാഗത്തുള്ള വാണിജ്യനഗരമായ ബോൺടാങ് വഴി ഈ ഉദ്യാനത്തിലെത്തിച്ചേരാം. ബസ്സിൽ ബോൺടാങ് വഴി ലെംപാക്ക് സ്റ്റേഷനിലേക്കും അല്ലെങ്കിൽ സെബരാങ് സ്റ്റേഷനിൽ നിന്ന് ബോട്ടിലും ഉദ്യാനത്തിലെത്താം. വിചിത്രങ്ങളായ സസ്യജാലങ്ങൾ നിറഞ്ഞ ആവാസവ്യവസ്ഥയും, മഴക്കാടുകൾ നിറഞ്ഞ കാടുകളും, കണ്ടൽവനങ്ങളും, ചതുപ്പുനിലങ്ങളും സാഹസികരായ വിനോദസഞ്ചാരികളെ ആകർഷിക്കുന്നു.


</doc>
<doc id="399128" url="https://ml.wikipedia.org/wiki?curid=399128" title="ബുഡോ">
ബുഡോ

ബുഡോ എന്നത് ജാപ്പനീസ് ആയോധന കലയെ സൂചിപ്പിക്കുന്ന പദമാണ് യുദ്ധത്തിന്റെ വഴി എന്നാണ് ഈ വാക്കിന്റെ അർഥം.

ബുഡോ എന്നത് ബു എന്നും ഡോ എന്നുമുള്ള രണ്ടു പദങ്ങളുടെ സംയുക്ത  പദമാണ്. ബു എന്നാൽ യുദ്ധം എന്നും ഡോ എന്നാൽ വഴി എന്നുമാണ് അർഥം. തത്വചിന്താപരവും വിമര്ശനാത്മകവുമായ വഴികളിലൂടെ മനസിനെയും കായികപരമായ പരിശീലനത്തിലൂടെ ശരീരത്തെയും ശക്തമാക്കുകയും ശാരീരികവും മാനസികവുമായ കഴിവുകളെ പരിപോഷിപ്പിക്കുകായും ചെയ്യുന്ന  സമഗ്രമായൊരു ആയോധന മുറയാണ് ബുഡോ.

ഒരു ജാപ്പനീസ് ആയോധനകലയാണ് കരാട്ടെ അല്ലെങ്കിൽ കരാത്തെ. മുഷ്ടികൊണ്ടുള്ള ഇടിയും കാലുകൾ കൊണ്ടുള്ള തൊഴിയുമാണ് ഇതിൽ പ്രധാനം.കരാട്ടെ എന്നാൽ "വെറും കൈ" എന്നാണ് അർത്ഥം. ഇന്ത്യയിൽ എല്ലാ സംസ്ഥാനങ്ങളിലും കരാട്ടെ പ്രചാരത്തിലുണ്ട്. ഇന്ത്യയിൽ കരാട്ടെയുടെ പ്രചരണത്തിനായി കരാട്ടേ ഫെഡറേഷൻ ഓഫ് ഇന്ത്യ (kai) പ്രവർത്തിക്കുന്നു.

ജപ്പാനിലെ ഒരു മല്ലയുദ്ധമുറയാണ് ജൂഡോ. ഇത് ജുജിട്സു എന്ന ആയോധനകലയിൽ നിന്നും വികസിപ്പിച്ചെടുത്തതാണ്. ജൂഡോ എന്ന കലയുടെ സ്ഥാപകൻ ജിഗാരോ കാനോ ആണ്. ജൂഡോ എന്നാൽ "മാന്യമായ വഴി" എന്നാണർത്ഥം. 19- നൂറ്റാണ്ടുകളുടെ അവസാനത്തിലാണ് ജൂഡോ അതിശക്തമായ കലയായി ഉയർത്തഴുന്നറ്റത്.ഇതിൽ ഇടി, ചവിട്ട്, ആയുധം ഇവ ഉണ്ടെങ്കിലും മറ്റു ആയോധനകലകളിൽ നിന്നു വ്യത്യസ്തമായി ഇവ "കത്ത" എന്നറിയപ്പെടുന്ന ഇനത്തിൽ മാത്രമേ ഉണ്ടാകുകയുള്ളൂ, മത്സരങ്ങളിൽ ഇവ ഉൾപ്പെടുത്തുന്നത് കർശനമായി നിരോധിച്ചിരിക്കുന്നു.

പ്രാചീന ജാപ്പനീസ് ആയോധനകലയായ കെൻജിറ്റ്സുവിൽ നിന്നും ഉടലെടുത്ത ആധുനിക വാൾപയറ്റുസമ്പ്രദായമാണ് കെന്ഡൊ (剣道) (way of the sword). ഇതു ശാരീരികമായും മാനസികമായും വളരെ ശ്രമകരമായ ഒരു കായികകലയാണ്.

രണ്ടാം ലോകമഹായുദ്ധത്തിനു ശേഷം ജപ്പാൻ പിടിച്ചടക്കിയ സഖ്യ കക്ഷികൾ ജപ്പാൻ ജനതയെ സൈനിക സംസ്കാരത്തിൽ നിന്ന് അടർത്തിയെടുക്കുന്നതിന്റെ ഭാഗമായി നടത്തിയ പല നടപടികളുടെയും കൂട്ടത്തിൽ കെൻഡോ പഠിക്കുന്നതും പഠിപ്പിക്കുന്നതും കുറ്റകരമാക്കി. പിന്നീട് 1950 - ലാണ് ഈ നിരോധനം നീക്കുകയും 1952 - ൽ All Japan Kendo Federation രൂപികരിക്കുകയും ജപ്പാനിൽ വളരെ ജനപ്രീതി നേടിയ ഒരു കായികകലയായി കെൻഡോ വളർന്നു വരുകയും ചെയ്തത്. ഇന്ന് ജപ്പാനിൽ കെൻഡോ ഒരു ആയോധന കല (martial art) എന്നതിലുപരി ഒരു കായിക കല (sport) ആയിട്ടാണ് അറിയപ്പെടുന്നത്. 1970 - ൽ International Kendo Federation രൂപികരിക്കുകയും ലോക കെൻഡോ ചാമ്പ്യൻഷിപ്പ് മൽസരങ്ങൾ തുടങ്ങുകയും ചെയ്തു.

ആധുനിക ബുഡോയിൽ ശത്രു എന്നത് പുറത്തുള്ള ഒരാളല്ല മറിച്ച് നമ്മുടെ ഉള്ളിൽ തന്നെയാണ്  : നാം നമ്മുടെ അഹങ്കാരത്തോടാണ് യുദ്ധം ചെയ്യേണ്ടത്

ബുഡോ ഒരാളുടെ ശാരീരിക ബലത്തേക്കാളുപരി മാനസികമായ കരുത്താണ് ഉന്നം വെക്കുന്നത്. ബുഡോ സാധാരണക്കാരന്റെ ആയോധന  കല ആയിട്ടാണ് ജപ്പാനികൾ കാണുന്നത് ഇത് ബുജുസ എന്ന പുരാതനമായ ഒരു സൈനിക ആയോധന കലയിൽ നിന്ന് രൂപം കൊണ്ടുവന്നാണ് കരുതപ്പെടുന്നത്, പക്ഷെ ബുജുസ ശരീരക്ഷമതക്കാണ് ഊന്നൽ നൽകുന്നത്. ബുജുസ എന്നാൽ യുദ്ധശാസ്ത്രം അല്ലെങ്കിൽ യുദ്ധ കല എന്നാണർത്ഥം. രണ്ടിനും രണ്ട് തരത്തിലുള്ള ചിന്താ രീതി ആണെങ്കിൽ കൂടിയും വളരെ ആഴത്തിൽ അത് ബന്ധപെട്ടുകിടക്കുന്നു.

ബുജുസ ഒരു ആയോധന കലയും ബുഡോ ഒരു ജീവിത രീതി ആയും കാണുന്നവരുണ്ട്.

 1964 ഒളിമ്പിക്സിൽ ബുഡോ ഒരു മത്സരയിനമായിരുന്നു.
__ഉള്ളടക്കംഇടുക__
‌‌__സൂചിക__

</doc>
<doc id="399137" url="https://ml.wikipedia.org/wiki?curid=399137" title="ഥാപ്പാഥലി ദർബാർ">
ഥാപ്പാഥലി ദർബാർ

നേപ്പാളിന്റെ തലസ്ഥാനമായ കാഠ്മണ്ഡുവിൽ സ്ഥിതിചെയ്യുന്ന രാജകീയ മന്ദിരങ്ങളെ ചേർത്ത് ഥാപ്പാഥലി ദർബാർ (നേപ്പാളി : थापाथली दरवार) എന്നു വിളിക്കുന്നു. നേപ്പാൾ ഭരണാധികാരികളായിരുന്ന ഥാപ്പാ രാജകുടുംബത്തിന്റെ ഔദ്യോഗിക വസതിയും കൊട്ടാരവും ഇവിടെയാണ് സ്ഥിതിചെയ്യുന്നത്. നയൻ സിങ് ഥാപ്പയും സഹോദരൻ ഭീംസെൻ ഥാപ്പയുമാണ് ഇവിടെയുള്ള കെട്ടിടങ്ങളുടെ നിർമ്മാണം ആരംഭിച്ചത്. 1840-കൾ മുതൽ 1900 വരെയുള്ള കാലഘട്ടത്തിൽ ഇവിടെ ധാരാളം മന്ദിരങ്ങൾ നിർമ്മിക്കപ്പെട്ടു. ബഗാലേ ഥാപ്പാ കുടുംബം നിർമ്മിച്ച ഇവിടുത്തെ കൊട്ടാരം നേപ്പാൾ പ്രധാനമന്ത്രിയായിരുന്ന ജങ് ബഹാദുർ റാണ സ്വന്തമാക്കി. നയൻ സിംഗ് ഥാപ്പയുടെ ചെറുമകനായിരുന്ന ജങ് ബഹാദൂർ റാണയ്ക്കു ശേഷം ഥാപാഥലി ദർബാറിന്റെ ഉടമസ്ഥാവകാശം റാണാ ഭരണാധികാരികൾക്കു ലഭിച്ചു. അവരും ഇവിടെ ധാരാളം കെട്ടിടങ്ങൾ നിർമ്മിക്കുകയുണ്ടായി.

നേപ്പാളിന്റെ തലസ്ഥാനമായ കാഠ്മണ്ഡു നഗരത്തിന്റെ ഹൃദയഭാഗത്ത് ബാഗ്മതി നദിയുടെ വടക്കായാണ് ഥാപാഥലി ദർബാർ സ്ഥിതിചെയ്യുന്നത്. ഇവിടുത്തെ കെട്ടിടങ്ങൾക്കു ചുറ്റുമായി മനോഹരമായ ഉദ്യാനങ്ങളും വിശാലമായ അങ്കണങ്ങളുമുണ്ട്.

ഥാപ്പാഥലി ദർബാറിന്റെ ചരിത്രം നേപ്പാളിന്റെയും അവിടുത്തെ ഭരണാധികാരികളുടെയും ചരിത്രവുമായി ബന്ധപ്പെട്ടു കിടക്കുന്നു. നേപ്പാൾ പ്രധാനമന്ത്രിയായിരുന്ന മഥബർ സിങ് ഥാപ്പയുടെ പിതാവ് നയൻ സിങ് ഥാപ്പയാണ് ഥാപാഥലി ദർബാറിലെ കെട്ടിടങ്ങളുടെ നിർമ്മാണം ആരംഭിച്ചത്. അദ്ദേഹം ഇവിടെ എൺപതു റുപാനി (ഏകദേശം 40697.6 ചതുരശ്ര മീറ്റർ) വിസ്തൃതിയുള്ള കൊട്ടാരം നിർമ്മിച്ചു. അദ്ദഹത്തിന്റെ സഹോദരൻ ഭീംസെൻ ഥാപ്പയും ഇവിടെ കെട്ടിടങ്ങൾ നിർമ്മിച്ചിട്ടുണ്ട്.

ഥാപ്പാ ഭരണാധികാരികൾക്കു ശേഷം ജങ് ബഹാദുർ റാണ ഇവിടെ താമസം ആരംഭിച്ചു. അദ്ദേഹം ഇവിടെ ധാരാളം ആഢംബര കെട്ടിടങ്ങൾ നിർമ്മിച്ചു. അദ്ദഹത്തിന്റെ കൊട്ടാരത്തിലെ വാസ്തുശിൽപിയായിരുന്ന റൻസുർ ബിസ്തയാണ് കൊട്ടാരങ്ങളുടെ നിർമ്മാണത്തിനു മേൽനോട്ടം വഹിച്ചത്. 1885-ൽ ജങ് ബഹാദൂർ റാണ ഇവിടെ ഒരു കൊട്ടാരം നിർമ്മിച്ച് മകൻ ജഗത് ജങ്ങിനു നൽകി. 1886-ൽ ജഗത് ജങ് മനോഹർ ദർബാറിലേക്ക് താമസം മാറിയപ്പോൾ അദ്ദഹത്തിന്റെ പുത്രൻ ജുദ്ധ പ്രതാപ് ജംഗ് ഥാപ്പാഥലി കൊട്ടാരത്തിന്റെ അവകാശിയായി. 1887-ൽ ജുദ്ധ പ്രതാപിനെ വധിച്ച് ചന്ദ്ര ശംശെർ റാണ കൊട്ടാരം പിടിച്ചെടുക്കുകയും 1904 വരെ താമസിക്കുകയും ചെയ്തു. ചന്ദ്ര ശംശെർ റാണയുടെ മരണശേഷം അദ്ദഹത്തിന്റെ മകൻ സിംഹ ശംശെർ റാണ കൊട്ടാരത്തിന്റെ അവകാശിയായി. അദ്ദേഹം കൊട്ടാരത്തിനു 'സിംഹ മഹൽ' എന്ന പേരു നൽകി. സിംഹ മഹൽ നിലനിൽക്കുന്ന ഭാഗത്ത് ഇപ്പോൾ നേപ്പാൾ രാഷ്ട്ര ബാങ്ക് സ്ഥിതിചെയ്യുന്നു.

1850-ൽ ജങ് ബഹാദുർ റാണ ലണ്ടൻ സന്ദർശിച്ച ശേഷം ഥാപാഥലിയിൽ ഒരു ആയുർവേദ ആശുപത്രി സ്ഥാപിച്ചു. കുടുംബാംഗങ്ങളുടെ നിയന്ത്രണത്തിലായിരുന്ന ആശുപത്രിയിൽ പൊതുജനങ്ങൾക്ക് സൗജന്യ ചികിത്സ അനുവദിച്ചിരുന്നു. 1886-ൽ നേപ്പാളിലുണ്ടായ സൈനിക കലാപത്തെ തുടർന്ന് ആശുപത്രിയുടെ പ്രവർത്തനം അവസാനിപ്പിച്ചു. പിന്നീട് ഈ സ്ഥലം ദേവ് ശംശെർ റാണയും കുടുംബവും ഏറ്റെടുത്തു. അദ്ദഹത്തിന്റെ മക്കൾ ഇവിടുത്തെ പുതിയ അവകാശികളായി.

ഥാപാഥലി ദർബാറിൽ സ്ഥിതിചെയ്യുന്ന ഒരു ക്ഷേത്രമാണ് കാൽ മോചൻ ക്ഷേത്രം. പത്തൊൻപതാം നൂറ്റാണ്ടിൽ നേപ്പാൾ ഭരിച്ചിരുന്ന ജങ് ബഹാദുർ റാണയാണ് ഈ ക്ഷേത്രം പണികഴിപ്പിച്ചത്. ഹിന്ദു ദേവനായ മഹാവിഷ്ണുവാണ് ഇവിടുത്തെ ആരാധനാമൂർത്തി. 'ജങ് ഹിരണ്യ ഹേമ നാരായൺ മന്ദിർ' എന്നും ഈ ക്ഷേത്രം അറിയപ്പെടുന്നു. നേപ്പാളി ശൈലിയിലാണ് ക്ഷേത്രം നിർമ്മിച്ചിരിക്കുന്നത്. ജങ് ബഹാദൂർ റാണയുടെ പത്നിമാരായ ഹിരണ്യ ഗർഭയുടെയും ഹേമയുടെയും പേരാണ് ക്ഷേത്രത്തിനു നൽകിയിരിക്കുന്നത്. 'നാരായൺ' എന്നത് മഹാവിഷ്ണുവിന്റെ മറ്റൊരു നാമമാണ്. ബഹാദുർ റാണ അനേകം കൊലപാതകങ്ങൾ ചെയ്തിട്ടുണ്ട്. അദ്ദേഹം വധിച്ച പല സൈനികരുടെയും മൃതദേഹങ്ങൾ ഇവിടെ അടക്കം ചെയ്തിരുന്നതായി കരുതപ്പെടുന്നു. അവർക്ക് ഇവിടെ 'മോചനം' ലഭിക്കുന്നുവെന്നാണ് വിശ്വാസം. 2011-ൽ സിക്കിമിലുണ്ടായ ഭൂകമ്പത്തിൽ ഈ ക്ഷേത്രത്തിന്റെ ഭിത്തികൾക്കും മേൽക്കൂരയ്ക്കും കേടുപാടുകൾ സംഭവിച്ചിരുന്നു. 2015 ഏപ്രിലിലെ നേപ്പാൾ ഭൂകമ്പത്തിൽ ക്ഷേത്രത്തിന്റെ പല ഭാഗങ്ങളും തകർന്നു.


</doc>
<doc id="399145" url="https://ml.wikipedia.org/wiki?curid=399145" title="കോക്ക്സ് ബസാർ">
കോക്ക്സ് ബസാർ

ബംഗ്ലാദേശിലെ ഏറ്റവും മനോഹരവും പ്രശസ്തവുമായ ഒരു വിനോദ സഞ്ചാര കേന്ദ്രമാണ് കോക്ക്സ് ബസാർ (). ബംഗ്ലാദേശിലെ ഒരു പ്രധാന മൽസ്യബന്ധന തുറമുഖവും കോക്ക്സ് ബസാർ ജില്ലാ ആസ്ഥാനവും കൂടിയാണ് ഈ സ്ഥലം. ലോകത്തിലെ ഏറ്റവും നീളമേറിയ സ്വാഭാവിക കടൽത്തീരമാണ് കോക്ക്സ് ബസാർ. മനോഹരമായ ചരിവോടു കൂടിയ 120 കിലോമീറ്റർ (75 മൈൽ) കടൽത്തീരം ആരെയും ആകർഷിക്കുന്നതാണ്. ചിറ്റഗോങ്ങിലെ വ്യവസായ തുറമുഖത്തിന്റെ 150 കിലോമീറ്റർ തെക്കായാണ് കോക്ക്സ് ബസാർ സ്ഥിതി ചെയ്യുന്നത്. പനോവ എന്ന പേരിലും ഇവിടം അറിയപ്പെടുന്നു. മഞ്ഞ പുഷ്പം എന്നാണ് ഇതിന്റെ അർഥം. പഴയ പേര് പാലൊങ്കി എന്നായിരുന്നു.

ബ്രിട്ടീഷ് ഈസ്റ്റ് ഇന്ത്യ കമ്പനിയുടെ ഉദ്യോഗസ്ഥനായിരുന്ന ക്യാപ്റ്റൻ ഹിറം കോക്ക്സ് (1799 ഇൽ മരണപ്പെട്ടു) ഇന്റെ പേരിൽ നിന്നുമാണ് ഈ പേര് ലഭിച്ചത്. വാറൻ ഹേസ്റ്റിംഗ് ബംഗാൾ ഗവർണറായി ചുമതല ഏറ്റെടുത്ത ശേഷം പാലൊങ്കിയുടെ മേൽനോട്ട ചുമതല കോക്ക്സിനെ ഏല്പിച്ചു. പ്രദേശത്ത് അഭയാർത്ഥികളെ പുനരധിവാസ ജോലി അദ്ദേഹം ഏറ്റെടുത്തു. ആ ജോലി അദ്ദേഹം മനോഹരമായ് നടപ്പിലാക്കാൻ ആരംഭിച്ചെങ്കിലും 1799 ഇൽ പണി പൂർത്തിയാവും മുമ്പ് മരണപെട്ടു. പുനരധിവാസ പദ്ധതികളുടെ ഭാഗമായ് അദ്ദേഹം ഒരു കമ്പനി  ആരംഭിക്കുകയും അതിനു തന്റെ പേര് നൽകുകയും ചെയ്തു അങ്ങനെയാണ് ഈ സ്ഥലത്തിന് പേര് കിട്ടിയത്.  
1869 ലാണ് കോക്സ്സ് ബസാർ ടൗൺ രൂപീകരിച്ചത്. പിന്നീട് 1989 ൽ ഒരു ബി-ഗ്രേഡ് മുനിസിപ്പാലിറ്റി ആകുകയുണ്ടായി. ദക്ഷിണ പൂർവ ബംഗ്ലാദേശിലെ ബംഗാൾ ഉൾക്കടലിന്റെ തീരത്താണ് ഈ പട്ടണം സ്ഥിതിചെയ്യുന്നത്. നീണ്ട പ്രകൃതിദത്തമായ കടൽത്തീരത്തിനു പേരുകേട്ട സ്ഥലമാണിത്. ചിറ്റഗോംഗിനൊപ്പം റോഡ്, വായു മാർഗം കോക്സ് ബസാർ ബന്ധിപ്പിക്കുന്നു
. ഇന്ന് ബംഗ്ലാദേശിലെ ഏറ്റവും തിരക്കേറിയ ടൂറിസ്റ്റ് കേന്ദ്രങ്ങളിൽ ഒന്നാണ് കോക്ക്സ് ബസാർ, എങ്കിലും ഇത് ഒരു അന്താരാഷ്ട്ര വിനോദ സഞ്ചാര കേന്ദ്രമല്ല.പ്രാദേശിക, വിദേശ വിനോദ സഞ്ചാരികളുടെ സുരക്ഷയും വിനോദ സഞ്ചാര കേന്ദ്ര സംരക്ഷണവും ലക്ഷ്യമാക്കി 2013 ഇൽ ബംഗ്ലാദേശ് സർക്കാർ ടൂറിസ്റ്റ് പോലീസ് യൂണിറ്റ് രൂപീകരിച്ചു.

__ഉള്ളടക്കംഇടുക__

‌ഒൻപതാം നൂറ്റാണ്ടിന്റെ ആരംഭം മുതൽ മുഗൾ സാമ്രാജ്യം കീഴടക്കുന്നതുവരെ അരാക്കൻ രാജാക്കന്മാരുടെ ഭരണത്തിൻ കീഴിലായിരുന്നു കോപ്സ് ബസാറിന്റെ വലിയ ഭൂവിഭാഗം. മുഗൾ രാജാവായ ഷാ ഷുജ അരാക്കനിലക്ക്, ഇന്നത്തെ കോക്സ് ബസാറിന്റെ മലനിരകളിലൂടെ കടന്നുപോകുന്ന സമയത്ത്, ഈ സ്ഥാലത്തിന്റെ സൗന്ദര്യവും  ആകർഷണീയതയും കാണുകയും ആകർഷിക്കപ്പെടുകയും ചെയ്തു.

അദ്ദേഹം തന്റെ സൈന്യത്തെയും കൊണ്ട് അവിടെ തമ്പടിക്കുകയും ചെയ്തു.  മുഗളൻമാർക്ക് ശേഷം, ടിപ്രകൾക്കും  അറക്കനികൾക്കും കീഴിലായി, പിന്നീട് പോർട്ടുഗീസുകാരുടെയും ബ്രിട്ടീഷുകാരുടെയും കീഴിലും.സ്വാതന്ത്രത്തിനു ശേഷം ബംഗ്ലാദേശിന്റെ പ്രധാന കേന്ദ്രമായി മാറി.

കോക്ക്സ് ബസാർ ടൗണിന് 6.85 കിലോമീറ്റർ സ്‌കൊയർ (2.64 സ്‌കൊയർ മൈൽ) വിസ്തീർണമുണ്ട്. 21°35′0″N 92°01′0″കിഴക്ക് ആയി സ്ഥിതി ചെയ്യന്നു വടക്കു കിഴക്ക് ബഖാലി നദിയും പടിഞ്ഞാറ് ബംഗാൾ ഉൾക്കടലും തെക്ക് ജില്വഞജ് യൂണിയനുമാണുള്ളത്. ഉഷ്ണമേഖലാ മൺസൂണാണ് ബംഗ്ലാദേശിന്റെ കാലാവസ്ഥയിൽ പ്രധാന സ്ഥാനം വഹിക്കുന്നത്. കോക്ക്സ് ബസാറിന്റെ കാലാവസ്ഥയും രാജ്യത്തിന്റെ മറ്റു ഭാഗങ്ങൾക് സമാനമാണ്. ഉയർന്ന താപനില, കനത്ത മഴ, അമിതമായ ഈർപ്പം, വ്യത്യസ്തമായ വേഗത്തിലുള്ള വ്യതിയാനങ്ങൾ എന്നിവ ബംഗ്ലാദേശിന്റെ കാലാവസ്ഥയെ പ്രവചനാതീതമാക്കുന്നു.


<br><br><br><br><br><br><br><br><br><br>


</doc>
<doc id="399151" url="https://ml.wikipedia.org/wiki?curid=399151" title="വൈരജാതൻ">
വൈരജാതൻ

ഭഗവാൻ ശിവൻ തന്റെങ വൈരത്തിൽ (കോപം) നിന്നും ജനിച്ച് ദക്ഷനെ വധിക്കാനായി നിയോഗിക്കപ്പെട്ട പരമേശ്വരന്റെ അംശാവതാരമാണ് വൈരജാതനായി കോലസ്വരൂപത്തിൽ കെട്ടിയാടിക്കുന്നത്‌. ഭഗവാൻ ശിവന്റെ വാക്കു ധിക്കരിച്ച് ദക്ഷയാഗത പോയ സതീദേവിയെ സ്വന്തം പിതാവായ ദക്ഷൻ അപമാനിക്കുന്നു .അപമാനഭാരത്താൽ സതീദേവി യാഗാഗ്നിയിൽ ചാടി ആത്‌മാഹൂതി ചെയ്യുന്നു.ഇതറിഞ്ഞ ഭഗവാൻ തന്റെ കോപവും, പ്രതികാരചിന്തയും കൊണ്ട്‌ സ്വന്തം ജട പറിച്ചെറിഞ്ഞപ്പോൾ അതിൽ നിന്നും ജന്മ്മെടുത്തതാണ്‌ ഈ ദേവൻ. പരമശിവന്റെ ജടയിൽ നിന്നുയിർ കൊണ്ട വീരഭദ്രൻ തന്നെയാണ് വൈരജാതൻ ഈശ്വരനായും കെട്ടിയാടുന്നത്. ഭഗവാന്റെ കോപത്തിന്റെ മൂർത്തീഭാവമാണ്‌ വീരഭദ്രസ്വാമി. തന്റെ അവതാരോദ്യേശം അറിഞ്ഞ വീരഭദ്രൻ ദക്ഷയാഗം നടക്കുന്ന യാഗശാലയിലേക്ക്‌ പോവുകയും കണ്ണിൽ കണ്ടവരെയെല്ലാം കൊന്നൊടുക്കുകയും ചെയ്യുന്നു. ദക്ഷനെ വധിച്ച്‌ തന്റെ അവതാര ലക്ഷ്യം പൂർത്തിയാക്കിയ വീരഭദ്രനെ ഭഗവാൻ ഭൂമിയിലേക്കയക്കുന്നു.
ഭൂമിയിൽ ദേവൻ സാമൂതിരിയുടെ പടനായകനായ ക്ഷേത്രപാലകനോടും വേട്ടയ്‌ക്കൊരു മകനോടും ശാസ്താവ്‌ കേരളവർമ്മ,(പിന്നീടു വയികാവുനതാന്നു) ചേർന്ന്‌ അള്ളടദേശം പിടിച്ചടക്കാൻ പുറപ്പെടുന്നു. ബാലുശ്ശേരിയിൽ നിന്നും പുറപ്പെട്ട വേട്ടയ്‌ക്കൊരുമകനും കുറുമ്പ്രനാട്ടിൽ നിന്നും പുറപ്പെട്ട വൈരജാതനും കൂടി ക്ഷേത്രപാലകനോടൊപ്പം പട്ടത്തെരുവിൽ ഒത്തുകൂടി എന്നും പിന്നീട് ഇവർ ഒരുമിച്ച് പടയ്‌ക്ക്‌ കോപ്പുകൂട്ടിയെന്നും തോറ്റത്തിൽ വിവരിക്കുന്നുണ്ട്‌.തുടർന്ന് അവർ അള്ളടത്തേക്ക്‌ പട നയിക്കുന്നു. യുദ്ധം നടന്നു കൊണ്ടിരിക്കുന്ന സമയത്ത് പൂന്തോടത്ത് മണിയാണിയെ കാണുകയും മണിയാണി കമ്പികാത് തറവാട്ടിലേക്ക് ക്ഷണിക്കുകയും ചെയ്തു ചെറുവത്തൂർ കമ്പിക്കാനം എന്ന സ്ഥലത്ത്‌ തന്റെ സാന്നിദ്ധ്യം അറിയിച്ച ദേവനെ അവർ അതിഥിയായി സ്വീകരിച്ചു. ആദിത്യമര്യാദയിൽ സംപ്രീതനായ ദേവൻ അവരെ അനുഗ്രഹിക്കുകയും ആശീർവധിക്കുകയും ചെയ്തു. വീട്ടിൽ എത്തിയ പൂന്തോടത്ത് മണിയാണിയുടെ കൂടെയും ഈശ്വരൻ വന്നു കുന്നുമ്പ്രം മാടത്തിൻ കീഴിൽ വസിക്കുകയും ചെയ്തു ഈശ്വരൻക്കാലത്ത് ഇവിടെ മൂവാണ്ട്കളിയാട്ടം നടത്തുകയും വൈരജാതൻ ഈശ്വരനെ കേട്ടിയാടിക്കുകയും ചെയ്തു. തുടർന്നുള്ള സാഹസിക യാത്രയിൽ പല സ്ഥലങ്ങളിലും ഭഗവാൻ തന്റെ സാന്നിദ്ധ്യം അറിയിച്ചു. 

വമ്പരിൽ മുമ്പനാണ് വൈരജാതൻ. ശക്തിയുടെ പ്രതീകമാണ് ഈ ദേവൻ. ദക്ഷൻ്റെ യാഗഭൂമിയിൽ വീരഭദ്രസ്വമി കാട്ടിയ ശൗര്യവും പരാക്രമവും അനുസ്മരിപ്പിക്കുന്നതാണ് വൈരജാതൻ്റെ തട്ടും വെള്ളാട്ടം.യാഗ ഭൂമിയിൽ സർവ്വരേയും കൊന്നൊടുക്കുന്നത് അനുസ്മരിച്ചാണ് തെയ്യവും കണ്ണിൽ കാണുന്നവരെയെല്ലാം തട്ടുന്നത്. അള്ളടസ്വരൂപത്തിൽ ക്ഷേത്രപാലകനോളം തന്നെ ആരാധിക്കപ്പെടുന്ന ദേവനാണ് വൈരജാതനും.

ദക്ഷയാഗശാലയിൽ ജട പറിച്ചുറഞ്ഞാടിയ പരമേശ്വരന്റെ കോപത്തിൽ നിന്നുണ്ടായ രൗദ്രരൂപികൾ തന്നെയാണ് രക്തജാതൻ, ആർത്താണ്ഡൻ, വീരഭദ്രൻ എന്നീ തെയ്യക്കൊലങ്ങളായും കെട്ടിയാടിക്കുന്നത്.


</doc>
<doc id="399163" url="https://ml.wikipedia.org/wiki?curid=399163" title="കൊന്യാക്ക് (പരാദ സസ്യം)">
കൊന്യാക്ക് (പരാദ സസ്യം)

ഇന്ത്യയിലെ നാഗാലാന്റിൽ നിന്നും കണ്ടെത്തിയ ഒരു പരാദ സസ്യമാണ് "'ഗ്ലിയാഡോവിയ കൊൻയാകിയാനോറും". ബൊട്ടാണിക്കൽ സർവ്വേ ഓഫ് ഇന്ത്യയിലെ പര്യവേക്ഷകരാണ് ഇത് കണ്ടെത്തിയത്. നാഗാലാന്റിലെ കൊന്യാക്ക് ജനവിഭാഗത്തോടുള്ള ബഹുമാനാർത്ഥമാണ് സസ്യത്തിന് ഈ ശാസ്ത്രനാമം നൽകിയത്.

ഹരിതകമില്ലാത്ത ഈ സസ്യം മറ്റ് ഹരിത സസ്യങ്ങളെ ആശ്രയിച്ചാണ് ജീവിക്കുന്നത്. സ്ടോബിലാന്തസ് സ്പീഷീസിൽ ഉൾപ്പെടുന്ന സസ്യമാണ് ഇത്. ഗ്ലിയാഡോവിയ കൊൻയാകിയാനോറും (Gleadovia konyakianorum (Orobanchaceae))എന്നാണ് ശാസ്ത്രനാമം.
സമുദ്രനിരപ്പിൽ നിന്ന് 1500 മീറ്ററിലേറെ ഉയരമുള്ള അർദ്ധ നിത്യഹരിത വനങ്ങളിലാണ് ഇവ കാണപ്പെടുന്നത്. പത്തു സെന്റീമീറ്ററോളം വളരുന്നു. വെളുത്ത പൂക്കളാണ് ഉണ്ടാവുന്നത്.


</doc>
<doc id="399167" url="https://ml.wikipedia.org/wiki?curid=399167" title="കൊന്യാക്ക്">
കൊന്യാക്ക്



</doc>
<doc id="399168" url="https://ml.wikipedia.org/wiki?curid=399168" title="മാത്യു സാമുവൽ">
മാത്യു സാമുവൽ

ഇന്ത്യൻ പത്ര പ്രവർത്തന രംഗത്ത് വേറിട്ട ചുവടുകൾ വെച്ച മാധ്യമ പ്രവർത്തകനാണ് മാത്യു സാമുവൽ. വാർത്താ മാസികയായ തെഹൽകയുടെ എഡിറ്ററും സ്ഥാപക അംഗങ്ങളിൽ ഒരാളുമാണ്. തെഹൽകയുടെ പ്രത്യേക ലേഖകൻ എന്ന നിലയിൽ ഓപ്പറേഷൻ വെസ്റ്റ് ഏൻഡ് എന്ന പേരിൽ ഒളികാമറ ഓപ്പറേഷൻ നടത്തി. ഓപ്പറേഷൻ വെസ്റ്റ് എൻഡിന്റെ ഫലമായി എൻ.ഡി.എ യിലെ നാല് മുതിർന്ന മന്ത്രിമാർ രാജിവെക്കേണ്ടി വന്നു 2001 ലെ ബി.ജെ.പി ഗവര്മെന്റിനെ അത് തകർത്തു .

മാത്യു സാമുവൽ പത്തനാപുരത്തെ ഒരു ക്രിസ്ത്യൻ കുടുംബത്തിലാണ് ജനിച്ചത്. സെൻറ്. സ്റ്റീഫൻസ് കോളേജ് പത്തനാപുരത്ത് പഠനം. പഠിക്കുന്ന സമയത്ത് രാഷ്ട്രീയത്തിൽ സജീവമായിരുന്ന അദ്ദേഹം കോളേജ് യൂണിയൻ സെക്രട്ടറിയായിരുന്നു. കരിയറിന്റെ തുടക്കത്തിൽ ഡൽഹിയിൽ വെച്ച് മംഗളം പത്രത്തിന് വേണ്ടിയും മിഡ്‌ഡേയ്ക്കുവേണ്ടിയും പ്രവർത്തിച്ചു. പിന്നീട് ഒരു ലേഖകനായി തെഹൽകയിൽ ജോലി ചെയ്തു.2014 ഇൽ അദ്ദേഹം മാനേജിങ് എഡിറ്ററായി. ഇവകൂടാതെ ഇന്ത്യ ടുഡേ പ്രസിദ്ധീകരണത്തിന് വേണ്ടിയും ന്യൂസ്X , ലൈവ്ഇന്ത്യ, ഇന്ത്യ ടീവി തുടങ്ങിയ ചാനലുകൾക്ക് വേണ്ടിയും പ്രവർത്തിച്ചു.പ്രധാനമായും ന്യൂഡൽഹി ആസ്ഥാനമാക്കിയായിരുന്നു പ്രവർത്തനം. 2016 ഫെബ്രുവരിയിൽ തെഹൽകയിൽനിന്നു രാജിവെച്ച അദ്ദേഹം തന്റെ സ്വന്തം വാർത്താ സംരംഭമായ നാരദ ന്യൂസ് ആരംഭിച്ചു.

__ഉള്ളടക്കംഇടുക__

</doc>
