<doc id="374508" url="https://ml.wikipedia.org/wiki?curid=374508" title="ഹാ ലോങ് ബേ">
ഹാ ലോങ് ബേ

ഹാ ലോങ് ബേ,(Vietnamese: "Vịnh Hạ Long", ]) വിയറ്റ്നാമിലെ ക്വാങ്ങ് നിൻഹ് പ്രോവിൻസിലുള്ള ഒരു യുനെസ്കോ ലോക പൈതൃക സ്ഥലവും ജനപ്രിയ സഞ്ചാരകേന്ദ്രവുമാണ്. ഭരണപരമായി ഉൾക്കടൽ, ഹാ ലോങ് സിറ്റി, കാം ഫാ ടൗൺ എന്നിവയുൾപ്പെട്ട വാൻ ഡോൺ ജില്ലയുടെ ഭാഗമാണ്. ഉൾക്കടൽ, വിവിധ ആകൃതിയിലും വലിപ്പത്തിലുമുള്ള ആയിരക്കണക്കിന് ചുണ്ണാമ്പുകല്ലാൽ നിർമ്മിതമായ ദ്വീപുകളും ഉൾക്കൊള്ളുന്നതാണ്. വടക്ക് കിഴക്ക് ബായി ടു ലോങ് ബേ, തെക്കുപടിഞ്ഞാറ് ക്യാറ്റ് ബാ ദ്വീപുകൾ എന്നിവ ഉൾപ്പെടുന്ന ഒരു വലിയ മേഖലയുടെ കേന്ദ്രമാണ് ഹാ ലോങ് ബേ. ഈ വലിയ മേഖലകൾ ഭൂതത്വശാസ്ത്രപരമായും, ഭൂമിശാസ്ത്രപരമായും, ഭൂമിയുടെ ഉപരിതലരൂപികരണത്തെ പരമായും, കാലാവസ്ഥയും സാംസ്കാരിക പ്രതീകങ്ങളുമായും സമാനമായ സ്വഭാവങ്ങൾ പങ്കിടുന്നു.

ഹാ ലോങ് ഉൾക്കടലിൻറെ വിസ്തൃതി ഏതാണ്ട് 1,553 ചതുരശ്ര കിലോമീറ്ററാണ്. ഇതിൽ 1,960 മുതൽ 2,000 വരെ ദ്വീപുകളുണ്ട്. ഇവയിൽ ഭൂരിഭാഗവും ചുണ്ണാമ്പുകല്ലുകളാലുള്ളതാണ്. ഉൾക്കടലിൻറെ കാതൽ എന്നു പറയുന്നത്, 334 km വിസ്തൃതിയുള്ള പ്രദേശത്തെ ഉയർന്ന സാന്ദ്രതയിലുള്ള 775 ദ്വീപുകളാണ്.  ഈ ഉൾക്കടലിലെ ചുണ്ണാമ്പു കല്ലുകൾ, വിവിധ ഘട്ടങ്ങളിലും പരിതഃസ്ഥിതികളിലും 500 ദശലക്ഷം വർഷങ്ങൾ കൂടി കടന്നുപോയിട്ടുണ്ടെന്നു കണക്കാക്കപ്പെടുന്നു. കർസ്റ്റ് എന്ന പേരിലറിയപ്പെടുന്ന ഈ മേഖലയിലെ ചുണ്ണാമ്പുകല്ലുകളുടെ വിവിധ രൂപങ്ങളിലുള്ള പരിണാമം 20 ദശലക്ഷം വർഷങ്ങൾ കൊണ്ടു സംഭവിച്ചത് ഉഷ്ണമേഖലയിലെ ഈർപ്പമുള്ള കാലാവസ്ഥയുടെ പരിണതഫലമായിട്ടാണ്.  


</doc>
<doc id="374511" url="https://ml.wikipedia.org/wiki?curid=374511" title="ടിപാസാ">
ടിപാസാ

അൾജീരിയയിലെ ടിപാസാ പ്രവിശ്യയുടെ തലസ്ഥാനമായ ബെർബെർ ഭാഷ ഉപയോഗിക്കുന്നവരുടെ നഗരമാണ് ടിപാസാ. ടിപാസാ എന്ന ആധുനിക നഗരം 1875ലാണ് പണിതത്. പുരാതന ചരിത്രാവശിഷ്ടങ്ങൾ ഈ നഗരത്തിന്റെ സവിശേഷതയാണ്.
പുരാതന റോമുകാർപിടിച്ചെടുത്ത പ്യൂണിക് വ്യാപാരകേന്ദ്രമാണ് ടിപാസാ. ക്ലോഡിയസ് ചക്രവർത്തി ഇതൊരു സൈനിക കോളനിയാക്കി മാറ്റി.
പിന്നീട് ഇത് "കൊളോണിയൽ എലിയാ ടിപാസെൻസിസ്‌" എന്ന നഗരസഭയായി മാറി. സ്റ്റെഫാനെ സെല്ലിന്റെ അഭിപ്രായത്തിൽ നാലാം നൂറ്റാണ്ടിൽ ഇവിടെ 20,000ത്തോളമായിരുന്നു ജനസംഖ്യ.

ക്രി.പി. 430ൽ വാണ്ടലുകൾ തകർത്ത ഈ നഗരം ബൈസന്റൈൻന്മാർ ഒരു നൂറ്റാണ്ടിനു ശേഷം പുനർനിർമ്മിച്ചു. ഏഴാം നൂറ്റാണ്ടിന്റെ അവസാനം ഉമവി പടയാളികൾ ഈ നഗരം തകർത്തു.

ഒൻപതാം നൂറ്റാണ്ടിൽ ഇവിടെ വീണ്ടും ജനവാസം ആരംഭിച്ചു. ഇന്ന് ഇത് 30,000 ത്തോളം ജനസംഖ്യയുള്ള നഗരമാണ്. ചരിത്രാവശേഷിപ്പുകൾ കാരണം ആധുനിക അൾജീരിയയിൽ ഒരു പ്രധാന സന്ദർശക കേന്ദ്രമാണ് ഇത്.

ടിപാസായ്ക്കടുത്ത് ടിപാസാ ലോങ്‌വാവേ ട്രാൻസ്മിറ്ററിലൂടെ 252 kHz ആവൃത്തിയിൽ യൂറോപ്പിലെ മിക്ക ഭാഗങ്ങളിലും സ്വീകരിക്കാവുന്ന വിധത്തിൽ അൾജീരിയൻ ബ്രോഡ്കാസ്റ്റിംഗ് കമ്പനി ഫ്രഞ്ച് ഭാഷാ ചാനൽ 3 റേഡിയോ പരിപാടികൾ പ്രക്ഷേപണം ചെയ്യുന്നുണ്ട്.

ബെർബെർ ഭാഷ സംസാരിക്കുന്നവരായ ചെനോവ്വ ജനത ഈ നഗരപരിസരങ്ങളിൽ ജീവിക്കുന്നു.

2014 മാർച്ച് 17ന് ഇവിടുത്തെ റേഡിയോ സ്റ്റേഷൻ തകരാറിലായെങ്കിലും ഇപ്പോൾ പ്രക്ഷേപണം നിലവിലുണ്ട്.



</doc>
<doc id="374514" url="https://ml.wikipedia.org/wiki?curid=374514" title="മൌണ്ട് ഹമിഗ്വിറ്റാൻ">
മൌണ്ട് ഹമിഗ്വിറ്റാൻ

മൗണ്ട് ഹമിഗ്വിറ്റാൻ, ഫിലിപ്പീൻസിലെ ഡാവോ ഓറിയന്റൽ പ്രോവിൻസിലെ ഒരു മലയാണ്. ഈ മലയ്ക്ക് 1,620 മീറ്റർ (5,315 അടി) ഉയരം ഉണ്ട്. മലയും സമീപപ്രദേശങ്ങളും രാജ്യത്തെ ഏറ്റവും വൈവിധ്യമാർന്ന ജീവജാലങ്ങളുലെ ആവാസകേന്ദ്രമാണ്. ഫിലിപ്പിനോ ഈഗിൽ, നേപ്പെന്തെസ് (ഉഷ്ണമേഖലയിൽ കാണപ്പെടുന്ന മാംസഭുക്കുകളായ സസ്യവർഗ്ഗങ്ങൾ) വിഭാഗത്തിൽപ്പെട്ട നിരവധി സസ്യങ്ങൾ, തുടങ്ങിയവയാണ് ഇവിടെ കാണപ്പെടുന്ന ഒട്ടനവധി സസ്യജന്തുവിഭാഗങ്ങളിൽ ചിലത്. നെപ്പെന്തെസ് പെൽറ്റാറ്റ പോലുള്ള ചില മാസംഭുക്കുകളായ സസ്യങ്ങൾ ഈ പ്രദേശത്തുമാത്രം കണ്ടുവരുന്നവയാണ്. ഈ മലയിൽ ഏകദേശം 2,000 ഹെക്ടറോളം പ്രദേശം സംരക്ഷിത വനമേഖലയായുണ്ട്. നൂറ്റാണ്ടുകൾ പഴക്കമുള്ള  അൾട്രാമാഫിക് മണ്ണിൽ വളരുന്ന, അത്യപൂർവ്വ പിഗ്മിവനങ്ങൾ ഈ വനമേഖലയിലെ മാത്രം പ്രത്യേകയാണ്. അതുപോലെ വംശനാശ ഭീഷണി നേരിടുന്ന അപൂർവ്വയിനം സസ്യജാലങ്ങളും ജന്തുജാലങ്ങളും ഇവിടെ കണ്ടുവരുന്നു. 

6,834 ഹെക്ടർ (68.34 കിമീ 2) വിസ്തീർണ്ണമുള്ള മൊണ്ട് ഹമിഗ്വിറ്റാൻ മലനിരകൾ 2003 ൽ ഒരു ദേശീയ ഉദ്യാനവും വന്യജീവി സങ്കേതവും ആയി പ്രഖ്യാപിക്കപ്പെട്ടു.  2014 ൽ ഈ ഉദ്യാനം ഒരു യുനെസ്കോ ലോക പൈതൃക സ്ഥാനമായി രേഖപ്പെടുത്തപ്പെട്ടു.

</doc>
<doc id="374516" url="https://ml.wikipedia.org/wiki?curid=374516" title="ഒട്ടാവ, കൻസാസ്">
ഒട്ടാവ, കൻസാസ്

ഒട്ടാവ, അമേരിക്കൻ ഐക്യനാടുകളിലെ ഫ്രാങ്ക്ലിൻ കൗണ്ടിയിലെ കൌണ്ടിസീറ്റും നഗരവുമാണ്. ഫ്രാങ്ക്ലിൻ കൗണ്ടിയുടെ മധ്യഭാഗത്തുള്ള മറൈസ് ഡെസ് സിഗ്നസ് നദിയുടെ ഇരു തീരത്തുമായാണ് ഈ നഗരം സ്ഥിതി ചെയ്യുന്നത്. 2010 ലെ യു.എസ്. സെൻസസ് രേഖകൾ പ്രകാരം ഈ നഗരത്തിലെ ജനസംഖ്യ 12,649 ആയിരുന്നു.


</doc>
<doc id="374517" url="https://ml.wikipedia.org/wiki?curid=374517" title="ഇഷ്കൂൾ തടാകം">
ഇഷ്കൂൾ തടാകം

വടക്കൻ ടുണീഷ്യയിലെ ഒരു തടാകമാണ് ഇഷ്കൂൾ തടാകം (ഇംഗ്ലീഷ്: Ichkeul Lake)(). ആഫ്രിക്കയിലെ വടക്കേ അറ്റത്തുള്ള നഗരമായബിസർതെയിൽ നിന്നും 20 കിലോമീറ്റർ അകലെയാണ് ഈ തടാകം സ്ഥിതി ചെയ്യുന്നത്. ഓരോ വർഷവും ആയിരക്കണക്കിന് ദേശാടന പക്ഷികൾ ഇഷ്കൂൾ ദേശീയോദ്യാനത്തിലെ ഈ തടാകത്തിലും തണ്ണീർത്തടത്തിലുമായി എത്താറുണ്ട്. തടാകത്തിൽ വരുന്ന ദേശാടന പക്ഷികളിൽ താറാവ്, വാത്ത, കൊറ്റി, അരയന്നക്കൊക്ക് എന്നിവ കാണപ്പെടാറുണ്ട്. ഇഷ്കൂൾ തടാകത്തിന്റെ അനുബന്ധ ഭാഗങ്ങളിൽ അണക്കെട്ട് നിർമ്മാണം തടാകത്തിന്റേയും തണ്ണീർത്തടത്തിന്റേയും  പാരിസ്ഥിതിക സന്തുനാവസ്ഥയിൽ പ്രതികൂലമായ മാറ്റങ്ങളുണ്ടാക്കിയിരിക്കുന്നു. 

ടുണീഷ്യയ്ക്ക് വടക്കു ഭാഗത്ത് സ്ഥിതി ചെയ്യുന്ന ലോക പൈതൃക സ്ഥലമാണ് ഇഷ്കൂൾ ദേശീയോദ്യാനം.  1980 മുതൽ ഇത് യുനെസ്കോയുടെ ലോകപൈതൃകസ്ഥാനങ്ങളുടെ  പട്ടികയിലുണ്ട്. ടുണീഷ്യയിലെ കാർഷിക മന്ത്രാലയമാണ് ഈ ഉദ്യാനം കൈകാര്യം ചെയ്യുന്നത്.



</doc>
<doc id="374520" url="https://ml.wikipedia.org/wiki?curid=374520" title="ട്രോപ്പിക്കൽ റെയിൻഫോറസ്റ്റ് ഹെറിറ്റേജ് ഓഫ് സുമാട്ര">
ട്രോപ്പിക്കൽ റെയിൻഫോറസ്റ്റ് ഹെറിറ്റേജ് ഓഫ് സുമാട്ര

ട്രോപ്പിക്കൽ റെയിൻഫോറസ്റ്റ് ഹെറിറ്റേജ് ഓഫ് സുമാട്ര, 2004 ൽ യുനെസ്കോ ലോക പൈതൃക പട്ടികയിൽ രേഖപ്പെടുത്തിയിട്ടുണ്ട്. സുമാട്ര ദ്വീപിലെ, ഗുനുങ് ല്യൂസർ ദേശീയോദ്യാനം, കെറിൻസീ സെബ്ലാറ്റ് ദേശീയോദ്യാനം, ബുക്കിത് ബരിസാൻ സെലാറ്റൻ ദേശീയോദ്യാനം എന്നീ മുന്ന് ഇന്തോനേഷ്യൻ ദേശീയോദ്യാനങ്ങൾ ഇതിലുൾപ്പെടുന്നു. ഈ പ്രദേശത്തിൻറെ നിലവാരം അടയാളപ്പെടുത്തിയിരിക്കുന്നത് വിവിധ മാനദണ്ഡങ്ങളനുസരിച്ചാണ്. മാനദണ്ഡം ഏഴ് അനുസരിച്ച്, അതിമനോഹരമായ പ്രകൃതിദൃശ്യം, മാനദണ്ഡം ഒൻപത് അനുസരിച്ച്, പാരിസ്ഥിതിക-ജൈവ പ്രക്രിയകളെ പ്രതിനിധാനം ചെയ്യുന്ന ഒരു മികച്ച ഉദാഹരണം, മാനദണ്ഡം പത്ത് അനുസരിച്ച്, തനതായ സംരക്ഷണത്തിനായുള്ള ഏറ്റവും പ്രധാനപ്പെട്ടതും പ്രാധാന്യമേറിയതുമായ സ്വാഭാവിക ആവാസവ്യവസ്ഥ എന്നിങ്ങനെയാണ്.

ട്രോപ്പിക്കൽ റെയിൻഫോറസ്റ്റ് ഹെറിറ്റേജ് ഓഫ് സുമാട്ര, മൂന്നു ദേശീയോദ്യാനങ്ങളായ (GLNP) (8629.75 km), (KSNP) (13,753.5 km) and (BBSNP) (3568 km) എന്നിവ ഉൾപ്പെട്ടതാണ്. മഴക്കാടുകളുടെ ആകെ വിസ്തീർണ്ണം 25,000 km ആണ്. സുമാത്ര ദ്വീപിലെ വനങ്ങളുടെ ഏറ്റവും പ്രാധാനപ്പെട്ട ഭാഗം, ജൈവ വൈവിധ്യം, നിമ്‍നഭൂമിയും മലനിരകളിൽ സ്ഥിതിചെയ്യുന്ന കൊടുങ്കാടുകളും കാരണമാണ് സുമാത്രയിലെ ട്രോപ്പിക്കൽ റെയിൻഫോറസ്റ്റ് ഒരു പൈതൃക സ്ഥലമായി തിരഞ്ഞെടുക്കപ്പെട്ടത്. ഒരിക്കൽ വിശാലമായ ഉഷ്ണമേഖലാ മഴക്കാടുകളായിരുന്ന ഈ ദ്വീപിലെ കാടുകൾ കഴിഞ്ഞ അമ്പത് വർഷക്കാലയളവിനുള്ളിൽ ഒറ്റപ്പെട്ട പ്രദേശങ്ങളിലേയ്ക്ക് ചുരുങ്ങിയിരുന്നു. 

പൈതൃക പദ്ധതിയിലുൾക്കൊള്ളുന്ന ദേശീയ ഉദ്യാനങ്ങളെല്ലാം തന്നെ "സുമാട്രയിലെ ആൻറീസ്" എന്നറിയപ്പെടുന്നതും ചുറ്റുപാടും അതിമനോഹര കാഴ്ചകളും നൽകുന്ന ബുഖിത് ബാരിസാൻ പർവതനിരകളുടെ കേന്ദ്രത്തിലാണു സ്ഥിതി ചെയ്യുന്നത്. 

ദ്വീപിന് വടക്കുഭാഗത്തുള്ള ഗുനുങ് ല്യൂസർ ദേശീയോദ്യാനം 150 കിലോമീറ്റർ നീളവും 100 കിലോമീറ്റർ വീതിയുമാണ്. ഇത് കൂടുതലും മലനിരകളാണ്. ഉദ്യാനത്തിൻറെ 40 ശതമാനം ഭാഗങ്ങളും കുത്തനെയുള്ളതും 1500 മീറ്ററിനുമുകളിൽ ഉയരമുള്ളതുമാണ്. പാർക്കിൻറെ 12 ശതമാനം ഭാഗം തെക്കൻപകുതിയിലെ താഴ്ന്ന ഭാഗത്ത് 600 മീറ്ററിൽ താഴെയും തീരത്തേയ്ക്ക് 25 കിലോമീറ്ററോളം ദൂരത്തിലുമാണ്. 2,700 മീറ്റർ ഉയരമുള്ള പതിനൊന്ന് കൊടുമുടികളുണ്ട്. 3,466 മീറ്റർ ഉയരമുള്ള ഗുനുങ്ങ് ല്യൂസർ ആണ് ഏറ്റവും ഉയരമുള്ളത്. ഗുനുങ്ങ് ല്യൂസറിനു ചുറ്റുമുള്ള പ്രദേശം ല്യൂസർ എക്കോ സിസ്റ്റം എന്നറിയപ്പെടുന്നു.


</doc>
<doc id="374521" url="https://ml.wikipedia.org/wiki?curid=374521" title="ബഹ്‌ല">
ബഹ്‌ല


</doc>
<doc id="374543" url="https://ml.wikipedia.org/wiki?curid=374543" title="സെൻട്രൽ സുറിനാം നേച്ചർ റിസർവ്വ്">
സെൻട്രൽ സുറിനാം നേച്ചർ റിസർവ്വ്

സെൻട്രൽ സുറിനാം നേച്ചർ റിസർവ്വ്,  (Dutch: "Centraal Suriname Natuurreservaat (CSNR)") സുറിനാമിയിലെ ഒരു സംരക്ഷണ യൂണിറ്റാണ്. ഉഷ്ണമേഖലാ മഴക്കാടുകളുടെ ഒരു ഭാഗം ഇതു സംരക്ഷിക്കുന്നു.

സെൻട്രൽ സുരിനാം നേച്ചർ റിസർവ്വ് സുരിനാമിലെ സംരക്ഷണ യൂണിറ്റ് ആയി പ്രവർത്തിച്ചുകൊണ്ട് ഉഷ്ണമേഖലാ മഴക്കാടുകളുടെ ഒരു ഭാഗം സംരക്ഷിക്കുന്നു. സെൻട്രൽ സുരിനാം നെയിം റിസർവ്, 1998-ൽ കൺസർവേഷൻ ഇന്റർനാഷണലും സുരിനാം സർക്കാരും ചേർന്ന് റല്ലെഘ്‍വല്ലെൻ, ടഫെൽബർഗ്ഗ്, എയ്‍ലെർട്‍സ് ഡി ഹാൻ ഗെബെർഗ്റ്റെ എന്നീ നിലവിലുണ്ടായിരുന്ന മൂന്ന് കരുതൽ വനമേഖലകളുടെ ഏകീകരിക്കലിലൂടെയാണ് സ്ഥാപിച്ചത്.ഉഷ്ണമേഖലാ മഴക്കാടുകളിലെ ആവാസ വ്യവസ്ഥയെ പ്രത്യേക കണക്കിലെടുത്ത് 2000-ൽ യുനെസ്കോ ലോക പൈതൃക സ്ഥലമായി പ്രഖ്യാപിച്ചു.

ഗ്വാനിയൻ ആർദ്ര വനമേഖല ഇകോറീജിയൻ ആണ് റിസർവിൽ കാണപ്പെടുന്നത്. ഗയാന ഹൈലാൻഡ്സ് വിഭാഗങ്ങൾ ഉൾപ്പടെ 16,000 ചതുരശ്ര കിലോമീറ്റർ (6,200 ചതുരശ്ര മൈൽ) റിസർവിൽ മൊണ്ടേൺ, താഴ്ന്ന പ്രദേശങ്ങളിൽ പ്രാഥമിക ട്രോപ്പിക്കൽ വനങ്ങൾ എന്നിവയുൾപ്പെടുന്നു. സെൻട്രൽ സുരിനാമിക് റിസർവിലെ ചില പ്രധാന സവിശേഷതകൾ ഗ്രാനൈറ്റ് ഗോപുരങ്ങളാണ്

സുരിനാമിലെ ഏറ്റവും ഉയരം കൂടിയ പർവ്വതമായ ജൂലിയനാടോപ്പ് (1230 മീ), കൂടാതെ ടഫൽബെർഗ് (ടേബിൾ മൗണ്ടൻ, 1026 മീ.), വാൻ സ്റ്റക്കം ബർഗ് (360 മീറ്റർ), എന്നീ പർവ്വതങ്ങളും പർവ്വതത്തിന്റെ അറ്റത്തുള്ള സമതുലിതമായ ഒരു പാറയായ ഡ്വാലിസീ (Devil's Egg) എന്നിവയാണ് മറ്റ് ആകർഷണങ്ങൾ..


</doc>
<doc id="374544" url="https://ml.wikipedia.org/wiki?curid=374544" title="ആൻറിഗ്വ ഗ്വാട്ടിമാല">
ആൻറിഗ്വ ഗ്വാട്ടിമാല

ആൻറിഗ്വ ഗ്വാട്ടിമാല (സ്പാനിഷ് ഉച്ചാരണം: [anˈtiɣwa ɣwateˈmala]) (സാധാരണയായി വെറും ആൻറിഗ്വ എന്നോ ലാ ആൻറിഗ്വ എന്നും അറിയപ്പെടുന്നു) ഗ്വാട്ടിമാലയിലെ മദ്ധ്യമലനിരകളിൽ സ്ഥിതി ചെയ്യുന്ന ഒരു നഗരമാണ്. വളരെ നന്നായ രീതിയിൽ സംരക്ഷിച്ചിരിക്കുന്ന സ്പാനിഷ് ബറോഖ് സ്വാധീനമുള്ള വാസ്തുവിദ്യയും കൊളോണിയൽ കാലത്തെ ദേവാലയങ്ങളുടെ അവശിഷ്ടങ്ങളും കൊണ്ട് പ്രസിദ്ധമാണിവിടം. ഗ്വാട്ടിമാല രാജ്യത്തിന്റെ തലസ്ഥാനമായിരുന്നു ഇത് യുനെസ്കോ ലോക പൈതൃകസ്ഥലമായി പ്രഖ്യാപിച്ചിരുന്നു. ആന്റിഗ്വ ഗ്വാട്ടിമാല, ഇതേ പേരുള്ള ചുറ്റുമുള്ള മുനിസിപ്പാലിറ്റിയുടെ മുനിസിപ്പൽ സീറ്റായും പ്രവർത്തിക്കുന്നു. സകറ്റെപെക്വെസ് ഡിപ്പാർട്ട്‍മെൻറിൻറെ വകുപ്പു തലസ്ഥാനമായും ഇത് പ്രവർത്തിക്കുന്നു.

1770 കളിൽ നഗരത്തിൽ 60,000 പേരുടേതായെ ഏറ്റവും ഉയർന്ന ജനസംഖ്യയുണ്ടായിരുന്നു. പതിനെട്ടാം നൂറ്റാണ്ടിന്റെ അവസാനമായപ്പോഴേയ്ക്കും ഈ ജനസംഖ്യയിൽ വലിയൊരു വിഭാഗം ഇവിടെനിന്നു പിൻവലിഞ്ഞിരുന്നു. ഇരുപതാം നൂറ്റാണ്ടിൽ ജനസംഖ്യയിൽ കാര്യമായ വളർച്ച ഉണ്ടായിരുന്നു. 2007 ലെ സെൻസസ് അനുസരിച്ച് നഗരത്തിൽ 34,685 പേർ വസിച്ചിരുന്നു.

ആന്റിഗ്വ ഗ്വാട്ടിമാല എന്നാൽ "പുരാതന ഗ്വാട്ടിമാല". ഇത് ഗ്വാട്ടിമാലയുടെ മൂന്നാമത്തെ തലസ്ഥാനമായിരുന്നു. ഗ്വാട്ടിമാലയിലെ ആദ്യ തലസ്ഥാനം സ്ഥാപിക്കപ്പെട്ടത് 1524 ജൂലൈ 25, തിങ്കളാഴ്ച്, സെൻറ് ജയിംസ് ദിനത്തിൽ, ഇപ്പോൾ ഇക്സിംചെ എന്നറിയപ്പെടുന്ന പഴയ കാക്ക്ച്ചിക്കെൽ -മായ നഗരത്തിന്റെ സ്ഥാനത്തായിരുന്നു. നഗരത്തിന് "" എന്ന പേരു നൽകപ്പെട്ടിരുന്നു. സ്വാഭാവികമായും, സെന്റ് ജെയിംസ് നഗരത്തിന്റെ രക്ഷകനായി കരുതപ്പെട്ടു. കാക്ക്ച്ചിക്കെൽ നഗരത്തിൽ നടന്ന പല പ്രക്ഷോഭങ്ങൾക്കും ശേഷം, 1527 നവംബർ 22-ന് കൂടുതൽ അനുയോജ്യമായ സ്ഥലമായ അൽമോലോംഗയിലെ (ജലത്തിൻറെ സ്ഥലം) താഴ്വരയിലേയ്ക്കു തലസ്ഥാനം മാറ്റി സ്ഥാപിക്കുകയും എന്നാൽ യഥാർത്ഥപേരു നിലനിറുത്തുകയും ചെയ്തു. ഇന്നത്തെ സാൻ മിഗ്വൽ എസ്കോബാർ എന്ന സ്ഥലത്താണ് ഈ പുതിയ നഗരം സ്ഥിതിചെയ്തിരുന്നത്. സിയുഡാഡ് വിയെജ് മുനിസിപ്പാലിറ്റിയുടെ ഒരു അയൽപ്രദേശമായിരുന്നു ഇത്. വോൾക്കാൻ ഡി അഗ്വ അഗ്നിപർവ്വതത്തിൽ നിന്നു പുറപ്പെട്ട "ലഹാർ" എന്നറിയപ്പെടുന്ന ചെളിപ്രവാഹത്താൽ 1541 സെപ്റ്റംബർ 11 ന് ഈ നഗരം നശിച്ചിരുന്നു.  തൽഫലമായി, കൊളോണിയൽ അധികാരികൾ ഒരിക്കൽ കൂടി തലസ്ഥാനത്തെ മാറ്റാൻ തീരുമാനിക്കുകയും ഇത്തവണ അഞ്ചു മൈൽ അകലെയുള്ള പഞ്ചോയ് താഴ്വരയിലേക്ക് മാറ്റുകയും ചെയ്തു. 1543 മാർച്ച് 10-ന് സ്പാനീഷ് അധികാരികൾ ഇന്നത്തെ ആന്റിഗ്വ സ്ഥാപിക്കുകയും വീണ്ടും "സാന്റിയാഗോ ഡി ലോസ് കാബല്ലെറോസ്" എന്നറിയപ്പെടുകയും ചെയ്തു. 200 വർഷങ്ങലധികം ഈ പട്ടണം, ഇന്നത്തെ മധ്യ അമേരിക്ക മുഴുവനായും മെക്സിക്കോയുടെ ഏറ്റവും തെക്കുള്ള സംസ്ഥാനമായ ചിയാപാസും ഉൾപ്പെടുന്ന ഒരു വലിയ പ്രദേശം ഉൾപ്പെട്ടിരുന്ന, ഗ്വാട്ടിമാലയിലെ സ്പാനീഷ് കോളനിയുടെ മിലിട്ടറി ഗവർണ്ണറുടെ ആസ്ഥാനമായിരുന്നു. 


</doc>
<doc id="374547" url="https://ml.wikipedia.org/wiki?curid=374547" title="ലാ അമിസ്റ്റാഡ് ദേശീയോദ്യാനം">
ലാ അമിസ്റ്റാഡ് ദേശീയോദ്യാനം

ലാ അമിസ്റ്റാഡ് അന്തർദേശീയോദ്യാനം (സ്പാനിഷ്‍: പാർക്വെ ഇൻറർനാഷണൽ ലാ അമിസ്റ്റാഡ്) മുമ്പ്, ലാ അമിസ്റ്റാഡ് ദേശീയോദ്യാനം എന്നും അറിയപ്പെട്ടിരുന്നു, ലാറ്റിനമേരിക്കയിലുള്ള ഒരു ട്രാൻസ്ബൗണ്ടറി പരിരക്ഷിത മേഖലയാണ്. ഈ ഉദ്യാനത്തിൻറെ ഭരണനിർവ്വഹണം, കോസ്റ്റാ റിക (കരീബിയൻ ലാ അമിസ്റ്റാഡ്, പസഫിക് ലാ അമിസ്റ്റാഡ് കൺസർവേഷൻ ഏരിയാസ്), പനാമ എന്നീ രാജ്യങ്ങൾ പങ്കുവയ്ക്കുന്നു. യുനെസ്കോയുടെ ശുപാർശയനുസരിച്ച് ഉദ്യാനം ലോക പൈതൃക പട്ടികയിൽ ഉൾപ്പെടുത്തിയിരിക്കുന്നു.

താലമൻക മലനിരകളുടെ ഭാഗമായുള്ള മുൻ "ലാ അമിസ്റ്റാഡ്" റിസർവ്വുകളുടെ ഭാഗമായി, കോസ്റ്റാറിക്കയ്ക്കും പനാമയ്ക്കും ഇടയിൽ ഉദ്യാനം തുല്യമായി വേർതിരിച്ചിരിക്കുന്നു. അതിൻറെ പരിധിയിൽ 401,000 ഹെക്ടർ ഉഷ്ണമേഖലാ വനപ്രദേശവും ഉൾപ്പെടുന്നു, മധ്യ അമേരിക്കയിലെ ഏറ്റവും വലിയ പ്രകൃതി സംരക്ഷണ കേന്ദ്രമാണിത്. ഇതോടൊപ്പം ഒരു 15 കിലോമീറ്റർ ബഫർ സോൺ കൂടിയുണ്ട്.

പ്രാദേശികവും ആഗോളവുമായ തലങ്ങളിൽ ജൈവവൈവിധ്യ വിഭവങ്ങളെ ഈ ഉദ്യാനം പ്രതിനിധാനം ചെയ്യുന്നു (പ്രാദേശികമായി 20 ശതമാനം പ്രദേശത്തെ ജൈവ വൈവിധ്യം).


</doc>
<doc id="374554" url="https://ml.wikipedia.org/wiki?curid=374554" title="ഇമാസ് ദേശീയോദ്യാനം">
ഇമാസ് ദേശീയോദ്യാനം

ഇമാസ് ദേശീയോദ്യാനം ((Portuguese: "Parque Nacional das Emas", അക്ഷരാർത്ഥത്തിൽ "റിയാ നാഷണൽ പാർക്ക്" എന്നാണർത്ഥം) ബ്രസീലിലെ ഗോയസ്, മറ്റൊ ഗ്രോസോ ഡോ സുൽ സംസ്ഥാനങ്ങളിൽ സ്ഥിതിചെയ്യുന്ന ഒരു ദേശീയ ഉദ്യാനവും യുനെസ്കോ ലോക പൈതൃക സ്ഥലവും ആണ്. ബ്രസീലിലെ സെന്റർ-വെസ്റ്റ് റീജിയണിൽ, ഗോയസ്, മറ്റൊ ഗ്രോസോ ഡു സുൽ എന്നീ സംസ്ഥാനങ്ങൾക്കിടയിൽ അക്ഷാംശം 17º50’—18º15’S നും രേഖാംശം 52º39’—53º10’W നും ഇടയിൽ ആയിട്ടാണ് ഈ ദേശീയോദ്യാനം സ്ഥിതി ചെയ്യുന്നത്. ഈ ദേശീയോദ്യാനത്തിൽ, 1,320 ചതുരശ്ര കിലോമീറ്റർ വിസ്തീർണ്ണമുള്ള (510 ച മൈൽ) സെറാഡോ വിശാല ശാദ്വല ഭൂമി ഉൾപ്പെടുന്നു. 

പൻറനാൽ ബയോസ്‍ഫിയർ റിസർവ്വിൻറ പരിധിയിൽ, പൻറനാൽ, ചാപഡ ഡോസ് ഗ്വിമാറായെസ്, സെറ ഡ ബോഡോക്വേന തുടങ്ങിയ ദേശീയോദ്യാനങ്ങളും, സെറ ഡി സാന്ത ബാർബറ, നാസ്സെൻറെസ് ഡൊ റിയോ തക്വാരി, പൻറനാൽ ഡി റിയോ നെഗ്രോ സംസ്ഥാന ഉദ്യാനങ്ങളും ഉൾപ്പെടുന്നു. 


</doc>
<doc id="374568" url="https://ml.wikipedia.org/wiki?curid=374568" title="ഡോറിസ്‍, കാലിഫോർണിയ">
ഡോറിസ്‍, കാലിഫോർണിയ

ഡോറിസ്‍, അമേരിക്കൻ ഐക്യനാടുകളിലെ സിസ്ക്യൂ കൌണ്ടിയലുള്ള ഒരു പട്ടണമാണ്. 2010 ലെ സെൻസസ് പ്രകാരം ഈ പട്ടണത്തിലെ ജനസംഖ്യ 939 ആയിരുന്നു.  

ഡോറിസ് പട്ടണം നിലനിൽക്കുന്ന പ്രദേശത്തിൻറെ അക്ഷാംശ രേഖാംശങ്ങൾ 41°57′54″N 121°55′8″W (41.965075, −121.918967) ആണ്.  വടക്കൻ കാലിഫോർണിയയിലെ ബട്ട് താഴ്വരയിൽ, മൗണ്ട് ശാസ്തയ്ക്കും ഒറിഗോൺ അതിർത്തിയ്ക്കും ഇടയിൽ, ഹൈവേ 97 ലാണ് ഡോറിസ് സ്ഥിതി ചെയ്യുന്നത്.

ഐക്യനാടുകളുടെ സെൻസസ് ബ്യൂറോയുടെ കണക്കുകളനുസരിച്ച് പട്ടണത്തിൻറെ ആകെ വിസ്തീർണ്ണം 0.7 സ്കയർ മൈലാണ് (1.8 km), ഇതിൽ 97.81 ശതമാനം ഭാഗം കരഭൂമിയും ബാക്കി 2.19 ശതമാനം ഭാഗം ജലം ഉൾപ്പെട്ടതുമാണ്. 


</doc>
<doc id="374575" url="https://ml.wikipedia.org/wiki?curid=374575" title="അലെജാന്ദ്രോ ഡി ഹംബോൾട്റ്റ് ദേശീയോദ്യാനം">
അലെജാന്ദ്രോ ഡി ഹംബോൾട്റ്റ് ദേശീയോദ്യാനം

അലെജാന്ദ്രോ ഡി ഹംബോൾട്റ്റ ദേശീയോദ്യാനം,(സ്പാനിഷ്: "Parque Nacional Alejandro de Humboldt") ക്യൂബൻ പ്രവിശ്യകളായ ഹോൾഗ്വിൻ, ഗ്വാണ്ടനാമോ എന്നിവിടങ്ങളിൽ സ്ഥിതിചെയ്യുന്ന ഒരു ദേശീയ ഉദ്യാനമാണ്. 1800 ലും 1801 ലും ഈ ദ്വീപ് സന്ദർശിച്ചിരുന്ന ജർമ്മൻ ശാസ്ത്രജ്ഞനായിരുന്ന അലക്സാണ്ടർ വോൺ ഹംബോൾട്റ്റിനെ അനുസ്മരിച്ചാണ് ഈ ദ്വീപ് ഈ പേരു നൽകിയിരിക്കുന്നത്. ഈ ദേശീയോദ്യാനത്തിൻറെ വലിപ്പം, ഉയരം, സങ്കീർണ്ണമായ ലിത്തോളജി, ഭൂതല വൈവിധ്യം, വംശനാശം, ഇവിടെ മാത്രം കണ്ടുവരുന്ന സസ്യജന്തു ജാല സമ്പത്ത് എന്നിവയുടെ പേരിൽ 2001 ൽ യുനെസ്കോ ഈ ഉദ്യാനത്തെ ലോക പൈതൃകപട്ടികയിൽ ഉൾപ്പെടുത്തി.

പാർക്കിലെ കൊടുമുടികളിൽ നിന്ന് ഒഴുകിയെത്തുന്ന ഏതാനും നദികൾ കരീബിയൻ ദ്വീപിലെ ഏറ്റവും വലിയവയാണ്. ക്യൂബിലെ ഏറ്റവും ഈർപ്പമുള്ള പ്രദേശമാണ് ഈ ഉദ്യാനം.  ഇത് ഈ മേഖലയിൽ ഉയർന്ന ജൈവ വൈവിധ്യം ഉണ്ടാക്കുന്നു. വിസ്തീർണ്ണമാണ് ഉദ്യാനത്തിനുള്ളത്. ഇതിൽ കരപ്രദേശവും ഭാഗം സമുദ്രപ്രദേശവുമാണ്. സമുദ്രനിരപ്പിൽ നിന്ന് 1,168 മീറ്റർ (3,832 അടി) വരെയാണ് എൽ ടോൾഡോ കൊടുമുടിവരെയുള്ള ഉയരം. ക്യൂബയിൽ മാത്രം സാധാരണ കണ്ടുവരുന്ന 28 സസ്യങ്ങളിൽ 16 ഉം ഈ ഉദ്യാനത്തിലാണ് സംരക്ഷിക്കപ്പെട്ടിരിക്കുന്നത്. ഇതിൽ " ", " " തുടങ്ങിയവ ഉൾപ്പെടുന്നു. വിവിധയിനം തത്തകൾ, പല്ലിവർഗ്ഗങ്ങൾ, ഹമ്മിങ്ബേർഡുകൾ, വംശനാശ ഭീഷണി നേരിടുന്ന ക്യൂബൻ സൊലനോഡോൺ (ഇവിടെ മാത്രം കാണപ്പെടുന്നത്), ഹുതിയ (ഒരു തരം എലി), ഒച്ചുകൾ തുടങ്ങിയവ ജീവികളെ സാധാരണയായി ഈ ഉദ്യാനത്തിൽ കാണാവുന്നതാണ്.


</doc>
<doc id="374579" url="https://ml.wikipedia.org/wiki?curid=374579" title="മോർനെ ട്രോയിസ് പിറ്റൺസ് ദേശീയോദ്യാനം">
മോർനെ ട്രോയിസ് പിറ്റൺസ് ദേശീയോദ്യാനം

മോർനെ ട്രോയിസ് പീറ്റൺസ് നാഷണൽ പാർക്ക് ഡൊമിനിക്കയിൽ സ്ഥിതി ചെയ്യുന്ന ലോക പൈതൃക സ്ഥലമായി അംഗീകരിക്കപ്പെട്ട (1997 മുതൽ) ഒരു ദേശീയോദ്യാനമാണ്. 1975 ജൂലൈയിലാണ് ഈ പ്രദേശം ഡൊമിനിക്കൻ ഗവൺമെന്റ് ഒരു ദേശീയോദ്യാനമായി പ്രഖ്യാപിച്ചത്. രാജ്യത്ത് നിയമപരമായി സ്ഥാപിക്കപ്പെട്ട ആദ്യ ദേശീയോദ്യാനമായിരുന്നു ഇത്. ഈ പ്രദേശത്തെ ഏറ്റവും ഉയരം കൂടി പർവ്വതമായ മോർനെ ട്രോയിസ് പിറ്റൺസിൻറെ പേരാണ് ദേശീയോദ്യാനത്തിനു നൽകിയിരിക്കുന്നത്. മൂന്നു കൊടുമുടികളുള്ള പർവ്വതം എന്നാണ് ഈ പദത്തിൻറെ അർത്ഥം. ദേശീയോദ്യാനം നിലനിൽക്കുന്നിടം അഗ്നിപർവ്വത പ്രവർത്തനമുള്ള പ്രദേശമാണ്. ഈ പ്രദേശത്തെ സവിശേഷതകളിൽ തിളയ്ക്കുന്ന ചെളിക്കുളങ്ങളും ചൂടു നീരുറവകളുമുള്ള Valley of Desolation, ബോയിലിംഗ് ലേക്ക്, ടിറ്റൌ മലയിടുക്ക്, എമറാൾഡ് പൂൾ എന്നിവയാണ്.


</doc>
<doc id="374581" url="https://ml.wikipedia.org/wiki?curid=374581" title="വിനാലെസ് വാലി">
വിനാലെസ് വാലി

വിനാലെസ് വാലി, (സ്പാനിഷ്: <nowiki>"</nowiki>Valle de Viñales<nowiki>"</nowiki>) ക്യൂബയിൽ ചുണ്ണാമ്പുകല്ലുകളും ജിപ്സവും മറ്റും പ്രതിപ്രവർത്തിച്ചുണ്ടായ ഒരു താഴ്വരയാണ്. 132 ചതുരശ്രകിലോമീറ്റർ (51 സ്ക്വയർ മൈൽ) വിസ്തീർണ്ണമുള്ള ഈ താഴ്വര, പിനാർ ഡെൽ റിയോ പ്രവിശ്യയിലെ വിനാലെസിനു വടക്കായി സിയേറ ഡി ലോസ് ഓർഗാനോസ് മലനിരകളിലാണ് (ഗ്വാനിഗ്വാനിക്കോ കൊടുമുടിയുടെ ഭാഗം) സ്ഥിതി ചെയ്യുന്നത്.


</doc>
<doc id="374584" url="https://ml.wikipedia.org/wiki?curid=374584" title="അർദ്ധകേക">
അർദ്ധകേക


</doc>
<doc id="374585" url="https://ml.wikipedia.org/wiki?curid=374585" title="അശ്വഗതി (ധൃതിച്ഛന്ദസ്സ്)">
അശ്വഗതി (ധൃതിച്ഛന്ദസ്സ്)


</doc>
<doc id="374586" url="https://ml.wikipedia.org/wiki?curid=374586" title="അശ്വലളിതം">
അശ്വലളിതം

ഒരു വൃത്തമാണ് അശ്വലളിതം.
ഇഹ പതിനൊന്നിൽ നിന്നു നജഭം ജഭം ജഭലഗങ്ങളശ്വലളിതം.


</doc>
<doc id="374587" url="https://ml.wikipedia.org/wiki?curid=374587" title="ആഖ്യാനകി">
ആഖ്യാനകി

ആഖ്യാനകി അർദ്ധസമവൃത്തമാണ്. വൃത്തമഞ്ജരിയിൽ അർദ്ധസമവൃത്തപ്രകരണത്തിലാണ് ഈ വൃത്തം പ്രതിപാദിക്കുന്നത്. വിഷമപാദങ്ങളിൽ ഇന്ദ്രവജ്രയും  സമപാദങ്ങളിൽ ഉപേന്ദ്രവജ്രയും പ്രയോഗിച്ചാൽ ആഖ്യാനകി വൃത്തമാകും. ഒന്നാമത്തെയും മൂന്നാമത്തെയും വരികൾ  ഇന്ദ്രവജ്രയിലും രണ്ടാമത്തെയും നാലാമത്തെയും വരികൾ ഉപേന്ദ്രവജ്രയിലും  എഴുതിയാൽ ആഖ്യാനകി വൃത്തത്തിലാകും. 

വിഷമപാദം: തഗണം, തഗണം  ,ജഗണം, ഗുരു, ഗുരു എന്ന ക്രമത്തിലാണ് ( ഇന്ദ്രവജ്ര.)

താളം-തംതംത  തംതംത  തതംത തംതം.

- - U  /  - - U  /  U - U  /  - - 

സമപാദം: ജഗണം/ തഗണം / ജഗണം / ഗുരു /ഗുരു എന്ന ക്രമത്തിലാണ് (ഉപേന്ദ്രവജ്ര)

താളം- തതംത തംതംത തതംത തംതം

U - U / - - U / U - U / - - 

ആഖ്യാനകി:

തംതംത  തംതംത  തതംത തംതം

തതംത തംതംത തതംത തംതം

<poem>
ഭൃംഗാഞ്ജനച്ചാർത്തൊടു ചേർത്തു ചാർത്തീ
മുഖത്തിലോമൽത്തിലകം മധുശ്രീ;
ചേലൊത്തചെഞ്ചായമുഴിഞ്ഞു മെല്ലെ
മിനുക്കിനാൾ മാന്തളിരാകുമോഷ്ഠം
</poem>

ഭൃംഗാഞ്ജ / നച്ചാർത്തൊ / ടുചേർത്തു / ചാർത്തീ

മുഖത്തി / ലോമൽത്തി / ലകംമ / ധുശ്രീ

ചേലൊത്ത / ചെഞ്ചായ/ മുഴിഞ്ഞു / മെല്ലെ

മിനുക്കി / നാൾമാന്ത /ളിരാകു/ മോഷ്ഠം

  U –/ U - -/ U U –/ U _ _


</doc>
<doc id="374589" url="https://ml.wikipedia.org/wiki?curid=374589" title="ആപാതാളിക">
ആപാതാളിക

=== ആപാതളികാഖ്യയിതേ താൻ
ഭം ഗുരുയുഗ്മവുമെങ്കിലൊടുക്കം. ===


</doc>
<doc id="374590" url="https://ml.wikipedia.org/wiki?curid=374590" title="ആപീഡം">
ആപീഡം

ഒരു വൃത്തമാണ് ആപീഡം.
ഇഹ പദചതുരൂർദ്ധ്വ-
ക്രമമതിനു ശരി ലഘു നിരത്തി,
പരമൊടുവിലഥ ഗുരുയുഗമിടുകിലാങ്ങിൽ-
പരമയി കരുതുക വടിവുമധികമുടയൊരു പീഡം. 

പദചതുരൂർദ്ധ്വത്തിന്റെ മുറയ്ക്ക്, പാദങ്ങൾക്ക് 8,12,16,20 എന്നക്ഷരം കല്പിച്ച്,ആ അക്ഷരങ്ങളിൽ ഓരോ പാദത്തിലും ഒടുവിലെ രണ്ടക്ഷരം മാത്രം ഗുരുവാക്കിക്കൊണ്ട് ശേഷമെല്ലാം ലഘുവാക്കിയാൽ ആപീഡമെന്ന വൃത്തം.


</doc>
<doc id="374591" url="https://ml.wikipedia.org/wiki?curid=374591" title="ഉജ്ജ്വല">
ഉജ്ജ്വല


</doc>
<doc id="374592" url="https://ml.wikipedia.org/wiki?curid=374592" title="ഉജ്ജ്വലം">
ഉജ്ജ്വലം


</doc>
<doc id="374593" url="https://ml.wikipedia.org/wiki?curid=374593" title="ഉത്പലമാലിക">
ഉത്പലമാലിക


</doc>
<doc id="374594" url="https://ml.wikipedia.org/wiki?curid=374594" title="ഉദീച്യവൃത്തി">
ഉദീച്യവൃത്തി

 ==== ഉദീച്യവൃത്ത്യാഖ്യമാമിതേ
രണ്ടാം ഗുരു വിഷമത്തിൽ മാത്രമായ്. ====


</doc>
<doc id="374595" url="https://ml.wikipedia.org/wiki?curid=374595" title="ഉപചിത്രം (ത്രിഷ്ടുപ്ഛന്ദസ്സ്)">
ഉപചിത്രം (ത്രിഷ്ടുപ്ഛന്ദസ്സ്)


</doc>
<doc id="374596" url="https://ml.wikipedia.org/wiki?curid=374596" title="ഉപചിത്രം (അർദ്ധസമവൃത്തം)">
ഉപചിത്രം (അർദ്ധസമവൃത്തം)

=== സസസം ലഗമൊറ്റയിൽ,മറ്റതിൽ
ഭം ഭഭഗം ഗവുമിങ്ങുപചിത്രം. ===


</doc>
<doc id="374597" url="https://ml.wikipedia.org/wiki?curid=374597" title="ഉപസ്ഥിതം">
ഉപസ്ഥിതം

ഒരു മലയാള വൃത്തമാണ് ഉപസ്ഥിതം. 


</doc>
<doc id="374598" url="https://ml.wikipedia.org/wiki?curid=374598" title="ഉപസ്ഥിതപ്രചുപിത">
ഉപസ്ഥിതപ്രചുപിത

ഒരു മലയാള വൃത്തമാണ് ഉപസ്ഥിതപ്രചുപിത. 
<poem>

</poem>
ഉപസ്ഥിതം എന്നു മുൻപിലുള്ള പ്രചുപിത, ഉപസ്ഥിതപ്രചുപിത എന്നു വൃത്തത്തിന്റെ പേർ.


</doc>
<doc id="374599" url="https://ml.wikipedia.org/wiki?curid=374599" title="ഉർവശി (വൃത്തം)">
ഉർവശി (വൃത്തം)


</doc>
<doc id="374600" url="https://ml.wikipedia.org/wiki?curid=374600" title="ഏല">
ഏല


</doc>
<doc id="374601" url="https://ml.wikipedia.org/wiki?curid=374601" title="ഔപച്ഛന്ദസികം">
ഔപച്ഛന്ദസികം

=== ഒടുവിൽ ഗുരുവൊന്നു ചേർത്തുവെന്നാ-
ലൗപച്ഛന്ദസികാഖ്യമാമിതേ താൻ ===
ഒടുവിൽ ഗുരുവൊന്നു ചേർത്തുവെന്നാ-

ലൗപച്ഛന്ദസികാഖ്യമാമിതേ താൻ.

വൈതാളീയത്തിന്റെ അവസാനത്തിൽ എല്ലാ പാദങ്ങളിലും ഓരോ ഗുരു കൂടി ചേർത്താൽ അത് ‘ഔപച്ഛന്ദസിക‘ മെന്ന വൃത്തമാകും.

ഉദാ: കവിമാതേ കൈതൊഴുന്നു ഞാൻ കേൾ

കൈവല്യപ്രദമായ കാലിണയ്ക്ക്

കവിതാഗുണജാലമൊക്കവേ താൻ

കൈവരുവാൻ കൃപ ചെയ്തിടേണമേ നീ.

</doc>
<doc id="374602" url="https://ml.wikipedia.org/wiki?curid=374602" title="കന്യ (പ്രതിഷ്ഠാച്ഛന്ദസ്സ്)">
കന്യ (പ്രതിഷ്ഠാച്ഛന്ദസ്സ്)


</doc>
<doc id="374604" url="https://ml.wikipedia.org/wiki?curid=374604" title="വാണ ക്രൈ സൈബർ അറ്റാക്ക്">
വാണ ക്രൈ സൈബർ അറ്റാക്ക്

wanna cry ransomware
വാണ ക്രൈ  (അല്ലെങ്കിൽ വാണക്രിപ്റ്റ്, വാണക്രിപ്റ്റ്ഓർ.20 വാണ ഡീക്രിപ്റ്റർ )  മൈക്ക്രോസോഫ്റ്റ് വിൻഡോസിനെ ഉന്നം വയ്ക്കുന്ന  ഒരു റാൻസംവെയർ സോഫ്റ്റ്‍വെയറാണ്. ഏകദേശം 150 രാജ്യങ്ങളിലായി, 230,000 കമ്പ്യൂട്ടറുകളെ ഈ വയറസ് 2017 മെയ് 12ന് ആക്രമിക്കുകയുണ്ടായി. 28 ഭാഷകളിലായി എൻക്രിപ്റ്റ് ചെയ്യപ്പെടുന്ന ഡാറ്റകൾക്ക് പണം (ബിറ്റ് കോയിൻ) ആവശ്യപ്പെടുന്നതാണ് ഈ വയറസ്.  അത്  ലോകത്തിലെ വലിയ സൈബർ അറ്റാക്കായി കണക്കാക്കപ്പെടുന്നു. ഇവ ഈമെയിൽ വഴിയുള്ള ഫിഷിംഗും, കമ്പ്യൂട്ടർ വേം വഴിയുമാണ് കമ്പ്യൂട്ടറിൽ നിന്നും കമ്പ്യൂട്ടറിലേക്ക് പകരുന്നത്. ഈ വയറസ് എണ്ണത്തിൽ അധികമെന്നാണ് യുറോപ്പോളിന്റെ നിഗമനം.

ഇത് സ്പെയിനിലെ ടെലെഫോനിക പോലുള്ള വമ്പൻ കമ്പനികളേയും, ബ്രിട്ടനിലെ നാഷ്ണൽ ഹെൽത്ത് സെർവീസുകളേയും, ഗുരുതരമായി ബാധിച്ചു. അതേ സമയത്തുതന്നെ മറ്റു 99 രാജ്യങ്ങളും ആക്രമിക്കപ്പെട്ടിട്ടുണ്ട്.

അമേരിക്കയുടെ നാഷ്ണൽ സെക്കൂരിറ്റി എജൻസി നിർമ്മിച്ച എറ്റേർണൽ ബ്ലു എന്ന കമ്പ്യൂട്ടർ സെക്ക്യൂരിറ്റി സിസ്റ്റമായി വാണ ക്രൈയിനെ കണക്കാക്കപ്പെടുന്നു. കൂടാതെ അതിന്റെ സെക്കൂരിറ്റി പാച്ച് നിലവിലുണ്ട്. പക്ഷെ മൈക്ക്രോസോഫ്റ്റിന്റെ നിയമാനുസൃതമായ സപ്പോർട്ടില്ലാത്തതിനാൽ അത് എല്ലാവർക്കുമായി ലഭ്യമല്ല.  ക്രമാതീതമായി ഇത് വർദ്ധിച്ചപ്പോൾ അതിനെ തടയാനായി മൈക്ക്രോസോഫ്റ്റ് വിൻഡോസ് എക്സ്പി യും, വിസ്റ്റ, 8 എന്നീ വേർഷനുകൾക്കുമുള്ള അപ്പ്ഡേറ്റ് പുറത്തിറക്കുകയുണ്ടായി.

മറ്റു മാൽവെയറുകളുടേതു പോലെ വാണാ ക്രൈയിലും ഒരു കമാൻഡ് ആൻഡ് കണ്ട്രോൾ സംവിധാനം ഒരുക്കിയിരുന്നു. പക്ഷേ സാധാരണ മാൽവെയറുകളിൽ നിന്നും വ്യത്യസ്തമായി ഇതിലെ കമാൻഡ് ആൻഡ് ക‌ൺട്രോൾ സെർവ്വറിന്റേതായി രജിസ്റ്റർ ചെയ്യപ്പെടാത്ത ഒരു ഡൊമൈൻ ആയിരുന്നു നൽകിയിരുന്നത്. മാൽവെയർ ടെക് എന്ന സൈബർ സുരക്ഷാ സ്ഥാപനം ഈ പേരിൽ ഒരു ഡൊമൈൻ രജിസ്റ്റർ ചെയ്ത് ഒരു സിങ്ക് ഹോൾ സെർവ്വർ സജ്ജമാക്കി. ഇതോടെ ലോകമെമ്പാടുമുള്ള വാണാക്രൈ ബാധയേറ്റ കമ്പ്യൂട്ടറുകളിൽ നിന്നും ഈ സർവ്വറീലേക്ക് സന്ദേശങ്ങൾ എത്താൻ തുടങ്ങി. യഥാർത്ഥത്തിൽ ഈ കമാൻഡ് ആൻഡ് കണ്ട്രോൾ ഡൊമൈൻ ഒരു കിൽ സ്വിച്ച് ആയിട്ടാൺ വാണാ ക്രൈയിൽ പ്രോഗ്രാം ചെയ്യപ്പെട്ടിരിക്കുന്നത്. അതായത് മാൽവെയർ ബാധയേറ്റ കമ്പ്യൂട്ടർ ഇത്തരത്തിൽ ഒരു സിങ്ക് ഹോൾ സെർവ്വറുമായി ബന്ധപ്പെട്ടാൽ ഉടൻ തന്നെ അതിന്റെ പ്രവർത്തനം സ്വയമേവ അവസാനിപ്പിക്കുന്ന തരത്തിലായിരുന്നു ഇത്. ഇത്തരത്തിൽ ഒരു സിങ്ക് ഹോൾ കമാന്റ് ആൻഡ് കണ്ട്രോൾ സർവ്വർ സൃഷ്ടിക്കപ്പെട്ടതോടെ ലോക വ്യാപകമായിത്തന്നെ ഇന്റർനെറ്റ് ബന്ധിതമായ കമ്പ്യൂട്ടറുകളിൽ എല്ലാം വാണാ ക്രൈ നിർജ്ജീവമായി. പക്ഷേ ഇപ്പോൾ കിൽ സ്വിച്ച് ഇല്ലാത്ത വാണാ ക്രൈ പതിപ്പുകൾ പടർന്നു കൊണ്ടിരിക്കുകയാൺ.


</doc>
<doc id="374605" url="https://ml.wikipedia.org/wiki?curid=374605" title="കന്യകാമണി">
കന്യകാമണി


</doc>
<doc id="374606" url="https://ml.wikipedia.org/wiki?curid=374606" title="കമനീയം">
കമനീയം


</doc>
<doc id="374607" url="https://ml.wikipedia.org/wiki?curid=374607" title="കമലദിവാകരം">
കമലദിവാകരം


</doc>
<doc id="374608" url="https://ml.wikipedia.org/wiki?curid=374608" title="അചലധൃതി">
അചലധൃതി

ഒരു മാത്രാസമക വൃത്തമാണ് അചലധൃതി

പാദത്തിൽ പലമട്ടായിപ്പതിനാറിഹ മാത്രകൾ അടങ്ങിടും വൃത്തവർഗ്ഗം മാത്രാസമകസംജ്ഞമാം - ഇതിൽ എല്ലാം ലഘുവായാൽ ‘അചലധൃതി’.


</doc>
<doc id="374609" url="https://ml.wikipedia.org/wiki?curid=374609" title="അതിരുചിര">
അതിരുചിര

ഒരു വൃത്തമാണ് അതിരുചിര


</doc>
<doc id="374611" url="https://ml.wikipedia.org/wiki?curid=374611" title="അതിരുചിരം (ജഗതിച്ഛന്ദസ്സ്)">
അതിരുചിരം (ജഗതിച്ഛന്ദസ്സ്)

വൃത്തമഞ്ജരിയിൽ പ്രതിപാദിക്കുന്ന ഒരു വൃത്തമാണ് അതിരുചിരം. ഇത് ജഗതി ഛന്ദസ്സിലുള്ള വൃത്തമാണ്


</doc>
<doc id="374612" url="https://ml.wikipedia.org/wiki?curid=374612" title="അതിമുദിതം">
അതിമുദിതം


</doc>
<doc id="374613" url="https://ml.wikipedia.org/wiki?curid=374613" title="അനപായം">
അനപായം


</doc>
<doc id="374614" url="https://ml.wikipedia.org/wiki?curid=374614" title="അനംഗശേഖരം">
അനംഗശേഖരം

ഒരു മലയാളവൃത്തമാണ് അനംഗശേഖരം .
<poem>


</doc>
<doc id="374615" url="https://ml.wikipedia.org/wiki?curid=374615" title="അപരവക്ത്രം">
അപരവക്ത്രം

=== നനരലഗമതൊറ്റയിൽ സമേ
നമപരവക്ത്രമതാം ജജം രവും. ===


</doc>
<doc id="374616" url="https://ml.wikipedia.org/wiki?curid=374616" title="അപരാജിത (വൃത്തം)">
അപരാജിത (വൃത്തം)


</doc>
<doc id="374617" url="https://ml.wikipedia.org/wiki?curid=374617" title="അപരാന്തിക">
അപരാന്തിക

പ്രവൃത്തകത്തിന്റെ സമപാദംകൊണ്ടുതന്നെ ശ്ലോകം മുഴുവനും ചമച്ചാൽ അത് അപരാന്തികാ.


</doc>
<doc id="374618" url="https://ml.wikipedia.org/wiki?curid=374618" title="അമലതരം">
അമലതരം


</doc>
<doc id="374619" url="https://ml.wikipedia.org/wiki?curid=374619" title="അലസ">
അലസ


</doc>
<doc id="374620" url="https://ml.wikipedia.org/wiki?curid=374620" title="അലോല">
അലോല


</doc>
<doc id="374621" url="https://ml.wikipedia.org/wiki?curid=374621" title="ഫൗക്വിറിയേ">
ഫൗക്വിറിയേ

ഫൗക്വിയെറിയേസീ സസ്യകുടുംബത്തിലെ 11 സ്പീഷിസുകളുള്ള ഒരു ജീനസ്സാണ്" ഫൗക്വിറിയേ (Fouquieria)." ഫൗക്വിറിയേ ജീനസ്സിലെ സസ്യങ്ങൾ മരുഭൂമിയിൽ വളരുന്നവയാണ്. ഈ ജീനസ്സിലെ സസ്യങ്ങൾ വടക്കൻ മെക്സിക്കോ,  അമേരിക്കൻ ഐക്യനാടുകളിലെ അരിസോണ, തെക്കൻ കാലിഫോർണിയ, ന്യൂ മെക്സിക്കോ, തെക്കുപടിഞ്ഞാറൻ ടെക്സസ് മേഖലകളിലെ അതിർത്തിപ്രദേശങ്ങളിലും, താഴ്ന്ന, വരണ്ട മലനിരകൾ തുടങ്ങിയ പ്രദേശങ്ങളിൽ കാണപ്പെടുന്നു.


</doc>
<doc id="374627" url="https://ml.wikipedia.org/wiki?curid=374627" title="ട്സിങ്കി ഡി ബെമാരഹ സ്ട്രിക്റ്റ് നേച്ചർ റിസർവ്വ്">
ട്സിങ്കി ഡി ബെമാരഹ സ്ട്രിക്റ്റ് നേച്ചർ റിസർവ്വ്

ട്‍സിങ്കി ഡി ബെമാരഹ സ്ട്രിക്റ്റ് നേച്ചർ റിസർവ്വ്, മഡഗാസ്കറിന്റെ പടിഞ്ഞാറൻ തീരത്തിനു സമീപം മെലാക്കി മേഖലയിൽ അക്ഷാംശ രേഖാംശങ്ങൾ  ൽ സ്ഥിതി ചെയ്യുന്ന ഒരുപ്രകൃതി റിസർവ്വാണ്. അതുല്യമായ ഭൂമിശാസ്ത്രം, സംരക്ഷിത കണ്ടൽ വനങ്ങൾ, കാട്ടു പക്ഷികൾ, ലെമൂർ (കുരങ്ങിനോടു സാമ്യമുളള മൃഗം) അംഗസംഖ്യ എന്നിവയുള്ളതിൻറെ അടിസ്ഥാനത്തിൽ ഈ പ്രദേശം 1990 ൽ യുനെസ്കോ വേൾഡ് ലോക പൈതൃക പട്ടികയിൽപ്പെടുത്തിയിരിക്കുന്നു. 1990 ൽ പട്ടികപ്പെടുത്തിയിട്ടുണ്ട്.

സംരക്ഷിത മേഖലയുടെ 666 ചതുരശ്ര കിലോമീറ്റർ (257 ച.മൈൽ) വരുന്ന തെക്കൻ അറ്റമാണ് പിന്നീട് ട്‍സിങ്കി ഡി ബെമാരഹ ദേശീയ പാർക്കായി മാറിയത്. സംരക്ഷിത പ്രദേശത്തിന്റെ 853 ചതുരശ്ര കിലോമീറ്റർ (329 സ്ക്വയർ മൈൽ) വരുന്ന വടക്കേ അറ്റം കർശനമായ പ്രകൃതിദത്ത കരുതൽ പ്രദേശമായി നിലകൊള്ളുന്നു (Réserve Naturelle Intégrale). മനാമ്പോളോ നദിക്ക് മുകളിലുള്ള പാറക്കെട്ടുകൾ സൂചി രൂപത്തിലുള്ള ചുണ്ണാമ്പു കല്ലുകൾ രൂപമെടുത്തിരിക്കുന്നു. അവിശ്വസനീയമായ മൂർച്ചയേറിയതാണ് ഈ ചുണ്ണാമ്പു പാറകൾ. "ട്‍സിങ്കി" എന്ന വാക്ക് പ്രാദേശിക ഭാഷയിൽ നിന്നാണ് ഉരുത്തിരിഞ്ഞുവന്നത്. "നഗ്നപാദനായി നടക്കാൻ കഴിയാത്ത സ്ഥലം" എന്നാണ് ഇതിനർത്ഥം.


</doc>
<doc id="374674" url="https://ml.wikipedia.org/wiki?curid=374674" title="മിഗുവാഷ ദേശീയോദ്യാനം">
മിഗുവാഷ ദേശീയോദ്യാനം

കാനഡയിലെ തെക്കൻ ക്യൂബെക്കിലെ കാർൽടൺ-സുർ-മെറിനടുത്ത് സ്ഥിതി ചെയ്യുന്ന ഒരു സംരക്ഷിതമേഖലയാണ് മിഗുവാഷ ദേശീയോദ്യാനം (ഇംഗ്ലീഷ്: Miguasha National Park) (ഫ്രഞ്ച് : Parc national de Miguasha). ക്യൂബെക് ഗവണ്മെന്റ് 1985 ൽ സൃഷ്ടിക്കപ്പെട്ട മിഗ്വാഷ ദേശീയോദ്യാനം 1999 ൽ ഒരു ലോകപൈതൃകസ്ഥാനമായി അംഗീകരിച്ചു, ഭൂമിയിലെ ജീവപരിണാമത്തിൽ നിർണ്ണായക സമയം വ്യക്തമാക്കുന്ന ആ പ്രദേശത്തെഫോസ്സിലുകളുടെ പ്രാധാന്യം കണക്കിലെടുത്താണ്  ഈ അംഗീകാരം നൽകിയത്.

ഉദ്യാനത്തോടു ചേർന്നുള്ള മ്യൂസിയത്തിൽ ഉദ്യാനത്തിലെ ഫോസിലുകളും അതിന്റെ പാലിയെന്റോളജിയും പ്രദർശിപ്പിച്ചിരിക്കുന്നു. മ്യൂസിയത്തിന്റെ ശേഖരത്തിൽ മത്സ്യങ്ങളുടേയും സസ്യങ്ങളുടേയും 9000ൽ കൂടുതൽ മാതൃകകൾ ഉൾപ്പെടുന്നു.

1842 ൽ ഭിഷ്വഗരനും ഭൂതത്ത്വശാസ്ത്രജ്ഞനുമായ എബ്രഹാം ജെസ്നറാണ് (1797–1864) ഈ ഫോസിൽ പ്രദേശം കണ്ടുപിടിച്ചത്.  ‌


</doc>
<doc id="374675" url="https://ml.wikipedia.org/wiki?curid=374675" title="റപ നൂയി ദേശീയോദ്യാനം">
റപ നൂയി ദേശീയോദ്യാനം

റാപ നുയി നാഷണൽ പാർക്ക് ചിലിയിലെ ഈസ്റ്റർ ദ്വീപിൽ സ്ഥിതി ചെയ്യുന്ന യുനെസ്കോയുടെ ലോക പൈതൃക സ്ഥലമാണ്. ഈസ്റ്റർ ദ്വീപിൻറെ പോളിനേഷ്യൻ നാമമാണ് റാപ നൂയി എന്നത്. ഇതിൻറെ സ്പാനിഷ് നാമം ഇസ്ല ഡി പാസ്കുവ എന്നാണ്. പോളിനേഷ്യൻ ത്രികോണത്തിന്റെ തെക്കുകിഴക്കേ അറ്റത്ത്, തെക്കുകിഴക്കൻ ശാന്തസമുദ്രത്തിലാണ് ഈ ദ്വീപ് സ്ഥിതി ചെയ്യുന്നത്. 1888 ലാണ് ഈ ദ്വീപ് ചിലി ഏറ്റെടുത്തത്. ഇതിൻറെ പ്രശസ്തിയ്ക്കും ലോക പൈതൃക പട്ടികയിലേയ്ക്ക് ഉയർത്തപ്പെട്ടതിനും പ്രധാന കാരണം, ഇവിടെ നിലനിൽക്കുന്ന “മൊവായി” എന്നറിയപ്പെടുന്ന പ്രാചീനകാലത്തെ 887 ശിലാപ്രതിമകളാണ്. ക്രിസ്തുവർഷം 300 നടുത്ത് ഈ ദ്വീപിലും ചുറ്റുപാടുകളിലുമായി അധിവസിച്ചിരുന്ന റാപ നൂയി ജനങ്ങളാണ് ഈ പ്രതിമകളുടെ പ്രാണേതാക്കളെന്ന് അനുമാനിക്കപ്പെടുന്നു.

1996 മാർച്ച് 22 ന് യുണെസ്കോയുടെ സാംസ്കാരിക മാനദണ്ഡം (i), (iii), (v) എന്നിവയനുസരിച്ച് ഈ ദ്വീപിലെ ഭൂരിഭാഗം പ്രദേശങ്ങളും റാപ നൂയി ദേശീയോദ്യാനമായി പ്രഖ്യാപിക്കപ്പെട്ടിരുന്നു. Corporación Nacional Forestal (CONAF) ൻറെ ഭരണനിയന്ത്രണത്തിലാണ് ഈ ദേശീയോദ്യാനം. ദ്വീപിലെ മുഴുവൻ പ്രദേശങ്ങളിലും അവർ നിയമപരമായ പരിരക്ഷ നൽകുന്നു. ഈസ്റ്റേൺ ഐലൻഡിന് അതിൻറെ പ്രകൃതിദത്ത പൈതൃകത്തെ പരിരക്ഷിക്കുന്നതിനുള്ള ഫണ്ടിൻറെ അപര്യാപ്തതനിമിത്തം, ചിലി സർക്കാരും നാഷണൽ കൌൺസിൽ ഓഫ് മോണ്യുമെൻറ്സും സംരക്ഷണ പ്രവർത്തനങ്ങൾക്ക് സാമ്പത്തിക പിന്തുണ നൽകുന്നു.

ഭൂമിശാസ്ത്രപരമായി ഒറ്റപ്പെട്ടു സ്ഥിതിചെയ്യുന്ന ഈ ദ്വീപ്, പോളിനീഷ്യയുടെ കിഴക്കൻ ഭൂമിശാസ്ത്ര-സാംസ്കാരിക അതിർത്തിയാണ്. 

ചിലിയിൽ നിന്ന് 3,700 കിലോമീറ്റർ (2,300 മൈൽ) പടിഞ്ഞാറും പിറ്റ്കാറിൻ ദ്വീപിന് (ഏറ്റവും അടുത്തുള്ള മനുഷ്യ ആവാസകേന്ദ്രം)  2,200 കിലോമീറ്റർ (1,400 മൈൽ) കിഴക്കായും) സ്ഥിതി ചെയ്യുന്ന ഇത് ഭൂമിയിലെ ഏറ്റവും വിദൂരസ്ഥമായ അധിവാസമേഖലയാണ്.  ത്രികോണാകൃതിയിലുള്ള ഈ ദേശീയോദ്യാനത്തിന് 23 കി.മീ (14 മൈൽ) നീളവും 11 കി.മീ. വീതിയും (6.8 മൈൽ) വീതിയുമാണുള്ളത്. 

അന്യംനിന്നുപോയ മെഗാലിത്തിക് സംസ്കാരത്തിൻറെ അവശിഷ്ടങ്ങൾ അഗ്നിപർവതശിലകൾകൊണ്ട് നിർമ്മിച്ച "മോവായ്" (moai) എന്ന ഭീമൻ പ്രതിമകളുടെ രൂപത്തിലുള്ള എടുപ്പുകളായി ഇവിടെ കാണാൻ സാധിക്കുന്നു. ഭൂപ്രകൃതി അഗ്നിപർവ്വതങ്ങളും പരുക്കൻ കടൽ തീരവും ഇടകലർന്നതാണ്.  സമുദ്ര നിരപ്പിൽനിന്നുള്ള ഉയരം 300 മീറ്റർ (980 അടി) വരെ വ്യത്യാസപ്പെട്ടിരിക്കുന്നു. ശുദ്ധജല തടാകങ്ങൾ, അഗ്നിപർവ്വതമുഖങ്ങൾ ദ്രവീകരണത്തിനു വിധേയമായ തീരദേശം എന്നിവ ഇവിടെ കാണുവാൻ സാധിക്കുന്നു.

ചൂടുള്ള ഉഷ്ണമേഖലാ കാലാവസ്ഥയാണ് ഈ പാർക്കിൽ അനുഭവപ്പെടുന്നത്.  ഒക്ടോബർ മുതൽ ഏപ്രിൽ വരെയുള്ള സമയത്ത് തെക്ക് കിഴക്കൻ വാണിജ്യവാതങ്ങൾ സമ്പന്നമാണ്. ശരാശരി വർഷപാതം 1,250 മില്ലിമീറ്റർ (49 ഇഞ്ച്) ആണ്. ശൈത്യകാലത്ത് മഴ പെയ്യുകയും ചെയ്യുന്നു. ശൈത്യകാലത്ത് ശരാശരി താപനില 19° C (66° F) മുതൽ വേനൽക്കാലത്ത് 24°C (75° F) വരെ വ്യത്യാസപ്പെടുന്നു.

ഏകദേശം എ.ഡി. 300-നടുത്തു മുതൽ ഇവിടെ ജനവാസമുണ്ടായിരുന്നു. 1935 ൽ ആണ് ചിലിയൻ സർക്കാർ ഈ പാർക്ക് രൂപീകരിച്ചത്. തദ്ദേശവാസികൾ തലസ്ഥാന നഗരിയായ ഹംഗ റോയിക്ക് പുറത്ത് അവർക്കായുള്ള റിസർവ് ഏരിയയിൽ മാത്രം ഒതുങ്ങിയിരിക്കുന്നു. ശേഷിച്ച സ്ഥലം ആടിനെ മേയ്ക്കുന്നവർക്കു പാട്ടത്തിനു കൊടുത്തിരിക്കുകയായിരുന്നു.

1964 ൽ സ്വാതന്ത്ര്യത്തിനുവേണ്ടിയുള്ള പ്രസ്ഥാനം ആരംഭിച്ചതിനുശേഷം ആടിനെ മേയ്ക്കുന്നതിനുള്ള പാട്ടക്കരാറുകൾ റദ്ദു ചെയ്യുകയും ദ്വീപ പൂർണ്ണമായി ഒരു ചരിത്രോദ്യാനമായി പ്രഖ്യാപിക്കപ്പെടുകയും ചെയ്തു. 1972 ൽ 2,770 ആയിരുന്ന ദ്വീപിലെ ജനസംഖ്യ, 2002 ൽ 3,792 ആയി ഉയർന്നിരുന്നു. ഇതിൽ ഭൂരിഭാഗവും തലസ്ഥാനത്തു കേന്ദ്രീകരിച്ചിരിക്കുന്നു. 

1888-ൽ  ഈ ദ്വീപ് ചിലിയുടെ ഭരണപരമായ നിയന്ത്രണത്തിൽ കൊണ്ടുവന്നിരുന്നു. "മോവായ്" എന്നറിയപ്പെടുന്ന 887 ശിലാപ്രതിമകൾ ഈ ദ്വീപിനെ ലോക പ്രശസ്തിയിലേയ്ക്ക് ഉയർത്തുകയും ലോക പൈതൃക പട്ടികയിൽ ഉൾപ്പെടുത്തുന്നതിനു കാരണമാകുകയും ചെയ്തു. ഈ ദ്വീപ് ഏറിയ ഭാഗവും റാപ നൂയി ദേശീയോദ്യാനത്തിലുൾപ്പെട്ടിരിക്കുന്നു. 1996 മാര്ച്ച് 22 ന് യുനെസ്കോ ഈ പ്രദേശത്തിൻറെ സാംസ്കാരിക പ്രാധാന്യത്തിൻറെ അടിസ്ഥാനത്തിൽ ലോക പൈതൃക സ്ഥലങ്ങളുടെ പട്ടികയിൽ ഉൾപ്പെടുത്തി. 

ദേശീയോദ്യാനത്തിലെ മോവായികൾ 2 മുതൽ 20 മീറ്റർ വരെ (6 മുതൽ 65 അടി വരെ) വ്യത്യസ്ത ഉയരമുള്ളവയാണ്. ശിൽപ്പവേലകൾക്കായി വെട്ടിയെടുക്കപ്പെട്ട ഈ അഗ്നിപർവത ശിലകൾ ദ്വീപിൻറെ തെക്ക് കിഴക്കായുള്ള രണു രറാക്കുവിൽ മാത്രം സവിശേഷമായി കാണപ്പെടുന്ന ഒരു പ്രത്യേക മഞ്ഞ-തവിട്ട് നിറത്തിലുള്ള അഗ്നിപർവത ശിലകളാണ്. ഏതാനും ചില മോവായികൾ ചുവന്ന ധാതുശിലകളിലും കാണപ്പെടുന്നു. ആചാരാനുഷ്ടാനങ്ങൾ നിർവ്വഹിക്കുന്നതിനായി ദേവാലയങ്ങളിൽ പ്രതിഷ്ഠിച്ച ഇത്തരം കൽപ്രതിമകൾ "അഹു" എന്നറിയപ്പെട്ടിരുന്നു. ആകർഷണീയമായ വലിപ്പവും രൂപവുമുള്ള അവ സാധാരണയായി തീരത്തോട് അടുത്തും തീരത്തിനു സമാന്തരമായുമാണ് നിർമ്മിക്കപ്പെട്ടിരിക്കുന്നത്. പൂർത്തിയാകാത്ത അവസ്ഥയിലുള്ള നിരവധി മോവായികൾ ക്വാറികളിലായും കാണാവുന്നതാണ്. 887 പ്രതിമകളുടെ നിർമ്മാണം സർഗ്ഗാത്മകവും അതിൻറെ അങ്ങോട്ടുമിങ്ങോട്ടുമുള്ള നീക്കത്തിനു വേണ്ടിവന്ന ശാരീരിക അദ്ധ്വാനം ശ്രദ്ധിക്കപ്പെടേണ്ടതുമാണ്.

1950 മുതൽ മോവായികളുടെ പുനരുദ്ധാരണത്തിനുള്ള പദ്ധതികൾ നടന്നുവരുന്നുണ്ട്. 1837 നും 1864 നും ഇടക്കുള്ള കാലഘട്ടം വളരെ നിർണായകമായിരുന്നു. അജ്ഞാതമായി തുടരുന്ന കാരണങ്ങളാൽ, എല്ലാ പ്രതിമകളും മറിച്ചിടപ്പെട്ടുവെങ്കിലും നിസാരമായ കേടുപാടുകളേ സംഭവിച്ചിട്ടുള്ളൂ. ഒരുപക്ഷേ ഗോത്രങ്ങൾ തമ്മിലുള്ള യുദ്ധത്തിനിടെയായിരിക്കാം ഇങ്ങനെ സംഭവിച്ചത്. പിന്നീട് അവ നേരത്തെയുണ്ടായിരുന്ന അവസ്ഥയിലേയ്ക്കു അന്താരാഷ്ട്ര സഹായത്തോടെ പുനസ്ഥാപിച്ചിരുന്നു. ദേശീയോദ്യാനത്തിൽ ഏതാനും ശിലാലിഖിതങ്ങളും ചുവർചിത്രങ്ങളും നിലനിൽക്കുന്നുണ്ട്.

ബേർഡ്മാൻ സംസ്കാരത്തെ പിന്തള്ളി വന്ന മൊവായി സംസ്കാരത്തിൻരെ ആചാരങ്ങൾ കേന്ദ്രീകരിച്ചിരുന്നത് ഓറോങ്കോ ഗ്രാമത്തിലെ Mata Ngarau എന്നു വിളിക്കപ്പെട്ടിരുന്ന ആചാരകേന്ദ്രത്തിലായിരുന്നു. ഈ കേന്ദ്രം നിലനിന്നിരുന്നത് 250 മീറ്റർ (820 അടി) ഉയരത്തിൽ ഇരുവശത്തും കടലുള്ള വീതികുറഞ്ഞ വരമ്പിൽ ആഴമുള്ള റാനോ കാവു ആഗ്നിപർവ്വത മുഖത്തിനു സമീപമായിരുന്നു.  ഈ അഗ്നിപർവ്വതം അവസാനമായി പൊട്ടിത്തെറിച്ചത് 150,000 മുതൽ 210,000 വർഷങ്ങൾക്ക് മുൻപായിരുന്നുവെന്നു കരുതപ്പെടുന്നു.

ദ്വീപിലെ ആദിമനിവാസികൾ അതിനെ "Te Pito o TeHenua" (the navel/end of the world) എന്നാണ് വിളിച്ചിരുന്നത്. ഈ ദ്വീപിൻറെ നിലനിൽപ്പ് ആദ്യ മനസ്സിലാക്കിയത്  1722 ലെ ഈസ്റ്റർ ദിനത്തൽ, ഡച്ച് പര്യവേക്ഷകനായിരുന്ന ജേക്കബ് റോഗ്ഗെവീൻ ആയിരുന്നു. അതിനാൽ അദ്ദേഹം ദ്വീപിനെ ഈസ്റ്റർ ദ്വീപ് എന്നു പേരിട്ടുവിളിച്ചു. ഇവിടെയുള്ള നിവാസികൾ മൂന്നു വിഭാഗത്തിൽപ്പെട്ടവരാണെന്ന് അദ്ദേഹം നിരീക്ഷിച്ചു. കറുത്ത തൊലുയുളളവർ, ചുവന്ന തൊലിയുള്ളവർ, വളരെ ഇളം നിറമുള്ള ചുവന്ന മുടിയുള്ളവർ എന്നിങ്ങനെയാണ് അദ്ദേഹം കണ്ടെത്തിയ മൂന്നു വിഭാഗത്തിൽപ്പെട്ടവർ. 

പത്തൊൻപതാം നൂറ്റാണ്ടിൽ ഒരു താഹിതിയൻ സന്ദർശകൻ,  ഈ ദ്വീപ് റാപായ്ക്കു സമാനമായിരുന്നുവെന്ന കരുതുകയും എന്നാൽ വലിപ്പത്തെ അടിസ്ഥാനമാക്കി പോളിനേഷൻ നാമമായ റപാ നൂയി (nui എന്ന പദം വലിപ്പമുള്ളത് എന്നർത്ഥമാക്കുന്നു) എന്നു വിളിക്കുകയും ചെയ്തു. ചിലിയിൽ ഈ ദ്വീപിൻറെ പേര് സ്പാനിഷ് ഭാഷയിൽ "Isla De Pascua എന്ന പേരിൽ അറിയപ്പെടുന്നു.

ദ്വീപ് ഒറ്റപ്പെട്ടുകിടക്കുന്നതാൽ ധാരാളം മൃഗങ്ങളും സസ്യജാലങ്ങളും ഇവിടെ കണ്ടുവരുന്നു. അവയിൽ പലതും ഇവിടെ മാത്രം കാണുന്നവയാണ്. തെക്ക് കിഴക്ക് പോളിനേഷ്യയിൽ IUCN മാനേജ്‍മെൻറ് കാറ്റഗറി II നു കീഴിലാണ് ഈ ദേശീയോദ്യാനം. നാലാം നൂറ്റാണ്ടിൽ പോളിനേഷ്യക്കാർ ഇവിടെ കുടിയേറുന്നതിനു മുമ്പ് ദ്വീപിൽ വൃക്ഷങ്ങളും, കുറ്റിച്ചെടികളും, പന്നൽച്ചെടികളും പുൽത്തകിടികളും, നിറഞ്ഞ തുടർച്ചയായ വനമായിരുന്നു. പുൽമേടുകൾ നിറഞ്ഞ ദ്വീപിൽ ഇപ്പോൾ അവിടവിടെയായുള്ള ഏതാനും അലങ്കാര ശൈലിയിലുള്ള വൃക്ഷങ്ങളും കുറ്റിച്ചെടികളും മാത്രമായിരിക്കുന്നു.

150 ഇനം സസ്യയിങ്ങൾ രേഖപ്പെടുത്തിയവയിൽ 45 എണ്ണം ഇവിടെമാത്രം കാണുന്നവയാണ്. എന്നിരുന്നാലും ഈ ദ്വീപിൻറെ ഭൂരഭാഗവും ഇവിടെമാത്രം കാണുന്ന മൂന്ന് തരത്തിലുള്ള പുല്ലുകൾക്കൊണ്ടു മൂടപ്പെട്ടിരിക്കുന്നു. പുരാതന കാലഘട്ടത്തിൽ ഇവിടെ കാണപ്പെടുന്ന ഏക വൃക്ഷം സോഫോറ ടോറോമിറോ  ("Sophora toromiro)"  ആയിരുന്നു. ഇതിന് ദ്വീപിൽ ഇപ്പോൾ വംശനാശം വന്നിരിക്കുന്നു. ചിലിയൻ ഈന്തപ്പനയുടെ വംശത്തിലുള്ള "Jubaea chilensis" വൃക്ഷവുമായി ബന്ധപ്പെട്ട ഒരു സ്പീഷീസ് ആയിരുന്നു ഇത്.

ദ്വീപിലെ പുൽമേടുകളിലെ  സസ്യങ്ങളിൽ, സ്റ്റിപ, നസ്സെല്ല ജാതികളിലുള്ള സസ്യങ്ങളാണ് പ്രധാനമായും ഉൾപ്പെടുന്നത്. രേഖപ്പെടുത്തപ്പെട്ട മറ്റ് ജാതി സസ്യങ്ങൾ പുറത്തുനിന്ന് എത്തയവയാണ്.  കുറ്റിച്ചെടികളിൽ, ഹൗ ഹൗ (ട്രിയംഫെറ്റ സെമിട്രിലോബാ) ഇപ്പോഴും ഇപ്പോഴും കാണപ്പെടുന്നുവെങ്കിലും Coprosoma spp ദ്വീപിലൊരിടത്തും കാണപ്പെടുന്നില്ല.  1991 ലെ ഒരു റിപ്പോർട്ട് പ്രകാരം ഇറക്കുമതി ചെയ്ത 166 ഇനങ്ങൾ കൂടാതെയുള്ള 46 തദ്ദേശീയ സസ്യവർഗ്ഗങ്ങളിൽ 9 ഇനങ്ങൾ ഈ പ്രദേശത്തുമാത്രം കാണുന്നവയാണ്.  വംശനാശം സംഭവിച്ച Jubaea palm പ്രാചീനകാലത്ത് ദ്വീപിൽ ഭീമാകാരമായ മോവായ ശിലാപ്രതിമകൾ കൊണ്ടുപോകുന്നതിനുള്ള ഉപകരണങ്ങൾ നിർമ്മിക്കുവാൻ ഉപയോഗിച്ചിരുന്നു. കാർബൺ ഡേറ്റിംഗ് പഠനങ്ങളിൽനിന്നു വ്യക്തമാകുന്നത് പതിനേഴാം നൂറ്റാണ്ടുവരെ ഈ വൃക്ഷം ദ്വീപിൽ നിലനിന്നിരുന്നുവെന്നാണ്. 

പന്നൽച്ചെടി വർഗ്ഗങ്ങൾ, റാപ നൂയിയിലെ തനതായ സസ്യങ്ങളാണ്. ഇവയിലെ 15 ഇനങ്ങളിൽ നാല് ഇനങ്ങൾ ഇവിടെമാത്രം കാണുന്നവയാണ്. Doodia paschalis, Polystichum fuentesii, Elaphoglossum skottsbergii, and Thelypteris espinosae എന്നിവയാണിവ. വംശനാശം സംഭവിച്ചുവെന്നു കരുതപ്പെട്ട Triumfetta semitriloba 1988 ൽ ദ്വീപിൽ കണ്ടെത്തിയിരുന്നു. റാനോ രറാക്കു അഗ്നിപർവ്വതമുഖത്തിനു തഴെ തട്ടിലുള്ള പ്രദേശത്ത് തെക്കേ അമേരിക്കയിൽനിന്നുള്ള സമുദ്രസഞ്ചാരികൾ അവതരിപ്പിച്ച ഉയരമുളള bulrushes, Scirpus tautara എന്നീ സസ്യജാതികൾ കാണപ്പെടുന്നു.

ദ്വീപിൽ കാണപ്പെടുന്ന സസ്തനികൾ കരണ്ടുതിന്നുന്ന ജീവികളും മാംസഭുക്കുകളായ ജീവികളുമാണ്. ഇവിടെ കാണപ്പെടുന്ന ഉരഗവർഗ്ഗങ്ങളിൽ 3 ഇനങ്ങളിലുള്ള കടലാമകളും രണ്ടുതരം ഭൂനിരപ്പിൽ കാണപ്പെടുന്ന പല്ലികളുമുണ്ട് (Lepidodactylus lugubris, Ablepharus boutoui poecilopleurus എന്നിവ). നാലിനം പക്ഷികളിൽ മൂന്നിനം  കരയിലുള്ളവയും ഒരിനം കടൽപ്പക്ഷിയുമാണ്. ഇവ, Fregata nubor, red-tailed tropicbird (Phaethon rubricauda), and Kermadec petrel എന്നിവയാണ്. 

മൂന്നു തരം ശലഭ ഇനങ്ങളിൽ micro-lepidopteran ഇനങ്ങൾ പാർക്കിൽ കാണപ്പെടുന്നുണ്ടെങ്കിലും  ഇവയ്ക്ക് തെക്കേ അമേരിക്കൻ ഇനങ്ങളുമായി ബന്ധങ്ങളില്ല. ഇവയിലൊരിനം  Asymphorodes trichogramma ആണ്.

കാലികളെ മേയ്ക്കുന്നതിനായി പുറത്തുനിന്നുള്ള സസ്യങ്ങളെ ഇവിടെ അവതരിപ്പിച്ചതും സർവ്വസാധാരണമായ കാട്ടുതീ എന്നിവയും ബാക്കിയുള്ള നാടൻ സസ്യവർഗ്ഗങ്ങൾക്കു ഭീഷണിയായിത്തീർന്നു. ആർക്കിയോളജിക്കൽ പരിശോധനകൾ വെളിവാക്കുന്നത് മണ്ണൊലിപ്പും വിനോദസഞ്ചാരികളുടെ അനിയന്ത്രിതമായ പ്രവാഹവും ഈ ഭൂപ്രദേശത്തിൻറെ നാശത്തിനു കാരണമാകുന്നുവെന്നാണ്.  

1935 ൽ ഒരു ദേശീയോദ്യാനമായി പ്രഖ്യാപിച്ചെങ്കിലും, ആദ്യ മാനേജ്മെന്റ് പ്ലാൻ 1980 കൾ വരെ നടപ്പിലാക്കിയിരുന്നില്ല. ഫണ്ടിൻറെ അപര്യാപ്തതയാൽ ഉദ്യാനത്തിൻറെ പരിപാലനം ആദ്യകാലത്ത് ഇഴഞ്ഞുനീങ്ങുകയും സാമ്പത്തികമായും സാങ്കേതികമായുമുള്ള പിന്തുണയ്ക്കായി അന്താരാഷ്ട്രതലത്തിലുള്ള സംരക്ഷിണ ഏജൻസികളുടെ പിന്തുണ വേണ്ടതുമുണ്ടായിരുന്നു. ഒരു റാപ നൂയി മോണ്യുമെൻറ് ബോർഡ് രൂപീകരിച്ചുകൊണ്ട് ചിലി ഉടനെ പ്രതികരിക്കുകയും സർക്കാരിൽനിന്നു സ്വതന്ത്രമായ നടപടികൾ സ്വീകരിക്കുകയും ചെയ്തു. 1968 ൽ വേൾഡ് മോണ്യുമെൻറ് ബോർഡ് ഇവിടെ പ്രവർത്തനമാരംഭിക്കുയും പിന്നീട് യുനെസ്കോ ഈ പ്രദേശത്തിൻറെ സാംസ്കാരിക പാരമ്പര്യവും പ്രാധാന്യവും തിരിച്ചറിഞ്ഞ് ഒരു ലോക പൈതൃകസ്ഥലമെന്ന പദവി നൽകുകയും ചെയ്തു.

1965 ൽ നിർമ്മിക്കപ്പെട്ട വിമാനത്താവളം 1985 ൽ കൂടുതൽ വികസിപ്പിക്കുകയും ഒരു എയർലൈൻ ചിലിയേയും ദ്വീപിനെയും ബന്ധിപ്പിച്ച് പ്രവർത്തനമാരംഭിക്കുകയും ചെയ്തിരുന്നു. അതിനാൽ ദ്വീപിൻറെ പൈതൃകത്തിൽ കൂടുതൽ ശാസ്ത്രജ്ഞന്മാർ താല്പര്യം കാണിക്കുകയും മൺമറഞ്ഞുപോയ സംസ്കാരത്തെക്കുറിച്ച് വിവിധ തലങ്ങളിൽ ഗവേഷണം നടത്തുകയും ചെയ്തു.

ഈസ്റ്റർ ദ്വീപിലെ പരിതാപകരമായ സാമ്പത്തിക വിഭവങ്ങളുടെ സ്ഥിതി കണക്കിലെടുത്ത് ചിലി സർക്കാരും നാഷണൽ കൌൺസിൽ ഓഫ് മോണ്യുമെൻറ്സും യോജിച്ച് ദേശീയോദ്യനാത്തിൻറെ സംരക്ഷണ പ്രവർത്തനങ്ങൾക്ക് സാമ്പത്തിക സഹായം നൽകി. Corporación Nacional Forestal (CONAF) ൻറെ ഭരണനിയന്ത്രണത്തിലാണ് ഈ പാർക്ക്.ദ്വീ പിലെ മുഴുൻ പ്രദേശത്തിനും ഈ സ്ഥാപനം നിയമ പരിരക്ഷ നൽകുന്നു.

ദേശീയോദ്യാനത്തിൻറെ സാംസ്കാരിക പൈതൃകത്തിൻറെ അദൃശ്യമായ മൂല്യം പുരാവസ്തുഗവേഷണ അന്വേഷണങ്ങളിലൂടെയാണ് വെളിവാക്കപ്പെടുന്നത്. ദേശീയോദ്യാന ഭരണകൂടം തയ്യാറാക്കിയ മാനേജ്മെന്റ് പ്ലാൻ ഇത്തരം പുരാവസ്തുഗവേഷണ അന്വേഷണങ്ങളെക്കൂടി ഉദ്ദേശിച്ചുള്ളതാണ്.

അവ്യക്ത മേഖല, പ്രാചീന മേഖല, വിപുല ഉപയോഗ മേഖല, സേവന - കൺസർവേഷൻ ഡിപ്പാർട്ട്മെൻറ് ഓഫ് ചിലീസ് നാഷണൽ ഫോറസ്ട്രി കോർപ്പറേഷൻ  (CONAF) (1976) മേഖല, പ്രത്യേക ഉപയോഗ മേഖല എന്നിങ്ങനെ വിവിധ മേഖലകളായി  ഉദ്യാന പരിസരം വിഭജിക്കപ്പെട്ടിരിക്കുന്നു. കാർഷിക പ്രവർത്തനങ്ങൾ, കന്നുകാലികളുടെ മേച്ചിൽ, തോട്ടങ്ങൾ, പരമ്പരാഗത മത്സ്യബന്ധന കേന്ദ്രങ്ങൾ എന്നിവയെല്ലാം ഏകോപിപ്പിച്ചുകൊണ്ട് ദ്വീപിലെ സംരക്ഷണ പ്രവർത്തിനങ്ങൾക്ക് ഒരു സംയോജിത മാനേജ്മെൻറ് പ്ലാൻ രൂപകൽപ്പന ചെയ്തിരിക്കുന്നു.

ദേശീയോദ്യാനത്തിൻറെ ഭരണനിർവ്വഹണത്തിൻറെ ഉത്തരവാദിത്തം കൺസർവേഷൻ ഡിപാർട്ട്മെൻറ് ഓഫ് ചിലീസ് നാഷണൽ ഫോറസ്ട്രി കോർപ്പറേഷനാണ് ((CONAF). 


</doc>
<doc id="374709" url="https://ml.wikipedia.org/wiki?curid=374709" title="കൈറ്റ് അല്ലൻ">
കൈറ്റ് അല്ലൻ

ഓസ്‌ട്രേലിയൻ - ഓസ്ട്രിയൻ ട്രയത്‌ലോൺ താരമാണ് . 2004 ൽ ഏതെൻസിൽ വെച്ച് നടന്ന സമ്മർ ഒളിംപിക്സിൽ ഓസ്ടിയയെ പ്രതിനിധി കരിച്ചു പങ്കെടുത്ത്‌ ട്രയത്‌ലോണിൽ സ്വർണമെഡൽ നേടി .

ചെറുപ്പത്തിൽ തന്നെ കായിക മത്സരങ്ങളിൽ തല്പരയായിരുന്നു ഇവർ. എന്നാൽ പഠനശേഷം നേഴ്സ് ആയി ജോലി നോക്കവേ ഓസ്ട്രിയൻ ട്രയത്‌ലോൺ താരമായ കിഡ്സ്‌ബുഹേലിനെ പരിചയപ്പെടുകയും, 1999 ൽ കല്യാണം കഴിക്കുകയും ചെയ്തത് ഇവരുടെ ജീവിതത്തിൽ വഴിതിരുവായി ഭർത്താവിന്റെ നിർബന്ധത്തിൽ ട്രയത്‌ലോൺ പരിശീലിച്ച ഇവർ പിൽക്കാലത്തു ഒളിമ്പിക് മെഡൽ അടക്കം ഉള്ള ഒട്ടനവധി മെഡലുകൾ ഈ വിഭാഗത്തിൽ നേടി . തന്റെ വിവാഹ ശേഷം ആണ് ഈ നേട്ടങ്ങൾ ഒക്കെ നേടിയത് എന്നതും ശ്രദ്ധേയമായി .


</doc>
<doc id="374712" url="https://ml.wikipedia.org/wiki?curid=374712" title="ബ്രിജിറ്റ് ഹാമാൻ">
ബ്രിജിറ്റ് ഹാമാൻ

ജർമൻ - ഓസ്ട്രിയൻ എഴുത്തുകാരിയും ചരിത്രകാരിയും ആണ് (née Deitert; 26 ജൂലൈ 1940 – 4 ഒക്ടോബർ 2016).

ജർമനിയിൽ ജനിച്ചു വളർന്ന ഇവർ, ആദ്യകാലത്തു അവിടെ ജേർണലിസ്റ് ആയി ജോലി നോക്കിയിരുന്നു. 1965 ൽ ചരിത്രകാരനായ ഗുന്തർ ഹാമാനും ആയുള്ള വിവാഹ ശേഷം വിയെനയിലേക്ക് താമസം മാറിയ ഇവർ അവിടുത്തെ പൗരത്വം സ്വീകരിച്ചു .




</doc>
<doc id="374719" url="https://ml.wikipedia.org/wiki?curid=374719" title="ജാൻ കോം">
ജാൻ കോം

ജാൻ കോം  (ഉക്ക്രെയിൻ: Ян Кум ; 1976 ഫെബ്രുവരി 24ന് ജനനം.) ഒരു ജ്യൂവിഷ് ഉക്ക്രേനിയൻ- അമേരിക്കൻ ഇന്റർനെറ്റ് നിർമ്മാതാവും,  കമ്പ്യൂട്ടർ പ്രോഗ്രാമറുമാണ്. കോം ഇന്ന് ഫെയിസ്ബുക്ക് ഏറ്റെടുത്തിരിക്കുന്ന മെസേജിംഗ് അപ്പ്ലിക്കേഷനായ വാട്ട്സ് ആപ്പിന്റെ കോ-ഫൗണ്ടറും, സി.ഇ.ഓ യുമാണ്(ബ്രയാൻ അക്റ്റോണിനോടൊപ്പം). 2014 ഫെബ്രുവരിയ്ക്കായിരുന്നു ഫെയ്സബുക്ക് 19ബില്ല്യൺ യു.എസ്  ഡോളറിന് വാട്ട്സ് ആപ്പ് സ്വന്തമാക്കിയത്.

2014 -ലെ ലോകത്തിലെ 400 സമ്പന്നരുടെ പട്ടികയിൽ കോം 62-മതായി വന്നു. അന്നത്തെ കണക്കനുസരിച്ച് ഏഴര ബില്ല്യൺ ഡോളറോ അതിൽ കൂടുതലോ ആണ് കോമിന്റെ സമ്പാദ്യം. ആ വർഷത്തെ പുതുതായുള്ള ഉയർന്ന റാങ്കിംഗ് അദ്ദേഹത്തിനായിരുന്നു.

ഉക്ക്രെയിനിലെ, കീവിലാണ് കോം ജനിച്ചത്.(അന്നത് സോവിയറ്റ് യൂണിയന്റെ ഭാഗമായിരുന്നു.) ഒരു ജ്യവിഷായിരുന്നു കോം. കീവിനു പുറത്തുള്ള ഫാസ്റ്റിവിലാണ് കോം വളർന്നത്, ശേഷം അമ്മയും, അമ്മയുടേയുമൊപ്പം 1992-ന് കാലിഫോർണിയയിലെ മൗണ്ടെയിൻ വ്യൂവിലേക്ക് താമസം മാറ്റി. അവിടത്തെ ഒരു സോഷ്യൽ സപ്പോർട്ട് പ്രോഗ്രാം അവർക്ക് ഒരു മുറി തരപ്പെടുത്തിക്കൊടുത്തു. അന്ന് കോമിന് 16 വയസ്സായിരുന്നു. അദ്ദേഹത്തിന്റെ അച്ഛൻ തന്റെ കുടംബത്തിലേക്ക് വരനിരിക്കുകയായരുന്നു. പക്ഷെ ഉക്ക്രെയിനിൽതന്നെ തുടരുകയാണ് ചെയ്തതത്. ആദ്യകാലത്ത് കോമിന്റെ അമ്മ കുഞ്ഞിനെ നോക്കുന്ന പണിയായിരുന്നു ചെയ്തിരുന്നത്, അതേസമയം കോം, ഗ്രോസറി സ്റ്റോറിൽ ക്ലീനറായി ജോലി ചെയ്തു. 18-ാം വയസ്സിലാണ് പ്രോഗ്രാമിംഗിനോട് താത്പര്യം ജനിക്കുന്നത്. അദ്ദേഹം സാൻ ജോസ് സ്റ്റേറ്റ് യൂണിവേഴ്സിറ്റിയിൽ ചേരുകയും, എണസ്റ്റ് ആന്റ യങ്ങ് എന്ന് കമ്പനിയിൽ സെക്കൂരിറ്റി ടെസ്റ്ററായി ജോലി ചെയ്യുകയും ചെയ്തു.

1997-ൽ കോം യാഹുവിലെ ഇൻഫ്രാസ്റ്റ്രക്ച്ചർ എഞ്ചിനീയറായി ചേർന്നു. അതിനു മുമ്പ് തന്നെ ഏണസറ്റ് ആന്റ് യങ്ങിൽ ജോലിചെയ്യുമ്പോൾ തന്നെ ബ്രയാൻ അക്റ്റോണിനെ കോമിന് അറിയാമായിരുന്നു. അടുത്ത 9 വർഷങ്ങൾ അവരൊരുമിച്ച് യാഹൂവിൽ ജോലി ചെയ്തു. 2007-ൽ അവരൊരുമിച്ച് ജോലിയിൽ നിന്ന് വിരമിക്കുകയും, സൗത്ത് അമേരിക്കയിലേക്ക് യാത്ര പോകുകയും അൾട്ടിമേറ്റ് ഫ്രിസ്ബീ കളിക്കുയും ചെയ്തു. അവർ ഫെയ്സ്ബുക്കിൽ ജോലി ചെയ്യാൻ  അപേക്ഷിക്കകയും, അതേസമയം തന്നെ രണ്ടു പേരും പരാജയപ്പെടുകയും ചെയ്തു. 2009 ജനുവരിയിൽ അദ്ദേഹംഒരു ഐഫോൺ  വാങ്ങുകയും, അന്നേക്ക് ഏഴ് മാസം മാത്രം പ്രായമുള്ള ആപ്പ്സ്റ്റോറ് ആപ്പുകളുടെ പുതിയ ഒരു വാതിൽ തുറക്കുമെന്ന് മനസ്സിലാക്കുകയും ചെയ്തു. അദ്ദേഹം അലെക്സ് ഫിഷ്മാൻ എന്ന തന്റെ കൂട്ടുകാരനോടുമായി തന്റെ ഒരു പുതിയ ആപ്പിനെക്കുറിച്ചുള്ള ചിന്തകൾ പങ്കുവച്ചു. അപ്പോൾ തന്നെ അതിന് കോം വാട്ട്സ് ആപ്പ് എന്ന് പേര് നിർദ്ദേശിച്ചു, കാരണം അത് കേൾക്കാനും വാട്സ് അപ്പ് എന്നായിരുന്നു. ഒരാഴ്ചക്ക് ശേഷം അദ്ദേഹത്തിന്റെ പിറന്നാൾ ദിനത്തിൽ കാലിഫോർണിയയിൽ വച്ച് വാട്ട്സ് ആപപ് ഇങ്ക് തുടങ്ങുകയും ചെയ്തു.

വാട്ട്സ് ആപ്പ് ചുരുങ്ങിയ കാലം കൊണ്ടുതന്നെ പ്രചാരത്തിലാകുകയും, ഫെയ്സബുക്കിന്റെ സ്ഥാപകമായ മാർക്ക് സുക്കൻബെർഗിന്റെ ശ്രദ്ധപിടിക്കുകയും ചെയ്തു. 2012-ലെ വേനൽക്കാലത്തുതന്നെ സുക്കൻബെർഗ് കോമിനെ വിളിക്കുകയും, രണ്ടുപേരും, കാലിഫോർണിയയിലെ ലോസ് അറ്റ്ലോസിലെ ചായക്കടയിൽ ചർച്ച ആരംഭിക്കുകയും ചെയ്തു. 

2014 ഫെബ്രുവരി 9-ന് സുക്കൻബെർഗ് കോമിനെ വീട്ടിലേക്ക് വിളിക്കുകയും, വാട്ട്സ് ആപ്പ് തനിക്ക് വിൽക്കുന്നതുമായുള്ള ചർച്ചകളിലേർപ്പെടുകയും ചെയ്തു. പത്ത് ദിവസത്തിന് ശേഷം വാട്സ് ആപ്പ് 19 ബില്യൺ യു.എസ് ഡോളറിന് ഫെയിസ്ബുക്ക് വാങ്ങിച്ചു..

അമേരിക്കയിൽ വച്ച് 2000-ൽ അദ്ദേഹത്തിന്റെ അമ്മ കാൻസർ ബാധിച്ച് അന്തരിച്ചു. 1997-ൽ തന്നെ അച്ഛനും ഉക്ക്രെയിനിൽ വച്ച് അന്തരിച്ചിരുന്നു.


</doc>
<doc id="374747" url="https://ml.wikipedia.org/wiki?curid=374747" title="ഡെസെംബാർകോ ഡെൽ ഗ്രാൻമ ദേശീയോദ്യാനം">
ഡെസെംബാർകോ ഡെൽ ഗ്രാൻമ ദേശീയോദ്യാനം

ഡെസെംബാർകോ ഡെൽ ഗ്രാൻമ ദേശീയോദ്യാനം, (സ്പാനിഷ്: "Parque Nacional Desembarco del Granma") തെക്ക് കിഴക്കൻ ക്യൂബയിലെ ഗ്രാൻമ പ്രോവിൻസിലുള്ള ഒരു ദേശീയ ഉദ്യാനമാണ്. 1956 ൽ ഫിഡൽ കാസ്ട്രോ, ചെ ഗുവേര, റൗൾ കാസ്ട്രോ, അവരെ പിന്തുണയ്കുന്ന മറ്റ് 79 പേർ മെക്സിക്കോയിൽനിന്ന് ക്യൂബയിലേക്ക് കടത്തു കപ്പൽ കയറിയെത്തുകയും ക്യൂബൻ വിപ്ലവത്തിനു പ്രചോദനം നൽകുകയും ചെയ്തതിനെ അനുസ്മരിച്ചാണ് ഉദ്യാനത്തിനു നാമകരണം നൽകപ്പെട്ടത്. ഇത് യുനെസ്കോ ലോക പൈതൃക സ്ഥലമായി കണക്കാക്കുന്നത് കാരണം ഇവിടുത്തെ കടലിലെ പ്രാക്തനമായ കിഴുക്കാംതൂക്കായ പാറകളും മറ്റും കാരണമാണ്.


</doc>
<doc id="374757" url="https://ml.wikipedia.org/wiki?curid=374757" title="അർക്കാഡിയ, കാലിഫോർണിയ">
അർക്കാഡിയ, കാലിഫോർണിയ

അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ ലോസ് ഏഞ്ചൽസ് കൗണ്ടിയിലുള്ള ഒരു നഗരമാണ് അർക്കാഡിയ. സാൻ ഗബ്രിയേൽ താഴ്വരയിൽ ലോസ്‍ ആഞ്ചലസ് നഗരകേന്ദ്രത്തിൽനിന്ന് 13 മൈൽ (21 കിലോമീറ്റർ) വടക്കു കിഴക്കായും സാൻ ഗബ്രിയേൽ പർവതനിരകളിലെ അടിവാരിത്തിലുമാണിത് സ്ഥിതിചെയ്യുന്നത്. സാന്താ അനിറ്റ പാർക് റേസ് ട്രാക്ക്, ലോസ് ഏഞ്ചൽസ് കൗണ്ടി ആർബറേറ്റം ബൊട്ടാണിക് ഗാർഡൻ എന്നിവ ഇവിടെയാണ് സ്ഥിതിചെയ്യുന്നത്. 2010 ലെ സെൻസസ് പ്രകാരം നഗരത്തിൽ 56,364 പേർ വസിക്കുന്നു. ഗ്രീസിലെ അർക്കാഡി പട്ടണത്തിൻറെ പേരിലാണ് ഈ നഗരം അറിയപ്പെടുന്നത്.


</doc>
<doc id="374778" url="https://ml.wikipedia.org/wiki?curid=374778" title="അൽബാനി, കാലിഫോർണിയ">
അൽബാനി, കാലിഫോർണിയ

അൽബാനി, കാലിഫോർണിയയിലെ അൽമെഡ കൗണ്ടിയിലുള്ള ഒരു നഗരമാണ്. 2010 ലെ സെൻസസിൽ ജനസംഖ്യ 18,539 ആയിരുന്നു. 

1908-ൽ പ്രാദേശിക സമൂഹത്തിലെ ഒരു കൂട്ടം വനിതകൾ, ബെർക്കിലി നഗരത്തിൽനിന്നുള്ള ചപ്പുചവറുകൾ ഈ പ്രദേശത്തു കടത്തിക്കൊണ്ടുവന്നു തള്ളുന്നതിൽ പ്രകടിപ്പിച്ചിരുന്നു. രണ്ട് ഷോട്ട്ഗൺസ്, ഇരുപത് രണ്ടു കാലിബർ റൈഫിൾ എന്നിവയുമായി ആയുധധാരികളായ അവർ സാൻ പബ്ളോ അവന്യൂവിന്റെയും ബുക്കാനൻ സ്ട്രീറ്റിന്റെയും ഭാഗത്തുവച്ച് വാഗണുകളുടെ ഡ്രൈവർമാരെ നേരിട്ടു. കുതിരകൾ വലിക്കുന്ന വണ്ടികളുമായി എത്തിയ ഡ്രൈവർമാരോട് അവർ തിരിച്ചു പോകാൻ ആവശ്യപ്പെടുകയും വൈമനസ്യം കൂടാതെ അവർ തിരച്ചു പോകുകയും ചെയ്തു.  അധികം താമസിയാതെ, നഗരത്തിലെ താമസക്കാർ ഓഷ്യൻ വ്യൂ നഗരം എന്ന പേരിൽ ഈ പ്രദേശം സംയോജിപ്പിക്കുവാൻ വോട്ടുചെയ്തു. 1909 ൽ, വോട്ടർമാർ നഗരത്തിന്റെ പേരു വീണ്ടും മാറ്റി, പ്രാഥമികമായി ഓഷ്യൻ വ്യൂ എന്ന പേരിൽ നേരത്തേയുണ്ടായിരുന്ന ബെർക്ലിയുടെ തൊട്ടടുത്തുള്ള മറ്റൊരു പട്ടണവുമായി തിരിച്ചറിയാനായിരുന്നു ഇത്.  വോട്ടെടുപ്പ് നടന്നപ്പോൾ 6 ന് എതിരെ 38 വോട്ടുകൾക്ക് നഗരത്തിന്റെ ആദ്യത്തെ മേയർ ഫ്രാങ്ക് റോബർട്ട്സിന്റെ ജന്മസ്ഥലമായിരുന്ന ന്യൂയോർക്കിലെ അൽബാനിയുടെ ബഹുമാനാർത്ഥം നഗരത്തിന് ആ പേരു ചാർത്തപ്പെട്ടു.

ഐക്യനാടുകളുടെ സെൻസസ് ബ്യൂറോയുടെ കണക്കനുസരിച്ച്, നഗരത്തിന്റെ മൊത്തം വിസ്തീർണ്ണം 5.5 ചതുരശ്ര മൈൽ (4.7 km) ആണ്. ഇതിൽ 1.8 ചതുരശ്ര മൈൽ (4.7 km) ആണ് കരഭൂമി ബാക്രി 3.7 ചതുരശ്ര മൈൽ (9.6 km) (67.28 ശതമാനം ഭാഗം) വെള്ളം ഉൾപ്പെട്ടതുമാണ്.


</doc>
<doc id="374779" url="https://ml.wikipedia.org/wiki?curid=374779" title="സിമിയൻ മൌണ്ടൻസ് ദേശീയോദ്യാനം">
സിമിയൻ മൌണ്ടൻസ് ദേശീയോദ്യാനം

സിമിയൻ മൌണ്ടൻസ് ദേശീയോദ്യാനം, എത്യോപ്യയുടെ ദേശീയ ഉദ്യാനങ്ങളിൽ ഒന്നാണ്. അംഹാര മേഖലയിലെ സെമിയൻ (വടക്ക്) ഗൊണ്ഡാർ സോണിൽ സ്ഥിതി ചെയ്യുന്ന ഈ പ്രദേശം സെമിൻ മലനിരകളും എത്യോപ്യയിലെ ഏറ്റവും ഉയർന്ന പ്രദേശമായ റാസ് ദശാൻ എന്നിവയും ഉൾപ്പെടുന്നു.

എത്യോപ്യൻ ചെന്നായ, ലോകത്തിൽ മറ്റൊരിടത്തും കാണപ്പെടാത്ത തരം കാട്ടാടായ വാലിയ ഐബെക്സ്, തുടങ്ങി വംശനാശ ഭീഷണി നേരിടുന്ന നിരവധി ഇനം വംശങ്ങൾ ഇവിടെയുണ്ട്. ജെലാഡ ബബൂൺ, കരക്കാൽ എന്നതരം കാട്ടുപൂച്ച എന്നിവയേയും സിമെൻ പർവതനിരകൾക്കിടയിൽ കണ്ടുവരുന്നു . ചിറകറ്റങ്ങൾ തമ്മിലുള്ള അകലം 10 അടി (3 മീറ്റർ) വരുന്ന ബിയാർഡ് വൾച്ചർ അഥവാ lammergeier ഉൾപ്പെടെ 50-ഓളം ഇനത്തിലുള്ള പക്ഷികൾ ഈ ഉദ്യാനത്തിലുള്ളതായി കണക്കാക്കപ്പെട്ടിരിക്കുന്നു.


</doc>
<doc id="374786" url="https://ml.wikipedia.org/wiki?curid=374786" title="അയർക്കാട് മഹാവിഷ്ണു ക്ഷേത്രം">
അയർക്കാട് മഹാവിഷ്ണു ക്ഷേത്രം

തെക്കൻ കേരളത്തിലെ കൊല്ലം ജില്ലയിൽ കരീപ്ര ഗ്രാമപഞ്ചായത്തിലെ പ്രധാന ക്ഷേത്രങ്ങളിൽ ഒന്നാണ് കരീപ്ര മഹാവിഷ്ണു ക്ഷേത്രം. ഇത് അയർക്കാട് മഹാവിഷ്ണു ക്ഷേത്രം എന്നും അറിയപ്പെടുന്നു. പണ്ട് പാണ്ഡവർ വനാവാസകാലത്ത് ഈ സ്ഥലം വഴി സഞ്ചരിച്ചു എന്നും അപ്പോൾ മഹാവിഷ്ണുവിന്റെ ശിലാ പ്രതിഷ്ട നടത്തി ആരാധിച്ചു എന്നതാണ് ഐതിഹ്യം.


</doc>
<doc id="374787" url="https://ml.wikipedia.org/wiki?curid=374787" title="ഇഗ്വാസു ദേശീയോദ്യാനം">
ഇഗ്വാസു ദേശീയോദ്യാനം

അർജന്റീനയിലെ ഒരു ദേശീയോദ്യാനമാണ് ഇഗ്വാസു ദേശീയോദ്യാനം ( Iguazú National Park) (സ്പാനിഷ്‌: "Parque Nacional Iguazú"

). 672 ചതുരശ്ര കിലോമീറ്ററാണ് (259 sq mi) ഇതിന്റെ വിസ്തീർണ്ണം.
എഡൊലോഡൻസ് സംസ്കാരത്തിലുള്ള വേട്ടക്കാരാലും സഞ്ചയരാലും 10,000 വർഷം മുൻപ് തന്നെ ഈ പ്രദേശത്ത് ആൾപ്പാർപ്പുണ്ടായിരുന്നു. അവർ ഏതാണ്ട് കോമൺ ഇറ 1,000 ൽ ദക്ഷിണ അമേരിക്കയിലെ തദ്ദേശീയ ജനതായ ഗ്വാറാനി ജനതയാൽ ആ പ്രദേശത്തു നിന്നും മാറ്റപ്പെട്ടു. ഗ്വാറാനി ജനത അവിടെ പുതിയ കാർഷിക വിദ്യകൾ കൊണ്ടുവന്നിരുന്നു. അർജൻറീനയിലെ വനത്താൽ ചുറ്റപ്പെട്ട ഇഗ്വാസു വെള്ളച്ചാട്ടത്തിന്റെ സംരക്ഷണത്തിനായി 1934 ലാണ് ഈ പാർക്ക് രൂപകൽപ്പന ചെയ്തത്. ഈ സംരക്ഷിതമേഖലയിൽ നിയമ നിർമ്മാണത്തിലൂടെ ഒരു അന്തർദേശീയ വിമാനത്താവളത്തിന്റെ നിർമ്മാണവും മൂന്ന് ടൂറിസ്റ്റ് ഹോട്ടലുകൾ നടത്തുന്നതിനും അനുവദിക്കുന്നുണ്ട്. 1939ൽ അന്നത്തെ ബ്രസീലിയൻ പ്രസിഡന്റായിരുന്ന ഷെത്തൂളിയോ വാർഗസാണ് ഒരു പ്രത്യേക നിയമ നിർമ്മാണത്തിലൂടെ ഇഗ്വാസു ദേശീയോദ്യാനത്തിന് തുടക്കം കുറിച്ചത്. 1986ൽ യുനെസ്‌കോ ഇഗ്വാസു വെള്ളച്ചാട്ടവും സമീപ പ്രദേശങ്ങളും ലോകപൈതൃക പട്ടികയിൽ ഉൾപ്പെടുത്തി.




</doc>
<doc id="374793" url="https://ml.wikipedia.org/wiki?curid=374793" title="ദാഹ്ഷുർ">
ദാഹ്ഷുർ

ഈജിപ്റ്റിൽ സ്ഥിതിചെയ്യുന്ന ഒരു പുരാതന നെക്രോപോളിസ് നഗരമാണ് ദാഹ്ഷുർ. (ഇംഗ്ലീഷ്: Dahshur). നൈലിന്റെ പടിഞ്ഞാറൻ കരയിൽ, കെയ്രോയിൽ നിന്നും ഏകദേശം 40 കി.മീ (25 mi) തെക്കായാണ് ഈ പുരാതന നഗരം സ്ഥിതിചെയ്യുന്നത്. നിരവധി പ്രശസ്തമായ പിരമിഡുകളും ഇവിടെയുണ്ട്.


</doc>
<doc id="374797" url="https://ml.wikipedia.org/wiki?curid=374797" title="ദക്ഷിണാഫ്രിക്കയിലെ ഹൊമിനിഡ് ഫോസിൽ പ്രദേശങ്ങൾ">
ദക്ഷിണാഫ്രിക്കയിലെ ഹൊമിനിഡ് ഫോസിൽ പ്രദേശങ്ങൾ

ദക്ഷിണാഫ്രിക്കയിലെ ജൊഹനാസ്ബർഗ്ഗിൽനിന്നും 50കി.മീ അകലെയായി സ്ഥിതിചെയ്യുന്ന ഒരു പാലിയോആന്ത്രപോളജിക്കൽ ചരിത്ര പ്രദേശമാണ് മനുഷ്യരാശിയുടെ കളിതൊട്ടിൽ (ഇംഗ്ലീഷ്: Cradle of Humankind) എന്നറിയപ്പെടുന്ന ദക്ഷിണാഫ്രിക്കയിലെ ഹൊമിനിഡ് ഫോസിൽ പ്രദേശങ്ങൾ (ഇംഗ്ലീഷ്: Fossil Hominid Sites of South Africa). ഗൗത്തെങ് പ്രവിശ്യയിലാണ് ഈ ചരിത്രഭൂമിക സ്ഥിതിചെയ്യുന്നത്. 1999-ൽ ഈ പ്രദേശത്തെ യുനെസ്കോ ലോക പൈതൃകകേന്ദ്രങ്ങളുടെ പട്ടികയിൽ ഉൾപ്പെടുത്തി. ആണ് ഈ പ്രദേശങ്ങളുടെ ആകെ വിസ്തൃതി.ചുണ്ണാമ്പ്കൽ ഗുഹകളുടെ ഒരു ശൃംഖലതന്നെ ഇതിൽ ഉൾപ്പെടുന്നു.

35ലധികം ഫോസിൽ കണ്ടെത്തിയ പ്രദേശങ്ങൾ ഇതിന്റെ ഭാഗമായുണ്ട്. അവയിൽ ചിലത്:



</doc>
<doc id="374803" url="https://ml.wikipedia.org/wiki?curid=374803" title="കേപ് ഫ്ലോറിസ്റ്റിക് മേഖല">
കേപ് ഫ്ലോറിസ്റ്റിക് മേഖല

ദക്ഷിണാഫ്രിക്കയിൽ സ്ഥിതിചെയ്യുന്ന ഒരു മഹാവൈവിധ്യപ്രദേശമാണ് കേപ് ഫ്ലോറിസ്റ്റിക് മേഖല. താരതമ്യേന ഒരേ സവിശേഷതകൾ പുലർത്തുന്ന സസ്യങ്ങൾ കണ്ടുവരുന്ന ഭൂമിയിലെ പ്രദേശങ്ങളാണ് ഫ്ലോറിസ്റ്റിക് മേഖലകളായി വിഭജിച്ചിരിക്കുന്നത്.



</doc>
<doc id="374806" url="https://ml.wikipedia.org/wiki?curid=374806" title="സ്വേറ്റ്ലാന ഖോഡ്ചെങ്കോവ">
സ്വേറ്റ്ലാന ഖോഡ്ചെങ്കോവ

റഷ്യൻ അഭിനയത്രി ആണ് സ്വേറ്റ്ലാന വിക്റ്ററോവന ഖോഡ്ചെങ്കോവ (Russian: Светла́на Ви́кторовна Хо́дченкова, ജനനം 21 ജനുവരി 1983). ഇവർ സിനിമ , നാടകം , ടെലിവിഷൻ രംഗത്ത് സവജീവമാണ്.

ഡിസംബർ 13, 2005 ന് തന്റെ സഹപാഠി യായ വ്ലാഡിമിർ യാഗല്യച്ചയുമായി കല്യാണം കഴിച്ചു . 2010 ൽ ഇവർ വേർപിരിഞ്ഞു .

2003 ൽ ആദ്യ ചലച്ചിത്രമായ ബ്ലെസ് ദി വുമൺണ്ണിലുടെ ശ്രദ്ധേയമായ അഭിനയം കാഴ്ച വെച്ച ഇവരെ മികച്ച നടിക്ക് ഉള്ള നിക്ക അവാർഡിന് പരിഗണിക്കുക ഉണ്ടായി . 2008 ലേ പോളിഷ് ഫിലിം ഫെസ്റ്റിവലിൽ ലിറ്റിൽ മോസ്കോ എന്ന ചലച്ചിത്രത്തിലെ അഭിനയത്തിന് മികച്ച നടിക്ക് ഉള്ള അവാർഡ് നേടി . ദ വോൾവറീൻ (ചലച്ചിത്രം) എന്ന ഹോളിവുഡ് ഹോളിവുഡ് ചിത്രത്തിൽ വൈപ്പർ എന്ന വില്ലൻ കഥാപാത്രത്തെ അവതരിപ്പിച്ചിട്ടുണ്ട് ഇവർ.



</doc>
<doc id="374813" url="https://ml.wikipedia.org/wiki?curid=374813" title="കംചറ്റ്കാ ബ്രൗൺ ബെയർ">
കംചറ്റ്കാ ബ്രൗൺ ബെയർ

ഫാർ ഈസ്റ്റേൺ ബ്രൗൺ ബെയർ എന്ന പേരിലും അറിയപ്പെടുന്ന റഷ്യയിലെ കരടിയാണ് കംചറ്റ്കാ ബ്രൗൺ ബെയർ. റഷ്യൻ തദ്ദേശീയ ഇനമാണ് ഇവ . അലസ്കയിലെയും നോർത്തുവെസ്റ് നോർത്ത് അമേരിക്കയിലെയും കൊഡിയാക് കരടികളോടാണ് ഏറ്റവും അടുത്ത ബന്ധം ഉള്ളത് ഇവ കൊഡിയാക് കരടിയുടെ പിൻമുറയിൽ പെട്ടവയാണ് എന്ന് കരുതുന്നു .

വളരെ വലിയ ഇനത്തിൽ പെട്ട കരടികളെ ആണ് ഇവ. യൂറേഷ്യയിലെ ഏറ്റവും വലിയ ഇനം കരടികളും ഇവയാണ് . 2.4 മീറ്റർ ശരീര നീളവും , രണ്ടു കാലിൽ ഉയർന്നു നിന്നാൽ 3 മീറ്റർ പൊക്കവും ആണ് ഇവയ്ക്ക് . 650 കിലോ ഭാരം വെക്കുന്നു ഇവ . തലയോട്ടിയുടെ നീളം ആൺ കരടികളിൽ 40.3–43.6 സെന്റി മീറ്റർ ആണ് പെൺ കരടികളിൽ ആകട്ടെ 37.2–38.6 സെന്റി മീറ്ററും ആണ് . രോമ കുപ്പായത്തിനു ഇരുണ്ട തവിടു നിറമാണ് . 


</doc>
<doc id="374845" url="https://ml.wikipedia.org/wiki?curid=374845" title="റാത്തീബ്">
റാത്തീബ്

ഇസ്ലാമിലെ ആധ്യാത്മിക സാധുക്കളായ സൂഫികളുടെ സ്തോത്ര സദസ്സുകളാണ് റാത്തീബ് അഥവാ ഹദ്റ. ആവർത്തിച്ചു ചൊല്ലുന്നത് എന്നതാണ് റാത്തീബിൻറെ വാക്കിനർത്ഥം. ഓരോ സരണികൾക്കും അവരുടേതായ റാത്തീബുകളുണ്ടാവും. ദൈവത്തെ വാഴ്ത്തുക , ദൈവ നാമങ്ങളും ,സ്തോത്രങ്ങളും , പ്രാർത്ഥന ശകലങ്ങളും ഉരുവിടുക , ഖുർആനിലെ വചനങ്ങൾ ഉരുവിടുക , പ്രവാചകന്മാരുടെയും ,സയ്യിദന്മാരുടെയും ,സൂഫി യോഗികളുടെയും ക്ഷേത്തിനായി പ്രാർത്ഥിക്കുക , പ്രവാചകന്മാരുടെ ഗുണ മേന്മകൾ വർണ്ണിക്കുക . വിവിധ സൂഫി സന്യാസികളുടെ മേന്മകളും അത്ഭുതങ്ങളും വാഴ്ത്തി പാടുക എന്നിങ്ങനെ ഒരേകീകരണ ഘടനയിലാണ് മുഴുവൻ റാത്തീബുകളും ചിട്ടപ്പെടുത്തത്തിയിരിക്കുന്നത്. വിവിധ മാർഗ്ഗങ്ങളിലെ റാത്തീബുകളുടെ ഘടനകൾ തമ്മിൽ സാമ്യതയുണ്ടെങ്കിലും വാഴ്ത്തപ്പെടുന്ന ആചാര്യന്മാരും , ആലാപന രീതികളും വ്യത്യസ്തമായിരിക്കും.

റാത്തീബുകളുടെ സദസ്സുകളിൽ അലസതയകറ്റുവാൻ ആത്മീയ ചലനങ്ങളെന്ന പേരിൽ ആട്ടവും , കറക്കവും ഉണ്ടാകാറുണ്ട് .കാവ്യ ശകലങ്ങൾക്കു അകമ്പടിയായി വായ്പാട്ട് , ദഫ് , അറബന എന്നിവയും ഉപയോഗിക്കപ്പെടും.
ചില മാർഗ്ഗങ്ങളിലെ സന്യാസി വര്യന്മാർ റാത്തീബുകളോടനുബന്ധിച്ചു ആയുധ പ്രയോഗങ്ങളും, അഭ്യാസ മുറകളും നടത്തും. വുഷു,കുങ്ഫു ,സിലറ്റ്,കളരി എന്നീ ആയോധന കലകളും റാത്തീബുകളുടെ മേൻപൊടി ചേർത്ത് സൂഫികൾ പ്രദർശിപ്പിക്കാറുണ്ട്. മുൻപ് കാലത്ത് ചില നമസ്കാരങ്ങൾക്ക് ശേഷവും, ദിവസങ്ങളിലും പള്ളികളിൽ പൊതുജന പങ്കാളിത്തത്തോടെ ഇത്തരം റാത്തീബ് സദസ്സുകൾ അരങ്ങേറാറുണ്ടായിരുന്നു. വീടുകൾ കേന്ദ്രീകരിച്ചു വിശേഷ ദിവസങ്ങളിലും , യുദ്ധത്തിനും. യാത്രയ്ക്കും മുന്നോടിയായും ഇത്തരം സദസ്സുകൾ നടത്തുക പതിവായിരുന്നു. 

റാത്തീബുകൾക്കു നേതൃത്തം നൽകുവാനുള്ള അധികാരം അതാതു മാർഗ്ഗങ്ങളിലെ സൂഫി ആചാര്യന്മാർക്കോ അവർ അനുമതി (ഇജാസിയ്യത്ത്) നൽകിയ ശിഷ്യ ഗണങ്ങളിലോ നിക്ഷിപ്തമാണ്. ആത്മീയ നിർവൃതിക്കും , അത്ഭുത പ്രവർത്ത്നങ്ങൾക്കുമായി സൂഫികൾ അനുഷ്ഠിച്ചിരുന്ന ഈ ആചാരങ്ങൾ ധന സമ്പാദനമോ പ്രശസ്തിയോ ലക്ഷ്യമാക്കി ആത്മീയ പ്രഭാവമില്ലാത്തവരുടെ കീഴിൽ പകർത്തിയാടാൻ തുടങ്ങിയതോടു കൂടി ഇത്തരം അനുഷ്ഠാനങ്ങളുടെ ചൈത്യന്യം നഷ്ട്ടമായെന്ന അഭിപ്രായങ്ങൾ നില നിൽക്കുന്നു.



</doc>
<doc id="374846" url="https://ml.wikipedia.org/wiki?curid=374846" title="ഗിഫ്റ്റഡ്">
ഗിഫ്റ്റഡ്

2017ൽ പുറത്തിറങ്ങിയ അമേരിക്കൻ സിനിമയാണ് ഗിഫ്റ്റഡ്. മാർക് വെബാണ് സംവിധായകൻ. ക്രിസ് ഇവാൻസ്, മക്കെന്ന ഗ്രേസ്, ലിൻഡ്സേ ഡ്യൂകൻ, ജെന്നി സ്ലേറ്റ്, ഒക്റ്റേവിയ സ്പെൻസർ എന്നിവരാണ് പ്രധാന കഥാപാത്രങ്ങളെ അവതരിപ്പിക്കുന്നത്. അതിബുദ്ധിമതിയായ ഒരു പെൺകുട്ടിയുടെ അവകാശം നേടുന്നതിന് അമ്മാവനും മുത്തശ്ശിയും നടത്തുന്ന പരിശ്രമങ്ങളാണ് കഥയുടെ ഇതിവൃത്തം. 2017 ഏപ്രിൽ 7ന് ഫോക്സ് സെർച്ച്‍ലൈറ്റ് പിക്ചേഴ്സ് റിലീസ് ചെയ്ത ചിത്രം ലോകം മുഴുവനായി 23 മില്യൻ നേടി.

ടാംപക്ക് സമീപമുള്ള ഒരു ചെറിയ നഗരത്തിൽ മേരി അഡ്‍ലർ എന്ന പേരുള്ള പെൺകുട്ടി, അവളുടെ സ്കളിലെ ആദ്യ ദിവസം തന്നെ, കണക്കിൽ അതീവ കഴിവ് പ്രകടിപ്പിക്കുന്നു. അത് അവളുടെ അധ്യാപിക ബോണി സ്റ്റീവൻസണിന്റെ ശ്രദ്ധയിൽ പെട്ടു. പ്രത്യേക കഴിവുകളുള്ള കുട്ടികൾക്കായുള്ള ഒരു സ്വകാര്യ സ്കൂളിൽ പഠിക്കുന്നതിന് അവൾക്ക് സ്കോളർഷിപ്പ് ലഭിക്കുന്നു. എന്നാൽ അവളുടെ അമ്മാവനും രക്ഷകർത്താവുമായ (നിയമപരമായ രക്ഷകർത്താവല്ല) ഫ്രാങ്ക് അതിനെ എതിർക്കുന്നു. അത്തരം സ്കൂളുകളെ കുറിച്ചുള്ള ഫ്രാങ്കിന്റെ കുടുംബത്തിന്റെ അനുഭവങ്ങൾ കാരണം, മേരിയുടെ കുട്ടിക്കാലം നഷ്ടപ്പെടുമെന്ന് അദ്ദേഹം ഭയക്കുന്നു.

മേരിയുടെ മാതാവ് ഡയാന പ്രശസ്ത ഗണിത ശാസ്തരജ്ഞ ആയിരുന്നു. Millennium Prize Porblems ലെ Navier-Stokes problem അവർ പരിഹരിച്ചു. എന്നാൽ മേരിക്ക് ആറ് വയസ്സുള്ളപ്പോൾ അവർ ആത്മഹത്യ ചെയ്യുകയായിരുന്നു. അന്ന് മുതൽ മേരി ഫ്രാങ്കിനോടൊപ്പമാണ് താമസം.

ഫ്രാങ്കുമായി അകന്ന് കഴിയുന്ന അദ്ദേഹത്തിന്റെ മാതവും മേരിയുടെ മുത്തശ്ശിയുമായ എവ്‍ലിൻ, മേരി ഗണിതശാസ്ത്രത്തിൽ അതീവ കഴിവ് വരമായി ലഭിച്ച ലക്ഷങ്ങളിൽ ഒരുവളാണെന്നും അതിനായി അവൾക്ക് പ്രത്യേക പരിശീലനം നൽകണമെന്നും വിശ്വസിച്ചിരുന്നു. അതിനാൽ മേരിയുടെ അവകാശം നേടിയെടുത്ത് അവളെ മസാച്ചുസെറ്റ്സിലേക്ക് കൊണ്ടുപോകാൻ അവർ ശ്രമിച്ചുകൊണ്ടിരുന്നു. എന്നാൽ കോടതിയിൽ പരാജയപ്പെടുമെന്ന് വന്നതോടെ ഫ്രാങ്ക് അനുരജ്ഞനത്തിന് തയ്യാറാവുന്നു. അനുരജ്ഞനത്തിന്റെ ഭാഗമായി മേരിയെ ഫോസ്റ്റർ കെയറിൽ താമസിപ്പിക്കുകയും അടുത്തുള്ള സ്വകാര്യ സ്കൂളിൽ ചേർക്കുകയും ചെയ്യുന്നു.

ഫോസ്റ്റർ കെയറിലെ താമസം മേരിയെ നശിപ്പിക്കുന്നു. എവ്‍ലിൻ മേരിയെ കഠിനമായ പരിശീലനങ്ങൾക്ക് വിധേയമാക്കുന്നത് ഫ്രാങ്കിന്റെ ശ്രദ്ധയിൽ പെടുന്നു. എവ്‍ലിനും ഡയാനയും ചേർന്ന് കണ്ടുപിടിച്ച് ഗണിതശാസ്ത്ര രഹസ്യം പരസ്യപ്പെടുത്താൻ സഹായിക്കാം എന്ന കരാറിൽ എവ്‍ലിൻ മേരിയെ ഫ്രാങ്കിന് കൈമാറുന്നു.

മേരി സാധാരണ സ്കൂളിൽ പോകുന്ന രംഗത്തോടെ സിനിമ അവസാനിക്കുന്നു.


</doc>
<doc id="374850" url="https://ml.wikipedia.org/wiki?curid=374850" title="പൈകോ ദ്വീപ് വൈൻയാർഡ് സംസ്കാരിക പ്രദേശം">
പൈകോ ദ്വീപ് വൈൻയാർഡ് സംസ്കാരിക പ്രദേശം

പൈക്കോ ദ്വീപിൽ സ്ഥിതിചെയ്യുന്ന പൈക്കോ ദ്വീപ് വൈൻയാർഡ് പ്രദേശം യുനെസ്കോ ലോകപൈതൃക സ്ഥാനമാണ്. 

വൈൻയാർഡ് വിവിധ പ്ലോട്ടുകളായി തിരിച്ചിട്ടുണ്ട്. ഇവ ചുവരുകളാൽ സംരക്ഷിക്കപ്പെട്ടിരിക്കുന്നു. ബസാൾട്ട് കട്ടകൾകൊണ്ടാണ് ഈ ചുവരുകൾ നിർമ്മിച്ചിരിക്കുന്നത്. 15-ാം നൂറ്റാണ്ടിലെ സാംസ്കാരിക പ്രദേശമാണ് ഇത്.



</doc>
<doc id="374856" url="https://ml.wikipedia.org/wiki?curid=374856" title="ഡുറോ ഡിഒസി">
ഡുറോ ഡിഒസി

പോർചുഗലിലെ ടാറസ്-ഒസ്-മൊണ്ടെസ് ഇ ആൾടോ ഡുറോ പ്രവിശ്യയിലെ ഡുറോ നദീതീരത്ത് സ്ഥിതിചെയ്യുന്ന വൈൻ പ്രദേശമാണ് ഡുറോ. ഇത് ആൾടോ ഡുറോ അഥവാ മേലേ ഡുറോ എന്ന് അറിയപ്പെടുന്നു. പോർട്ടോയിൽനിന്നും കുറേ മുകളിലായാണ് ഈ പ്രദേശം സ്ഥിതിചെയ്യുന്നത്. വിവിധ മലകളാൽ ചുറ്റപ്പെട്ടതാണ് ഈ പ്രദേശം. ഡെനോമിനാകാഒ ഡെ ഒറിഗെം കൊണ്ട്രോളഡ (ഡ‍ിഒസി) എന്ന പോർചുഗലിലെ ഏറ്റവും ഉന്നത വൈൻ തരം ഈ പ്രദേശത്തുനിന്നാണ് ലഭ്യമാകുന്നത്. പോർട്ട് വൈനുകളാണ് ഈ പ്രദേശത്തുനിന്നും പ്രധാനമായും ഉത്പാദിപ്പിക്കുന്നത്. എന്നാൽ ഇവിടെ ഫോർട്ടിഫൈഡല്ലാത്ത വൈനും (ടേബിൾ വൈൻ) നിർമ്മിക്കുന്നുണ്ട്. ഇത്തരം വൈൻ സാധാരണയായി "ഡുറോ വൈൻ" എന്നാണ് അറിയപ്പെടുന്നത്.
ഡുറോ പ്രദേശത്തുനിന്നും ഉത്പാദിപ്പിക്കുന്ന വൈനുകളിൽ തെളിഞ്ഞ ബോർഡെകസ് തരത്തിലുള്ള ക്ലാരറ്റ് മുതൽ വളരെ ശ്രേഷ്ഠമായ ബർഗണ്ടിയൻ തരത്തിലുള്ള വൈനുകൾ വരെ ഉൾപ്പെടുന്നു
3,4 നൂറ്റാണ്ടിലെ പടിഞ്ഞാറൻ റോമാസാമ്രാജ്യ കാലഘട്ടം മുതൽ ഇവിടെ വൈൻ നിർമ്മാണം നടത്തിയിരുന്നതിന് പല പുരാവസ്തുപരമായ തെളിവുകളും ലഭിച്ചിട്ടുണ്ട്.  പല പുരാവസ്തു സ്ഥലങ്ങളിൽനിന്നും പഴയമുന്തിരി വിത്തുകൾ ലഭിച്ചിട്ടുണ്ട്. 12-ാം നൂറ്റാണ്ടിന്റെ മദ്ധ്യകാലം മുതൽ സിസ്റ്റെർഷ്യൻസിന് ഈ വൈൻ നിർമ്മാണ പ്രദേശത്ത് നിർണ്ണായക സ്വാധീനം ഉണ്ടായിരുന്നു.  സൽസെഡാസ്, സവോ ജൊആവോ ഡെ ടറൗക്ക, സവോ പെഡ്രോ ഡ‍ാസ് അഗ്വയാസ് എന്നീ മൊണാസ്ട്രികൾ വഴിയാണ് ഈ പ്രദേശം നിയന്ത്രിച്ചിരുന്നത്. 
ഡുറോ നദീതടത്തിനുചുറ്റുമായാണ് ഡുറോ വൈൻപ്രദേശം സ്ഥിതിചെയ്യുന്നത്. വരോസ, കൊറാഗോ, ടവോറ, ടൊർടോ, പിൻഹാവോ എന്നീ താഴ്‍വരകൾ ഇതിനു ചുറ്റിലുമുണ്ട്. മരവോ പർവ്വതങ്ങളും മൊണ്ടെമുറോ പർവ്വതങ്ങളും ഈ പ്രദേശത്തെ അറ്റ്ലാന്റിക് കാറ്റുകളിൽനിന്ന് സംരക്ഷിക്കുന്നു. ഇവിടെ ഒരു ശരാശരി മെഡിറ്ററേനിയൻ കാലാവസ്ഥയാണുള്ളത്. ചൂടുകൂടിയതും വരണ്ടതുമായ വേനൽകാലവും തണുപ്പുനിറഞ്ഞ മഞ്ഞുകാലവും ഇവിടെ അനുഭവപ്പെടുന്നു.
പടിഞ്ഞാനിന്ന് കിഴക്കോട്ട് ഈ പ്രദേശത്തെ മൂന്ന് ഉപവിഭാഗമായി തിരിച്ചിരിക്കുന്നു:
 കറുത്ത മുന്തിരി തരങ്ങളായ ബസ്ട്രാഡോ, മൊറിസ്കോ ടിന്റോ, ടിന്റ അമറേലിയ, ടിന്റ ബർറോക്ക, ടിന്റ കാഒ, ടിന്റ റോറിസ്, ടൂറിഗ ഫ്രാൻസെസ, ടൂറിഗ നാസിയോണൽ കൂടാതെ വെളുത്ത മുന്തിരി തരങ്ങളായ ഡോൺസെലിൻഹോ ബ്രാങ്കോ, ഗൗവീലിയോ, മാൽവസിയ ഫിന, റാബിഗാട്ടോ, വിയോസിൻഹോ എന്നിവയാണ് ഡുറോ പ്രദേശത്ത് കാണപ്പെടുന്ന മുന്തിരിയിനങ്ങൾ.


</doc>
<doc id="374858" url="https://ml.wikipedia.org/wiki?curid=374858" title="മകപൻ താഴ്വര">
മകപൻ താഴ്വര

ദക്ഷിണാഫ്രിക്കയിലെ ഒരു പുരാവസ്തു പ്രദേശമാണ് മകപൻ താഴ്വര അഥവാ മകപൻസ്സ്കാത്. വളരെയേറെ ചരിത്രപ്രാധാന്യമുള്ള ഒരു പാലിയെന്റോളജിക്കൽ പ്രദേശംകൂടിയാണ് ഇവിടം. ഇവിടെ നിന്ന് കണ്ടെത്തിയിട്ടുള്ള ആദിമമനുഷ്യന്റെ ഫോസിലുകൾ ഈ പ്രദേശത്തെ ലോകപ്രശസ്തമാക്കി.


</doc>
<doc id="374861" url="https://ml.wikipedia.org/wiki?curid=374861" title="ഇസിമങ്കാലിസൊ തണ്ണീർതട ഉദ്യാനം">
ഇസിമങ്കാലിസൊ തണ്ണീർതട ഉദ്യാനം

ദക്ഷിണാഫ്രിക്കയിലെ ക്വാസ്സുലു-നതാൽ പ്രവിശ്യയുടെ കിഴക്കൻ തീരത്ത് സ്ഥിതിചെയ്യുന്ന ഒരു തണ്ണീർത്തട പ്രദേശമാണ് ഇസിമങ്കാലിസൊ തണ്ണീർതട ഉദ്യാനം (ഇംഗ്ലീഷ്: ISimangaliso Wetland Park) എന്ന് അറിയപ്പെടുന്നത്. വിസ്തൃതിയിൽ ദക്ഷിണാഫ്രിക്കയിലെ ഏറ്റവും വലിയ മൂന്നാമത്തെ സംരക്ഷിത മേഖലയാണ് ഇത്. 3,280 kmഓളം വരുന്ന പ്രദേശമാണ് ഇസിമങ്കാലിസൊ തണ്ണീർത്തടം. ഗ്രേറ്റർ സെന്റ്.ലൂസിയ തണ്ണീർത്തട ഉദ്യാനം എന്നാണിത് ആദ്യം അറിയപ്പെട്ടിരുന്നത്. 2007 നവംബർ 1മുതൽക്കാണ് പേര് മാറ്റിയത്. 

വളരെ ചുരുങ്ങിയ പ്രദേശത്തിനുള്ളിൽ കാണപ്പെടുന്ന അത്യപൂർവ്വമായ ജൈവവൈവിധ്യവും പ്രകൃതി മനോഹാരിതയും കാരണമാണ് ഇസിമങ്കാലിസൊയെ യുനെസ്കോ ലോകപൈതൃകപട്ടികയിൽ ഉൾപ്പെടുത്തിയത്., വിഭിന്നങ്ങളായ ആവസവ്യവസ്ഥകൾ കാരണമാണ് ഇത്രയും ജൈവവൈവിധ്യം ഇവിടെഉണ്ടായത്. പവിഴപുറ്റുകൾ , കടൽത്തീരങ്ങൾ, സബ് ട്രോപ്പികൽ ദ്യൂൻ കാടുകൾ, സവാന്നകൾ, തണ്ണീർത്തടങ്ങൾ എന്നിവയെല്ലാ, ഈ സംരക്ഷിതമേഖലയുടെ ഉള്ളിൽ വരുന്നുണ്ട്.

ആനകൾ, ആഫ്രിക്കൻ പുലി, കറുത്ത കണ്ടാമൃഗം, തെക്കൻ വെള്ള കണ്ടാമൃഗം, ആഫ്രിക്കൻ കാട്ടുപോത്ത് തുടങ്ങിയ ജീവികൾ ഈ വനമേഖലയിൽ കണ്ടുവരുന്നു. കൂടാതെ സമുദ്രപ്രദേശത്ത് തിമിംഗിലങ്ങൾ, ഡോൾഫിനുകൾ, വിവിധയിനം കടലാമകൾ എന്നിവ അധിവസിക്കുന്നു. നിരവധി നൈൽ മുതലകളും, ഹിപ്പോകളും ഇവിടെയുണ്ട്. 44 വർഷത്തെ ഇടവേളക്കു ശേഷം 2013 ഡിസംബറിൽ ആഫ്രിക്കൻ സിംഹങ്ങളേയും ഈ വനപ്രദേശത്ത് വീണ്ടും കൊണ്ടുവരികയുണ്ടായി.



</doc>
<doc id="374874" url="https://ml.wikipedia.org/wiki?curid=374874" title="അൽകൊബാക മൊണാസ്ട്രി">
അൽകൊബാക മൊണാസ്ട്രി

പോർചുഗലിലെ ഒയിസ്റ്റെ ഉപപ്രവിശ്യയിലെ അൽകൊബാക്ക നഗരത്തിൽ സ്ഥിതിചെയ്യുന്ന റോമൻ കത്തോലിക്ക പള്ളിയാണ് അൽകൊബാക മൊണാസ്ട്രി. മദ്ധ്യകാലഘട്ടത്തിലായിരുന്നു അൽകൊബാക മൊണാസ്ട്രിയുടെ നിർമ്മാണം. ആദ്യ പോർചുഗീസ് രാജാവായ അഫൊൻസോ ഹെൻറിക്വെസ് ആണ് 1153 ൽ ഈ മൊണാസ്ട്രി നിർമ്മിച്ചത്. പോർചുഗലിലെ രാജാക്കന്മാരുമായി ഈ മൊണാസ്ട്രി വളരെ അടുത്ത ബന്ധം പുലർത്തിയിരുന്നു. 

പോർചുഗലിലെ ആദ്യ ഗോഥിക് കെട്ടിടങ്ങളിലൊന്നാണ് അൽകൊബാക മൊണാസ്ട്രി. കൊയിമ്പ്രയിൽ സ്ഥിതിചെയ്യുന്ന മൊണാസ്ട്രി ഓഫ് സാന്താക്രൂസ് ആണ് മറ്റൊരു ആദ്യകാല ഗോഥിക് കെട്ടിടം. മദ്ധ്യകാല പോർചുഗൽ മൊണാസ്ട്രികളിലെ ഏറ്റവും പ്രധാനപ്പെട്ട മൊണാസ്ട്രിയാണ് മൊണാസ്ട്രി ഓഫ് സാന്താക്രൂസ്. ഇതിന്റെ ചരിത്രപരവും കലാപരവുമായ പ്രാധാന്യം കണക്കിലെടുത്ത് 1989 ൽ യുനെസ്കോ ഇതിനെ ലോകപൈതൃക സ്ഥാനമായി പ്രഖ്യാപിച്ചു.

സിസ്റ്റെർഷ്യൻ കാലഘട്ടത്തിലെ ആദ്യത്തെ മൂലസ്ഥാനങ്ങളിലൊന്നാണ് അൽകൊബാക മൊണാസ്ട്രി. 1153 ൽ ബെർനാഡ് ഓഫ് ക്ലൈർവൗക്സിന്റെ മരണത്തിന് തൊട്ടുമുൻപ് അദ്ദേഹത്തിനുള്ള സമ്മാനമായാണ് ഇത് നിർമ്മിക്കപ്പെട്ടത്. 1147 മാർച്ചിൽ സാന്ററെമിൽ വച്ച് മൂർസുകളെ വിജയിച്ചതിന്റെ സ്മരണയ്ക്കായി ആദ്യ പോർചുഗീസ് രാജാവ് അഫൊൻസോ ഹെൻറിക്വെസാണ് ഇത് നിർമ്മിച്ചത്. മൂറുകളുടെ കയ്യിൽനിന്നും കൈക്കലാക്കിയ പ്രവിശ്യയിൽ അദ്ദേഹത്തിന്റെ അധികാരം സ്ഥാപിക്കുന്നതിന്റെ ഭാഗമായാണ് ഈ മൊണാസ്ട്രിയുടെ നിർമ്മാണം ആരംഭിച്ചത്. 


</doc>
<doc id="374880" url="https://ml.wikipedia.org/wiki?curid=374880" title="എൽവാസിലെ ഗാരിസൺ ബോഡർ പട്ടണവും അതിന്റെ കോട്ടകളും">
എൽവാസിലെ ഗാരിസൺ ബോഡർ പട്ടണവും അതിന്റെ കോട്ടകളും

പോർചുഗലിലെ അലെന്റെജൊയിലെ ഒരു പട്ടണമാണ് എൽവാസ്. ഇത് പോർചുഗീസ് സ്പാനിഷ് അതിർത്തിക്കരികിലുള്ള ഒരു പട്ടണമാണ്. 2012 ൽ എൽവാസിലെ ഗാരിസൺ ബോഡർ പട്ടണവും അതിന്റെ കോട്ടകളും യുനെസ്കോ ലോകപൈതൃക സ്ഥാനമായി പ്രഖ്യാപിച്ചു.
17-ാം നൂറ്റാണ്ടുമുതൽ 19-ാം നൂറ്റാണ്ടുവരെ ഈ സ്ഥലത്ത് വളരെയധികം കോട്ടനിർമ്മാണങ്ങൾ നടന്നു. ഇത് ലോകത്തിലെ ഏറ്റവും വലിയ ബുൾവർക്ക് ഡ്രൈ ഡിച്ച് സംവിധാനം നിലനിന്നിരുന്ന സ്ഥലമാണ്. ഈ നഗരത്തിന്റെ കോട്ടക്കുള്ളിൽ ബാരക്കുകളും  മറ്റ് മിലിട്ടറി കെട്ടിടങ്ങളും അതുപോലെ പള്ളികളും മൊണാസ്ട്രികളും സ്ഥിതിചെയ്യുന്നു. 10-ാം നൂറ്റാണ്ടുമുതലുള്ള കെട്ടിടങ്ങളുടെ ശേഷിപ്പികൾ എൽവാസിൽ കണ്ടെത്തിയിട്ടുണ്ട്. പോർചുഗീസ് റെസ്റ്റോറേഷൻ യുദ്ധത്തിന് ശേഷമാണ് ഇവിടെ കോട്ടകളുടെ നിർമ്മാണം ആരംഭിച്ചത്. 1659 ലെ ബാറ്റിൽ ഓഫ് ദ ലൈൻസ് ഓഫ് എൽവാസ് യുദ്ധത്തിൽ ഇവിടത്തെ കോട്ടകൾ പ്രധാന പങ്കുവഹിച്ചു. ഡച്ച് ജസ്യൂട്ടായ പഡ്രെ ജൊവാവോ പിസ്കാസിയോ കോസ്മാണ്ടർ ആണ് ഇവിടത്തെ കോട്ടകൾ രൂപകൽപന ചെയ്തത്. ഈ കോട്ടകൾ ഡച്ച് കോട്ടകളുടെ ഏറ്റവും നല്ല ഉദാഹരണങ്ങളാണ്. 



</doc>
<doc id="374887" url="https://ml.wikipedia.org/wiki?curid=374887" title="വാൽഡെസ് ഉപദ്വീപ്">
വാൽഡെസ് ഉപദ്വീപ്

വാൽഡെസ് പെനിൻസുല (സ്പാനിഷ്: Península Valdés) അർജൻറീനയിലെ ചുംബുട്ട് പ്രവിശ്യയുടെ വടക്കുകിഴക്ക് ബീഡ്‍മ ഡിപ്പാർട്ട്‍മെൻറിലെ അറ്റ്‍ലാൻറിക് തീരത്തുള്ള ഒരു ഉപദ്വീപാണ്. ഏതാണ്ട് വലിപ്പമുള്ള (ഉപദ്വീപിനെ വൻകരയുമായി ബന്ധിക്കുന്ന കാർലോസ് അമാഗിനോ മുനമ്പിനെ കണക്കിലെടുക്കാതെ) ഈ പ്രധാന പ്രകൃതി സമ്പത്ത്, 1999 ൽ യുനെസ്കോയുടെ ഒരു ലോക പൈതൃക സ്ഥലമായി പട്ടികയിൽ ഉൾപ്പെടുത്തി.

ഏറ്റവുടുത്തുള്ള വലിയ നഗരം പ്യൂർട്ടോ മാഡ്രിൻ ആണ്. ഉപദ്വീപിലുള്ള ഒരേയൊരു നഗരം പ്യൂർട്ടോ പിരാമൈഡ്‍സിലുള്ള അധിവാസകേന്ദ്രമാണ്. ആടു വളർത്തലിനായുള്ള എസ്റ്റാൻഷിയാസ് എന്നറിയപ്പെടുന്ന സ്വകാര്യ വ്യക്തികളുടെ വിശാലമായ നിരവധി ഭൂമികളുണ്ട് ഇവിടെ.  ഭൂരിഭാഗം പാചകവും ഉപ്പ് തടാകങ്ങളുള്ള വന്ധ്യതയാണ്. ഉപദ്വീപിലെ ഭൂരിഭാഗം പ്രദേശങ്ങളുും ഉപ്പ് തടാകങ്ങളുളള തരിശുഭൂമിയാണ്. ഈ തടാകങ്ങളിൽ ഏറ്റവും വലുത് സമുദ്രനിരപ്പിന് 40 മീറ്റർ താഴെയുള്ളതാണ്. അടുത്ത കാലം വരെ അർജന്റീന, തെക്കേ അമേരിക്ക എന്നിവിടങ്ങളിലെ ഏറ്റവും കുറഞ്ഞ പ്രദേശമായി കണക്കാക്കപ്പെട്ടിരുന്നു (ഏറ്റവും താഴ്ന്ന ഭാഗം യഥാർത്ഥത്തിൽ, അർജൻറീനയിലെ ലാഗൂണ ഡെൽ കാർബൺ ആണ്).

വാൽഡെസ് ഉപദ്വീപിൽ വർഷത്തിൽ കുറച്ചു മാത്രം മഴ കിട്ടുന്ന വരണ്ട കാലാവസ്ഥയാണ് അനുഭവപ്പെടാറുള്ളത്. വടക്കൻ പാറ്റഗോണിയയിലെസവിശേഷമായ കാലാവസ്ഥയാണ് ഇത്.


</doc>
<doc id="374893" url="https://ml.wikipedia.org/wiki?curid=374893" title="തലമ്പായ ദേശീയോദ്യാനം">
തലമ്പായ ദേശീയോദ്യാനം

താലമ്പായ ദേശീയോദ്യാനം, അർജന്റീനയിലെ ലാ റിയോജ പ്രവിശ്യയുടെ കിഴക്കു/മദ്ധ്യ ഭാഗത്തായുള്ള ദേശീയോദ്യാനമാണ്. 1975 ൽ ഒരു പ്രാദേശിക ഉദ്യാനമായും, 1997 ൽ ഒരു ദേശീയോദ്യാനമായും, 2000 ൽ ഒരു യുനെസ്കോ ലോക പൈതൃക സ്ഥലമായും നാമനിർദ്ദേശം ചെയ്യപ്പെട്ടു.

അർജന്റൈൻ മൊണ്ടേ ആവാസ വ്യവസ്ഥയിലുള്ള ഒരു പ്രദേശത്തെ ഈ ദേശീയോദ്യാനം സംരക്ഷിക്കുന്നു.  2,150 സ്ക്വയർ കിലോമീറ്റർ (830 സ്ക്വയർ മൈൽ) വിസ്തൃതിയിൽ, സമുദ്രനിരപ്പിൽനിന്ന് ശരാശരി 1,500 മീറ്റർ (4,921 അടി), ഉയരത്തിൽ വ്യാപിച്ചു കിടക്കുന്നതാണ് ഈ പാർക്ക്. 


</doc>
<doc id="374894" url="https://ml.wikipedia.org/wiki?curid=374894" title="ഇസ്ചിഗ്വാലാസ്റ്റോ പ്രവിശ്യാ പാർക്ക്">
ഇസ്ചിഗ്വാലാസ്റ്റോ പ്രവിശ്യാ പാർക്ക്

ഇസ്‍ചിഗ്വാലാസ്റ്റോ പ്രവിശ്യാ പാർക്ക്,  (സ്പാനിഷ് : "Parque Provincial Ischigualasto"), വടക്കു പടിഞ്ഞാറൻ അർജൻറീനയിലെ സാൻ ജുവാൻ പ്രവിശ്യയ്ക്കു വടക്ക്-കിഴക്കായി സ്ഥിതി ചെയ്യുന്ന ഒരു സംരക്ഷിത പ്രദേശമാണ്. എന്ന (ഈ പ്രദേശം മറ്റൊരു ലോകത്തെ അനുസ്മരിപ്പിക്കുന്നതിനാൽ, വാലി ഡെ ല ലുന ("ചന്ദ്രന്റെ താഴ്വര" അല്ലെങ്കിൽ "മൂൺ വാലി) എന്നും അറിയപ്പെടുന്നു. ഈ സംരക്ഷിത പ്രദേശത്തിൻറെ അതിര് വടക്ക്, ലാ റിയോജ പ്രോവിൻസിലെ താലമ്പായ ദേശീയോദ്യാനം വരെ പരിമിതപ്പെടുത്തിയിരിക്കുന്നു.


</doc>
<doc id="374895" url="https://ml.wikipedia.org/wiki?curid=374895" title="ബെലെം ടവർ">
ബെലെം ടവർ

പോർചുഗലിലെ ലിസ്ബൺ മുനിസിപ്പാലിറ്റിയിൽ സാന്റ മരിയ ഡെ ബെലെം സിവിൽ പാരിഷിൽ സ്ഥിതിചെയ്യുന്ന ഒരു കോട്ടയോടുകൂടിയ ടവറാണ് ബെലെം ടവർ (പോർചുഗീസ്:ടൊറൈ ഡെ ബെലെം). ഇത് ടവർ ഓഫ് സെന്റ് വിൻസെന്റ് എന്നും അറിയപ്പെടുന്നു. ഇതും അടുത്തുള്ള ജെറൊനിമോസ് മൊണാസ്ട്രിയും ചേർത്ത് യുനെസ്കോ ലോകപൈതൃക സ്ഥാനമായി പ്രഖ്യാപിക്കുകയുണ്ടായി.  കണ്ടുപിടിത്തങ്ങളുടെ കാലഘട്ടത്തിൽ പോർചുഗീസ് കപ്പലോട്ടങ്ങളിൽ ഈ ഗോപുരത്തിന്റെ പ്രാധാന്യം കണക്കിലെടുത്താണ് പ്രഖ്യാപനം നടത്തിയത്. ജോൺ രണ്ടാമൻ രാജാവാണ് ഈ ഗോപുരം പ്രവർത്തനത്തിന് തുറന്നുകൊടുത്തത്. ടഗസ് നദിയുടെ അഴിമുഖത്ത് ലിസ്ബണിന്റെ കവാടത്തിൽ ഒരു പ്രതിരോധ സംവിധാനം ഉണ്ടാക്കുന്നതിന്റെ ഭാഗമായാണ് ഈ ഗോപുരം നിർമ്മിച്ചത്.  
16-ാം നൂറ്റാണ്ടിലാണ് ഈ ഗോപുരം നിർമ്മിച്ചത്. പോർചുഗീസ് മാനുലൈൻ ശൈലിക്ക് ഉത്തമോദാഹരണമാണ് ഈ ഗോപുരം. ഇതിൽ മറ്റ് നിർമ്മാണശൈലികളും ഉൾച്ചേർന്നിട്ടുണ്ട്. ലിയോസ് ചുണ്ണാമ്പുകല്ല് ഉപയോഗിച്ചാണ് ഈ ഗോപുരം പണിതിട്ടുള്ളത്. 30 മീറ്റർ ഉയരമുള്ള ഒരു നാലുനില ഗോപുരമാണിത്. ടഗസ് നദിയുടെ മദ്ധ്യത്തിലാണ് ഈ ഗോപുരം പണിതത്. എന്നാൽ ഇന്ന് ഇത് നദിയുടെ കരയിലാണ് സ്ഥിതിചെയ്യുന്നത്. 1755 ലെ ലിസ്ബൺ ഭൂകമ്പത്തിനുശേഷം നദിയുടെ ഗതിയിൽവന്ന മാറ്റം മൂലമാണ് ഈ ഗോപുരം നദിക്കരയിലായത്. ടഗസ് നദിയിലെ ലിസ്ബൺ അഴിമുഖത്തുണ്ടായിരുന്ന ഒരു ചെറിയ ദ്വീപിലാണ് ബെലെം ടവർ ആദ്യം സ്ഥിതിചെയ്തിരുന്നത്.  

കാസ്കൽസ് കോട്ടയും ടഗസ് നദിയുടെ തെക്കുഭാഗത്തുള്ള കപാരിഷ്യയിലെ സാവോ സബാസ്റ്റ്യോയും ചേർത്ത് ടഗസ് നദിയുടെ അഴിമുഖത്തുള്ള ഒരു പ്രതിരോധ സംവിധാനത്തിന്  ജോൺ രണ്ടാമൻ രാജാവ് 15-ാംനൂറ്റാണ്ടിൽ രൂപം നൽകി. എന്നാൽ ഈ കോട്ടകൾ നദീമുഖത്തിന് പൂർണ്ണതോതിലുള്ള സംരക്ഷണം നൽകുന്നില്ല എന്ന തോന്നലിൽനിന്ന് കൂടുതൽ സംരക്ഷണത്തിനായി അഴിമുഖത്തുതന്നെ കൂടുതൽ കോട്ടകളും ഗോപുരങ്ങളും വേണമെന്ന് രാജാവ് നിർദ്ദേശം നൽകിയതായി 1545 ൽ എഴുതിയ "ക്രോണിക്കിൾ ഓഫ് ജോൺ രണ്ട്"(ക്രോണിക ഡെ ഡി ജോവാവോ രണ്ട്) എന്ന കൃതിയിൽ അതിന്റെ കർത്താവായ ഗ്രാഷ്യ ഡെ റിസെന്റെ രേഖപ്പെടുത്തിയിട്ടുണ്ട്. രാജാവ് ശക്തമായ ഒരു കോട്ട നിർമ്മിക്കാൻ നിർദ്ദേശം നൽകി. എന്നാൽ അതിന്റെ വിശദമായ രൂപരേഖ തയ്യാറാവുന്നതിനുമുൻപ് രാജാവ് അന്തരിച്ചു. 20 വർഷത്തിനുശേഷം കിങ് മാനവൽ ഒന്ന് ഓഫ് പോർചുഗൽ ഈ പദ്ധതി പുനരുജ്ജീവിപ്പിക്കുകയും ടഗസ് നദിയുടെ വടക്കുവശത്ത് ബെലെമിൽ കോട്ട നിർമ്മിക്കാൻ നിർദ്ദേശം നൽകുകയും ചെയ്തു. 1513 ൽ ലൊറെൻകോ ഫെർണാണ്ടസ് സുഹൃത്തുക്കൾക്ക് എഴുതിയ കത്തിൽ റെസ്റ്റെലോ വെലാഹോയിൽ ഒരു ഗോപുരം വേണ്ടത് അത്യാവശ്യമാണെന്നുള്ള രാജാവിന്റെ ആഗ്രഹത്തപ്പറ്റി പരാമർശിച്ചിട്ടുണ്ട്.  


</doc>
<doc id="374899" url="https://ml.wikipedia.org/wiki?curid=374899" title="ജൌ ദേശീയോദ്യാനം">
ജൌ ദേശീയോദ്യാനം

ജൗ ദേശീയ ഉദ്യാനം (Portuguese: "Parque Nacional do Jaú") ബ്രസീലിലെ ആമസോണാസ് സംസ്ഥാനത്തു സ്ഥിതി ചെയ്യുന്ന ഒരു ദേശീയ ഉദ്യാനമാണ്. ഇത് തെക്കേ അമേരിക്കയിലെ ഏറ്റവും വലിയ കരുതൽ വനപ്രദേശവും ലോക പൈതൃക സ്ഥലത്തിന്റെ ഭാഗവുമാണിത്.

"Jaú" എന്ന പേര് വരുന്നത് ബ്രസീലിൽ കണ്ടുവരുന്ന ഏറ്റവും വലിയ മത്സ്യത്തിൽ നിന്നാണ് (gilded catfish) or ജൌ (Zungaro zungaro)  ഈ പേരാണ് ദേശീയോദ്യാനത്തിനു നൽകിയിരിക്കുന്നത്.

ആമസോൺ ബയോമെയിലെ (Portuguese: "Bioma Amazônia")  ജാപൂര-സോലിമോസ്-നീഗ്രോ ആർദ്ര വന ആവാസ വ്യവസ്ഥയിലാണ് ദേശീയോദ്യാനം നിലനിൽക്കുന്നത്. ദേശീയോദ്യാനത്തിൻറെ ആകെ വിസ്തൃതി  2,367,333 ഹെക്ടറാണ് (5,849,810 ഏക്കർ). 1980 സെപ്റ്റംബർ 24 ലെ അധികാരസ്ഥാനത്തുനിന്നുള്ള കൽപ്പന 85.200 അനുസരിച്ചാണ് ദേശീയോദ്യാനം രൂപീകരിക്കപ്പെട്ടത്.

ചിക്കോ മെൻഡസ് ഇൻസ്റ്റിറ്റ്യൂട്ട് ഫോർ ബയോഡൈവേഴ്സിറ്റി കൺസർവേഷൻ ആണ് ഇത് ഈ ദേശീയോദ്യാനത്തിൻറെ ഭരണച്ചുമതല നിർവ്വഹിക്കുന്നത്. ആമസോണാസ് സംസ്ഥാനത്തിലെ, ബാഴ്സിലോസ്, കോഡജാസ്, നോവോ എയ്‍റാവോ എന്നീ മുനിസിപ്പാലികളുടെ ഭാഗങ്ങൾ ഈ ദേശീയോദ്യാനത്തിൽ ഉൾക്കൊള്ളുന്നുണ്ട്. ബ്രസീലിലെ ഏറ്റവും വലിയ സംരക്ഷിത പ്രദേശങ്ങളിലൊന്നാണ് ഈ ദേശീയോദ്യാനം.

ആമസോണാസ് സംസ്ഥാന തലസ്ഥാനമായ മാനൌസിന് 220 കിലോമീറ്റർ (140 മൈൽ) വടക്കായിട്ടാണിത് നിലനിൽക്കുന്നത്. തെക്ക് യുനിനി നദി മുതൽ തെക്ക് കരബിനാനി നദി വരെയുള്ള ജുവാൻ നദീതടം മുഴുവനായും ദേശീയോദ്യാനത്തിൽ ഉൾപ്പെടുന്നു.  ഈ മൂന്ന് നദികളും കിഴക്കോട്ട് ഒഴുകി ആമസോൺ നദിയുടെ പോഷകനദിയായ റിയോ നീഗ്രോയുടെ വലതു കരയിലെത്തിച്ചേരുന്നു. ദേശീയോദ്യാനത്തിൻറെ കിഴക്കൻ ഭാഗം റിയോ ഉനിനി എക്സ്ട്രാക്റ്റീവ് റിസർവിൻറെ വടക്കൻഭാഗവുമായി സന്ധിക്കുകയും ഉനിനി നദിയുടെ എതിർവശത്തിന് സമാന്തരമായി കടന്നു പോകുകയും ചെയ്യുന്നു. ദേശീയോദ്യാനത്തിൻറെ വടക്കുപടിഞ്ഞാറേ അതിരിൽ അമാന സസ്റ്റൈനബിൾ  ഡവലപ്മെൻറ് റിസർവ്വ് സ്ഥിതി ചെയ്യുന്നു. കിഴക്ക്, റിയോ നീഗ്രോയ്ക്കു സമീപം, ദേശീയോദ്യാനം റിയോ നീഗ്രോ സ്റ്ററ്റ് പാർക്ക് നോർത്ത് സെക്ഷനുമായി സന്ധിക്കുന്നു.  

പാർക്കിന്റെ ഭൂപ്രകൃതി നീഗ്രോ-സോളിമോയെസ് ഇൻറർഫ്ലൂവിയൽ പീഠഭൂമിയുടെ പ്രതിരൂപമാണ്. ട്രോംബെറ്റാസ് / നീഗ്രോ പീഠഭൂമി, താഴ്ന്ന പടിഞ്ഞാറൻ ആമസോൺ പീഠഭൂമിയുടെ താഴ്ന്ന പ്രദേശം എന്നിങ്ങനെ രണ്ട് പ്രധാന ഭാഗങ്ങളുണ്ട്.

ഉയർന്നഭാഗത്തുള്ള കുന്നുകളുടെ മുകൾഭാഗം നിരപ്പുള്ളതും 150 മുതൽ 200 മീറ്റർ (490 മുതൽ 660 അടി) ഉയരവുമുള്ളതാണ് എന്നാൽ താഴ്ന്ന പ്രദേശങ്ങൾ 100 മീറ്റർ (330 അടി) മാത്രം ഉയരത്തിലുമാണ്. കാലാവസ്ഥാനുസൃതമായി വെള്ളപ്പൊക്കമുണ്ടാകുന്ന ധാരാളം പ്രദേശങ്ങളുണ്ട്. അതുപോലെതന്നെ സ്ഥിരമായുള്ള തടാകങ്ങളും കാണപ്പെടുന്നു. 

ശരാശരി വാർഷപാതം 2,500 മില്ലിമീറ്റർ (98 ഇഞ്ച്) ആണ്. താപനില 22 മുതൽ 32 ° C വരെ (72 മുതൽ 90 ° വരെ) ശരാശരി താപനില 26 ° C (79 ° F) ആണ്. ഈ പ്രദേശത്തെ സസ്യജാലങ്ങളുടെ തരംതിരിവനുസരിച്ച് ഇടതൂർന്ന വനം (70 ശതമാനം), തുറന്ന മഴക്കാടുകൾ (14 ശതമാനം), മഴക്കാടിൽനിന്ന് കാമ്പിനരാനയിലേയ്ക്കുള്ള പരിവർത്തനം (7 ശതമാനം), കാമ്പിനരാന (2 ശതമാനം) എന്നിങ്ങനെയാണ്.

സസ്യശാസ്ത്രജ്ഞന്മാർ 400 സസ്യജാതികളെ തരം തിരിച്ചിട്ടുണ്ട്. അവയിൽ പലതും മലമ്പദേശങ്ങൾ, വെള്ളപ്പൊക്ക പ്രദേശങ്ങൾ എന്നിങ്ങനെ പ്രത്യേക പരിതഃസ്ഥിതികളിൽ കാണപ്പെടുന്നവയാണ്. 263 ഇനം മത്സ്യങ്ങളെ കണ്ടെത്തിയിട്ടുണ്ട്. അവയിൽ ചിലത് ശാസ്ത്രത്തിന് പുതിയതാണ്.

ദേശീയോദ്യാനം IUCN സംരക്ഷിത മേഖല വിഭാഗം II (ദേശീയ ഉദ്യാനം) ആയി തരം തിരിച്ചിരിക്കുന്നു. ഉദ്ദേശ്യങ്ങളിൽ, ആമസോണിയൻ ബ്ലാക്ക് വാട്ടർ ആവാസ വ്യവസ്ഥയെ പരിസ്ഥിതി വിദ്യാഭ്യാസത്തിനായി സംരക്ഷിക്കുക, പ്രാദേശിക സമൂഹവുമായി ഇടപഴകൽ, സ്ഥായിയായ ടൂറിസം, ഗവേഷണം എന്നിവയാണ് പ്രധാനമായിട്ടുള്ളത്.  നിലവിലെയും ഭാവി തലമുറകൾക്കായും ഈ ദേശീയോദ്യാനത്തെ ഒരു മെഗാ റിസർവായി സംരക്ഷിച്ചു നിർത്തുന്നതിലേയ്ക്കായി ഇത് ലോക പൈതൃക പട്ടികയിൽ ഉൾപ്പെടുത്തിയിട്ടുണ്ട്.

പാർക്കിലെ സംരക്ഷിത ജീവികളിൽ ചിലത്, മാർഗേയ് എന്ന ചെറുകാട്ടുപൂച്ച (Leopardus wiedii), ജഗ്വാർ (Panthera onca), ഭീമൻ നീർനായ (Pteronura brasiliensis), ആമസോണിയൻ മാനാറ്റീ (Trichechus inunguis) എന്നിവയാണ്.

ജൌ ദേശീയോദ്യാനം 2000 ത്തിൽ യുനെസ്കോ ഒരു ലോക പൈതൃക സ്ഥലമായി അടയാളപ്പെടുത്തി. 2002 ൽ സ്ഥാപിതമായ സെൻട്രൽ ആമസോൺ എക്കോളജിക്കൽ കോറിഡോറിന്റെ ഭാഗമാണിത്. 2003-ൽ അനവിൽഹാനാസ് ദേശീയോദ്യാനം, അമാനാ സുസ്ഥിര വികസന റിസർവ്വ്, മാമിറൌവ സുസ്ഥിര വികസന റിസർവ് എന്നിവ കൂടി ചേർത്ത് വിശാലമായ ഒരു ലോക പൈതൃക കേന്ദ്രമായ “സെൻട്രൽ ആമസോൺ കൺസർവേഷൻ കോംപ്ലക്സ്” രൂപവത്കരിച്ചു. 2010 ൽ രൂപം നൽകപ്പെട്ട ലോവർ റിയോ നീഗ്രോ മൊസൈക്ക് ഭാഗത്തിന്റെ ഭാഗമായി ഈ പാർക്ക് മാറി. സംരക്ഷണ യൂണിറ്റിനെ “ആമസോൺ റീജീയൻ പ്രൊട്ടക്റ്റഡ് ഏരിയാസ് പ്രോഗ്രാം” പിന്തുണയ്ക്കുന്നു.


</doc>
<doc id="374900" url="https://ml.wikipedia.org/wiki?curid=374900" title="ജെറോനിമോസ് മൊണാസ്ട്രി">
ജെറോനിമോസ് മൊണാസ്ട്രി

പോർചുഗലിലെ ലിസ്ബൺ മുനിസിപ്പാലിറ്റിയിലെ ബെലെം പാരിഷിൽ ടഗസ് നദിയുടെ കരയിലായി സ്ഥിതിചെയ്യുന്ന മൊണാസ്ട്രിയാണ് ജെറോനിമോസ് മൊണാസ്ട്രി. ഇത് ഹൈറോനൈമിറ്റെസ് മൊണാസ്ട്രി എന്നും അറിയപ്പെടുന്നു. സെന്റെ ജെറോമിന്റെ കാലത്തുണ്ടായിരുന്ന ഒരു പഴയ മൊണാസ്ട്രിയാണിത്. 1833 ഡിസമ്പർ 28 ന് ഇത് സെക്കുലറൈസ് ചെയ്യുകയും ഇതിന്റെ ഉടമസ്ഥാവകാശം റിയൽ കാസ പിയ ഡെ ലിസ്ബോയക്കു കൈമാറുകയും ചെയ്തു. 

പോർചുഗീസ് അന്ത്യകാല ഗോഥിക് മാനുലൈൻ നിർമ്മാണ ശൈലിക്ക് ഉത്തമോദാഹരണമാണ് ഈ മൊണാസ്ട്രി. 1983- ൽ യുനെസ്കോ ഇത് ലോകപൈതൃക സ്ഥാനങ്ങളുടെ പട്ടികയിൽ ഉൾപ്പെടുത്തി.


</doc>
<doc id="374901" url="https://ml.wikipedia.org/wiki?curid=374901" title="ചപ്പാഡ ഡോസ് വെയ്‍ഡെയ്‍റോസ് ദേശീയോദ്യാനം">
ചപ്പാഡ ഡോസ് വെയ്‍ഡെയ്‍റോസ് ദേശീയോദ്യാനം

ചപ്പാഡ ഡോസ് വെയ്‍ഡെയ്‍റോസ്, (Portuguese: "Parque Nacional da Chapada dos Veadeiros"), ബ്രസീലിലെ ചപ്പാഡ ഡോസ് വെയ്‍ഡെയ്‍റോസ് എന്ന 1.8 ബില്യൺ വർഷങ്ങൾ പഴക്കമുള്ള പുരാതന പീഠഭൂമിയിൽ സ്ഥിതി ചെയ്യുന്ന ഒരു ദേശീയ ഉദ്യാനമാണ്. ബ്രസീലിയൻ സംസ്ഥാനമായ ഗോയിയാസിൽ സ്ഥിതിചെയ്യുന്ന ഈ ദേശീയോദ്യാനം രൂപീകരിച്ചത് 1961 ജനുവരി 11 ന് അക്കാലത്തെ പ്രസിഡന്റ് ജസ്സിലിനോ കുബിറ്റ്സ്ചെക് ആണ്. 2001 ൽ യുനെസ്കോ ഒരു ലോക പൈതൃക സ്ഥലമായി അംഗീകരിച്ചു. ആൾട്ടോ പരൈസോ ഡി ഗോയിയാസ്, കവൽകാൻറ്റെ, കോളിനാസ് ഡു സുൾ എന്നീ മുനിസിപ്പാലിറ്റികളിലായി 655 ചതുരശ്ര കിലോമീറ്റർ (253 ചതുരശ്ര മൈൽ) പ്രദേശത്ത് ഈ ദേശീയോദ്യാനം വ്യപിച്ചുകിടക്കുന്നു. ദേശീയോദ്യാനത്തിൻറെ പരിപാലനഉത്തരവാദിത്തം ചിയോ മെൻഡസ് ഇൻസ്റ്റിറ്റ്യൂട്ട് ഫോർ ബയോഡൈവേഴ്സിറ്റി കൺസർവേഷനിൽ നിഷിപ്തമാണ്.

ഈ ദേശീയോദ്യാനമേഖലയിലെ ശരാശരി വാർഷിക താപനില 24-26 ഡിഗ്രി സെൽഷ്യസ് വരെയാണ്. കുറഞ്ഞത് 4-8 ഡിഗ്രി സെൽഷ്യസ് വരെ ഉയരാറുണ്ട്. പരമാവധി താപനില 40-42 ഡിഗ്രി സെൽഷ്യസ് വരെ ഉയരാറുണ്ട്.

600 മുതൽ 1650 മീറ്റർ വരെ ഉയരത്തിൽ സ്ഥിതിചെയ്യുന്ന ഈ പ്രദേശം, മധ്യ ബ്രസീലിലെ ഏറ്റവും ഉയരംകൂടിയ സമതലമാണ്. ഗോയിയാസ് സംസ്ഥാനത്തിലെയും ഉദ്യാനത്തിലെയും ഏറ്റവും ഉയർന്ന പ്രദേശം സമുദ്രനിരപ്പിന് 1691 മീറ്റർ ഉയരത്തിൽ സ്ഥിതിചെയ്യുന്ന സെറ ഡ സൻറാനയാണ്.

ഈ പ്രദേശത്തെ ശിലകളുടെ രൂപീകരണം ഗ്രഹത്തിലെ ഏറ്റവും പഴക്കമുള്ളതാണെന്ന് കരുതപ്പെടുന്നു. ക്രിസ്റ്റലുകൾ അടങ്ങിയിരിക്കുന്ന വെള്ളാരങ്കല്ലുകൾ ഈ പ്രദേശത്തു കാണപ്പെടുന്നു. ജപ്പാൻ, ഇംഗ്ലണട് തുടങ്ങിയ രാജ്യങ്ങളിലേയ്ക്ക് ഈ ശിലകൾ കയറ്റി അയയ്ക്കുകയും അവിടെ അവ വിലമതിക്കുകയും ചെയ്യുന്നു. അവിടങ്ങളിൽ ഈ ശിലകൾ പതിറ്റാണ്ടുകളായി വ്യാവസായിക ആവശ്യങ്ങൾക്കായി ഉപയോഗിക്കുന്നു. പ്രകൃതി സ്നേഹികളും രോഗചികിത്സകരും അൾട്ടോ പരയ്സോ പോലയുള്ള സ്ഥലങ്ങളിൽ കാണപ്പെടുന്ന പ്രത്യേകതരം ക്രിസ്റ്റലുകൾ മുഖേന രോഗങ്ങളിൽനിന്നു സൌഖ്യ പ്രാപിക്കുവാനുള്ള ഊർജ്ജം തേടാറുണ്ട്. സെറാഡോയിലെ മണ്ണിലും തുറസായ മേച്ചിൽ പ്രദേശങ്ങളിലും ശിലാ ക്രിസ്റ്റലുകൾ കാണപ്പെടുന്നു.

ഈ പ്രദേശത്ത് വനത്തിൻറെ  വളർച്ച ഇപ്പോഴും കാണപ്പെടുന്നുണ്ട്. 25-ൽ അധികം ഓർക്കിഡ് വർഗ്ഗങ്ങളെ ഇവിടെ കാണുവാൻ സാധിക്കുന്നതാണ്. കൂടാതെ മറ്റു ബ്രസീലിയൻ ഇനങ്ങളായ pau d'arco roxo, copaíba (കോപ്പ മരം), aroeira (കാലിഫോർണിയ പെപ്പർ മരം), tamanqueira (കോർക്ക് മരം), terivá (പനയുടെ ഇനത്തിൽപ്പെട്ട ഒരു മരം), buritis (വൈൻ പാം) and Babaçu (Babassu) എന്നീവയും ഈ പ്രദേശത്തു സുലഭമായി കാണുന്നു.

ടോക്കാൻറിൻ നദിയുടെ ഒരു പോഷകനദിയായ റിയോ പെട്രോ ആണ് ഈ ദേശീയോദ്യാനത്തിലുള്ള പ്രധാന നദി. റിയോ പെട്രോ ഫാൾസ് (120 മീറ്റർ ഉയരം, അടിവാരത്തിൽ 80 മീറ്റർ), കരിയോക്കാസ് ഫാൾസ് തുടങ്ങിയ നിരവധി വെള്ളച്ചാട്ടങ്ങളും ഉദ്യാനത്തിനുള്ളിൽ നിലനിൽക്കുന്നു. 40 മീറ്റർ (130 അടി) ഉയരമുള്ള മനോഹരമായ മലയിടുക്കുകളും 300 ചതുരശ്ര മീറ്റർ (3,200 ചതുരശ്ര അടി) അഗാധതയുമുളള താഴ്വരകളും ചേർന്നതാണ് ഈ ദേശീയോദ്യാനം.

ചപ്പഡ ഡോസ് വെയ്‍ഡെയ്‍റോസ് ദേശീയോദ്യാനം അതിൻറെ വെള്ളച്ചാട്ടങ്ങൾക്ക് പ്രശസ്തമാണ്. 80 മീറ്റർ മുതൽ 120 മീറ്റർ വരെ ഉയരമുള്ളവയിൽ കൊറെഡെയ്റാസ്, കാന്യോൺ I, കാന്യോണ് II, കറിയോക്വിൻഹാസ് വെള്ളച്ചാട്ടം, ജാർഡിം ഡി മൈട്രേയ എന്നിവ ഉൾപ്പെടുന്നു

നിയന്ത്രിത പ്രവേശനമുള്ള സ്ഥലങ്ങളിലുള്ള വെള്ളച്ചാട്ടങ്ങളിൽ, അഗ്വാസ് ക്വെൻറെസ്, മൊറാഡ ഡൊ സോൾ, ബാൻഹോ ഡാസ് ക്രിയൻകാസ് & വെയ്‍ൽ ഡാസ് അൻഡോറിൻഹാസ്, സാൾട്ടോ ഡൊ റെയ്സാമ & കാന്യോൺ ഡൊ റിയോ സാവോ മിഗ്വെൽ, വെയ്‍ൽ ഡ ലുവ, കച്ചോയിറാസ് അൽമെസെഗാസ് I & അൽമെസെഗാസ് II, കച്ചോയിറ ഡി ബെൻറോ, കറ്റററ്റാസ് ഡൊ റിയോ ഡോസ് കൌറോസ്,  കച്ചോയിറ ഡൊ റിയോ ക്രിസ്റ്റൽ, കച്ചോയിറ ഡോസ് അഞ്ചോസ് ഇ ഡോസ് അർക്കാഞ്ചോസ്, അഗ്വ ഫ്രിയ, കച്ചോയിറ ഡോ റിയോ ഡാസ് അൽമാസ്, പോക്കോ എൻകാൻറഡോ,  സെർട്ടാവോ സെൻ, കച്ചോയിറ ഡോ റിയോ മക്കാക്കോ,  ടെറിറ്റോറിയോ കലുങ്ക, ലാഗോ സെറ ഡാ മെസ, ബോകൈനാ ഡൊ ഫരിയ, കച്ചോയിറ ഡാസ് നീവ്സ്, മിറാൻഡെ ഡൊ പൂസോ അൾട്ടോ,  ആൽപസ് ഗൊയ്നോസ്, കച്ചോയിറ ഡൊ സന്താന, കച്ചോയിറ ഡാ ആവേ മരിയ, മൊറാഡ ഡോ സോൾ, പെഡ്ര എസ്ക്രീത്ത, കച്ചോയിറ ഡാസ് പെഡ്രാസ് ബോണിറ്റാസ്, കച്ചോയിറ സാന്ത ബാർബറ, കച്ചോയിറ കപ്പിവര, കച്ചോയിറ കണ്ടരു, കച്ചോയിറാസ് ബറോക്കോ, കച്ചോയിറാസ് ഡൊ പ്രതിൻഹ, കച്ചോയിറ റീ ഡൊ പ്രാറ്റ, കച്ചോയിറാസ് ഡൊ കുറിയോള, കച്ചോയിറ ഡൊ സാവോ ബർത്തലോമ്യൂ, കച്ചോയിറാസ് വെരെഡാസ്, പോണ്ടെ ഡി പെഡ്ര തുടങ്ങിയവയാണ്.

ഈ പ്രദേശത്തിൻറെ അതിസമ്പന്നമായ ജന്തുജാലങ്ങളിൽ പലതും വംശനാശഭീഷണി നേരിടുന്നവയാണ്. പാമ്പാസ് മാനുകൾ (പ്രാദേശികമായി veado campeiro എന്നു വിളിക്കുന്നു), ചതുപ്പു മാനുകൾ (cervo do pantanal), മാൻഡ് ചെന്നായ് (lobo guará), ജഗ്വാർ, റിയ (ema), സെറീമ (ചെറുതരം പക്ഷി), ടപെറ്റി (ഒരു തരം മുയൽ), ഭീമൻ ഇത്തിൾപ്പന്നി (tatu canastra), ഈനാംപേച്ചി (tamanduá), കാപിബാര (capivara, ഒരു തരം ഭീമൻ എലിവർഗ്ഗം), ടാപ്പിർ (anta, തെക്കു കിഴക്കേ ഏഷ്യയിലും തെക്കേ അമേരിക്കയിലും മാത്രം കണ്ടു വരുന്ന പന്നിയെപ്പോലെയുള്ള ചെറിയ തുമ്പിക്കൈയുള്ള രാത്രിഞ്ചരജന്തു), ഗ്രീൻ-ബീക്ക്ഡ് ടൂക്കൻ (tucano de bico verde), കരിങ്കഴുകൻ (urubu), കിങ് വൾച്ചർ (urubu rei) എന്നിവയാണ് വംശനാശഭീഷണിയുള്ള ജീവികളിൽ ഏതാനും ചിലത്.


</doc>
<doc id="374904" url="https://ml.wikipedia.org/wiki?curid=374904" title="ബതൽഹ മൊണാസ്ട്രി">
ബതൽഹ മൊണാസ്ട്രി

പോർചുഗലിലെ മദ്ധ്യപ്രദേശത്തുള്ള ലൈറിയ ജില്ലയിലെ ബതൽഹ സിവിൽ പാരിഷിൽ സ്ഥിതിചെയ്യുന്ന ഒരു ഡൊമിനിക്കൻ കോൺവെന്റാണ് ബതൽഹ മൊണാസ്ട്രി. ഇത് മൊണാ‍സ്ട്രി ഓഫ് ബാറ്റിൽ എന്ന് അറിയപ്പെടുന്നു. ഇതിന്റെ ഔദ്യോഗിക നാമം മൊണാസ്ട്രി ഓഫ് സെന്റ് മേരി ഓഫ് ദ വിക്ടറി (പോർചുഗീസ്: മൊണാസ്ട്രിയോ ഡെ സാന്ത മരിയ ഡ വിറ്റോറിയ) എന്നാണ് .1385 ലെ അൽജുബറോട്ട യുദ്ധത്തിന്റെ ഓർമ്മക്കായാണ് ഈ മൊണാസ്ട്രി നിർമ്മിച്ചത്. 15-ാം നൂറ്റാണ്ടിലെ അവിസ് രാജവംശത്തിലെ രാജാക്കന്മാരുടെ ഔദ്യോഗിക ശവമടക്ക് പള്ളിയായാണ് ഇത് പ്രവർത്തിച്ചിരുന്നത്. അന്ത്യ ഗോഥിക് വാസ്തുശൈലിയുടെ ഏറ്റവും നല്ല ഉദാഹരണമാണ് ഈ മൊണാസ്ട്രി. മാനൂവിലൈൻ ശൈലിയും ഈ മൊണാസ്ട്രിയിൽ കാണാം.

1385 ൽ  കാസ്ട്രില്ലൻസുമായി നടന്ന അൽജുബറോട്ട യുദ്ധത്തിൽ പോർചുഗൽ വിജയിച്ചതിന് വിർജിൻ മേരിക്കുള്ള നന്ദിസൂചകമായാണ് ഈ മൊണാസ്ട്രി നിർമ്മിച്ചത്. 1383-85 പ്രതിസന്ധിക്ക് ഈ യുദ്ധം വിരാമമിട്ടു.

1386 ൽ നിർമ്മാണം തുടങ്ങി 1517 ലാണ് മൊണാസ്ട്രിയുടെ പൂർത്തിയായത്. ഏഴു രാജാക്കന്മാരുടെ ഭരണകാലത്തായാണ് നിർമ്മാണം നടന്നത്. 15 ആർക്കിടെക്റ്റുമാരുടെ (മെസ്ട്രെ ഡാസ് ഒബ്രാസ് ഡ ബതൽഹ) അശ്രാന്ത പ്രയത്നഫലമായാണ് ഇതിന്റെ നിർമ്മാണം നടന്നത്. വളരെയധികം മനുഷ്യ പ്രയത്നവും ഉപകരണങ്ങളും നിർമ്മാണസാമഗ്രികളും ഇതിന്റെ നിർമ്മാണത്തിനായി ചെലവഴിക്കേണ്ടിവന്നു. 


</doc>
<doc id="374909" url="https://ml.wikipedia.org/wiki?curid=374909" title="ലോപ് ദേശീയോദ്യാനം">
ലോപ് ദേശീയോദ്യാനം

ലോപ് ദേശീയോദ്യാനം, മദ്ധ്യ ഗാബണിലെ ഒരു ദേശീയോദ്യാനമാണ്. ഭൂപ്രകൃതിയിൽ കൂടുതലും മഴക്കാടുകളാണെങ്കിലും, ദേശീയോദ്യാനത്തൻറെ വടക്കൻ മേഖലയിൽ, 15,000 വർഷങ്ങൾക്ക് മുൻപുള്ള ഹിമയുഗ കാലഘട്ടത്തിൽ മധ്യ ആഫ്രിക്കയിൽ സൃഷ്ടിക്കപ്പെട്ട പുൽമേടുകൾ ഉൾപ്പെട്ട സാവന്നകളുടെ അവശിഷ്ട ഭാഗങ്ങൾ അവശേഷിക്കുന്നു. 1946 ൽ ലോപെ ഒക്കാൻഡ വന്യമൃഗസംരക്ഷണകേന്ദ്രം രൂപീകരിച്ചപ്പോൾ അത് ഗാബോണിലെ ആദ്യ സംരക്ഷിത മേഖലയായി മാറി. 2007 ൽ യുനെസ്കോയുടെ ലോക പൈതൃക പട്ടികയിലേക്ക് ലോപ്പെ-ഒക്കാൻഡ ഭൂപ്രദേശം ചേർക്കപ്പെട്ടു.

മൈകോംഗോ എന്ന പേരിലുള്ള ഒരു ചെറിയ റിസർച്ച് സ്റ്റേഷൻ ദേശീയോദ്യാനത്തിനുള്ളിൽ പ്രവർത്തിക്കുന്നു. ഇത് നടത്തുന്നത്, മൈകോംഗോ ഗ്രാമം കേന്ദ്രമാക്കി പ്രവർത്തിക്കുന്ന സുവോളജിക്കൽ സൊസൈറ്റി, ലണ്ടൻ ആണ്. ഈ ഗ്രാമത്തിൻറെ പേരാണ് ദേശീയോദ്യാനത്തിനു നൽകപ്പെട്ടിരിക്കുന്നത്. 


</doc>
<doc id="374915" url="https://ml.wikipedia.org/wiki?curid=374915" title="വ്രെഡേഫോർട്ട് ഉൽക്കാഗർത്തം">
വ്രെഡേഫോർട്ട് ഉൽക്കാഗർത്തം

ഭൂമിയിലെ ഒരു വലിയ ഉൽക്കാഗർത്തമാണ് വ്രെഡേഫോർട്ട് ഉൽക്കാഗർത്തം (ഇംഗ്ലീഷ്: Vredefort crater) ഇത് രൂപം കൊണ്ടപ്പോൾ ഏകദേശം 300 km (186 mi) -ൽ അധികം വലിപ്പം ഉണ്ടായിരുന്നതായി കണക്കാക്കുന്നു. ഈ ഗർത്തത്തിന്റെ ശേഷിപ്പുകൾ ദക്ഷിണാഫ്രിക്കയിലെ ഫ്രീ സ്റ്റേറ്റ് പ്രവിശ്യയിലാണുള്ളത്. വ്രെഡേഫോർട്ട് എന്ന നഗരത്തിന്റെ പേരാണ് ഗർത്തത്തിനും നൽകിയിരിക്കുന്നത്.



</doc>
<doc id="374928" url="https://ml.wikipedia.org/wiki?curid=374928" title="കോർ എപ്പിസ്കോപ്പ">
കോർ എപ്പിസ്കോപ്പ

അന്ത്യോഖ്യൻ പാരമ്പര്യത്തിൽ വിവാഹിതരായ പുരോഹിതന്മാർക്ക് നൽകപ്പെടുന്ന സമുന്നതമായ പദവിയാണ് കോർ എപ്പിസ്കോപ്പ. മുൻകാലങ്ങളിൽ ഗ്രാമത്തിന്റെ തലവൻ എന്ന നിലയിൽ കോർ എപ്പിസ്കോപ്പാമാർ മെത്രാപ്പോലീത്താമാരുടെ കീഴിൽ ഭരണം നടത്തിയിരുന്നു. അവശ്യ സന്ദർഭങ്ങളിൽ ശെമ്മാശൻമാർക്കും കശ്ശീശന്മാർക്കും പട്ടം കൊടുക്കുവാൻ ഇവർക്ക് അധികാരമുള്ളതായി ഹൂദായകാനോനിൽ കാണുന്നു. എന്നാൽ ഇന്ന് ഇത് ഒരു ആലങ്കാരിക സ്ഥാനമാണ്.

സ്ഥാനചിഹ്നങ്ങളായി കാപ്പാക്ക് പുറമേ ചെറിയ ഒരു കാപ്പയും, കുരിശുമാല, മോതിരം, ഉയർന്ന തൊപ്പി, ചെറിയ അംശവടി, റുമാൽ ഇല്ലാത്ത സ്ലീബാ എന്നിവ ഉപയോഗിച്ചു കാണുന്നു.

ആരാധനാവേളകളിൽ മെത്രാപ്പോലീത്തായുടെ അസാന്നിധ്യത്തിൽ മുഖ്യ കാർമ്മികത്വം കോർ എപ്പിസ്കോപ്പയുടേതായിരിക്കും.


</doc>
<doc id="374930" url="https://ml.wikipedia.org/wiki?curid=374930" title="കൊയിമ്പ്ര സർവ്വകലാശാല">
കൊയിമ്പ്ര സർവ്വകലാശാല

പോർചുഗലിലെ കൊയിമ്പ്രയിലുള്ള ഒരു പൊതു സർവ്വകലാശാലയാണ് കൊയിമ്പ്ര സർവ്വകലാശാല.1290 ൽ ലിസ്ബണിലാണ് ഇത് പ്രവർത്തനം ആരംഭിച്ചത്. 1537 ൽ ഇതിന്റെ നിലവിലുള്ള ആസ്ഥാനത്തേക്ക് മാറ്റപ്പെടും വരെ ഇതിന് ഒന്നിലധികം സ്ഥലങ്ങളിലേക്ക് മാറ്റപ്പെട്ടിട്ടുണ്ട്. ലോകത്തിൽ പ്രവർത്തിക്കുന്ന ഏറ്റവും പഴക്കം ചെന്ന സർവ്വകലാശാലയിലൊന്നാണിത്. പോർച്ചുഗലിലെ ഏറ്റവും പഴക്കം ചെന്ന സർവ്വകലാശാലയും ഇതുതന്നെയാണ്. പോർച്ചുഗലിലെ ഏറ്റവും വലിയ വിദ്യാഭ്യാസസ്ഥാപനവും ഗവേഷണസ്ഥാപനവും ഈ സർവ്വകലാശാലതന്നെയാണ്. 

സർവ്വകലാശാലയെ എട്ട് പ്രധാന വിഭാഗങ്ങളായി തരം തിരിച്ചിരിക്കുന്നു. കല, എൻജിനീയറിങ്ങ്‌, മാനവിക വിഷയങ്ങൾ, കണക്ക്, പ്രകൃതി ശാസ്ത്രങ്ങൾ, സാമൂഹ്യശാസ്ത്രങ്ങൾ, മരുന്ന്, കായികം തുടങ്ങി എല്ലാ പ്രമുഖ ശാസ്ത്ര വിഷയങ്ങളിലും സാങ്കേതിക വിഷയങ്ങളിലുമുളള പഠനവും ഗവേഷണവും ഈ സർവ്വകലാശാലയിൽ നടക്കുന്നു. ഇവയിലെല്ലാം ബിരുദവും, ബിരുദാനന്തരബിരുദവും, ഗവേഷണ ബിരുദവും ഈ സർവ്വകലാശാല നൽകിവരുന്നു. യൂറോപ്യൻ ഗവേഷണ സർവ്വകലാശാലകളെ നയിക്കുന്ന കൊയിമ്പ്ര ഗ്രൂപ്പിന്റെ സ്ഥാപക അംഗമാണ് ഈ സർവ്വകലാശാല. ഇവിടെയാണ് കൊയിമ്പ്ര ഗ്രൂപ്പിന്റെ ഉദ്ഘാടന സമ്മേളനം നടന്നത്. 20,000ത്തിലധികം വിദ്യാർത്ഥികൾ ഈ സർവ്വകലാശാലക്കു കീഴിൽ പഠനം നടത്തുന്നു. പോർചുഗലിലെ ഏറ്റവും വലിയ അന്താരാഷ്ട്ര വിദ്യാർത്ഥി സമൂഹത്തിന്റെ കേന്ദ്രവും ഈ സർവ്വകലാശാലയാണ്. പോർച്ചുഗലിലെ ഏറ്റവും ആധുനിക സർവ്വകലാശാലയാണ് കൊയിമ്പ്ര സർവ്വകലാശാല .

2013 ജൂൺ 22 ന് യുനെസ്കോ കൊയിമ്പ്ര സർവ്വകലാശാലയെ ലോകപൈതൃക സ്ഥാനങ്ങളുടെ പട്ടികയിൽ ഉൾപ്പെടുത്തി.

പോർച്ചുഗലിലെ ഡെന്നിസ് ഒന്നാമൻ രാജാവാണ് 1290 ൽ ഈ സർവ്വകലാശാല ആരംഭിച്ചത്. ലിസ്ബണിൽ സ്റ്റുഡിയം ജെനെറലെ (എസ്റ്റുഡോ ജെറൽ) എന്ന പേരിലായിരുന്നു ആരംഭം. 1288 മുതൽ പോർച്ചുഗലിലെ ആദ്യ സർവ്വകലാശാല സ്ഥാപിക്കാനുള്ള ശ്രമങ്ങൾ ആരംഭിച്ചിരുന്നു.


</doc>
<doc id="374933" url="https://ml.wikipedia.org/wiki?curid=374933" title="മിറാബ്യൂ">
മിറാബ്യൂ

ഫ്രഞ്ച് വിപ്ലവത്തിന് നേതൃത്വം കൊടുത്ത പ്രധാന വ്യക്തികളിലൊരാളായിരുന്നു മിറാബ്യു. ഹോണർ ഗാബ്രീ റിക്വീ മിറാബ്യു പ്രഭു എന്നാണ് മുഴുവൻ പേര്.


</doc>
<doc id="374937" url="https://ml.wikipedia.org/wiki?curid=374937" title="കോൺവെന്റ് ഓഫ് ക്രൈസ്റ്റ് (തോമാർ)">
കോൺവെന്റ് ഓഫ് ക്രൈസ്റ്റ് (തോമാർ)

പോർചുഗലിലെ തോമാർ നഗരസഭയിലെ തോമാർ (സാവോ ജൊവാവോ ബാപ്റ്റിസ്റ്റ) ഇ സാന്ത മരിയ ഡോസ് ഒലിവൈസ് സിവിൽ പാരിഷിൽ സ്ഥിതിചെയ്യുന്ന ഒരു മുൻകാല റോമൻ കത്തോലിക മൊണാസ്ട്രിയാണ് കോൺവെന്റ് ഓഫ് ക്രൈസ്റ്റ് (പോർചുഗീസ്: കോൺവെന്റോ ഡെ ക്രിസ്റ്റോ / മൊസ്റ്റെറിയോ ഡെ ക്രിസ്റ്റോ). ഇത് 12-ാം നൂറ്റാണ്ടിലെ ഒരു ടെംപ്ലാർ ദുർഗ്ഗമായിരുന്നു. 14-ാം നൂറ്റാണ്ടിൽ സംഘടന പിരിച്ചുവിട്ടപ്പോൾ പോർചുഗൽ ഘടകം നൈറ്റ്സ് ഓഫ് ദ ഓർഡർ ഓഫ് ക്രൈസ്റ്റ് ആയി മാറി. ഈ സംഘടനയാണ് 15-ാം നൂറ്റാണ്ടിലെ പോർചുഗലിന്റെ കപ്പലോട്ടകണ്ടുപിടിത്തങ്ങളുടെ ചുക്കാൻ പിടിച്ചത്. 1983 ൽ യുനെസ്കോ ഈ കോട്ടയെയും അതിന്റെ അടുത്തുള്ള കോൺവെന്റിനെയും ലോകപൈതൃക പട്ടികയിൽ ഉൾപ്പെടുത്തി. ഇത് ചരിത്രപരമായും സാംസ്കാരികപരമായും വളരെ പ്രാധാന്യമുള്ള സ്മാരകമാണ് 

1118 ൽ ഓർഡർ ഓഫ് പുവർ നൈറ്റ്സ് ഓഫ് ദ ടെംപിൾ ആണ് ഈ കോൺവെന്റ് നിർമ്മിച്ചത്. 12-ാം നൂറ്റാണ്ടുമുഴുവനും ഇതിന്റെ നിർമ്മാണ പ്രവൃത്തികൾ നടന്നു. 1160 നോടടുപ്പിച്ചാണ്  കോട്ടയുടെ ഒരു വിഭാഗത്തിലുള്ള ഇതിന്റെ ഓററി ഗ്രാന്റ് മാസ്റ്റർ ഗുലാഡിം പെയ്സ് നിർമ്മിച്ചത്.

</doc>
<doc id="374945" url="https://ml.wikipedia.org/wiki?curid=374945" title="ഫോംഗ് നാ-കെ ബാംഗ് ദേശീയോദ്യാനം">
ഫോംഗ് നാ-കെ ബാംഗ് ദേശീയോദ്യാനം

ക്വങ്ൺ ബിൻഹ് പ്രവിശ്യയിലെ ബോ ട്രാച്ച് , മിൻഹ് ഹൊആ എന്നീ ഗ്രാമീണ ജില്ലകളിലായി സ്ഥിതിചെയ്യുന്ന യുനെസ്കോ ലോകപൈതൃകസ്ഥാനവും ദേശീയോദ്യാനവുമാണ്  ഫോംഗ് നാ-കെ ബാംഗ് ദേശീയോദ്യാനം (ഇംഗ്ലീഷ്: Phong Nha-Kẻ Bàng) (Vietnamese: Vườn quốc gia Phong Nha-Kẻ Bàng). വിയറ്റ്നാമിന്റെ തലസ്ഥാനമായ ഹാനോയിൽ നിന്നും 500 കിലോമീറ്റർ തെക്കുമാറിയാണ് ഈ ദേശീയോദ്യാനം സ്ഥിതി ചെയ്യുന്നത്. 




</doc>
<doc id="374946" url="https://ml.wikipedia.org/wiki?curid=374946" title="കോവ താഴ്‌വരയിലെ ചരിത്രാതീതകാല ശിലാരേഖാ പ്രദേശം">
കോവ താഴ്‌വരയിലെ ചരിത്രാതീതകാല ശിലാരേഖാ പ്രദേശം

വടക്കേ പോർച്ചുഗലിൽ സ്ഥിതിചെയ്യുന്ന ഒരു പാലിയോലിത്തിക് പുരാവസ്തു ഗവേഷണ സ്ഥാനമാണ് കോവ താഴ്വരയിലെ ചരിത്രാതീതകാല ശിലാരേഖാ പ്രദേശം. പോർച്ചുഗൽ - സ്പെയിൻ അതിർത്തിയിലാണ് ഈ പ്രദേശം സ്ഥിതിചെയ്യുന്നത്.

1990 കളിൽ വില നോവ ഡെ ഫോസ് കോവയിൽ കോവ നദിയിലെ ഡാമിന്റെ നിർമ്മാണത്തിനിടെയാണ് ഈ പ്രദേശം കണ്ടെത്തിയത്. കുതിരകളുടെയും ബോവിൻസിന്റെയും മറ്റ് മൃഗങ്ങളുടെയും മനുഷ്യരുടെയും വ്യക്തമല്ലാത്ത ചിത്രങ്ങൾ രേഖപ്പെടുത്തിയ ആയിരക്കണക്കിൻ കല്ലുകൾ ഇവിടെ കണ്ടെത്തി. മിക്കവയും 22,000 മുതൽ 10,000 ബിസി വരെ പഴക്കമുള്ളവയായിരുന്നു. യുനെസ്കോയിലെയും മറ്റ് പല ഏജൻസികളിലെയും പുരാവസ്തുഗവേഷകരും മറ്റ് സ്പെഷ്യലിസ്റ്റുകളും ഈ പ്രദേശം പരിശോധിക്കുകയും ഗവേഷണം നടത്തുകയും ചെയ്തു. പോർച്ചുഗലിനുള്ളിലും അന്താരാഷ്ട്രതലത്തിലും ഈ പ്രദേശം സംരക്ഷിക്കേണ്ടതിന്റെ ആവശ്യകത ഉയരുകയും 1995 ലെ തെരഞ്ഞെടുപ്പിൽ സർക്കാർ മാറുകയും പുതിയ സർക്കാർ അണക്കെട്ട് പദ്ധതി ഉപേക്ഷിക്കുകയും ചെയ്തു.

1995 മുതൽ പുരാവസ്തുഗവേഷകരുടെ ഒരു സംഘം ഈ പ്രദേശത്ത് പഠനം നടത്തിവരുന്നു. സന്ദർശകരെ സ്വീകരിക്കുവാനും കണ്ടെത്തലുകൾ വിശദീകരിക്കുവാനുമായി കോവ താഴ്വരയിലെ പുരാവസ്തു പാർക്ക് നിർമ്മിക്കപ്പെട്ടു. ഇവിടെ നിന്നും കിട്ടിയ വസ്തുക്കൾ പ്രദർശിപ്പിക്കുന്നതിനായി കോവ മ്യൂസിയം നിർമ്മിച്ചു. ഒരു ഡിസൈൻ മത്സരത്തിനു ശേഷമാണ് മ്യൂസിയം നിർമ്മിക്കപ്പെട്ടത്.


</doc>
<doc id="374953" url="https://ml.wikipedia.org/wiki?curid=374953" title="നാലിതൾപ്പൂവ്">
നാലിതൾപ്പൂവ്

നാലിതളുള്ള മഞ്ഞ നിറത്തിൽ നാട്ടിൻപുറങ്ങളിൽ കാണുന്ന പൂവാണ് നാലിതൾ പൂവ്. ഇടശ്ശേരി ഇതേ പേരിൽ ഒരു കവിതയും എഴുതിയിട്ടുണ്ട്.


</doc>
<doc id="374977" url="https://ml.wikipedia.org/wiki?curid=374977" title="മൗണ്ട് കെനിയ ദേശീയോദ്യാനം">
മൗണ്ട് കെനിയ ദേശീയോദ്യാനം

കെനിയയിലെ ഒരു സംരക്ഷിത പ്രദേശമാണ് മൗണ്ട് കെനിയയും അതിന്റെ പ്രാന്തപ്രദേശങ്ങളും ഉൾപ്പെടുന്ന മൌണ്ട് കെനിയ ദേശീയോദ്യാനം. ദേശീയോദ്യാന പദവി ലഭിക്കുന്നതിന് മുൻപേ ഈ പ്രദേശം മുഴുവനായും ഒരു സംരക്ഷിത വനമേഖലയായിരുന്നു.
1978 ഏപ്രിലിൽ ഈ പ്രദേശത്തെ യുനെസ്കോ ഒരു സംരക്ഷിത ജൈവമണ്ഡലമായി പ്രഖ്യാപിച്ചു. ദേശീയോദ്യാനത്തേയും അതിനോട്ചേർന്ന സംരക്ഷിത വനമേഖലയേയും യുനെസ്കോ 1997-ൽ ലോകപൈതൃക കേന്ദ്രങ്ങളുടെ പട്ടികയിൽ ഉൾപ്പെടുത്തി.

കെനിയൻ സർക്കാർ, മൗണ്ട് കെനിയയേയും ചുറ്റുമുള്ള പ്രദേശങ്ങളേയും ദേശീയോദ്യാനമായി ഉയർത്തിയതിനുപിന്നിൽ പ്രധാനമായും 4 കാരണങ്ങൾ ഉണ്ടായിരുന്നു. വിനോദ സഞ്ചാരത്തിൽ ഈ മേഖലക്കുള്ള പ്രാധാന്യം, പ്രാദേശികവും, ദേശീയവുമായ സമ്പദ് വ്യവസ്ഥയിൽ മൗണ്ട് കെനിയ വഹിക്കുന്ന പങ്ക്, അത്യപൂർവ്വമായ പ്രകൃതിഭംഗിയുള്ള ഈ പ്രദേശത്തെയും ഇവിടത്തെ ജൈവവൈവിധ്യത്തേയും സംരക്ഷിക്കേണ്ടതിന്റെ പ്രാധാന്യം, കൂടാതെ ഭൂഗർഭജലസംഭരണത്തിൽ ഈ പ്രദേശം വഹിക്കുന്ന പങ്ക് തുടങ്ങിയവയാണ് ആ കാരണങ്ങൾ.

715 ചതുരശ്ര കിലോമീറ്റർ ആണ് ദേശീയോദ്യാനത്തിന്റെ വിസ്തൃതി. ഇവയിൽ ഭൂരിഭാഗം സ്ഥലവും സമുദ്രനിരപ്പിൽനിന്ന് 3000 മീറ്റർ ഉയരത്തിലാണ് സ്ഥിതിചെയ്യുന്നത്. പർവ്വതതിന്റെ താഴ്വാര മേഖലകളിൽ കൊളോബസ് കുരങ്ങുകൾ, കേപ് ബഫല്ലോ തുടങ്ങിയ ജീവികൾ കാണപ്പെടുന്നു.



</doc>
<doc id="374985" url="https://ml.wikipedia.org/wiki?curid=374985" title="പോബ്ലെറ്റ് മൊണാസ്റ്ററി">
പോബ്ലെറ്റ് മൊണാസ്റ്ററി

Royal Abbey of Santa Maria de Poblet എന്നത് സ്പെയ്നിലെ Conca de Barberà യിലെ comarca യിലുള്ള പ്രാഡെസ് പർവ്വതങ്ങളുടെ അടിവാരത്ത് 1151ൽ സ്ഥാപിതമായ ഒരു സിസ്റ്റൃർഷിയൻ മൊണാസ്റ്ററിയാണ് ഇത്. മൂറുകളിൽ നിന്ന് പിടിച്ചടക്കിയ സ്ഥലത്താണ് ഫ്രാൻസിൽ നിന്നുള്ള സിസ്റ്റേർഷിയൻ ഭിക്ഷുക്കൾ ഇത് സ്ഥാപിച്ചത്. ഇതിന്റെ പ്രധാന ആർക്കിടെക്റ്റ് Arnau Bargués ആയിരുന്നു.

സിസ്റ്റേർഷിയൻ ത്രികോണം എന്ന് അറിയപ്പെട്ടിരുന്ന മൂന്ന് സഹോദര മൊണാസ്റ്ററികളിൽ ആദ്യത്തേതാണ് ഇത്. ഇത് 12 ആം നൂറ്റാണ്ടിൽ കാറ്റലോണിയയിൽ ശക്തിയുറപ്പിക്കാൻ സഹായിച്ചു. (Vallbona de les Monges and Santes Creus എന്നിവയാണ് മറ്റുള്ളവ.)

താഴെപ്പറയുന്ന രാജാക്കന്മാരെയും രാജ്ഞികളേയും സംസ്ക്കരിച്ചത് പോബ്ലെറ്റ് മൊണാസ്റ്ററിയിലാണ്: 
എന്ന അദ്ദേഹത്തിന്റെ രണ്ടാമത്തെ ഭാര്യ 

ഇവരുടെ ശവകുടീരങ്ങൾ കറ്റാലൻ ശിൽപ്പിയായ ഫ്രെഡറിക്ക് മെയേഴ്സ് 1948ൽ പുനരുദ്ധാരണം നടത്തി. 

ഇപ്പോഴത്തേത് 105 ആമത്തെ മഠാധിപനാണ്.


</doc>
<doc id="375001" url="https://ml.wikipedia.org/wiki?curid=375001" title="ഇൻഡിഗോ എയർലൈൻസ്‌">
ഇൻഡിഗോ എയർലൈൻസ്‌

ചെലവ് കുറഞ്ഞ എയർലൈനാണ് ഇൻഡിഗോ. 2017 ജനുവരിയിലെ കണക്കനുസരിച്ചു 39.8 ശതമാനം മാർക്കറ്റ്‌ വിഹിതമുള്ള ഇൻഡിഗോ എയർലൈൻസ്‌ ആണ് യാത്രക്കാരുടെ എണ്ണത്തിലും വിമാനങ്ങളുടെ എണ്ണത്തിലും ഇന്ത്യയിലെ ഏറ്റവും വലിയ എയർലൈൻസ്‌. കൂടാതെ യാത്രക്കാരുടെ എണ്ണത്തിലും വിമാനങ്ങളുടെ എണ്ണത്തിലും ഏഷ്യയിലെ ഏറ്റവും വലിയ ഒറ്റയായ ചെലവ് കുറഞ്ഞ എയർലൈനാണ്, 2016-ൽ 41 മില്യൺ യാത്രക്കാരെ വഹിച്ചു ഏഷ്യയിലെ ഏറ്റവും വലിയ എട്ടാമത്തെ എയർലൈൻസ്‌. 46 ലക്ഷ്യസ്ഥാനങ്ങളിലേക്ക് ഇൻഡിഗോ എയർലൈൻസ്‌ സർവീസ് നടത്തുന്നു. ഡൽഹിയിലെ ഇന്ദിരാഗാന്ധി അന്താരാഷ്‌ട്ര വിമാനത്താവളത്തിലാണ് ഇൻഡിഗോ എയർലൈൻസിൻറെ പ്രധാന ഹബ്.

ഇന്ത്യയിലെ ഹരിയാന സംസ്ഥാനത്തെ ആറാമത്തെ വലിയ നഗരമാണ് ഗുഡ്‌ഗാവ്. 2001-ലെ ജനസംഖ്യാ കണക്കെടുപ്പ് പ്രകാരം ഇവിടുത്തെ ജനസംഖ്യ 228,820 ആണ്. ദില്ലി നഗരത്തിനു തെക്കു വശത്തു സ്ഥിതി ചെയ്യുന്ന ഗുഡ്‌ഗാവ് ദില്ലിയുടെ ഒരു ഉപഗ്രഹനഗരമായി കണക്കാക്കുന്നു. ദില്ലി ദേശീയ തലസ്ഥാനമേഖലയുടെ ഭാഗവുമാണിത്. കഴിഞ്ഞ പത്ത് വർഷങ്ങൾക്കിടയിൽ ഏറ്റവും കൂടുതൽ വളർച്ച രേഖപ്പെടുത്തിയ നഗരങ്ങളിൽ ഒന്നാണ് ഗുഡ്‌ഗാവ്.

ഇന്ത്യയുടെ വടക്കുഭാഗത്തുള്ള സംസ്ഥാനമാണ് ഹരിയാന‌. പഞ്ചാബ്‌, ഹിമാചൽ പ്രദേശ്‌, രാജസ്ഥാൻ, ഉത്തരാഞ്ചൽ, ഉത്തർ പ്രദേശ്‌, ദില്ലി എന്നിവയാണ്‌ അയൽ സംസ്ഥാനങ്ങൾ. ഹിന്ദു പുരാണങ്ങളുമായി ഏറെ ബന്ധപ്പെട്ടു കിടക്കുന്ന പ്രദേശമാണിത്‌. ഹിന്ദുമതത്തിലെ വേദ സംസ്കാരത്തിൻറെ ഉറവിടം ഇവിടെ നിന്നാണെന്നു കരുതപ്പെടുന്നു. കേന്ദ്രഭരണ പ്രദേശമായ ചണ്ഡിഗഡ്‌ ആണ്‌ ഹരിയാണയുടെ തലസ്ഥാനം. അയൽ സംസ്ഥാനമായ പഞ്ചാബിൻറെയും തലസ്ഥാനം ഇതുതന്നെ.

ഇൻറർഗ്ലോബ് എന്റർപ്രൈസസിൻറെ രാഹുൽ ഭാട്യയും അമേരിക്ക ആസ്ഥാനമായി പ്രവർത്തിക്കുന്ന എൻആർഐ ആയ രാകേഷ് ഗാങ്ങ്വാലും ചേർന്നു 2006-ൽ സ്ഥാപിച്ച സ്വകാര്യ കമ്പനിയാണ് ഇൻഡിഗോ. ഇൻറർഗ്ലോബിനു 51.12 ശതമാനം ഓഹരികളും ഗാങ്ങ്വാലിൻറെ വിർജീനിയ ആസ്ഥാനമായി പ്രവർത്തിക്കുന്ന കമ്പനിയായ സീലം ഇൻവെസ്റ്റ്മെന്റിനു 47.88 ശതമാനം ഓഹരികളുമാണ് കൈവശം വച്ചിരുന്നത്. 2006 പകുതിയോടെ പ്രവർത്തനങ്ങൾ ആരംഭിക്കണം എന്ന ലക്ഷ്യത്തോടെ ഇൻഡിഗോ ജൂൺ 2005-ൽ 100 എയർബസ് എ320-200 വിമാനങ്ങൾക്ക് ഓർഡർ നൽകി. ഇൻഡിഗോ തങ്ങളുടെ ആദ്യ എയർബസ്‌ വിമാനത്തിൻറെ ഡെലിവറി ഓർഡർ നൽകി ഏകദേശം ഒരു വർഷം സമയമെടുത്ത് 2006 ജൂലൈ 6-നു നടന്നു. 2006 ഓഗസ്റ്റ്‌ 4-നു ന്യൂഡൽഹിയിൽനിന്നും ഗുവാഹതി വഴി ഇംഫാലിലേക്ക് സർവീസ് നടത്തി ഇൻഡിഗോ എയർലൈൻസ്‌ പ്രവർത്തനങ്ങൾ ആരംഭിച്ചു. 2006 അവസാനത്തോടുകൂടി എയർലൈനിനു 6 വിമാനങ്ങൾ ഉണ്ടായിരുന്നു, 2007-ൽ മറ്റു 9 വിമാനങ്ങൾകൂടി സ്വന്തമാക്കി. 2010 ഡിസംബറിൽ എയർ ഇന്ത്യയെ കടത്തിവെട്ടി 17.3 ശതമാനം മാർക്കറ്റ്‌ വിഹിതം സ്വന്തമാക്കി ഇൻഡിഗോ എയർലൈൻസ്‌ കിംഗ്ഫിഷർ എയർലൈൻസിനും ജെറ്റ് എയർവേസിനും പിന്നിൽ ഇന്ത്യയിലെ ഏറ്റവും വലിയ മൂന്നാമത്തെ എയർലൈൻസായി.

2016 മാർച്ചിലെ കണക്കനുസരിച്ചു 41 ഇന്ത്യൻ ലക്ഷ്യസ്ഥാനങ്ങളിലേക്കും 7 വിദേശ ലക്ഷ്യസ്ഥാനങ്ങളിലേക്കും ഉൾപ്പെടെ 48 ലക്ഷ്യസ്ഥാനങ്ങളിലേക്കായി ഇൻഡിഗോ ദിവസേന 918 ഫ്ലൈറ്റ് സർവീസുകൾ നടത്തുന്നു. പ്രധാന ഹബ് സ്ഥിതിചെയ്യുന്നത് ഡൽഹിയിലാണ്, കൂടാതെ ബാംഗ്ലൂർ, ചെന്നൈ, ഹൈദരാബാദ്, കൊൽക്കത്ത, മുംബൈ, ജയ്പൂർ, അഹമദാബാദ് എന്നിവടങ്ങളിളും ഹബ്ബുകൾ ഉണ്ട്. with additional bases at Kempegowda International Airport|Bangalore, Chennai International Airport|Chennai, Rajiv Gandhi International Airport|Hyderabad]], Netaji Subhas Chandra Bose International Airport|Kolkata]], Chhatrapati Shivaji International Airport|Mumbai, Jaipur and Dr. Babasaheb Ambedkar International Airport|Ahmedabad]].<ref>


</doc>
<doc id="375003" url="https://ml.wikipedia.org/wiki?curid=375003" title="അൻഗ്ര ഡൊ ഹിറോയിസ്മോ">
അൻഗ്ര ഡൊ ഹിറോയിസ്മോ

പോർച്ചുഗലിലെ സ്വതന്ത്ര പ്രവിശ്യയായ അസൊറെസിലുള്ള ടെർസെയ്റ ദ്വീപിലെ ഒരു നഗരവും മുനിസിപ്പാലിറ്റിയുമാണ് അൻഗ്ര ഡൊ ഹിറോയിസ്മോ. ഈ നഗരം സാധാരണയായി അൻഗ്ര എന്നറിയപ്പെടുന്നു. 2011 ൽ ഇവിടത്തെ ജനസംഖ്യ 230 ചതുരശ്രകിലോമീറ്ററിൽ 35,402 ആണ്. ഇത് ടെർസെയ്റയുടെ തെക്ക് ഭാഗം മുഴുവനും ഉൾപ്പെടുന്നു. വടക്കേഭാഗത്ത് പ്രയ്യ ഡ വിറ്റോറിയ ആണ്. അസൊറെസിലെ മൂന്ന് പ്രവിശ്യാ തലസ്ഥാനങ്ങളിൽ ഒന്നാണ് അൻഗ്ര. ഫൈയ്യലിലെ ഹോർട്ട, സാവോ മിഗുവേലിലെ പൊൻറ ഡെൽഗഡ എന്നിവയാണ് മറ്റ് രണ്ടു പ്രവിശ്യാ തലസ്ഥാനങ്ങൾ. ഓരോ തലസ്ഥാനവും സർക്കാരിന്റെ മൂന്നു ഭാഗങ്ങളിൽ ഒന്നാണ്. അസോറിയൻ സുപ്രീം കോടതി അൻഗ്രയിൽ സ്ഥിതിചെയ്യുന്നു. അസോറിയൻ ബിഷപ്പിന്റെ ആസ്ഥാനവും അൻഗ്രയാണ്.

15-ാം നൂറ്റാണ്ടിന്റെ രണ്ടാം പകുതിയിലാണ് ഈ നഗരം രൂപംകൊണ്ടത്. നെപ്പോളിയൻ യുദ്ധകാലത്ത് അൽമെയ്ഡ ഗാരെറ്റിന്റെ പ്ലേസ് ഓഫ് എക്സൽ ആയി അൻഗ്ര നഗരം മാറി. 1830 മുതൽ 1833 വരെ ഇവിടം ക്വീൻ മരിയ രണ്ട് ഓഫ് പോർചുഗലിന്റെ അഭയാർത്ഥി കേന്ദ്രവുമായി നിലനിന്നിരുന്നു. 1983 ൽ ഇവിടം യുനെസ്കോ ലോകപൈതൃക സ്ഥാനമായി പ്രഖ്യാപിച്ചു.


</doc>
<doc id="375005" url="https://ml.wikipedia.org/wiki?curid=375005" title="റ്റുർകാന തടാക ദേശീയോദ്യാനങ്ങൾ">
റ്റുർകാന തടാക ദേശീയോദ്യാനങ്ങൾ

കെനിയയിലെ റ്റുർകാന തടാകവുമായി ബന്ധപ്പെട്ടുകിടക്കുന്ന മൂന്നു ദേശീയോദ്യാനങ്ങളാണ് റ്റുർക്കാന തടാക ദേശീയോദ്യാനങ്ങൾ (ഇംഗ്ലീഷ്: Lake Turkana National Parks). 1997 ലാണ് യുനെസ്കോ ഈ പ്രദേശങ്ങളെ ലോകപൈതൃക പട്ടികയിൽ ഉൾപ്പെടുത്തിയത്. പിന്നീട് 2001-ൽ ഇവ വിപുലീകരിക്കുകയുണ്ടായി.

ദേശാടനപക്ഷികളുടെ സഞ്ചാരപഥത്തിലെ ഒരു പ്രധാനകേന്ദ്രമാണ് റ്റുർകാന തടാകവും അതിന്റെ പ്രാന്തപ്രദേശങ്ങളും. നൈൽ മുതലകൾ, ഹിപ്പോകൾ, പലയിനം പാമ്പുകൾ തുടങ്ങിയവയും ഇണചേരൽ കാലമാകുമ്പോൾ ഇവിടേക്ക് വരാറുണ്ട്.



</doc>
<doc id="375020" url="https://ml.wikipedia.org/wiki?curid=375020" title="സിൻട്ര">
സിൻട്ര

സിൻട്ര, () പോർച്ചുഗലിലെ ഗ്രാൻറെ ലസ്ബോവ ഉപവിഭാഗത്തിന്റെ (ലിസ്ബൺ റീജിയൻ) ഒരു മുനിസിപ്പാലിറ്റിയാണ്. പോർച്ചുഗീസ് റിവേറിയയുടെ ഭാഗമായി കണക്കാക്കപ്പെടുന്നു. മുനിസിപ്പാലിറ്റിയിൽ രണ്ട് നഗരങ്ങളുണ്ട്: ക്വെലൂസ്, അഗ്വാൽവ-കസെം എന്നിവ. 2011 ലെ കണക്കുകൾ പ്രകാരം, 319.23 ചതുരശ്ര കിലോമീറ്റർ (123.26 ച.മൈൽ) പ്രദേശത്ത് 377,835 ആയിരുന്നു ജനസംഖ്യ. 19-ാം നൂറ്റാണ്ടിലെ റൊമാൻറിക് ആർക്കിടെക്ചർ സ്മാരകങ്ങളുടെ പേരിലാണ് സിൻട്ര അറിയപ്പെടുന്നത്. ഇതിനാലാണ് യുനെസ്കോ ഇത് ലോക പൈതൃകസ്ഥലമായി അംഗീകരിച്ചത്. കെട്ടിടങ്ങളിലും പ്രകൃതിയിലുമുള്ള അതിൻറെ പൈതൃകം, സിൻട്രയുടെ ചരിത്രപരമായ വ്യക്തിത്വത്തിൻറെ ഏറ്റവും ദൃശ്യമായ മുഖമായിരുന്നു. പോർട്ടുഗീസ് സംസ്കാരത്തിൻറെ സാഹിത്യ പാരമ്പര്യത്തിലും ഈ മേഖല ഐതിഹാസികമായി പരാമർശിക്കപ്പെട്ടിരിക്കുന്നു. തലസ്ഥാനമായ ലിസ്ബണിൽനിന്നു ദിനേന അനേകം ടൂറിസ്റ്റുകൾ സന്ദർശിക്കുന്ന ഒരു പ്രധാന ടൂറിസ്റ്റ് കേന്ദ്രമായി ഇത് മാറിയിട്ടുണ്ട്.

പെൻഹാ വെർഡെയിൽ മനുഷ്യവാസത്തിൻറെ ആദ്യകാല അവശിഷ്ടങ്ങൾ കണ്ടെത്തിയിരുന്നു. ഈ അടയാളങ്ങൾ ആദ്യകാല പാലിയോലിത്തിക് കാലത്തെ ഒരു അധിനിവേശത്തെ സാക്ഷ്യപ്പെടുത്തുന്നു.

സാവോ പെഡ്രോ ഡി കനാഫേറിം എന്ന തുറസായ സ്ഥലത്തും അരികിലെ കാസ്റ്റലൊ ഡോസ് മൌറോസ് ("Moorish Castle") എന്ന ദേവാലയത്തിലും നിയോലിത്തിക് കാലത്തേതുമായി താരതമ്യപ്പെടുത്താവുന്ന അവശിഷ്ടങ്ങൾ കണ്ടെത്തിയിരുന്നു. ഇതിൽ അഞ്ചാം നൂറ്റാണ്ടിലേതെന്നു കരുതുന്ന അലങ്കരിച്ച സെറാമിക്, ചുട്ടെടുത്തമൺപാത്രങ്ങൾ എന്നിവയും ഉൾപ്പെടുന്നു.

Sintra is twinned with the following cities:


</doc>
<doc id="375026" url="https://ml.wikipedia.org/wiki?curid=375026" title="മിജികെന്ദ്ര കയാ വിശുദ്ധവനങ്ങൾ">
മിജികെന്ദ്ര കയാ വിശുദ്ധവനങ്ങൾ

കെനിയയിലെ മിജികെന്ദ്ര ജനവിഭാഗത്തിന്റെ വിശുദ്ധവനങ്ങളാണ് (കാവ്) കയാ (ബ.വചനം: മകയാ) (ഇംഗ്ലീഷ്: Kaya (plural makaya) ). മിജികെന്ദ്ര ജനതയുടെ പരമ്പരാഗതമായ ആചാരാനുഷ്ഠാനങ്ങളിൽ വളരെ യേറേ പ്രാധാന്യമുള്ള കയാ വനങ്ങലെ തങ്ങളുടെ സാംസ്കാരത്തിന്റെ തന്നെ ആരംഭകേന്ദ്രങ്ങളായാണ് അവർ കരുതുന്നത് ; ഈ ജനവിഭാഗത്തിന്റെ ഒരു ആരാധനാകേന്ദ്രം കൂടിയാണ് ഈ കയാ വേലി തിരിച്ച ജനവാസകേന്ദ്രങ്ങൾ, ആചാരാനുഷ്ടാന കേന്ദ്രങ്ങൾ തുടങ്ങിയവ ഇതിന്റെ ഭാഗമാണ് .ഇത്തരത്തിൽ വിവിധയിടങ്ങളിലുള്ള 11-ഓളം കയാ വനങ്ങളെ ഒത്തുചേർത്ത് യുനെസ്കോ ലോക പൈതൃക കേന്ദ്രങ്ങളുടെ പട്ടികയിൽ ഉൾപ്പെടുത്തിയിട്ടുണ്ട്. 

ക്വലെ, മൊംബാസ്സ, കിലിഫി തുടങ്ങിയ കൗണ്ടികളിലായി 50-ലധികം കയാകൾ കണ്ടെത്തിയിട്ടുണ്ട്. അവ 30-മുതൽ 300 ഹെക്ടർ വരെ വിസ്തൃതിയുള്ളവയാണ്. പ്രധാനമായും ഇന്ത്യൻ മഹാസമുദ്രവുമായി അതിർത്തി പങ്കിടുന്ന  കോസ്റ്റ് പ്രവിശ്യയിലാണ് ഈ വനങ്ങൾ സ്ഥിതിചെയ്യുന്നത്.


</doc>
<doc id="375031" url="https://ml.wikipedia.org/wiki?curid=375031" title="മെഹ്‌മെദ് പാസാ സൊകോലോവിക് ബ്രിഡ്ജ്">
മെഹ്‌മെദ് പാസാ സൊകോലോവിക് ബ്രിഡ്ജ്

മെഹ്‍മെദ് പാസാ സോകോലോവിക് ബ്രിഡ്‍ജ്, ( and : "Most Mehmed-paše Sokolovića"/Мост Мехмед-паше Соколовића; ) കിഴക്കൻ ബോസ്നിയ ഹെർസഗോവിനയിലെ വൈസ്‍ഗ്രാഡിൽ, ഡ്രീനാ നദിക്കു മുകളിലൂടെയുള്ള, ഒരു ചരിത്ര സ്മാരകമായ പാലമാണ്. 1577-ൽ ഓട്ടമൻ കൊട്ടാര വാസ്തുശില്പിയായിരുന്ന മിമാർ സീനാൻ, ഗ്രാൻഡ് വിസിയറായിരുന്ന (ഓട്ടമൻ സുൽത്താൻറെ പ്രധാനമന്ത്രി) മെഹ്‍മെദ് പാസ സോക്കോലോവിക്കിൻറെ ഉത്തരവു പ്രകാരം പണിതീർത്തു.  2007 ൽ യുനെസ്കോ ഇത് ലോക പൈതൃക പട്ടികയിൽ ഉൾപ്പെടുത്തിയിരുന്നു.

ടർക്കിഷ് സ്മാരക വാസ്തുവിദ്യയുടെയും സിവിൽ എൻജിനീയറിങ്ങിന്റെയും ഉന്നത സവിശേഷതയ്ക്കു തെളിവാണ് ഈ പാലം.

</doc>
<doc id="375042" url="https://ml.wikipedia.org/wiki?curid=375042" title="ബൊറോബുധുർ ക്ഷേത്രസമുച്ചയം">
ബൊറോബുധുർ ക്ഷേത്രസമുച്ചയം

ബൊറോബുധുർ ക്ഷേത്രസമുച്ചയം ഇന്തോനേഷ്യയിലെ മദ്ധ്യ ജാവയിലുള്ള മൂന്നു ബുദ്ധമതക്ഷേത്രങ്ങൾ അടങ്ങിയ ലോകപൈതൃകസ്ഥാനമാണ്. ബൊറോബുധുർ, മെന്ദുത്ത്, പാവോൺ എന്നീ പ്രദേശങ്ങളിലെ അമ്പലങ്ങൾ ഇതിൽപ്പെടുന്നു. ഈ മൂന്നു ക്ഷേത്രങ്ങളും ഒരു നേറേഖയിൽ ആണ് നിൽക്കുന്നത്. ഇന്തോനേഷ്യയുടെ ബുദ്ധമതകാലഘട്ടത്തിലെ ശൈലേന്ദ്രസാമ്രാജ്യത്തിന്റെ കാലത്ത് എട്ട്, ഒമ്പത് നൂറ്റാണ്ടുകളിൽ പണികഴിപ്പിച്ചതാണ്. 

യോഗ്യകർത്തായുടെ ഉത്തരപശ്ചിമദിക്കിൽ നിന്നും ഏതാണ്ട് 40 കിലോമീറ്റർ ദൂരെ സ്ഥിതിചെയ്യുന്ന ഈ പ്രദേശം, ഇരട്ട അഗ്നിപർവ്വതങ്ങളായ, സുന്ദൊരൊ-സംബ്ലിങ്, മെർബാബു-മെറാപ്പി എന്നിവയുടെ ഇടയിലെ ഉയരമുള്ള പ്രദേശത്താണ് സ്ഥിതിചെയ്യുന്നത്. രണ്ടു നദികളായ പ്രോഗൊ, ഇളോ എന്നിവ രണ്ടുവശത്തുകൂടി ഒഴുകുന്നു. 

വളരെ ഫലപുഷ്ടമായ പ്രദേശമാണിത്. ഇവ കണ്ടെത്തിയശേഷം നടന്ന പുനർനിർമ്മാണഘട്ടത്തിൽ ആണ് ഈ മൂന്നു ക്ഷേത്രങ്ങളും ഒരേ നിരയിൽ ആയാണു കിടക്കുന്നത് എന്നു കണ്ടെത്തിയത്. പ്രാദേശിക ഐതിഹ്യം പ്രകാരം ഈ ക്ഷേത്രങ്ങൾക്ക് പരസ്പ്രം ബന്ധിച്ച ഇരട്ട മതിലോടുകൂടിയ കല്ലുപാകിയ പാതയുണ്ടായിരുന്നത്രെ. മൂന്ന് ക്ഷേത്രങ്ങൽക്കും ഒരേ രിതിയിലുള്ള നിർമ്മാണരിതികാണുന്നതിനാൽ ഇവ ഒരേ കാലഘട്ടത്തിലാണ് നിർമ്മിച്ചതെന്നു കാണിക്കുന്നു. ഇവയുടെ ആചാരങ്ങളും ഏതാണ്ട് ഒരുപോലെയാണെന്നു കരുതപ്പെടുന്നു. 
രണ്ട് മ്യൂസിയങ്ങൾ ബൊറോബുധുർ ക്ഷേത്രസമുച്ചയത്തിലുണ്ട്. കർമവിഭങ്ങ മ്യൂസിയവും സമുദ്ര രക്ഷാ മ്യൂസിയവും.
ഇവയ്ക്കു പുറമെ മറ്റ് ഹിന്ദു, ബുദ്ധ ക്ഷേത്രങ്ങളും ഈ പ്രദേശത്ത് ചിതറിക്കിടക്കുന്നുണ്ട്. ഇതിൽ ഏറ്റവും പഴക്കമുള്ളത് സി. ഇ. 732ലെ ഗുനുങ് വുകിർ അല്ലെങ്കിൽ കാങ്ഗാൽ ഹിന്ദുക്ഷേത്രം ആണ്. ഈ ക്ഷേത്രസമുച്ചയത്തിൽനിന്നും കണ്ടെത്തിയ കാങ്ഗാൽ ലിഖിതം പ്രകാരം, ശൈവമതക്കാരനായ സഞ്ജയ ഈ പ്രദേശത്ത് ഒരു ശിവലിംഗക്ഷേത്രം നിർമ്മിച്ചു. ഈ പ്രദേശം ബൊറോബുധുർ ക്ഷേത്രസമുച്ചയത്തിൽനിന്ന് കിഴക്കായി 10 കിലോമീറ്റർ മാത്രം അകലെയാണ്. മറ്റൊരു ക്ഷേത്രമായ ങാവൻ ക്ഷേത്രം മെന്ദുത്ത് ക്ഷേത്രത്തിന്റെ കിഴക്കുഭാഗത്ത് സ്ഥിതിചെയ്യുന്നു. മറ്റൊരു ഹിന്ദു ക്ഷേത്രമായ ബാണൻ ക്ഷേത്രം പാവോൺ ക്ഷേത്രത്തിൽനിന്നും വടക്ക് നൂറുകണക്കിനു മീറ്റർ മാത്രം അകലെയാണ്. ഈ ക്ഷേത്രത്തിന്റെ ശേഷിപ്പുകൾ തിരികെ പഴയ രൂപത്തിലേയ്ക്കു പണിതെടുക്കാൻ പ്രയാസമാണ്. കാരണം പല കല്ലുകളും നഷ്ടപ്പെട്ടുപോയി. എന്നാൽ ഈ പ്രദേശത്ത് ക്ഷേത്രപരിസരത്തുനിന്നും ഹിന്ദു ദൈവങ്ങളുടെ വിഗ്രഹങ്ങൾ അധികം കേടുപാടുകൾ കൂടാതെ ലഭിച്ചു. ഇവിടെനിന്നും ലഭിച്ച ഹിന്ദു ദൈവങ്ങളായ വിഷ്ണു, ബ്രഹ്മാവ്, ശിവൻ, ഗണപതി എന്നിവരുടെ വിഗ്രഹങ്ങൾ ഇന്തോനേഷ്യയുടെ തലസ്ഥാനമായ ജക്കാർത്തയിലുള്ള ദേശീയ മ്യൂസിയത്തിൽ സൂക്ഷിച്ചിരിക്കുന്നു. 


</doc>
<doc id="375046" url="https://ml.wikipedia.org/wiki?curid=375046" title="റേഡിയോ താരാപഥം">
റേഡിയോ താരാപഥം

റേഡിയോ തരംഗ രൂപത്തിൽ ഊർജ്ജം പുറത്തുവിടുന്ന താരാപഥങ്ങളാണ്, റേഡിയോ താരാപഥങ്ങൾ.

ഇവ സജീവ താരാപഥത്തിന്റെ ഒരു വിഭാഗം ആയിട്ടാണ് കരുതുന്നത്. വളരെ ശക്തിയേറിയ ഊർജ്ജസ്രോതസ്സുകളാണ് ഇത്തരം താരാപഥങ്ങൾ. സാധാരണ താരാപഥങ്ങളെക്കാൾ ആയിരം മുതൽ പത്തുകോടി വരെ മടങ്ങ് ഊർജ്ജമാണ് ഒരു ചതുരശ്ര സെന്റിമീറ്ററിലൂടെ ഇവ പുറപ്പെടുവിക്കുന്നത്. ഏറ്റവും ശക്തമായ റേഡിയോ താരാപഥങ്ങൾ, ദീർഘവൃത്താകാര താരാപഥങ്ങളാണ് .


</doc>
<doc id="375048" url="https://ml.wikipedia.org/wiki?curid=375048" title="ലാൻസ്-ഔക്സ് മെഡോസ്">
ലാൻസ്-ഔക്സ് മെഡോസ്

ലാൻസ്-ഔക്സ് മെഡോസ് (; from the "" or "Jellyfish Cove") കാനഡയിലെ ന്യൂഫൗണ്ട്‍ലാൻറ് & ലാബ്രഡോർ പ്രവിശ്യയിലെ, ന്യൂഫൗണ്ട്‍ലാൻറ് ദ്വീപിന്റെ ഏറ്റവും വടക്കേ അറ്റത്തുള്ള ഒരു ആർക്കിയോളജിക്കൽ സൈറ്റാണ്. വടക്കേ അമേരിക്കയിലെ ഒരു നോർസ് അഥവാ വൈക്കിങ്ങ് കുടിയേറ്റകേന്ദ്രത്തിലെ ഏറ്റവും പ്രശസ്തമായ സൈറ്റ് 1960 ലാണ് കണ്ടെത്തിയത്. വർഷം 1000 ലേതെന്നു കരുതപ്പെടുന്ന ലാൻസ്-ഓക്സ് മെഡോസ്, കൊളംബസിനു മുമ്പുള്ള ട്രാൻസ്-ഓഷ്യാനിക് ബന്ധത്തിന്റെ തെളിവായി പരക്കെ അംഗീകരിക്കപ്പെട്ടിരിക്കുന്നു. ഇതേ കാലയളവിൽ ലീഫ് എറിക്സൺ ഇവിടെ സ്ഥാപിച്ചുവെന്നു വിശ്വസിക്കപ്പെടുന്ന വിൻലാൻറ് എന്ന കോളനിയുമായി, കൂടുതൽ വിശാലമായി, അമേരിക്കൻ ഭൂഖണ്ഡങ്ങളിലേയ്ക്കുള്ള നോർസ് പര്യവേക്ഷണവുമായി, ഈ പ്രദേശത്തിനുള്ള ബന്ധം അവിതർക്കിതമാണ്. 1978 ൽ യുനെസ്കോ ലോക പൈതൃകകേന്ദ്രമായി ഇതിനെ പരിഗണിച്ചിരുന്നു.


</doc>
<doc id="375053" url="https://ml.wikipedia.org/wiki?curid=375053" title="സജീവ താരാപഥ കേന്ദ്രം">
സജീവ താരാപഥ കേന്ദ്രം

ശക്തമായ റേഡിയോ വികിരണം, വിദ്യുത്കാന്തിക വർണ്ണരാജിയിലെ രേഖകൾ എന്നിവയുള്ള താരാപഥങ്ങളെ സൂചിപ്പിക്കാൻ ജ്യോതിശാസ്ത്രജ്ഞർ സജീവതാരാപഥങ്ങൾ എന്ന പദം ഉപയോഗിച്ചുവരുന്നു.

ഇവയുടെ കേന്ദ്രങ്ങളിൽ അതിസ്ഥൂല തമോദ്വാരങ്ങൾ സ്ഥിതിചെയ്യുന്നുണ്ടെന്നാണ്‌ സൈദ്ധാന്തികപഠനങ്ങളും നിരീക്ഷണങ്ങളും കാണിക്കുന്നത്. സജീവതാരാപഥകേന്ദ്രങ്ങളെ വിശദീകരിക്കാൻ ശ്രമിക്കുന്ന മാതൃകകൾ സൂര്യന്റെ നൂറുകോടിക്കണക്കിന്‌ ഇരട്ടി പിണ്ഡമുള്ള തമോദ്വരങ്ങൾ അവിടെയുണ്ടെന്നാണ്‌ കണക്കാക്കുന്നത്. ഈ തമോദ്വാരത്തിനു ചുറ്റും ഒരു ഭീമൻ അക്ക്രീഷൻ ഡിസ്കും ഇതിന്‌ ലംബമായി രണ്ട് വാതകജെറ്റുകളും ഉണ്ടാകും. ഡിസ്കിൽ നിന്ന് തമോദ്വാരത്തിലേക്ക് വീഴുന്ന ദ്രവ്യത്തിന്റെ ഗുരുത്വോർജ്ജമാണ് വികിരണമായി മാറുന്നത്. പത്ത് ശതമാനത്തോളം സജീവതാരാപഥകേന്ദ്രങ്ങളിൽ നിന്ന് കേന്ദ്രത്തിന്റെ വിപരീതദിശകളിൽ പ്രകാശവേഗത്തോടടുക്കുന്ന വേഗതയിൽ ദ്രവ്യം ഒരുജോഡി പ്രവാഹങ്ങളായി പുറത്തേക്കുവരുന്നതായി കണ്ടെത്തിയിട്ടുണ്ട്. ഇവ എങ്ങനെയാണുണ്ടാകുന്നത് എന്നതിനെക്കുറിച്ച് ഇനിയും വ്യക്തമായ ധാരണയായിട്ടില്ല. എക്സ്-രശ്മികളുടെ രൂപത്തിൽ ധാരാളം ഊർജ്ജം പുറത്തുവിടുന്ന സജീവതാരാപഥങ്ങളെ ഊർജ്ജത്തിന്റെ അളവനുസരിച്ച് സീഫർട്ട് ഗാലക്സികൾ എന്നും ക്വാസാറുകൾ എന്നും വിളിക്കുന്നു. ഭൂമിയുടെ ദിശയിൽ പ്രകാശവേഗത്തോടടുത്ത വേഗതയുള്ള കണികാപ്രവാഹമുള്ള സജീവതാരാപഥങ്ങളാണ് ബ്ലാസാറുകൾ എന്ന് കരുതുന്നു. പ്രവാഹങ്ങളിൻ നിന്ന് റേഡിയോ തരംഗങ്ങൾ പുറപ്പെടുവിക്കുന്ന സജീവതാരാപഥങ്ങളാണ് റേഡിയോ താരാപഥങ്ങൾ.


</doc>
<doc id="375054" url="https://ml.wikipedia.org/wiki?curid=375054" title="നഹാന്നി നാഷണൽ പാർക്ക് റിസർവ്വ്">
നഹാന്നി നാഷണൽ പാർക്ക് റിസർവ്വ്

നഹാന്നി നാഷണൽ പാർക്ക് റിസർവ്വ്, കാനഡയിലെ വടക്കുപടിഞ്ഞാറൻ പ്രവിശ്യയിലെ ഡെഹ്‍ച്ചോ മേഖലയിൽ, യെല്ലോനൈഫിന്, 500 കി.മീ (311 മൈൽ) പടിഞ്ഞാറായി നിലനിൽക്കുന്ന, മക്കേൻസി മലനിരകളുടെ പ്രകൃതിദത്ത പ്രദേശങ്ങളുടെ ഒരു ഭാഗമായ സംരക്ഷിതപ്രദേശമാണ്. സൗത്ത് നഹാനി നദി ("Naha Dehé") ആണ് ഈ പാർക്കിന്റെ കേന്ദ്രഭാഗം. ,  വരെ ആഴമുള്ള നാലു ശ്രദ്ധേയങ്ങളായ മലയിടുക്കുകൾ; ഫസ്റ്റ് കന്യോൺ, സെക്കൻറ് കാന്യോൺ, തേർഡ് കാന്യോൺ, ഫോർത്ത് കാന്യോൺ എന്നീ പേരുകളിൽ ഈ മനോഹരമായ ശ്വേതനദിയിൽ നിലനിൽക്കുന്നു. ഈ പ്രദേശത്തെ തദ്ദേശീയരുടെ ഭാഷയായ ഡെയിൻ ഭാഷയിലുള്ള പ്രദേശത്തിൻറെ പേരാണ് നഹാന്നി (Nahʔa Dehé) എന്നത്. ഇതിനർത്ഥം "നഹ്നാ ജനങ്ങളുടെ നാട്ടിലെ നദി" എന്നാണ്., ഇവർ ആധുനിക കാലത്തെ നവാജോ ജനതയുടെ പൂർവ്വികാണെന്ന് അനുമാനിക്കപ്പെടുന്നു.


</doc>
<doc id="375059" url="https://ml.wikipedia.org/wiki?curid=375059" title="ലമു">
ലമു

കെനിയയിലെ ലമു ദ്വീപസമൂഹത്തിൽ പെടുന്ന ലമു ദ്വീപിലെ ഒരു ചെറു പട്ടണമാണ് ലമു (ഇംഗ്ലീഷ്: Lamu). ഒരു യുനെസ്കോ ലോകപൈതൃക നഗരം കൂടിയാണ് ലമു. തുടർച്ചയായി ജനം വസിച്ചുവരുന്ന കെനിയയിലെ ഏറ്റവും പുരാതനമായ ജനവാസകേന്ദ്രമാണ് ഇത്. തുടക്കത്തിൽ സ്വാഹിലി ജനവിഭാഗക്കരാണ് ഇവിടെ താമസമാക്കിയത്. 1370ലാണ് ഈ പട്ടണം സ്ഥാപിതമായത് എന്ന് കരുതുന്നു. ഇന്ന് ലമു ജനസംഖ്യയുടെ ഭൂരിഭാഗവും മുസ്ലീങ്ങളാണ്.

1505-ൽ പറങ്കികൾ ഈ പ്രദേശം കീഴടക്കി. താമസ്സിയാതെ ഇന്ത്യൻ മഹാസമുദ്ര തീര മേഖലയിലെ വ്യാപാരരംഗത്ത് ശക്തമായ സ്വാധീനം ചെലുത്താൻ പറങ്കികൾക്ക് ഇത് സഹായകമായി. വളരെ കാലത്തോളം കിഴക്കൻ ആഫ്രിക്കൻ തീരദേശത്തെ വ്യാപാരങ്ങളുടെ കുത്തക പറങ്കികൾക്കായിരുന്നു.

1820ൽ ഫ്യൂമൊ മാദി ഇബ്ൻ അബി ബക്കറിന്റെ നേതൃത്വത്തിൽ പണികഴിച്ച ലമു കോട്ടയും ഈ ചരിത്രനഗരത്തിൽ സ്ഥിതിചെയ്യുന്നു.


</doc>
<doc id="375065" url="https://ml.wikipedia.org/wiki?curid=375065" title="ജമീൽ സിദ്ഖി അൽ-സഹാവി">
ജമീൽ സിദ്ഖി അൽ-സഹാവി

ഇറാഖി കവിയും ദാർശനികനുമായിരുന്നു ജമീൽ സിദ്ഖി അൽ-സഹാവി (1863–1936). സമീപകാലത്തെ അറബി സാഹിത്യത്തിലെ അതികായനായ ഇദ്ദേഹം സ്ത്രീകളുടെ അവകാശങ്ങൾക്കായി വാദിച്ചു.

</doc>
<doc id="375075" url="https://ml.wikipedia.org/wiki?curid=375075" title="ഫോർട്ട് ജീസസ്സ്">
ഫോർട്ട് ജീസസ്സ്

കെനിയയിലെ മൊംബാസാ ദ്വീപിൽ സ്ഥിതിചെയ്യുന്ന ഒരു കോട്ടയാണ് ഫോർട്ട് ജീസസ്സ് (ഇംഗ്ലീഷ്: Fort Jesus, പോർചുഗീസ്: "Forte Jesus de Mombaça"). ഗിയോവാനി ബാറ്റിസ്റ്റ കൈരാറ്റി എന്ന ഇറ്റലിക്കാരനാണ് ഈ കോട്ട രൂപകല്പന ചെയ്തത്, മൊംബാസ്സയിലെ പഴയ തുറമുഖത്തെ സംരക്ഷിക്കുന്നതിനുവേണ്ടി പോർചുഗലിലെ ഫിലിപ് ഒന്നാമൻ രാജാവിന്റെ നിർദ്ദേശപ്രകാരമാണ് ഈ കോട്ടയുടെ നിർമ്മാണം ആരംഭിക്കുന്നത്. 1593-നും 1596-നും ഇടയിലാണ് ഫോർട്ട് ജീസസ്സിന്റെ നിർമ്മാണം നടന്നത്, സ്വാഹിലി തീരത്ത് സ്ഥിതിചെയ്തിരുന്ന ഏക പോർചുഗീസ് അധീന കോട്ടയായിരുന്നു ഇത്. ഇന്ത്യൻ മഹാസമുദ്രത്തിലെ വ്യാപരരംഗത്തിൽ ആദ്യമായി ഒരു പാശ്ചാത്യ ശക്തി സ്വാധീനം ചെലുത്തിയതിന്റെ പ്രതീകമായി ഫോർട്ട് ജീസസ്സ് നിലകൊള്ളുന്നു. 2011-ൽ യുനെസ്കോ ഫോർട്ട് ജീസസ്സിനെ ലോകപൈതൃക കേന്ദ്രങ്ങളുടെ പട്ടികയിൽ ഉൾപ്പെടുത്തി.

നവോത്ഥാന ശൈലിയിയാണ് ഫോർട്ട് ജീസസ്സിന്റെ രൂപകല്പനയിൽ അവലംബിച്ചിരിക്കുന്നത്. കോട്ടയുടെ നിർമ്മാണത്തിനാവശ്യമായ സാമഗ്രികൾ, അദ്ധ്വാനം, നിർമ്മാണവിദ്യകൾ എന്നിവ തദ്ദേശീയരായ സ്വാഹിലി ജനങ്ങളുടേതാണ് എന്ന് കരുതുന്നു. 

1958-ൽ ഈ കോട്ടയെ ഒരു ദേശീയോദ്യാനമായി പ്രഖ്യാപിച്ചിരുന്നു. 2011-ലാണ് ലോകപൈതൃക പദവി ലഭിക്കുന്നത്. 16-ആം നൂറ്റാണ്ടിലെ പോർച്ചുഗീസ് സൈനിക വാസ്തുശില്പകലയുടെ ഉത്തമ ഉദാഹരണവും, വളരെ നല്ലപോലെ പരിപാലിക്കപെടുന്ന ചരിത്രകേന്ദ്രവുമായാണ് ഫോർട്ട് ജീസസ്സ് വിശേഷിപ്പിക്കപ്പെടുന്നത്. മൊംബാസൈലെ ഒരു പ്രധാന വിനോദസഞ്ചാരകേന്ദ്രം കൂടിയാണിവിടം.



</doc>
<doc id="375086" url="https://ml.wikipedia.org/wiki?curid=375086" title="അഫ്ലജ് ജലസേചന സമ്പ്രദായം">
അഫ്ലജ് ജലസേചന സമ്പ്രദായം

AD-500 മുതൽക്കേ ഒമാനിൽ നിലനിന്നിരുന്ന ഒരു ജലസേചനരീതിയാണ് ഒമാനിലെ അഫ്ലജ് ജലസേചന സമ്പ്രദായം എന്ന് അറിയപ്പെടുന്നത് (ഇംഗ്ലീഷ്: Aflaj Irrigation Systems of Oman). ധാഖിലിയ, ഷർക്ക്വിയ ബത്തിനഹ് എന്നീ പ്രദേശങ്ങളിലാണ് ഈ രീതി പ്രധാനമായും നിലനിന്നിരുന്നത്. 2500 BC-മുതൽക്കേ ഈ സമ്പ്രദായം ഒമാനിൽ നിലനിന്നിരുന്നു ചരിത്രഗവേഷകർ കരുതുന്നു. ചെറു കനാലുകളും ചാലുകളും വഴി ജലം ഗാർഹിക-കാർഷിക ഉപയോഗത്തിനായി എത്തിക്കുന്ന ഒരു സവിശേഷ രീതിയാണ് അഫ്ല്ലജ്. 

"ഫലജ്" എന്നവാക്കിന്റെ ബഹുവചനമാണ് അഫ്ലജ്, "ഭാഗങ്ങളായി വേർത്തിരിച്ചത്" എന്നാണ് അറബിയിൽ ഫലജ് എന്ന വാക്കിനർത്ഥം. എല്ലാവരിലും കൃത്യതയോടെ ഈ ജലസേചനരീതിവഴി ജലം എത്തിയിരുന്നു. ഭൂഗുരുത്വബലമാണ് ഈ ജലസേചനരീതിയിൽ പ്രയോഗിച്ചിരിക്കുന്നത്. കനാലുകളെ കൂടാതെ അനുബന്ധനിരീക്ഷണഗോപുരങ്ങളും, പള്ളികളും മറ്റു കെട്ടിടങ്ങളുമെല്ലാം ഇതിന്റെ ഭാഗമായുണ്ട്.

2006-ൽ യുനെസ്കോ ഇത്തരത്തിലുള്ള 5 അഫ്ലജ് ശൃംഖലകളെ ലോകപൈതൃകപട്ടികയിൽ ഉൾപ്പെടുത്തി. ഫലജ്-അൽ-ഖത്മീൻ, ഫലജ്-അൽ-മാൽകി, ഫലജ് ദാരിസ്, ഫലജ്-അൽ-മയാസർ ഫലജ് അൽ-ജീല എന്നിവയാണവ


</doc>
<doc id="375089" url="https://ml.wikipedia.org/wiki?curid=375089" title="ക്വീൻസ് ലാന്റിലെ നനഞ്ഞ കാടുകൾ">
ക്വീൻസ് ലാന്റിലെ നനഞ്ഞ കാടുകൾ

ഓസ്ട്രേലിയയിലെ ക്വീൻസ്‍ലാന്റിൽ കാണപ്പെടുന്ന 8,940 ചതുരശ്രകിലോമീറ്റർ വരുന്ന  മഴക്കാടുകൾ യുനെസ്കോ ലോകപൈതൃക സ്ഥാനങ്ങളുടെ പട്ടികയിൽ പെടുത്തിയിട്ടുണ്ട്. ഗ്രേറ്റ് ഡിവൈഡിങ്ങ് റേഞ്ചിന്റെ വടക്ക് കിഴക്കേ ക്വീൻസ്‍ലാന്റ് പ്രദേശമാണിത്. ഒരു പ്രകൃതി പൈതൃകസ്ഥാനമാകാനുള്ള നാല് മാനദണ്ഡവും ഈ സ്ഥലം പാലിക്കുന്നു. 1998 ലാണ് ഈ പ്രദേശം ലോകപൈതൃക സ്ഥാനമായി പ്രഖ്യാപിക്കപ്പെട്ടത്. 2007 ലാണ് ഈ പ്രദേശം ഓസ്ട്രേലിയയുടെ ദേശീയ പൈതൃക പട്ടികയിൽ ഇടം നേടിയത്. 

ലോകത്തിലെ ഏറ്റവും ഇടതൂർന്നു വളരുന്ന പൂവിടുന്ന സസ്യങ്ങളുടെ കുടുംബങ്ങൾ ഈ കാടുകളിൽ കാണാം. മഡഗാസ്കറിലും ന്യൂ കാലെഡോണിയയിലും മാത്രമാണ് ഇവിടത്തേതിനു സമാനമായ തോതിൽ പ്രാദേശിക സസ്യജാലം കാണപ്പെടുന്നത്. 


</doc>
<doc id="375090" url="https://ml.wikipedia.org/wiki?curid=375090" title="ബഹ്ല കോട്ട">
ബഹ്ല കോട്ട

ഒമാനിലെ ജബൽ അക്തർ മലയടിവാരത്തിൽ സ്ഥിതിചെയ്യുന്ന ഒരു കോട്ടയാണ് ബാഹ്ല കോട്ട (ഇംഗ്ലീഷ്: Bahla Fort ; ; transliterated: Qal'at Bahla'). ഓമാനിലെതന്നെ ഏറ്റവും വലിപ്പമേറിയതും പഴക്കമേറിയതുമായ കോട്ടകളിൽ ഒന്നാണ് ഇത്. 1987-ൽ യുനെസ്കോ ഈ കോട്ടയെ ലോകപൈതൃകപട്ടികയിൽ ഉൾപ്പെടുത്തി.



</doc>
<doc id="375095" url="https://ml.wikipedia.org/wiki?curid=375095" title="സെറ ഡെ ട്രമുണ്ടാന">
സെറ ഡെ ട്രമുണ്ടാന

സ്പെയിനിലെ മല്ലോറിക്ക ദ്വീപിലെ വടക്ക്കിഴക്ക് തെക്കുപടിഞ്ഞാറായി സ്ഥിതിചെയ്യുന്ന മലനിരകളാണ് സെറ ഡെ ട്രമുണ്ടാന (സ്പാനിഷ്: സിയെര ഡെ ട്രമൊണ്ടാന). ഇതേ സ്ഥലക്കുളഅള കൊമാർക്കക്കും ഇതേപേര് തന്നെയാണ് നൽകിയിട്ടുള്ളത്. 27 ജൂൺ 2011 ൽ യുനെസ്കോ ഈ മലനിരകളെ ലോകപൈതൃക സ്ഥാനങ്ങളുടെ പട്ടികയിൽ പെടുത്തി. ഈ പ്രദേശത്തിന്  ഭൂമിശാസ്ത്രപരവും സാംസ്കാരികവുമായ വലിയ പ്രാധാന്യമുണ്ട്. 

ഏറ്റവും ഉയരം കൂടിയ കൊടുമുടി പുയിഗ് മേജർ ആണ്. ഇതിന് 1,445 മീറ്റർ ഉയരമുണ്ട്. ബലേറിക് ദ്വീപുകളിലെ ഏറ്റവും ഉയരംകൂടിയ കൊടുമുടിയും ഇതാണ്. രണ്ടാമത്തെ ഉയരമുള്ള കൊടുമുടി 1,364 മീറ്റർ ഉയരമുള്ള പുയിഗ് ഡെ മസാനെല്ലയാണ്.

ട്രമുണ്ടാന മലനിരകളിലെ കാലാവസ്ഥ ദ്വീപിലെ മറ്റിടങ്ങളിനെ അപേക്ഷിച്ച് ഈർപ്പം നിറഞ്ഞതാണ്. 1507 മില്ലീമീറ്റർ പ്രിസിപ്പിറ്റേഷൻ ഒരുവർഷം രേഖപ്പെടുത്തുന്നു. ദ്വീപിന്റെ മറ്റുപലയിടങ്ങളിലും വാർഷിക വർഷപാതം 400 മില്ലിമീറ്ററാണ്. ഈ പ്രദേശം മറ്റിടങ്ങളെ അപേക്ഷിച്ച് തണുപ്പ് നിറഞ്ഞതാണ്. മഞ്ഞുകാലത്ത് മിക്കവാറും മഞ്ഞുവീഴ്ചയുണ്ടാവാറുണ്ട്.

സെറ ഡെ ബുർഗുയിസ ട്രമുണ്ടാന മലനിരകളുടെ തെക്കേയറ്റത്തെ ഭാഗമാണ്. 



</doc>
<doc id="375098" url="https://ml.wikipedia.org/wiki?curid=375098" title="കുൽഭൂഷൺ യാദവ്">
കുൽഭൂഷൺ യാദവ്

മുൻ ഇന്ത്യൻ നാവികസേന ഉദ്യോഗസ്ഥനായിരുന്ന കുൽഭൂഷൻ ജാദവിനെ ചാരപ്രവർത്തനം ആരോപിച്ചാണ് പാകിസ്താൻ ബലൂചിസ്ഥാനിൽ വച്ച് അറസ്റ്റ് ചെയ്തത്. 2016 മാർച്ച് മൂന്നിനായിരുന്നു അറസ്റ്റ്. ഇന്ത്യൻ ചാരസംഘടനയായ ‘റോ’യുടെ ചാരനാണ് എന്നായിരുന്നു ആരോപണം. തുടർന്ന് 2017 ഏപ്രിൽ 10ന് കുൽഭൂഷണ് വധശിക്ഷ വിധിക്കുകയും ചെയ്തു. 


</doc>
<doc id="375100" url="https://ml.wikipedia.org/wiki?curid=375100" title="പാഫോസ്">
പാഫോസ്

സൈപ്രസിന്റെ തെക്കു പടിഞ്ഞാറൻ തീരത്തുള്ള പട്ടണവും, പാഫോസ് ജില്ലയുടെ തലസ്ഥാനവുമാണ് പാഫോസ് (ഇംഗ്ലീഷ്: Paphos /ˈpæfɒs/).

വർഷത്തിൽ മഴ ലഭിക്കുന്ന ഒരു  മിതോഷ്‌മേഖലാ പ്രദേശമാണിത്,  നവംബർ പകുതി മുതൽ മാർച്ചുവരെയാണ് ശക്തിയുള്ള ജലപാതം ലഭിക്കാള്ളത്. പൊതുവെ വേനൽക്കാലത്ത്  മഴ ലഭ്യത വളരെക്കുറവാണ് (ശരാശരി 0.1 ആണ്). ജൂലൈ, ആഗസ്ത് മാസങ്ങളിൽ, ആർദ്രതയുടെ അളവ് 85% വരെയാകാറുണ്ട്.



</doc>
<doc id="375103" url="https://ml.wikipedia.org/wiki?curid=375103" title="ഫ്രാങ്കിൻസെൻസ് ട്രെയ്ൽ">
ഫ്രാങ്കിൻസെൻസ് ട്രെയ്ൽ

ഒമാനിലെ ഒരു ഇൻസെൻസ് പാതയിൽ സ്ഥിതിചെയ്യുന്ന ഒരു പ്രദേശമാണ് ഫ്രാങ്കിൻസെൻസ് ട്രെയ്ല് (ഇംഗ്ലീഷ്: Frankincense Trail) ഫ്രാങ്കിൻസെൻസ് വൃക്ഷങ്ങളും, ഖോർ റോരി എന്ന പുരാവസ്തു കേന്ദ്രവും, മരുപ്പച്ചയുടെ ശേഷിപ്പുകളുമെല്ലാം ഇതിന്റെ ഭാഗമാണ്.

ഇന്ന് ഒരു യുനെസ്കോ ലോക പൈതൃകകേന്ദ്രം കൂടിയാണ് ഈ മേഖല. അവലംബം




</doc>
<doc id="375107" url="https://ml.wikipedia.org/wiki?curid=375107" title="ബൈസ">
ബൈസ

തെക്കൻ സ്പെയിനിലെ ജായെൻ പ്രദേശത്തെ ആൻഡലൂസിയൻ നഗരമാണ് ബൈസ. ഇത് Loma de Úbeda യിലെ ഒരു കിഴക്കാംതൂക്കായ മലഞ്ചരിവിലാണ് ഇത് സ്ഥിതി ചെയ്യുന്നത്. ഈ ഭാഗം വടക്കുഭാഗത്തെ Guadalquivir നദിയിൽ നിന്നും Guadalimar നിന്നും ബൈസയെ വേർതിരിക്കുന്നു. ഇത് പ്രധാനമായും പ്രശസ്തമായിരിക്കുന്നത് ഇറ്റാലിയൻ നവോത്ഥാനകാല വാസ്തുശാസ്ത്രത്തിന്റെ ഏറ്റവും നല്ല ഏതാനും മാതൃകകൾ കൊണ്ടാണ്. Úbeda യോടൊപ്പം ഇത് യുനസ്ക്കോയുടെ ലോക പൈതൃക സ്ഥാനങ്ങളിൽ 2003 ൽ ഇടം പിടിച്ചു.

ഹൈവേയിൽക്കൂടിപ്പോയാൽ ബൈസ മാഡ്രിഡിൽ നിന്ന് 327 കിലോമീറ്റർ അകലെയാണ്. ഗ്രനഡ, മലാഗ, മാഡ്രിഡ് എന്നിവടങ്ങളിലേക്ക് ബസ് കണക്ഷനുണ്ട്. ഗ്രനഡ, മലാഗ എന്നിവയാണ് ഏറ്റവും അടുത്തുള്ള അന്താരാഷ്ട്ര വിമാനത്താവളങ്ങൾ.





</doc>
<doc id="375110" url="https://ml.wikipedia.org/wiki?curid=375110" title="ബാത്, അൽ-ഖുതും, അൽ-അയ്ൻ പുരാവസ്തുപ്രദേശങ്ങൾ">
ബാത്, അൽ-ഖുതും, അൽ-അയ്ൻ പുരാവസ്തുപ്രദേശങ്ങൾ

BC- മൂന്നാം സഹസ്രാബ്ദത്തിലെ നെക്രോപോളിസുകളുടെ ഗണമാണ് ബാത്' അൽ-ഖുതും, അൽ-അയ്ൻ എന്നിവിടങ്ങളിലെ പുരാവസ്തുപ്രദേശങ്ങൾ എന്ന പേരിൽ അറിയപ്പെടുന്നത്. (ഇംഗ്ലീഷ്: Archaeological Sites of Bat, Al-Khutm and Al-Ayn ) 1988-ൽ യുനെസ്കോ ഇവയെ ലോകപൈതൃക കേന്ദ്രങ്ങളുടെ പട്ടികയിൽ ഉൾപ്പെടുത്തി. 

ബി.സി 3000ത്തിനോടടുത്ത് സുമേറിയരുമായി ചെമ്പ്, ദാതുക്കൾ (ഡിയോറൈറ്റ്) എന്നിവയുടെ വ്യാപാരം ഇവിടെ നിലനിന്നിരുന്നതായി കരുതുന്നു. ഗിൽഗമെഷ് ഇതിഹാസം തുടങ്ങിയ പല സുമേറിയൻ കൃതികളിലും ഇതിനെ "ഡിൽമൺ" എന്ന് രേഖപ്പെടുത്തിയിട്ടുണ്ട്. 100ഓളം ശവകുടീരങ്ങളാണ് ബാതിൽ ഉള്ളത്. വൃത്താകാരത്തിലുള്ള നിർമിതികളും ഇവിടെ കാണപ്പെടുന്നു. 1972-ൽ Karen Frifelt എന്നയാളുടെ നേതൃത്വത്തിൽ ഇവിടെ ഗവേഷണം നടത്തിയ ഡാനിഷ് സംഘം, തുടർച്ചയായി 4000വർഷത്തോളം ഇത് ഒരു ജനവാസമേഖലയാണ് എന്ന് കണ്ടെത്തിയിരുന്നു.

പ്രധാനമായും ഒരു കൽ കോട്ടയുടെ ശേഷിപ്പുകളാണ് അൽ-അക്തുമിൽ ഇന്നുള്ളത്. കല്ലുകൊണ്ടുതന്നെ നിർമിച്ച 20മീറ്റർ വ്യാസമുള്ള ഒരു ഗോപുരത്തിന്റെ ശേഷിപ്പുകളും ഇവിടെ കാണാം. ബാതിനിന്നും 2കി.മീ പടിഞ്ഞാറുമാറി ഈ നഗരം സ്ഥതിചെയ്യുന്നു.

ഒരു ചെറിയ നെക്രോപോളിസാണ് അൽ-അയ്ൻ. മറ്റു രണ്ടും അപേക്ഷിച്ച് ഇത് പൊതുവെ മെച്ചപ്പെട്ട സ്ഥിതിയിലാണ് ഇന്ന് നിലനിൽക്കുന്നത്. ബാത് പുരാവസ്തുകേന്ദ്രത്തിൽനിന്നും 22 കി.മീ തെക്ക്-കിഴക്കായാണ് ഈ നെക്രോപോളിസ് സ്ഥിതിചെയ്യുന്നത്.


</doc>
<doc id="375116" url="https://ml.wikipedia.org/wiki?curid=375116" title="മൊണാസ്റ്ററി ഓഫ് സാന്താ മറിയ ഡി ഗ്വഡാലൂപ്പ്">
മൊണാസ്റ്ററി ഓഫ് സാന്താ മറിയ ഡി ഗ്വഡാലൂപ്പ്

Royal Monastery of Santa María of Guadalupe എന്നത് സ്പെയിനിലെ എക്സ്റ്റ്രിമാഡുറയിലെ, ഗ്വാഡലൂപ്പിലെ റോമൻ കത്തോലിക്ക സന്ന്യാസമഠമാണ്. Sierra de las Villuercas യുടെ കിഴക്കൻ ചരുവിലാണ് സ്ഥിതിചെയ്യുന്നത്. നാല് നൂറ്റാണ്ടോളമായി ഇത് രാജ്യത്തെ ഏറ്റവും പ്രധാനപ്പെട്ട സന്ന്യാസമഠങ്ങളിൽ ഒന്നാണ്. 1993ൽ യുനസ്ക്കോ ഇതിനെ ലോകപൈതൃക സ്ഥലമായി പ്രഖ്യാപിച്ചു.

ഈ സന്യാസമഠം ആരംഭിക്കുന്നത് Cáceres നിന്നുള്ള ഗിൽ കോർഡെറോ എന്ന ഒരു ഇടയൻ ഗ്വാഡലൂപ്പ് നദിയുടെ തീരത്ത് കന്യാമേരിയുടെ പ്രതിമ കണ്ടെത്തിയതോടെയാണ്. ഈ പ്രതിമ പ്രദേശവാസികൾ മൂറുകളിൽ നിന്ന് 714 ൽ ഒളിപ്പിച്ചുവെക്കുകയായിരുന്നു. ഈ കണ്ടെത്തൽ നടത്തിയ സ്ഥലത്ത് ഒരു ചാപ്പൽ പണിതു. Our Lady of Guadalupe എന്ന് പേരിൽ അത് സമർപ്പിച്ചു. 

അനേകം നൂറ്റാണ്ടുകളിലൂടെ ഉരുവം കൊണ്ട മൊണാസ്റ്ററിയുടെ വാസ്തുശൈലി അല്ഫോൻസോ XI ഉം അദ്ദേഹത്തിന്റെ മുൻഗാമികളും 14, 15 നൂറ്റാണ്ടുകളിൽ നിർമ്മിച്ച ടെംബ്ലോ മേയർ അല്ലെങ്കിൽ പ്രധാന പള്ളിയിൽ ഇപ്പോഴും കാണാം. 

ബസലിക്കയുടെ പിന്നിൽ കുമ്മായം പൂശിയ കന്യാമറിയത്തിന്റെ ഒരു അറയും ലൂക്കാ ഗിയോർഡാനോയുടെ ഒൻപത് ചിത്രങ്ങളുമുള്ള. അഷ്ടഭുജാകൃതിയിലുള്ള അലംകൃതമായ Camarin de la Virgen എന്ന കെട്ടിടം ഉണ്ട്. 

ദേവാലയത്തെ ഈ വിധമാണ് തിരിച്ചിരിക്കുന്നത്:




</doc>
<doc id="375125" url="https://ml.wikipedia.org/wiki?curid=375125" title="താജ് വിവാന്ത, സൂരജ് കുണ്ട്">
താജ് വിവാന്ത, സൂരജ് കുണ്ട്

2010 സെപ്റ്റംബറിൽ രാകേഷ് സർണ എംഡിയും സിഇഒയുമായി സ്ഥാപിച്ച ഇന്ത്യൻ ഹോട്ടൽ ചെയിനാണ് വിവാന്ത ബൈ താജ്. താജ് ഗ്രൂപ്പിൻറെ അനുബന്ധ സ്ഥാപനമായ ദി ഇന്ത്യൻ ഹോട്ടൽസ്‌ കമ്പനി ലിമിറ്റഡിൻറെ ഭാഗമാണ് താജ് വിവാന്ത. 

താജ് ഗ്രൂപ്പിൻറെ അനുബന്ധ സ്ഥാപനമായ ദി ഇന്ത്യൻ ഹോട്ടൽസ്‌ കമ്പനി ലിമിറ്റഡിൻറെ പുതിയ ബ്രാൻഡ്‌ ആണ് താജ് വിവാന്ത. ഈ ബ്രാൻഡ്‌ വന്നതിടെ 19 ഹോട്ടലുകൾ ഈ ബ്രാൻഡിൻറെ കീഴിലായി. അവരുടെ മുൻപത്തെ സംരംഭമായ ദി ഗേറ്റ് വേ ഹോട്ടൽസിൻറെ വിജയത്തിനു പിന്നാലെയാണ് ഈ ബ്രാൻഡ്‌ കൊണ്ടുവന്നത്. ഏറ്റവും മുന്തിയ ഗണത്തിൽപ്പെട്ട ആഡംബര ഹോട്ടലുകളായാണ് വിവാന്ത ബൈ താജ് ബ്രാൻഡ്‌ ചെയ്യപ്പെടുന്നത്.

ഇന്ത്യയിലെ ഹരിയാന സംസ്ഥാനത്തിലെ ഒരു പ്രധാന നഗരമാണ് ഫരീദാബാദ്. ഇത് ഡെൽഹിയോട് തൊട്ടടുത്ത് കിടക്കുന്ന ഒരു നഗരമാണ്. ദില്ലിയുടെ ഉപഗ്രഹനഗരങ്ങളിൽ ഒന്നായി ഇത് അറിയപ്പെടുന്നു. വളരെ വ്യവസായിക പ്രാധാന്യമുള്ള ഒരു നഗരമായതു കൊണ്ട് ഇവിടുത്തെ ജനസംഖ്യാ സാന്ദ്രത കൂടുതലാണ്. 1607-ൽ ജഹാംഗീർ രാജാവിൻറെ ട്രഷററായിരുന്ന ഷേക് ഫരീദ് ആണ് ഈ നഗരം സ്ഥാപിച്ചത്. ഇതു ഡെൽഹിയിലേക്കുള്ള യാത്രക്കാരുടെ അവസാന വിശ്രമകേന്ദ്രമായി അറിയപ്പെട്ടിരുന്നു. 1979-ൽ ഹരിയാനയിലെ 12-മത്തെ ജില്ലയായി ഫരീദാബാദിനെ പ്രഖ്യാപിച്ചു.

തെക്കെ ഡെൽഹിയിൽ നിന്നും 25 കിലോമീറ്റർ അകലെ ആയിട്ടാണ് ഫരീദാബാദ് സ്ഥിതിചെയ്യുന്നത്. ഇതിൻറെ പടിഞ്ഞാടറ് ഭാഗത്ത് ഗുഡ്ഗാവും, കിഴക്കും പടിഞ്ഞാറ് ഭാഗങ്ങളിൽ ഉത്തർപ്രദേശിൻറെ ഭാഗങ്ങളും സ്ഥിതിചെയ്യുന്നു. ഡെൽഹി - മഥുര ദേശീയപാത 2 ഫരീദാബാദിൻറെ പ്രധാന ഭാഗങ്ങളിൽ കൂടെ കടന്നു പോകുന്നു. ഹരിയാനയിലെ ഏറ്റവും ജനത്തിരക്കുള്ള നഗരമാണ് ഫരീദാബാദ്. ഹരിയാനയിലെ 50 ശതമാനത്തിലേറെ വരുമാന നികുതി ഫരീദാബാദിൽ നിന്നും ഗുഡ്ഗാവിൽ നിന്നും കൂടിയാണ് വരുന്നത്.
ഇവിടുത്തെ മയിലാഞ്ചി കൃഷിക്ക് ഫരീദാബാദ് പ്രശസ്തമാണ്. കൂടാതെ ഒട്ടനവധി വ്യവസായങ്ങളും ഇവിടെ സ്ഥിതിചെയ്യുന്നു. ട്രാക്ടർ, മോട്ടോർ വാഹനങ്ങൾ, റെഫ്രിജറേറ്റർ, ചെരിപ്പ്, വാ‍ഹന ടയറുകൾ, ടയറുകൾ എന്നിവ ഇവിടുത്തെ പ്രധാന വ്യവസായസ്ഥാപനങ്ങളിൽപ്പെടുന്നു. ബഡ്കൽ തടാകം, സൂരജ് കുണ്ട്, ആരവല്ലി ഗോൾഫ് ക്ലബ്ബ്, രാജാ നഹർ സിം‌ങ് പാലസ് തുടങ്ങിയ പ്രധാന ആകർഷണ കേന്ദ്രങ്ങളാണ്.

ഇവിടുത്തെ ഒരു പ്രധാന സ്റ്റേഡിയമായ നഹർ സിം‌ങ് സ്റ്റേഡിയത്തിൽ എല്ലാവിധ കായിക മത്സരങ്ങൾക്കും സൗകര്യമുണ്ട്. ഇത് ഇന്ത്യയിൽ ഇന്ത്യൻ ക്രിക്കറ്റ് ടീം കളിക്കുന്ന ഏകദിന ക്രിക്കറ്റ് മത്സരങ്ങളുടെ ഒരു പ്രധാന വേദിയാണ്.

ബാംഗ്ലൂർ

ചെന്നൈ

കോയമ്പത്തൂർ


കൂർഗ്

ഫരീദാബാദ്

ഗോവ
ഗുവാഹത്തി

ഹൈദരാബാദ്

ജോധ്പൂർ

കേരള

ലക്നോ

മുംബൈ

പൂനെ

രന്തംബോർ

ശ്രീനഗർ

മാൽദീവ്സ്

ശ്രീലങ്ക

മലേഷ്യ


</doc>
<doc id="375126" url="https://ml.wikipedia.org/wiki?curid=375126" title="എൽ എസ്കോറിയൽ">
എൽ എസ്കോറിയൽ

സ്പെയിനിലെ രാജാവിന്റെ പുരാതനമായ താമസസ്ഥലമാണ് റോയൽ സൈറ്റ് ഓഫ് സാൻ ലോറെൻസോ ഡെ ഇയ് എസ്കോറിയൽ (സ്പാനിഷ്: മൊണാസ്റ്റെറിയോ വൈ സിറ്റിയോ ഡെ ഇയ് എസ്കോറിയൽ എൻ മാഡ്രിഡ്). ഇത് സാധാരണയായി ഇയ് എസ്കോറിയൽ എന്നറിയപ്പെടുന്നു. സ്പെയിനിന്റെ തലസ്ഥാനമായ മാഡ്രിഡിന്റെ വടക്ക് പടിഞ്ഞാറ് 45 കിലോമീറ്റർ അകലെയായാണ് ഇയ് എസ്കോറിയൽ സ്ഥിതിചെയ്യുന്നത്. ഇത് സ്പാനിഷ് റോയൽ സൈറ്റുകളിലൊന്നാണ്. ഒരു മൊണാസ്ട്രിയായും ബസലിക്കയായും റോയൽ പാലസായും പാന്തിയോണായും ഗ്രന്ഥശാലയായും മ്യൂസിയമായും സർവ്വകലാശാലയായും ആശുപത്രിയായും എല്ലാം ഇയ് എസ്കോറിയൽ പ്രവർത്തിക്കുന്നു. ഇയ് എസ്കോറിയൽ പട്ടണത്തിന് 2.06 കിലോമീറ്റർ താഴ്വാരത്തിന് മുകളിലായാണ് ഇത് സ്ഥിതിചെയ്യുന്നത്. റോഡുമാർഗ്ഗം 4.1 കിലോമീറ്റർ ദൂരമുണ്ട്.


</doc>
<doc id="375128" url="https://ml.wikipedia.org/wiki?curid=375128" title="അൽകസാർ ഓഫ് സെവില്ലെ">
അൽകസാർ ഓഫ് സെവില്ലെ

സ്പെയിനിലെ അൻഡലുസിയയിലെ രാജകീയ കൊട്ടാരമാണ് അൽകസാർ ഓഫ് സെവില്ലെ(സ്പാനിഷ്: റിയാലെസ് അൽകസാറെസ് ഡെ സെവില്ലെ അഥവാ റോയൽ അൽകസാർസ് ഓഫ് സെവില്ലെ). ഇതിന്റെ നിർമ്മാണം തുടങ്ങിയത് മൂറിഷ് മുസ്ലീം രാജാക്കന്മാരാണ്. സ്പെയിനിലെ ഏറ്റവും ഭംഗിയേറിയ മന്ദിരങ്ങളിലൊന്നാണിത്. ലിബേറിയൻ പെനിസുലയിൽ കാണപ്പെടുന്ന മുഡെജാർ വാസ്തുകലയുടെ ഉത്തമോദാഹരണമാണ് ഈ കൊട്ടാരം. അൽകസാറിന്റെ മുകൾ നിലകൾ ഇപ്പോഴും രാജകീയ കുടുംബം ഉപയോഗിക്കുന്നു. പാർടിമോണിയോ നാസിയോണൽ ആണ് ഇത് പരിപാലിക്കുന്നത്. ഇപ്പോഴും ഉപയോഗത്തിലുള്ള യൂറോപ്പിലെ ഏറ്റവും പഴക്കമേറിയ കൊട്ടാരങ്ങളിലൊന്നാണിത്. സെവില്ലെ കത്തീഡ്രല്ലും ജെനറൽ ആർക്കേവ് ഓഫ് ഇൻഡിസും ഈകൊട്ടാരവും കൂടി 1987 ൽ യുനെസ്കോ ഇത് ലോകപൈതൃക കേന്ദ്രമായി പ്രഖ്യാപിച്ചു.


</doc>
<doc id="375137" url="https://ml.wikipedia.org/wiki?curid=375137" title="സാൻ മിലൻ ഡെ ലാ കൊഗോളയിലെ മൊണാസ്ട്രികൾ">
സാൻ മിലൻ ഡെ ലാ കൊഗോളയിലെ മൊണാസ്ട്രികൾ

സ്പെയിനിലെ ലാ റിയോജയിലെ സാൻ മിലൻ ഡെ ലാ കൊഗോള വില്ലേജിൽ സ്ഥിതിചെയ്യുന്ന രണ്ട് മൊണാസ്ട്രികളാണ് സാൻ മിലൻ ഡെ സുസോയും(6-ാം നൂറ്റാണ്ട്) സാൻ മിലൻ ഡെ യുസോയും(11-ാം നൂറ്റാണ്ട്). 1997 ൽ യുനെസ്കോ ഈ മൊണാസ്ട്രികളെ ലോകപൈതൃക സ്ഥാനങ്ങളായി പ്രഖ്യാപിച്ചു.

മൊണാസ്ട്രകളുടെ പേരിലുള്ള വാക്കുകൾക്ക് സുസോ എന്നാൽ മുകളിലെ എന്നും യുസോ എന്നാൽ താഴെ എന്നുമാണ് ആർക്കായിക് കാസ്ടില്യനിൽ അർത്ഥം. സെന്റ് എമിലിയൻ ജീവിച്ചിരുന്ന സ്ഥലത്താണ് സുസോ എന്ന ആദ്യ മൊണാസ്ട്രി നിർമ്മിച്ചതെന്ന് കരുതപ്പെടുന്നു. ഇതാണ് പഴയ മൊണാസ്ട്രി. സ്പാന്ഷ്, ബാസ്ക് ഭാഷകൾ ആദ്യമായി എഴുതപ്പെട്ടത് ഈ മൊണാസ്ട്രിയിൽ വച്ചാണെന്ന് കരുതപ്പെടുന്നു. ആധുനിക സ്പാനിഷ് ഭാഷയുടെ ജന്മസ്ഥലമായി യുനെസ്കോ അംഗീകരിച്ചിരിക്കുന്നു. 



</doc>
<doc id="375140" url="https://ml.wikipedia.org/wiki?curid=375140" title="പാൽമിറൽ ഓഫ് എൽച്ചെ">
പാൽമിറൽ ഓഫ് എൽച്ചെ

The Palmeral അല്ലെങ്കിൽ Palm Grove of Elche (Spanish: Palmeral de Elche, Valencian: Palmerar d'Elx)എൽച്ചെ നഗരത്തിലെ ഈന്തപ്പനകളുടെ ഉദ്യാനങ്ങളുടെ ശൃഖലകളെ വിളിക്കാനായി ഉപയോഗിക്കുന്ന ഒരു പൊതുവായ നാമമാണ് ഇത്.

ഇപ്പോൾ, എൽച്ചെയിലെ നഗരപ്രദേശത്ത് 97 വ്യത്യസ്ത ഉദ്യാനങ്ങളിലായി 70,000 ഈന്തപ്പനകൾ ഉണ്ട്. അവ കൂടുതലും വിനലോപ്പോയുടെ കിഴക്കൻ തീരത്താണ്. നഗരത്തിനു ചുറ്റുമുള്ള മറ്റു വലിയ പ്ലാന്റേഷനുകളിലെ എണ്ണം കുട്ടാതെയാണിത്. എല്ലാംകൂടെ കൂട്ടി 200,000 പനകൾ കാണും. പനങ്കൂട്ടം (1.4 sq mi) സ്ഥലത്തായി വ്യാപിച്ചിരിക്കുന്നു. എൽച്ചെ നഗരത്തിൽ മാത്രം (0.58 sq mi) സ്ഥലത്തുണ്ട്. 

ഈ തരത്തിലുള്ള യൂറോപ്പിലെ ഏക പനങ്കൂട്ടമാണിത്. ലോകത്തിലെ തന്നെ ഏറ്റവും വലുതാണിത്. അറബ് രാജ്യങ്ങളിലുള്ള മാത്രമേ ഇതിനെ കവച്ചുവെയ്ക്കൂ. 

ബി. സി. ഇ അഞ്ചാം നൂറ്റാണ്ടിൽ തെക്കു-കിഴക്ക് സ്പെയിനിൽ താമസമുറപ്പിച്ച കാർത്തേജിയന്മാർക്കും മുൻപേതന്നെ ആദ്യത്തെ ഈന്തപ്പനകൾ യഥാർത്ഥത്തിൽ നട്ടിരുന്നു. റോമക്കാർ ആദ്യത്തെ വിപുലമായ കാർഷികാവശ്യത്തിനുവേണ്ടിയുള്ള ജലനിയന്ത്രണം കോണ്ടുവന്നു. മൂറുകളുടെ നിയന്ത്രണത്തിൽ എൽച്ചെ നഗരത്തെ 7 കിലോമീറ്റർ അകലെയുള്ള റോമൻപ്രദേശത്തു നിന്ന് നിലവിലെ പ്രദേശത്തേക്ക് മാറ്റി. മൂറുകൾ വിനാലോപ്പോയിലെ നേരിയ ഉപ്പുരസമുള്ള വെള്ളമുപയോഗിച്ച് ജലസേചനമാർഗ്ഗം പരിഷ്ക്കരിച്ചു. അടിസ്ഥാനപരമായും ഇപ്പോഴും പനഉദ്യാനങ്ങളിൽഉപയോഗിക്കുന്നത് ഇത് തന്നെയാണ്. 7ആം നൂറ്റാണ്ടു മുതൽ 10 ആം നൂറ്റാണ്ടു വരെ നഗരത്തിന്റെ നിയന്ത്രണമുണ്ടായിരുന്ന മൂറുകളുടെ കാലത്താണ് ഇപ്പോഴും നിലനിൽക്കുന്ന ആദ്യത്തെ പാൽമിറലിലെ ഭൂദൃശ്യം നിർമ്മിക്കപ്പെടുന്നത്. 
1920 കളിൽ പനങ്കൂട്ടങ്ങൾക്കുണ്ടാകുന്ന അപകടം തിരിച്ചറിഞ്ഞു. 1930 കളിൽ നിലനിൽക്കുന്നവയുടെ തുടർച്ച ഉറപ്പാക്കാനുള്ള ആദ്യത്തെ നിയമപരമായുള്ള ശ്രമങ്ങൾ ആരംഭിച്ചു. 1986 വരെ പനങ്കൂട്ടങ്ങൾ വ്യാപകമായി നിയന്ത്രിക്കപ്പെട്ടിരുന്നില്ല. പരമ്പരാഗതമായ ഉപയോഗം നിയന്ത്രിക്കുന്നതും ഇതിന്റെ പരമ്പരാഗതമായ രൂപഘടനയേയും പരിപാലനത്തേയും ഹനിക്കുന്നതുമായ ഏതെങ്കിലും മാറ്റങ്ങളേയും നിയന്ത്രിക്കുന്ന, എൽച്ചെ പനങ്കൂട്ടങ്ങളെ സംരക്ഷിക്കാനുള്ള ഇപ്പോഴത്തെ നിയമം വലൻസിയൻ പ്രാദേശിക ഗവണ്മെന്റ് പാസാക്കി. 

ഒരു സംസ്ക്കാരത്തിൽ നിന്നും ഭൂഖണ്ഡത്തിൽ നിന്നും ഭൂദൃശ്യവും കാർഷിക പ്രവർത്തനങ്ങളുടേയും കൈമാറ്റത്തെ ഉദ്ധരിച്ചുകൊണ്ട് 2000ത്തിൽ യുനസ്ക്കോ പനങ്കൂട്ടങ്ങളെ ലോകപൈതൃക സ്ഥലമായി അംഗീകരിച്ചു. (മൂറുകളുടെ വടക്കൻ ആഫ്രിക്കയിൽ നിന്ന് ക്രിസ്ത്യൻ യൂറോപ്പിലേക്ക്). 

2005ൽ, red palm weevil (Rhynchophorus ferrugineus) യുടെ ലാർവ്വകൾ ചില മരങ്ങളെ ആക്രമിച്ച് തണ്ടുകൾക്കുള്ളിൽ മുട്ടകൾ ഇടുന്നതായി കണ്ടെത്തി. ഇപ്പോൾ പ്രകൃത്യായുള്ള കീടനിയന്ത്രണമാർഗ്ഗങ്ങൾ, ഫിറമോൺ കെണികൾ, നിയമപരമായ പ്രത്യേക കീടനാശിനികൾ എന്നിവയുടെ സംയോജനത്തിലൂടെ പനങ്കൂട്ടങ്ങളിലെ കീടത്തിന്റെ വ്യാപനം തടയുന്നുണ്ട്.



</doc>
<doc id="375144" url="https://ml.wikipedia.org/wiki?curid=375144" title="പലാവു ഡെ ലാ മ്യൂസിക്ക കറ്റലന">
പലാവു ഡെ ലാ മ്യൂസിക്ക കറ്റലന

സ്പെയിനിലെ കറ്റലോണിയയിലെ ബാർസെലോണയിലെ ഒരു കൺസേർട്ട് ഹാളാണ് പലാവു ഡെ ലാ മ്യൂസിക്ക കറ്റലന (സ്പാനിഷ്: പാലസിയോ ഡെ ലാ മ്യുസിക്ക കറ്റലന, ഇംഗ്ലീഷ്: പാലസ് ഓഫ് കറ്റാലൻ മ്യൂസിക്). കറ്റാലൻ മോഡേണിസ്റ്റ രീതിയിലാണ് ഇത് ശില്പിയായ ലൂയിസ് ഡൊമെനെക് ഇ മൊണ്ടാനർ രൂപകൽപ്പന ചെയ്തത്. 1891 ൽ സ്ഥാപിതമായ ഒർഫിയോ കറ്റല എന്ന കൊയർ സൊസൈറ്റിയാണ് ഇത് നിർമ്മിച്ചത്. 1905 നും 1908 നും ഇടയിലായിരുന്നു ഇതിന്റെ നിർമ്മാണം. കറ്റാലൻ സാംസ്കാരിക മുന്നേറ്റത്തിന്റെ ചാലകശക്തിയായി പ്രവർത്തിച്ചത് ഇതായിരുന്നു. ഈ മുന്നേറ്റം റെനൈക്സെൻക (കറ്റാലൻ പുനർജന്മം) എന്നറിയപ്പെടുന്നു. 1908 ഫെബ്രുവരി 9 നാണ് ഇത് ഉദ്ഘാടനം ചെയ്യപ്പെട്ടത്.

പ്രധാനമായും സൊസൈറ്റിയാണ് ഈ ഹാൾ പണിയാനുളള പണം ചെലവാക്കിയതെങ്കിലും ബാർസെലോണയിലെ പ്രധാന ധനിക വ്യവസായികളും ബൗർഗിയോയിസിയും പണം ചെലവാക്കിയിട്ടുണ്ട്. 1909 ലെ കഴിഞ്ഞ വർഷം പണിത ഏറ്റവും നല്ല കെട്ടിടത്തിനുള്ള സിറ്റി കൗൺസിൽ അവാർഡ് പലാവു ഡെ ലാ മ്യൂസിക്ക കറ്റലന സ്വന്തമാക്കി. 1982 ലും 1989 ലും ഈ കെട്ടിടം വിശദമായ പുനരുദ്ധാരണത്തിനും റീമോഡലിങ്ങിനും വിധേയമായി. ഓസ്കാർ ടുസ്ക്വെട്സ്, കാർലെസ് ഡിയാസ് എന്നിവരായിരുന്നു ഇതിന്റെ ശിൽപികൾ. 1997 ൽ യുനെസ്കോ ഇതിനെ ഹോസ്പിറ്റൽ ഡെ സാന്റ് പാവുവിനൊപ്പം ലോകപൈതൃക സ്ഥാനമായി പ്രഖ്യാപിച്ചു.  ഇന്ന് അരലക്ഷത്തിലധികം പേർ ഒരു വർഷം പലാവുവിലെ വിവിധ സംഗീത പരിപാടികളിൽ പങ്കെടുക്കാനായി ഇവിടെയെത്തുന്നു. സിംഫോണിക്, ചേമ്പർ മ്യൂസിക്, കാനകോ (കറ്റാലൻ സോങ്ങ്) എന്നീ വിഭാഗത്തിലെല്ലാമുള്ള സംഗീത പരിപാടികൾ ഇവിടെ നടക്കുന്നു.


</doc>
<doc id="375145" url="https://ml.wikipedia.org/wiki?curid=375145" title="ആന്റിക്വാറാ ഡോൾമെൻസ് സൈറ്റ്">
ആന്റിക്വാറാ ഡോൾമെൻസ് സൈറ്റ്

ആന്റിക്വാറാ ഡോൾമെൻസ് സൈറ്റ് എന്നത് സ്പെയിനിലെ, അൻഡലൂസിയയിലെ ആന്റിക്വാറ നഗരത്തിൽ സ്ഥിതിചെയ്യുന്ന ശ്രേണിയായി മൂന്ന് സാംസ്ക്കാരിക സ്മാരകങ്ങളും (Dolmen of Menga, Dolmen of Viera and Beehive tomb of El Romeral) പ്രകൃത്യാലുള്ള രണ്ട് സ്മാരകങ്ങളും (Peña de los Enamorados and El Torcal) ഉള്ള സാംസ്ക്കാരിക പൈതൃകമാണ്. Archaeological complex Dolmens of Antequera ആണ് ഇതിന്റെ സംരക്ഷണത്തിനായുള്ള സാംസ്ക്കാരിക സ്ഥാപനം. 2016ലാണ് ഇതിനെ ലോക പൈതൃക സ്ഥലമായി പ്രഖ്യാപിച്ചത്.




</doc>
<doc id="375149" url="https://ml.wikipedia.org/wiki?curid=375149" title="ഹോസ്പിറ്റൽ ഡെ സാന്റ് പൗ">
ഹോസ്പിറ്റൽ ഡെ സാന്റ് പൗ

സ്പെയിനിലെ കാറ്റലോണിയയിലെ ബാഴ്സലോണയിൽ എൽ ഗ്വിനാർഡോയ്ക്ക് സമീപം സ്ഥിതിചെയ്യുന്ന കെട്ടിടമാണ് ഹോസ്പിറ്റൽ ഡെ സാന്റ് പൗ(ഇഗ്ലീഷ്: ഹോസ്പിറ്റൽ ഓഫ് ദ ഹോളി ക്രോസ് ആന്റ് സെന്റ് പോൾ). 1901 നും 1930 നും ഇടയിലാണ് ഈ കെട്ടിടസമുച്ചയം നിർമ്മിച്ചത്.കറ്റാലൻ മോഡെർനിസ്മെ ശിൽപ്പിയായ ലുയിസ് ഡൊമെനെക് മൊണ്ടാനർ ആണ് ഈ കെട്ടിടം രൂപകൽപ്പന ചെയ്തത്. ഈ കെട്ടിടവും പലാവു ഡെ ലാ മ്യൂസിക്ക കറ്റലനയും ചേർത്ത് യുനെസ്കോ ലോകപൈതൃകസ്ഥാനമായി പ്രഖ്യാപിച്ചു.

2009 വരെ ഇത് പൂർണ്ണതോതിൽ പ്രവർത്തിച്ചിരുന്നു. അടുത്തായി പുതിയ ഹോസ്പിറ്റൽ പ്രവർത്തനമാരംഭിച്ചതോടെയാണ് ഇതിന്റെ പ്രവർത്തനം നിറുത്തിയത്. പുനരുദ്ധാരണത്തിനുശേഷം ഇവിടം മ്യൂസിയമായും സാംസ്കാരികകേന്ദ്രമായും മാറി. 2014 ലാണ് ഇവിടത്തെ മ്യൂസിയം പ്രവർത്തനമാരംഭിച്ചത്.

</doc>
<doc id="375153" url="https://ml.wikipedia.org/wiki?curid=375153" title="ഹെറിറ്റേജ് ഓഫ് മെർക്കുറി: അൽമദെൻ ആന്റ് ഇദ്രീജ">
ഹെറിറ്റേജ് ഓഫ് മെർക്കുറി: അൽമദെൻ ആന്റ് ഇദ്രീജ

ഇത് സ്പെയിനിലെ Almadén, Castile-La Mancha യിലും സ്ലോവേനിയയിലെ Idrija യിലുമായുള്ള യുനസ്ക്കോയുടെ ലോക പൈതൃക സ്ഥലമാണ്. ഇവിടെ മെർക്കുറി കുഴിച്ചെടുക്കുന്ന രണ്ട് സ്ഥലങ്ങളുണ്ട്. അൽമദെനിൽ പണ്ടുകാലം മുതലേ മെർക്കുറി ശുദ്ധീകരിച്ചെടുത്തിരുന്നു. അതേസമയം ഇദ്രിജയിൽ ഇത് ആദ്യമായി കണ്ടെത്തിയത് 1490 സി. ഇയിലാണ്. നൂറ്റാണ്ടുകളായി യൂറോപ്പും അമേരിക്കയും തമ്മിലുള്ള പ്രധാനപ്പെട്ട ബന്ധങ്ങൾ ഉണ്ടാകാൻ കാരണമായ മെർക്കുറിയുടെ ഭൂഖണ്ഡാന്തരവ്യാപാരത്തിന്റെ തെളിവുകൾ ഈ സ്ഥലങ്ങളിലുണ്ട്. ഈ രണ്ട് സ്ഥലങ്ങളും ലോകത്തിലെ തന്നെ ഏറ്റവും വലിയ രണ്ട് മെർക്കുറിഖനികളാണ്. ഈ അടുത്ത സമയം വരെ അവ പ്രവർത്തിച്ചിരുന്നു. അയിരുകളിൽ നിന്ന് സ്വർണ്ണവും വെള്ളിയും ശുദ്ധീകരിച്ചെടുക്കുവാൻ മെർക്കുറി ഒരു പ്രധാന പങ്ക് വഹിച്ചിരുന്നു. അതോടൊപ്പം, ഖനനത്തിലേയും ലോഹനിർമ്മാണ വ്യവസായത്തിലേയും പ്രത്യേക സാമൂഹിക-സാങ്കേതിക വ്യവസ്ഥയിലെ വ്യത്യസ്തങ്ങളായ വ്യാവസായിക, അതിർത്തിപരമായ, നഗര, സാമൂഹിക ഘടകങ്ങൾ ഈ രണ്ട് സ്ഥലങ്ങളും ചിത്രീകരിക്കുന്നു. 


</doc>
<doc id="375155" url="https://ml.wikipedia.org/wiki?curid=375155" title="ലിബേറിയൻ മെഡിറ്ററേനിയൻ ബേസിനിലെ ശിലാചിത്രങ്ങൾ">
ലിബേറിയൻ മെഡിറ്ററേനിയൻ ബേസിനിലെ ശിലാചിത്രങ്ങൾ

700ലധികം സ്ഥലങ്ങളിലായി ചിതറിക്കിടക്കുന്ന ചരിത്രാതീത ശിലാചിത്രങ്ങളാണ് ലിബേറിയൻ മെഡിറ്ററേനിയൻ ബേസിനിലെ ശിലാചിത്രങ്ങൾ എന്നറിയപ്പെടുന്നത്. ഇവയെല്ലാം ചേർത്ത് 1998 ൽ യുനെസ്കോ ലോകപൈതൃകസ്ഥാനമായി പ്രഖ്യാപിച്ചു. ഈ സ്ഥലങ്ങളെല്ലാം സ്പെയിനിന്റെ കിഴക്കൻ പ്രദേശത്താണുള്ളത്. അപ്പർ പാലിയോലിത്തിക്, കൂടുതലും മെസോലിത്തിക്, ശിലായുഗ കാലഘട്ടത്തിലെ ശിലകളാണിവ. മനുഷ്യരുടെയും മൃഗങ്ങളുടെയും ചെറിയ ചിത്രങ്ങളാണ് ഇവയിൽ മിക്കതും. ഏറ്റവും കൂടുതൽ കാലത്തെ അതിജീവിച്ചവയാണിവ. ഇത്തരം ചിത്രങ്ങൾ ഏറ്റവും കൂടുതൽ കാണപ്പെടുന്നത് യൂറോപ്പിലാണ്. മെഡിറ്ററേനിയൻ ബേസിൻ എന്ന സ്ഥലത്താണ് കൂടുതൽ ചിത്രങ്ങളും കാണപ്പെടുന്നത്. ചില സൈറ്റുകൾ കടലോരത്തും കാണപ്പെടുന്നു. കൂടുതൽ സൈറ്റുകളും അറഗോൺ, കാസ്റ്റിലെ-ലാ മൻച എന്നീ പ്രദേശങ്ങളിലാണ്. ഇത് സാധാരണയായി ലെവന്റൈൻ ആർട്ട് (കിഴക്കൻ സ്പെയിനിൽ നിന്ന് എന്നാണിതിനർത്ഥം) എന്നറിയപ്പെടുന്നു


</doc>
<doc id="375158" url="https://ml.wikipedia.org/wiki?curid=375158" title="സിംഗപൂർ ബൊട്ടാണിക്ക് ഗാർഡൻസ്">
സിംഗപൂർ ബൊട്ടാണിക്ക് ഗാർഡൻസ്

സിംഗപ്പൂരിന്റെ പ്രധാന ഷോപ്പിംഗ് മേഖലയിൽ സ്ഥിതിചെയ്യുന്ന 158-വർഷം പഴക്കമുള്ള ട്രോപ്പിക്കൽ ഗാർഡനാണ് സിംഗപ്പൂർ ബൊട്ടാണിക് ഗാർഡൻസ്. യുനെസ്കോ ലോകപൈതൃകസ്ഥാനങ്ങളിൽ ഇടം പിടിച്ച ഏക ബൊട്ടാണിക് ഗാർഡനും മൂന്ന് ഗാർഡനുകളിൽ ഒന്നുമാണിത്. 2013 മുതൽ ഈ ബൊട്ടാണിക് ഗാർഡൻ ഏഷ്യയിലെ പാർക്ക് വിനോദസഞ്ചാരകേന്ദ്രങ്ങളിൽ ഉന്നതസ്ഥാനം വഹിക്കുന്നു എന്ന് ട്രിപ്പ്അഡ്വൈസറിന്റെ ട്രാവലേഴ്സ് ചോയ്സ് അവാർഡ് പറയുന്നു. 2012 ൽ ആരംഭിച്ച അന്താരാഷ്ട്ര ഗാർഡൻ ടൂറിസം അവാർഡിലെ ഉദ്ഘാടന ഗാർഡൻ ഇതായിരുന്നു. മിഷെലിന്റെ ത്രീസ്റ്റാർ റേറ്റിംഗ് ഇതിന് 2008 ൽ ലഭിച്ചു.


</doc>
<doc id="375161" url="https://ml.wikipedia.org/wiki?curid=375161" title="പടിഞ്ഞാറൻ കോക്കസസ്">
പടിഞ്ഞാറൻ കോക്കസസ്

പടിഞ്ഞാറൻ കോക്കസസ്എന്നത് തെക്കൻ റഷ്യയിലെ കോക്കസസിന്റെ പടിഞ്ഞാറുള്ള പ്രദേശമാണ്. ഇത് കരിംകടൽ മുതൽ എൽബ്രസ് പർവ്വതം വരെ വ്യാപിച്ചിരിക്കുന്നു. 

പടിഞ്ഞാറൻ കോക്കസസ്സിൽ കോക്കസസ് പർവ്വതങ്ങളുടെ ഏറ്റവും പടിഞ്ഞാറുള്ള അറ്റം ഉൾക്കൊള്ളുന്നു. യുനസ്ക്കോയിലെ വിദഗ്ദ്ധർ പറഞ്ഞതനുസരിച്ച്, യൂറോപ്പിലേതന്നെ മനുഷ്യന്റെ ഇടപെടൽ ഏൽക്കാത്ത ഏക പർവ്വതപ്രദേശമാണ് ഇത്. ഇതിലെ ആവാസവ്യവസ്ഥകൾ താഴ്ന്നപ്രദേശം മുതൽ ഗ്ലേസിയറുകൾ വരെയുള്ള വൈവിധ്യം ഈ ചെറിയ സ്ഥലത്ത് കാണിക്കുന്നു. സോച്ചിയിലെ റഷ്യൻ റിസോർട്ടിൽ നിന്ന് ഇത് 50 കിലോമീറ്റർ അകലെയാണ്.

പടിഞ്ഞാറൻ കോക്കസസ്സിൽ Caucasian State Nature Biosphere Reserve (Russian Кавказский государственный природный биосферный заповедник ) ഉൾപ്പെട്ടിരിക്കുന്നു. യൂറോപ്പിലെ ഏറ്റവും ഉയരം കൂടിയ മരങ്ങളായ 85 മീറ്റർ ഉയരമുള്ള Nordmann Fir (Abies nordmanniana) ന്റെ സ്പെസിമനുകളെയും English Yew (Taxus baccata), European Box (Buxus sempervirens) എന്നിവയുള്ള വനത്തേയും സംരക്ഷിക്കാനാണ് 1924ൽ Krasnodar Krai, Adygea, Karachay–Cherkessia എന്നിവടങ്ങളിൽ സോവിയറ്റ് ഗവണ്മെന്റ് ഈ നാച്യറൽ റിസർവ്വ് സ്ഥാപിച്ചത്. 




</doc>
<doc id="375162" url="https://ml.wikipedia.org/wiki?curid=375162" title="ഷിരിട്ടോക്കോ ദേശീയോദ്യാനം">
ഷിരിട്ടോക്കോ ദേശീയോദ്യാനം

ഷിരിട്ടോക്കോ ദേശീയോദ്യാനം  (知床国立公園 "Shiretoko Kokuritsu Kōen"), ജപ്പാനിലെ ഹോക്കിഡോ ദ്വീപിലെ വടക്കുകിഴക്കൻ മുനമ്പിലെ ഷിരിട്ടോക്കോ പെനിൻസുലയുടെ ഭൂരിഭാഗവും ഉൾക്കൊള്ളുന്ന ഒരു ദേശീയോദ്യനമാണ്. "ഷിരിട്ടോക്കോ" എന്ന വാക്ക് "sir etok" എന്ന ഐനു വാക്കിൽ നിന്നാണ് ഉരുത്തിരിഞ്ഞത്. ഇതിനർത്ഥം മുന്നോട്ടു തള്ളിനിൽക്കുന്ന ഭൂമി എന്നാണ്. ജപ്പാനിലെ ഏറ്റവും വിദൂരസ്ഥമായ പ്രദേശങ്ങളിലൊന്നാണിത്. പെനിൻസുലയുടെ ഭൂരിഭാഗവും കാൽനടയായോ ബോട്ടിലോ മാത്രമേ എത്തിച്ചേരാൻ സാധിക്കുകയുള്ളു. ജപ്പാനിൽ ഏറ്റവും വലിയ ബ്രൗൺ കരടി അംഗസംഖ്യയുള്ള ഈ പാർക്കിൽനിന്ന് കുനാശിരി ദ്വീപ് വീക്ഷിക്കുവാൻ സാധിക്കുന്നു. ഈ ദ്വീപിൻറെ ഉടമസ്ഥതയെച്ചൊല്ലി ജപ്പാനും റഷ്യയും തമ്മിൽ തർക്കം നിലനിൽക്കുന്നുണ്ട്. ഈ ദേശീയോദ്യനാത്തിൽ കമൂയിവാക്ക ഫാൾസ് (カムイワッカの滝 "Kamuiwakka-no-taki") എന്നറിയപ്പെടുന്ന ചൂടു നീരുറവകൾ കാണപ്പെടുന്നു. കമൂയിവാക്ക എന്നാൽ ഐനുവിൽ "ദൈവങ്ങളുടെ ജലം" എന്നാണർത്ഥം.

2005 ൽ യുനെസ്കോ ഈ പ്രദേശം ഒരു ലോക പൈതൃകസ്ഥലമായി പ്രഖ്യാപിച്ചു. റഷ്യയിലെ കുരിൽ ദ്വീപുകളുമായി ചേർന്ന് ഈ പ്രദേശം വികസിപ്പിച്ച് ഒരു ലോക പൈതൃക സമാധാന പാർക്ക് രൂപീകരിക്കുവാനും അവർ നിർദ്ദേശം നൽകി.


</doc>
<doc id="375163" url="https://ml.wikipedia.org/wiki?curid=375163" title="സിയുഡാഡ് യൂണിവേഴ്സിറ്റാറിയ">
സിയുഡാഡ് യൂണിവേഴ്സിറ്റാറിയ

മെക്സിക്കോ സിറ്റിയുടെ തെക്കേ ഭാഗത്ത് സ്ഥിതിചെയ്യുന്ന കൊയോഅകാൻ ബൊറോഗിലുള്ള നാഷൺ ഓട്ടോണമസ് യൂണിവേഴ്സിറ്റി ഓഫ് മെക്സിക്കോയുടെ പ്രധാന ക്യാമ്പസാണ് സിയുഡാഡ് യൂണിവേഴ്സിറ്റാറിയ. മാരിയോ പനി, എൻറിക്വെ ഡെൽ മോറൽ എന്നീ ശിൽപ്പികളാണ് ഇത് രൂപകൽപ്പന ചെയ്തത്. ഒരു ഒളിമ്പിക് സ്റ്റേഡിയവുമുണ്ട്. 40 ഫാക്കൽറ്റികളും ഇൻസ്റ്റിറ്റ്യൂട്ടുകളും സാംസ്കാരിക കേന്ദ്രവും എക്കോളജിക്കൽ റിസർവ്വും കേന്ദ്ര ഗ്രന്ഥശാലയും ചില മ്യൂസിങ്ങളും അടങ്ങുന്നതാണ് ഈ ക്യാമ്പസ്. 1950 ലാണ് ഇത് നിർമ്മിച്ചത്. എൽ പെഡ്രെഗൽ എന്ന ഉറച്ചുപോയ ലാവാപ്രവാഹം സൃഷ്ടിച്ച കൊയോഅകാനിലെ പ്രദേശത്താണ് ഇത് നിർമ്മിച്ചത്. മെക്സിക്കോ സിറ്റിയിലെ ഡൗൺടൗണിൽ അങ്ങിങ്ങായി ചിതറിക്കിടന്നിരുന്ന വിവിധ കെട്ടിടങ്ങൾക്കുപകരമായാണിത് നിർമ്മിച്ചത്. 1954 ൽ ഈ ക്യാമ്പസിന്റെ പണി പൂർത്തിയായി. അപ്പോഴത്തെ മൊത്തം ചെലവ് 25 മില്യൺ ഡോളറായിരുന്നു. അസ്റ്റെക്കുകൾക്കുശേഷം മെക്സിക്കോയിൽ നിർമ്മിച്ച ഏറ്റവും വലിയ പ്രോജറ്റായിരുന്നു ഇത്. 2007 ൽ ഇത് യുനെസ്കോ ലോകപൈതൃകസ്ഥാനമായി പ്രഖ്യാപിച്ചു.

യൂണിവേഴ്സിറ്റിക്ക് മെക്സിക്കോ സിറ്റിയിൽ വേറെയും കെട്ടിടങ്ങളുണ്ട്. മെക്സിക്കോയിലെ മറ്റ് സംസ്ഥാനങ്ങളിലും യൂണിവേഴ്സിറ്റിക്ക് കെട്ടിടങ്ങളുണ്ട്. കാനഡയിലും യുഎസിലും എല്ലാം കെട്ടിടങ്ങളുണ്ടെങ്കിലും സിയുഡാഡ് യൂണിവേഴ്സിറ്റിയ(സി.യു.) ആണ് ഈ യുണിവേഴ്സിറ്റിയുടെ പ്രധാന മുഖമുദ്ര.


</doc>
<doc id="375165" url="https://ml.wikipedia.org/wiki?curid=375165" title="പുറ്റോറാനാ പ്ലേറ്റ്യൂ">
പുറ്റോറാനാ പ്ലേറ്റ്യൂ

പുറ്റോറാനാ പ്ലേറ്റ്യൂ (Russian: Плато Путорана, Plato Putorana) അല്ലെങ്കിൽ പുറ്റോറാനാ പർവ്വതങ്ങൾ എന്നത് വടക്ക്- പടിഞ്ഞാറൻ സൈബീരിയൻ പ്ലേറ്റ്യൂവിലുള്ള ഉയർന്ന് സ്ഥിതി ചെയ്യുന്ന ബസാൾട്ട് പ്ലേറ്റ്യൂ പർവ്വതപ്രദേശമാണ്. ഈ പ്രദേശത്തെ ഉയർന്ന പർവ്വതം മൗണ്ട് കാമെൻ ആണ്. ഇത് സമുദ്രനിരപ്പിൽ നിന്ന് 1700 മീറ്റർ (5,600 അടി) ഉയരത്തിലാണ് ഇതു സ്ഥിതിചെയ്യുന്നത്. 

ഡ്യുപ്കുൻ പോലെയുള്ള തടാകങ്ങൾ വലിയ ആവാസവ്യവസ്ഥകൾ സൃഷ്ടിക്കുന്നു. 

1988ൽ സ്ഥാപിതമായ പുറ്റോറാനാ നാചുറൽ റിസർവ്വിനെ നിയന്ത്രിക്കുന്നത് Norilsk ൽ നിന്നാണ്. ഇത് 1,887,251 ഹെക്റ്റർ പ്രദേശത്ത് വ്യാപിച്ചിരിക്കുന്നു. റെയ്ൻഡീറിനേയും മഞ്ഞ് ചെമ്മരിയാടിനേയും ഇവിടെ സംരക്ഷിക്കുന്നു.

ജൂലൈ 2010ൽ ലോക പൈതൃക ലിസ്റ്റിൽ ഇതിനെക്കുറിച്ച് രേഖപ്പെടുത്തിയിരിക്കുന്നത് ഇങ്ങനെയാണ്: "a complete set of subarctic and arctic ecosystems in an isolated mountain range, including pristine taiga, forest tundra, tundra and arctic desert systems, as well as untouched cold-water lake and river systems"



</doc>
<doc id="375168" url="https://ml.wikipedia.org/wiki?curid=375168" title="ദ ആർക്കിട്ടെക്ചറൽ വർക്ക് ഓഫ് ലെ കോർബുസിയർ">
ദ ആർക്കിട്ടെക്ചറൽ വർക്ക് ഓഫ് ലെ കോർബുസിയർ

ഫ്രഞ്ച്-സ്വിസ്സ് വാസ്തുശിൽപ്പിയായ ലെ കോർബുസിയർ നിർമ്മിച്ച 17 വാസ്തു നിർമ്മിതികൾ ചേർന്നതാണ് ദ ആർക്കിട്ടെക്ചറൽ വർക്ക് ഓഫ് ലെ കോർബുസിയർ. എങ്ങനെയാണ് ആധുനികത നിർമ്മാണത്തിൽ ഉപയോഗിച്ചിരിക്കുന്നതെന്ന് ഈ നിർമിതികൾ കാണിച്ചുതരുന്നു. അതുപോലെ ഒരു ശിൽപ്പിയുടെ അന്താരാഷ്ട്രനിലവാരവും ഇത് പ്രതിഫലിപ്പിക്കുന്നു. ഫ്രാൻസ്, സ്വിറ്റ്സർലാന്റ്, ജപ്പാൻ, ഇന്ത്യ, ജർമ്മനി, ബെൽജിയം, അർജെന്റീന എന്നീ രാജ്യങ്ങളിൽ പെടുന്ന കൂർബസിയറുടെ നിർമ്മിതികളാണ് യുനെസ്കോ ലോകപൈതൃകപട്ടികയിൽ ഉൾപ്പെടുത്തിയിരിക്കുന്നത്. 



</doc>
<doc id="375169" url="https://ml.wikipedia.org/wiki?curid=375169" title="കാംചാറ്റ്കയിലെ അഗ്നിപർവ്വതങ്ങൾ">
കാംചാറ്റ്കയിലെ അഗ്നിപർവ്വതങ്ങൾ

കാംചാറ്റ്കയിലെ അഗ്നിപർവ്വതങ്ങൾ കാംചാറ്റ്ക പെനുൻസുലയിൽ സ്ഥിതിചെയ്യുന്ന ഒരു വലിയ കൂട്ടം അഗ്നിപർവ്വതങ്ങളാണ്. ഈ പെനുൻസുലയിൽ വലിയ അളവിൽ അഗ്നിപർവ്വതങ്ങളും അതുമായി ബന്ധപ്പെട്ട അഗ്നിപർവ്വതപ്രതിഭാസങ്ങളും കാണാം. യുനസ്ക്കോയുടെ ലോക പൈതൃക ലിസ്റ്റിൽ സ്ഥലങ്ങളിൽ കാംചാറ്റ്കയിൽ ഉൾപ്പെട്ട ആറ് അഗ്നിപർവ്വതങ്ങൾ ഉൾപ്പെടുത്തിയിട്ടുണ്ട്. അവയിൽ പലതും കാംചാറ്റ്ക പെനുൻസുലയിൽ ഉൾപ്പെട്ടവയാണ്. 




</doc>
<doc id="375170" url="https://ml.wikipedia.org/wiki?curid=375170" title="പിരിൻ ദേശീയോദ്യാനം">
പിരിൻ ദേശീയോദ്യാനം

പിരിൻ ദേശീയോദ്യാനം (Bulgarian: Национален парк "Пирин"), തെക്ക്-പടിഞ്ഞാറൻ ബൾഗേറിയയിലെ പിരിൻ മൗണ്ടനുകളുടെ വലിയ ഭാഗം ഉൾക്കൊള്ളുന്ന ഒരു ദേശീയോദ്യാനമാണ്. ഈ ഉദ്യാനത്തിൻ 403.56 ചതുരശ്രകിലോമീറ്റർ (155.82 സ്ക്വയർ മൈൽ വിസ്തൃതിയുണ്ട്. രാജ്യത്തെ മൂന്ന് ദേശീയ ഉദ്യാനങ്ങളിലൊന്നാണിത്. മറ്റുള്ളവ റില ദേശീയോദ്യാനം, സെൻട്രൽ ബാൾക്കൻ ദേശീയോദ്യാനം എന്നിവയാണ്. 1962 ൽ സ്ഥാപിക്കപ്പെട്ട ഈ ദേശീയോദ്യാനത്തിൻറെ അതിരുകൾ അതിനു ശേഷം നിരവധി തവണ മാറ്റിവരയ്ക്കപ്പെട്ടു. പിരിൻ ദൈശീയോദ്യാനം 1983 ൽ യുനസ്കോ ഒരു ലോക പൈതൃക സ്ഥലമായി പ്രഖ്യാപിക്കുകയുണ്ടായി. സമുദ്രനിരപ്പിൽ നിന്നുള്ള ഉയരം 950 മീറ്റർ മുതൽ 2,914 മീറ്റർ വരെ വ്യത്യാസപ്പെട്ടിരിക്കുന്നു. ബൾഗേറിയയിലെ രണ്ടാമത്തെ ഏറ്റവും ഉയർന്ന തലമാണ് വിഹ്‍റ, ബാൾക്കനിലെ മൂന്നാമത്തേതും. 

ദേശീയോദ്യാനം സ്ഥിതിചെയ്യുന്നത്, രാജ്യത്തിൻറെ തെക്കുപടിഞ്ഞാറൻ അറ്റത്തുള്ളതും ഏഴു മുനിസിപ്പാലിറ്റികൾ സ്ഥിതിചെയ്യുന്നതുമായ ബ്ലഗോയെവ്രാഡ് പ്രോവിൻസിലാണ്. ബാൻസ്കോ, ഗോട്ട്‍സെഡെൽച്ചേവ്, ക്രെസ്ന, റാസ്‍ലോഗ്, സൻഡാൻസ്കി, സിമിറ്റ്ലി, സ്ട്രുമ്യാന എന്നിവയാണ് ഈ ഏഴു മുനിസിപ്പാലിറ്റികൾ. 


</doc>
<doc id="375172" url="https://ml.wikipedia.org/wiki?curid=375172" title="ഗെലാറ്റി മൊണാസ്ട്രി">
ഗെലാറ്റി മൊണാസ്ട്രി

തെക്കേ ജോർജ്ജിയയിലെ ഇമെരെടി പ്രവിശ്യയിലെ കുടൈസിക്കടുത്തുള്ള ഒരു മദ്ധ്യകാല മൊണാസ്റ്റിക് കോംപ്ലക്സാണ് ഗെലാറ്റി. ജോർജ്ജിയൻ സുവർണ്ണ കാലഘട്ടത്തിലെ ഒരു മാസ്റ്റർ പീസായാണ് ഗെലാറ്റിയെ കണക്കാക്കുന്നത്. 1106 ൽ കിങ്ങ് ഡേവിഡ് നാല് ഓഫ് ജോർജ്ജിയ ആണ് ഗെലറ്റി നിർമ്മിച്ചത്. യുനെസ്കോ ഇതിനെ ലോകപൈതൃകസ്ഥാനത്തിന്റെ പട്ടികയിൽ പെടുത്തി.




</doc>
<doc id="375175" url="https://ml.wikipedia.org/wiki?curid=375175" title="അൾത്തായിയിലെ സുവർണ്ണപർവ്വതങ്ങൾ">
അൾത്തായിയിലെ സുവർണ്ണപർവ്വതങ്ങൾ

അൾത്തായിയിലെ സുവർണ്ണപർവ്വതങ്ങൾഒരു ലോക പൈതൃകസ്ഥാനമാണ്. ഇത് റഷ്യയിൽ ആണ് സ്ഥിതിചെയ്യുന്നത്. അൾത്തായ്, കതൂൺ നാചുറൽ റിസർവുകൾ, ടെലെറ്റ്സ്കൊയേ തടാകം, ബെലൂക്കാ പർവ്വതം, ഉകോക്ക് പീഠഭൂമി എന്നിവ ഇതിൽപ്പെടുന്നു. 


</doc>
<doc id="375178" url="https://ml.wikipedia.org/wiki?curid=375178" title="ഡെങ്ഫെങ്">
ഡെങ്ഫെങ്

 ഡെങ്ഫെങ് (Chinese: 登封; pinyin: Dēngfēng; literally "<nowiki></nowiki>"; postal: Tengfeng) ഒരു ഗ്രാമ്യ നഗരമാണ്. ചൈനയിലെ ഹെനാൻ പ്രവിശ്യയിലെ സെങ്ഷൂ വിലാണ് ഈ നഗരം. പണ്ടുകാലത്ത് ഈ സ്ഥലം യാങ്ങ് ചെങ്ങ് (simplified Chinese: 阳城; traditional Chinese: 陽城; pinyin: Yángchéng) എന്നാണ് അറിയപ്പെട്ടിരുന്നത്.

ഡെങ്ഫെങ് 1220 ചതുരശ്രകിലോമീറ്റർ വിസ്തൃതിയുള്ളതും 630,000 ജനസംഖ്യയുള്ളതുമാണ്.

ഡെങ്ഫെങിലെ വിവിധ സൈറ്റുകളെ "ഹിസ്റ്റോറിക് മൊനുമെന്റ്സ് ഓഫ് ഡെങ്ഫെങ് ഇൻ ദ സെന്റർ ഓഫ് ഹെവൻ ആൻ എർത്ത്" എന്ന പേരിൽ 2010 യുനെസ്കോ ലോകപൈതൃകസ്ഥാനങ്ങളുടെ പട്ടികയിൽ പെടുത്തി. 



</doc>
<doc id="375180" url="https://ml.wikipedia.org/wiki?curid=375180" title="ജൈവഭൂമിശാസ്ത്രം">
ജൈവഭൂമിശാസ്ത്രം

ഭൂമിശാസ്ത്രപരമായ സ്ഥലത്തിലും ഭൗമസമയത്തിലും സ്പീഷിസുകളുടെയും ആവാസവ്യവസ്ഥകളുടെയും വിതരണത്തെപ്പറ്റിയുള്ള പഠനമാണ് ജൈവഭൂമിശാസ്ത്രം. 


</doc>
<doc id="375181" url="https://ml.wikipedia.org/wiki?curid=375181" title="ശ്രെബർണ നേച്ചർ റിസർവ്വ്">
ശ്രെബർണ നേച്ചർ റിസർവ്വ്

ശ്രെബർണ നേച്ചർ റിസർവ്വ്, ((Bulgarian: Природен резерват Сребърна) വടക്ക് കിഴക്കൻ ബൾഗേറിയയിലെ (തെക്കൻ ദോബ്രുജ) ഇതേ പേരുള്ള ഗ്രാമത്തിൽ സ്ഥിതി ചെയ്യുന്ന ഒരു നേച്ചർ റിസർവ്വാണ്. ഇത് സിലിസ്ത്രയ്ക്ക് 18 കിലോമീറ്റർ പടിഞ്ഞാറും ഡാന്യൂബ് നദിയ്ക്ക് 2 കിലോമീറ്റർ തെക്കുമായാണ് സ്ഥിതി ചെയ്യുന്നത്. ഈ നേച്ചർ റിസർവ്വിൽ ശ്രെബർണ തടാകവും സമീപപ്രദേശങ്ങളും ഉൾപ്പെടുന്നു. അതുപോലെ തന്നെ യൂറോപ്പിനും ആഫ്രിക്കയ്കും ഇടയിലുള്ള ദേശാനടപ്പക്ഷികളുടെ ഗമന പാതയിലെ  Via Pontica യിലാണ് ഇത് നിലനിൽക്കുന്നത്. 6 km സംരക്ഷിത മേഖലയും 5.4 km. ബഫർസോണും അടങ്ങിയതാണ് ഈ നേച്ചർ റിസർവ്വ്. ഇവിടുത്തെ തടാകത്തിന്റെ ആഴം 1 മുതൽ 3 മീറ്റർ വരെ വ്യത്യാസപ്പെടുന്നു. ഒരു മ്യൂസിയം ഇവിടെ നിർമ്മിക്കപ്പെട്ടിട്ടുണ്ട്. ഇവിടെ സാധാരണയായി കാണപ്പെടുന്ന മൃഗങ്ങളുടെ സ്റ്റഫ് ചെയ്ത മാതൃകൾ ഇവിടെ പ്രദർശിപ്പിച്ചിരിക്കുന്നു.


</doc>
<doc id="375184" url="https://ml.wikipedia.org/wiki?curid=375184" title="ന്യൂ ലാനാർക്ക്">
ന്യൂ ലാനാർക്ക്

സ്കോട്ലാന്റിലെ ഗ്ലാസ്ഗോവിൽനിന്നും 40 കിലോമീറ്റർ തെക്ക് കിഴക്കായി ലാനാർക്ക്ഷെയറിൽ, ലാനാർക്കിൽനിന്നും 2.2 കിലോമീറ്റർ അകലെയായുള്ള ഒരു വില്ലേജാണ് ന്യൂ ലാനാർക്ക്. റിവർ ക്ലൈഡ‍ിന്റെ തീരത്താണീ ഗ്രാമം. 1786 ൽ ഡേവിഡ് ഡെയ്ൽ ആണ് ഈ ഗ്രാമം നിർമ്മിച്ചത്. കോട്ടൺ മില്ലുകളും മില്ലുകളിൽ ജോലിചെയ്യുന്നവർക്കുള്ള വീടുകളും അദ്ദേഹം നിർമ്മിച്ചു. റിവർ കൈഡിലെ വെള്ളച്ചാട്ടങ്ങളിൽ നിന്നുള്ള ജലശക്തിയുപയോഗിച്ച് മില്ലുകൾ പ്രവർത്തിപ്പിക്കുകയായിരുന്നു ലക്ഷ്യം. ഇംഗ്ലീഷ് കണ്ടുപിടിത്തക്കാരനും വ്യവസായിയുമായ റിച്ചാർഡ് ആർക്ക്റൈറ്റിന്റെ പാർട്ണർഷിപ്പിലാണ് ഡെയ്ൽ മില്ല് നിർമ്മിച്ചത്. ഡെയ്‍ലിന്റെ മരുമകനായ റോബർട്ട് ഓവെൻ, വെയ്ൽസ് ഫിലാൻത്രോപ്പിസ്റ്റും സോഷ്യൽ റിഫോർമ്മറുമായിരുന്നു. ഇവരുടെ നേതൃത്വത്തിൽ ന്യൂ ലാനാർക്കിലെ ബിസിനസ്സ് വിജയകരമായി പ്രവർത്തിച്ചു. ഇത് വളരെ നേരത്തേയുള്ള പ്ലാൻഡ് സെറ്റിൽമെന്റിന്റെ നല്ല ഉദാഹരണമായി മാറി. കൂടാതെ അർബൻപ്ലാനിങ്ങിന്റെ ചരിത്രത്തിലെ ഒരു നാഴികക്കല്ലായിമാറി.  

1968 വരെ ന്യൂ ലാനാർക്ക് മില്ലുകൾ പ്രവർത്തിച്ചിരുന്നു. അതിനുശേഷം പ്രതാപം നഷ്ടപ്പെട്ടു. 1974 ൽ ന്യൂലാനാർക്ക് കൺസർവേഷൻ ട്രസ്റ്റ്(ഇന്ന് ന്യൂലാനാർക്ക് ട്രസ്റ്റ് എന്നറിയപ്പെടുന്നു) രൂപംകൊണ്ടു. ഈ ട്രസ്റ്റ് വില്ലേജിന്റെ നാശനം തടയുന്നതിൽ പ്രധാന പങ്കുവഹിച്ചു. 2006 കെട്ടിടങ്ങളെല്ലാം പുനരുദ്ധാരണനടത്തുകയും ഇവിടം ഒരു പ്രധാന വിനോദസഞ്ചാരകേന്ദ്രമായി മാറുകയും ചെയ്തു. സ്ക്കോട്ലാന്റിലെ ആറ് യുനെസ്കോ ലോകപൈതൃകസ്ഥാനങ്ങളിൽ പ്രധാന സ്ഥാനമാണിതിനുള്ളത്. യൂറോപ്യൻ റൂട്ട് ഓഫ് ഇന്റസ്ട്രിയൽ ഹെരിറ്റേജിന്റെ മൂലസ്ഥാനവും ഇതാണ്.


</doc>
<doc id="375187" url="https://ml.wikipedia.org/wiki?curid=375187" title="കാസ്കോ വിയെജോ, പനാമ">
കാസ്കോ വിയെജോ, പനാമ

പനാമയിൽ ഒരു ചരിത്രപ്രാധാന്യമുള്ള ജില്ലയാണ് കാസ്കോ വിയെജോ അഥവാ കാസ്കോ ആന്റിഗ്വോ അഥവാ സാൻ ഫെലിപ്പെ. 1673 ൽ ഇതിന്റെ നിർമ്മാണം പൂർത്തിയായി. 1671 പനാമ നഗരം പൂർണ്ണമായി നശിച്ചുപോയതിനുശേഷമാണ് ഇതിന്റെ നിർമ്മാണം നടന്നത്. പിന്നീട് പിറേറ്റുകൾ ഈ നഗരം ആക്രമിക്കുകയുണ്ടായി. 1997ൽ ഇത് യുനെസ്കോ ലോകപൈതൃസ്ഥാനമായി പ്രഖ്യാപിച്ചു.


</doc>
<doc id="375189" url="https://ml.wikipedia.org/wiki?curid=375189" title="നിക്കൊ ടൊഷൊ-ഗു">
നിക്കൊ ടൊഷൊ-ഗു

ജപ്പാനിലെ ടൊച്ചിഗി പെർഫെക്ചറിലെ നിക്കൊയിലുള്ള ഒരു ഷിന്റെ ഷ്രൈനാണ് നിക്കോ ടൊഷൊ-ഗു. ഇത് യുനെസ്കോ ലോകപൈതൃകസ്ഥാനമായി പ്രഖ്യാപിച്ചിട്ടുണ്ട്.


</doc>
<doc id="375191" url="https://ml.wikipedia.org/wiki?curid=375191" title="സിക്സ്റ്റി ഡോം മോസ്ക്">
സിക്സ്റ്റി ഡോം മോസ്ക്

ബംഗ്ലാദേശിൽ സ്ഥിതിചെയ്യുന്ന ഒരു മോസ്കാണ് സിക്സ്റ്റി ഡോം മോസ്ക് (Bengali: ষাট গম্বুজ মসজিদ Shaṭ Gombuj Moshjid; more commonly known as Shait Gambuj Mosque or Saith Gunbad Masjid). സുൽത്താൻ കാലഘട്ടത്തിലെ സൗധങ്ങളിൽ വച്ച് ബംഗ്ലാദേശിലെ ഏറ്റവും വലിയ മോസ്കാണിത്. "ഇന്ത്യൻ ഉപഭൂഖണ്ഡത്തിലെ ഏറ്റവും സ്വാധീനം ചെലുത്തുന്ന മുസ്ലീം നിർമ്മിതിയാണിത്" എന്നാണിത് അറിയപ്പെടുന്നത്.
തെക്കേ ബംഗ്ലാദേശിലെ ഖുല്ന ഡിവിഷനിലെ ബാഗെർഹാട് ജില്ലയിലാണിത് സ്ഥിതിചെയ്യുന്നത്. ബാഗെർഹാട്ടിൽനിന്നും 3 മൈൽ അകലെയാണ് ഇത് സ്ഥിതിചെയ്യുന്നത്. ബംഗ്ലാദേശിന്റെ തലസ്ഥാനമായ ധാക്കയിൽനിന്ന് 200 മൈൽ അകലെയാണ് ബാഗെർഹാട്.


</doc>
<doc id="375192" url="https://ml.wikipedia.org/wiki?curid=375192" title="ബാംബെർഗ്">
ബാംബെർഗ്

ജർമ്മനിയിലെ അപ്പർ ഫ്രാങ്കോണിയയിലെ ഒരു നഗരമാണ് ബാംബെർഗ്. മെയിൻ നദിയുയുടെ കരയിലാണ് ഈ നഗരം. 1993 ൽ നഗരത്തിന്റെ വലിയൊരു ഭാഗം യുനെസ്കോ ലോകപൈതൃകസ്ഥാനമായി പ്രഖ്യാപിച്ചു.


</doc>
<doc id="375194" url="https://ml.wikipedia.org/wiki?curid=375194" title="ടോമിയോക്ക സിൽക്ക് മിൽ">
ടോമിയോക്ക സിൽക്ക് മിൽ

ജപ്പാനിലെ ഏറ്റവും പഴക്കം ചെന്ന ആധുനിക സിൽക്ക് റീലിംഗ് ഫാക്ടറിയാണ് ടോമിയോക്ക സിൽക്ക് മിൽ. 1872 ൽ സർക്കാരാണ് ഈ മില്ല് നിർമ്മിച്ചത്. ഫ്രാൻസിൽനിന്നും വന്ന ആധുനിക സിൽക്ക് റീലിംഗ് സാങ്കേതികവിദ്യ ജപ്പാനിൽ അവതരിപ്പിക്കുന്നതിനാണീ മില്ല് നിർമ്മിച്ചത്. ഇന്ന് ഈ ഫാക്ടറി ഒരു ചരിത്രസ്മാരകമായാണ് സർക്കാർ സൂക്ഷിക്കുന്നത്. ജപ്പാനിലെ ഗുനെമ പെർഫ്ക്ചറിലെ ഓൾഡ് സിറ്റി ഓഫ് ടോമിയോക്കയിലാണ് ഈ മില്ല് സ്ഥിതിചെയ്യുന്നത്. തലസ്ഥാനമായ ടോക്കിയോക്ക് 100 കിലോമീറ്റർ വടക്ക് പടിഞ്ഞാറായാണ് ഈ സ്ഥലം സ്ഥിതിചെയ്യുന്നത്. ഈ മില്ല് യുനെസ്കോ ലോകപൈതൃകസ്ഥാനങ്ങളുടെ പട്ടികയിൽ പെടുത്തിയിട്ടുണ്ട്.



</doc>
<doc id="375196" url="https://ml.wikipedia.org/wiki?curid=375196" title="ഓൾഡ് ടൗൺ (എൽവീവ്)">
ഓൾഡ് ടൗൺ (എൽവീവ്)

ഉക്രെയിനിലെ എൽവീവ് ഒബ്ലാസ്റ്റ് പ്രവിശ്യയിലെ ചരിത്രനഗര കേന്ദ്രമാണ് എൽവീവ്(Ukrainian: Старе Місто Львова, Stare Misto L’vova; Polish: Stare Miasto we Lwowie). 1975 ഇത് സ്റ്റേറ്റ് ചരിത്ര ഉദ്യാനമായി പരിഗണിച്ചു.


</doc>
<doc id="375235" url="https://ml.wikipedia.org/wiki?curid=375235" title="ക്രാസ്സുലേസീ">
ക്രാസ്സുലേസീ

ദ്വിബീജപത്ര സസ്യങ്ങൾ വിഭാഗത്തിൽ ഉൾപ്പെടുന്ന സസ്യകുടുംബമാണ് ക്രാസ്സുലേസീ (Crassulaceae). സ്റ്റോൺക്രോപ് കുടുംബം, ഓർപൈൻ കുടുംബം എന്നീ പേരുകളിലും ഈ സസ്യകുടുംബം അറിയപ്പെടുന്നുണ്ട്. ഈ കുടുംബത്തിലെ സസ്യങ്ങളുടെ ഇലകൾ ചാറുള്ളവയാണ്. ഒട്ടുമിക്കസസ്യങ്ങളും ഓഷധികളാണ്, ചില സസ്യങ്ങൾ കുറ്റിച്ചെടികളും വളരെ വിരളമായി ചെറുമരങ്ങളും ജലസസ്യങ്ങളും ഉൾപ്പെടുന്നു. ലോകമെമ്പാടും വളരുന്ന ഈ കുടുംബാംഗങ്ങൾ കൂടുതലായും കാണപ്പടുന്നത് ഉത്തരാർദ്ധഗോളത്തിലും വടക്കേ ആഫ്രിക്കയിലെ ഉഷ്ണമേഖലാ, മിതോഷ്ണമേഖലാ പ്രദേശങ്ങളിലും കാണപ്പെടുന്നു. ഈ സസ്യകുടുംബത്തിൽ 50 ജീനസ്സുകളിലായി ഏകദേശം 1400ൽ പരം സ്പീഷിസുകളുൾപ്പെടുന്നു. 

ഈ കുടുംബത്തിൽ പ്രധാന ധാന്യവിള സസ്യങ്ങളൊന്നുമില്ലെങ്കിലും, പല സസ്യങ്ങളും ഉദ്യാനസസ്യങ്ങളെന്ന തരത്തിൽ വളരെയധികം പ്രസിദ്ധവുമാണ്. ഈ കുടുംബത്തിലെ ഉദ്യാന സസ്യങ്ങൾ കൂടുതൽ സംരക്ഷണമാവിശ്യമില്ലാത്തവയാണ്. jade plant , "florists' kalanchoeഎന്നിവ അറിയപ്പെടുന്ന സ്പീഷിസുകളാണ്. കേരളീയർക്ക് പരിചിതമായ ഇലമുളച്ചി ഈ കുടുംബത്തിലെ അംഗമാണ്.

ഈ കുടുംബത്തിലെ ജീനസ്സുകൾ ചുവടെ ചേർക്കുന്നു:


</doc>
<doc id="375237" url="https://ml.wikipedia.org/wiki?curid=375237" title="ആപ്പിൾ വാലി, കാലിഫോർണിയ">
ആപ്പിൾ വാലി, കാലിഫോർണിയ

ആപ്പിൾ വാലി പട്ടണം, ഐക്യനാടുകളിലെ കാലിഫോർണിയ സംസ്ഥാനത്തെ സാൻ ബർണാർഡിനോ കൗണ്ടിയിലെ വിക്ടർ താഴ്വരയിലാണ് സ്ഥിതി ചെയ്യുന്നത്. 1988 നവംബർ 14 നാണ് ഇത് സംയോജിപ്പിച്ചത്. കാലിഫോർണിയയിലെ ഇരുപത്തിരണ്ട് സംയോജിപ്പിക്കപ്പെട്ട മുനിസിപ്പാലിറ്റികളിലൊന്നായ ഇത് "നഗരം" എന്നതിനുപകരം "ടൗൺ" എന്നാണ് ഉപയോഗിക്കുന്നത്. വിക്ടർവില്ലെ, ഹെസ്പെരിയ തുടങ്ങിയ അയൽ പട്ടണങ്ങളുമായി കിഴക്കുഭാഗത്ത് ഈ പട്ടണം സന്ധിക്കുന്നു. അതുപോലെ കജോൻ ചുരം വഴി ബർസ്റ്റോയ്ക്ക് 37 മൈൽ (60 കിലോമീറ്റർ) തെക്കായും സാൻ ബെർനാർഡിനോയ്ക്ക് 46 മൈൽ (74 കിലോമീറ്റർ)വടക്കായുമാണ് ഇതിൻറ സ്ഥാനം. 2010 ലെ സെൻസസിൽ ഈ പട്ടണത്തിലെ ആകെ ജനസംഖ്യ 69,135 ആയിരുന്നു. ആപ്പിൾ വാലിയുടെ ഭരണം നിയന്ത്രിക്കുന്നത് ഒരു ടൌൺ കൗൺസിലാണ്.

1967 ൽ ആപ്പിൾ വാലിയിൽ, റോയ് റോജേഴ്സ്, ഡെയ്ൽ ഇവാൻസ് എന്നിവർചേർന്ന് ആദ്യമായി ഒരു മ്യൂസിയം സ്ഥാപിച്ചുവെങ്കിലും പിന്നീട് 1976 ൽ വിക്ടർവില്ലെയിലേയ്ക്കു മാറ്റി സ്ഥാപിക്കപ്പെട്ടു. 2003 മുതൽ മിസ്സോറിയിലെ ബ്രാൻസണിലാണ് മ്യൂസിയം പ്രവർത്തിച്ചിരുന്നത്. കൂടുതൽ ആരാധകരെ എത്തിക്കാനുള്ള പ്രതീക്ഷയിലാണ് ഈ നീക്കം നടന്നതെങ്കിലും 2009 ഡിസംബർ 12 ന് മ്യൂസിയം സാമ്പത്തിക കാരണങ്ങളാൽ അടച്ചുപൂട്ടപ്പെട്ടു.

ആപ്പിൾവാലി സ്ഥിതിചെയ്യുന്ന അക്ഷാംശരേഖാംശങ്ങൾ (34.5115, -117.2120) ആണ്. ഈ ടൌൺ‌, മോജാവെ മരുഭൂമിയുടെ തെക്കെ അറ്റത്തായി സ്ഥിതി ചെയ്യുന്നു.


</doc>
<doc id="375239" url="https://ml.wikipedia.org/wiki?curid=375239" title="അൽഹംബ്ര, കാലിഫോർണിയ">
അൽഹംബ്ര, കാലിഫോർണിയ

അൽഹംബ്ര ( or ), ലോസ് ഏഞ്ചൽസ് നഗര കേന്ദ്രത്തിൽ നിന്ന് എട്ടുമൈൽ അകലെയുള്ള ലോസ് ഏഞ്ചൽസ് കൗണ്ടിയിലെ പടിഞ്ഞാറൻ സാൻ ഗബ്രിയേൽ താഴ്വരയിൽ സ്ഥിതിചെയ്യുന്ന ഒരു നഗരമാണ് .1903 ജൂലായ് 11 നാണ് ഇത് സംയോജിപ്പിക്കപ്പെട്ടത്. 2010 ലെ സെൻസസ് പ്രകാരമുള്ള ഈ നഗരത്തിലെ ജനസംഖ്യ 83,089 ആയിരുന്നു.

നഗരത്തിൻറെ വടക്കുപടിഞ്ഞാറു ഭാഗത്തായി തെക്കൻ പസദീന നഗരവും, വടക്ക് സാൻ മറൈനോ, കിഴക്ക് സാൻ ഗബ്രിയേൽ, തെക്ക് മോണ്ടിറെയ് പാർക്ക്, പടിഞ്ഞാറ് ലോസ് ഏഞ്ചൽസ് ജില്ലകളായ മോണ്ടെറി ഹിൽസ്, എൽ സെരിനോ തുടങ്ങിയവയാണ് അതിർത്തികൾ. അമേരിക്കൻ ഐക്യനാടുകളുടെ സെൻസസ് ബ്യൂറോയുടെ കണക്കുകളനുസരിച്ച് ഈ നഗരത്തിൻറെ ആകെ വിസ്തൃതി, ആണ്. ഇതിൽ 99 ശതമാനവും കരഭൂമിയാണ്.


</doc>
<doc id="375240" url="https://ml.wikipedia.org/wiki?curid=375240" title="ജി ശങ്കർ">
ജി ശങ്കർ

ജി. ശങ്കർ  (ഈസ്റ്റ് ആഫ്രിക്കയിലെ അരുഷയിൽ 1959 മെയ് 29ന് ജനനം) കേരളത്തിലെ ഒരു ആർക്കിടെക്റ്റാണ്. ഗോപാലൻ നായർ ശങ്കർ എന്നാണ് മുഴുവൻ പേര്. പ്രകൃതിദത്തവും, ഈടുനിൽപ്പുമുള്ളതും, ചെലവുകുറഞ്ഞതുമായ അസംസൃത വസ്ഥുക്കളിലൂടെ നിർമ്മാണങ്ങൾ നടപ്പിലാക്കി. തിരുവനന്തപുരത്ത് വച്ച് 1985-ൽ ഹാബിറ്ററ്റ് എന്ന സംഘടനയുണ്ടാക്കി, 2012 വരേയും ഹാബിറ്ററ്റിന്റെ ചീഫ് ആർക്കിടെക്റ്റാണ് ഇദ്ദേഹം. കൂടാതെ കേരളത്തിലെ മികച്ച ആർക്കിടെക്റ്റ് എന്ന ബഹുമതിയും, ജി. ശങ്കറിനുള്ളതാണ്. ഗ്രീൻ ആർക്കിടെക്ച്ഛറിനോടുള്ള അദ്ദേഹത്തിന്റെ സമീപനം ജനങ്ങളുടെ ആർക്കിടെക്റ്റ് എന്നതിലേക്കെത്തിച്ചു. 2011-ൽ ഇന്ത്യ സർക്കാരിന്റെ പദ്മ ശ്രീ അവാർഡ് നേടി. 

ഈസ്റ്റ് ആഫ്രിക്കയിലെ അരുഷയിൽ 1959 മെയ് 29-ന് ജനനം. അവിടെതന്നെയാണ് ജനിച്ചു വളർന്നത്. പിന്നീട് അമ്മയോടൊപ്പം തിരുവല്ലയിലേക്ക് യാത്രയായി. അവിടെ എത്തുമ്പോൾ ആഫ്രിക്കയിലെ സാഹിലി പഠിച്ച ശങ്കറിന് മലയാളം ഏറെ പ്രതിസന്ധിയിലാക്കി. പിന്നീടാണ് മാതൃഭാഷ മലയാളവും ഇംഗ്ലീഷും പഠിക്കുന്നത്. ഭാഷകൾ തമ്മിലുള്ള പൊരുത്തക്കേടുകൾ വിക്കുണ്ടാകാൻ ഇടയായിരുന്നു. അത് ബാല്യകാലത്തെ സങ്കീർണമായി ബാധിച്ചു. എല്ലാം ഏകാന്തതയിലേക്ക് മാറി. സാമൂഹ്യപ്രവ‍ർത്തനങ്ങളിലൂടെയാണ് അദ്ദേഹം എല്ലാത്തിൽ നിന്നും അതിജീവിക്കുന്നത്. അക്കാലത്തെ സമ്പൂർണ്ണസാക്ഷരതായജ്ഞത്തിൽ പങ്കാളിയായി. അച്ഛന്റെ നാടായ തിരുവനന്തപുരത്തിന്റെ കടലോരഗ്രാമങ്ങളിലെ മത്സ്യത്തൊഴിലാളികൾക്ക് അക്ഷരം പഠിപ്പിക്കാൻപോയ യാത്രകളിലാണ് എട്ടാംക്ളാസുകാരനായ ജി. ശങ്കർ ആദ്യമായി ലോകത്തിന്റെ ഇല്ലായ്മകളെക്കുറിച്ച് ബോധവാനാകുന്നത്. ഓരോ തൊഴിലാളികളേയും, കൈപ്പിടിച്ച് എഴുതിച്ചു. രാത്രികളിൽ അവരുടെ ഭക്ഷണങ്ങൾ പങ്കുവച്ച് ഒരുമിച്ച് ഭക്ഷിച്ചു. ദാരിദ്ര്യത്തിന്റേയും. സ്നേഹബന്ധങ്ങളുടെ ആഴങ്ങൾ ജി. ശങ്കർ മനസ്സിലാക്കുന്നത് അപ്പോഴാണ്.

സാമ്പത്തിക ശാസ്ത്രവും, സാഹിത്യവുമായിരുന്നു പഠനകാലത്ത് താൽപര്യം. ഗണിതത്തിലെ അസാമാന്യ മികവ് എഞ്ചിനീയറിംഗ പഠനത്തിലേക്കെത്തിച്ചു. സി.ഇ.ടിയിൽ നിന്ന് രണ്ടാം റാങ്കോടെയാണ് പുറത്തിറങ്ങിയത്. അതിൽ പൂർണ്ണനാകാതെ ഇംഗ്ലണ്ടിലെ ബർമിങ്ഹാം യൂണിവേഴ്സിറ്റിയിൽ പോയി ഒന്നാം റാങ്കോടെ ബിരുദാനന്തരബിരുദം നേടി. ഉയർന്ന ജോലി സാധ്യതകളും ശമ്പളവുമെല്ലാം തേടിയെത്തിയെങ്കിലും സ്വന്തം നാടിന് ചെയ്തുതീർക്കാൻ ബാക്കിയുണ്ടെന്ന് അദ്ദേഹം വിശ്വസിച്ചിരുന്നു. ചെലവുകുറഞ്ഞതും, പ്രകൃതീയവുമായ നിർമ്മിതികൾ നിർമ്മിക്കാനായിരുന്നു തുടക്കം. അന്ന് അങ്ങനെ ചെയ്യുന്ന ഒരാളം ഉണ്ടായിരുന്നുള്ളു ലാറി ബേക്കർ. പ്രകൃതീയമാ നിർമ്മിതികൾ നിർമ്മിക്കാനായി ഹാബിറ്ററ്റ് തുടങ്ങി. 1980കളുടെ അവസാനം മുതലാണ് ഹാബിറ്ററ്റ് സജീവമാകുന്നത്.

ഏറ്റവും പാവപ്പെട്ടവർക്കും, സാധാരണക്കാർക്കും വേണ്ടിയായിരുന്നു ഹാബിറ്ററ്റ് ശ്രദ്ധകേന്ദ്രീകരിച്ചിരുന്നത്. ആദ്യത്തെ അവസരത്തിനായി മാസങ്ങളോളം കാത്തിരിക്കേണ്ടി വന്നു. ആദ്യത്തെ ഫിലിപ്പ് എന്ന ഉപഭോക്താവിൽ നിന്ന് 1988-ൽ 18 കെട്ടിടങ്ങളും, 1992-93 കാലഘട്ടത്തിൽ 1500-2000 കെട്ടിടങ്ങളും നിർമ്മിക്കുന്ന സ്ഥിതിയായി.

ഭോപാലിലെ വാതകദുരന്തവും സുനാമിയും ഹാബിറ്റാറ്റിന് പുതിയ സേവനമേഖല തുറന്നിട്ടു. പ്രകൃതിക്ഷോഭങ്ങളെ അതിജീവിക്കുന്ന പാർപ്പിടസമുച്ചയങ്ങളുടെ നിർമ്മാണം എന്ന വലിയ ദൌത്യം. ഭോപാൽ കഴിഞ്ഞ് ഒഡിഷയിൽ, ഗുജറാത്തിലെ ലത്തൂരിൽ, ഉത്തരകാശിയിൽ, ഉത്തരാഖണ്ഡിൽ, ഇന്തോനേഷ്യയിൽ, തായ്ലൻഡിൽ, മാലിദ്വീപിൽ- പ്രകൃതിദുരന്ത ഇരകളുടെ പുനരധിവാസപ്രവർത്തനങ്ങളിൽ പങ്കാളിയായി.

1990കളുടെ അവസാനം ഒഡിഷയിൽ സൂപ്പർസൈക്ളോൺ കടന്നുപോയി. ചുഴലിക്കാറ്റിൽ നിരവധി കെട്ടിടങ്ങൾ തകർന്നെങ്കിലും പാരദ്വീപിന് സമീപം ഹാബിറ്റാറ്റ് നിർമിച്ച മെഡിക്കൽ കോളേജിന് ഒന്നും സംഭവിച്ചില്ല. പിന്നീട് ഒഡിഷതീരത്ത് ഭ്രാന്തൻകാറ്റ് വരുംവഴിയിൽ സ്കൂളുകളും കോളേജുകളും പ്രാഥമികാരോഗ്യകേന്ദ്രങ്ങളുമായി ആയിരക്കണക്കിന് കെട്ടിടങ്ങൾ ഹാബിറ്റാറ്റ് ഒരുക്കി.ലോകത്തിലെ ഏറ്റവും വലിയ പുനരധിവാസപദ്ധതി ഹാബിറ്റാറ്റ് ഏറ്റെടുത്തു; ശ്രീലങ്കയിൽ 95,000 പേർക്കായുള്ള പാർപ്പിട പദ്ധതി. യുഎന്നിന്റെ പലസ്തീൻ, നേപ്പാൾ പുനരധിവാസപ്രവർത്തനങ്ങളിലും പങ്കാളിയായി. ബംഗ്ളാദേശിലെ ധാക്കയിൽ പണിത മൺകെട്ടിടം വർത്തമാനലോകത്തിലെ ഏറ്റവുംവലിയ മൺനിർമിതിയാണ്.


</doc>
<doc id="375244" url="https://ml.wikipedia.org/wiki?curid=375244" title="അൽറ്റുറാസ്">
അൽറ്റുറാസ്

അൽറ്റുറാസ്, (നേരത്ത, ഡോറിസ്‍ ബ്രിഡ്ജ്, ഡോറിസ്‍വില്ലെ) എന്നിങ്ങനെ അറിയപ്പെട്ടിരുന്നു) അമേരിക്കൻ ഐക്യനാടുകളിലെ കാലിഫോർണിയ സംസ്ഥനത്തുള്ള മോഡോക് കൗണ്ടിയിലെ പട്ടണവും കൌണ്ടി ആസ്ഥാനവുമാണ്. അമേരിക്കൻ ഐക്യനാടുകളിലെ 2010 ലെ സെൻസസ് രേഖകൾ പ്രകാരം ഈ പട്ടണത്തിലെ ജനസംഖ്യ 2,827 ആയിരുന്നു.

ഈ പട്ടണം, മോഡോക് കൗണ്ടിയുടെ  മധ്യഭാഗത്ത് കിഴക്കു ദിക്കിലായി പിറ്റ് നദിയ്ക്കു സമീപം, സമുദ്രനിരപ്പിൽനിന്ന് 4370 അടി (1332 മീറ്റർ) ഉയരത്തിലാണു സ്ഥിതി ചെയ്യുന്നത്. കൗണ്ടി ആസ്ഥാനമെന്ന നിലയിൽ, പ്രാദേശിക സർക്കാർ ഓഫീസുകളുടെ ആസ്ഥാനങ്ങൾ, കാലിഫോർണിയ ഹൈവേ പട്രോൾ ഓഫീസ്, സ്റ്റേറ്റ് മോട്ടോർ വെഹിക്കിൾ ഡിപ്പാർട്ട്മെൻറ് ഓഫീസ് എന്നിവ ഇവിടെയാണ് സ്ഥിതിചെയ്യുന്നത്.

അൽറ്റുറാസ് പട്ടണത്തിലെ കാലാവസ്ഥ സാധാരണയായി വർഷത്തിൽ കുറച്ചു മാത്രം മഴ കിട്ടുന്ന അവസ്ഥയാണെന്ന് കരുതപ്പെടുന്നു.


</doc>
<doc id="375246" url="https://ml.wikipedia.org/wiki?curid=375246" title="കൊണ്ടോവ ഇറാൻഗി ശിലാ ചിത്രങ്ങൾ">
കൊണ്ടോവ ഇറാൻഗി ശിലാ ചിത്രങ്ങൾ

ടാൻസാനിയയിലെ ഡോഡോമ മേഖലയിൽ സ്ഥിതിചെയ്യുന്ന വിവിധ ഗുഹകളും അവയിലെ പ്രാചീന മനുഷ്യർ വരച്ച ചിത്രങ്ങളും ചേരുന്ന കൂട്ടമാണ് കൊണ്ടോവ ഇറാൻഗി ശിലാ ചിത്രങ്ങൾ (ഇംഗ്ലീഷ്: Kondoa Irangi Rock Paintings) എന്ന് അറിയപ്പെടുന്നത്. ഈ ഗുഹകളിലെ ചില പുരാചിത്രങ്ങൾക്ക് 50,000 -ത്തിൽ പരം വർഷങ്ങൾ പഴക്കമുള്ളതായി കരുതപ്പെടുന്നു. ഇവിടെയുള്ള ഗുഹകളുടെ കൃത്യം എണ്ണം നിശ്ചയമില്ലെങ്കിലും ഏകദേശം 150 മുതൽ 450 വരെ ഗുഹകൾ ഇവിടെയുള്ളതായി കണക്കാക്കുന്നു. മനുഷ്യരൂപങ്ങൾ, മൃഗങ്ങൾ, വേട്ടയാടൽ തുടങ്ങിയവയാണ് ഈ ഗുഹകളിൽ പ്രധാനമായും ചിത്രീകരിച്ചിരിക്കുന്നത്. 

 


</doc>
<doc id="375252" url="https://ml.wikipedia.org/wiki?curid=375252" title="കദിഷ വാലി">
കദിഷ വാലി

കദിഷാ വാലി, ലെബനോനിലെ വടക്കൻ ഗവർണറേറ്റിലുള്ള ബീച്ചാറി, സ്ഖാർട്ടാ ജില്ലകളിൽ സ്ഥിതിചെയ്യുന്ന ഒരു മലയിടുക്കാണ്. കദിഷാ നദിയുടെ ഒഴുക്കിനാൽ കൊത്തിയെടുത്തുതുപോലെ രൂപപ്പെട്ടതാണ് ഈ താഴ്വര. ഇത ട്രിപ്പോളിയിലെത്തുമ്പോൾ നഹ്‍ർ അബു അലി എന്ന പേരിലറിയപ്പെടുന്നു. കദിഷാ എന്ന വാക്കിന് അരമായ ഭാഷയിൽ "വിശുദ്ധം" എന്നാണർത്ഥം. ഈ താഴ്വര, പലപ്പോഴും വിശുദ്ധ താഴ്വര എന്നും അറിയപ്പെടുന്നു. നൂറ്റാണ്ടുകളായി ഇത് ക്രിസ്ത്യൻ സന്ന്യാസി സമൂഹങ്ങൾക്ക് അനേക നൂറ്റാണ്ടുകൾ അഭയം നൽകിയിട്ടുണ്ട്. വടക്കൻ ലബനാനിലെ അൽ മക്മൽ മലയുടെ അടിവാരത്തിലാണ് ഈ താഴ്വര സ്ഥിതി ചെയ്യുന്നത്.


</doc>
<doc id="375256" url="https://ml.wikipedia.org/wiki?curid=375256" title="അഞ്ചാർ">
അഞ്ചാർ

അഞ്ചാർ, (Arabic: عنجر‎‎ / ALA-LC: "‘Anjar"; അർമീനിയൻ: Անճար ഫ്രഞ്ച്: "Anjar", അർത്ഥം, "അനിശ്ചിതമായ, അല്ലെങ്കിൽ ഒഴുകുന്ന നദി) ബെക്കാ താഴ്വരയിൽ സ്ഥിതിചെയ്യുന്ന ലെബനനിലെ ഒരു പട്ടണമാണ്. ഈ പട്ടണത്തിലെ ജനസംഖ്യ 2,400 ആണ്. ഇതിൽ ഭൂരിപക്ഷവും അർമീനിയൻ വംശജരാണ്. പട്ടണത്തിൻറെ ആകെ വിസ്തീർണ്ണം ഇരുപത് സ്ക്വയർ കിലോമീറ്റർ (7.7 ചതുരശ്ര മൈൽ) ആണ്. വേനൽക്കാലത്ത്, ഇവിടെനിന്നു മറ്റു പ്രദേശങ്ങളിലേയ്ക്കു ചിതറിപ്പോയ അർമീനിയൻ വംശജർ സന്ദർശനത്തിനായി തിരികെയെത്തുന്നതിനാൽ ജനസംഖ്യ 3,500 ആയി മാറുന്നു. 

എട്ടാം നൂറ്റാണ്ടിൽ ഉമയ്യദ് ഖലീഫയായിരുന്ന അൽ-വലീദ് ഒന്നാമൻറെ കാലത്ത്, ഒരു കൊട്ടാര-നഗരം എന്ന വിശേഷണത്തോടെയാണ് പട്ടണം സ്ഥാപിതമായത്.


</doc>
<doc id="375258" url="https://ml.wikipedia.org/wiki?curid=375258" title="ആശീർവാദം">
ആശീർവാദം

1977ൽ ചെലവൂർ പിക്ചേഴ്സിന്റെ ബാനറിൽ തയ്യിൽ കുഞ്ഞികണ്ടൻ നിർമ്മിച്ച് ആലപ്പി ഷരീഫിന്റെ കഥയും തിരക്കഥയും ഉപയോഗിച്ച് ഐ വി ശശി സംവിധാനം ചെയ്ത് ചിത്രമാണ്ആശീർവാദം. ഷീല, കമലഹാസൻ,ശ്രീദേവി ഉമ്മർ തുടങ്ങിയവർ പ്രധാന വേഷങ്ങൾ കൈകാര്യം ചെയ്തിരിക്കുന്നു. എം.കെ. അർജ്ജുനൻസംഗീതവിഭാഗം നിർവഹിച്ചിരിക്കുന്നു.

വിധുബാല

ഭരണിക്കാവ് ശിവകുമാരിന്റെ വരികൾക്ക്എം.കെ. അർജ്ജുനൻ ഈണം പകർന്ന ഗാനങ്ങൽ ഈ സിനിമയിലുണ്ട്


</doc>
<doc id="375261" url="https://ml.wikipedia.org/wiki?curid=375261" title="കർമാലി റെയിൽവേ സ്റ്റേഷൻ">
കർമാലി റെയിൽവേ സ്റ്റേഷൻ

കൊങ്കൺ റെയിൽവേയുടെ കീഴിലുള്ള ഗോവയിലെ റെയിൽവേ സ്റ്റേഷനാണ് കർമാലി റെയിൽവേ സ്റ്റേഷൻ. നോർത്തിൽനിന്നും വരുമ്പോൾ പെർനേം, തിവിം എന്നിവയ്ക്കു ശേഷം ഗോവയിൽ വരുന്ന സ്റ്റേഷനാണു കർമാലി റെയിൽവേ സ്റ്റേഷൻ. ഗോവയുടെ തലസ്ഥാനവും മദ്ധ്യഭാഗത്തായും സ്ഥിതിചെയ്യുന്ന പഞ്ചിം അഥവാ പനാജിയുടെ അടുത്തായി സ്ഥിതിചെയ്യുന്ന റെയിൽവേ സ്റ്റേഷനാണ് കർമാലി റെയിൽവേ സ്റ്റേഷൻ. 

ഭാരത സർക്കാരിൻറെ ഉടമസ്ഥതയിലുള്ള പൊതുമേഖല സ്ഥാപനമാണ് ഇന്ത്യൻ റെയിൽവേ. ലോകത്തിലെ തന്നെ ഏറ്റവും തിരക്കേറിയതും വലുതുമായ തീവണ്ടിപ്പാതാശൃംഖലകളിലൊന്നാണ് ഇന്ത്യൻ റെയിൽവേയുടേത്, ഏകദേശം 5000 കോടി‍ യാത്രക്കാരും, 650 ദശലക്ഷം ടൺ ചരക്കും ഓരോ വർഷവും ഇന്ത്യൻ റെയിൽപ്പാതകളിലൂടെ നീങ്ങുന്നുണ്ട്. അതുമാത്രമല്ല 16 ലക്ഷത്തിൽ കൂടുതൽ പേർക്ക് തൊഴിൽ നൽകുന്ന ഒരു സ്ഥാപനവും കൂടിയാണ് ഇന്ത്യൻ റെയിൽവേ. ഇന്ത്യയിലെ തീവണ്ടി ഗതാഗത മേഖല ഇന്ത്യൻ റെയിൽവേയുടെ കുത്തകയാ‍ണെന്നു പറയാം. ഇന്ത്യൻ റെയിൽവേയിലെ മൊത്തം തീവണ്ടിപ്പാതയുടെ നീളം 63,940 കിലോമീറ്ററോളം വരും.

ഇന്ത്യയിൽ ആദ്യമായി തീവണ്ടി ഗതാഗതം ആരംഭിച്ചത് 1853-ലാണ് .

1844-ൽ ഇന്ത്യയുടെ ഗവർണർ ജനറൽ ആയിരുന്ന ലോർഡ് ഹാർഡിങ്ങ് ഇന്ത്യയിൽ തീവണ്ടി ഗതാഗതം ആരംഭിക്കാൻ സ്വകാര്യ സംരംഭകരെ അനുവദിച്ചു. ഈ തീരുമാനത്തിൻറെ ഫലമായി ഇംഗ്ലണ്ടിലുള്ള നിരവധി നിക്ഷേപകർ പണം മുടക്കാൻ തയ്യാറായി മുന്നോട്ടു വന്നു. ഇതേത്തുടർന്നാണ് ഇന്ത്യയിൽ തീവണ്ടി ഗതാഗതം എന്ന അക്കാലത്തെ ഏറ്റവും പുതുമയുള്ള ഗതാഗത സംവിധാനത്തിന് തുടക്കമിടുന്നത്. 1851 ഡിസംബർ 12-ആം തീയതിയാണ് ഇന്ത്യയിൽ ആദ്യമായി തീവണ്ടി ഓടിയത്. റൂർക്കിയിലേക്കുള്ള നിർമ്മാണ വസ്തുക്കൾ കൊണ്ടുപോകാൻ വേണ്ടിയായിരുന്നു ഇത്. ഒന്നര വർഷത്തിനു ശേഷം 1853 ഏപ്രിൽ 16-ആം തീയതി ഇന്ത്യയിലെ ആദ്യത്തെ യാത്രാ തീവണ്ടി ഓടിത്തുടങ്ങി.അങ്ങനെ ഇംഗ്ലണ്ടിൽ തീവണ്ടി ആദ്യമായി ഓടിയതിനു ശേഷം വെറും 28 വർഷം കൊണ്ടുതന്നെ അത് ഇന്ത്യയിലെത്തി. ലോർഡ് ഫാക്ൿലാന്റ് എന്ന 2-4-0 എഞ്ചിനാണ് ഈ തീവണ്ടിയിൽ ഘടിപ്പിച്ചിരുന്നത്. ബോറിബന്ദർ, ബോംബെ, താനെ എന്നീ സ്ഥലങ്ങളിലൂടെയാണ് ഈ തീവണ്ടി ഓടിയത്. ഏകദേശം 34 കിലോമീറ്റർ ദൂരം ആയിരുന്നു യാത്രാദൂരം. സാഹിബ്, സിന്ധ്, സുൽത്താൻ എന്നിങ്ങനെയായിരുന്നു അന്ന് ഉപയോഗിച്ച തീവണ്ടി എഞ്ചിനുകളുടെ പേരുകൾ. ഏതാണ്ട് ഒരു വർഷത്തിനു ശേഷം കൽക്കത്തയിലും തീവണ്ടി ഗതാഗതം ആരംഭിച്ചു. 1854 ഓഗസ്റ്റ് 15-ന് ഹൗറയിൽ നിന്ന് ഹൂഗ്ലിയിലേക്ക് യാത്രാവണ്ടി ഓടാൻ തുടങ്ങി. 1856-ൽ മദ്രാസ് റെയിൽ‌വേ കമ്പനി മദ്രാസിലും ആദ്യത്തെ തീവണ്ടിപ്പാത തുറന്നു. ഇത് റോയപുരം മുതൽ ചിന്നാമപ്പേട്ട വരെ ആയിരുന്നു. റോയപുരത്തുനിന്നാണ് മദിരാശിയിൽ നിന്നുള്ള എല്ലാ വണ്ടികളും ആദ്യകാലത്ത് പുറപ്പെട്ടിരുന്നത്. 1873-ലാണ് മദിരാശിയിലെ സെൻട്രൽ സ്റ്റേഷൻ നിർമ്മിക്കുന്നത്. ആർക്കോട്ട് നവാബ് സ്വർണ്ണക്കൈക്കോട്ടു കൊണ്ട് മണ്ണ് കോരിയിട്ടുകൊണ്ടാണ് റോയപ്പേട്ട സ്റ്റേഷൻറെ നിർമ്മാണോദ്ഘാടനം നടത്തിയത് എന്നാണ് കഥ. 

ഇന്ത്യൻ റെയിൽവേയുടെ കീഴിലുള്ള കൊങ്കൺ റെയിൽവേയുടെ കർവാർ റെയിൽവേ റീജിയനിൽ വരുന്ന റെയിൽവേ സ്റ്റേഷനാണ് ഇത്.

മഹാരാഷ്ട്രയിലെ റോഹയെയും കർണ്ണാടകത്തിലെ മാംഗ്ലൂരിനെയും തമ്മിൽ ബന്ധിപ്പിക്കുന്ന റെയിൽപ്പാതയാണ്‌ കൊങ്കൺ റെയിൽവേ. കേരളം, കർണ്ണാടകം, ഗോവ, മഹാരാഷ്ട്ര എന്നീ സംസ്ഥാനങ്ങൾ കൊങ്കൺ റെയിൽവേ പദ്ധതിയിൽ പങ്കാളികളാണ്‌. കൊങ്കൺ റെയിൽവേ കോർപ്പറേഷൻ ലിമിറ്റഡിനായിരുന്നു ഇതിൻറെ നിർമ്മാണച്ചുമതല. മലയാളിയായ ഇ. ശ്രീധരൻ ആയിരുന്നു ഇതിൻറെ മാനേജിങ് ഡയറക്ടർ. 1990 സെപ്റ്റംബർ 15-നു റോഹയിൽ കൊങ്കൺ റെയിൽവേയുടെ നിർമ്മാണ പ്രവർത്തനങ്ങൾക്ക് തറക്കല്ലിട്ടു.

1997 മുതൽ കൊങ്കൺ പാതയിലൂടെ ചരക്കുവണ്ടികൽ ഓടിത്തുടങ്ങി. കൊങ്കൺ റെയിൽവേയിലൂടെ ആദ്യത്തെ യാത്രാ ട്രെയിൻ അടൽ ബിഹാരി വാജ്പേയി ഉദ്ഘാടനം ചെയ്തത് 1998 ജനുവരി 26നാണ്‌. യാത്രാദൈർഘ്യം പകുതിയോളം കുറഞ്ഞതാണ്‌ കൊങ്കൺ റെയിൽവേയിലൂടെയുണ്ടായ നേട്ടം. 760 കിലോമീറ്ററാണ്‌ ഈ പാതയുടെ ദൈർഘ്യം.

60 സ്റ്റേഷനുകളാണ്‌ കൊങ്കൺ റെയിൽപ്പാതയിലുള്ളത്. 91 തുരങ്കങ്ങളും 1858 പാലങ്ങളും കൊങ്കൺ പാതയിലുണ്ട്. കൊങ്കൺ റെയിൽപ്പാതയിലെ 6.5 കിലോമീറ്റർ നീളമുള്ള കർബുദ് തുരങ്കമാണ്‌ ഇന്ത്യയിലെതന്നെ ഏറ്റവും നീളം കൂടിയ റെയിൽവേ തുരങ്കം. നവി മുംബൈയിലെ ബേലാപുർ ഭവനാണ്‌ കൊങ്കൺ റെയിൽവേയുടെ ആസ്ഥാനം.

വിസ്തീർണ്ണത്തിൻറെ കാര്യത്തിൽ ഇന്ത്യയിലെ ഏറ്റവും ചെറിയ സംസ്ഥാനവും ജനസംഖ്യയുടെ കാര്യത്തിൽ ഇന്ത്യയിലേ ഏറ്റവും ചെറിയ നാലാമത്തെ സംസ്ഥാനവുമാണ്. ഇന്ത്യയുടെ പടിഞ്ഞാറൻ തീരപ്രദേശത്തെ കൊങ്കൺ മേഖലയിലാണ്‌ ഈ സംസ്ഥാനം സ്ഥിതി ചെയ്യുന്നത്‌. മഹാരാഷ്ട്ര, കർണ്ണാടക എന്നിവയാണ്‌ അയൽ സംസ്ഥാനങ്ങൾ. ബീച്ച് ടൂറിസത്തിൽ ലോകത്തിൽ തന്നെ മികച്ച കേന്ദ്രങ്ങളിലൊന്നാണ് ഗോവ. വിനോദ സഞ്ചാര മേഖലയിൽ നിന്നും ഇന്ത്യയ്ക്ക്‌ ഏറ്റവും കൂടുതൽ വിദേശ നാണയം നേടിത്തരുന്നത്‌ ഈ കൊച്ചു സംസ്ഥാനമാണ്‌.

പനാജിയാണ്‌ ഗോവയുടെ തലസ്ഥാനം. ചിലർ ചുരുക്കി വാസ്കോ എന്നു വിളിക്കുന്ന വാസ്കോഡ ഗാമയാണ്‌ ഗോവയിലെ ഏറ്റവും വലിയ പട്ടണം. ഒരു ഗോവൻ നഗരമായ മഡ്ഗാവ് ഇന്നും പോർച്ചുഗീസ് അടയാളങ്ങൾ ഉള്ള ഒരു നഗരമായി അവശേഷിക്കുന്നു. പ്രശസ്തമായ ഗോവൻ കടൽത്തീരങ്ങളും, ചരിത്രമുറങ്ങുന്ന ഗോവൻ നഗരങ്ങളും ആയിരക്കണക്കിനു സ്വദേശി വിദേശി ടൂറിസ്റ്റുകളെ എല്ലാ വർഷവും ഗോവയിലേക്ക് ആകർഷിപ്പിക്കുന്നു.


</doc>
<doc id="375264" url="https://ml.wikipedia.org/wiki?curid=375264" title="തിയ്യ">
തിയ്യ

തീയ്യർ :-
കേരളത്തിൽ മലബാറിലെ ഹിന്ദുജനസംഖ്യയിൽ ഏകദേശം 75% വരുന്ന പ്രബലസമുദായം.കേരളത്തിലെ ഇതരങ്ങളായ സവർണ്ണ സമുദായങ്ങൾ 
കഴിഞ്ഞാൽ പിന്നെ സമൂഹത്തിൽ സ്ഥാനം ഉള്ളവർ 
തീയ്യർ തന്നെ ആയിരുന്നു. തീയ്യർ . മലബാറിന്റെ ചരിത്രം അധികമാരും രേഖപ്പെടുത്തിയിട്ടില്ലെന്നതാണ് വാസ്തവം . തീയ്യരുടെ ഉദ്ഭവത്തെ കുറിച്ചു മലയാളികളുടേതായി അധികമാരും എഴുതിയിട്ടില്ല .കൂടുതൽ പുസ്തകങ്ങൾ വരാനിരിക്കുന്നതേയുള്ളൂ.ചരിത്രപഠനം നടത്തി പ്രച്ചരിപിച്ചവരൊക്കെ തെക്കുള്ള മറ്റുപല വിഭാഗക്കാരുമാണ് .പക്ഷെ മലബാറിന്റെ ചരിത്രം എഴുതിയ മറ്റ് ചിലയാളുകൾ അവരുടെ സമുദായ താല്പര്യത്തിനു വേണ്ടി പടച്ചുണ്ടാക്കുന്ന ചരിത്രത്തിൽ തിയ്യരെ കുറിച്ച് എഴുതില്ല അതുമല്ലെങ്കിൽ തീയ്യരെ ഈഴവരാക്കി ഒന്നാണെന്ന് വരുത്തി ഇകഴ്ത്ത്താൻ ശ്രമിച്ചു എന്നതാണ് തുറന്ന സത്യം.

തീയരുടെ ചരിത്രം അറിയണം എങ്കിൽ ആദ്യം മനസിലാക്കേണ്ട കാര്യം തിയ്യർക്ക് ഒരു ഗോത്ര പാരമ്പര്യം ഉണ്ട് എന്നതാണ്, ഗോത്ര പരമ്പര്യം ഇന്ത്യൻ ജാതി വ്യവസ്ഥയെക്കാളും എത്രയോ പഴാക്കം ഉള്ളതാണ്. അതുകൊണ്ട് തന്നെ തിയ്യർ അതിപുരാതന വംശ പരംമ്പര്യം പേറി നടക്കുന്നവർ ആണ്. സപ്തമാതൃക്കളെയും ആദിദിവ്യനെയും പ്രധിനിധാനം ചെയ്യുന്ന എട്ടു ഇല്ലങ്ങൾ (ഗോത്രങ്ങൾ) തീയർക്ക് ഉണ്ട് . തീയ്യരുടെ വംശ പരമ്പര പണ്ട് പ്രധാനമായും കോരപ്പുഴയ്ക്ക്ക് വടക്കാണ് പാർത്തിരുന്നത് .പക്ഷെ ഇന്ന് കാസർകോട് മുതൽ മദ്ധ്യ കേരളത്തിന്റെ ചില ഭാഗങ്ങൾ വരെ തിയ്യർ വ്യാപിച്ചു കിടക്കുന്നു . മലപ്പുറത്തിന് തെക്ക് തൃശൂർ ചില തിയ്യ തറവാടുകൾ ഉണ്ട് . (കനോലി കനാലിനു പടിഞ്ഞാറു മുസ്ലിം ആധിപത്യം കുറക്കാൻ അവിടയൂള്ള രാജാക്കന്മാർ മലബാറിലെ ചില തിയ്യ തറവാടുകളെ അവിടെ കുടിയിരുത്തിയിട്ടുണ്ട് ) മലബാറിൽ ഈഴവരുടെ കുടിയേറ്റ സാന്നിധ്യം പ്രധാനമായും ഉള്ളത് മലയോരമേഖലയുമായി ബന്ധപ്പെട്ട പരിസര പ്രദേശങ്ങളിലും മറ്റുമാണ്.ഇത്തരത്തിൽ താമസമാക്കിയ ഈഴവർ തൊഴിൽ സംബന്ധമായും മറ്റ് ആവശ്യങ്ങൾക്കും ഇവിടെ വന്ന് കുടിയേറിയവരാണ് .ബാക്കിയുള്ള ഭൂരിഭാഗവും പ്രൗഢമായ തീയ്യ പാരന്പര്യം ഉള്ളവരാണ് . അതുപോലെ തന്നെ തീയ്യർ മറ്റുഭാഗങ്ങളിലും ഇപ്പോൾ വ്യാപിച്ചിട്ടുണ്ടെങ്കിലും തീയ്യർ എവിടെ ആയാലും തിയ്യർ എന്ന് മാത്രമേ അഭിസംബോധന ചെയ്യുകയുള്ളൂ . തൃശൂർ ജില്ലയിലെ ചാവക്കാട് ,ഗുരുവായൂർ ,വലപ്പാട് ,എടമുട്ടം ,കഴിമ്പ്രം ,കൊടുങ്ങല്ലൂർ ,തൃപ്രയാർ തുടങ്ങി നിരവധി സ്ഥലങ്ങളിൽ പല പ്രമാണി തൃശൂർ തീയ്യരുടെ തറവാടുകൾ ഇന്നും നിലനിൽക്കുന്നു ."മിനിഗൾഫ്"എന്നറിയപ്പെടുന്ന ചാവക്കാട് താലൂക്കിലെ ഭക്ഷണവിഭവങ്ങൾ പോലും ചാവക്കാടിന്റെ മലബാർ തനിമയുടെ തെളിവാണ് .ചാവക്കാട് താലൂക്ക് പഴയ ബ്രിട്ടീഷ് മലബാറിലെ ഒരു പ്രമുഖ ഭരണപ്രദേശം ആയിരുന്നു . പുരാതനവും പ്രസിദ്ധവും സമ്പന്നവുമായ ഒരുപാട് തിയ്യ കുടുംബങ്ങൾ ഗുരുവായൂർ മുതൽ കൊടുങ്ങല്ലൂർ വരെയുള്ള തൃശൂർ ജില്ലയുടെ കടലോര പ്രദേശങ്ങളിൽ ആണുള്ളത് .ഇവയിൽ ഒട്ടുമിക്ക കുടുംബങ്ങളും ടിപ്പുവിന്റെ പടയോട്ടക്കാലത്തും മറ്റുമായി കോഴിക്കോട് ,മലപ്പുറം,ഭാഗങ്ങളിൽ നിന്നു പോയവരാണ് .കോഴിക്കോട് ജില്ലയിലെ തിയ്യരും തൃശൂർ ജില്ലയിലെ തിയ്യരും ഈ കാരണംകൊണ്ടുതന്നെ പണ്ടുമുതലേ വിവാഹബന്ധങ്ങളിൽ ഏർപ്പെട്ടിരിക്കുന്നു .മലപ്പുറത്തെയും കോഴിക്കോട്ടെയും പ്രമുഖ തീയ്യ കുടുംബങ്ങളുടെ ബന്ധുക്കൾ ഇങ്ങനെ തൃശ്ശൂരിൽ നിരവധിയുണ്ട് .

ഇവയിൽ പ്രസിദ്ധമായ ഒരു കുടുംബം ആണ് പൊക്കാഞ്ചേരി തിയ്യത്തറവാട് .തൃശൂർ ,കോഴിക്കോട് ജില്ലകളിൽ വ്യാപിച്ചു കിടക്കുന്ന ഈ തീയ്യ വൈദ്യ കുടുംബം കോഴിക്കോട് സാമൂതിരിമാരുടെ പ്രിയപ്പെട്ട കൊട്ടാരം വൈദ്യന്മാരായിരുന്നു .കാരണവന്മാരുടെ കാലംമുതൽക്കേ സമ്പന്നരും പ്രസിദ്ധരുമായ പൊക്കാഞ്ചേരിക്കാരുടെ മൂല കുടുംബം തൃശൂർ ജില്ലയിൽ തന്നെ .വളരെ വലിയ ഈ കുടുംബത്തിലെ അംഗങ്ങൾ കോഴിക്കോടും നിരവധി .സാമൂതിരിമാരുടെ അധികാരപരിധി കൊടുങ്ങല്ലൂർ തുറമുഖം വരെ ഉണ്ടായിരുന്നു പണ്ട് .കോഴിക്കോടിന് പുറമെ ഇന്നത്തെ ചാവക്കാടും (തൃശ്ശൂർജില്ല ) സാമൂതിരിമാർക്ക് കോവിലകം ഉണ്ടായിരുന്നു .അവിടെയും പൊക്കാഞ്ചേരി വൈദ്യന്മാർക്ക് പ്രത്യേക സ്ഥാനം ഉണ്ടായിരുന്നു .ഇന്നും തൃശ്ശൂരിൽ പല ആയുർവേദ സ്ഥാപനങ്ങളും ഈ കുടുംബത്തിന്റെ വകയായി കാണാം .

തിയ്യർ ഈഴവരാണെന്ന ഒരു മിഥ്യ ധാരണ ചിലർക്കെങ്കിലും ഉണ്ട്; എന്നാൽ ചരിത്രപരമായും ജനിതക പ്രകാരവും ഇത് തെറ്റാണെന്ന് തെളിയിക്കപ്പെട്ട വസ്തുതയാണ്. തിയ്യർ ഇൻഡോ-ആര്യൻ വർഗ്ഗവും ഈഴവർ ദ്രാവിഡ ആസ്ട്രലോയ്ടുകളുമാണ്.പണ്ട്‌ കോര പുഴയ്ക്കപ്പുറത്തേക്ക് ഈ ജനസമൂഹം പെണ്ണ് കൊടുക്കാറില്ല .തീയ്യർ പഴയ മദ്രാസ്‌ പ്രവിശ്യയിലെ മലബാർ ജില്ലയിൽ ഉണ്ടായിരുന്ന ഒരു പ്രബലവിഭാഗമാണ്‌ .അവർ ബ്രിട്ടീഷ്‌ ഇൻഡ്യയിലെ ഗവ: ഉദ്യോഗങ്ങളിൽ വലിയൊരു ഭാഗം കയ്യാളിയവരാണ് . ബ്രിട്ടീഷ്‌ ഇൻഡ്യയിലെ ഒരു ഫോർവേഡ്‌ കാസ്റ്റ്‌ ആയ വിഭാഗമായിരുന്നു തീയ്യർ. തീയ്യരും ഈഴവരും തമ്മിലുള്ള പ്രധാന വ്യത്യാസങ്ങൾ ചരിത്രപരമായും കുടിയേറ്റ രീതി വഴിയും ജനിതക പരമായും സ്ഥിരീകരിച്ചിട്ടുള്ള കാര്യമാണ് . സെൻസസ് എടുക്കുമ്പോൾ വടക്കേ മലബാറിലെയും മറ്റുഭാഗങ്ങളിലെയും തീയ്യരെ പ്രത്യേക വംശീയ ഗണമായി പരിഗണിക്കേണ്ടതുണ്ട് .അവരെ ഈഴവരുടെ കൂട്ടത്തിലല്ല പെടുത്തേണ്ടത്M .

തീയ്യരെ ഈഴവരായി കൂട്ടിചേർക്കാനുണ്ടായ കാരണങ്ങൾ :

തലശേരിയിലെ ഇംഗ്ലീഷ് വിദ്യാഭ്യാസം ഉള്ള കുറച്ചു തിയ്യ പ്രമാണിമാർക്ക് അബ്രാഹ്മണർ വൈദിക പൂജ ചെയ്യുന്ന ഒരു ക്ഷേത്രം നിമിച്ചു വേണം എന്ന ആഗ്രഹത്താൽ ശ്രീ നാരായണ ഗുരുവിനെ തിയ്യർക്ക് ക്ഷേത്രംഉണ്ടാക്കാൻ ക്ഷണിച്ചു, ഈഴവരുടെ ഉന്നമനത്തിനായുള്ള തിരക്കിട്ട ശ്രമത്തിലായിരുന്ന ഗുരു ആദ്യം ഇങ്ങോട്ട് വരാൻ കൂട്ടാക്കിയില്ലെങ്കിലും ഇവിടെയുള്ള കമ്മിറ്റി മെംബേർസ് വീണ്ടും നേരിൽ കണ്ട് ഗുരുവിനെ ക്ഷണിച്ചു .അങ്ങനെ 1906 മാർച്ച് 17ന് ഗുരു തലശ്ശേരിയിൽ എത്തിച്ചേരുകയും മാർച്ച് 23ന് അമ്പലത്തിന്റെ തറക്കല്ല് പാകുകയും ചെയ്തു .ഗുരുവിന്റെ ഈ വരവോടെ ചില തീയ്യർ ശ്രീനാരായണ ഗുരുവിന്റെ പാത പിൻതുടർന്നു ഇതാണ് തീയ്യരെ ഈഴവരായി കാണാനുള്ള ആദ്യ തുടക്കം . ഈ കാരണം വച്ച് SNDP തിയ്യരും ഇഴവരും ഒന്നാണെന്ന് പ്രച്ചരിപ്പിച്ചുതുടങ്ങി .

പിന്നീട് 1966 ൽ വീണ്ടും ചില സ്വാർത്ഥ രാഷ്ട്രീയ പ്രേരണകളാൽ തീയ്യരെ യാതൊരു ബന്ധവുമില്ലാത്ത ഈഴവരുടെ ഉപജാതിയാക്കി ഉൾപ്പെടുത്തി . ഈ കാര്യം തീയ്യർ പോലുമറിയാതെ നടത്തിയതായിരുന്നു എന്നതാണ് മറ്റൊരു വസ്തുത . ഈ കാരണങ്ങളെല്ലാം വെച്ചുകൊണ്ട് തീയ്യരെ ഈഴവരുടെ ഭാഗമാണെന്നു വരുത്തി വ്യാജ പ്രചാരണത്തിനായി ഇന്നൊരു സ്പെഷ്യൽ ഈഴവ ഹിസ്റ്ററി തന്നെ ഡവലപ്പ് ചെയ്തു .

തീയ്യർക്ക് ഈഴവരുമായി യാതൊരു ബന്ധവും ഇല്ല .രണ്ടും പരസ്പര ബന്ധമില്ലാത്ത രണ്ട്‌ വ്യത്യസ്ത വിഭാഗങ്ങൾ മാത്രമാണെന്ന് ചരിത്രവും ശാസ്ത്രവും തുറന്നു കാട്ടുന്നു .

DNA പഠന പ്രകാരം നരവംശ ശാസ്ത്രപ്രകാരമുള്ള ഹാപ്ലോഗ്രൂപ് K യുടെ ഉപ വിഭാഗമായ ഹാപ്ലോഗ്രൂപ് L എന്ന ജനിതകഘടന പേറുന്ന വിഭാഗം ആണ് തീയ്യർ. മലബാറിലെ ഏറ്റവും പഴക്കമുള്ള ജന സമൂഹമാണിവർ. ഈയിടെ തമിഴ്‌നാട്ടിലെ തേനി പുളിമാങ്കൊമ്പ് എന്ന സ്ഥലത്തെ വീരക്കൽ ലിഖിതത്തിൽ രേഖപ്പെടുത്തിയ "തിയ്യൻ ആണ്ടവൻ". (ആണ്ടവൻ=ദൈവം) എന്ന ലിഖിതം മലയാള ഭാഷയ്ക്ക് ശ്രേഷ്ഠഭാഷാ പദവി നൽകാൻ സഹായിച്ചു. വീരക്കല്ലുകൾ യുദ്ധത്തിലും മറ്റും ജീവൻ ബലിനൽകിയ പോരാളികളായ ചേകവന്മാരുടെ ഓർമ്മയ്ക്കാണ് സ്ഥാപിക്കുന്നത്. ബിസി രണ്ടാം നൂറ്റാണ്ടിലുള്ള ലിഖിതം കൊണ്ടാണ് മലയാള ഭാഷ യ്ക്ക് 2200 വർഷത്തെ പഴക്കം അവകാശപ്പെടാൻ കഴിഞ്ഞത്‌. പഴശ്ശിയുടെ എക്കാലത്തേയും വീര commander in chief ആയിരുന്ന ശങ്കരൻ മൂപ്പൻ മുതൽ ഇന്നും വയനാട്ടിലെ കുറിച്ച്യരുടെ പാട്ടിൽ നിറഞ്ഞുനിൽക്കുന്ന 1869 ൽ വടകരയ്ക്കടുത്ത് ഒരു തിയ്യ തറവാട്ടിൽ ജനിച്ച കുറൂളി ചേകോൻ വരെ ഈ വംശാവലിയിലെ വീരയോദ്ധക്കളാണ് .

ഉൽപത്തിമിത്ത്‌

ഐതിഹ്യ പ്രകാരം ശൗണ്ഡികാ നദി തീരത്തിൽ അഗ്നിരൂപത്തിലിരുന്ന ശിവന് സപ്തകന്യകമാരിൽ പിറന്ന ഏഴ് ദിവ്യപുത്രന്മാരും ശിവൻ തന്റെ തൃത്തുടമ്മേൽ തല്ലിയുണ്ടായ ദിവ്യപുത്രനോടും(വയനാട്ടു കുലവൻ) കൂടിയുള്ള എട്ട്‌ ദിവ്യന്മാരുടെ വംശപരമ്പരയാണ് തീയ്യർ. കരുമന എട്ടില്ലം ദിവ്യർ എന്നാണ് തീയ്യസമുദായത്തെ ഉൽപത്തിമിത്തിൽ വിശേഷിപ്പിച്ചിരിക്കുന്നത്(എട്ടില്ലം തീയ്യർ). 64 തറകളും 16 നാൽപാടികളും എട്ടില്ലങ്ങളും 4 കഴകങ്ങളും അതിന്റെ പെരുംകഴകവും ചേരുന്ന അനിതരസാധാരണമായ വംശീയഭരണസംവിധാനത്തിന്റെ ഉടമകളാണ് ഈ വംശം.

DNA പഠന പ്രകാരം നരവംശ ശാസ്ത്രപ്രകാരമുള്ള ഹാപ്ലോഗ്രൂപ് K യുടെ ഉപ വിഭാഗമായ ഹാപ്ലോഗ്രൂപ് L എന്ന ജനിതകഘടന പേറുന്ന വിഭാഗം ആണ് തീയ്യർ. മലബാറിലെ ഏറ്റവും പഴക്കമുള്ള ജന സമൂഹമാണിവർ. ഈയിടെ തമിഴ്‌നാട്ടിലെ തേനി പുളിമാങ്കൊമ്പ് എന്ന സ്ഥലത്തെ വീരക്കൽ ലിഖിതത്തിൽ രേഖപ്പെടുത്തിയ "തിയ്യൻ ആണ്ടവൻ". (ആണ്ടവൻ=ദൈവം) എന്ന ലിഖിതം മലയാള ഭാഷയ്ക്ക് ശ്രേഷ്ഠഭാഷാ പദവി നൽകാൻ സഹായിച്ചു. വീരക്കല്ലുകൾ യുദ്ധത്തിലും മറ്റും ജീവൻ ബലിനൽകിയ പോരാളികളായ ചേകവന്മാരുടെ ഓർമ്മയ്ക്കാണ് സ്ഥാപിക്കുന്നത്. ബിസി രണ്ടാം നൂറ്റാണ്ടിലുള്ള ലിഖിതം കൊണ്ടാണ് മലയാള ഭാഷ യ്ക്ക് 2200 വർഷത്തെ പഴക്കം അവകാശപ്പെടാൻ കഴിഞ്ഞത്‌. പഴശ്ശിയുടെ എക്കാലത്തേയും വീര commander in chief ആയിരുന്ന ശങ്കരൻ മൂപ്പൻ മുതൽ ഇന്നും വയനാട്ടിലെ കുറിച്ച്യരുടെ പാട്ടിൽ നിറഞ്ഞുനിൽക്കുന്ന 1869 ൽ വടകരയ്ക്കടുത്ത് ഒരു തിയ്യ തറവാട്ടിൽ ജനിച്ച കുറൂളി ചേകോൻ വരെ ഈ വംശാവലിയിലെ വീരയോദ്ധക്കളാണ് .

ഉൽപത്തിമിത്ത്‌

ഐതിഹ്യ പ്രകാരം ശൗണ്ഡികാ നദി തീരത്തിൽ അഗ്നിരൂപത്തിലിരുന്ന ശിവന് സപ്തകന്യകമാരിൽ പിറന്ന ഏഴ് ദിവ്യപുത്രന്മാരും ശിവൻ തന്റെ തൃത്തുടമ്മേൽ തല്ലിയുണ്ടായ ദിവ്യപുത്രനോടും(വയനാട്ടു കുലവൻ) കൂടിയുള്ള എട്ട്‌ ദിവ്യന്മാരുടെ വംശപരമ്പരയാണ് തീയ്യർ. കരുമന എട്ടില്ലം ദിവ്യർ എന്നാണ് തീയ്യസമുദായത്തെ ഉൽപത്തിമിത്തിൽ വിശേഷിപ്പിച്ചിരിക്കുന്നത്(എട്ടില്ലം തീയ്യർ). 64 തറകളും 16 നാൽപാടികളും എട്ടില്ലങ്ങളും 4 കഴകങ്ങളും അതിന്റെ പെരുംകഴകവും ചേരുന്ന അനിതരസാധാരണമായ വംശീയഭരണസംവിധാനത്തിന്റെ ഉടമകളാണ് ഈ വംശം.

= തീയ്യർ ഈഴവരല്ല =

1. തിയ്യരിൽ ഗോത്രീയതയുണ്ട്‌. 8 ഇല്ലങ്ങൾ(ഗോത്രങ്ങൾ )ആയി കുലത്തെ തിരിച്ചിരിക്കുന്നു. സഗോത്രങ്ങൾ തമ്മിലുള്ള വിവാഹങ്ങൾ നിഷിദ്ധമാക്കി വെച്ചിരിക്കുന്നു. എന്നാൽ ഈഴവരിൽ ഗോത്രീയത എന്ന സമ്പ്രദായം ഇല്ല. 

2. ഈഴവ എന്നത്‌ പരസ്പര ബന്ധം ഇല്ലാത്ത പല ജാതികൾ ചേർന്ന ഒരു കൂട്ടം ആണ് . ഇഴുവ,ഇഴവ,ഇരുവ,ഇരവ,ഇളവ,ഇളുവ,ചോവൻ,ചോൻ ,ചാന്നാർ ,ഈഴവാത്തി തുടങ്ങിയ ഒരുപാട്‌ ജാതികളുടെ ഒരു കൂട്ടം. ഇതിൽ തന്നെയുള്ള പല ജാതികൾക്കും മറ്റൊരു ജാതിയുമായി പാരമ്പര്യമായി ഒരു ബന്ധവുമില്ല. എന്നാൽ തീയ്യ എന്നത്‌ വ്യക്തമായ ഒരു വംശം തന്നെയാണു. അവരുടേതായ ഒരു സ്വത്വവും സംസ്കാരവുമുള്ള വംശം.

3. തീയ്യരും ഈഴവരും സാധാരണയായി പരസ്പരം വിവാഹബന്ധങ്ങളിൽ ഏർപ്പെടാതിരുന്ന രണ്ട്‌ വിഭാഗങ്ങൾ ആണ്; ഇന്നും ഇത് പിന്തുടരുന്നു.

4. തീയ്യർ സ്വതന്ത്രമായ കഴക ഭരണവ്യവസ്ഥ സൃഷ്ടിച്ചാണു സമുദായത്തെ ക്രമീകരിക്കുന്നത്‌. തിയ്യരുടെ ഏറ്റവും വലിയ പ്രത്യേകത മറ്റ്‌ സമുദായങ്ങളുമായി സമന്വയിച്ച്‌ ചിട്ടപ്പെടുത്തിയ ആചാരാനുഷ്ഠാനങ്ങളാണു. തിയ്യർ സർവതന്ത്ര സ്വതന്ത്രമായ ഭരണവ്യവസ്ഥയും ആരാധനാരീതികളും ഉള്ളവരാണ് . എന്നാൽ ഈഴവർക്ക്‌ ഒരു സ്വതന്ത്ര ഭരണ സംവിധാനമോ വ്യവസ്ഥയോ ഇല്ല.

5. ബ്രിട്ടീഷ്‌ ഇൻഡ്യയിൽ മലബാറിൽ ഏറ്റവും കൂടുതൽ വോട്ടവകാശം ഉണ്ടായിരുന്ന വിഭാഗം തീയ്യരായിരുന്നു. എന്നാൽ ഈഴവർക്ക്‌ അന്ന് വോട്ടവകാശം ഉണ്ടായിരുന്നില്ല. 

6. തീയ്യർ ഭൂരിഭാഗവും മുൻപ് മരുമക്കത്തായം പിന്തുടർന്നവർ ആയിരുന്നു (ഇന്നില്ല ) എന്നാൽ ഈഴവരെല്ലാം ആദ്യം മുതൽക്കേ മക്കത്തായം പിന്തുടർന്നു വന്നവരായിരുന്നു.ഇത്‌ വലിയൊരു വ്യത്യാസം തന്നെയാണ് .

7. തീയ്യർക്കിടയിൽ സ്ത്രീധനമില്ല . തീയ്യരിൽ സ്ത്രീകൾക്ക്കായിരുന്നു സ്വത്തവകാശം.പാരമ്പര്യ, അവകാശക്കൈമാറ്റം അമ്മയിലൂടെ. എന്നാൽ ഈഴവർക്കിടയിൽ സ്ത്രീധനം ആണ് വിവാഹ കാര്യത്തിൽ ആധാരം.ഈഴവരിൽ സ്ത്രീകൾക്ക് ‌ സ്വത്തവകാശം ഇല്ലായിരുന്നു. പാരമ്പര്യക്കൈമാറ്റം അച്ഛനിലൂടെ.

8. തീയ്യരുടെയും ഈഴവരുടെയും ഗൃഹ നിർമാണ രീതി മുൻകാലങ്ങളിൽ തീർത്തും വ്യത്യസ്തമായിരുന്നു .

9. തിയ്യരുടെ വൈദ്യ പാരമ്പര്യം ആര്യ വൈദ്യം ആണ് .തീയ്യർക്ക്‌ ബുദ്ധമതവുമായി ബന്ധമില്ല. ഈഴവരുടേത് അഷ്ടവൈദ്യപാരമ്പര്യം ആണ് .അത്‌ ബൗദ്ധവൈദ്യം ആണ് .ഈഴവർ ബൗദ്ധപാരമ്പര്യം പേറുന്നു.

10. തീയ്യരുടെ ശരീരഘടന മെഡിറ്ററേനിയൻ ടൈപ്‌ ആണ് .തീയ്യർ മദ്ധ്യ ഏഷ്യയിൽ നിന്ന് കോക്കാസസ് പ്രദേശത്തുകൂടി കുടിയേറിയവരാണ് ഈഴവരുടെ ശരീരഘടന ശ്രീലങ്കൻ ടൈപ്പ് ആണ് .ഈഴവർ തീരത്തുകൂടി കുടിയേറി ഇന്ത്യയിലെത്തിയവരാണ് .

11. തിയ്യർ പുരാതനകാലം തൊട്ട്‌ ഉണ്ടായിരുന്ന ആചാരങ്ങൾ പിന്തുടർന്നു വന്നു. ഇന്നും അതു തന്നെ പിന്തുടരുന്നു. തിയ്യരുടെ ആചാരങ്ങളെ സ്പർശ്ശിക്കാൻ ഇന്നേ വരെ ആർക്കും കഴിഞ്ഞിട്ടില്ല. തീയ്യരിൽ ശൈവാരാധാനയും ശാക്തേയവും വൈഷ്ണവാരാധനയും ഉണ്ട്‌. തീയ്യർ അവരുടെ പൂര്വികന്മാരെയും ആരാധിച്ചുപോരുന്നു .കാവ് ,കഴകം ,തെയ്യം എല്ലാം ഇതിന്റെ ഭാഗമാണ്. ഈഴവർക്ക്‌ ഇത്തരം ആരാധനകൾ ഉണ്ടായിരുന്നില്ല.

12. ഈഴവർ പഠിക്കുന്ന കളരി നാടാർ സമുദായത്തിന്റെ അടിമുറൈ എന്ന കളരിയാണു. എന്നാൽ തീയ്യരുടെത്‌ കടത്തനാടൻ,തുളുനാടൻ ശൈലിയും

13. തീയ്യർ ഹാപ്ലോഗ്രൂപ് L വിഭാഗത്തിൽ പെടുന്നു - കൊക്കോസോയിഡ് ഗണം -ഇൻഡോ -ആര്യൻസ് . ഈഴവർ ഹാപ്ലോഗ്രൂപ് C വിഭാഗത്തിൽ പെടുന്നു. ആസ്‌ട്രലോയഡ് ഗണം -ദ്രാവിഡന്മാർ.

14. തീയ്യർ ആര്യൻ ആചാരങ്ങൾ പിന്തുടരുന്നവരാണ് ഈഴവർ ദ്രാവിഡരുടെ ആചാരങ്ങൾ പിന്തുടരുന്നു .

15. മുൻപ് കോരപ്പുഴയ്ക്ക്‌ വടക്കു ഭാഗത്ത്‌ മാത്രം ജീവിച്ചിരുന്ന വിഭാഗമാണു തീയ്യർ ഈഴവർ തിരുവിതാംകൂർ ഭാഗത്തും , ഈ രണ്ടു ഭാഗങ്ങളും തമ്മിൽ 400 കിലോമീറ്ററിന്റെ അകലം ഉണ്ട്‌. കേന്ദ്ര സർക്കാരിന്റെ രേഖകളിൽ തീയ്യരെ വ്യത്യസ്തമായ വംശമായാണ് രേഖപ്പെടുത്തിയിട്ടുള്ളത്.

16. തീയ്യരുടെ മരണ, വിവാഹകർമ്മങ്ങൾ ഈഴവരുടേതിൽ നിന്നും വ്യത്യസ്തമാണ് .

= കഴക ഭരണ സംവിധാനം =

തീയ്യസമുദായത്തിന്റെ ആരാധനാ-ഭരണകേന്ദ്രങ്ങളായ താനം‌, തറ, പള്ളിയറ, കാവുകൾ‌, മുണ്ട്യ , നാൽപാടി തുടങ്ങിയ കേന്ദ്രങ്ങൾക്ക്‌‌ നേതൃത്വം‌ നൽ‌കുന്ന ഭരണസിരാകേന്ദ്രവും ആരാധനാലയവുമാണ്‌ കഴകം‌. തീയ്യസമുദായം സാമ്പ്രദായികമായി സൃഷ്‌ടിച്ചെടുക്കുന്ന ദേശത്തിലെ സാമൂഹത്തിന്റെ പൊതുകാര്യങ്ങളിൽ ചർച്ച നടത്താനും തീരുമാനമെടുക്കുവാനുമുള്ള സഭയാണു കഴകം. കഴകത്തിന്റെ നിയമവ്യവസ്ഥയിൽ‌ തീയ്യസമുദായവും തീയ്യരോട്‌ ചേർന്നു നിൽക്കുന്ന സമുദായങ്ങളും കെട്ടുറപ്പോടെ നിലനിന്നു പോന്നു. വിവാഹം, മരണം, അടിയന്തരം‌, കുടുംബവഴക്ക്‌, സ്വത്ത്‌ തർക്കം‌ തുടങ്ങി സമുദായാം‌ഗങ്ങൾ‌ക്കിടയിലെ എല്ലാ കാര്യങ്ങളിലും‌ കഴകത്തിന്റെ ശക്തമായ ഇടപെടൽ‌ ഉണ്ടായിരുന്നു.സമുദായങ്ങളുടെ ക്ഷേമത്തിനും‌ കെട്ടുറപ്പിനും‌ വേണ്ടിയുള്ള കൂട്ടയ്‌മയാണു കഴകം‌. ഇതൊരു പ്രശ്നപരിഹാരവേദി കൂടിയാണ്‌. ഏതൊരു വഴക്കും‌ കഴകത്തിലാണു തീർ‌പ്പുകൽ‌പ്പിക്കുക. കഴകത്തിലും‌ തീരാത്ത പ്രശ്നമാണെങ്കിൽ‌ അതു തൃക്കൂട്ടത്തിലോ മഹാക്ഷേത്രങ്ങളിലോ വെച്ച്‌ തീർ‌പ്പുകല്പിക്കും‌. നാലു കഴകങ്ങൾ‌ ചേരുന്നതാണ്‌ ഒരു തൃക്കൂട്ടം‌. തീയ്യസമുദായത്തിന്റെ ഒരു കഴകത്തിലെ പ്രധാന സ്ഥാനീയർ‌ താഴെ പറയുന്നവരാണ്‌:
കഴകത്തിലെ ഈ സ്ഥാനക്കാർ‌ക്കെല്ലാം‌ ആത്മീയ പരിവേഷവും‌ ബഹുമാനവും‌ സമുദായത്തിനിടയിൽ നിന്നും‌‌ ലഭിക്കുന്നു. ഭരണനിയന്ത്രണത്തിനും സമുദായ പരിഷ്‌കരണത്തിനും‌ സാമുദായിക ഐക്യത്തിനും‌ വേണ്ടി പ്രവർത്തിക്കുന്ന കഴകങ്ങൾ ‌ സമുദായങ്ങളെ ഒന്നിപ്പിച്ച് സാഹോദര്യവും‌ സ്നേഹവും‌ നിലനിർ‌ത്തുന്നു. . പണ്ട്‌ പെണ്ണുകാണൽ‌ ചടങ്ങു നടക്കുന്നതും അങ്കം‌ കുറിക്കലും‌ കുടിപ്പക തീർക്കലും‌ ഊരുവിലക്കലും‌ ഭ്രഷ്‌ടുകല്പിക്കലുമൊക്കെ കഴകസഭയിൽ വെച്ചായിരുന്നു. കഴകത്തിനു കീഴിലായി നിരവധി മുണ്ട്യകളും‌ തറകളും‌ അനേകം‌ ഭഗവതി ക്ഷേത്രം‌ക്ഷേത്രങ്ങളും‌ ഉണ്ട്. ഭഗവതി ക്ഷേത്രം‌ കേന്ദ്രമാക്കിയാണ്‌ തറ എന്ന പ്രാദേശിക ഘടകം‌ രൂപം‌ കൊള്ളുന്നത്‌. നാലു തറകൾ‌ ചേർ‌ന്നാൽ‌ ഒരു നാല്‌പാടും നാലു നാല്പാടുകൾ‌ ചേർ‌ന്നാൽ‌ ഒരു കഴകവും നാലുകഴകങ്ങൾ ചേർന്നാൽ ഒരു പെരുംകഴകവും ‌ എന്നതാണു ഭരണസംവിധാനത്തിന്റെ ഘടന. കാരണവർ‌ എന്ന സ്ഥാനീയന്റെ അധികാരപരിധി ഒരു തറവാട്ടിനകത്താണ്‌. ഒരു തറവാട്ടിനു കീഴിൽ‌ അനവധി കുടുംബങ്ങൾ‌ ഉണ്ടായിരിക്കും‌. തറവാടുകൾ‌ രൂപീകൃതമാവുന്നത്‌ ഇല്ലത്തെഅടിസ്ഥാനപ്പെടുത്തിയാണ്‌ പ്രധാനമായി എട്ടില്ലങ്ങളാണ്‌ തീയ്യർ‌ക്കുള്ളത്. ഒരു പെരുംകഴകത്തിനു കീഴിൽ നാലു കഴകങ്ങളും‌ പതിനാറ് നാല്‌പാടുകളും‌ അറുപത്തിനാലു തറകളും ഇരുന്നൂറ്റി അമ്പത്താറു തറവാടുകളും‌ ചേർ‌ന്നാൽ‌ ഒരു തൃക്കൂട്ടമായി. ഇതിന്റെ നേതൃത്വം വഹിക്കുന്ന അന്തിത്തിരിയൻ‌മാരും‌ അച്ഛൻ‌മാരും‌ സമ്മേളിക്കുന്ന സ്ഥലത്തിനു കൊട്ടിൽ‌ എന്നണു പറയുക.

തീയ്യസമുദായത്തിന്റെ കഴകങ്ങൾ
തീയ്യസമുദായത്തിന്റെ പാലോട്ട്‌ കഴകങ്ങൾ

= ഇല്ലങ്ങൾ (clans): =
തീയ്യരിൽ എട്ട്‌ ഇല്ലങ്ങൾ (clans) ആണുള്ളത്‌. പ്രാദേശികമായി ഇല്ലപ്പേരുകൾ വ്യത്യാസമുണ്ട്‌ തീയ്യരിലെ എട്ടില്ലങ്ങൾ ഇവയാണ് :

മറ്റ്‌ കർണ്ണാടക ഭാഗങ്ങളിൽ



അയ്യായിരം വട്ടത്തിന് വടക്ക്‌ (മംഗലാപുരത്തിന് വടക്ക് തുളുതീയ്യരുടെ ഇല്ലങ്ങൾ‌) 








































= തീയ്യരുടെ പ്രധാന ആരാധ്യദേവതമാർ =



</doc>
<doc id="375270" url="https://ml.wikipedia.org/wiki?curid=375270" title="പിൻതൂരാസ് നദി">
പിൻതൂരാസ് നദി

അർജന്റ്റീനയിലെ പാറ്റഗോണിയയിലൂടെ ഒഴുകുന്ന ഒരു നദിയാണ് പിൻതൂരാസ് നദി അഥവ റിയൊ പിൻതൂരാസ് (ഇംഗ്ലീഷ്: Pinturas River). ക്യൂവ ദെ ലാ മനോ എന്ന ചരിത്രകേന്ദ്രം സ്ഥിതിചെയ്യുന്നത് ഈ നദിയുടെ സമീപത്താണ് പിൻതൂരാസ ഗിരികന്ദരത്തിലൂടെയാണ് ഈ നദി ഒഴുകുന്നത്. 


</doc>
<doc id="375276" url="https://ml.wikipedia.org/wiki?curid=375276" title="ടാൻസാനിയയിലെ ലോകപൈതൃകകേന്ദ്രങ്ങൾ">
ടാൻസാനിയയിലെ ലോകപൈതൃകകേന്ദ്രങ്ങൾ

യുനെസ്കോയുടെ 1972 ൽ സ്ഥാപിതമായ ലോകപൈതൃക കൺവെൻഷൻ പ്രകാരം, സാമൂഹികമായോ പാരിസ്ഥിതികമായോ ലോക പ്രാധാന്യമുള്ള പ്രദേശങ്ങളെ യുനെസ്കോയുടെ ലോക പൈതൃക പട്ടികയിൽ ഉൾപ്പെടുത്തിയിട്ടുണ്ട്.

1977 ഓഗസ്റ്റ് 2-ന് കൺവെൻഷൻ തീരുമാനങ്ങൾ അംഗീകരിച്ച ടാൻസാനിയ, തങ്ങളുടെ 7 സൈറ്റുകൾ ഈ പട്ടികയിൽ ഉൾപ്പെടുത്താൻ അർഹത നേടി. അവയിൽ രണ്ടെണ്ണം നിലനിൽപ്പിന് അപകടകരമായ ഭിഷണിയുള്ളവയാണ്.
<nowiki>=</nowiki>= ഇതും കാണുക ==


</doc>
<doc id="375281" url="https://ml.wikipedia.org/wiki?curid=375281" title="മുംബൈ ടൂറിസം">
മുംബൈ ടൂറിസം

എല്ലാ വർഷവും 6 മില്യൺ വിനോദസഞ്ചാരികളെ ആകർഷിക്കുന്നതാണ് മുംബൈയിലെ ടൂറിസം, ലോകത്ത് ഏറ്റവും കൂടുതൽ സന്ദർശിക്കപ്പെടുന്ന 30-ആമത്തെ നഗരം. 20 മില്യൺ ജനസംഖ്യയുള്ള മുംബൈയാണ് ഇന്ത്യയിലെ ഏറ്റവും വലിയ നഗരം, ലോകത്തിലേ ഏറ്റവും വലിയ പത്താമത്തെ നഗരം. ഇന്ത്യയുടെ സാമ്പത്തിക, വിനോദ, വാണിജ്യ തലസ്ഥാനമാണ്‌ മുംബൈ.

ബോംബെ എന്നതാണ് മുംബൈയുടെ പഴയ പേര്. റോഡ്‌, ട്രെയിൻ, കപ്പൽ, വിമാനം എന്നിങ്ങനെ മുംബൈ നല്ല രീതിയിൽ ബന്ധിപ്പിക്കപ്പെടുന്നു. 

മഹാരാഷ്ട്ര സംസ്ഥാനത്തിൻറെ തലസ്ഥാനമാണ് മുംബൈ, മുൻപ് ബോംബെ എന്ന പേരിലറിയപ്പെട്ടിരുന്നു. 1 കോടി 30 ലക്ഷം ആളുകൾ വസിക്കുന്ന മുംബൈ ഇന്ത്യയിലെ ഏറ്റവുമധികം ജനസംഖ്യയുള്ളതും ഏറ്റവും ജനസാന്ദ്രതയുള്ളതുമായ നഗരമാണ്. ഇന്ത്യയുടെ വ്യാവസായിക തലസ്ഥാനം എന്ന പേരിലും അറിയപ്പെടുന്നു. ഒരിക്കലും ഉറങ്ങാത്ത ഈ നഗരം ഇന്ത്യയുടെ സാമ്പത്തിക തലസ്ഥാനം കൂടിയാണ്‌. നഗരപ്രാന്തം കൂടി ഉൾപ്പെടുന്ന മുംബൈ മെട്രോപൊളിറ്റൻ പ്രദേശം 25 ദശലക്ഷം ജനസംഖ്യയോടുകൂടെ ലോകത്തിലെ തന്നെ ഏറ്റവും വലിയ ആറാമത്തെ മെട്രോ നഗരമാണ്‌.

മുംബൈയിലെ ആഴക്കടൽ തുറമുഖത്തിലൂടെയാണ്‌ ഭാരതത്തിലെ 50 ശതമാനത്തോളം ചരക്കുഗതാഗതവും നടക്കുന്നത്‌. മുംബൈ ഇന്ത്യയുടെ വ്യാപാര വിനോദ തലസ്ഥാനം കൂടിയാണ്‌. റിസർവ്‌ ബാങ്ക്‌ ഓഫ് ഇന്ത്യ, ബോംബേ സ്റ്റോക്ക്‌ എക്സ്ചേഞ്ച്‌, നാഷണൽ സ്റ്റോക്ക്‌ എക്സ്ചേഞ്ച്‌ എന്നിവയും, പലരാജ്യങ്ങളുടെ എംബസി മന്ദിരങ്ങളും, പല ഇന്ത്യൻ കമ്പനികളുടെയും കോർപ്പറേറ്റ്‌ ആസ്ഥാന മന്ദിരങ്ങളും മുംബൈയിലാണുള്ളത്‌. മുംബൈയിലെ അദമ്യമായ തൊഴിൽ - വ്യവസായ സാധ്യതകൾ കാരണം ഇന്ത്യയുടെ എല്ലാ ഭാഗങ്ങളിൽ നിന്നും അനേകം പ്രവാസികളെ ആകർഷിക്കാൻ മുംബൈക്കു കഴിഞ്ഞിട്ടുണ്ട്‌. അതുകൊണ്ടു തന്നെ മുംബൈ വളരെ ഉയർന്ന ജീവിത നിലവാരം പുലർത്തുന്ന നഗരങ്ങളിൽ ഒന്നാണ്‌. നഗരത്തിലെ സംസ്കാരം ഇന്ത്യയിലെ വിവിധ മതങ്ങളുടെയും പ്രദേശങ്ങളുടെയും സംസ്കാരങ്ങൾ കൂടിച്ചേർന്നു രൂപപ്പെട്ട ഒരു സങ്കര സംസ്കാരമത്രെ. ഹിന്ദി ടെലിവിഷൻ- ചലച്ചിത്ര വ്യവസായം മുംബൈയിൽ അടിസ്ഥാനമിട്ടിരിക്കുന്നു. നഗരത്തിനുള്ളിൽ തന്നെയുള്ള സഞ്ജയ് ഗാന്ധി നാഷണൽ പാർക്ക്‌, മുംബൈയെ നഗരത്തിനുള്ളിൽ തന്നെ ഒരു ദേശീയ ഉദ്യാനമുള്ള ചുരുക്കം ചില നഗരങ്ങളുടെ പട്ടികയിൽ ഇടം നൽകുന്നു.

ട്രോപിക്കൽ കാലാവസ്ഥ ആയതിനാൽ ഒരു വർഷത്തിൽ പലതരം കാലാവസ്ഥകൾ മുംബൈയിൽ ഉണ്ടാകും, ശരാശരി വാർഷിക താപനില 25 മുതൽ 2’8 ഡിഗ്രി സെൽഷ്യസ് വരേയാണ്‌, വേനൽ കാലത്ത് 33.3 ഡിഗ്രി സെൽഷ്യസ് വരെ ഉയരം. ഡിസംബറിൽ തുടങ്ങി ഫെബ്രുവരിയിൽ അവസാനിക്കുന്ന തണുപ്പുകാലത്താണ് കുറഞ്ഞ ചൂട് അനുഭവപ്പെടുന്നത്.

പൊതുജനങ്ങൾക്ക് പ്രവേശിക്കാവുന്ന അനവധി ബീച്ചുകൾ മുംബൈയിൽ ഉണ്ട്, അവ പ്രധാന വിനോദ സഞ്ചാര പ്രദേശങ്ങളുമാണ്. ബീച്ചുകളിൽ ഇവയും ഉൾപ്പെടുന്നു: ജുഹു ബീച്ച്, കലംബ് ബീച്ച്, മാർവി ബീച്ച്, മറൈൻ ഡ്രൈവ്, അക്സ ബീച്ച്.

കൂടാതെ മുംബൈയിലുള്ള തടാകങ്ങൾ ഇവയാണ്: പവായ് തടാകം, തുൾസി തടാകം, വിഹാർ തടാകം, ബാന്ദ്ര തലാവ്.

മുംബൈയിലെ പ്രസിദ്ധമായ പാർക്കുകളിൽ ഇവയും ഉൾപ്പെടുന്നു:

അഡ് ലാബ്സ് അക്വാമാജിക്ക, എസ്സെൽ വേൾഡ്, അഡ് ലാബ്സ് ഇമേജിക്ക, ഭവൻസ് നേച്ചർ അഡ്വെൻച്ചർ സെന്റർ, അന്ധേരി, സഞ്ജയ്‌ ഗാന്ധി നാഷണൽ പാർക്ക്‌, ദി ഹാങ്ങിംഗ് ഗാർഡൻസ് ഓഫ് മുംബൈ.
മഹാരാഷ്ട്ര സംസ്ഥാനത്തിലെ താനെ, മുംബൈ, സബർബൻ എന്നിവിടങ്ങളിലായി വ്യാപിച്ചുകിടക്കുന്ന ദേശീയോദ്യാനമാണ് സഞ്ജയ് ഗാന്ധി ദേശീയോദ്യാനം. ബോറിവില്ലി ദേശീയോദ്യാനം എന്ന പേരിലും ഇത് അറിയപ്പെടുന്നു. 1975-ലാണ് ഉദ്യാനം രൂപീകൃതമായത്. ബുദ്ധമത ചരിത്രത്തിൽ വളരെ പ്രാധാന്യമുള്ള കാൻഹേരി ഗുഹകൾ ഇവിടെയാണ് സ്ഥിതി ചെയ്യുന്നത്. ഉദ്യാനത്തോട് ചേർന്ന് ഒരു സഫാരി പാർക്കുമുണ്ട്.
87 ചതുരശ്ര കിലോമീറ്ററാണ് ഉദ്യാനത്തിൻറെ വിസ്തൃതി. കദംബം, തേക്ക്, ഇന്ത്യൻ കോറൽ മരം തുടങ്ങിയ വൃക്ഷങ്ങൾ ഇവിടെ ധാരാളമായി വളരുന്നു. ഉദ്യാനത്തിൽ ഒരു മുതലസംരക്ഷണ കേന്ദ്രവും പ്രവർത്തിക്കുന്നു. പുള്ളിമാൻ, കുരക്കും മാൻ‍, ലംഗൂർ, റീസസ് കുരങ്ങ് എന്നീ ജന്തുക്കൾ ഇവിടെ അധിവസിക്കുന്നു.

മുംബൈയിലെ ചരിത്രപ്രധാനമായ സ്ഥലങ്ങളിൽ കോട്ടകളും ഗുഹകളും ഉൾപ്പെടുന്നു. അവയിൽ ചിലത് ഇവയാണ്: എലിഫന്റ ഗുഹകൾ, കാനേരി ഗുഹകൾ, മാഹിം കോട്ട, ബേലാപ്പൂർ കോട്ട, ബോംബെ കാസിൽ, കാസ്റ്റെല്ല ഡി അഗ്വാഡ.

മഹാരാഷ്ട്രയിലെ മുംബൈ തുറമുഖത്തിന് സമീപം അറബിക്കടലിലുള്ള ദ്വീപിലെ ഗുഹാക്ഷേത്രമാണ് എലിഫൻന്റ ഗുഹകൾ. ഇവ ശില്പങ്ങൾ കൊണ്ട് ആകർഷകമാണ്. ഗേറ്റ്‌വേ ഓഫ് ഇന്ത്യയിൽ നിന്ന് ബോട്ടുമാർഗ്ഗം ഈ ദ്വീപുകളിൽ എത്താം. ശിവൻറെ ആരാധകരുടേതാണ് ഈ ശില്പങ്ങൾ. അർധനാരീശ്വര പ്രതിമ, കല്യാണസുന്ദര ശിവൻ, കൈലാസം ഉയർത്തുന്ന രാവണൻ, അണ്ഡകാരമൂർത്തി, നടരാജൻ എന്നീ ശില്പങ്ങളാണ് പ്രധാന ആകർഷണങ്ങൾ. 1987-ൽ എലിഫൻന്റ ഗുഹകളെ യുനെസ്കോ ലോകപൈതൃകസ്ഥാനങ്ങളിലൊന്നായി എണ്ണി.

മുംബൈ പ്രസിദ്ധമായ ബോളിവുഡ് നഗരമാണ്. ഇരുപതിൽ അധികം ഫിലിം സ്റ്റുഡിയോകൾ ഇവിടെ സ്ഥിതിചെയ്യുന്നു. 


</doc>
<doc id="375282" url="https://ml.wikipedia.org/wiki?curid=375282" title="മംഗളം നേരുന്നു">
മംഗളം നേരുന്നു

1984ൽ പുരന്ദർ ഫിലിംസിന്റെ ബാനറിൽ മണിസ്വാമിയുടെ കഥക്ക്മോഹൻ തിരക്കഥ, സംവിധാനം നിർവ്വഹിച്ച് ഗാന്ധിമതി ഫിലിംസ് വിതരണം ചെയ്ത സിനിമയാണ് മംഗളം നേരുന്നു. മമ്മുട്ടി,നെടുമുടി വേണു,പി.കെ. എബ്രഹാം ,പ്രേംജിi,ശ്രീനാഥ്,മാധവി ,ശാന്തികൃഷ്ണ തുടങ്ങിയവർ അഭിനയിച്ചിരിക്കുന്നു. ഇളയരാജ യാണ് സംഗീതം കൈകാര്യം ചെയ്തിരിക്കുന്നത്. 

എം ഡി രാജേന്ദ്രന്റെ വരികൾക്ക് ഇളയരാജ സംഗീത്ം നൽകിയ ഗാനങ്ങൾ

മംഗളം നേരുന്നു1984


</doc>
<doc id="375284" url="https://ml.wikipedia.org/wiki?curid=375284" title="അർജന്റീനയിലെ ലോകപൈതൃകകേന്ദ്രങ്ങൾ">
അർജന്റീനയിലെ ലോകപൈതൃകകേന്ദ്രങ്ങൾ

1978 ആഗസ്റ്റ് 23-നാണ് അർജന്റീന ലോകപൈതൃക കണ്വെൻഷൻ അംഗീകരിച്ചത്. , അർജന്റീനയിലെ 9 പ്രദേശങ്ങൾ ലോകപൈതൃക പട്ടികയിൽ ഉൾപെട്ടിട്ടുണ്ട്. ഇതി 5എണ്ണം സാംസ്കാരിക പൈതൃക കേന്ദ്രങ്ങളും, 4 എണ്ണം പാരിസ്ഥിതിക കേന്ദ്രങ്ങളുമാണ്. കൂടാതെ 6 പ്രദേശങ്ങൾ ഇപ്പോസ് സാധ്യതാപട്ടികയിലും ഉണ്ട്.

ഓരോ പൈതൃകകേന്ദ്രത്തെകുറിച്ചുള്ള പ്രാഥമിക വിവരങ്ങൾ താഴെ പട്ടികയിൽ ഉൾപ്പെടുത്തിയിരിക്കുന്നു. സാധ്യതാപട്ടികയിലെ പ്രദേശങ്ങൾ ഇവിടെ ഉൾപ്പെടുത്തിയിട്ടില്ല

പേര്: ലോകപൈതൃക കമിറ്റിയിൽ നിശ്ചയിച്ച പ്രകാരം

സ്ഥാനം: പൈതൃകകേന്ദ്രം സ്ഥിതിചെയ്യുന്ന നഗരം/പ്രദേശം, പ്രവിശ്യ

കാലഘട്ടം: പൈതൃകകേന്ദ്രം നിർമ്മിക്കപ്പെട്ട കാലഘട്ടം, പാരിസ്ഥിതിക പൈതൃകകേന്ദ്രങ്ങൾക്ക് നിർമ്മാണകാലഘട്ടം ബാധകമല്ല.

യുനെസ്കോ വിവരങ്ങൾ: പൈതൃകകേന്ദ്രത്തിന്റെ റെഫറൻസ് സംഖ്യയും; പട്ടികയിൽ ഉൾപ്പെടുത്തിയ വർഷവും; പട്ടികയിൽ ഉൾപ്പെടുത്തിയ മാനദണ്ഡവും.



</doc>
<doc id="375297" url="https://ml.wikipedia.org/wiki?curid=375297" title="ഒരു കഥ ഒരു നുണക്കഥ">
ഒരു കഥ ഒരു നുണക്കഥ

1986ൽ മമ്മുട്ടി,നെടുമുടി വേണു,മാധവി,ശ്രീനിവാസൻ ,പവിത്ര തുടങ്ങിയവരെ താരങ്ങളാക്കി ശ്രീനിവാസന്റെ തിരക്കഥയിൽ മോഹൻ കഥയും സംവിധാനവും നിർവഹിച്ച് ഇന്നസെന്റും ഡെവിഡ് കാച്ചപ്പള്ളിയും ചേർന്ന് നിർമ്മിച്ചൊരുക്കിയ ചലച്ചിത്രമാണ് ഒരു കഥ ഒരു നുണക്കഥ. ജോൺസൺ ആണ് സംഗീതം ഒരുക്കുന്നത്.
മദ്രാസിൽ ജോലി തേടി അലയുന്നവനാണ് അപ്പു. പക്ഷേ വാചകകസർത്തിൽ മിടുക്കനായ അയാൾ വലിയ ആളായി പലയിടത്തും അഭിനയിക്കുന്നു. റ്റെലിഫോൺ ബൂത്തിൽ വച്ച അമ്മിണിക്കുട്ടിയെ പരിചയപ്പെടുകയും വലിയ ജോലിക്കാരനായി പരിചയപ്പെടുത്തുന്നു. സിനിമക്ക് സീറ്റ് ഒരുക്കി കൊടുക്കുന്നു. ഹോസ്റ്റലിൽ കൂട്ടുകാരികളൂടെ മുമ്പിലും കേമൻ ചമയുന്നു. ഒരിന്റർവ്യൂ വിനിടയിൽ കള്ളി വെളീച്ചത്താകുന്നു. കണ്ണീർ കാണിച്ച് ബന്ധം നിലനിർത്തുന്നു. അതിനിടയിൽ അമ്മിണിക്കുട്ടിയുടെ അമ്മാവന്റെ മകൻ കവിയായ പ്രൊഫസർ മോഹൻ ദാസ് മദ്രാസിലെത്തുന്നു. കവിക്ക് സഹായത്തിനായി അപ്പു നിയോഗിക്കപ്പെടുന്നു. അമ്മിണിക്കുട്ടിയുടെ ഭാവിവരനാകാൻ സാധ്യത മനസ്സിലാക്കിയ അപ്പു കവിയുടെ ആരാധികകൂടി ആയ അമ്മിണിയുടെ സുഹൃത്ത് മാലതിയുമായി അടുക്കാനുള്ള സന്ദർഭങ്ങൾ കരുതികൂട്ടി സൃഷ്ടിക്കുന്നു. അമ്മിണിയേ ദാസിൽ നിന്നകറ്റാനും കരുക്കൾ നീക്കുന്നു. അവർ അടുത്തപ്പോൾ പരസ്പരം ആത്മഹത്യാ ഭീഷണി മുഴക്കി അവരെക്കൊണ്ട് റജിസ്റ്റർ വിവാഹം കഴിപ്പിക്കുന്നു. മാലതി വിവരം അമ്മിണിക്കുട്ടിയെ അറിയിക്കുന്നു. അമ്മിണിക്കുട്ടിക്ക് കാര്യം മനസ്സിലാക്കുന്നു. പിറ്റേന്ന് ദാസിന്റെ കുറ്റങ്ങളുമായി വന്നുകേറുന്ന അപ്പുവിനോട് ദാസേട്ടനെ വേറെകെട്ടിച്ചാൽ ഊരുതെണ്ടിയായ തന്നെ ഞാൻ വിവാഹം ചെയ്യുമെന്ന മോഹത്തിലാണോ ഈ നാടകം എല്ലാം കളീച്ചതെന്ന് അമ്മിണി ചോദിക്കുന്നു. ഹോസറ്റലിലെല്ലാവരും ചേർന്ന് അയാളെ കളിയാക്കി വിടുന്നു.


എം ഡി രാജേന്ദ്രന്റെ വരികൾക്ക് ജോൺസൺ ഈണം പകരുന്നു

ഒരു കഥ ഒരു നുണക്കഥ1986


</doc>
<doc id="375299" url="https://ml.wikipedia.org/wiki?curid=375299" title="വെനിസ്വേലയിലെ ലോകപൈതൃകകേന്ദ്രങ്ങൾ">
വെനിസ്വേലയിലെ ലോകപൈതൃകകേന്ദ്രങ്ങൾ


</doc>
<doc id="375319" url="https://ml.wikipedia.org/wiki?curid=375319" title="ബ്രസീലിലെ ലോക പൈതൃക സ്ഥലങ്ങൾ">
ബ്രസീലിലെ ലോക പൈതൃക സ്ഥലങ്ങൾ


</doc>
<doc id="375324" url="https://ml.wikipedia.org/wiki?curid=375324" title="തീർത്ഥം">
തീർത്ഥം

1987ൽ നെടുമുടി വേണുവിന്റെ കഥക്ക് മോഹൻ തിരക്കഥയും സംഭാഷണവും എഴുതി സംവിധാനം ചെയ്ത ജി ജയകുമാർ നിർമ്മിച്ച ചലച്ചിത്രമാണ് തീർത്ഥം (English:). മദ്യപാനത്തിലേക്ക് വീണുപോകുന്ന ഒരു ചെറുപ്പക്കാരന്റെ ദയനീയാവസ്ഥയാണ് ഇതിലെ ഇതിവൃത്തം. നെടുമുടി വേണു,പല്ലവി ജോഷി,ഇന്നസെന്റ്,തിലകൻ തുടങ്ങിയവർ പ്രധാനവേഷമിടുന്ന ഈ ചിത്രത്തിന്റെ സംഗീതം ബോംബെ രവിയുടെ ആണ്. കാവാലവും ബാലചന്ദ്രൻ ചുള്ളിക്കാടും പാട്ടുകളെഴുതിയിരിക്കുന്നു.

കാവാലത്തിന്റെയും ബാലചന്ദ്രൻ ചുള്ളിക്കാടിന്റെയും വരികൾക്ക് ബോംബെ രവി ഈണം പകർന്നിരിക്കുന്നു
തീർത്ഥം (1987)


</doc>
<doc id="375327" url="https://ml.wikipedia.org/wiki?curid=375327" title="ശ്രുതി (ചലച്ചിത്രം)">
ശ്രുതി (ചലച്ചിത്രം)

1987ൽ നെടുമുടി വേണുവിന്റെ കഥക്ക്മോഹൻ തിരക്കഥയും സംഭാഷണവും എഴുതി സംവിധാനം ചെയ്ത് എം എൻ മുരളിയും ശിവൻ കുന്നപ്പിള്ളീയും ചേർന്ന് നിർമ്മിച്ച ചലച്ചിത്രമാണ് ശ്രുതി.മുകേഷ്,തിലകൻ,കെ.പി.എ.സി. ലളിത,നെടുമുടി വേണു എന്നിവർ പ്രധാനവേഷം കെട്ടുന്ന ഈ ചിത്രത്തിന്റെ സംഗീതം ജോൺസൺ ആണ്.


ബാലചന്ദ്രൻ ചുള്ളിക്കാടിന്റെ വരികൾക്ക ജോൺസൺ സംഗീതം പകർന്ന പാട്ടുകൾ

ശ്രുതി1987


</doc>
<doc id="375332" url="https://ml.wikipedia.org/wiki?curid=375332" title="ഇസബല്ല">
ഇസബല്ല

1988ൽ ഇപ പർമേലിന്റെ കഥക്ക് കള്ളിക്കാറ്റ് രാമചന്ദ്രൻ സംഭാഷണം എഴുതി മോഹൻ തിരക്കഥയും സംവിധാനവും നിർവ്വഹിച്ച് ഗുഡ്നൈറ്റ് ഫിലിംസ്നിർമ്മിച്ച വിതരണം ചെയ്ത ചലച്ചിതം ആണ് ഇസബല്ല.സുമലത,ബാലചന്ദ്രമേനോൻ,നെടുമുടി വേണു തുടങ്ങിയവർ വിവിധ വേഷങ്ങളൂം ഈ ചിത്രത്തിലെ ഗാനങ്ങൾ ഒ.എൻ വിയും ഈണം ജോൺസണും കൈകാര്യം ചെയ്യുന്നു.ഇസബല്ല എന്ന ഒരു ടൂർ ഗൈഡിനെ ചുറ്റിപ്പറ്റിയാണ്ണ് ഇതിന്റെ കഥ മുന്നോട്ട് പോകുന്നത്. 

ഇസബല്ല (സുമലത) എന്ന ടൂർ ഗൈഡ് ഉണ്ണികൃഷണനുമായി (ബാലചന്ദ്രമേനോൻ) പ്രേമത്തിലാകുന്നു. ഒരുപാടു കുടുംബപ്രശ്നങ്ങളൂടെ നടുവിലുള്ള അവൾക്ക് നെടുമുടി വേണു ആണ് ഉണ്ണിയെ പരിചയപ്പെടുത്തുന്നത്. ആ സീസണിനുശേഷം വീട്ടിലേക്ക് മടങ്ങിയ ഉണ്ണി തന്റെ പ്രശ്നങ്ങളാൽ അവളെ സ്വീകരിക്കാൻ മടിക്കുന്നു. അവസാനം കുറേ കാലത്തിനു ശേഷം സ്വീകരിക്കാൻ തയ്യാറായി മടങ്ങി വരുന്നു. അയാൾക്കായി ബല്ല കാത്തിരിക്കുന്നുണ്ടായിരുന്നു.


ഈ ചിത്രത്തിലെ ഗാനങ്ങൾ ഒ.എൻ വിയും ഈണം ജോൺസണും കൈകാര്യം ചെയ്യുന്നു

ഇസബല്ല 1988


</doc>
<doc id="375334" url="https://ml.wikipedia.org/wiki?curid=375334" title="കാമാക്ഷി അമ്മൻ കോവിൽ">
കാമാക്ഷി അമ്മൻ കോവിൽ

തമിഴ് നാട്ടിലെ കാഞ്ചീപുരത്ത് സ്ഥിതിചെയ്യുന്ന കാമാക്ഷിദേവിയുടെ ഒരു പ്രധാന ക്ഷേത്രമാണ് കാമാക്ഷി അമ്മൻ കോവിൽ ( Tamil:அருள்மிகு காமாட்சி அம்மன் திருகோயில்:"അരുൾമിക് കാമാക്ഷി അമ്മൻ തിരുകോയിൽ;" ഇംഗ്ലീഷ്:: Kamakshi Temple) പല്ലവരാജവംശകാലത്താണ് ഈ ക്ഷേത്രം നിർമ്മിക്കപ്പെടുന്നത്. കാഞ്ചീപുരമായിരുന്നു പല്ലവരുടെ തലസ്ഥാനം.

ക്ഷേത്രത്തിലെ പ്രധാന പ്രതിഷ്ഠയായ കാമാക്ഷി ദേവി നാലു കൈകളോടുകൂടി പദ്മാസനരൂപത്തിലാണ് ഇരിക്കുന്നത്. ദേവിയുടെ താഴത്തെ കൈകളിൽ പൂച്ചെണ്ടും, കരിമ്പും ചിത്രീകരിച്ചിരിക്കുന്നു. ഉയർത്തിപ്പിടിച്ച കൈകളിൽ പാശവും, അങ്കുശവുമാണ് ഉള്ളത്. കൈയിലെ പൂച്ചെണ്ടിന് സമീപമായി ഒരു തത്തയേയും ചിത്രീകരിക്കാറുണ്ട്. ക്ഷേത്രനഗരിയായ കാഞ്ചിപുരത്ത് പാർവ്വതി ദേവി പ്രധാനപ്രതിഷ്ഠയായുള്ള ഒരേഒരു ക്ഷേത്രം കാമാക്ഷി കോവിലാണെന്നുള്ളത് ഒരു പ്രത്യേകതയാണ്. ശിവനെ പതിയായി ലഭിക്കുന്നതിനായി പാർവ്വതിദേവി ഇവിടെയുണ്ടായിരുന്ന ഒരു മാവിൻ ചുവട്ടിൽ മണൽകൊണ്ട് ശിവലിംഗം ഉണ്ടാക്കി ആരാധിച്ചിരുന്നു എന്നാണ് വിശ്വാസം.



</doc>
<doc id="375335" url="https://ml.wikipedia.org/wiki?curid=375335" title="ബ്രയോഫില്ലം">
ബ്രയോഫില്ലം

ദ്വിബീജപത്ര സസ്യങ്ങൾ വിഭാഗത്തിൽ ഉൾപ്പെടുന്ന ക്രാസ്സുലേസീ സസ്യകുടുംബത്തിലെ ഒരു ജീനസ്സാണ് ബ്രയോഫില്ലം (Bryophyllum) (ഗ്രീക്കുഭാഷയിൽ നിന്നും "bryon/bryein" = മുളയ്ക്കുക, "phyllon" = ഇല). ഈ ജീനസ്സിൽ 46 സ്പീഷിസുകളാണുള്ളത്.

ഈ ജീനസ്സിൽ ഉൾപ്പെടുന്ന സസ്യങ്ങളിൽ അംഗപ്രജനനം നടക്കുന്നവയാണ്. ഇലകളുടെ അഗ്രഭാഗങ്ങളിൽ സസ്യങ്ങളുടെ മുകുളങ്ങൾ വരികയും, പിന്നീട് ഇലകൾ മണ്ണിൽ വീണ് ഓരോന്നിലും സ്ഥിതിചെയ്യുന്ന മുകുളങ്ങൾക്ക്  വേരും ഇലയും തണ്ടും ഉണ്ടായി സ്വതന്ത്രസസ്യമായി വളരുന്നു.



</doc>
<doc id="375345" url="https://ml.wikipedia.org/wiki?curid=375345" title="അനഹൈം">
അനഹൈം

അനഹൈം, (ഉച്ചാരണം ) അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്ത് ഓറഞ്ച് കൗണ്ടിയിലെ ഒരു നഗരവും ലോസ് ഏഞ്ചലസ് മെട്രോപ്പോളിറ്റൻ മേഖലയുടെ ഭാഗവുമാണ്.

2010-ലെ അമേരിക്കൻ ഐക്യനാടുകളിലെ സെൻസസ് രേഖകൾ പ്രകാരം, നഗരത്തിലെ ആകെ ജനസംഖ്യ 336,265 ആയിരുന്നു. ഇത് ഓറഞ്ച് കൗണ്ടിയിലെ ഏറ്റവും ജനസാന്ദ്രതയുള്ള നഗരവും കാലിഫോർണിയ സംസ്ഥാനത്ത് ജനസാന്ദ്രതയിൽ പത്താമത്തെ സ്ഥാനമുള്ള നഗരവുമാണ്. പ്രാദേശിക വിസ്തൃതി കണക്കാക്കിയാൽ, അനഹൈം, ഓറഞ്ച് കൗണ്ടിയിലെ രണ്ടാമത്തെ വലിയ നഗരമാണ് (ഇർവിൻ നഗരം ആദ്യം വരുന്നു). ഇവിടുത്തെ തീം പാർക്കുകൾ, അനെഹൈം കൺവൻഷൻ സെന്റർ എന്നിവയും അനഹൈം ഡക്സ് ഐസ് ഹോക്കി ക്ലബ്ബ്, ഏഞ്ചൽസ് ബേസ്ബോൾ ടീം എന്നീ സ്പോർട്ട്‍സ് ടീമുകളും പ്രശസ്തമാണ്.

1857-ൽ 50 ജർമൻ കുടുംബങ്ങൾ ചേർന്ന് അൻഹൈം സ്ഥാപിക്കുകയും 1876 മാർച്ച് 18-ന് സംയോജിപ്പിച്ച്, ലോസ് ഏഞ്ചൽസ് കൗണ്ടിയിലെ രണ്ടാമത്തെ നഗരമായി മാറുകയും ചെയ്തു. പിന്നീട് 1889 ൽ ലോസ് ഏഞ്ചൽസ് കൗണ്ടിയിൽ നിന്ന് ഓറഞ്ച് കൗണ്ടി പിന്മാറി സ്വതന്ത്രമായി നിലകൊണ്ടു. 1955 ൽ ഡിസ്നിലാൻറ് തുറക്കപ്പെടുന്നതുവരെ അനഹൈം ഒരു വലിയ ഗ്രാമീണ സമൂഹമായി തുടർന്നിരുന്നു. ഡിസ്നിലാൻറിൻറെ രൂപീകരണം, പ്രദേശത്ത് അനേകം ഹോട്ടലുകളുടെയും മോട്ടലുകളുടെയും നിർമ്മാണത്തിനു കാരണഹേതുവായി. ഇവിടെ താമസത്തിനുവേണ്ടിയുള്ള ഹൌസിംഗ് കോളനികളുടെ നിർമ്മാണവും ആരംഭിച്ചിരുന്നു. പട്ടണം ഒരു വ്യവസായ കേന്ദ്രമായി മാറുന്നതിന് അധികം താമസമുണ്ടായില്ല. ഇലക്ട്രോണിക്സ്, എയർക്രാഫ്റ്റ് ഭാഗങ്ങൾ നിർമ്മിക്കുന്ന ഫാക്ടറികൾ, ടിന്നിലടച്ചു സംസ്കരിച്ച പഴങ്ങളുടെ വ്യവസായം എന്നിവ ഇവിടെ ആരംഭിച്ചിരുന്നു.

പടിഞ്ഞാറ് സൈപ്രസ് മുതൽ കിഴക്ക് റിവർസൈഡ് കൗണ്ടി ലൈൻ വരെ പരന്നു കിടക്കുന്ന അനഹൈം നഗര പരിധിക്കു ചുറ്റിലുമായി വൈവിധ്യമാർന്ന സമുദായങ്ങളും സമൂഹങ്ങളും അയൽദേശങ്ങളും നിലനിൽക്കുന്നു. നഗരത്തിന്റെ കിഴക്കൻ ഭാഗത്തുള്ള അനഹൈ ഹിൽസ്, നന്നായി ആസുത്രണം ചെയ്യപ്പെട്ട സമൂഹമാണ്. നഗരത്തിലെ സമ്പന്നരിൽ പലരും വസിക്കുന്നതിവിടെയാണ്.  

ഡൌൺടൌൺ അനഹൈമിൽ മൂന്ന് ഇലകടർന്ന ഉപയോഗമുള്ള ചരിത്രപരമായ പ്രാധാന്യമുള്ള ജില്ലകളുണ്ട്. ഇതിൽ ഏറ്റവും വലുത് അനഹൈം കോളനിയാണ്. ഒരു വാണിജ്യ ജില്ലയായ് അനഹൈം റിസോർട്ടിൽ, ഡിസ്നിലാന്റ്, ഡിസ്നി കാലിഫോർണിയ അഡ്വഞ്ചർ എന്നിവയും അനേകം ഹോട്ടലുകളും റീട്ടെയിൽ കോംപ്ലക്സുകളും ഉൾപ്പെടുന്നു. ഒരു നവ-നഗര പുനരുദ്ധാരണ ജില്ലയായ പ്ലാറ്റിനം ട്രയാംഗിൽ, എഞ്ചൽ സ്റ്റേഡിയത്തെ ചുറ്റി നിലനിൽക്കുന്നു. ഇതിൽ വിവിധോപയോഗത്തിനുള്ള തെരുവുകളും അംബരചുംബികളും ഉൾപ്പെടുന്നു. കാലിഫോർണിയ സ്റ്റേറ്റ് റൂട്ട് 91 ന് വടക്കായും കാലിഫോർണിയ സ്റ്റേറ്റ് റൂട്ട് 57 ന് കിഴക്കായും സ്ഥിതി ചെയ്യുന്ന ഒരു വ്യാവസായിക ജില്ലയാണ് അനഹൈ കന്യോൺ.  


</doc>
<doc id="375351" url="https://ml.wikipedia.org/wiki?curid=375351" title="ഗുരുവായൂർ പാർത്ഥസാരഥിക്ഷേത്രം">
ഗുരുവായൂർ പാർത്ഥസാരഥിക്ഷേത്രം

ദക്ഷിണേന്ത്യയിൽ കേരളത്തിലെ തൃശ്ശൂർ ജില്ലയിൽ ക്ഷേത്രനഗരമായ ഗുരുവായൂരിൽ സ്ഥിതിചെയ്യുന്ന മറ്റൊരു ക്ഷേത്രമാണ് ഗുരുവായൂർ ശ്രീപാർത്ഥസാരഥിക്ഷേത്രം. പേര് സൂചിപ്പിയ്ക്കുന്നതുപോലെ പാർത്ഥസാരഥിയായ ഭഗവാൻ ശ്രീകൃഷ്ണനാണ് ഇവിടെ പ്രതിഷ്ഠ. ആയിരത്തിലധികം വർഷം പഴക്കം വരുന്ന ഈ ക്ഷേത്രത്തിലെ പ്രതിഷ്ഠ നടത്തിയത് അദ്വൈതവേദാന്തിയായ ആദിശങ്കരാചാര്യരാണെന്ന് വിശ്വസിച്ചുവരുന്നു. ഏറെക്കാലം നാശോന്മുഖമായിക്കിടന്ന ഈ ക്ഷേത്രം പിന്നീട് ഭാഗവതകുലപതി തിരുനാമാചാര്യർ ആഞ്ഞം മാധവൻ നമ്പൂതിരിയുടെ നേതൃത്വത്തിൽ പുതുക്കിപ്പണിയുകയായിരുന്നു. ഇന്ന് ഗുരുവായൂരിൽ വരുന്നവർ ഇവിടെയും വരാറുണ്ട്. ഗുരുവായൂർ ഏകാദശിയോടനുബന്ധിച്ചാണ് ഈ ക്ഷേത്രത്തിലെ കൊടിയേറ്റുത്സവം. ഗീതാദിനം കൂടിയായ അന്നേദിവസം ഗുരുവായൂരപ്പൻ ഇങ്ങോട്ട് എഴുന്നള്ളാറുണ്ട്. ഗുരുവായൂർ ശ്രീകൃഷ്ണക്ഷേത്രത്തിൽ നിന്ന് ഏകദേശം അര കിലോമീറ്റർ കിഴക്കുമാറി റെയിൽവേ സ്റ്റേഷന് സമീപമാണ് പാർത്ഥസാരഥിക്ഷേത്രം. 

ദ്വാപരയുഗത്തിൽ പാണ്ഡവമാതാവായ കുന്തീദേവി ഇന്ദ്രപ്രസ്ഥത്തിൽ പൂജിച്ചതാണ് ഈ ക്ഷേത്രത്തിലെ വിഗ്രഹമെന്ന് വിശ്വസിച്ചുവരുന്നു. കുന്തീദേവിയുടെ കാലശേഷം ജലാധിവാസം ചെയ്ത വിഗ്രഹം ആയിരക്കണക്കിന് വർഷങ്ങൾക്കുശേഷം ശങ്കരാചാര്യർ ഗംഗാനദിയിൽ നിന്ന് വീണ്ടെടുക്കുകയായിരുന്നു. പിന്നീട് ഒരു ഏകാദശിനാളിൽ ഗുരുവായൂരിൽ വരുവാനിടയായ അദ്ദേഹം നാരദമഹർഷിയുടെ ഉപദേശപ്രകാരം ഇന്ന് ക്ഷേത്രമിരിയ്ക്കുന്ന സ്ഥലത്ത് പ്രതിഷ്ഠിയ്ക്കുകയുമായിരുന്നു. ക്ഷേത്രത്തിലെ പൂജാവിധികളും ചടങ്ങുകളും ശങ്കരാചാര്യർ തന്നെ നിർദ്ദേശിച്ചു. 

ശങ്കരാചാര്യരുടെ കാലശേഷം ഈ ക്ഷേത്രത്തിന്റെ അവകാശം ശിഷ്യനായ തൃശ്ശൂർ നടുവിൽ മഠം സ്വാമിയാർക്ക് ലഭിച്ചു. തലമുറകളായി പാലിച്ചുപോന്ന അവകാശം പിന്നീട് ഗുരുവായൂരിൽത്തന്നെയുള്ള മല്ലിശ്ശേരി മനയ്ക്ക് ലഭിച്ചു. ഗുരുവായൂർ ശ്രീകൃഷ്ണക്ഷേത്രത്തിന്റെ ഉടമസ്ഥാവകാശവും മല്ലിശ്ശേരി മനയ്ക്കുതന്നെയായിരുന്നു. ടിപ്പു സുൽത്താൻ മലബാർ ആക്രമിച്ചപ്പോൾ അതിന്റെ തെക്കേ അതിർത്തിപ്രദേശമായിരുന്ന ഗുരുവായൂരിലും ആക്രമണമുണ്ടായി. പ്രധാനക്ഷേത്രമായ ശ്രീകൃഷ്ണക്ഷേത്രമൊഴികെ അവിടെയുണ്ടായിരുന്ന മിക്ക ക്ഷേത്രങ്ങളും ആക്രമണത്തിൽ തകർന്നു. പാർത്ഥസാരഥിക്ഷേത്രവും അക്കൂട്ടത്തിലുണ്ടായിരുന്നു. തുടർന്ന് ഒരുപാടുകാലം ഈ ക്ഷേത്രം ആരുടെയും ശ്രദ്ധയേറ്റുവാങ്ങാതെ കഴിയുകയായിരുന്നു. പ്രധാനക്ഷേത്രമായ ശ്രീകൃഷ്ണക്ഷേത്രം എല്ലാവരുടെയും ശ്രദ്ധയേറ്റുവാങ്ങി ലോകപ്രശസ്തിയിലേയ്ക്ക് കുതിയ്ക്കുന്ന സമയത്ത് ശ്രീകൃഷ്ണഭഗവാൻ തന്നെ മറ്റൊരു രൂപത്തിൽ കുടികൊള്ളുന്ന ഈ ക്ഷേത്രം ജീർണ്ണിച്ച് നിലംപരിശാകാറായ മട്ടിൽ ഗുരുവായൂർ പട്ടണത്തിന്റെ ഒരു മൂലയിൽ കഴിയുകയായിരുന്നു. 1971 വരെ ഈ സ്ഥിതി തുടർന്നു.

1971-ൽ ക്ഷേത്രശ്രീകോവിലിന്റെ മേൽക്കൂര ജീർണ്ണിച്ച് നിലംപതിച്ചു. അപ്പോഴാണ് ഇങ്ങനെയൊരു ക്ഷേത്രം കിടക്കുന്ന കാര്യം പലരുമറിഞ്ഞത്. തുടർന്ന് നാട്ടുകാരും ഭക്തജനങ്ങളും ചേർന്ന് നോക്കിയപ്പോൾ അവർ കമനീയമായ ഭഗവദ്വിഗ്രഹം യാതൊരുകേടുപാടും കൂടാതെ കിടക്കുന്നത് കണ്ടു. കൂടാതെ തകർന്നുപോയ മഹാക്ഷേത്രത്തിന്റെ തിടപ്പള്ളി, വാതിൽമാടം, ചുറ്റമ്പലം, മതിൽക്കെട്ട്, ക്ഷേത്രക്കുളം തുടങ്ങിയവയുടെ സ്ഥാനങ്ങളും അവശിഷ്ടങ്ങളും കണ്ടെത്തി പുനർനിർമ്മാണപ്രവർത്തനങ്ങൾ തുടങ്ങുകയും ചെയ്തു. തിരുനാമാചാര്യൻ ആഞ്ഞം മാധവൻ നമ്പൂതിരിയാണ് എല്ലാറ്റിനും നേതൃത്വം വഹിച്ചത്. തൃപ്പൂണിത്തുറ ഈശ്വരവാര്യരായിരുന്നു സ്ഥപതി. ഒടുവിൽ ഏറെനാളത്തെ പരിശ്രമത്തിനൊടുവിൽ ക്ഷേത്രത്തിന്റെ പുതുക്കിപ്പണികളെല്ലാം തീരുകയും 1977 ജൂൺ 29-ന് മിഥുനമാസത്തിലെ അനിഴം നക്ഷത്രത്തിൽ പ്രതിഷ്ഠ നടക്കുകയും ചെയ്തു. ഗുരുവായൂരിലെ അന്നത്തെ വലിയ തന്ത്രിയായിരുന്ന യശഃശരീരനായ പുഴക്കര ചേന്നാസ് പരമേശ്വരൻ നമ്പൂതിരിയാണ് പ്രതിഷ്ഠാകർമ്മം നിർവ്വഹിച്ചത്. 

പുനഃപ്രതിഷ്ഠയ്ക്കുശേഷം ക്ഷേത്രത്തിന് വൻ ഉയർച്ചയാണുണ്ടായത്. ക്ഷേത്രഭരണത്തിന് ഒരു ഭക്തജനസമിതി നിലവിൽ വന്നു. ഇന്ന് വളരെ മികച്ച രീതിയിലാണ് ക്ഷേത്രം മുന്നോട്ട് പോയിക്കൊണ്ടിരിയ്ക്കുന്നത്. ഇന്ന് ഗുരുവായൂരിൽ വരുന്ന ധാരാളം ഭക്തർ ഇവിടെയും ദർശനത്തിന് വരുന്നുണ്ട്.

ഇതിനിടയിൽ ചില വിവാദങ്ങളും ക്ഷേത്രത്തെ ചുറ്റിപ്പറ്റിയുണ്ടായി. മലബാർ ദേവസ്വം ബോർഡ് ഈ ക്ഷേത്രം ഏറ്റെടുക്കാൻ പല തവണ ശ്രമിച്ചിരുന്നു. ഇതിനെതിരെ ഭക്തജനസമിതി വൻ തോതിൽ പ്രതിഷേധിച്ചിരുന്നു. ഇതിനിടയിൽ ഭക്തജനസമിതിയ്ക്കെതിരെയും ചില ആരോപണങ്ങൾ ഉയർന്നുവന്നിരുന്നു. വൻ തോതിൽ അഴിമതിയും സ്വജനപക്ഷപാതവും ഭക്തജനസമിതിയ്ക്കെതിരെ ആരോപിയ്ക്കപ്പെടുകയുണ്ടായി. ഇവയ്ക്കെതിരെ ആദ്യം ചാവക്കാട് സബ് കോടതിയിലും പിന്നീട് പടിപടിയായി സുപ്രീം കോടതിയിലും വരെ കേസെത്തി. ഇതിനിടയിൽ 2016 ഓഗസ്റ്റിൽ കേരള ഹൈക്കോടതി പാർത്ഥസാരഥിക്ഷേത്രത്തെ പൊതുക്ഷേത്രമായി പ്രഖ്യാപിച്ചു. ഇതിനെതിരെ ഭരണസമിതിയും ഹിന്ദുസംഘടനകളും വൻ തോതിൽ രംഗത്തുവന്നു. 

2017 ഏപ്രിൽ 26-ന് ക്ഷേത്രം ഏറ്റെടുക്കാൻ മലബാർ ദേവസ്വം ബോർഡ് ഉദ്യോഗസ്ഥരും ഗുരുവായൂർ സബ് ഇൻസ്പകടറും വില്ലേജ് ഓഫീസറുമടങ്ങുന്ന ഒരു സംഘം ഗുരുവായൂരിലെത്തി. യാതൊരു മുന്നറിയിപ്പുമില്ലാതെയാണ് അവർ ക്ഷേത്രം ഏറ്റെടുക്കാനെത്തിയത്. ഇതെത്തുടർന്ന് ഏപ്രിൽ 30-ന് ശങ്കരജയന്തി ദിവസം ക്ഷേത്രം ഭക്തജനസമിതിയുടെയും ഹിന്ദു ഐക്യവേദി അടക്കമുള്ള പ്രബല ഹൈന്ദവ സംഘടനകളുടെയും മറ്റും നേതൃത്വത്തിൽ നാമജപഘോഷയാത്ര നടത്തി. മേയ് 6-നും ഇത്തരത്തിൽ നാമജപഘോഷയാത്ര നടന്നിരുന്നു. ഇതിൽ പ്രസംഗിയ്ക്കാൻ വന്ന ഹിന്ദു ഐക്യവേദി ജനറൽ സെക്രട്ടറി കെ.പി. ശശികല ടീച്ചറെയും കൂട്ടരെയും പോലീസ് അറസ്റ്റ് ചെയ്തു. എന്നാൽ, പോലീസ് സ്റ്റേഷനിലും ഇവർ നാമജപം തുടരുകയായിരുന്നു. ഒടുവിൽ, ഈ ഉത്തരവിന് താത്കാലിക സ്റ്റേ അനുവദിയ്ക്കാൻ ഹൈക്കോടതി തീരുമാനിച്ചു.

2017 സെപ്റ്റംബർ 21-ന് സ്റ്റേ കാലാവധി അവസാനിച്ചു. അന്നും ക്ഷേത്രം ഏറ്റെടുക്കാൻ മലബാർ ദേവസ്വം ബോർഡ് അധികൃതർ ക്ഷേത്രത്തിലെത്തി. എന്നാൽ, മുമ്പത്തേതിന് വിപരീതമായി അന്ന് വൻ സംഘർഷമാണ് ക്ഷേത്രത്തിലുണ്ടായത്. ഭക്തരും അധികൃതരും തമ്മിൽ വാക്കേറ്റമുണ്ടായപ്പോൾ പോലീസ് ഇടപെട്ടു. ചിലരെ അറസ്റ്റ് ചെയ്തുനീക്കി. മറ്റുചിലരാകട്ടെ, ഗോപുരവാതിലടച്ച് നാമജപം തുടങ്ങി. വളരെയധികം പ്രതിഷേധപരിപാടികൾ ഇതിന്റെ ഭാഗമായി നടത്തിപ്പോന്നിരുന്നു. ഒടുവിൽ, 2017 നവംബർ 7-ന് പുലർച്ചെ 2:30-ന് മലബാർ ദേവസ്വം ബോർഡ് അധികൃതർ വന്ന് ക്ഷേത്രം ഏറ്റെടുത്തു. ഇതിന്റെ പേരിൽ ബി.ജെ.പി. തൃശ്ശൂർ ജില്ലയിൽ ഹർത്താൽ ആഹ്വാനം ചെയ്തു. എന്നാൽ, അതോടെ ബഹളങ്ങൾ അവസാനിയ്ക്കുകയായിരുന്നു.

ഗുരുവായൂർ പട്ടണത്തിന്റെ കിഴക്കുഭാഗത്ത് റെയിൽവേ സ്റ്റേഷന് സമീപമാണ് ക്ഷേത്രം സ്ഥിതിചെയ്യുന്നത്. കിഴക്കോട്ടാണ് ഈ ക്ഷേത്രത്തിന്റെയും ദർശനം. റെയിൽവേ സ്റ്റേഷനും ക്ഷേത്രവും ഏതാണ്ട് പരസ്പരാഭിമുഖമാണ്. കെ.ടി.ഡി.സി.യുടെ കീഴിൽ പ്രവർത്തിയ്ക്കുന്ന നന്ദനം ഹോട്ടൽ, പതഞ്ജലി സ്റ്റോർ തുടങ്ങിയവ സമീപത്തുതന്നെയുണ്ട്. ക്ഷേത്രത്തിന് മുന്നിലെത്തുന്നവർ ആദ്യം കാണുന്നത് മൂന്നുനിലകളോടുകൂടിയ കിഴക്കേ ഗോപുരമാണ്. ഗോപുരത്തിന് പ്രത്യേകിച്ച് അലങ്കാരങ്ങളൊന്നുമില്ലെങ്കിലും ഇരുവശത്തും ഗീതോപദേശത്തിന്റെ ചിത്രങ്ങളും ഗീതാവചനങ്ങളും കാണും. ഗോപുരത്തിന് പുറത്തുനിന്നുനോക്കിയാൽ തന്നെ ഭഗവദ്വിഗ്രഹം തെളിഞ്ഞുകാണാം. ഗോപുരത്തിന്റെ തെക്കുഭാഗത്താണ് ചെരുപ്പ് കൗണ്ടറുള്ളത്. വടക്കുഭാഗത്ത് ക്ഷേത്രക്കുളം സ്ഥിതിചെയ്യുന്നു.

ക്ഷേത്രത്തിന്റെ പുറത്തെ മതിൽക്കെട്ട് പൂർണ്ണമായും കരിങ്കല്ലിൽ തീർത്തതാണ്. ഇതിന്റെ ചുറ്റും ചുവന്ന ചായം പൂശിയിട്ടുണ്ട്. കാര്യമായ വലിപ്പമില്ലെങ്കിലും ആനപ്പള്ള തീർത്തിട്ടുള്ളത് ശ്രദ്ധേയമാണ്. കിഴക്കുഭാഗത്തെ പ്രധാന ഗോപുരം കൂടാതെ പടിഞ്ഞാറുഭാഗത്തും ഒരു ഗോപുരമുണ്ട്. ഇതിനടുത്ത് ക്ഷേത്രം വക ഹാളും കാണാം.

അകത്തുകടന്നാൽ പ്രത്യേകിച്ചൊന്നും തന്നെ കാണാനില്ല. ഭഗവദ്വാഹനമായ ഗരുഡനെ ശിരസ്സിലേറ്റുന്ന സാമാന്യം ഉയരമുള്ള ഒരു ചെമ്പുകൊടിമരമാണ് ആദ്യം കാണുന്നത്. അതിനപ്പുറം വലിയ ബലിക്കല്ല് കാണാം. ഇവിടെ ബലിക്കൽപ്പുരയില്ല. ഗോപുരത്തിന്റെ തെക്കുഭാഗത്ത് വഴിപാട് കൗണ്ടർ കാണാം. തെക്കുകിഴക്കേമൂലയിൽ പ്രദക്ഷിണവഴിയിൽ നിന്നുമാറി നവഗ്രഹക്ഷേത്രം പണിതിട്ടുണ്ട്. ദീർഘചതുരാകൃതിയിൽ തീർത്ത ഒരു ശ്രീകോവിലിൽ ഒറ്റക്കല്ലിലാണ് നവഗ്രഹങ്ങൾക്ക് സ്ഥാനം അനുവദിച്ചിരിയ്ക്കുന്നത്. ധ്യാനശ്ലോകത്തിൽ പറയുന്നതുപ്രകാരമുള്ള നവഗ്രഹരൂപങ്ങൾ ഇവിടെ കാണാം. നടുക്ക് സൂര്യനും കിഴക്ക് ശുക്രനും തെക്കുകിഴക്ക് ചന്ദ്രനും തെക്ക് കുജനും തെക്കുപടിഞ്ഞാറ് രാഹുവും പടിഞ്ഞാറ് ശനിയും വടക്കുപടിഞ്ഞാറ് കേതുവും വടക്ക് ഗുരുവും വടക്കുകിഴക്ക് ബുധനും സ്ഥിതിചെയ്യുന്നു. സൂര്യൻ, ബുധൻ, ശുക്രൻ എന്നിവർ കിഴക്കോട്ടും ചൊവ്വയും രാഹുവും കേതുവും തെക്കോട്ടും ചന്ദ്രനും ശനിയും പടിഞ്ഞാറോട്ടും ഗുരു മാത്രം വടക്കോട്ടും അഭിമുഖമായി കുടികൊള്ളുന്നു.

ക്ഷേത്രത്തിലെ പ്രദക്ഷിണവഴി പൂർണ്ണമായും കരിങ്കല്ല് പാകിയിട്ടുണ്ട്. ഭക്തർക്ക് മഴയും വെയിലുമേൽക്കാതെ ദർശിയ്ക്കാൻ പാകത്തിന് വഴി മുഴുവൻ നടപ്പുര പണിതിട്ടുണ്ട്. തെക്കുപടിഞ്ഞാറേമൂലയിൽ കിഴക്കോട്ട് ദർശനമായി അയ്യപ്പന്റെയും തൊട്ടടുത്ത് രക്ഷസ്സിന്റെയും പ്രതിഷ്ഠകൾ കാണാം. മുഖപ്പോടുകൂടിയ ശ്രീകോവിലാണ് അയ്യപ്പന് പണിതിട്ടുള്ളത്. ഇവിടെയുള്ള മുഖപ്പിലാണ് ഭക്തർ ശബരിമലയ്ക്കുപോകുന്ന ഭക്തർ മാലയിടുന്നതും കെട്ടുനിറയ്ക്കുന്നതും. പണ്ടെന്നോ ഈ പ്രദേശത്ത് കൊല്ലപ്പെട്ട ഒരാളുടെ ആത്മാവാണ് രക്ഷസ്സായി കുടികൊള്ളുന്നത്. വടക്കുപടിഞ്ഞാറേമൂലയിൽ കിഴക്കോട്ട് ദർശനമായി ക്ഷേത്രസ്ഥാപകനായ ശങ്കരാചാര്യരുടെ പ്രതിഷ്ഠയുണ്ട്. ശൈവാംശമെന്ന് വിശ്വസിയ്ക്കപ്പെടുന്ന ശങ്കരാചാര്യരെ ശിവനായി സങ്കല്പിച്ചുകൊണ്ടുള്ള പൂജകളാണ് ഇവിടെ നടത്തിവരുന്നത്. വടക്കുഭാഗത്ത് ഊട്ടുപുര കാണാം. വിശേഷദിവസങ്ങളിൽ ഇവിടെ ഭക്തർക്ക് പ്രസാദ ഊട്ട് നടത്തിവരുന്നു.

ദീർഘചതുരാകൃതിയിൽ തീർത്ത ഒരു കൂറ്റൻ ശ്രീകോവിലാണ് ഇവിടെയുള്ളത്. തേരിന്റെ ആകൃതിയിലുള്ള ഈ ശ്രീകോവിൽ പാർത്ഥസാരഥീഭാവത്തിന് ഏറ്റവും അനുയോജ്യമായതായി കണക്കാക്കപ്പെടുന്നു. തേരിലുള്ള കുതിരകളും തേരിന്റെ ചക്രങ്ങളും അതേപോലെ ആവിഷ്കരിയ്ക്കപ്പെട്ടിട്ടുണ്ട്. മൊത്തത്തിൽ കരിങ്കല്ലിലാണ് ശ്രീകോവിൽ തീർത്തിരിയ്ക്കുന്നത്. അകത്തേയ്ക്ക് കയറാൻ സോപാനപ്പടികളുണ്ട്. അവ ഇരുവശത്തുനിന്നും കയറാവുന്ന രീതിയിലാണ് നിർമ്മിച്ചിരിയ്ക്കുന്നത്. സോപാനത്തിലേയ്ക്കുള്ള പ്രവേശനകവാടത്തിന്റെ ചുവട്ടിൽ ഗീതോപദേശരൂപം കൊത്തിവച്ചിട്ടുണ്ട്. സോപാനപ്പടികൾ പൂർണ്ണമായും പിച്ചളയിൽ പൊതിഞ്ഞ് സ്വർണ്ണം പൂശി വച്ചിരിയ്ക്കുന്നു. ശ്രീകോവിലിനകത്ത് ഒരു മുറിയേയുള്ളൂ. അതാണ് ഗർഭഗൃഹം. മൂന്നടിയോളം ഉയരം വരുന്ന അതിമനോഹരമായ പാർത്ഥസാരഥീവിഗ്രഹം കിഴക്കോട്ട് ദർശനമായി പ്രതിഷ്ഠിയ്ക്കപ്പെട്ടിരിയ്ക്കുന്നു. കൃഷ്ണശിലയിൽ തീർത്ത വിഗ്രഹത്തിന് രണ്ട് കൈകളേയുള്ളൂ. ഒരു കയ്യിൽ തേര് തെളിയ്ക്കാനുള്ള ചമ്മട്ടിയും മറുകയ്യിൽ ശംഖും കാണാം. തറനിരപ്പിൽ നിന്ന് ഏറെ ഉയരെയാണ് ശ്രീകോവിൽ. അതിനാൽ കുള്ളന്മാർക്കും കുട്ടികൾക്കും വിഗ്രഹം കാണാൻ നന്നേ ബുദ്ധിമുട്ടേണ്ടിവരും. 

ശ്രീകോവിലിന്റെ പുറംചുവരുകൾ തീർത്തും അനലംകൃതമാണ്. ഈയിടെയായി അവിടങ്ങളിൽ ചുവർച്ചിത്രങ്ങൾ വരച്ചുചേർക്കാൻ പദ്ധതികൾ വരുന്നുണ്ട്. രണ്ടുനിലകളോടുകൂടിയ ശ്രീകോവിലിന്റെ ഇരുനിലകളും ചെമ്പുമേഞ്ഞിരിയ്ക്കുന്നു. വടക്കുവശത്ത് അഭിഷേകജലം ഒഴുകിപ്പോകുന്ന ഓവ് കാണാം. ഓവുതാങ്ങിയായി ഇവിടെ ഉണ്ണിഭൂതമുണ്ട്.

ശ്രീകോവിലിനെ ചുറ്റിപ്പറ്റി നാലമ്പലം പണിതിരിയ്ക്കുന്നു. അകത്ത് സ്ഥലം വളരെക്കുറവാണെങ്കിലും തിരക്കില്ലാത്തതിനാൽ സുഖമായി പ്രദക്ഷിണം വയ്ക്കാം. നാലമ്പലത്തിലേയ്ക്ക് കടക്കുന്ന വഴിയിൽ ഇരുവശവും വാതിൽമാടങ്ങൾ കാണാം. നാമജപത്തിനും മറ്റ് പരിപാടികൾക്കുമായി ഇവ ഉപയോഗിച്ചുവരുന്നു. തെക്കുകിഴക്കേമൂലയിൽ തിടപ്പള്ളിയും വടക്കുകിഴക്കേമൂലയിൽ കിണറും പണിതിട്ടുണ്ട്. ശ്രീകോവിലിനെ ചുറ്റി അകത്തെ ബലിവട്ടം പണിതിരിയ്ക്കുന്നു. അഷ്ടദിക്പാലകർ (കിഴക്ക് - ഇന്ദ്രൻ, തെക്കുകിഴക്ക് - അഗ്നി, തെക്ക് - യമൻ, തെക്കുപടിഞ്ഞാറ് - നിര്യതി, പടിഞ്ഞാറ് - വരുണൻ, വടക്കുപടിഞ്ഞാറ് - വായു, വടക്ക് - കുബേരൻ, വടക്കുകിഴക്ക് - ഈശാനൻ), സപ്തമാതൃക്കൾ (ബ്രാഹ്മി/ബ്രഹ്മാണി, വൈഷ്ണവി, മഹേശ്വരി, ഇന്ദ്രാണി, വരാഹി, കൗമാരി, ചാമുണ്ഡി), വീരഭദ്രൻ, ഗണപതി, ശാസ്താവ്, സുബ്രഹ്മണ്യൻ, ദുർഗ്ഗ, ബ്രഹ്മാവ്, അനന്തൻ, നിർമ്മാല്യധാരി (ഇവിടെ വിഷ്വക്സേനൻ) എന്നിവരെ പ്രതിനിധീകരിയ്ക്കുന്ന ബലിക്കല്ലുകൾ ഇവിടെക്കാണാം. ബലിക്കല്ലുകൾ ദേവന്റെ വികാരങ്ങളാണെന്ന് വിശ്വസിച്ചുവരുന്നു. അതിനാൽ അവയിൽ ചവിട്ടാനോ തൊട്ട് തലയിൽ വയ്ക്കാനോ പാടില്ല. ശീവേലിസമയത്ത് ഇവയിൽ ബലിതൂകുന്നു. തെക്കുപടിഞ്ഞാറേമൂലയിൽ പ്രത്യേകം ശ്രീകോവിലിൽ കിഴക്കോട്ട് ദർശനമായി ഗണപതിപ്രതിഷ്ഠയുണ്ട്. 

ക്ഷേത്രത്തിലെ മുഖ്യപ്രതിഷ്ഠ. തന്റെ സുഹൃത്തായ അർജ്ജുനന്റെ തേരാളിയായി നിൽക്കുന്ന ശ്രീകൃഷ്ണഭഗവാന്റെ രൂപമാണ് പാർത്ഥസാരഥി (പാർത്ഥൻ അർജ്ജുനന്റെ മറ്റൊരു പേരാണ്. സാരഥി എന്ന വാക്കിന് ഇവിടെ തേരാളി എന്നാണ് അർത്ഥം). മൂന്നടിയോളം ഉയരമുള്ള ശിലാവിഗ്രഹത്തിൽ കിഴക്കോട്ട് ദർശനമായാണ് ശ്രീപാർത്ഥസാരഥിഭഗവാൻ കുടികൊള്ളുന്നത്. നിൽക്കുന്ന രൂപത്തിലുള്ള വിഗ്രഹമാണിവിടെ. ഭഗവാന്റെ വലതുകയ്യിൽ ചമ്മട്ടിയും ഇടതുകയ്യിൽ ശംഖും കാണാം. വിശ്വപ്രകൃതിയുടെ മൂലതേജസ്സിന്റെ മുഴുവൻ ആകർഷിച്ചുകൊണ്ട് ശ്രീപാർത്ഥസാരഥി ശ്രീലകത്ത് വാഴുന്നു. ചമ്മട്ടി (ചാട്ട) സമർപ്പണമാണ് ഇവിടെ ഭഗവാന് പ്രധാന വഴിപാട്. കൂടാതെ ഉദയാസ്തമനപൂജ, കളഭം ചാർത്തൽ, ചന്ദനം ചാർത്തൽ, പുരുഷസൂക്തപുഷ്പാഞ്ജലി, പാൽപ്പായസം, തൃക്കൈവെണ്ണ തുടങ്ങിയവയും ഭഗവാന് പ്രധാനമാണ്.

നാലമ്പലത്തിനകത്ത് തെക്കുപടിഞ്ഞാറേമൂലയിൽ കിഴക്കോട്ട് ദർശനമായാണ് സർവ്വവിഘ്നഹരനും ശിവപാർവ്വതീപുത്രനുമായ ഗണപതിഭഗവാന്റെ പ്രതിഷ്ഠ. നാലമ്പലത്തിനകത്തുള്ള ഏക പ്രതിഷ്ഠ ഇതാണ്. രണ്ടടി ഉയരം വരുന്ന ചെറിയൊരു വിഗ്രഹമാണ് ഗണപതിയ്ക്ക്. സാധാരണ ഗണപതിവിഗ്രഹരൂപങ്ങളിൽ നിന്ന് യാതൊരു വ്യത്യാസവും ഈ വിഗ്രഹത്തിനില്ല. വിഘ്നേശ്വരപ്രീതിയ്ക്കായി നിത്യേന ക്ഷേത്രത്തിൽ ഗണപതിഹോമം നടത്തിവരുന്നുണ്ട്. ഒറ്റയപ്പം, മോദകം, കറുകമാല തുടങ്ങിയവയാണ് മറ്റ് വഴിപാടുകൾ.

നാലമ്പലത്തിന് പുറത്ത് തെക്കുപടിഞ്ഞാറേമൂലയിൽ പ്രത്യേകം ശ്രീകോവിലിൽ കിഴക്കോട്ട് ദർശനമായാണ് താരകബ്രഹ്മമൂർത്തിയായ അയ്യപ്പസ്വാമിയുടെ പ്രതിഷ്ഠ. ഒന്നരയടി ഉയരം വരുന്ന ഇവിടത്തെ വിഗ്രഹം ശബരിമലയിലേതുപോലെത്തന്നെയാണ്. മുഖപ്പോടുകൂടിയ ഈ ശ്രീകോവിലിനുമുന്നിലിരുന്നാണ് ശബരിമല തീർത്ഥാടകർ മാലയിടന്നതും കെട്ടുനിറയ്ക്കുന്നതും. നീരാജനം, അഷ്ടാഭിഷേകം, ഭസ്മാഭിഷേകം എന്നിവയാണ് അയ്യപ്പന് പ്രധാന വഴിപാടുകൾ.

നാലമ്പലത്തിന് പുറത്ത് തെക്കുകിഴക്കേമൂലയിൽ പ്രത്യേകം തീർത്ത ശ്രീകോവിലിലാണ് നവഗ്രഹങ്ങളുടെ പ്രതിഷ്ഠ. വൃത്താകൃതിയിലുള്ള ഒറ്റക്കല്ലിൽ പരസ്പരാഭിമുഖമല്ലാതെയാണ് ഒമ്പതുപേരെയും പ്രതിഷ്ഠിച്ചിരിയ്ക്കുന്നത്. നടുക്ക് സൂര്യനും കിഴക്ക് ശുക്രനും തെക്കുകിഴക്ക് ചന്ദ്രനും തെക്ക് കുജനും തെക്കുപടിഞ്ഞാറ് രാഹുവും പടിഞ്ഞാറ് ശനിയും വടക്കുപടിഞ്ഞാറ് കേതുവും വടക്ക് ഗുരുവും വടക്കുകിഴക്ക് ബുധനുമാണ് കുടികൊള്ളുന്നത്. സൂര്യനും ബുധനും ശുക്രനും കിഴക്കോട്ടും ചന്ദ്രനും ശനിയും പടിഞ്ഞാട്ടും കുജനും രാഹുവും കേതുവും തെക്കോട്ടും ഗുരു മാത്രം വടക്കോട്ടും അഭിമുഖമായി കുടികൊള്ളുന്നു. നവഗ്രഹപൂജയാണ് ഇവിടെ പ്രധാന വഴിപാട്. ഇത് ഓരോ ഗ്രഹത്തിനും വേറെവേറെയാകാം. ഇതിനോടനുബന്ധിച്ച് ചുറ്റുവിളക്കും ഉണ്ടാകാറുണ്ട്. നവധാന്യങ്ങൾ സമർപ്പിയ്ക്കുന്നതും പ്രധാന വഴിപാടാണ്. 

നാലമ്പലത്തിന് പുറത്ത് വടക്കുപടിഞ്ഞാറേമൂലയിൽ പ്രത്യേകം തീർത്ത ശ്രീകോവിലിൽ കിഴക്കോട്ട് ദർശനമായാണ് ആദിശങ്കരാചാര്യരുടെ പ്രതിഷ്ഠ. മുഖപ്പോടുകൂടിയ ഒരു വട്ടശ്രീകോവിലാണ് ശങ്കരാചാര്യർക്ക് പണിതിരിയ്ക്കുന്നത്. ആറടിയോളം ഉയരം വരുന്ന ഇരിയ്ക്കുന്ന രൂപത്തിലുള്ള വിഗ്രഹമാണ് ശങ്കരാചാര്യർക്ക്. ശൈവാംശമായി കണക്കാക്കപ്പെടുന്ന ശങ്കരാചാര്യരെ ശിവനായി സങ്കല്പിച്ചുകൊണ്ടുള്ള പൂജകളാണ് ഇവിടെ നടത്തിവരുന്നത്. കാവിപ്പട്ടുചാർത്തലാണ് ശങ്കരാചാര്യർക്ക് പ്രധാന വഴിപാട്. ധാര, കൂവളമാല, ഭസ്മാഭിഷേകം, ഇളനീരഭിഷേകം തുടങ്ങിവയും പ്രധാനമാണ്.

അയ്യപ്പസ്വാമിയുടെ ശ്രീകോവിലിന് സമീപത്തുതന്നെയാണ് രക്ഷസ്സിന്റെയും പ്രതിഷ്ഠ. പണ്ടെങ്ങോ ഈ പ്രദേശത്ത് ദുർമരണത്തിനിരയായ ഒരാളെയാണ് മോക്ഷപ്രാപ്തിയുടെ ഭാഗമായി രക്ഷസ്സായി കുടിയിരുത്തിയിരിയ്ക്കുന്നത്. മേൽക്കൂരയില്ലാത്ത തറയിൽ മഴയും വെയിലും മഞ്ഞും ഏറ്റുവാങ്ങുന്ന രീതിയിലാണ് രക്ഷസ്സിന്റെ പ്രതിഷ്ഠ. നിത്യേന സന്ധ്യയ്ക്കുള്ള വിളക്കുവയ്പും പാൽപ്പായസനിവേദ്യവുമൊഴികെ മറ്റ് വഴിപാടുകളൊന്നും തന്നെ രക്ഷസ്സിനില്ല. 

നിത്യേന മൂന്നുപൂജകളും മൂന്നുശീവേലികളുമുള്ള ഇടത്തരം ക്ഷേത്രമാണ് ഗുരുവായൂർ പാർത്ഥസാരഥിക്ഷേത്രം. പുലർച്ചെ നാലരയ്ക്ക് നടതുറക്കുന്നു. നിർമ്മാല്യദർശനമാണ് ആദ്യ ചടങ്ങ്. തുടർന്ന് നാലേമുക്കാലോടെ അഭിഷേകവും വാകച്ചാർത്തും നടത്തുന്നു. തുടർന്ന് വിഗ്രഹം അലങ്കരിച്ച് മലർ, ശർക്കര, കദളിപ്പഴം എന്നിവ നേദിയ്ക്കുന്നു. അഞ്ചരയോടെ ഉഷഃപൂജ നടത്തുന്നു. ഇത് കഴിഞ്ഞ് സൂര്യോദയസമയത്ത് നവഗ്രഹങ്ങളൊഴികെയുള്ള ഉപദേവതകൾക്കുള്ള പൂജകളും ഗണപതിഹോമവും നടത്തുന്നു. രാവിലെ എട്ടരയ്ക്കാണ് നവഗ്രഹങ്ങൾക്കുള്ള പൂജകൾ നടത്തുന്നത്. പത്തരയോടെ ഉച്ചപ്പൂജയും പതിനൊന്നുമണിയോടെ ഉച്ചശീവേലിയും നടത്തി പതിനൊന്നരയ്ക്ക് നടയടയ്ക്കുന്നു.

വൈകീട്ട് അഞ്ചുമണിയ്ക്ക് വീണ്ടും നടതുറക്കുന്നു. സന്ധ്യയ്ക്ക് സൂര്യാസ്തമയമനുസരിച്ച് ദീപാരാധന നടത്തുന്നു. തുടർന്ന് രാത്രി ഏഴുമണിയോടെ അത്താഴപ്പൂജയും ഏഴരയോടെ അത്താഴശീവേലിയും നടത്തി എട്ടുമണിയ്ക്ക് വീണ്ടും നടയടയ്ക്കുന്നു.

സാധാരണ ദിവസങ്ങളിലെ പൂജാക്രമങ്ങളാണ് മേലെ കാണിച്ചത്. വിശേഷദിവസങ്ങളിലും (ഉദാ: തിരുവുത്സവം, അഷ്ടമിരോഹിണി, മണ്ഡലകാലം) സൂര്യ-ചന്ദ്രഗ്രഹണങ്ങളുള്ള ദിവസങ്ങളിലും ഇതിന് മാറ്റം വരും. ഉദയാസ്തമനപൂജയുള്ളപ്പോഴും മാറ്റം വരും. അന്ന് 18 പൂജകളാണുണ്ടാകുക.

ഗുരുവായൂരിലെ മിക്ക ക്ഷേത്രങ്ങളിലേതും പോലെ ഇവിടെയും തന്ത്രാധികാരം പുഴക്കര ചേന്നാസ് മനയ്ക്കാണ്. ദേവസ്വം ബോർഡ് നിയമിയ്ക്കുന്ന വ്യക്തികളാണ് മേൽശാന്തിയും കീഴ്ശാന്തിയുമാകുക.

ക്ഷേത്രത്തിലെ പ്രധാന ആട്ടവിശേഷമാണ് വൃശ്ചികമാസത്തിലെ വെളുത്ത ഏകാദശിയായ ഗുരുവായൂർ ഏകാദശി. ഒരു മാസം നീണ്ടുനിൽക്കുന്ന ഉത്സവമായാണ് ഇത് ഇവിടെ ആചരിച്ചുവരുന്നത്. ഗുരുവായൂരിലെ ഏകാദശി വിളക്ക് തുടങ്ങുന്ന തുലാമാസത്തിലെ വെളുത്ത ഏകാദശിദിവസമാണ് കൊടിയേറ്റം. തുടർന്നുള്ള 28 ദിവസം വിശേഷാൽ പൂജകളും കലാപരിപാടികളുമായി ആചരിച്ചുവരുന്നു. 


</doc>
<doc id="375352" url="https://ml.wikipedia.org/wiki?curid=375352" title="തിരുവനന്തപുരം സിറ്റി പോലിസ്">
തിരുവനന്തപുരം സിറ്റി പോലിസ്

തിരുവനന്തപുരം നഗരത്തിലെ ക്രമസമാധാനപലത്തിനും കുറ്റാന്വേഷണത്തിനായുള്ള കേരളാ പോലിസിന്റെ ഭാഗമായ പോലിസാണ്‌ തിരുവനന്തപുരം സിറ്റി പോലിസ് .
ഡി.ഐ.ജി റാങ്കിലുള്ള ഇന്ത്യൻ പോലീസ് സർവീസിലുള്ള(ഐ.പി.എസ്) ഉദ്യോഗസ്ഥനാണ്‌ കമ്മീഷ്ണർ പദവി വഹിക്കുന്നത്.
നഗരത്തിനെ ഒൻപത് സക്കിളുകളായി വിഭജിച്ചിരിക്കുന്നു.നഗരത്തിൽ 17 പോലീസ് സ്റ്റേഷനുകൾ ഉണ്ട്.തിരുവനന്തപുരം സിറ്റി പോലീസിന്റെ മൊബൈൽ ആപ്പ് ടി.സി.പി. ആപ്പ് ,ഐസേഫ്(iSafe) എന്നിവ ജനങ്ങൾക്ക് ഉപയോഗപ്പെടുത്താവുന്നതാണ്‌.

ഈ യൂണിറ്റിൽ 3 പൊലീസ് ഉപവിഭാഗങ്ങളും 10 സർക്കിളുകളും 17 പൊലീസ് സ്റ്റേഷനുകളും ഉൾപ്പെടുന്നു. ക്രമസമാധാനം സംരക്ഷിക്കുന്നതിനും കുറ്റകൃത്യങ്ങൾ തടയുന്നതിനും കണ്ടെത്തുന്നതിനും ഈ യൂണിറ്റ് ഉത്തരവാദിയാണ്.

ഈ യൂണിറ്റിൽ രണ്ട് ഉപവിഭാഗങ്ങളാണുള്ളത്. ഈ യൂണിറ്റ് നഗരത്തിൽ ഗതാഗതത്തെ നിയന്ത്രിക്കുന്നു.

തദ്ദേശ സ്വയംഭരണ വകുപ്പിന്റെ സഹായത്തിനായി തിരുവനന്തപുരം സിറ്റി പൊലീസ് റിസർവ് ഫോഴ്സ് ഇതാണ്.

ഈ ഘടകം മയക്കുമരുന്നുകളുടെയും മരുന്നുകളുടെയും നിയന്ത്രിക്കാനുള്ള ഉത്തരവാദിത്തമാണ്.

ഈ യൂണിറ്റ് ചില പ്രത്യേക കേസുകൾ അന്വേഷിക്കുന്നു.

ഈ യൂണിറ്റ് സിറ്റി പോലീസിന് ഇന്റലിജൻസ് സംവിധാനങ്ങൾ നൽകുന്നു.

ഈ യൂണിറ്റ് പോലീസ് നായ്ക്കളുടെ പരിശീലനവും അവയുടെ ഫിറ്റ്നസ് ഉത്തരവാദിത്തമാണ് നൽകുന്നു.

ഈ യൂണിറ്റ് കുതിരകളുടെയും അവയുടെ ഫിറ്റ്നസ് പരിശീലനത്തിന് ഉത്തരവാദിത്തംനൽകുന്നു .

ഈ യൂണിറ്റ് കുറ്റവാളികളുടെ രേഖകൾ സൂക്ഷിക്കുന്നു.

ഈ യൂണിറ്റ് വിദേശികളുടെ രേഖകൾ സൂക്ഷിക്കുന്നു.

ഇവിടെ സന്ദർശിക്കുന്നവർക്ക് ടൂറിസ്റ്റ് കേന്ദ്രങ്ങളിൽ ക്രമസമാധാനം നിലനിർത്താനും സഹായിക്കും.


</doc>
<doc id="375357" url="https://ml.wikipedia.org/wiki?curid=375357" title="കെ.ടി. ചാക്കോ">
കെ.ടി. ചാക്കോ

മുൻ ഇന്ത്യൻ ഫുട്ബോൾ കീപ്പറായിരുന്നു.പത്തനംതിട്ട ജില്ലയിൽ തിരുവല്ല ഓതറയിലാണ്‌ ഇദ്ദേഹത്തിന്റെ ജനനം.കേരളാ പോലീസിനായി നിരവധി തവണ ഇദ്ദേഹം ഫുട്ബോൾ കളിച്ചു.നിലവിൽ കെ.എ.പി. മൂന്നാം ബറ്റാലിയൻ ഡപ്യൂട്ടി കമാൻഡന്റ് ആയി പ്രവർത്തിക്കുന്നു.6 വർഷത്തോളം ഇന്ത്യൻ ഗോൾ കീപ്പറായി കളിച്ചിട്ടുണ്ട്.8 വർഷം കേരള ഫുട്ബോൾ ഗോൾകീപ്പറായിരുന്നു.1991ലെ പ്രസിഡ്ന്റ്സ് കപ്പ്,1992ലെ സൂപ്പർ സോസർ കപ്പ്,1993ലെ ജവഹർലാൽ നെഹ്രു കപ്പ്,1994ലെ സാഫ് ഗെയിംസ് എന്നീ ടൂർണമെന്റിൽ ഇന്ത്യൻ ഫുട്ബോൾ ടീമിനു വേണ്ടി ഗോൾക്കീപ്പറായി.ഫുട്ബോൾ മൽസരങ്ങളിലെ മികവ് അടിസ്ഥാനമാക്കി ജി.വി.രാജ പുരസ്ക്കാരം ലഭിച്ചു.

1987ൽ പോലീസ് ഫുട്ബോൾ ടീം ഗോൾ കീപ്പറായിട്ടായിരുന്നു കേരള പോലീസിൽ പ്രവേശനം.17 തവണ മലപ്പുറം ജില്ലയിൽ പോലീസ് സ്വാതന്ത്യദിന പരേഡ് നയിച്ചിടുണ്ട്.2013,2014 വർഷങ്ങളിൽ തിരുവനന്തപുരത്ത് നടന്ന സ്വതന്ത്യദിന പരേഡ് കമാൻഡറായിരുന്നു.പോലീസ് സേവനത്തിന്‌ മുഖ്യമന്ത്രിയുടെ മെഡൽ 2011ലും സുതത്യർഹസേവനത്തിനുള്ള രാഷ്ട്രപതിയുടെ മെഡൽ 2017ലും ഇദ്ദേഹത്തിനു ലഭിചിട്ടുണ്ട്.


</doc>
<doc id="375361" url="https://ml.wikipedia.org/wiki?curid=375361" title="കൊളോലെജെനിയ മണിലാലിയ">
കൊളോലെജെനിയ മണിലാലിയ

നിലമ്പൂരിലെ അമരമ്പലം വനമേഖലയിൽ നിന്നും കണ്ടെത്തിയ പായൽ വർഗ്ഗത്തിൽപ്പെട്ട പുതിയൊരിനം സസ്യമാണ് കൊളോലെജെനിയ മണിലാലിയ ഇലകളിൽ പറ്റിപ്പിടിച്ചാണ് ഇവ വളരുന്നത്. സസ്യശാസ്ത്രജ്ഞനായ കെ.എസ് മണിലാലിനോടുള്ള ആദരസൂചകമായാണ് ഈ പേരു നൽകിയത്. "എപ്പിഫിലസ് ലിവർവോർട്‌സ്" എന്ന സസ്യവിഭാഗത്തിലാണ് ഇവ ഉൾപ്പെടുന്നത്. മഞ്ഞകലർന്ന പച്ചനിറത്തിൽ ഇലകൾക്കു മുകളിലായി ഇവ വളരുന്നു. മഞ്ഞും ഊർപ്പവുമാർന്ന നിത്യഹരിത, ചോലവനങ്ങളിൽ കാണപ്പെടുന്നു. കോഴിക്കോട് ഗുരുവായൂരപ്പൻ കോളേജിലെ സസ്യശാസ്ത്ര വിഭാഗം അസിസ്റ്റന്റ് പ്രൊഫസർമാരായ ഡോ. മഞ്ജു സി. നായർ, ഡോ. കെ. പി. രാജേഷ്, റിസർച്ച് സ്കോളർ ചാന്ദിനി, വി.കെ. എന്നിവരടങ്ങിയ സംഘമാണ് ഇതിനായി പഠനം നടത്തിയത്.


</doc>
<doc id="375363" url="https://ml.wikipedia.org/wiki?curid=375363" title="സ്റ്റാക്ക് എക്സ്ചേഞ്ച്">
സ്റ്റാക്ക് എക്സ്ചേഞ്ച്

സ്റ്റാക്ക് എക്സ്ചേഞ്ച് എന്നത് വിവിധ മേഖലയിലുള്ള വിഷയങ്ങൾക്കായുള്ള ഒരുകൂട്ടം ചോദ്യോത്തര വെബ്സൈറ്റുകളുടെ ഒരു ശൃംഖലയാണ്. ഒരു വെബ്സൈറ്റ് ഒരു വിഷയമാണ് കൈകാര്യം ചെയ്യുന്നത്. ഉപയോക്താവിന് ചോദ്യങ്ങൾക്കും ഉത്തരങ്ങൾക്കും അനുസൃതമായി അവാർഡ് ലഭിക്കുന്ന പ്രക്രിയയും ഇതിലുണ്ട്. കമ്പ്യൂട്ടർ പ്രോഗ്രാമിങ്ങുമായി ബന്ധപ്പെട്ട സ്റ്റാക്ക് ഓവർഫ്ലോയാണ് പ്രധാനപ്പെട്ട സൈറ്റ്. മറ്റ് വെബ്സൈറ്റുകളും ഇതേ രീതിയിലാണ് രൂപകൽപ്പന ചെയ്തിരിക്കുന്നത്. സ്വയംനിയന്ത്രണ സംവിധാനമാണ് ഇതിനുള്ളത്. 2017 ഏപ്രിൽ വരെയുള്ള കണക്ക് പ്രകാരം, "സ്റ്റാക്ക് ഓവർഫ്ലോ", "സൂപ്പർ യൂസർ", "ആസ്ക് ഉബുണ്ടു" എന്നീ വെബ്സൈറ്റുകളാണ് ഏറ്റവും ജനകീയം.  ഉപയോക്താക്കളുടെ സംഭാവനകൾക്കെല്ലാം ക്രീയേറ്റീവ് കോമൺസ് ലൈസൻസാണുള്ളത്. 

2008-ൽ ജെഫ് അറ്റ്വുഡ്, ജോയൽ സ്‌പോൾസ്‌കി എന്നിവർ ചേർന്ന് "എക്സ്പേർട്സ്-എക്സ്ചേഞ്ച്" എന്ന പ്രോഗ്രാമിങ് ചോദ്യോത്തര വെബ്‌സൈറ്റിന് ബദലായി "സ്റ്റാക്ക് ഓവർഫ്ലോ" സൃഷ്ടിച്ചു . 2009-ൽ "സ്റ്റാക് ഓവർഫ്ലോ" മാതൃകയിൽ അവർ മറ്റ് സൈറ്റുകൾ ആരംഭിച്ചു: സെർവർ പ്രശ്നങ്ങൾക്ക് വേണ്ടിയുള്ള "സെർവർ ഫോൾട്ട്", കമ്പ്യൂട്ടർ ഹാർഡ്‌വെയർ സംബന്ധമായ "പവർ യൂസർ" എന്നിവയാണ് അവ.


</doc>
<doc id="375380" url="https://ml.wikipedia.org/wiki?curid=375380" title="ആൻഡേർസൺ, കാലിഫോർണിയ">
ആൻഡേർസൺ, കാലിഫോർണിയ

ആൻഡേർസൺ, അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തുള്ള ശാസ്ത കൗണ്ടിയിൽ, റെഡ്ഡിങ്ങിന് ഏകദേശം 10 മൈൽ തെക്കായി സ്ഥതിചെയ്യുന്ന ഒരു നഗരമാണ്. ജനസംഖ്യ 2000 ലെ സെൻസസിലെ 9,022 ൽ നിന്നും 2010 ലെ സെൻസസിൽ 9,932 കടന്നിരുന്നു. ഓറിഗോൺ, കാലിഫോർണിയ റെയിൽവേ ട്രാക്കേജ് അവകാശങ്ങളും സ്റ്റേഷനു വേണ്ടി ഭൂമിയും അനുവദിച്ച സ്ഥലം ഉടമസ്ഥനും മേച്ചിൽപ്പുറത്തിൻറെ ഉടമയുമായ ഏലിയാസ് ആൻഡേഴ്സണിന്റെ പേരാണ് നഗരത്തിനു നൽകിയിരിക്കുന്നത്.

1872 ലാണ് റെയിൽറോഡ് പ്രവർത്തനം ഇവിടെ ആരംഭിച്ചത്. ഈ പ്രവർത്തനങ്ങൾക്കുവേണ്ടി സമീപത്തെ ഏറ്റവും വലിയ ഭൂമി സംഭാവന ചെയ്ത ഭൂവുടമ ഏലിയാസ് ആൻഡേഴ്സന്റെ പേരിലാണ് ആൻഡേഴ്സൺ നഗരം അറിയപ്പെടുന്നത്. പട്ടണത്തിലെ ആൻഡേഴ്സൺ റിവർ പാർക്ക് സ്ഥിതിചെയ്യുന്നത ഭാഗം, ആൻഡേഴ്സൻറെ ഉടമസ്ഥതയിലുണ്ടായിരുന്നതും സംഭാവന ചെയ്തതുമായ യഥാർത്ഥ ഭൂമിയുടെ ഭാഗമാണ്.

ആൻഡേർസൺ പട്ടണം സ്ഥിതി ചെയ്യുന്ന അക്ഷാംശരേഖാംശങ്ങൾ ആണ്. ഐക്യനാടുകളിലെ സെൻസസ് ബ്യൂറോയുടെ കണക്കുകളനുസരിച്ച് നഗരത്തിൻറെ ആകെ വിസ്തൃതി, ആണ്. ഇതിൽ കരഭാഗവും ബാക്കി ഭാഗം (3.74 ശതമാനം) ജലം ഉൾപ്പെട്ടതുമാണ്.

കോപ്പൻ കാലാവസ്ഥാ വർഗ്ഗീകരണ സമ്പ്രദായം അനുസരിച്ച്, ആൻഡേഴ്സൺ നഗരത്തിൽ, ഇളംചൂടുള്ള വേനൽക്കാലമുള്ള മെഡിറ്ററേനിയൻ കാലാവസ്ഥയാണുള്ളത്. കാലാവസ്ഥാ ഭൂപടങ്ങളിൽ സംക്ഷിപ്തമായി "Csa" എന്ന് ഉപയോഗിച്ചിരിക്കുന്നു.

ആൻഡേഴ്സണിൽ അഞ്ച് ഹൈസ്കൂളുകളും രണ്ട് പബ്ലിക് മിഡിൽ സ്കൂളുകളും ആറ് പ്രൈമറി സ്കൂളുകളും ഉണ്ട്. ഹൈസ്ക്കൂളുകൾ താഴെപ്പറയുന്നവയാണ്.


</doc>
<doc id="375381" url="https://ml.wikipedia.org/wiki?curid=375381" title="ഇറക്കുമതിത്തീരുവ സംരക്ഷണം">
ഇറക്കുമതിത്തീരുവ സംരക്ഷണം

അഭ്യന്തര വ്യവസായത്തെ സംരക്ഷിക്കുന്നതിന് വേണ്ടിയുള്ള ചുങ്കവിഹിതത്തെയാണ് ഇറക്കുമതിത്തീരുവ സംരക്ഷണം എന്നത് കൊണ്ട് അർത്ഥമാക്കുന്നത്. ഇറക്കുമതിയിൽ നിയന്ത്രണം ഏർപ്പെടുത്തുന്നതിനൊപ്പം സർക്കാറിൻറെ വരുമാനം വർദ്ധിപ്പിക്കുന്നതിനുള്ള മാർഗങ്ങളിലൊന്നുമാണിത്. 

ആഭ്യന്തരമായി ഉല്പാദിപ്പിക്കുന്ന സാധനങ്ങളുടെ വിലയേക്കാൾ ഉയർന്ന വില വിദേശത്തുനിന്നും ഇറക്കുമതി ചെയ്യുന്ന സാധനങ്ങൾക്ക് ഏർപ്പെടുത്തുക എന്ന ഉദ്ദേശത്തോടെ ഈടാക്കുന്ന രാജ്യങ്ങൾ ഏർപ്പെടുത്തുന്ന നികുതിയാണ് ഇറക്കുമതി ചുങ്കം. ഉദാഹരണത്തിന് ഇന്ത്യയിൽ ഉത്പാദിപ്പിക്കുന്ന റബറിന് കിലോയ്ക് 40 രൂപയും മലേഷ്യയിൽ ഉത്പാദിപ്പിക്കുന്ന റബ്ബറിന് അതിനേക്കാൾ കുറഞ്ഞ വിലയും ആയിരിക്കുമ്പോൾ മലേഷ്യയിൽ നിന്നും ഇറക്കുമതി കൂടുവാനും അത് ആഭ്യന്തര റബ്ബർ കർഷകരെ ദോഷകരമായി ബാധിക്കുവാനും സാദ്ധ്യതയുണ്ട്. ആ സാഹചര്യത്തിൽ ഇന്ത്യാഗവൺമെൻറ് ഇറക്കുമതി ചെയ്യുന്ന റബ്ബറിന് നിശ്ചിത നിരക്കിൽ ഇറക്കുമതി ചുങ്കം ഏർപ്പെടുത്തുന്നു. അതുവഴി മലേഷ്യയിൽ നിന്നുമുള്ള റബ്ബർ ഇറക്കുമതി ലാഭകരമല്ലാതാകുകയും ഇന്ത്യയിലെ കർഷകരുടെ താല്പര്യം സംരക്ഷിക്കപ്പെടുകയും ചെയ്യുന്നു. ഇതിനുള്ള വ്യവസ്ഥകൾ 1947 -ലെ റബ്ബർ ആക്ടിൽ ഉൾപ്പെടുത്തിയിരിക്കുന്നു. 

ഇറക്കുമതിച്ചുങ്കം ഏർപ്പെടുത്തുന്നതും ഇളവ് നൽകുന്നതും അന്താരാഷ്ട്ര വാണിജ്യ സംഘടനയുടെ പ്രധാന ചർച്ചാവിഷയങ്ങളിലൊന്നാണ്. 


</doc>
<doc id="375394" url="https://ml.wikipedia.org/wiki?curid=375394" title="ഇഗുവാക്കു ദേശീയോദ്യാനം">
ഇഗുവാക്കു ദേശീയോദ്യാനം

ഇഗുവാക്കു ദേശീയോദ്യാനം (പോർച്ചുഗീസ് ഉച്ചാരണം: ]) ബ്രസീലിലെ പരാന സംസ്ഥാനത്തുള്ള ഒരു ദേശീയോദ്യാനമാണ്. ഈ ദേശീയോദ്യാനത്തിൻറെ മൊത്തം വിസ്തീർണ്ണം 185,262.5 ഹെക്ടറും (457,794 ഏക്കർ) നീളം ഏകദേശം 420 കിലോമീറ്ററുമാണ് (260 മൈൽ). ഇതിൽ 300 കിലോമീറ്റർ (190 മൈൽ) ദൂരം ബ്രസീലിയൻ, അർജന്റീന മേഖലകളിലെ ജലത്താലുള്ള പ്രകൃതിദത്ത അതിർത്തികളാണ്. ബ്രസീലിയൻ വശത്തേയും അർജന്റീനിയൻ വശത്തേയും മേഖലകൾ ചേർന്ന് ആകെ വിസ്തീർണ്ണം 260,000 ഹെക്ടർ (640,000 ഏക്കർ) വരുന്നു. ഫെഡറൽ ഉത്തരവ് 1035 അനുസരിച്ച്, 1939 ജനുവരി 10 നു രൂപീകരിക്കപ്പെട്ട ഈ ദേശീയോദ്യാനം, 1986 ൽ യുനെസ്കോയുടെ ലോക പൈതൃക സ്ഥലമായി മാറി. ദേശീയോദ്യാനത്തിൻറെ ഭരണച്ചുമതല, ചിക്കോ മെൻഡസ് ഇൻസ്റ്റിറ്റ്യൂട്ട് ഫോർ ബയോഡൈവേഴ്സിറ്റി കൺസർവേഷനാണ് (ICMBio). 

അർജന്റീനയിലെ ഇഗ്വാസു ദേശീയോദ്യാനത്തോടൊപ്പെ ചേർന്ന് ഈ ഉദ്യാനം ലോകത്തിലെ ഏറ്റവും വലുതും അത്യാകർഷകവുമായ വെള്ളച്ചാട്ടങ്ങളിലൊന്നും 2,700 മീറ്റർ വിസ്തൃയുള്ളതുമായ ഇഗ്വാസു വെള്ളച്ചാട്ടം പങ്കുവയ്ക്കുന്നു. അപൂർവവും വംശനാശഭീഷണി നേരിടുന്നതുമായ സസ്യജന്തുജാലങ്ങളുടെ സ്വാഭാവിക ആവാസവ്യവസ്ഥയും ഇവിടെയുണ്ട്. അപൂർവ്വ ജന്തുജാലങ്ങളിൽ  അവയിൽ ഭീമൻ ഉറുമ്പുതീനി, ഭീമൻ നീർനായ എന്നിവ ഉൾപ്പെടുന്നു. വെള്ളച്ചാട്ടത്തിൻറ ഫലമായി പുകപോലെയുയരുന്ന നീർക്കണങ്ങൾ സമൃദ്ധിയായ പച്ചപ്പ് വളരുന്നതിനു സഹായകമാണ്.


</doc>
<doc id="375397" url="https://ml.wikipedia.org/wiki?curid=375397" title="പഴുതാരകാളി">
പഴുതാരകാളി

തെക്കുകിഴക്കൻ ഏഷ്യയിലും ഓസ്ട്രേലിയയിലും കാണപ്പെടുന്ന ഒരിനം ഔഷധ സസ്യമാണ് പഴുതാര കാളി എന്നറിയപ്പെടുന്ന ഹെൽമിന്തോസ്റ്റാക്കൈസ് സെയ്‌ലാനിക ചതുപ്പു നിറഞ്ഞ പുഴയോര മേഖലയിൽ ധാരാളമായി കാണപ്പെടുന്ന ഈ സസ്യത്തിന്റെ എല്ലാ ഭാഗങ്ങളും ഔഷധ ഗുണമുള്ളതാണ്.


</doc>
<doc id="375410" url="https://ml.wikipedia.org/wiki?curid=375410" title="മാത്തുണ്ണി മാത്യൂസ്">
മാത്തുണ്ണി മാത്യൂസ്

മാത്തുണ്ണി മാത്യൂസ്  (2017 മെയ് 20-ന് അന്തരിച്ചു) ഒരു ഇന്ത്യനും, കുവൈറ്റ് റെസിഡന്റുമായിരുന്നു.
1990 -ലെ ഇറാഖ് കുവൈറ്റ് യുദ്ധത്തിലകപ്പെട്ട 170,000 ഇന്ത്യക്കാരെ സുരക്ഷിതമായി നാട്ടിലെത്തിച്ച എയർലിഫ്റ്റ് ഇവാക്കുവേഷൻ നടത്തിയത് ഇദ്ദേഹമാണ്.
ലോകത്തിലെ ഏറ്റവും വലിയ സിവിലിയൻ ഇവാക്കുവേഷനായി ഇതറിയപ്പെടുന്നു.

മാത്യൂസ് ഒരു മലയാളിയും, കേരളക്കാരനുമാണ്. ടൊയോട്ട സണ്ണി എന്നറിയപ്പെടുന്നു. കുവൈറ്റിലെ എ.ഐ സയ്യർ ഗ്രൂപ്പിന്റെ ടോയോട്ട എന്ന കമ്പനിയുയമായി ജോലി ചെയ്തിരുന്നു. അതിന്റെ എം.ഡി ആയി 1989-ൽ വിരമിച്ചു. കുവൈത്തിന്റെ വികസന പാഥകളുടെ സമയങ്ങളിൽ 1956-നാണ് മാത്യൂസ് കപ്പലുകേറി അവിടെയെത്തിയത്. അദ്ദേഹം ഇന്ത്യൻ കുവൈത്ത് സ്ക്കൂളിന്റെ ചെയർമാനും, അവിടത്തെ ഇന്ത്യൻ ആർട്ട്സ് സർക്കിളിന്റെ സ്ഥാപകരിലുമൊരാളാണ്. 

മാത്തുണ്ണി മാത്യൂസിന്റെ സഹായത്തോടെ ആഗസ്റ്റ് 13-ൽ നിന്ന് 1990 ഒക്ടോബർ 11-ന് യുദ്ധത്തിൽ കുടങ്ങിക്കിടക്കുന്ന എല്ലാ ഇന്ത്യക്കാരേയും, രക്ഷപ്പെടുത്തി . ഇത്തരത്തിലുള്ള കഠിനപ്രയത്നത്തിലൂടെ ലോകത്തിലെ ഏറ്റവും വലിയ ഇവാക്കുവേഷനുള്ള ഗിന്നസ് റെക്കോർഡ്   എയർ ഇന്ത്യ നേടി. 1990-ലെ പേർഷ്യൻ ഗൾഫ്  യുദ്ധത്തോടനുബന്ധിച്ച്, കുവൈത്തിലേയും, ഇറാഖിലേയും, ഇന്ത്യക്കാരെ തിരിച്ച് നാട്ടിലെത്തിക്കേണ്ട സാഹചര്യത്തിലെ ഈ ഓപ്പറേഷൻ നടന്നത്. ചരിത്രത്തിലെ ഏറ്റവും വലിയ ഇവാക്കുവേഷനായി ഇത് കരുതുന്നു.ടൈംസ് ഓഫ് ഇന്ത്യയുടെ റിപ്പോർട്ടനുസരിച്ച്, മലയാളി എന്റ്രപ്രെനറായ മാത്തുണ്ണി മാത്ത്യൂസ്, 
ഇന്ത്യൻ അംബാസഡറെ ബാഗ്ദാദിൽ പോയി കണ്ട്,ഇന്ത്യൻ പൗരന്മാരെ അമ്മാൻ വഴി ബാഗ്ദാദിലേക്ക്, ഇറാഖിന്റെ ഒത്തുതീർപ്പിൽ ബസ്സിൽ സുരക്ഷിതമായി എത്തിക്കാൻ സഹായിച്ച
 ഹാർബഹജാൻ സിംഗ് വേദിയുടെ സഹായത്തോടെ  ഇവാക്കുവേഷൻ പൂർത്തിയാക്കിയത്. 2016 ജനുവരി22-ന് ഇതിന്റെ പശ്ചാത്തലത്തിൽ അക്ഷയ് കുമാർ കേന്ദ്ര കഥാപാത്രമായി വന്ന  എയർലിഫ്റ്റ് പുറത്തിറങ്ങി. എങ്കിലും ചില സർക്കാർ ഇവാക്കുവേഷന്റെ സമയത്ത് ഒരു വ്യക്തിയിൽ മാത്രം എല്ലാം കേന്ദ്രീകരിക്കാൻ സമ്മതിച്ചുമിരുന്നില്ല.


</doc>
<doc id="375412" url="https://ml.wikipedia.org/wiki?curid=375412" title="ഒരു മെക്സിക്കൻ അപാരത">
ഒരു മെക്സിക്കൻ അപാരത

ഒരു മെക്സിക്കൻ അപരത 2017-ഇൽ പുറത്തിറങ്ങിയ ഒരു മലയാള ചലച്ചിത്രം ആണ്. നവാഗതൻ ആയ ടോം ഇമ്മട്ടി ആണ് ചിത്രം സംവിധാനം ചെയ്തിരിക്കുന്നത്. അനൂപ് കണ്ണൻ സ്റ്റോറീസിന്റെ ബാനറിൽ അനൂപ് കണ്ണൻ ആണ് ചിത്രം നിർമിച്ചിരിക്കുന്നത്. ഒട്ടനവധി താരങ്ങൾ അണിനിരക്കുന്ന ഈ ചിത്രത്തിൽ ടൊവിനോ തോമസ്, നീരജ് മാധവ്, രൂപേഷ് പീതാംബരൻ എന്നിവർ പ്രധാന കഥാപാത്രങ്ങളെ അവതരിപ്പിച്ചിരിക്കുന്നു. ചിത്രത്തിൽ, കോളേജിൽ വിദ്യാർത്ഥികൾ രാഷ്ട്രീയ പാർട്ടി ആയ 'എസ. എഫ്. ഐ.' എങ്ങനെ സ്ഥാപിച്ചു എന്ന് വിവരിച്ചിരിക്കുന്നു.



</doc>
<doc id="375428" url="https://ml.wikipedia.org/wiki?curid=375428" title="സിമ്പ്ലോക്കേസീ">
സിമ്പ്ലോക്കേസീ

സപുഷ്പികളിൽ ഉൾപ്പെടുന്ന ഒരു സസ്യകുടുംബമാണ് സിമ്പ്ലോക്കേസീ. ഈ സസ്യകുടുംബത്തിൽ രണ്ട് ജീനസ്സുകളിലായി ഏകദേശം 260ഓളം സ്പീഷ്യസ്സുകളാണുള്ളത്. ഏഷ്യ, ഓസ്ട്രേലിയ, അമേരിക്ക എന്നിവടങ്ങളിലായി കാണപ്പെടുന്നു.


</doc>
<doc id="375433" url="https://ml.wikipedia.org/wiki?curid=375433" title="ഗുരുവായൂർ തിരുവെങ്കടാചലപതിക്ഷേത്രം">
ഗുരുവായൂർ തിരുവെങ്കടാചലപതിക്ഷേത്രം

ദക്ഷിണേന്ത്യയിൽ കേരളത്തിലെ തൃശ്ശൂർ ജില്ലയിൽ, ക്ഷേത്രനഗരിയായ ഗുരുവായൂരിൽ തന്നെ സ്ഥിതിചെയ്യുന്ന മറ്റൊരു ക്ഷേത്രമാണ് ഗുരുവായൂർ തിരുവെങ്കടാചലപതിക്ഷേത്രം. ലോകപ്രസിദ്ധമായ തിരുപ്പതി ക്ഷേത്രത്തിലെ മുഖ്യപ്രതിഷ്ഠയും മഹാവിഷ്ണുവിന്റെ മറ്റൊരു ഭാവവുമായ വെങ്കടാചലപതിയും മാതൃദേവതയായ ഭദ്രകാളിയുമാണ് ക്ഷേത്രത്തിലെ മുഖ്യപ്രതിഷ്ഠകൾ. 'കേരള തിരുപ്പതി' എന്ന അപരനാമത്തിൽ അറിയപ്പെടുന്ന ഈ ക്ഷേത്രത്തിലെ പ്രതിഷ്ഠ നടത്തിയത് വിശിഷ്ടാദ്വൈതസിദ്ധാന്തത്തിന്റെ ഉപജ്ഞാതാവായ രാമാനുജാചാര്യരാണെന്ന് വിശ്വസിച്ചുവരുന്നു. ക്ഷേത്രമിരിയ്ക്കുന്ന സ്ഥലത്തിന്റെ പേര് 'തിരുവെങ്കടം' എന്നാണ്. ഈ പേരുതന്നെ ഈ ക്ഷേത്രവുമായി ബന്ധപ്പെട്ടിരിയ്ക്കുന്നു. ഏറെക്കാലം തകർന്ന നിലയിൽ കഴിഞ്ഞിരുന്ന ഈ ക്ഷേത്രം പിന്നീട് 1977-ലാണ് ഇന്ന് കാണുന്ന രീതിയിൽ പുനരാവിഷ്കരിച്ചത്. ഗുരുവായൂർ ക്ഷേത്രത്തിൽ നിന്ന് ഒരു കിലോമീറ്റർ കിഴക്കുമാറി റെയിൽവേ സ്റ്റേഷന്റെ എതിർവശത്താണ് (പാർത്ഥസാരഥിക്ഷേത്രം സ്ഥിതിചെയ്യുന്ന ഭാഗത്തിന്റെ) തിരുവെങ്കടാചലപതിക്ഷേത്രം സ്ഥിതിചെയ്യുന്നത്.
ഭാരതീയ ഭക്തിപ്രസ്ഥാനത്തിലെ ശുക്രനക്ഷത്രമായ ശ്രീ രാമാനുജാചാര്യർ തന്റെ ദേശാന്തര സഞ്ചാരത്തിനിടയിൽ ക്ഷേത്രനഗരമായ ഗുരുവായൂരിലും വരാനിടയായി. അന്ന് അവിടെ പ്രധാന ക്ഷേത്രമായ ശ്രീകൃഷ്ണക്ഷേത്രം മാത്രമേ ഉണ്ടായിരുന്നുള്ളൂ. തന്റെ ഇഷ്ടദേവനായ വെങ്കടാചലപതിയെ കേരളത്തിൽ പ്രതിഷ്ഠിയ്ക്കാൻ ആഗ്രഹിച്ച അദ്ദേഹം ഇന്ന് ക്ഷേത്രക്കുളം സ്ഥിതിചെയ്യുന്ന സ്ഥാനത്തിരുന്ന് തപസ്സ് ചെയ്യുകയും തുടർന്ന് ഭഗവാന്റെ അനുമതിയനുസരിച്ച് തിരുപ്പതിയിൽ നിന്നുതന്നെ വിഗ്രഹം കൊണ്ടുവന്ന് ഇവിടെ പ്രതിഷ്ഠിയ്ക്കുകയും ചെയ്തു. 

ഇപ്പറഞ്ഞ കാര്യം 1974-ലെ ദേവപ്രശ്നത്തിലാണ് തെളിഞ്ഞത്. 'തിരുവെങ്കടം' (മലയാളത്തിൽ തെറ്റിച്ച് 'തിരുവെങ്കിടം' എന്നെഴുതുന്നു) എന്ന സ്ഥലപ്പേരുതന്നെ ക്ഷേത്രവുമായി ബന്ധപ്പെട്ടിരിയ്ക്കുന്നു. ഇതിന്റെ കാരണവും അന്ന് വ്യക്തമായി. 

ക്ഷേത്രനഗരിയായ ഗുരുവായൂരിൽ പ്രധാന ക്ഷേത്രമായ ശ്രീകൃഷ്ണക്ഷേത്രത്തിനും മമ്മിയൂർ മഹാദേവക്ഷേത്രത്തിനും പാർത്ഥസാരഥിക്ഷേത്രത്തിനുമൊപ്പം സവിശേഷമായ സാന്നിദ്ധ്യമായി വെങ്കടാചലപതിക്ഷേത്രം ഉയർന്നുവന്നു. ഗുരുവായൂരിലെ വൈഷ്ണവചൈതന്യം മൂന്നുമടങ്ങാക്കി ഉയർത്തിയത് ഈ ക്ഷേത്രമാണ്. കുറച്ചുകാലം കഴിഞ്ഞപ്പോൾ ക്ഷേത്രത്തിൽ ശ്രീഭദ്രകാളിയെയും പ്രതിഷ്ഠിച്ചു. ഈ ഭഗവതിയെ നാട്ടുകാർ തട്ടകത്തമ്മയായി ഇന്നും ആരാധിച്ചുപോരുന്നു. 

ടിപ്പു സുൽത്താൻ മലബാർ ആക്രമിച്ചപ്പോൾ സാമൂതിരിയുടെ തെക്കൻ അതിർത്തിപ്രദേശമായിരുന്ന ഗുരുവായൂരിലും ആക്രമണമുണ്ടായി. പ്രധാന ക്ഷേത്രമായ ശ്രീകൃഷ്ണക്ഷേത്രമൊഴികെ അവിടെയുണ്ടായിരുന്ന മിക്ക ക്ഷേത്രങ്ങളും തകർക്കപ്പെട്ടു. വെങ്കടാചലപതിക്ഷേത്രവും അക്കൂട്ടത്തിലുണ്ടായിരുന്നു. ടിപ്പുവിന്റെ പടയാളികൾ കൃഷ്ണശിലാനിർമ്മിതമായിരുന്ന പഴയ വെങ്കടാചലപതിവിഗ്രഹത്തിന്റെ തലയും വലത്തെ കൈകളും വെട്ടിമാറ്റി. എന്നാൽ ഭഗവതിവിഗ്രഹം യാതൊരു കുഴപ്പവുമില്ലാതെ രക്ഷപ്പെട്ടു. അങ്ങനെ കുറേക്കാലം ക്ഷേത്രം ഭഗവതിക്ഷേത്രമായി അറിയപ്പെട്ടു. അംഗഭംഗം സംഭവിച്ച വെങ്കടാചലപതിവിഗ്രഹം പലർക്കും ഒരു ദുഃഖചിത്രമായി കുറേക്കാലം ക്ഷേത്രത്തിൽ തന്നെ കഴിഞ്ഞു. ആരുടേതാണ് ഈ വിഗ്രഹമെന്ന് ആർക്കും തിരിച്ചറിയാൻ കഴിഞ്ഞില്ല. 

1974-ൽ ക്ഷേത്രത്തിൽ ദേവപ്രശ്നം നടത്തി. യശഃശരീരനായ ജ്യോതിഷപണ്ഡിതൻ പുതുശ്ശേരി വിഷ്ണു നമ്പൂതിരിയായിരുന്നു പ്രാശ്നികൻ. ഈ ദേവപ്രശ്നത്തിലാണ് വെങ്കടാചലപതിസാന്നിദ്ധ്യം കണ്ടെത്തിയത്. കാലാകാലങ്ങളായി 'തിരുവെങ്കടം' എന്നറിയപ്പെട്ടിരുന്ന സ്ഥലപ്പേരിന്റെ യഥാർത്ഥ കാരണം അന്നാണ് നാട്ടുകാർക്ക് മനസ്സിലായത്. തുടർന്ന് തിരുപ്പതിയിലെത്തിയ നാട്ടുകാർ അന്നത്തെ പെരിയ ജീയർസ്വാമികളുടെ അനുഗ്രഹാശിസ്സുകളോടെ ഒരു വിഗ്രഹം വാങ്ങുകയും ദക്ഷിണേന്ത്യയിലെ എല്ലാ പ്രധാന ക്ഷേത്രങ്ങളിലും എഴുന്നള്ളിച്ച് ഗുരുവായൂരിലെത്തിയ്ക്കുകയും ചെയ്തു. ഇതിനോടകം തന്നെ ക്ഷേത്ര പുനരുദ്ധാരണവും കഴിഞ്ഞു.

1977 ജൂൺ 20-ന് മിഥുനമാസത്തിലെ പൂയം നാളിൽ തിരുവെങ്കടാചലപതിഭഗവാന്റെ വിഗ്രഹം ശ്രീകോവിലിൽ പ്രതിഷ്ഠിച്ചു. അന്നത്തെ ഗുരുവായൂർ വലിയ തന്ത്രിയായിരുന്ന യശഃശരീരനായ പുഴക്കര ചേന്നാസ് പരമേശ്വരൻ നമ്പൂതിരിപ്പാടാണ് പ്രതിഷ്ഠാകർമ്മം നിർവ്വഹിച്ചത്. എല്ലാറ്റിനും ചുക്കാൻ പിടിയ്ക്കാൻ ഗുരുവായൂർ ക്ഷേത്രത്തിലെ പാരമ്പര്യാവകാശിയായിരുന്ന യശഃശരീരനായ തിരുവെങ്കടം വാര്യത്ത് രാമചന്ദ്രവാര്യരുമുണ്ടായിരുന്നു.

പുനഃപ്രതിഷ്ഠയ്ക്കുശേഷം ക്ഷേത്രം വൻ ജനപ്രീതിയിലേയ്ക്ക് കുതിച്ചുയർന്നു. ക്ഷേത്രഭരണത്തിന് ഒരു കമ്മിറ്റിയും നിലവിൽ വന്നു. ഇന്ന് വളരെ നല്ല രീതിയിലാണ് മുന്നോട്ട് പോയിക്കൊണ്ടിരിയ്ക്കുന്നത്. ഗുരുവായൂരിൽ വരുന്ന നിരവധി ഭക്തർ ഈ കൊച്ചു തിരുപ്പതിയിലും ദർശനത്തിന് വരാറുണ്ട്. 

ഗുരുവായൂർ പട്ടണത്തിന്റെ കിഴക്കുഭാഗത്ത് റെയിൽവേ സ്റ്റേഷന്റെ പുറകിലാണ് ക്ഷേത്രം സ്ഥിതിചെയ്യുന്നത്. കിഴക്കോട്ടാണ് ക്ഷേത്രദർശനമെങ്കിലും പടിഞ്ഞാറുഭാഗത്താണ് പ്രധാന പ്രവേശന കവാടം. കവാടത്തിന്റെ തൊട്ടുമുന്നിൽ ഒരു അരയാൽമരം കാണാം. ഹൈന്ദവവിശ്വാസപ്രകാരം പുണ്യവൃക്ഷമായ അരയാലിന്റെ മുകളിൽ ബ്രഹ്മാവും നടുക്ക് വിഷ്ണുവും അടിയിൽ ശിവനും കുടികൊള്ളുന്നു. അതായത് അരയാൽ ത്രിമൂർത്തീസ്വരൂപമായി പൂജിയ്ക്കപ്പെടുന്നു. ദിവസവും രാവിലെ അരയാലിനെ ഏഴുവലം വയ്ക്കുന്നത് ഉത്തമമായി കണക്കാക്കപ്പെടുന്നു. അരയാലിന്റെ വടക്കുവശത്ത് 'താഴത്തെക്കാവ്' എന്ന പേരിൽ ഒരു ചെറിയ ദേവീക്ഷേത്രവും അതിനോടുചേർന്നുള്ള മുഖപ്പും കാണാം. വെങ്കടാചലപതിക്ഷേത്രത്തിന്റെ ഉപക്ഷേത്രമാണ് ഈ ക്ഷേത്രം. ശാന്തസ്വരൂപിണിയായ ദുർഗ്ഗാദേവിയാണ് ഇവിടെ പ്രതിഷ്ഠ. കിഴക്കോട്ട് ദർശനം. തെക്കുവശത്ത് തിരുമല തിരുപ്പതി ദേവസ്ഥാനത്തിന്റെ ഉടമസ്ഥതയിലുള്ള ഒരു കല്യാണമണ്ഡപവുമുണ്ട്. ഇതിനടുത്താണ് ആനകളെ നിർത്തുന്ന സ്ഥലം. ഇവയൊഴിച്ചുനിർത്തിയാൽ ചുറ്റും മരങ്ങളും മണൽപ്പരപ്പുമാണ്. 

അരയാൽ പിന്നിട്ടുകഴിഞ്ഞാൽ മനോഹരമായ പടിഞ്ഞാറേ ഗോപുരത്തിന് മുന്നിലെത്താം. രണ്ടുനിലകളോടുകൂടിയ ഈ ഗോപുരം അടുത്ത കാലത്ത് പണിതതാണ്. തൃശ്ശൂർ തിരുവമ്പാടി ക്ഷേത്രത്തിലെ ഗോപുരം പോലെ ഇവിടെയും പ്രധാന വാതിലിന് ഇരുവശവുമായി രണ്ട് ചെറിയ വാതിലുകൾ കാണാം. തെക്കേ വാതിലിനടുത്ത് പ്രത്യേകം ശ്രീകോവിലിൽ രാമാനുജാചാര്യരുടെ പ്രതിഷ്ഠയുണ്ട്. 

അകത്തുകടന്നാൽ പടിഞ്ഞാറേ നടയിൽ പ്രത്യേകിച്ചൊന്നും കാണേണ്ടതില്ല, വടക്കുഭാഗത്തെ വഴിപാട് കൗണ്ടറും തെക്കുഭാഗത്തെ പാട്ടമ്പലവുമൊഴിച്ചുനിർത്തിയാൽ. ദർശനവശമായ കിഴക്കുഭാഗത്ത് കൊടിമരവും വലിയ ബലിക്കല്ലുമുണ്ട്. ഭഗവദ്വാഹനമായ ഗരുഡനെ ശിരസ്സിലേറ്റുന്ന ക്ഷേത്രത്തിലെ പഞ്ചലോഹക്കൊടിമരം 2009-ലാണ് പ്രതിഷ്ഠിച്ചത്. കൊടിമരത്തിനപ്പുറത്തുള്ള ബലിക്കല്ല് കാഴ്ചയിൽ വളരെ ചെറുതാണ്. അതിനാൽ പുറത്തുനിന്ന് നോക്കിയാൽ തന്നെ ഭഗവദ്വിഗ്രഹം കാണാൻ സാധിയ്ക്കും. കിഴക്കേ ഗോപുരത്തിനപ്പുറം കൊടുംകാടാണ്. അവിടെനിന്ന് അല്പം മാറി ക്ഷേത്രക്കുളം സ്ഥിതിചെയ്യുന്നു.

ക്ഷേത്രത്തിന്റെ തെക്കുഭാഗത്ത് ക്ഷേത്രം വക ഓഡിറ്റോറിയമുണ്ട്. തെക്കുപടിഞ്ഞാറുഭാഗത്ത് പ്രദക്ഷിണവഴിയ്ക്കുള്ളിൽ അയ്യപ്പസ്വാമിയുടെ പ്രതിഷ്ഠയോടുകൂടിയ ശ്രീകോവിലും കാണാം. ഇവയ്ക്ക് പുറകിലാണ് പാട്ടമ്പലം. തിരുവെങ്കടത്തമ്മയുടെ കളമെഴുത്തും പാട്ടും നടക്കുന്ന സ്ഥലം എന്ന അർത്ഥത്തിലാണ് പാട്ടമ്പലം പണിതിരിയ്ക്കുന്നത്. ഗുരുവായൂർ ക്ഷേത്രത്തിലെ കൂത്തമ്പലവുമായി രൂപത്തിൽ വളരെയധികം സാദൃശ്യം ഇതിനുണ്ട്. വടക്കുപടിഞ്ഞാറുഭാഗത്ത് നാഗദൈവങ്ങളുടെയും ബ്രഹ്മരക്ഷസ്സിന്റെയും പ്രതിഷ്ഠകളുണ്ട്. വടക്കുഭാഗത്ത് ഊട്ടുപുര പണിതിരിയ്ക്കുന്നു. താരതമ്യേന പുതിയ ഊട്ടുപുരയാണിത്. 2017-ൽ പണിത ഈ ഊട്ടുപുരയിൽ വിശേഷദിവസങ്ങളിൽ ഊട്ട് നടത്തിവരുന്നു. അടുത്തുതന്നെ ഒരു മരവുമുണ്ട്.

ചതുരാകൃതിയിൽ തീർത്ത ഇരുനില ശ്രീകോവിലാണ് ക്ഷേത്രത്തിലുള്ളത്. താരതമ്യേന വളരെ ചെറിയൊരു നിർമ്മിതിയാണിത്. കരിങ്കല്ലിൽ തീർത്ത ശ്രീകോവിലിന്റെ ഇരുനിലകളും ചെമ്പുമേഞ്ഞിട്ടുണ്ട്. മുകളിൽ സ്വർണ്ണത്താഴികക്കുടം ശോഭിച്ചുനിൽക്കുന്നു. ശ്രീകോവിലിനകത്ത് രണ്ട് മുറികളാണ്. അവയിൽ പടിഞ്ഞാറുഭാഗത്തുള്ളതാണ് വിഗ്രഹം പ്രതിഷ്ഠിച്ച ഗർഭഗൃഹം. നാലടി ഉയരം വരുന്ന വെങ്കടാചലപതിവിഗ്രഹം കിഴക്കോട്ട് ദർശനമായി പ്രതിഷ്ഠിച്ചിരിയ്ക്കുന്നു. തിരുപ്പതിയിലെപ്പോലെ ഭീമാകാരമായ സ്വയംഭൂവിഗ്രഹമല്ല ഇത്. ചതുർബാഹുവായ ഭഗവാൻ പുറകിലെ വലതുകയ്യിൽ സുദർശനചക്രവും പുറകിലെ ഇടതുകയ്യിൽ പാഞ്ചജന്യം ശംഖും ധരിച്ചിട്ടുണ്ട്. മുന്നിലെ വലതുകൈ അഭയമുദ്രാങ്കിതമാണ്. മുന്നിലെ ഇടതുകൈ ഇടത്തെ തുടയോട് ചേർത്തുവച്ചിരിയ്ക്കുന്നു. വിശ്വപ്രകൃതിയുടെ മൂലതേജസ്സിനെ മുഴുവൻ ആവാഹിച്ചുകൊണ്ട് സാക്ഷാൽ വെങ്കടാചലപതി, ഗുരുവായൂരിലെ കൊച്ചുതിരുപ്പതി ശ്രീലകത്ത് കുടികൊള്ളുന്നു.

ശ്രീകോവിൽ താരതമ്യേന പുതിയ നിർമ്മിതിയായതിനാൽ ചുവർച്ചിത്രങ്ങളോ ദാരുശില്പങ്ങളോ ഒന്നും തന്നെ ഇതിനെ അലംകൃതമാക്കുന്നില്ല. എങ്കിലും സ്വതവേ മനോഹരമായ ഒരു നിർമ്മിതിയാണിത്. വടക്കുവശത്ത് ഓവ് കാണാം. അഭിഷേകജലം ഇതിലൂടെ ഒഴുകിപ്പോകുന്നു.

ശ്രീകോവിലിനെ ചുറ്റിപ്പറ്റി നാലമ്പലം പണിതിരിയ്ക്കുന്നു. വളരെ ചെറുതാണ് നാലമ്പലവും. എങ്കിലും തിരക്കില്ലാത്തതിനാൽ പ്രദക്ഷിണം നിർബാധം നടത്താം. നാലമ്പലത്തിലേയ്ക്കുള്ള പ്രവേശനകവാടത്തിന് ഇരുവശവും വാതിൽമാടങ്ങൾ കാണാം. തെക്കേ വാതിൽമാടത്തിലാണ് തിരുവെങ്കടത്തമ്മയുടെ പ്രതിഷ്ഠയുള്ള ശ്രീകോവിൽ സ്ഥിതിചെയ്യുന്നത്. വാതിൽമാടത്തിലെ ഭഗവതിപ്രതിഷ്ഠകൾ കേരളത്തിൽ അപൂർവ്വമാണ്. വാതിൽമാടങ്ങൾ നാമജപത്തിനും വിശ്രമത്തിനും വാദ്യമേളങ്ങൾക്കും ഉപയോഗിച്ചുവരുന്നു. നാലമ്പലത്തിനകത്ത് തെക്കുകിഴക്കേമൂലയിൽ തിടപ്പള്ളിയും വടക്കുകിഴക്കേമൂലയിൽ കിണറും കാണാം. തെക്കുപടിഞ്ഞാറേമൂലയിൽ കിഴക്കോട്ട് ദർശനമായി ഗണപതിഭഗവാൻ കുടികൊള്ളുന്നു. സാധാരണ രൂപത്തിലുള്ള വിഗ്രഹമാണ് ഗണപതിയ്ക്ക്. ഗണപതിശ്രീകോവിലിന് അഭിമുഖമായി ഒരു മുറിയും കാണാം. അതിൽ പടിഞ്ഞാട്ട് ദർശനമായി സരസ്വതീദേവിയുടെ പ്രതിഷ്ഠയുണ്ട്. ഇവിടെ വിഗ്രഹമില്ല. സരസ്വതീദേവിയുടെ ചിത്രം മാത്രമാണുള്ളത്. നവരാത്രിക്കാലത്ത് ഇവിടെയാണ് പൂജവയ്ക്കുന്നത്.

ശ്രീകോവിലിനുചുറ്റും അകത്തെ ബലിവട്ടം പണിതിരിയ്ക്കുന്നു. അഷ്ടദിക്പാലകർ (കിഴക്ക് - ഇന്ദ്രൻ, തെക്കുകിഴക്ക് - അഗ്നി, തെക്ക് - യമൻ, തെക്കുപടിഞ്ഞാറ് - നിര്യതി, പടിഞ്ഞാറ് - വരുണൻ, വടക്കുപടിഞ്ഞാറ് - വായു, വടക്ക് - കുബേരൻ, വടക്കുകിഴക്ക് - ഈശാനൻ), സപ്തമാതൃക്കൾ (ബ്രാഹ്മി/ബ്രഹ്മാണി, വൈഷ്ണവി, മഹേശ്വരി, ഇന്ദ്രാണി, വരാഹി, കൗമാരി, ചാമുണ്ഡി), വീരഭദ്രൻ, ഗണപതി, ശാസ്താവ്, സുബ്രഹ്മണ്യൻ, ബ്രഹ്മാവ്, അനന്തൻ, ദുർഗ്ഗാദേവി, നിർമ്മാല്യധാരി (ഇവിടെ വിഷ്വക്സേനൻ)‌ എന്നിവരെ പ്രതിനിധീകരിയ്ക്കുന്ന ബലിക്കല്ലുകൾ ഇവിടെ കാണാം. ശീവേലിസമയത്ത് ഇവയിൽ ബലിതൂകുന്നു. ബലിക്കല്ലുകൾ ദേവന്റെ വികാരങ്ങളുടെ പ്രതീകങ്ങളാണെന്നാണ് വിശ്വാസം. അതിനാൽ അവയിൽ ചവിട്ടാനോ തൊട്ട് തലയിൽ വയ്ക്കാനോ പാടില്ല.

ശ്രീകോവിലിന്റെ മുന്നിൽ ചതുരാകൃതിയിൽ നമസ്കാരമണ്ഡപം പണിതിട്ടുണ്ട്. വളരെ ചെറിയൊരു മണ്ഡപമാണിത്. എന്നാൽ കലശപൂജ നിർബാധം നടത്താം. കരിങ്കല്ലിൽ തീർത്ത മണ്ഡപത്തിന്റെ മേൽക്കൂര ചെമ്പുമേഞ്ഞിട്ടുണ്ട്. നാലുകാലുകളാണ് ഈ മണ്ഡപത്തിന്.

ക്ഷേത്രത്തിലെ മുഖ്യപ്രതിഷ്ഠകളിലൊന്ന്. ചതുർബാഹുവായ മഹാവിഷ്ണുവാണ് തിരുവെങ്കടാചലപതിയായി പൂജിയ്ക്കപ്പെടുന്നത്. രണ്ടുനിലകളോടുകൂടിയ ചതുരശ്രീകോവിലിൽ കിഴക്കോട്ട് ദർശനമായി ഭഗവാൻ കുടികൊള്ളുന്നു. ലോകപ്രസിദ്ധമായ തിരുപ്പതി ക്ഷേത്രത്തിലെ മുഖ്യപ്രതിഷ്ഠയായ ഭഗവാൻ രാമാനുജാചാര്യരുടെ അഭ്യർത്ഥന മാനിച്ച് ഗുരുവായൂരിലെത്തി എന്നാണ് സങ്കല്പം. ചതുർബാഹുവായ ഭഗവാന്റെ പുറകിലെ വലതുകയ്യിൽ സുദർശനചക്രവും പുറകിലെ ഇടതുകയ്യിൽ പാഞ്ചജന്യവും കാണാം. മുന്നിലെ വലതുകൈ അഭയഹസ്തവും മുന്നിലെ ഇടതുകൈ കടീബന്ധരൂപത്തിലുമാണ്. തിരുപ്പതിയിലേതുപോലെ ലഡ്ഡുവാണ് ഇവിടെയും ഭഗവാന്റെ പ്രധാന നിവേദ്യം. കൂടാതെ ഉദയാസ്തമനപൂജ, വിഷ്ണുസഹസ്രനാമാർച്ചന, തുളസിമാല, പാൽപ്പായസം, അപ്പം, അട, അവിൽ തുടങ്ങിയവയും പ്രധാന വഴിപാടുകളായുണ്ട്. 

ക്ഷേത്രത്തിലെ മുഖ്യപ്രതിഷ്ഠകളിലൊന്ന്. അഷ്ടബാഹുവായ ഭദ്രകാളിയാണ് തിരുവെങ്കടത്തമ്മ. എന്നാൽ, ലക്ഷ്മി, സരസ്വതി, ദുർഗ്ഗ എന്നീ ഭാവങ്ങളും ഭഗവതിയ്ക്കുണ്ട്. നാലമ്പലത്തിന്റെ തെക്കുകിഴക്കേമൂലയിലെ വാതിൽമാടത്തിൽ പടിഞ്ഞാറോട്ട് ദർശനമായാണ് ഭഗവതിയുടെ പ്രതിഷ്ഠ. എട്ടുകൈകളിൽ ശംഖ്, ചക്രം, വാൾ, ത്രിശൂലം, അമ്പ്, വില്ല്, വരദാഭയമുദ്രകൾ എന്നിവ ക്രമത്തിൽ ധരിച്ച തിരുവെങ്കടത്തമ്മ തിരുവെങ്കടം ദേശത്തിന്റെ പരദേവതയാണ്. പൂമൂടലും മുട്ടറുക്കലുമാണ് ഭഗവതിയുടെ പ്രധാന വഴിപാടുകൾ.

ഗുരുവായൂർ കിഴക്കേ നടയിൽ ആർ.വീസ് റെസിഡൻസി എന്ന ഹോട്ടലിന് സമീപമുള്ള വഴിയിലൂടെയും റെയിൽവേ ഗേറ്റിന് സമീപമുള്ള വഴിയിലൂടെയും ഏതാണ്ട് 500 മീറ്റർ സഞ്ചരിച്ചാൽ യഥാക്രമം ക്ഷേത്രത്തിന്റെ കിഴക്കും പടിഞ്ഞാറും ഭാഗങ്ങളിലെത്താം. 


</doc>
<doc id="375435" url="https://ml.wikipedia.org/wiki?curid=375435" title="ആൻറിയോക്ക്">
ആൻറിയോക്ക്

ആൻറിയോക്ക്, (നേരത്തേ, ഈസ്റ്റ് ആൻറിയോക്ക്, സ്മിത്ത്സ് ലാൻറിംഗ്,  മാർഷ്സ് ലാൻറിങ്ങ്) അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ കോണ്ട്ര കോസ്റ്റ കൗണ്ടിയിലുൾപ്പെട്ട ഒരു നഗരമാണ്. സാൻ ജോവാക്വിൻ-സാക്രാമെന്റോൺ നദീതടത്തിനു സമാന്തരമായി, സാൻ ഫ്രാൻസിസ്കോ ഉൾക്കടൽ ഭാഗത്തെ കിഴക്കൻ ഉൾക്കടൽ മേഖലയിൽ സ്ഥിതി ചെയ്യുന്ന ഇത് സാൻഫ്രാൻസിസ്കോ, ഓക്ക്ലാൻൻറ് എന്നിവയുടെ പ്രാന്തപ്രദേശങ്ങളിലൊന്നാണ്. 2010 ലെ സെൻസസ് പ്രകാരം നഗരത്തിന്റെ ജനസംഖ്യ 102,372 ആയിരുന്നു. 2015 ൽ ഇത് 110,542 ആയി എത്തിയിരിക്കുമെന്നു കണക്കാക്കിയിരുന്നു.

കാലിഫോർണിയയിലെ പുരാതന നഗരങ്ങളിൽ ഒന്നാണ് ആൻറിയോക്ക്. 1848-ൽ കാലിഫോർണിയയിലെ ഏറ്റവും വലിയ മേച്ചിൽപ്പുറമായ “Rancho Los Megano” ന്റെ ഉടമയായ ജോൺ മാർഷ്, ഇപ്പോൾ ആന്റിയോക്ക് എന്നറിയപ്പെടുന്ന സാൻ ജോവാക്വിൻ നദീ പ്രദേശത്ത് ഒരു ലാൻഡിംഗ് നിർമ്മിച്ചിരുന്നു. മാർഷ്സ് ലാൻഡിംഗ് എന്നറിയപ്പെട്ടിരുന്ന ഈ പ്രദേശം, 17,000 ഏക്കറോളം വരുന്ന മേച്ചിൽ പ്രദേശത്തിന്റെ ഷിപ്പിങ് പോയിന്റായിരുന്നു.

1850 മുതൽ 1999 വരെ

ബോട്ടുകൾക്ക് അടുക്കുവാൻ പാകത്തിലുള്ള  ഒരു തട്ട് തീരവുമായി ബന്ധിപ്പിച്ചിരുന്നതിനാൽ വർഷത്തിൽ ഏതു കാലത്തും യാനങ്ങൾക്ക് 15 അടിവരെ വെള്ളമുള്ള ഭാഗത്ത് ബോട്ടുകൾ അടുപ്പിച്ചു നിർത്താനും കഴിയുമായിരുന്നു. ഒരു കശാപ്പുശാല,  പുകപ്പുര, മാംസ സംസ്കരണകേന്ദ്രം, കന്നുകാലിത്താവളം, ഇതിന്റെ മാനേജരുടേയും പത്നിയുടേയും താമസത്തിനുള്ള ചിത്രപ്പണികൾകൊണ്ട് അലങ്കരിച്ച ഒന്നരനിലയുള്ള പാർപ്പിടം ഇതെല്ലാമടങ്ങിയതായിരുന്നു അക്കാലത്ത് ബോട്ട്ജെട്ടിയും പരിസരവും. 1850-ൽ സഹോദരന്മാരായ വില്യം, ജോസഫ് സ്മിത്ത് എന്നിവർ മാർഷ്സ് ലാൻഡിംഗിൽ നിന്ന് അൽപ്പം പടിഞ്ഞാറു മാറി സ്മിത്ത്സ് ലാൻഡിംഗ് എന്ന പേരിൽ ഒരു പട്ടണം സ്ഥാപിച്ചു. 1851 ൽ പട്ടണത്തിൻറെ ചുമതലയുള്ള പുതിയ മന്ത്രി പട്ടണത്തിൻറെ പേര് ബൈബിളിൽ പറയപ്പെടുന്ന പുരാതനനഗരത്തെ അനുസ്മരിപ്പിച്ച് ആൻറിയോക്ക് എന്നു പുനർനാമകരണം ചെയ്യുവാൻ പട്ടണവാസികളെ  പ്രേരിപ്പിച്ചു. ഏകദേശം 1859 ൽ ആൻറിയോക്കിന് തെക്കുഭാഗത്തുള്ള കുന്നിൻചെരുവുകളിൽ പലയിടത്തും കൽക്കരി കണ്ടെത്തിയിരുന്നു. ഇതോടെ ഫാമിംഗ്, ക്ഷീരവ്യവസായം എന്നിവയിൽ കേന്ദ്രീകരിച്ചിരുന്ന പട്ടണം ഖനനവ്യവസായത്തിലേയ്ക്ക് മെല്ലെ ചുവടുവച്ചു. ഈ പുതിയ വ്യവസായം, നോർട്ടൺവില്ലെ, സോമേർസ്വില്ലെ, സ്റ്റിവാർട്സ്വില്ലെ, ബ്ലാക്ക് ഡയമണ്ട് (ഇന്ന് കാലിഫോർണിയയിലെ പിറ്റ്സ്ബർഗ്) എന്നീ പുതിയ നഗരങ്ങളുടെ രൂപീകരണത്തിന് കാരണഭൂതമായി. ഇത് ആൻറിയോക്ക് മേഖലയുടെ സാമ്പത്തിക പുരോഗതിക്കും ഏറെ സഹായകമായിത്തീർന്നു.

1876 ൽ ജോൺ സി. റൌസ്, ജോർജ് ഹൗക്സ്ഹൗസ്റ്റും എന്നിവരുടെ കൂട്ടായ്മയിൽ എംപയർ കൽക്കരി കമ്പനി രൂപീകരിക്കപ്പെട്ടു. ആൻറിയോക്കെയിൽ നിന്നും ഇപ്പോൾ “എഫ് സ്ട്രീറ്റ്” (മുമ്പ് കിമ്പോൾ സ്ട്രീറ്റ്) എന്നു വിളിക്കപ്പെടുന്ന ഖനനപ്രദേശത്തേയ്ക്ക് നീളുന്ന ഒരു റെയിൽപ്പാത നിർമ്മിക്കപ്പെട്ടു. പിന്നീട് ഖനികളുടെയും റെയിൽറോഡിൻറെയും നിയന്ത്രണം ബെൽഷാ സഹോദരന്മാരുടെ കൈകളിലെത്തിച്ചേർന്നു. ഖനികൾ വളരെക്കാലം മുൻപ് പ്രവർത്തനം അവസാനിപ്പിക്കുകയും റെയിൽറോഡ് ട്രാക്കുകൾ നീക്കം ചെയ്യപ്പെടുകയും ചെയ്തുവെങ്കിലും റെയിൽവേയുടെ ആൻറിയോക് ടെർമിനലിനുവേണ്ടി നിർമിച്ച പഴയ കെട്ടിടം ഇപ്പോഴും എഫ് സ്ട്രീറ്റ്, ഫോർത്ത് സ്ട്രീറ്റ് എന്നിവയുടെ കോണിലായി പഴയകാലത്തേതുപോലെ നിലനിൽക്കുന്നു.

1863-ൽ ആന്റിക്കിനടുത്ത് ചെമ്പ് അയിര് കണ്ടുപിടിച്ചതു വലിയ ശ്രദ്ധനേടിയിരുന്നു. അയിര് ഉരുക്കി ശുദ്ധീകരിക്കുന്ന പ്രകൃയകൾ ആൻറിയോക്കിൽ ആരംഭിച്ചു. അക്കാലത്ത് അയിരിന് ടണ്ണിന് പതിനഞ്ചു മുതൽ ഇരുപത്തിയഞ്ചു ഡോളർ വരെ നേടിയിരുന്നു. 1865 ആൻറിയോക്കിനു സമീപം ആദ്യമായി പെട്രോളിയം ഡ്രില്ലുചെയ്തുവെങ്കിലും ഉൽപാദനം ലാഭകരമാക്കുവാൻ പറ്റിയ തോതിലുള്ള  എണ്ണ ലഭിച്ചില്ലായിരുന്നു.

ആൻറിയോക്ക് പോസ്റ്റ് ഓഫീസ് 1851 ൽ തുറക്കുകയും 1852 ൽ അടക്കുകയും 1855 ൽ വീണ്ടും തുറക്കുകയും 1862 ൽ വീണ്ടും അടച്ചു പൂട്ടുകയും ചെയ്തു. 1863 ൽ വീണ്ടും തുറന്നതു മുതൽ തുടർച്ചയായി പ്രവർത്തിക്കുന്നു.  1872 ൽ ആൻറിയോക്ക് നഗരം സംയോജിപ്പിക്കപ്പെട്ടു.

ആൻറിയോക്ക് സ്ഥിതി ചെയ്യുന്ന അക്ഷാംശ രേഖാംശങ്ങൾ , എന്നിങ്ങനെ ആണ്. സാൻ ജോക്വൻ-സാക്രാമെന്റോൺ നദിയുടെ അഴിമുഖത്തിൻറെ പടിഞ്ഞാറൻ അറ്റത്ത് സാൻജോക്വിൻ നദിയ്ക്കു സമാന്തരമായിട്ടാണ് ഇത് നിലനിൽക്കുന്നത്.

അമേരിക്കൻ ഐക്യനാടുകളുടെ സെൻസസ് ബ്യൂറോയുടെ കണക്കനുസരിച്ച്, ഈ നഗരത്തിന്റെ മൊത്തം വിസ്തീർണ്ണം 29.1 ചതുരശ്ര മൈൽ ( (75 km) ആണ്, ഇതിൽ 28.3 ചതുരശ്ര മൈൽ (73 km) പ്രദേശം കര ഭൂമിയും ബാക്കി 0.7 ചതുരശ്ര മൈൽ (1.8 km) (2.52 ശതമാനം) ജലവുമാണ്.

ആന്റിയോക്കിൽ കൊപ്പൻ കാലാവസ്ഥാ വർഗ്ഗീകരണമനുസിരിച്ചുള്ള (BSk) ചൂടുള്ള വരണ്ട വേനൽക്കാലവും മിതമായ തണുപ്പും തീക്ഷ്ണതകുറഞ്ഞ മഴയുമാണ് അനുഭവപ്പെടാറുള്ളത്.


</doc>
<doc id="375440" url="https://ml.wikipedia.org/wiki?curid=375440" title="ഐസ് ക്ലൈംബിംഗ്">
ഐസ് ക്ലൈംബിംഗ്

കുത്തനെയുള്ള ഐസ് പാളികളിൽ മുകളിലേക്ക് കയറുന്ന പ്രവർത്തിയാണ് ഐസ് ക്ലൈംബിംഗ്. സാധാരണയായി ഐസ് ക്ലൈംബിംഗ് എന്ന് പറയുന്നത് സുരക്ഷാ ഉപകരണങ്ങൾ ഉപയോഗിച്ചു ഐസ്ഫാളുകളിലും തണുത്തു ഉറച്ച വെള്ളച്ചാട്ടത്തിലും മറ്റും കയറുന്നതിനെയാണ്. ക്ലൈംബിംഗിനു വേണ്ടി ഐസിനെ രണ്ട് മണ്ഡലങ്ങളാക്കാം, ആൽപ്പൈൻ ഐസ്, വാട്ടർ ഐസ്. ഐസ് ക്ലൈംബിംഗും റോക്ക് ക്ലൈംബിംഗും ചേരുന്നതിനെ മിക്സഡ്‌ ക്ലൈംബിംഗ് എന്ന് വിളിക്കുന്നു. 

ഐസിൻറെ രൂപവും സ്വഭാവവും അനുസരിച്ചാണ് കയറ്റക്കാരൻ അനുയോജ്യമായ ഉപകരണം തിരഞ്ഞെടുക്കുന്നത്.

റോപ്പ് സ്റ്റാർട്ട്‌സ്, ടൈയിംഗ് ഇൻ, ബിലേയിംഗ്, ലീഡിംഗ്, അബ്സീലിംഗ്, ലോവറിംഗ് എന്നീ രീതികളാണ് ഉള്ളത്.

കരയിൽ ഒഴുകിനടക്കുന്ന മഞ്ഞുപാടങ്ങളാണ് ഹിമാനി അഥവാ ഗ്ലേഷ്യർ എന്നറിയപ്പെടുന്നത്. ഉയർന്ന പർവതാഗ്രങ്ങളിലും ധ്രുവപ്രദേശങ്ങളിലും ഇവ കാണപ്പെടുന്നു. സാധാരണയായി 90 മുതൽ 3000 മീറ്റർ വരെയാണ് ഹിമാനികളുടെ കനം. ചലനശേഷി പ്രതിദിനം 1 സെന്റിമീറ്റർ മുതൽ 1 മീറ്റർ വരെയും. ആസ്ട്രേലിയ ഒഴിച്ച് മറ്റെല്ലാ ഭൂഖണ്ഡങ്ങളിലും ഹിമാനികൾ കാണപ്പെടുന്നു. ഭൂമിയിലെ ശുദ്ധജലത്തിൻറെ ഏറ്റവും വലിയ സ്രോതസ്സുകളാണ് ഹിമാനികൾ. സമുദ്രങ്ങൾ കഴിഞ്ഞാൽ ഭൂമിയിലെ ഏറ്റവും വലിയ ജലസംഭരണികളും ഹിമാനികളാണ്. ഹിമാനിയിൽപ്പെട്ട ഭാഗങ്ങൾ അടർന്നാണ് ഐസ്‌ബർഗുകൾ ഉണ്ടാവുന്നത്.
ഒട്ടേറെ ഹിമാനികളാൽ പ്രശസ്തമാണ് അമേരിക്കയിലെ അലാസ്ക സ്റ്റേറ്റ്. അതുകൊണ്ട് അലാസ്കയെ ഗ്ലേഷ്യറുകളുടെ നാട് എന്നുവിളിക്കുന്നു. ഏറ്റവും വലിയ ഹിമാനി അന്റാർട്ടിക്കിലാണ്‌. ലാംബർട്ട് ഹിമാനി എന്നാണിതിൻറെ പേര്‌. ഏറ്റവും വേഗം കൂടിയ ഹിമാനികള്ളിൽ ഒന്ന് ഗ്രീൻലൻഡിലാണ്‌.

ഇന്ത്യയിലും നിരവധി ഹിമാനികൾ ഉണ്ട്. ഗംഗയുടെ ഉത്ഭവം ഗംഗോത്രി എന്ന ഹിമാനിയിൽ നിന്നാണ്‌. യമുനയും യമുനോത്രി എന്ന ഹിമാനിയിൽ നിന്നാണ്‌ ഉത്ഭവിക്കുന്നത്. വേനൽക്കാലത്ത് ഹിമാനികൾ കൂടുതലായി ഉരുകുമ്പോഴാണ്‌ ഈ നദികളിൽ വെള്ളപ്പൊക്കം ഉണ്ടാവുന്നത്.

സമതലപ്രദേശത്തിലൂടെ ഒഴുകുന്ന നദി, കുന്നിൻപ്രദേശങ്ങളുടെ ചെങ്കുത്തായ ഭാഗങ്ങളിലെത്തുമ്പോൾ കുത്തനെ താഴോട്ട് പതിക്കുന്നു. നദീജലത്തിൻറെ ഈ ഒഴുക്കിനെയാണ് വെള്ളച്ചാട്ടം അഥവാ ജലപാതം എന്ന് പറയുന്നത്. ഇന്ത്യയിലെ ഏറ്റവും ഉയരം കൂടിയ വെള്ളച്ചാട്ടമാണ് ജോഗ്.

ഐസ് ക്ലൈംബിംഗിനു ഇന്ന് ഏറ്റവും കൂടുതൽ ഉപയോഗിക്കുന്ന സുരക്ഷാ ഉപകരണം ഐസ് സ്ക്രൂ ആണ്. മുന്നിൽ മൂർച്ചയുള്ള പല്ലുകളുള്ള ഹോളോ ട്യൂബുകളാണ്‌ ഐസ് സ്ക്രൂകൾ. ഇവ ഐസുകളിൽ സ്ക്രൂ ചെയ്‌താൽ സോളിഡ് ഐസിൽ ശക്തമായ സുരക്ഷ നൽകുന്നു. അതേസമയം, ഐസിൻറെ വ്യത്യസ്ത സ്വഭാവം കാരണം ഐസ് സ്ക്രൂവിൻറെ ശക്തി വ്യത്യസ്തമായിരിക്കും. 

ഒരു ഐസ് ബോല്ലാർഡിൽ ഐസ് ചെത്തി ടിയർഡ്രോപ്പ് രൂപത്തിലുള്ള ബോല്ലാർഡ് ഉണ്ടാക്കും. അതിനു ചുറ്റും ഒരു സ്ലിംഗ് സ്ഥാപിക്കും, ഒരു കയർ ആ സ്ലിംഗിലൂടെ കടത്തിവിടും, അത് വീണ്ടും ഉപയോഗിക്കുന്നതല്ല. 

കനേഡിയൻ റോക്കികൾ വാട്ടർഫാൾ റേറ്റിംഗ് സിസ്റ്റം ഉപയോഗിക്കുന്നു.

ഡബ്യൂഐ2, ഡബ്യൂഐ3, ഡബ്യൂഐ4, ഡബ്യൂഐ4+, ഡബ്യൂഐ5, ഡബ്യൂഐ5+, ഡബ്യൂഐ6, ഡബ്യൂഐ6+, ഡബ്യൂഐ7 എന്നീ ഗ്രേഡുകളാണ്‌ ഉള്ളത്.

ശാരാവതി നദിയിൽ നിന്ന് ഉത്ഭവിച്ചുണ്ടാവുന്ന ഇന്ത്യയിലെ ഏറ്റവും വലിയ വെള്ളച്ചാട്ടമാണ്‌ ജോഗ് വെള്ളച്ചാട്ടം. 253 മീറ്റർ (829 അടി) ഉയരത്തിൽ നിന്ന് പതിക്കുന്ന ഈ വെള്ളച്ചാട്ടം കർണാടകത്തിലെ ഷിമോഗ ജില്ലയിലാണ്‌ സ്ഥിതിചെയ്യുന്നത്. വിനോദ സഞ്ചാരികളുടെ ഒരു പ്രധാന ആകർഷണ കേന്ദ്രമാണിവിടം. ഇത് ഗെരുസോപ്പ് ഫാൾസ്, ഗെർസോപ്പ ഫാൾസ്, ജോഗാഡ ഫാൾസ്, ജോഗാഡ ഗുണ്ടി എന്നീ പേരുകളിലും അറിയപ്പെടുന്നു.

ശാരാവതി നദിയിലെ ലിങ്കൻമക്കി ഡാമും അതിൽ നിന്നുള്ള ജലവൈദ്യുത പദ്ധതിയും ജോഗ് ഫോൽസുമായി ബന്ധപ്പെട്ടുനിൽക്കുന്നു. 1200 മെഗാവാട്ട് വൈദ്യുതി ഉത്പാദിപ്പിക്കുന്ന 1949-ൽ സ്ഥാപിച്ച ഈ ജലവൈദ്യുതി നിലയം ഇന്ത്യയിലെ തന്നെ ഏറ്റവും വലിയ വൈദ്യുത നിലയങ്ങളിലൊന്നാണ്‌. കർണാടകത്തിലെ വൈദ്യുതിയുടെ നിർണ്ണായക ഉറവിടവും ഇതു തന്നെ. മഹാത്മാഗാന്ധി ജലവൈദ്യുത നിലയം എന്നാണ്‌ ഇതിൻറെ ഇപ്പോഴത്തെ പേര്‌.

മൺസൂൺ ആരംഭികുന്നതിന് മുമ്പുള്ള സമയം ലിങ്കന്മക്കി ഡാമിൽ വെള്ളം തീരെ കുറയുന്നതിൻറെ ഫലമായി അപാരമായ ശബ്ദത്തിലും ശക്തമായ ഒഴുക്കിലും വന്നിരുന്ന ജോഗ് ഫോൾസും കേവലം മെലിഞ്ഞുണങ്ങിയ ഏതാനും ജലധാരകൾ മാത്രമായി മാറും. 2007-ലെ മൺസൂൺ സമയത്തുണ്ടായ കനത്ത മഴ ലിങ്കന്മക്കി ഡാം തുറന്ന് വിടാൻ നിർബന്ധിതമാക്കി. ഈ സമയത്ത് ജോഗ് ഫോൽസ് അതിൻറെ ഏറ്റവും ശക്തമായ അവസ്ഥയിലായിരുന്നു. നിർഭാഗ്യവശാൽ ഇത് അവിടങ്ങളിലെ ഗ്രാമങ്ങളിൽ വെള്ളപ്പൊക്കം സൃഷ്ടിക്കുകയും കൃഷി നാശം പോലുള്ള വലിയ ബുദ്ധിമുട്ടുകളുണ്ടാക്കുകയും ചെയ്തു.


</doc>
<doc id="375454" url="https://ml.wikipedia.org/wiki?curid=375454" title="നൂ">
നൂ

പുരാതന ഈജിപ്റ്റിൽ ആരാധിച്ചിരുന്ന ഒരു ദേവസങ്കല്പമാണ് നൂ ‌(ഇംഗ്ലീഷ്: Nu (also "Nenu, Nunu, Nun")) നെനു നുനു, നുൺ എന്നീ പേരുകളിലും ഈ ദേവൻ അറിയപ്പെടുന്നു. നൂവിന്റെ സ്ത്രീരൂപമാണ് നട്ട്.


</doc>
<doc id="375456" url="https://ml.wikipedia.org/wiki?curid=375456" title="അക്കാരിയേസീ">
അക്കാരിയേസീ

സപുഷ്പികളിൽപ്പെടുന്ന ഒരു സസ്യകുടുംബമാണ് അക്കാരിയേസീ (Achariaceae). ഈ സസ്യകുടുംബത്തിൽ 28 ജീനസ്സുകളിലായി ഏകദേശം 101 സ്പീഷിസുകളാണുള്ളത്. ഈ സസ്യകുടുംബത്തിൽ ഓഷധികളും ചെടികളും മരങ്ങളും ഉൾപ്പെടുന്നു. 


</doc>
<doc id="375457" url="https://ml.wikipedia.org/wiki?curid=375457" title="മാരിയമ്മൻ">
മാരിയമ്മൻ

ഹിന്ദു വിശ്വാസപ്രകാരം, ദക്ഷിണേന്ത്യയിൽ പ്രധാനമായും തമിഴ്നാട്ടിൽ ആരാധിച്ചുവരുന്ന ഒരു മാതൃഭഗവതിയാണ് മാരിയമ്മൻ ( /mɒrı əˈmʌn/ ) അഥവാ മുത്തുമാരി. മാരി(/mɒrı/, /maari/, ), മാരി ആയ്(മറാത്തി: मरी आई), മാരിയമ്മ(), അല്ലെങ്കിൽ അമ്മൻ (, "mother") എന്നീ നാമങ്ങളിലും മാരിയമ്മൻ അറിയപ്പെടുന്നു. മഴയുടെ ഭഗവതി എന്നാണ് മാരിയമ്മൻ എന്ന വാക്കിനർത്ഥം. പാർവ്വതി, ദുർഗാദേവി അഥവാ ആദിപരാശക്തിയുടെ മറ്റൊരു ഭാവമാണ് മാരിയമ്മൻ . ദേവീഭാഗവതത്തിൽ പറയപ്പെടുന്ന മഴയുടെ ഭഗവതിയായ ശതാക്ഷിയാണ് ഇത്. ഉത്തരേന്ത്യയിൽ മാരിയമ്മനു സമാനമായ ശക്തിസങ്കല്പമാണ് ശീതളാദേവി. മഹാകാളിയുടെ അവതാരമായും മാരിയമ്മനെ കരുതുന്നു. ഭദ്രകാളി ഭക്ഷിണ ഭാരതത്തിലേക്ക് മുത്തുമാരിയമ്മന്റെ രൂപത്തിൽ എത്തി എന്നാണ് വിശ്വാസം, ഒപ്പം ഭൈരവൻ മതുരൈ വീരന്റെ രൂപത്തിലും അനുഗമിച്ചു. തമിഴ് കലണ്ടർ പ്രകാരം ആടിമാസത്തിലാണ് മാരിയമ്മന്റെ ഉൽസവം നടക്കുന്നത്. ഇത് ആടിത്തിരുവിഴാ എന്നപേരിൽ അറിയപ്പെടുന്നു. സമൃദ്ധമായി മഴ ലഭിക്കുന്നതിനും, കോളറ, ചിക്കൻപോക്സ് മുതലായ വ്യാധികളിൽനിന്നും മുക്തിനേടുവാനായും മാരിയമ്മനെ ആരാധിക്കാറുണ്ട്. വരൾച്ച ബാധിച്ച പ്രദേശങ്ങളിലെ കർഷകരാണ് പ്രധാനമായും മുത്തുമാരിയെ ആരാധിച്ചിരുന്നത്. കേരളത്തിലും ചില വിഭാഗങ്ങൾ മാരിയമ്മയെ പരമ്പരാഗതമായിട്ട് കുടുംബ പരദേവതയായി ആരാധിച്ചു വരുന്നുണ്ട്. 

സമയപുരം മാരിയമ്മൻ കോവിൽ തമിഴ്നാട്ടിലെ പ്രധാനപ്പെട്ട ഭഗവതീ ക്ഷേത്രമാണ്. തമിഴ് നാട്ടിലെ ഗ്രാമങ്ങളിൽ ഉടനീളം മാരിയമ്മയുടെ ചെറു കോവിലുകൾ കാണാം. ചെറുനാരങ്ങ, ചുവന്ന് പുഷ്പങ്ങൾകൊണ്ടുള്ള മാല എന്നിവ മാരിയമ്മന് സമർപ്പിക്കാറുണ്ട്. ഈ ഗ്രാമീണക്ഷേത്രങ്ങളോട് അനുബന്ധിച്ച് പാമ്പിൻ പുറ്റും കാണാറുണ്ട്. നാഗാരാധനയുടെ ഭാഗമായി ഇവിട് പാൽ, മുട്ട എന്നിവ നാഗങ്ങൾക്ക് സമർപ്പിക്കപ്പെടുന്നു.

ലോകത്തിന്റെ വിവിധഭാഗങ്ങളിൽ മാരിയമ്മൻ കോവിലുകൾ ഉണ്ട്



</doc>
<doc id="375459" url="https://ml.wikipedia.org/wiki?curid=375459" title="എം. എ. എം. എച്ച്. എസ്. എസ്. കൊരട്ടി">
എം. എ. എം. എച്ച്. എസ്. എസ്. കൊരട്ടി

കേരളത്തിലെ ചാലക്കുടി താലൂക്കിൽ കൊരട്ടിയിൽ സ്ഥിതി ചെയ്യുന്ന ഒരു വിദ്യാലയമാണ് എം.എ.എം.എച്ച്. എസ്.എസ്. എന്നറിയപ്പെടുന്ന മാർ അഗസ്റ്റിൻ മെമ്മോറിയൽ ഹയർ സെക്കന്ററി സ്കൂൾ. ഇംഗ്ലീഷ്: Mar Augustine Memorial Higher Secondary School (MAMHSS) ഇവിടെ ഇംഗ്ലീഷും മലയാളവും മാധ്യമമായി പഠനം നടക്കുന്നു. സൈറോ മലബാർ സഭയുടെ ആദ്യത്തേയും ഏറ്റവും ഏറ്റവും ദീർഘകാലം ഭരണത്തിലിമിരുന്ന മെത്രോപോലീത്തയായ മാർ അഗസ്റ്റിൻ കണ്ടത്തിലിന്റെ പേരിലാണ് വിദ്യാലയം അറിയപ്പെടുന്നത്. 1945 ൽ സ്ഥാപിക്കപ്പെട്ട ഈ വിദ്യാലയം മാർ അഗസ്റ്റിൽ വിദ്യലയമെന്നാണ് ആദ്യം അറിയപ്പെട്ടിരുന്നത്. പിന്നീട് ഇത് ഹൈസ്കൂളായും ഹൈയർ സെക്കണ്ടറി സ്കൂളായും പരിണമിച്ചു. സഹവിദ്യാഭ്യാസ രീതി അവലംബിച്ചിരിക്കുന്ന ഈ വിദ്യാലയത്തിന്റെ ഇപ്പോഴത്തെ പ്രധാനാധ്യാപകൻ ഡേവിസൻ വർഗീസ് ആണ്. 

1945 ലാണ് വിദ്യാലയം സ്ഥാപിക്കപ്പെട്ടത്. സൈറോ മലബാർ സഭയുടെ ആദ്യത്തേയും ഏറ്റവും ദീർഘകാലം ഭരണത്തിലിരുന്നതുമായ മെത്രോപോലീത്തയായ മാർ അഗസ്തിൻ കണ്ടത്തിലിന്റെ സ്റ്റ്മാരകമായാണ് വിദ്യാലയം സൈറോ മലബാർ സഭ പണികഴിപ്പിച്ചത്. 5,6,7 ക്ലാസ്സുകളിലേക്ക് ഒന്നിച്ച് 1945 വിദ്യാലയം ആരംഭിച്ചു. മാർ അഗസ്തിൻ സ്കൂൾ എന്നാണിത് അക്കാലത്ത് അറിയപ്പെട്ടിരുന്നത്. 


</doc>
<doc id="375460" url="https://ml.wikipedia.org/wiki?curid=375460" title="മോഹൻലാൽ (ചലച്ചിത്രം)">
മോഹൻലാൽ (ചലച്ചിത്രം)

സാജിദ് യാഹിയ സംവിധാനം ചെയ്ത് 2018-ൽ പുറത്തിറങ്ങിയ മലയാള ചലച്ചിത്രമാണ് <nowiki></nowiki>മോഹൻലാൽ<nowiki></nowiki>. മൈൻഡ്സെറ്റ് മൂവീസിന്റെ ബാനറിൽ അനിൽ കുമാർ ആണ് ഈ ചലച്ചിത്രം നിർമിച്ചിരിക്കുന്നതും തിരക്കഥ ഒരുക്കിയതും. മോഹൻലാലിനോടുള്ള കടുത്ത ആരാധന വർണ്ണിക്കുന്ന ഈ ചലച്ചിത്രത്തിൽ പ്രധാന വേഷങ്ങളിൽ എത്തുന്നത് മഞ്ജു വാരിയരും ഇന്ദ്രജിത്തും ആണ്.


=പുറത്തേക്കുള്ള കണ്ണികൾ =


</doc>
<doc id="375462" url="https://ml.wikipedia.org/wiki?curid=375462" title="ക്രിസ്ത്യൻ മെഡിക്കൽ കോളേജ് &amp; ഹോസ്പിറ്റൽ">
ക്രിസ്ത്യൻ മെഡിക്കൽ കോളേജ് &amp; ഹോസ്പിറ്റൽ

തമിഴ്നാട്ടിലെ വെല്ലൂരിൽ സ്ഥിതി ചെയ്യുന്ന മെഡിക്കൽ കോളേജ് ആണ് ക്രിസ്ത്യൻ മെഡിക്കൽ കോളേജ് & ഹോസ്പിറ്റൽ, വെല്ലൂർ (സി.എം.സി). മെഡിക്കൽ സംബന്ധമായ 175 കോഴ്സുകൾ ഇവിടെ അഭ്യസിപ്പിക്കുന്നു. 

1900-ൽ ഇഡാ സോഫിയ സ്കഡറാണ് ആശുപത്രി സ്ഥാപിച്ചത്. സ്ത്രീകൾക്കു മാത്രമായാണ് ക്ലിനിക് ആദ്യം സ്ഥാപിച്ചത്. 1902-ൽ 40 കിടക്കകളുള്ള ആശുപത്രിയായി വളർന്നു. 1918-ൽ പെൺകുട്ടികൾക്കു മാത്രമായി ഒരു മെഡിക്കൽ പഠന കേന്ദ്രവും ആരംഭിച്ചു. 1928-ൽ മഹാത്മാഗാന്ധി ആശുപത്രി സന്ദർശിച്ചു. 1945 വരെ സ്ത്രീകൾക്കു മാത്രമായാണ് ആശുപത്രി പ്രവർത്തിച്ചിരുന്നത്. 1960-ൽ ഇഡാ സ്കഡർ മരണപ്പെട്ടു. 


</doc>
<doc id="375473" url="https://ml.wikipedia.org/wiki?curid=375473" title="വീറ്റ്സ്റ്റൺ ബ്രിഡ്ജ്">
വീറ്റ്സ്റ്റൺ ബ്രിഡ്ജ്

വീറ്റ്സ്റ്റൺ ബ്രിഡ്ജ് എന്നത് ഒരു ബ്രിഡ്ജ് സർക്ക്യൂട്ടിന്റെ രണ്ട് കാലുകൾ സന്തുലനം ചെയ്ത് അറിയാത്ത വൈദ്യുതപ്രതിരോധം കണ്ടുപിടിക്കാനായി ഉപയോഗിക്കുന്ന ഒരു വൈദ്യുത സർക്യൂട്ടാണ്. ഒരു കാലിൽ അറിയാത്ത ഘടകം ഉൾപ്പെടുന്നു. പ്രാഥമികമായും ഒരു വീറ്റ്സ്റ്റൺ ബ്രിഡ്ജിന്റെ ഗുണം എന്നത് ഏറ്റവും കൃത്യതയോടെ അളവുകൾ നൽകാനുള്ള അതിന്റെ കഴിവാണ്. യഥാർത്ഥ പൊട്ടൻഷ്യോമീറ്ററിന്റേതിനു സമാനമാണ് ഇതിന്റെ പ്രവർത്തനക്രമം.

1833ൽ സാമുവൽ ഹണ്ടർ ക്രിസ്റ്റിയാണ് വീറ്റ്സ്റ്റൺ ബ്രിഡ്ജ് കണ്ടെത്തിയത്. സർ ചാൾസ് വീറ്റ്സ്റ്റൺ 1843 ൽ ഇതിനെ മെച്ചപ്പെടുത്തി പ്രചരിപ്പിച്ചു. വീറ്റ്സ്റ്റൺ ബ്രിഡ്ജിന്റെ ആദ്യത്തെ ആവശ്യങ്ങളിൽ ഒന്ന് മണ്ണിന്റെ അപഗ്രഥനവും താരതമ്യവുമായിരുന്നു. 

ചിത്രത്തിൽ, formula_1 എന്നത് അളക്കേണ്ട അറിയപ്പെടാത്ത പ്രതിരോധമാണ് ; formula_2 formula_3 , formula_4 എന്നിവ അറിയപ്പെടുന്ന പ്രതിരോധമുള്ള പ്രതിരോധകങ്ങളും പ്രതിരോധകം formula_5 ന്റെ പ്രതിരോധം ക്രമീക്കാവുന്നതുമാണ്. അറിയാവുന്ന കാലിലെ രണ്ട് പ്രതിരോധങ്ങളുടെ അംശബന്ധം formula_6, അറിയപ്പെടാത്ത കാലിലെ പ്രതിരോധങ്ങൾക്കു formula_7 തുല്യമാണെങ്കിൽ രണ്ട് കേന്ദ്രബിന്ദുക്കൾ (B, D) തമ്മിലുള്ള പൊട്ടൻഷ്യൽ വ്യതിയാനം 0 ആയിരിക്കും. അപ്പോൾ ഗാൽവനോമീറ്റർ ലൂടെ കറന്റ് ഒഴുകുകയില്ല formula_8. ബ്രിഡ്ജ് സന്തുലിതമല്ലെങ്കിൽ, വൈദ്യുതപ്രവാഹത്തിന്റെ ദിശ formula_5 വളരെ ഉയർന്നതാണോ, formula_5 വളരെ താഴ്ന്നതാണോ എന്ന് കാണിക്കുന്നു. ഗാല്വനോമീറ്ററിലൂടെ വൈദ്യുതപ്രവാഹം ഇല്ലാതാകുന്നതുവരെ വ്യത്യാസപ്പെട്ടുകൊണ്ടിരിക്കും. വൈദ്യുതപ്രവാഹം ഇല്ലാതാകുമ്പോൾ ഗാൽവനോമീറ്റർ റീഡിങ് 0 കാണിക്കും. 

ഗാൽവനോമീറ്റർ ഉപയോഗിച്ച് സീറോകറന്റ് വളരെ കൃത്യമായി കണ്ടെത്താൻ കഴിയും. അതിനാൽ, formula_2 formula_3, formula_4എന്നിവ വളരെ കൃത്യമായി അറിയാം എങ്കിൽ formula_1ഉം വളരെ കൃത്യമായി അളക്കാൻ കഴിയും. formula_1ലെ വളരെ ചെറിയ മാറ്റങ്ങൾ പോലും സംന്തുലനത്തെ ബാധിക്കും. അവ അപ്പോൾത്തന്നെ കണ്ടെത്താനും കഴിയും.

സംതുലനബിന്ദുവിൽ, അംശബന്ധം:

മറ്റൊരു രീതിയിൽ, formula_2 formula_3 , formula_4 എന്നിവ അറിയാം, formula_5എന്നാൽ മാറ്റം വരുത്തുന്നില്ല എങ്കിൽ, കിർച്ചോഫിന്റെ സർക്യൂട്ട് നിയമങ്ങളുടെ സഹായത്താൽ formula_21ന്റെ മൂല്യം പൊട്ടൻഷ്യൽ വ്യതിയാനമോ അല്ലെങ്കിൽ മീറ്ററിലൂടെയുള്ള വൈദ്യുതപ്രവാഹമോ ഉപയോഗിച്ച് കണ്ടെത്താം.

ആദ്യമായി, കിർച്ചോഫിന്റെ ആദ്യത്തെ നിയമമാണ് എന്നീ ജംഗ്ഷനുകളിലെ വൈദ്യുതപ്രവാഹങ്ങൾ കണ്ടെത്താനായി ഉപയോഗിക്കുന്നത്:

എന്നിട്ട്, ABD, BCD എന്നീ ലൂപ്പുകളിലെ പൊട്ടൻഷ്യൽ കണ്ടെത്താനായി കിർച്ചോഫിന്റെ രണ്ടാം നിയമം ഉപയോഗിക്കുന്നു:

ബ്രിഡ്ജ് സംതുലനത്തിലായിരിക്കുമ്പോൾ, ആയിരിക്കും. അങ്ങനെ രണ്ടാമത്തെ കൂട്ടം സമവാക്യങ്ങളെ ഇങ്ങനെ മാറ്റിയെഴുതാം:

എന്നിട്ട്, സമവാക്യങ്ങളെ ഹരിക്കുകയും ക്രമീകരിക്കുകയും ചെയ്യുമ്പോൾ ഇങ്ങനെ ലഭിക്കും: 

ആദ്യത്തെ നിയമത്തിൽ നിന്ന് , എന്നും കാണാം. കണ്ടെത്തേണ്ട ന്റെ മൂല്യം താഴെത്തന്നിരിക്കുന്നതിൽ നിന്ന് ഇപ്പോൾ അറിയാം:



</doc>
<doc id="375484" url="https://ml.wikipedia.org/wiki?curid=375484" title="ബാസ്കിൻ-റോബിൻസ്">
ബാസ്കിൻ-റോബിൻസ്

ബാസ്കിൻ-റോബിൻസ് പരമ്പര ഐസ് ക്രീം ഷോപ്പ് ഫീലിംഗ് ബാസ്കിൻ കൂടാതെ ഇര്വ് റോബിൻസ് ഐസ്ക്രീം, 1953-ൽ സ്ഥാപിതമായ വേണ്ടി, നിർമ്മിച്ച കവറുകൾ പരിസ്ഥിതി, ആഗോള ഗ്ലെംദലെ, കാലിഫോർണിയ . കമ്പനി 5800 ഉണ്ട്, ലോകത്തിലെ ഐസ് ക്രീം ഒരു പ്രൊഫഷണൽ യുഎസ് അതിൽ 2,800 ശാഖകളിൽ ചെയ്തു ആണ്. ലോകമെമ്പാടുമുള്ള 30 രാജ്യങ്ങളിൽ ബാസ്കിൻ-റോബിൻസ് ഐസ്ക്രീം വിതരണം. കമ്പനി കാന്റൺ, മസാച്യുസെറ്റ്സ് ആസ്ഥാനം.



</doc>
<doc id="375487" url="https://ml.wikipedia.org/wiki?curid=375487" title="അനുരാഗ കരിക്കിൻ വെള്ളം">
അനുരാഗ കരിക്കിൻ വെള്ളം

ഖാലിദ് റഹ്മാൻ സംവിധാനം ചെയ്ത് സന്തോഷ് ശിവനും, ഷാജി നടേശനും, പൃഥ്വിരാജ്ഉം, ആര്യയും ഓഗസ്റ്റ് സിനിമാസിന്റെ ബാനറിൽ ഒരുക്കി 2016 ൽ പുറത്തിറക്കിയ മലയാള ചലച്ചിത്രം ആണ് അനുരാഗ കരിക്കിൻ വെള്ളം. ചിത്രത്തിൽ യുവനടൻ ആസിഫ് അലി, ബിജു മേനോൻ, പുതുമുഖം രജിഷ വിജയൻ, ആശ ശരത് എന്നിവർ പ്രധാന വേഷങ്ങളിൽ എത്തുന്നു. ആദ്യ ദിനം തന്നെ മികച്ച അഭിപ്രായങ്ങൾ പ്രേക്ഷകരിൽ നിന്നും ലഭിച്ച ഈ സിനിമയെ തേടി നിരവധി സംസഥാന ചലച്ചിത്ര പുരസ്‌കാരങ്ങൾ എത്തി. 
'അനുരാഗ കരിക്കിൻ വെള്ളാം' ഈദ് ദിനത്തിൽ 2016 ജൂലൈ 7 ന്, 74 തീയേറ്ററുകളിൽ, ഇന്ത്യയിൽ പുറത്തിറങ്ങി. 


</doc>
<doc id="375490" url="https://ml.wikipedia.org/wiki?curid=375490" title="ആർട്ടെസിയ">
ആർട്ടെസിയ

ആർട്ടിസിയ, തെക്കുകിഴക്കൻ ലോസ് ഏഞ്ചലസ് കൗണ്ടിയിലെ ഒരു നഗരമാണ്. 1959 മെയ് 29 ന് സംയോജിപ്പിക്കപ്പെട്ട ആർട്ടെസിയ, ലോസ് ഏഞ്ചൽസ് കൗണ്ടിയുടെ ദ്വാരപഥനഗരങ്ങളിലൊന്നാണ്. 2010 ലെ ഐക്യനാടുകളുടെ സെൻസസ് രേഖകൾ പ്രകാരം ഈ നഗരത്തിലെ ജനസംഖ്യ 16,522 ആയിരുന്നു. ആർട്ടെസിയയുടെ പടിഞ്ഞാറ്, തെക്ക്, കിഴക്ക് വശങ്ങളെ ചുറ്റി സെറിറ്റോസും വടക്കുഭാഗത്ത് നോർവാക്കും സ്ഥിതി ചെയ്യുന്നു. മൈസൽ ക്വാനിനു കൂട്ടുടമസ്ഥതയുള്ള ഈസ്റ്റ് വെസ്റ്റ് ഐസ് പാലസും മത്സരക്കളികൾക്കുള്ള ഐസ് പ്രതലവും സ്ഥിതിചെയ്യുന്നതിവിടെയാണ്. 1914 മുതൽ 1931 വരെ മുൻ പ്രഥമവനിതയായിരുന്ന പാറ്റ് നിക്സൺ ചെറുപ്പകാലം കഴിച്ചുകൂട്ടിയത് ഇവിടെയാണ്. ആ സ്ഥലം ഇപ്പോൾ സമീപ പട്ടണമായ സെറിറ്റോസിൽ ഉൾപ്പെടുന്നു.

1875 മേയ് 3-ന് ആർറ്റേസിയ സ്കൂൾ ഡിസ്ട്രിക്റ്റു പൂർത്തിയാക്കിയതോടെ ആർട്ടീഷ്യ ഗ്രാമം ഉടലെടുത്തു. ഈ പ്രദേശത്തു കാണപ്പെട്ടിരുന്ന നിരവധി ആർട്ടിസിയൻ കിണറുകൾ ( Artesian wells) (ഭൂഗർഭ സമ്മർദ്ദം മൂലം സ്വയമേവ പുറത്തേയ്ക്കു പ്രവഹിക്കുന്ന ജലപ്രവാഹം) സ്ഥിതി ചെയ്തിരുന്നതിനാൽ കൃഷിയ്ക്കും ഫാമിംഗിനു ഈ പ്രദേശം ഏറെ അനുയോജ്യമായിരുന്നു. അതിനാൽ പട്ടണത്തിനും ആർട്ടെസിയ എന്ന പേരു ലഭിച്ചു.

1920 കളിലും 1930 കളിലും ഡച്ച്, പോർച്ചുഗീസ് കർഷകർ ആർട്ടെസിയയെ തെക്കൻ കാലിഫോർണിയയിലെ പ്രധാനപ്പെട്ട ഒരു ക്ഷീരവ്യവസായ ജില്ലയാക്കി മാറ്റി.

രണ്ടാം ലോകമഹായുദ്ധത്തിനു ശേഷം, ഈ മേഖലയിലെ മറ്റു പല നഗരങ്ങളെയും പോലെ, ആർട്ടെസിയയിലും ജീവനക്കാരുടെ താമസസ്ഥലങ്ങൾ ഉണ്ടാക്കാൻ നഗരവികസനം നടത്തുന്നവരിൽ സമ്മർദ്ദമുണ്ടായി. 1956 ൽ ക്ഷീരതാഴ്വര സംയോജിപ്പിക്കപ്പെടുകയും സെറിറ്റോസ് നഗരമായിത്തീരുകയും ചെയ്തു. ഭവനങ്ങളുടെ ആവശ്യകത കൂടുകയും നിർമ്മാണങ്ങൾ തുടർന്നുകൊണ്ടുമിരിക്കെ, ക്ഷീരോത്പാദകർ അവരുടെ പ്രവർത്തനങ്ങൾ കിഴക്കു ഭാഗത്തുള്ള ചിനോയിലേയ്ക്കും വടക്ക് സെൻട്രൽ വാലിയിലേയ്ക്കും മാറ്റി. ഒടുവിൽ ആർട്ടെസിയ 1959 മെയ്‍ 29 ന് സംയോജിപ്പിക്കപ്പെട്ട ഒരു നഗരമായി മാറി.

നഗരത്തിൻറെ പഴയ ചരിത്രവും ചരിത്ര പ്രദേശങ്ങളും സംരക്ഷിക്കുന്നതിനായി 1993-ൽ ആർട്ടെസിയ ഹിസ്റ്റോറിക്കൽ സൊസൈറ്റി രൂപവത്കരിക്കപ്പെട്ടു. 2002-ൽ ഹിസ്റ്റോറിക്കൽ സൊസൈറ്റി, നഗരത്തിൽ അവസാനമായി ശേഷിച്ച സ്പാനിഷ് ശൈലികളിൽ നിർമ്മിക്കപ്പെട്ട ഭവനങ്ങളിലൊന്ന് പുനർനിർമ്മിച്ച് ഒരു ഹിസ്റ്റോറിക് സിവിക് മ്യൂസിയമായി പൊതുജനങ്ങൾക്ക് തുറന്നുകൊടുത്തു. 

ആർട്ടെസിയ സ്ഥിതിചെയ്യുന്ന അക്ഷാംശ രേഖാംശങ്ങൾ (33.867215, -118.080622) ആണ്. ഐക്യനാടുകളുടെ സെൻസസ് ബ്യൂറോയുടെ കണക്കനുസരിച്ച്, നഗരത്തിൻറെ മൊത്തം വിസ്തീർണ്ണം 1.6 ചതുരശ്ര മൈൽ (4.1 കിമീ) ആണ്. ഇതുമുഴുവൻ കരപ്രദേശമാണ്.


</doc>
<doc id="375496" url="https://ml.wikipedia.org/wiki?curid=375496" title="ശൃംഗേരി ശാരദാ പീഠം">
ശൃംഗേരി ശാരദാ പീഠം

എ.ഡി 8-ആം നൂറ്റാണ്ടിൽ ശങ്കരാചാര്യർ സ്ഥാപിച്ച ഒരു അദ്വൈത വേദാന്ത മഠമാണ് ശൃംഗേരി ശാരദാ പീഠം (സംസ്കൃതം: शृंगेरी शारदा पीठम; ഇംഗ്ലീഷ്: Sringeri Sharada Peetha). ശങ്കരാചാര്യർ ഇന്ത്യയുടെ നാലു ദിക്കിലായി സ്ഥാപിച്ച നാലു മഠങ്ങളിൽ ദക്ഷിണദേശത്തുള്ള മഠമാണ് ഇത്. കർണാടകത്തിലെ ചിക്കമംഗളൂർ ജില്ലയിൽ തുംഗാ നദിക്കരയിലായാണ് ശാരദാമഠം സ്ഥിതിചെയ്യുന്നത്. മംഗളൂരു നഗരത്തിൽ നിന്ന് ഈ മഠം 105 കിലോമീറ്ററും, ബെംഗളൂരുവിൽനിന്ന് 303 കിലോമീറ്ററും അകലെയാണ്.



</doc>
<doc id="375500" url="https://ml.wikipedia.org/wiki?curid=375500" title="ദ്വാരകാ പീഠം">
ദ്വാരകാ പീഠം

എ.ഡി 8-ആം നൂറ്റാണ്ടിൽ ശങ്കരാചാര്യർ സ്ഥാപിച്ച ഒരു അദ്വൈത വേദാന്ത മഠമാണ് ദ്വാരക പീഠം അഥവാ ദ്വാരക മഠം (സംസ്കൃതം: पीठम; ഇംഗ്ലീഷ്: Dvaraka Pitha). ശങ്കരാചാര്യർ ഇന്ത്യയുടെ നാലു ദിക്കിലായി സ്ഥാപിച്ച നാലു മഠങ്ങളിൽ പടിഞ്ഞാറ് ദേശത്തുള്ള മഠമാണ് ഇത്. ഗുജറാത്തിലെ ദ്വാരകയിലാണ് ഈ മഠം സ്ഥിതിചെയ്യുന്നത്.


</doc>
<doc id="375503" url="https://ml.wikipedia.org/wiki?curid=375503" title="വി. ശിവദാസൻ">
വി. ശിവദാസൻ

കേരളത്തിലെ പ്രമുഖ ഇടതുപക്ഷ പ്രവർത്തകനും സി.പി.ഐ (എം) സംസ്ഥാന കമ്മിറ്റി അംഗവുമാണ് വി. ശിവദാസൻ. 

കണ്ണൂർ ജില്ലയിലെ ഇരിട്ടി വിളക്കോട് വെള്ളുവ ഹൗസിൽ പരേതനായ കെ നാരായണന്റെയും വി മാധവിയുടെയും മകനായി 1979ൽ ജനനം. കണ്ണൂർ പനോളി സ്വദേശി സഹന സഹധർമിണിയാണ്..

കണ്ണൂർ ജില്ലയിലെ പേരാവൂർ പാലാ ഗവർമെന്റ് ഹൈസ്കൂളിൽ നിന്ന് ഹൈസ്കൂൾ വിദ്യാഭ്യാസവും പഠനം കണ്ണൂർ പഴശ്ശിരാജാ എൻ.എസ്.എസ് കോളേജിൽ നിന്ന് പ്രീഡിഗ്രി വിദ്യാഭ്യാസവും പൂർത്തിയാക്കി. കണ്ണൂർ ബർണ്ണൻ കോളേജിൽ നിന്ന് രാഷ്‌ട്രമീമാംസയിൽ ഒന്നാം റാങ്കോടെ ബിരുദപഠനം പൂർത്തിയാക്കിയ അദ്ദേഹത്തിന്റെ ബിരുദാനന്ത ബിരുദപഠനവും അതേ കോളേജിൽ നിന്ന് തന്നെയായിരുന്നു. "കേരളത്തിലെ കർഷക സമരങ്ങളിൽ മാധ്യമങ്ങളുടെയും സാഹിത്യത്തിന്റെയും പങ്ക്" എന്ന വിഷത്തിൽ ഡൽഹി ജവഹർലാൽ നെഹ്‌റു സർവ്വകലാശാലയിൽ നിന്ന് 2010ൽ ഡോക്‌ടറേറ്റും പിന്നീട് അവിടെ നിന്ന് തന്നെ പോസ്റ്റ് ഡോക്ടറൽ ഫെലോഷിപ്പും നേടി.

വിദ്യാർത്ഥി സംഘടനാ പ്രവർത്തനത്തിലൂടെ സജീവ രാഷ്ട്രീയത്തിലേക്കെത്തിയ ശിവദാസന്റെ ഇടപെടലുകൾ ദേശീയ തലത്തിൽ അദ്ദേഹത്തെ ശ്രദ്ധേയനാക്കി . എസ്.എഫ്.ഐ ദേശീയ പ്രസിഡണ്ടായിരിക്കെ ഹിമാചൽ പ്രദേശ്, പശ്ചിമ ബംഗാൾ, ഉത്തർ പ്രദേശ്, ജമ്മു കാശ്മീർ തുടങ്ങിയ സംസ്ഥനങ്ങളിലെ ന്യൂനപക്ഷ ദളിദ് വിദ്യാർത്ഥികളുടെ ഉന്നമനത്തിനായി അദ്ദേഹം നടത്തിയ പ്രവർത്തനങ്ങൾ ഏറെ പ്രശംസ പിടിച്ചുപറ്റിയിരുന്നു. 

ഹൈസ്കൂൾ വിദ്യാഭ്യാസകാലത്ത് എസ്.എഫ്.ഐയുടെ പാലാ ഹൈസ്കൂൾ യൂണിറ്റ് കമ്മിറ്റി സെക്രട്ടറിയായിട്ടായിരുന്നു സംഘടനാരംഗത്തേക്ക് എത്തിയത്. പിന്നീട് എസ്.എഫ്.ഐ പേരാവൂർ ഏരിയാ കമ്മിറ്റി അംഗം, ഏരിയാ സെക്രട്ടറി, ജില്ലാ കമ്മിറ്റി അംഗം, ജില്ലാ പ്രസിഡണ്ട്, സെക്രട്ടറി, സംസ്ഥാന കമ്മിറ്റി അംഗം, സംസ്ഥാന സെക്രട്ടറിയേറ്റ് അംഗം, കേന്ദ്ര കമ്മിറ്റി അംഗം എന്നീ നിലകളിൽ വിദ്യാർത്ഥി സംഘടനാ തൻ്റെ കഴിവ് തെളിയിച്ച അദ്ദേഹം എസ്.എഫ്.ഐയുടെ ദേശീയ പ്രസിഡണ്ടായി തിരഞ്ഞെടുക്കപ്പെടുകയായിരുന്നു.

നിലവിൽ കേരളാ സംസ്ഥാന വൈദ്യുതി ബോർഡിൽ സ്വതന്ത്ര ചുമതല വഹിക്കുന്ന ഡയറക്ടറാണ്.



</doc>
<doc id="375509" url="https://ml.wikipedia.org/wiki?curid=375509" title="ഫാരഡേയുടെ വൈദ്യുതവിശ്ലേഷണ നിയമങ്ങൾ">
ഫാരഡേയുടെ വൈദ്യുതവിശ്ലേഷണ നിയമങ്ങൾ

ഫാരഡേയുടെ വൈദ്യുതവിശ്ലേഷണ നിയമങ്ങൾ 1834 ൽ പ്രസിദ്ധീകരിച്ച ഇലക്ട്രോകെമിക്കൽ ഗവേഷണങ്ങളുടെ അടിസ്ഥാനത്തിലുള്ള പരിമാണസംബന്ധിയായ ബന്ധങ്ങൾ കാണിക്കുന്ന നിയമങ്ങളാണ്. ഫാരഡേയുടെ രീതികളിൽ നിന്നും തീർത്തും സ്വതന്ത്രമായി ഇതേ വർഷം തന്നെ ഇറ്റാലിയിലെ കാർലോ മുറ്റെയ്ക്കി വൈദ്യുതവിശ്ലേഷണ നിയമങ്ങൾ കണ്ടെത്തിയിരുന്നു. വൈദ്യുതവിശ്ലേഷണ നിയമങ്ങളെ Faraday-Matteucci's laws എന്നും പറയുന്നു.

ഫാരഡേയുടെ നിയമങ്ങളെ ഇങ്ങനെ ചുരുക്കിപ്പറയാം:

ഇവിടെ,


ഫാരഡേയുടെ ആദ്യനിയമമനുസരിച്ച്, "M", "F", "z" എന്നിവ സ്ഥിരാങ്കങ്ങളാണ്. അങ്ങനെ വരുമ്പോൾ, "Q" ന്റെ മൂല്യം കൂടുന്നതനുസരിച്ച് m ന്റെ മൂല്യവും വർധിക്കും.

ഫാരഡേയുടെ രണ്ടാം നിയമമനുസരിച്ച്, "Q", "F", "z"എന്നിവ സ്ഥിരാങ്കങ്ങളാണ്. അങ്ങനെ വരുമ്പോൾ, "M/z" ന്റെ (equivalent weight) മൂല്യം കൂടുമ്പോൾ m ന്റെ മൂല്യവും വർധിക്കും.

സ്ഥിരമായ വൈദ്യുതി പ്രവഹിക്കുന്ന വൈദ്യുതവിശ്ലേഷണം നടക്കുന്ന ലളിതമായ അവസരത്തിൽ, formula_2 ആയതിനാൽ ഇങ്ങനെ എഴുതാം:

അങ്ങനെ, 

ഇവിടെ,


വ്യതിചലിച്ചുകൊണ്ടിരിക്കുന്ന വൈദ്യുതപ്രവാഹമുള്ള കൂടുതൽ സങ്കീർണ്ണമായ അവസരത്തിൽ, ആകെ ചാർജ്ജ് "Q" എന്നത് വൈദ്യുതപ്രവാഹത്തെ "I"("formula_5") സമയത്തിനുമേൽ "formula_5"
ഇന്റഗ്രേറ്റ് ചെയ്യുന്നതായിരിക്കും:

ഇവിടെ, "t" എന്നത് വൈദ്യുതവിശ്ലേഷണത്തിനു വേണ്ട ആകെ സമയമാണ്. 




</doc>
<doc id="375510" url="https://ml.wikipedia.org/wiki?curid=375510" title="ഉമിയാം തടാകം">
ഉമിയാം തടാകം

മേഘാലയ സംസ്ഥാനത്തിൽ ഷില്ലോങ്ങിൽ നിന്ന് 15 കി മീ അകലെയുള്ള ഒരു ജലസംഭരണിയാണ് ഉമിയം തടാകം (സാധാരണയായി ബാരാപാനി തടാകം എന്നും അറിയപ്പെടുന്നു). 1960 കളുടെ ആരംഭത്തിൽ ഉമിയം നദിക്ക് ഡാം ചെയ്താണ് ഇത് നിർമ്മിച്ചത്. 220 ചതുരശ്ര കിലോമീറ്ററിൽ വ്യാപിച്ചു കിടക്കുന്ന തടാകവും അണക്കെട്ടിലെ പ്രധാന ജലസംഭരണപ്രദേശവും.

തടാകത്തെ തടഞ്ഞുനിർത്തുന്ന ഉമിയം ഡാം 1960-കളുടെ ആദ്യത്തിൽ അസം സംസ്ഥാന ഇലക്ട്രിസിറ്റി ബോർഡാണ് നിർമ്മിച്ചത്. ജലവൈദ്യുത പദ്ധതിക്ക് ജലസംഭരണമുണ്ടായിരുന്നു അണക്കെട്ട്. തടാകത്തിന് വടക്ക് സ്ഥിതി ചെയ്യുന്ന ഉമിയം സ്റ്റേജ് ഒന്നിൽ ഹൗസ്ഹോൾസിന് 9 മില്ലീമീറ്റർ ടർബൈൻ ജനറേറ്ററുകൾ ഉണ്ട്. ഇത് 1965 ൽ വാണിജ്യ പ്രവർത്തനം നടത്തി. ഉമിയം സ്റ്റേജ് ഇന്ത്യയിലെ വടക്കുകിഴക്കൻ മേഖലയിൽ കമ്മീഷൻ ചെയ്ത ആദ്യത്തെ ജലസംഭരണ ​​പദ്ധതിയാണ് ഉമ്മിയം സ്റ്റേജ്. (ഊർട്രു ഹൈഡ്രോ ഇലക്ട്രിക് പ്രോജക്ട്, അതിന്റെ പ്രവർത്തനശേഷി 8.4 മെഗാവാട്ട് ആണ്, 1957 ൽ പ്രവർത്തനം ആരംഭിച്ചു.) ഉമിയം പ്രോജക്ടിന്റെ മൂന്നു ഘട്ടങ്ങൾ പിന്നീട് താഴോട്ട്.

മേഘാലയ സംസ്ഥാനത്തെ ഒരു പ്രധാന വിനോദ സഞ്ചാര കേന്ദ്രമാണ് ഈ തടാകം. വാട്ടർ സ്പോർട്സ്, സാഹസിക സൗകര്യങ്ങൾ എന്നിവയ്ക്ക് പ്രശസ്തമാണ് ഇവിടം. കയാക്കിംഗ്, വാട്ടർ സൈക്ലിംഗ്, സ്കോർട്ടിങ്, ബോട്ടിംഗ് എന്നിവയാണ് ഇവിടത്തെ വിനോദങ്ങൾ.

വൈദ്യുതി ഉൽപാദനത്തിനായി വെള്ളം സൂക്ഷിക്കുന്നതിനൊപ്പം, സൂക്ഷ്മവും, മെസോയും, മാക്രോ തലങ്ങളിൽ ധാരാളം ജൈവവ്യവസ്ഥാ ആവാസകേന്ദ്രങ്ങളും ഈ തടാകം നൽകുന്നുണ്ട്. താഴ്ന്ന പ്രദേശങ്ങളിലെ ജലസേചനം, മത്സ്യബന്ധനം, കുടിവെള്ളം എന്നിവ പ്രാദേശിക ആവശ്യങ്ങൾ ഈ തടാകം നിറവേറ്റുന്നു.

ഷില്ലോംഗിലെ ജനസംഖ്യാ വർദ്ധനവ് കാരണം ഈ തടാകത്തിലെ മലിനീകരണം വർദ്ധിച്ചുവരുന്നു. ഷില്ലോംഗ് നഗരത്തിൽനിന്നുമുള്ള ഒഴുക്കിൻറെ ദിശയിലായാണ് ഈ തടാകം സ്ഥിതിചെയ്യുന്നുവെന്നതാണ് കൂടുതൽ മലിനീകരണത്തിന് കാരണമാകുന്നത്. ജലസ്രോതസ്സുകൾ കൈയേറ്റം ചെയ്യൽ, വനനശീകരണം, പ്രകൃതിദത്ത ഡ്രെയിനേജ് സംവിധാനങ്ങൾ തടസ്സപ്പെടുത്തുക, അശാസ്ത്രീയ ഖനികൾ തുടങ്ങിയവ കാരണങ്ങളാൽ ഓരോ വർഷവും ഉമിയം തടാകത്തിൽ 40,000 ക്യുബിക് മീറ്റർ എക്കൽമണ്ണ് വരുന്നുണ്ട്. ഇത് തടാകത്തിൽ ശേഖരിക്കാനാവുന്ന ജലത്തിന്റെ അളവ് കുറച്ചിട്ടുണ്ട്.


</doc>
<doc id="375512" url="https://ml.wikipedia.org/wiki?curid=375512" title="പൻഡാനേസീ">
പൻഡാനേസീ

സപുഷ്പികളുൾപ്പെടുന്ന ഒരു സസ്യകുടുംബമാണ്  പൻഡാനേസീ (Pandanaceae). പടിഞ്ഞാറേ ആഫ്രിക്ക മുതൽ പസഫിക് സമുദ്രം വരെയുള്ള ഉഷ്ണമേഖല, മിതോഷ്ണമേഖലാപ്രദേങ്ങളിൽ ഈ കുടുംബത്തിലെ സസ്യങ്ങൾ കാണപ്പെടുന്നു. ഈ സസ്യകുടുംബത്തിൽ  5 ജീനസ്സുകളിലായി 982 സ്പീഷിസുകളാണുള്ളത് 

വൃക്ഷം, കുറ്റിച്ചെടി, ദാരുലതകൾ, ആരോഹി, അധിസസ്യം,  ചിരസ്ഥായിസസ്യങ്ങൾ എന്നിവ ഉൾപ്പെടുന്ന സസ്യകുടുംബമാണിത്. 

 "Benstonea", "Freycinetia", "Martellidendron", "Pandanus", "Sararanga" "എന്നീ അഞ്ചു ജീനസ്സുകളാണുള്ളത്."


</doc>
<doc id="375519" url="https://ml.wikipedia.org/wiki?curid=375519" title="പുല്ലാട്ട് ലഹള">
പുല്ലാട്ട് ലഹള

നവോദ്ധാന നായകനായിരുന്ന അയ്യൻകാളി അവറുകളുടെ വിദ്യാഭ്യാസത്തിനു വേണ്ടിയുള്ള സമരത്തിൽ നിർണ്ണായകമായ ഒരു സമരമുഖം പുല്ലാട് എന്ന സ്ഥലത്ത് തുറന്നു. ആ സമരത്തിൽ പലവിധ എതിർപ്പുകളും രക്തച്ചൊരിച്ചിലുകളും നടന്നു. അതിന്റെ ഫലമായി പട്ടികജാതി പട്ടികവർഗ്ഗ വിദ്യാർത്ഥികൾക്ക് വിദ്യാഭ്യാസത്തിൽ ഉന്നത നിലവാരത്തിൽ വിദ്യാഭ്യാസം നേടുവാൻ സാധിച്ചു എന്നത് അഭിമാനകരമാണ്.

ഇന്നത്തെ പത്തനംതിട്ട ജില്ലയിൽ തിരുവല്ല താലൂക്കിൽ കോയിപ്രം വില്ലേജിൽ ഉള്ള ഒരു സ്ഥലമാണ് പുല്ലാട്. അയ്യങ്കാളിയുടെ വിദ്യാഭ്യാസ സമരത്തിൽ പ്രചോദനം ഉൾക്കൊണ്ട് അദ്ദേഹത്തിന്റെ സഹപ്രവർത്തകരായ വെളളിക്കര ചോതി, കുറുമ്പൻ ദൈവത്താൻ എന്നീ സമരനേതാക്കന്മാരുടെ പ്രവർത്തനഫലമായി പുല്ലാട്ടുള്ള നമ്മുടെ ആളുകൾ കുട്ടികളെ വിദ്യാലയത്തിൽ പഠിപ്പിക്കുന്നതിന് തീരുമാനിച്ചു.

പുല്ലാട് സവർണ്ണ ജാതിക്ക് മേൽകോയ്മ ഉള്ള സ്ഥലമാണ്. അവിടെയുള്ള സർക്കാർ വിദ്യാലയത്തിൽ പ്രവേശനത്തിന് പരിശ്രമിച്ചു. പക്ഷേ സവർണ്ണ ജാതിക്കാർ എതിർപ്പുമായി വന്നു. ചില ഉരസലുകൾ നടന്നു.

വെള്ളിക്കര ചോതി അയ്യങ്കാളിയുമായി സംസാരിച്ച് ചില തീരുമാനങ്ങളിൽ എത്തി. അതിൻപ്രകാരം റാന്നിക്ക് കിഴക്കുള്ള ചേലക്കാമ്പു എന്ന സ്ഥലത്തു നിന്ന് കായികാഭ്യാസികളെ വരുത്തി അവർ പുല്ലാട്ടും സമീപപ്രദേശത്തുമുള്ള ചെറുപ്പക്കാരെ ആയുധ അഭ്യാസം പഠിപ്പിച്ചു. പല മാസങ്ങളുടെ പരിശീലനത്തിനുശേഷം അയ്യങ്കാളി നേരിൽ കണ്ട് ശിഷണം ഉറപ്പാക്കി പുല്ലാട് താമസിച്ച് എല്ലാകാര്യങ്ങളും ആവശ്യമായ നിർദ്ദേശങ്ങൾ നൽകി 
മാസങ്ങളുടെ തയ്യാറെടുപ്പുകൾക്ക് ശേഷം വിദ്യാലയത്തിൽ പ്രവേശിക്കുവാനുള്ള തീരുമാനത്തിൽ എത്തി. അഞ്ചു കുട്ടികളെ തിരഞ്ഞെടുത്തു. അഴകൻ, റ്റി.റ്റി. കേശവൻ, വേലായുധൻ, മൈലൻ, ഔസേപ്പ് എന്നിവർ.

വിദ്യാലയത്തിന് ഏകദേശം ഒരു കിലോ മീറ്റർ അകലെയുള്ള വൈറ്റാടിമൺ എന്ന സ്ഥലത്ത് കേന്ദ്രീകരിച്ചു.

ചേലക്കാമ്പിൽ നിന്നുള്ള അഭ്യാസികൾ മരഉരൽ (നെല്ലുകുത്തിന് ഉപയോഗിക്കുന്നത്) കാലുകൊണ്ട് തട്ടി അമ്മാനം ആടി മുൻപിൽ നീങ്ങി. അതിനു പുറകിൽ സകല വിധ മാരകായുധങ്ങളുമായി ഒരു സംഘം. അതിനു പുറകിൽ അഞ്ച് വിദ്യാർത്ഥികൾ. അവരുടെ പുറകിൽ അരിവാൾ ചുഴറ്റി നമ്മുടെ അമ്മമാർ നീക്കിസ്‌കൂളിലേക്ക് നീങ്ങി. നാടു മുഴുവൻ ഇളകി മറിഞ്ഞു. അഭ്യാസ മുറകൾ സവർണ്ണരെ ഭയപ്പെടുത്തി. അവർക്ക് ആർക്കും ഒന്നും ഉന്നം ചെയ്യുവാൻ ധൈര്യം ഉണ്ടായില്ല.

അഞ്ച് കുട്ടികളേയും ക്ലാസ്സിൽ കയറ്റിയശേഷം അവർക്ക് കാവൽ നിന്നു. ഈ സമയത്ത് പുറകിൽ സവർണ്ണർ സംഘർഷം തുടങ്ങി. വലിയ സംഘർഷം നടന്നു. അവസാനാം സവർണ്ണർ വിദ്യാലയത്തിന് തീ വച്ചു. അഞ്ച് കുട്ടികളും ഓടി പുല്ലാട് ജംഗ്ഷന് അടുത്തുള്ള കളരിക്കൽ മത്തായിയുടെ കച്ചിത്തുറ് (വൈക്കോൽ) വിന്റെ ഉള്ളിൽ ഒളിച്ച് രക്ഷപ്പെട്ടു.

പ്രജാസഭയിൽ നടത്തിയ പ്രസംഗങ്ങളിൽ നിന്ന് കേരളത്തിലെ നമ്മുടെ കുട്ടികളുടെ തുടർ വിദ്യാഭ്യാസത്തിന് ആവശ്യമായ സഹായങ്ങൾ നേടിയെടുക്കുവാൻ അയ്യങ്കാളിക്ക് സാധിച്ചു. ഉദാഹരണത്തിന് നമ്മുടെ കുട്ടികൾ ക്ലാസ്സിൽ കയറുമ്പോൾ സവർണ്ണ വിഭാഗത്തിൽപ്പെട്ട കുട്ടികൾ ഇറങ്ങിപ്പോവുക പതിവായി. ഇതിന് പരിഹാരമായി ഹാജർ 10 ശതമാനം നോക്കി ഉയർന്ന ക്ലാസ്സിലേയ്ക്ക് പ്രവേശനം നൽകിയാൽ മതിയെന്ന ഓർഡർ എ.സി മിച്ചൽ അവരുടെ സഹായത്തോടുകൂടി നടപ്പിലാക്കി.

1924 മാർച്ച് 10 ന് നമ്മുടെ കുട്ടികളുടെ ക്ലാസ്സുകളിൽ നിന്നുള്ള കൊഴിഞ്ഞു പോക്കിന് പരിഹാരമായി വിദ്യാലയങ്ങളിൽ ഉച്ചഭക്ഷണം നൽകുവാൻ തീരുമാനിച്ചു. (പ്രജാസഭയിൽ ദിവാൻജിഅയ്യങ്കാളിയോട് കുട്ടികളുടെ ക്ലാസ്സിൽ നിന്നുള്ള കൊഴിഞ്ഞു പോക്കിന്റെ കാരണം തിരക്കി. ഉടൻ ഉത്തരം അയ്യൻകാളി നൽകി. എന്റെ കുട്ടികൾക്ക് ആഹാരം കഴിക്കുവാനുള്ള സാഹചര്യം ഇല്ല. അവർ ആഹാം കഴിക്കാതെയാണ് ക്ലാസ്സിൽ വരുന്നത്)

അയ്യങ്കാളിയുടെ പ്രജാസഭയിലെ പ്രസംഗങ്ങൾ നമ്മൾ അറിഞ്ഞിരിക്കണം. അതിൽ ചിലത് പിന്നീട് എഴുതാമെന്ന് കരുതുന്നു.

പുല്ലാട് സ്‌കൂളിൽ പ്രവേശിച്ച കുട്ടികൾ നന്നായി പഠിച്ച് 4-ാം ക്ലാസ്സ് പാസ്സായി. അവർ അഞ്ചു പേരും സമൂഹത്തിൽ നല്ല നിലയിൽ കഴിയുന്നു. റ്റി.റ്റി. കേശവൻ ശാസ്ത്രി തിരുകൊച്ചി നിയമസഭയുടെ സ്പീക്കറായി. അദ്ദേഹത്തിന്റെ സഹോദരൻ അഴകൻ മൂപ്പൻ കൃഷിയും മറ്റുമായി കഴിഞ്ഞു. വേലായുധൻ സാർ പോസ്റ്റൽ വകുപ്പിൽ ജോലി കിട്ടി. അദ്ദേഹത്തിന്റെ സഹോദരൻ മൈലൻ മൂപ്പൻ കോയിപ്രം പഞ്ചായത്തിൽ ജോലി കിട്ടി. ഔസേപ്പു സാർ സ്‌കൂൾ അദ്ധ്യാപകനായി.

എഴുത്തും വായനയും അറിയുവാൻ പാടില്ലാത്ത അയ്യങ്കാളിയുടെ ധീരമായ പ്രവർത്തികൾ പ്രജാസഭയിൽ അദ്ദേഹം നടത്തിയ പ്രസംഗങ്ങൾ ചോദ്യങ്ങൾക്കുള്ള ഉത്തരങ്ങൾ നമ്മേ അഭിമാനം കൊള്ളിക്കുന്നു.

http://idaneram.blogspot.com/2014/12/blog-post_58.html?m=1

</doc>
<doc id="375524" url="https://ml.wikipedia.org/wiki?curid=375524" title="ഗാൽവനിക് സെൽ">
ഗാൽവനിക് സെൽ

ഗാൽവനിക് സെൽ അല്ലെങ്കിൽ വോൾട്ടാസെൽ യഥാക്രമം ലുഇഗി ഗാല്വനി, അലെസാൻഡ്രോ വോൾട്ട എന്നിവരുടെ നാമധേയത്തിലാണ് അറിയപ്പെടുന്നത്. ഇത് ഒരു വൈദ്യുത- രാസ സെൽ ആണ്. സെല്ലിനുള്ളിൽ നടക്കുന്ന റിഡോക്സ് പ്രവർത്തനത്തിൽ നിന്നാണ് വൈദ്യുത ഊർജ്ജം ഉൽപ്പാദിപ്പിക്കുന്നത്. പൊതുവായി ഇതിൽ സാൾട്ട് ബ്രിഡ്ജിനാൽ ഘടിപ്പിക്കപ്പെട്ട വ്യത്യസ്തമായ രണ്ട് ലോഹങ്ങൾ അടാങ്ങിയിരിക്കുന്നു; അല്ലെങ്കിൽ ഓരോ ഹാഫ്- സെല്ലുകളും സുഷിരങ്ങളുള്ള സ്തരം കൊണ്ട് വേർതിരിച്ചിരിക്കും. 

ആദ്യത്തെ വൈദ്യുത ബാറ്ററിയായ വോൾട്ടായിക് പൈൽ കണ്ടെത്തിയത് വോൾട്ടയാണ്. . പൊതുവായ ഉപയോഗത്തിൽ, ബാറ്ററി എന്ന പദം ഒരു ഗാൽവനിക്ക് സെല്ലിനെ മാത്രമാണ് ഉൾപ്പെടുത്തുന്നത്. എന്നാൽ, യഥാർത്ഥത്തിൽ അനേകം സെല്ലുകൾ ചേർന്നതാണ് ഒരു ബാറ്ററി. 

ലളിതമായ രൂപത്തിൽ, ഒരു ഹാഫ്- സെല്ലിൽ ഒരു ലായനിയിൽ മുങ്ങിയിരിക്കുന്ന ഒരു സോളിഡ് മെറ്റൽ അടങ്ങിയിരിക്കുന്നു. ലായനിയിൽ ഇലക്ട്രോഡായ ലോഹത്തിന്റെ കാറ്റയോണുകളും കാറ്റയോണുകളുടെ ചാർജ്ജിനെ സംതുലനമാക്കാനുള്ള ആനയോണുകളും അടങ്ങിയിരിക്കുന്നു. തത്ത്വത്തിൽ, ഒരു ഹാഫ്- സെല്ലിൽ രണ്ട് ഓക്സിഡേഷൻ സ്റ്റേറ്റിലുള്ള ലോഹമാണ് അടങ്ങിയിരിക്കുന്നത്. ഒറ്റപ്പെട്ട ഒരു ഹാഫ്- സെല്ലിനുള്ളിൽ രാസസംതുലനത്തിലുള്ള ഓക്സിഡേഷൻ- റിഡക്ഷൻ രാസപ്രവർത്തനം നടക്കുന്നു. ഈ സാഹചര്യത്തെ താഴെത്തന്നിരിക്കുന്ന വിധത്തിൽ ചിഹ്നങ്ങൾ ഉപയോഗിച്ച് എഴുതാം:

(ഇവിടെ, "M" കാണിക്കുന്നത് ഒരു ലോഹകാറ്റയോണിനെയാണ്; ""n"" ഇലക്ട്രോണുകൾ നഷ്ടപ്പെട്ടതുമൂലം ചാർജ്ജിലുണ്ടാകുന്ന അസന്തുലനാവസ്ഥയുള്ള ഒരു ആറ്റം):

ഒരു ഗാൽവനിക്ക് സെല്ലിൽ രണ്ട് ഹാഫ്- സെല്ലുകൾ അടങ്ങിയിരിക്കുന്നു. അതായത്, ഒരു ഹാഫ്- സെല്ലിലെ ഇലക്ട്രോഡ് ലോഹം A കൊണ്ടും അടുത്ത ഹാഫ്- സെല്ലിലെ ഇലക്ട്രോഡ് ലോഹം B കൊണ്ടും ഉള്ളതാണ്. ഈ വിധത്തിൽ, രണ്ട് വ്യത്യസ്ത ഹാഫ്- സെല്ലുകളിലെ റിഡോക്സ് പ്രവർത്തനങ്ങൾ ഇവയാണ്:
പൊതുവായി, അനന്തരം, ഈ രണ്ട് ലോഹങ്ങൾക്കും തമ്മിൽത്തമ്മിൽ പ്രവർത്തിക്കാൻ കഴിയും:
മറ്റൊരു രീതിയിൽ പറഞ്ഞാൽ, ഒരു ഹാഫ്- സെല്ലിലെ ലോഹ ആറ്റങ്ങൾക്ക് അടുത്ത ഹാഫ്- സെല്ലിലെ ലോഹകാറ്റയോണുകളുടെ റിഡക്ഷനെ പ്രേരിപ്പിക്കാനും കഴിയും. തിരിച്ചു പറഞ്ഞാൽ, ഒരു ഹാഫ്- സെല്ലിലെ ലോഹകാറ്റയോണുകൾക്ക് അടുത്ത ഹാഫ്- സെല്ലിലെ ലോഹ ആറ്റങ്ങളെ ഓക്സിഡൈസ് ചെയ്യാൻ കഴിയും. ലോഹം B യ്ക്ക് ലോഹം A യേക്കാൾ ഇലക്ട്രോനെഗറ്റിവിറ്റി കൂടുതൽ ആകുമ്പോൾ, ലോഹം B, ലോഹം A യിൽ നിന്ന് ഇലക്ട്രോണുകൾ സ്വീകരിക്കാൻ തുടങ്ങും. (അതായത്, ലോഹം B, ലോഹം A യെ ഓക്സിഡൈസ് ചെയ്യാൻ പ്രേരിപ്പിക്കുന്നു ). ഇപ്രകാരം, ഒരു ദിശയിലുള്ള രാസപ്രവർത്തനത്തിന് കാരണമാകുന്നു:



</doc>
<doc id="375533" url="https://ml.wikipedia.org/wiki?curid=375533" title="ആടുപുലിയാട്ടം">
ആടുപുലിയാട്ടം

കണ്ണൻ താമരക്കുളം സംവിധാനം ചെയ്ത് 2016 ൽ പുറത്തിറക്കിയ ഒരു ഹൊറർ കോമഡി മലയാള ചലച്ചിത്രം ആണ് ആട്പുലിയാട്ടം. ചിത്രത്തിൽ നടൻ ജയറാം ആണ് പ്രധാന വേഷത്തിൽ എത്തുന്നത്. രമ്യ കൃഷ്ണൻ അഭിനയിച്ച സിനിമ ആണിത്.


</doc>
<doc id="375536" url="https://ml.wikipedia.org/wiki?curid=375536" title="വൈറ്റ്">
വൈറ്റ്

ഉദയ് ആനന്ദൻ സംവിധാനം ചെയ്ത് തിരക്കഥ ഒരുക്കി 2016 ൽ പുറത്തിറക്കിയ റൊമാന്റിക് മലയാള ചലച്ചിത്രം ആണ് വൈറ്റ്.. ബോളിവുഡ് നദി ഹുമ ഖുറേഷിയുടെ ആദ്യ മലയാള ചലച്ചിത്രം ആണിത്. ഇറോസ് ഇന്റർനാഷണൽ നിർമിച്ച ഈ ചിത്രം ബോക്സ് ഓഫീസിൽ ഒരു പരാജയം ആയി തീർന്നു.



</doc>
<doc id="375538" url="https://ml.wikipedia.org/wiki?curid=375538" title="ഡ്രൈസെൽ">
ഡ്രൈസെൽ

ഡ്രൈസെൽ എന്നത് ഒരു തരം ബാറ്ററിയാണ്. ഇത് കൈയ്യിൽ കൊണ്ടുനടക്കാവുന്ന തരം വൈദ്യുതോപകരണങ്ങളിൽ ഉപയോഗിക്കുന്നു. ഇത് കണ്ടെത്തിയത് 1886ൽ ജർമ്മൻ ശാസ്ത്രജ്ഞനായ Carl Gassner ആണ്.

ഡ്രൈസെൽ പേസ്റ്റ് രൂപത്തിലുള്ള ഇലക്ട്രോലൈറ്റ് ഉപയോഗിക്കുന്നു. വൈദ്യുതി കടന്നു പോകാൻ തക്കവിധത്തിൽ ഇത് ആവശ്യത്തിനു മാത്രം ഈർപ്പം ഉള്ളതായിരിക്കും. വെറ്റ് സെല്ലിൽ നിന്നും വ്യത്യസ്തമായി ഒഴുകുന്ന ദ്രാവകം അടങ്ങിയിട്ടില്ലാത്തതിനാൽ തുളുമ്പാതെ ഏതു രീതിയിലും ഉപയോഗിക്കാൻ കഴിയുന്നതു കൊണ്ട് കൈയ്യിൽ കൊണ്ടുനടക്കാവുന്ന ഉപകരണങ്ങളിൽ ഇത് അനുയോജ്യമാണ്. 

പൊതുവായ ഒരു ഡ്രൈസെൽ ആണ് സിങ്ക്- കാർബൺ സെൽ. ഇത് ഡ്രൈ ലെക്ലാൻഷെ സെൽ എന്നും അറിയപ്പെടുന്നു. സാധാരണ പൊട്ടൻഷ്യൽ 1.5 വോൾട്ട് ആണ്. ആൽക്കലൈൻ സെല്ലിന്റേതിനു തുല്യമാണിത്. (രണ്ട് സെല്ലുകളും ഒരേ സിങ്ക്- മാംഗനീസ് ഡയോക്സൈഡ് കൂട്ടാണ് ഉപയോഗിക്കുന്നത്).

ഒരു മാതൃകാ ഡ്രൈസെല്ലിൽ സിലിണ്ടർ പാത്രത്തിന്റെ രൂപത്തിലുള്ള സിങ്ക്ആനോഡും കേന്ദ്ര ദണ്ഡിന്റെ രൂപത്തിലുള്ള കാർബൺ കാഥോഡും ഉണ്ട്. പെയിസ്റ്റിന്റെ രൂപത്തിലുള്ള ഇലക്ട്രോലൈറ്റായ അമോണിയം ക്ലോറൈഡ് സിങ്ക് ആനോഡിനെ പൊതിഞ്ഞിരിക്കുന്നു. ഇലക്ട്രോലൈറ്റിനും കാർബൺ കാഥോഡിനും ഇടയിലുള്ള സ്ഥലത്ത് മാംഗനീസ് ഡയോക്സൈഡ്, അമോണിയം ക്ലോറൈഡ് എന്നിവ അടങ്ങിയ രണ്ടാമതൊരു പേസ്റ്റ് അടങ്ങിയിരിക്കുന്നു. ഇത് ഒരു ഡീ- പോളറൈസറായി പ്രവർത്തിക്കുന്നു. ചില രൂപകൽപ്പനകളിൽ, അമോണിയം ക്ലോറൈഡിനു പകരം സിങ്ക് ക്ലോറൈഡ് ഉപയോഗിക്കാറുണ്ട്. 

അനേകം കണ്ടുപിടുത്തക്കാർ വൈദ്യുതരാസസെല്ലിനെ കൂടുതൽ സൗകര്യപ്രദമാക്കാൻ വേണ്ടി ഇലക്ട്രോലൈറ്റിനെ നിശ്ചലമാക്കാൻ ശ്രമിച്ചു. 1812ലെ സാംബോണി പൈൽ എന്നത് വളരെ ഉയർന്ന വോൾട്ടേജ് തരുന്ന ഡ്രൈസെൽ ആയിരുന്നു. എന്നാൽ ഒരു മിനിറ്റു നേരത്തേക്കുള്ള വൈദ്യുതി തരാൻ മാത്രമേ അതിനു കഴിഞ്ഞിരുന്നുള്ളൂ. സെല്ലുലോസ്, അറക്കപ്പൊടി, സ്പൺ ഗ്ലാസ്, ആസ്ബസ്റ്റോസ് നാരുകൾ, ജലാറ്റിൻ എന്നിവ കൊണ്ട് വ്യത്യസ്ത പരീക്ഷണങ്ങൾ നടത്തി. 

1886ൽ, Carl Gassner ന് ലെക്ലാൻഷെ സെല്ലിന്റെ ഒരു വകഭേദത്തിന് ജർമ്മൻ പേറ്റന്റ് ലഭിച്ചു. ഇത് ഡ്രൈസെൽ എന്ന് അറിയപ്പെടാൻ കാരണം ഇതിൽ ഒഴുകിനടക്കുന്ന ഇലക്ട്രോലൈറ്റ് ഇല്ലാതിരുന്നതിനാലാണ്. അതോടൊപ്പം, ഒരു പേസ്റ്റ് ഉണ്ടാക്കാനായി അമോണിയം ക്ലോറൈഡ് പ്ലാസ്റ്റർ ഓഫ് പാരീസിന്റെ കൂടെയും ഷെൽ ലൈഫ് കൂട്ടാൻ വേണ്ടി കുറച്ച് സിങ്ക് ക്ലോറൈഡും ചേർത്തു. കാഥോഡായ മാംഗനീസ് ഡയോക്സൈഡ് ഈ പേസ്റ്റിലേക്ക് ഇറക്കിവെച്ചു. ഇവ രണ്ടും സിങ്ക് ഷെല്ലുകൊണ്ട് സീൽ ചെയ്തു. സിങ്ക് ഷെല്ല് ആനോഡായാണ് പ്രവർത്തിക്കുന്നത്. 1887 നവംബറിൽ ഇതേ ഉപകരണത്തിന് യു. എസ് പേറ്റന്റ് സമ്പാദിച്ചു. 


പ്രൈമറി സെല്ലുകൾ രണ്ടാമതു ചാർജ്ജുചെയ്യാൻ കഴിയില്ല. സെല്ലിനുള്ളിലെ രാസപ്രവർത്തനങ്ങൾക്ക് അവയിലെ രാസവസ്തുക്കൾ ഉപയോഗിച്ച് കഴിഞ്ഞ ശേഷം അവ ഉപേക്ഷിക്കുയാണ് പതിവ്.

സെക്കന്ററി സെല്ലുകൾ വീണ്ടും ചാർജ്ജുചെയ്യാൻ കഴിയുന്നതാണ്. അനേകം തവണ അവ വീണ്ടും ഉപയോഗിക്കാൻ കഴിയും.



</doc>
<doc id="375539" url="https://ml.wikipedia.org/wiki?curid=375539" title="വേട്ട">
വേട്ട

പരേതനായ രാജേഷ് പിള്ള സംവിധാനം ചെയ്ത് നിർമിച്ച 2016 ൽ പുറത്തിറക്കിയ ത്രില്ലർ മലയാള ചലച്ചിത്രം ആണ് വേട്ട. ജനപ്രിയ താരങ്ങൾ ആയ കുഞ്ചാക്കോ ബോബൻ, മഞ്ജു വാരിയർ, ഇന്ദ്രജിത്ത് എന്നിവർ ചിത്രത്തിൽ പ്രധാന വേഷങ്ങളിൽ എത്തുന്നു. ചിത്രം പുറത്തിറങ്ങിയതിന് പിറ്റേ ദിവസം ആയിരുന്നു സംവിധായകൻ രാജേഷ് പിള്ളയുടെ മരണം..



</doc>
<doc id="375541" url="https://ml.wikipedia.org/wiki?curid=375541" title="സ്രാവുകൾക്കൊപ്പം നീന്തുമ്പോൾ">
സ്രാവുകൾക്കൊപ്പം നീന്തുമ്പോൾ

കേരളത്തിലെ മുൻ വിജിലൻസ് ഡയറക്ടർ ജേക്കബ് തോമസിന്റെ ആത്മകഥയാണ് സ്രാവുകൾക്കൊപ്പം നീന്തുമ്പോൾ. 

ഔദ്യോഗിക ജീവിതത്തിൽ തന്നെ വിഴുങ്ങാൻ കെൽപ്പുള്ള വമ്പൻസ്രാവുകളെ എങ്ങനെ പ്രതിരോധിച്ചുവെന്നാണ് പുസ്‌തകത്തിൽ ജേക്കബ് തോമസ് വിവരിക്കുന്നത്.
സർവീസിലിരിക്കെ സർക്കാരിന്റെ അനുമതി വാങ്ങാതെയാണ് ജേക്കബ് തോമസ് പുസ്തകം എഴുതിയത്. ഔദ്യോഗിക രഹസ്യ നിയമം ജേക്കബ് തോമസ് ലംഘിച്ചെന്ന് ആരോപിച്ച് മുഖ്യമന്ത്രിക്ക് കെ.സി.ജോസഫ് കത്തയച്ചിരുന്നു. ഇതിനെത്തുടർന്ന് മുഖ്യമന്ത്രി പിണറായി വിജയൻ പ്രകാശന ചടങ്ങിൽ നിന്ന് പിന്മാറി. പോലീസിലെ പ്രധാന ചുമതലകളിൽനിന്ന് സർക്കാർ തന്നെ ഒഴിവാക്കിയതും അതിന്റെ കാരണങ്ങളും പുസ്തകത്തിൽ വിശദീകരിക്കുന്നുണ്ട്.

ബാർ കോഴ ഉൾപ്പെടെ കോളിളക്കം സൃഷ്ടിച്ച പല കേസുകളിലും മുൻ യു.ഡി.എഫ് സർക്കാരിനെയും മുൻ മുഖ്യമന്ത്രി ഉമ്മൻ ചാണ്ടിയേയും കുറിച്ചുള്ള വിവാദ പരാമർശങ്ങൾ പുസ്തകത്തിൽ ഉന്നതർക്കെതിരെ കടുത്ത വിമർശനങ്ങൾ ഡി.ജി.പി. ജേക്കബ്‌ തോമസ്‌ ഉന്നയിച്ചിരുന്നു. മുൻമുഖ്യമന്ത്രി ഉമ്മൻചാണ്ടി, ആർ. ബാലകൃഷ്‌ണ പിള്ള, മുൻ ഭക്ഷ്യമന്ത്രി സി. ദിവാകരൻ തുടങ്ങിയവരെ ആത്മകഥയിൽ ജേക്കബ്‌തോമസ്‌ പേരെടുത്തു വിമർശിക്കുന്നതായി പത്രങ്ങൾ റിപ്പോർട്ട് ചെയ്തിരുന്നു.


</doc>
<doc id="375544" url="https://ml.wikipedia.org/wiki?curid=375544" title="മെർക്കുറി ബാറ്ററി">
മെർക്കുറി ബാറ്ററി

മെർക്കുറി ബാറ്ററി എന്നത് വീണ്ടും ചാർജ്ജ് ചെയ്യാൻ കഴിയാത്ത വൈദ്യുത- രാസ ബാറ്ററി ആണ്. ഇത് ഒരു പ്രാഥമിക സെൽ ആണ്. ആൽക്കലൈൻ ഇലക്ട്രോലൈറ്റിൽ മെർക്കുറിക് ഓക്സൈഡും സിങ്ക് ഇലക്ട്രോഡുകളും തമ്മിലുള്ള രാസപ്രവർത്തനമാണ് ഉഅപയോഗിച്ചിരിക്കുന്നത്. ഡിസ്ച്ചാർജ്ജിന്റെ സമയത്തെ വോൾട്ടേജ് പ്രായോഗികമായി 1.35 വോൾട്ടിൽ സ്ഥിരമായി നിലനിൽക്കുന്നു. ഇതേ വലിപ്പമുള്ള സിങ്ക്- കാർബൺ ബാറ്ററിയേക്കാൾ ഇതിന്റെ കപ്പാസിറ്റി വളരെ കൂടുതലാണ്. വാച്ചുകൾ, ശ്രവണസഹായികൾ, കാമറകൾ, കാൽക്കുലേറ്ററുകൾ എന്നിവയിൽ മെർക്കുറി ബാറ്ററികൾ ബട്ടൺ സെല്ലിന്റെ രൂപത്തിൽ ഉപയോഗിക്കുന്നു. വലിപ്പമുള്ള ബാറ്ററികൾ മറ്റ് ആവശ്യങ്ങൾക്കു വേണ്ടി ഉപയോഗിക്കുന്നു. 

രണ്ടാം ലോകമഹായുദ്ധകാലത്തും അതിനു ശേഷവും കയ്യിൽ കൊണ്ടു നടക്കാവുന്ന ഇലക്ട്രോണിക്ക് ഉപകരണങ്ങളിൽ മെർക്കുറി കൊണ്ട് നിർമ്മിച്ച ബാറ്ററികൾ ജനപ്രിയമായ വൈദ്യുതസ്രോതസ്സായി മാറി. മെർക്കുറിയുടെ സാന്നിധ്യം മൂലവും അതിന്റെ നിർമ്മാർജ്ജനത്തിൽ പരിസ്ഥിതിയെപ്പറ്റിയുള്ള ഉൽഖണ്ഡയും കാരണം അനേകം രാജ്യങ്ങളിൽ ഇപ്പോൾ മെർക്കുറി ബാറ്ററികളുടെ വിൽപ്പന നിരോധിച്ചിട്ടുണ്ട്. ANSI ഉം IEC ഉം എന്നിവർ മെർക്കുറി ബാറ്ററികളുടെ സ്റ്റാൻഡേർഡുകൾ പിൻവലിച്ചു.

മെർക്കുറി ഓക്സൈഡ്- സിങ്ക് സിസ്റ്റത്തെക്കുറിച്ച് 100 വർഷങ്ങൾക്കു മുൻപു തന്നെ അറിയാം. മെറ്റൽ ഡിറ്റക്റ്റർ, വോക്കി- ടോക്കി പോലെയുള്ള സൈനിക ആവശ്യങ്ങൾക്ക് ഉപയോഗിക്കാനായി സാമുവൽ റുബെൻ സംതുലിതമായ മെർക്കുറി സെൽ വികസിപ്പിക്കുന്നതുനു മുൻപ്
1942 വരെ ഇത് വ്യാപകമായി ഉപയോഗിച്ചിരുന്നില്ല. 



</doc>
<doc id="375551" url="https://ml.wikipedia.org/wiki?curid=375551" title="വരക്കൽ മുല്ലക്കോയ തങ്ങൾ">
വരക്കൽ മുല്ലക്കോയ തങ്ങൾ

കേരളത്തിൽ ജീവിച്ചിരുന്ന ഇസ്ലാം മതപണ്ഡിതനും ഖാദിരിയ്യ,ബാ അലവിയ്യ സൂഫി സരണിയിലെ ഗുരുവും ആണ് വരക്കൽ മുല്ലക്കോയ തങ്ങൾ എന്നറിയപ്പെടുന്ന സയ്യിദ് അബ്ദു റഹ്മാൻ ബിൻ മുഹമ്മദ്(സയ്യിദ് അബ്ദുറഹ്മാൻ ബിൻ മുഹമ്മദ് ബിൻ അഹമ്മദ് ബിൻ അലവി മുല്ലക്കോയ) . പാരമ്പര്യ മുസ്ലിങ്ങളുടെ കൂട്ടായ്മയായ സമസ്ത കേരള ജം ഇയ്യത്തുൽ ഉലമ എന്ന സംഘടനയുടെ സ്ഥാപകനാണ് വരക്കൽ മുല്ലക്കോയ തങ്ങൾ.

പുതിയങ്ങാടി വലിയ മാളിയക്കൽ തറവാട്ടിൽ ക്രി മു: 1840 ലാണ് വരക്കൽ മുല്ലക്കോയ തങ്ങളുടെ ജനനം. സയ്യിദ് മുഹമ്മദ് , മരക്കാരകത്ത് ശരീഫ ചെറിയ ബീവി എന്നിവരാണ് ഇദ്ദേഹത്തിന്റെ മാതാ പിതാക്കൾ . ഹളറൽ മൗത്തിൽ നിന്ന് ഇസ്ലാമിക പ്രബോധനത്തിനായി വന്ന പണ്ഡിതനും ഖാദിരിയ്യ സ്വൂഫിവര്യനുമായ സയ്യിദ് ഹാമിദ് അലി ബാഅലവി ഇദ്ദേഹത്തിൻറെ പിതാമഹനാണ്. ജന്മി,ആത്മീയ ജ്ഞാനികളുടെ കുടുംബമെന്ന പേരിലും , പണ്ഡിത ആത്മീയ ജ്ഞാനികളുടെ ആധിക്യം കൊണ്ടും , നിരവധി അമൂല്യ ഗ്രന്ഥ ശേഖരത്താലും വലിയ മാളിക തറവാട് അക്കാലത്തു പ്രസിദ്ധി നേടിയിരുന്നു.

പിതാവിൽ നിന്നും ബന്ധു ജനങ്ങളിൽ പെട്ട പണ്ഡിതന്മാരിൽ നിന്നുമായിരുന്നു വരക്കൽ മുല്ലക്കോയയുടെ പ്രാഥമിക പഠനം . ശേഷം വേദ പാരായണ ശാസ്ത്രം , കർമ്മ ശാസ്ത്രം , ആത്മീയ ശാസ്ത്രം എന്നിവയിൽ കിൻസിങ്ങാൻറകത് അബൂബക്കർ കുഞ്ഞിഖാസി, സയ്യിദ് അലി അത്താസ് അൽ മദീന ,അബുദുല്ലാഹിൽ മഗ്രിബി അൽ യെമൻ എന്നീ പ്രമുഖ പണ്ഡിതന്മാരിൽ നിന്നും വിദ്യ നുകർന്നതിന് ശേഷം സ്വദേശത്തു തിരിച്ചു വന്നു മതാധ്യാപകനായി ജോലി നോക്കി.അറബി, ഉറുദു, പാഴ്സി , ഭാഷകളിലുള്ള പ്രാവീണ്യം അറക്കൽ രാജവംശ ത്തിൻറെ മതകാര്യ ഉപദേശി എന്ന നിലയിൽ നിന്നും മാറി വിദേശ വിഭാഗ തലവനായി നിയമിതനാകുന്നതിൽ കൊണ്ട് ചെന്നെത്തിച്ചു. തുർക്കി , യെമൻ ,ശാം , പേർഷ്യൻ ,നൈസാം , ഫ്രഞ്ച് ,ബ്രിട്ടീഷ് ഭരണാധികാരികളുമായി നയതന്ത്ര സൗഹൃദ ബന്ധം സ്ഥാപിക്കാൻ ഈ ജോലി മുല്ല കോയയെ സഹായിച്ചു. 
തത്വ ചിന്തകനെന്നതിലുപരി ബഹുഭാഷാ പണ്ഡിതൻ കൂടിയായിരുന്നു ഇദ്ദേഹം. പരമ്പരാഗതമായി കൈമാറിവന്നതും, സ്വരൂപിച്ചതുമായ നിരവധി ഭാഷകളിലുള്ള ഒട്ടനേകം ബൃഹത്ത് ഗ്രന്ഥങ്ങൾ വരക്കൽ ഗ്രന്ഥശാലയിൽ ഉണ്ടായിരുന്നു. ഇക്കാരണത്താൽ മലബാർ കളക്ടർ വില്യം ലോഗൻ മലബാർ മാന്വൽ രചന കാലത്തു വിവര ലഭ്യതയ്ക്കും ,തുഹ്ഫത്തുൽ മുജാഹിദീൻ അടക്കമുള്ള അറബ് ചരിത്ര ഗ്രന്ഥങ്ങളുടെ ഉള്ളടക്കം മനസ്സിലാക്കാനും മുല്ലക്കോയ തങ്ങളെ സമീപിച്ചിരുന്നു . തങ്ങൾ മലബാർ മാന്വൽ രചനയ്ക്കായി ലോഗനെ സഹായിക്കുകയും ഈ ബന്ധം സൗഹൃദമായി പിന്നീട് മാറുകയുമുണ്ടായി.

ഇരുപതാം നൂറ്റാണ്ടിൽ യാഥാസ്ഥിക മുസ്ലിങ്ങളും, പണ്ഡിതരും ബ്രിട്ടീഷ് സർക്കാരിനെതിരെ മലബാറിൽ കലാപങ്ങൾ സംഘടിപ്പിക്കുന്ന സന്ദർഭത്തിലായിരുന്നിട്ടു പോലും ബ്രിട്ടീഷ് സർക്കാരുമായി ഒരേറ്റു മുട്ടൽ പാത വരക്കൽ മുല്ല കോയ സ്വീകരിച്ചിരുന്നതായി കാണ്മാനില്ല. എന്നാൽ സൗഹൃദ ബന്ധം ഉണ്ടായിരുന്നു താനും.
ഏറനാടിനെ അപേക്ഷിച്ചു കോഴിക്കോട്ടെ മാപ്പിളമാർ സമ്പന്നന്മാരും , ജന്മികളുമായിരുന്നു . ഒരു കുടിയാൻ - ജന്മി സർക്കാർ ഏറ്റുമുട്ടലുകൾ ദുർലഭമായേ കോഴിക്കോട് അരങ്ങേറിയിരുന്നുള്ളു. വരക്കൽ മുല്ലക്കോയ ഒരു ജന്മി കുടുംബഅംഗമായിരുന്നു, അദ്ദേഹം അറക്കൽ ആലിരാജയുടെ ദർബാറിൽ ഉന്നത ഉദ്യോഗസ്ഥ്യം വഹിക്കുന്ന ആളുമായിരുന്നു. ഇത്തരം പാശ്ചാത്തലങ്ങൾ ആയിരിക്കണം ബ്രിട്ടീഷ് വിരുദ്ധ തട്ടിൽ നിന്നും മുല്ലക്കോയയെ മാറ്റി നിർത്താൻ കാരണമായത്.
വരക്കൽ മുല്ലക്കോയയും , മലബാർ കളക്ടറും തമ്മിലുള്ള സൗഹൃദത്തിന് മറ്റൊരു കാരണമായി പറയുന്നത് മുസ്ലിം ആത്മീയ നേതാക്കളെ സമ്മർദ്ദത്തിലാക്കാതെ വശത്താക്കുക എന്ന ബ്രിട്ടീഷ് നയമാണ്. അക്കാലത്തെ മുസ്ലിം പുണ്യ പുരുഷന്മാരായ ആത്മീയ ജ്ഞാനികളിൽ ഒരാളായിരുന്നു മുല്ലക്കോയ തങ്ങൾ, ദൂര ദിക്കുകളിൽ നിന്ന് പോലും തീർത്ഥാടകർ അദ്ദേഹത്തെ സന്ദർശിക്കാൻ വരാറുണ്ടായിരുന്നു . വരക്കൽ സ്റ്റേഷൻ എന്നാണ് ഇന്നത്തെ വെസ്റ്റ് ഹിൽ സ്റ്റേഷൻ അന്ന് അറിയപ്പെട്ടിരുന്നത്.മലബാറിൽ ആത്മീയ പുരുഷന്മാരായ മുസ്ലിം പണ്ഡിതരെ പരമാവധി പ്രകോപിപ്പിക്കാതെയിരിക്കുകയെന്ന ബ്രിട്ടീഷ് തന്ത്രം പ്രാവർത്തികമാക്കുന്ന നിലപാടായിരുന്നു അന്ന് സർക്കാർ കൈകൊണ്ടിരുന്നത്. മമ്പുറം സെയ്തലവിയെ അറസ്റ്റു ചെയ്യാതിരുന്നതും ,ഉമർഖാദിയെ അറസ്റ്റു ചെയ്തു വിട്ടയച്ചതും ഭൂരിഭാഗം ആത്മീയ നേതാക്കന്മാരെ മെക്കയിലേക്കു നാട് കടത്തിയതുമൊക്കെ ഈയൊരു നയ നിലപാടിൻറെ ഭാഗമായിട്ടായിരുന്നു. മുല്ലക്കോയയോട് സൗഹൃദം കാട്ടുവാൻ കളക്ടർക്ക് ഈ നിലപാടും പ്രചോദിതമായിരുന്നിരിക്കണം.

മലബാറിലെ കാർഷിക വിപ്ലവം പൊട്ടി പുറപ്പെടുന്ന സമയത്ത് വാർദ്ധക്യത്തിലേക്കു ചുവടുകൾ എടുത്തു വെച്ചിരുന്നു മുല്ലക്കോയ. മലബാർ ഖിലാഫത്ത് സഭ രൂപീകരണത്തിൻറെ ഭാഗമായി വരക്കൽ മുല്ലക്കോയയെ ഖിലാഫത് നേതാക്കൾ സന്ദർശിച്ചുവിരുന്നെങ്കിലും ഖിലാഫത്തിൽ ഏതെങ്കിലും ഒരു സ്ഥാനം വഹിക്കാൻ വിസമ്മതിക്കുകയാണ് തങ്ങൾ ചെയ്തത്. നേതൃത്വ പദവിൽ പ്രവാചക കുടുംബത്തിൽ പെട്ട ആളുകൾ വേണമെന്നും രാഷ്ട്രീയത്തിലുപരി മത കാര്യങ്ങളിലും ഖിലാഫത്ത് ഇടപെടണമെന്നുമുള്ള അദ്ദേഹത്തിൻറെ വാദങ്ങൾ ദേശീയ നേതാക്കൾ തള്ളിയതായിരുന്നു ഇതിനു കാരണം. പിന്നീട് ഈ കാര്യം പരിഗണിക്കാം എന്നുറപ്പു കിട്ടിയതിനാൽ 1920 നവംബറിൽ മുല്ലക്കോയയുടെ അധ്യക്ഷതയിൽ സഭാടൗണ് ഹാളില് ലോക്കൽ ഖിലാഫത്ത് കമ്മിറ്റി വിളിച്ചു കൂട്ടി.എൺപത് വയസ്സായിരുന്നു അന്നദ്ദേഹത്തിൻറെ പ്രായം. 
ഖിലാഫത്ത് ചേരിയിലുള്ള മുല്ലക്കോയയെ നിരീക്ഷിക്കാൻ പോലീസ് ഉദ്യോഗസ്ഥരോട് ആവശ്യപ്പെടുകയും ഗവർണർക്കു ഇത് സൂചിപ്പിച്ച സന്ദേശം കൈമാറുകയുമല്ലാതെ പ്രതികാര നടപടികളൊന്നും തന്നെ മലബാർ കളക്ടറിൽ നിന്നുമുണ്ടായില്ല .ഉയർന്ന ജന പിന്തുണയും , ആത്മീയ നേതാവെന്ന പരിഗണനയും കൊണ്ട് മുല്ലക്കോയയ്ക്കെതിരെ ഏതെങ്കിലും തരത്തിലുള്ള നീക്കങ്ങൾ വ്യാപകമായ ജനരോഷം വിളിച്ചു വരുത്തുമെന്ന് ഭയം വെള്ളക്കാർക്കുമുണ്ടായിരുന്നു. അറസ്റ്റുകൾക്കു പകരം കോഴിക്കോട്ടുള്ള മുസ്ലിം പ്രമാണിമാർക്ക് പ്രഭു പട്ടങ്ങൾ നൽകി ആദരിച്ചു പരമാവധി പ്രകോപനം സൃഷ്ട്ടിക്കാതെ സർക്കാർ അനുകൂല നിലപാടിലേക്ക് വിരുദ്ധരെ എത്തിക്കുക എന്ന നയതന്ത്ര ചാരുതയാണ് കളക്ടർ പ്രകടിപ്പിച്ചത്.

1921 ഇൽ എറനാട്ടിലും വള്ളുവ നാട്ടിലുമുണ്ടായ സർക്കാർ വിരുദ്ധ മാപ്പിള കലാപങ്ങൾ മുസ്ലിം പണ്ഡിതന്മാർക്കും ആത്മീയ നേതാക്കൾക്കും സൃഷ്ട്ടിച്ച സമ്മർദ്ദം ചെറുതായിരുന്നില്ല. മുസ്ലിം പണ്ഡിതന്മാരിലെയും സ്വൂഫികളിലെയും ബഹുഭൂരിഭാഗം പേരും കൊല്ലപ്പെടുകയോ നാടുകടത്തപ്പെടുകയോ ചെയ്തു. കലാപത്തിൻറെ ഭാഗമായി ലക്ഷ കണക്കിന് അനാഥകളും ,വിധവകളുമുണ്ടായി.ഓത്തു പള്ളികളും ദർസുകളും സർക്കാർ അടച്ചു പൂട്ടി. ശവ കുടീര സന്ദർശനങ്ങൾ , നേർച്ച ,റാതെബ് , ഖുത്ബിയ്യത് പോലുള്ള ആചാരങ്ങൾക്ക് കർശന നിയന്ത്രണമേർപ്പെടുത്തി. ഇതോടെ ബാഹ്യമായും ആന്തരികമായും സമ്മർദ്ദത്തിലായ മാപ്പിള നേതാക്കൾ വരക്കൽ മുല്ലക്കോയയുടെ നേതൃത്വത്തിൽ കളക്ടറെ കാണുകയും അനാഥ ശാലകൾ ആരംഭിക്കാനും, ദർസുകൾ തുറക്കാനുമുള്ള അനുമതികൾ വാങ്ങിയെടുക്കാൻ ശ്രമിച്ചെങ്കിലും ഫല പ്രഥമായില്ല. ഓത്തു പള്ളികളിൽ ശാസ്ത്രീയ വിദ്യാഭ്യാസം നടപ്പിലാക്കണമെന്ന സർക്കാർ നിർദ്ദേശവും, സ്ത്രീ വിദ്യാഭ്യാസത്തിനുള്ള ആഹ്വാനവും മുല്ല കോയയും കൂട്ടരും അംഗീകരിച്ചുമില്ല.. ആറ്റക്കോയ തങ്ങളുടെയും മുഹമ്മദ് ഖാളിയുടെയും നേതൃത്വത്തിലുള്ള യാഥാസ്ഥിതിക പണ്ഡിതരുടെ മാപ്പിള എമിലിയറേഷൻ കമ്മറ്റിക്കും റിലീഫ് നടത്താനുള്ള സമ്മതം അധികാരികൾ നൽകിയില്ല. തുടർന്ന് കളക്ടർ തോമസ് നിരാകരിച്ച നിവേദനം മുഹമ്മദ് അബ്ദു റഹ്‌മാൻ സാഹിബ് മദിരാശിയിലെ ഹിന്ദു ,ബോംബയിലെ ക്രോണിക്കിൾ എന്നീ പത്രങ്ങളിൽ പ്രസിദ്ധീകരിച്ചതിനെ തുടർന്നാണ് വൈസ്രോയിയുടെ അനുവാദത്തോടെ പഞ്ചാബിലെ ധനാഢ്യൻ ഖുസൂരി പ്രഥമ അനാഥശാലക്ക് കോഴിക്കോട് തുടക്കമിടുന്നത് 

ഖിലാഫത് സമരം 1921 മലബാർ കലാപമായി രൂപപ്പെട്ടു സായുധ കലാപത്തിലേക്ക് വഴുതി മാറിയപ്പോൾ സമാധാന പ്രിയരായ ഏതാനും മുസ്ലിം ബുദ്ധി ജീവികൾ ഏറ്റുമുട്ടലുകളിൽ നിന്നും ഒഴിഞ്ഞു മാറി കൊടുങ്ങലൂരിൽ വിശ്രമജീവിതം ആരംഭിച്ചിരുന്നു . യാഥാസ്ഥിതിക അനാചാരങ്ങളിൽ മനം മടുത്ത ഇവർ ശ്രീനാരായണഗുരുവും കുമാരനാശാനെയും മാതൃകയാക്കി മുസ്ലിം സമൂഹത്തിലും നവോത്ഥാനം കൊണ്ട് വരാൻ ആഗ്രഹിച്ചു. 1922 ൽ രൂപീകൃതമായ സമ്പന്നന്മാരുടെ തർക്ക പരിഹാര വേദിയായ ഐക്യ സംഘത്തെ അവർ ഇതിനായി ഉപയോഗപ്പെടുത്തി.
തങ്ങളുടെ ആചാരങ്ങൾക്കെതിരെയുള്ള നവീന വാദികളുടെ വിമർശനങ്ങൾ പാരമ്പര്യ വാദികളെ ചൊടിപ്പിച്ചു. ഇതോടെ സ്വൂഫികളും , യാഥാസ്ഥിതിക പണ്ഡിതരും ജംഇയ്യത്തുൽ ഉലമ എന്ന സഭ യോഗം കൂടുകയും പരിഷ്കർത്താക്കളെ ഒറ്റപ്പെടുത്താനുള്ള ശ്രമങ്ങൾ ആരംഭിക്കുകയുമുണ്ടായി . എന്നാൽ തങ്ങൾ പാരമ്പര്യ ആചാരങ്ങൾക്കെതിരെയല്ല എന്ന് പരിഷ്കർത്താക്കൾ യാഥാസ്ഥിതിക പണ്ഡിതരെ കണ്ടു ബോധിപ്പിക്കുകയും ഇതുസംബന്ധിച്ച നയരേഖ പ്രസിദ്ധീകരിക്കുകയും ചെയ്തതിനെ തുടർന്ന് യാഥാസ്ഥിതിക സഭാ പ്രവർത്തനങ്ങൾക്ക് തിരശ്ശീല വീണു. 

മുല്ലക്കോയ അടക്കമുള്ള യാഥാസ്ഥിതികർ പിൻമാറിയതിനെ തുടർന്ന് പരിഷ് കർത്താക്കൾ സർക്കാരുമായി യോജിച്ചു മുസ്ലിങ്ങളെ സാമുദായികമായി ഉദ്ധരിക്കാനുള്ള ശ്രമങ്ങൾ ആരംഭിച്ചു. മുസ്ലിയാന്മാർക്കും മറ്റും ആധുനിക വിദ്യാഭ്യാസം നൽകാനുള്ള ശ്രമങ്ങളും, നേർച്ച ,ശവ കുടീര പ്രാർത്ഥനകൾ ,റാത്തീബ്, ഖുത്ബിയ്യത് പോലുള്ള യാഥാസ്ഥിതിക ആചാരങ്ങൾക്കെതിരെയുള്ള ശബ്ദമുയർത്തലും യാഥാസ്ഥിതികരെ അത്യന്തം പ്രകോപിപ്പിക്കുന്നവ ആയിരുന്നു. 1924 ൽ കേരള ജംഇയ്യത്തുൽ ഉലമ എന്ന പേരിൽ പരിഷ്കർത്താക്കൾ രംഗത്തിറങ്ങുകയും അറേബ്യയിലെ ഉത്പതിഷ്ണുവായ ഇബ്നു വഹാബിൻറെ ആശയങ്ങൾ പരസ്യമായി പ്രചരിപ്പിക്കാനും ആരംഭിച്ചതോടെ പാരമ്പര്യ വാദികളും , പരിഷ്കർത്താക്കളും തമ്മിലുള്ള തുറന്ന ഏറ്റുമുട്ടലുകൾക്കു വഴിയൊരുങ്ങി. 
യാഥാസ്ഥിക ആചാരങ്ങൾക്കെതിരെയുള്ള കടന്നു കയറ്റം ബ്രിട്ടീഷുകാരുടെ തന്ത്രമായാണ് മുല്ല കോയ അടക്കമുള്ള യാഥാസ്ഥിതികർ നിരീക്ഷിച്ചത്. പരിഷ്കാരികൾ എതിർക്കുന്ന യാഥാസ്ഥിതിക ആചാരങ്ങൾക്ക് ബ്രിട്ടീഷുകാർ മുൻപേ നിരോധനമേർപ്പെടുത്തിയിരുന്നതും , ഭൗതിക വിദ്യാഭ്യാസവും ,മതേതര വിദ്യാഭ്യാസവും ഇരു കൂട്ടരും പ്രോത്സാഹിപ്പിക്കുന്നതും,അതിനായി യോജിച്ചു പ്രവർത്തിക്കുന്നതും ഇത്തരത്തിലുള്ള സംശയങ്ങൾ വളർത്താൻ പോന്നവയായിരുന്നു. 

വരക്കൽ മുല്ലക്കോയയാണ് പാരമ്പര്യ വാദികൾക്ക് നേതൃത്വം നൽകിയിരുന്നത്. 1925ൽ കോഴിക്കോട് കുറ്റിച്ചിറ ജുമാമസ്ജിദിൽ ചേർന്ന സമ്മേളനത്തിൽ കേരള ജംഇയ്യതുൽ ഉലമ പുനരുജ്ജീവിപ്പിക്കാൻ നോക്കിയെങ്കിലും പരിഷ്കർത്താക്കൾ ആ പേര് രജിസ്റ്റർ ചെയ്തതിനാൽ നിയമ നടപടികൾ ഭയന്ന് വരക്കൽ അബ്ദുറഹ്മാൻ മുല്ലക്കോയ തങ്ങൾ പ്രസിഡൻറ് ആയ് 1926 ഇൽ സമസ്ത കേരള ജംഇയ്യത്തുൽ ഉലമ എന്ന പേരിൽ പുതിയ യാഥാസ്ഥിതിക പണ്ഡിത സഭ ജന്മമെടുത്തു. പരിഷ്കരണ വാദികൾ വഹാബികളാണെന്നും ,ഇവർ മുൻപേ തന്നെ ബ്രിട്ടീഷ് ഏജന്റുമാരായിരുന്നുവെന്നും ,ബ്രിട്ടീഷുകാരുമായി ഗൂഡാലോചന നടത്തി കലാപമുണ്ടാക്കി യാഥാസ്ഥിക പണ്ഡിതരെയും ,മാപ്പിളമാരെയും കുരുതിക്കു കൊടുക്കുകയായിരുന്നുവെന്നും മുല്ല കോയ അടക്കമുള്ള പാരമ്പര്യവാദികൾ വിശ്വസിച്ചിരുന്നു. 
പരിഷ്കർത്താക്കളെ പോലെ തന്നെ കോൺഗ്രസിനെയും സംശയത്തോടെ ആയിരുന്നു മുല്ലക്കോയ വീക്ഷിച്ചിരുന്നത്. കൂടെ നിന്ന് പ്രോത്സാഹിപ്പിച്ചു ഏറ്റുമുട്ടൽ ഉണ്ടായപ്പോൾ കൈ കഴുകി കോൺഗ്രസ് മുസ്ലിം യാഥാസ്ഥിതികരെ ചതിക്കുകയായിരുന്നു എന്നായിരുന്നു പാരമ്പര്യ വാദികളുടെ വിശ്വാസം. ഇത്തരത്തിലുള്ള സംശയങ്ങൾ വെച്ച് പുലർത്തിയിരുന്നതിനാൽ പരിഷ്കർത്താക്കളുമായോ , കോൺഗ്രെസ്സുമായോ സഹകരിക്കരുതെന്ന നിർദ്ദേശം മുല്ലക്കോയയും കൂട്ടരും അനുയായികൾക്ക് നൽകിയിരുന്നു. 

സമസ്തയുടെ പല നേതാക്കളും മുൻ ഖിലാഫത്ത് സഭാ പ്രചാരകരായിരുന്നതിനാൽപാരമ്പര്യ വാദികളെ കലാപകാരികളായി കണ്ട ബ്രിട്ടീഷ് സർക്കാർ ആദ്യകാലത്തു സമസ്തയുടെ പല യോഗങ്ങൾക്കും അനുമതി നൽകിയിരുന്നില്ല. നവോഥായകരുടെ അരങ്ങേറ്റത്തിന് ശേഷം യാഥാസ്ഥിതികർ ബ്രിട്ടീഷ് വിരോധത്തിൽ നിന്നും തെന്നി മാറി പരിഷ്കരണ വാദികളെയും കോൺഗ്രസ്സ് നയങ്ങളെയും എതിർക്കുകയും ബ്രിട്ടീഷ് രാജിനോട് കൂറ് പ്രഖ്യാപിക്കുകയും ചെയ്തതോടെ സർക്കാർ നിലപാട് മാറുകയായിരുന്നു.1
1932 ൽ തൊണ്ണൂറ്റി രണ്ടാം വയസ്സിലാണ് മുല്ലക്കോയ തങ്ങൾ അന്തരിക്കുന്നത് .വരക്കൽ മഖാമിലാണ് ഖബറടക്കം ചെയ്തത് .യാഥാസ്ഥികരുടെ കേരളത്തിലെ പ്രധാന സന്ദർശക കേന്ദ്രമാണ് ഈ മഖാം.

‎,‎‎, 

</doc>
<doc id="375552" url="https://ml.wikipedia.org/wiki?curid=375552" title="ഗോവർദ്ധന മഠം">
ഗോവർദ്ധന മഠം

എ.ഡി 8-ആം നൂറ്റാണ്ടിൽ ശങ്കരാചാര്യർ സ്ഥാപിച്ച ഒരു അദ്വൈത വേദാന്ത മഠമാണ് ഗോവർദ്ധനപീഠം അഥവാ ഗോവർദ്ധന മഠം (സംസ്കൃതം: ; ഇംഗ്ലീഷ്: Govardhana matha). ശങ്കരാചാര്യർ ഇന്ത്യയുടെ നാലു ദിക്കിലായി സ്ഥാപിച്ച നാലു മഠങ്ങളിൽ കിഴക്ക് ദേശത്തുള്ള മഠമാണ് ഇത്. ഒഡീഷയിലെ പുരിയിലാണ് ഈ മഠം സ്ഥിതിചെയ്യുന്നത്. പുരിയിലെ ജഗന്നാഥക്ഷേത്രവുമായി ബന്ധപ്പെട്ടിരിക്കുന്ന ഒരു മഠമാണ് ഇത്.

അദ്വൈതവേദാന്ത ദർശനം ജനങ്ങളിലെത്തിക്കുന്നതിനായി ശങ്കരാചാര്യർ സ്ഥാപിച്ച നാലു മഠങ്ങളിൽ ഒന്നാണ് ഗോവർദ്ധന മഠം. ശങ്കരാചാര്യർ തന്റെ നാല് പ്രധാന ശിഷ്യന്മാരെയാണ് ഈ ഓരോ മഠങ്ങളുടെയും ചുമതല ഏല്പിച്ചത്. പദ്മപാദാചാര്യനായിരുന്നു ഗോവർദ്ധനമഠത്തിലെ ആദ്യത്തെ ആചാര്യൻ.


</doc>
<doc id="375554" url="https://ml.wikipedia.org/wiki?curid=375554" title="ആൾദൈവം">
ആൾദൈവം

ജീവിച്ചിരിക്കുന്ന ഒരാൾ സ്വയം ദൈവമെന്ന് വിശേഷിപ്പിക്കുകയോ ജനങ്ങൾ ആ ആളിനെ ദൈവമായി അംഗീകരിക്കുകയോ ചെയ്യുകയാണെങ്കിൽ ആ വ്യക്തിയെ ആൾദൈവം എന്ന് വിശേഷിപ്പിക്കാം. ആൾദൈവങ്ങൾ സാധാരണയായി വൻ തോതിൽ പ്രസിദ്ധരാകുകയും സമൂഹത്തിലെ നാനാതുറകിലുള്ളവരെ ആകർഷിയ്ക്കുകയും ചെയ്യാറുണ്ട്. ചില ആൾദൈവങ്ങൾക്ക് രോഗം ഭേദമാക്കാനും ഭാവികാര്യങ്ങൾ മുൻകൂട്ടിക്കാണാനും കഴിവുള്ളതായും പറയാറുണ്ട്. അതേ സമയം, നിരവധി വിവാദങ്ങളും ഇവരുടെ പേരിൽ വരാറുണ്ട്. 



</doc>
<doc id="375561" url="https://ml.wikipedia.org/wiki?curid=375561" title="കഹൂസി-ബീഗ ദേശീയോദ്യാനം">
കഹൂസി-ബീഗ ദേശീയോദ്യാനം

കഹൂസി-ബീഗ ദേശീയ ഉദ്യാനം കിഴക്കൻ ഡെമോക്രാറ്റിക് റിപ്പബ്ലിക് ഓഫ് കോംഗോയിലെ ബുക്കാവ് ടൗണിനടുത്തുള്ള ഒരു സംരക്ഷിത പ്രദേശമാണ്. കിവു തടാകത്തിൻറെ പടിഞ്ഞാറൻ തീരത്തിനു സമീപം റുവാണ്ടൻ അതിർത്തിയിലായിട്ടാണീ ദേശീയോദ്യാനം സ്ഥിതി ചെയ്യുന്നത്. 1970-ൽ ബെൽജിയൻ ഫോട്ടോഗ്രാഫറും പ്രകൃതി സംരക്ഷകനുമായിരുന്ന അഡ്രിയെൻ ഡെസ്‍ച്രിവർ നിർമിച്ച ഈ ദേശീയോദ്യാനത്തിന് അതിൻറെ പരിധിയിലുള്ള മൌണ്ട് കഹൂസി, മൌണ്ട ബീഗ എന്നീ രണ്ട് നിഷ്‍ക്രിയ അഗ്നിപർവ്വതങ്ങളുടെ പേരാണ് നൽകിയിട്ടുള്ളത്. 6,000 ചതുരശ്ര കിലോമീറ്റർ (2,300 സ്ക്വയർ മൈൽ)വിസ്തൃതിയിൽ വ്യാപിച്ചുകിടക്കുന്ന കഹൂസി-ബീഗ രാജ്യത്തെ ഏറ്റവും വലിയ ദേശീയോദ്യാനങ്ങളിലൊന്നാണ്. 

മലഞ്ചെരിവും താഴ്ന്ന പ്രദേശങ്ങളിലും ഇടകലർന്നു സ്ഥിതിചെയ്യുന്ന ഈ ദേശീയോദ്യാനം, അപൂർവ്വ ജനുസുകളായ ഈസ്റ്റേൺ ലോലാൻറ് ഗോറില്ലകളുടെ ("Gorilla beringei graueri") അവസാന അഭയകേന്ദ്രങ്ങളിലൊന്നാണ്. വംശനാശഭീഷണി നേരിടുന്ന ഈ ഗോറില്ലകളെ  IUCN ചുവന്ന വിഭാഗത്തിലുൾപ്പെടുത്തിയിരിക്കുന്നവയാണ്. 

ഈ ദേശീയോദ്യാനത്തിലെ അത്യപൂർവ്വമായ ജൈവവൈവിദ്ധ്യവും മഴക്കാടുകളിലെ സ്വാഭാവിക ആവാസവ്യവസ്ഥയും ഈസ്റ്റേൺ ലോലാൻറ് ഗോറില്ലകളുടെ സാന്നിദ്ധ്യവും മുൻനിറുത്തി 1980-ൽ യുനെസ്കോ ഇതൊരു ലോക പൈതൃക സ്ഥാനമായി അംഗീകരിച്ചു. 

തെക്കൻ കിവൂ പ്രവിശ്യയിലെ,  ബക്കാവു പട്ടണത്തിനു പടിഞ്ഞാറ് ഭാഗത്ത് സ്ഥിതി ചെയ്യുന്ന ഈ ദേശീയോദ്യാനം 6000 ചതുരശ്ര കിലോമീറ്റർ പ്രദേശത്തു പരന്നുകിടക്കുന്നു. ഗ്രേറ്റ് റിഫ്റ്റ് താഴ്വരയിലെ ആൽബർട്ടൈൻ റിഫ്റ്റിൻറെ ഭാഗമായ മിറ്റംബ മലനിരകളിലാണ് ദേശീയോദ്യാനത്തിൻറെ ഒരു ചെറിയ ഭാഗം സ്ഥിതി ചെയ്യുന്നത്. വലിയ ഭാഗം താഴ്ന്ന ഭൂപ്രദേശത്തായും സ്ഥിതിചെയ്യുന്നു. 


</doc>
<doc id="375566" url="https://ml.wikipedia.org/wiki?curid=375566" title="അതെർട്ടൺ">
അതെർട്ടൺ

അതെർട്ടൺ, അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ, സാൻ മറ്റിയോ കൗണ്ടിയിലുള്ള ഒരു സംയോജിത നഗരമാണ്. ഈ നഗരത്തിലെ ജനസംഖ്യ 2013 ലെ കണക്കുകൾ പ്രകാരം 7,159 ആയിരുന്നു.

1866-ൽ അതെർട്ടൺ, ഫെയർ ഓക്സ് എന്ന പേരിലായിരുന്നു അറിയപ്പെട്ടിരുന്നത്. മെൻലോ പാർക്കിൻറെ വടക്കുഭാഗത്തുള്ള വലിയ എസ്റ്റേറ്റുകളുടെ സൗകര്യാർത്ഥം, സാൻ ഫ്രാൻസിസ്കോക്കും സാൻ ജോസ്സിനും ഇടയിലുള്ള സതേൺ പസഫിക് റെയിൽവേയുടെ കാലിഫോർണിയ തീരദേശത്തെ ഫ്ലാഗ് സ്റ്റോപ്പായിരുന്നു അക്കാലത്ത് ഇത്. മുഴുവൻ പ്രദേശവും മെൻലോ പാർക്ക് എന്നായിരുന്നു അക്കാലത്ത് അറിയപ്പെട്ടിരുന്നത്. ഇപ്പോൾ സാൻ മറ്റിയോ കൌണ്ടിയിലുൾപ്പെട്ടിരിക്കുന്ന റാഞ്ചോ ഡി ലാസ് പൽഗാസിൻറെ ഭാഗമായിരുന്നു ഇതിൻറെ ഭൂരിഭാഗവും അന്ന്. 1874 ലും 1911 ലും ഉൾപ്പെടെ ഫെയർ ഓക്സ് സംയോജിപ്പിക്കാനുള്ള നിരവധി ശ്രമങ്ങൾ നടന്നിരുന്നു.


</doc>
<doc id="375577" url="https://ml.wikipedia.org/wiki?curid=375577" title="ബാഗ്ദോഗ്ര വിമാനത്താവളം">
ബാഗ്ദോഗ്ര വിമാനത്താവളം

പശ്ചിമ ബംഗാളിലെ സിലിഗുരിയിൽ സ്ഥിതി ചെയ്യുന്ന ഒരു അന്താരാഷ്ട്ര വിമാനത്താവളമാണ് ബാഗ്ദോഗ്ര വിമാനത്താവളം. സിലിഗുരിയിൽ നിന്നും 9 കിലോമീറ്റർ മാറി പ്രാന്തപ്രദേശമായ ബാഗ്ദോഗ്രയിലാണ് ഈ വിമാനത്താവളം നിലകൊള്ളുന്നത്. ഡാർജീലിങ് ജില്ലയിൽ സ്ഥിതി ചെയ്യുന്ന ഈ വിമാനത്താവളം ഇന്ത്യൻ വ്യോമസേനയുടെ ഉടമസ്ഥതയിലാണ്
നിരവധി ആഭ്യന്തര വിമാന സർവീസുകൾക്കു പുറമേ നേപ്പാൾ, ഭൂട്ടാൻ, തായ്ലന്റ് എന്നീ രാജ്യങ്ങളിലേക്കും ഇവിടെ നിന്നും വിമാനസർവീസുകൾ ഉണ്ട്.



</doc>
<doc id="375598" url="https://ml.wikipedia.org/wiki?curid=375598" title="വൃത്തം (കൃതിച്ഛന്ദസ്സ്)">
വൃത്തം (കൃതിച്ഛന്ദസ്സ്)

സമവൃത്തപ്രകരണത്തിൽ വരുന്ന വൃത്തമാണ് വൃത്തം
മൂന്നുവട്ടമിങ്ങു രേഫഭജങ്ങൾ ചേർന്നതും ഗലങ്ങൾ വൃത്തമെന്ന്.
രജ രജ രജ ഗല അല്ലെങ്കിൽ ഗുരു ലഘു എന്ന ക്രമത്തിൽ 20 അക്ഷരം ചേർന്ന് വരുന്ന വൃത്തമാണ് 'വൃത്തം'.
<poem>
മോഹമാകുമന്ധകാരസന്തതിക്കുദിച്ചുയർന്നിടുന്ന ബാല-
മോഹനാർക്കരശ്മിയായിടും സരസ്വതീപദാരവിന്ദരേണു
ചീർത്ത മൗഢ്യമായ പങ്കഭാരമാണ്ടു കുണ്ഠമായി മേവിടുന്ന
ചിത്തദർപ്പണം കണക്കിലൊന്നു തേച്ചഹോ തെളിച്ചിടേണമിന്ന്
</poem>


</doc>
<doc id="375606" url="https://ml.wikipedia.org/wiki?curid=375606" title="ഐ.സി.സി. ചാമ്പ്യൻസ് ട്രോഫി">
ഐ.സി.സി. ചാമ്പ്യൻസ് ട്രോഫി

അന്താരാഷ്ട്ര ക്രിക്കറ്റ് സമിതിയുടെ ആഭിമുഖ്യത്തിൽ നടത്തുന്ന പ്രധാനപ്പെട്ട ഒരു ക്രിക്കറ്റ് ടൂർണമെന്റ് ആണ് ഐ.സി.സി. ചാമ്പ്യൻസ് ട്രോഫി. ലോകകപ്പ് ക്രിക്കറ്റ് കഴിഞ്ഞാൽ ഏറ്റവും പ്രാമുഖ്യം കൽപ്പിയ്ക്കപ്പെടുന്നത് ഈ ടൂർണമെന്റിനാണ് . 1998 ൽ ആണ് ഈ ടൂർണമെന്റ് ആരംഭിച്ചത്. 7 തവണ നടന്നിട്ടുള്ള ഈ ടൂർണമെന്റിൽ ഏറ്റവും കൂടുതൽ വിജയിച്ചിട്ടുള്ളത് ഓസ്ട്രേലിയയും ഇന്ത്യയും ആണ്. അടുത്ത ചാമ്പ്യൻസ് ട്രോഫി ടൂർണമെന്റ് 2017 ജൂണിൽ ഇംഗ്ലണ്ടിലും വെയിൽസിലും വെച്ച് നടക്കും.


</doc>
<doc id="375619" url="https://ml.wikipedia.org/wiki?curid=375619" title="വദ്ജെറ്റ്">
വദ്ജെറ്റ്

പുരാതന ഈജിപ്റ്റിലെ ബുട്ടൊ നഗരത്തിനെ പ്രദേശിക ദേവതയായിരുന്നു വാദ്ജെറ്റ് (ഇംഗ്ലീഷ്: Wadjet or ; ഈജിപ്ഷ്യൻ: ',). ഗ്രീക് ജനതയ്ക്കിടയിൽ ഈ ദേവത ഊട്ടൗ എന്ന പേരിലാണ് അറിയപ്പെട്ടിരുന്നത് (ഇംഗ്ലീഷ്: Uto (Οὐτώ/ or Βουτώ/Buto"' ). കീഴേ ഈജിപ്റ്റിന്റെ സംരക്ഷക ദേവിയായാണ് വാദ്ജെറ്റിനെ കരുതിയിരുന്നത്. വാദ്ജെറ്റും സൂര്യഗോളവും ചേർന്നുള്ള രൂപം യൂറിയാസ് എന്നാണ് അറിയപ്പെടുന്നത്.കീഴേ ഈജിപ്റ്റിലെ രാജാക്കന്മാരുടെ കിരീടത്തിൽ യൂറിയാസ് ചിഹ്നം ആലേഖനം ചെയ്തിരുന്നു. വാദ്ജെറ്റ് ദേവി രാജാക്കന്മാരെയും, പ്രസവസമയത്ത് സ്ത്രീകളേയും സംരക്ഷിക്കുന്നു എന്ന് പുരാതന ഈജിപ്ഷ്യർ വിശ്വസിച്ചിരുന്നു. 

"പച്ചനിറത്തിൽ ഉള്ളത്" എന്നാണ് വാദ്ജെറ്റ് എന്ന പദത്തിനർത്ഥം. വിവിധരൂപങ്ങളിൽ വാദ്ജെറ്റ് ദേവിയെ ചിത്രീകരിക്കാറുണ്ട്. പൊതുവെ ഒരു പാമ്പിന്റെ (ഈജിപ്ഷ്യൻ കോബ്ര) രൂപത്തിലാണ് വാദ്ജെറ്റിനെ ചിത്രികരിക്കാറുള്ളത്. ചിലപ്പോൾ സ്ത്രീയുടെ രൂപത്തിലും വാദ്ജെറ്റിനെ ചിത്രീകരിക്കാറുണ്ട്.



</doc>
<doc id="375620" url="https://ml.wikipedia.org/wiki?curid=375620" title="അകാന്തസ്">
അകാന്തസ്

അക്കാന്തേസീ സസ്യകുടുംബത്തിലെ ഒരു ജീനസ്സാണ് അകാന്തസ് (Acanthus). ഏകദേശം 30 സ്പീഷിസുകളുള്ള ഈ സസ്യജനുസ്സിലെ അംഗങ്ങളെ ഉഷ്ണമേഖലകളിലും മിതോഷ്ണമേഖലകളിലും കണ്ടുവരുന്നു.  മെഡിറ്ററേനിയൻ സമുദ്രതട പ്രദേശങ്ങളിലും ഏഷ്യയിലും ഈ ജനുസ്സിലെ സസ്യവൈവിധ്യം കൂടുതലായി കാണപ്പെടുന്നുണ്ട്. കൂർത്ത മുള്ളുകളുള്ളത് എന്നർത്ഥം വരുന്ന ഗ്രീക്ക് പദത്തിൽ നിന്നാണ് അകാന്തസ് എന്ന പദം രൂപം കൊണ്ടത്.




</doc>
<doc id="375627" url="https://ml.wikipedia.org/wiki?curid=375627" title="സഖാവ് (ചലച്ചിത്രം)">
സഖാവ് (ചലച്ചിത്രം)

സിദ്ധാർത്ഥ് ശിവയുടെ സംവിധാനത്തിൽ 2017ൽ പുറത്തിറങ്ങിയ മലയാള ചലച്ചിത്രമാണ് സഖാവ്. നിവിൻ പോളി ഇരട്ടവേഷത്തിലെത്തുന്ന ഈ ചലച്ചിത്രത്തിൽ ഐശ്വര്യ രാജേഷ്, അൽത്താഫ് സലീം, ബിനു പപ്പു, അപർണ ഗോപിനാഥ്, ശ്രീനിവാസൻ തുടങ്ങിയവരും പ്രധാന വേഷങ്ങളിലെത്തുന്നു. ബി. രാകേഷ് നിർമ്മിച്ചിരിക്കുന്ന ഈ ചലച്ചിത്രത്തിന്റെ ഛായാഗ്രഹണം നിർവ്വഹിച്ചിരിക്കുന്നത് ജോർജ്ജ്.സി.വില്യംസ് ആണ്. 2015 ഏപ്രിൽ 15ന് സഖാവ് പ്രദർശനത്തിനെത്തി.


</doc>
<doc id="375628" url="https://ml.wikipedia.org/wiki?curid=375628" title="സ്റ്റാക് ഓവർഫ്ലോ (വെബ്സൈറ്റ്)">
സ്റ്റാക് ഓവർഫ്ലോ (വെബ്സൈറ്റ്)

സ്റ്റാക് എക്സ്ചേഞ്ച് എന്ന വെബ്സൈറ്റ് ശൃംഖലയിലെ ഏറ്റവും പ്രധാനപ്പെട്ട സൈറ്റാണ് സ്റ്റാക് ഓവർഫ്ലോ. 2008 ൽ ജെഫ് ആറ്റ്‍വുഡ്ഡും ജോയൽ സ്പോൾസ്കിയും ചേർന്നാണ് ഈ ശൃംഖല രൂപീകരിച്ചത്. എക്സ്പെർട്സ്-എക്സ്ചേഞ്ച് എന്ന വെബ്സൈറ്റിന്റെ കൂടുതൽ സ്വതന്ത്ര ബദലായാണ് ഈ വെബ്സൈറ്റ് തുടങ്ങിയത്. 2008ൽ കോഡിംഗ് ഹൊറർ(ആറ്റ്‍വുഡിന്റെ പ്രശസ്തമായ പ്രോഗ്രാമിംഗ് ബ്ലോഗ്) ന്റെ വായനക്കാരിൽ നടത്തിയ ഒരു തിരഞ്ഞെടുപ്പിലൂടെയാണ് ഈ വെബ്സൈറ്റിന്റെ പേര് തീരുമാനിച്ചത്.

കമ്പ്യൂട്ടർ പ്രോഗ്രാമിംഗിലെ അനേകം വിഷയങ്ങളെപ്പറ്റിയുള്ള ചോദ്യോത്തരങ്ങളാണ് ഈ വെബ്‍സൈറ്റിലുള്ളത്.

ഇതിലെ ഉപയോക്താക്കൾക്ക് ചോദ്യങ്ങൾ ചോദിക്കാനും ഉത്തരങ്ങൾ പറയാനുമുള്ള ഒരു പൊതുസ്ഥലമായാണ് ഈ വെബ്സൈറ്റ് പ്രവർത്തിക്കുന്നത്. ഉപയോക്താക്കൾക്ക് അംഗത്വം നൽകുന്നു. ചോദ്യങ്ങൾക്ക് അധികം വോട്ട് ചെയ്യാനും ന്യൂനം വോട്ട് ചെയ്യാനും വിക്കിപോലെ ചോദ്യങ്ങളും ഉത്തരങ്ങളും തിരുത്താനുമുള്ള സൗകര്യങ്ങൾ ഈ വെബ്സൈറ്റിലുണ്ട്. ചോദ്യങ്ങൾ, ഉത്തരങ്ങൾ എന്നിവയ്ക്ക് കിട്ടുന്ന വോട്ടുകൾ വഴി അംഗങ്ങൾക്ക് പോയന്റുകൾ കിട്ടുന്നു. പോയന്റുകൾ വഴി ബാഡ്‍ജുകൾ കിട്ടുന്നു. അംഗങ്ങൾ എഴുതുന്ന എല്ലാ ഉള്ളടക്കങ്ങളും ക്രീയേറ്റീവ് കോമൺസ് ഷെയർ എലൈക്ക് അനുമതിപ്രകാരം ലഭ്യമാണ് എന്നതാണ് ഈ വെബ്സൈറ്റിന്റെ പ്രധാന പ്രത്യേകത.


</doc>
<doc id="375631" url="https://ml.wikipedia.org/wiki?curid=375631" title="ഗിറ്റ്ഹബ്ബ്">
ഗിറ്റ്ഹബ്ബ്

ഗിറ്റ് ഉപയോഗിച്ചുള്ള വെബ് അധിഷ്ഠിതമായ പതിപ്പ് നിയന്ത്രണത്തിനുള്ള വെബ്സൈറ്റും ഇന്റർനെറ്റ് ഹോസ്റ്റിംഗ് സേവനവുമാണ് ഗിറ്റ്ഹബ്. ഇത് വികേന്ദ്രീകൃത പതിപ്പ് നിയന്ത്രണവും സോഴ്സ് കോഡ് മാനേജ്മെന്റും മറ്റ് ചില സൗകര്യങ്ങളും നൽകുന്നു. അതുപോലെ ആക്സസ് കണ്ട്രോൾ സഹപ്രവർത്തനത്തിനുള്ള സൗകര്യങ്ങളായ ബഗ് പിൻതുടരൽ, ഫീച്ചർ അഭ്യർത്ഥനകൾ, ടാസ്ക് മാനേജ്മെന്റ്, വിക്കികൾ മുതലായവ എല്ലാ പദ്ധതികൾക്കും ലഭ്യമാക്കുന്നു. 

ഒരു അംഗത്വത്തിൽതന്നെ സ്വകാര്യവും പൊതുവുമായ വിവിധ റെപ്പോസിറ്ററികൾ ഗിറ്റ്ഹബ് ലഭ്യമാക്കുന്നു. ഇവ സാധാരണയായി ഓപ്പൺ സോഴ്സ് സോഫ്റ്റ്‍വെയർ പദ്ധതികൾ ഹോസ്റ്റുചെയ്യുന്നതിനാണ് സാധാരണയായി ഉപയോഗിക്കുന്നത്. 2017 ഏപ്രിലിൽ ഗിറ്റ്ഹബ്ബിന് 20 മില്യൺ അംഗങ്ങളും 57 മില്യൺ റെപ്പോസിറ്ററികളും ഉണ്ട്. ലോകത്തിലെ ഏറ്റവും വലിയ സോഴ്സ്‍കോഡ് സൂക്ഷിക്കുന്ന വെബ്സൈറ്റാണിത്. 

ഗിറ്റ്ഹബ്ബിന്റെ ഔദ്യോഗിക ചിഹ്നമാണ് ഒക്ടോക്യാറ്റ്. അഞ്ച് സ്‌പർശനികളും മനുഷ്യന്റെ മുഖവുമുള്ള പൂച്ചയാണിത്.


</doc>
<doc id="375637" url="https://ml.wikipedia.org/wiki?curid=375637" title="അവെനൽ">
അവെനൽ

അവനെൽ, അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ കിങ്‍സ് കൗണ്ടിയിലുൾപ്പെട്ട ഒരു നഗരമാണ്. ഹാൻഫോർഡ് നഗരത്തിന് 35 കിലോമീറ്റർ (56 കിലോമീറ്റർ) തെക്ക് പടിഞ്ഞാറായിട്ടാണ് ഈ നഗരം സ്ഥിതിചെയ്യുന്നത്. ഹാൻഫോർഡ്-കൊർകൊറാൻ മെട്രോപ്പൊളിറ്റൻ സ്റ്റാറ്റിസ്റ്റിക്കൽ ഏരിയയുടെ ഭാഗമാണ്. കിങ്‍സ് കൌണ്ടി മുഴുവനായും ഇതിൽ ഉൾപ്പെടുന്നു. പ്രദേശിക് വിസ്തൃതിയനുസരിച്ച് ഇത് കിങ്‍സ് കൗണ്ടിയിലെ ഏറ്റവും വലിയ നഗരമാണ്. 2010 ലെ ഐക്യനാടുകളുടെ സെൻസസ് പ്രകാരം ജനസംഖ്യ 15,505 ആയിരുന്നു. ഇതിൽ അവനെൽ സംസ്ഥാന ജയിലിലെ അന്തേവാസികളായ തടവുകാരെയും ഉൾപ്പെടുത്തിയിട്ടുണ്ട്. കാലിഫോർണിയ സംസ്ഥാനത്തിലെ സമൂഹത്തിൽ ആദ്യം പ്രവർത്തനമാരംഭിച്ച ജയിൽ ഇതായിരുന്നു. ഇവിടുത്തെ ജനങ്ങളിൽ ഭൂരിഭാഗവും ജയിലിനെ ആശ്രയിച്ചുള്ള തൊഴിലിലോ അല്ലെങ്കിൽ കാർഷിക വൃത്തിയെ ആശ്രയിച്ചുള്ള വ്യവസാങ്ങളിലോ പ്രവർത്തിക്കുന്നു. ജയിൽ ഏകദേശം ആയിരത്തിനുടുത്തു ജോലികൾ പ്രദേശവാസികൾക്കു നൽകുന്നു. 2015 ജനവരി ഒന്നിന് അവനെൽ നഗരത്തിലെ ജനസംഖ്യ 13,159 ആണെന്ന് കാലിഫോർണിയ ഡിപ്പാർട്ട്മെന്റ് ഓഫ് ഫിനാൻസ് കണക്കാക്കിയിരിക്കുന്നു.  അന്നേ ദിവസം വരെ അവനെൽ സംസ്ഥാന ജയിലിൽ 4,165 അന്തേവാസികൾ ഉണ്ടായിരുന്നു. ഇത് നഗരത്തിലെ മൊത്തം ജനസംഖ്യയുടെ 32 ശതമാനമാണ്. ജയിൽ അന്തേവാസികളെ ഈ നഗരത്തിലെ പൌരന്മാരായി അമേരിക്കൻ ഐക്യനാടുകളിലെ സെൻസസ് ബ്യൂറോയും കാലിഫോർണിയ ഡിപ്പാർട്ട്മെന്റ് ഓഫ് ഫിനാൻസും കണക്കാക്കുന്നു.

സ്പാനിഷ് പട്ടാളക്കാരും, പര്യവേക്ഷകരുമാണ് നഗരത്തിന് അവനെൽ എന്ന പേരു നൽകിയത്. സ്പാനിഷ് ഭാഷയിൽ "അവെന" എന്ന വാക്കിൻറെയർത്ഥം ഓട്‍സ് എന്നാണ്, അവെനാൽ എന്നു പറഞ്ഞാൽ ഓട്‍സ് പാടം. ഈ പ്രദേശത്തെ കെറ്റിൽമാൻ സമതലത്തിൽ മുഴുവൻ അക്കാലത്ത് കാട്ട് ഓട്‍സുകൾ നിറഞ്ഞുനിന്നിരുന്നു. ആദ്യകാല അമേരിക്കൻ കുടിയേറ്റക്കാർ 1850 കളിൽ കെറ്റിൽമാൻ ഹിൽസിൽ എത്തിച്ചേർന്നത് കന്നുകാലികളെ വളർത്തുകയും കൃഷിയും ചെയ്യാമെന്ന കണക്കുകൂട്ടലിലാണ്. എന്നിരുന്നാലും, എണ്ണ ഈ പ്രദേശത്ത് പ്രശസ്തിയും, ഭാഗ്യവും, ആളുകളേയും എത്തിച്ചു. കോളിങ്കയ്ക്കും ടാർ കാന്യനുമിടയിലുണ്ടായിരുന്ന പ്രദേശത്തെ എണ്ണയുടെ പ്രകൃതിദത്ത ഉറവിനെക്കുറിച്ച് തദ്ദേശീയ അമേരിക്കൻ ഇന്ത്യൻ വർഗ്ഗക്കാർക്ക് നേരത്തേ അറിവുണ്ടായിരുന്നു. ആദ്യകാലത്തെ എണ്ണമറ്റ പരിശ്രമങ്ങൾക്കുശേഷം 1900 ത്തിൽ കെറ്റിൽമാൻ ഹില്ലിലെ ആദ്യ എണ്ണക്കിണർ കുഴിക്കപ്പെട്ടു. മിൽഹം എക്സ്‍പ്ലൊറേഷൻ കമ്പനി ഇലിയറ്റ് നമ്പർ 1 ൽ 1927 മാർച്ച് 27 ന് പ്രവർത്തിച്ചു തുടങ്ങി. ജോലിക്കാരുടെ സംഘം 19 മാസങ്ങളുടെ പരിശ്രമഫലമായി 7,000 അടി (2,100 മീറ്റർ) ഡ്രില്ല് ചെയ്തു. 

1928 ഒക്ടോബർ 5 ന് എണ്ണക്കിണറിൽനിന്ന് വലിയൊരു മുരളലോടെ എണ്ണ പുറത്തേയ്ക്കു തെറിച്ചു. ഈ ശബ്ദം 20 മൈൽ (32 കിലോമീറ്റർ) അകലെ വരെ മുഴങ്ങിക്കേട്ടിരുന്നു. പുറത്തേയ്ക്കു തള്ളിയ എണ്ണ ഗുണമേന്മയുള്ള എവെള്ളനിറമുള്ളതും ശുദ്ധീകരിക്കാതെ തന്നെ വാഹനങ്ങളിലുപയോഗിക്കാൻ പര്യാപ്തമായതുമായിരുന്നു. എണ്ണയുടെ കണ്ടുപിടുത്തം അവെനൽ നഗരത്തിൻറെ അഭിവൃദ്ധി ദൃതഗതിയിലായിത്തീർന്നു.


</doc>
<doc id="375653" url="https://ml.wikipedia.org/wiki?curid=375653" title="അർക്കാറ്റ">
അർക്കാറ്റ

അർക്കാറ്റ,(Hupa: do'-khah-oon-tetl ding', അർത്ഥം "വലിയ പരന്ന സ്ഥലം")) അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്ത് ഹംബോൾട്ട് ഉൾക്കടലിൻറെ ഭാഗമായ വടക്കൻ അർക്കാറ്റ ഉൾക്കടലിനു പാർശ്വസ്ഥമായി, ഹംബോൾട്ട് കൗണ്ടിയിൽ സ്ഥിതിചെയ്യുന്ന ഒരു നഗരമാണ്. യഥാർത്ഥത്തിൽ യൂണിയൻ ടൌണ് അഥവാ യൂണിയൻ എന്നും അറിയപ്പെടുന്നു. അമേരിക്കൻ ഐക്യനാടുകളുടെ 2010 ലെ സെൻസസ് രേഖകളനുസരിച്ച് ആർക്കറ്റാ നഗരത്തിലെ ജനസംഖ്യ 17,231 ആയിരുന്നു. സാൻ ഫ്രാൻസിസ്കോയുടെ 280 കിലോമീറ്റർ (ഹൈവേ 101 വഴി) വടക്കുഭാഗത്തായി സ്ഥിതി ചെയ്യുന്ന ആർക്കാറ്റയിലാണ് ഹംബോൾട്ട് സ്റ്റേറ്റ് യൂണിവേഴ്സിറ്റി സ്ഥിതി ചെയ്യുന്നത്. വടക്കുപടിഞ്ഞാറൻ കാലിഫോർണിയയിലെ 200,000 ഏക്കർ പൊതു സ്ഥലത്തെ, ഹെഡ്‍വാട്ടേർസ് ഫോറസ്റ്റ് (റെഡ്‍വുഡ് വനം -"Sequoia sempervirens") ഉൾപ്പെടെയുള്ള പ്രകൃതി വിഭവങ്ങൾ, ഭൂപ്രദേശങ്ങൾ, ധാതു പര്യവേക്ഷണ പരിപാടികൾ എന്നിവയുടെയെല്ലാം ഭരണനിർവ്വഹണത്തിനായുള്ള ഫെഡറൽ ബ്യൂറോ ഓഫ് ലാൻഡ് മാനേജ്‍മെൻറിൻറെ ആർക്കാറ്റ ഫീൽഡ് ഓഫീസിൻറെ സ്ഥാനം ഇവിടെയാണ്.

അമേരിക്കൻ ഐക്യനാടുകളുടെ സെൻസസ് ബ്യൂറോയുടെ കണക്കനുസരിച്ച്, നഗരത്തിന്റെ മൊത്തം വിസ്തീർണം 11.0 ചതുരശ്ര മൈൽ (28.5 കി.മീ) ആണ്. ഇതിൽ 9.1 ചതുരശ്ര മൈൽ ഭൂമി (23.6 km) കരഭൂമിയും ബാക്കി 1.9 ചതുരശ്ര മൈൽ (4.9 കിമീ) (17.25 ശതമാനം) ജലവുമാണ്.


</doc>
<doc id="375654" url="https://ml.wikipedia.org/wiki?curid=375654" title="ആറുപടൈവീടുകൾ">
ആറുപടൈവീടുകൾ

തമിഴ്നാടിന്റെ വിവിധഭാഗങ്ങളിലായി സ്ഥിതിചെയ്യുന്ന, ശിവപാർവതിമാരുടെ പുത്രനായ ശ്രീ സുബ്രഹ്മണ്യന്റെ ആറു ദിവ്യക്ഷേത്രങ്ങളാണ് അറുപടൈ വീടുകൾ (തമിഴ്: அறுபடைவீடுகள்)എന്ന് അറിയപ്പെടുന്നത്. തമിഴ് സംഘം സാഹിത്യത്തിലും അറുപ്പടൈവീടുകളെകുറിച്ച് പരാമർശിക്കപ്പെടുന്നുണ്ട്. സംഘകാലകൃതികളായ "തിരുമുരുകാട്രുപടൈ", "തിരുപ്പുകഴ്" എന്നിവ അവയിൽ ചിലതാണ്. തിരുത്തണി, സ്വാമിമല, പഴനി മല, പഴമുതിർചോലൈ, തിരുപ്പറൻങ്കുൻറം, തിരുച്ചെന്തൂർ എന്നിവയാണ് മുരുകന്റെ അറുപ്പടൈവീടുകൾ എന്ന് അറിയപ്പെടുന്ന ആറു ക്ഷേത്രങ്ങൾ. 


</doc>
<doc id="375661" url="https://ml.wikipedia.org/wiki?curid=375661" title="ജോവാക്കിം ബരാൻഡ്‌">
ജോവാക്കിം ബരാൻഡ്‌

19-‍ാ‍ം നൂറ്റാണ്ടിലെ പ്രസിദ്ധ പുരാജീവിശാസ്‌ത്രജ്ഞനായിരുന്ന ജോവാക്കിം ബരാൻഡ്‌ (11 ഓഗസ്റ്റ് 1799 – 5 ഒക്ടോബർ 1883 )
ദക്ഷിണ ഫ്രാൻസിലെ ഒരു കൊച്ചു പട്ടണമായ സോഗിൽ, 1799-ലാണ്‌ ഷോവാക്കിം ബരാൻഡ്‌ ജനിച്ചത്‌. പാരീസിൽ വെച്ച് അദ്ദേഹം എൻജിനീയറിങ്‌ പഠിച്ചു. എൻജിനീയറിങ്‌ രംഗം ഉപേക്ഷിച്ച അദ്ദേഹം പിന്നത്തെ 44 വർഷം പുരാജീവിശാസ്‌ത്രവും ഭൂവിജ്ഞാനീയവും പഠിക്കുന്നതിനായി ഉഴിഞ്ഞുവെച്ചു. 1852-ൽ അദ്ദേഹം, സിലൂരിയൻ സിസ്റ്റം ഓഫ്‌ സെൻട്രൽ ബൊഹീമിയ എന്ന ഏകവിഷയക പ്രബന്ധത്തിൻറെ ഒന്നാം വാല്യം പ്രസിദ്ധീകരിച്ചു

ഉണരുക! പറയുന്നു : "ബരാൻഡിൻറെ രീതികൾ മറ്റു ഗവേഷകരിൽ നിന്നും അദ്ദേഹത്തെ വ്യത്യസ്‌തനാക്കി. പ്രകൃതി ശാസ്‌ത്രജ്ഞനായിരിക്കെ, ഒരു എഞ്ചിനീയറുടെ കൃത്യത പുലർത്താനും അദ്ദേഹം ശ്രദ്ധിച്ചു. ഒരു രൂപരചയിതാവ്‌ എന്ന നിലയിൽ, കണക്കുകൂട്ടലുകളിലോ താൻ വരച്ച ചിത്രങ്ങളിലോ അൽപ്പമെങ്കിലും പിഴവുപറ്റുന്നത്‌ അദ്ദേഹത്തിന്‌ ആലോചിക്കാൻ കൂടി കഴിയുമായിരുന്നില്ല. ഒരു പുരാജീവിശാസ്‌ത്രജ്ഞനെന്ന നിലയിൽ, താൻ വരച്ച ചിത്രങ്ങളുടെ സൂക്ഷ്മ വിശദാംശങ്ങളിൽ പോലും അങ്ങേയറ്റം കൃത്യത പുലർത്താൻ രാപകൽ വിശ്രമമെന്തന്നറിയാതെ അദ്ദേഹം കഠിനമായി യത്‌നിച്ചു. മോണോഗ്രാഫിൽ ഉൾപ്പെടുത്തിയിരുന്ന ചിത്രങ്ങൾ എല്ലാം ഒരു വിദഗ്‌ധ കലാകാരൻ വരച്ചതായിരുന്നെങ്കിലും, അതിൽ തൃപ്‌തിയാകാതെ പല ചിത്രങ്ങളിലും അദ്ദേഹം തൻറേതായ മിനുക്കുപണികൾ നടത്തി.

ചിത്രങ്ങളുടെ കാര്യത്തിൽ മാത്രമായിരുന്നില്ല കൃത്യത വേണമെന്നു ബരാൻഡ്‌ നിഷ്‌കർഷിച്ചത്‌. ആ മോണോഗ്രാഫിൻറെ വാല്യങ്ങൾ ഓരോന്നും ടൈപ്പ്സെറ്റ്‌ ചെയ്‌തു കിട്ടുമ്പോൾ, അദ്ദേഹംതന്നെ അതു മുഴുവനും പരിശോധിക്കുമായിരുന്നു. ഏതെങ്കിലും ഭാഗം തൃപ്‌തികരമല്ലെന്നു തോന്നിയാൽ, അത്രയും ഭാഗം വീണ്ടും ടൈപ്പ്സെറ്റ്‌ ചെയ്യുന്നതിന്‌ അദ്ദേഹം മടക്കി അയയ്‌ക്കുമായിരുന്നു. തൻറെ ഓരോ രചനയും പരമാവധി കൃത്യതയുള്ളതാക്കി തീർക്കുക എന്നതായിരുന്നു അദ്ദേഹത്തിൻറെ ലക്ഷ്യം. അതിൽ അദ്ദേഹം അസൂയാവഹമായ വിജയം കൈവരിക്കുകയും ചെയ്‌തു. ഏകദേശം 150 വർഷത്തിനു ശേഷം ഇന്നും, ഗവേഷകർ സിലൂരിയൻ സിസ്റ്റം ഒരു പരാമർശ ഗ്രന്ഥമായി ഉപയോഗിക്കുന്നു."

</doc>
<doc id="375673" url="https://ml.wikipedia.org/wiki?curid=375673" title="മേഖലകളുടെ അടിസ്ഥാനത്തിൽ യുണൈറ്റഡ് കിങ്ഡം പാർലമെന്റ് നിയോജകമണ്ഡലങ്ങളുടെ(1950-74) പട്ടിക">
മേഖലകളുടെ അടിസ്ഥാനത്തിൽ യുണൈറ്റഡ് കിങ്ഡം പാർലമെന്റ് നിയോജകമണ്ഡലങ്ങളുടെ(1950-74) പട്ടിക

Many of these constituencies became part of Greater London when that county was formed in 1965.

See https://commons.wikimedia.org/wiki/Category:Locator_maps_of_former_parliamentary_constituencies_of_England_1948

The മണ്ഡലം was won by Philip Clarke of Sinn Féin, but he was unseated on petition on the basis that his criminal conviction (for Irish Republican Army activity) made him ineligible. Instead, the seat was awarded to the അൽസ്റ്റർ യൂണിയനിസ്റ്റ് പാർട്ടി (UUP) candidate.

The seat was originally won by Tom Mitchell of Sinn Féin, but Mitchell was subsequently unseated upon petition, on the grounds that his terrorist convictions made him ineligible to sit in Parliament. The seat was awarded to Charles Beattie of the UUP. However, Beattie in turn was also found ineligible to sit due to holding an office of profit under the crown, triggering a further by-election.


</doc>
<doc id="375675" url="https://ml.wikipedia.org/wiki?curid=375675" title="സർമദ് കശാനി">
സർമദ് കശാനി

പതിനേഴാം നൂറ്റാണ്ടിൽ ഇന്ത്യയിലേക്ക് കുടിയേറിയ ഒരു പേർഷ്യൻ സന്യാസിയാണ് സർമദ് കശാനി എന്നറിയപ്പെടുന്ന മുഹമ്മദ് സെയ്ദ്() (ca 1590 - 1661). ജൂതനായിരുന്ന ഇദ്ദേഹം പിന്നീട് ഇസ്‌ലാം മതം സ്വീകരിച്ചു എന്ന് പറയപ്പെടുന്നു. തന്റെ കവിതകളിൽ അദ്ദേഹം മതങ്ങളെ നിരാകരിക്കുന്നതായാണ് കാണപ്പെടുന്നത്
ഇന്ത്യൻ സ്വാതന്ത്ര്യസമരനേതാവായിരുന്ന അബുൽ കലാം ആസാദ് ആവിഷ്കാരസ്വാതന്ത്ര്യത്തിന്റെ കാര്യത്തിൽ തന്നെയും സർമദിനെയും താരതമ്യപ്പെടുത്തുന്നുണ്ട്.

1590കളിൽ അർമീനിയയിലാണ് സർമദ് ജനിക്കുന്നത്. പേർഷ്യൻ സംസാരിക്കുന്ന അർമീനിയൻ ദമ്പതികളാണ് മാതാപിതാക്കൾ.

മുഗൾ സാമ്രാജ്യത്തിൽ കച്ചവടസാധ്യത തേടിയാണ് ഇദ്ദേഹം ഇന്ത്യയിലെത്തുന്നത്. സിന്ധിൽ എത്തിപ്പെട്ട സർമദ് പിന്നീട് ലാഹോർ, ഹൈദരാബാദ് എന്നിവിടങ്ങളിലും അവസാനം ഡൽഹിയിലെത്തിച്ചേർന്നു. തന്റെ ധനം നഷ്ടപ്പെട്ടതിനെ തുടർന്ന് സ്വബോധം നഷ്ടപ്പെട്ട സർമദ് നഗ്നനായാണ് പിൽക്കാലത്ത് കാണപ്പെട്ടത്
ദാരാഷിക്കോവിന്റെ ക്ഷണപ്രകാരം ഷാജഹാന്റെ കൊട്ടാരത്തിലെത്തിയ സർമദ്, രാജകുടുംബത്തെ അഗാധമായി സ്വാധീനിച്ചു. പേർഷ്യൻ ഭാഷയിൽ നല്ല പ്രാവീണ്യമുണ്ടായിരുന്ന അദ്ദേഹം കവിതകൾ ആ ഭാഷയിൽ രചിച്ചിരുന്നു. തോറയുടെ പേർഷ്യൻ പരിഭാഷ അദ്ദേഹം തയ്യാറാക്കിയിരുന്നു.

ഔറംഗസേബിന്റെ കാലത്ത് അറസ്റ്റ് ചെയ്യപ്പെട്ട സർമദ് വധശിക്ഷക്ക് വിധേയനായി. പരമ്പരാഗത വിശ്വാസങ്ങൾക്കെതിരെ നിലകൊണ്ടതിന്റെ പേരിലായിരുന്നു ശിക്ഷ എന്ന് കരുതപ്പെടുന്നു




</doc>
<doc id="375676" url="https://ml.wikipedia.org/wiki?curid=375676" title="ന്യൂറാഡേസീ">
ന്യൂറാഡേസീ

സപുഷ്പികളിൽപ്പെടുന്ന ഒരു സസ്യകുടുംബമാണ്  ന്യൂറാഡേസീ (Neuradaceae). ഈ സസ്യകുടുംബത്തിൽ "Grielum", "Neurada", "Neuradopsis" എന്നീ ജീനസ്സുകളിലായി 10 സ്പീഷിസുകളുൾപ്പെടുന്നു.


</doc>
<doc id="375715" url="https://ml.wikipedia.org/wiki?curid=375715" title="എൽ കാസ്റ്റിലൊ">
എൽ കാസ്റ്റിലൊ

കൊളംബസ്സിനും മുൻപ് അമേരിക്കയിലെ മായൻ ജനത തങ്ങളുടെ ദേവനായ കുകുൽകാന് വേണ്ടി 9-12 നൂറ്റാണ്ടിൽ പണികഴിപ്പിച്ച ഒരു നിർമ്മിതിയാണ് എൽ കാസ്റ്റിലൊ. ഈ നിർമ്മിതിക്ക് ഉയരമുണ്ട്, മുകളിലെ ക്ഷേത്രവും കൂടി ചേർത്താൽ അധികം ഉയരം വരും. ചതുരാകൃതിയിലുള്ള നിർമ്മിതിയുടെ കീഴ്ഭാഗത്തിന് കോണോടുകോൺ നീളമുണ്ട്.

ഒന്നിനുമുകളിൽ ഒന്നായി ഓരോരു തട്ടുകൾ നിർമ്മിച്ച് അതിനുമുകളിലാണ് ക്ഷേത്രം നിർമ്മിച്ചിരിക്കുന്നത്. ക്ഷേത്രത്തിലേക്കെത്താൻ നാലു വശങ്ങളിൽനിന്നും പടവുകളും നിർമിച്ചിരിക്കുന്നു. ഇതിൽ വടക്കുഭാഗത്തെ പടവുകളുടെ കൈവരിയുടെ ആരംഭത്തിലായി ഭൂമിയോട്ചേർന്ന് ഒരു നാഗത്തിനെ ശിരസ്സും നിർമിച്ചിട്ടുണ്ട്. 


</doc>
<doc id="375718" url="https://ml.wikipedia.org/wiki?curid=375718" title="അർവിൻ">
അർവിൻ

അർവിൻ, അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ കേൺ കൗണ്ടിയിലെ ഒരു നഗരമാണ്. ബേക്കേർസ്‍ഫീൽഡ് നഗരത്തിൻ 15 മൈൽ (24 കിലോമീറ്റർ) തെക്ക് കിഴക്കായി 449 അടി (137 മീറ്റർ) ഉയരത്തിൽ അരിവിൻ നഗരം സ്ഥിതിചെയ്യുന്നു. 2000 ലെ സെൻസസിൽ 12,956 ആയിരുന്ന ഇവിടുത്തെ ജനസംഖ്യ 2010 ലെ സെൻസസിൽ 19,304 ആയിവർദ്ധിച്ചിരുന്നു. 

1906 ലാണ് ഇവിടെ ഭൂമിയുടെ ലേല വിൽപന ആരംഭിച്ചത്. അർവിൻ പോസ്റ്റ് ഓഫീസ് 1914 ൽ സ്ഥാപിതമായി. 1960 ൽ നഗരം ഏകീകരിക്കപ്പെട്ടു. സാൻ ബർണാർഡോനോയിൽ നിന്നുള്ള ആദ്യകാലം കുടിയേറ്റ കുടുംബത്തിലെ അംഗമായിരുന്ന അർവിൻ റിച്ചാർഡൻറെ പേരിനെ അനുസ്മരിച്ചാണ് നഗരത്തിനു നാമകരണം നടത്തിയത്. 

ഐക്യനാടുകളുടെ സെൻസസ് ബ്യൂറോയുടെ കണക്കനുസരിച്ച്, നഗരത്തിന്റെ മൊത്തം വിസ്തീർണ്ണം 4.9 ചതുരശ്ര മൈൽ (13 കിമീ) ആണ്. ഇതു മുഴുവൻ കരപ്രദേശമാണ്. 

കോപ്പൻ കാലാവസ്ഥാ വിഭാഗീകരണ രീതിയനുസരിച്ച് വർഷത്തിൽ കുറച്ചു മാത്രം മഴ കിട്ടുന്ന കാലാവസ്ഥയിണിവിടെ. കാലാവസ്ഥാ ഭൂപടങ്ങളിൽ "ബി.എസ്.കെ" എന്ന് ചുരുക്കെഴുത്ത്. 


</doc>
<doc id="375719" url="https://ml.wikipedia.org/wiki?curid=375719" title="അറ്റസ്കാഡെറോ">
അറ്റസ്കാഡെറോ

അറ്റസ്‍കാഡെറോ, അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ സാൻ ലൂയിസ് ഒബിസ്പോ കൗണ്ടിയിലുൾപ്പെട്ട ഒരു നഗരമാണ്. ലോസ് ഏഞ്ചൽസിൽ നിന്നും സാൻഫ്രാൻസിസ്കോയിൽ നിന്നും യു.എസ് റൂട്ട് 101 വഴി ഏകദേശം സമദൂരമാണ് ഇവിടേയ്ക്ക്. അറ്റസ്‍കാഡെറോ നഗരം, സാൻ ലൂയിസ് ഒബിസ്പോ - അറ്റസ്കാഡെറോ - പാസോ റോബിൾസ് മെട്രോപ്പോളിറ്റൻ പ്രദേശത്തിൻറെ ഭാഗമാണ്. കൌണ്ടിയിലെ മറ്റു നഗരങ്ങളെ അപേക്ഷിച്ച് അറ്റസ്കാഡെറോ വളരെ അകലെ സ്ഥിതി ചെയ്യുന്ന ഉൾപ്രദേശമായതിനാൽ സമീപത്തെ സാൾ ലൂയിസ് ഓബിസ്പോ, പിസ്മോ ബീച്ച് തുടങ്ങിയ നഗരങ്ങളെ അപേക്ഷിച്ച് ചൂടുള്ളതും വരണ്ടതുമായ വേനൽക്കാലം, തണുപ്പുള്ള ശീതകാലം എന്നിവയാണ് ഇവിടെ സാധാരണയായി അനുഭവപ്പെടുന്നത്. നഗരത്തിലൂടെപ്പോകുന്ന പ്രധാന ഫ്രീവേ US 101 ആണ്. സമീപത്തായുള്ള സ്റ്റേറ്റ് റൂട്ട് 41, സ്റ്റേറ്റ് റൂട്ട് 46 എന്നിവ പസഫിക് തീരത്തേയ്ക്കും കാലിഫോർണിയ സെൻട്രൽ വാലിയിലേക്കും പ്രവേശനം നൽകുന്നു. 1913 ൽ ഇ.ജി. ലെവിസ് സ്ഥാപിച്ച ഈ നഗരത്തിലെ ജനസംഖ്യ 2013 ൽ 29,096 ആയി വളർന്നിരുന്നു.

സലിനാൻ ഇൻഡ്യക്കാരുടെ വാസഗേഹമായിരുന്നു ഒരുകാലത്ത് ഈ പ്രദേശം. 1769 നും 1823 നും ഇടയ്ക്കുള്ള കാലഘട്ടത്തിൽ സ്പാനിഷ് ഫ്രാൻസിസ്കൻസ്, കാലിഫോർണിയ തീരത്തുടനീളമായി 21 മിഷനുകൾ സ്ഥാപിച്ചു. ഇവയിൽ സമീപത്തെ മിഷൻ സാൻ മിഗുവേൽ ആർക്കാൻഗൽ, മിഷൻ സാൻ ലൂയിസ് ഒബിസ്പോ ഡി ടോളാസ എന്നിവയും ഉൾപ്പെടുന്നു. 1821-ൽ സ്പെയിനിൽ നിന്നു മെക്സിക്കോക്ക് സ്വാതന്ത്ര്യം ലഭിച്ചതോടെ കാലിഫോർണിയ ഒരു മെക്സിക്കൻ പ്രവിശ്യയായി മാറി. 1833-ൽ മെക്സിക്കൻ സർക്കാർ മിഷൻ ഭൂമികളെ മതേതരവൽക്കരിച്ചു. 1842 ൽ മെക്സിക്കൻ ഗവർണറായിരുന്ന ജുവാൻ അൽവാറഡോ, റാഞ്ചോ അറ്റകാഡെറോ പ്രദേശം ട്രൈറോൺ ഗാർഷ്യക്കും, 1845 ൽ പിയോ പിക്കോ പെഡ്രോ എസ്ട്രാഡായ്ക്ക് റാഞ്ചോ അസൂൻസിയോണും നിയമപരമായി പതിച്ചു നൽകി. പാട്രിക് വാഷിംഗ്ടൺ മർഫി എന്നയാൾ 61,000 ഏക്കർ (25,000 ഹെക്ടർ) പ്രദേശം ഒരിക്കൽ സ്വന്തമാക്കിയിരുന്നു.

കിഴക്കുനിന്നുള്ള ഒരു മാഗസിൻ പ്രസാധകനായിരുന്ന എഡ്വാർഡ് ഗാർഡ്നർ ലെവിസ് എന്നയാൾ 1913 ൽ ഒരു ഉട്ടോപ്പിയൻ ആസൂത്രണ കോളനിയായി അറ്റസ്കാഡെറോ സ്ഥാപിച്ചു. അദ്ദേഹം മുമ്പ് മിസോറിയിലെ യൂണിവേഴ്സിറ്റി സിറ്റിയിൽ അത്തരമൊരു സമൂഹത്തെ സൃഷ്ടിച്ചിരുന്നു.

അമേരിക്കൻ ഐക്യനാടുകളുടെ സെൻസസ് ബ്യൂറോയുടെ കണക്കനുസരിച്ച്, നഗരത്തിന്റെ ആകെ വിസ്തീർണ്ണം 26.1 ചതുരശ്ര മൈൽ (68 കിമീ2 ആണ്). ഇതിൽ 25.6 ചതുരശ്ര മൈൽ (66 കിമീ 2) കരഭൂമിയും ബാക്കി 0.5 ചതുരശ്ര മൈൽ (1.3 കിമീ 2) അഥവാ 1.87 ശതമാനം ഭാഗം വെള്ളവുമാണ്. സാൻ ലൂയിസ് ഒബിസ്പോ കൌണ്ടിയിലെ ഏറ്റവും വലിയ നഗരവുമാണ് അറ്റസ്‍കാഡെറോ.

കോപ്പൻ കാലാവസ്ഥാ വിഭാഗീകരണ രീതിയനുസരിച്ച് ചൂടുള്ള അർദ്ധ-വരൾച്ച കാലാവസ്ഥയാണിവിടെ അനുഭവപ്പെടാറുള്ളത്. (Köppen Climate classification BSh).


</doc>
<doc id="375725" url="https://ml.wikipedia.org/wiki?curid=375725" title="അറ്റ്‌വാട്ടർ">
അറ്റ്‌വാട്ടർ

അറ്റ്‍വാട്ടർ, അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ മെർസ്‍ഡ് കൗണ്ടിയിൽ, സ്റ്റേറ്റ് റൂട്ട് 99 ൽ സ്ഥിതിചെയ്യുന്ന ഒരു നഗരമാണ്. മെർസ്‍ഡിന് 8 മൈൽ (13 കിലോമീറ്റർ) വടക്ക്, വടക്കുപടിഞ്ഞാറായി,  സമുദ്രനിരപ്പിൽനിന്ന് 151 അടി (46 മീറ്റർ) ഉയരത്തിലാണ് അറ്റ്‍വാട്ടർ സ്ഥിതിചെയ്യുന്നത്. 2010 ലെ ഐക്യനാടുകളുടെ സെൻസസ് പ്രകാരം ഈ നഗരത്തലെ ആകെ ജനസംഖ്യ 28,168 ആയിരുന്നു.

ഐക്യനാടുകളുടെ സെൻസസ് ബ്യൂറോയുടെ കണക്കനുസരിച്ച്, നഗരത്തിന്റെ ആകെ വിസ്തീർണ്ണം 6.1 ചതുരശ്ര മൈൽ (16 കി.മീ) ആണ്. ഇതിൽ 99.86 ശതമാനം പ്രദേശം കര ഭൂമിയും ബാക്കിയുള്ള 0.14 ശതമാനം ഭാഗം വെള്ളവുമാണ്. കാസിൽ എയർ മ്യൂസിയം നഗരത്തിൽ ഉൾപ്പെടുന്നു, എന്നാൽ കാസിൽ എയർ ഫോഴ്സ് ബെയിസ് നഗരത്തിൽ ഉൾപ്പെടുന്നില്ല.

1870 കളിൽ റെയിൽവേ സൌകര്യം അറ്റ്‍വാട്ടറിൽ എത്തിയതോടെ, പട്ടണം വളർന്നു തുടങ്ങി.  1880 ൽ ആദ്യ പോസ്റ്റ് ഓഫീസ് ഇവിടെ തുറന്നു.  1922 ൽ നഗരം ഏകീകരിക്കപ്പെട്ടു. 

റെയിൽവേ അതിൻറെ സ്റ്റേഷൻ നിർമ്മാണത്തിനായി ഉപയോഗിച്ച് സ്ഥലം മാർഷൽ ഡി. അറ്റ്‍വാട്ടർ എന്ന ഒരു ഗോതമ്പ് കൃഷിക്കാരൻറേതായിരുന്നതിനാൽ ഈ പേരാണ് നഗരത്തിൻറെ നാമത്തിന് ആധാരമാക്കിയത്.


</doc>
<doc id="375728" url="https://ml.wikipedia.org/wiki?curid=375728" title="ഹുവാസ്‍കറാൻ ദേശീയോദ്യാനം">
ഹുവാസ്‍കറാൻ ദേശീയോദ്യാനം

ഹുവാസ്‍കറാൻ ദേശീയോദ്യാനം (സ്പാനിഷ്: "Parque Nacional Huascarán")  പെറുവിലെ ഒരു ദേശായോദ്യാനമാണ്. അൻകാഷ് മേഖലയിൽ സ്ഥിതി ചെയ്യുന്നതും മദ്ധ്യ ആൻഡീസിൻറെ ഭാഗവുമായ, കോർഡില്ലെറ ബ്ലാങ്ക എന്ന പേരിലറിയപ്പെടുന്ന ലോകത്തിലെ ഏറ്റവും ഉയർന്ന ഉഷ്ണമേഖലാ മലനിരകളുടെ ഭൂരിപക്ഷം ഭാഗങ്ങളും ഈ ദേശീയോദ്യാനത്തിലുൾക്കൊള്ളുന്നു. 

ദേശീയോദ്യാനം, 340,000 ഹെക്ടർ (ഏകദേശം 3.400 കിമീ 2) വിസ്തൃതിയുള്ളതാണ്. പെറുവിയൻ നെറ്റ്വർക്ക് ഓഫ് പ്രൊട്ടക്റ്റഡ് നാച്വറൽ ഏരിയാസാണ് SERNANP (Servicio Nacional de Áreas Naturales Protegidas) ദേശീയോദ്യാനത്തിൻറെ ഭരണം കൈകാര്യം ചെയ്യുന്നത്.  

1985 ൽ യുനെസ്കോയുടെ ഒരു ലോക പൈതൃക സ്ഥലമായിട്ടാണ് ഇത് നാമനിർദ്ദേശം ചെയ്യപ്പെട്ടു. അറിയപ്പെടുന്ന ഒരു പർവ്വതാരോഹണകേന്ദ്രവും അതുല്യ ജൈവവൈവിധ്യം നിറഞ്ഞ കാടുകളുമുള്ള ഇവിടെ ക്യൂൻ ഓഫ് ആൻറീസ് (Puya raimondii) എന്ന അപൂർവ്വ സസ്യവും Polylepis, Buddleja തുടങ്ങിയ വൃക്ഷജാതികളും കണ്ണടക്കരടികൾ (Tremarctos ornatus), കോണ്ടോറുകൾ (ഒരു തരം കഴുകൻ), വികുന (ഒട്ടകവർഗ്ഗത്തിൽപ്പെട്ട ജന്തു), ടറുക്ക (ഒരു തരം മാൻ) എന്നിങ്ങനെയുള്ള ജന്തുക്കളേയും കണ്ടുവരുന്നു. 


</doc>
<doc id="375729" url="https://ml.wikipedia.org/wiki?curid=375729" title="ദി ലളിത് ചണ്ഡീഗഢ്">
ദി ലളിത് ചണ്ഡീഗഢ്

ലളിത് സുരി ഹോസ്പിറ്റാലിറ്റി ഗ്രൂപ്പിൻറെ ഭാഗമായ ഭാരത് ഹോട്ടൽസ്‌ ലിമിറ്റഡിൻറെ ഫ്ലാഗ്ഷിപ്പ് ബ്രാൻഡ്‌ ആണ് ദി ലളിത് ഹോട്ടൽസ്‌. ഭാരത് ഹോട്ടൽസ്‌ ലിമിറ്റഡാണ് ഇന്ത്യയിലെ ഏറ്റവും വലിയ സ്വകാര്യ ഹോട്ടൽ കമ്പനി.

സ്ഥാപക ചെയർമാനായ ലളിത് സുരിയുടെ നേതൃത്വത്തിൽ 1988-ലാണ് ന്യൂഡൽഹി ആസ്ഥാനമായ കമ്പനി ആരംഭിച്ചത്. 2006-ൽ അദ്ദേഹം മരിക്കുന്നത് വരെ കമ്പനിയുടെ നേതൃത്വവും വളർച്ചയും അദ്ദേഹത്തിൻറെ മേൽനോട്ടത്തിലായിരുന്നു. ചെയർപെർസണും മാനേജിംഗ് ഡയറക്ടറുമായ ജ്യോത്സ്ന സുരിയുടെ നേതൃത്വത്തിൽ കമ്പനി മുന്നോട്ട് പോകുന്നു. 

ചണ്ഡീഗഢ് ഇന്ത്യയിലെ രണ്ടു സംസ്ഥാനങ്ങളുടെ – പഞ്ചാബിൻറെയും ഹരിയാനയുടെയും - തലസ്ഥാനമാണ്. എന്നാൽ ഭരണപരമായി രണ്ടു സംസ്ഥാനങ്ങളുടെയും കീഴിലല്ലാത്ത ഒരു കേന്ദ്രഭരണ പ്രദേശമാണിത്‌. പഞ്ചാബിൻറെ ഗവർണറാണ് ചണ്ഡീഗഡിൻറെ അഡ്മിനിസ്ട്രേറ്റർ. 1966-ൽ പഞ്ചാബിനെ വിഭജിച്ച് ഹരിയാന സംസ്ഥാനം രൂപീകരിച്ചപ്പോൾ ചണ്ഡീഗഡിനെ രണ്ടു സംസ്ഥാനങ്ങളുടേയും പൊതു തലസ്ഥാനമാക്കി. ഒപ്പം ചണ്ഡീഗഡിനെ കേന്ദ്രഭരണ പ്രദേശമാക്കുകയും ചെയ്തു. ചണ്ഡീഗഢ് പഞ്ചാബിന് മാത്രമായി നൽകണമെന്നും ഹരിയാനക്ക് സ്വന്തമായി ഒരു തലസ്ഥാനം നിർമ്മിക്കണമെന്നും ഉള്ള കരാർ ഇരു സംസ്ഥാനങ്ങളും തമ്മിൽ നിലവിലുണ്ട്. സ്വതന്ത്ര ഇന്ത്യയിലെ ആദ്യത്തെ ആസൂത്രിത നഗരമാണ് ചണ്ഡീഗഢ്. 

ചണ്ഡീഗഡുമായി അതിർത്തി പങ്കുവയ്ക്കുന്ന രണ്ടു നഗരങ്ങളാണ് പഞ്ച്കുളയും മൊഹാലിയും. ഇവ മൂന്നിനേയും ചേർത്ത് ചണ്ഡീഗഢ് മുന്നഗരങ്ങൾ (ചണ്ഡീഗഢ് ട്രൈസിറ്റി) എന്നറിയപ്പെടുന്നു. 

തെക്കുകിഴക്കൻ പഞ്ചാബിൽ ചണ്ഡീഗഢ് നഗരത്തിനോട് ചേർന്നുകിടക്കുന്ന ഒരു പ്രധാന പട്ടണമാണ് മൊഹാലി. ചണ്ഡീഗഡിനോടൊപ്പം മൊഹാലിയും പഞ്ച്കുളയും കൂട്ടി ചണ്ഡീഗഢ് മുന്നു നഗരങ്ങൾ എന്നാണറിയപ്പെടുന്നത്. സിഖ് ഗുരു ഗുരു ഗോബിന്ദ് സിങിൻറെ മൂത്ത മകൻ അജിത് സിങിൻറെ പേരിൽ ഷാഹിബ്സാദ അജിത് സിങ് നഗർ എന്നും മൊഹാലി അറിയപ്പെടുന്നു. ഷാഹിബ്സാദ അജിത് സിങ് നഗർ ജില്ലയുടെ ആസ്ഥാനവും മൊഹാലിയാണ്. പഞ്ചാബ് - ഹരിയാന അതിർത്തിയിൽ സ്ഥിതിചെയ്യുന്ന മൊഹാലി ഇന്ന് അതിവേഗം വളരുന്ന ഒരു വ്യാവസായിക നഗരമാണ്. പഞ്ചാബ് ക്രിക്കറ്റ് അസോസിയേഷൻറെ രാജ്യാന്തര സ്റ്റേഡിയം മൊഹാലിയിലാണ് സ്ഥിതി ചെയ്യുന്നത്.

2011-ലെ സെൻസസ് അനുസരിച്ച് മൊഹാലിയിലെ ജനസംഖ്യ 1,76,158 ആണ്. സാക്ഷരത 93.04 ശതമാനം. സിഖ്, ഹിന്ദു മതത്തിൽപ്പെട്ടവരാണ് ഇവിടെ കൂടുതലായുള്ളത്. പഞ്ചാബിയും ഹിന്ദിയുമാണ് പ്രധാന സംസാര ഭാഷകൾ.

ഹരിയാനയിലെ പഞ്ച്‌കുള ജില്ലയിൽ പെടുന്ന ഒരു നഗരമാണ് പഞ്ച്‌കുള. ചണ്ഡീഗഢിനും മൊഹാലിക്കും ഒപ്പം തുടർച്ചയായ ഒരു നഗരപ്രദേശമാണ് പഞ്ച്‌കുള നഗരവും. ചണ്ഡീഗഢിൽ നിന്നും ഏതാണ്ട് നാലു കിലോമീറ്റർ തെക്കുമാറി സ്ഥിതിചെയ്യുന്ന പഞ്ച്‌കുളയും, മൊഹാലിയും ചണ്ഡീഗഢും ഉൾപ്പെടുന്ന പ്രദേശങ്ങൾ ഒരുമിച്ച് ട്രൈസിറ്റി എന്ന് അറിയപ്പെടുന്നു. ഇവിടത്തെ മൊത്തം ജനസംഖ്യ ഏതാണ്ട് 20 ലക്ഷത്തോളം വരും.

ഇന്ത്യയുടെ വടക്കുപടിഞ്ഞാറുള്ള ഒരു സംസ്ഥാനമാണ് പഞ്ചാബ്. ഇതേ പേരിൽ അയൽ രാജ്യമായ പാകിസ്താനിലും ഒരു പ്രവിശ്യയുണ്ട്. ജമ്മു - കാശ്മീർ, ഹിമാചൽ പ്രദേശ്, രാജസ്ഥാൻ, ഹരിയാന എന്നിവയാണ് അയൽ സംസ്ഥാനങ്ങൾ. പാകിസ്താനുമായി രാജ്യാന്തര അതിർത്തിയുമുണ്ട്. കേന്ദ്ര ഭരണ പ്രദേശമായ ചണ്ഡീഗഡ് ആണ്‌ പഞ്ചാബിൻറെ തലസ്ഥാനം. അയൽ സംസ്ഥാനമായ ഹരിയാനയുടെ തലസ്ഥാനവും ഇതുതന്നെ. പഞ്ചാബിയാണ്‌ പ്രധാന ഭാഷ.

ഇതര ഇന്ത്യൻ സംസ്ഥാനങ്ങളെ അപേക്ഷിച്ച് പഞ്ചാബ് വ്യാവസായികമായും കാർഷികപരമായും ഏറെ പുരോഗതി കൈവരിച്ചിട്ടുണ്ട്. ഇന്ത്യയുടെ ധാന്യക്കലവറയായാണ് പഞ്ചാബ് അറിയപ്പെടുന്നത്. വനവിസ്തൃതി ഏറ്റവും കുറഞ്ഞ സംസ്ഥാനങ്ങളിലൊന്നാണ് പഞ്ചാബ്.

കൃഷിക്ക് ഏറ്റവും പ്രാമുഖ്യം നൽകുന്ന സംസ്ഥാനമാണ് പഞ്ചാബ്. സംസ്ഥാനത്തിൻറെ 80 ശതമാനത്തിൽ അധികം പ്രദേശവും കൃഷി ഭൂമിയാണ്. ഗോതമ്പ്, നെല്ല, ചോളം, നിലക്കടല, പയറുവർഗ്ഗങ്ങൾ, എന്നിവയാണ് ഇവിടത്തെ പ്രധാന കൃഷി വിളകൾ. 

ഇന്ത്യയുടെ വടക്കുഭാഗത്തുള്ള സംസ്ഥാനമാണ് ഹരിയാന. പഞ്ചാബ്‌, ഹിമാചൽ പ്രദേശ്‌, രാജസ്ഥാൻ, ഉത്തരാഞ്ചൽ, ഉത്തർ പ്രദേശ്‌, ദില്ലി എന്നിവയാണ്‌ അയൽ സംസ്ഥാനങ്ങൾ. ഹിന്ദു പുരാണങ്ങളുമായി ഏറെ ബന്ധപ്പെട്ടു കിടക്കുന്ന പ്രദേശമാണിത്‌. ഹിന്ദുമതത്തിലെ വേദ സംസ്കാരത്തിൻറെ ഉറവിടം ഇവിടെ നിന്നാണെന്നു കരുതപ്പെടുന്നു. കേന്ദ്രഭരണ പ്രദേശമായ ചണ്ഡീഗഡ് ആണ്‌ ഹരിയാണയുടെ തലസ്ഥാനം. അയൽ സംസ്ഥാനമായ പഞ്ചാബിൻറെയും തലസ്ഥാനം ഇതുതന്നെ.


</doc>
<doc id="375736" url="https://ml.wikipedia.org/wiki?curid=375736" title="കാൽപ്പെട്ടി">
കാൽപ്പെട്ടി

കേരളീയ ഗൃഹങ്ങളിൽ വസ്ത്രം, പണം, ആഭരണം മുതലായവ സൂക്ഷിക്കാൻ ഉപയോഗിച്ചിരുന്ന മരം കൊണ്ടു നിർമ്മിച്ച ചതുരപ്പെട്ടിയാണ് ഇത്.പ്രത്യേക കള്ളികൾ വിവിധ ആവശ്യങ്ങൾക്കായി ഇതിന്റെ ഉള്ളിൽ നിർമ്മിക്കാറുണ്ട്.

ആമപ്പെട്ടി എന്ന പേരിലും പ്രത്യേക കള്ളികൾ ഉള്ളിൽ നിർമ്മിച്ച് ആവശ്യങ്ങൾക്ക് ഉപയോഗിച്ചിരുന്നു.


</doc>
<doc id="375738" url="https://ml.wikipedia.org/wiki?curid=375738" title="വികുന">
വികുന

വികുന അഥവാ വകുഗ്ന ( () ആൻഡീസ് പർവ്വതനിരകളിലെ ഉയർന്ന ആൽപൈൻ പ്രദേശങ്ങളിൽ കാണപ്പെടുന്നതും ഒട്ടകവർഗ്ഗത്തിൽപ്പെട്ടതുമായ രണ്ടു വന്യ ദക്ഷിണ അമേരിക്കൻ സസ്തനികളിലൊന്നാണ്. രണ്ടാമത്തേത് ഗുവാനാകോയാണ്. ല്ലാമ എന്ന മൃഗവുമായി അടുത്ത ബന്ധമുള്ള ഇവ രോമത്തിനും തുകലിനും വേണ്ടി ഇണക്കിവളർത്തപ്പെടുന്ന ആൽപക്കകളുടെ വന്യരായ പൂർവ്വികരാണെന്നു കരുതപ്പെടുന്നു.

വിക്യുനകളിൽനിന്ന് വളരെ ചെറിയ അളവിൽ വളരെ മികച്ച കമ്പിളിയുണ്ടാക്കുവാൻ സാധിക്കുന്നു, കാരണം ഈ മൃഗങ്ങൾക്ക് ഓരോ മൂന്നു വർഷവും കൂടുമ്പോൾ മാത്രമേ പുതിയ രോമം മുളപ്പിക്കാൻ സാധിക്കുകയുള്ളു. അതുപോലെ കാട്ടുമൃഗങ്ങളെ പിടികൂടിയാണ് രോമം ശേഖരിക്കാറുള്ളത്. ഇഴകൂട്ടി ഒരുമിച്ചു ചേർത്തു വസ്ത്രം തയ്യാറാക്കുമ്പോൾ വികുനയുടെ രോമം വളരെ മൃദുവും ഊഷ്മളവുമാണ്. ഇൻക വർഗ്ഗക്കാർ വികുനയുടെ രോമങ്ങൾക്കു വിലമതിക്കുകയും രാജരക്തമുള്ളവരല്ലാത്തവർ ഇതുകൊണ്ടുള്ള വസ്ത്രങ്ങൾ ധരിക്കുന്നത് നിയമം മൂലം വിലക്കുകയും ചെയ്തിരുന്നു. ഇന്ന് വികുന പെറുവിന്റെ ദേശീയമൃഗമായും പെറുവിൻറെ പ്രതീകാത്മക ദേശീയചിഹ്നത്തിൽ ഇതിൻറെ ചിത്രം ഉപയോഗിക്കുകയും ചെയ്യുന്നു.


</doc>
<doc id="375739" url="https://ml.wikipedia.org/wiki?curid=375739" title="പുഷ്പക് എക്സ്പ്രസ്സ്‌">
പുഷ്പക് എക്സ്പ്രസ്സ്‌

ലക്നൌ ജങ്ഷനും മുംബൈ സിഎസ്ടിക്കും ഇടയിൽ സർവീസ് നടത്തുന്ന ഇന്ത്യൻ റെയിൽവേയുടെ ദിവസേനയുള്ള സൂപ്പർഫാസ്റ്റ് എക്സ്പ്രസ്സ്‌ ട്രെയിനാണ് പുഷ്പക് എക്സ്പ്രസ്സ്‌ (12533/12534). ട്രെയിൻ നമ്പർ 12533 പുഷ്പക് എക്സ്പ്രസ്സ്‌ ലക്നൌ ജങ്ഷൻ മുതൽ മുംബൈ സിഎസ്ടി വരെ സർവീസ് നടത്തുന്നു. ട്രെയിൻ നമ്പർ 12534 പുഷ്പക് എക്സ്പ്രസ്സ്‌ മുംബൈ സിഎസ്ടി മുതൽ ലക്നൌ ജങ്ഷൻ വരെ സർവീസ് നടത്തുന്നു.

പുരാണത്തിൽ രാവണൻറെ പറക്കുന്ന വാഹനമായ പുഷ്പകവിമാനത്തിൻറെ പേരാണ് ഈ ട്രെയിനിനു നൽകിയിരിക്കുന്നത്. 

ട്രെയിൻ നമ്പർ 12533 പുഷ്പക് എക്സ്പ്രസ്സ്‌ ദിവസേന ഇന്ത്യൻ സമയം 19:45-നു ലക്നൌ ജങ്ഷനിൽനിന്നും പുറപ്പെട്ടു അടുത്ത ദിവസം ഇന്ത്യൻ സമയം 20:05-നു മുംബൈ സിഎസ്ടിയിൽ എത്തിച്ചേരുന്നു. 

ട്രെയിൻ നമ്പർ 12533 പുഷ്പക് എക്സ്പ്രസ്സിനു ലക്നൌ ജങ്ഷൻ കഴിഞ്ഞാൽ ഉന്നാഓ ജങ്ഷൻ (2 മിനിറ്റ്), കാൻപൂർ സെൻട്രൽ (12 മിനിറ്റ്), ഒറായ് (2 മിനിറ്റ്), ഝാൻസി ജങ്ഷൻ (12 മിനിറ്റ്), ലളിത്പൂർ (2 മിനിറ്റ്), ഭോപാൽ ജങ്ഷൻ (10 മിനിറ്റ്), ഹബീബ്ഗഞ്ച് (2 മിനിറ്റ്), ഇറ്റാർസി ജങ്ഷൻ (5 മിനിറ്റ്), ഖണ്ഡ്വ (5 മിനിറ്റ്), ഭുസാവൽ ജങ്ഷൻ (15 മിനിറ്റ്), മന്മാദ് ജങ്ഷൻ (2 മിനിറ്റ്), നാസിക്ക് റോഡ്‌ (2 മിനിറ്റ്), കല്ല്യാൺ ജങ്ഷൻ (5 മിനിറ്റ്), ദാദർ (2 മിനിറ്റ്), മുംബൈ സിഎസ്ടി എന്നീ സ്റ്റോപ്പുകളാണ് ഉള്ളത്.

ട്രെയിൻ നമ്പർ 12534 പുഷ്പക് എക്സ്പ്രസ്സ്‌ ദിവസേന ഇന്ത്യൻ സമയം 08:20-നു മുംബൈ സിഎസ്ടിയിൽനിന്നും പുറപ്പെട്ടു അടുത്ത ദിവസം ഇന്ത്യൻ സമയം 08:40-നു ലക്നൌ ജങ്ഷനിൽ എത്തിച്ചേരുന്നു. 

ട്രെയിൻ നമ്പർ 12534 പുഷ്പക് എക്സ്പ്രസ്സിനു മുംബൈ സിഎസ്ടി കഴിഞ്ഞാൽ കല്ല്യാൺ ജങ്ഷൻ (3 മിനിറ്റ്), നാസിക്ക് റോഡ്‌ (2 മിനിറ്റ്), മന്മാദ് ജങ്ഷൻ (2 മിനിറ്റ്), ഭുസാവൽ ജങ്ഷൻ (15 മിനിറ്റ്), ഖണ്ഡ്വ (5 മിനിറ്റ്), ഇറ്റാർസി ജങ്ഷൻ (5 മിനിറ്റ്), ഹബീബ്ഗഞ്ച് (2 മിനിറ്റ്), ഭോപാൽ ജങ്ഷൻ (5 മിനിറ്റ്), ലളിത്പൂർ (2 മിനിറ്റ്), ഝാൻസി ജങ്ഷൻ (12 മിനിറ്റ്), ഒറായ് (2 മിനിറ്റ്), കാൻപൂർ സെൻട്രൽ (15 മിനിറ്റ്), ഉന്നാഓ ജങ്ഷൻ (2 മിനിറ്റ്), ലക്നൌ ജങ്ഷൻ എന്നീ സ്റ്റോപ്പുകളാണ് ഉള്ളത്. 


</doc>
<doc id="375741" url="https://ml.wikipedia.org/wiki?curid=375741" title="ബറാടങ് ദ്വീപ്">
ബറാടങ് ദ്വീപ്

ആന്തമാൻ ദ്വീപുസമൂഹത്തിലെ ഒരു ദ്വീപാണ് ബറാടങ് ദ്വീപ് (Baratang Island). ഇന്ത്യയുടെ കേന്ദ്രഭരണപ്രദേശമായ ആൻഡമാൻ നിക്കോബാർ ദ്വീപുകളുടെ ഉത്തര-മദ്ധ്യ ആൻഡമാൻ ഭരണജില്ലയുടെ ഭാഗങ്ങളിലുൾപ്പെടുന്നതാണ് ബറാടങ് ദ്വീപ്.
പോർട്ട് ബ്ലെയറിൽ 150 കിലോമീറ്റർ 150 കി.മീ (492,126 അടി) വടക്കുമാറിയാണ് ഈ ദ്വീപ് സ്ഥിതിചെയ്യുന്നത്. 

1985 ൽ ഒരു വിളക്കുമാടം നിർമ്മാണം പൂർത്തിയാക്കിയിട്ടുണ്ട്. 

ഭരണപരമായി ബറാടങ് ദ്വീപ് റംഗത്ത് താലൂക്കിന്റെ ഭാഗമാണ്



</doc>
<doc id="375743" url="https://ml.wikipedia.org/wiki?curid=375743" title="ഗ്വാനാകോ">
ഗ്വാനാകോ

ഗ്വാനാകോ, തെക്കേ അമേരിക്കയിൻ സ്വദേശിയായ ഒട്ടകവർഗ്ഗത്തിൽപ്പെട്ട ഒര സസ്തനിയാണ്. നിൽക്കുന്ന അവസ്ഥയിൽ, 1.0 മുതൽ 1.2 മീറ്റർ വരെ (3 അടി 3 ഇഞ്ചു മുതൽ 3 അടി 11 ഇഞ്ചുവരെ) യാണ് ചുമലിൽനിന്നുള്ള ഉയരം.  ഓരോ മൃഗത്തിനും 90 മുതൽ 140 കിലോഗ്രാം വരെ തൂക്കമുള്ളതായിരിക്കും (200 മുതൽ 310 lb വരെ).

ഗ്വാനാകോ എന്ന പേര് ദക്ഷിണ അമേരിക്കൻ ക്വച്ചുവ തദ്ദേശീയ ഭാഷാപദമായ ഹ്വാനോകോയിൽനിന്നാണ്. ഗ്വാനാകോ കുഞ്ഞുങ്ങളെ ചുലെൻഗോസ് (chulengos) എന്ന് വിളിക്കുന്നു. 


</doc>
<doc id="375744" url="https://ml.wikipedia.org/wiki?curid=375744" title="അബൂ അയ്യൂബുൽ അൻസ്വാരി">
അബൂ അയ്യൂബുൽ അൻസ്വാരി

മുഹമ്മദ് നബിയുടെ അൻസ്വാർ സഹചാരികളിൽ പ്രശസ്തൻ പൂർണ്ണ നാമം ഖാലിദ് ബിൻ സൈദ്. മദീനയിലെ ഖസ്രജ് ഗോത്രത്തിൽ ജനനം. നബിയെ മദീനയിലേക്ക് ക്ഷണിക്കാൻ വന്നപ്പോൾ അവരുമായി നടത്തിയ അഖബ ഉടമ്പടിയിലും അബൂ അയ്യൂബുൽ അൻസ്വാരിയുമുണ്ടായിരുന്നു.മിസ് അബ് ബിൻ ഉമൈറിനെയും അബൂഅയൂബിൽ അൻസാരിയെയും ചേർത്ത് പിടിച്ച് മുഹാജിറുകളെയും അൻസ്വാറുകളെയും പരസ്പര സഹോദങ്ങളെന്ന് നബി പ്രഖാപിച്ചു.നബി മദീനയിൽ വന്ന സമയത്ത് ഒട്ടകം മുട്ട്കുത്തിയത് അബൂ അയ്യൂബിൽ അൻസാരിയുടെ ഭവനത്തിന് സമീപമായിരുന്നു.നബിയുടെ മദീനയിലെ ആദ്യ ആതിഥേയനും അദ്ദേഹമായിരുന്നു. മുആവിയയുടെ നേതൃത്വത്തിൽ നടന്ന കോൺസ്റ്റാൻഡിനോപ്പിൾ മുന്നേറ്റ ത്തിൽ പങ്കെടുക്കെ രോഗിയായി മരണപ്പെട്ടു. തന്റെ മൃതദേഹം ഇസ്താന്മ്പൂളിൽ അടക്കം ചെയ്യാൻ അദ്ദേഹം ആവശ്യപ്പെട്ടു. പിന്നീട് സുൽത്ത്വാൻ മുഹമ്മദ് രണ്ടാമന്റെ കാലത്താണ് പ്രസ്തുത ശവകുടീരം കണ്ടെടുക്കുകയും അതിന് മുകളിൽ നിർമ്മാണം നടത്തപ്പെടുകയുമുണ്ടായത്.

ദാവൂദുബ്നു അബീസ്വാലിഹി (റ) ൽ നിന്ന് നിവേദനം : ഒരു ദിവസം മർവാൻ നബി(സ)യുടെ ഖബ്റിന്റെ മേൽ മുഖം വച്ച ഒരാൾ കരയുന്നത് കണ്ടു.ആളെകാണാതെ പിരടിക്ക് വലിച്ചുകൊണ്ട് മർവാൻ ചോദിച്ചു: " താങ്കൾ ചെയ്യുന്നത് എന്താണെന്ന് താങ്കൾക്കറിയുമോ?". നോക്കുമ്പോൾ അത് അബു അയ്യൂബ് (റ) ആയിരുന്നു. അദ്ദേഹം പ്രതിവചിച്ചു: അതെ അല്ലാഹുവിന്റെ റസൂലിനെയാണ് ഞാൻ സമീപ്പിച്ചത്. കല്ലിനെയല്ല. നബി(സ) ഇപ്രകാരം പറയുന്നത് ഞാൻ കേട്ടിട്ടുണ്ട്. "അർഹർ കൈകാര്യം ചെയ്യുമ്പോൾ മതത്തിന്റെ പേരിൽ നിങ്ങൾ കരയരുത്. പക്ഷെ അനർഹർ കൈകാര്യം ചെയ്യുമ്പോൾ മതത്തിന്റെ പേരിൽ നിങ്ങൾ കരയുവീൻ".

മുആവിയയുടെ മകൻ യസീദിൻറെ നേതൃത്വത്തിൽ പൗരസ്ത്യ റോമാ സാമ്രാജ്യത്തിലെ കോൺസ്റ്റാൻറിനോപ്പിളിലേക്ക് ഒരു സൈന്യം പുറപ്പെട്ടു. പടിഞ്ഞാറൻ റോമിൻറെ ഭാഗമായ തുർക്കിയിലെ ഇസ്തംബൂളിനടുത്ത നദിക്കരയിലാണ് ആ സൈനികർ എത്തിച്ചേർന്നത്. പ്രായം ഏറെ ചെന്നെങ്കിലും അബൂഅയ്യൂബ്(റ)യും ആ സൈന്യത്തിൽ അണിചേർന്നു.
അദ്ദേഹത്തിൻറെ ആരോഗ്യം ക്ഷയിച്ചുകൊണ്ടിരുന്നു. ശരീരത്തിന് മനസ്സിനൊപ്പമെത്താനാവാത്ത സ്ഥിതിയായി. തിരുനബി(സ്വ)യിൽ നിന്ന് നേരിൽ പഠിച്ച വല്ലതും പരസ്യപ്പെടുത്താൻ ബാക്കിയുണ്ടെങ്കിൽ അതിനിപ്പോഴാണ് സമയമെന്ന് അദ്ദേഹം ഉറപ്പിച്ചു. താമസിയാതെ കൂട്ടുകാരെയും സഹയാത്രികരെയും വിളിപ്പിച്ചു.
ഒരു ഹദീസ് കൂടി പഠിപ്പിക്കുവാൻ ഞാൻ ബാക്കിവെച്ചിട്ടുണ്ട്. ‘ബഹുദൈവാരാധന ചെയ്യാത്തവരായി മരിച്ചവരാരോ അവർ സ്വർഗാവകാശികളാണ്’ ഇതാണ് ഹദീസ്.
അവസാനം അദ്ദേഹം വസ്വിയ്യത്ത് രേഖപ്പെടുത്തി.

‘എൻറെ ആത്മാവ് പിരിഞ്ഞാൽ നിങ്ങൾ യുദ്ധം ചെയ്തുകൊണ്ടിരിക്കുന്ന ശത്രുരാജ്യത്തിൻറെ മണ്ണിൽ എന്നെ മറമാടണം.’

‘ശത്രുവിൻറെ മണ്ണിലോ?’ അത്ഭുതത്തോടെ അവരന്വേഷിച്ചു.

‘അതേ, ശത്രുവിൻറെ നാട്ടിൽ.’

മുആവി സൈന്യം അത് നിറവേറ്റി കൊടുത്തു.അബൂ അയ്യൂബുൽ അൻസ്വാരിയടക്കമുള്ള ശിഷ്യരോട്‌ മുഹമ്മദ് നബി കാലങ്ങൾ കഴിഞ്ഞാൽ ഉത്തമനായ ഒരു നേതാവിന്റെ കീഴിലുള്ള മഹത്തായ ഒരു സൈന്യം കോൺസ്റ്റാന്റിനോപ്പിൾ കീഴടക്കുമെന്ന് പ്രവചനം നടത്തിയിരുന്നു. ഇസ്ലാം വ്യാപിക്കുന്നതിന് മുൻപേ മഴക്ക് ക്ഷാമം നേരിടുമ്പോൾ അക്കാലത്തെ ജനങ്ങൾ അവിടെ വന്നു പ്രാർത്ഥിക്കുമായിരുന്നു.


</doc>
<doc id="375745" url="https://ml.wikipedia.org/wiki?curid=375745" title="ടറുക്ക">
ടറുക്ക

ടറുക്ക (Hippocamelus antisensis) അഥവാ തെക്കേ ആൻറിയൻ മാൻ, തെക്കേ അമേരിക്കൻ സ്വദേശിയായ ഒരു മാൻ വർഗ്ഗമാണ്.

കനത്ത ശരീരമുള്ള ഇടത്തരം വലിപ്പത്തിലുള്ള മാനുകളാണ് ആണ് ടറുക്കകൾ. അവയുടെ വലിപ്പം തലമുതൽ പൃഷ്‌ഠഭാഗംവരെ 128 മുതൽ 146 സെൻറീമീറ്ററും (50 മുതൽ 57 വരെ ഇഞ്ച്) 11 മുതൽ 13 സെൻറീമീറ്റർ വരെ (4.3 മുതൽ 5.1 ഇഞ്ചുവരെ) നീളമുള്ള വാലും നിൽക്കുന്ന അവസ്ഥയിൽ 69 മുതൽ 80 സെൻറീമീറ്റർ (27 മുതൽ 31 ഇഞ്ച്) വരെ ചുമലുകൾ വരെ ഉയരവുമാണുള്ളത്. മുതിർന്ന മൃഗങ്ങൾക്ക് 69 കിലോഗ്രാമിനു 80 കിലോഗ്രാമിനും ഇടയ്ക്ക് തൂക്കമുണ്ട് (152, 176 റാത്തൽ). സാധാരണയായി കാണപ്പെടുന്നതുപോലെ ആൺ മൃഗങ്ങൾ പെൺ മൃഗങ്ങളേക്കാൾ വലിപ്പമുള്ളവയാണ്.


</doc>
<doc id="375748" url="https://ml.wikipedia.org/wiki?curid=375748" title="ഔബൺ">
ഔബൺ

ഔബൺ, അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ പ്ലെയ്‍സർ കൗണ്ടിയുടെ ആസ്ഥാനമാണ്. 2010 ലെ ഐക്യനാടുകളുടെ സെൻസസ് പ്രകാരം പട്ടണത്തിലെ ജനസംഖ്യ 13,330 പേർ ആയിരുന്നു. ഔബൺ പട്ടണം കാലിഫോർണിയ ഗോൾഡ് റഷ് ചരിത്രത്തെഅനുസ്മരിപ്പിക്കുന്നതോടൊപ്പം കാലിഫോർണിയയിലെ ഹിസ്റ്റോറിക്കൽ ലാൻറ്മാർക്കായും ഈ പട്ടണം രേഖപ്പെടുത്തപ്പെട്ടിരിക്കുന്നു. ഔബൺ ഗ്രേറ്റർ സാക്രമെൻറോയുടെ ഭാഗമാണ്. ഔബൺ സ്റ്റേറ്റ് റിക്രിയേഷൻ ഏരിയയുടെ ആസ്ഥാനവും ഇവിടെയാണ്. 

ലോകത്തിലെ മറ്റേതൊരു സ്ഥലത്തേക്കാളും റേസിംഗ് പോലെ ഏറെ സമയമെടുക്കുന്നതും കായികശേഷിവേണ്ടതുമായ കൂടുതൽ സ്പോർട്സ് മത്സരപരിപാടികൾ ഈ പാർക്ക് കേന്ദ്രീകരിച്ചാണ് നടക്കുന്നതെന്നതിനാൽ എൻഡുറൻസ് കാപ്പിറ്റൽ ഓഫ് ദി വേൾഡ് എന്ന സ്ഥാനം കൽപ്പിച്ചുകൊടുത്തിരിക്കുന്നു. വെസ്റ്റേൺ സ്റ്റേറ്റ്‍സ് എൻഡുറൻസ് റൺ, ദ വെസ്റ്റേൺ സ്റ്റേറ്റ്‍സ് ട്രെയിൽ റൈഡ് (ടെവിസ് കപ്പ് ഇക്വെസ്ട്രിയൻ റൈഡ് എന്നും അറിയപ്പെടുന്നു), അമേരിക്കൻ റിവർ 50 മൈല് എൻഡുറൻസ് റൺ, അമേരിക്കൻ റിവർ 50 മൈൽ ഇക്വസ്ട്രിയൻ റൈഡ്, വേ ടൂ കൂൾ 50 കിലോമീറ്റർ എൻഡുറൻസ് റൺ, ഔബൺ ഇൻറർനാഷണൽ ഹാഫ് അയൺമാൻ ട്രയാത്‍ലൺ, ഔബൺ സെഞ്ചുറി 100 മൈൽ ബൈക്ക് റൈഡ്, കൂളസ്റ്റ് 24 ഹവർ മൌണ്ടൻ ബൈക്ക് റെയിസ്, റിയോ ഡെൽ ലാഗോ 100 മൈൽ എൻഡ്യുറൻസ് റൺ, സിയേറ നെവാദ 50 മൈൽ എൻഡ്യുറൻസ് റൺ, കൂളസ്റ്റ് റൺ : റൈഡ് & ടൈ എന്നിവ അവയിൽ ഏതാനും ചിലതാണ്.

പുരാവസ്തു ശാസ്ത്ര പഠനങ്ങൾ വ്യക്തമാക്കുന്നത് ഔബോൺ പ്രദേശത്ത് ചരിത്രാതീത കാലം മുതൽക്കുതന്നെ മാർട്ടിസ് ജനങ്ങൾ ജീവിച്ചിരുന്നതായാണ്.  (വടക്കൻ കാലിഫോർണിയയിലെ സിയറ നെവാഡയുടെ കിഴക്കും പടിഞ്ഞാറും ഭാഗങ്ങളിൽ ജീവിച്ചിരുന്ന ഒരു തദ്ദേശീയ അമേരിക്കൻ ഇന്ത്യൻ ജനതവിഭാഗമാണ് മാർട്ടിസ്) മൈഡു വർഗ്ഗക്കാരുടെ ഒരു ശാഖയായ തദ്ദേശീയ നിസെനാൻ വർഗ്ഗക്കാരാണ് ഔബൺ മേഖലയിൽ ഒരു സ്ഥിരമായ വാസസ്ഥലം നിർമ്മിക്കുന്നത്. 1848 ലെ ഒരു വസന്തകാലത്ത് ഒരു കൂട്ടം സ്വർണ്ണ ഖനനക്കാർ ഈ മേഖലയിലെത്തുകയും പിന്നീട് ഔബൺ റാവൈൻ എന്നറിയപ്പെട്ട പ്രദേശത്ത് ക്യാമ്പ് ചെയ്യുകയും ചെയ്തിരുന്നു. കാലിഫോർണിയയിലെ കൊലോമയിലെ സ്വർണ്ണപ്പാടങ്ങളിലേക്കുള്ള യാത്രയിലാണ് ഈ സംഘം ഇവിടെ എത്തിച്ചേർന്നിർത്. അതിൽ ഫ്രാങ്കോയിസ് ജെൻഡ്രോൺ, ഫിലിബെർട്ട് കോർട്ടൗ, ക്ലോഡെ ചന എന്നിവരും ഉൾപ്പെട്ടിരുന്നു. 1848 മെയ് 16 ന് ചന എന്ന യുവാവാണ് ഇവിടെ സ്വർണം കണ്ടെത്തിയത്. ഇവിടുത്തെ മണ്ണിൽ സ്വർണനിക്ഷേപം കണ്ടെത്തിയതിനു ശേഷം, കൂടുതൽ സ്വർണ്ണത്തിനായുള്ള തെരച്ചിലിനായും ഖനനവും നടത്തുന്നതിനായി മൂവർസംഘം ഇവിട തുടരുവാൻ തീരുമാനിച്ചു.

ഔബൺ മേഖലയിലെ എക്കൽ നിക്ഷേപത്തിലെ പ്ലേസർ ഖനനം വളരെ മികച്ചതായിരുന്നു. ഖനന ക്യാമ്പ് ആദ്യം നോർത്ത് ഫോർക്ക് ഡ്രൈ ഡിഗ്ഗിംഗ്‍സ് എന്ന് അറിയപ്പെട്ടിരുന്നു. ജോൺ എസ്. വുഡ് എന്നയാൾ ഇവിടെ തമ്പടിച്ച് ഒരു ക്യാബിൻ നിർമ്മിക്കുകയും മലയിടുക്കിനു സമീപം ഖനനം ആരംഭിക്കുകയും ചെയ്തതോടെ ഈ പേര് വുഡ്‍സ് ഡ്രൈ ഡിഗ്ഗിംഗ്‍സ് എന്നായിമാറി. ഈ മേഖല താമസിയതെ ഒരു മൈനിംഗ് ക്യാമ്പായി വികസിപ്പിക്കുകയും 1849 ഓഗസ്റ്റിൽ ഈ പ്രദേശത്തിന് ഔദ്യോഗികമായി ഔബൺ എന്ന് പേരിടുകയും ചെയ്തു.

1850 ആയപ്പോഴേക്കും പട്ടണത്തിലെ ജനസംഖ്യ 1,500-ലേറെയായി വളർന്നു. 1851-ൽ പ്ലെയ്സർ കൗണ്ടിയുടെ ആസ്ഥാനമായി ഔബൺ തിരഞ്ഞെടുക്കപ്പെടുകയും ചെയ്തു. സ്വർണ്ണഖനന പ്രവർത്തനങ്ങൾ ഔബൻ മലയിടുക്കിൽനിന്ന് ഇന്നത്തെ ഔബണ് എന്നറിയപ്പെടുന്ന സ്ഥലത്തേയ്ക്കു വ്യാപിച്ചു. 1865 കിഴക്ക് സക്രാമെന്റോയിൽ നിന്ന് ഉട്ടായിലെ ഒഗ്‍ഡെനിലൂടെ നിർമ്മിക്കപ്പെട്ടതും ആദ്യ ട്രാൻസ് കോണ്ടിനന്റൽ റെയിൽറോഡിൻറെ പടിഞ്ഞാറൻ ശാഖയുമായ സെൻട്രൽ പസഫിക് റെയിൽറോഡ് ഔബോണിലെത്തി.

പത്തൊൻപതാം നൂറ്റാണ്ടിന്റെ മധ്യത്തിലുണ്ടായിരുന്ന വീടുകളും റീട്ടെയിൽ കെട്ടിടങ്ങളും പുനസ്ഥാപിച്ചു സംരക്ഷിക്കപ്പെട്ടിരിക്കുന്നു. സ്വർണ്ണവേട്ടക്കാലത്തെ ഏറ്റവും പഴയ ഫയർ സ്റ്റേഷനും പോസ്റ്റ് ഓഫീസുമെല്ലാം അതുപോല നിലനിൽക്കുന്നു. സാധാരണ രീതിയിലുള്ള സ്വർണ്ണ ഖനന ഉപകരണങ്ങൾ, അതുപോലതന്നെ അമേരിക്കൻ ഇന്ത്യൻ, ചൈനീസ് കരകൌശല വസ്തുക്കൾ എന്നിവയും സന്ദർശകർക്ക് പ്ലെയ്സർ കൗണ്ടി മ്യൂസിയത്തിൽ കാണുവാൻ സാധിക്കും. പ്രമുഖ സയൻസ് ഫിക്ഷൻ, ഫാന്റസി കവിയും എഴുത്തുകാരനുമായിരുന്ന ക്ലാർക്ക് ആഷ്ടൺ സ്മിത്തിന്റെ വീടും ജന്മസ്ഥലവുമായിരുന്നു ഔബണിലായിരുന്നു. അദ്ദേഹത്തിൻറെ ഒരു സ്മാരകം പഴയ പട്ടണത്തിനു സമീപം സ്ഥിതിചെയ്യുന്നു.


</doc>
<doc id="375757" url="https://ml.wikipedia.org/wiki?curid=375757" title="മരണാനന്തരജീവിതം">
മരണാനന്തരജീവിതം

മരണാനന്തരജീവിതം എന്നാൽ ശരീരത്തിന്റെ മരണശേഷം ഒരു വ്യക്തിയുടെ സ്വത്വമോ ബോധമോ മറ്റൊരു ലോകത്തോ, ലോകങ്ങളിലോ നിലനിൽക്കുമെന്ന വിശ്വാസമാണ്. മരണാനന്തരജീവിതത്തെപ്പറ്റി അനേകതരത്തിലുള്ള സങ്ക്ൽപ്പങ്ങൾ വിവിധ മതവിഭാഗങ്ങൾക്കിടയിലും സംസ്കാരങ്ങളിലും ജനവിഭാഗങ്ങൾക്കിടയിലും പലകാലത്ത് നിലനിന്നിരുന്നു. ഒരു വ്യക്തിയുടെ പ്രധാന ഭാഗമോ ബോധമോ മരണശേഷം നിലനിൽക്കുമത്രെ. ഇത് ആ വ്യക്തിയുടെ ചെറുഭാഗമാകാം അല്ലെങ്കിൽ മുഴുവൻ ആത്മാവ് ആകാം. അയാൾ മരിച്ചാൽ ഇത് തന്റെ കൂടെ കൊണ്ടുപോകാം, ഈ ആത്മാവ് അല്ലെങ്കിൽ അത്തരം ഒന്ന് ആ വ്യക്തിയുടെ വ്യക്തിത്വ ലക്ഷണങ്ങൾ കാണിക്കുന്നതാവാം അല്ലെങ്കിൽ യാതൊരു സ്വഭാവവും ക്ജാണിക്കാത്തതാകാം (ഇന്ത്യയിൽ അതിനു നിർവ്വാണം അല്ലെങ്കിൽ മോക്ഷം എന്നു വിളിക്കുന്നു.) മരണാനന്തരജീവിതത്തിൽ വിശ്വസിക്കുന്നവർ അത് ഒരു തരത്തിൽ പ്രാകൃതികമോ അല്ലെങ്കിൽ അതീന്ദ്രീയമോ ആയിക്കരുതുന്നു. അല്ലെങ്കിൽ ഒരു ശൂന്യതയോ വിലയം പ്രാപിക്കലോ ആകാം.



</doc>
<doc id="375761" url="https://ml.wikipedia.org/wiki?curid=375761" title="മതതാരതമ്യപഠനം">
മതതാരതമ്യപഠനം

മതതാരതമ്യപഠനംഎന്നത് മതങ്ങളെപ്പറ്റി പഠിക്കാനുള്ള വിജ്ഞാനശാഖയുടെ പ്രധാന ഭാഗമാണ്. ലോകത്തെ മതങ്ങളെ ക്രമത്തിലും പരസ്പരവും അവയുടെ തത്ത്വങ്ങളും അനുഷ്ഠാനങ്ങളും താരതമ്യപഠനം നടത്തുന്നു. പൊതുവെ പറഞ്ഞാൽ, മതങ്ങളുടെ താരതമ്യപഠനത്തിൽനിന്നും മതങ്ങളുടെ അടിസ്ഥാനശിലകളെപ്പറ്റിയും തത്ത്വശാസ്ത്രപരമായ സദാചാരം, അതിഭൗതികശാസ്ത്രം, മോക്ഷത്തിന്റെ രൂപവും രീതിയും എന്നിവയെപ്പറ്റി ഗ്രഹിക്കാം. അത്തരം കാര്യങ്ങൾ പഠനം നടുത്തുമ്പോൾ വ്യക്തികളുടെയും സമൂഹത്തിന്റെയും വിശ്വാസത്തിന്റെ അടിസ്ഥാനങ്ങൾ, വിശുദ്ധമായതും ശക്തമോ അശക്തമായതോ ആയതും ആത്മാവിനെ സംബന്ധിക്കുന്നതോ ദൈവികമോ ആയതുമായ കാര്യങ്ങളെപ്പറ്റി ആഴത്തിൽ മനസ്സിലാക്കാനായി സഹായിക്കുന്നു. 

താരതമ്യ പഠനത്തിൽ മതങ്ങളെ വിവിധ തരത്തിൽ തരംതിരിക്കാറുണ്ട്; ലോകമതങ്ങളെ മദ്ധ്യപൂർവ്വദേശമതങ്ങൾ (സരതുഷ്ട്രമതം, ഇറാനിയൻ മതങ്ങൾ എന്നിങ്ങനെ), ഇന്ത്യൻ മതങ്ങൾ, പൂർവ്വേഷ്യൻ മതങ്ങൾ, ആഫ്രിക്കൻ മതങ്ങൾ, അമേരിക്കൻ മതങ്ങൾ, ഓഷ്യാനിക് മതങ്ങൾ, ക്ലാസിക്കൽ ഹെല്ലനിസ്റ്റിക് മതങ്ങൾ എന്നിങ്ങനെ തരം തിരിച്ചുവരുന്നു. 















</doc>
<doc id="375771" url="https://ml.wikipedia.org/wiki?curid=375771" title="ബെൽ ഗാർഡൻസ്">
ബെൽ ഗാർഡൻസ്

ബെൽ ഗാർഡൻസ്, അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ ലോസ് ഏഞ്ചൽസ് കൗണ്ടിയിലെ ഒരു നഗരമാണ്. 2000 ലെ സെൻസസിൽ നഗര ജനസംഖ്യ 44,054 ആയിരുന്നത് 2010 ലെ സെൻസസിൽ 42,072 ആയി കുറഞ്ഞിരുന്നു.

ലോസ് ആഞ്ചലസ് കൌണ്ടിയിലെ ആകെയുള്ള 88 നഗരങ്ങളിൽ, കാസിനോ ചൂതാട്ടം അനുവദനീയമായ ആറ് നഗരങ്ങളിൽ ഒന്ന് എന്ന നിലയിൽ ബെൽ ഗാർഡൻസ് ശ്രദ്ധേയമാണ്. മറ്റു നഗരങ്ങൾ ഇങ്കിൾവുഡ്, ഗാർഡെന, കൊമേർസ്, കോംപ്റ്റൺ, ഹവായിയൻ ഗാർഡൻസ് എന്നിവയാണ്.സംസ്ഥാന നിയമപ്രകാരം ഡൈസ് ഗെയിമുകളും സ്ലോട്ട് മെഷീനുകളും ഇവിടെ നിരോധിച്ചിക്കപ്പെട്ടിരിക്കുന്നു.

ബെൽ ഗാർഡൻസിന് ആയിരക്കണക്കിന് വർഷങ്ങൾ പഴക്കമുള്ള തദ്ദേശീയ അമേരിക്കൻ ഇന്ത്യൻ ചരിത്രമുണ്ട്.

ഐക്യനാടുകളുടെ സെൻസസ് ബ്യൂറോയുടെ കണക്കനുസരിച്ച്, നഗരത്തിന്റെ ആകെ വിസ്തീർണ്ണം 2.5 ചതുരശ്ര മൈൽ (6.5 കിമീ ആണ്) ആണ്. ഇതിലെ 99 ശതമാനവും കരഭൂമിയാണ്.

ബെൽ ഗാർഡൻസിൻറെ അതിരുകൾ പടിഞ്ഞാറു ഭാഗത്ത് ബെൽ, കുഡാഹി എന്നിവയും, വടക്കും വടക്കുകിഴക്കും കൊമേർസും തെക്ക് കിഴക്ക് ഡൌണിയും, തെക്കുപടിഞ്ഞാറ് സൌത്ത് ഗേറ്റ് എന്നിവയുമാണ്. ലോസ് ഏഞ്ചലസ് നഗരമദ്ധ്യത്തിൽനിന്നും 10 മൈൽ (16 കി. മീ.) തെക്കുകിഴക്കായാണ് ബെൾ ഗാർഡൻസ് സ്ഥിതി ചെയ്യുന്നത്.


</doc>
<doc id="375777" url="https://ml.wikipedia.org/wiki?curid=375777" title="വാങ്ങനൂയി നദി">
വാങ്ങനൂയി നദി

ന്യൂസീലൻഡിലെ പ്രധാന ദ്വീപായ  നോർത്ത്ഐലന്റിലെ പ്രധാന നദിയാണ് വാങ്ങനൂയി നദി (Whanganui River). രാജ്യത്തെ മൂന്നാമത്തെ നീളം കൂടിയ നദിയാണ് ഇത്.  ഈ
പ്രദേശത്തിന് മാവോറി ജനവിഭാഗത്തിന്റെ പ്രാധാന്യം കാരണം സവിശേഷ പദവി ഉണ്ട്. വാങ്ങനൂയി നദി 2017 മാർച്ചിൽ ഒരു വ്യക്തി എന്ന പദവി ലഭിക്കുന്ന രണ്ടാമത്തെ പ്രകൃതി വിഭവമായി മാറി.  ലോകത്തിലാദ്യമായി ഒരു  നദിക്ക് വ്യക്തി എന്ന പദവി ലഭിക്കുന്നതും വാങ്ങനൂയി നദിക്കാണ്. ഇതിലൂടെ ഒരു വ്യക്തിക്ക് ലഭിക്കുന്ന എല്ലാ നിയമപരിരക്ഷയും, അവകാശങ്ങളും നദിക്കു ലഭിക്കുന്നു.

ന്യൂസീലൻഡിലെ ജലഗതാഗതയോഗ്യമായ ഏറ്റവും നീളം കൂടിയ നദിയാണിത്. 


</doc>
<doc id="375782" url="https://ml.wikipedia.org/wiki?curid=375782" title="മിൻ">
മിൻ

പുരാതന ഈജിപ്റ്റിൽ ആരാധിച്ചിരുന്ന ഒരു ദേവനാണ് മിൻ (ഇംഗ്ലീഷ്: Min; Egyptian mnw). പ്രീ ഡൈനാസ്റ്റിക് കാലഘട്ടത്തിലാണ് (4th millennium BCE) മിൻ ദേവന്റെ ആരാധന ആരംഭിച്ചത് എന്ന് കരുതുന്നു. ഈജിപ്ഷ്യൻ വിശ്വാസപ്രകാരം പ്രതുല്പാദനത്തിന്റേയും അവന്ധ്യതയുടെയും ദേവനാണ് മിൻ. നിരവധി രൂപങ്ങളിൽ മിൻ ദേവനെ ചിത്രിക്കാറുണ്ടെങ്കിലും പൊതുവെ ഉദ്ധരിച്ച ലിംഗത്തോടുകൂടിയ ഒരു പുരുഷരൂപത്തിലാണ് മിൻ ദേവനെ ചിത്രികരിച്ചുകാണുന്നത്. ഖ്നും-നെ പോലെ മിന്നിനേയും സർവ്വ-സ്രഷ്ടാവായ് കരുതുന്നു.

മേലെ ഈജിപ്റ്റിലെ കോപ്റ്റോസ് (Koptos) and അഖ്മിം (Panopolis) എന്നീ നഗരങ്ങളിലാണ് മിൻ ആരാധന പ്രധാനമായും കേന്ദ്രീകരിച്ചിരുന്നത് , മിൻ ആരാധനയുടെ ഭാഗമായ് ദേവനോടുള്ള ബഹുമാനാർത്ഥം വിപുലമായ ഉത്സവങ്ങളും അവർ സംഘടിപ്പിച്ചിരുന്നു. 



</doc>
<doc id="375785" url="https://ml.wikipedia.org/wiki?curid=375785" title="ഓറഞ്ച്, കാലിഫോർണിയ">
ഓറഞ്ച്, കാലിഫോർണിയ

ഓറഞ്ച്, അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തുള്ള ഓറഞ്ച് കൗണ്ടിയിൽ സ്ഥിതിചെയ്യുന്ന ഒരു നഗരമാണ്. കൌണ്ടി ആസ്ഥാനമായ സാന്താ അനായ്ക്ക് ഏകദേശം 3 മൈൽ (4.8 കിലോമീറ്റർ) വടക്കായിട്ടാണ് ഈ നഗരം സ്ഥിതിചെയ്യുന്നത്. ഈ പ്രദേശത്ത് ഓറഞ്ച് നഗരം അസാധാരണമായി കാണപ്പെടുന്നു, എന്തെന്നാൽ, ഇവിടുത്തെ ഓൾഡ് ടൌൺ ഡിസ്ട്രിക്റ്റിൽ നിലനിൽക്കുന്ന നിരവധി ഭവനങ്ങൾ 1920 നു മുമ്പ് നിർമ്മിക്കപ്പെട്ടതാണ്. ഈ മേഖലയിലെ പല നഗരങ്ങളും 1960 കളിൽ ഇത്തരം ഭവനങ്ങളും കെട്ടിടങ്ങളും തകർത്തു കളഞ്ഞുവെങ്കിലും ഓറഞ്ച് നഗരം അവയെ അങ്ങനെ തന്നെ സംരക്ഷിക്കുവാൻ തീരുമാനിക്കുകയായിരുന്നു. ഒരു ചെറിയ ഉപനഗരമായ വില്ല പാർക്ക് ഓറഞ്ച് നഗരത്തെ വലയം ചെയ്ത് സ്ഥിതിചെയ്യുന്നു. ഈ നഗരത്തിലെ ആകെ ജനസംഖ്യ 2014 ലെ കണക്കുകൾ പ്രകാരം 139,812 ആയിരുന്നു.


</doc>
<doc id="375786" url="https://ml.wikipedia.org/wiki?curid=375786" title="അവലോൺ">
അവലോൺ

അവലോൺ, അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ കാലിഫോർണിയ കൌണ്ടിയുടെ ഏറ്റവും തെക്കായി സ്ഥിതി ചെയ്യുന്ന ഒരു നഗരമാണ്. കാലിഫോർണിയ ചാനൽ ദ്വീപുകളിലെ സാന്ത കാറ്റലിന ദ്വീപിലെ സംയോജിപ്പിക്കപ്പെട്ട ഏക നഗരവുമാണിത്. 2010 ലെ സെൻസസ് അനുസരിച്ച് ഈ നഗരത്തിലെ ആകെ ജനസംഖ്യ 3,728 ആയിരുന്നു.

ആധുനിക യുഗത്തിനുമുൻപ്, തദ്ദേശീയ ഗബ്രിയേലിനൊ/ തോങ്ക്വ അമേരിക്കൻ ഇന്ത്യൻ വർഗ്ഗക്കാരായിരുന്നു അവലോണ് ഉൾക്കടൽ മേഖലയിൽ അധിവസിച്ചിരുന്നത്. തോങ്ക്വ ജനങ്ങൾക്ക് പാചകം ചെയ്യുവാനുള്ള പാത്രങ്ങളും മറ്റും നിർമ്മിച്ചിരുന്ന സോപ്പ് സ്റ്റണിൻറെ പ്രധാന ഉറവിടം ഈ ദ്വീപായിരുന്നു. തോങ്ക്വ ജനങ്ങൾ ഈ ദ്വീപിനെ പിമു, പിമുഗ്ന എന്നിങ്ങനെയുള്ള പേരുകളിൽ വിളിക്കുകയും സ്വയം പിമുഗ്നാൻസ് എന്ന് പരാമർശിക്കപ്പെടുകയും ചെയ്തു.

എന്നിരുന്നാലും, 1830 കളോടെ ദ്വീപിലെ തദ്ദേശീയ ജനസംഖ്യ മുഴുവനായും മരണമടയുകയോ അല്ലെങ്കിൽ പ്രധാന കരയിലേയ്ക്കു നീക്കം ചെയ്യപ്പെട്ട് അവിടെയുള്ള സുവിശേഷകർക്കൊപ്പമോ, ഭൂപ്രദേശങ്ങളിലെ മേച്ചിൽപ്പുറങ്ങളിലെ അനേകം സ്വകാര്യ ഭൂ ഉടമകൾക്കുവേണ്ടി ജോലി ചെയ്യുവാനോ കൈമാറ്റം ചെയ്യപ്പെടുകയോ ചെയ്തു.

1860 കളിൽ ജർമ്മൻ കുടിയേറ്റക്കാരനായിരുന്ന അഗസ്റ്റസ് വില്ല്യം ടിംസ്, കാറ്റലീന ദ്വീപിൽ ഒരു ആടുമേയ്ക്കൽ വ്യവസായം ആരംഭിച്ചു. തൻറെ യാനങ്ങളിലൊന്നായ "റോസിറ്റ"യിൽ, അവലോൺ ഉൾക്കടലിലേയ്ക്ക് നീന്തുന്നതിനും മീൻപിടിക്കുന്നതിനുമായി ചാനലിനു മറുവശത്തുനിന്നുള്ള ആളുകളെയും എത്തിച്ചിരുന്നു. ഇദ്ദേഹത്തിൻറെ ബഹുമാനാർത്ഥം അവലോണിലെ കുടിയേറ്റകേന്ദ്രം "ടിംസ് ലാൻറിംഗ്" എന്നു വിളിക്കപ്പെട്ടു. 1883 ലെ വേനൽക്കാലത്ത്, ടിംസ് ലാൻഡിംഗിൽ ആകെ മുപ്പതു ടെൻറുകളും മൂന്നു തടികൊണ്ടുള്ള കെട്ടിടങ്ങളുമുണ്ടായിരുന്നു.

മിഷിഗണിലെ ഗ്രാൻറ് റാപ്പിഡ്‍സിൽനിന്നുള്ള ഒരു റിയൽ എസ്റ്റേറ്റ് ഊഹക്കച്ചവടക്കാരനായിരുന്ന ജോർജ്ജ് ഷാറ്റോ എന്ന ആദ്യ ഉടമയാണ് ഒരു വിനോദസഞ്ചാര ലക്ഷ്യമാക്കി അവലോൺ ഉൾക്കൽ പ്രദേശത്തെ വികസിപ്പിക്കുന്നതിന് ശ്രമിച്ചത്. 1887 ൽ തെക്കൻ കാലിഫോർണിയയിലെ റിയൽ എസ്റ്റേറ്റ് കച്ചവടം ഉത്തുംഗത്തിൽനിന്നിരുന്നസമയത്ത് ജയിംസ് ലിക്കിൻറെ എസ്റ്റേറ്റിൽനിന്ന് 200,000 ഡോളറിനായിരുന്നു ഷാത്ത് ഈ ദ്വീപ് ഏറ്റെടുത്തത്.

ഷാറ്റോ നിർമ്മിച്ച് താമസകേന്ദ്രം അവലോൺ പട്ടണമായി മാറി. ഇക്കാലത്ത് പട്ടണത്തിലെ ആദ്യ ഹോട്ടലായ ഹോട്ടൽ മെട്രോപോൾ, ബോട്ട് ജെട്ടി എന്നിവയും നിർമ്മിക്കപ്പെട്ടു.  ആദ്യകാല മാപ്പുകളിൽ പട്ടണത്തിൻറെ പേരാ ഷാറ്റോ എന്നു മുദ്രകുത്തപ്പെട്ടുവെങ്കിലും, ഷാറ്റോയുടെ ഭാര്യാ സഹോദരിയായിരുന്ന എറ്റ വിറ്റ്നി, പട്ടണത്തിന് അവലോൺ എന്ന സ്ഥിരമായ പേരു നൽകി. ലോർഡ് ടെന്നിസണിൻറെ ഇതിഹാസ നായകനായിരുന്ന കിങ്ങ് ആർതറിക്കുറിച്ചുള്ള കവിതയായ "" ലെ പരാമർശനത്തിൽനിന്നുള്ളതാണ് അവലോണ് എന്ന പേര്. ഷാറ്റോ അവലോണിലെ തെരുവുകൾ രൂപകൽപ്പന ചെയ്യുകയും പൊതുജനങ്ങൾക്കുമുന്നിൽ ഒരു അവധിക്കാല കേന്ദ്രമായി അവലോണിനെ അവതരിപ്പിക്കുകയും ചെയ്തു. ഷാറ്റോയുടെ പരിശ്രമങ്ങൾ വിഫലമാക്കിക്കൊണ്ട്, ഏതാനും വർഷങ്ങൾക്കുള്ളിൽ അദ്ദേഹത്തിൻറെ വായ്പാ കുടിശ്ശികയ്ക്കു പകരമായി ഈ ദ്വീപ് ലിക്ക് എസ്റ്റേറ്റിലേക്ക് തിരിച്ചെത്തി.
1891 ൽ ഫിനിയാസ് ബാനിങ്ങിൻറെ പുത്രൻമാർ ഈ ദ്വീപ് ലിക്ക് എസ്റ്റേറ്റിൽനിന്ന് ഏറ്റെടുക്കുകയും അത് ഒരു റിസോർട്ട് ആയി വികസിപ്പിക്കുന്നതിനായി അവർ സാന്ത കാറ്റലോനിയ ഐലൻറ് കമ്പനി സ്ഥാപിക്കുകയും ചെയ്തു. അവലോണിനെ ഒരു റിസോർട്ട് സമൂഹമായി പരിവർത്തനം ചെയ്യുന്നതിനുളള്ള ഷാറ്റോയുടെ സ്വപ്നം ബാനിങ്ങ് സഹോദരന്മാരാൽ നിറവേറ്റപ്പെട്ടു. അവർ നഗരമദ്ധ്യത്തിൽ ഒരു ഡാൻസ് പവലിയൻ നിർമ്മിക്കുകയും, ഹോട്ടൽ മെട്രോപോളിനും ആവിക്കപ്പൽ തുറമുഖത്തിനും കൂട്ടിച്ചേർക്കലുകൾ നടത്തുകയും ഒരു അക്വേറിയം നിർമ്മിക്കുകയും, ഒരു തീർത്ഥാടക ക്ലബ് (പുരുഷന്മാർക്കു മാത്രമുള്ള ഒരു ചൂതാട്ട ക്ലബ്) സ്ഥാപിക്കുകയും ചെയ്തു.

ഹോട്ടൽ സെയിൻറ് കാതറീൻ എന്ന പേരിൽ ഒരു പുതിയ ഹോട്ടൽ നിർമ്മിക്കുന്നതിനെക്കുറിച്ച് ബാനിങ് സഹോദരന്മാർ ആലോചിച്ചിരുന്ന സമയം, 1915 നവംബർ 29 നുണ്ടായ ഒരു വലിയ തീപിടുത്തത്തിൽ അവലോണിലെ പാതിയോളം കെട്ടിടങ്ങൾ കത്തിയമർന്നതോടെ അവരുടെ പരിശ്രമങ്ങൾ വിഫലമായിത്തീർന്നു. കത്തി നശിച്ചവയിൽ ആറ് ഹോട്ടലുകളും നിരവധി ക്ലബ്ബുകളും ഉൾപ്പെട്ടിരുന്നു. 1919 ൽ, തീപിടുത്തത്തോടനുബന്ധമായുള്ള കടങ്ങളും ഒന്നാം ലോകമഹായുദ്ധ കാലത്തുണ്ടായ ടൂറിസത്തിൻറെ പൊതുവായ കുറവും നിമിത്തം ദ്വീപിൻറെ ഓഹരികൾ വിൽക്കാൻ ബാനിംഗ്സ് സഹോദരന്മാർ നിർബന്ധിതരായി.

അവലോൺ സ്ഥിതിചെയ്യുന്നത് സാന്ത ബാർബറ ദ്വീപിൽ, ലോസ് ആഞ്ചലസ് ഹാർബർ കടൽഭിത്തിയ്ക്ക് ഏകദേശം 22 മൈൽ (35 കിലോമീറ്റർ) തെക്കും തെക്കുപടിഞ്ഞാറുമായാണ്. കാലിഫോർണിയയിലെ ആകെയുള്ള എട്ട് ചാനൽ ദ്വീപുകളിലൊന്നിൽ സ്ഥിതിചെയ്യുന്ന സംയോജിപ്പിക്കപ്പെട്ട ഏക നഗരം ഇതു മാത്രമാണ്. കറ്റാലീന ദ്വീപിലെ ഇതിൻറെ സ്ഥാനം കാരണം, ലോസ് ഏഞ്ചൽസ് കൗണ്ടിയിലെ ഏറ്റവും തെക്കുള്ള നഗരമാണിത്. ഐക്യനാടുകളുടെ സെൻസസ് ബ്യൂറോയുടെ കണക്കുപ്രകാരം, ഈ നഗരത്തിൻറെ ആകെ വിസ്തൃതിയിൽ 2.9 ചതുരശ്രമൈൽ (8 കിമീ) കരഭൂമിയും 58,975 ചതുരശ്ര അടി (5,479 m) ജലവുമാണ്.

അവലോണിൽ വർഷം മുഴുവൻ ഊഷ്മളമായ ചൂടുള്ള വളരെ മിതമായ ഉഷ്ണമേഖലാ കാലാവസ്ഥയാണ് അനുഭവപ്പെടാറുള്ളത്.1909 മുതൽ 1988 വരെ അവലോൺ പ്ലഷർ പയറിൽ നാഷണൽ വെതർ സർവീസ്, ഒരു സഹകരണ സ്റ്റേഷൻ നിലനിർത്തി വന്നിരുന്നു.

ഇവിടുത്തെ ജനുവരി മാസത്തെ ശരാശരി താപനില 64.6 ° F (18.1 ° C) ഉം കുറഞ്ഞത് 49.3 ° F (9.6 ° C) ഉം ആഗസ്റ്റ് മാസത്തെ ശരാശരി താപനില 75.4 ° F (24.1 ° C) ഉം കുറഞ്ഞത് 64.1 ° F (17.8 ° C). ഉം ആയിരിക്കും. ഇവിടെ ഏറ്റവും ഉയർന്ന താപനില രേഖപ്പെടുത്തിയത് 1963 സെപ്റ്റംബർ 28 ന്, 104 °F (40 °C) ആണ്, രേഖപ്പെടുത്തിയ ഏറ്റവും താഴ്ന്ന താപനില 1973 ജനുവരി 2 ന് 29 °F (−2 °C) ആണ്.


</doc>
<doc id="375794" url="https://ml.wikipedia.org/wiki?curid=375794" title="യുണൈറ്റഡ് കിങ്ഡം പാർലമെന്റ് നിയോജകമണ്ഡലങ്ങളുടെ(1801-1832) പട്ടിക">
യുണൈറ്റഡ് കിങ്ഡം പാർലമെന്റ് നിയോജകമണ്ഡലങ്ങളുടെ(1801-1832) പട്ടിക


</doc>
<doc id="375797" url="https://ml.wikipedia.org/wiki?curid=375797" title="ഉഷ മങ്കേഷ്കർ">
ഉഷ മങ്കേഷ്കർ

ഹിന്ദി, മറാഠി, കന്നഡ, നേപ്പാളി, ഭോജ്പ്പൂരി, ഗുജറാത്തി എന്നീ ഭാഷകളിൽ അനവധി ഗാനങ്ങൾ ആലപിച്ചിട്ടുള്ള ഇന്ത്യൻ ഗായികയാണ് ഉഷ മങ്കേഷ്കർ.
പണ്ഡിറ്റ്‌ ദീനനാഥ് മങ്കേഷ്കറുടേയും ശേവന്തിയുടേയും (ശുധാമതി) മകളാണ് ഉഷ മങ്കേഷ്കർ. ലത മങ്കേഷ്കർ, ആഷ ഭോസ്ലെ, മീന ഖദികർ എന്നീ സഹോദരിമാരിലെ ഇളയവളാണ് ഉഷ മങ്കേഷ്കർ. സംഗീത സംവിധായകനായ ഹൃദയ്നാഥ് മങ്കേഷ്കറുടെ മൂത്ത സഹോദരിയാണ്. കുറഞ്ഞ ബജറ്റിൽ നിർമിച്ച ജയ് സന്തോഷി മാ (1975) എന്ന സിനിമയ്ക്കു വേണ്ടി പാടിയ ഭക്തിഗാനങ്ങളിലൂടെയാണ് ഉഷ മങ്കേഷ്കർ വെള്ളിവെളിച്ചത്തിൽ എത്തുന്നത്, അത് വലിയ വിജയം നേടുകയും ചെയ്തു. ആ സിനിമയിലെ ‘മേൻ തോ ആർത്തി’ എന്ന ഗാനത്തിനു മികച്ച പിന്നണി ഗായികയ്ക്കുള്ള ഫിലിംഫെയർ അവാർഡിനു നാമനിർദ്ദേശിക്കപ്പെട്ടു. 2006-ൽ ആ സിനിമയുടെ റീമേക്കിലും ഇതേ ഗാനം ഉഷ മങ്കേഷ്കർ പാടി.

ഉഷ മങ്കേഷ്കറിനു പെയിന്റിംഗിൽ വലിയ താൽപര്യം ഉണ്ട്. ‘മുങ്ങ്ല’ എന്ന പ്രസിദ്ധമായ പാട്ട് ആലപിച്ചതിന് അവർ പ്രശസ്തയാണ്, കൂടാതെ മറാഠി സിനിമയായ പിഞ്ചാരയിലെ പാട്ടുകൾക്കും.

ദൂർദർശനിലെ സംഗീത നാടക പരിപാടിയായ ഫൂൽവന്തിയുടെ നിർമാതാവ് ഉഷ മങ്കേഷ്കർ ആയിരുന്നു. 
നടനും, ഗായകനുമായിരുന്നു ദീനാനാഥ് മങ്കേഷ്കർ. ശാസ്ത്രീയ സംഗീതത്തിനു പുറമേ നാട്യസംഗീതത്തിലും പ്രാഗല്ഭ്യം ഉണ്ടായിരുന്ന ദീനാനാഥിനു ആദ്യകാലത്ത് ബാബ മഷേൽകറുടെ സംഗീത ശിക്ഷണം ലഭിച്ചിരുന്നു. ഗായകരായ ലതാ മങ്കേഷ്കർ, ആശാ ഭോസ്ലെ, ഹൃദയ്നാഥ് മങ്കേഷ്കർ, മീനാ ഖാദികർ എന്നിവരുടെ പിതാവുമാണ് ദീനാനാഥ് മങ്കേഷ്കർ.

ഇന്ത്യയിലെ പ്രശസ്ത ചലച്ചിത്രപിന്നണിഗായികയാണ്‌ ലത മങ്കേഷ്കർ. ഭാരതീയ സംഗീതത്തിൻറെ വാനമ്പാടി എന്നറിയപ്പെടുന്ന ഗായികയാണ്‌ ലത മങ്കേഷ്കർ. സംഗീതത്തിനുള്ള ഏതാണ്ടെല്ലാ പുരസ്കാരവും ലഭിച്ചിട്ടുണ്ട്. പ്രശസ്ത ചലച്ചിത്ര പിന്നണിഗായികയായ ആശാ ഭോസ്‌ലേ ഇളയ സഹോദരിയാണ്‌. പത്മഭൂഷൺ (1969), പത്മവിഭൂഷൺ (1999), ദാദാസാഹിബ്‌ ഫാൽക്കെ അവാർഡ്‌ (1989), ഭാരതരത്നം (2001), മൂന്ന് നാഷനൽ ഫിലിം അവാർഡുകൾ, 12 ബംഗാൾ ഫിലിം ജേർണലിസ്റ്റ് അസോസിയേഷൻ അവാർഡുകൾ എന്നിവ നേടിയിട്ടുണ്ട്.

മറാത്ത നാടകവേദിയിലെ ഗായകനായിരുന്ന ദീനനാഥ് മങ്കേഷ്കറുടെ ആറുമക്കളിൽ മൂത്തയാളായി 1929-ൽ ഇൻഡോറിൽ ഒരു കൊങ്കണി കുടുംബത്തിൽ ലത ജനിച്ചു. അമ്മ ശുദ്ധമാതി. ഹാർദ്ദികാർ എന്ന കുടുംബപ്പേര്, ദീനനാഥിൻറെ സ്വദേശമായ ഗോവയിലെ മങ്കേഷി എന്ന സ്ഥലപ്പേരുമായി ബന്ധപ്പെടുത്തി മങ്കേഷ്കർ എന്നാക്കിയതാണ്‌. ലത മങ്കേഷ്കറിൻറെ‍ ആദ്യനാമം ഹേമ എന്നായിരുന്നു - പിന്നീട്, ദീനനാഥിൻറെ ഭാവ്ബന്ധൻ എന്ന നാടകത്തിലെ കഥാപാത്രത്തിൻറെ പേരായ ലതിക എന്ന പേരുമായി ബന്ധപ്പെടുത്തി, പേരു ലത എന്നാക്കിമാറ്റുകയാണുണ്ടായത്. ഈ ദമ്പതികളുടെ മൂത്ത പുത്രിയായിരുന്നു ലത, ഹൃദ്യനാഥ് മങ്കേഷ്കർ, ആശാ ഭോസ്‌ലേ, ഉഷ മങ്കേഷ്കർ, മീനാ മങ്കേഷ്കർ എന്നിവരാണ്‌ സഹോദരങ്ങൾ.

ഇന്ത്യയിലെ പ്രശസ്ത ചലച്ചിത്ര പിന്നണിഗായികയായ ലതാ മങ്കേഷ്‌കരുടെ ഇളയ സഹോദരിയും ഗായികയുമാണ്‌ ആശാ ഭോസ്ലെ. 1933 സെപ്റ്റംബർ 8-ന് ജനിച്ചു. 1943-ൽ ആണ് ആശാ ആദ്യമായി തൻറെ ഗാനം റെക്കോർഡ് ചെയ്തത്‌. എസ്.ഡി. ബർമ്മൻ, നൌഷാദ്, ഒ.പി.അയ്യർ, എ.ആർ. റഹ്‌മാൻ തുടങ്ങി വിവിധ സംഗീതസം‌വിധായകരുടെ ഈണങ്ങൾക്ക്‌ ആശ പാടിയിട്ടുണ്ട്‌. ഉദ്ദേശം 12,000 പാട്ടുകൾ ആശ പാടിയിട്ടുണ്ട്. 1968-ൽ ഫിലിംഫെയർ അവാർഡുകളിലൊന്ന്‌ ലഭിച്ചത്‌ ആശയ്ക്കാണ്. 1997-ല് എം.ടി.വി.അവാർഡ് ലഭിച്ചു. 1998-ല് പ്ലാനറ്റ് ഹോളിവുഡ് ഹാൾ ഓഫ് ഫെയ്മിലേക്ക്‌ ആശയെ പ്രവേശിപ്പിച്ചു.
മറാത്ത നാടകവേദിയിലെ ഗായകനായിരുന്ന ദീനനാഥ് മങ്കേഷ്കറുടെ മകളായി 1933-ൽ ഇൻഡോറിൽ ഒരു കൊങ്കണി കുടുംബത്തിൽ ലത ജനിച്ചു. അമ്മ ശുദ്ധമാതി. ലതാ മങ്കേഷ്കർ, ഹൃദ്യനാഥ് മങ്കേഷ്കർ, ഉഷാ മങ്കേഷ്കർ, മീനാ മങ്കേഷ്കർ എന്നിവരാണ്‌ സഹോദരങ്ങൾ. കുടുംബത്തിൻറെ എതിർപ്പുകളെ അവഗണിച്ച് 16-ആം വയസ്സിൽ 31 വയസ്സുള്ള ഗൺപത്റാവു ഭോസ്‌ലെയെ വിവാഹം കഴിച്ചു.

ഗായകനും സംഗീതസംവിധായകനുമാണ് ഹൃദയ്നാഥ് മങ്കേഷ്കർ. സംഗീതപാരമ്പര്യമുള്ള കുടുംബത്തിൽ ജനിച്ച ഹൃദയ്നാഥിൻറെ പിതാവ് ദീനാനാഥ് മങ്കേഷ്കർ മഹാരാഷ്ട്രയിലെ അറിയപ്പെടുന്ന ഒരു നാടക നടനും ഹിന്ദുസ്ഥാനി സംഗീതജ്ഞനുമായിരുന്നു. ആദ്യകാലങ്ങളിൽ ഇൻഡോർ ഘരാനയിലെ വിഖ്യാത സംഗീതജ്ഞനായ ഉസ്താദ് അമിർ ഖാനിൻറെ ശിക്ഷണവും ഹൃദയ്നാഥിനു ലഭിച്ചിരുന്നു. ഗായകരായ ലതാ മങ്കേഷ്കറിൻറെയും ആശാ ഭോസ്ലെയുടെയും ഇളയ സഹോദരനുമാണ് ഹൃദയനാഥ്. 


</doc>
<doc id="375807" url="https://ml.wikipedia.org/wiki?curid=375807" title="നെഫർടേം">
നെഫർടേം

പുരാതന ഈജിപ്റ്റിൽ ആരാധിച്ചിരുന്ന ഒരു ദേവനാണ് നെഫർടേം (ഇംഗ്ലീഷ്: Nefertem (;) നെഫർടം, നെഫർ-ടെമു എന്നീ പേരുകളിലും ഈ ദേവൻ അറിയപ്പെട്ടിരുന്നു. ഈജിപ്ഷ്യൻ താമരയുമായി ബന്ധപെട്ടിരിക്കുന്ന ഒരു ദേവനാണ് നെഫർടേം. സൃഷ്ടിയുടെ സമയത്ത് ആദി-ജലത്തിൽനിന്നും ഉദ്ഭവിച്ച താമരയാണ് നെഫർടേം എന്നാണ് വിശ്വാസം.

നെഫർടേമുമായി ബന്ധപെട്ട് നിരവധി ഐതിഹ്യങ്ങളും വിശ്വാസങ്ങളും നിലനിന്നിരുന്നു. ബാലകന്റെ രൂപത്തിൽ നെഫർടേമിന്റെ പിതാവ് ഭൂമിദേവനായ നണ്ണും മാതാവ് ഗഗനദേവിയായ നട്ടുമാണ്. നെഫർടേമിന്റെ പ്രായപൂരത്തിയായ രൂപമായി റായെ കരുതിയിരുന്നു. ചില വിശ്വാസപ്രകാരം സൃഷ്ടിദേവനായ പിതഃ, സെഖ്മെത്ത് ദേവി എന്നിവരുടെ പുത്രനാണ് നെഫർടേം.

സാധാരണയായി നെഫർട്ടേമിനെ ഒരു സുന്ദരനായ യുവാവിന്റെ രൂപത്തിലാണ് ചിത്രീകരിക്കാറുള്ളത്. അദ്ദേഹത്തിന്റെ ശീരസ്സോട് ചേർന്ന് ആമ്പൽ പുഷ്പവും ചിത്രീകരിച്ചുകാണുന്നു.ബാസ്തെറ്റ് ദേവിയുടെ പുത്രൻ എന്ന വിശ്വാസപ്രകാരം ചിലപ്പോഴൊക്കെ സിംഹത്തിന്റെ ശിരസ്സോട്കൂടിയും നെഫർടേമിനെ ചിത്രികരിക്കാറുണ്ട്. 


</doc>
<doc id="375809" url="https://ml.wikipedia.org/wiki?curid=375809" title="അങ്ങനെ ഒരു അവധിക്കാലത്ത്">
അങ്ങനെ ഒരു അവധിക്കാലത്ത്

1999-ൽ രാജൻ ആലത്ത് നിർമ്മിച്ച് മോഹൻ സംവിധാനം ചെയ്ത സിനിമയാണ് അങ്ങനെ ഒരു അവധിക്കാലത്ത്. ശ്രീനിവാസൻ, സംയുക്ത വർമ്മ, മുകേഷ് എന്നിവർ പ്രധാനവേഷങ്ങളിൽ അഭിനയിക്കുന്നു. 

ബാലകൃഷ്ണൻ ഒരു ഉൾനാടൻ എലിമന്ററി സ്കൂളിലെ ചരിത്രാധ്യാപകനാണ്. ആ സ്കൂളിലേക്ക സംഗീതാധ്യാപികയുടെ താൽക്കാലിക ഒഴിവിലേക്ക് നിർമ്മല വരുന്നു. അവളെ ഇഷ്ടമായെങ്കിലും ലജ്ജ അദ്ദേഹത്തെ പിന്തിരിപ്പിക്കുന്നു. ഒരിക്കൽ നഗരത്തിൽ വച്ച് സാന്ദർഭികമായി ഒരു രാത്രി അവിടെ കഴിയേണ്ടിവരുന്നു. അത് മുൻകൂട്ടി തയ്യാറാക്കിയ പദ്ധതിയായി തെറ്റിദ്ധരിക്കുന്ന നിർമ്മല അയാൾക്കെതിരെ കേസ് കൊടുക്കുന്നു. 


ചിത്രത്തിലെ ഗാനങ്ങൾക്ക് ഗിരീഷ് പുത്തഞ്ചേരിയുടെ ഗാനങ്ങൾക്ക് ജോൺസൺ സംഗീതം നൽകിയിരിക്കുന്നു.




</doc>
<doc id="375811" url="https://ml.wikipedia.org/wiki?curid=375811" title="മരയോന്ത്">
മരയോന്ത്

ഓന്തുകളിലെ ഒരു വിഭാഗമാണ് മരയോന്ത്. Indian chamaeleon. പൊതുവെ പച്ച നിറമാണ്. 15 ഇഞ്ച് വലിപ്പം വരും. വാലിന് 8 ഇഞ്ചോളം നീളം വരും. ഏതുഭാഗത്തേക്കും തിരിക്കാൻ പറ്റുന്ന കണ്ണുകളുണ്ട്. പുറകിലേക്കും കാണാൻ പറ്റും. ശരീരത്തിന്റെ രണ്ടിരട്ടിയോളം നീളമുള്ള നാക്ക് ഉപയോഗിച്ചാണ് ഇര പിടിക്കുന്നത്. നാവിന്റെ അറ്റത്തുള്ള പശയിൽ ഇരയെ ഒട്ടിച്ചെടുത്ത് കഴിക്കുന്നു.രണ്ടുഭാഗത്തേക്കും വിടർന്നു നിൽക്കുന്ന നഖങ്ങളുള്ള വിരലുകളുണ്ട്.വാലുകൾ ചുരുട്ടിവയ്ക്കാവുന്നവയാണ്. ത്വക്കിന്റെ നിറം മാറ്റാൻ കഴിവുള്ളവയാണ്. 

ചിതലുകൾ ചീവീടുകൾ, പുൽച്ചാടികൾ എന്നിവയാണ് ഭക്ഷണം. ലാർവകളേയും ഭക്ഷിക്കുന്നു.

തണുപ്പുകാലം തുടങ്ങുമ്പോൾ മണ്ണിൽ ഒരടിയോളം താഴ്ചയിലുണ്ടാക്കുന്ന കുഴിയിൽ 10-40 മുട്ടകൾ ഐടുന്നു. ഇവ മൂന്നുമാസം കൊണ്ട് വിരിയുന്നു. 

ഇന്ത്യൻ വന്യജീവി സംരക്ഷണ നിയമത്തിന്റെ രണ്ടാം പട്ടികയിലുള്ള ജീവിയാണ്.


</doc>
<doc id="375818" url="https://ml.wikipedia.org/wiki?curid=375818" title="ഓറഞ്ച് കോവ്">
ഓറഞ്ച് കോവ്

ഓറഞ്ച് കോവ്, അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ ഫ്രെസ്നോ കൗണ്ടിയിലുള്ള ഒരു ചെറിയ നഗരമാണ്. ഈ നഗരത്തിലെ ജനസംഖ്യ 2000 ലെ സെൻസസിലെ കണക്കനുസിച്ചുള്ള 7,722 ൽ നിന്ന് 2010 ലെ സെൻസസ് അനുസരിച്ച് 9,078 ആയി ഉയർന്നിരുന്നു. ഓറഞ്ച് കോവ് നിവാസികളിൽ മിക്കവാറും പേർ ഹിസ്പാനിക് വംശജരാണ്, അവരിൽ പലരും കാർഷികവൃത്തി ചെയ്യുന്നവരുമാണ്.[http://factfinder.census.gov/ <nowiki>[1]</nowiki>]റീഡ്‍ലിയ്ക്ക്   8 മൈൽ (13 കിലോമീറ്റർ) കിഴക്ക്-തെക്കു കിഴക്കായി, സാൻ ജോവാക്വിൻ താഴ്വരയിൽ സമുദ്രനിരപ്പിൽനിന്ന് 423 അടി (129 മീറ്റർ) ഉയരത്തിലാണ് ഈ നഗരം നിലനിൽക്കുന്നത്.


</doc>
<doc id="375822" url="https://ml.wikipedia.org/wiki?curid=375822" title="സതീഷ് കളത്തിൽ">
സതീഷ് കളത്തിൽ

ചലച്ചിത്ര ചിത്രീകരണത്തിന് നൂതനമായ ഒരു മാർഗ്ഗം അവലംബിച്ചുകൊണ്ട് ചലച്ചിത്രരംഗത്ത് എത്തിയ സംവിധായകനാണ് സതീഷ് കളത്തിൽ.. ജലച്ചായമെന്ന ഒരു മുഴുനീള ചലച്ചിത്രവും വീണാവാദനം, ലാലൂരിന് പറയാനുള്ളത് എന്നീ ഡോക്യുമെന്ററികളും ചെയ്തിട്ടുണ്ട്.

2008-ൽ, നോക്കിയ N70 മൊബൈൽ ഫോൺ കാമറയിൽ ചിത്രകലയെക്കുറിച്ചുള്ള വീണാവാദനം എന്ന ഡോക്യുമെന്ററി മലയാളത്തിൽ സതീഷ് ചിത്രീകരിച്ചുന്നു.. മൊബൈൽ ഫോണുകളുടെ ആരംഭഘട്ടത്തിൽ, വീഡിയോ ഓപ്ഷൻ ഉള്ള മൊബൈൽ ഫോണുകളിൽ ചിത്രീകരിക്കുന്ന വീഡിയോകൾ മൊബൈൽ ഫോണുകളിൽ മാത്രം കാണാൻ കഴിയാവുന്നതും പുറത്ത് (ടീവികളിലും മറ്റും) ഡിസ്പ്ലേ ചെയ്ത് കാണാൻ കഴിയാവുന്നത്ര റസൂലുഷൻ ഇല്ലാത്തവയും ആയിരുന്നു. പിന്നീട്, 2 മെഗാപിക്സൽ വീഡിയോ റസൂലുഷനോട് കൂടിയിറങ്ങിയ മൊബൈൽ ഫോണുകളിൽ ചിത്രീകരിച്ച വീഡിയോകൾക്കാണ് അതിന് സാദ്ധ്യമായത്. 2 മെഗാപിക്സൽ വീഡിയോ റസൂലുഷനോട് കൂടി ആദ്യം ഇറങ്ങിയ നോക്കിയ N70യിൽ ചിത്രീകരിച്ച വീഡിയോകൾക്ക് ടീവികളിലും മറ്റും ഡിസ്പ്ലേ ചെയ്ത് കാണാൻ തക്ക ഗുണനിലവാരം ഉണ്ട് എന്ന് കണ്ടെത്തിയതോടെയാണ് സതീഷ് മൊബൈൽ ഫോണിലൂടെ ഒരു ചലച്ചിത്രം സാദ്ധ്യമാക്കാനുള്ള പരിശ്രമങ്ങൾ ചെയ്തത്. എന്നാൽ, ഡോക്യൂമെന്ററിയുടെ ചിത്രീകരണത്തിന് ശേഷം അത് എഡിറ്റ് ചെയ്യാൻ സതീഷിന് ചെന്നൈക്ക് പോകേണ്ടതായിവന്നു. മെമ്മറി ചിപ്പുകൾ ഉപയോഗിച്ചുള്ള ചിത്രീകരണങ്ങൾ ആരംഭദശയിലായിരുന്ന കാലമായതിനാൽ തൃശ്ശൂരിലും മറ്റും ചിപ്പുകളിൽ നിന്നും വീഡിയോ ക്ലിപ്പുകൾ കംപ്യൂട്ടറിലേക്ക് പകർത്തുന്നതിനും ഡിജിറ്റൽ ക്ലിപ്പുകൾ എഡിറ്റ് ചെയ്യുന്നതിനും സാങ്കേതിക തടസ്സങ്ങൾ നേരിടുകയുണ്ടായി. അവസാനം, ചെന്നൈയിലെ എസ് ആൻഡ് എസ് സ്റ്റുഡിയോയിലാണ് ഇതിന്റെ പോസ്റ്റ്-പ്രൊഡക്ഷൻ ജോലികൾ പൂർത്തീകരിച്ചത്.

വീണാവാദനത്തിന്റെ വിജയം, വീണ്ടും മൊബൈൽ ഫോൺ കാമറയിലൂടെ തന്നെ ഒരു പരീക്ഷണം കൂടി നടത്തുവാൻ സതീഷിന് പ്രേരണയായി. 2010-ൽ നോക്കിയയുടെ തന്നെ 5 മെഗാപിക്സലുള്ള N95 മൊബൈൽ ഫോണിലൂടെ ഇദ്ദേഹം ജലച്ചായം എന്ന ഒന്നര മണിക്കൂർ ദൈർഘ്യമുള്ള ഒരു മുഴുനീള ചലച്ചിത്രം പുറത്തിറക്കി. അങ്ങനെ, ലോകത്തിലെ ആദ്യത്തെ മൊബൈൽ ഫോൺ സിനിമയുടെ നിർമ്മാതാവും സംവിധായകനും ആയി ഇദ്ദേഹം അറിയപ്പെട്ടു. പിന്നീട്, തൃശ്ശൂരിലെ ഒരു മാലിന്യ നിക്ഷേപ പ്രദേശമായ ലാലൂരിന്റെ ചരിത്രവും ആ പ്രദേശത്തിന്റെ ജനങ്ങളുടെ ദുരിതവും അനാവരണം ചെയ്യുന്ന 'ലാലൂരിന് പറയാനുള്ളത്' എന്ന ഡോക്യുമെന്ററി 2012-ൽ സംവിധാനം ചെയ്തു. 
വീണാവാദനത്തിന്റെ ചിത്രസംയോജകരിൽ ഒരാളായിരുന്നു.
'സൂര്യ' എന്ന പേരിൽ ജലച്ചായത്തിന്റെ കലാസംവിധാനനം നിർവഹിച്ചു.
1971 ഓഗസ്റ്റ് 30-ന് തൃശൂർ പട്ടണത്തിനടുത്തുള്ള ശങ്കരയ്യ റോഡിൽ കളത്തിൽ വീട്ടിൽ ശങ്കരന്റേയും കോമളത്തിന്റെയും മകനായി ജനിച്ചു. കെ.പി.രമയാണ് ഭാര്യ. മൂന്ന് മക്കൾ. നിവേദ, നവീൻകൃഷ്ണ, അഖിൽകൃഷ്ണ. സതീഷിന്റെ സീമന്ത പുത്രൻ നവീൻകൃഷ്ണ ജലച്ചായത്തിൽ കണ്ണൻ എന്ന കഥാപാത്രത്തെ അവതരിപ്പിച്ചിട്ടുണ്ട്. പ്രതിഭാവം എന്ന ഒരു പ്രതിമാസ പത്രം ആരംഭിച്ചിരുന്നു. നിലവിൽ ഡിജിറ്റൽ ഫിലിം മേക്കേഴ്സ് ഫോറം ട്രസ്റ്റിന്റെ ചെയർമാൻ ആണ്.

സതീഷ് രചിച്ച, ലാലൂർ ഗ്രാമത്തിന്റെ അതിജീവനത്തിന്റെ കഥ ചലച്ചിത്രമായപ്പോൾ അത് 'ലാലൂരിന് പറയാനുള്ളത്' എന്ന പേരിൽ തന്നെ പുസ്തക രൂപത്തിലും രൂപാന്തരം പ്രാപിക്കുകയുണ്ടായി. 29 ഓഗസ്റ്റ് 2013ന് ഡിജിറ്റൽ ഫിലിം മേക്കേഴ്സ് ഫോറം ട്രസ്റ്റ് നടത്തിയ ഡി.ഫ്.എം.ഫ് ഹ്രസ്വ ചലച്ചിത്ര മേളയുടെ ഉദ്ഘാടന ചടങ്ങിൽ വെച്ച് കേരള സംഗീത നാടക അക്കാദമി സെക്രട്ടറി ഡോ.പി വി. കൃഷ്ണൻ നായർ പുസ്തകത്തിന്റെ ആദ്യ കോപ്പി കേരള സാഹിത്യ അക്കാദമി സെക്രട്ടറി ആർ.ഗോപാലകൃഷ്ണന് നൽകി പ്രകാശനം ചെയ്തു. വിദ്യാപോഷിണി പബ്ലിക്കേഷൻസ് ആണ് ഈ പുസ്തകം പബ്ലിഷ് ചെയ്തത്. 


</doc>
<doc id="375831" url="https://ml.wikipedia.org/wiki?curid=375831" title="ബാർസ്റ്റോവ്">
ബാർസ്റ്റോവ്

അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ സാൻ ബർണാർഡിനോ കൗണ്ടിയിൽ സ്ഥിതിചെയ്യുന്ന ഒരു നഗരമാണ് ബാർസ്റ്റോവ്. 2010 ലെ ഐക്യനാടുകളുടെ സെൻസസ് അനുസരിച്ച് ഈ നഗരത്തിലെ ജനസംഖ്യ 22,639 ആയിരുന്നു. ബാർസ്റ്റോവ് നഗരം, സാൻ ബർണാർഡിനയ്ക്ക് വടക്കായി സ്ഥിതി ചെയ്യുന്നു. 

ഒരു മെട്രോപോളിറ്റൻ മേഖലയായ ഇൻലാൻറ് എമ്പയറിലേയ്ക്കുള്ള പ്രധാന ഗതാഗത കേന്ദ്രമാണ് ബാർസ്റ്റോവ്. അന്തർസംസ്ഥാനപാത 15, അന്തർസംസ്ഥാനപാത 40, കാലിഫോർണിയ സ്റ്റേറ്റ് റൂട്ട് 58, യു.എസ് റൂട്ട് 66 എന്നിവയുൾപ്പെടെയുള്ള പ്രധാന ഹൈവേകൾ നഗരത്തിൽ​ സന്ധിക്കുന്നു.


</doc>
<doc id="375832" url="https://ml.wikipedia.org/wiki?curid=375832" title="ബെനീസിയ">
ബെനീസിയ

ബെനീസിയ ( ; ), അമേരിക്കൻ ഐക്യനാടുകളിൽ, സാൻ ഫ്രാൻസിസ്കോ ബേ ഏരിയയിലെ നോർത്ത് ബേ മേഖലയിൽ സ്ഥിതി ചെയ്യുന്ന, കാലിഫോർണിയ സംസ്ഥാനത്തെ സോളാനോ കൗണ്ടിയിലെ നഗരമാണ്. 1853 മുതൽ 1854 വരെയുള്ള കാലഘട്ടത്തിൽ ഏതാണ്ട് പതിമൂന്നു മാസക്കാലം ഈ നഗരം സംസ്ഥാന തലസ്ഥാനമായി പ്രവർത്തിച്ചിരുന്നു.


</doc>
<doc id="375833" url="https://ml.wikipedia.org/wiki?curid=375833" title="ബെവെർലി ഹിൽസ്">
ബെവെർലി ഹിൽസ്

അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ ലോസ് ഏഞ്ചെലസ് കൗണ്ടിയിൽ സ്ഥിതിചെയ്യുന്ന ഒരു നഗരമാണ് ബെവെർലി ഹിൽസ്. ലോസ് ആഞ്ചലസ്, വെസ്റ്റ് ഹോളിവുഡ് എന്നീ നഗരങ്ങൾ ബെവെർലി ഹിൽസ് നഗരത്തെ വലയം ചെയ്താണ് സ്ഥിതിചെയ്യുന്നത്. യഥാർത്ഥത്തിൽ ലിമ ബീൻസ് (ബട്ടർ ബീൻസ്) വളർന്നിരുന്ന ഒരു സ്പാനിഷ് കൃഷിക്കളമായിരുന്ന ഈ പ്രദേശം 1914 ൽ ഒരു കൂട്ടം നിക്ഷേപകരുടെ നേതൃത്വത്തിൽ സംയോജിപ്പിക്കപ്പെട്ടു. ഇവിടെ എണ്ണ കണ്ടെത്തുന്നതിൽ പരാജയപ്പെട്ട ഈ നിക്ഷേപകർ പകരം വെള്ളം സമൃദ്ധമാണെന്നു കണ്ടെത്തുകയും ഒടുവിൽ ഒരു നഗരമായി വികസിപ്പിക്കാൻ തീരുമാനിക്കുകയും ചെയ്തു. 2013 ൽ ഈ നഗരത്തിലെ ജനസംഖ്യ 34,658 ആയി വർദ്ധിച്ചിരുന്നു. ഇരുപതാം നൂറ്റാണ്ടിലെ പല പ്രശസ്ത അഭിനേതാക്കളുടേയും താമസസ്ഥലമായിരുന്നു ഇത്. റോഡിയോ ഡ്രൈവ് ഷോപ്പിംഗ് ഡിസ്ട്രിക്റ്റ്, ബെവർലി ഹിൽസ് ഓയിൽ ഫീൽഡ് എന്നിവ ഈ നഗരത്തിലാണ് സ്ഥിതി ചെയ്യുന്നത്.

ഇന്നത്തെ വിൽഷയർ ബോൾവാർഡ് റൂട്ട് സ്ഥിതിചെയ്യുന്ന പഴയ തദ്ദേശീയ വഴിത്താരകളിലൂടെ സഞ്ചരിച്ച് 1789 ഓഗസ്റ്റ് 3-നു ഗാസ്പാർ ഡി പോർട്ടോള (1716–1786) പിൽക്കാലത്തു ബെവെർലി ഹിൽസ് എന്നു വിളിക്കപ്പെട്ട പ്രദേശത്ത് എത്തിച്ചേർന്നു.1828 ൽ ഈ പ്രദേശം മരിയ റിറ്റ ക്വിന്റേറോസ് ഡി വാൽഡെസേയും അവരുടെ ഭർത്താവിന്റേയും അധീനതയിലായിരുന്നു. അവർ തങ്ങളുടെ കൈവശത്തിലുണ്ടായിരുന്ന 4,500 ഏക്കർ (18 ചതുരശ്രകിലോമീറ്റർ) ഭൂസ്വത്തിനെ 'രഞ്ചോ റോഡിയോ ഡെ ലാസ് അഗാസ്' എന്നു വിളിച്ചു. 1854-ൽ അവർ റാഞ്ച്, ബെഞ്ചമിൻ ഡേവിസ് വിൽസൺ (1811-1878), ഹെൻറി ഹാൻകോക്ക് (1822-1883) എന്നിവർക്ക് മറിച്ചു വിറ്റു. 1880 ആയപ്പോഴേക്കും റാഞ്ച് 75 ഏക്കർ (0.30 കിമീ) ഈ വിസ്തീർണ്ണമുള്ള നിരവധി തുണ്ടുഭൂമികളാക്കി മാറ്റുകയും ലോസ് ആഞ്ചെലെസ്, കിഴക്കൻ തീരങ്ങൾ എന്നിവിടങ്ങളിൽനിന്നെത്തിയ ഇംഗ്ലീഷ് വംശജർ ഝടുതിയിൽ വിലയ്ക്കു വാങ്ങുകയും ചെയ്തു.

ഈ ഭൂമിയുടെ സിംഹഭാഗവും വാങ്ങിക്കൂട്ടിയത് ഹെൻറി ഹാമ്മെൽ, ആൻഡ്രൂ എച്ച്. ഡെൻകർ എന്നിവരായിരുന്നു. അവർ വാങ്ങിയ സ്ഥലം ലിമ ബീൻസ് കൃഷി ചെയ്യാനായി ഉപയോഗിച്ചു. ഈ സമയത്താണ് ഈ പ്രദേശം 'ഹാമ്മെൽ & ഡെൻകർ റാഞ്ച്' എന്ന് അറിയപ്പെട്ടിരുന്നു. 1888 ആയപ്പോഴേക്കും ഡെൻകറും ഹാമ്മെലു ചേർന്ന് തങ്ങളുടെ കൈവശമുള്ള പ്രദേശത്ത് മൊറോക്കോ എന്നു പേരുള്ള ഒരു പട്ടണം കെട്ടിപ്പടുക്കാൻ പദ്ധതിയിട്ടു.


</doc>
<doc id="375842" url="https://ml.wikipedia.org/wiki?curid=375842" title="റോബർട്ട്സ്ഗഞ്ച് (ലോക്‌സഭാമണ്ഡലം)">
റോബർട്ട്സ്ഗഞ്ച് (ലോക്‌സഭാമണ്ഡലം)

ഉത്തർപ്രദേശിലെ ഒരു ലോക്‌സഭാമണ്ഡലമാണ് 
റോബർട്ട്സ്ഗഞ്ച്.


 



</doc>
<doc id="375853" url="https://ml.wikipedia.org/wiki?curid=375853" title="കുപ്പാസു">
കുപ്പാസു

ആമസോൺ മഴക്കാടുകളിൽ കാണപ്പെടുന്ന ഒരിനം സസ്യമാണ് കുപ്പാസു - cupuassu . ഇവ കൊക്കോയുടെ കുടുംബത്തിൽ ഉൾപ്പെടുന്നു. കട്ടികുറഞ്ഞ തായ്ത്തടിയോടെ 16 അടിയിലേറെ ഉയരത്തിൽ വളരുന്നു. 


</doc>
<doc id="375879" url="https://ml.wikipedia.org/wiki?curid=375879" title="സ്ത്രീ ലിംഗഛേദനം">
സ്ത്രീ ലിംഗഛേദനം

സ്ത്രീ ജനനേന്ദ്രിയം മുറിക്കൽ, സ്ത്രീ പരിച്ഛേദനം എന്നും അറിയപ്പെടുന്ന സ്ത്രീ ജനനേന്ദ്രിയ ഛേദനത്തെ (FGM), “വൈദ്യപരമല്ലാത്ത കാരണങ്ങളാൽ, സ്ത്രീയുടെ ബാഹ്യ ജനനേന്ദ്രിയം ഭാഗികമായോ പൂർണ്ണമായോ നീക്കംചെയ്യലോ സ്ത്രീയുടെ ജനനേന്ദ്രിയ അവയവങ്ങൾക്ക് വരുന്ന മറ്റെന്തെങ്കിലും മുറിവോ ഉൾപ്പെടുന്ന എല്ലാ നടപടിക്രമങ്ങളും” എന്നാണ് ലോകാരോഗ്യ സംഘടന (WHO) നിർവചിക്കുന്നത്. ഉപ-സഹാറനിലും വടക്കുകിഴക്ക് ആഫ്രിക്കയിലും ഉള്ള 27 രാജ്യങ്ങളിലെ ഗോത്ര സമൂഹങ്ങളും ഏഷ്യയിലെ ചില വിഭാഗങ്ങളും മറ്റിടങ്ങളിലുള്ള കുടിയേറ്റ സമൂഹങ്ങളും ഒരു സാംസ്കാരിക ചടങ്ങായി FGM പിന്തുടർന്നുവരുന്നു. ഛേദനം നടത്തപ്പെടുന്ന പ്രായം പലയിടത്തും പലതാണ്. എന്നിരുന്നാലും, ജനനം മുതൽ പ്രായപൂർത്തിയാകുന്നത് വരെയുള്ള സമയത്താണിത് നടക്കുന്നത്; ദേശീയ കണക്ക് ലഭ്യമായ പകുതി രാജ്യങ്ങളിൽ, അഞ്ച് വയസ്സ് പ്രായമാകുന്നതിന് മുമ്പുതന്നെ ഛേദനം നടത്തപ്പെടുന്നു. 

ഈ സമ്പ്രദായത്തിൽ ഒന്നോ നിരവധിയോ നടപടിക്രമങ്ങൾ ഉണ്ടാകും. ഗോത്ര സമൂഹമനുസരിച്ച് നടപടിക്രമങ്ങൾ വ്യത്യാസപ്പെടും. പൂർണ്ണ ഭഗശിശ്നവും അല്ലെങ്കിൽ ഭാഗിക ഭഗശിശ്നവും ഭഗശിശ്നത്തിന്റെ മുകളിലേക്ക് നിൽക്കുന്ന ഭാഗവും, പൂർണ്ണ ഭഗശിശ്നവും അല്ലെങ്കിൽ ഭാഗിക ഭഗശിശ്നവും യോനിയുടെ, ചുണ്ടിന്റെ ആകൃതിയിലുള്ള മടക്കുകളുടെ ഉൾഭാഗവും നീക്കംചെയ്യുന്നത് ഈ നടപടിക്രമങ്ങളിൽ ഉൾപ്പെടുന്നു; ഈ സമ്പ്രദായത്തിന്റെ ഏറ്റവും ക്രൂരമായ രീതിയിൽ (ഇൻഫിബുലേഷൻ) യോനിയുടെ ചുണ്ടിന്റെ ആകൃതിയിലുള്ള മടക്കുകളുടെ ഉൾഭാഗവും പുറംഭാഗവും യോനിയുടെ പൊതിഞ്ഞ് സൂക്ഷിക്കുന്ന മാംസവും വരെ നീക്കംചെയ്യുന്നു. ടൈപ്പ് III FGM എന്ന് WHO വിളിക്കുന്ന ഈ അവസാനത്തെ രീതിയിൽ, മൂത്രവും ആർത്തവരക്തവും പുറത്തുപോകുന്നതിന് ഒരു സുഷിരം മാത്രമാണ് വിടുന്നത്, ലൈംഗികബന്ധത്തിനും പ്രസവത്തിനുമായി യോനി തുറക്കപ്പെടുന്നു. നടപടിക്രമത്തെ അടിസ്ഥാനമാക്കിയാണ് ആരോഗ്യ പ്രഭാവങ്ങൾ ഉണ്ടാവുന്നത്, എന്നാൽ ആരോഗ്യ പ്രഭാവങ്ങളിൽ തുടർച്ചയായ അണുബാധകൾ, സ്ഥിരമായ വേദന, മുഴകൾ, ഗർഭം ധരിക്കാനുള്ള ശേഷിയില്ലായ്മ, പ്രസവ സമയത്തെ സങ്കീർണ്ണതകൾ, മാരകമായ രക്തസ്രാവം എന്നിവ ഉൾപ്പെടുന്നു.

ലിംഗ അസമത്വം, സ്ത്രീകളുടെ ലൈംഗികത നിയന്ത്രിക്കുന്നതിനുള്ള ശ്രമങ്ങൾ, ശുദ്ധതയെയും പാതിവ്രത്യത്തെയും രൂപഭാവത്തെയും കുറിച്ചുള്ള ആശയങ്ങൾ എന്നിവയിൽ നിന്നാണ് ഈ സമ്പ്രദായം ഊർജ്ജം വലിക്കുന്നത്. സ്ത്രീകളാണ് പൊതുവെ ഈ നടപടിക്രമം നിർവഹിക്കുന്നത്. ഇതൊരു അഭിമാനത്തിന്റെ ഉറവിടമായാണ് ഈ സ്ത്രീകൾ കരുതുന്നത്. ഇങ്ങനെ ചെയ്തില്ലെങ്കിൽ തങ്ങളുടെ മക്കളോ പേരക്കുട്ടികളോ സാമൂഹിക പുറന്തള്ളലിന് വിധേയമാക്കപ്പെടുമെന്ന് ഇവർ ഭയക്കുന്നു. ഈ നടപടിക്രമം കേന്ദ്രീകരിച്ചിരിക്കുന്ന 29 രാജ്യങ്ങളിലായി, 130 മില്യണിലധികം സ്ത്രീകളും പെൺകുട്ടികളും FGM-ന് വിധേയമാക്കപ്പെട്ടിട്ടുണ്ട്. പ്രധാനമായും ജിബൂട്ടി, എറിത്രിയ, സൊമാലിയ, സുഡാൻ എന്നിവിടങ്ങളിൽ കണ്ടുവരുന്ന ഒരു സമ്പ്രദായമായ പൂർണ്ണ പരിഛേദനത്തിന് (ഇൻഫിബുലേഷൻ) എട്ട് മില്യണിലധികം പേർ വിധേയമായിട്ടുണ്ട്.

FGM നടക്കുന്ന മിക്ക രാജ്യങ്ങളിലും നിയമം കൊണ്ട് ഈ സമ്പ്രദായം തടയുകയോ നിയന്ത്രിക്കുകയോ ചെയ്തിട്ടുണ്ടെങ്കിലും, നിയമം പലപ്പോഴും നടപ്പാക്കപ്പെടുന്നില്ല. ഈ സമ്പ്രദായം ഉപേക്ഷിക്കുന്നതിന് ആളുകളെ പ്രേരിപ്പിക്കുന്നതിന്, 1970-കൾ തൊട്ട് അന്താരാഷ്ട്ര പ്രയത്നങ്ങൾ നടന്നുവരുന്നുണ്ട്. 2012-ൽ ഈ സമ്പ്രദായത്തെ മനുഷ്യാവകാശ ലംഘനമായി യുണൈറ്റഡ് നേഷൻസ് ജനറൽ അസംബ്ലി പ്രഖ്യാപിക്കുകയും ചെയ്തിട്ടുണ്ട്. ഈ എതിർപ്പിനും വിമർശകരുണ്ട്. ചില വിമർശകരാകട്ടെ നരവംശശാസ്ത്രജ്ഞന്മാരാണ് (ആന്ത്രോപ്പോളജിസ്റ്റ്). സാംസ്കാരിക ആപേക്ഷികതാസിദ്ധാന്തത്തെയും സഹിഷ്ണുതയെയും മനുഷ്യാവകാശങ്ങളുടെ സാർവലൗകികതയെയും കുറിച്ചുള്ള സങ്കീർണ്ണമായ ചോദ്യങ്ങൾ ഉയർത്തിക്കൊണ്ട്, നരവംശശാസ്ത്രത്തിന്റെ പ്രധാനപ്പെട്ട ധാർമ്മികതാ വിഷയമായി FGM മാറിക്കഴിഞ്ഞിട്ടുണ്ടെന്ന് എറിക് സിൽവർമാൻ എഴുതുന്നു.


</doc>
<doc id="375890" url="https://ml.wikipedia.org/wiki?curid=375890" title="ഹോഗ്ഗർ മൌണ്ടൻസ്">
ഹോഗ്ഗർ മൌണ്ടൻസ്

ഹോഗ്ഗർ മൗണ്ടൻസ് (Arabic: جبال هقار‎‎, Berber: "idurar n Ahaggar", Tuareg: "Idurar Uhaggar"), തെക്കൻ അൾജീരിയയിലെ മദ്ധ്യ സഹാറയിൽ ഉത്തരായനരേഖയ്ക്കു സമാന്തരമായി സ്ഥിതിചെയ്യുന്ന ഒരു മലയോര പ്രദേശമാണ്. അഹാഗ്ഗർ മൗണ്ടൻസ് എന്നും അറിയപ്പെടുന്നു. ഈ മലനിരകൾ ഏകദേശം 550,000 ചതുരശ്ര കിലോമീറ്റർ (212,000 ചതുരശ്ര മൈൽ) പ്രദേശത്തു വ്യാപിച്ചുകിടക്കുന്നു.

അൾജീരിയൻ തലസ്ഥാനമായ അൾജിയേർസിന് ഏകദേശം 1,500 കി.മീ (930 മൈൽ) തെക്കായിട്ടാണ് ഈ മലയോര മേഖല സ്ഥിതി ചെയ്യുന്നത്. ഭൂരിഭാഗവും പാറക്കെട്ടുകളടങ്ങിയ മരുഭൂമിയായ ഈ പ്രദേശം സമുദ്രനിരപ്പിൽനിന്ന് 900 മീറ്ററിലധികം (3,000 അടി) ഉയരത്തിലാണ് സ്ഥിതിചെയ്യുന്നത്. ഈ പ്രദേശത്തെ ഏറ്റവും ഉയരമുള്ള പർവ്വതമായ മൌണ്ട് തഹാത്ത് 2,908 മീറ്റർ (9,541 അടി) ഉയരമുള്ളതാണ്. ഏകദേശം 2 ബില്ല്യൻ വർഷങ്ങൾവരെ പഴക്കമുള്ള മെറ്റാമോർഫിക് ശിലകൾ അടങ്ങിയതാണ് പർവ്വതനിരകൾ. എന്നിരുന്നാലും അടുത്തകാലത്തെ അഗ്നിപർവ്വത പ്രവർത്തനങ്ങൾ കാരണമായി പുതിയ പാറകളടങ്ങിയ പ്രദേശങ്ങളും കണ്ടുവരുന്നു. 


</doc>
<doc id="375904" url="https://ml.wikipedia.org/wiki?curid=375904" title="ബ്ലൂ ലേക്ക്">
ബ്ലൂ ലേക്ക്

ബ്ലൂ ലേക്ക് (മുമ്പ്, സ്കോട്ട്സ്വില്ലെ)  അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ ഹംബോൾട്ട് കൗണ്ടിയിലെ ഒരു പട്ടണമാണ്. യുറേക്ക നഗരത്തിനു 16 മൈൽ (26 കിലോമീറ്റർ) വടക്കുകിഴക്കായി മാഡ് നദിയ്ക്കു സമീപം സമുദ്രനിരപ്പിൽനിന്ന് 131 അടി (40 മീറ്റർ)  ഉയരത്തിലാണ് ഈ പട്ടണം സ്ഥിത ചെയ്യുന്നത്. 2000 ലെ സെൻസസ് പ്രകാരം 1,135 ആയിരുന്ന ജനസംഖ്യ 2010 ൽ 1,253 ആയി വർദ്ധിച്ചിരുന്നു.

ഐക്യനാടുകളിലെ സെൻസസ് ബ്യൂറോയുടെ കണക്കുപ്രകാരം, നഗരത്തിൻറെ മൊത്തം വിസ്തീർണ്ണം 0.6 ചതുരശ്ര മൈൽ (1.6 കിമീ 2 ആണ്). ഇതിൽ 95 ശതമാനവും കര പ്രദേശമാണ്.


</doc>
<doc id="375906" url="https://ml.wikipedia.org/wiki?curid=375906" title="കാലിസ്റ്റോഗ">
കാലിസ്റ്റോഗ

കാലിസ്റ്റോഗ, അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ നാപാ കൗണ്ടിയിലെ ഒരു നഗരമാണ്. 2010 ലെ അമേരിക്കൻ ഐക്യനാടുകളിലെ സെൻസസ് പ്രകാരം ഈ നഗരത്തിലെ ജനസംഖ്യ 5,155 ആയിരുന്നു.

പതിനെട്ടാം നൂറ്റാണ്ടിലെ സ്പെയിൻ കൊളോണിയൽ കാലഘട്ടത്തിൽ വാപ്പോ എന്ന് അറിയപ്പെട്ടിരുന്ന പ്രമുഖ തദ്ദേശീയ അമേരിക്കൻ ഇന്ത്യൻ ജനസമൂഹത്തിൻറെ അധിവാസ മേഖലയായിരുന്നാന്നു ഉന്നത നാപാ താഴ്വര.


</doc>
<doc id="375907" url="https://ml.wikipedia.org/wiki?curid=375907" title="വാപ്പോ">
വാപ്പോ

അമേരിക്കൻ ഐക്യനാടുകളിലെ വടക്കൻ കാലിഫോർണിയയിലുള്ള തദ്ദേശീയ അമേരിക്കൻ ഇന്ത്യൻ ജനതയാണ് വാപ്പോ. അവരുടെ പരമ്പരാഗത സ്വദേശങ്ങൾ നാപ്പാ താഴ്വര, ക്ലിയർ ലേക്കിൻറ തെക്കൻ തീരം, അലക്സാണ്ടർ താഴ്വര, റഷ്യൻ നദിയുടെ താഴ്വര എന്നിവിടങ്ങളായിരുന്നു.

വപ്പോ ജനങ്ങൾ വേട്ടയാടി ഉപജീവനം കഴിക്കുന്നവരായിരുന്നു. വൃക്ഷ ശാഖകളും ഇലകളും ചെളിയും ഉപയോഗിച്ചു നിർമ്മിച്ചു നിർമ്മിച്ച വീടുകളില‍ കേന്ദ്രീകൃത രാഷ്ട്രീയ അധികാരം ഇല്ലാത്ത ചെറിയ സമൂഹങ്ങളായിട്ടാണ് അവർ ജീവിച്ചിരുന്നത്. അവർ നെയ്തിരുന്ന കുട്ടകൾ ജലം ശേഖരിച്ചുവയ്ക്കാൻ പര്യാപ്തമായവയായിരുന്നു.

മെക്സിക്കോക്കാർ കാലിഫോർണിയയിൽ കോളനികൾ സ്ഥാപിക്കാനെത്തിയ കാലത്ത്, വാപ്പോ ഗ്രാമങ്ങൾ സ്ഥിതിചെയ്തിരുന്നത്, ഇപ്പോൾ യൗണ്ട്‍വില്ലെ, സെന്റ് ഹെലെന, കാലിസ്റ്റോഗാ തുടങ്ങിയവയുടെ സമീപ പ്രദേശങ്ങളിലായിരുന്നു.



</doc>
<doc id="375911" url="https://ml.wikipedia.org/wiki?curid=375911" title="സോനറില ജാനകിയാന">
സോനറില ജാനകിയാന

മെലാസ്റ്റൊമാറ്റേസീ സസ്യകുടുംബത്തിലെ സോനറില ജനുസ്സിൽപ്പെടുന്ന ഒരു സ്പീഷീസാണ് സോനറില ജാനകിയാന (Sonerila janakiana).  കിഴങ്ങിൽനിന്ന് രൂപപ്പെട്ട് മണ്ണിലൂടെ വളരുന്ന തണ്ടുകളാണ് സോനറില ജാനകിയാനക്കുള്ളത്.

ഇന്ത്യയിലെ പ്രശസ്തയായ സസ്യശാസ്ത്രജ്ഞയായിരുന്ന ഇ.കെ. ജാനകി അമ്മാൾ ആദരസൂചകമായിട്ടാണ് ഈ സ്പീഷിസിനെ നാമകരണം ചെയ്തിരിക്കുന്നത്. 


</doc>
<doc id="375935" url="https://ml.wikipedia.org/wiki?curid=375935" title="വത്സല മേനോൻ">
വത്സല മേനോൻ

മലയാളചലച്ചിത്രരംഗത്തും ടെലിവിഷനിലും അമ്മവേഷങ്ങളിലും ഉപകഥാപാത്രങ്ങളീലും പ്രശസ്തയായ നടിയാണ് വത്സല മേനോൻ. ഏകദേശം ഇരുനൂറോളം ചിത്രങ്ങളിൽ അവർ അഭിനയിച്ചിട്ടുണ്ട്.

തൃശ്ശൂർ ജില്ലയിൽ രാമൻ മേനോന്റെയും ദേവകിയമ്മയുടെയും മകളായി വത്സല മേനോൺ 1945ൽ ജനിച്ചു. അവർക്ക് മൂന്ന് മൂത്ത ജ്യേഷ്ഠമാർ ഉണ്ട്. കുട്ടിക്കാലത്ത് തന്നെ നൃത്തം പഠിക്കുകയും പല രംഗങ്ങളിലും അവതരിപ്പിക്കുകയും ചെയുതു. 1953ൽ തിരമാല എന്ന ചലച്ചിത്രത്തിൽ ബേബി വത്സല എന്നപേരിൽ അഭിനയിച്ചു. 16അം വയസ്സിൽ വിവാഹിതയായി ബോബെയിൽ താമസമാക്കി. പ്രകാശ്, പ്രേം, പ്രിയൻ എന്നീ മൂന്ന് മക്കൾ ഉണ്ട്. പ്രകാശ് മേനോൻ ആസ്ത്രേലിയയിൽ ആണ്. പ്രേം മേനോൻ സിംഗപ്പൂരിലും പ്രിയൻ കൊച്ചിയിലും ജോലിചെയ്യുന്നു. 
മൂന്നു മക്കൾക്ക് ജന്മം കൊടുത്തശേഷം 1970ൽ മിസ്സ് തൃശ്ശൂർ ആയി വിജയിച്ചു. സിനിമയിലേക്ക് ഒരുപാട് ക്ഷണം ഉണ്ടായിട്ടും 1985വരെ (മക്കൾ വലുതാകുന്നതുവരെ ) മാറിനിന്നു. 1985 ൽ കിരാതം ൽ അഭിനയിച്ചുകൊണ്ട് വീണ്ടും രംഗത്തെത്തി. അവരുടെ പരിണയം അച്ചുവിന്റെ അമ്മ, സല്ലാപം തനിയാവർത്തനം എന്നിവയിൽ ശ്രദ്ധേയമായ കഥാപാത്രങ്ങലെ അവതരിപ്പിച്ചു .






</doc>
<doc id="375938" url="https://ml.wikipedia.org/wiki?curid=375938" title="ഉലുരു">
ഉലുരു

അയേഴ്‌സ് പാറ /ˌɛərz ˈrɒk/ എന്നും അറിയപ്പെടുന്ന ഉലുരു (Uluru /ˌuːləˈruː/ (Pitjantjatjara: "Uluṟu"), ആസ്ത്രേലിയയിലെ നോർത്തേൺ ടെറിട്ടറിയിലെ മരുഭൂമിയിൽ കാണപ്പെടുന്ന ഏറ്റവും വലിയ ഒറ്റപാറയാണ്. അടുത്തുള്ള വലിയ നഗരമായ ആലീസ് സ്പ്രിംഗിൽ നിന്നും തെക്കു-പടിഞ്ഞാറ്  ദൂരെയാണ്. റോഡുമാർഗ്ഗം ദൂരവും അങ്ങോട്ടുണ്ട്.

ആസ്ത്രേലിയയിലെ ആദിമനിവാസികൾക്ക് വളരെ പാവനമാണ് ഉലുരു പാറ. ധാരാളം അരുവികളും ജലാശയങ്ങളും ഗുഹകളും, ഗുഹാചിത്രങ്ങളും എല്ലാമുള്ള ഈ സ്ഥലം ഒരു യുനെസ്കോ ലോകപൈതൃകസ്ഥലമാണ്. ഉലുരു-കറ്റ ജൂത ദേശീയോദ്യാനത്തിലെ രണ്ടു പ്രധാന സവിശേഷതകളാണ് ഓൾഗ്യാസ് എന്നറിയപ്പെടുന്ന ഉലുരുവും കറ്റ ജൂതയും. 




</doc>
<doc id="375954" url="https://ml.wikipedia.org/wiki?curid=375954" title="കാമറില്ലൊ">
കാമറില്ലൊ

അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തിലെ വെഞ്ചുറ കൗണ്ടിയിലുള്ള ഒരു നഗരമാണ് കാമറില്ലൊ ( ). 2000-ലെ സെൻസസിൽ 57,084 ആയിരുന്ന ജനസംഖ്യ 2010 ലെ സെൻസസ് പ്രകാരം 65,201 ആയി വർദ്ധിച്ചിരുന്നു. വെഞ്ചുറ ഫ്രീവേ (യു.എസ് റൂട്ട് 101) നഗരത്തിലെ പ്രാഥമിക പൊതുവീഥിയാണ്.

കാമില്ലൊ നഗരം സ്ഥിതി ചെയ്യുന്ന അക്ഷാംശരേഖാംശങ്ങൾ (34.2256, −119.0322) ആണ്. 

ഐക്യനാടുകളുടെ സെൻസസ് ബ്യൂറോയുടെ കണക്കനുസരിച്ച്, നഗരത്തിന്റെ ആകെ വിസ്തീർണ്ണം 19.5 ചതുരശ്ര മൈൽ ആണ് (51 കി.മീ) ഇതിൽ 0.015 ചതുരശ്രമൈൽ പ്രദേശം (0.039 കി.മീ) (0.08 ശതമാനം) ജലമാണ്. 

ഒക്സ്നാർഡ് സമതലത്തിന്റെ കിഴക്കേ അറ്റത്തായി പ്ലസന്റ് താഴ്‌വരയിൽ സ്ഥിതിചെയ്യുന്ന കാമില്ലോയുടെ വടക്കുഭാഗത്ത് സാന്താ സുസാന മലനിരകളും വടക്കുപടിഞ്ഞാറ് കാമറില്ലോ കുന്നുകളും കിഴക്ക് കൊണിജോ താഴ്‌വരയും തെക്കുഭാഗത്ത് സാന്താ മോണിക്ക പർവ്വതനിരകളുമാണ് അതിരുകൾ.



</doc>
<doc id="378180" url="https://ml.wikipedia.org/wiki?curid=378180" title="ബ്രിയ, കാലിഫോർണിയ">
ബ്രിയ, കാലിഫോർണിയ

ബ്രിയ (സ്പാനിഷ് ഭാഷയിൽ "ഓയിൽ" അല്ലെങ്കിൽ "ടാർ" എന്ന് അർത്ഥം വരുന്നത്) അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ ഓറഞ്ച് കൗണ്ടിയിലെ ഒരു നഗരമാണ്. 2010 ലെ അമേരിക്കൻ ഐക്യനാടുകളിലെ സെൻസസ് അനുസരിച്ച് ഈ നഗരത്തിലെ ആകെ ജനസംഖ്യ 39,282 ആയരുന്നു. ലോസ് ഏഞ്ചൽസിന് 33 മൈൽ തെക്ക് കിഴക്കായിട്ടാണ് ഈ നഗരം സ്ഥിതിചെയ്യുന്നത്.

ഈ നഗരം ആദ്യകാലത്ത് ഒരു എണ്ണ ഉല്പാദന കേന്ദ്രമായിട്ടായിരുന്നു. പിന്നീട് ഒരു നാരങ്ങാ ഉത്പാദനകേന്ദ്രമായി മാറുകയും, വിപുലമായ ബ്രിയ മാളിൻറെ നിർമ്മാണവും ബ്രിയ നഗരകേന്ദ്രത്തിൻറെ പുനർനിർമ്മാണത്തിനും ശേഷം ഒരു ലഘുവ്യാപാര കേന്ദ്രമായും മാറിയിരിക്കുന്നു. 1975 ൽ ആരംഭിച്ച പൊതു കലാരൂപ പരിപാടികളുടെ പേരിലും പ്രശസ്തമാണ് ബ്രിയ നഗരം. അത് നഗരത്തിലുടനീളം സ്ഥാപിച്ചിരിക്കുന്ന 140 ൽ അധികം പൊതുകലാരൂപ ശേഖരങ്ങളിലൂടെ ഇന്നും തുടരുന്നു. ബ്രിയയിലെ പൊതു കലാരൂപ പരിപാടികൾ അമേരിക്കയിലുടനീളം ഒട്ടേറെ പൊതു കലാരൂപങ്ങൾ പ്രദർശിപ്പിക്കുന്നതിനുള്ള ഒരു പ്രചോദനമായും ഭവിച്ചു.

1769 ജൂലൈ 2 ന് ഈ പ്രദേശത്ത് സ്പാനിഷ് പൊർട്ടോളിയ എക്സ്പെഡിഷൻ (ഗാസ്പർ ഡി പൊർട്ടോളയുടെ നേതൃത്വത്തിൽ) എന്നറിയപ്പെടുന്ന ആദ്യകാല യൂറോപ്യൻ ഉൾനാടൻ പര്യവേക്ഷണം ആരംഭിക്കുകയും അൾട്ടാ കാലിഫോർണിയയുടെ സ്ഥാപനത്തിനു വഴിയൊരുക്കുകയും ചെയ്തു. പര്യവേക്ഷണസംഘം ഒരു വലിയ അമേരിക്കൻ ഇന്ത്യൻ ഗ്രാമത്തിനു സമീപമുള്ള ബ്രിയ കാന്യോണിൽ ശുദ്ധജലസമൃദ്ധമായ ഒരു കുളത്തിനു സമീപം ക്യാമ്പ് ചെയ്തു.  നഗരത്തിനു തൊട്ടു വടക്കുവശത്തായി ബ്രിയ കാന്യോണിൽ അവരുടെ സന്ദർശനത്തിൻറെ ഒരു ചരിത്ര അടയാളം സ്ഥാപിക്കപ്പെട്ടത് നിലനിൽക്കുന്നു.  

19-ആം നൂറ്റാണ്ടിന്റെ തുടക്കത്തിൽ, ഇന്നത്തെ കാർബൺ കാന്യോണിൽ ഒലിൻഡ എന്ന ഗ്രാമം സ്ഥാപിക്കപ്പെടുകയും പല വ്യവസായശാലകളും "കറുത്ത സ്വർണ്ണം" (പെട്രോളിയം) അന്വേഷിച്ച് ഈ പ്രദേശത്തേയ്ക്ക് എത്തുകയും ചെയ്തു.

1894 ൽ, ആബേൽ സ്റ്റേൺസ് എന്ന ഭൂവുടമ, ഒലിൻഡയുടെ പടിഞ്ഞാറുള്ള, 1,200 ഏക്കർ (4.9 കിമീ 2) സ്ഥലം പുതുതായി രൂപീകരിക്കപ്പെട്ട യൂണിയൻ ഓയിൽ കമ്പനി ഓഫ് കാലിഫോർണിയയ്ക്ക് വിറ്റഴിക്കുകയും 1898 ഓടെ പുതുതായി കണ്ടുപിടിക്കപ്പെട്ട ബ്രിയ-ഒലിൻഡ എണ്ണപ്പാടത്തിനു സമീപത്തുള്ള മലകളിൽ ധാരാളം തടികൊണ്ടുളള ഓയിൽ ഡ്രില്ലിംഗ് ടവറുകൾ നിർമ്മിക്കപ്പെടുകയും ചെയ്തു. 1908 ൽ, റെയിൽവേ എൻജിനീയർ എപ്പസ് റാൻഡോൾഫ്, ബ്രിയ കാന്യോണു തൊട്ടു തെക്കായി, റാൻഡോൾഫ് എന്ന ഗ്രാമം എണ്ണപ്പാടത്തെ ജോലിക്കാർക്കും അവരുടെ കുടുംബങ്ങൾക്കും വേണ്ടി സ്ഥാപിച്ചിരുന്നു. വാൾട്ടർ ജോൺസൺ എന്ന ബേസ്ബോൾ ഇതിഹാസം, 20-ആം നൂറ്റാണ്ടിന്റെ ആരംഭത്തിൽ ഓലിൻഡയിൽ വളരുകയും യുവാവായിരിക്കെ ചുറ്റുപാടുള്ള എണ്ണപ്പാടത്തു ജോലി ചെയ്യുകയും ചെയ്തിരുന്നു.

സമ്പദ്‍വ്യവസ്ഥ ത്വരിതഗതിയിൽ വളർന്നതോടെ ഒലിൻഡ, റാൻഡോൾഫ് എന്നീ ഗ്രാമങ്ങൾ അഭിവൃദ്ധി പ്രാപിക്കുകയും രണ്ടു ഗ്രാമങ്ങളും ലയിച്ച് ഒന്നായിത്തീരുകയും ചെയ്തു. 1911, ജനുവരി 19 ന് നഗരത്തിൻറെ ഭൂപടത്തിൽ ഇത് ബ്രിയ എന്ന പുതിയ പേരിൽ അടയാളപ്പെടുത്തുകയും ചെയ്തു. സ്പാനിഷ് ഭാഷയിലെ ഈ പദത്തിന് പ്രകൃതിദത്ത കീൽ (ബിറ്റുമെൻ, പിച്ച്, ടാർ) എന്നൊക്കെ അർത്ഥം വരുന്നു.

752 ജനസംഖ്യയുണ്ടായിരുന്ന ബ്രിയ, 1917 ഫെബ്രുവരി 23 ന് ഓറഞ്ച് കൗണ്ടിയുടെ എട്ടാമത്തെ ഔദ്യോഗിക നഗരമായി ഉൾപ്പെടുത്തി.

എണ്ണ ഉൽപ്പാദനം കുറഞ്ഞുവന്നപ്പോൾ, ചില കാർഷിക വികസന പരിപാടികൾ, പ്രത്യേകിച്ചും നാരങ്ങ, ഓറഞ്ച് തോട്ടങ്ങൾ ഇവിടെ ആരംഭിച്ചു. 1920 കളിൽ ബ്രിയ ചേമ്പർ ഓഫ് കൊമേഴ്സ് ഈ നഗരത്തെ "ഓയിൽ, ഓറഞ്ച്സ്, ഓപ്പർച്യുനിറ്റി" എന്ന മുദ്രാവാക്യവുമായി പ്രോത്സാഹിപ്പിച്ചിരുന്നു. 1950കളി‍ൽ ഈ നഗരത്തിലെ ജനസംഖ്യ 3,208 ആയി വർദ്ധിച്ചിരുന്നു. നാരങ്ങാ തോട്ടങ്ങൾ ക്രമേണ വ്യവസായ പാർക്കുകൾക്കും പാർപ്പിട വികസനത്തിലേയ്ക്കും വഴി മാറി. 1956 ൽ കാൾ എൻ. കാർച്ചർ, കാലിഫോർണിയയിലെ അനാഹൈം, ബ്രിയ എന്നീ നഗരങ്ങളിൽ ആദ്യത്തെ രണ്ട് കാൾസ് ജൂനിയർ റെസ്റ്റോറൻറുകൾ തുറന്നു. 1970 കളിൽ ഓറഞ്ച് ഫ്രീവേ (57), ബ്രിയ മാൾ എന്നിവയുടെ ഉദ്ഘാടനം കൂടുതൽ പാർപ്പിട വികസന പരിപാടികൾക്കു പ്രചോദനമായി. 1980 കളിലും 1990 കളിലും 2000 ത്തിലുമായി 57 ഫ്രീവേയുടെ കിഴക്കുഭാഗത്തായി വലിയതോതിലുള്ള ആസൂത്രിത വികസനപ്രവർത്തനങ്ങൾ നടന്നിരുന്നു.

1990 കളുടെ അവസാനത്തിൽ, ബ്രിയ ബൌലെവാർഡിനേയും ബിർച്ച് സ്ട്രീറ്റിനേയും കേന്ദ്രീകരിച്ചുള്ള ബ്രിയ നഗരകേന്ദ്രത്തിലെ പ്രദേശം വലിയതോതിൽ, ഷോപ്പിംഗ്, വിനോദം എന്നിവയ്ക്കായി പുനർനിർമ്മിക്കപ്പെടുകയും സിനിമാ തീയറ്ററുകൾ, നടപ്പാതയിലെ കഫേകൾ, ഇംപ്രോവ് ചെയിനിൻറെ ഒരു സജീവ കോമഡി ക്ലബ്ബ്, അനവധി ഷോപ്പുകൾ, ഭക്ഷണശാലകൾ, ഒരു പ്രതിവാര കർഷക മാർക്കറ്റ് എന്നിവ നിർമ്മിക്കപ്പെടുകയും ചെയ്തിരുന്നു. പ്രാദേശികമായി ഈ ഭാഗം അറിയപ്പെടുന്നത് ഡൌൺടൗൺ ബ്രിയ എന്നാണ്. സൺസെറ്റ് മാഗസിൻ, 2006 ആദ്യം, പടിഞ്ഞാറൻ ഐക്യനാടുകളിലെ നഗരപ്രാന്തങ്ങളിൽ മികച്ച താമസത്തിനു പറ്റിയ മികച്ച അഞ്ച് നഗരങ്ങളിൽ ഒന്നായി ബ്രിയ നഗരത്തെ എന്ന പേരെടുത്തു പറഞ്ഞു.

ഐക്യനാടുകളുടെ സെൻസസ് ബ്യൂറോയുടെ കണക്കനുസരിച്ച്, നഗരത്തിന്റെ മൊത്തം വിസ്തീർണ്ണം ആണ്. അതിൽ 0.26 ശതമാനം ജലം ഉൾപ്പെട്ടിരിക്കുന്ന ഭാഗമാണ്.

ഈ നഗരത്തൻറെ അതിരുകൾ, സംയോജിപ്പിക്കപ്പെടാത്ത ഓറഞ്ച് കൗണ്ടി, ലോസ് ഏഞ്ചൽസ് കൗണ്ടി എന്നിവ വടക്കും കിഴക്കും, പടിഞ്ഞാറ് ലാ ഹബ്ര, തെക്ക് പടിഞ്ഞാറ് ഫുല്ലെർട്ടൺ, തെക്ക് പ്ലാസെൻറിയ, തെക്കു-കിഴക്ക് യോർബാ ലിൻഡ എന്നിവയാണ്.


</doc>
<doc id="378184" url="https://ml.wikipedia.org/wiki?curid=378184" title="കമുതി സൗരോർജ്ജനിലയം">
കമുതി സൗരോർജ്ജനിലയം

തമിഴ്‌നാട്ടിലെ കമുതിയിലുള്ള വിസ്താരമുള്ള ഒരു സൗരോർജ്ജനിലയമാണ് കമുതി സൗരോർജ്ജനിലയം (Kamuthi Solar Power Project). അദാനി പവർ ആണ് ഇത് നിർമിച്ചിരിക്കുന്നത്. ഒറ്റയിടത്ത് 648 MW വൈദ്യുതി ഉൽപ്പാദിപ്പിക്കാൻ പറ്റുന്ന ഈ നിലയത്തിന് വലിപ്പത്തിൽ ലോകത്തിൽ രണ്ടാം സ്ഥാനമുണ്ട്. 

2016 ജൂൺ 13 ന് ഇതിനെ നാഷണൽ ഗ്രിഡുമായി ബന്ധിപ്പിക്കാൻ ABB 5 സബ്‌സ്റ്റേഷനുകൾ കമ്മീഷൻ ചെയ്യുകയുണ്ടായി. 2016 സെപ്തംബർ 21 -ന് പൂർത്തിയായ ഈ നിലയത്തിന് ചെലവായിട്ടുണ്ട്. 25 ലക്ഷം സോളാർ മൊഡ്യൂളുകൾ, 380000 അടിത്തറകൾ, 27,000 മീറ്റർസ്ട്രക്ചറുകൾ, 576 ഇൻവേറ്ട്ടറുകൾ, 154 ട്രാൻസ്ഫോമറുകൾ എന്നിവ കൂടാതെ 6000 കിലോമീറ്റർ കേബിളുകൾ എന്നിവ ഈ നിലയത്തിന് ആവശ്യമായി വന്നിട്ടുണ്ട്. പാനലുകൾ സ്ഥാപിക്കാനുള്ള സ്ട്രക്ചറുകൾക്ക് 30000 ടൺ ഗാൽവനൈസ്‌ഡ് ഇരുമ്പ് വേണ്ടിവന്നു. 8 മാസം കൊണ്ട് തീർക്കുന്നതിനായി 8,500 ജോലിക്കാർ ഓരോ ദിവസവും 11 MW വൈദ്യുതിയ്ക്ക് ആവശ്യമായ പാനലുകൾ സ്ഥാപിച്ചിരുന്നു. 

നിലയം മുഴുക്കേ ഒരു 400 KV സബ്‌സ്റ്റേഷനുമായി യോജിപ്പിച്ചിരിക്കുകയാണ്. ഒരു റോബോട്ട് സംവിധാനം പാനലുകളെ എന്നും വൃത്തിയാക്കുകയാണ് ചെയ്യുന്നത്.

അവിടത്തെ ദൈനംദിനം ലഭിക്കുന്ന 5.5-6.0 kWh/m സൗരോർജ്ജത്തിന്റെ അളവ് വച്ചുനോക്കിയാൽ വർഷംതോറും 1.3 TWh വൈദ്യുതി ഉണ്ടാക്കൽ സാധ്യമാണ്.



</doc>
<doc id="378189" url="https://ml.wikipedia.org/wiki?curid=378189" title="ബാത് (ദേവത)">
ബാത് (ദേവത)

പുരാതന ഈജിപ്റ്റിൽ ആരാധിച്ചിരുന്ന ഒരു ഗോ ദേവതാ സങ്കലപമാണ് ബാത് (ഇംഗ്ലീഷ്: Bat ). മനുഷ്യന്റെ ശിരസ്സും, പശുവിന്റെ ചെവികളും കൊമ്പും ചേർന്ന രൂപത്തിലാണ് ബാത്തിനെ ചിത്രീകരിച്ചിരുന്നത്. മദ്ധ്യ സാമ്രാജ്യത്തോടുകൂടി ബാത്ത് സങ്കൽപ്പം അപ്രശസ്തമാകുകയും പിന്നീട് അതിന്റെ ചില ഗുണവിശേഷങ്ങൾ ഹാത്തോറിൽ ദേവീ സങ്കൽപ്പത്തിൽ ലയിക്കുകയും ഉണ്ടായി.



</doc>
<doc id="378197" url="https://ml.wikipedia.org/wiki?curid=378197" title="ജപ്പാന്റെ ദേശീയപതാക">
ജപ്പാന്റെ ദേശീയപതാക

ചതുരാകൃതിയിലുള്ള വെളുത്ത പശ്ചാത്തലത്തിൽ ചുവന്ന വൃത്തത്തോടുകൂടിയ പതാകയാണ് ജപ്പാന്റെ ദേശീയപതാക (ഇംഗ്ലീഷ്: flag of Japan). നിഷോക്കി ( ) എന്നാണ് ഇത് ജാപ്പനീസ് ഭാഷയിൽ ഔദ്യോഗികമായി അറിയപ്പെടുന്നത്. ഹിനോമാരു ( എന്നപേരിലും ഈ പതാക അറിയപ്പെടുന്നു. ഉദയസൂര്യന്റെ നാട് എന്ന ജപ്പാന്റെ അപരനാമത്തെ മൂർത്തമായ് അവതരിപ്പിക്കുന്നവിധത്തിലാണ് ജപ്പാന്റെ ദേശീയ പതാകയുടെ രൂപകൽപ്പന.

ജപ്പാൻ സർക്കറിന്റെ ദേശീയപതാക ദേശീയഗാന നിയമം പ്രകാരം, "നിഷോക്കി" പതാകയെ ദേശീയപതാകയായി അംഗീകരിച്ചിട്ടുണ്ട്. 1999 ആഗസ്ത് 13-നാണ് ഈ ഔദ്യോഗികനിയമം പ്രഖ്യാപിച്ച് പ്രാബല്യത്തിൽ വന്നത്. മുൻ സർക്കാരുകൾ ദേശീയപതാക നിയമപരമായി പ്രഖ്യാപിച്ചിരുന്നില്ലെങ്കിലും, സൂര്യഗോളത്തോടുകൂടിയ ഈ പതാക മുൻപേ തന്നെ ജപ്പാന്റെ പതാകയായി കരുതിയിരുന്നു. 

ഹിനോമാരുവിന്റെ ഉദ്ഭവത്തെകുറിച്ച് കൃത്യമായ വിവരങ്ങളില്ല. ഏതാണ്ട് 7-ആം നൂറ്റാണ്ടിന്റെ ആരംഭം മുതൽക്കേ ഉദയസൂര്യന് ജപ്പാനിൽ ചില പ്രതീകാത്മക അർഥങ്ങൾ ഉണ്ടായിരുന്നതായി കരുതുന്നു. ജാപ്പനീസ് വിശ്വാസപ്രകാരം ജപ്പാനിലെ രാജകുടുംബപരമ്പര സൂര്യദേവനായ അമതേരസുവിന്റെ വംശജരാണ് എന്നാണ് കരുതിയിരുന്നത്.

1870-ൽ പാസാക്കിയ, പ്രധാനമന്ത്രിയുടെ പ്രഖ്യാപനം നം. 57- ൽ ദേശീയപതാകയെ സംബന്ധിക്കുന്ന രണ്ട് നിബന്ധനകൾ സൂചിപിച്ചിട്ടുണ്ട്. അതിൽ ഒന്നാമത്തേത് ആർക്കെല്ലാം പതാക പറത്താം എങ്ക്ങ്കിനെ പതാക ഉപയോഗിക്കണം എന്നതിനെകുറിച്ച് പരാമശിക്കുന്നു; രണ്ടാമത്തെ പ്രഖ്യാപനം എങ്ങനെ പതാക നിർമ്മിക്കണം എന്നുള്ളതാണ്. 7യൂണിറ്റ് വീതിയും 10യൂണിറ്റ് ഉയരവുമാണ് പതാകയുടെ അനുപാതം (7:10). സൂര്യനെ പ്രതീകവൽക്കരിക്കുന്ന ചുവന്ന ഗോളത്തിന്റെ വലിപ്പം, ഹോയിസ്റ്റ് വീതിയുടെ 5-ൽ മൂന്നായി നിജപ്പെടുത്തിയിരിക്കുന്നു. നിയമപ്രകാരം ചുവന്ന ഗോളം പതാകയുടെ ഒത്ത മദ്ധ്യത്തിൽ വരണം, എന്നാൽ ഇതിൽ 1% ത്തോളം വ്യതിയാനം () സാധാരണമാണ്. ഇതേ വർഷം ഒക്ടോബർ 3-ന് സിവിൽ എൻസൈൻ മറ്റു നാവിക പതാകകൾ എന്നിവയുടെ രൂപകല്പനയെ സംബന്ധിച്ച വ്യവസ്ഥാപനങ്ങൾ പാസാക്കിയിരുന്നു മെർക്കന്റ് പതാകയുടെ അനുപാതം 2:3 എന്നാണ്. ഗോളത്തിന്റെ വലിപ്പം വീതിയുടെ 3/5 ആയിത്തന്നെ നിൽക്കുന്നു. എങ്കിലും ഇത് ഹൊയിസ്റ്റിന്റെ ദിശയിലേക്കായി ഇരുപതിൽ ഒന്ന് () എന്ന അനുപാതത്തിൽ സ്ഥാനം മാറിയിരിക്കുന്നു.

എന്നാൽ "ജപ്പാന്റെ ദേശീയ പതാക ദേശീയ ഗാനം നിയമം" പാസാക്കിയതോട്, ഈ അളവുകളിൽ വ്യത്യാസം വന്നു. പതാകയുടെ വീതി നീളം അനുപാതം 2:3 ആയി. ചുവന്ന ഗോളത്തിന്റെ സ്ഥാനം പതാകയുടെ ഒത്തമദ്ധ്യത്തിലേക്കാകി, ഗോളത്തിന്റെ വലിപ്പം പഴയപോലെത്തന്നെ തുടർന്നു. പശ്ചാത്തല നിറം വെള്ളയും ഗോളത്തിന്റെ നിറം ആണ്, എന്നിരുന്നാലും 1999-ലെ ഈ നിയമത്തിൽ ചുവപ്പ്, വെള്ള എന്നിവയുടെ ഏത് ഷേഡ് ആണ് ഉപയോഗിക്കേണ്ടത് എന്നതിൽ കൃത്യത ഉണ്ടായിരുന്നില്ല. ചുവപ്പ് "കടും വർണ്ണത്തിൽ" ആയിരിക്കണം എന്നൊരു സൂചനമാത്രമേ ഇത് നൽകിയിരുന്നുള്ളൂ.

<nowiki>{{</nowiki>


</doc>
<doc id="378198" url="https://ml.wikipedia.org/wiki?curid=378198" title="മേഖലകളുടെ അടിസ്ഥാനത്തിൽ യുണൈറ്റഡ് കിങ്ഡം പാർലമെന്റ് നിയോജകമണ്ഡലങ്ങളുടെ(1983-97) പട്ടിക">
മേഖലകളുടെ അടിസ്ഥാനത്തിൽ യുണൈറ്റഡ് കിങ്ഡം പാർലമെന്റ് നിയോജകമണ്ഡലങ്ങളുടെ(1983-97) പട്ടിക

This is a list of all constituencies that were in existence in the 1983 and 1987 General Elections broken down by region. Apart from one seat, the same seats were used in the 1992 General Election.

The boroughs of Hillingdon, Harrow, Brent, Ealing, Barnet, Camden, Hammersmith & Fulham, Kensington & Chelsea and Westminster, and the City of London.
The boroughs of Enfield, Haringey, Islington, Hackney, Tower Hamlets, Newham, Waltham Forest, Redbridge, Barking & Dagenham and Havering.
The boroughs of Hounslow, Richmond, Kingston, Wandsworth, Merton, Sutton and Croydon.
The boroughs of Lambeth, Southwark, Lewisham, Bromley, Greenwich and Bexley.


</doc>
<doc id="378225" url="https://ml.wikipedia.org/wiki?curid=378225" title="പരമാധികാര രാഷ്ട്രങ്ങളുടെ ദേശീയപതാകകളുടെ ചിത്രസഞ്ചയം">
പരമാധികാര രാഷ്ട്രങ്ങളുടെ ദേശീയപതാകകളുടെ ചിത്രസഞ്ചയം

പരമാധികാര രാഷ്ട്രങ്ങളുടെ പട്ടികയിൽ ഉൾപ്പെടുന്ന രാജ്യങ്ങളുടെ ദേശീയപതാകകളുടെ ചിത്രസഞ്ചയമാണ് ഇവിടെ കൊടുത്തിരിക്കുന്നത്.

കൊടിയുടെ ഇടതുഭാഗത്തായി കൊടിമരം വരുന്നരീതിയിലാണ് ഇവിടെ ഓരോ പതാകയും ചിത്രീകരിച്ചിട്ടുള്ളത്, എങ്കിലും ചിലരാജ്യങ്ങൾ ഇതിന് അപവാദമായുണ്ട്. ഇറാൻ, ഇറാഖ്, സൗദി അറേബ്യ എന്നീരാജ്യങ്ങളുടെ പതാക, കൊടിമരം വലതുവശത്തുവരുന്നരീതിയിലാണ് ചിത്രീകരിക്കുന്നത്.


</doc>
<doc id="378242" url="https://ml.wikipedia.org/wiki?curid=378242" title="വെക്സിലോളജി">
വെക്സിലോളജി

പതാകകളുടെ ചരിത്രം, പ്രതീകാത്മകത, രൂപകൽപന, ഉപയോഗക്രമം എന്നിവയെകുറിച്ച് പഠിക്കുന്ന ശാസ്ത്രശാഖയാണ് വെക്സിലോളജി (ഇംഗ്ലീഷ്: Vexillology). കൊടി എന്നർത്ഥം വരുന്ന "വെക്സില്ലം(vexillum)" എന്ന ലാറ്റിൻ വാക്കിനോട് ഗ്രീക് പരപ്രത്യയമായ "-ലോജിയ(logia)" ("പഠനം") ചേർന്നുണ്ടായ വാക്കാണ് വെക്സിലോളജി. 

വെക്സിയോളജിയുമായി ബന്ധപെട്ടുള്ള, നിരവധി അംഗരാജ്യങ്ങളുള്ള ഒരു സംഘടനയാണ് ഇന്റർനാഷണൽ ഫെഡറേഷൻ ഒഫ് വെക്സിയോളജിക്കൽ അസ്സോസിയേഷൻ (International Federation of Vexillological Associations). ഇതിന്റെ ഫ്രഞ്ച് ചുരുക്കെഴുത്തായ FIAV എന്ന നാമത്തിലാണ് ഈ സംഘടന പൊതുവെ അറിയപ്പെടുന്നത്. 

പതാകകളെകുറിച്ച് ആധികാരികമായി പഠിക്കുന്ന വ്യക്തിയെ "വെക്സിയോളജിസ്റ്റ്" ("vexillologist)" എന്ന് പറയുന്നു; പതാകകൾ രൂപകല്പന ചെയ്യുന്ന കലയെ "വെക്സിലോഗ്രഫി (vexillography)" എന്നാണ് പറയുന്നത്; സമാനമായി രൂപകല്പന ചെയ്യുന്ന ആളെ "വെക്സിലോഗ്രാഫെർ" ("vexillographer) എന്നും പറയുന്നു." 

പതാകകളെകുറിച്ചുള്ള പഠനങ്ങളെ ഏകീകരിച്ച് ചിട്ടപ്പെടുത്തിയത് അമേരിക്കൻ പണ്ഡിതനും വെക്സിയോളജിസ്റ്റുമായിരുന്ന വൈറ്റ്നി സ്മിത്ത് ആണ്. പിന്നീട് നിരവധി പതാക സംഘടനകളും സമ്മേളനങ്ങളും രൂപം നൽകുന്നതിന് അദ്ദേഹം പങ്കുവഹിച്ചു. 1958-ലാണ് സ്മിത്ത് വെക്സിയോളജി എന്ന പദം ആവിഷ്കരിച്ചത്. 1965-മുതൽ, FIAV എന്ന സംഘടനയുടെ നേതൃത്വത്തിൽ വെക്സിയോളജി അന്ത്രാരാഷ്ട്ര കോൺഗ്രസ് (ICV) സംഘടിപ്പിച്ചുവരുന്നു.




</doc>
<doc id="378244" url="https://ml.wikipedia.org/wiki?curid=378244" title="മേഖലകളുടെ അടിസ്ഥാനത്തിൽ യുണൈറ്റഡ് കിങ്ഡം പാർലമെന്റ് നിയോജകമണ്ഡലങ്ങളുടെ(1918-1945) പട്ടിക">
മേഖലകളുടെ അടിസ്ഥാനത്തിൽ യുണൈറ്റഡ് കിങ്ഡം പാർലമെന്റ് നിയോജകമണ്ഡലങ്ങളുടെ(1918-1945) പട്ടിക

See 

<nowiki>*</nowiki>denotes parties that were part of the ദേശീയ Governments.


</doc>
<doc id="378260" url="https://ml.wikipedia.org/wiki?curid=378260" title="ഫൊണ്ടാന">
ഫൊണ്ടാന

ഫൊണ്ടാന (), അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ സാൻ ബർണാർഡിനോ കൗണ്ടിയിൽ ഏകദേശം 203,003 പേർ വസിക്കുന്ന ഒരു നഗരമാണ്.

1913 ൽ അസറിയേൽ ബ്ലാഞ്ചാർഡ് മില്ലർ സ്ഥാപിച്ച ഈ നഗരം രണ്ടാം ലോകമഹായുദ്ധം വരെ ഒരുഗ്രാമീണമേഖലയായി നിലകൊള്ളുകയും വ്യവസായ സംരംഭകൻ ഹെൻറി ജെ. കൈസർ ഈ പ്രദേശത്ത് ഒരു വലിയ ഉരുക്ക് നിലയം സ്ഥാപിച്ചതിനുശേഷം ഇതിനു മാറ്റം സംഭവിക്കുയും ചെയ്തു. 

ഇപ്പോൾ ട്രക്കിങ് വ്യവസായത്തിന്റെ ഒരു പ്രാദേശിക കേന്ദ്രമാണിത്. ഇന്റർസ്റ്റേറ്റ് 10 ഉം സ്റ്റേറ്റ് റൂട്ട് 210 ഉം നഗരത്തെ കിഴക്കുനിന്നും പടിഞ്ഞാറേക്ക് ഖണ്ഡിച്ച് കടന്നുപോകുന്നു. ഇൻറർസ്റ്റേറ്റ് 15 അതിന്റെ വടക്കുപടിഞ്ഞാറൻ ക്രാഡറിലൂടെയും പരസ്പരം കടന്നുപോകുന്നു.


</doc>
<doc id="378274" url="https://ml.wikipedia.org/wiki?curid=378274" title="ബഡ്ജറെഗാർ">
ബഡ്ജറെഗാർ

വളർത്തുപക്ഷിയായി പ്രചാരത്തിൽ കാണപ്പെടുന്ന നീണ്ട വാലുള്ള ഒരിനം ചെറിയ ഓസ്ട്രേലിയൻ തത്തയാണു് ബഡ്ജറെഗാർ (budgerigar) "(Melopsittacus undulatus") /ˈbʌdʒərᵻɡɑːr/. 

ധാന്യവിത്തുകളാണു് ഇത്തരം ചെറുതത്തകളുടെ പ്രധാന ഭക്ഷണം. മെലോപ്സിറ്റാക്കസ് ജനുസ്സിൽ പെട്ട ഓസ്ട്രേലിയയിലെ ഏക ഇനമാണു് ബഡ്ജി എന്നു കൂടി വിളിപ്പേരുള്ള ഈയിനം തത്തകൾ. മരുഭൂമിയുടെസ്വഭാവമുള്ള കഠിനമായ ഓസ്ട്രേലിയൻ പരിസ്ഥിതികളിൽ അരക്കോടി വർഷങ്ങളായി ഇവ നിലനിന്നുപോന്നിട്ടുണ്ടു്. പ്രകൃത്യാ ഇവയുടെ ഉടലിനു് പച്ചയും മഞ്ഞയും കലർന്ന നിറമാണ്. പിൻകഴുത്തും പിറകുവശവും ചിറകുകളും ഇരുണ്ട ചുഴിയടങ്ങൾ കാണാം. എന്നാൽ കൂട്ടിൽ വളർത്തുന്നവയ്ക്ക് നീല, വെളുപ്പ്, മഞ്ഞ, നരച്ച നിറങ്ങൾ എന്നിവയും നിരീക്ഷിക്കപ്പെട്ടിട്ടുണ്ടു്. തീരെച്ചെറിയ വലിപ്പം, ചെലവുകുറഞ്ഞ പരിപാലനം, മനുഷ്യശബ്ദത്തെ അനുകരിക്കാനുള്ള കഴിവ് എന്നീ മെച്ചങ്ങളുള്ളതിനാൽ ഇവ ലോകമെമ്പാടും ജനപ്രിയമായ വളർത്തുപക്ഷികളാണു്. 1805-ൽ ആദ്യമായി രേഖപ്പെടുത്തിയ ഈയിനം തത്തകൾ ഇപ്പോൾ നായ്ക്കളും പൂച്ചകളും കഴിഞ്ഞാൽ എണ്ണത്തിൽ ഏറ്റവും കൂടുതലുള്ള ഓമനമൃഗങ്ങളാണു്.


</doc>
<doc id="378281" url="https://ml.wikipedia.org/wiki?curid=378281" title="പിഎംബി (സോഫ്റ്റ്‌വെയർ)">
പിഎംബി (സോഫ്റ്റ്‌വെയർ)

സമ്പൂർണ്ണമായ ഒരു ഓപ്പൺ സോഴ്സ് ഇന്റർഗ്രേറ്റഡ് ലൈബ്രറി സിസ്റ്റമാണ് പിഎംബി. ഇത് തുടർച്ചയായി നിർമ്മിക്കുകയും പരിപാലിക്കുകയും ചെയ്തുകൊണ്ടിരിക്കുന്നത് ഫ്രഞ്ച് കമ്പനിയായ പിഎംബി സർവ്വീസ്സ് ആണ്.


</doc>
<doc id="378288" url="https://ml.wikipedia.org/wiki?curid=378288" title="ചുലാ വിസ്റ്റ">
ചുലാ വിസ്റ്റ

ചുലാ വിസ്റ്റ (; ) സാൻഡിയാഗോ മെട്രോപ്പോളിറ്റൻ പ്രദേശത്ത് സ്ഥിതി ചെയ്യുന്ന രണ്ടാമത്തെ വലിയ നഗരമാണ്. അതുപോലതന്നെ , തെക്കൻ കാലിഫോർണിയയിലെ ഏഴാമത്തെ ഏറ്റവും വലിയ നഗരവും, കാലിഫോർണിയ സംസ്ഥാനത്തിലെ പതിനാലാമത്തെ വലിയ നഗരവും, അമേരിക്കൻ ഐക്യനാടുകളിലെ 76 ആമത്തെ വലിയ നഗരവുമാണിത്. ഈ നഗരത്തിലെ ജനസംഖ്യ 2010 ലെ ഐക്യനാടുകളിലെ സെൻസസ് പ്രകാരം 243,916 ആയിരുന്നു. 

സാൻറിയാഗോ നഗരമദ്ധ്യത്തിൽനിന്ന് 7.5 മൈൽ (12.1 കിലോമീറ്റർ) മാത്രം ദൂരമുള്ള ഈ നഗരം, മെട്രോപോളിറ്റൻ മേഖലയുടെ തെക്കൻ ഉൾക്കടൽ പ്രദേശത്തെ മെക്സിക്കൻ അതിർത്തിയിൽനിന്ന് 7.5 മൈൽ (12.1 കിലോമീറ്റർ) ദൂരമാണുള്ളത്. ഇത് അമേരിക്കൻ ഐക്യനാടുകളിലെ സമ്പന്നമായ സാമ്പത്തികമേഖലകളിലൊന്നും വിഭിന്നമായ സാംസ്കാരിക മേഖലകളും ഉൾക്കൊള്ളുന്നതാണ്. സാൻ ഡീഗോ ബേയും തീരദേശ മലനിരകളും കൂടിച്ചേർന്നുള്ള പ്രകൃതി സൗന്ദര്യമുള്ള പ്രദേശത്തു സ്ഥിതചെയ്യുന്നതിനാലാണ് ചുലാ വിസ്റ്റയ്ക്ക് ഈ പേരു നൽകിയിരിക്കുന്നത്.

പത്തൊൻപതാം നൂറ്റാണ്ടിന്റെ തുടക്കത്തിൽ സ്ഥാപിക്കപ്പെട്ട ഈ നഗരത്തലെ സമീപകാലത്തെ ജനസംഖ്യാ വർദ്ധനവ് ദ്രുതഗതിയിലായിരുന്നു. അമേരിക്കൻ ഐക്യനാടുകളിലെ വർഷം മുഴുവനും പ്രവർത്തിക്കുന്ന ഒളിമ്പിക് ട്രെയ്നിങ് സെന്ററുകളിൽ ഒന്നും നഗരത്തിലെ പ്രധാന വിനോദ സഞ്ചാര കേന്ദ്രങ്ങളിലുൾപ്പെട്ട മാട്രസ് ആംഫിതീയേറ്റർ, ചുല വിസ്റ്റ മരിന, ലിവിംഗ് കോസ്റ്റ് ഡിസ്ക്കവറി സെന്റർ എന്നിവയും ഈ നഗരത്തിൽ സ്ഥിതിചെയ്യുന്നു.


</doc>
<doc id="378294" url="https://ml.wikipedia.org/wiki?curid=378294" title="ലേക്ക് മന്യാര ദേശീയോദ്യാനം">
ലേക്ക് മന്യാര ദേശീയോദ്യാനം

ലേക്ക് മന്യാര ദേശീയോദ്യാനം, ടാൻസാനിയയിലെ അരുഷ, മന്യാരാ മേഖലകളിൽ സ്ഥിതിചെയ്യുന്ന ഒരു ദേശീയോദ്യാനമാണ്.ഈ രണ്ട് ഭരണപ്രദേശങ്ങൾക്കും ദേശീയോദ്യാനത്തിനുമേൽ യാതൊരു വിധ അധികാരവുമില്ല. ടാൻസാനിയ നാഷണൽ പാർക്ക്സ് അതോറിറ്റാണ് ഈ പാർക്കിൻറെ ഭരണനിയന്ത്രണം. 

ലേക്ക് മന്യാര ദേശീയോദ്യാനം ഇവിടെ കാണപ്പെടുന്ന അരയന്നങ്ങൾക്ക് പ്രസിദ്ധമാണ്. ആർദ്രതയുളള കാലാവസ്ഥയിൽ അവ ആയിരക്കണക്കിനുള്ള കൂട്ടങ്ങളായി തടാകത്തിന്റെ അരികുകളിൽ വസിക്കുന്നു. എന്നാൽ, വരണ്ട കാലാവസ്ഥയിൽ അവയെ ഇവിടെ കാണപ്പെടുന്നില്ല. 

ഏകദേശം 400 ലേറെ ഇനം പക്ഷികൾ ഈ പാർക്കിൽ കാണപ്പെടുന്നു. അവയിലേറെയും വർഷം മുഴുവനും കാണപ്പെടുന്നവയാണ്. അതിനാൽ പക്ഷിനിരീക്ഷണത്തിന് ഏറ്റവും യോജ്യമായ പ്രദേശമാണ് മന്യാര ദേശീയോദ്യാനം. സാധാരണദിവസങ്ങളിൽ ഉദ്യാനത്തിലെ സന്ദർശകർക്ക് 100 ഇനം പക്ഷികളെ വരെ കാണാൻ കഴിയും.

പുള്ളിപ്പുലികൾ, മസായി സിംഹങ്ങൾ, ചീറ്റകൾ, ആനകൾ, നീല കുരങ്ങുകൾ, ഡിക്-ഡിക് (ഒരിനം ചെറുമാൻ), ഗസൽസ്, ഹിപ്പോപൊട്ടാമസുകൾ, മസായി ജിറാഫുകൾ, ഇമ്പാല, സീബ്രകൾ തുടങ്ങി ഒട്ടനവധി മൃഗങ്ങൾ ഈ പാർക്കിൽ വസിക്കുന്നു. ഇവയിൽ മിക്കവയും വർഷം മുഴുവൻ കാണാൻ സാധിക്കുന്നു. സന്ദർശകർക്ക് അവരുടെ കാറുകളിൽ നിന്നും ഇറങ്ങി സുരക്ഷിതമായ ദൂരത്തിൽ നിന്നു നിരീക്ഷിക്കുവാൻ സാധിക്കുന്ന ഹിപ്പോകളുടെ ഒരു കുളം ഉദ്യാനത്തിൻറെ ഒരറ്റത്തായി സ്ഥിതിചെയ്യുന്നു.

അരുഷയ്ക്ക് 126 കിലോമീറ്റർ (78 മൈൽ) തെക്കുപടിഞ്ഞാറായി സ്ഥിതിചെയ്യുന്ന ലേക്ക് മന്യാര ദേശീയോദ്യാനത്തിലേയ്ക്ക് ഏകദേശം ഒന്നരമണിക്കൂർകൊണ്ട് വാഹനങ്ങളിലെത്തിച്ചേരാൻ സാധിക്കുന്നു. മന്യാര മേഖലയുടെ തലസ്ഥാനമായ ബാബാട്ടിയിൽ നിന്നും ഉദ്യാനമേഖലയിലേയ്ക്ക് എളുപ്പത്തിൽ എത്തിച്ചേരാവുന്നതാണ്. ടരൻഗിറെ ദേശീയോദ്യാനത്തിനു വളരെ അടുത്തായിട്ടാണ് ഈ ദേശീയോദ്യാനം സ്ഥിതിചെയ്യുന്നത്. 


</doc>
<doc id="378302" url="https://ml.wikipedia.org/wiki?curid=378302" title="ഏഷ്യൻ പതാകകൾ">
ഏഷ്യൻ പതാകകൾ

ഏഷ്യയിൽ പ്രയോഗത്തിലുള്ള ഔദ്യോഗിക പതാകകളുടെ ചിത്രസഞ്ചയമാണിത്.


</doc>
<doc id="378306" url="https://ml.wikipedia.org/wiki?curid=378306" title="കോർഡിയ">
കോർഡിയ

"ബൊറാജിനേസീ (Boraginaceae) സസ്യകുടുംബത്തിലെ ജീനസ്സാണ് കോർഡിയ (Cordia"). കുറ്റിച്ചെടികളും മരങ്ങളും ഉൾപ്പെടുന്ന ഈ സസ്യജനുസ്സിൽ ഏകദേശം 300 സസ്യങ്ങൾ ഉൾപ്പെടുന്നു. 


</doc>
<doc id="378309" url="https://ml.wikipedia.org/wiki?curid=378309" title="ജൂലി ബിനു">
ജൂലി ബിനു

മലയാളനാടക അഭിനേത്രിയാണ് ജൂലി ബിനു. 

തൊടുപുഴ സ്വദേശിനിയാണ് ജൂലി. നാട്ടിലെ ചെറിയ നാടകസമിതിയിൽ ഡി. മുക്കൻ സംവിധാനം ചെയ്ത നാടകത്തിലൂടെ ആദ്യമായി വേദിയിലെത്തി. പൂഞ്ഞാർ നവധാരയുടെ "തീരം കാശ്മീരം" എന്ന നാടകത്തിലൂടെ പ്രഫഷണൽ നാടകവേദിയിൽ സജീവമായി.

വൈക്കം ആറാട്ടുകുളങ്ങരയിൽ നാടകകലാകാരനായ ബിനുവാണ് ഭർത്താവ്. ഏകമകൻ അമൽ ബിനു.

മുപ്പതോളം പ്രാദേശിക അവാർഡുകൾ ജൂലിക്ക് ലഭിച്ചിട്ടുണ്ട്. പാലാ കമ്മ്യൂണിക്കേഷന്റെ "മധുരനൊമ്പരപ്പൊട്ട്" എന്ന നാടകത്തിലെ അഭിനയത്തിന് 2016-ലെ പ്രൊഫഷണൽ നാടക മത്സരത്തിൽ മികച്ചനടിക്കുള്ള കേരള സംഗീതനാടക അക്കാദമിയുടെ പുരസ്കാരം ലഭിച്ചു.


</doc>
<doc id="378311" url="https://ml.wikipedia.org/wiki?curid=378311" title="അഹ്മദ്‌ ശീറാസി">
അഹ്മദ്‌ ശീറാസി

19 ആം നൂറ്റാണ്ടിൽ ജീവിച്ചിരുന്ന പ്രഗല്ഭ മുസ്ലിം പണ്ഡിതനും നിരവധി അറബി ഗ്രന്ഥങ്ങളൂടെ കർത്താവുമാണ് ശൈഖ് അഹ്മദ്‌ ശീറാസി. മലപ്പുറം ജില്ലയിലെ മങ്കട ചേരിയത്താണ് സ്വദേശം. ചേരിയം എന്നതിന്റെ അറബീകരണമാണമാവാം ശീറാസി. ചീരൻ കുന്നൻ മുഹമ്മദിൻറെ പുത്രനായി 1852 ൽ ജനിച്ചു. സൈനുദ്ധീൻ മഖ്ദൂം അഖീർ, മഖ്ദൂം അഹമ്മദ്‌ വലിയ ബാവ മുസ്ലിയാർ , പൊന്നാനി അബ്ദുള്ള കുട്ടി മുസ്ലിയാർ , മുഫ്തി മുഹമ്മദ്‌ മഖ്ദൂം ബാവമുസ്ലിയാർ എന്നിവരാണ് ഗുരുനാഥൻമാർ ‍.
കുഞ്ഞൻ ബാവ മുസ്ലിയാർ (മ: 1343 ) , തുന്നൻ വീട്ടിൽ മുഹമ്മദ്‌ മുസ്ലിയാർ (മ: 1341) , കൊങ്ങണം വീട്ടിൽ അഹമ്മദ്‌ ബാവ മുസ്ലിയാർ (മ: 1314 ) , തട്ടാങ്ങര കുട്ട്യേമു മുസ്ലിയാർ (മ:1341 ), ഞമനേക്കോട് ഏനികുട്ടി മുസ്ലിയാർ (മ: 1352 ),യുസുഫുൽ ഫള്ഫരി ( മ: 1336) കട്ടിലശ്ശേരി ആലിമുസ്ലിയാർ (മ:1334 ) നെല്ലിക്കുത്ത് ആലി മുസ്ലിയാർ ( മ; 1340 ), വളപ്പിൽ അബ്ദുൽ അസീസ്‌ മുസ്ലിയാർ (മ :1322 ) എന്നിവർ സഹപാഠികളാണ്.
കുഞ്ഞുണ്ണിക്കര ഹൈദർ മുസ്ലിയാർ (മ: 1345 ) അരീക്കൽ മുഹമ്മദ്‌ മുസ്ലിയാർ (മർഹൂം അരീക്കൽ അബ്ദുറഹ്മാൻ മുസ്ലിയാരുടെ പിതാവ് )തുടങ്ങി അനേകം ശിഷ്യന്മാരുണ്ട്.
അല്ഫിയ,ഫത്‌ഹുൽ മുഈൻ ,തഫ്താസാനി എന്നിവയുടെ വ്യാഖ്യാനം ശൈഖ്‌ രിഫാഈ , ശൈഖ്‌ ജീലാനി മൌലിദുകൾ എന്നിവ രജിച്ചിട്ടുണ്ട്. സൈനുദ്ധീൻ മഖ്ദൂം മൂന്നാമന്റെ മകൻ അബ്ദുറഹ്മാൻ മുസ്ലിയാരുടെ പുത്രി ഫത്വിമയാണ് ഭാര്യ.മുഹമ്മദ്‌ ശിയാസ്,ആയിഷക്കുട്ടി,മർയം,അബ്ദുറഹ്മാൻ എന്നിവരാണ് മക്കൾ. ഹി: 1326 സഫർ 27 ചൊവ്വാഴ്ചയായിരുന്നു അന്ത്യം. നാദാപുരം ജുമുഅത്ത് പള്ളികകത്തെ നാല് ഖബറുകളിൽ ഒന്ന് ശീറാസിയുടേതാണ്. 


</doc>
<doc id="378313" url="https://ml.wikipedia.org/wiki?curid=378313" title="സൈനുദ്ധീൻ മഖ്ദൂം മൂന്നാമൻ">
സൈനുദ്ധീൻ മഖ്ദൂം മൂന്നാമൻ

സൈനുദ്ധീൻ മഖ്ദൂം ഒന്നാമന്റെ താവഴിയിൽ ഹിജ്രവർഷം 1225 ലാണ് സൈനുദ്ധീൻ മഖ്ദൂം അഖീറിന്റെ (മൂന്നാമൻ) ജനനം.ശൈഖ്‌ അബ്ദുൽ അസീസിന്റെ മകൻ ശൈഖ്‌ മാഹിൻ ഹസൻ ആണ് പിതാവ്.മാഹിൻ ഹസൻ ,ശൈഖ്‌ അഹ്മദ്‌ മഖ്ദൂം,ശൈഖ്‌ അഹ്മദുൽ ഹമദാനി എന്നിവരാണ് ഗുരുനാഥൻമാർ.

അഞ്ചു വർഷംമസ്ജിദുൽ ഹറമിലും നാല്പതു വർഷം പൊന്നാനിയിലും ദർസ്‌ നടത്തി.പ്രഗൽഭ പണ്ഡിതനായിരുന്ന തട്ടാങ്ങര കുട്ട്യേമു മുസ്ലിയാർ,തുന്നം വീട്ടിൽ മുഹമ്മദ്‌ മുസ്ലിയാർ ശുജാഈ മൊയ്‌ദു മുസ്ലിയാർ തണ്ടങ്ങോട്ടുഅമ്മു മുസ്ലിയാർ,പുത്തൻപള്ളി കുഞ്ഞഹമ്മദ്‌ മുസ്ലിയാർ,നെല്ലികുത്ത് ആലിമുസ്ലിയാർ,കട്ടിലശ്ശേരി ആലി മുസ്ലിയാർ,തുടങ്ങിയവർ ശിഷ്യന്മാരാണ്
.മഹാപണ്ഡിതന്മാരായിരുന്നകൊങ്ങണം വീട്ടിൽ ഇബ്രാഹിം കുട്ടി മുസ്ലിയാർ,( മ:ഹി 1323 കണ്ണൂർ ഉളിയിൽ)കൊങ്ങണം വീട്ടിൽ അഹ്മദ്‌ ബാവ മുസ്ലിയാർ (മരണം:ഹി 1314 ഒറ്റപ്പാലം)അബ്ദുറഹ്മാൻ മുസ്ലിയാർ , ആയിഷകുട്ടി എന്നിവരാണ് സന്താനങ്ങൾ.ഫാത്തിമ,കുഞ്ഞിഫാത്തിമ എന്നിവർ ഭാര്യമാരാണ്.
ഹി:1305 ൽ സഫർ ഒമ്പത്‌ വ്യാഴാഴ്ച ളുഹർ നിസ്കരിച്ചു കൊണ്ടിരിക്കെയായിരുന്നു മരണം.പൊന്നാനി മഖ്ദൂമുമാരുടെ മഖ്ബറയിലാണ് മറവ് ചെയ്തിട്ടുളത്.


</doc>
<doc id="378314" url="https://ml.wikipedia.org/wiki?curid=378314" title="പാലാ കമ്മ്യൂണിക്കേഷൻസ്">
പാലാ കമ്മ്യൂണിക്കേഷൻസ്

കേരളത്തിലെ ഒരു നാടകസമിതിയാണ് കോട്ടയം ജില്ലയിലെ പാലാ രൂപതയുടെ ഉടമസ്ഥതയിലുള്ള പാലാ കമ്മ്യൂണിക്കേഷൻസ്. ഗാനമേളകളും ഈ സമിതി അവതരിപ്പിക്കുന്നു. 

1996-ലാണ് സമിതി പ്രവർത്തനം ആരംഭിച്ചത്. പാലാ രൂപതാ മെത്രാനായിരുന്ന ജോസഫ് പള്ളിക്കാപ്പറമ്പിലാണ് സമിതി ഉദ്ഘാടനം ചെയ്തത്. ഫാദർ തോമസ് കടുകപ്പള്ളി ഡയറക്ടറായാണു സമിതിയുടെ ആരംഭം. ഇപ്പോൾ ഫാദർ ജോയൽ പണ്ടാരപ്പറമ്പിലിന്റെ മേൽനോട്ടത്തിലാണ് പ്രവർത്തനം. നിരവധി പുരസ്കാരങ്ങൾ സമിതി അവതരിപ്പിച്ച നാടകങ്ങൾക്ക് ലഭിച്ചിട്ടുണ്ട്. 2016-ൽ സമിതിയുടെ നാടകങ്ങൾക്ക് വിവിധ വിഭാഗങ്ങളിലായി 3 പുരസ്കാരങ്ങൾ ലഭിച്ചു.



</doc>
<doc id="378316" url="https://ml.wikipedia.org/wiki?curid=378316" title="കൈപ്പറ്റ ബീരാന്കുട്ടി മുസ്ലിയാ൪">
കൈപ്പറ്റ ബീരാന്കുട്ടി മുസ്ലിയാ൪

കൈപ്പറ്റ ഉമ്മിണിക്കടവത്ത് അവറു അധികാരിയുടെയും മറ്റത്തൂ൪ താച്ചുമ്മയുടെയും മകനായി 1898ൽ ജനിച്ചു. പ്രഗല്ഭ് പണ്ഡിത൯മാരായ മരക്കാ൪ മൊല്ല, പേവും തറമ്മൽ അഹ്മദ്‌ മുസ്ലിയാ൪, ഖുതുബി മുഹമ്മദ്‌ മുസ്ലിയാ൪ (ഖബ൪ ചൊക്ലി) , ബൈത്തല അഹ്മദ് കുട്ടി മുസ്ലിയാ൪ (ഖബ൪ താനൂ൪) , കൈപ്പറ്റ മമ്മുട്ടി മുസ്ലിയാ൪ എന്നിവ൪ ഗുരുനാഥ൯മാരിൽ ചിലരാണ്. കൈപ്പറ്റ, കുറ്റാളൂ൪, മദ്രസ ജമാലിയ്യ, ചെമ്മങ്കടവ്, തിരൂരങ്ങാടി, വാഴക്കാട്, മഹാരാഷ്ട്രയിലെ സൂറത്ത്‌ എന്നിവിടങ്ങളിലായിരുന്നു പഠനം. മുദ൪രിസായിരിക്കെ ദര്സ്ജ നി൪ത്തി പറമ്പത്ത് കണ്ണിയത്ത്‌ അഹ്മദ്‌ മുസ്ലിയാരുടെ ദ൪സില് അല്പകാലം പഠിച്ചു. വണ്ടൂ൪ കെ കെ സദഖത്തുല്ല മുസ്ലിയാ൪, കണ്ണിയത്ത്‌ അഹമ്മദ്‌ മുസ്ലിയാ൪, കെ വി മോയിന്കുയട്ടി മുസ്ലിയാ൪ എന്നിവ൪ സഹപാഠികളാണ്.


</doc>
<doc id="378319" url="https://ml.wikipedia.org/wiki?curid=378319" title="പ്രചാരത്തിലുള്ള കറൻസികളുടെ പട്ടിക">
പ്രചാരത്തിലുള്ള കറൻസികളുടെ പട്ടിക

ഐക്യരാഷ്ട്രസഭയിലെ (UN) അംഗ രാജ്യങ്ങൾ, നിരീക്ഷണ രാജ്യങ്ങൾ, ഐക്യരാഷ്ട്രസഭ ഭാഗികമായി അംഗീകരിച്ചതോ അല്ലാത്തതോ ആയ രാജ്യങ്ങൾ, ഇവയുടെ ആശ്രിതപ്രദേശങ്ങൾ എന്നിവിടങ്ങളിലെല്ലാം ക്രയവിക്രയത്തിന് ഉപയോഗിക്കുന്ന ഇന്ന് പ്രചാരത്തിലുള്ള കറൻസികളുടെ പട്ടികയാണിത്. 180കറൻസികളാണ് ഈ പട്ടികയിൽ ഉള്ളത്.


</doc>
<doc id="378323" url="https://ml.wikipedia.org/wiki?curid=378323" title="ടരൻഗിറെ ദേശീയോദ്യാനം">
ടരൻഗിറെ ദേശീയോദ്യാനം

ടരൻഗിരെ ദേശീയോദ്യാനം ടാൻസാനിയയിലെ ആറാമത്തെ വലിയ ദേശീയോദ്യാനമാണ്. ഇത് സ്ഥിതിചെയ്യുന്നത് മന്യാര മേഖലയിലാണ്. ദേശീയോദ്യാനത്തിനു കുറുകേ കടന്നുപോകുന്ന ടരൻഗിറെ നദിയുടെ പേരാണ് ദേശീയോദ്യാനത്തിൻറെ പേരിനു നിദാനം. വാർഷികമായുള്ള വരണ്ട കാലാവസ്ഥയിൽ, ടരൻഗിരെ ആവാസവ്യവസ്ഥയിലെ വന്യജീവികൾക്ക് ആവശ്യമുള്ള വെള്ളത്തിൻറെ പ്രാഥമിക സ്രോതസ്സ് ടറൻഗിരെ നദിയാണ്. ടരൻഗിറെ ദേശീയോദ്യാനത്തിലെ ആവാസവ്യവസ്ഥയിൽ വിൽഡെബീസ്റ്റുകളുടെയും സീബ്രകളുടേയും ദീർഘദൂരകുടിയേറ്റം നടക്കുന്നു. വരണ്ട കാലഘട്ടത്തിൽ ആയിരക്കണക്കിന് മൃഗങ്ങൾ ചുറ്റുമുള്ള പ്രദേശങ്ങളിൽ നിന്ന് ടരൻഗിരെ ദേശീയോദ്യാനത്തിൽ കേന്ദ്രീകരിക്കുന്നു.

ഏകദേശം 2,850 ചതുരശ്ര കിലോമീറ്ററാണ് (1,100 ചതുരശ്രമൈൽ) ഈ ദേശീയോദ്യാത്തിൻറെ വ്യാപ്തി. കരിമ്പാറക്കെട്ടുകയും നദീ താഴ്വരകളും ചതുപ്പുകളും നിറഞ്ഞതാണ് ഇവിടുത്തെ ഭൂപ്രകൃതി. അക്കേഷ്യ മരക്കാടുകൾ, കോമ്മിഫോറ-കോംബ്രെറ്റം മരക്കാടുകൾ, കാലാവസ്ഥാനുസൃതമായി വെള്ളപ്പൊക്കമുണ്ടാകുന്ന പുൽപ്രദേശങ്ങൾ, ബയോബാബ് മരങ്ങൾ എന്നിവയുടെ മിശ്രിതമാണ് ഈ പ്രദേശത്തെ സസ്യജാലങ്ങൾ.

ഉയർന്ന അളവിൽ ആനകൾക്കും ബയോബാബ് മരങ്ങൾക്കും പ്രസിദ്ധമാണ് ഈ ഉദ്യാനം. ജൂൺ മുതൽ നവംബർ വരെയുള്ള വരണ്ട കാലാവസ്ഥയിൽ ഉദ്യാനത്തിലെ സന്ദർശകർക്ക് ആയിരക്കണക്കിനുള്ള സീബ്രകളുടെയും വിൽഡെബീസ്റ്റുകളുടെയും കേപ്പ് മലമ്പോത്തുകളുടേയും കൂട്ടങ്ങളെ കാണാൻ സാധിക്കുന്നു. ഇവിടെ പൊതുവായി കാണപ്പെടുന്ന മറ്റു മൃഗങ്ങൾ വാട്ടർബക്ക് (ഒരു തരം കലമാൻ), ജിറാഫ്, ഡിക് ഡിക് (ഒരിനം ചെറിയ മാൻ), ഇമ്പാല, എലാൻറ് (ഒരിനം കൃഷ്ണമൃഗം), ഗ്രാൻറ്സ് ഗസീൽ, വെർവെറ്റ് കുരങ്ങൻ, വലയങ്ങളുള്ള കീരി, ഒലിവ് ബാബുൺ എന്നിവയാണ്. ഇരപിടിക്കുന്ന ജന്തുക്കളിൽ ആഫ്രിക്കൻ സിംഹം, പുള്ളിപ്പുലി, ചീറ്റ, കാരക്കാൾ, ഹണി ബാഡ്ജർ, ആഫ്രിക്കൻ കാട്ടുനായ്ക്കൾ എന്നിവയാണ് ഇവിടെ പൊതുവേ കാണപ്പെടുന്നത്.

ഏകദേശം 550 ൽ അധികം പക്ഷി വർഗ്ഗങ്ങളുള്ള ഈ ഉദ്യാനം പക്ഷിനിരീക്ഷകരുടെ പറുദീസയാണ്.


</doc>
<doc id="378337" url="https://ml.wikipedia.org/wiki?curid=378337" title="മധുരനൊമ്പരപ്പൊട്ട്‌">
മധുരനൊമ്പരപ്പൊട്ട്‌

പാലാ കമ്മ്യൂണിക്കേഷൻസിന്റെ 2016-ൽ അരങ്ങിലെത്തിയ നാടകമാണ് മധുരനൊമ്പരപ്പൊട്ട്. 2016-ലെ കേരള സംഗീത നാടക അക്കാദമിയുടെ പ്രൊഫഷണൽ നാടക മത്സരത്തിൽ മികച്ച രണ്ടാമത്തെ നാടകത്തിനുള്ള പുരസ്കാരം ഈ നാടകത്തിനു ലഭിച്ചു. പാലാ കമ്മ്യൂണിക്കേഷൻസിന്റെ 25-ാമത്‌ നാടകമാണ്‌ മധുരനൊമ്പരപ്പൊട്ട്.

മലയാളത്തിലെ ആദ്യ സിനിമയായ വിഗതകുമാരനിലെ നായികയായിരുന്നു പി.കെ. റോസിയുടെ ജീവിതമാണ് ഇതിലൂടെ ആവിഷ്കരിക്കുന്നത്. 

പാലാ കമ്മ്യൂണിക്കേഷൻസിന്‌ വേണ്ടി ഫ്രാൻസിസ് ടി. മാവേലിക്കര രചന നിർവ്വഹിക്കുന്ന 19-ാത്‌ നാടകമാണ്‌ മധുരനൊമ്പരപ്പൊട്ട്. വത്സൻ നിസരിയാണ് നാടകം സംവിധാനം ചെയ്തിരിക്കുന്നത്. 2016 സെപ്‌തംബർ 26-ന്‌ പാലാ അൽഫോൺസാ കോളജിൽ വച്ച്‌ ബിഷപ്പ്‌ ജോസഫ്‌ കല്ലറങ്ങാട്ട്‌ നാടകം ഉദ്‌ഘാടനം ചെയ്ത് ആദ്യ പ്രദർശനം നടന്നു. പാലാ കമ്മ്യൂണിക്കേഷന്റെ ഡയറക്‌ടറായ ഫാ. ജോയൽ പണ്ടാരപ്പറമ്പിലിലാണ് ഗാനങ്ങൾ രചിച്ചിരിക്കുന്നത്. ആലപ്പി വിവേകാനന്ദൻ സംഗീതം നൽകിയിരിക്കുന്നു. നടീനടന്മാർ ഉൾപ്പെടെ 12 പേരാണ്‌ നാടകത്തിന്റെ അണിയറയിൽ പ്രവർത്തിക്കുന്നത്‌.




</doc>
<doc id="378373" url="https://ml.wikipedia.org/wiki?curid=378373" title="ഫാബ്‌ലാബ്">
ഫാബ്‌ലാബ്

ഡിജിറ്റൽ ഫാബ്രിക്കേഷൻ സൗകര്യം ലഭ്യമായ ഒരു ചെറിയ തരം വർക്ക്‌ഷോപ്പിനെയാണ് ഫാബ്‌ലാബ് (ഫാബ്രിക്കേഷൻ ലബോറട്ടറി) എന്നു വിളിക്കുന്നത്. "ഏതാണ്ട് എല്ലാം നിർമ്മിക്കൂ" എന്നതാണു ഫാബ്‌ലാബിന്റെ ആപ്തവാക്യം. 'സ്വയം നിർമ്മിക്കലിന്റെ' (Do it yourself) ഭാഗമായി കമ്പ്യൂട്ടർ നിയന്ത്രിത ഹാർഡ്‌വെയർ ഉപകരണങ്ങളാണു ഇവിടെ ലഭ്യമാകുക. പ്രാദേശിക സംരംഭകത്വ വികസനത്തിനൊപ്പം ഓപൺ ഹാർഡ്‌വെയർ, ഫ്രീ ആന്റ് ഓപൺസോഴ്സ് സോഫ്റ്റ്‌വെയർ ആശയങ്ങളുമായി ചേർന്നുപോകത്തക്ക വിധമാണു ഫാബ്‌ലാബുകൾ പ്രവർത്തിക്കുക.

2001ൽ മസ്സാചുസെറ്റ്സ് ഇൻസ്റ്റിറ്റ്യൂട്ട് ഓഫ് ടെക്നോളജിയിലെ മീഡിയ ലാബിൽ വച്ചു ഗ്രാസ്റൂട്ട് ഇൻവൻഷൻ ഗ്രൂപ്, സെന്റർ ഫോർ ബിറ്റ്സ് ആന്റ് ആറ്റംസ് എന്നിവയുടെ സഹകരണഫലമായാണു പദ്ധതി രൂപവത്കരിച്ചത്. 2002ൽ ഇന്ത്യയിൽ ആരംഭിച്ച വിഗ്യാൻ ആശ്രമമാണ് എം.ഐ.ടിക്കു പുറത്തുള്ള ആദ്യത്തെ ഫാബ്‌ലാബ് സംരംഭം. ലോകത്തിന്റെ പലഭാഗത്തായി ആയിരത്തിലധികം ഫാബ്‌ലാബുകൾ ഉള്ളപ്പോൾ ഇന്ത്യയിൽ 42 എണ്ണമുണ്ട്. കേരളത്തിൽ സ്റ്റാർട്ടപ് മിഷന്റെ ആഭിമുഖ്യത്തിൽ ഓരോ ഫാബ്‌ലാബ് തിരുവനന്തപുരത്തെ ടെക്നോപാർക്കിനുള്ളിലും കളമശ്ശേരി കിൻഫ്ര ഹൈടെക് പാർക്കിലും സ്ഥിതി ചെയ്യുന്നു. 



</doc>
<doc id="378379" url="https://ml.wikipedia.org/wiki?curid=378379" title="കേന്ദ്ര കിഴങ്ങുവർഗ്ഗവിള ഗവേഷണകേന്ദ്രം">
കേന്ദ്ര കിഴങ്ങുവർഗ്ഗവിള ഗവേഷണകേന്ദ്രം

തിരുവനന്തപുരം ജില്ലയിലെ ശ്രീകാര്യത്ത് സ്ഥിതി ചെയ്യുന്ന ഒരു ഗവേഷണകേന്ദ്രമാണ് കേന്ദ്ര കിഴങ്ങ് വർഗ വിള ഗവേഷണകേന്ദ്രം. ICAR-ന്റെ കീഴിൽ പ്രവർത്തിക്കുന്ന ഇവിടെ ഉഷ്ണമേഖലാ കിഴങ്ങ് വർഗ്ഗങ്ങളെപ്പറ്റിയുള്ള പഠനമാണ് നടക്കുന്നത്. 1963ൽ പ്രവർത്തനമാരംഭിച്ച സ്ഥാപനം 48.19 ഹെക്ടർ വിസ്തൃതിയൂള്ള ക്യാമ്പസിലാണു പ്രവർത്തിക്കുന്നത്. ഒഡീഷയിലെ ഭുവനേശ്വറിൽ ഒരു പ്രാദേശികകേന്ദ്രവുമുണ്ട്. 


</doc>
<doc id="378382" url="https://ml.wikipedia.org/wiki?curid=378382" title="കർണ്ണഭൂഷണം">
കർണ്ണഭൂഷണം

മഹാകവി ഉള്ളൂർ എസ്. പരമേശ്വരയ്യർ രചിച്ച ഒരു കാവ്യകൃതിയാണ് 'കർണ്ണഭൂഷണം'’. മഹാഭാരതത്തിലെ കഥാപാത്രമായ കർണ്ണനേയും അദ്ദേഹത്തിന്റെ കവചകുണ്ഡലങ്ങളേയും ആസ്പദമാക്കിയാണു് ഉള്ളൂർ ഈ കാവ്യം രചിച്ചിരിക്കുന്നതു്. കൊല്ലവർഷം 1104-ൽ ആണു് കർണ്ണഭൂഷണം പ്രസിദ്ധീകരിക്കപ്പെട്ടതു്. 
കർണ്ണഭൂഷണത്തിന്റെ മുഖവുരയിൽ ഉള്ളൂർ തന്നെ പരാമർശിക്കുന്നതു പ്രകാരം, ബംഗാളി സാഹിത്യത്തിലെ അക്കാലത്തെ പുതിയ പ്രവണതയ്ക്കു സമാന്തരമായി അദ്ദേഹം രചിച്ച കാവ്യപരീക്ഷണമായിരുന്നു കർണ്ണഭൂഷണം. പുരാണങ്ങളിലും മറ്റും താരതമ്യേന ദുഷ്ടസ്വഭാവമുള്ളവരെന്നു് ജനങ്ങളാൽ കരുതപ്പെട്ടുവരുന്ന കഥാപാത്രങ്ങളുടെ നല്ല വശങ്ങളും അവരുടെ വീക്ഷണകോണിൽനിന്നുള്ള കഥാഗതിയും പ്രമേയമാക്കുന്ന ഈ ശൈലി പിന്നീട് ഭാരതീയസാഹിത്യത്തിൽ ധാരാളം എഴുത്തുകാർ ഉപയോഗിച്ചുവന്നിട്ടുണ്ടു്. 

ആയിടെ പ്രസിദ്ധീകരിച്ചിരുന്ന ഉണ്ണിനമ്പൂരി എന്ന മാസികയിൽ അദ്ദേഹത്തിന്റെ രചനയായ ‘അന്നും ഇന്നും‘ എന്ന ലഘുകൃതി വായിക്കാനിട വന്ന ആസ്വാദകരാണു് അദ്ദേഹത്തിന് ഇത്തരമൊരു കാവ്യം എഴുതാൻ പ്രചോദനം നൽകിയതു്. പുരാണപുരുഷന്മാരിൽ ഒരാളുടെ ഒരപദാനത്തെയെങ്കിലും വിവരിക്കുന്ന ഒരു കാവ്യം രചിക്കണമെന്നു് അവർ അദ്ദേഹത്തോടു് ആവശ്യപ്പെട്ടിരുന്നുവത്രേ. 

മുപ്പതു് ലഘുഖണ്ഡങ്ങളായി 908 വരികളാണു് കർണ്ണഭൂഷണത്തിന്റെ ഉള്ളടക്കം. അർജ്ജുനപിതാവായ ഇന്ദ്രൻ കവചകുണ്ഡലങ്ങൾ ദാനം ചെയ്യാൻ അഭ്യർത്ഥിച്ച് കർണ്ണനെ വന്നു കാണുന്ന രംഗത്തോടെയാണു് കവിത ആരംഭിക്കുന്നതു്. തുടർന്നുള്ള സംഭാഷണങ്ങളും അതോടൊപ്പമുള്ള കർണ്ണന്റെ മനോവ്യാപാരങ്ങളുമാണു് കവിതയിലെ പ്രമേയം.


</doc>
<doc id="378388" url="https://ml.wikipedia.org/wiki?curid=378388" title="മുനമ്പം ജുമാ മസ്ജിദ്">
മുനമ്പം ജുമാ മസ്ജിദ്

കേരളത്തിലെ എറണാകുളം ജില്ലയിലെ, 26 കിലോമീറ്റർ നീളവും ശരാശരി 5 കിലോമീറ്റർ വീതിയുമുള്ള വൈപ്പിൻ ദ്വീപിന്റെ വടക്കേ അറ്റമാണ് മുനമ്പം. 
മുനമ്പം പള്ളിപ്പുറം കോട്ടയ്ക്കു 200 മീറ്റർ അകലെയായി സ്ഥിതി ചെയ്യുന്ന വൈപ്പിൻ കരയിലെ ആദ്യത്തെ സുന്നി മുസ്ലിം പള്ളിയാണ് മുനമ്പം ജുമാ മസ്ജിദ്.ക്രിസ്തുവർഷം 767 -ലാണ് ഈ പള്ളി സ്ഥാപിക്കപ്പെട്ടതെന്ന് കരുതപ്പെടുന്നു.16ാം നൂറ്റാണ്ടിൽ രചിക്കപ്പെട്ട, ശൈഖ് സൈനുദ്ധീൻ മഖ്ദൂം രണ്ടാമന്റെ തുഹ്ഫത്തുൽ മുജാഹിദീൻ, മുഹമ്മദ് സുഹറവർദിയുടെ രിഹ്‌ലത്തുൽ മുലൂക്ക് തുടങ്ങിയ കൃതികളിലെല്ലാം ചേരമാൻ പെരുമാളിന്റെ ഇസ്‌ലാം ആശ്ശേഷണത്തിന്റെ ചരിത്രം വിവരിച്ചിട്ടുണ്ട്. പ്രവാചകനെ സന്ദർശിക്കാൻ മക്കയിലേക്കു പോയ അദ്ദേഹം മടങ്ങിവരും വഴി അറേബ്യൻ ഉപഭൂഖണ്ഡത്തിൽ ദുഫാറിൽ വെച്ചോ, ശഹർ മുഖല്ലയിൽ വെച്ചോ മരണത്തിനു കീഴടങ്ങി. മരണത്തിനു മുമ്പ് മലബാറിലെ പ്രാദേശിക ഭരണാധികാരികൾക്കായി മാതൃഭാഷയിൽ ചില കുറിമാനങ്ങൾ എഴുതി വിശ്വസ്തരായ തന്റെ സുഹൃത്തുക്കളെ അദ്ദേഹം ഏൽപിച്ചിരുന്നു. പിന്നീട് മാലിക് ബിൻ ദീനാറും കൂട്ടാളികളും കൊടുങ്ങല്ലൂരിൽ എത്തിച്ചേർന്ന് ഈ കുറിമാനങ്ങൾ പ്രാദേശിക പ്രമുഖർക്ക് നൽകി. അതിലെ നിർദ്ദേശ പ്രകാരം വിവിധ സ്ഥലങ്ങളിൽ പളളികൾ പണിയാനുളള സമ്മതം ഭരണാധികാരികളിൽ നിന്നും അവർക്കു ലഭിച്ചു. അങ്ങനെ ഇന്ത്യയിലെ മുസ്‌ലിംപളളി ചേരമാൻ ജുമാ മസ്ജിദ് കൊടുങ്ങല്ലൂരിൽ സ്ഥാപിക്കപ്പെടുകയും മാലിക് ബ്‌നു ദീനാർ അതിലെ പ്രഥമ ഖാദിയായി അവരോധിതനാവുകയും ചെയ്തു. ഈ പളളി, കൊടുങ്ങല്ലൂരിൽ ആദ്യ മുസ്‌ലിംപള്ളിയുണ്ടാക്കാൻ കാരണക്കാരനായ ചേരമാൻ പെരുമാളിന്റെ പേരിൽ തന്നെ അറിയപ്പെട്ടു. കൊടുങ്ങല്ലൂരിൽ മാത്രമല്ല കേരളത്തിലെ മറ്റു പ്രദേശങ്ങളിലും പള്ളികളുണ്ടാക്കിയത് ചേരമാൻ പെരുമാളിന്റെ നിർദ്ദേശ പ്രകാരമാണ്.കേരളവും അറെബിയയും തമ്മിലുള്ള വ്യാപാര ബന്ധത്തിന് അനേകം നൂടാണ്ടുകളുടെ പഴക്കമുണ്ട്..പ്രവാചകന്റെ കലാത്തിനു മുൻപും അറബികൾ കേരളത്തിൽ വ്യപാരാവശ്യാർഥം സന്ദർശിക്കരുണ്ടായിരുന്നു എന്ന് വേണം നിഗമിക്കാൻ..അറബികൾ കൂട്തലായും വ്യാപാരവശ്യത്തിനായി ആശ്രയിച്ചിരുന്നത് കൊടുങ്ങല്ലൂർ തുറമുഖത്തിനെയായിരുന്നു..അതിനാൽ തന്നെ മുസ്ലിങ്ങളുടെ വളർച്ച പ്രധാനമായും കടലോര പട്ടണങ്ങളിൽ നിന്ന് തന്നെയായിരുന്നു.അങ്ങിനെ കൊടുങ്ങല്ലൂർ പെരുമാളിൻറെ നിർദേശ പ്രകാരം അദ്ദേഹത്തിന്റെ മരണത്തിനു നൂറു വർഷങ്ങൾക്കു ശേഷം പണിതീർത്ത പള്ളിയാണ് മുനമ്പം ജുമാ മസ്ജിദ് എന്നും പറയപ്പെടുന്നു. മുസരിസ് പട്ടണത്തിൽ കച്ചവടത്തിന് വന്ന അറബികൾ മസ്ജിദിൻറെ പള്ളികുളത്തിനോട്‌ ചേർന്ന് തന്നെ ചെറിയ ഒരു നിസ്കാരപള്ളി ആദ്യമായി പണിതീർത്തതെന്നും പിന്നീട് അവിടെ കുടിയേറിയ മുസ്ലിങ്ങളാണ് ചേരമാൻ പള്ളിയുടെ മാതൃകയിൽ പള്ളി പണിതീർത്തതെന്നും പറയപ്പെടുന്നു. 227 മുസ്ലിം കുടുബങ്ങളാണ് ഈ മഹല്ലിനു കീഴിൽ താമസിക്കുന്നത് . ഇന്ത്യയിലെ ആദ്യത്തെ മുസ്ലിം പള്ളിയായ കൊടുങ്ങല്ലൂർ ചേരമാൻ ജുമാ മസ്ജിദിനോട് 8 കിലോമീറ്റർ അടുത്താണ് മുനമ്പം ജുമാ മസ്ജിദ് സ്ഥിതി ചെയ്യുന്നത് . പഴയ ചേരമാൻ പള്ളിയുടെ അതെ മാതൃകയിൽ തന്നെയാണ് മുനമ്പം മസ്ജിദും നില നിന്നിരുന്നത്. ഇപ്പോൾ നിലവിൽ ഈ പള്ളിയുടെ മുൻ വശം പുതുക്കി പണിതെങ്കിലും ഉൾഭാഗം ഇന്നും പഴമ നിലനിർത്തിയിട്ടുണ്ട്. നൂറ്റാണ്ടുകൾക്കു മുൻപ് മതപരമായ ആവശ്യത്തിനു ഉപയോഗിച്ചിരുന്ന വാൾ ഇന്നും പള്ളിയുടെ ചരിത്ര സ്മാരകമായി ഉപയോഗിച്ച് പോരുന്നു. അറബി മലയാള സാഹിത്യത്തിലെ കണ്ടെടുക്കപ്പെട്ട ആദ്യത്തെ കാവ്യമാണ് മുഹ്‌യദ്ദീൻ മാല എന്ന മാലപ്പാട്ട്. കോഴിക്കോട് ഖാസിയും അറബി മലയാള ഭാഷാകവിയും ഗ്രന്ഥകാരനുമായിരുന ഖാദി മുഹമ്മദ് ഇബ്‌നു അബ്ദുൽ അസീസ് ആണ് മുഹ്‌യദ്ദീൻ മാലയുടെ രചയിതാവ്. 1607 ആണ് ഇതിന്റെ രചനാകാലം. എഴുത്തച്ഛൻ അദ്ധ്യാത്മരാമായണം കിളിപ്പാട്ട് എഴുതുന്നതിനു തൊട്ടു മുമ്പുള്ള കാ‍ലഘട്ടമാണിത്. മുഹ്‌യദ്ദീൻ മാലയുടെ ചുവടു പിടിച്ച് നൂറുകണക്കിന് മാലപ്പാട്ടുകൾ പിന്നീട് അറബി മലയാ‍ളത്തിലുണ്ടായി.ഇത്തരത്തിലുള്ള ഒത്തിരി ഗ്രന്ഥങ്ങളുടെ ശേഖരം തന്നെ മുനമ്പം ജുമാ മസ്ജിദിൽ ഉണ്ടായിരുന്നു. പിന്നീട് വന്ന പുത്തൻ പ്രസ്ഥാനങ്ങൾ ഈ മഹത് ഗ്രന്ഥങ്ങൾ വേണ്ട രീതിൽ ശ്രദ്ധ ചെലുത്താതെ നശിഞ്ഞു പോയെങ്കിലും പഴയ പല ഏടുകളും ഇന്നും ഈ പള്ളിയിൽ സംരക്ഷിച്ചു വരുന്നു. ഈ പള്ളിയിൽ നടത്തിവരുന്ന ദിക്കിർ ഹൽക്കയിലേക്ക് അന്യ മതസ്ഥർ പോലും നേർച്ചകൾ നൽകി പോരുന്നതും ഈ പ്രദേശത്തെ മത സൌഹാർദ്ദം വിളിച്ചോതുന്ന ഒന്നാണ്. മുനമ്പം മസ്ജിദ് ഇന്ന് മുസിരിസ് പൈതൃക പദ്ധതിയിൽ പ്രത്യേകം പരിഗണനയിലുള്ള മസ്ജിദാണ്.

</doc>
<doc id="378389" url="https://ml.wikipedia.org/wiki?curid=378389" title="ബ്രാഡ്‍ബറി">
ബ്രാഡ്‍ബറി

ബ്രാഡ്ബറി, അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തുള്ള ലോസ് ഏഞ്ചൽസ് കൗണ്ടിയിലെ സാൻ ഗബ്രിയേൽ താഴ്വര പ്രദേശത്തുള്ള ഒരു നഗരമാണ്. ലോസ് ആഞ്ചലസ് ദേശീയ വനത്തിനടുത്തുള്ള സാൻ ഗബ്രിയൽ പർവതനിരകളുടെ താഴ്വാരത്തിലാണ് ഈ നഗരം സ്ഥിതി ചെയ്യുന്നത്. ബ്രാഡ്ബറി നഗരത്തിനു പടിഞ്ഞാറ് മൺറോവിയ നഗരവും തെക്കു കിഴക്കും ഭാഗങ്ങളിൽ ഡ്വാർട്ടെ നഗരവും അതിർത്തികളായി വരുന്നു. 2000 ലെ യു.എസ്. സെൻസസിൽ 855 ആയിരുന്ന ജനസംഖ്യ 2010 ലെ സെൻസസ് പ്രകാരം 1,048 ആയി വർദ്ധിച്ചിരുന്നു.

1881-ൽ റാഞ്ചോ അസൂസ ഡി ഡ്വാർട്ടെ എന്ന തൻറെ അധീനതയിലുള്ള സ്ഥലത്ത്, ലെവിസ് ലിയോനാർഡ് ബ്രാഡ്ബറിയാണ് ബ്രാഡ്ബറി നഗരം സ്ഥാപിച്ചത്.

1912 ൽ ബ്രാഡ്ബറിയുടെ മകളായ മിനർവ ഇസാക്ക് പോൾകിനെ വിവാഹം കഴിക്കുകയും ഷാറ്റ്യൂ ബ്രാഡ്ബറി എന്ന പേരിൽ ഒരു വലിയ ജന്മിഭവനം പണികഴിപ്പിക്കുയും ചെയ്തു. മൺറോവിയ നഗരത്തിൻറെ വർഷങ്ങൾ നീണ്ട കൂട്ടിച്ചേർക്കൽ ശ്രമങ്ങൾക്കുശേഷം 1957 ൽ ബ്രാഡ്ബറി നഗരം സംയോജിപ്പിക്കപ്പെട്ടു.

ബ്രാഡ്ബറി നഗരം നിലനിൽക്കുന്ന അക്ഷാംശ രേഖാംശങ്ങൾ (34.149306, -117.974319) ആണ്.

അമേരിക്കൻ ഐക്യനാടുകളുടെ സെൻസസ് ബ്യൂറോയുടെ കണക്കനുസരിച്ച്, നഗരത്തിന്റെ മൊത്തം വിസ്തീർണ്ണം 2.0 ചതുരശ്ര മൈൽ (5.2 കിമീ ആണ്), അതിലെ 99 ശതമാനവും കരഭൂമിയാണ്.


</doc>
<doc id="378394" url="https://ml.wikipedia.org/wiki?curid=378394" title="ബിഗ് ബിയർ ലേക്ക്">
ബിഗ് ബിയർ ലേക്ക്

ബിഗ് ബിയർ ലേക്ക്, അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ സാൻ ബർണാർഡിനോ കൗണ്ടിയിലുള്ള ഒരു ചെറിയ നഗരമാണ്. ഇതു സ്ഥിതിചെയ്യുന്നത് സാൻ ബർനാർഡിനോ മലനിരകളിൽ, ബിഗ് ബിയർ തടാകത്തിൻറെ തെക്കൻതീരത്തിനു സമാന്തരമായി സാൻ ബർനാർഡിനോ ദേശീയ വനത്താൽ വലയം ചെയ്താണ്. സാൻ ബർണാർഡിനോ നഗരത്തിന് ഏകദേശം 25 മൈൽ (40 കിലോമീറ്റർ) വടക്കു കിഴക്കായും ഏകീകരിക്കപ്പെടാത്ത പട്ടണമായ ബിഗ് ബിയർ സിറ്റിയ്ക്ക് തൊട്ടു പടിഞ്ഞാറുമായിട്ടാണു സ്ഥിതിചെയ്യുന്നത്.

2000 ലെ യു.എസ്. സെൻസസ് പ്രകാരം ഈ പട്ടണത്തിലെ ആകെ ജനസംഖ്യ 5,438 ആയിരുന്നത് 2010 ലെ സെൻസസ് പ്രകാരം 5,019 പേരായി കുറഞ്ഞിരുന്നു. വർഷം മുഴുവനും വിനോദസഞ്ചാരികളുടെ തിരക്കുള്ള  റിസോർട്ട് കേന്ദ്രമായതിനാൽ, ഗ്രേറ്റ് ബിഗ് ബിയർ താഴ്വരയിൽ സന്ദർശിക്കുകയോ താമസിക്കുകയോ ചെയ്യുന്ന ആളുകളുടെ യഥാർത്ഥ എണ്ണം ഓരോ വർഷങ്ങളിലേയും വാരാന്ത്യങ്ങളിൽ 100,000-ത്തിലധികം വരെയുണ്ടാകുമെന്നു കണക്കാക്കിയിരിക്കുന്നു.

ബെഞ്ചമിൻ വിൽസണും അദ്ദേഹത്തിൻറെ സംഘവും ഈ പ്രദേശത്ത് പര്യവേക്ഷണത്തിനായി എത്തിച്ചേരുന്നതിന് ഏകദേശം 2,000 വർഷങ്ങൾക്കുമുമ്പുതന്നെ തദ്ദേശീയ സെറാനോ ഇൻഡ്യാക്കാർ ഈ പ്രദേശത്തു വസിച്ചിരുന്നു.

ബിഗ് ബിയർ ലേക്ക് നഗരം സ്ഥിതിചെയ്യുന്ന അക്ഷാംശ രേഖാംശങ്ങൾ 34°14′29″N 116°54′12″W (34.241295, −116.903289) ആണ്. ഐക്യനാടുകളുടെ സെൻസസ് ബ്യൂറോയുടെ കണക്കനുസരിച്ച്, നഗരത്തിന്റെ ആകെ വിസ്തീർണ്ണം 6.5 ചതുരശ്ര മൈൽ (17 കി.മീ) ആണ്. ഇതിൽ 6.3 ചതുരശ്ര മൈൽ (16 കി.മീ) കരഭൂമിയും ബാക്കി 0.2 ചതുരശ്ര മൈൽ (0.52 കി.മീ) 2.88 ശതമാനവും ഭാഗം വെള്ളവുമാണ്. സാൻ ബർനാർഡിനോ നഗരത്തിന് 25 മൈൽ (40 കിലോമീറ്റർ) വടക്കുകിഴക്കായും ബിഗ് ബിയർ സിറ്റിയ്ക്ക് തൊട്ടു പടിഞ്ഞാറുമായിട്ടാണ് ഈ ചെറു നഗരം നിലനിൽക്കുന്നത്. 

നാഷണൽ വെതർ സർവീസിൻറെ കണക്കുകളനുസരിച്ച്, ബിഗ് ബിയർ ലേക്കിലെ ഏറ്റവും ചൂടുകൂടിയ മാസം ജൂലൈ മാസമാണ്, ഈ ദിവസങ്ങളിലെ ശരാശരി താപനില 64.7 ° F (18.2 ° C) ആണ്. ജനുവരിയാണ് ഏറ്റവും കൂടുതൽ തണുപ്പ് അനുഭവപ്പെടാറുള്ളത് ശരാശരി താപനില ഈ സമയത്ത് 34.1 ° F (1.2 ° C) ആണ്. ഓരോ വർഷവും ശരാശരി 1.7 ദിവസങ്ങൾ വീതം 90 ° F (32 ° C) അല്ലെങ്കിൽ അതിൽ കൂടുതലായോ ഉള്ള താപനില ആയിരിക്കാം. ഓരോ മാസവും തണുത്തുറയുന്ന താപനിലയും സംഭവിക്കുന്നു. ഓരോ വർഷവും ശരാശരി 186 ദിവസങ്ങളിൽ, ഏകദേശം സെപ്റ്റംബർ 24 നും ജൂണ് 4 നുമിടിയിലാണ് ഇങ്ങനെ സംഭവിക്കാറുള്ളത്. 1960 ൽ രേഖപ്പെടുത്താൻ തുടങ്ങിയ താപനിലയുടെ കണക്കുകൾ പ്രകാരം ഏറ്റവും കൂടിയ താപനില 94 ° F (34 ° C) ആണ്. 1998 ജൂലൈ 15 നാണ് ഇത് അവസാനമായി രേഖപ്പെടുത്തിയത്. ഏറ്റവും കുറഞ്ഞ താപനില 1979 ജനുവരി 29 നു രേഖപ്പെടുത്തപ്പെട്ട -25 ° F (-32 ° C) ആണ്. 


</doc>
<doc id="378400" url="https://ml.wikipedia.org/wiki?curid=378400" title="സാൻ ബർണാർഡിനൊ">
സാൻ ബർണാർഡിനൊ

സാൻ ബർണാർഡിനൊ  അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ, റിവർസൈഡ്-സാൻ ബർണാർഡിനോ മെട്രോപ്പോളിറ്റൻ പ്രദേശത്തു സ്ഥിതി ചെയ്യുന്ന ഒരു നഗരമാണ് (ചില സമയത്ത് "ഇൻലാൻറ് എമ്പയർ" എന്നും വിളിക്കുന്നു). കാലിഫോർണിയയിലെ സാൻ ബർണാർഡോനോ കൗണ്ടിയുടെ കൌണ്ടി ആസ്ഥാനവും കൂടിയാണിത്. ഇൻലാൻറ് എമ്പയറിലെ മുഖ്യ നഗരങ്ങളിലൊന്നായ സാൻ ബർനാർഡിനൊ, സാൻ ബർനാർഡിനൊ താഴ്വരയുടെ 81 സ്ക്വയർ മൈൽ (210 കി.മീ) പ്രദേശം ഉൾക്കൊള്ളുന്നു. 2010 ലെ ഐക്യനാടുകളിലെ സെൻസസ് പ്രകാരം 209,924 ആണ് ഇവിടുത്തെ ജനസംഖ്യ. കാലിഫോർണിയയിലെ 17 ആമത്തെ വലിയ നഗരവും ഐക്യനാടുകളിലെ 100-ാമത് വലിയ നഗരവുമാണ് സാൻ ബർണാർഡിനോ.


</doc>
<doc id="378404" url="https://ml.wikipedia.org/wiki?curid=378404" title="സാൻ ബർണാർഡോനൊ കൗണ്ടി">
സാൻ ബർണാർഡോനൊ കൗണ്ടി

അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തിന്റെ തെക്കുഭാഗത്തു സ്ഥിതിചെയ്യുന്ന ഒരു കൌണ്ടിയാണ് സാൻ ബർണാർഡോനൊ കൗണ്ടി. ഔദ്യോഗികമായി “കൗണ്ടി ഓഫ് സാൻ ബർണാർഡിനൊ” എന്നറിയപ്പെടുന്നു.

2010-ലെ ഐക്യനാടുകളുടെ സെൻസസ് രേഖകൾ പ്രകാരം ഈ കൌണ്ടിയിലെ ആകെ ജനസംഖ്യ 2,035,210 ആണ്. ഇതനുസരിച്ച് കാലിഫോർണിയയിലെ ജനസംഖ്യയിൽ അഞ്ചാമത്തെ സ്ഥാനമുള്ള കൌണ്ടിയും അമേരിക്കൻ ഐക്യനാടുകളി‍ലാകെ ജനസംഖ്യയിൽ 12-ആം സ്ഥാനവുമുള്ള കൌണ്ടിയാണ്. കൌണ്ടി ആസ്ഥാനം സാൻ ബർണാർഡിനൊ നഗരത്തിലാണ്.


</doc>
<doc id="378409" url="https://ml.wikipedia.org/wiki?curid=378409" title="പാർസിക് ഹിൽ">
പാർസിക് ഹിൽ

മഹാരാഷ്ട്രയിലെ താനെ ജില്ലയിലെ മുംബൈ മെട്രോപൊളിറ്റൻ പ്രദേശത്ത് സ്ഥിതി ചെയ്യുന്ന ഒരു കുന്നാണ്  പാർസിക് ഹിൽ (Parsik Hill). പാർസിക് ടണൽ കടന്നുപോകുന്നത് ഈ കുന്നിനെ തുരന്നുകൊണ്ടാണ്. ഇന്ത്യയിലെ ആദ്യത്തെ റെയിൽ തുരങ്കമാണ് ഈ ടണൽ. ഇന്ത്യയിലും ഏഷ്യയിലും ഏറ്റവും നീളമുള്ളതും ഏറ്റവും പഴക്കമുള്ള തുരങ്കങ്ങളിലൊന്നായ ഇത് ഇന്ത്യയിലെ ഏറ്റവും വലിയ ടൂറിസ്റ്റ് കേന്ദ്രമാണ്. 
റെയിൽവേ പാതയ്ക്ക് സമാന്തരമായി തെക്കുവടക്കായി എഴുകിലോമീറ്റർ നീളത്തിൽ നീണ്ടുകിടക്കുന്ന, 10 അടി ഉയരമുള്ള കുന്നിൻശിഖരമുണ്ട് ഈ കുന്നിന്. ഏകദേശം 15 ച.കി.മീ. വിസ്തൃതിയുള്ള റിസർവ് വനമാണ് ഈ കുന്ന്. 
നിരവധി പക്ഷിവർഗങ്ങളും സസ്തനികളും ഉള്ള ഈ കുന്നിൽ നടക്കുന്ന അനധികൃതമായ കരിങ്കൽ ഖനനവും ഭവന നിർമ്മാണവുമാണ് ഈ കുന്ന് നേരിടുന്ന പ്രധാന പാരിസ്ഥിതിക വെല്ലുവിളികൾ.


</doc>
<doc id="378416" url="https://ml.wikipedia.org/wiki?curid=378416" title="അമ്മയ്ക്കൊരു താരാട്ട്">
അമ്മയ്ക്കൊരു താരാട്ട്

2015ൽ ശ്രീകുമാരൻ തമ്പി രചനയും സംവിധാനവും നിർവഹിച്ച ഒരു ചലച്ചിത്രമാണ് അമ്മയ്ക്കൊരു താരാട്ട്. ശാരദ, മധു, സുരാജ് വെഞ്ഞാറമ്മൂട്, മഞ്ജു പിള്ള, ബിന്ദു പണിക്കർ, മണികണ്ഠൻ പട്ടാമ്പി, സായികുമാർ, പി.ശ്രീകുമാർ, ഇന്ദ്രൻസ്, മാമുക്കോയ എന്നിവരാണ് ഈ ചിത്രത്തിൽ മുഖ്യ വേഷങ്ങളിൽ അഭിനയിച്ചിരിക്കുന്നത്. 


ഈ ചിത്രത്തിലെ ഗാനങ്ങൾ എഴുതിയതും സംഗീതം നൽകിയതും ശ്രീകുമാരൻ തമ്പി തന്നെയാണ്.



</doc>
<doc id="378427" url="https://ml.wikipedia.org/wiki?curid=378427" title="സിംഗപ്പൂരിന്റെ ദേശീയപതാക">
സിംഗപ്പൂരിന്റെ ദേശീയപതാക

ചന്ദ്രക്കലയും അഞ്ച് നക്ഷത്രങ്ങളും ആലേഖനം ചെയ്ത, ചുവപ്പ് വെളുപ്പ് എന്നീ നിറങ്ങളുള്ള ഒരു പതാകയാണ് സിംഗപ്പൂരിന്റെ ദേശീയ പതാക. 1959-ൽ ബ്രിട്ടീഷ് സാമ്രാജ്യത്തിൽനിന്നും സ്വയംഭരണത്തിനുള്ള അവകാശം നേടിയപ്പോഴാണ് ഈ പതാക ആദ്യമായി സ്വീകരിച്ചത്. പിന്നീട് 1965 ആഗസ്ത് 9-ന് ബ്രിട്ടണിൽനിന്നും പൂർണ്ണസ്വാതന്ത്ര്യം നേടിയപ്പോൽ ഈ പതാകയെ ദേശീയപതാകയായി ഒരിക്കൽക്കൂടി പ്രഖ്യാപിച്ചു.

ചതുരാകൃതിയിൽ തിരശ്ചീനമായി തുല്യ അളവിൽ കീഴെ വെളുപ്പുനിറവും, മേലെ ചുവപ്പുനിറവുമുള്ള ഒരു പതാകയാണ് ഇത്. ഇതോടൊപ്പം കൊടിമരത്തിനു സമീപമായി ചുവപ്പ് ഖണ്ഡത്തിൽ വെള്ള നിറത്തിൽ ഒരു ചന്ദ്രക്കലയും അഞ്ച് നക്ഷത്രങ്ങളും ആലേഖനം ചെയ്തിരിക്കുന്നു. പതാകയുടെ രൂപകല്പനയിലെ ഓരോഘടകത്തിനും അതിന്റേതായ അർഥമുണ്ട്. ചുവപ്പ് ആഗോളസാഹോദര്യത്തേയും, മാനവ സമത്വത്തെയും സൂചിപ്പിക്കുന്നു. ശാശ്വതമായി വ്യാപിക്കുന്ന നിർമ്മലതയേയും നന്മയേയുമാണ് വെള്ള നിറം സൂചിപ്പിക്കുന്നത്. വളർന്നു വരുന്ന ഒരു യുവ രാജ്യത്തെ ചന്ദ്രക്കല പ്രതിനിധാനം ചെയ്യുന്നു, 5 നക്ഷത്രങ്ങൾ സിംഗപ്പൂരിന്റെ ആദർശങ്ങളായ ജനാധിപത്യം, സമാധാനം, പുരോഗതി, നീതി, സമത്വം എന്നീ തത്ത്വങ്ങളെയാണ് സൂചിപ്പിക്കുന്നത്.
സിംഗപൂരിന്റെ ദേശീയ പതാക-ദേശീയ ഗാന നിയമം, പതാകയുടെ രൂപകല്പനയെ കുറിച്ചും , അതിന്റെ പ്രതീകാത്മകതയെകുറിച്ചും പ്രധിപാധിക്കുന്നുണ്ട്. 20ആം നൂറ്റാണ്ടിന്റെ, രണ്ടാം പകുതിയോടുകൂടി, ചന്ദ്രകലയും നക്ഷത്രവും എന്നത് ഇസ്ലാമിന്റെ ചിന്നമായി പരക്കെ അംഗീകരിച്ച് കഴിഞ്ഞിരുന്നു, എന്നാൽ സിംഗപ്പുരീന്റെ ദേശീയ പതാകയിലെ ചന്ദ്രകലയും നക്ഷത്രവും ഇസ്ലാമിനെയല്ലെ പ്രതിനിധികരിക്കുന്നത്. ദേശീയ പതാകയിൽ ചന്ദ്രകലയും നക്ഷത്രവും ആലേഖനം ചെയ്തിട്ടുള്ള രണ്ട് അമുസ്ലീം രാജ്യങ്ങളാണ് സിംഗപ്പൂരും നേപ്പാളും.

ദേശീയ പതാകയുടെ നീളവും വീതിയും യഥാക്രമം 3:2 എന്ന അനുപാതത്തിലാണ്. ദേശീയപതാകയിൽ ഉപയോഗിക്കേണ്ട ചുവപ്പ് നിറം പാന്റൺ 032 ആകണം എന്ന് സിംഗപ്പൂർ സർക്കാർ നിഷ്കർഷിക്കുന്നു. ദേശീയ പതാകയുടെ നിർമ്മാണത്തിന് ബണ്ടിങ് വൂൾ നിർദ്ദേശിക്കുന്നു.


</doc>
<doc id="378429" url="https://ml.wikipedia.org/wiki?curid=378429" title="ക്ലയർമോണ്ട്, കാലിഫോർണിയ">
ക്ലയർമോണ്ട്, കാലിഫോർണിയ

ക്ലയർമോണ്ട്, അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ ലോസ് ആഞ്ചലസ് കൌണ്ടിയുടെ കിഴക്കേ അറ്റത്തുള്ള ഒരു നഗരമാണ്. ലോസ് ആഞ്ചലസ് നഗരകേന്ദ്രത്തിൽനിന്ന് ഏകദേശം 30.3 മൈൽ (48.8 കിലോമീറ്റർ) കിഴക്കായിട്ടാണ് സ്ഥിതിചെയ്യുന്നത്. ഈ നഗരം നിലനിൽക്കുന്നത്, കിഴക്കൻ സാൻ ഗബ്രിയേൽ താഴ്വരയിൽ, സാൻ ഗബ്രിയേൽ പർവ്വതനിരകളുടെ താഴ്വരയിലെ കുന്നിൻപ്രദേശത്താണ്. ഈ നഗരത്തിലെ ആകെ ജനസംഖ്യ 2015 ലെ സെൻസസ് രേഖകളിൽ കണക്കാക്കിയതുപ്രകാരം 36,283 ആയിരുന്നു.


</doc>
<doc id="378434" url="https://ml.wikipedia.org/wiki?curid=378434" title="ഇന്ത്യയിലെ വംശനാശ ഭീഷണി നേരിടുന്ന ജീവികളുടെ പട്ടിക">
ഇന്ത്യയിലെ വംശനാശ ഭീഷണി നേരിടുന്ന ജീവികളുടെ പട്ടിക

ഐ.യു.സി.എന്നിന്റെ (IUCN) റെഡ് ഡാറ്റാ ബുക്ക് പ്രകാരം, ഇന്ത്യയിലെ 47 ജീവിവർഗ്ഗങ്ങൾ ഗുരുതരമായ വംശനാശത്തിന്റെ വക്കിലാണ് (). റിയൊ+20 ഭൗമ ഉച്ചകോടിയിൽ അവതരിപ്പിച്ച ചുവപ്പുപട്ടിക പ്രകാരം ഇന്ത്യയിൽ 132 സസ്യ-ജീവിവർഗ്ഗങ്ങൾ വംശനാശത്തിന്റെ വക്കിലാണ്.

ആന്ത്രോപോഡുകൾ
പക്ഷികൾ

മത്സ്യങ്ങൾ
ഷഡ്പദങ്ങൾ
ഉരഗങ്ങളും ഉഭയജീവികളും
സസ്തനികൾ

മത്സ്യങ്ങൾ

പക്ഷികൾ
ഉരഗങ്ങൾ
സസ്തനികൾ

IUCN :സസ്തനികൾ
പക്ഷികൾ
ഉരഗങ്ങളും ഉഭയജീവികളും



</doc>
<doc id="378442" url="https://ml.wikipedia.org/wiki?curid=378442" title="ഏകവർഗ്ഗകൃഷി">
ഏകവർഗ്ഗകൃഷി

ഒരേ സമയം ഒരു കാർഷികവിളയോ, സസ്യമോ, അവയുടെ വിവിധതരത്തിൽപ്പെട്ട കന്നുകാലി സ്പീഷീസുകളേയോ അല്ലെങ്കിൽ ബ്രീഡുകളെയോ പാടത്തോ അല്ലെങ്കിൽ ഒരു കാർഷികവ്യവസ്ഥയിലോ ഉൽപ്പാദിപ്പിക്കുയോ, വളർത്തുകയോ ചെയ്യുന്ന കാർഷികസമ്പ്രദായമാണ് മോണോകൾച്ചർ അഥവാ ഏകവർഗ്ഗകൃഷി. ഒരേസമയം ഒരേസ്ഥലത്തുതന്നെ ഒന്നിൽക്കൂടുതൽ വിളകൾ വളർത്തുന്ന ബഹുവർഗ്ഗകൃഷിയിൽ (Polyculture) ഏകവർഗ്ഗകൃഷിയ്ക്ക് ഒരു ബദലാണ്. വ്യാവസായികാടിസ്ഥാനത്തിലുള്ള കൃഷിരീതിയിലും ജൈവകൃഷിരീതിയിലും ഏകകൃഷിരീതി വ്യാപകമായി ഉപയോഗിക്കുന്നു. ഈ കൃഷിരീതി കൃഷിചെയ്യുന്നതിലും വിളവെടുപ്പിലും കൂടുതൽ ക്ഷമത പ്രദാനം ചെയ്യുന്നു. 

ഒരേ സ്പീഷീസിലുള്ള വിളകൾ തന്നെ വർഷങ്ങളോളം തുടർച്ചയായി കൃഷിചെയ്യുന്ന ഏകവർഗ്ഗകൃഷി കീടങ്ങളുടേയും അസുഖങ്ങളും കൂടുതൽ വേഗം ഉണ്ടാകുന്നതിനു കാരണമാകുന്നു. പത്തോജന്റെ വേഗത്തിലുള്ള വ്യാപനം ഒരേതരത്തിലുള്ള കാർഷികവിളകളെ എളുപ്പത്തിൽ ബാധിക്കുന്നു. പാരിസ്ഥിതിയിൽ ആഘാതങ്ങൾ സൃഷ്ടിക്കുന്നതിനാലും, ഭക്ഷണലഭ്യതാസൃംഖലയെ അപകടത്തിലാക്കുന്നതിനാലും ഈ കൃഷിരീതി വിർശിക്കപ്പെടുന്നുണ്ട്. 
ഏതാനും കാർഷികവിളകളുടെ ചാക്രികമായ കൃഷിരീതി നിർദ്ദേശിക്കുന്ന, ലോകത്തിന്റെ പലഭാഗങ്ങളിൽ നടത്തിവരുന്ന ഒലിഗോകൾച്ചർ ഏകവർഗ്ഗകൃഷി ബദലായി നിർദ്ദേശിക്കുന്നുണ്ട്.

ഒരു വകഭേദത്താൽ പ്രബലമായ ഏതെങ്കിലും വിഭാഗത്തെ വിവരിക്കാനായോ, (ഉദാഹരണത്തിന് social monoculturalism), സംഗീതശാസ്ത്രത്തിൽ പാശ്ചാത്യ പോപ്പ് സംഗീതത്തിലെ അമേരിക്കൻ, ബ്രിട്ടീഷ് സംഗീതവ്യവസായത്തിന്റെ പ്രബലതയെ വിവരിക്കാനോ അല്ലെങ്കിൽ കമ്പ്യൂട്ടർ ശാസ്ത്രത്തിന്റെ മേഖലയിൽ ഒരേ സോഫ്റ്റ്വെയറുകളിൽ പ്രവർത്തിക്കുന്ന ഒരുകൂട്ടം കമ്പ്യൂട്ടറുകളെ വിവരിക്കാനായോ monoculture എന്ന പദം ഇടയ്ക്കിടെ ഉപയോഗിക്കാറുണ്ട്. 



</doc>
<doc id="378449" url="https://ml.wikipedia.org/wiki?curid=378449" title="മഹൈൽ മൌണ്ടൻസ് ദേശീയോദ്യാനം">
മഹൈൽ മൌണ്ടൻസ് ദേശീയോദ്യാനം

മഹൈൽ മൌണ്ടൻസ് ദേശീയോദ്യാനം ടാൻസാനിയയിലെ കിഗോമ മേഖലയിലെ ടാൻഗനിയിക്ക തടാകതീരത്തു സ്ഥിതിചെയ്യുന്ന ഒരു ദേശായോദ്യാനമാണ്.

ഈ ദേശീയോദ്യാനത്തിൻറെ അതിരുകൾക്കകത്ത് സ്ഥിതി ചെയ്യുന്ന മഹൈൽ മലനിരകളുടെ പേരിൽനിന്നാണ് ഉദ്യാനത്തിന് ഈ പേരു ലഭിക്കുന്നത്. ഈ ദേശീയോദ്യാനം നിരവധി അസാധാരണമായ പ്രത്യേകതകൾ ഉള്ളതാണ്. ആദ്യത്തെ പ്രത്യേകത, രാജ്യത്ത് ചിമ്പാൻസികൾക്കായുള്ള രണ്ട് സംരക്ഷിത മേഖലകളിൽ ഒന്നാണ് ഈ ദേശീയോദ്യാനം. (രണ്ടാമത്തേത് ഗവേഷകനായ ജെയിൻ ഗുഡോളിനാൽ പ്രശസ്തമാക്കപ്പെട്ട തൊട്ടടുത്തുതന്നെയുള്ള ഗോംബെ സ്ട്രീം ദേശീയോദ്യാനമാണ്).

മഹൈൽ മൗണ്ടൻസ് ദേശീയോദ്യാനത്തിലാണ് അറിയപ്പെടുന്നവയിൽ ഏറ്റവും കൂടുതൽ ചിമ്പാൻസികളുടെ അംഗസംഖ്യയുള്ളത്. ദേശീയോദ്യാനത്തിൻറെ വലിപ്പവും വിദൂരസ്ഥമായ ഇതിൻറെ കിടപ്പും ചിമ്പാൻസികളുടെ അംഗസംഖ്യ വർദ്ധിക്കുന്നതിനു പര്യാപ്തമായ സാഹചര്യങ്ങളാണ്.


</doc>
<doc id="378451" url="https://ml.wikipedia.org/wiki?curid=378451" title="പ്രകൃതിവിഭവങ്ങളുടെ ചൂഷണം">
പ്രകൃതിവിഭവങ്ങളുടെ ചൂഷണം

പരിസ്ഥിതിനാശത്തോടൊപ്പം സാമ്പത്തിക വളർച്ചയ്ക്കുള്ള പ്രകൃതിവിഭവങ്ങളുടെ ഉപയോഗമാണ്പ്രകൃതിവിഭവങ്ങളുടെ ചൂഷണം. ഈ പ്രവർത്തനം 19ആം നൂറ്റാണ്ടിൽ വ്യാവസായികാടിസ്ഥാനത്തിൽ ആരംഭിച്ചത് അസംസ്കൃത വസ്തുക്കളുടെ (ഖനനം, നീരാവിശക്തി, യന്ത്രസാമഗ്രികൾ) വേർതിരിക്കലും ശുദ്ധീകരണം വികസിച്ചതോടെയാണ്. 20 ആം നൂറ്റാണ്ടിൽ ഊർജ്ജത്തിന്റെ ഉപയോഗം പെട്ടെന്നു വർദ്ധിച്ചു. ഇന്ന്, ഏകദേശം 80% മുള്ള ലോകത്തിന്റെ ഊർജ്ജ ഉപയോഗം നിറവേറ്റുന്നത് എണ്ണ, കൽക്കരി, പെട്രോൾ എന്നിവ അടങ്ങിയ ഫോസിൽ ഇന്ധനങ്ങൾ വേർതിരിച്ചെടുത്താണ്. മനുഷ്യൻ ചൂഷണം ചെയ്ത മറ്റൊരു വീണ്ടും ഉപയോഗിക്കാൻ കഴിയാത്ത മറ്റൊരു പ്രകൃതിവിഭവം വിലമതിക്കാനാകാത്ത ലോഹങ്ങൾ ഉൾപ്പെടെയുള്ള സബ്- സോയിൽ മിനറലുകളാണ്. ഇവ വ്യാവസായിക ഉൽപ്പന്നങ്ങൾ ഉണ്ടാക്കാനാണ് ഉപയോഗിക്കുന്നത്. കടുംകൃഷി എന്നത് പ്രകൃത്യായുള്ള പരിസ്ഥിതിയുടെ അനേകം മേഖലകൾക്ക് (ഉദാഹരണത്തിന്: ഭൂതലത്തിലുള്ള ആവാസവ്യവസ്ഥയിലുള്ള വനങ്ങളുടെ നാശം, ജല ആവാസവ്യ്വസ്ഥയിലെ ജലമലിനീകരണം) ഭംഗംവരുത്തുന്ന ഒരു തരം ഉൽപ്പാദനപ്രകൃയയ്ക്ക് ഉദാഹരണമാണ്. ലോകജനസംഖ്യകൂടുകയും വാണിജ്യവളർച്ച ഉണ്ടാകുകയും ചെയ്യുന്നതിനനുസരിച്ച്, പ്രകൃതി വിഭവങ്ങളുടെ നാശമുണ്ടാകുന്നത് ഉൽഖണ്ഡ ഉണർത്തുന്നതാണ്. അസംസ്കൃത വസ്തുക്കൾ പാരമ്പര്യേതര രീതിയിലല്ലാതെ വേർതിരിച്ചെടുക്കുന്നത് ഇതിനെ സ്വാധീനിക്കുന്നു. 











</doc>
<doc id="378461" url="https://ml.wikipedia.org/wiki?curid=378461" title="ടോർസ നദി">
ടോർസ നദി

ടിബറ്റിലെ ചംബി താഴ്വരയിൽ ഉൽഭവിക്കുന്ന ഒരു ദക്ഷിണേഷ്യൻ നദിയാണ് ടോർസ നദി. ചൈന, ഭൂട്ടാൻ, ഇന്ത്യ, ബംഗ്ലാദേശ്എന്നീ നാലു രാജ്യങ്ങളിലൂടെ ഒഴുകുന്ന നദിയാണിത്. 358 കിലോമീറ്റർ നീളമുള്ള ടോർസ നദി ടിബറ്റിൽ മാ ചൂ, ഭൂട്ടാനിൽ അമോ ചൂ, എന്നീ പേരുകളിലാണ് അറിയപ്പെടുന്നത്. ഇന്ത്യയിലേക്ക് കടക്കുന്നതിനുമുൻപ് 113 കിലോമീറ്റർ ദൂരം ചൈനയിലൂടെയും 145 കിലോമീറ്റർ ഭൂട്ടാനിലൂടെയും ടോർസ നദി ഒഴുകുന്നു. ഫുണ്ട്ഷോലിങ്, ജയ്ഗോൺ, കൂച്ച് ബിഹാർ എന്നീ പട്ടണങ്ങളും പശ്ചിമബംഗാളിലെ ജൽഡാ പാരാ ദേശീയോദ്യാനവും ടോർസ അദിയുടെ കരയിലാണ് സ്ഥിതി ചെയ്യുന്നത്. ബ്രഹ്മപുത്ര നദിയാണ് ടോർസ നദിയുടെ പതനസ്ഥാനം.


</doc>
<doc id="378466" url="https://ml.wikipedia.org/wiki?curid=378466" title="അരുഷ ദേശീയോദ്യാനം">
അരുഷ ദേശീയോദ്യാനം

അരുഷ ദേശീയോദ്യാനം, വടക്കുകിഴക്കൻ ടാൻസാനിയയിലെ അരുഷ മേഖലയിൽ സ്ഥിതിചെയ്യുന്ന ഒരു ദേശീയോദ്യാനമാണ്. 4566 മീറ്റർ ഉയരമുള്ള ഒരു പ്രമുഖ അഗ്നിപർവ്വതമായ മൌണ്ട് മേരു ഈ ദേശീയോദ്യാനത്തിലുൾപ്പെടുന്നു. ഉദ്യാനത്തിൻറെ വലിപ്പം താരമ്യേന ചെറുതെങ്കിലും മൂന്നു വ്യത്യസ്ത മേഖലകളിലെ വ്യതിരിക്തമായ ഭൂപ്രകൃതിയാൽ വ്യത്യസ്തമാണ്.

അരുഷ ദേശീയോദ്യാനം വന്യജീവിവൈവിധ്യത്താൽ സമ്പന്നമാണ്. എന്നാൽ, ടാൻസാനിയയുടെ വടക്കൻ മണ്ഡലത്തിലെ മറ്റ് ദേശീയ ഉദ്യാനങ്ങളിലെ സന്ദർശകർക്കു ലഭിക്കുന്ന അതേ അനുഭവങ്ങൾ സന്ദർശകർ ഇവിടെ പ്രതീക്ഷിക്കരുത്. ദേശീയോദ്യാനത്തിൻറെ വലിപ്പം കുറവായിരുന്നിട്ടും ജിറാഫ്, കേപ്പ് കാട്ടുപോത്ത്, സീബ്ര, വാർത്തോഗ് (പന്നിയുടെ വർഗ്ഗത്തിൽപ്പെട്ട ജന്തു), ബ്ലാക്ക് ആൻഡ് വൈറ്റ് കൊലോബസ് കുരങ്ങ്, നീല കുരങ്ങ്, ഫ്ലമിംഗൊ, ആന, സിംഹം തുടങ്ങി നിരവധി ആഫ്രിക്കൻ മൃഗങ്ങളെ ഇവിടെ കാണുവാൻ സാധിക്കുന്നു. പുള്ളിപ്പുലികളും ഇവിടെയുണ്ടെങ്കിലും അപൂർവമായി മാത്രമേ കാണപ്പെടുന്നുള്ളൂ.


</doc>
<doc id="378468" url="https://ml.wikipedia.org/wiki?curid=378468" title="ഗോംബെ സ്ട്രീം ദേശീയോദ്യാനം">
ഗോംബെ സ്ട്രീം ദേശീയോദ്യാനം

ഗോംബെ സ്ട്രീം ദേശീയോദ്യാനം ടാൻസാനിയയിലെ പടിഞ്ഞാറൻ കിഗോമ മേഖലയിലുള്ളതും കിഗോമ മേഖലയുടെ തലസ്ഥാനമായ കിഗോമയ്ക്ക് 10 മൈൽ (20 കിലോമീറ്റർ) വടക്കായി സ്ഥിതിചെയ്യുന്നതുമായ ഒരു ദേശീയോദ്യാനമാണ്. 1968 ൽ സ്ഥാപിതമായ ഗോംബെ സ്ട്രീം ടാൻസാനിയയിലെ ഏറ്റവും ചെറിയ ദേശീയ ഉദ്യാനമാണ്. ടാൻഗനിക തടാകത്തിൻറ കിഴക്കൻ തീരത്തെ കുന്നിൻപ്രദേശത്തിനു സമാന്തരമായുള്ള 20 ചതുരശ്ര മൈൽ (52 കി.മീ) മാത്രം വിസ്തൃതിയിലുള്ള പ്രദേശത്താണ് ഈ ദേശീയോദ്യാനം നിലനിൽക്കുന്നത്. 


</doc>
<doc id="378477" url="https://ml.wikipedia.org/wiki?curid=378477" title="അങ്കമാലി ഡയറീസ്">
അങ്കമാലി ഡയറീസ്

2017 ൽ പുറത്തിറങ്ങിയ ക്രൈം ഡ്രാമ ചലച്ചിത്രമായ അങ്കമാലി ഡയറീസ് ചെമ്പൻ വിനോദ് എഴുതി ലിജോ ജോസ് പെല്ലിശേരി സംവിധാനം ചെയ്ത മലയാള ചലച്ചിത്രമാണ്. 86 പുതുമുഖ നടിനടന്മാരെ വച്ചു രൂപം കൊണ്ടതാണ് ഈ സിനിമ. ആന്റണി വർഗീസ്, രേഷ്മ രാജൻ ,കിച്ചു തെല്ലസ്,ഉല്ലാസ് ജോസ് ചെമ്പൻ ,വിനീത് വിശ്വം ,ബിറ്റോ ഡേവിസ് ,ടിറ്റോ വിൽസൺ ,ശരത് കുമാർ ,സിനോജ് വർഗീസ് എന്നിവർ പ്രധാന കഥാപാത്രങ്ങളെ അവതരിപ്പിച്ചു. Friday film house ന്റെ ബാനറിൽ നിർമിച്ച ഈ സിനിമ വിജയ് ബാബുവിന്റെ ആദ്യ നിർമ്മാണ ചിത്രമായിരുന്നു. 

വിൻസെന്റ് പെപ്പെ (ആന്റണി വർഗീസ് ) എന്ന നായക കഥാപാത്രം തന്റെ നാട്ടിലെ ഗ്യാങ്ങുകളിൽ ലീഡർ സ്ഥാനം വഹിച്ചു അങ്കമാലി അവരുടെ കുത്തകയാക്കി മാറ്റാൻ ശ്രമിക്കുന്നതാണ്. 1000 കഥാപാത്രങ്ങളെ വച്ചുകൊണ്ട് ക്ലൈമാക്സിൽ 11 മിനിറ്റ് മുഴുനീള ഷോട്ട് എടുത്തു.


</doc>
<doc id="378478" url="https://ml.wikipedia.org/wiki?curid=378478" title="അന്താരാഷ്ട്ര വന്യജീവി ചലച്ചിത്രോത്സവം">
അന്താരാഷ്ട്ര വന്യജീവി ചലച്ചിത്രോത്സവം

വർഷം തോറും യുണൈറ്റഡ് സ്റ്റേറ്റ്സിലെ മൊണ്ടാനയിലെ റോക്സേ തീയറ്ററിൽ നടക്കുന്ന ഒരു ചലച്ചിത്രോത്സവമാണ് അന്താരാഷ്ട്ര വന്യജീവി ചലച്ചിത്രോത്സവം (International Wildlife Film Festival).  

"വന്യജീവി ചലചിത്രങ്ങൾക്ക് വേണ്ടിമാത്രം അർപ്പിച്ച് ക്രമാനുഗതമായ നടത്തിവരുന്ന ആദ്യ ചലച്ചിത്രോത്സവം" ആയിരുന്നു ഇത്. മാത്രവുമല്ല "വന്യജീവി ചലച്ചിത്രങ്ങൾ മറ്റുള്ള ചലചിത്രങ്ങളിൽ നിന്നും തികച്ചും  വ്യത്യസ്തമായ ഒരു ചലനചിത്രമായിട്ടാണ് വരുന്നത് എന്നും ഈ ചലച്ചിത്രോത്സവം വ്യക്തമാക്കുന്നു". എട്ട് ദിവസം നീണ്ടുനിൽക്കുന്ന ഈ ചലച്ചിത്രോത്സവത്തിൽ ലോകത്തെ ഉന്നതരായ വന്യജീവി ചലച്ചിത്ര നിർമാതാക്കളും, നിർമ്മാതാക്കളും, ശാസ്ത്രജ്ഞരും, പരിപാലനഅധികൃതരും ഉൾപ്പെടുന്ന വിധികർത്താക്കളുടെ സമിതിയും വർഷം തോറും ഏകദേശം 12,000 വരെ ആ



</doc>
<doc id="378483" url="https://ml.wikipedia.org/wiki?curid=378483" title="ടെംപിൾ റൺ">
ടെംപിൾ റൺ

ഇമാൻജി സ്റ്റുഡിയോസ് വി കസിപ്പിച്ചെടുത്തതും പുറത്തിറക്കിയതുമായ 3 D എൻഡ്‌ലെസ്സ് റണ്ണിങ് വീഡിയോ ഗെയിം ആണ് ടെംപിൾ റൺ.
ഭാര്യഭർത്താക്കന്മാരായ keith shepherdഉം Natalia Luckyanova യും ആണ് ഇത് പ്രോഗ്രാമിം ചെയ്തതും നിർമിച്ചതും രൂപകൽപ്പന ചെയ്തെടുത്തതും.Kiril Tchangov വരകൾ പൂർത്തീകരിച്ച ഈ കളി ഇന്ന് കൊച്ചുകുട്ടികൾ മുതൽ മുതിർന്നവർ വരെ ശീലമാക്കിയിരിക്കുന്ന ഒന്നാണ്.ആദ്യമായി ഐഒഎസ് ഉപകരണങ്ങളിലായിരുന്നു ഇത് റിലീസ് ചെയ്തത്.പിന്നീട് ആൻഡ്രോയിഡിലേക്കും വിന്ഡോസിലേക്കും ചേക്കേറുകയായിരുന്നു.1 ബില്യൺ പേർ ഈ ഗെയിം ഇതിനോടകം ഡൌൺലോഡ് ചെയ്തുകഴിഞ്ഞു.

തന്നെ പിന്തുടരുന്ന ഭീകരജീവിയിൽ നിന്നും രക്ഷ നേടാൻ ഓടുന്ന ഒരു കഥാപാത്രത്തെയാണ് നമുക്ക് സഹായിക്കേണ്ടത് .അയാളെ അയാൾ ഓടുന്ന വഴികളിലെ തടസങ്ങൾ നീക്കിക്കൊടുത്ത്‌ മുന്നോട്ടുകുത്തിക്കാൻ നമ്മൾ പ്രാപ്തനാക്കണം.പൊട്ടിപ്പൊളിഞ്ഞ വഴികളും നദികളും റെയിൽ പാളങ്ങളും കടന്ന് മുന്നോട്ട് കുത്തിക്കണം.പോകുന്ന വഴികളിൽ സ്വര്ണനാണയങ്ങളും കാണാൻ സാധിക്കുന്നതാണ് .ഇടത്തോട്ടും വലത്തോട്ടും നീക്കിക്കൊണ്ട് അവ സ്വന്തമാക്കാവുന്നതുമാണ്.ഇടക്ക് തടസങ്ങൾ ചാടിക്കടക്കാനും തടസങ്ങളിൽ നിന്ന് തെന്നിമാറാനും നമ്മൾ അയാളെ സഹായിക്കണം .കളിയുടെ ഇടക്ക് നേടുന്ന ചില പെട്ടികളും സമ്മാനങ്ങളും അയാൾക് ഊർജവും സ്വര്ണനാണയങ്ങളും നൽകി മുന്നേറാൻ സഹായിക്കും .

ടെംപിൾ റൺ എന്ന ഈ ഗെയിം സിനിമ ആക്കാൻ ഇമാൻജി സ്റ്റുഡിയോസുമായി നിർമാതാവ് ഡേവിഡ്‌ ഹൈമാൻ സംഭാഷണത്തിലേർപ്പെട്ടതായും ഉണ്ട് .

</doc>
<doc id="378484" url="https://ml.wikipedia.org/wiki?curid=378484" title="മരുഭൂമീകരണം">
മരുഭൂമീകരണം

മരുഭൂമീകരണം എന്നത് താരതമ്യേന വരണ്ട ഭൂഭാഗങ്ങൾ വേഗം തരിശാകപ്പെടുന്ന, മണ്ണിനുണ്ടാകുന്ന ഒരു തരം ഘടനാമാറ്റമാണ്. ജലസാന്നിധ്യവും അതോടൊപ്പം സസ്യജാലങ്ങളും വന്യജീവിസമ്പത്തും നഷ്ടപ്പെടുകന്നു. കാലാവസ്ഥാമാറ്റം, മനുഷ്യന്റെ പ്രവൃർത്തികൾ മൂലമുള്ള മണ്ണിന്റെ അമിതമായ ചൂഷണം മുതലായ വ്യത്യസ്തങ്ങളായ ഘടകങ്ങളാണ് ഇതിനു കാരണമാകുന്നത്. ഭൂമിയുടെ ജീവചക്രത്തിന്റെ ജീവമേഖലയിൽ മരുഭൂമികൾ സ്വാഭാവികമായി പ്രത്യക്ഷപ്പെടുമ്പോൾ ഇതിനെ ഒരു പ്രകൃതി പ്രതിഭാസം എന്നു വിളിക്കാം. എന്തിരുന്നാലും, "മണ്ണിന്റെ മരണം" എന്നു പറയാവുന്ന, മണ്ണിന്റെ നിലനിൽപ്പിന് അത്യാവശ്യമായ പോഷകഘടകങ്ങളുടെ മേൽനോട്ടമില്ലാതെയുള്ള ഇല്ലാതാകൽ മൂലം മരുഭൂമികൾ ഉണ്ടാകുമ്പോൾ, ഇതിനു കാരണം മനുഷ്യന്റെ അമിതമായ ചൂഷണമാണെന്നാണ് കാണാൻ സാധിക്കുക. മരുഭൂമീകരണം എന്നത് ആഗോളമായ ജൈവപരവും പരിസ്ഥിതിപരവുമായ ഒരു പ്രശ്നമാണ്. 


Mitigation:



</doc>
<doc id="378487" url="https://ml.wikipedia.org/wiki?curid=378487" title="തവിട്ട് നിറമുള്ള പ്രഭാതം">
തവിട്ട് നിറമുള്ള പ്രഭാതം

ഫ്രഞ്ച് എഴുത്തുകാരനായ ഫ്രാങ്ക്‌ പാവ്‌ലോഫ്‌ 1998 ൽ എഴുതിയ പ്രശസ്തമായ ചെറുകഥയാണ് തവിട്ട് നിറമുള്ള പ്രഭാതം (En: Brown Morning). 14 പേജുകളിൽ ഒതുങ്ങുന്ന കല്പിതകഥയായിരുന്നുവെങ്കിലും അന്ന് ഇത് ഉയർത്തിവിട്ട ചർച്ചകൾ ഏറെയായിരുന്നു. മലയാളഭാഷയിൽ അടക്കം മുപ്പതോളം ഭാഷകളിലേക്ക് ഇത് വിവർത്തനം ചെയ്തിരുന്നു. കൃത്യവും ശക്തവുമായ വാക്യങ്ങൾ കൊണ്ടും സംഭാഷണം കൊണ്ടും ഏറെ ശക്തമായിരുന്നു ഈ കുഞ്ഞു കൃതി.

കഥാനായകൻ ചാർളി എന്ന സുഹൃത്തുമായി നടത്തുന്ന സംഭാഷണത്തിലൂടെയാണ് കഥ തുടങ്ങുന്നത്. കഥ വളരെ ലളിതമാണ്, സ്വേച്ഛാധിപത്യവും മനുഷ്യസാതന്ത്ര്യ നിരാസവും വളരെയധികം അസ്വാസ്ഥ്യങ്ങൾ സൃഷ്ടിക്കുന്നതാണു ഇതിവൃത്തം. ബ്രൺ എന്ന സ്ഥലത്ത് പൂച്ചകൾ വർദ്ധിച്ചു വരുന്നു. അവയുടെ എണ്ണം നിയന്ത്രിക്കാൻ സർക്കാർ തീരുമാനിക്കുന്നു. അതിനായി, തവിട്ട് നിറമുള്ള പൂച്ചകളെ മാത്രം ബാക്കി വെച്ച് ബാക്കിയെല്ലാറ്റിനേയും കൊന്നുകളയാൻ ഗവണ്മെന്റ് ഉത്തരവിടുന്നു. ഇതിനായി പട്ടാളക്കാരെ വരെ ഇറക്കി സൗജന്യമായി വിഷമരുന്നുകൾ ഗവണ്മെന്റ് നൽകുന്നു.

കഥ പുരോഗമിക്കുന്നത് തവിട്ട് നിറത്തിന്റെ അകമ്പടിയോടെ തന്നെയാണ്. പൂച്ചകൾ ഒക്കെ നശിച്ചപ്പോൾ തവിട്ട് നിറമുള്ള നായകളെ ബാക്കി നിർത്തി ബാക്കിയെല്ലാ നായകളേയും കൊന്നുകളയാനായി ഗവണ്മെന്റിന്റെ തീരുമാനം. തുടർന്ന് "ബ്രൗൺ ന്യൂസ്" എന്ന പത്രം മാത്രം നിലനിർത്തി ബക്കിയെല്ലാ പത്രങ്ങളും നിർത്താൻ ഗവണ്മെന്റ് ഉത്തരവിറക്കുന്നു. തുടർന്ന് അറിവ് പ്രധാനം ചെയ്യുന്ന വായനശാലകളെ ആയിരുന്നു ലക്ഷ്യമിട്ടത്. അങ്ങനെ വന്ന്, അവസാനമാവുമ്പോൾ കഥ പറയുന്ന ആൾ വരെയും പട്ടാളക്കാരാൽ അറസ്റ്റ് ചെയ്യപ്പെടുന്നു. ഇടയ്ക്കെപ്പൊഴോ കഥാനായകൻ അറിഞ്ഞു തന്റെ ആത്മമിത്രം ചാർളിയും ഇതേ കാരണത്താൽ അറസ്റ്റ് ചെയ്യപ്പെട്ടുവെന്ന്; കാരണം, അയാൾക്ക് ഇപ്പോൾ തവിട്ടു നിറമുള്ള നായ്ക്കളുണ്ടെങ്കിലും മുമ്പ് ആ നിറം അല്ലാത്ത നായ്ക്കളെയും വളർത്തിയ ചരിത്രമുണ്ടായിരുന്നു എന്നതായിരുന്നു.

ഹിറ്റലറുടെ നാസിപ്പടയുടെ ചിഹ്നത്തിന്റെ നിറമായിരുന്നു തവിട്ട്. ലോകത്ത് വളർന്നുവരുന്ന സ്വേച്ഛാധിപത്യ ഭരണകൂടങ്ങളുടെയും ഫാസിസ്റ്റ്‌ മനോഭാവങ്ങളുടെയും തുറന്നു കാട്ടുകയാണ് ഈ ചെറുകഥയിലൂടെ ചെയ്യുന്നത്. അതിനായി ഒരു സാങ്കല്പിക ലോകം സൃഷ്ടിക്കുകയായിരുന്നു കഥാകൃത്ത് ചെയ്തത്.



</doc>
<doc id="378490" url="https://ml.wikipedia.org/wiki?curid=378490" title="ആവാസവ്യവസ്ഥയുടെ തകർച്ച">
ആവാസവ്യവസ്ഥയുടെ തകർച്ച

ആവാസവ്യവസ്ഥയുടെ തകർച്ച എന്നത് പ്രകൃത്യായുള്ള ആവാസവ്യവസ്ഥ അതിൽ വസിക്കുന്ന സ്പീഷീസുകളെ സംരക്ഷിക്കാനുള്ള കഴിയാത്ത വിധം ഊഷരമായിപ്പോകുന്ന പ്രക്രിയയാണ്. ഈ പ്രക്രിയയിൽ മുൻപ് ആവാസവ്യവസ്ഥയിൽ ജീവിച്ചിരുന്ന ജീവജാലങ്ങൾ പലായനം ചെയ്യപ്പെടുകയോ അല്ലെങ്കിൽ നശിക്കുകയോ ചെയ്യുന്നു. ഇത് ജൈവവൈവിധ്യം കുറയ്ക്കുന്നു. വ്യാവസായിക ഉൽപ്പാദനത്തിനു വേണ്ടിയുള്ള പ്രകൃതി വിഭവങ്ങൾ വിളയിക്കാനും നഗരവൽക്കരണത്തിനും വേണ്ടിയുള്ള മനുഷ്യന്റെ പ്രവർത്തനങ്ങൾ ആവാസവ്യവസ്ഥയുടെ തകർച്ചയ്ക്കയ്ക്ക് കാരണങ്ങളാണ്. കൃഷിയ്ക്കു വേണ്ടി ആവാസവ്യവസ്ഥകളെ ഇല്ലാതാക്കുന്നത് ആവാസവ്യവസ്ഥയുടെ ഒരു പ്രധാന കാരണമാണ്. ആവാസവ്യവസ്ഥയുടെ തകർച്ചയ്ക്ക് കാരണമാകുന്ന പ്രധാനപ്പെട്ട കാരണങ്ങളിൽ ഖനനം, മരം വെട്ടൽ, മൽസ്യബന്ധനം, നഗരമേഖലയുടെ വ്യാപനം എന്നിവ ഉൾപ്പെടുന്നു. ലോകവ്യാപകമായി സ്പീഷീസുകളുടെ വംശനാശത്തിനു കാരണമാകുന്ന പ്രഥമമായ കാരണമായി ഇപ്പോൾ ആവാസവ്യവസ്ഥയുടെ തകർച്ചയെ കണക്കാക്കിയിട്ടുണ്ട്. 



</doc>
<doc id="378495" url="https://ml.wikipedia.org/wiki?curid=378495" title="നഗരവത്കരണം">
നഗരവത്കരണം

നഗരവത്കരണം അർഥമാക്കുന്നത് ഗ്രാമപ്രദേശങ്ങളിൽ നിന്നും നഗരപ്രദേശങ്ങളിലേക്കുള്ള ജനസംഖ്യയുടെ മാറ്റവും, ( അല്ലെങ്കിൽ " നഗരപ്രദേശങ്ങളിൽ ജീവിക്കുന്ന ജനങ്ങളുടെ അനുപാതത്തിലുള്ള പെട്ടെന്നുള്ള വർധനവ് "), ഓരോ സമൂഹവും മാറ്റത്തിനോടു ചേർന്നുപോകുന്ന വഴികളുമാണ്. പട്ടണങ്ങളും നഗരങ്ങളും ഉണ്ടാകുകയും കേന്ദ്രഭാഗങ്ങളിൽ കൂടുതൽ ആളുകൾ ജീവിക്കാനും ജോലിചെയ്യാനും ആരംഭിക്കുന്നതോടെ കൂടുതൽ വലുതാകുകയും ചെയ്യുന്ന പ്രക്രിയയാണ് പ്രധാനമായും ഇവിടെ നടക്കുന്നത്. അമേരിക്ക മുന്നോട്ട് വെയ്ക്കുന്നത്, 2008 ന്റെ അവസാനത്തോടെ ലോകജനസംഖ്യയിൽ പകുതിയും നഗരപ്രദേശത്ത് ജീവിച്ചേക്കാം എന്നാണ്. 2050 ആകുന്നതോടെ വികസ്വര രാജ്യങ്ങളിലെ എകദേശം 64% പേരും വികസിത രാജ്യങ്ങളിലെ 86% ശതമാനം പേരും നഗരവൽക്കരണത്തിന് വിധേയമാകുമെന്നാണ് പ്രവചിക്കപ്പെടുന്നത്. 

ഭൂമിശാസ്ത്രം, സോഷ്യോളജി, ധനതത്ത്വശാസ്ത്രം, നഗരാസൂത്രണം, പൊതുജനാരോഗ്യം തുടങ്ങിയ മേഖലകളുമായി നഗരവത്ക്കരണം ബന്ധപ്പെട്ടിരിക്കുന്നു. സ്ഥാപിതമായ ഒരു സമയത്തിലെ ഒരു പ്രത്യേക സാഹചര്യമായോ (ഉദാഹരണത്തിന്: നഗരങ്ങളിലേയോ പട്ടണങ്ങളിലേയോ ആകെ ജനസംഖ്യയുടേയോ അല്ലെങ്കിൽ പ്രദേശത്തിന്റേയോ അനുപാതം) അല്ലെങ്കിൽ സമയത്തിനൊപ്പമുള്ള ആ സാഹചര്യത്തിന്റെ വർധനവായോ നഗരവത്ക്കരണത്തെ കാണാം. 

Contributors to urbanization:
Historical:

Regional:


</doc>
<doc id="378499" url="https://ml.wikipedia.org/wiki?curid=378499" title="ജൊസാനി ച്വാക്കാ ദേശീയോദ്യാനം">
ജൊസാനി ച്വാക്കാ ദേശീയോദ്യാനം

ജൊസാനി ച്വാക്കാ ബേ ദേശീയോദ്യാനം, സാൻസിബാർ ദ്വീപിൽ സ്ഥിതിചെയ്യുന്ന ടാൻസാനിയിലെ വിസ്തൃതിയുളള ഒരു ദേശീയ ഉദ്യാനമാണ്. സാൻസിബറിലെ ഏക ദേശീയോദ്യാനമാണിത്.

ആഫ്രിക്കയിലെ മറ്റ് പ്രദേശങ്ങളിൽ കാണപ്പെടുന്ന കറുപ്പും വെളുപ്പും നിറമുള്ള കൊളോബസുകളിൽ നിന്ന് വ്യത്യസ്തമായി, മഴക്കാടുകളിൽ മാത്രം കാണപ്പെടുന്ന സാൻസിബാർ റെഡ് കൊളോബസ്  ("Procolobus kirkii)" എന്ന ഒരിനം കുരങ്ങൻമാരെ ഈ ദേശീയോദ്യാനത്തിൽ കണ്ടുവരുന്നു. ഇവ കിർൿസ് റെഡ് കൊളോബസ് എന്നും അറിയപ്പെടുന്നു. ഇവയുടെ എണ്ണം കണക്കകാക്കിയിരിക്കുന്നത് 1000 മാത്രമാണ്.  സർ ജോൺ കിർക്ക് (1832-1922) എന്ന സാൻസിബാറിലെ ബ്രിട്ടീഷ് വംശജൻറെ പേരാണ് ഇതിനു നൽകിയിരിക്കുന്നത്. ഇവയെ ആദ്യമായി ജന്തുശാസ്ത്രത്തിനു പരിചയപ്പെടുത്തിയ് ഇദ്ദേഹമായിരുന്നു.  1990 കളുടെ മധ്യത്തിൽമുതൽ സാൻസിബറിൽ പ്രധാന സംരക്ഷണം കൊടുക്കേണ്ട ഇനമായി ഈ വർഗ്ഗം രേഖപ്പെടുത്തപ്പെട്ടു. ഈ ദേശീയോദ്യാത്തിൽ കാണപ്പെടുന്ന മറ്റു ജീവിയിനങ്ങൾ സൈക്സ് കുരങ്ങൻ, ബുഷ് ബേബീസ് (ഗലാഗോ), 50 ലേരെ ഇനം പൂമ്പാറ്റകൾ, 40 ലധികം ഇനം പക്ഷികൾ എന്നിവയാണ്. 


</doc>
<doc id="378501" url="https://ml.wikipedia.org/wiki?curid=378501" title="ഫ്രാങ്ക്‌ പാവ്‌ലോഫ്‌">
ഫ്രാങ്ക്‌ പാവ്‌ലോഫ്‌

ഫ്രഞ്ച് കഥാകാരനും കവിയുമാണ് ഫ്രാങ്ക്‌ പാവ്‌ലോഫ്‌. ബൾഗേറിയയിൽ 1940, ഏപ്രിൽ 24 -നായിരുന്നു ജനനം. മനഃശാസ്‌ത്രജ്ഞൻ, ചിൽഡ്രൻസ്‌ റൈറ്റ്‌സ്‌ വിദഗ്‌ദ്ധൻ എന്നീ നിലകളിൽ പ്രസിദ്ധനാണിദ്ദേഹം. തെക്കേ അമേരിക്ക, ആഫ്രിക്ക, ഏഷ്യ എന്നീ ഭൂഖണ്ഡങ്ങളിൽ കമ്മ്യൂണിറ്റി ഡവലപ്‌മെന്റ്‌ പ്രോജക്ടുകളിൽ ഒക്കെയും സജീവ പങ്കാളിത്തം ഉള്ള വ്യക്തിയായിരുന്നു ഫ്രാങ്ക്‌ പാവ്‌ലോഫ്‌. ബാലസാഹിത്യം, ചെറുകഥ, നോവൽ, കവിത എന്നീ വിഭാഗങ്ങളിലായി ഇതുപതിലധികം കൃതികൾ രചിച്ചിട്ടുണ്ട്. 1998 ഇൽ രചിക്കപ്പെട്ട തവിട്ട് നിറമുള്ള പ്രഭാതം എന്ന ചെറുകഥ മലയാളം അടക്കം മുപ്പതോളം ഭാഷകളിലേക്ക് വിവർത്തനം ചെയ്യപ്പെട്ട കൃതിയായിരുന്നു. ഇപ്പോൾ ഫ്രാൻസിലെ ഗ്രെനോബ്ലിൽ താമസിച്ചു വരുന്നു.


</doc>
<doc id="378504" url="https://ml.wikipedia.org/wiki?curid=378504" title="കറ്റാവി ദേശീയോദ്യാനം">
കറ്റാവി ദേശീയോദ്യാനം

കറ്റാവി ദേശീയോദ്യാനം 1974 ൽ സ്ഥാപിക്കപ്പെട്ടതും ഒരു ടാൻസാനിയിലെ കറ്റാവി മേഖലയിൽ സ്ഥിതിചെയ്യുന്നതുമായ ദേശീയോദ്യാനമാണ്. മറ്റു ടാൻസാനിയൻ ദേശീയ പാർക്കുകളെ അപേക്ഷിച്ച് വളരെ വിദൂരസ്ഥമായി സ്ഥിതിചെയ്യുന്നതിനാൽ, വളരെ വിരളമായി മാത്രം സന്ദർശിക്കുന്ന ഒരു ദേശീയോദ്യാനമാണിത്. ഏകദേശം 4,471 ചതുരശ്ര കിലോമീറ്റർ (1,726 ച മൈൽ)  വിസ്തൃതിയുള്ള ഇത് ടാൻസാനിയയിലെ മൂന്നാമത്തെ വലിയ ദേശീയോദ്യാനമാണ്. കട്ടുമാ നദി, കറ്റാവി തടാകം, ചഡ തടാകത്തിൻറെ വെള്ളപ്പൊക്ക സമലതലങ്ങൾ എന്നിവയെല്ലാം ഉൾക്കൊള്ളുന്നതാണ് ഈ ഉദ്യാനം.


</doc>
<doc id="378506" url="https://ml.wikipedia.org/wiki?curid=378506" title="കിറ്റുലോ ദേശീയോദ്യാനം">
കിറ്റുലോ ദേശീയോദ്യാനം

കിറ്റുലോ ദേശീയോദ്യാനം, ടാൻസാനിയയിലെ തെക്കൻ പർവ്വതമേഖലയിലെ കിറ്റുലോ പീഠഭൂമിയിലുള്ള പർവ്വതപ്രകൃതമായ പുൽമേടുകളടങ്ങിയ സംരക്ഷിത പ്രദേശമാണ്.


</doc>
<doc id="378509" url="https://ml.wikipedia.org/wiki?curid=378509" title="മല നീർനായ">
മല നീർനായ

ദക്ഷിണ ഏഷ്യയിലും ദക്ഷിണകിഴക്കേ ഏഷ്യയിലും കാണപ്പെടുന്ന ഒരു നീർനായ ആണ് മല നീർനായ . ഏറ്റവും ചെറിയ നീര്നാമയയായ ഇത് സാധാരണ നീര്നാ യയുടെ ഒരു ചെറിയ പതിപ്പാണ്‌. ഇവയുടെ കാല്വിറരലുകൾ ചേര്ന്നിണരിക്കുന്നതും നഖങ്ങൾ ചെറിയ മുള്ളുപോലെ അവികസിതമായി കാണപ്പെടുന്നതുമാണ്. വിരലുകളുടെ താഴെയായി ചെറിയ പൂടകൾ കാണപ്പെടുന്നു. അവയുടെ വിരലുകളുടെ നീളം വ്യത്യസ്തമായിരിക്കും. അടിവശം ഇളം തവിട്ടു മുതൽ മഞ്ഞ നിറം വരെയാകാം. ചുണ്ടിന്റെ വശങ്ങളും താടിയും തൊണ്ടയും മിക്കവാറും വെളുപ്പുനിറമാണ്. തലയും നെറ്റിയും കടുത്തനിറത്തിലുമായിരിക്കും. 
ഇവയെ ഏറ്റവും നന്നായി കാണാൻ കഴിയുന്നത് കാസിരംഗ നാഷണൽ പാര്ക്കി ലാണ്
ഇന്ത്യ, നേപ്പാൾ, ഭൂട്ടാൻ, ബംഗ്ലാദേശ്, മ്യാന്മാർ തുടങ്ങിയ രാജ്യങ്ങളിൽ ഇവയുടെ സാന്നിധ്യം കണ്ടെത്തിയിട്ടുണ്ട്.

ഹിമാലയപ്രാന്തങ്ങളിലെ നദികളും അരുവികളും വയലുകളും പൂര്വേ്ന്ത്യ, ദക്ഷണന്ത്യയിലെ കുന്നുകൾ. ചതുപ്പ് പ്രദേശങ്ങളിലും കണ്ടല്കാടുകളിലും ഇവ കാണപ്പെടുന്നു. മറ്റു നീർനായകളിൽനിന്നും വിഭിന്നമായി ഇവ ഏറെനേരവും കരയിലാണ് ചിലവഴിക്കുന്നത്. മനുഷ്യവാസമില്ലാത്ത ഉൾപ്രദേശങ്ങൾ ഇവ ഇഷ്ടപ്പെടുന്നു.

ഇവ ഞണ്ട്, ഒച്ച്, നത്തക്കക്ക, പ്രാണികൾ തുടങ്ങിയവയും ചെറിയ മീനുകളും ഭക്ഷിക്കുന്നു. ഇവയുടെ കട്ടിയുള്ള തോടുകൾ ചവയ്ക്കാൻ പാകത്തിലുള്ളതാണ് നീര്നാ യകളുടെ പല്ലുകൾ. 

ഇവ പൊതുവേ സന്ധ്യക്കും രാത്രിയിലുമാണ് പുറത്തിറങ്ങി നടക്കുന്നത്. ഇവക്കു ശക്തമായ ഇണചേരൽ ബന്ധമാണുള്ളത്. ഇവയുടെ കൂട്ടത്തിൽ 15 എണ്ണം വരെ കാണാറുണ്ട്.

ഇവയുടെ ഗര്ഭ ധാരണസമയം ഏകദേശം 60 ദിവസമാണ്. കുഞ്ഞുങ്ങൾ ഏകദേശം 5 ആഴ്ച വരെ കണ്ണുകൾ അടച്ചു തന്നെയിരിക്കും. 




</doc>
<doc id="378511" url="https://ml.wikipedia.org/wiki?curid=378511" title="മികുമി ദേശീയോദ്യാനം">
മികുമി ദേശീയോദ്യാനം

മികുമി ദേശീയോദ്യാനം ടാൻസാനിയയിലെ മോറോഗോറോയ്ക്കു സമീപമുള്ള 1964 ൽ സ്ഥാപിതമായ ഒരു ദേശീയോദ്യാനമാണ്. 3,230 ചതുരശ്ര കിലോമീറ്റർ വിസ്തൃതിയുള്ള ഈ ദേശീയോദ്യാനം രാജ്യത്തെ നാലാമത്തെ വലിയ ഉദ്യാനമാണ്. ഈ ദേശീയോദ്യാനത്തെ ഖണ്ഡിച്ച് ടാൻസാനിയയുടെ എ -7 ഹൈവേ കടന്നുപോകുന്നു. മികുമി തെക്കൻ പ്രദേശത്ത് സല്യൂസ് ഗെയിം റിസേർവുമായി  അതിർത്തി പങ്കിടുന്നു. ഈ രണ്ട് ദേശീയോദ്യനങ്ങളും ചേർന്ന് അത്യപൂർവ്വമായ ആവാസവ്യവസ്ഥ കാഴ്ചവയ്ക്കുന്നു. ഈ ദേശീയോദ്യാനത്തിൻറെ പ്രകൃതിദത്തമായ രണ്ട് അതിരുകൾ ഉഡ്‍സുൻഗ്വ പർവ്വതനിരകളും ഉലുഗുരു പർവതനിരകളുമാണ്. 


</doc>
<doc id="378513" url="https://ml.wikipedia.org/wiki?curid=378513" title="സമുദ്രനിരപ്പിന്റെ ഉയർച്ച">
സമുദ്രനിരപ്പിന്റെ ഉയർച്ച

സമുദ്രനിരപ്പിന്റെ ഉയർച്ച എന്നത് ലോകത്തിലെ സമുദ്രങ്ങളിലെ ജലത്തിന്റെ വ്യാപ്തത്തിലുണ്ടാകുന്ന വർധനമൂലം ലോകവ്യാപകമായി ശരാശരി സമുദ്രനിരപ്പിലുണ്ടാകുന്ന ഉയർച്ചയാണ്. സമുദ്രങ്ങളിലെ ജലത്തിന്റെ താപീയവികാസവും അല്ലെങ്കിൽ ഐസ്ഷീറ്റുകളും, കരയിലെ ഗ്ലേസിയറുകളും ഉരുകുന്നതും മൂലം സമുദ്രനിരപ്പിലുണ്ടാകുന്ന ഉയർച്ചയ്ക്ക് കാരണമാകുന്നത് ആഗോള കാലാസ്ഥാമാറ്റമാണ്. കടലിലൂടെ ഒഴുകി നടക്കുന്ന ഐസ് ഷെല്ലുകളോ അല്ലെങ്കിൽ ഐസ് ബർഗ്ഗുകളോ ഉരുകുന്നത് സമുദ്രനിരപ്പ് ചെറുതായി മാത്രമേ കുറിക്കുന്നുള്ളൂ. 

പ്രത്യേക മേഖലകളിലെ സമുദ്രനിരപ്പിന്റെ ഉയർച്ച ആഗോള ശരാശരിയേക്കാൾ കൂടുതലോ, കുറവോ ആകാം. ഇതിനെ സ്വാധീനിക്കുന്ന പ്രദേശികമായ ഘടകങ്ങളിൽ ടെക്റ്റോണിക് പ്രഭാവങ്ങൾ, കരഭാഗത്തിന്റെ താണുപോകൽ, വേലിയിറക്കം, സമുദ്രജലപ്രവാഹങ്ങൾ, കൊടുങ്കാറ്റുകൾ മുതലായവ സ്വാധീനിക്കാം. 

സമുദ്രതീരങ്ങളിലേയും ദ്വീപുകളിലേയും മനുഷ്യന്റെ ജനസംഖ്യയേയും സമുദ്ര ആവാസവ്യവസ്ഥ പോലെയുള്ള പ്രകൃതിദത്തമായ പരിസ്ഥിതിയേയും സമുദ്രനിരപ്പിന്റെ ഉയർച്ചയ്ക്ക് സ്വാധീനിക്കാൻ കഴിയും. 




</doc>
<doc id="378517" url="https://ml.wikipedia.org/wiki?curid=378517" title="മ്കോമാസി ദേശീയോദ്യാനം">
മ്കോമാസി ദേശീയോദ്യാനം

മ്കോമാസി ദേശീയോദ്യാനം വടക്കുകിഴക്കൻ ടാൻസാനിയയിലെ, കെനിയൻ അതിർത്തിയിൽ കിളിമാഞ്ചാരോ മേഖലയിലും തൻഗ മേഖലയിലുമായി സ്ഥിതിചെയ്യുന്ന ഒരു ദേശീയോദ്യാനമാണ്. 1951 ൽ ഒരു ഗെയിം റിസർവ് ആയി ഇത് സ്ഥാപിക്കപ്പെട്ട് ഇത് 2006 ൽ ദേശീയോദ്യാനമെന്ന പദവിയിലേയ്ക്ക് ഉയർത്തപ്പെട്ടു.

3,200 ചതുരശ്ര കിലോമീറ്റർ വിസ്തൃതിയിൽ പരന്നുകിടക്കുന്ന ഈ പാർക്കിനെ ചുറ്റിപ്പറ്റിയുള്ള സസ്യജാലങ്ങളി‍ൽ ഏറെയും  "Acacia"-"Commiphora" വർഗ്ഗത്തിലുള്ള സസ്യങ്ങളാണ്. കെനിയയിലെ റ്റ്സാവോ വെസ്റ്റ് ദേശീയോദ്യാനത്തിൻറെ തുടർച്ചയായിട്ടാണീ ഉദ്യാനം.

</doc>
<doc id="378519" url="https://ml.wikipedia.org/wiki?curid=378519" title="റുവാഹ ദേശീയോദ്യാനം">
റുവാഹ ദേശീയോദ്യാനം

റുവാഹ ദേശീയോദ്യാനം ടാൻസാനിയയിലെ ഏറ്റവും വലിയ ദേശീയോദ്യാനമാണ്. 2008 ലെ ഉസൻഗു ഗെയിം റിസർവ്വിൻറെയും മറ്റു പ്രധാന തണ്ണീർത്തടങ്ങളുടേയും കൂട്ടിച്ചേർക്കലോടെ 20,226 ചതുരശ്ര കിലോമീറ്ററായി (7,809 ച മൈൽ) വ്യാപ്തി വർദ്ധിച്ച ഈ ദേശീയോദ്യാനം ടാൻസാനിയയിലെയും കിഴക്കൻ ആഫ്രിക്കയിലേയും ഏറ്റവും വലിയ ദേശീയോദ്യാനമായി മാറി.

ഇരിങ്ങ പട്ടണത്തിന് ഏകദേശം 130 കിലോമീറ്റർ (81 മൈൽ) പടിഞ്ഞാറായിട്ടാണ് ദേശീയോദ്യാനം സ്ഥിതി ചെയ്യുന്നത്. രുംഗ്വ ഗെയിം റിസർവ്വ്, കിസിഗോ & മുഹേസി ഗെയിം റിസർവ്വുകൾ, മ്പോമിപ വന്യമൃഗ മാനേജ്‍മെൻറ് മേഖല എന്നിവകൂടി ഉൾപ്പെടുന്നതും 45,000 ചതുരശ്ര കിലോമീറ്റർ (17,000 ചതുരശ്ര മൈൽ) പ്രദേശം ഉൾക്കൊളളുന്നതുമായ റുങ്ക്വ-കിസിഗോ-മുഹേസി,  ആവാസ വ്യവസ്ഥയുടെ ഭാഗമാണീ ദേശീയോദ്യാനം.


</doc>
<doc id="378522" url="https://ml.wikipedia.org/wiki?curid=378522" title="ഭൂഗർഭജല മലിനീകരണം">
ഭൂഗർഭജല മലിനീകരണം

ഭൂഗർഭജല മലിനീകരണം സംഭവിക്കുന്നത് ഭൂമിയിലേക്ക് മാലിന്യങ്ങൾ വിടുമ്പോൾ അവ ഭൂഗർഭജലത്തിൽക്കലർന്നാണ്. ഭൂഗർഭജലത്തിലെ ലഘുവും ആവശ്യമില്ലാത്തതുമായ ഘടകം, മലിനീകരണവസ്തു അല്ലെങ്കിൽ അശുദ്ധപദാർത്ഥം എന്നിവ മൂലം ഇത് പ്രകൃത്യാ സംഭവിക്കാം. ജലത്തിന്റേയും ചലനവും വെള്ളത്തെ ഉൾക്കൊള്ളുവാനും അതിനു ചലിക്കുവാനും ഇടംനൽകുന്ന പാറക്കെട്ടുകൾക്കുള്ളിലേടെയുള്ള വ്യാപനവും കൂടുതൽ മേഖലകളിലേക്ക് മാലിന്യവസ്തുവിനെ വ്യാപിപ്പിക്കുന്നു. 

ലോകവ്യാപകമായി കുടിവെള്ളത്തിലെ ഏറ്റവും ഗൗരവകരമായ അജൈവ മലിനീകരണവസ്തുവായി ലോകാരോഗ്യസംഘട അംഗീകരിച്ചിരിക്കുന്നത് അർസനിക്കും ഫ്ലൂറൈഡുമാണ്. 

ചൈന, ഇന്ത്യ, ബംഗ്ലാദേശ് ഉൾപ്പെടുന്ന ഏഷ്യയിൽ ഭൂഗർഭജലത്തിൽ മെറ്റലോയിഡ് ആർസനിക്ക് പ്രകൃതിദത്തമായി കാണപ്പെടുന്നു. 


</doc>
<doc id="378527" url="https://ml.wikipedia.org/wiki?curid=378527" title="അമിതപോഷണം">
അമിതപോഷണം

കൂടിയ അളവിലുള്ള പോഷകഘടകങ്ങൾ മൂലം ജലാശയം സമ്പുഷ്ടമാക്കുന്നതിനെയാണ് അമിതപോഷണം എന്ന് പറയുന്നത്. സസ്യങ്ങളുടേയും ആൽഗയുടേയും വളർച്ച ഈ പ്രക്രിയ ത്വരിതപ്പെടുത്തുന്നു. ബയോമാസിന്റെ ആധിക്യം കാരണം ജലാശയത്തിലെ ഓക്സിജന്റെ അളവിൽ കുറവു വരുത്തുന്നു. പോഷകഘടകങ്ങളുടെ അളവിലെ വൻ വർധന കാരണം ജലാശയത്തിലെ ഫൈറ്റോപ്ലാങ്ക്ടണിന്റെ എണ്ണത്തിലുണ്ടാകുന്ന വർദ്ധനയാണ് ഒരു ഉദാഹരണം. ഫോസ്ഫേറ്റ് അടങ്ങിയിരിക്കുന്ന ഡിറ്റർജന്റുകൾ, വളങ്ങൾ,ഓടമാലിന്യങ്ങൾ തുടങ്ങിയവ ജല ആവാസവ്യവസ്ഥയിൽ തള്ളുന്നതധികവും എല്ലായ്പ്പോഴും അമിതപോഷണം ത്വരിതപ്പെടുത്തുന്നു. 


</doc>
<doc id="378531" url="https://ml.wikipedia.org/wiki?curid=378531" title="കപ്പലോട്ടത്തിന്റെ പാരിസ്ഥിതിക ആഘാതം">
കപ്പലോട്ടത്തിന്റെ പാരിസ്ഥിതിക ആഘാതം

കപ്പലോട്ടത്തിന്റെ പാരിസ്ഥിതിക ആഘാതത്തിൽ ഹരിതവാതങ്ങളുടെ പുറന്തള്ളൽ, ശബ്ദമലിനീകരണം, എണ്ണമലിനീകരണം എന്നിവ ഉൾപ്പെടുന്നു. ഇന്റർനാഷനൽ മാരിടൈം ഓർഗനൈസേഷൻ (IMO)കണക്കാക്കിയതനുസരിച്ച് 2012 ലെ കപ്പലോട്ടം മൂലമുള്ള കാർബൺ ഡയോക്സൈഡിന്റെ പുറന്തള്ളൽ ആഗോളതലത്തിൽ മനുഷ്യന്റെ ഇടപെടൽ മൂലമുള്ള കാർബൺ മോണോക്സൈഡിന്റെ പുറന്തള്ളലിൽ 2.2% ത്തിനു തുല്യമാണ്. യാതൊരു നടപടിയും എടുക്കുന്നില്ലെങ്കിൽ 2050 ൽ ഇത് 2 മുതൽ 3 മടങ്ങ് വരെ അവ ഉയരാമെന്നാണ് പ്രതീക്ഷിക്കുന്നത്. 

നോർവ്വേയിലെ ഓസ്ലോയിൽ 23 മുതൽ 27 വരെ ജൂൺ മാസം 2008 ലാണ് കപ്പലുകളിൽ നിന്നുള്ള ഹരിതവാതകങ്ങളുടെ പുറന്തള്ളലിനെക്കുറിച്ചുള്ള ഐ. എം. ഒ വർക്കിംഗ് ഗ്രൂപ്പിന്റെ ആദ്യത്തെ ഉച്ചകോടി നടന്നത്. 




</doc>
<doc id="378534" url="https://ml.wikipedia.org/wiki?curid=378534" title="ക്രോംകാസ്റ്റ്">
ക്രോംകാസ്റ്റ്

ക്രോംകാസ്റ്റ് ഗൂഗിൾ സൃഷ്ടിച്ച ഒരു ഡിജിറ്റൽ മീഡിയ പ്ലേയർ ആണ് .എച്.ഡി.എം.ഐ. സംവിധാനം ഉള്ള ടി.വി യുമായി കണക്ട് ചെയ്ത്‌ ഒരു മൊബൈൽ ഫോൺ വഴിയോ പി.സി വഴിയോ എച്ച്.ഡി മികവുള്ള കണ്ടന്റ് ഷെയർ ചെയ്യാവുന്നതാണ്.രണ്ട് സാഹചര്യങ്ങളിലും, അയച്ചയാളുടെ ഉപകരണത്തിലെ "കാസ്റ്റ്" ബട്ടണിൽ പ്ലേബാക്ക് ആരംഭിക്കുന്നു.

ഉള്ളടക്കം സ്ട്രീം ചെയ്യുന്നതിന് ക്രോം കാസ്റ്റ് രണ്ട് രീതികൾ ഉപയോഗിക്കുന്നു: Google Cast സാങ്കേതികവിദ്യയെ പിന്തുണയ്ക്കുന്ന മൊബൈലും വെബ് അപ്ലിക്കേഷനുകളും ആദ്യം ഉപയോഗിക്കുന്നു പിന്നെ രണ്ടാമത്തേത് ഒരു പേഴ്സണൽ കമ്പ്യൂട്ടറിൽ പ്രവർത്തിക്കുന്നു വെബ് ബ്രൗസർ ഗൂഗിൾ ക്രോം നിന്നുള്ള ഉള്ളടക്കത്തെ മിററിംഗ് ചെയ്യാനും, ഒപ്പം ചില ആൻഡ്രോയിഡ് ഉപകരണങ്ങളിൽ കാണിച്ചിരിക്കുന്ന ഉള്ളടക്കവും മിറർ ചെയുന്നു.

ഒന്നാം തലമുറ ക്രോകാസ്റ്റ് 2.83 ഇഞ്ച് (72 മില്ലിമീറ്റർ) നീളവും, ഒപ്പം ഒരു HDMI പ്ലഗും ഉണ്ടാകും.ഇതിൽ ARM കോർടെക്സ്- A9 പ്രൊസസ്സറിലുള്ള ചിപ്പിൽ മാൾവൽ ആംഡഡ 1500 മിനി 88DE3005 സിസ്റ്റം ഓൺ ചിപ്പ് ആണ് ഉയോഗിക്കുന്നത്.റേഡിയോ ആശയവിനിമയം അസ്യുർവേവ് NH-387 വൈ-ഫൈ 802.11 ബി / ജി / എൻ (2.4 ജിഗാഹെർട്സ്) കൈകാര്യം ചെയ്യുന്നു.ഈ ഡിവൈസ്സിൽ 512 എം.ബി Micron DDR3L റാമും 2 ജി.ബി ഫ്ലാഷ് സ്റ്റോറേജും ഉപയോഗിച്ചിരിക്കുന്നു.

രണ്ടാം തലമുറ ക്രോംകാസ്റ്റ് ഒരു ഡിസ്ക് രൂപത്തിലാണ് നിർമിച്ചിരിക്കുന്നത്.ഒന്നാം തലമുറയിൽ നിന്ന് വ്യത്യസ്തമായി ഇവിടെ ഒരു എച്.ഡി.എം.ഐ കേബിൾ ഘടിപ്പിച്ചിരിക്കുന്നു.കേബിൾ ഫ്ലെക്സിബിൾ ആണ്, ടെലിവിഷനു പിന്നിൽ മാഗ്നറ്റിക് ആയി ഘടിപ്പിക്കാം.രണ്ടാം തലമുറ ക്രോംകേസ്റ്റിൽ ARM Cortex-A7 ഡ്യുവൽ കോർ പ്രോസസർ ഉള്ള Marvell Armada 1500 Mini Plus 88DE3006 SoC ആണ് ഉപയോഗിച്ചിരിക്കുന്നത്.ഇതിൽ Avastar 88W8887 വൈ. ഫൈ ചിപ്പ് ഉപയോഗിച്ചിരിക്കുന്നു.512 എം.ബി സാംസങ് DDR3L റാമും 256 എം.ബി ഫ്ലാഷ് സ്റ്റോറേജും ഉൾപ്പെടുത്തിയിരിക്കുന്നു.


</doc>
<doc id="378535" url="https://ml.wikipedia.org/wiki?curid=378535" title="അമിതമൽസ്യബന്ധനം">
അമിതമൽസ്യബന്ധനം

അമിതമൽസ്യബന്ധനം എന്നത് ഒരു തരം അമിതമായ ചൂഷണമാണ്. ഇതിൽ മൽസ്യസമ്പത്ത് അംഗീകൃതമായ അളവുകളേക്കു താഴേക്ക് കുറയുന്നു. അമിതമൽസ്യബന്ധനം കുളങ്ങൾ, നദികൾ അല്ലെങ്കിൽ സമുദ്രങ്ങൾ തുടങ്ങി ഏതു വലിപ്പത്തിലുമുള്ള ജലാശയങ്ങളിലും നടക്കാം. ഇത് വിഭവശോഷണത്തിനും കുറഞ്ഞ ജൈവപരമായ വളർച്ചാനിരക്കിനും കുറഞ്ഞ ബയോമാസിന്റെ അളവിനും കാരണമാകുന്നു. സ്ഥിരമായ മൽസ്യബന്ധനം മൽസ്യജനസംഖ്യയ്ക്ക് കൂടുതൽ നാൾ നിലനിൽക്കാൻ കഴിയാത്ത അവസ്ഥയിലേക്ക് നയിക്കുന്നു. ചില തരം അമിതമൽസ്യബന്ധനങ്ങൾ, ഉദാഹരണത്തിന്, ഷാർക്കുകളുടെ അമിതമൽസ്യബന്ധനം സമുദ്ര ആവാസവ്യവസ്ഥയെ ഒന്നാകെ താറുമാറാക്കുന്നതിലേക്കു നയിക്കുന്നു. 
പ്രകൃതിദത്തമായി വംശവർധനവിലൂടെ ജനസംഖ്യയെ പുനസ്ഥാപിക്കാൻ കഴിയുന്നതിലുമധികം മൽസ്യങ്ങളെ പിടിക്കുമ്പോളാണ് അമിതമൽസ്യബന്ധനം നടക്കുന്നത്. കഴിയുന്നതും കൂടുതൽ മൽസ്യങ്ങളെ പിടിക്കുക എന്നത് ആദായകരമായ സമ്പ്രദായമായി കാണുന്നു. എന്നാൽ അമിതമൽസ്യബന്ധനത്തിന് ഗുരുതരമായ പ്രത്യാഘാതങ്ങൾ ഉണ്ട്. ഇതിന്റെ ഫലങ്ങൾ സമുദ്രങ്ങളിലെ ജീവന്റെ സംതുലനാവസ്ഥയെ മാത്രമല്ല ബാധിക്കുന്നത് ജീവിതോപാധിയായി മൽസ്യത്തെ ആശ്രയിച്ച് ജീവിക്കുന്ന തീരപ്രദേശങ്ങളിലെ സമൂഹങ്ങളുടെ സാമൂഹിക- സാമ്പത്തിക സുസ്ഥിതിയേയും കൂടിയാണ് ബാധിക്കുന്നത്.




</doc>
<doc id="378540" url="https://ml.wikipedia.org/wiki?curid=378540" title="റുബോണ്ടോ ഐലൻറ് ദേശീയോദ്യാനം">
റുബോണ്ടോ ഐലൻറ് ദേശീയോദ്യാനം

റുബോണ്ടാ ഐലൻറ് ദേശീയോദ്യാനം വിക്ടോറിയ തടാകത്തിലെ ഒരു ദ്വീപിൽ സ്ഥിതി ചെയ്യുന്ന രണ്ട് ടാൻസിയൻ ദേശീയോദ്യാനങ്ങളിൽ ഒന്നാണ്. രണ്ടാമത്തേത് സാനെയിൻ ഐലൻറ് ദേശീയോദ്യാനമാണ്. ഓരോ വർഷവും വിനോദത്തിനായി മത്സ്യം പിടിക്കുന്നവരും പക്ഷിനീരീക്ഷണ കുതുകികളുമായ ചെറിയ കൂട്ടം സന്ദർശകരെ ഈ ദ്വീപ് ആകർഷിക്കുന്നു.

ടാൻസാനിയയിലെ വിക്ടോറിയ തടാകത്തിന്റെ തെക്ക്-പടിഞ്ഞാറൻ അറ്റത്താണ് റൂബോണ്ടോ ദ്വീപ് സ്ഥിതി ചെയ്യുന്നത്. മ്വാൻസ പട്ടണത്തിനു 150 കിലോമീറ്റർ (93 മൈൽ) പടിഞ്ഞാറായിട്ടാണ് റുബോണ്ടോ ദ്വീപിൻറെ സ്ഥാനം.


</doc>
<doc id="378542" url="https://ml.wikipedia.org/wiki?curid=378542" title="സാനെയിൻ ഐലൻറ് ദേശീയോദ്യാനം">
സാനെയിൻ ഐലൻറ് ദേശീയോദ്യാനം

സാനെയിൻ ഐലൻറ് ദേശീയോദ്യാനം, മ്വാൻസ പട്ടണത്തിനടുത്തു സ്ഥിതചെയ്യുന്ന ഒരു ടാൻസാനിയൻ ദേശീയോദ്യാനമാണ്. വിക്ടോറിയ തടാകത്തിലെ ഒരു ദ്വീപിലാണ് ഈ പാർക്ക് സ്ഥിതി ചെയ്യുന്നത്. മ്വാൻസ പട്ടണത്തിലെ കാപ്രി പോയിൻറിലുള്ള TANAPA ഓഫീസിൽനിന്ന് ബോട്ട് മാർഗ്ഗം 10 മിനിറ്റിനകം ഈ ദ്വീപിലെത്തിച്ചേരാൻ സാധിക്കുന്നു.


</doc>
<doc id="378545" url="https://ml.wikipedia.org/wiki?curid=378545" title="സാദനി ദേശീയോദ്യാനം">
സാദനി ദേശീയോദ്യാനം

സാദനി ദേശീയോദ്യാനം, ടാൻസാനിയിലെ പതിമൂന്നാമത്തെ ദേശീയോദ്യാനമാണ്. ഇന്ത്യൻ മഹാസമുദ്രത്തിലെ തീരങ്ങളിൽ വെയിൽകായുന്ന മൃഗങ്ങളെ സഞ്ചാരികൾക്ക് ഇവിടെ കാണുവാൻ സാധിക്കുന്നു. 1062 ചതുരശ്ര കിലോമീറ്റർ വിസ്തീർണ്ണം ഉള്ള ഈ ദേശീയോദ്യാനം 1969 മുതൽ ഒരു ഗെയിം റിസർവ്വായി തുടരുകയും 2005 മുതൽ ഒരു ദേശീയോദ്യാനമായി ഗസറ്റ് വിജ്ഞാപനം നടത്തുകയും ചെയ്തിരുന്നു. സമുദ്രം അതിർത്തിയായി വരുന്ന ടാൻസാനിയയിലെ ഏക വന്യജീവി സങ്കേതമാണിത്.


</doc>
<doc id="378547" url="https://ml.wikipedia.org/wiki?curid=378547" title="ഗ്രോവർ ബീച്ച്">
ഗ്രോവർ ബീച്ച്

ഗ്രോവർ ബീച്ച് അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ, സാൻ ലൂയിസ് ഓബിസ്പോ കൗണ്ടിയിലുള്ള ഒരു നഗരമാണ്. 2000 ൽ 13,067 ആയിരുന്ന ജനസംഖ്യ, 2010 ലെ സെൻസസ് പ്രകാരം 13,156 ആയി വർദ്ധച്ചിരുന്നു.

1887 ആഗസ്റ്റ് 1 നു സ്ഥാപിക്കപ്പെട്ട ഗ്രോവർ ബീച്ച് യഥാർത്ഥത്തിൽ അറിയപ്പെട്ടിരുന്നത് ടൗൺ ഓഫ് ഗ്രോവർ എന്നായിരുന്നു. നഗരത്തൻറെ സ്ഥാപകനായിരുന്ന ഡി.ഡ്ബ്ല്യൂ. ഗ്രോവരുടെ സ്മരണാർത്ഥമാണ് ഈ പേരു നൽകപ്പെട്ടത്.


</doc>
<doc id="378549" url="https://ml.wikipedia.org/wiki?curid=378549" title="ഉഡ്‌സുങ്വ മൌണ്ടൻസ് ദേശീയോദ്യാനം">
ഉഡ്‌സുങ്വ മൌണ്ടൻസ് ദേശീയോദ്യാനം

ഉഡ്‍സുങ്വ മൌണ്ടൻസ് ദേശീയോദ്യാനം ടാൻസാനിയയിലെ 1,990 ചതുരശ്രകിലോമീറ്റർ (770 മൈൽ) വിസ്തൃതിയുള്ള ഒരു ദേശീയോദ്യാനമാണ്. 

സ്വാഭാവിക ആവാസവ്യവസ്ഥ, ഉഷ്ണമേഖലാ മഴക്കാടുകൾ, മലനിരകളിലെ വനങ്ങൾ, മിയോമ്പോ വുഡ്‍ലാൻറ്, മരങ്ങളില്ലാത്ത വിശാലമായ പുൽമൈതാനങ്ങൾ എന്നിവയടങ്ങിയതാണ് ഈ ദേശീയോദ്യാനം. 250 മുതൽ 2,576 മീറ്റർവരെ ഉയരത്തിൽ കുത്തനെയുള്ള ലൊഹോമെറൊ കൊടുമുടി, കിഴക്കൻ ആർക്ക് പർവ്വതനിരകളുടെ ഭാഗമായ ഉഡ്‍സുങ്വ പർവ്വതനിരകളോടു കൂടിച്ചേർന്നു നിലനിൽക്കുന്നു. 

ഏകദേശം 400-ലധികം പക്ഷി വർഗ്ഗങ്ങൾ, 2500 തരം സസ്യജനുസുകൾ (ഇതിൽ 25 ശതമാനം ഇവിടെമാത്രം കാണപ്പെടുന്നവയാണ്) കൂടാതെ ആറ് ഇനം സസ്തനികൾ പ്രൈമേറ്റ് വിഭാഗത്തിൽപ്പെടുന്നവയുമാണ്. ജൈവവൈവിദ്ധ്യത്തിൽ ആഫ്രിക്കയിലെ ദേശീയോദ്യാനങ്ങളിലെ രണ്ടാമത്തെ സ്ഥാനമാണ് ഉഡ്‍സുങ്വ മൌണ്ടൻസ് ദേശീയോദ്യാനത്തിനുള്ളത്.


</doc>
<doc id="378558" url="https://ml.wikipedia.org/wiki?curid=378558" title="മൌണ്ട് മെരു">
മൌണ്ട് മെരു

മൌണ്ട് മെരു, ടാൻസാനിയയിൽ കിളിമഞ്ചാരോ പർവ്വതത്തിൻറെ 70 കിലോമീറ്റർ (43 മൈൽ) പടിഞ്ഞാറായി സ്ഥിതിചെയ്യുന്നതും നിഷ്‍ക്രിയമായിക്കിടക്കുന്നതുമായ സ്ട്രാറ്റോവോൾക്കാനോ വിഭാഗത്തിൽപ്പെട്ട ഒരു അഗ്നിപർവ്വതമാണ്. സമുദ്രനിരപ്പിൽ നിന്നും 4,562.13 മീറ്റർ (14,968 അടി) ഉയരത്തിൽ സ്ഥിതിചെയ്യന്ന മൌണ്ട് മെരു, കിളിമഞ്ചാരോ പർവ്വതത്തിൽനിന്ന് തെളിഞ്ഞ ദിവസങ്ങളിൽ വ്യക്തമായി കാണാവുന്നതാണ്. ആഫ്രിക്കയിലെ അഞ്ചാമത്തെ വലിയ കൊടുമുടിയാണ് ഇത്.


</doc>
<doc id="378562" url="https://ml.wikipedia.org/wiki?curid=378562" title="ഉവാണ്ട ഗെയിം റിസർവ്വ്">
ഉവാണ്ട ഗെയിം റിസർവ്വ്

ഉവാണ്ട ഗെയിം റിസർവ്വ്, (ഉവാണ്ട രുക്വ ഗെയിം റിസർവ് എന്നും അറിയപ്പെടുന്നു) തെക്കുപടിഞ്ഞാറൻ ടാൻസാനിയലെ രുക്വ താഴ്വരയിൽ സ്ഥിതിചെയ്യുന്ന ഒരു പരിസ്ഥിതി കരുതൽ ശേഖരമാണ്. കറ്റാവി ദേശീയോദ്യാനത്തിൻറെ കൂട്ടിച്ചേർക്കൽ ഭാഗമായ ഇതിൻറെ വിസ്തീർണ്ണം 4100 ചതുരശ്ര കിലോമീറ്ററാണ്. രുക്വ തടാകത്തിന്റെ പകുതിയോളം ഭാഗം ഈ ഗെയിം റിസർവ്വിൽ ഉൾപ്പെടുന്നു


</doc>
<doc id="378568" url="https://ml.wikipedia.org/wiki?curid=378568" title="കിബാലി ദേശീയോദ്യാനം">
കിബാലി ദേശീയോദ്യാനം

കിബാലി ദേശീയോദ്യാനം, തെക്കേ ഉഗാണ്ടയിലെ ആർദ്ര നിത്യഹരിത വനത്തിന്റെ സംരക്ഷിക്കുന്ന ഒരു ദേശീയോദ്യാനമാണ്. 766 ചതുരശ്ര കിലോമീറ്ററാണ് (296 ചതരുശ്ര മൈൽ) വിസ്തീർണ്ണമുള്ള ഈ പ്രദേശം. 1,100 മീറ്റർ (3,600 അടി) മുതൽ 1,600 മീറ്റർ (5,200 അടി വരെ) ഉയരത്തിലാണ് സ്ഥിതി ചെയ്യുന്നത്. പ്രധാനമായും ഈർപ്പമുള്ള നിത്യഹരിത വനമാണ് ഉൾക്കൊള്ളുന്നതെങ്കിലും വൈവിധ്യമാർന്ന ഭൂപ്രകൃതികൾ ഇവിടെയുണ്ട്. താഴ്വരകളും മലനിരകളിലെ വനങ്ങളും ഉൾക്കൊള്ളുന്ന ഏതാനും ചില ദേശീയോദ്യാനങ്ങളിലൊന്നാണിത്.1932 മുതൽ സംരക്ഷിത വനപ്രദേശമായി ഗസറ്റ് വിജ്ഞാപനം നടത്തിയ പ്രദേശത്ത് 1993 ൽ ഔദ്യോഗികമായി ദേശീയോദ്യാനം സ്ഥാപിതമായി. ഈ ദേശീയോദ്യാനം ക്യൂൻ എലിസബത്ത് ദേശീയോദ്യാനത്തിനു തുടർച്ചയായി കിടക്കുന്ന വനമേഖലയാണ്. പാർക്കുകൾ തമ്മിലുള്ള ഈ സമീപ്യത്തിൻറെ ഫലമായി 180 കിലോമീറ്റർ (110 മൈൽ) പ്രദേശത്ത് ഒരു വന്യജീവി ഇടനാഴിതന്നെ സൃഷ്ടിക്കപ്പെടുന്നു. ഇതൊരു പ്രധാന ഇക്കോ ടൂറിസം, സഫാരി ലക്ഷ്യസ്ഥാനമാണ്, ചിമ്പാൻസികളുടെ അംഗസംഖയിലും മറ്റു പന്ത്രണ്ട് പ്രൈമേറ്റ് ഇനത്തിലുള്ള ജീവികൾക്കും ഇവിടെ പ്രസിദ്ധമാണ്. മക്കറെറെ സർവ്വകലാശാല ബയോളജിക്കൽ ഫീൽഡ് സ്റ്റേഷന്റെ സ്ഥാനവും ഇവിടെയാണ്.


</doc>
<doc id="378570" url="https://ml.wikipedia.org/wiki?curid=378570" title="പരിസ്ഥിതി പ്രശ്നങ്ങളുടെ പട്ടിക">
പരിസ്ഥിതി പ്രശ്നങ്ങളുടെ പട്ടിക

മനുഷ്യന്റെ അവിവേകപൂർണ്ണമായ പ്രവർത്തികൾ കാരണം ജൈവ-ഭൗതിക മണ്ഡലങ്ങളിൽ ഉണ്ടാകുന്ന  പാരിസ്ഥിതിക പ്രശ്നങ്ങളുടെ ഒരു പട്ടികയാണിത്.  പരിസ്ഥിതിയിൽ മനുഷ്യന്റെ കടന്നുകയറ്റം മൂലം ഉണ്ടാകുന്ന ഈ പ്രശ്നങ്ങളെ പൊതുവെ മൂന്നായി തിരിക്കാം. പരിസ്ഥിതിപ്രശ്നങ്ങളുടെ കാരണങ്ങൾ, ഫലങ്ങൾ, ലഘൂകരണ മാർഗ്ഗങ്ങൾ എന്നിവയാണവ.








</doc>
<doc id="378574" url="https://ml.wikipedia.org/wiki?curid=378574" title="കിഡെപ്പോ വാലി ദേശീയോദ്യാനം">
കിഡെപ്പോ വാലി ദേശീയോദ്യാനം

കിഡെപ്പോ വാലി ദേശീയോദ്യാനം, വടക്കുകിഴക്കൻ ഉഗാണ്ടയിലെ കറമോജ മേഖലയിൽ 1,442 ചതുരശ്ര കിലോമീറ്റർ (557 ച മൈൽ) വിസ്താരമുള്ള ഒരു ദേശീയോദ്യാനമാണ്. കിഡെപ്പോ പ്രദേശം പരുക്കനും വിശാലവുമായ ശാദ്വല ഭൂമിയാണ്. ഇതിലെ പ്രധാനഭാഗം ഉയരമുള്ള മൊറുൻഗോലെ പർവ്വതവും ഉദ്യാനത്തെ മുറിച്ചു കടന്നുപോകുന്ന കിഡെപ്പോ, നറുസ് എന്നീ നദികളുമാണ്.

കിഡെപ്പോ വലി ദേശീയോദ്യാനം സ്ഥിതി ചെയ്യുന്നത്, ഉഗാണ്ടയുടെ വടക്കുകിഴക്കേ കോണിൽ കാബോങ് ജില്ലയിലാണ്. ഉപമേഖലയിലെ ഏറ്റവും വലിയ പട്ടണമായ മൊറോട്ടോയുടെ തെക്കുപടിഞ്ഞാറ്, റോഡ് മാർഗ്ഗം ഏകദേശം 220 കിലോമീറ്റർ (140 മൈൽ) ദൂരത്തിലാണ് ദേശീയോദ്യാനത്തിൻറെ സ്ഥാനം.


</doc>
<doc id="378585" url="https://ml.wikipedia.org/wiki?curid=378585" title="വന്യജീവി രോഗം">
വന്യജീവി രോഗം

വന്യജീവികളും വളർത്തു മൃഗങ്ങളും മനുഷ്യരും വലുതും വർധിക്കുന്നതുമായ എണ്ണം സാംക്രമിക രോഗങ്ങൾ പങ്കു വെയ്ക്കുന്നു. സമൂഹത്തിന്റെ ആവർത്തിച്ചു കൊണ്ടിരിക്കുന്ന ആഗോളവൽക്കരണം, മനുഷ്യ ജനസംഖ്യയുടെ വളർച്ച, അതിനോടനുബന്ധിച്ച് ഭൂപ്രകൃതിയിലുണ്ടായ മാറ്റങ്ങൾ എന്നിവ വന്യജീവികൾ, വളർത്തുമൃഗങ്ങൾ, മനുഷ്യർ എന്നിവ തമ്മിലുള്ള സമ്പർക്കം വർധിപ്പിക്കുന്നു. ഇതിന്റെ ഫലമായി, കൂടുതൽ സാംക്രമിക രോഗങ്ങൾ ഉണ്ടാകാനുള്ള സാഹചര്യം തീർക്കുന്നു. അതോടൊപ്പം, മനുഷ്യന്റെ പ്രവൃത്തികൾ മൂലമുണ്ടാകുന്ന ഭൂപ്രകൃതിയിലുണ്ടായിരിക്കുന്ന മാറ്റങ്ങളുമായി ബന്ധപ്പെട്ട് ഉണ്ടായിരിക്കുന്ന ആവാസവ്യവസ്ഥയുടെ നാശവും മറ്റ് ഘടകങ്ങളും വ്യത്യസ്ത കാരണങ്ങളാൽ ജനസംഖ്യയിൽ ഉണ്ടാകുന്ന കുറവുകൾ മറികടക്കാൻ മുൻപ് വന്യജീവി സമൂഹങ്ങൾക്ക് ഉണ്ടായിരുന്ന കഴിവ് കുറയുന്നു. 

യൂണിവേഴ്സിറ്റി ഓഫ് വിസ്കോൻസിൽ- മാഡിസണിലെ സ്കൂൾ ഓഫ് വെറ്ററിനറിയിലുള്ള ദി വൈൽഡ് ലൈഫ് ഡാറ്റാ ഇന്റഗ്രേഷൻ നെറ്റ്‌വർക്ക് എന്നത് വാർത്തകൾ, ഫാക്റ്റ്- ഷീറ്റുകൾ, ചിത്രങ്ങൾ, ലേഖനങ്ങൾ എന്നിവ ഉൾപ്പെടെയുള്ള പൊതുവിവരങ്ങൾ നൽകുന്ന ഒരു സ്ഥാപനമാണ്. 



</doc>
<doc id="378590" url="https://ml.wikipedia.org/wiki?curid=378590" title="പരിസ്ഥിതി സംരക്ഷണ നിയമം">
പരിസ്ഥിതി സംരക്ഷണ നിയമം

മനുഷ്യ ചുറ്റുപാടുകളെ പറ്റിയുള്ള സമ്മേളനത്തിലെ തീരുമാനങ്ങൾ നടപ്പിലാക്കുന്നതിനു വേണ്ടിയാണ് ഈ നിയമ നിർമ്മാണം നടന്നത്. വായു- ജല നിയമങ്ങളും മറ്റു പല നിയമങ്ങളുടേയും നടത്തിപ്പിനായുള്ള കേന്ദ്ര- സംസ്ഥാന സർക്കാരുകളുടെ വിവിധ വകുപ്പുകളേയും സ്ഥാപനങ്ങളേയും ഏകോപിപ്പിക്കാൻ ഉള്ള നിയമമാണിത്​.
ഈ നിയമം അനുസരിച്ച് നിയന്ത്രണം ഏർപ്പെടുത്തിയ മേഖലകൾ രാജസ്ഥാനിലെ അൾവാറിലെ അരാവലി പർവ്വതനിരകൾ, ഉത്തരാഖണ്ഡിലെ ഡൂൺ താഴ്വര, രാജസ്ഥാനിലെ തീരദേശ മേഖല, പരിസ്ഥിതി സംവേദന മേഖല മുതലായവയാണ്.

നിർദ്ദേശിക്കപ്പെട്ടിട്ടുള്ള ഭേദഗതികൾ 1986ലെ നിയമത്തെ മയപ്പെടുത്തുന്നതിനും പരിസ്ഥിതിയെ ദുർബലപ്പെടുത്തുന്നതിനുമുള്ളതാണ്.  



</doc>
<doc id="378591" url="https://ml.wikipedia.org/wiki?curid=378591" title="പരിസ്ഥിതികുറ്റകൃത്യം">
പരിസ്ഥിതികുറ്റകൃത്യം

പരിസ്ഥിതികുറ്റകൃത്യം എന്നത് പരിസ്ഥിതിയെ നേരിട്ട് ഹനിക്കുന്ന ഒരു നിയമവിരുദ്ധമായ ഒരു പ്രവൃത്തിയാണ്. G8, Interpol, European Union, United Nations Environment Programme, United Nations Interregional Crime, Justice Research Institute എന്നീ അന്താരാഷ്ട്ര സംഘടനകൾ താഴെപ്പറയുന്നവയെ പരിസ്ഥിതി കുറ്റകൃത്യങ്ങളായി അംഗീകരിച്ചിട്ടുണ്ട്: 




</doc>
<doc id="378598" url="https://ml.wikipedia.org/wiki?curid=378598" title="ജനിതകവൈവിധ്യം">
ജനിതകവൈവിധ്യം

ജനിതകവൈവിധ്യം (ഇംഗ്ലീഷ്:Genetic diversity "ജെനറ്റിൿ ഡൈവേഴ്സിറ്റി") എന്നത് ഒരു സ്പീഷീസിന്റെ ജനിതകപരമായ ക്രമീകരണത്തിലെ ആകെ ജനിതകസ്വഭാവസവിശേഷതകളാണ്. ജനിതകസ്വഭാവസവിശേഷതകൾക്ക് വ്യതിചലിക്കാനായുള്ള പ്രവണതയെക്കുറിച്ച് വിവരിക്കുന്ന ജനറ്റിക്ക് വേരിയബിലിറ്റിയിൽ നിന്ന് ഇത് വ്യത്യസ്തപ്പെട്ടിരിക്കുന്നു. 

മാറിക്കൊണ്ടിരിക്കുന്ന പരിസ്ഥിതിക്കനുസരിച്ച് ജനസമൂഹത്തിനു പിടിച്ചു നിൽക്കാനുള്ള വഴിയായി ജനിതകവൈവിധ്യം നിലകൊള്ളുന്നു. കൂടുതൽ വ്യതിയാനങ്ങൾക്കൊപ്പം, ഒരു ജനസമൂഹത്തിലെ ഏതാനും വ്യക്തികൾ പരിസ്ഥിതിക്കനുയോജ്യമായ വ്യതിയാനങ്ങളുള്ള അല്ലിലുകൾ ലഭിക്കും എന്നതിനാണ് കൂടുതൽ സാധ്യത. ആ അല്ലിലുകൾ വഹിക്കുന്ന പുതുതലമുറയെ ആ അംഗങ്ങൾ ഉൽപ്പാദിപ്പിക്കാനാണ് കൂടുതൽ സാധ്യത. ഈ വ്യക്തികളുടെ വിജയം മൂലം കൂടുതൽ തലമുറകളിലേക്ക് ഈ ജനസമൂഹം തുടരും. 



</doc>
<doc id="378615" url="https://ml.wikipedia.org/wiki?curid=378615" title="സമുദ്രഅമ്ലവത്ക്കരണം">
സമുദ്രഅമ്ലവത്ക്കരണം

സമുദ്രഅമ്ലവത്ക്കരണം (ഇംഗ്ലീഷ്: Ocean acidification "ഓഷ്യൻ അസിഡിഫിക്കേഷൻ")എന്നത് അന്തരീക്ഷത്തിൽ നിന്നുമുള്ള കാർബൺ ഡയോക്സൈഡിന്റെ ആഗിരണം കാരണം ഭൂമിയിലെ സമുദ്രങ്ങളുടെ പി. എച്ചിനുണ്ടാകുന്ന തുടർച്ചയായ കുറവാണ്. സമുദ്രജലം നേരിയതോതിൽ ക്ഷാരസ്വഭാവം കാണിക്കുന്നു. അമ്ലസ്വഭാവത്തിലേക്കുള്ള മാറ്റത്തിനേക്കാൾ ചർച്ചാവിഷയമാകുന്നത് നിർവ്വീര്യ പി. എച്ചിലേക്ക് മാറുന്ന അവസ്ഥയാണ്. ഈ പ്രവർത്തനം മൂലം സമുദ്രത്തിന്റെ ക്ഷാരത വർധിക്കുന്നില്ല. അല്ലെങ്കിൽ ദീർഘകാലയളവിൽ കാർബണേറ്റിന്റെ വിഘടനം മൂലം ക്ഷാരതവർധിക്കാം. മനുഷ്യന്റെ പ്രവർത്തികൾ മൂലം അന്തരീക്ഷത്തിലേക്ക് പുറന്തള്ളുന്ന നിർണ്ണയിക്കപ്പെട്ട 30-40% വരെ കാർബൺ ഡയോക്സൈഡ് സമുദ്രങ്ങൾ, നദികൾ, കുളങ്ങൾ എന്നിവയിൽ ലയിച്ചു ചേരുന്നു.




</doc>
<doc id="378632" url="https://ml.wikipedia.org/wiki?curid=378632" title="ചാരച്ചിലപ്പൻ">
ചാരച്ചിലപ്പൻ

മൈനയുടെ വലിപ്പമുള്ള പൂത്താങ്കിരിവർഗ്ഗക്കാരനായ ഒരിനം പക്ഷിയാണ് ചാരച്ചിലപ്പൻ (Turdoides malcolmi). ഇന്ത്യയിലും പശ്ചിമ നേപ്പാളിലുമായി കണ്ടുവരുന്ന ഈ പക്ഷി കേരളത്തിൽ അപൂർവ്വമാണ്. വരണ്ട കാലാവസ്ഥയിലുള്ള കുറ്റിക്കാടുകളും കാടുകളിലെ തുറസായപ്രദേശങ്ങളും പുൽമേടുകളും ആണ് പ്രധാന ആവാസവ്യവസ്ഥകൾ. ഇന്ത്യൻ ഉപഭൂഖണ്ഡത്തിൽ കണ്ടുവരുന്ന ചിലപ്പൻ പക്ഷികളിൽ ഏറ്റവും വലിയ ഇനങ്ങളാണിവ 




</doc>
