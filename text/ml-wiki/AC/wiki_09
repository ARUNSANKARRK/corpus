<doc id="359231" url="https://ml.wikipedia.org/wiki?curid=359231" title="നാട്ടിലക്കിളി">
നാട്ടിലക്കിളി

ഇന്ത്യയിലും ശ്രീലങ്കയിലുമായി വനപ്രദേശങ്ങളിലും മരങ്ങൾ തിങ്ങിനിൽക്കുന്നയിടങ്ങളിലും കണ്ടുവരുന്ന ഒരു ഇലക്കിളിയാണ് നാട്ടിലയ്ക്കിളി - Jerdon ' s leafbird ("Chloropsis jerdoni"). തോമസ് C. Jerdon നോടുള്ള ബഹുമാർത്ഥം ഇവയെ ജെർഡോൺ ഇലക്കിളിയെന്നും വിളിക്കുന്നു. ക്ലോറോസിടെ എന്ന പക്ഷി കുടുംബത്തിൽ ഉൾപ്പെടുന്നത്തും വലിപ്പത്തിൽ ബുൾബുൾനോട് സാമ്യം തോന്നിക്കുന്നതുമായ പക്ഷികളാണ് നാട്ടിലേക്കിളി. 

പച്ചനിറത്തിൽ കാണപ്പെടുന്ന ഈ പക്ഷികൾക്ക് കാട്ടിലേക്കിളികളെ പോലെ സ്വർണ നിറത്തോടുകൂടിയ ശിരസ്സ് ഉണ്ടാകുകയില്ല. പർപ്പിളും കറുപ്പും ഇട കലർന്ന നിറത്തോട് കൂടിയാണ് ചുണ്ടിന് ചുറ്റും കാണാൻ സാധിക്കുന്നത്. ഇതേ വിഭാഗത്തിൽ വരുന്ന പെൺപക്ഷികൾക്ക്‌ പൊതുവെ മങ്ങിയ നീലയും പച്ചയും കലർന്ന താടിയും കഴുതുമായാണ് പൊതുവെ കാണപ്പെടുന്നത്.

പൂത്തുനിൽകുന്നതും, ഇലകൾ തിങ്ങിനിൽക്കുന്നതുമായ മരങ്ങളിലാണ് ഇവയെ പൊതുവെ കണ്ടു വരുന്നത്. ഭാരതത്തിലെ എല്ലാ സ്ഥലങ്ങളിലും പൊതുവെ കാണപ്പെടുന്ന കൂടാതെ ഭാരതത്തിനു പുറമെ ബംഗ്ലാദേശിലും മ്യാൻമാറിലും ശ്രീലങ്കയിലും ഇവയെ കണ്ടുവരുന്നു.

തേനും പഴങ്ങളും പ്രാണികളുമാണ് ഇവയുടെ പ്രധാന ആഹാരങ്ങൾ.കൂടാതെ കൃഷിസ്ഥലങ്ങളിലും ഇവയെ കൂടുതലായി കണ്ടുവരുന്നു.

പ്രധാനമായും ഏപ്രിൽ മുതൽ ഓഗസ്റ്റ് വെരെ ഉള്ള മാസങ്ങളിലാണ് ഇവ പൊതുവെ കൂട് കൂട്ടുന്നത് ചെറിയ ചുള്ളികമ്പുകളും ഉണങ്ങിയ വേരുകളും കൊണ്ട് ഒരു കപ്പ് രൂപത്തിലാണ് ഇവയുടെ കൂടു കാണപ്പെടുന്നത്. ഉയരം കൂടിയ മരത്തിന്റെ ശിഖരങ്ങളിൽ തൂങ്ങി കിടക്കാത്ത വിധത്തിലാണ് ഇവ കൂട് കൂട്ടുന്നത്. മൃദുലമായ പുൽനാമ്പുകളാണ് ഇവർ കൂടിന്റെ അകത്ത് ഉപയോഗിക്കുന്നത്.

രണ്ടോ മൂന്നോ മങ്ങിയ ക്രീം നിറത്തിലൊ അഥവാ പിങ്ക് കലർന്ന വെള്ള നിറത്തോട് കൂടിയ മുട്ടകളാണ് ഇവർ പൊതുവെ ഇടാറുള്ളത്.



</doc>
<doc id="359233" url="https://ml.wikipedia.org/wiki?curid=359233" title="എണ്ണശ്ശേരി മലനട">
എണ്ണശ്ശേരി മലനട

കൗരവരിൽ ദുശ്ശാസനനെ പൂജിക്കുന്ന ക്ഷേത്രമാണ്എണ്ണശ്ശേരി മലനട ക്ഷേത്രം. കൊല്ലം ജില്ലയിലെ കുന്നത്തൂർ താലൂക്കിൽ ശൂരനാട് വടക്ക് ഗ്രാമപഞ്ചായത്തിൽസ്ഥിതി ചെയ്യുന്നു. എണ്ണശ്ശേരി മലനട ദക്ഷിണേന്ത്യയിലെ ഏക ദുശ്ശാസനൻക്ഷേത്രമാണ്.

ശ്രീകോവിലോ വിഗ്രഹമോ ഇല്ലാത്ത ക്ഷേത്രം കൂടിയാണിത്. ക്ഷേത്രത്തിന്റെ ഐതിഹ്യം മഹാഭാരതകഥയുമായി ബന്ധപ്പെട്ടതാണ്. പാണ്ഡവർ ഇവിടുത്തെ വനങ്ങളിലുണ്ടാവുമെന്നു കരുതി തേടിയെത്തിയ ദുര്യോധനനും കൂട്ടരും ഇവിടെ വിശ്രമിച്ചുവെന്നും ദാഹാർത്തരായ അവർക്ക് ഒരു കുറവസ്ത്രീ മധുചഷകം നൽകി സൽക്കരിച്ചുവെന്നും സംപ്രീതനായ കൗരവരാജാവ് 101 ഏക്കർ നൽകി അനുഗ്രഹിച്ചുവെന്നതുമാണു കൂടുതൽ പ്രചാരം സിദ്ധിച്ച കഥ. നിഴൽക്കൂത്തിൽ പാണ്ഡവരെ വകവരുത്തുവാൻ നിയോഗിക്കപ്പെട്ട, ഭാരതമലയന്റെ വാസസ്ഥാനമായിരുന്നു ഇതെന്നും പറയപ്പെടുന്നുണ്ട്. കൊല്ലം, ആലപ്പുഴ, പത്തനംതിട്ട ജില്ലകളിലായി മറ്റു കൗരവപ്രമുഖരുടെയും മലനട ക്ഷേത്രങ്ങളുണ്ട്.

കൊല്ലം ജില്ലയിൽത്തന്നെ, ശൂരനാടു വടക്ക് എണ്ണശ്ശേരി മലനടയും കുന്നിരാടത്തു മലനടയും ദുശ്ശാസനന്റെയും ദുശ്ശളയുടെയും പ്രതാപംപേറുന്ന ക്ഷേത്രങ്ങളാണ്. കൗരവരെക്കൂടാതെ അംഗരാജാവായ കർണ്ണനും മാതുലനായ ശകുനിക്കും പ്രത്യേക ക്ഷേത്രങ്ങളുണ്ട്. ഭീഷ്മർക്കും ദ്രോണർക്കും ആരാധനാലയങ്ങളുണ്ട്. കർണ്ണക്ഷേത്രം, പെരുവിരുത്തിയിൽ പ്രിയമിത്രം ദുര്യോധനനടുത്തുതന്നെയെങ്കിൽ സമീപപ്രദേശമായ പുത്തൂരിനടുത്ത മായക്കോടാണ് ശകുനിയെ ആരാധിക്കുന്ന ക്ഷേത്രം. പെരുവിരുത്തി മലനടയിലെ കലശം, വെടിവഴിപാടു തുടങ്ങിയവയ്ക്ക് അവകാശമുള്ള ക്ഷേത്രമാണു കെട്ടുങ്ങൽ. തൂക്കം, കളരിയഭ്യാസം തുടങ്ങിയവയ്ക്ക് അവകാശമുള്ളതും മാതൃസ്ഥാനം (ഗാന്ധാരീ സങ്കല്പം) ഉള്ളതുമായ ഗുരുക്കൾശ്ശേരിൽ മലനടയിൽ നിന്നാണു ക്ഷേത്രപരികർമ്മിയായ 'ഊരാളി' ഉത്സവനൊയമ്പ് എടുക്കുന്നത്. കൊല്ലം, പത്തനംതിട്ട, ആലപ്പുഴ ജില്ലകളിലായി വിഭജിക്കപ്പെട്ട്, കടമ്പനാടു വടക്ക് കുണ്ടോം മലനട, പുലിപ്പാറമലയിലെ കുറുമ്പകര മലനട, ഐവർകാല കിഴക്കു പൂമല മലനട കൂടാതെ നൂറനാട്, താമരക്കുളം, പവിത്രേശ്വരം ഭാഗങ്ങളിലെ മലനടകൾ ഇങ്ങനെ 101 കുന്നുകളിലായി ഒട്ടനവധി മലനടകളുണ്ട്.

എണ്ണശ്ശേരി മലനടയിലെ കെട്ടുത്സവം ഏറെ പ്രശസ്തമാണ്. ഉൽസവത്തിനു ഭാരമേറിയ മലക്കുട പേറി, കച്ചയുടുത്ത്, ഊരാളൻ തുള്ളിയിറങ്ങുമ്പോൾ കെട്ടുകാഴ്ചകൾ നിരക്കുന്നു. കെട്ടുകാളകളാണു പ്രധാന ഉത്സവക്കാഴ്ചകൾ

വിഗ്രഹങ്ങളോ ശ്രീകോവിലോ ഈ ക്ഷേത്രത്തിലില്ല.


</doc>
<doc id="359243" url="https://ml.wikipedia.org/wiki?curid=359243" title="കേന്ദ്ര സാഹിത്യ അക്കാദമി അവാർഡ് 2016">
കേന്ദ്ര സാഹിത്യ അക്കാദമി അവാർഡ് 2016

2016 ഡിസംബർ 21 ന് എട്ട് കാവ്യസമാഹാരങ്ങളും ഏഴ് ചെറുകഥാസമാഹരങ്ങളും അഞ്ച് നോവലുകളും ഉൾപ്പെടെ 24 ഭാഷയിലെ പുസ്തകങ്ങൾക്ക് കേന്ദ്രസാഹിത്യ അക്കാദമി പുരസ്കാരം പ്രഖ്യാപിച്ചു. ഒരു ലക്ഷംരൂപയും പ്രശസ്തിപത്രവും ഫലകവും അടങ്ങുന്നതാണ് അവാർഡ്. 2010 ജനുവരി ഒന്നു മുതൽ 2014 ഡിസംബർ 31 വരെ പ്രസിദ്ധീകരിച്ച പുസ്തകങ്ങളാണ് പുരസ്കാരത്തിനായി പരിഗണിച്ചത്. 

കേന്ദ്രസാഹിത്യ അക്കാദമിയുടെ ഭാഷാസമ്മാൻ പുരസ്കാരത്തിന് ഡോ. ആനന്ദ്പ്രകാശ് ദീക്ഷിത് (ഉത്തരമേഖല), നഗല്ല ഗുരുപ്രസാദ് റാവു (ദക്ഷിണമേഖല) എന്നിവരെ തെരഞ്ഞെടുത്തു. അക്കാദമിയുടെ പട്ടികയിലില്ലാത്ത ഭാഷകളിൽ മികച്ച സംഭാവനകൾ നൽകിയവർക്കുള്ള ഭാഷാപുരസ്കാരങ്ങൾ ഡോ. നിർമ്മല മിൻസ് (കുറുഖ്(ഭാഷ)), ഹരിഹർ വൈഷ്ണവ് (ഹാൽബി(ഭാഷ)), ഡോ. ടി.ആർ. ദാമോദരൻ, ടി.എസ്. സരോജ സുന്ദരരാജൻ (സൌരാഷ്ട്ര(ഭാഷ)), പ്രൊഫ. ലോസാങ് ജാംസ്പാൽ, ഗെലോങ് തുപ്സ്താൻ പാൽഡൻ (ലഡാക്ക്) എന്നിവർക്ക് ലഭിച്ചു. 

മറ്റ് ഭാഷകളിലെ അവാർഡുകൾ 


</doc>
<doc id="359244" url="https://ml.wikipedia.org/wiki?curid=359244" title="ബൊൽവാർ മൊഹമ്മദ് കുഞ്ഞി">
ബൊൽവാർ മൊഹമ്മദ് കുഞ്ഞി

കന്നഡ ചെറുകഥാ കൃത്തും നോവലിസ്റ്റും നാടകകൃത്തുമാണ് ബൊൽവാർ മൊഹമ്മദ് കുഞ്ഞി. കന്നഡ സാഹിത്യത്തിൽ മുസ്ലീം സമുദായത്തിന്റെ സംസ്കാരം ആവിഷ്കരിക്കുന്ന നിരവധി കൃതികൾ രചിച്ചു. 2016ൽ കേന്ദ്ര സാഹിത്യ അക്കാദമി പുരസ്കാരം ലഭിച്ചു. സ്വതന്ത്ര്യത ഓട്ട എന്ന നോവലിനായിരുന്നു പുരസ്കാരം.  

കർണ്ണാടക സാഹിത്യ അക്കാദമിയുടെ മൂന്ന് പുരസ്കരങ്ങൾ കുഞ്ഞിയുടെ കൃതികൾക്ക് ലഭിച്ചിട്ടുണ്ട്. 1997 ൽ സമഗ്ര സംഭാവനക്കുള്ള പുരസ്കാരം ലഭിച്ചു. 


</doc>
<doc id="359249" url="https://ml.wikipedia.org/wiki?curid=359249" title="ഇമെറെതി">
ഇമെറെതി

ജോർജിയയുടെ മധ്യത്തിൽ സ്ഥിതിചെയ്യുന്നതും അപ്പർ ജോർജിയയിലെ റിയോണി നദി വരെ വ്യാപിച്ചു കിടക്കുന്നതുമായ പ്രദേശമാണ് ഇമെറെതി - Imereti (Georgian: იმერეთი). കുതായ്‌സി നഗരം, ബാഗ്ദാതി നഗരസഭ, വാനി നഗരസഭ, സെസ്റ്റാപോനി പട്ടണം, റ്റെർജോല നഗര സഭ, സാംട്രേഡിയ നഗരസഭ, സച്ച്‌ഖെരെ നഗരസഭ, ത്കിബുലി നഗരസഭ, ചിയാതുര നഗരസഭ, റ്റ്‌സ്ഖാൽറ്റുബോ മുൻസിപ്പാലിറ്റി, ഖാറഗൗലി നഗരസഭ, ഖോനി പട്ടണം എന്നിവ അടങ്ങിയതാണ് ഇമെറെതി റീജൺ.

പരമ്പരാഗതമായി ഇമെറെതി കാർഷിക പ്രദേശമാണ്. മൾബറി, മുന്തിരി എന്നിവയാണ് ഇവിടത്തെ പ്രധാന കാർഷിക വിളകൾ. സാംട്രേഡിയ, ചിയാതുര എന്നീ പ്രദേശങ്ങളിൽ മാംഗനീസ് ഉൽപാദനങ്ങളുടെ കേന്ദ്രങ്ങളാണ്. ത്കിബുലി പ്രദേശം കൽക്കരി ഖനന കേന്ദ്രമാണ്. സെസ്റ്റാഫോനി ലോഹ നിർമ്മാണത്തിന് പ്രസിദ്ധമായ പ്രദേശമാണ്.
800,000 ഓളം വരുന്ന ഇമെറേത്യൻസ് സംസാരിക്കുന്നത് ജോർജിയൻ ഭാഷയുടെ വകഭേദമാണ്. ക്ലാസിക്കൽ യുഗത്തിന്റെ അന്ത്യത്തിലും മധ്യ യുഗത്തിന്റെ ആദ്യത്തിലും പുരാതന പശ്ചിമ ജോർജിയൻ രാജവംശമായിരുന്ന ഇഗ്രിസി (ലാസിക)യുടെ ഭരണ പ്രദേശമായിരുന്നു ഇമെറെതി. 523 എഡിയിൽ ഇവിടത്തെ ഔദ്യോഗിക മതമെന്ന നിലയിൽ ക്രിസ്റ്റിയൻ രാജവായിരുന്നു ഇഗ്രിസിയിലേത്. 975- 1426 കാലയളവിൽ ഈ പ്രദേശം യുനൈറ്റ്ഡ് ജോർജിയൻ കിങ്ഡത്തിന്റെ ഭാഗമായി. 15ആം നൂറ്റാണ്ടിൽ ജോർജിയൻ രാജവംശത്തിന്റെ തകർച്ചയോടെ ഇമെറെതി ഒരു സ്വതന്ത്ര രാജ്യമായി.

17, 18 നൂറ്റാണ്ടുകളിൽ ഇമെറെതി കിങ്ഡം തുർക്കിയുടെ പടയോട്ടത്തിന് വിധേയമായി. 1810 വരെ ഓട്ടോമൻ സാമ്രാജ്യത്തിന്റെ കീഴിലായിരുന്നു ഇമെറെതി. പിന്നീട് റഷ്യൻ സാമ്രാജ്യത്തിന്റെ അധീനതയിലായി. ഇമെറെതിയുടെ അവസാനത്തെ രാജാവ് സോളമൻ രണ്ടാമനായിരുന്നു, 1789 മുതൽ 1810വരെ ആയിരുന്നു അദ്ദേഹത്തിന്റെ ഭരണകാലം.

1918 മുതൽ 1921 വരെ ഇമെറെതി സ്വതന്ത്ര ഡെമോക്രാറ്റിക് റിപ്പബ്ലിക് ഓഫ് ജോർജിയയുടെ ഭാഗമായിരുന്നു. 
സോവിയറ്റ് റഷ്യയുടെ അധിനിവേഷ കാലത്ത്, 1922 മുതൽ 1936 വരെ ഈ പ്രദേശം, ഇന്നത്തെ അർമീനിയ, അസർബെയ്ജാൻ, ജോർജിയ എന്നിവ അടങ്ങിയ ട്രാൻസ് കോക്കേഷ്യൻ സോഷ്യലിസ്റ്റ് ഫെഡറേറ്റീവ് സോവിയറ്റ് റിപ്പബ്ലിക് എന്ന ഭരണ പ്രദേശത്തിന്റെ ഭാഗമായി.


</doc>
<doc id="359253" url="https://ml.wikipedia.org/wiki?curid=359253" title="ഹുവാലാപായി">
ഹുവാലാപായി

ഹുവാലാപായി (ഉച്ചാരണം: Wa-la-pie) ഫെഡറലായി അംഗീകരിക്കപ്പെട്ട അമേരിക്കൻ ഐക്യനാടുകളിലെ അരിസോണയിൽ വസിക്കുന്ന ഒരു തദ്ദേശീയ ഇന്ത്യൻ വംശമാണ്. ഈ വർഗ്ഗത്തിൽ ആകെ 2300 അംഗങ്ങൾ നിലവിലുള്ളതായി കണക്കാക്കുന്നു. ഇവരിലെ 1353 ജനങ്ങൾ ഹുവാലാപായി ഇന്ത്യൻ റിസർവ്വേഷനുള്ളിൽ കഴിയുന്നു. ഈ ഇന്ത്യൻ റസർവ്വേഷൻ വടക്കൻ അരിസോണയിലെ കൊക്കോനിനൊ, യവാപായി, മൊഹാവെ എന്നിങ്ങനെ മൂന്നു കൌണ്ടികളിലായി വ്യാപിച്ചു കിടക്കുന്നു.


</doc>
<doc id="359254" url="https://ml.wikipedia.org/wiki?curid=359254" title="വണ്ണദാസൻ">
വണ്ണദാസൻ

തമിഴ് സാഹിത്യകാരനാണ് വണ്ണദാസൻ. 2016 ലെ ചെറുകഥക്കുള്ള കേന്ദ്ര സാഹിത്യ അക്കാദമി പുരസ്കാരം ഒരു സിറു ഇസൈ എന്ന കഥാ സമാഹാരത്തിനു ലഭിച്ചു. കല്യാൺജി എന്ന പേരിൽ കവിതയെഴുതുന്ന ഇദ്ദേഹത്തിന്റെ യഥാർത്ഥ പേര് ശിവ കല്യാണ സുന്ദരം എന്നാണ്. 1946 ൽ തമിഴ് സാഹിത്യകാരനായ തി.ക. ശിവശങ്കരന്റെ മകനായി തിരുനെൽവേലിയിൽ ജനിച്ചു. വണ്ണദാസൻ എന്ന പേരിൽ ചെറുകഥകളും ‍ മറ്റ് ഗദ്യ രചനകളും   കല്യാൺജി എന്ന പേരിൽ കവിതയുമെഴുതുന്നു.  


</doc>
<doc id="359272" url="https://ml.wikipedia.org/wiki?curid=359272" title="ഇലക്ട്രോഫൈൽ">
ഇലക്ട്രോഫൈൽ

രസതന്ത്രത്തിൽ ഇലക്ട്രോഫൈൽ എന്നത് ഇലക്ട്രോണുകളിലേക്ക് ആകർഷിക്കപ്പെടുന്ന ഒരു അഭികർമ്മകമാണ്. ഇലക്ട്രോഫൈലുകൾ പോസിറ്റീവ് ചാർജ്ജുള്ളവയോ ചാർജ്ജില്ലാത്തവയോ ആണ്. സമ്പന്നമായ ഇലക്ട്രോൺ കേന്ദ്രത്തിലേക്ക് ആകർഷിക്കപ്പെടുന്നതിനായി അവയ്ക്ക് ഒഴിഞ്ഞ ഓർബിറ്റലുകൾ ഉണ്ട്. ന്യൂക്ലിയോഫൈലുമായി ബന്ധനം സൃഷ്ടിക്കാനായി ഇലക്ട്രോൺ ജോഡിയെ സ്വീകരിച്ചുകൊണ്ട് ഇത് രാസപ്രവർത്തനത്തിൽ ഏർപ്പെടുന്നു. എന്തെന്നാൽ ലൂയിസ് ആസിഡുകൾ ആയതിനാലാണ് അവ ഇലക്ട്രോണുകൾ സ്വീകരിക്കുന്നത്. ഭൂരിഭാഗം ഇലക്ട്രോഫൈലുകളും പോസിറ്റീവ് ചാർജ്ജുള്ളവയാണ്. അവയുടെ ആറ്റങ്ങൾ ഭാഗീകമായ പോസിറ്റീവ് ചാർജ്ജുള്ളവയോ അഷ്ടകഇലക്ട്രോണുകൾ ഇല്ലാത്തവയോ ആണ്. 

ഒരു ന്യൂക്ലിയോഫൈലിലെ ഏറ്റവും ഇലക്ട്രോൺ സാന്ദ്രതയുള്ള ഭാഗമാണ് ഇലക്ട്രോഫൈലുകളെ ആക്രമിക്കുന്നത്. ഓർഗാനിക്ക് സിന്തെസിസിൽ ഇടയ്ക്കിടെ കാണപ്പെടുന്ന ഇലക്ട്രോഫൈലുകൾ H ഉംNO ഉം പോലെയുള്ള കാറ്റയോണുകളോ HCl, ആൽക്കൈൽ ഹാലൈഡുകൾ,അസൈൽ ഹാലൈഡുകൾ,കാർബോണൈൽ സംയുക്തങ്ങൾ പോലെയുള്ള പോളറൈസ് ചെയ്ത ന്യൂട്രൽ തന്മാത്രകളോ Cl ഉം Br ഉം പോലെയുള്ള പോളറൈസ് ചെയ്ത ന്യൂട്രൽ തന്മാത്രകളോ ഓക്സിഡൈസിങ് ഏജന്റുകളായ ഓർഗാനിക്ക് പെർ ആസിഡുകളോ കാർബീനുകൾ, റാഡിക്കലുകൾ മുതലായ അഷ്ടകനിയമം പാലിക്കാത്തവയോ BH ഉംDIBALഉം പോലെയുള്ള ലൂയിസ് ആസിഡുകളോ ആണ്.

ഹാലജനുകളെ കൂട്ടിച്ചേർക്കൽ

ഇത് ആൽക്കീനുകളും തമ്മിലാണ് നടക്കുന്നത്. ഹാലജൻ അഡിഷൻ റിയാക്ഷനിലേതു പോലെ മിക്കപ്പോഴും ഇലക്ട്രോഫൈലുകൾ ഹാലജനുകളായിരിക്കും. 
ഉദാഹരണത്തിന്,

ഇത് താഴെ തന്നിരിക്കുന്ന വിധം 3 പ്രധാനഘട്ടങ്ങളായി നടക്കുന്നു.
ഇലക്ട്രോഫിലിക്ക് Br-Br തന്മാത്ര ഇലക്ട്രോൺ സമ്പന്നമായ ആൽക്കീനുമായി പ്രവർത്തിച്ച് ഒരു π-കോമ്പ്ലക്സ് ഉണ്ടാകുന്നു 1.
ആൽക്കീൻ ഒരു ഇലക്ട്രോൺ ദാതാവായും ബ്രോമിൻ ഒരു ഇലക്ട്രോഫൈൽ ആയും പ്രവർത്തിക്കുന്നു. 3 അംഗങ്ങളുള്ള ബ്രോമോണിയം അയോൺ 2 ൽ രണ്ട് കാർബൺ ആറ്റങ്ങളും Br- നെ പുറത്തുവിട്ടുകൊണ്ട് ഒരു ബ്രോമിൻ ആറ്റവും ഉൾക്കൊണ്ടിരിക്കുന്നു.
ബ്രോമോണിയം അയോൺ Br ന്റെ ആക്രമണത്താൽ തുറക്കുന്നു. ഇത് ആന്റീപെരിപ്ലെയ്നാർ ക്രമീകരണത്തോടെയുള്ള ഒരു വിസിനൽ ഡൈബ്രോമൈഡ് തരുന്നു.

ഹൈഡ്രജൻ ഹാലൈഡുകളെ കൂട്ടിച്ചേർക്കൽ

ഹൈഡ്രോഹാലജനേഷനിൽ ഹൈഡ്രജൻ ക്ലോറൈഡ് (HCL) പോലെയുള്ള ഹൈഡ്രജൻ ഹാലൈഡുകൾ ആൽക്കീനുകളുമായിക്കൂടിച്ചേർന്ന് ആൽക്കൈൽ ഹാലൈഡുകൾ ഉണ്ടാകുന്നു. ഉദാഹരണത്തിന്, HCL ഉം എഥിലീനും തമ്മിൽ പ്രവർത്തിച്ച് ക്ലോറോഈഥെയ്ൻ ഉണ്ടാകുന്ന പ്രവർത്തനം. മുകളിൽ തന്നിരിക്കുന്ന ഹാലജൻ അഡിഷനിൽ നിന്ന് വ്യത്യസ്തമായി പ്രവർത്തനത്തിൽ കാറ്റയോൺ ഇന്റർമീഡിയറ്റ് ഉണ്ടാകുന്നുണ്ട്. ഒരു ഉദാഹരണം താഴെ തന്നിരിക്കുന്നു:
ഹൈഡ്രേഷൻ

ഏറ്റവും സങ്കീർണ്ണമായ ഹൈഡ്രേഷൻ റിയാക്ഷനുകളിൽ ഒന്നിൽ സൾഫ്യൂരിക്കാസിഡ് ഉല്പ്രേരകമായി ഉപയോഗിക്കുന്നു. അഡിഷൻ റിയാക്ഷനു സാമ്യമുള്ള ഘട്ടങ്ങളിലായാണ് ഈ പ്രവർത്തനം നടക്കുന്നത്. എന്നാൽ OSOHഗ്രൂപ്പ് OH ഗ്രൂപ്പിനാൽ നീക്കം ചെയ്യപ്പെട്ട് ഒരു ആൽക്കഹോൾ ഉണ്ടാകുന്ന ഒരു അധികഘട്ടം ഇതിനുണ്ട്.

കാണാൻ കഴിയും പോലെ, HSO പ്രവർത്തനത്തിൽ പങ്കെടുക്കാതെ മാറ്റമില്ലാതെ തുടരുന്നു . അതിനാൽ ഒരു ഉല്പ്രേരകമായി കണക്കാക്കുന്നു.

ഈ പ്രവർത്തനം കൂടുതൽ വിശദമായി:


മൊത്തത്തിൽ ഈ പ്രവർത്തനം ഒരു ജലതന്മാത്രയെ ഒരു ഈഫീൻ തന്മാത്ര യുമായിച്ചേർക്കുന്നു.

ഇത് വ്യവസായത്തിലെ ഒരു പ്രധാനരാസപ്രവർത്തനമാണ്. ഇത് വഴി നിർമ്മിക്കുന്ന എഥനോൾ ഇന്ധനമായും മറ്റു രാസവസ്തുക്കളുടെ നിർമ്മാണത്തിനു വേണ്ട പ്രാരംഭവസ്തുവായും ഉപയോഗിക്കുന്നു.


</doc>
<doc id="359273" url="https://ml.wikipedia.org/wiki?curid=359273" title="നൂക്ക്സാക്ക് ജനങ്ങൾ">
നൂക്ക്സാക്ക് ജനങ്ങൾ

നൂക്ക്സാക്ക് (/ˈnʊksæk/; Nooksack: Noxwsʼáʔaq) ഫെഡറലായി അംഗീകരിക്കപ്പെട്ട ഒരു അമേരിക്കൻ ഇന്ത്യൻ വർഗ്ഗമാണ്. ഇവരുടെ വാസസ്ഥാനം വാഷിങ്ടണിലെ വടക്കു പടിഞ്ഞാറൻ പ്രദേശങ്ങളാണ്. സംസ്ഥാനത്തിൻറെ വടക്കു പടിഞ്ഞാറൻ മൂലയ്ക്കുള്ള കരപ്രദേശത്ത് നൂക്ക്സാക്ക് നദിയ്ക്കു സമാന്തരമായി, ഡെമിങ്ങ് എന്ന ചെറു പട്ടണത്തിലാണ് വസിക്കുന്നത്. പടിഞ്ഞാറൻ വാട്കോം കൌണ്ടിയിലുൾപ്പെട്ട പട്ടണമാണ് ഡെമിങ്ങ്. ഈ അമേരിക്കൻ ഇന്ത്യൻ വർഗ്ഗത്തിൽ 1,800 അംഗങ്ങളുണ്ട്.


</doc>
<doc id="359274" url="https://ml.wikipedia.org/wiki?curid=359274" title="കെ വി യു പി എസ് പാങ്ങോട്">
കെ വി യു പി എസ് പാങ്ങോട്

തിരുവനന്തപുരം ജില്ലയിൽ നിന്നും 40 കിലോമീറ്റർ അകലെയുള്ള പാങ്ങോട് എന്ന ഗ്രാമപ്രദേശത്ത് സ്ഥിതി ചെയ്യുന്ന പ്രധാന ഒരു വിദ്യാഭ്യാസ സ്ഥാപനമാണ് കെ വി യു പി എസ് സ്കൂൾ.

1964-ൽ ആണ് ഈ വിദ്യാലയം പ്രവർത്തനമാരംഭിക്കുന്നത്.


</doc>
<doc id="359275" url="https://ml.wikipedia.org/wiki?curid=359275" title="പിറ്റ്ബുൾ (റാപ്പർ)">
പിറ്റ്ബുൾ (റാപ്പർ)

ഒരു അമേരിക്കൻ റാപ്പറാണ് അർമാന്റൊ ക്രിസ്റ്റ്യറ്റ്യ പെരസ് എന്ന പിറ്റ്ബുൾ (ജനനം ജനവരി 15, 1981).

ഗ്രാമി പുരസ്കാരമടക്കം നിരവധി പുരസ്കാരങ്ങൾ നേടിയിട്ടുണ്ട്.


</doc>
<doc id="359280" url="https://ml.wikipedia.org/wiki?curid=359280" title="ശുഭ">
ശുഭ

മലയാള ചലച്ചിത്രരംഗത്ത് 1980-2000 കാലത്ത് പ്രവർത്തിച്ചിരുന്ന ഒരു നടിയാണ് ശുഭ. 1980ൽ കൊച്ചുകൊച്ചുതെറ്റുകൾ എന്ന സിനിമയിൽ ആരംഭിച്ച അവരുടെ അഭിനയജീവിതം മലയാളം, കന്നഡ, തമിഴ്, തെലുഗ്, ഹിന്ദി ഭാഷകളിലായി 1993വരെ നീണ്ടുനിന്നു. അതിനിടയിൽ അവർമുന്നൂറോളം ചലച്ചിത്രങ്ങളിൽ അഭിനയിച്ചു..
പ്രമുഖ തെളുഗു നടൻ വെണ്ടാനം രാഘവയ്യയുടെ മകളായി ആന്ധ്ര പ്രദേശിലെ കൃഷ്ണ ജില്ലയിലാണ് ശുഭ ജനിച്ചത്. ജമിനിജണേശന്റെ ഭാര്യയും നടിയുമായ പുഷ്പവല്ലി ചെറിയമ്മയാണ്. പ്രശസ്ത ഹിന്ദി സിനിമാ നടി രേഖ അർദ്ധസോദരിയും. 


</doc>
<doc id="359286" url="https://ml.wikipedia.org/wiki?curid=359286" title="ചൂലിശ്ശേരി">
ചൂലിശ്ശേരി

കേരളത്തിലെ തൃശൂർ ജില്ലയിലുള്ള ഒരു ഗ്രാമമാണ് ചൂലിശ്ശേരി. അവണൂർ ഗ്രാമപഞ്ചായത്തിൽ ഉൾപ്പെടുന്ന ഗ്രാമമാണിത്. നെല്പാടങ്ങളാൽ ചുറ്റപ്പെട്ടു കിടക്കുന്ന ഈ ഗ്രാമത്തിൽ തൃശൂർ ടൗണിൽ നിന്നും 5 മിനുറ്റ് യാത്ര ചെയ്യാനുള്ള ദൂരമേ ഉള്ളൂ. ഒരു കാലത്ത് പെൻഷൻകാരുടെ സ്വർഗ്ഗം എന്നറിയപ്പെട്ടിരുന്ന ഈ ഗ്രാമം ഇന്ന് ജനങ്ങൾ വസിക്കുന്ന പ്രദേശമായി മാറി. 

റോഡ്, റയിൽ ഗതാഗത സൗകര്യം ചൂലിശ്ശേരി ഗ്രാമത്തിൽ യഥേഷടം ലഭ്യമാണ്. തൃശൂർ ഗവണ്മെന്റ് മെഡിക്കൽ കോളേജ് ഈ ഗ്രാമത്തിന് സമീപത്താണ്. സമീപത്തുള്ള റയിൽവേ സ്റ്റേഷനുകൾ തൃശൂർ(7 കിലോമീറ്റർ), മുളകുന്നത്ത് കാവ്(2 കിലോമീറ്റർ), പൊങ്കുന്നം (5.5 കിലോമീറ്റർ). വിമാനത്താവളം സമീപത്തായി ഒരു 60 കിലോമീറ്റർ ദൂരത്ത് കൊച്ചി നെടുമ്പാശ്ശേരി വിമാനത്താവളവും, 88 കിലോമീറ്റർ ദൂരയായ് കോഴിക്കോട് വിമാനത്താവളവും ഉണ്ട്.

</doc>
<doc id="359291" url="https://ml.wikipedia.org/wiki?curid=359291" title="സമ്പന്നതാരോഗങ്ങൾ">
സമ്പന്നതാരോഗങ്ങൾ

സമ്പന്നതയും സാമ്പത്തിക പുരോഗത്തിയും സമൂഹത്തിലും, വ്യക്തികളിലും ഉണ്ടാക്കുന്ന മാറ്റങ്ങളുടെ പ്രത്യാഘാതങ്ങളിൽ ഒന്ന് ചില രോഗങ്ങളുടെ അഭൂതപൂർവ്വമായ വർദ്ധനവാണ്. 
വ്യക്തികളുടെ സാമ്പത്തിക സ്ഥിതിയും ശാരീരികാരോഗ്യവും തമ്മിലുള്ള ബന്ധം വളരെ അധികം പഠനങ്ങൾക്ക് വിധേയമായിട്ടുണ്ട്.അവയെല്ലാം തന്നെ കണ്ടെത്തിയ വസ്തുത ഇതാണ് . “ സാമ്പത്തിക ഭദ്രത കുറയും തോറും ശാരീരിക/മാനസിക രോഗ സാധ്യതയേറുന്നു.” 

ആധുനിക ജീവിതശൈലിയും ഭക്ഷ്ണവും ഭക്ഷ്ണരീതികളും മൂലം ഗണ്യമായ രീതിയിൽ വർദ്ധിച്ച രോഗങ്ങളിൽ ചിലത് ഇവയാണ്

സമ്പത്തധിഷ്ഠിത രോഗങ്ങൾക്ക് പിന്നിലുള്ള കാരണങ്ങളിലേറെയും ശാസ്ത്രസാങ്കേതിക മുന്നേറ്റങ്ങളുടെ പാർശ്വഫലമായി വിലയിരുത്തപ്പെടുന്നു. കാരണങ്ങളിൽ ചിലത്.

</doc>
<doc id="359293" url="https://ml.wikipedia.org/wiki?curid=359293" title="പറക്കാട്">
പറക്കാട്

കേരളത്തിലെ തൃശൂർ ജില്ലയിലുള്ള ഒരു ഗ്രാമമാണ് പറക്കാട്. പ്രദേശത്തെ പ്രധാന അതിരടയാളം ആണ് ചേലൂർകുന്ന് അയ്യപ്പ ക്ഷേത്രം. 

2001 ലെ സെൻസസ് പ്രകാരം പറക്കാട് ഗ്രാമത്തിലെ ആകെയുള്ള ജനസംഖ്യ 7759 ആണ്. അതിൽ 3776 പുരുഷന്മാരും 3983 സ്ത്രീകളും ആണ്. 



</doc>
<doc id="359296" url="https://ml.wikipedia.org/wiki?curid=359296" title="മുങ്ങാങ്കോഴി (കുടുംബം)">
മുങ്ങാങ്കോഴി (കുടുംബം)

പോഡിസിപീഡിയെ നിരയിൽപ്പെട്ട ജലപക്ഷികളാണ് മുങ്ങാങ്കോഴികൾ.ഇവയ്ക്ക് മുങ്ങാങ്കുഴിയിടാനും അടിത്തട്ടിലൂടെ നീന്തി ഇരയെ പിടിയ്ക്കാനുമുള്ള കഴിവ് അപാരമാണ്.

</doc>
<doc id="359301" url="https://ml.wikipedia.org/wiki?curid=359301" title="ബിമാൻ, ബംഗ്ലാദേശ് വിമാനക്കമ്പനി">
ബിമാൻ, ബംഗ്ലാദേശ് വിമാനക്കമ്പനി

ബിമാൻ, ബംഗ്ലാദേശ് വിമാനക്കമ്പനി () ആകുന്നു. ബംഗ്ലാദേശ് രാജ്യത്തിന്റെ അടയാളമാണ് ഈ വിമാനക്കമ്പനി. ധാക്കയിലെ ഷാജലാൽ അന്താരാഷ്ട്ര വിമാനത്താവളം ആണ് ഇതിന്റെ പ്രധാന ഹബ്ബ്. സിൽഹറ്റ്, ചിറ്റഗോങ്ങ് എന്നിവിടങ്ങളിൽ ഉപകാര്യാലയങ്ങൾ ഉണ്ട്. 2015 ഏപ്രിൽ അനുസരിച്ച് ബിമാൻ, ബംഗ്ലാദേശ് വിമാനക്കമ്പനിക്ക് 42 വിവിധ രാജ്യങ്ങളുമായി എയർ സർവ്വീസ് ഉട്മ്പടിയുണ്ട്. പക്ഷെ, 16 രാജ്യങ്ങളിലേയ്ക്കു മാത്രമേ ഇപ്പോൾ സർവ്വീസ് നടത്തുന്നുള്ളു. ധാക്കയിലെ "ബാലക ഭബൻ" ആണ് ഈ വിമാനക്കമ്പനിയുടെ ആസ്ഥാനം. വാർഷികമായുള്ള ഹജ്ജ് തീർഥാടനം, ബംഗ്ലാദേശിലേയ്ക്കുള്ള വിനോദസഞ്ചാരികളെ എത്തിക്കുക. അതുപോലെ, ബംഗ്ലാദേശിൽ താമസമില്ലാത്ത ബംഗ്ലാദേശികൾ, മൈഗ്രന്റ് ജോലിക്കാർ എന്നിവരെയും ബിമാൻ യാത്രയ്ക്കു സഹായിക്കുന്നു. 


</doc>
<doc id="359304" url="https://ml.wikipedia.org/wiki?curid=359304" title="ഇസ്രായേൽ മ്യൂസിയം">
ഇസ്രായേൽ മ്യൂസിയം

ഇസ്രായേൽ മ്യൂസിയം (Israel Museum - מוזיאון ישראל) ഇസ്രായേലിൻറെ ദേശീയ മ്യൂസിയമാണ്. ഇത് യെരൂശലേമിൽ ആണ്. ഇത് 1965 ൽ സ്ഥാപിച്ചത് അതു കൂടാതെ യിസ്രായേലിന്റെ പുരാവസ്തു വേണ്ടി ദേശീയ കാമ്പസ് സമീപം ഒരു കുന്നിൻ ആണ്.



</doc>
<doc id="359323" url="https://ml.wikipedia.org/wiki?curid=359323" title="റിയോണി നദി">
റിയോണി നദി

പശ്ചിമ ജോർജിയയിലെ ഒരു പ്രധാന നദിയാണ് റിയോണി നദി - Rioni River (Georgian: რიონი Rioni, Greek: Φᾶσις Phasis). 

റച്ച മേഖലയിലെ കോക്കസസ് പർവ്വതനിരകളിൽ നിന്ന് ഉദ്ഭവിക്കുന്ന ഈ നദി പടിഞ്ഞാറോട്ട് ഒഴുകി പോറ്റി നഗരത്തിന്റെ വടക്ക് വശത്തിലൂടെ കരിങ്കടലിൽ പ്രവേശിക്കുന്നു. 
കോൽശിസ് സാമ്രാജ്യ കാലത്തെ പുരാതന നഗരമായ കുതയ്‌സി പട്ടണം സ്ഥിതിചെയ്യുന്നത് റിയോണി നദിയുടെ തീരത്താണ്. പടിഞ്ഞാറൻ ട്രാൻസ്‌കോക്കസസിലൂടെ ഒഴുകിയാണ് ഇത് കരിങ്കടലിൽ എത്തിച്ചേരുന്നത്. അതേസമയം, ഇതിന്റെ സഹോദരി നദിയായ കുറ നദി കിഴക്കൻ ട്രാൻസ് കോക്കസസിലൂടെ ഒഴുകി കാസ്പിയൻ കടലിലാണ് എത്തിച്ചേരുന്നത്. 
യൂറോപ്പിനും എഷ്യക്കുമിടയിലെ അതിർത്തിയായാണ് ബി.സി. അഞ്ചാം നൂറ്റാണ്ടിൽ ജീവിച്ചിരുന്ന ഗ്രീക്ക് ചരിത്രകാരനായിരുന്ന ഹെറോഡോട്ടസ് റിയോണി നദിയെ പരിഗണിച്ചിരുന്നത്.

പ്രാചീന ഗ്രീക്ക് നാഗരികതിയിൽ റിയോണി നദി അറിയപ്പെട്ടിരുന്നത് - Phasis River (ഫാസിസ് നദി) എന്നായിരുന്നു. B.C 650 നും 750 നുമിടയിൽ സജീവമായിരുന്ന (ഏകദേശം ഹോമർ ജീവിച്ചിരുന്ന കാലത്ത്) ഗ്രീക്ക് കവിയായിരുന്ന ഹിസിയോഡ് എന്ന കവിയാണ് അദ്ദേഹത്തിന്റെ തിയോഗണി എന്ന പുസ്തകത്തിൽ ഈ നദിയെ കുറിച്ച്‌ ആദ്യം പരാമർശിക്കുന്നത്.

പൂർണ്ണമായും ജോർജിയയുടെ അതിർത്തിക്കുള്ളിലൂടെ ഒഴുകുന്ന ഏറ്റവും നീളം കൂടിയ നദിയാണ് റിയോണി. 
ഇത് 327 കിലോമീറ്റർ (203 മൈൽ) നീളത്തിലും 13,400 ചതുരശ്ര കിലോമീറ്റർ (5,200 ചതുരശ്ര മൈൽ) പ്രദേശത്ത് കൂടെ പരന്ന് ഒഴുകുകയും ചെയ്യുന്നു. സമുദ്ര നിരപ്പിൽ നിന്ന് 2,960 മീറ്റർ ( 9,710 അടി) ഉയരത്തിൽ കോക്കസസ് പർവ്വതത്തിന്റെ തെക്കേ അറ്റത്ത് നിന്നാണ് ഇതിന്റെ ഉദ്ഭവം.


</doc>
<doc id="359325" url="https://ml.wikipedia.org/wiki?curid=359325" title="ന്യൂക്ലിയോഫൈൽ">
ന്യൂക്ലിയോഫൈൽ

ന്യൂക്ലിയോഫൈൽ എന്നത് ഒരു പ്രവർത്തനത്തിൽ ഇലക്ട്രോഫൈലിന് ഇലക്ട്രോൺജോഡി വിട്ടുകൊടുത്ത് രാസബന്ധനം ഉണ്ടാക്കുന്നു. സ്വതന്ത്രമായ ഒരു ജോഡി ഇലക്ട്രോണുകളോ കുറഞ്ഞത് ഒരു പൈ ബന്ധനമോ ഉള്ള എല്ലാ തന്മാത്രകൾക്കും അയോണുകൾക്കും ന്യൂക്ലിയോഫൈലുകളായി വർത്തിക്കാം. ന്യൂക്ലിയോഫൈലുകൾ ഇലക്ട്രോണുകളെ വിട്ടുകൊടുക്കുന്നതിനാൽത്തന്നെ അവ ലൂയിസ് ബേസുകളാണ്. ന്യൂക്ലിയോഫിലികത എന്നത് ഒരു രാസവസ്തുവിന്റെ നൂക്ലിയോഫിലികസ്വഭാവത്തെ കാണിക്കുന്നു. ഇതിനെ ആറ്റങ്ങളുടെ ആകർഷണവുമായാണ് താരതമ്യം ചെയ്യാനാണ് ഉപയോഗിക്കുന്നത്. ആൽക്കഹോളുകൾ, ജലം തുടങ്ങിയ ലായകങ്ങളുമായുള്ള ന്യൂട്രൽ ന്യൂക്ലിയോഫിലിക്ക് രാസപ്രവർത്തനങ്ങളെ സോൾവോലിസിസ് എന്ന് പറയുന്നു. പൂർണ്ണമോ, ഭാഗികമോ ആയ പോസിറ്റീവ് ചാർജ്ജിലേക്ക് ആകർഷിക്കപ്പെട്ട് ന്യൂക്ലിയോഫൈലുകൾ ന്യൂക്ലിയോഫിലിക്ക് സബ്സ്റ്റിറ്റ്യൂഷനിൽ ഭാഗഭാക്കാകാറുണ്ട്.

മുൻപ് 1925ൽ A. J. Lapworth നിർദ്ദേശിച്ച ആനയോണോയിഡ്, കാറ്റയോണോയിഡ് എന്നീ പദങ്ങൾക്ക് പകരമായി 
1933ൽ Christopher Kelk Ingold ആണ് ന്യൂക്ലിയോഫൈൽ, ഇലക്ട്രോഫൈൽ എന്നീ പദങ്ങൾ മുന്നോട്ടുവെച്ചത്. 

ന്യൂക്ലിയോഫൈൽ എന്ന പദം നിർമ്മിച്ചത് ന്യൂക്ലിയസ്സിൽ നിന്നും സ്നേഹം എന്നർഥം വരുന്ന ഗ്രീക്ക് പദമായ ഫിലോസിൽ (φιλος) നിന്നുമാണ്.

പൊതുവെ ആവർത്തനപ്പട്ടികയിലെ ഒരു വരിയിൽ അയോൺ കൂടുതൽ ബേസികസ്വഭാവം കാണിക്കുന്നതാണെങ്കിൽ ഒരു ന്യൂക്ലിയോഫൈൽ എന്ന നിലയിൽ അത് ഏറ്റവും രാസപ്രവർത്തനമുള്ളതായിരിക്കും.

Cl പോലെയുള്ള ആനയോണുകൾ, ബന്ധനത്തിലേർപ്പെടാത്ത ഇലക്ട്രോണുകളുള്ള NH (അമോണിയ) പോലെയുള്ള സംയുക്തങ്ങൾ എന്നിവ ന്യൂക്ലിയോഫൈലുകൾക്ക് ഉദാഹരണങ്ങളാണ്. 

താഴെ തന്നിരിക്കുന്ന ഉദാഹരണത്തിൽ, ബ്രോമോപ്രൊപ്പെയ്ൻ തന്മാത്രയുടെ അറ്റത്തെ കാർബണുമായി ബന്ധനത്തിലേർപ്പെടാൻ ഹൈഡ്രോക്സൈഡ് അയോൺഇലക്ട്രോൺജോഡി വിട്ടുകൊടുക്കുന്നു. കാർബൺ ആറ്റവും ബ്രോമിൻ ആറ്റവും തമ്മിലുള്ള ബന്ധനം ഹെറ്ററോലിപ്റ്റിക്ക് ഫിഷനു വിധേയമാവുകയും വിട്ടുകൊടുക്കപ്പെട്ട ഇലക്ട്രോൺ ബ്രോമിൻ ആറ്റം സ്വീകരിച്ച് ബ്രോമൈഡ് അയോൺ (Br) ആകുകയും ചെയ്യുന്നു. backside attack നടക്കുന്ന ഈ രാസപ്രവർത്തനം ഒരു S2 പ്രവർത്തനമാണ്. ഇത് അർഥമാക്കുന്നത് ഹൈഡ്രോക്സൈഡ് അയോൺ കാർബൺ ആറ്റത്തെ ആക്രമിക്കുന്നത് ബ്രോമിൻ അയോണിന് എതിർവശത്തുകൂടിയാണ്. ഈ backside attack കാരണം S2 പ്രവർത്തനങ്ങൾ ഇലക്ട്രോഫൈലിന്റെ ക്രമീകരണം തിരിയുന്നതിൽ അവസാനിക്കുന്നു. ന്യുക്ലിയോഫൈൽ ചിരാൽ ആണെങ്കിൽ അത് അതിന്റെ ചിരാലിറ്റി നിലനിർത്തുന്നു.

ദ്വയാറ്റോമിക ഹാലജനുകൾ ന്യൂക്ലിയോഫൈലുകളല്ല (അതായത് I ഒരു ന്യൂക്ലിയോഫൈൽ അല്ല). അവയുടെ ആനയോണുകൾ മികച്ച ന്യൂക്ലിയോഫൈലുകളാണ്. പോളാർ, പ്രോട്ടിക്ക് ലായകങ്ങളിൽ F ഏറ്റവും ദുർബലമായ ന്യൂക്ലിയോഫൈലും I ഏറ്റവും ശക്തമായ ന്യൂക്ലിയോഫൈലുമാണ്. 

കാർബൺ ന്യൂക്ലിയോഫൈലുകൾ മിക്കവയും ഗ്രിഗ്നാർഡ് റിയാക്ഷൻ, ബ്ലെയ്സ് റിയാക്ഷൻ, റിഫോർമാറ്റ്സ്കി റിയാക്ഷൻ, ബാർബീർ റിയാക്ഷൻ എന്നിവയിൽ ഉപയോഗിക്കുന്ന ഓർഗാനോമെറ്റാലിക് റിയേജന്റുകളോ അസറ്റൈലുകളുമായി പ്രവർത്തിക്കുന്ന ഓർഗാനോലിഥിയം റിയേജന്റുകളോ ആണ്. ഈ റിയേജന്റുകൾ ന്യൂക്ലിയോഫിലിക്ക് അഡീഷൻ പ്രവർത്തനങ്ങൾക്കുവേണ്ടിയാണ് ഉപയോഗിക്കുന്നത്.

ജലം (HO), ഹൈഡ്രോക്സൈഡ് ആനയോൺ, ആൽക്കഹോളുകൾ, ആൽക്കോക്സൈഡ് ആനയോണുകൾ, ഹൈഡ്രജൻ പെറോക്സൈഡ്, കാർബോക്സിലേറ്റ് ആനയോൺ എന്നിവ ഓക്സിജൻ ന്യൂക്ലിയോഫൈലുകൾക്ക് ഉദാഹരണങ്ങളാണ്. ഇന്റർമോളിക്കുളാർ ഹൈഡ്രജൻ ബന്ധനത്തിൽ ന്യൂക്ലിയോഫൈലിന്റെ ആക്രമണം ഉണ്ടാകുന്നില്ല. 

ഹൈഡ്രജൻ സൾഫൈഡ് അതിന്റെ സാൾട്ടുകൾ, തയോളുകൾ (RSH), തയോലേറ്റ് ആനയോണുകൾ (RS), തയോൾകാർബോക്സിലിക്കാസിഡുകൾ (RC(O)-S), ഡൈതയോകാർബണേറ്റുകൾ (RO-C(S)-S), ഡൈതയോകാർബമേറ്റുകൾ എന്നിയുടെ ആനയോണുകൾ (RN-C(S)-S)എന്നിവ സൾഫർ ന്യൂക്ലിയോഫൈലുകളാകുന്നു.

പൊതുവിൽ, സൾഫർ വളരെയധികം ന്യൂക്ലിയോഫിലികസ്വഭാവം കാണിക്കാൻ കാരണം വലിയ വലിപ്പം മൂലം വളരെപ്പെട്ടെന്ന് പോളറൈസേഷൻ സംഭവിക്കുന്നതിനാലാണ്. അതോടൊപ്പം അതിന്റെ ബന്ധനത്തിലേർപ്പെടാതെ നിൽക്കുന്ന ഇലക്ട്രോണുകൾ പെട്ടെന്നു വിട്ടുനൽകാൻ കഴിയുന്നവയുമാണ്.

അമോണിയ, അസൈഡ്, അമീനുകൾ, നൈട്രൈറ്റുകൾ എന്നിവ നൈട്രജന്റെ ന്യൂക്ലിയോഫൈലുകളാണ്.



</doc>
<doc id="359326" url="https://ml.wikipedia.org/wiki?curid=359326" title="കീഴ്പ്പള്ളി തെരുവത്ത് ശ്രീ മഹാഗണപതി ക്ഷേത്രം">
കീഴ്പ്പള്ളി തെരുവത്ത് ശ്രീ മഹാഗണപതി ക്ഷേത്രം

പാടു വൃക്ഷമായ പാല പൊട്ടി പിളർന്ന്  സ്വയംഭൂ ആയി വന്നതുകൊണ്ട് പാലേരി തെരുവത്തു ശ്രീ മഹാ ഗണപതി ക്ഷേത്രം എന്നും അറിയപ്പെടുന്നുണ്ട് . വളരെ കാലം പഴക്കമുള്ളതും ശക്തിയേറിയ ദൈവചൈതന്യമുള്ളതുമായ ഈ മഹാ ഗണപതി ക്ഷേത്രം മറ്റു തെരു ക്ഷേത്രങ്ങളുടെ ആരൂഢസ്ഥാനമായിട്ടാണ് അറിയപ്പെടുന്നത്.ആറളം ഫാം റോഡിൻറെ ഒരു വശത്താണ് ക്ഷേത്രം സ്ഥിതി ചെയ്യുന്നത്. കീഴ്പ്പള്ളിയിൽ നിന്നും 600 മീറ്റർ  അകലെയാണ് ക്ഷേത്രം. ടിപ്പു സുൽത്താന്റെ ഭരണകാലത്തു അക്രമിക്കപ്പെട്ടതാണ്  ഈ മഹാ ഗണപതി ക്ഷേത്രം.ഇപ്പോൾ ഈ  ക്ഷേത്രത്തിന്റെ പുനരുദ്ധാരണം നടന്നുകൊണ്ടിരിക്കുന്നു.

</doc>
<doc id="359328" url="https://ml.wikipedia.org/wiki?curid=359328" title="അരൈൽ ഹാലൈഡ്">
അരൈൽ ഹാലൈഡ്

ഓർഗാനിക് രസതന്ത്രത്തിൽ അരൈൽ ഹാലൈഡ് (ഹാലോഅരീൻ അല്ലെങ്കിൽ ഹാലജനോഅരീൻ എന്നോ അറിയപ്പെടുന്നു) എന്നത് അരോമാറ്റിക്ക് റിങ്ങുമായി നേരിട്ട് ബന്ധിക്കപ്പെട്ടിരിക്കുന്ന ഒന്നോ അതിലധികമോ ഹൈഡ്രജൻ ആറ്റങ്ങൾ ഒരു ഹാലൈഡിനാൽ നീക്കം ചെയ്യപ്പെട്ട ഒരു അരോമാറ്റിക്ക് സംയുക്തമാണ്. നിർമ്മാണത്തിനുള്ള വിവിധ മാർഗ്ഗങ്ങളിലും ഗുണവിശേഷങ്ങളിലും ഹാലോഅരീനുകൾ ഹാലോആൽക്കെയിനിൽ നിന്നും വ്യത്യാസപ്പെട്ടിരിക്കുന്നു. ഏറ്റവും പ്രധാനപ്പെട്ട അംഗങ്ങൾ അരൈൽ ക്ലോറൈഡുകൾ ആണ്. എന്നാൽ സംയുക്തങ്ങളുടെ നിര വളരെ വലുതാണ്.

ആരൈൽ ഹാലൈഡുകളുടെ C-X ദൂരങ്ങൾ പ്രതീക്ഷിക്കും വിധമുള്ള പ്രവണതകൾ പിന്തുടരുന്നു. ഫ്ലൂറോബെൻസീൻ, ക്ലോറോബെൻസീൻ, ബ്രോമോബെൻസീൻ, മീഥൈൽ 4-അയ്ഡോബെൻസോയേറ്റ്, മീഥൈൽ 4-അയഡോബെൻസോയേറ്റ് എന്നിവയുടെ ഈ ദൂരങ്ങൾ യഥാക്രമം 135.6(4), 173.90(23), 189.8(1), 209.9 pm എന്നിവയാണ്.

അരൈൽ ഹാലൈഡുകൾ SN2 ന്യൂക്ലിയോഫിലിക്ക് അരോമാറ്റിക്ക് സബ്സ്റ്റിറ്റ്യൂഷൻ രാസപ്രവർത്തനങ്ങളിൽ പങ്കെടുക്കുന്നില്ല. റാഡിക്കൽ ആനയോണുകൾ ഉൾപ്പെടുന്ന രാസപ്രവർത്തനങ്ങൾ വഴി ശക്തമായ ന്യൂക്ലിയോഫൈലുകളാൽ ഹാലജനുകൾ സ്ഥാനം മാറ്റപ്പെടുന്നു. മറ്റൊരുവിധത്തിൽ അരൈൽ ഹാലൈഡുകൾ, പ്രത്യേകിച്ച് ബ്രോമൈഡുകളും അയഡൈഡുകളും ഓക്സിഡേഷൻ അഡിഷനിൽ ഏർപ്പെടുന്നു. തന്മൂലം അവ Buchwald–Hartwig amination തരം രാസപ്രവർത്തനങ്ങൾക്ക് കാരണമാകുന്നു.

അരൈൽ ഹാലൈഡുകൾ ലോഹങ്ങളുമായി പ്രവർത്തിച്ച് അരൈൽ ആനയോണുകളുടെ സ്രോതസ്സുകളായി വർത്തിക്കുന്ന കൂടുതൽ രാസപ്രവർത്തനത്തിലേർപ്പെടുന്ന ഉൽപ്പന്നങ്ങളുണ്ടാകുന്നു. മഗ്നീഷ്യം അരൈൽ ഹാലൈഡുകൾ ഗ്രിഗ്നാഡ് റിയേജന്റുകളാണ്. മറ്റ് അരൈൽ സംയുക്തങ്ങളുടെ ഓർഗാനിക് സിന്തസൈസിന് അവ ഉപയോഗപ്രദമാണ്.

ക്ലോറോബെൻസീൻ ഫിനോളിന്റെ നിർമ്മാണത്തിനുപയോഗിച്ചിരുന്നു. ഇന്നാൽ ഫിനോൾ ഇപ്പോൾ നിർമ്മിക്കുന്നത് ക്യുമീൻ ഓക്സീകരണം നടത്തിയാണ്. വളരെ ഉയർന്ന താപനിലകളിൽ അരൈൽ ഗ്രൂപ്പുകൾ അമോണിയയുമായി പ്രവർത്തിച്ച് അനിലീനുകൾ തരുന്നു.


</doc>
<doc id="359332" url="https://ml.wikipedia.org/wiki?curid=359332" title="അസൈൽ ഹാലൈഡ്">
അസൈൽ ഹാലൈഡ്

അസൈൽ ഹാലൈഡ് (ആസിഡ് ഹാലൈഡ് എന്നും അറിയപ്പെടുന്നു) എന്നത് ഹാലൈഡ് ഗ്രൂപ്പ് കൊണ്ട് ഹൈഡ്രോക്സൈഡ് ഗ്രൂപ്പിനെ നീക്കം ചെയ്ത് ഓക്സോആസിഡിൽ നിന്നും ഉണ്ടാക്കുന്ന ഒരു രാസസംയുക്തമാണ്.

ആസിഡ്, കാർബോക്സിലിക്കാസിഡ് ആണെങ്കിൽ സംയുക്തം -COX ഫംഗ്ഷണൽ ഗ്രൂപ്പ് ഉള്ളതായിരിക്കും. ഇതിൽ ഹാലജൻ ആറ്റവുമായി ഏകബന്ധനത്തിൽ ഏർപ്പെട്ടിരിക്കുന്ന കാർബൊണിൽ ഗ്രൂപ്പ് ഉൾപ്പെട്ടിരിക്കുന്നു. ഒരു അസൈൽ ഹാലൈഡിന്റെ പൊതുരാസസൂത്രം എന്ന് എഴുതാം. ഇവിടെ എന്നത് ഉദാഹരണത്തിന് ഒരു ആൽക്കൈൽ ഗ്രൂപ്പിനേയും എന്നത് കാർബൊണിൽ ഗ്രൂപ്പിനേയും എന്നത് ഹാലൈഡിനേയും (ഉദാഹരണത്തിന് ക്ലോറൈഡ്) സൂചിപ്പിക്കുന്നു. ഏറ്റവും കൂടുതൽ കാണപ്പെടുന്ന അസൈൽ ഹാലൈഡുകളാണ് അസൈൽ ക്ലോറൈഡുകൾ. പക്ഷെ, അൽപ്പായുസ്സായ അസറ്റൈൽ അയഡൈഡ് വൻതോതിൽ ഉൽപ്പാദിപ്പിക്കുന്നു. അസറ്റിക് ആസിഡിന്റെ നിർമ്മാണത്തിനായി ഒരു വർഷത്തിൽ ലക്ഷക്കണക്കിന് കിലോഗ്രാം അസറ്റൈൽ ക്ലോറൈഡ് ഉൽപ്പാദിപ്പിച്ചുവരുന്നു. 

സൾഫോണിക്ക് ആസിഡിന്റെ ഹൈഡ്രോക്സിൽ ഗ്രൂപ്പ് മാറ്റി ഒരു ഹാലജൻ ഗ്രൂപ്പ് ചേർത്ത് സൾഫോണിൽ ഹാലൈഡ് ഉൽപ്പാദിപ്പിക്കുന്നു. ഹാലജൻ ക്ലോറിനാണെങ്കിൽ സൾഫോണിൽ ക്ലോറൈഡ് ഉണ്ടാകുന്നു.

അസൈൽ ഹാലൈഡുകളെ കാർബോക്സിലിക്കാസിഡ് ഉപയോഗിച്ച് ലബോറട്ടറിയിൽ ഉൽപ്പാദിപ്പിക്കുന്നതിനുള്ള മാർഗ്ഗങ്ങളുണ്ട്. കാർബോക്സിൽക്കാസിഡുമായി തയോണിൽ ക്ലോറൈഡോ, ഫോസ്ഫറസ് ട്രൈക്ലോറൈഡോ പ്രവർത്തിക്കുമ്പോൾ അസൈൽ ക്ലോറൈഡുകളും ഫോസ്ഫറസ് പെന്റാബ്രോമൈഡ് പ്രവർത്തിക്കുമ്പോൾ അസൈൽ ബ്രോമൈഡുകളും സയനൂറിക്ക് ഫ്ലൂറൈഡുമായി പ്രവർത്തിക്കുമ്പോൾ അസൈൽ ഫ്ലൂറൈഡുകളും ഉണ്ടാകുന്നു.
അരോമാറ്റിക്ക് അസൈൽ ഹാലൈഡുകളുടെ നിർമ്മാണത്തിന് അലിഫാറ്റിക്ക് അസൈൽ ഹാലൈഡുകളുടെ നിർമ്മാണത്തിനുപയോഗിക്കുന്ന അതേ പ്രവർത്തനങ്ങളും രാസവസ്തുക്കളുമാണ് ഉപയോഗിക്കുന്നത്. എങ്കിലും, ഈ സംയുക്തങ്ങളെ നിർമ്മിക്കാനായി ചില പ്രത്യേകതരം രാസപ്രവർത്തനങ്ങൾ പ്രചാരത്തിലുണ്ട്. ഉദാഹരണത്തിന്, ഫോർമാൽഡിഹൈഡ് ഉപയോഗിക്കുന്ന ഫ്രെയ്ഡൽ-ക്രാഫ്റ്റ്സ് അസൈലേഷനോ അല്ലെങ്കിൽ ബെൻസാൽഡിഹൈഡ് ഡെറിവേറ്റീവിന്റെ നേരിട്ടുള്ള ക്ലോറിനേഷനോ.
അസൈൽ ഹാലൈഡുകൾ സാമാന്യം നന്നായി പ്രവർത്തിക്കുന്നവയാണ്. മറ്റ് ഓർഗാനിക്ക് സംയുക്തങ്ങളുടെ നിർമ്മാണത്തിനാവശ്യമായ ഇന്റർമീഡിയറ്റുകളായി ഉപയോഗിക്കാനാണ് അവയെ നിർമ്മിച്ചെടുക്കുന്നത്. ഉദാഹരണത്തിന്, ഒരു അസൈൽ ഹാലൈഡുകളുടെ രാസപ്രവർത്തനങ്ങളെക്കുറിച്ചാണ് താഴെപ്പറഞ്ഞിരിക്കുന്നത്.


</doc>
<doc id="359344" url="https://ml.wikipedia.org/wiki?curid=359344" title="ലൂയിസ് അമ്ലങ്ങളും ലൂയിസ് ക്ഷാരങ്ങളും">
ലൂയിസ് അമ്ലങ്ങളും ലൂയിസ് ക്ഷാരങ്ങളും

ലൂയിസ് അമ്ലം എന്നാൽ ലൂയിസ് ക്ഷാരവുമായി പ്രവർത്തിച്ച് ഒരു ലൂയിസ്അഡ്ഡ്ഡക്റ്റ് ഉണ്ടാക്കുന്ന രാസസ്പീഷീസാണ്. ലൂയിസ് അമ്ലത്തിന് ഒരു ജോഡി ഇലക്ട്രോണുകൾ നൽകി ലൂയീസ് അഡ്ഡ്‌ഡക്റ്റ് ഉണ്ടാക്കുന്ന ഏത് രാസസ്പീഷീസിനേയും ഒരു ലൂയീസ് ക്ഷാരം എന്നു പറയുന്നു. ഉദാഹരണത്തിന്, OHഉം NHഉം ലൂയിസ് ക്ഷാരങ്ങളാണ്. കാരണം, ബന്ധനത്തിൽ ഉൾപ്പെടാത്ത ഇലക്ട്രോൺ ജോഡികളെ (lone pair of electrons )വിട്ടുകൊടുക്കാനുള്ള കഴിവുണ്ട്. അഡ്ഡ്ഡക്റ്റിൽ ലൂയീസ് ക്ഷാരം എത്തിച്ചുകൊടുക്കുന്ന ഇലക്ട്രോൺജോഡികളെ ലൂയിസ് അമ്ലവും ലൂയിസ് ക്ഷാരവും പങ്കുവെയ്ക്കുന്നു. ഒരു രാസപ്രവർത്തനത്തിന്റെ സന്ദർഭത്തിൽ മാത്രമേ ലൂയിസ് അമ്ലം, ലൂയിസ് ക്ഷാരം എന്നീ വാക്കുകൾക്ക് പ്രസക്തിയുള്ളൂ. ഉദാഹരണത്തിന്, MeBഉം NHഉം തമ്മിലുള്ള രാസപ്രവർത്തനത്തിൽ MeBNHഉണ്ടാകുമ്പോൾ, MeBലൂയിസ് അമ്ലമായും NHലൂയിസ് ക്ഷാരമായും പ്രവർത്തിക്കുന്നു. MeBNHആണ് ഇവിടുത്തെ ലൂയിസ് അഡ്ഡ്‌ഡക്റ്റ്. ഗിൽബർട്ട്. എൻ. ലൂയിസുമായി ബന്ധപ്പെട്ടാണ് ഇവയ്ക്ക് ഈ പേരുകൾ നൽകിയിരിക്കുന്നത്.



</doc>
<doc id="359345" url="https://ml.wikipedia.org/wiki?curid=359345" title="സ്ക്റിലെക്സ്">
സ്ക്റിലെക്സ്

ഒരു അമേരിക്കൻ ഇലക്ട്രോണിക് ഡാൻസ് സംഗീത സംവിധായകനും ഡിജെയും ഗായകനും ഗാനരചയിതാവുമാണ് സൊന്നി ജോൺ മൂർ എന്ന സ്ക്റിലെക്സ് (ജനനം ജനുവരി 15, 1988) 

എംടിവിയുടെ ഇലക്ട്രോണിക് ഡാൻസ് കലാകാരൻ എന്ന വാർഷിക പുരസ്കാരം നേടിയിട്ടുള്ള സ്ക്റിലെക്സ്. എട്ട് ഗ്രാമി പുരസ്കാരം നേടിയിട്ടുണ്ട്.ഇതോടെ ഏറ്റവും കൂടുതൽ ഗ്രാമി പുരസ്കാരം നേടുന്ന ഇലക്ട്രോണിക് ഡാൻസ് കലാകാരൻ എന്ന ലോക റെക്കോർഡ് സ്ക്റിലെക്സിന്റെ പേരിലാണ്. 


</doc>
<doc id="359351" url="https://ml.wikipedia.org/wiki?curid=359351" title="അർബുദരോഗ ലക്ഷണങ്ങൾ">
അർബുദരോഗ ലക്ഷണങ്ങൾ

അർബുദ രോഗികളിൽ കണ്ടുവരുന്ന അനവധി ലക്ഷണങ്ങൾ രേഖപ്പെടുത്തിയിട്ടുണ്ട്. അർബുദം കാരണം ശരീരത്തിൽ സംഭവിക്കുന്ന മാറ്റങ്ങളാണ് ഇവ. നൂറിലധികം തരത്തിലുള്ള അർബുദങ്ങൾ ഉണ്ട് . അവ തമ്മിൽ ഏറെ ലക്ഷണങ്ങളിൽ ഏറെ വ്യത്യാസങ്ങളും വൈവിധ്യങ്ങളുമുണ്ട്.



</doc>
<doc id="359352" url="https://ml.wikipedia.org/wiki?curid=359352" title="ആള">
ആള

സ്റ്റെർനിഡെ കുടുംബത്തിൽപ്പെടുന്ന ലോകം മുഴുവൻ വ്യാപകമായി വിതരണം ചെയ്യപ്പെട്ടിരിക്കുന്ന, കടലിലും പുഴകളിലും തണ്ണീർത്തടങ്ങളിലും കണ്ടുവരുന്ന ഒരു കടൽപ്പക്ഷികുടുംബം ആണ് ആളകൾ. ചെറുതോ ഇടത്തരം വലിപ്പമുള്ളവയോ ആയ ആകാശപ്പറവകളാണിവ. ശരീരം കടൽക്കാക്കകളുടേതുപോലെയാണ്.

</doc>
<doc id="359377" url="https://ml.wikipedia.org/wiki?curid=359377" title="കുറ നദി">
കുറ നദി

കോക്കസസ് പർവ്വത നിരകളിലെ ഏറ്റവും പ്രധാനപ്പെട്ട യും ഉയർന്നതുമായ പർവ്വതമായ ഗ്രേറ്റർ കോക്കസസിന്റെ തെക്ക് ഭാഗത്ത് നിന്ന് ഉദ്ഭവിച്ച് കിഴക്കോട്ട് ഒഴുകുന്ന നദിയാണ് കുറ നദി - Kura River (Turkish: Kura; Azerbaijani: Kür; Kurdish: rûbara kur‎; Georgian: მტკვარი, Mt'k'vari; Armenian: Կուր, Kur; Ancient Greek: Cyrus; Persian: Kurosh).
ഗ്രേറ്റർ കോക്കസസിന്റെ തെക്കൻ മലഞ്ചെരിവിൽ നിന്ന് ആരംഭിച്ച് കാസ്പിയൻ കടലിന്റെ കിഴക്കൻ ഭാഗത്ത് ചേരുന്ന കുറ നദി, ലെസ്സർ കോക്കസസിന്റെ വടക്ക് ഭാഗത്തിലൂടെയും ഒഴുകുന്നുണ്ട്. ഗ്രേറ്റർ, ലെസ്സർ പർവ്വതങ്ങളുടെ ദക്ഷിണ ദിക്കിൽ നിന്നും അറാസ് എന്ന പോഷകനദിയും ഒഴുകുന്നുണ്ട്.
തുർക്കിയുടെ വടക്കുകിഴക്കൻ ഭാഗത്ത് നിന്ന് ആരംഭിച്ച് ജോർജിയയിലൂടെ അസർബയ്ജാൻ എന്നീ രാജ്യങ്ങളിലൂടെയാണ് കുറ നദി ഒഴുകുന്നത്. അസർബയ്ജാനിൽ വച്ച് കുറ നദി അറാസ്‌ നദിയെ പോഷകനദിയായി സ്വീകരിച്ച് കാസ്പിയൻ കടലിൽ എത്തിച്ചേരുന്നു. കുറ നദിയുടെ ആകെ നീളം 1,515 കിലോമീറ്ററാണ് (941 മൈൽ).
പേർഷ്യൻ ചക്രവർത്തിയായിരുന്ന മഹാനായ സൈറസിന്റെ (Old Persian: Τ΢ν΢ρ, , , Persian: کوروش كبير, ) (c. 600 BC or 576 December 530 BC) പേരുമായി ബന്ധപ്പെട്ടതാണ് കുറ എന്ന വാക്ക്.
കുറ എന്ന ജോർജിയൻ പേരിന് ആർത്ഥം 'നല്ല വെള്ളം' എന്നാണ്‌


</doc>
<doc id="359385" url="https://ml.wikipedia.org/wiki?curid=359385" title="കാർലി റേ ജെപ്സെൻ">
കാർലി റേ ജെപ്സെൻ

ഒരു കനേഡിയൻ ഗായികയും ഗാനരചയിതാവും അഭിനേത്രിയുമാണ് കാർലി റേ ജെപ്സെൻ (ജനനം നവംബർ 21, 1985). 2007ൽ കനേഡിയൻ ഐഡോൾ സീസൺ 5ന്റെ മത്സരത്തിൽ മൂന്നാം സ്ഥാനം കരസ്ഥമാക്കി. 2008ൽ തന്റെ ആദ്യ ആൽബം ടഗ് ഓഫ് ടവർ ജെപ്സെൻ പുറത്തിറക്കി. 2011ൽ അവൾ 'കോൾ മി മേയ്ബി' എന്ന സിംഗിൾ പുറത്തിറക്കി. 'കോൾ മി മേയ്ബ' 2012ൽ 18 രാജ്യങ്ങളിൽ ഒന്നാമതെത്തുകയും ആ വർഷത്തെ ഏറ്റവും കൂടുതൽ വിറ്റഴിക്കപ്പെട്ട ഗാനമായിത്തീരുകയും ചെയ്തു. പിന്നാലെ 2012ൽ തന്റെ പ്രഥമ ഇപി ആയ ക്യുരിയോസിറ്റിയും രണ്ടാം ആൽബമായ കിസ്സും പുറത്തിറക്കി. 1980കളിലെ ഗാനങ്ങളിൽ നിന്ന് ഊർജ്ജമുൾക്കൊണ്ട് 2015ൽ പുറത്തിറക്കിയ ജെപ്സെന്റെ മൂന്നാം ആൽബം ഇമോഷൻ ഒരുപാട് നല്ല അഭിപ്രായങ്ങൾ നേടി. അതിലെ പ്രധാന ഗാനമായ 'ഐ റിയലി ലൈക് യു' യുണൈറ്റഡ് കിംഗ്ഡത്തിൽ അഞ്ചാം സ്ഥാനത്തും, ജെപ്സെന്റെ ജന്മരാഷ്ട്രമായ കാനഡയിൽ പതിനഞ്ചാം സ്ഥാനത്തും എത്തി.

കാർലി റേ ജെപ്സെൻ നിരവധി പുരസ്കാരങ്ങൾ നേടിയിട്ടുണ്ട്. മൂന്ന് ജൂനൊ പുരസ്കാരങ്ങൾ, ഒരു ബിൽബോർഡ് സംഗീത പുരസ്കാരം, ഒരു അലൻ സ്ലൈറ്റ് പുരസ്കാരം എന്നിവ അതിൽ ഉൾപ്പെടുന്നു. കൂടാതെ ഗ്രാമി പുരസ്കാരം, എമ്മി അവാർഡ്, എംടിവി വിഡിയോ സംഗീത പുരസ്കാരം, പൊളാരിസ് മ്യൂസിക് പ്രൈസ്, പീപ്പിൾസ് ചോയിസ് പുരസ്കാരം എന്നിവയ്ക്ക് നാമനിർദ്ദേശവും നേടിയിട്ടുണ്ട്. ജെപ്സൻ 2015 മെയ് വരെ ഏകദേശം 2 കോടി ആൽബങ്ങൾ തന്റെ പേരിൽ വിറ്റഴിച്ചിട്ടുണ്ട്.

ലാറി ജെപ്സെന്റെയും അലക്സാണ്ട്രയുടെയും മകളായി ബ്രിട്ടീഷ് കൊളംബിയയിലെ മിഷനിലാണ് ജെപ്സെൻ ജനിച്ചത്. റോൺ ലൻസരോട്ട ആണ് അവളുടെ രണ്ടാനച്ഛൻ. മിഷനിലെ ഹെരിറ്റേജ് പാർക്ക് സെക്കണ്ടറി സ്കൂളിലാണ് അവൾ പഠിച്ചത്. പിന്നീട് ബ്രിട്ടീഷ് കൊളംബിയയിലെ വിക്ടോറിയയിലെ കനേഡിയൻ കോളേജ് ഓഫ് പെർഫോമിംഗ് ആർട്സിൽ മ്യൂസിക്കൽ തിയേറ്ററിൽ ബിരുദം നേടി. തുടർന്ന് കാപ്പിവെപ്പുകാരി, മദ്യശാലകളിൽ മദ്യം വിളമ്പുന്നവൾ മുതലായ കൊച്ചുജോലികളിൽ ഏർപ്പെട്ടു. 2007ൽ ജെപ്സെൻ കനേഡിയൻ ഐഡോൾ എന്ന റിയാലിറ്റി ഷോയുടെ അഞ്ചാം സീസണിൽ പങ്കെടുത്തു. അതിൽ അവൾ മൂന്നാം സ്ഥാനത്തെത്തി.

2008 ജൂൺ മാസം ജെപ്സെൻ തന്റെ പ്രഥമ സിംഗിളും രണ്ടാം സിംഗിളും പുറത്തിറക്കി. 2008 സെപ്റ്റംബറിലാണ് ജെപ്സെന്റെ പ്രഥമ ആൽബം ടഗ് ഓഫ് വാർ പുറത്തിറങ്ങുന്നത്. 2009ന്റെ ആദ്യത്തിൽ ജെപ്സെൻ മരിയാനാസ് ട്രെഞ്ചും ഷിലോയുമൊന്നിച്ച് ഉത്തരകാനഡയിലേക്ക് സംഗീത പര്യടനം നടത്തി.

ജോഷ് റാംസെ, റ്യാൻ സ്റ്റെവാർട്ട്, ടാവിഷ് ക്രോവ് എന്നിവരുമൊന്നിച്ച് തന്റെ രണ്ടാം ആൽബത്തിനുള്ള റെക്കോഡിംഗുകൾ ജെപ്സെൻ 2011ൽ ആരംഭിച്ചു. 2011 സെപ്റ്റംബറിൽ ടാവിഷ് ക്രോവുമൊന്നിച്ച് എഴുതിയ 'കോൾ മി മേയ്ബി' പുറത്തിറങ്ങി. 2012 ജനുവരിയിൽ കനേഡിയൻ പോപ്പ് ഗായകൻ ജസ്റ്റിൻ ബീബർ ഈ ഗാനം തന്റെ ട്വിറ്റർ അക്കൗണ്ടിൽ ട്വീറ്റ് ചെയ്യുകയും, തൊട്ടുപിന്നാലെ ജസ്റ്റിൻ ബീബർ, സെലീന ഗോമസ്, ആഷ്ലി ടിസ്ഡേൽ എന്നിവർ ചേർന്ന് ഗാനത്തിനൊത്ത് ചുവടുവയ്ക്കുന്ന ഒരു വിഡിയോ പുറത്തിറക്കുകയും ചെയ്തു.

2012 ഫെബ്രുവരിയിൽ ജെപ്സെൻ ആറ് ഗാനങ്ങളടങ്ങിയ ക്യുരിയോസിറ്റി എന്ന ഇപി പുറത്തിറക്കി. 'കോൾ മി മേയ്ബി' കനേഡിയൻ ബിൽബോർഡ് ഹോട്ട് 100ൽ ഒന്നാമതെത്തുകയും, ജെപ്സെൻ പട്ടികയിൽ ഒന്നാമതെത്തുന്ന നാലാം കനേഡിയൻ താരമാവുകയും ചെയ്തു. അമേരിക്കയിൽ ഈ ഗാനം തുടർച്ചയായി ഒൻപത് മാസം പ്രചരിച്ചു.

2012 ജൂണിൽ ഔൾ സിറ്റിയുമായി ചേർന്ന് ജെപ്സെൻ 'ഗുഡ് ടൈം' എന്ന ഗാനം ചിത്രീകരിച്ചു. 2012 സെപ്റ്റംബറിൽ ജെപ്സെന്റെ രണ്ടാം ആൽബമായ കിസ്സ് പുറത്തിറങ്ങി.

2012 ബിൽബോർഡ് സംഗീതപുരസ്കാരദാനച്ചടങ്ങിൽ ജെപ്സെന് റൈസിംഗ് സ്റ്റാർ പുരസ്കാരം ലഭിച്ചു. ഈ പുരസ്കാരം ലഭിക്കുന്ന ആദ്യ കനേഡിയൻ താരമായിരുന്നു ജെപ്സെൻ. 2013 ജൂനൊ അവാർഡ്സിൽ കിസ്സ് 'ആൽബം ഓഫ് ദി ഇയർ', 'പോപ്പ് ആൽബം ഓഫ് ദി ഇയർ' അവാർഡും കാൾ മി മേയ്ബി 'സിംഗിൾ ഓഫ് ദി ഇയർ' പുരസ്കാരവും നേടി. അൻപത്തിയഞ്ചാമത് ഗ്രാമി പുരസ്കാര വേളയിൽ കാൾ മി മേയ്ബി 'സോംഗ് ഓഫ് ദി ഇയർ', 'ബെസ്റ്റ് പോപ് സോളോ പെർഫോമൻസ്' എന്നിവയ്ക്ക് നാമനിർദ്ദേശം നേടി.

2015 മാർച്ചിൽ ജെപ്സെൻ തന്റെ മൂന്നാം ആൽബത്തിലെ പ്രധാന ഗാനമായ 'ഐ റിയലി ലൈക്ക് യു' പുറത്തിറക്കി. 2015 ജൂണിൽ ജെപ്സെന്റെ മൂന്നാം ആൽബം ഇമോഷൻ പുറത്തിറ്ങ്ങി. ഇമോഷൻ കാനഡയിൽ എട്ടാമതും യുഎസ് ബിൽബോർഡ് 200ൽ പതിനാറാമതും എത്തി.




</doc>
<doc id="359390" url="https://ml.wikipedia.org/wiki?curid=359390" title="മിസ്സ് പെറെഗ്രൈൻസ് ഹോം ഫോർ പെകുലർ ചിൽഡ്രൻസ് ( സിനിമ )">
മിസ്സ് പെറെഗ്രൈൻസ് ഹോം ഫോർ പെകുലർ ചിൽഡ്രൻസ് ( സിനിമ )

"മിസ്സ് പെറെഗ്രൈൻസ് ഹോം ഫോർ പെകുലർ ചിൽഡ്രൻസ്  " റാൻസൺ റിഗ്ഗ്സിന്റെ, മിസ്സ് പെറെഗ്രൈൻസ് ഹോം ഫോർ പെകുലർ ചിൽഡ്രൻസ് എന്ന നോവലിനെ ആസ്പദമാക്കിയ ജെയിൻ ഗോൾഡ് മാൻ എഴുതുകയും, ടിം ബേർട്ടൻ സംവിധാനം ചെയ്യുകയും ചെയ്ത 2016  ലെ ഒരു ഇംഗ്ലീഷ്, ഡാർക്ക് ഫാന്റസി ഫിലിമാണ്. ഈവ ഗ്രീൻ, അസാ ബട്ടർഫീൽഡ്, ക്രിസ് ഓ ഡൗവ്ഡ്, ആല്ലിസൺ ജെന്നി, റുപ്പെർട്ട് ഇവറെറ്റ്, ടെറെൻസ് സ്റ്റാമ്പ്, ഇല്ല പർണെൽ, ജുഡി ഡെഞ്ച്, സാമുവൽ എൽ.ജാക്ക്സൺ എന്നിവരാണ് സിനിമയുടെ പ്രധാനകഥാപാത്രങ്ങൾ.

2015 ഫെബ്രവരിക്ക് ലണ്ടണിൽ വച്ചും, ടമ്പാ ബേയ് ഏരിയയിലും വച്ചാണ് സിനിമ ചിത്രീകരണം ആരംഭിച്ചത്,
ഫിലിം പ്രിമിയർ 2016 സെപ്തമ്പർ 25ന് ഓസ്റ്റിൻ ,
ടെക്സാസിൽ വച്ച് നടന്നു. പിന്നീട് 2016 സെപ്തമ്പർ 30 ന് 20 -ത്ത് സെന്റുറി ഫോക്സ് -ന്റെ വിതരണത്തോടെ, 
 യുണൈറ്റഡ് സ്റ്റേറ്റിൽ  വച്ച് ഇതിന്റെ തിയേറ്റർ റിലീസ് നടന്നു.110 മില്യൺ ഡോറായിരുന്നു ആകെ നിർമ്മാണ ചിലവ്, ലോക വ്യാപകമായി റിലീസ് ചെയ്തതോടെ 278 മില്ല്യൺ ഡോളറാണ് സിനിമ നേടിയത്.

ഏബ് പോർട്ട്മാൻ ( ടെറെൻസ് സ്റ്റാമ്പ്) തന്റെ പേരക്കുട്ടിക്ക് തന്റെ കുട്ടിക്കാലത്ത് രാക്ഷസന്മാരോട് എതിരിട്ടിരുന്ന യുദ്ധ കഥകളും, ആ സമയത്ത് മിസ്സ് പെറെഗ്രൈൻസിന്റെ വീട്ടിൽ തങ്ങിയ കഥകളൊക്കെ പറഞ്ഞുകൊടുക്കുമായിരുന്നു. മിസ്സ് പെറെഗ്രൈൻസും, പാരാനോർമൽ വിഷയങ്ങൾ കാണിച്ചിരുന്ന കുട്ടികളടങ്ങുന്നതാണ് മിസ്സ് പെറെഗ്രൈൻസ് ആന്റ് പെക്കുലർ ചിൽഡ്രൻസ്. പതിനാറ് വയസ്സായ ജേക്കിന് തന്റെ മുത്തശ്ശനായ ഏബിൽ നിന്ന ഒരു ഫോൺ കോൾ വരുന്നു, അപ്പോഴാണ് തന്റെ മുത്തശ്ശൻ  നിഗൂഡസാഹചര്യങ്ങളിൽ കണ്ണ് നഷ്ടപ്പെട്ട് മരിച്ചതായി  കാണുന്നത്.
അതിന് ശേഷമുള്ള ജേക്കിന്റെ മിസ്സ് പെറെഗ്രൈൻസിന്റെ വീട്ടിലേക്കുള്ള യാത്രയും, തന്റെ മുത്തശ്ശനെ കൊന്ന ഹോളോഗാസ്റ്റുകളുമായി നടത്തിയ യുദ്ധങ്ങളാണ് കഥ.
വർഷങ്ങൾക്കുമുമ്പ് ജീവിച്ചിരുന്ന മിസ്സ് പെറെഗ്രൈൻസും, കുട്ടികളും, ഒരോ പ്രാവിശ്യം നിർമ്മിക്കുന്ന ടൈം ലൂപുകളിലൂടെയാണ് ജീവിക്കുന്നത്. അതുകൊണ്ടുതന്നെ അവർക്ക് വയസ്സാകുന്നില്ല. 
ജേക്കും ആ ലൂപ്പിലേക്ക് ചെല്ലുകയും, ആ കാലത്ത് ജീവിക്കാൻ തുടങ്ങുകയും, ചെയ്യുന്നു.
ടൈ ലൂപ്പിലൂടെ അച്ഛാച്ചന്റെ മരണത്തിന് മുമ്പ് ഹോളോഗാസ്റ്റുകളെ വധിച്ചാൽ തന്റെ മുത്തശ്ശനെ തിരിച്ചുകിട്ടുമെന്ന് ജേക്ക് ഹോളോഗാസ്റ്റുകളെ തന്റെ കൂട്ടുകാരോടൊപ്പം ഇല്ലാതാക്കുകയാണ് കഥാന്ത്യം.
അതോടെ ജേക്കിന് തന്റെ മുത്തശ്ശനെ തിരിച്ചുകിട്ടുന്നു. പക്ഷെ വർത്തമാനത്തിലേക്ക് പോകുമ്പോൾ ലൂപ്പിൽ ജീവിക്കുന്ന തന്റെ കൂട്ടുകാരെ കാണാൻ സാധിക്കില്ല. അതോടെ ഏബ് എന്ന മുത്തശ്ശന്റെ അനുവാദത്തോടെ തിരിച്ച് അതേ ലൂപ്പിലേക്ക് പോയി മിസ്സ് പെറെഗ്രൈൻസിന്റെ പ്രതീക്ഷയുടെ  പുതിയൊരു യാത്ര തുടങ്ങുന്നതോടെ കഥ അവസാനിക്കുന്നു.




</doc>
<doc id="359393" url="https://ml.wikipedia.org/wiki?curid=359393" title="ഹിറ്റ്‌ലറുടെ പേരു നൽകപ്പെട്ട തെരുവുകൾ">
ഹിറ്റ്‌ലറുടെ പേരു നൽകപ്പെട്ട തെരുവുകൾ

നാസി ജർമനിയിൽ ഹിറ്റ്‌ലറുടെ നാമത്തിൽ അറിയപ്പെട്ടിരുന്ന തെരുവുകളുടെ ഭാഗികമായ പട്ടികയാണ് ഇത്.

നാസികൾ ഭരണം പിടിച്ചെടുത്തതിനു ഉടൻ തന്നെ വലിയ ആവേശത്തിൽ നഗരഭരണാധികാരികൾ ഹിറ്റ്‌ലറെ പ്രീതിപ്പെടുത്താനായി അയാൾക്ക് തങ്ങളുടെ നഗരങ്ങളുടെ ബഹുമാനിത പൗരത്വം നൽകാൻ തുടങ്ങി, അയാളുടെ പേരുകൾ തെരുവുകൾക്കും ("Straße"), ചത്വരങ്ങൾക്കും ("Platz"), നഗരത്തിലെ മറ്റു ഇടങ്ങൾക്കും ("Anlage"), അവന്യുക്കൾക്കും ("Damm", "Allee"), സ്റ്റേഡിയങ്ങൾക്കും ("Kampfbahn"), പാലങ്ങൾക്കും ("Brücke") ഒക്കെ നൽകി. 1933 മാർച്ചിൽ തന്നെ ജർമൻ നഗരങ്ങൾ ഇത്തരം പ്രവർത്തനങ്ങളാൽ നിറഞ്ഞു. ഈ പട്ടികയിൽ ഉള്ളവ മിക്കതും ഈ കാലത്തുനിന്നുള്ളവയാണ്.



</doc>
<doc id="359395" url="https://ml.wikipedia.org/wiki?curid=359395" title="കാൽവിൻ ഹാരിസ്">
കാൽവിൻ ഹാരിസ്

ഒരു സ്കോട്ടിഷ് സംഗീത സംവിധായകനും ഡിജെയും ഗായകനുമാണ് അഡം റിച്ചാർഡ് വിൽസ് എന്ന കാൽവിൻ ഹാരിസ് (ജനനം 17 ജനുവരി 1984). 

ബ്രിട്ടീഷ് ഗാന ചാർട്ടിൽ ഒരു ആൽബത്തിൽ നിന്ന് ഏറ്റവും കൂടുതൽ ഗാനങ്ങൾ ആദ്യ പത്തിൽ ഇടം പിടിച്ചതിന്റെ ലോക റെക്കോർഡ് ഹാരിസിന്റെ പേരിലാണ്.10 ഗാനങ്ങളുമായി മൈക്കൽ ജാക്സന്റെ റെക്കോർഡ് ആണിദ്ദേഹം മറികടന്നത്.. ഗ്രാമി പുരസ്കാരമടക്കം നിരവധി പുരസ്കാരങ്ങൾ നേടിയിട്ടുള്ള ഹാരിസിനെ ഫോബ്സ് 2013 മുതൽ തുടർച്ചയായ മൂന്നു വർഷം ലോകത്തിലെ ഏറ്റവു കൂടുതൽ പ്രതിഫലം പറ്റുന്ന ഡിജെ ആയി തിരഞ്ഞെടുത്തുണ്ട്.


</doc>
<doc id="359399" url="https://ml.wikipedia.org/wiki?curid=359399" title="സ്കയ്പിയൊ എന്ന നീഗ്രോ">
സ്കയ്പിയൊ എന്ന നീഗ്രോ

ഫ്രഞ്ച് ചിത്രക്കാരനായ പോൾ സെസ്സാന്റെ പ്രസിദ്ധമായ എണ്ണ ഛായചിത്രങ്ങളിൽ ഒന്നാണ് Scipio The Negro അഥവാ സ്കപിയോ എന്ന നീഗ്രോ അടിമ. 
1867ലാണ് ഇത് രചിക്കപ്പെട്ടതെന്ന് എന്ന് വിശ്വസിക്കപ്പെട്ടുവരുന്നു. Museu de Arte de São Paulo എന്ന ബ്രസീലിലെ മ്യൂസിയത്തിലാണ് ഇപ്പോഴിത് ഉള്ളത്.
ദൃഡഗാത്രനും എന്നാൽ പരക്ഷീണിതനുമായ ഒരു നീഗ്രോവംശജൻ പാതിമയക്കത്തിലെന്നപോലെ വിശ്രമിക്കുന്നതാണ് ചിത്രം. ഉരുക്കുപോലെത്തെ ശരീരത്തിൽ കീഴടങ്ങാൻ വിധിക്കപ്പെട്ട മനസ്സുമായി തളർന്നിരിക്കുന്ന മനുഷ്യനെയാണ് ഈ സെസ്സാൻ ചിത്രം വരച്ചിരിക്കുന്നത്. “പച്ചയ്ക്ക് വരച്ചിരിക്കുന്നു’’( A fragment of raw power) എന്നാണ് സെസ്സാന്റെ സമകാലീകനും ഈ ചിത്രത്തിന്റെ ആദ്യ ഉടമകളിൽ ഒരാളുമായ ക്ലോദ് മോനെ ഇതിനെപ്പറ്റി പറഞ്ഞത്.


</doc>
<doc id="359401" url="https://ml.wikipedia.org/wiki?curid=359401" title="ശ്രീരാമചരിത മാനസം">
ശ്രീരാമചരിത മാനസം

ആദികവി വാല്മീകിയെ ഉപജീവിച്ച് ഭാരതത്തിലെ മിക്ക ഭാഷകളിലും രാമയണങ്ങൾ ഉണ്ടായിട്ടുണ്ട്.അതിൽ മലയാളത്തിൽ തുഞ്ചത്താചാര്യൻ രചിച്ചിട്ടുള്ള രാമായണവും തമിഴിലിൽ കമ്പർ രചിച്ചിട്ടുള്ള രാമായണങ്ങളും പ്രസിദ്ധങ്ങളാണ്. എന്നാൽ അതിനെക്കാളുപരി പ്രചുരപ്രചാരവും പ്രാധാന്യവുമുള്ളതാണ് ശ്രീ ഗോസ്വാമി തുളസീദാസന്റെ ഹിന്ദിയിലുള്ള രാമായണം. കേരളത്തിലെ വീടുകളിൽ എഴുത്തച്ഛന്റെ രാമായണം എന്നതുപോലെയാണ് എല്ലാ ഹിന്ദി ഹിന്ദു ഗൃഹങ്ങളിലും തുളസീദാസ രാമായണം. രാമഭക്തിയിൽ പിറന്ന് രാമഭക്തിയിൽ വളർന്ന്, രാമഭക്തിയിൽ വിലയിച്ച ഒരസാധാരണ മഹാത്മാവായിരുന്നു മഹാകവി തുളസീദാസൻ. അദ്ദേഹത്തിന്റെ കൃതിയാണ് തുളസീദാസരാമായണം. അവധ്ഭാഷയിൽ എഴുതപ്പെട്ടിട്ടുള്ള രാമചരിതമാനസത്തിന് പദ്യരൂപേണ കൈവരുന്ന പ്രഥമ മലയാള വിവർത്തനമാണ് ടി.കെ. ഭട്ടതിരിയുടേത്. മലയാളഭാഷയിൽ ആദ്യമായി തുളസീദാസരാമായണം വിവർത്തനം ചെയ്ത ടി.കെ.ഭട്ടതിരിയെന്ന താമരശ്ശേരി കേശവൻ ഭട്ടതിരിയുടെ ഇല്ലത്ത് രാമായണ മാസത്തിൽ ഗ്രാമം രാമയണശീലുകളാൽ മുഖരിതമാകുമ്പോൾ ടി.കെ. ഭട്ടതിരിയുടെ ഭവനത്തിൽ തുളസീദാസരാമായണമാണ് പാരായണം ചെയ്യുക. 
<br>ബഹുഭാഷാ പണ്ഡിതനായ ടി.കെ.ഭട്ടതിരി കാഞ്ഞങ്ങാട് ദുർഗ ഹയർ സെക്കണ്ടറി സ്കൂളിലെ ആദ്യകാല ഹിന്ദി അധ്യാപകനായിരുന്നു.സംസ്കൃതത്തിൽ നിന്ന് ഒട്ടേറെ ഗ്രന്ഥങ്ങൾ വിവർത്തനം ചെയ്ത എഴുത്തുകാരനായ ടി.കെ.ഭട്ടതിരി 1968 ലാണ് ഗോസ്വാമി തുളസീദാസന്റെ ശ്രീരാമചരിതമാനസത്തെ മലയാളത്തിലേക്ക് മൊഴിമാറ്റം നടത്തുന്നത്. കോഴിക്കോട് മാതൃഭൂമി പ്രസ്സിൽ അച്ചടിച്ച വിവർത്തനകൃതി കേരള സാഹിത്യ അക്കാദമിയുടെ സഹായത്തോടെയാണ് പ്രസിദ്ധീകരിച്ചത്. തുളസീദാസ രാമായണത്തിന്റെ പൂർണരൂപത്തിലുള്ള ആദ്യവിവർത്തനകൃതിയാണിത്.
പ്രയാഗിനടുത്ത് രാജപുർ ഗ്രാമത്തിൽ ജനിച്ച തുളസീദാസൻ സന്യാസജീവിതം നയിച്ച ആളായിരുന്നു. കാവ്യത്മകവും വായനസുഖം നൽകുന്നതുമായ തുളസീദാസരാമായണത്തിലും ശ്രീരാമന്റെ അവതാരകഥകൾക്ക് തന്നെയാണ് പ്രാധാന്യം നൽകിയിരിക്കുന്നത്. 
ആറു വർഷത്തെ സാധനയ്ക്കൊടുവിലാണ് ടി.കെ ഭട്ടതിരിക്ക് ഇതിന്റെ വിവർത്തനം പൂർത്തിയാക്കാനായത്. ഈ ഗ്രന്ഥത്തിന്റെ കോപ്പികൾ ഇപ്പോൾ ലഭ്യമല്ല.


</doc>
<doc id="359405" url="https://ml.wikipedia.org/wiki?curid=359405" title="സർക്കാർ നിയമ കലാലയം, കോഴിക്കോട്">
സർക്കാർ നിയമ കലാലയം, കോഴിക്കോട്

സർക്കാർ നിയമ കലാലയം, കോഴിക്കോട് (Government Law College, Kozhikode) കോഴിക്കോട് നഗരപരിധിയിൽ സ്ഥിതി ചെയ്യുന്നു. ഈ കലാലയം കേരള സർക്കാരിന്റെ ഉടമസ്ഥതയിലുള്ളതാണ്. ഇത് കോഴിക്കോട് സർവകലാശാലയുമായി ബന്ധിപ്പിച്ചിട്ടുള്ളതാണ്. സംസ്ഥാന തല പ്രവേശനപരീക്ഷയുടെ അടിസ്ഥാനത്തിൽ പ്രവേശനം നടത്തപ്പെടുന്നു. ഈ കലാലയത്തിൽ പഞ്ചവൽസര, ത്രിവത്സര എൽ. എൽ. ബി കോഴ്സുകളും, ടാക്സേഷൻ ലോയിൽ എൽ. എൽ. എം കോഴ്സും നിലവിലുണ്ട്.


</doc>
<doc id="359412" url="https://ml.wikipedia.org/wiki?curid=359412" title="അറാസ്‌ നദി">
അറാസ്‌ നദി

തുർക്കി, അർമീനിയ, അസർബെയ്ജാൻ, ഇറാൻ എന്നീ രാജ്യങ്ങളിലൂടെ ഒഴുകുന്ന നദിയാണ് അറാസ് അല്ലെങ്കിൽ അറാക്‌സസ് (Aras or Araxes).
ലെസ്സർ കോക്കസസ് പർവതത്തിന്റെ തെക്ക് ഭാഗത്ത് നിന്നാണ് ഈ നദി ഉദ്ഭവിക്കുന്നത്. പിന്നീട് ലെസ്സർ കോക്കസസിന്റെ വടക്ക് ഭാഗത്ത് വെച്ച് കുറ നദിയിൽ ചേരുന്നു.
1072 കിലോമീറ്റർ ( 666 മൈൽ) ആണ് അറാസ് നദിയുടെ ആകെ നീളം.102,000 ചതുരശ്ര കിലോമീറ്റർ( 39,000 ചതുരശ്ര മൈൽ) പ്രദേശത്ത് കൂടി പരന്ന് ഒഴുകുന്ന ഈ നദി യൂറോപ്പ്-ഏഷ്യ അതിർത്തി മേഖലയായ കോക്കസസ് പ്രദേശത്തെ വലിയ നദികളിൽ ഒന്നാണ്.
പുരാതന കാലത്ത് ഗ്രീക്കുകാർക്കിടയിൽ ഈ നദി അറാക്‌സസ് () എന്നാണ് അറിയപ്പെട്ടിരുന്നത്. ആധുനിക അർമീനിയൻ ഭാഷയിൽ അറാക്‌സ് "Araks" or "Arax" () എന്നാണ് അറിയപ്പെടുന്നത്. പുരാതന അർമീനിയൻ ഭാഷയിൽ യെരാസ്ഖ് "Yeraskh" എന്നായിരുന്നു ഇതിന്റെ പേര്. പഴയ ജോർജിയൻ ഭാഷയിൽ രാക്ശി "Rakhsi" (რახსი) എന്നാണ് ഈ നദിയുടെ പേര്. തുർക്കി ഭാഷയിൽ അറാസ് (), പേർഷ്യൻ ഭാഷയിൽ അറസ് ( "Aras") , കുർദിഷ് ഭാഷയിൽ ഇറെസ് (), അസർബെയ്ജാനി ഭാഷയിൽ അരസ് () എന്നുമാണ് ഈ നദി അറിയപ്പെടുന്നത്.
കിഴക്കൻ തുർക്കിയിലെ പ്രധാന നഗരമായ ഇർസുറുമിന് അടുത്താണ് അറസ് നദിയുടെ പ്രഭവ കേന്ദ്രം. തുർക്കി-അർമീനിയൻ അതിർത്തിയോട് വളരെ അടുത്തുള്ള ദിഘൂർ ജില്ലയുടെ തെക്കുകിഴക്കൻ ഭാഗത്തായി അഖൂരിയൻ നദയുമായി അറാസ് നദി കൂടിച്ചേരുന്നു.


</doc>
<doc id="359430" url="https://ml.wikipedia.org/wiki?curid=359430" title="ലോക കവിതാദിനം">
ലോക കവിതാദിനം

ലോക കവിതാദിനം
യുനെസ്ക്കോയുടെ ആഭിമുഖ്യത്തിൽ 1999 മുതൽക്ക് എല്ലാ വർഷവും മാർച്ച് 21ആം തീയതി ലോക കവിതാദിനമായി ആചരിക്കുന്നു. (World Poetry Day). കാവ്യരചന, വായന, ആസ്വാദനം, പ്രസാധനം, അധ്യാപനം എന്നിവ പ്രോൽസാഹിപ്പിക്കാനും പ്രചരിപ്പിക്കാനുമാണ് ഈ ദിനാചരണം ൽക്ഷ്യമിടുന്നത്. പ്രാദേശികവും , ദേശീയവും, അന്തർദേശീയവുമായ കാവ്യപ്രസ്ഥാനങ്ങളെ അംഗീകരിക്കാനും, അവയ്ക്ക് പ്രചോദനമേകാനും കൂടിയാണ് ഈ ദിനാചരണം എന്ന് യുനെസ്ക്കോ വ്യക്തമാക്കുന്നു.

പല രാജ്യങ്ങളിലും ഈ ദിനം കൊണ്ടാടുന്നത് ഒക്ടോബർ മാസത്തിലാണ്. റോമൻ കവിയായ വിർജിലിന്റെ ജനനം ഒക്ടോബറിൽ കൊണ്ടാടപ്പെടാറുള്ളത് കോണ്ടാണിത്.
?

</doc>
<doc id="359435" url="https://ml.wikipedia.org/wiki?curid=359435" title="മിസ്സി എലിയട്ട്">
മിസ്സി എലിയട്ട്

ഒരു അമേരിക്കൻ റാപ്പറും ഡാൻസറും സംഗീത സംവിധായകനുമാണ് മെലിസ്സ ആർനെറ്റെ എലിയട്ട് എന്ന മിസ്സി എലിയട്ട് (ജനനം ജൂലൈ 1, 1971).മിസ്സിയുടെ ആദ്യ ആൽബം ബിൽബോർഡ് 200 ചാർട്ടിൽ മൂന്നാം സ്ഥാനത്താണ് അരങ്ങേറിയിരുന്നത് ഇത് ഒരു വനിതാ റാപ്പറുടെ അന്നത്തെ ഏറ്റവും ഉയർന്ന നേട്ടമായിരുന്നു.

5ഗ്രാമി പുരസ്കാരം നേടിയിട്ടുള്ള എലിയട്ട് അമേരിക്കയിൽ മാത്രം മൂന്ന് കോടി ആൽബങ്ങൾ തന്റെ പേരിൽ വിറ്റഴിച്ചിട്ടുണ്ട്.


</doc>
<doc id="359441" url="https://ml.wikipedia.org/wiki?curid=359441" title="സിങ്ങ് സ്റ്റ്രീറ്റ്">
സിങ്ങ് സ്റ്റ്രീറ്റ്

ജോൺ കാർനി സംവിധാനവും, കൊ-പ്രൊഡ്യൂസും ചെയ്ത ഒരു ഇംഗ്ലീഷ് മ്യൂസിക്കൽ കോമഡി-ഡ്രാമ സിനിമയാണ് സിങ്ങ് സ്റ്റ്രീറ്റ്. ലൂസി ബോയ്ന്ടൺ, മരിയ ഡോയിൽ കെന്നെഡി, ജാക്ക് റെയ്നർ, കെല്ലി തോർന്ട്ടൺ, ഫെർഡിയ വാൽഷ് പീലോ എന്നിവരാണ് ഈ സിനിമയിലെ പ്രധാന കഥാപാത്രങ്ങൾ. ഒരു പെൺകുട്ടിയ തന്നോട് ചേർക്കാൻ ഒരു കുട്ടി തുടങ്ങുന്ന മ്യൂസിക്കൽ ബാന്റിന്റെ കഥയാണ് സിനിമ. 

2016 ജനുവരി 24 ന് സുന്ദൻസ് ഫിലിം ഫെസ്റ്റ്‍വലിൽ വച്ച് ലോക ശ്രദ്ധ നേടി. 2016 മാർച്ച് 17ന്  ഐർലാന്റിലാണ് ആദ്യ പ്രദർശനം, പിന്നീട് ഏപ്രിൽ 15ന് യു.എസിലും, മെയ് 20 -ന് യുണൈറ്റഡ് കിണ്ടത്തിലും പ്രദർശിപ്പിച്ചു.

1985 -ലെ സൗത്ത് ഇന്നർ സിറ്റിയായ ദുബ്ലിനിലെ, റോബേർട്ട് ലോവ്ലർ ( എയ്ഡൻ ഗില്ലെൻ) തന്റെ ആർക്കിടെക്കച്ചർ പരിശീലനവും, വിവാഹവും, മദ്യപാനവും, പുകവലിയുംമൂലം ജീവിതം വഴിമുട്ടുകയാണ്. അപ്പോഴാണ് തന്റെ കുടുംബത്തിൽ  പണം ലാഭിക്കാനായി ചെറിയ മകനായ കോണറിനെ ( ഫെർഡിയ വാൽഷ് പീലോ) ഉയർന്ന ഫീസ് കൊടുക്കേണ്ട വിദ്യാലയത്തിൽ നിന്ന് സൗജന്യമായുള്ള സർക്കാർ സ്ക്കൂളായ സിങ്ങ് സ്റ്റ്രീറ്റ് സി.ബി.എസിലേക്ക്  മാറ്റുന്നതായി അറിയിക്കുന്നത്.

പിന്നീട് ആ സ്ക്കൂളിന്റെ പുറത്ത് റഫീന ( ലൂസി ബോയ്ല്ടോൺ) എന്ന പെൺകുട്ടിയെ കാണുകയും, റഫീനയെ ത്രസിപ്പിക്കാനായി തന്റേതായ സംഗീത ബാന്റ് നിർമ്മിക്കുന്നതാണ് കഥ. അതിനായി കോണറിന് ആ സ്ക്കൂളിൽ തന്നെ കൂട്ടുകാരെ കിട്ടുന്നു. അവരെല്ലാവരും ചേർന്ന് തന്റെ സംഗീത ബാന്റിനെ വലുതാക്കുകയും റഫീനയും, അതിന്റെ ഭാഗമാകുകയും ചെയ്യുന്നു. ഏട്ടനായ ബ്രെന്ഡൻ ( ജാക്ക് റെയ്നർ) ആണ് കോണറിനെ എപ്പോഴും സഹായിക്കുകയും, നിർദ്ദേശങ്ങൾ നൽകുകയും, തന്റേതായ പാത കെട്ടിപ്പൊക്കുവാൻ പഠിപ്പിക്കുന്നതും.
ആ ബാന്റിന്റെ നിർമ്മാണത്തോടെ കോണർ സ്ക്കൂളിൽ നേരിടുന്ന പ്രശ്നങ്ങളും സിനിമയുടെ പ്രധാന ഭാഗങ്ങളാണ്.

റഫീനയുടെ അഭിലാഷം ലണ്ടണിലേക്ക് പോയി അവിടെ ഒരു മോഡലാകണമെന്നാണ്, അതോടെ കോണറിന്റെയും ആഗ്രഹം അതായി മാറുന്നു. വർദ്ധിച്ചുവരുന്ന കുടുംബപ്രശ്നങ്ങളുമായി ഒത്തുചേരാനാകാതെ, റഫീനയോടൊപ്പം റഫീനയുടെ ആഗ്രഹം സഫലമാക്കാനും, ലണ്ടണിൽ പുതിയൊരു ജീവിതം നയിക്കാനുമായി കടൽ താണ്ടി പോകുന്നതാണ് കഥാന്ത്യം. എല്ലായ്പ്പോഴും, കൂടെയുണ്ടായിരുന്ന ഏട്ടനാണ് അവരെ അക്കരയെത്തിച്ചത്. 

സഹോദരന്മാർ തമ്മിലുള്ള തീവ്ര ബന്ധത്തേയും, എടുത്തു കാണിക്കുന്നതാണ് സിങ്ങ് സ്റ്റ്രീറ്റ്.

ലോകത്തെ എല്ലാ സഹോദരന്മാർക്കായിട്ടാണ്  സിനിമ സമർപ്പിച്ചിരിക്കുന്നത്.


</doc>
<doc id="359447" url="https://ml.wikipedia.org/wiki?curid=359447" title="ദാവീദിന്റെ നഗരം">
ദാവീദിന്റെ നഗരം

പുറത്തേക്കുള്ള കണ്ണികൾ‌ (City of David - עיר דוד) ഒരു പുരാവസ്തു ലെ യെരൂശലേം ആണ്. ഇത് [യെരൂശലേമിൽ] എന്ന [പഴയ സിറ്റി] മതിലുകളെ തെക്കു കിഴക്കൻ കോണിൽ അടുത്താണ്. സൈറ്റ് രാജാവിന്റെ കൊട്ടാരം ദാവീദ് ആരോപിക്കപ്പെട്ടു രാജാവിന്റെ ഹിസ്കീയാവു നിർമ്മിച്ചത് എന്ന് ഒരു വെള്ളം ടണൽ ഉൾപ്പെടുന്നു ആണ്.



</doc>
<doc id="359450" url="https://ml.wikipedia.org/wiki?curid=359450" title="അചനൂർ">
അചനൂർ

കർണ്ണാടക സംസ്ഥാനത്തെ ഒരു ഗ്രാമമാണ് അചനൂർ. <ref name="censusindia">

</doc>
<doc id="359452" url="https://ml.wikipedia.org/wiki?curid=359452" title="അഡഗൽ">
അഡഗൽ



</doc>
<doc id="359454" url="https://ml.wikipedia.org/wiki?curid=359454" title="അബ്ബിമട്ട">
അബ്ബിമട്ട

അബ്ബിമട്ട കർണ്ണാടക സംസ്ഥാനത്തെ കൊടക് ജില്ലയിലെ സോംവാർപേട്ട് താലൂക്കിൽപ്പെട്ട ഗ്രാമമാണ്. 


</doc>
<doc id="359456" url="https://ml.wikipedia.org/wiki?curid=359456" title="അബ്യതമംഗല">
അബ്യതമംഗല

അബ്യതമംഗല കർണ്ണാടക സ്ംസ്ഥാനത്തെ കൊടഗു ജില്ലയിലെ സോംവാർപേട്ട് താലൂക്കിലെ ഒരു ഗ്രാമമാണ്. 


</doc>
<doc id="359457" url="https://ml.wikipedia.org/wiki?curid=359457" title="മഹാരാഷ്ട്രയിലെ ജില്ലകളുടെ പട്ടിക">
മഹാരാഷ്ട്രയിലെ ജില്ലകളുടെ പട്ടിക

ഭൂപടം

ഇന്ത്യയിലെ സംസ്ഥാനമായ മഹാരാഷ്ട്ര 1960 മേയ് 1 നാണു നിലവിൽ വന്നത്. മഹാരാഷ്ട്രദിനം എന്നാണ് ആ ദിനം അറിയപ്പെടുന്നത്. ആദ്യ രുപീകരിച്ചപ്പോൾ 26 ജില്ലകളാണുണ്ടായിരുന്നത്. പിന്നീട് 10 പുതിയ ജില്ലകൾ കൂടി രൂപികരിച്ചു. ഇപ്പോൾ, 36 ജില്ലകൾ ആണുള്ളത്. 6 ഭരണഡിവിഷനുകൾ ആയി ഇവയെ തിരിച്ചിട്ടുണ്ട്.

മഹാരാഷ്ട്രയിൽ 36 ജില്ലകൾ ആണുള്ളത്. 6 ഭരണഡിവിഷനുകൾ ആയി ഇവയെ തിരിച്ചിട്ടുണ്ട്.

ഭൂമിശാസ്ത്രപരമായും ചരിത്രപരമായും രാഷ്ട്രീയവികാരം അടിസ്ഥാനമാക്കിയും മഹാരാഷ്ട്രയിൽ 5 പ്രധാന വിഭാഗങ്ങൾ ഉണ്ട്. 

The table below lists important geographic and demographic parameters for all 36 districts. Population data are extracted from the 2001 Census of India.




</doc>
<doc id="359462" url="https://ml.wikipedia.org/wiki?curid=359462" title="പാച്ചല്ലൂർ വിജയൻ">
പാച്ചല്ലൂർ വിജയൻ

ഒരു പ്രമുഖ മലയാളകവിയും കാഥികനുമാണ് പാച്ചല്ലൂർ വിജയൻ. തിരുവനന്തപുരം ജില്ലയിലെ പാച്ചല്ലൂരിൽ ജി. ഗംഗാധരന്റേയും ഭവാനിയുടേയും മകനായി ജനിച്ചു. ദീർഘകാലം തിരുവനന്തപുരം വാഴമുട്ടം ഹൈസ്കൂളിൽ അധ്യാപകനായിരുന്നു. ശൈശവത്തിൽ ചികിത്സയുടെ പിഴവു മൂലം രണ്ട് കണ്ണുകൾക്കും പൂർണമായി കാഴ്ചശക്തി നഷ്ടപ്പെട്ടു. ‌‌തു‌‌ടർന്ന് ബ്രയിൽ ലിപിയുടെ സഹായത്തോടെ വിദ്യാഭ്യാസം നടത്തി. തത്ത്വശാസ്ത്രം, മലയാളം എന്നീ വിഷയങ്ങളിൽ ബിരുദാനന്തര ബിരുദവും, നിയമത്തിൽ ബിരുദവും നേടി. അധ്യാപകനായി 2014 ൽ സേവനം പൂർത്തിയാക്കി സർവീസിൽ നിന്ന് വിരമിച്ചു. കവിത, നാടകം, നോവൽ, കഥാപ്രസംഗം എന്നീ സാഹിത്യരൂപങ്ങളിൽ രചന നിർവ്വഹിച്ചു വരുന്നു.

ഭാര്യ:തങ്കച്ചി മക്കൾ: വിനീത്, വിജിത്ത് 






</doc>
<doc id="359469" url="https://ml.wikipedia.org/wiki?curid=359469" title="രോഗപ്രതിരോധ വാരം">
രോഗപ്രതിരോധ വാരം

ലോകാരോഗ്യസംഘടനയുടെ ആഹ്വാന പ്രകാരം ആചരിക്കുന്ന യജ്ഞങ്ങളിൽ ഒന്നാണ് രോഗപ്രതിരോധ വാരം. വാക്സിനേഷനെക്കുറിച്ചും അവമൂലം തടയാവുന്ന രോഗകങ്ങളെക്കുറിച്ചും അവബോധം സൃഷ്ടിക്കാനും പ്രതിരോധനമുറകൾ സാർവ്വത്രികമാക്കാനുമുദ്ദേശിച്ചാണ് ഈ ദിനാചരണം. ഏപ്രിൽ മാസത്തെ അവസാന വാരമാണ് രോഗപ്രതിരോധ വാരം.

ഇരുപത്തിഅഞ്ച് രോഗങ്ങളെ  പ്രതിരോധിക്കാൻ മരുന്നുമുറകൾ (immunization) ലഭ്യമാണ്. മീസൽസ്, വില്ലൻ ചുമ, ഡിഫ്തീരിയ, പിള്ള വാതം, ടെറ്റനസ്സ് എന്നിവ അവയിൽ ചിലത് മാത്രം.

പ്രതിരോധ മുറകൾ അവലംബിക്കുന്നതിനാൽ പ്രതിവർഷം 20മുതൽ 30 ലക്ഷം വരെ ജീവനുകൾ രക്ഷിക്കാനാവുന്നു എന്ന് കരുതപ്പെടുന്നു. എന്നാൽ രണ്ട് കോടിയ്ക്കുമേൽ ശിശുക്കൾക്ക് ഇന്നും പ്രതിരോധമുറകൾ അപ്രാപ്യമാണ്, പ്രത്യേകിച്ച് ദരിദ്ര രാജ്യങ്ങളിൽ.
ലോകാരോഗ്യസംഘടനയുടെ ആഭിമുഖ്യത്തിൽ നിലവിലുള്ള എട്ട് പൊതുജന ആരോഗ്യ യജ്ഞങ്ങളിൽ ഒന്നാണ് രക്തദാന ദിനാചരണം..

</doc>
<doc id="359472" url="https://ml.wikipedia.org/wiki?curid=359472" title="മേഘ്മലർ ബർമ്മൻ">
മേഘ്മലർ ബർമ്മൻ

ജ്ഞാൻ പൂജാരി രചിച്ച ആസാമീസ് കവിതകളുടെ സമാഹാരമാണ് മേഘ്മലർ ബർമ്മൻ . ഈ കൃതിക്ക് 2016 ലെ കേന്ദ്ര സാഹിത്യ അക്കാദമി പുരസ്കാരം ലഭിച്ചു.


</doc>
<doc id="359475" url="https://ml.wikipedia.org/wiki?curid=359475" title="മഹാഭാരതേർ അഷ്ടദശി">
മഹാഭാരതേർ അഷ്ടദശി

‍നൃസിംഗപ്രസാദ് ഭാദുരി രചിച്ച ബംഗാളി ഉപന്യാസങ്ങളുടെ സമാഹാരമാണ് മഹാഭാരതേർ അഷ്ടദശി . ഈ കൃതിക്ക് 2016 ലെ കേന്ദ്ര സാഹിത്യ അക്കാദമി പുരസ്കാരം ലഭിച്ചു.


</doc>
<doc id="359478" url="https://ml.wikipedia.org/wiki?curid=359478" title="സ്നോഡൻ (ചലചിത്രം)">
സ്നോഡൻ (ചലചിത്രം)

അമേരിക്കയുടെ ദേശീയ സുരക്ഷാ ഏജൻസിയുടെയും അവരുടെ ചാരശൃംഖലയായ സി.ഐ.എ യുടെയും പ്രവർത്തനങ്ങളിൽ ടെക്നിക്കൽ അസിസ്റ്റന്റും ഇന്റർനെറ്റ് സുരക്ഷാ ഉദ്യോഗസ്ഥനുമായി ജോലി ചെയ്തിരുന്ന കമ്പ്യൂട്ടർ വിദഗ്ദ്ധനായ എഡ്വേർഡ് ജോസഫ് സ്‌നോഡെൻറെ കഥ പറയുന്ന ചലചിത്രമാണ് സ്നോഡൻ. ലൂക്ക് ഹാർഡിംഗ് എഴുതിയ "ദി സ്നോഡൻ ഫയൽസ് "എന്ന പുസ്തകത്തെ അധികരിച്ച് ഒളിവർ സ്റ്റോൺ ആണ് ഈ ചിത്രം സംവിധാനം ചെയ്തത്.ജോസഫ് ഗൊർഡൻ-ലെവിറ്റ് ആണ് ചിത്രത്തിൽ എഡ്വേർഡ് സ്‌നോഡെൻ ആയി അഭിനയിച്ചത്. Shailene Woodley, Melissa Leo, Zachary Quinto, Tom Wilkinson, Scott Eastwood, Logan Marshall-Green, Timothy Olyphant, Ben Schnetzer, LaKeith Lee Stanfield, Rhys Ifans and Nicolas Cage  എന്നിവരാണ് മറ്റു പ്രധാന അഭിനേതാക്കൾ.2015 ഫെബ്രുവരി 16ന്  ജർമ്മിനിയിലെ മ്യൂനിച്ചിലാണ് ചിത്രത്തിൻറെ പ്രദർശനം ആരംഭിച്ചത്. 2016 ടൊറൊൻറോ അന്താരാഷ്ട്ര ചലചിത്രോത്സവത്തിന് മുന്നോടിയായി കൊമിക്-കൊൻ ഈ ചിത്രം സ്ക്രീൻ ചെയ്തിരുന്നു.തീയേറ്ററുകളടിസ്ഥാനത്തിൽ ചിത്രത്തിൻറെ പ്രദർശനം 2016 സപ്തംബർ 9 മുതൽക്കാണ് അമേരിക്കയിൽ പ്രദർശനം തുടങ്ങിയത്.

ഒളിവർ സ്റ്റോൺ ആദ്യമായി സ്നോഡന സമീപിച്ചപ്പോൾ അദ്ദേഹം സിനിമ നിർമ്മിക്കുന്നതിനോട് വിജോയിക്കുകായായിരുന്നു. ഈ സമയം സ്റ്റോൺ മറ്റുചില വിവാദ വിഷയങ്ങളിൽ ഇടപെട്ട്കൊണ്ടിരിക്കുകയായിരുന്നു. 

2015ൽ നിർമ്മാണം തുടങ്ങുന്നതിന് മുമ്പായി സ്റ്റോണും ഗോർഡൻ ലെവിറ്റും മൊസ്കോയിൽപോയി സ്നോഡനെ കണ്ടു.അമേരിക്കയിൽ നിന്നും നാടുകടത്തപ്പെട്ട ലിൻസി മിൽസ് എന്ന ഗേൾഫ്രണ്ടിനോടൊപ്പം കഴിയു കയായിരു്നു സ്നോഡൻ. രാജ്യദ്രോഹകുറ്റത്തിന് പലതവണ ഇവരെ അറസ്റ്റ് ചെയ്യാൻ യുഎസ് ഭരണകൂടം ശ്രമിച്ചിരുന്നു.കൂടാതെ സ്നോഡൻറ് പാസ്പോർട്ടും യുഎസ് ഭരണകൂടം അസാധുവാക്കിയിട്ടുണ്ട്.ദക്ഷിണ അമേരിക്കയിലേക്ക് പോകാനൊരുങ്ങവെയാണ് യുഎസ് സര്ക്കാർ ഇത്തരമൊരു നീക്കം നടത്തിയത്.


</doc>
<doc id="359484" url="https://ml.wikipedia.org/wiki?curid=359484" title="ആംഗ് മബോറോയ് ദോംഗ് ദസോംഗ്">
ആംഗ് മബോറോയ് ദോംഗ് ദസോംഗ്

‍അഞ്ജലിനാൻസാരി രചിച്ച ബോഡോ കവിതാ സമാഹാരമാണ് ആംഗ് മബോറോയ് ദോംഗ് ദസോംഗ് . ഈ കൃതിക്ക് 2016 ലെ കേന്ദ്ര സാഹിത്യ അക്കാദമി പുരസ്കാരം ലഭിച്ചു.
 


</doc>
<doc id="359486" url="https://ml.wikipedia.org/wiki?curid=359486" title="ചിക്കാൻസോ">
ചിക്കാൻസോ

ചിക്കാൻസോ എന്നറിയപ്പെടുന്നത്, ഐക്യനാടുകളിലെ തെക്കുകിഴക്കൻ വുഡ്‍ലാൻറിലുള്ള തദ്ദേശീയ അമേരിക്കൻ ഇന്ത്യൻ വർഗ്ഗമാണ്. അവരുടെ പരമ്പരാഗത വാസസ്ഥാനം തെക്കുകിഴക്കൻ യു.എസിലെ മിസ്സിസ്സിപ്പി, അലാബാമ, ടെന്നസി എന്നീ പ്രദേശങ്ങളായിരുന്നു. ഇവരുടെ ഭാക്ഷ മുസ്കോഗ്യാൻ ഭാക്ഷാകുടുംബത്തിലുൾപ്പെടുന്നു. ഈ അമേരിന്ത്യൻ വർഗ്ഗക്കാർ ചിക്കാൻസെ രാഷ്ടത്തിലുൾപ്പെട്ട ഫെഡറലായി  അംഗീകരിക്കപ്പെട്ട ഇന്ത്യൻ വംശമാണ്. യൂറോപ്യന്മാർ ഇവിടെയെത്തുന്നതിന് മുമ്പ് ചിക്കാന്സോ വർഗ്ഗക്കാർ ഐക്യനാടുകളുടെ പടിഞ്ഞാറൻ പ്രദേശങ്ങളിൽ നിന്ന് മിസ്സിസ്സിപ്പി നദിയുടെ വട്ക്കു കിഴക്കൻ പ്രദേശങ്ങളിലേയ്ക്കു വന്ന് അധിവാസമുറപ്പിച്ചു. ഈ പ്രദേശങ്ങൾ ഇന്നത്തെ വടക്കു കിഴക്കൻ മിസ്സിസിപ്പിയും ടെന്നസിയിലെ ലോറൻസ് കൌണ്ടിയിലുമുൾപ്പെട്ടിരിക്കുന്നു. ഈ പ്രദേശത്തുവച്ചാണ് ചിക്കാൻസോ വർഗ്ഗക്കാർ ആദ്യകാല ഫ്രഞ്ച്, ഇംഗ്ലീഷ്, സ്പാനീഷ് പര്യവേക്ഷകരും കച്ചവടക്കാരുമായും സമാഗമം നടത്തിയത്. യൂറോപ്യൻ അമേരിക്കക്കാരുടെ ജീവിത രീതികൾ ഈ വർഗ്ഗം കൈക്കൊണ്ടിരിക്കുന്നതിനാൽ, യു.എസിലെ സാസ്ക്കാരിക ഔന്നത്യമുള്ള അഞ്ച് അമേരിക്കൻ ഇന്ത്യൻ വർഗ്ഗങ്ങളിലൊന്നായി ഈ വർഗ്ഗത്തെ യു.എസ്. സർക്കാർ കണക്കാക്കിയിരിക്കുന്നു. ആദ്യകാലത്ത് യൂറോപ്പിൽ നിന്നുള്ള കുടിയേറ്റക്കാർ തങ്ങളുടെ ഭൂമിയിലേയക്കുള്ള കടന്നു കയറ്റത്തെ ഇവർ ചെറുത്തു നിന്നിരുന്നു. 1830 കളിലെ ഇന്ത്യൻ റിമൂവൽ ആക്ടിന്റെ കാലത്ത്, 1832 ൽ തങ്ങളുടെ കൈവശമുള്ള ഭൂമി യു.എസിനു കൈമാറി ഒക്ലാഹോമയിലെ ഇന്ത്യൻ ടെറിറ്ററിയിലേയ്ക്കു മാറുവാൻ ഈ വർഗ്ഗക്കാർ നിർബന്ധിതരായി.  

ഇന്നത്തെക്കാലത്ത് കൂടുതൽ ചിക്കാൻസോ അമേരിക്കൻ ഇന്ത്യക്കാരും ഒക്ലാഹോമാ പ്രദേശത്ത് ജീവിച്ചു വരുന്നു. ഒക്ലാഹോമയിലെ ചിക്കാൻസോ രാഷ്ട്രം യു.എസിലെ ഫെഡറലായി അംഗീകരിക്കപ്പെട്ട പതിമ്മൂന്നാമാത്തെ വലിയ അമരേന്ത്യൻ വർഗ്ഗമാണ്. ഈ വർഗ്ഗത്തിലെ അംഗങ്ങൾക്ക് ചോക്റ്റോ വർഗ്ഗത്തിലെ അംഗങ്ങളുമായി ചരിത്രപരമായി അടുത്ത ബന്ധമുണ്ട്. ചിക്കാൻസോ വർഗ്ഗക്കാരുടെയിടയിൽ രണ്ട് ഉപഗ്രൂപ്പുകളുമുണ്ട്.


</doc>
<doc id="359488" url="https://ml.wikipedia.org/wiki?curid=359488" title="കുറ്റെയ്‌സി">
കുറ്റെയ്‌സി

ജോർജിയയിലെ പടിഞ്ഞാറൻ പ്രവിശ്യയായ ഇമെറെതിയുടെ തലസ്ഥാനമാണ് കുറ്റെയ്‌സി. Kutaisi ( ; പുരാതന പേരുകൾ: "Aea"/"Aia", "Kotais", "Kutatisi", "Kutaïsi") ജോർജിയയുടെ തലസ്ഥാനമായ റ്റ്ബിലിസിൽ നിന്നും പടിഞ്ഞാർ വശത്ത് ആയി 221 കിലോമീറ്റർ (137 മൈൽ) ദൂരത്തായാണ് ഈ നഗരം സ്ഥിതിചെയ്യുന്നത്. ജനസംഖ്യയിൽ ജോർജിയയിലെ ഏറ്റവും മൂന്നാമത്തെ വലിയ നഗരമാണ് കുറ്റെയ്‌സി.
റിയോണി നദിയുടെ ഇരു തീരത്തുമായാണ് കുറ്റെയ്‌സി നഗരം സ്ഥിതിചെയ്യുന്നത്. സമുദ്ര നിരപ്പിൽ നിന്ന് 125-300 മീറ്റർ (410-984 അടി) ഉയരത്തിലാണ് ഈ നഗരം സ്ഥിതിചെയ്യുന്നത്.
ഇമെറെതിയിലെ മലയുടെ താഴ്‌വരയിൽ നിന്നുള്ള കുന്നിൻ പ്രദേശത്ത് നിന്ന് കിഴക്കോട്ടും വടക്ക് കിഴക്ക് ഭാഗവും സാംഗുരാലി പർവ്വതത്തിന്റെ വടക്കും കോൾഷിസ് സമതലത്തിന്റെ പടിഞ്ഞാറും തെക്കുമായാണ് ഈ നഗരം സ്ഥിതിചെയ്യുന്നത്.
കുറ്റെയ്‌സി നഗരത്തിന്റെ വടക്കുകിഴക്കും വടക്കുപടിഞ്ഞാറും ഇലപൊഴിയും വനങ്ങളാൽ ചുറ്റപ്പെട്ടുകിടക്കുകയാണ്. നഗരത്തിന്റെ താഴ്ന്ന പ്രദേശങ്ങളുടെ വലിയ ഭാഗവും കൃഷി ഭൂമിയാണ്.
നഗരതതിൽ നിരവധി പൂന്തോട്ടങ്ങളും തെരുവുകളിൽ വലിയ മരങ്ങളും നട്ടുപിടിപ്പിച്ചിട്ടുണ്ട്. വസന്തകാലത്ത് സമീപത്തുള്ള മലകളിൽ മഞ്ഞുരുകാൻ തുടങ്ങും. നഗരത്തിന്റെ മധ്യത്തിലൂടെ ഒഴുകുന്ന റിയോണി നദിയിലുണ്ടായ ഹിമ വർഷത്തിന്റെ ശബ്ദം നദിയുടെ ഇരുകരകളിലും കേൾക്കാനാവും.
ഈ നഗരത്തിലെ ശരാശിരി വാർഷിക താപനില 14.5 ഡിഗ്രി സെൽഷ്യസ് ആണ്. ജനുവരി മാസത്തിലാണ് ഏറ്റവും തണുപ്പ് അനുഭവപ്പെടുന്നത്. ജനുവരിയിലെ ശരാശിരി താപനില 5.3 ഡിഗ്രി സെൽഷ്യസാണ്. ജൂലൈ മാസമാണ് ഏറ്റവും ചൂട് അനുഭവപ്പെടുന്നത്. ഈ സമയത്ത് ശരാശിരി ചൂട് 23.2 ഡിഗ്രി സെൽഷ്യസാണ്. ഇതുവരെ രേഖപ്പെടുത്തിയ ഏറ്റവും കുറഞ്ഞ ശരാശിരി താപനില 17 ഡിഗ്രിയും കൂടിയ താപ നില 44 ഡിഗ്രി സെൽഷ്യസുമാണ്.

പുരാതന രാജഭരണ പ്രദേശമായിരുന്ന കോൽഷിസിന്റെ തലസ്ഥാനമായിരുന്നു കുറ്റെയ്‌സി. ബിസി ആറാം നൂറ്റാണ്ടിൽ നിലനിന്നിരുന്ന കോൽഷിസ് രാജഭരണത്തിന്റെ തലസ്ഥാനമായിരുന്നു കുറ്റെയ്‌സി എന്നതിന് പുരാവസ്തു തെളുവുകൾ ലഭ്യമായിട്ടുണ്ട്. 


</doc>
<doc id="359491" url="https://ml.wikipedia.org/wiki?curid=359491" title="ചേത">
ചേത

‍ഛത്രപാൽ രചിച്ച ദോഗ്രി ചെറുകഥാ സമാഹാരമാണ് ചേത . ഈ കൃതിക്ക് 2016 ലെ കേന്ദ്ര സാഹിത്യ അക്കാദമി പുരസ്കാരം ലഭിച്ചു.
 


</doc>
<doc id="359502" url="https://ml.wikipedia.org/wiki?curid=359502" title="ക്ലിഫ് റിച്ചാർഡ്">
ക്ലിഫ് റിച്ചാർഡ്

ഒരു ബ്രിട്ടീഷ് പോപ് ഗായകനും സംഗീതജ്ഞനുമാണ് സർ ക്ലിഫ് റിച്ചാർഡ് OBE (ജനനം , 14 ഒക്ടോബർ 1940).25 കോടിയിലധികം ആൽബങ്ങൾ തന്റെ പേരിൽ വിറ്റഴിച്ചിട്ടുളള റിച്ചാർഡ് ഏറ്റവും കൂടുതൽ ആൽബങ്ങൾ വിറ്റഴിച്ചിട്ടുള്ള കലാകാരന്മാരിൽ ഒരാളാണ്. ബ്രിട്ടണിൽ മാത്രം 2.1 കോടി ഗാനങ്ങൾ വിറ്റഴിച്ചിട്ടുള്ള ഇദ്ദേഹം യു കെ സിംഗിൾ ചാർട്ടിൽ ഏറ്റവും കൂടുതൽ ഗാനം വിറ്റഴിക്കപ്പെട്ടവരിൽ ദി ബീറ്റിൽസ് നും എൽവിസ് പ്രെസ്‌ലിക്കും ശേഷം മൂന്നാം സ്ഥാനത്താണ്.

50 വർഷത്തിലേറെ നീണ്ട തന്റെ സംഗീത ജീവിതത്തിനിടയ്ക്ക് ബ്രിട്ട് പുരസ്കാരമടക്കം നിരവധി പുരസ്കാരങ്ങൾ നേടിയിട്ടുള്ള റിച്ചാർഡ് ബ്രിട്ടീഷ് സിംഗിൾ ചാർട്ടിൽ അഞ്ച് വ്യത്യസ്ത സഹസ്രാബ്ദങ്ങളിൽ ഒന്നാം നമ്പർ ഗാനം ഉള്ള ഒരൊയൊരു ഗായകനാണ്.
എന്നിരുന്നാലും ബ്രിട്ടണിലെ പോലെ അമേരിക്കയിൽ സ്വാധീനം ഉണ്ടാക്കാൻ റിച്ചാർഡിനു സാധിച്ചിട്ടില്ല.


</doc>
<doc id="359508" url="https://ml.wikipedia.org/wiki?curid=359508" title="ദംഗൽ">
ദംഗൽ

2016 ഡിസംബറിൽ പുറത്തിറങ്ങിയ ജീവചരിത്രാത്മകമായ ഒരു ഹിന്ദി ചലച്ചിത്രമാണ് ദംഗൽ (മലയാള അർഥം: മല്ലയുദ്ധം, ഗുസ്തി). നിതേശ് തിവാരിയാണ് ദംഗലിന്റെ സംവിധായകൻ. തന്റെ പെണ്മക്കളെ മല്ലയുദ്ധപ്രവീണരാക്കിയ മഹാവീർ സിംഗ് ഫോഗട്ട് എന്ന ഫയൽവാന്റെ കഥയാണ് ദംഗലിന്റെ പ്രമേയം. മമഹാവീർ സിംഗ് ഫോഗട്ട് ആയി അഭിനയിക്കുന്നത് ആമിർ ഖാനാണ്. ദംഗൽ എന്ന ഹിന്ദി വാക്കിന് മല്ലയുദ്ധം അഥവാ ഗുസ്തി എന്നാണ് അർഥം. 

ദംഗലിനു സംഗീതം നൽകിയിരിക്കുന്നത് പ്രീതമാണ്. ഗാനങ്ങൾ രചിച്ചിരിക്കുന്നത് അമിതാഭ് ഭട്ടാചാര്യയും. ഭാരതീയ വനിതാ മല്ലയുദ്ധ സംഘത്തിലെ പരിശീലകരിൽ ഒരാളായ കൃപാ ശങ്കർ ബിഷ്ണോജാണ് മല്ലയുദ്ധരംഗങ്ങൾ ചിത്രീകരിക്കുന്നതിനു സഹായകമായ പരിശീലനം ആമിർഖാനും മറ്റുള്ളവർക്കും നൽകിയത്. 

2016 ഡിസംബർ 23ന് ദംഗൽ ലോകവ്യാപകമായി പ്രദർശനത്തിനെത്തി.

സാമ്പത്തിക ബുദ്ധിമുട്ടുകൾ കാരണം മല്ലയുദ്ധം ഉപേക്ഷിക്കേണ്ടിവന്ന ഒരു ഫയൽവാനാണ് മഹാവീർ സിംഗ് ഫോഗട്ട്. ഭാരതത്തിനു വേണ്ടി ഒരു സ്വർണപ്പതക്കം നേടാൻ ആഗ്രഹിച്ചെങ്കിലും അതിനു കഴിയാതെപോയ അയാൾ തന്റെ മകനെക്കൊണ്ട് മല്ലയുദ്ധത്തിൽ സ്വർണം നേടിയെടുക്കുമെന്ന് പ്രതിജ്ഞയെടുക്കുന്നു. എന്നാൽ, അയാളെ നിരാശപ്പെടുത്തിക്കൊണ്ട്, അയാൾക്കു ജനിക്കുന്ന നാലു കുഞ്ഞുങ്ങളൂം പെണ്ണുങ്ങളാകുന്നു. പെണ്ണുങ്ങൾക്ക് മല്ലയുദ്ധം സാധ്യമല്ലെന്ന് ചിന്തിച്ചുകൊണ്ട് അയാൾ തന്റെ സ്വപ്നം ഉപേക്ഷിക്കുന്നു. എന്നാൽ അയാളുടെ മൂത്ത പെൺകുട്ടികളായ ഗീതയും (ഗീത ഫൊഗാട്ട്) ബബിതയും (ബബിതാകുമാരി  ഫോഗട്ട്) ആൺകുട്ടികളെ ഇടിച്ചിട്ടശേഷം വീട്ടിലെത്തുമ്പോൾ, തന്റെ പെണ്മക്കൾക്കും മല്ലയുദ്ധത്തിനുള്ള കരുത്തും കഴിവുമുണ്ടെന്ന് മഹാവീർ തിരിച്ചറിയുന്നു. 

ഗീതയെയും ബബിതയെയും മഹാവീർ മല്ലയുദ്ധം പരിശീലിപ്പിക്കുന്നു. മുടി മുറിച്ച് ചെറുതാക്കുക, അതിരാവിലെ എഴുന്നേറ്റ് ഓടുക തുടങ്ങിയ കഠിനമായ പ്രവർത്തികൾ ഉൾക്കൊള്ളുന്നതായിരുന്നു അയാളുടെ പരിശീലനരീതി. തുടക്കത്തിൽ മഹാവീർന്റെ പരിശീലനരീതികളോട് എതിർപ്പായിരുന്നെങ്കിലും, തങ്ങളെ വെറും വീട്ടമ്മമാരാക്കി മാറ്റുന്നതിനു പകരം വ്യത്യസ്തമായ ഒരു ഭാവി നൽകുന്നതിനുവേണ്ടിയാണ് ഇത്ര കഠിനമായ പരിശീലനങ്ങൾ അച്ഛൻ തങ്ങൾക്കു നൽകുന്നതെന്ന് പെട്ടെന്നുതന്നെ ആ പെൺകുട്ടികൾ തിരിച്ചറിയുന്നു. പ്രചോദിതരായ അവർ സ്വമേധയാ മഹാവീരന്റെ പരിശീലനങ്ങൾ ഉൾക്കൊള്ളുന്നു. മഹാവീരൻ തന്റെ പെൺകുട്ടികളെ മല്ലയുദ്ധമത്സരങ്ങളിൽ പങ്കെടുപ്പിക്കുന്നു. എല്ലാവരെയും അതിശയിപ്പിച്ചുകൊണ്ട് ഗീതയും ബബിതയും ആൺകുട്ടികളെയും പരാജയപ്പെടുത്തുന്നു. ഗീത പിന്നീട് ജൂനിയർ ഇന്റർനാഷണൽസിൽ വിജയിക്കുകയും കോമൺവെൽത് ഗെയിംസിൽ പങ്കെടുക്കുന്നതിനുള്ള പരിശീലനത്തിനായി പട്യാലയിലേക്ക് പോവുകയും ചെയ്യുന്നു. 

പട്യാലയിലെ ഇൻസ്റ്റിറ്റ്യൂട്ടിൽ ഗീതയ്ക്ക് പുതിയ കൂട്ടുകാരെ കിട്ടുന്നു. അവൾ ശീലിച്ച അച്ചടക്കത്തിൽ നിന്ന് വഴിമാറുന്നു. സ്ഥിരമായി സിനിമകൾ കാണാനും മുടി നീട്ടിവളർത്താനും അനാരോഗ്യകരമായ ഭക്ഷണം കഴിക്കാനും തുടങ്ങുന്നു. ഇൻസ്റ്റിറ്റ്യൂട്ടിലെ പരിശീലകനായ പ്രമോദ് കദമിന്റെ രീതികൾ തികച്ചും വ്യത്യസ്തമായിരുന്നു. മഹാവീരന്റെ രീതികളെക്കാൾ പ്രമോദിന്റെ രീതികളാണ് മികച്ചതെന്ന് അവൾ കരുതുന്നു. ഒരിക്കൽ വീട്ടിലെത്തിയപ്പോൾ തന്റെ പരിശീലകന്റെ രീതികളാണ് മികച്ചതെന്ന് തന്റെ അച്ഛനെ ബോധ്യപ്പെടുത്താൻ അവൾ ശ്രമിക്കുന്നു. അത് അച്ഛനും മകളും തമ്മിലുള്ള മല്ലയുദ്ധത്തിൽ കലാശിക്കുകയും ആ മല്ലയുദ്ധത്തിൽ, തന്റെ പ്രായാധിക്യം മൂലം, മഹാവീരൻ പരാജയപ്പെടുകയും ചെയ്യുന്നു. എന്നാൽ അച്ഛന്റെ രീതികൾ മറക്കരുതെന്നും അദ്ദേഹത്തിന്റെ പരിശീലനമാണ് ഗീതയെ ഇന്നത്തെ ഗീതയാക്കിയതെന്നും ബബിത ഗീതയെ ഓർമിപ്പിക്കുന്നു. 

തുടർന്ന് ബബിതയും ഗീത പഠിക്കുന്ന പട്യാല ഇൻസ്റ്റിറ്റ്യൂട്ടിൽ പരിശീലനത്തിനെത്തുന്നു. ഗീത തുടർച്ചയായി മത്സരങ്ങളിൽ പരാജയപ്പെടുന്നു. അച്ഛന്റെ പരിശീലനരീതികളെ അവഗണിച്ചതാണ് തന്റെ പരാജയകാരണമെന്ന് അവൾ തിരിച്ചറിയുന്നു. അച്ഛനോട് ക്ഷമാപണം നടത്തുന്നു. മഹാവീരൻ പട്യാലയിൽ എത്തുകയും ഗീതയെയും ബബിതയെയും അവരുടെ കുട്ടിക്കാലത്ത് പരിശീലിപ്പിച്ചിരുന്ന രീതിയിൽ പരിശീലിപ്പിക്കുകയും ചെയ്യുന്നു. മഹാവീരന്റെ ഇടപെടലുകളിൽ അസ്വസ്ഥനായ പ്രമോദ് കദം ഗീതയെയും ബബിതയെയും ഇൻസ്റ്റിറ്റ്യൂട്ടിൽ നിന്ന് പുറത്താക്കുവാൻ ശ്രമിക്കുന്നു. ... ...

ഇനി ഒരിക്കലും മക്കളുടെ കാര്യത്തിൽ ഇടപെടില്ല എന്ന ഉറപ്പിൽ ഗീതയേയും ബബിതയെയും ഇൻസ്റ്റിറ്റ്യൂട്ടിൽ തുടരാൻ അനുവദിക്കുന്നു. ഗീത പരാജയപ്പെട്ട ഇന്റര്നാഷണൽ മത്സരണങ്ങളുടെ വീഡിയോ സൂക്ഷ്മ നിരീക്ഷണം നടത്തി മൊബൈൽ ഫോൺ വഴി മഹാവീരൻ ഗീതയെ പരിശീലിപ്പിക്കുന്നത് തുടർന്നു. കോമൺവെൽത്ത് ഗെയിംസിൽ ഓരോ മത്സരത്തിലും ഗീതക്ക് ഗാലറിയിൽ ഇരുന്നു മഹാവീരൻ നിർദേശങ്ങൾ നൽകി ഫൈനൽ വരെ എത്തിച്ചു . ഇൻസ്റ്റിറ്റ്യൂട്ടിലെ പരിശീലകനായ പ്രമോദ് കദമിന്റെ  നിർദേശങ്ങൾക്കു വിരുദ്ധമായിരുന്നു മഹാവീരന്റെ നിർദേശങ്ങൾ. ഫൈനലിൽ എതിരാളിയെ അവസാനനിമിഷത്തിൽ മലർത്തിയടിച്ചു ഗീത ഭാരതത്തിനു വേണ്ടി ഗുസ്തിയിൽ സ്വർണം നേടുന്ന ആദ്യ വനിതയായി .


ഈ ചലച്ചിത്രത്തിന്റെ സംഗീതം നിർവഹിച്ചിരിക്കുന്നത് പ്രീതമാണ്. ഗാനങ്ങൾ രചിച്ചിരിക്കുന്നത് അമിതാഭ് ഭട്ടാചാര്യ. 


</doc>
<doc id="359523" url="https://ml.wikipedia.org/wiki?curid=359523" title="പനങ്ങാട്ടുകര ഗ്രാമം">
പനങ്ങാട്ടുകര ഗ്രാമം

കേരളത്തിലെ തൃശ്ശുർ ജില്ലയിലെ വടക്കാഞ്ചേരിക്കടുത്ത ഒരു ഗ്രാമമാണിത്. മച്ചാട് മലകളാൽ ചുറ്റപ്പെട്ട പ്രദേശം. കാലങ്ങളായി വറ്റാത്ത ഒരു അമ്പലക്കുളം ഇവിടെയുണ്ട്.

 പനകൾ ധാരാളം ഉണ്ടായിരുന്ന ഒരു സ്ഥലമായിരുന്നു ഇത്. ആൾക്കാരുടെ കടന്നുകയറ്റം ഇത് ഒരു താമസയോഗ്യമാക്കുകയും രണ്ട് കരകളായി നാമകരണം ചെയ്യുകയും ഉണ്ടായി. പനങ്ങാട്ടുകര എന്നും തെക്കുംകര എന്നും..മച്ചാട് എന്ന വലിയ പ്രദേശത്തിന്റെ ഭാഗമാണിത്.

</doc>
<doc id="359526" url="https://ml.wikipedia.org/wiki?curid=359526" title="ഏകകം">
ഏകകം

ഒരു വ്യവസ്ഥാപിത രീതിയോ നിയമമോ വഴി സ്വീകരിച്ച അളവിന്റെ തോതിനെയാണ് ഏകകം എന്നുപറയുന്നത്. ഒരേ തരത്തിലുള്ള അളവുകളെ കണക്കാക്കുന്നതിനുള്ള അടിസ്ഥാന അളവുകോലായി ഇതിനെ ഉപയോഗിക്കുന്നു. ഇതേ പ്രകാരത്തിലുള്ള ഏതൊരു അളവിനേയും അതിന്റെ യുണിറ്റ് അളവിന്റെ ഗുണിതങ്ങളായി കണക്കാക്കുന്നു.


</doc>
<doc id="359527" url="https://ml.wikipedia.org/wiki?curid=359527" title="ഇറ്റലിയിലെ ഹിതപരിശോധന, 2016">
ഇറ്റലിയിലെ ഹിതപരിശോധന, 2016

2016 ഡിസംബർ 4 ന് ഇറ്റലിയിൽ ഭരണഘടന ഹിതപരിശോധന നടന്നു. ഇഇറ്റലി പാർലമെൻറിൻറെ അധികാരങ്ങളും അംഗത്വകാര്യങ്ങളും ഭേദഗതി ചെയ്യുന്ന ഇറ്റാലിയൻ ഭരണഘടന ഭേദഗതി ചെയ്യുന്ന കാര്യത്തിലാണ് ഹിതപരിശോധന നടന്നത്., കൂടാതെ സംസ്ഥാനങ്ങൾ തമ്മിലുള്ള അധികാരങ്ങൾ,പ്രാദേശിക സർക്കാറുകളുടെ അധികാരങ്ങളുടെ കാര്യത്തിലും ഹിതപരിശോധന നടന്നു.

2014 ഏപ്രിൽ 18 നാണ് പ്രധാനമന്ത്രി മത്തേയോ റെൻസിയും അദ്ദേഹത്തിൻറെ പാർട്ടിയായ സെൻറർ-ലെഫ്റ്റ് ഡെമോക്രാറ്റിക് പാർട്ടിയും ഈ ബിൽ മുന്നോട്ട് വെച്ചത്.ഏപ്രിൽ എട്ടിന് ഇറ്റാലിയൻ സെനറ്റിൽ അവതരിപ്പിച്ചിരുന്നു.പിന്നീട് സെനറ്റും ചേമ്പർ ഓഫ് ഡെപ്യൂട്ടീസും നിയുക്ത നിയമം ധാരാളം ഭേദഗതികൾ വരുത്തി.
യൂറോപ്പിനെ സംബന്ധിച്ച് ബ്രെക്സിറ്റിനുശേഷം ഏറ്റവും നിർണായക നിമിഷമാണിത്.ഹിതപരിശോധനയിൽ 59.11% പേരും ഭരണഘടനാ ഭേദഗതിക്ക് എതിരായിട്ടാണ് വോട്ട് രേഖപ്പെടുത്തിയത്. ഇറ്റാലിയാൻ റിപ്പബ്ലിക്കിൻറെ ചരിത്രത്തിൽ നടക്കുന്ന മൂന്നാമത്തെ ഹിതപരിശോധനയായിരുന്നു ഇത്.2001 ലും 2006ലുമായിരുന്നു ഇതിന് മുമ്പ് ഹിതപരിശോധന നടന്നത്.

പ്രതിപക്ഷ പാർട്ടികളെല്ലാം ഈ ബില്ലിനെ എതിർത്തു.വളരെ ദൗർഭാഗ്യകരമായ വ്യവസ്ഥകളോടെയാണ് ഈ ബിൽ എന്നും സർക്കാറിന് കൂടുതൽ അധികാരം നൽകുന്ന വ്യവസ്ഥകളാണുള്ളതെന്നതിനാൽ അംഗീകരിക്കാനാകില്ല എന്ന നിലപാടാണ് പ്രതിപക്ഷ പാർട്ടികളെടുത്തത്.

Polling data about the 2016 Italian constitutional referendum.


</doc>
<doc id="359531" url="https://ml.wikipedia.org/wiki?curid=359531" title="ലോക ആദിവാസി ദിനം">
ലോക ആദിവാസി ദിനം

എല്ലാ വർഷവും ആഗസ്റ്റ് ഒമ്പതാം തീയതി ലോക ആദിവാസി ദിനമായി ആചരിക്കപ്പെടുന്നു. (International Day of the World's Indigenous Peoples) . ലോകമെമ്പാടുമുള്ള ആദിവാസി ജനതയുടെ അവകാശങ്ങളെ സംരക്ഷിക്കുകയും പ്രചരിപ്പിക്കുകയും ചെയ്യുക എന്നതാണ് ഈ ദിനത്തിന്റെ ലക്ഷ്യം. ഐക്യരാഷ്ട്രസഭയുടെ ജനറൽ അസംബ്ലി 1994ലെ പ്രഖ്യാപനത്തോടെയാണ് ലോക ആദിവാസി ദിനം നിലവിൽ വന്നത്.
1995 മുതൽ 2004വരെ ലോക ആദിവാസിജനത ദശാബ്ദമായി പ്രഖ്യാപിക്കപ്പെട്ടിരുന്നു.( International Decade of the World's Indigenous People).ഇതോടനുബന്ധിച്ച് ഈ ദശാബദത്തിലെ എല്ലാ വർഷങ്ങളിലും ആദിവാസി ദിനം ആചരിക്കാൻ യു.എൻ തീരുമാനിച്ചു. 2005-2015 വരെ രണ്ടാം ആദിവാസി ദശാബദമായി കൊണ്ടാടുകയുണ്ടായി. ആദിവാസി ജനങ്ങളെ മനസ്സിലാക്കാനും, അവരുടെ പ്രശനങ്ങളെ അറിയാനും, ക്ലാസ്സുകൾ സംഘടിപ്പിക്കുന്നതടക്കമുള്ള പ്രചരണ പരിപാടികൾ ഈ ദിനത്തോടനുബന്ധിച്ച് നടത്തപ്പെടുന്നു.

ബംഗ്ലാദേശിലെ ആദിവാസി വിഭാഗമായ ചക്മയിൽ പെട്ട റേബാംഗ് ദേവൻ എന്ന ബാലൻ രചിച്ച ചിത്രമാണ് UN Permanent Forum on Indigenous Issues ന്റെ മുദ്രാചിത്രം. ലോക ആദിവാസി ദിന പ്രചരണങ്ങളിലും ഈ ചിത്രം ഉപയോഗച്ച് വരുന്നു. രണ്ട് കതിരിലകൾക്കിടയിൽ കാണുന്ന ഭൂഗോളത്തിനു കുറുകെ രണ്ട് കൈകകൾ ഹസ്തദാനത്തിലേർപ്പെട്ടിരിക്കുന്നതാണ് ചിത്രം.



</doc>
<doc id="359537" url="https://ml.wikipedia.org/wiki?curid=359537" title="പെട്രോ പൊറോഷെങ്കോ">
പെട്രോ പൊറോഷെങ്കോ

ഉക്രയിനിൽ 2014 മുതലുള്ള പ്രസിഡൻറാണ് പെട്രൊ പൊറൊഷൊങ്കൊ.(, ; ജനനം 1965 സപ്തംബർ 26) 2009 മുതൽ 2010 വിദേശകാര്യ മന്ത്രിയും 2012ൽ വ്യാപാര സാമ്പത്തിക വികസന വകുപ്പ് മന്ത്രിയുമായിരുന്നു.2007 മുതൽ 2012 വരെ ഉക്രൈൻ നാഷണൽ ബാങ്കിനെ നയിച്ച പ്രധാനി കൂടിയാണ് പൊറൊഷൊങ്കൊ.


</doc>
<doc id="359538" url="https://ml.wikipedia.org/wiki?curid=359538" title="ഓറഞ്ച് വിപ്ലവം">
ഓറഞ്ച് വിപ്ലവം

2004 നവംബർ മുതൽ 2005 ജനുവരി വരെ ഉക്രൈനിൽ നടന്ന രാഷ്ട്രീയ സമരപരമ്പരെയാണ് ഓറഞ്ച് വിപ്ലവം എന്നറിയപ്പെടുന്നത്. () 2004 ൽ നടന്ന പ്രസിഡൻറ് തിരഞ്ഞെടുപ്പിൽ വമ്പിച്ച അഴിമതിയും തിരഞ്ഞെടുപ്പ് അട്ടിമറിയും നടന്നുവെന്ന ആരോപണത്തെ തുടർന്നാണ് പ്രക്ഷോഭം ആരംഭിച്ചത്.ആയിരക്കണക്കാനുളുകൾ ഈ പ്രക്ഷോഭങ്ങളിൽ പങ്കെടുത്തു. ജനാധിപത്യ സ്ഥാപനത്തിനായി ദേശീയ വ്യാപകമായി നടന്ന പ്രക്ഷോഭത്തിൽ സിവിൽ നിസ്സഹകരണ സമരമായും പൊതുപണിമുടക്കുകളും വ്യാപകമായി സംഘടിപ്പിച്ചിരുന്നു.

<grammarly-btn></grammarly-btn>

<grammarly-btn></grammarly-btn>

<grammarly-btn></grammarly-btn>


</doc>
<doc id="359540" url="https://ml.wikipedia.org/wiki?curid=359540" title="മൗനി റോയ്">
മൗനി റോയ്

" 'മൗനി റോയ്' " ഒരു ഇന്ത്യൻ ടെലിവിഷൻ അഭിനേത്രിയാണ്. "

</doc>
<doc id="359544" url="https://ml.wikipedia.org/wiki?curid=359544" title="ബാഗ്ദാതി">
ബാഗ്ദാതി

പടിഞ്ഞാറൻ ജോർജിയയിലെ ഇമെറെതി മേഖലയിലെ ഒരു പട്ടണമാണ് ബാഗ്ദാതി - Baghdati (). റിയോണി നദിയുടെ പോഷക നദിയായ ഖാനിസ്റ്റ്‌സ്ഗാലി നദിയുടെ തീരത്തുള്ള അജമേതി കാടിന് അടുത്താണ് ഈ പട്ടണം സ്ഥിതിചെയ്യുന്നത്. 2009ലെ കണക്കുപ്രകാരം ഈ പട്ടണത്തിലെ ജനസംഖ്യ 4,800ആണ്.
ഖാനിസ്റ്റ്‌സ്ഗാലി നദിയുടെ ഇടത്തേ തീരത്തുള്ള അജമേറ്റി കാടുകളുടെ അരികിലായാണ് ബാഗ്ദാതി നഗരം സ്ഥിതിചെയ്യുന്നത്. ജോർജിയയുടെ തലസ്ഥാന നഗരമായ റ്റ്ബിലിസിൽ നിന്നും പടിഞ്ഞാറ്-വടക്കുപടിഞ്ഞാറ് ഭാഗത്തേക്ക് 170 കിലോമീറ്റർ(110മൈൽ) ദൂരത്തായാണ് ഈ പട്ടണം സ്ഥിതിചെയ്യുന്നത്. കുറ്റെയ്‌സിയിൽ നിന്ന് തെക്ക്-തെക്കുപടിഞ്ഞാറായി 25 കിലോമീറ്റർ(16മൈൽ) ദൂരത്താണ് ബാഗ്ദാതി സ്ഥിതിചെയ്യുന്നത്.

ബാഗ്ദാതിയിലെ കാലാവസ്ഥ മിതമായ ഈർപ്പമുള്ളതും മിതോഷ്ണമേഖലയോട് അടുത്തുകിടക്കുന്നതുമാണ്.
ഇമെറെത്തി മേഖലയിലെ ഏറ്റവും പഴയ ഗ്രാമങ്ങളിൽ ഒന്നാണ് ബാഗ്ദാതി എന്നാണ് കരുതപ്പെടുന്നത്. ഇറാഖിന്റെ തലസ്ഥാനമായ ബാഗ്ദാദിന്റെ പേരിന്റെ അതേ ഉത്പത്തിയാണ് ഇതിനും. ബാഗ് എന്നാൽ ദൈവം ദാതി നൽകുക(Bag "god" خدا - dāti "given" هدیه) എന്ന വാക്കുകളിൽ നിന്നാണ് ഇതിന്റേയും ഉത്ഭവം. ദൈവത്തിന്റെ സമ്മാനം, ദൈവം നൽകിയത് ("God-given" / "God's gift" ) എന്നൊക്കെയാണ് പഴയ പേർഷ്യൻ ഭാഷയിൽ ഇതിന്റെ അർത്ഥം.
ജോർജിയ, റഷ്യൻ സാമ്രാജ്യാധിപത്യത്തിന്റെ ഭാഗമായി ജോർജിയൻ സോവിയറ്റ് സോഷ്യലിസ്റ്റ് റിപ്പബ്ലിക്കായിരുന്ന കാലത്ത് ഈ ഗ്രാമത്തിന്റെ പേര് ബാഗ്ദാദി എന്നായിരുന്നുവെന്നാണ് കരുതപ്പെടുന്നത്. 1893ൽ ഈ പ്രദേശത്ത് ജനിച്ച് വ്‌ലാദ്മിർ മയകോവ്‌സ്‌കി എന്ന കവിയുടെ സ്മരണാർത്ഥം 1940ൽ ഈ പ്രദേശത്തിന്റെ പേര് മയകോവ്‌സ്‌കി എന്നാക്കി. 1981ൽ മയകോവ്‌സ്‌കിക്ക് നഗര (പട്ടണം) പദവി ലഭിച്ചു. 1991ൽ, ബാഗ്ദാദി എന്നതിനെ ചെറിയ തോതിൽ മാറ്റം വരുത്തി ബാഗ്ദാതി എന്നാക്കി പഴയ പേര് തന്നെ പുനസ്ഥാപിച്ചു.

ബാഗ്ദാതിയുടെ സമ്പദ്ഘടനയുടെ പ്രധാന ഘടകം ഫർണിച്ചർ ഫാക്ടറികളും ഭക്ഷണ വ്യവസായവുമാണ്. ടിന്നിലടച്ച് ഭക്ഷണങ്ങളും വീഞ്ഞുമാണ് പ്രധാന ഭക്ഷ്യ വ്യവസായങ്ങൾ.
ബാഗ്ദാതിയുടെ ഏറ്റവും അടുത്തുള്ള റെയിൽവേ സ്റ്റേഷനുകൾ സ്ഥിതിചെയ്യുന്നത് റിയോണിയിലും കുറ്റെയ്‌സിയിലുമാണ്.
വ്‌ലാദ്മിർ മയകോവ്‌സ്‌കി മ്യൂസിയവും ഒരു നാഷണൽ തിയേറ്ററും ബാഗ്ദാതിയിൽ സ്ഥിതിചെയ്യുന്നുണ്ട്. 
1893- 1930 കാലഘട്ടത്തിൽ ജീവിച്ചിരുന്ന വ്‌ലാദ്മിർ മയകോവ്‌സ്‌കി എന്ന ജോർജിയൻ കവിയുടെ ജന്മ സ്ഥലം കൂടിയാണ് ഈ പ്രദേശം. അദ്ദേഹത്തിന്റെ പേരിലാണ് മ്യൂസിയം സ്ഥിതിചെയ്യുന്നത്.



</doc>
<doc id="359546" url="https://ml.wikipedia.org/wiki?curid=359546" title="ചക്രം (നാണയം)">
ചക്രം (നാണയം)

തിരുവിതാംകൂർ ദേശത്ത് പ്രചാരത്തിൽ ഉണ്ടായിരുന്ന ഒരു പൗരാണിക നാണയമാണ് ചക്രം. 28 ചക്രം ഒരു സർകിക്കാർ രൂപക്ക് സമാനമായിരുന്നു. 


</doc>
<doc id="359550" url="https://ml.wikipedia.org/wiki?curid=359550" title="നവ കേരള മിഷൻ">
നവ കേരള മിഷൻ

നവംബർ 2016 ൽ പിണറായി വിജയൻ നേതൃത്വം നൽകുന്ന സർക്കാർ കേരളത്തിൽ നടപ്പിലാക്കുന്ന പദ്ധതിയാണ് നവ കേരള മിഷൻ. മുൻഗണനാടിസ്ഥാനത്തിൽ ഏറ്റവും പ്രധാനപ്പെട്ട ആറ് മേഖലകളിലായി നാല് മിഷനുകളുടെ പ്രവർത്തനമാണ് ആരംഭിക്കാനുദ്ദേശിച്ചിരിക്കുന്നത്. 

നവകേരള മിഷൻ പ്രവർത്തനങ്ങളുടെ ഭാഗമായി നാല് മിഷനുകൾ സർക്കാർ അവതരിപ്പിച്ചു.:

ജലവിഭവ സംരക്ഷണവും മാലിന്യ സംസ്കരണവും ജൈവ പച്ചക്കറി കൃഷിയും കോർത്തിണക്കി രൂപ കൽപ്പന ചെയ്ത പദ്ധതിയാണിത്. മാലിന്യ സംസ്ക്കരണം, ജലസമൃദ്ധി, കാർഷികവികസനം എന്നിവ ഇണക്കിക്കൊണ്ടാണ് ഹരിതകേരളം മിഷൻ പ്രവർത്തിക്കുക. ജൈവകൃഷി പ്രോത്സാഹിപ്പിക്കുക വഴി വിഷമയമല്ലാത്ത പച്ചക്കറികളും മറ്റും ഉൽപാദിപ്പിക്കുന്നതിനും ആവശ്യമായ പ്രവർത്തനങ്ങളും ഇതിൽ ഉൾപ്പെടുത്തിയിരിക്കുന്നു.

മികച്ച ചികിത്സാ സൗകര്യങ്ങൾ മിതമായ നിരക്കിൽ ലഭ്യമാക്കി ആരോഗ്യരംഗത്ത് സർക്കാർ സേവനങ്ങൾ ജനസൗഹൃദമാക്കാനാണ്ഈ പദ്ധതി ലക്ഷ്യമിടുന്നത്. ആശുപത്രിക്കും രോഗിക്കും ഒരുപോലെ തൃപ്തികരമല്ലാത്ത സംവിധാനങ്ങളിൽ മാറ്റംവരുത്തുകയാണ് ആരോഗ്യവകുപ്പ് ആർദ്രം പദ്ധതിയുടെ ലക്ഷ്യം. 

ഉയർന്ന ജീവിത സൗകര്യവും ജീവനോപാധിയും ഉറപ്പാക്കുന്ന സമ്പൂർണ്ണ പാർപ്പിട പദ്ധതിയാണിത്. വിവിധ ജന വിഭാഗങ്ങളുടെ പ്രത്യേകതകൾ കണക്കിലെടുത്തും വ്യത്യസ്ത പദ്ധതികളിലെ മാനദണ്ഡങ്ങൾ ഏകീകരിച്ചും ഒരു പൊതുസംവിധാനത്തിലൂടെ വീടില്ലാത്തവർക്ക് വീടുകൾ നൽകുന്ന പദ്ധതിയാണിത്.

പ്രത്യേക ലേഖനം: പൊതുവിദ്യാഭ്യാസ സംരക്ഷണ യജ്ഞം

കുട്ടികളുടെ കഴിവുകളെ അടിസ്ഥാനമാക്കി പഠനരീതി ഉടച്ചു വാർക്കുന്ന സമഗ്ര വിദ്യാഭ്യാസ നവീകരണ പദ്ധതിയാണിത്. ഒന്ന് മുതൽ പന്ത്രണ്ടാം ക്ലാസ് വരെയുള്ള പൊതുവിദ്യാലയങ്ങൾ കുട്ടികളുടെ എണ്ണം ചുരുങ്ങിയ പശ്ചാത്തലത്തിൽ  കുട്ടികളെ മുഖ്യധാരാ പൊതുവിദ്യാലയങ്ങളിലേയ്ക്ക് തിരികെകൊണ്ടുവരുന്നതിനും അവർക്കു നിലവാരമുള്ള വിദ്യാഭ്യാസം ഉറപ്പാക്കുന്നതിനുമുള്ള യത്നങ്ങളാണ് വിദ്യാഭ്യാസ മിഷൻ ലക്ഷ്യമിടുന്നത്. തദ്ദേശസ്ഥാപനങ്ങൾ, പൂർവ്വവിദ്യാർത്ഥി സംഘടനകൾ, പിടിഎകൾ, പ്രവാസികൾ, കമ്പനികളുടെ സാമൂഹിക പ്രതിബദ്ധതാ ഫണ്ടുകൾ എന്നിവയൊക്കെ സമന്വയിപ്പിച്ച് വിദ്യാഭ്യാസ നവീകരണ പ്രവർത്തനങ്ങൾക്ക് അധിക മൂലധനം സമാഹരിക്കാനുള്ള പ്രവർത്തനങ്ങളാണ് നടത്തുക. ഈ പദ്ധതിയുടെ കീഴിൽ 1000 സ്കൂളുകൾ ഹൈടെക്ക് ആക്കാനുള്ള പദ്ധതി ആരംഭിച്ചിട്ടുണ്ട്.


</doc>
<doc id="359553" url="https://ml.wikipedia.org/wiki?curid=359553" title="തിരുപ്പുവാരം">
തിരുപ്പുവാരം

മതധർമസ്ഥാപനങ്ങൾക്ക് സർക്കാർ നൽകുന്ന നഷ്ടപരിഹാര തുകയാണ് തിരുപ്പുവാരം(annuity). വർഷാശനം എന്ന് മറ്റൊരു പേരിലും ഇതറിയപ്പെടാറുണ്ട്. 2016 ൽ കേരള സർക്കാർ ഈ തുക മൂന്നിരട്ടിയായി വർധിപ്പിക്കാൻ തീരുമാനിച്ചു. ഓരോ 5 വർഷം കഴിയുമ്പോഴും തുകയിൽ 25% വർധന വരുത്താനും തീരുമാനിച്ചിട്ടുണ്ട്. 1969 ൽ ഇത് നിരോധിച്ച് കേരള സർക്കാർ നിയമം പാസാക്കി (The Thiruppuvaram Payment (Abolition) Act, 1969). 2011 ൽ നിയമസഭ ഈ നിയമം ഭേദഗതി ചെയ്തു (THE THIRUPPUVARAM PAYMENT (ABOLITION) AMENDMENT BILL, 2011).
എ.കെ.ജി, ഇ.ഗോപാലകൃഷ്ണൻ, പന്തളം പി.ആർ.രാഘവൻ പിള്ള എന്നീ നേതാക്കളുടെ നിർദ്ദേശ പ്രകാരം പാട്ടം, തിരുപ്പുവാരം, ജൻമിക്കരം തുടങ്ങിയ അനീതികൾക്കെതിരെ നിരവധി പ്രക്ഷോഭങ്ങൾ നാവായിക്കുളത്തും കേരളത്തിലെ മറ്റ് പ്രദേശങ്ങളിലും നടന്നിട്ടുണ്ട്.


</doc>
<doc id="359559" url="https://ml.wikipedia.org/wiki?curid=359559" title="സെദ്ദ്">
സെദ്ദ്

ഒരു റഷ്യൻ-ജർമൻ സംഗീത സംവിധായകനും ഡിജെയും സംഗീതജ്ഞനുമാണ് സെദ്ദ് (;), (ജനനം 2 സെപ്റ്റംബർ 1989) പ്രധാനമായും ഇലക്ട്രോ ഹൗസ് സംഗീതത്തിൽ ശ്രദ്ധ കേന്ദ്രികരിക്കുന്ന സെദ്ദ് ഡബ്സ്റ്റെപ് ,പാശ്ചാത്യസംഗീതം എന്നീ തരം സംഗീത ശൈലികഉപയോഗിക്കാറുണ്ട്. .

ഗ്രാമി പുരസ്കാരം അടക്കം നിരവധി പുരസ്കാരങ്ങൾ നേടിയിട്ടുണ്ട്.


</doc>
<doc id="359560" url="https://ml.wikipedia.org/wiki?curid=359560" title="കുരങ്ങുവെറ്റില">
കുരങ്ങുവെറ്റില

ബൊറാജിനേസീ സസ്യകുടുംബത്തിലെ ഒരു സസ്യമാണ് കുരങ്ങുവെറ്റില അഥവാ കൊടികാര. .

നാലു മീറ്ററോളം ഉയരം വയ്ക്കുന്ന ഒരു കുറ്റിച്ചെടിയാണിത്. വരണ്ടകാലത്ത് ഇലപൊഴിക്കും. 10-50 മില്ലീമീറ്റർ നീളവും 5-30 മില്ലീമീറ്റർ വീതിയുമുള്ള ഇലകൾ ആകൃതിയിലും വലിപ്പത്തിലും എല്ലാം വ്യത്യസ്തമാണ്.

ചൈനയിൽ പ്രസിദ്ധമായ ഈ സസ്യംഫിലിപ്പീൻസിൽ ചുമയ്ക്കും, അതിസാരത്തിനും വയറുകടിക്കുമെല്ലാം ഔഷധമായി ഉപയോഗിക്കുന്നു.



</doc>
<doc id="359576" url="https://ml.wikipedia.org/wiki?curid=359576" title="മിനി ഇസ്രായേൽ">
മിനി ഇസ്രായേൽ

മിനി ഇസ്രായേൽ (Mini Israel - מיני ישראל) ഒരു മിനിയേച്ചർ പാർക്ക് , ഇസ്രായേൽ സമീപം സ്ഥിതി ചെയ്യുന്നത്. പാർക്കിലെ ദാവീദിന്റെ സ്റ്റാർ രൂപമില്ല. അതു പ്രദർശന ഹാൾ ഓവർ 385 മോഡലുകൾ ഒരു ചെറിയ ഷോപ്പിംഗ് മാൾ ഉണ്ട്. പാർക്ക് 2002 ൽ തുറന്നു ഏപ്രിൽ 7, 2003 ന് ഔദ്യോഗികമായി തുറന്നു.



</doc>
<doc id="359577" url="https://ml.wikipedia.org/wiki?curid=359577" title="ആരവല്ലി പർവ്വതനിരകളുടെ ഫലകചലനം മൂലമുള്ള ഉത്ഭവം">
ആരവല്ലി പർവ്വതനിരകളുടെ ഫലകചലനം മൂലമുള്ള ഉത്ഭവം

ആരവല്ലി പർവ്വതങ്ങൾ ഇന്ത്യയുടെ ഉത്തരപശ്ചിമഭാഗത്ത് സ്ഥിതിചെയ്യുന്ന ഒരു പർവ്വതനിരയാണ്. ഇത് ഉത്തരപൂർവ്വ ദക്ഷിണപശ്ചിമ ഓറോജെനിക് ബെൽറ്റ് ആയി കരുതപ്പെടുന്നു. ഇത് ഇന്ത്യൻ ഷീൽഡിന്റെ ഭാഗമാണ്. ഇത് ഒരു കൂട്ടം ക്രേറ്റോണിക് കൂട്ടിയിടിയുടെ ഫലമായുണ്ടായതാണ്. ആരവല്ലി പർവ്വതനിര, ആരവല്ലി, ഡെൽഹി മടക്കുബെൽറ്റുകൾചെർന്നതാണ്. ഇവയെചേർത്ത് ആരവല്ലി ദെൽഹി ഓറോജെനിക് ബെൽറ്റ് എന്നു വിളിക്കുന്നു. ഈ പർവ്വതനിരയുടെ മൊത്തം അകലം 700 കിലോമീറ്റർ വരും. താരത്മ്യേന പ്രായം കുറഞ്ഞ ഹിമാലയൻ നിരയെ അപേക്ഷിച്ച് ആരവല്ലി പർവ്വതനിരകൾ വളരെ പ്രായംകൂടിയതാണ്. അതിന്റെ പ്രായം പ്രോട്ടെറോസോയിക് യുഗം വരെ കണക്കാക്കാവുന്നതാണ്. പ്രാഥമികമായി, ബുന്ദേൽഖണ്ഡ് ക്രേറ്റണും മാർവാർ ക്രേറ്റണും തമ്മിലുള്ള ഇടിയുടെ ഫലമായാണ് ഈ പർവ്വതനിര ഉയർന്നുവന്നത് എന്നു കരുതപ്പെടുന്നു. 

എന്നാൽ, കൃത്യമായ ഒരു സിദ്ധാന്തം ഇക്കാര്യത്തിൽ ഇനിയും രൂപപ്പെടുത്തേണ്ടതായിട്ടുണ്ട്. ആരവല്ലി പർവ്വതനിരയുടെ ഉത്ഭവത്തെപ്പറ്റിയുള്ള അനുമാനങ്ങൾ ഇന്നും തർക്കവിഷയമായി നിലകൊള്ളുന്നു.

ആരവല്ലി പർവ്വതനിരയിൽ ഖണ്ഡം ഖണ്ഡമായ ഭാഗങ്ങൾ കാണാൻ കഴിയും. ഒരു ക്രമത്തിലുള്ള പ്രോട്ടെറോസോയിക് പാറകൾ അടങ്ങിയതാണിവ. അവ രൂപമാറ്റം സംഭവിച്ച് രൂപാന്തരീകരണം സംഭവിച്ചിരിക്കുന്നു. മൂന്നു ഉപവിഭാഗത്തിലുള്ള പാറകളുടെ അട്ടികൾ ഈ പർവ്വതത്തിന്റെ നിരകളിൽ അടങ്ങിയിട്ടുണ്ട്. ഇതിലെ ഏറ്റവും അടിയിലുള്ള അട്ടി, ഭില്വാര ഗ്നീസ്സിക് എന്നറിയപ്പെടുന്നു. അതിനു മുകളിലായി, രണ്ടു നിരകൾ കൂടിയുണ്ട്. 


</doc>
<doc id="359581" url="https://ml.wikipedia.org/wiki?curid=359581" title="ആശാൻ മുക്ക്">
ആശാൻ മുക്ക്

മാവേലിക്കര താലൂക്കിലെ നൂറനാട് പഞ്ചായത്തിലെ പടനിലത്തിനടുത്തുള്ള ഒരു ചെറിയ നാൽക്കവല ആണ് ആശാൻമുക്ക് (Padanilam Ashan Mukku). പടനിലം പരബ്രഹ്മ അമ്പലത്തിനു വടക്കായി അര കിലോ മീറ്ററിന് അടുത്തായി ആണ് ഈ കവല.

</doc>
<doc id="359582" url="https://ml.wikipedia.org/wiki?curid=359582" title="അമക് അഗ്നിപർവ്വതം">
അമക് അഗ്നിപർവ്വതം

അമേരിക്കൻ ഐക്യനാടുകളുടെ ഭാഗമായ അലാസ്കയിലെ അല്യൂഷ്യൻ ദ്വീപുകളിൽ ഉള്ള ബസാൾട്ടിക് ആൻഡെസൈറ്റ് സ്റ്റ്രാറ്റോവൊൾക്കാനോ ആണ് അമക് അഗ്നിപർവ്വതം. സിലിക്ക 55 ശതമാനമുള്ള കറുത്ത അഗ്നിപർവ്വതശിലയാണ് ബസാൾട്ടിക് ആൻഡെസൈറ്റ്. കോൺ ആകൃതിയിൽ കാണപ്പെടുന്ന ഈ അഗ്നിപർവ്വതം അനേകം അട്ടികൾ ആയാണ് നിർമ്മിക്കപ്പെട്ടിരിക്കുന്നത്. ലാവ, ടെഫ്ര, പ്യൂമിസ്, അഗ്നിപർവ്വതചാരം എന്നിവ ചേർന്ന് കട്ടിയായാണ് ഈ അട്ടികൾ രൂപപ്പെട്ടിരിക്കുന്നത്. ആയതിനാൽ ആണ് ഇത്തരം അഗ്നിപർവ്വതങ്ങൾ` സ്ട്രാറ്റോവോൾക്കാനോ എന്നു വിളിക്കുന്നത്. അമേരിക്കൻ ഐക്യനാടുകളിലെ ആങ്കറേജിൽ നിന്നും 618 മൈൽസ്(995 കി. മീ. ) അകലെയാണിതു സ്ഥിതിചെയ്യുന്നത്. ഇത് അല്യൂഷ്യൻ ദ്വീപസമൂഹത്തിലെ എപ്പോനിമസ് ദ്വീപിൽ ആണുള്ളത്. ഫ്രോസ്റ്റി അഗ്നിപർവ്വതത്തിനു 50 കി. മീ. അകലെയാണിതു സ്ഥിതിചെയ്യുന്നത്. അലാസ്കൻ ഉപദ്വീപിന്റെ പടിഞ്ഞാറൻ പാർശ്വത്തിന്റെ അറ്റത്താണിതുള്ളത്. പെർമിറ്റോടുകൂടി ബോട്ടിലൂടെയേ ഇവിടെയെത്താൻ അനുമതിയുള്ളു. 
അമക് അഗ്നിപർവ്വതത്തിനടുത്തുള്ള പട്ടണമായ കോൾഡ് ബേയിൽ വിമാനങ്ങൾ വഴി എത്തിച്ചേരാവുന്നതാണ്. എന്നാൽ അമക് ബോട്ട് വഴി മാത്രമേ എത്തിച്ചേരാനാവൂ. ഈ ദ്വീപിൽ വിമാനങ്ങൾ ഇറങ്ങാൻ അനുമതിയില്ല. കോൾഡ് ബേയിൽ നിന്നും സ്വകാര്യ ബോട്ടുസഞ്ചാരത്തിനു കഴിയും. 

അല്യൂഷ്യൻ ഉപദ്വീപിന്റെ ഉത്തരഭാഗത്ത് ബെറിംഗ് കടലിൽ ആണ് അമക് ദ്വീപ് കിടക്കുന്നത്. of the main range.

അമേരിക്കൻ ഐക്യനാടുകളിലാണ് ലോകത്തിൽത്തന്നെ ഏറ്റവും കൂടുതൽ എണ്ണം സജീവമായ അഗ്നിപർവ്വതങ്ങൾ കിടക്കുന്നത്. ഇതിൽ പലതും ഭൂമിശാസ്ത്രപ്രകാരം അടുത്തകാലത്തുണ്ടായതാണ്. അലാസ്കയിൽത്തന്നെ അമ്പതോളം അത്തരം അഗ്നിപർവ്വതങ്ങൾ സ്ഥിതിചെയ്യുന്നു. 
അമക് അഗ്നിപർവ്വതം ചരിത്രത്തിൽ മൂന്നു പ്രവശ്യം പൊട്ടിയിട്ടുണ്ട്. circa 2550 BC, from 1700–1710, and in 1796; 


</doc>
<doc id="359584" url="https://ml.wikipedia.org/wiki?curid=359584" title="ബൊഗൊസ്ലോഫ് ദ്വീപ്">
ബൊഗൊസ്ലോഫ് ദ്വീപ്

ബൊഗൊസ്ലോഫ് ദ്വീപ് അല്ലെങ്കിൽ അഗസാഗൂക്സ് ദ്വീപ് Agasagook Island ()ഒരു സമുദ്രത്തിനടിയിലുള്ള ഒരു സ്ട്രാറ്റോവോൾക്കാനോയുടെ ഉച്ചിയായ അഗ്നിപർവ്വതം ആകുന്നു. ഇത് ബെറിംഗ് കടലിൽ അല്യൂഷിയൻ ദ്വീപചങ്ങലയുടെ ഭാഗമായതും അലാസ്കൻ ദ്വീപിൽ നിന്നും 35 മൈൽ(56 കി. മീ.) അകലെയുള്ളതുമായ അഗ്നിപർവ്വതമാണ്. ഇതിന്റെ വിസ്തീർണ്ണം 173 ഏക്കർ(0.70 കി. മീ.²) ആകുന്നു. ജനവാസമില്ലാത്ത ദ്വീപാണ്. ഇതിന്റെ കൂടിയ ഉയരം 490 feet (150 m) ആണ്. 1.76 കിലോമീറ്റർ (1.09 മൈൽ) നീളമുള്ളതും .05 കിലോമീറ്റർ (0.031 മൈൽ) വീതിയുള്ളതുമാണ്. ഈ അഗ്നിപർവ്വതം സമുദ്രത്തിന്റെ അടിത്തട്ടിൽനിന്നും അതിന്റെ കൊടുമുടിവരെ 6,000 feet (1,800 m) ഉയരം വരുമെങ്കിലും കൊടുമുടിഭാഗമേ ജലത്തിൽനിന്നും ഉയർന്നു കാണപ്പെടുന്നുള്ളു. 


</doc>
<doc id="359587" url="https://ml.wikipedia.org/wiki?curid=359587" title="സുമന്ത്രി">
സുമന്ത്രി

സുമന്ത്രി ഇന്തോനേഷ്യയിലെ പാപ്പുവ പ്രവിശ്യയിലുള്ള പർവ്വതമാണ്. സൗമന്ത്രി എന്നും ഇതു അറിയപ്പെടുന്നു. )പടിഞ്ഞാറൻ പർവ്വതനിരയായ സുദിർമൻ ന്റെ ഭാഗമാണിത്. 4,870 metres (15,978 ft) ഉയരമാണുള്ളത്. 

ഇതിന്റെ ഉത്തര ഭാഗം ചെങ്കുത്തായ മലഞ്ചെരിവുകൾ നിറഞ്ഞതാണ്.


</doc>
<doc id="359589" url="https://ml.wikipedia.org/wiki?curid=359589" title="സുമേരു">
സുമേരു

ഇന്തോനേഷ്യയിലെ കിഴക്കൻ ജാവയിലുള്ള ഒരു അഗ്നിപർവ്വതം ആണ് സുമേരു അല്ലെങ്കിൽ സുമേരു പർവ്വതം . ജാവയിലെ ഏറ്റവും ഉയരം കൂടിയ കൊടുമുടിയും ഇതാണ്. ഈ സ്ട്രാറ്റൊവൊൾക്കാനോ മഹാമേരു എന്നും അറിയപ്പെടുന്നു. ഇതിനർഥം വലിയ പർവ്വതം എന്നാണ്. ഈ പേര് ഹിന്ദു-ബുദ്ധ പുരാണങ്ങളിലെ മേരു അല്ലെങ്കിൽ സുമേരു എന്ന നാമത്തിൽനിന്നുമാണ്. 


</doc>
<doc id="359591" url="https://ml.wikipedia.org/wiki?curid=359591" title="അർജുനോ- വെലിറങ് പർവ്വതം">
അർജുനോ- വെലിറങ് പർവ്വതം

അർജുനോ- വെലിറങ് പർവ്വതം ഇന്തോനേഷ്യയിലെ കിഴക്കൻ ജാവയിലെ ഒരു സ്ട്രാറ്റൊ വോൾക്കാനോ അഗ്നിപർവ്വതമാണ്. ഇത് ഒരു ഇരട്ട അഗ്നിപർവ്വതമാണ്. അർജ്ജുനോ, വെലിറങ് എന്നിവയാണിവ. ഈ ഭാഗത്ത് മറ്റൊരു സ്ട്രാറ്റോ വൊൾക്കാനോ കൂടിയുണ്ട്. അർജുനോ വലിറങ് എന്നിവയ്ക്കിടയിൽ പത്തോളം പർവ്വത കോണുകൾ കാണാനാകും. കിഴക്കു ഭാഗത്ത് റിഗ്ഗിത് പർവ്വതവും തെക്കായി ലിന്റിങ് പർവ്വതവുമുണ്ട്. ഇവയുടെ കൊടുമുറ്റി ഭാഗത്ത് സസ്യലതാതികൾ ഇല്ല. വലിറങിന്റെ വാതകൗൽസർജ്ജനഭാഗത്ത് സൾഫർ ഡെപ്പോസിറ്റുകൾ കാണാനാകും. അർജ്ജുനോ എന്ന പേര് അർജ്ജുന എന്ന നാമത്തിന്റെ ജാവാനീസ് രുപമാണ്. ഇതിഹാസമായ മഹാഭാരതത്തിലെ പ്രധാന കഥാപാത്രമാണ് അർജ്ജുനൻ. എന്നാൽ സൾഫർ എന്നതിന്റെ ജാവാനീസ് പേരാണ് വലിറങ് എന്നത്. 


</doc>
<doc id="359593" url="https://ml.wikipedia.org/wiki?curid=359593" title="മലബാർ കൊടുമുടി">
മലബാർ കൊടുമുടി

ഇന്തോനേഷ്യയിലെ പടിഞ്ഞാറൻ ജാവയിലെ ബന്ദുങ് പ്രവിശ്യയുടെ തെക്കുഭാഗത്തു സ്ഥിതിചെയ്യുന്ന ഒരു സ്ട്രാറ്റോവൊൾക്കാനോ ആയ അഗ്നിപർവ്വതമാണ് മലബാർ കൊടുമുടി(Mount Malabar). ബസാൾട്ട് പാറകൾകൊണ്ട് നിർമ്മിതമാണ്. 



</doc>
<doc id="359594" url="https://ml.wikipedia.org/wiki?curid=359594" title="നില കൊടുമുടി">
നില കൊടുമുടി

നില കൊടുമുടി ഇന്തോനെഷ്യയിലെ ഒരു കൊടുമുടിയാണ്. ഇത് ഒരു അഗ്നിപർവ്വതമാണ്. നില അഗ്നിപർവ്വതം അതേ പെരിലുള്ള ഒരു ചെറുദ്വീപിലാണ് സ്ഥിതിചെയ്യുന്നത്. ഈ ദ്വീപിന്, 6 കിലോമീറ്റർ നീളവും 5 കിലോമീറ്റർ വീതിയുമുണ്ട്. ഭറത് ദയ ദ്വീപുസമൂഹത്തിൽപ്പെട്ടതാണ് ഈ ദ്വീപ്. 781 മീറ്റർ ഉയരമുണ്ട്. 1968ൽ ഇതു പൊട്ടിയപ്പോൾ അവിടെയുണ്ടായിരുന്ന രുമദായ് ഗ്രാമം തകർന്നു. ഇന്ന് ആ ഗ്രാമം ഉപേക്ഷിച്ച നിലയിലാണ്. 



</doc>
<doc id="359596" url="https://ml.wikipedia.org/wiki?curid=359596" title="പഞ്ചക് മണ്ഡല">
പഞ്ചക് മണ്ഡല

പഞ്ചക് മണ്ഡല അല്ലെങ്കിൽ ജൂലിയാന ടോപ്പ് ഇന്തോനേഷ്യയിലെ പാപ്പുവായിലുള്ള ഒരു പർവ്വതമാണ്. ഇതിന്റെ ഏറ്റവും ഉയരംകൂടിയ ഭാഗം ജയവിജയ പ്രദേശം എന്നരിയപ്പെടുന്നു. 4,760 metres (15,617 ft) ആണിതിന്റെ ഉയരം. ഒറ്റയ്ക്കു നിൽക്കുന്ന ഓഷ്യാനിയായിലെയും ആസ്ട്രലേഷ്യയിലേയും ന്യൂ ഗിനിയ ഇന്തോനേഷ്യ എന്നിവിടങ്ങളിലെ പർവ്വതങ്ങളിൽ രണ്ടാമത്തെ ഉയരമുള്ള പർവ്വതമാണിത്. 


</doc>
<doc id="359599" url="https://ml.wikipedia.org/wiki?curid=359599" title="മാർത്താ ചേസ്">
മാർത്താ ചേസ്

മാർത്താ ചേസ് എന്ന മാർത്താ കവ്ലിസ് ചേസ് (November 30, 1927 – August 8, 2003) അമേരിക്കക്കാരിയായ ജെനെറ്റിക് ശാസ്ത്രജ്ഞയായിരുന്നു. ജീവന്റെ ജനിതകവസ്തു ഡി എൻ എ ആണ് എന്നു ആൽഫ്രഡ് ഹെർഷിയുടെ സഹായത്താൽ കണ്ടെത്തി.ജെനറ്റിസിസ്റ്റ് ആയാണ് അവരെ ആദരിക്കപ്പെടുന്നത്. 
1927ൽ അമേരിക്കയിലെ ഓഹിയോവിലെ ക്ലീവ്‌ലാന്റിലാണ് മാർത്താ കവ്ലിസ് ചേസ് ജനിച്ചത്. 1950ൽ അവർക്കു കോളേജ് ഓഫ് വൂസ്റ്ററിൽ നിന്നും തന്റെ ബിരുദം ലഭിച്ചു. 1964ൽ സതേൺ കാലിഫോർണ്ണിയായിൽ നിന്നും ഗവേഷണ ബിരുദവും നേടി.


</doc>
<doc id="359601" url="https://ml.wikipedia.org/wiki?curid=359601" title="സെസ്റ്റാപോനി">
സെസ്റ്റാപോനി

പടിഞ്ഞാറൻ ജോർജിയയിലെ സെസ്റ്റപോനി ജില്ലയുടെ ഭരണകേന്ദ്രമാണ് സെസ്റ്റപോനി - Zestafoni or Zestaponi (correct pronunciation - Zestaponi [zɛstʼapʰɔni]) (Georgian: ზესტაფონი) . സെസ്റ്റഫോനി എന്നും ഈ പട്ടണം അറിയപ്പെടുന്നുണ്ട്. ഇമെറെതി പ്രവിശ്യയുടെ ഭാഗമായ ഈ പ്രദേശം പുരാതന ജോർജിയയിലെ ചരിത്രപരമായ മാർഗ്‌വെറ്റിയിൽ ഉൾപ്പെട്ട ഒരു കേന്ദ്രമായിരുന്നു. ജോർജിയൻ ഓർത്തഡോക്‌സ് ചർച്ചിന്റെ പ്രവർത്തന മേഖലയാണ് സെസ്റ്റാപോനി. കൊൽകേറ്റി സമതലത്തിൽ നിന്നും വളരെ ദൂരെയായി കിഴക്ക് വശത്തായാണ് സെസ്റ്റപോനി സ്ഥിതിചെയ്യുന്നത്. ക്‌വിറില നദിയുടെ ഇരുകരകളിലുമായാണ് ഈ പട്ടണം നിലകൊള്ളുന്നത്. 
ഇത് ഒരു പ്രധാനപ്പട്ട വ്യവസായ കേന്ദ്രമാണ്. മാങ്ഗനീസ് അയിരിൽ നിന്ന് ഇരുമ്പ് ലോഹം നിർമ്മിക്കുന്ന വൻ ഫാക്ടറികൾ ഇവിടെയുണ്ട്.
ഒരു അർധ ഉഷ്ണ മേഖലാ പ്രദേശമായ ഇവിടെ താരതമ്യേന തണുപ്പ് അനുഭവപ്പെടുന്നു. ഇവിടത്തെ ശരാശിരി താപനില ജനുവരിയിൽ കുറഞ്ഞത് നാലു ഡിഗ്രി സെൽഷ്യസും കൂടിയത് 25 ഡിഗ്രി സെൽഷ്യസുമാണ്. ഓഗസ്റ്റിൽ ചൂടുള്ള വേനൽ കാലത്തെ താപനില കുറഞ്ഞത് 24 ഡിഗ്രി സെൽഷ്യസും കൂടിയത് 75 ഡിഗ്രിയുമാണ്. 
ഈ പ്രദേശത്തിന്റെ ചുറ്റുമുള്ള നാട്ടിൻ പുറങ്ങൾ വീഞ്ഞ് വളരുന്ന പ്രദേശമാണ്.
സെസ്റ്റാപോനി നഗരവും അതിന് സമീപത്തുള്ള ഷോഫാപാനി എന്ന ചെറിയ പട്ടണവും വ്യവസായ കേന്ദ്രങ്ങളാണ്. ലോകത്തിന്റെ ആവശ്യത്തിന് വേണ്ട ഇരുമ്പിന്റെ ആറു ശതമാനം ഇരുമ്പ് വിതരണം ചെയ്യുന്നത് ഇവിടെ നിന്നാണ്. രാജ്യത്തെ ഏറ്റവും വലിയ ഇരുമ്പ് ഫാക്ടറി പ്രവർത്തിക്കുന്നത് ഇവിടെയാണ്. 1998ൽ ഇവിടെ 35,000 ടൺ സിലിക്കൺ മാങ്ഗനീസും 11,000 ടൺ മീഡിയം കാർബൺ മാങ്ഗനീസും നിർമ്മിച്ചിരുന്നു.
2006 ഫെബ്രുവരിയിൽ ബ്രിട്ടീഷ് സ്റ്റീൽ ട്രേഡിങ് കമ്പനിയായ സെറ്റംകോർ ഇവിടത്തെ ഇരുമ്പ് അയിര് കമ്പനി ഏറ്റുടുത്തു.
ഇലക്ട്രിക്കൽ ഉൽപ്പന്നങ്ങളും ഇവിടങ്ങളിൽ നിർമ്മിക്കുന്നുണ്ട്. അലുമിനിയം, കോപ്പർ കേബിളുകളും വയറുകളും ഇവിടെ നിർമ്മിക്കുന്നുണ്ട്. സോവിയറ്റ് ഭരണ കാലത്ത് തീപിടിക്കാത്ത മണ്ണ്, മാർബിൾ, വസ്ത്രങ്ങൾ എന്നിവ നിർമ്മിക്കുന്ന ധാരാളം കമ്പനികൾ ഇവിടെ ഉണ്ടായിരുന്നു. ജോർജിയയിലെ വീഞ്ഞുണ്ടാക്കുന്ന പ്രധാന കേന്ദ്രം കൂടിയാണ് സെറ്റാപോനി. റ്റ്‌സിറ്റ്ക, റ്റ്‌സോലികൗരി എന്നീ ഗണത്തിൽ പെട്ട വീഞ്ഞു ലോകപ്രസിദ്ധമാണ്.
മൂന്നാം നൂറ്റാണ്ടിൽ ഐബീരിയയിലെ ഫർനവാസ് ഒന്നാമൻ എന്ന ഭരണാധികാരി നിർമ്മിച്ചതെന്ന് കരുതപ്പെടുന്ന ഷോറാപാനി പട്ടണത്തിലെ ചെറിയ പുരാതനമായ ചെറിയ കോട്ടയുടെ അടുത്ത് നിന്ന് 2 കിലോമീറ്റർ (1.2മൈൽ) ദൂരെയായാണ് സെസ്റ്റാഫോനി നഗരം സ്ഥിതിചെയ്യുന്നത്. 1560കളിൽ എഴുതപ്പെട്ട ചരിത്ര രേഖകളിലാണ് ആദ്യമായി സെസ്റ്റാഫോനി പട്ടണത്തെ കുറിച്ച് പരാമർശിക്കുന്നത്. പട്ടണത്തിന്റെ പേര് ക്‌വിറില നദിയുടെ തീരത്തിന്റെ പേരുമായി ബന്ധപ്പെട്ടു കിടക്കുന്നു. ജോർജിയൻ ഭാഷയിൽ ഫോനി എന്നാൽ ക്‌വിറില നദിയുടെ തീരം എന്നാണ് അർത്ഥം. സെഡ ഫോനി എന്നാൽ മേലെ തീരം (Upper Phoni) എന്നാണ് അർത്ഥമാക്കുന്നത്. പുരാതന കാലത്തെ തദ്ദേശവാസികളും വിദേശ സഞ്ചാരികളും ഇങ്ങനെയാണ് ഉപയോഗിച്ചിരുന്നത്.
പ്രധാനമായും റഷ്യയിലും ഉക്രെയ്‌നിലും സ്ഥിതിചെയ്തിരുന്ന കൊസാക് സൈന്യം 1820കളിൽ ഇവിടെ വിന്യസിക്കപ്പെട്ടിരുന്ന കാലത്ത് ഇവരാണ് ഈ പ്രദേശത്തെ ക്‌വിറില എന്ന് വിളിച്ചത്. 1920കളിൽ ഇതിന്റെ പേര് ജുഗേലി എന്നാക്കി മാറ്റി. പിന്നീടാണ് ഈ നഗരത്തിന് ചരിത്രപരമായ അതിന്റെ പേര് വീണ്ടും ലഭിച്ചത്.
നിരവധി ചരിത്ര സ്മാരകങ്ങൾ സെസ്റ്റാഫോനി മേഖലയിൽ സ്ഥിതിചെയ്യുന്നുണ്ട്. 11ആം നൂറ്റാണ്ടിൽ സ്ഥാപിച്ച സെഡ സഖാര, ആറാം നൂറ്റാണ്ടിൽ സ്ഥാപിച്ച തബകിനി, പതിനൊന്നാം നൂറ്റാണ്ടിലെ റ്റ്‌സേവ എന്നിവയാണ് പ്രധാന ചരിത്ര സ്മാരകങ്ങൾ.


</doc>
<doc id="359607" url="https://ml.wikipedia.org/wiki?curid=359607" title="ഹരേകള ഹജബ്ബ">
ഹരേകള ഹജബ്ബ

മാംഗളൂരുവിലെ ഓറഞ്ച് വിൽപ്പനക്കാരനായ ഹരേകള ഹജബ്ബ ഒരു സമൂഹ്യ സന്നദ്ധ പ്രവർത്തകനാണ്. തന്റെ ചെറിയ വരുമാനത്തിൽ നിന്ന് മിച്ചംവെച്ച് ഒരു വിദ്യാഭ്യാസം സ്ഥാപനം തന്നെ തുടങ്ങിയതിലൂടെ ഹജബ്ബ മാധ്യമങ്ങളിലും പൊതുരംഗത്തും പ്രസിദ്ധനായി മാറി. സി.എൻ.എൻ ഐബി.എൻ നൽകുന്ന റിയൽ ഹീറോ എന്ന ബഹുമതിക്ക് അദ്ദേഹം തിരുഞ്ഞെടുക്കപ്പെട്ടു. 2012 നവ്ംബറിൽ ബി.ബി.സി ന്യൂസ് ഹജബ്ബയെകുറിച്ച് 'അൺ ലെറ്റേഡ് ഫ്രൂട്ട് സെല്ലർ' എന്ന തലക്കെട്ടിൽ ഒരു ലേഖനം പ്രസിദ്ധീകരിക്കുകയുണ്ടായി . മാംഗളൂർ സർവകലാശാല അടുത്തിടെ അവരുടെ പാഠ്യപദ്ധതിയിൽ ഹജബ്ബയെ കുറിച്ച് ഒരു പാഠം ഉൾപ്പെടുത്തിയിട്ടുണ്ട്.


</doc>
<doc id="359617" url="https://ml.wikipedia.org/wiki?curid=359617" title="വിക്കിവാൻഡ്">
വിക്കിവാൻഡ്

വിക്കിപീഡിയ ലേഖനങ്ങൾ സുഖമമായി വായിക്കാൻ ഉതുകുന്ന സോഫ്റ്റ് വെയറാണ് വിക്കിവാൻഡ് (Wikiwand) .അനവധി ബ്രൗസറുകളിൽ എക്സ്റ്റെൻഷനായും, മൊബൈൽ ആപ്പ് ആയും ഇത് ലഭ്യമാണ്.

Lior Grossman, Ilan Lewin എന്നിവർ ചേർന്ന് 2014ലാണ് വിക്കിവാൻഡ് നിർമ്മിച്ചിറക്കിയത്. ഈ സോഫ്റ്റ് വെയർ നിർമ്മിക്കാനുണ്ടായ കാരണത്തെക്കുറിച്ച് ഗ്രോസ്മാൻ ഇപ്രകാരം പറയുന്നു.

ലോകത്തിൽ ഏറ്റവും അധിക സന്ദർശിക്കപ്പെടുന്ന വെബ്സൈറ്റുകളിൽ അഞ്ചാം സ്ഥാനവും, അമ്പത് കോടിയിലധികം ആളുകൾ സന്ദർശിക്കുന്നതുമായ വെബ് സൈറ്റാണ് വിക്കിപീഡിയ. എന്നിട്ടും ഈ സൈറ്റിന്റെ കെട്ടിനും മട്ടിനും ഒരു പതിറ്റാണ്ടിലേറേയായിട്ടും ഒരു മാറ്റവും വരുത്തിയിട്ടില്ല എന്നത് ഞങ്ങൾക്ക് കൗതുകരമായി തോന്നുന്നു. തിങ്ങിനിരങ്ങിയും, കുത്തിനിറച്ചത് പോലെയും, വായിക്കാൻ ദുർഗ്രഹമായ ചെറിയ അക്ഷരവിന്യാസവും തീരെ ഉപയോക്ത സൗഹൃദമല്ലാത്തതുമായ സജ്ജീകരണങ്ങളും കൊണ്ട് നിറഞ്ഞിരിക്കുന്നതാണ് ഇപ്പോഴത്തെ സൈറ്റ്. 
വിക്കിവാൻഡ് ലഭിക്കുന്നു.
ഐ ഫോൺ, ഐപാഡ് ആപ്പുകൾ ആയും 2015 മുതൽക്ക് വിക്കിവാൻഡ് ലഭിക്കുന്നു.
ആറു ലക്ഷം ഡോളർ വിക്കിവാൻഡിനു സഹായ ധനമായി ലഭിച്ചു കഴിഞ്ഞു.. ലാഭത്തിന്റെ 30% വിക്കിമീഡിയ ഫൗണ്ടേഷനു സംഭാവന ചെയ്യുന്നതായിരിക്കുമെന്ന് പ്രഖ്യാപിച്ചിരിക്കുകയാണ് നടത്തിപ്പുകാർ.


</doc>
<doc id="359619" url="https://ml.wikipedia.org/wiki?curid=359619" title="രിയാള">
രിയാള

സ്വൂഫിസത്തിലെ പടവുകളിൽ ഒന്നാണ് റിയാള . <nowiki>"</nowiki>കഠിനമായി ശരീരത്തെ മെരുക്കിയെടുക്കൽ<nowiki>"</nowiki> എന്നാണ് ഇത് കൊണ്ട് അർത്ഥമാക്കുന്നത്. സ്വൂഫി സംജ പ്രകാരം ശരീരവും {നഫ്സ് } ആത്മാവും [റൂഹ്} രണ്ടാണ് . ഭൗതികതയെ സ്നേഹിക്കുന്ന ശരീരത്തിനു പരലോകതേക്ക് തിരിച്ചു പോകേണ്ട ആത്മാവിനു മേധാവിത്യം നൽകാൻ വേണ്ടിയുള്ള കഠിനമായ സാധന വഴികളാണ് റിയാള . സ്വൂഫിസത്തിലെ ഉന്നത പാതകൾ താണ്ടണമെന്നു ആഗ്രഹിക്കുന്നവരാണ് റിയാള ചെയ്യുക . ഒരു മുറബ്ബിയായ മശായിഖിന്റെ { സ്വൂഫി ഗുരു} കീഴിൽ തർബ്ബിയത് {ആത്മീയ ശിക്ഷണം} നൽകിയാണ് റിയാള യിലേക്ക് പ്രവേശിപ്പിക്കുക. വ്രതം , ഏകാന്ത ധ്യാനം ,ഏകാന്ത വാസം ,മൗന വ്രതം , ഭൗതിക പരിച്ഛേദനം , തുടർച്ചയായി നമസ്കരിക്കുക, ഖുർആൻ പാരായണം ചെയ്യുക, ദിക്റുകൾ ചൊല്ലുക , ഭക്ഷണ നിയന്ത്രണമേർപ്പെടുത്തുക,ദേശാടനം എന്നിങ്ങനെ വിവിധ പ്രതലങ്ങളിലൂടെ റിയാള പരന്നു കിടക്കുന്നു .  . ദേശാടനങ്ങളിൽ പുണ്യാത്മാക്കളുടെ മഖാമുകൾ സന്ദർശിക്കുക നിർബന്ധമായ കടമയായി കരുതുന്നു. വർഷങ്ങളുടെ ഇടവേളകളിലാണ് റിയാള പൂർത്തിയാവുക . ഇത് പൂർത്തിയാകുന്നതോടെ ആത്മാവിനു ശരീരത്തിന് മേൽ കടിഞ്ഞാൺ ലഭിക്കുമെന്നും ദൈവിക വലയത്തിലേക്ക് ആത്മാവ് സഞ്ചരിക്കുമെന്നും സ്വൂഫികൾ കരുതുന്നു


</doc>
<doc id="359627" url="https://ml.wikipedia.org/wiki?curid=359627" title="കെല്ലി ക്ലാർക്സൺ">
കെല്ലി ക്ലാർക്സൺ

ഒരു അമേരിക്കൻ ഗായികയും ഗാനരചയിതാവും എഴുത്തകാരിയുമാണ് കെല്ലി ക്ലാർക്സൺ (ജനനം ഏപ്രിൽ 24, 1982).2002-ലെ പ്രഥമ അമേരിക്കൻ ഐഡൽ സംഗീത ഷോയിലെ ജേതാവായതു മുതലാണ് ഇവർ പ്രശസ്തിയിലേക്കുയർന്നത്.അന്നു മുതൽ "ഒറിജിനൽ അമേരിക്കൻ ഐഡൽ" അല്ലെങ്കിൽ "ക്യൂൻ ഓഫ് കവേർസ്" എന്നാണ് ക്ലാർക്സൺ അറിയപ്പെടുന്നത്.. ഇതിനു പുറകെ വേൾഡ് ഐഡലിൽ ഇവർ രണ്ടാം സ്ഥാനത്തും എത്തിച്ചേർന്നു.

സംഗീതത്തിനു പുറമെ ടെലിവിഷനിലും സിനിമകളിലും തന്റെ സാന്നിധ്യം അറിയിച്ചിട്ടുള്ള കെല്ലി ക്ലാർക്സൺ തന്റെ ആലാപനത്തിലെ വൈവിധ്യത്തിലും ആഴത്തിലും വളരെ പ്രശസ്തയാണ്.മൂന്ന് ഗ്രാമി പുരസ്കാരം, മൂന്ന് എംടിവി വീഡിയോ മ്യൂസിക് പുരസ്കാരം 12 ബിൽബോർഡ് സംഗീത പുരസ്കാരം, നാല് അമേരിക്കൻ സംഗീത പുരസ്കാരം എന്നീ പുരസ്കാരങ്ങൾ നേടിയിട്ടുള്ള ക്ലാർക്സൺ 2.5 കോടി ആൽബങ്ങൾതന്റെതായി ലോകമെമ്പാടും വിറ്റഴിച്ചിട്ടുണ്ട്.


</doc>
<doc id="359635" url="https://ml.wikipedia.org/wiki?curid=359635" title="ബംഗ്ലാദേശിലെ പർവ്വതങ്ങളുടെ പട്ടിക">
ബംഗ്ലാദേശിലെ പർവ്വതങ്ങളുടെ പട്ടിക

ബംഗ്ലാദേശ് ഒരു താഴ്ന്ന പ്രദേശത്തു കിടക്കുന്ന രാജ്യമാണ്. എന്നാൽ, തെക്കുകിഴക്കു ഭാഗത്തു കിടക്കുന്ന ചിറ്റഗോങ് മലനിരകൾ, ഉത്തരപൂർവ്വ ഭാഗത്തു കിടക്കുന്ന സിൽഹെത്ത് ഉയർന്ന പ്രദേശമായ ഉത്തര ഉത്തര പശ്ചിമ ഭാഗങ്ങൾ ഇവ താരതമ്യേന ഉയർന്നിരിക്കുന്നു. ബംഗ്ലാദേശിന്റെ വടക്കുഭാഗത്തുകിടക്കുന്ന കാലാ പഹാർ (1098 അടി) ആണ് സിൽഹെത്തിലെ ഉയർന്ന ഭാഗം. ഉത്തരഭാഗത്തുള്ള ഈ പ്രദേശമാണ് അവിടുത്തെ ഏറ്റവും ഉയരം കൂടിയ ഭാഗം. ചിറ്റഗോങ് മലകൾ സമുദ്രനിരപ്പിൽ നിന്നും 600 മുതൽ 1000 വരെ മീറ്റർ ഉയരത്തിൽ വർത്തിക്കുന്നു. ബംഗ്ലാദേശിലെ എറ്റവും ഉയർന്ന ഭാഗം, മൗദോക്ക് നിരകളിലെ സക ഹഫോങ് ആകുന്നു. ഇത് ദക്ഷിണ പൂർവ്വ ഭാഗത്തു സ്ഥിതിചെയ്യുന്നു. 2000 അടിക്കു മുകളിലുള്ള 75ഓളം മലകളെ തിരിച്ചറിഞ്ഞിട്ടുണ്ട്. ചിറ്റഗോങ് മലനിരകളുടെ പടിഞ്ഞാറുഭാഗത്ത് ഒരു വീതികൂടിയ പീഠഭൂമിയുണ്ട്. ഇതിനിടയിലൂടെ നദികൾ ഒഴുകി ബംഗാൾ ഉൾക്കടലിലേയ്ക്കു പോകുന്നു. 
അനൗദ്യോഗികമായി, മ്യാന്മാറിന്റെ അതിർത്തിയിലുള്ള മൗദൊക്ക് നിരകളിലെ സക ഹഫോങ് ആണ് ബംഗ്ലാദേശിലെ ഏറ്റവും ഉയരമുള്ള കൊടുമുടി. 

സൗ ട്ലാങ് മ്യാന്മാറുമായുള്ള ബംഗ്ലാദേശിന്റെ കിഴക്കൻ അതിർത്തി സംരക്ഷിക്കുന്ന മലനിരയാണ്. സൗ എന്നാൽ മിസോ ഭാഷയിൽ മിസോ എന്നാണ്. ട്ലാങ് എന്നാൽ ആ ഭാഷയിൽ പർവ്വതം എന്നും. പർവ്വതാരോഹകർ കണ്ടെത്തിയത് ഇതാണ് ബംഗ്ലാദേശിലെ രണ്ടാമത്തെ ഉയരമുള്ള കൊടുമുടിയെന്നാണ്. പക്ഷെ, ബംഗ്ലാദേശ് സർക്കാർ ഇതും ഔദ്യോഗികമായി അംഗീകരിച്ചിട്ടിട്ടില്ല. 

ഈ കൊടുമുടി ബംഗ്ലാദേശ് പർവ്വതാരോഹകർ തന്നെയാണ് ആദ്യം കീഴടക്കിയത്. 2005ൽ ബംഗ്ലാദേശി പർവ്വതാരോഹകർ ആയ സുബ്രത ദാസ് നിതീഷ്, ബിജോയ് ശങ്കർ കർ എന്നിവരാണ് ഇത് ആദ്യമായി ഈ കൊടുമുടി കീഴടക്കിയത്. 2007ൽ ഈ പർവ്വതാരോഹകർ തന്നെ ഇതേ കൊടുമുടി വീണ്ടും കീഴടക്കി. ഇവരുടെ കയ്യിൽ ജി പി യെസ് ഉപകരണങ്ങൾ ഒന്നും ഇല്ലാതിരുന്നതിനാൽ രണ്ടു പ്രാവശ്യവും പർവ്വതത്തിന്റെ ഉയരം അളക്കാൻ അവർക്കു കഴിഞ്ഞില്ല. 2012 ജനുവരി 12നു മൂന്നാമത് പോയ മറ്റൊരു ബംഗ്ലാദേശ് ടീമിൽ പെട്ട തഷ്ദിദ് റെസ്വാൻ മുഗ്ധോ, തരിക്കുൽ അലം സുജൊൻ, സലെഹിൻ അർഷാദി, എസ് എം മൈനുൽ എന്നിവർ സൗ ട്ലാങിന്റെ ജിയോ ലൊക്കേഷൻ (സ്ഥാനം), ഉയരം എന്നിവ ക്ർത്യമായി അളന്നെടുത്തു. ഉയരം: 1021.69 മീറ്ററും സ്ഥാനം 21°40’23.78″N & 92°36’16.01″E. ഉം ആയി അവർ കണക്കാക്കി. തങ്ങളുടെ പര്യവേക്ഷണത്തിനുശേഷം തിരിച്ചുപോകുന്ന വഴിക്ക് ഈ സംഘത്തിലെ രണ്ടുപേരായ, തഷ്ദിദ് റെസ്വാൻ മുഗ്ധോ, തരിക്കുൽ അലം സുജൊൻ എന്നിവർ ബസ്സപകടത്തിൽ മരിച്ചു. മറ്റുള്ള രണ്ടുപേർ ഗുരുതരമായ പരിക്കേറ്റ് വിദഗ്ദ്ധ ചികിത്സകൊണ്ടാണ് രക്ഷപ്പെട്ടത്. 





</doc>
<doc id="359640" url="https://ml.wikipedia.org/wiki?curid=359640" title="എൽഗോൺ പർവ്വതം">
എൽഗോൺ പർവ്വതം

ആഫ്രിക്കയിലെ ഉഗാണ്ട, കെനിയ എന്നീ രാജ്യങ്ങളുടെ അതിർത്തിയിലുള്ള ഒരു മൃതാവസ്ഥയിലുള്ള ഒരു അഗ്നിപർവ്വതമാണ് എൽഗോൺ പർവ്വതം. കിസുമു എന്ന സ്ഥലത്തിന്റെ ഉത്തരഭാഗത്തും കിതാലെയുടെ പടിഞ്ഞാറുമായാണിതു കാണപ്പെടുന്നത്. ഉഗാണ്ടയ്ക്കകത്താണ് ഈ പർവ്വതത്തിന്റെ കൊടുമുടിയായ വാഗാഗൈ സ്ഥിതിചെയ്യുന്നത്. 4,321 m (14,177 ft)ഉള്ള എൽഗോൺ പർവ്വത്തിനു ഉയരത്തിൽ ആഫ്രിക്കയിലെ പതിനേഴാമതു സ്ഥാനമാണുള്ളത്. ഈ നിർജ്ജീവ അഗ്നിപർവ്വതത്തിനു 240 ലക്ഷം വർഷത്തെ പഴക്കം ശാസ്ത്രജ്ഞർ കണക്കുകൂട്ടുന്നു. ഇതാണ് കിഴക്കൻ ആഫ്രിക്കയിലെ ഏറ്റവും പഴയ മൃതാവസ്ഥയിലുള്ള അഗ്നിപർവ്വതം. ഇത് 3,500 ചതുരശ്ര കിലോമിറ്റർ പ്രദേശത്താണ് നിലകൊള്ളുന്നത്. 
കിഴക്കൻ ഉഗാണ്ടയുടെയും പടിഞ്ഞാറൻ കെനിയയുടെയും അതിർത്തിയിലുള്ള ഈ അഗ്നിപർവ്വതം, ഒറ്റയ്ക്കു നിലകൊള്ളുന്നു. ഇതിന്റെ വ്യാസം 80 കിലോമീറ്ററും ഉയരം ചുറ്റുപാടുമുള്ള പീഠഭൂമിയിൽനിന്നും 3,070 മീറ്ററും (10,070 ft) ആകുന്നു. ഇതിന്റെ ഉയരങ്ങളിൽ ഉള്ള തണുത്ത കാലാവസ്ഥ വൈവിധ്യമാർന്ന സസ്യജന്തുജാലങ്ങൾക്കു ജീവിക്കാൻ ഉതകുന്നതാണ്. 

എൽഗോൺ പർവ്വതത്തിന് 5 പ്രധാന കൊടുമുറ്റികൾ ഉണ്ട്:
മസായി ഗോത്രജനതയും ബമസാബ ഗോത്രവും വ്യത്യസ്ത പെരുകളിലാണ് ഈ പർവ്വതത്തെ വിളിച്ചുവരുന്നത്.

ചില അത്യപൂർവ്വ സസ്യങ്ങൾ ഇവിടെ വളരുന്നുണ്ട്. Ardisiandra wettsteinii, Carduus afromontanus, Echinops hoehnelii, Ranunculus keniensis, and Romulea keniensis. എന്നിവയാണ് അവയിൽ ചിലവ.

എൽഗോൺ പർവ്വതം നാലു ആദിവാസി ജനവിഭാഗങ്ങളുടെ വാസസ്ഥാനമാണ്. ബഗിസു, സപീഞ്ചക്, സബാഓട്ട്, ഒഗീക്ക് എന്നിവരാണവർ. ഇവരെ പൊതുവായി, എന്ദൊറോബോ എന്നു വിളിച്ചുവരുന്നു.



</doc>
<doc id="359644" url="https://ml.wikipedia.org/wiki?curid=359644" title="കാതറൈൻ പർവ്വതം">
കാതറൈൻ പർവ്വതം

കാതറൈൻ പർവ്വതം (), ഈജിപ്തിലെ ഒരു പർവ്വതമാണ്. പ്രാദേശികമായി ഗബൽ കത്രിൻ എന്നു വിളിക്കുന്നു. ഈജിപ്തിലെ ഏറ്റവും ഉയരമുള്ള പർവ്വതമാണിത്. ഈജിപ്തിലെ സെന്റ് കാതറൈൻ പട്ടണത്തിനടുത്താണിത് 
സ്ഥിതിചെയ്യുന്നത്. 


</doc>
<doc id="359651" url="https://ml.wikipedia.org/wiki?curid=359651" title="ഗബൽ എൽബ">
ഗബൽ എൽബ

ഗബൽ എൽബഅല്ലെങ്കിൽ എൽബ പർവ്വതം( "" ഈജിപ്തിലാണ് സ്ഥിതിചെയ്യുന്നത്. ഇത് ഒരു കൊടുമുടിയാണ്. ഇതിന്റെ മറ്റു ഭാഗങ്ങൾ ഹലായിബ് ട്രയാംഗിൾ പ്രദേശത്താണുള്ളത്. ഈ പ്രദേശത്ത് ഈജിപ്തും സുഡാനും അവകാശവാദമുന്നയിച്ചുവരുന്നുണ്ടെങ്കിലും ഇപ്പോൾ ഈ പ്രദേശം ഈജിപ്തിന്റെ നിയന്ത്രണത്തിലാണ്. 
ഈ പർവ്വതക്കൂട്ടത്തിലെ എറ്റവും ഉയരം കൂടിയഭാഗം ഗബൽ അൽബ തന്നെ (1,435 മീ.). ഗബൽ ഷെല്ലാൽ (1,409 മീ.), ഗബൽ ഷെന്ദിബ് (1,911 മീ.), ഗബൽ ഷെന്ദോദൈ (1,526 മീ.) എന്നിങ്ങനെയാണ് മറ്റുള്ളവയുടെ ഉയരം.

ഈ പ്രദേശത്തു ലഭിക്കുന്ന വാർഷിക വർഷപാതം 50 മി. മീ. ൽ കുറവാണ്. പക്ഷെ, ഗബാൽ അൽബയിലും പരിസരത്തും ഉയർന്ന പ്രദേശങ്ങളിൽ 400 മില്ലീ മീറ്ററോളം വർഷപാതം ലഭിച്ചുവരുന്നു. ഇത് ചെങ്കടലിന്റെ സാന്നിദ്ധ്യവും പ്രദേശത്തിന്റെ പ്രത്യേകതയുള്ള കിടപ്പും കാരണമാണ് സംഭവിക്കുന്നത്. 
ഇവിടുത്തെ പ്രത്യേക പരിസ്ഥിതിപ്രത്യേകതമൂലം വളരെ വൈവിധ്യമാർന്ന സസ്യസമ്പത്താണിവിറ്റെയുള്ളത്. ഈജിപ്തിന്റെ 25% സസ്യങ്ങളും ഗബൽ എൽബയിൽ നിന്നുള്ളതാണ്. ഏതാണ്ട് 458 സ്പീഷിസ് സസ്യങ്ങളെ ഈ പ്രദേശത്തുമാത്രമായി കാണാൻ കഴിയും. രാജ്യത്തിന്റെ മറ്റു ഭാഗങ്ങളേക്കാൾ ഇർപ്പവും മഴയും കിട്ടുന്ന പ്രദേശമായതിനാലാണിത്. 

ഈജിപ്തിലെ ഒരേയൊരു പ്രകൃതിജന്യവനമായി ഈ പ്രദേശം മാറിയിട്ടുണ്ട്. പ്രാദേശികമായി മാത്രം കാണപ്പെടുന്ന Biscutella elbensis എന്ന സസ്യം ഇവിടുത്തെ പ്രത്യേകതയാണ്.
1986ൽ ആണ് ഈജിപ്തിൽ ഈ നാഷണൽ പാർക്ക് സ്ഥാപിച്ചത്. declared by Egypt in 1986, covers some 3,560,000 hectares,ഇതിനു, 3,560,000 ഹെക്റ്റെഴ്സ് ആണ് ഇതിന്റെ വിസ്തീർണ്ണം. ഇവിടെയാണ് നൂബിയൻ കാട്ടുകഴുത ജീവിക്കുന്നത്. ലോകത്തിൽ മറ്റെവിടെയുമില്ലാത്ത അത്യപൂർവ്വമായ ജന്തുവാണിത്. 


</doc>
<doc id="359653" url="https://ml.wikipedia.org/wiki?curid=359653" title="സ്‌വിനോയ്, കാസ്പിയൻ കടൽ">
സ്‌വിനോയ്, കാസ്പിയൻ കടൽ

സ്‌വിനോയ് ദ്വീപ് അല്ലെങ്കിൽ സൻഗി-മുഗൻ ദ്വീപ് ( അസർബൈജാന്റെ അധീനതയിലുള്ള കാസ്പിയൻ കടലിലെ ഒരു ദ്വീപ് ആണ്. മുൻ സോവിയറ്റ് റിപ്പബ്ലിക്കും ഇപ്പോഴത്തെ സ്വതന്ത്ര രാജ്യവുമായ അസർബൈജാന്റെ തലസ്ഥാനമായ ബാക്കുവിന്റെ തെക്കുഭാഗത്തു കിടക്കുന്നു. 
അസർബൈജാന്റെ തലസ്ഥാനമായ ബാക്കുവിന്റെ തെക്കുഭാഗത്തു കിടക്കുന്ന ഈ ദ്വീപ് ബാക്കു ഉപദ്വീപിനു 16 കിലോമീറ്റർ ദൂരെയാണ് കിടക്കുന്നത്. സ്‌വിനോയ് ദ്വീപ് 1 കിലോമീറ്റർ നീളവും 0.6 കിലോമീറ്റർ വീതിയുമുള്ളതാണ്. ബാക്കുവിൽനിന്നും അകലെക്കിടക്കുന്നുവെങ്കിലും ബാക്കു ഉപദ്വീപിന്റെ ഭാഗമായാണിതിനെ കണക്കാക്കുന്നത്. 

സ്വിനോയ് ദ്വീപിൽ ജലമലിനീകരണത്തോത് കണക്കാക്കാനുള്ള ഒരു ഓട്ടോമാറ്റിക് കേന്ദ്രം ആണു സജ്ജമാക്കിയിരിക്കുന്നത്. 
1669ൽ സ്റ്റെങ്ക റാസിന്റെ കൊസ്സാക്കുകൾ പേർഷ്യയിലെ സഫാവിദ് ഷാ ആയിരുന്ന സുലൈമാൻ 1 ന്റെ കപ്പൽവ്യൂഹത്തെ ഇവിടെവച്ച് തകർത്തുകളഞ്ഞു. 


</doc>
<doc id="359656" url="https://ml.wikipedia.org/wiki?curid=359656" title="പനയിതാൻ">
പനയിതാൻ

പനയിതാൻ (Prinsen, or Prince's Island; sometimes also Princess Island) ഇന്തോനേഷ്യയുടെ ബന്റെൻ പ്രവിശ്യയിൽ സുന്ദ കടലിറ്റുക്കിൽ ജാവയ്ക്കും സുമാത്രയ്ക്കും ഇടയിലുള്ള ഒരു ദ്വീപാണ്. ഇതാണ് സുന്ദ കടലിടുക്കിലെ ഏറ്റവും വലിയ ദ്വീപ്. അടുത്തുകിടക്കുന്ന ക്രാക്കത്തോവ ദ്വീപുപോലെ ഇതും അഗ്നിപർവ്വതജന്യദ്വീപാണ്. പക്ഷെ, അടുത്തകാലത്തൊന്നും ഇവിടെ അഗ്നിപർവ്വത സ്ഫോടനമൊന്നും നടന്നിട്ടില്ല. 

സർഫ്ഫിങ്ങിനു പറ്റിയ സ്ഥലമാണ്. 
Simkin & Fiske: "Krakatau 1883: The Volcanic Eruption & Its Effects" (1983)


</doc>
<doc id="359661" url="https://ml.wikipedia.org/wiki?curid=359661" title="ചുക്‌ചി ഗോത്രജനത">
ചുക്‌ചി ഗോത്രജനത

ചുക്‌ചി ഗോത്രജനത ( ("plural"), ("singular"))റഷ്യയിലെ പടിഞ്ഞാറൻ ചുകോട്കയിലെ ആദിവാസികളാണ്. ചുക്‌ചി ഉപദ്വീപിലും ചുക്‌ചി കടലിന്റെ തീരങ്ങളിലും ആർക്ടിക്ക് പ്രദേശത്തുല്ല ബെറിങ്ങ് കടലിനടുത്ത പ്രദേശങ്ങളിലുമാണ് വസിക്കുന്നത്. എസ്കിമോ വിഭാഗത്തിൽപ്പെട്ടവരാണിവർ. അവർ ചുക്‌ചി ഭാഷ സംസാരിക്കുന്നു. ഒഖോട്സ്ക് കടലിനു ചുറ്റുപാടുംതാമസിക്കുന്ന ജനതകളിൽനിന്നുമാണ് ചുക്‌ചി ഉദ്ഭവിച്ചത്.

</doc>
<doc id="359666" url="https://ml.wikipedia.org/wiki?curid=359666" title="ലാ മാർസെയ്യെസ്">
ലാ മാർസെയ്യെസ്

ലാ മാർസെയ്യെസ് (ഫ്രഞ്ച്: La Marseillaise) ഫ്രാൻസിൻ്റെ ദേശീയഗാനമാണ്. ഈ ഗാനം 1792-ൽ, ക്ലോഡ് ജോസഫ് രൂജെ ഡ ലീൽ എഴുതിയതാണ്. 1795-ൽ, ഫ്രഞ്ച് ദേശീയ കൺവെൻഷൻ ഈ ഗാനം ദേശീയഗാനമായി അംഗീകരിച്ചു.

ഫ്രഞ്ച് വിപ്ലവയുദ്ധങ്ങളുടെ കാലഘട്ടത്തിലായിരുന്നു ഈ ഗാനം എഴുതിയത്. 1792 ഏപ്രിൽ 20-നു, ഫ്രാൻസ് ഓസ്ട്രിയയുടെ നേരെ യുദ്ധം പ്രഖ്യാപിച്ചു. ഇതിനു ശേഷം, സ്ട്രാസ്ബർഗിൻ്റെ നഗരാദ്ധ്യക്ഷൻ രൂജെ ഡ ലീലോട് ഫ്രഞ്ച് സൈനികന്മാരെ പ്രചോദിപ്പിക്കുന്ന ഒരു ഗാനം എഴുതാൻ അഭ്യർത്ഥിച്ചു. 1792 ഏപ്രിൽ 25-നു, രൂജെ ഡ ലീൽ ലാ മാർസെയ്യെസ്സിൻ്റെ വരികൾ എഴുതി.

ഫ്രഞ്ച് ദേശീയ കൺവെൻഷൻ, 1795 ജൂലെെ 14-നു, ഈ ഗാനത്തിനെ ദേശീയഗാനമായി സ്വീകരിച്ചു. പക്ഷേ പിന്നീട്, നെപ്പോളിയൻ്റെ കീഴിലും മറ്റ് രാജാക്കന്മാരുടെ കീഴിലും ഈ ഗാനം നിരോധിക്കപ്പെട്ടിരുന്നു. 1879-ൽ, ലാ മാർസെയ്യെസ് വീണ്ടും ഫ്രാൻസിൻ്റെ ദേശീയഗാനമായി.

ലാ മാർസെയ്യെസ്സിൽ ഏഴ് ചരണങ്ങൾ ഉണ്ട്. ഈ ചരണങ്ങളിൽ, ആദ്യത്തെ ചരണം മാത്രമാണ് പതിവായി പാടുന്നത്. ഇതാണ് ലാ മാർസെയ്യെസ്സിൻ്റെ ആദ്യത്തെ ചരണം.
<poem>
ഫ്രഞ്ച് വരികൾ

Allons, enfants de la patrie,
Le jour de gloire est arrivé!
Contre nous de la tyrannie,
L'étendard sanglant est levé!
L'étendard sanglant est levé!
Entendez-vous dans les campagnes
Mugir ces féroces soldats?
Ils viennent jusque dans vos bras
Égorger vos fils, vos compagnes!

Aux armes, citoyens!
Formez vos bataillons!
Marchons, marchons!
Qu'un sang impur
Abreuve nos sillons!
</poem>

<poem>
മലയാള ലിപിയിലേക്ക് ലിപ്യന്തരണം

അലോൻസെൻഫ ഡ ലാ പട്രീ,
ല ഷൂർ ഡ ഗ്ല്വാർ ഏറ്റാരിവെ!
കോൻട്ര നൂ ഡ ലാ ടീരനീയ്,
ലേറ്റൻഡാർ സാംഗ്ലാൻ്റേ ലെവേ!
ലേറ്റൻഡാർ സാംഗ്ലാൻ്റേ ലെവേ!
അൻ്റാൻ്റെ വൂ ഡാൻ ലേ കംപാന്യ്
മൂഷീർ സെ ഫെരോസ് സൊൽഡാ?
ഇൽ വിയേൻ ഷുസ്ക ഡാൻ വൊ ബ്രാ
എഗോർഷെ വൊ ഫീസ്, വൊ കൊംപാന്യ്!

ഓസാർമ്, സിറ്റൊയെ!
ഫൊർമേ വൊ ബറ്റയ്യോ!
മാർഷോ, മാർഷോ!
കാൻ സാങ്ങ് എംപൂർ
അബ്രൂവ് നൊ സിയ്യോ!
</poem>

<poem>
മലയാളത്തിലേക്ക് വിവർത്തനം

വരു സ്വരാജ്യത്തിൻ്റെ മക്കളെ,
ആ മഹത്തായ ദിവസം എത്തിച്ചേർന്നു!
നമുക്കെതിരായി സ്വേച്ഛാധിപത്യത്തിൻ്റെ
രക്തമയമായ കൊടി പൊങ്ങി!
രക്തമയമായ കൊടി പൊങ്ങി!
കേൾക്കുന്നുണ്ടോ, നാട്ടിൻപുറത്ത്,
ആ ക്രൂരമായ പടയാളികളുടെ അലർച്ചകൾ?
അവർ നിങ്ങളുടെ അടുത്ത് വരുന്നു
നിങ്ങളുടെ പുത്രന്മാരുടെയും ഭാര്യമാരുടെയും കഴുത്തെടുക്കാൻ!

ആയുധങ്ങൾ എടുക്കു, പൗരന്മാരെ!
സൈന്യദളങ്ങൾ ഉണ്ടാക്കുക!
അണിയണിയായി നടക്കാം, അണിയണിയായി നടക്കാം!
അശുദ്ധമായ രക്തം
നമ്മുടെ വയലുകളിൽ ഒഴുകുന്ന വരെ!
</poem>


</doc>
<doc id="359675" url="https://ml.wikipedia.org/wiki?curid=359675" title="സാംട്രേഡിയ">
സാംട്രേഡിയ

ജോർജിയയിലെ ഇമെറെതി പ്രവിശ്യയിലെ ഒരു പട്ടണമാണ് സാംട്രേഡിയ - Samtredia (Georgian: სამტრედია [sɑmtʼrɛdiɑ]).
റിയോണി നദിയുടെയും റ്റ്‌സ്‌ഖേനിസ് റ്റ്‌സ്ഖാലി നദിക്കും ഇടയിലായുള്ള താഴ്‌വരയിലാണ് ഇതിന്റെ സ്ഥാനം. ജോർജിയയുടെ തലസ്ഥാന നഗരമായ റ്റ്ബിലിസിൽ നിന്ന് പടിഞ്ഞാറായി 244 കിലോമീറ്റർ (152 മൈൽ) ദൂരത്തായാണ് ഈ പട്ടണം. ജോർജിയയിലെ ഏറ്റവും വലിയ രണ്ടാമത്തെ നഗരമായ കുറ്റെയ്‌സിയിൽ നിന്ന് ഇവിടേക്ക് 27 കിലോമീറ്റർ ( 17 മൈൽ) ദൂരമുണ്ട്. 
ജോർജിയയിലെ പ്രധാനപ്പെട്ട റോഡുകളും റെയിൽവേയും കേന്ദ്രീകരിക്കുന്ന പ്രദേശമാണ് സാംട്രെഡിയ പട്ടണം. രാജ്യത്തെ പ്രധാന ഗതാഗത കേന്ദ്രമാണ് ഈ പട്ടണം. 
രാജ്യത്തെ ഏറ്റവും പ്രധാനപ്പെട്ട രണ്ടാമത്തെ വിമാനത്താവളമായ കുറ്റെയ്‌സി ഇന്റർനാഷണൽ എയർപോർട്ട് - കോപിറ്റ്‌നാരി വിമാനത്താവളം സ്ഥിതിചെയ്യുന്നത് ഈ പട്ടണത്തിൽ നിന്നും 10 കിലോമീറ്റർ ദൂരത്തായാണ്. 
ഓൾ ജോർജിയ സെൻസസ് പ്രകാരം 2002ൽ ഇവിടത്തെ ജനസംഖ്യ 29,694 ആണ്. ഇവിടത്തെ കാലാവസ്ഥ മിതോഷ്ണമാണ്. മൃദുവായതും ഊഷ്മളവുമായ ശീതകാലവും ചൂടുള്ള വേനൽ കാലവുമാണ് ഇവിടെ അനുഭവപ്പെടുന്നത്.
1870കളിലാണ് സാംട്രേഡിയ നിർണായകമായ റെയിൽവേ ജംഗ്ഷൻ ആയി വളർന്നത്. 1921ൽ സാംട്രേഡിയക്ക് നഗര പദവി ലഭിച്ചു.
സോവിയറ്റ് ഭരണത്തിൻ കീഴിൽ പ്രാദേശിക സമ്പദ് വ്യവസ്ഥ ഗതാഗതം മുതൽ ഭക്ഷണം, മര ഉൽപ്പന്നങ്ങൾ വരെ വിവിധ മേഖലകളിലേക്ക് വ്യാപിച്ചിരുന്നു.
സാംട്രേഡിയ തന്ത്രപ്രധാനമായ സ്ഥലമായതിനാൽ, സോവിയറ്റ് വിരുദ്ധ പ്രതിപക്ഷ ഗ്രൂപ്പുകൾ 1990കളിൽ ആഭ്യന്തര കലാപ കാലത്ത് സാംട്രേഡിയ ജംഗ്ഷൻ ഉപരോധിച്ചിരുന്നു.
സ്‌വിയാദ് ഗംസാഖുർദിയയുടെ നേതൃത്വത്തിലുള്ള പുതിയ സർക്കാർ ഭരണം നടത്തിയുരുന്ന 1991ലും ഈ പ്രദേശം ഉപരോധിക്കപെട്ടിരുന്നു. 1991 മാർച്ച് മുതൽ ഏപ്രിൽ വരെ നടന്ന ഈ ഉപരോധം മൂലം ജോർജിയയുടെയും അയൽ രാജ്യമായ അർമീനിയയുടെയും സാമ്പത്തിക മേഖലയെ വലിയ തോതിൽ ദോശകരമായി ബാധിച്ചിരുന്നു. ജോർജിയൻ റെയിൽവേയെ വലിയ തോതിൽ ആശ്രയിക്കുന്ന രാജ്യമാണ് റിപ്പബ്ലിക് ഓഫ് അർമീനിയ. 
1993ൽ സാംട്രേഡിയ, ജോർജിയൻ ആഭ്യന്തര യുദ്ധത്തിന് സാക്ഷിയായി.


</doc>
<doc id="359678" url="https://ml.wikipedia.org/wiki?curid=359678" title="ഇസ്ലാമിക് കെയ്‌റോ">
ഇസ്ലാമിക് കെയ്‌റോ

നിരവധി പുരാതന മുസ്ലീം ദേവലയങ്ങളും മുസ്ലീം ചരിത്രസ്മാരകങ്ങളും സ്ഥിതിചെയ്യുന്ന മധ്യകെയ്രോയിലെ ഒരു പ്രദേശത്തെയാണ് ഇസ്ലാമിക് കെയ്രോ (ഇംഗ്ലീഷ്: Islamic Cairo) എന്ന് അറിയപ്പെടുന്നത്.

641-ൽ അമ്ർ ഇബ്ൻ അൽ-അസ്ന്റെ നേതൃത്വത്തിൽ അറബികൾ പുരാതന ഈജിപ്ത് കീഴടക്കുന്നതോടുകൂടിയാണ് ഇസ്ലാമിക് കെയ്രോയുടെ ചരിത്രം ആരംഭിക്കുന്നത്. അന്ന് ഈജിപ്തിന്റെ തലസ്ഥാനനഗരം അലക്സാണ്ട്രിയ ആയിരുന്നു. അലക്സാണ്ട്രിയ വളരെ സമ്പന്നവും പ്രൗഢവുമായ നഗരമായിരുന്നുവെങ്കിലും തങ്ങളുടെ സാമ്രാജ്യത്തിന്റെ തലസ്ഥാനമായി അവർ തിരഞ്ഞെടുത്തത് നൈലിന്റെ കിഴക്കൻ തീരത്തുള്ള ഒരു സ്ഥലമായിരുന്നു.

പുതിയ തലസ്ഥാനത്തിൽ അവർ പണിത അമ്ർ ഇബ്ൻ അൽ-അസ് മോസ്ക് ആഫ്രിക്കൻ ഭൂഖണ്ഡത്തിലെ തന്നെ ആദ്യത്തെ മോസ്ക് ആയിരുന്നു. പിന്നീട് വന്ന ഭരണാധികാരികളും ഈ പ്രദേശത്തായി നിരവധി അനുബന്ധ മോസ്കുകളും കൊട്ടാരങ്ങളുമെല്ലാം പണിതീർത്തു. 

ഇബ്ൻ തുൾൻ മോസ്ക്,  അൽ അസ്ഹർ യൂണിവേഴ്സിറ്റി, അൽ ഹക്കിം മോസ്ക്, എന്നിവ ഇസ്ലാമിക് കെയ്രോയിലെ ചില പ്രധാന നിർമ്മിതികളാണ്.


</doc>
<doc id="359688" url="https://ml.wikipedia.org/wiki?curid=359688" title="കഡ്ഡോ അമേരിക്കൻ ഇന്ത്യക്കാർ">
കഡ്ഡോ അമേരിക്കൻ ഇന്ത്യക്കാർ

കഡ്ഡോ (ഉച്ചാരണം : "CAD-oh") എന്നറിയപ്പെടുന്നത് അമേരിക്കൻ ഐക്യനാടുകളുടെ തെക്കു കിഴക്കൻ പ്രദേശങ്ങളിൽ അധിവസിക്കുന്ന തദ്ദേശീയ അമേരിക്കൻ ഇന്ത്യൻ വർഗ്ഗക്കാരാണ്. ചരിത്രപരമായി അവരുടെ പൂർവ്വികർ ഇന്നത്തെ കിഴക്കൻ ടെക്സാസ്, ലൂയിസിയാന എന്നിവയുടെ ഭൂരിഭാഗം പ്രദേശങ്ങളിലും അർക്കാൻസാസ്, ഒക്ലാഹോമ എന്നീ പ്രദേശങ്ങളുടെ ഏതാനും ഭാഗങ്ങളിലുമാണ് അധിവസിച്ചിരുന്നത്. പത്തൊമ്പതാം നൂറ്റാണ്ടിൽ കഡ്ഡോ ജനങ്ങൾ ടെക്സാസിലെ ഒരു റിസർവ്വേഷനിലേയ്ക്കു ഒഴിഞ്ഞു പോകുവാൻ നിർബന്ധിതരാകുകയും പിന്നീട് 1859 ൽ ഒരു ഇന്ത്യൻ ടെറിറ്ററിയിലേയക്കു പുനരധിവസിക്കപ്പെടുകയും ചെയ്തു. 

ഇന്ന് ഒക്ലാഹോമയിലെ കഡ്ഡോ രാഷ്ട്രം, ഒക്ലാഹോമായിലെ “ബിൻഗർ” (Binger) തലസ്ഥാനമായി, ഫെഡറലായി അംഗീകരിക്കപ്പെട്ട ഒരു അമേരിക്കൻ ഇന്ത്യൻ വർഗ്ഗമാണ്. ഏറ്റവും കുറഞ്ഞത് കഡ്ഡോ ഗോത്ര പിന്തുടർച്ചയുടെ 1/16 എങ്കിലും രേഖാമൂലമുള്ള തെളിവുകൾ സമർപ്പിക്കുന്ന ഇന്ത്യൻ ഗോത്രവിഭാഗത്തിൽപ്പെട്ടവർക്ക് ഔദ്ദ്യോഗികമായി കഡ്ഡോ രാഷ്ട്രത്തിലെ ജനതയാകുവാൻ സാധിക്കുന്നു. ഇപ്പോൾ അനേകം കഡ്ഡോ ഭാക്ഷകൾ ഏകോപിപ്പിച്ച് ഒറ്റ ഭാക്ഷയാക്കി മാറ്റിയിരിക്കുന്നു.

1540 ൽ ഇന്നത്തെ ഐക്യനാടുകളുടെ തെക്കു കിഴക്കൻ പ്രദേശങ്ങളിൽ സ്പാനീഷ് പര്യവേക്ഷകനായ ഹെർനാൻഡോ ഡെ-സോട്ടോ പര്യവേക്ഷണ യാത്ര നടത്തുകയും ഇന്നത്തെ കഡ്ഡോ വില്ലേജുകളിലുൾപ്പെട്ട നഗ്വാറ്റെക്സ്, നിഷോണ്, ഹകാനാക്, നൊൻഡകാവോ പ്രദേശങ്ങളിലെ നേറ്റീവ് അമേരിക്കൻ ഇന്ത്യൻ വിഭാഗങ്ങളുമായി സമ്പർക്കത്തിലാകുകയും ചെയ്തു. 1520 ൽ ഈ പ്രദേശത്തെ വിവിധ ഗോത്ര വിഭാഗക്കാരുടെ എണ്ണം ഏകദേശം 250,000 ആയി കണക്കാക്കപ്പെട്ടു. പിന്നീടുള്ള 250 വർഷം കഴിഞ്ഞപ്പോൾ കഡ്ഡോയൻ ഭാക്ഷ സംസാരിക്കുന്ന ഇവരുടെ എണ്ണം നാടകീയമായി താഴ്ന്നു. സ്പെയിൻ, ഫ്രാൻസ് എന്നിവിടങ്ങളിൽ നിന്നുള്ള കുടിയേറ്റക്കാരോടൊപ്പം എത്തിയ യൂറോപ്യൻ സാംക്രമിക രോഗങ്ങളാണ് ഇവരുടെ എണ്ണം പെട്ടെന്നു കുറയുവാൻ കാരണം. സാംക്രമിക രോഗങ്ങളുടെ അണുക്കളടങ്ങിയ പുതപ്പുകളും മറ്റും യൂറോപ്യൻ കുടിയേറ്റക്കാർ ഇവരുടെയിടയിൽ വിതരണം ചെയ്തിരുന്നു. തദ്ദേശവാസികൾക്ക് അപരിചിതമായ പുതിയ രോഗങ്ങളോട് പ്രതിരോധ ശേഷിയില്ലാത്ത ഗോത്രജനത കൂടുതലും ചത്തൊടുങ്ങി. ബാക്കിയുണ്ടായിരുന്നവർ യൂറോപ്പ്യൻ കയ്യേറ്റക്കാരുടെ ആക്രമണത്തിനും ഇരയായിരുന്നു. യൂറോപ്യൻ കുടിയേറ്റക്കാരും അവരോടൊപ്പം എത്തിയ ആഫ്രിക്കൻ വംശജരും വൻകരയിലെത്തിയതിനു ശേഷമുള്ള കാലഘട്ടത്തിൽ കഡ്ഡോ വർഗ്ഗക്കാർ നാറ്റ്ചിറ്റോച്ചെസ് (Natchitoches), ഹസിനായി (Hasinai), കഡോഹഡാച്ചോ (Kadohadacho) മൂന്നു കോൺഫെഡറസികൾ രൂപവൽക്കരിച്ചിരുന്നു. എന്നാൽ ഇവയെല്ലാംതന്നെ ഒരു പൊതു ഭാക്ഷവഴി ബന്ധിക്കപ്പെട്ടിരുന്നു.

കഡ്ഡോ ജനങ്ങൾ, 200 BCE യ്ക്കും 800 CE യ്ക്കും ഇടയിലുള്ള കാലഘട്ടത്തിൽ ഇന്നത്തെ അർക്കാൻസാസ്, ലൂയിസിയാന, ഒക്ലാഹോമ, ടെക്സാസ് എന്നീ പ്രദേശങ്ങളുടെ ഭാഗങ്ങളിൽ ജീവിച്ചിരുന്ന ഫോർച്ചെ മലിനെ (Fourche Maline), മോസി ഗ്രോവ് സംസ്കാരങ്ങളുൾക്കൊണ്ടിരുന്ന വുഡ്‍ലാൻറ് കാലഘട്ടത്തിലെ ജനങ്ങളുടെ പിന്തുടർച്ചയാണെന്നു കരുതപ്പെടുന്നു.  വിചിത, പോവ്നീ ഇന്ത്യൻ വർഗ്ഗക്കാർ കഡ്ഡോ ജനങ്ങളുമായി ബന്ധമുള്ളവരാണ്. ഈ രണ്ട് അമേരിക്കൻ ഇന്ത്യൻ വിഭാഗങ്ങളും കഡ്ഡോയൻ (Caddoan) ഭാക്ഷയാണ് സംസാരിക്കുന്നത്. ഏകദേശം 800 CE യിൽ ഈ സമൂഹം കഡ്ഡോയൻ മിസിസിപ്പിയൻ സംസ്കാരവുമായി ലയിച്ചു ചേർന്നു.

കഡ്ഡോ വരമൊഴിയനുസരിച്ച് ഇന്നത്തെ ലൂയിസിയാനയിലെ തെക്കുള്ള റെഡ് നദിയുടെയും മിസിസിപ്പി നദിയുടെയും സംഗമസ്ഥാനത്തുള്ള “ചഹ്ക്കാനിന (Chahkanina “the place of crying”) എന്നു പേരായ ഭൂഗർഭത്തിൽ നിന്നുള്ള ഒരു ഗുഹയിൽനിന്നാണ് കഡ്ഡോ വർഗ്ഗക്കാർ ഉയർന്നു വന്നതെന്നാണ്. ആ സമയം അവരുടെ “മൂൺ” എന്ന നേതാവ് ജനങ്ങളോടു തിരിഞ്ഞ നോക്കരുതെന്ന് ഉത്തരവിട്ടു. ഈ ജനങ്ങളുടെ മതപരമായ ആചാരങ്ങൾക്ക് ഇന്നും ചെണ്ട, കുഴൽ, അഗ്നിഎന്നിവയേന്തിയ ഒരു പ്രായമേറിയ കഡ്ഡോ അനിവാര്യമാണ്. ഇദ്ദേഹത്തിൻ സഹധർമ്മിണി ചോളം, മത്തങ്ങക്കുരു എന്നിവയേന്തി അരികിലുണ്ടായിരിക്കും. കഡ്ഡോ ജനങ്ങൾ ആദ്യകാലത്ത് ,ബഹാറ്റെനൊ (Bah'hatteno) എന്നു വിളിച്ചിരുന്ന റെഡ് നദിയ്ക്കു സമാന്തരമായി പടിഞ്ഞാറൻ പ്രദേശങ്ങളിലേയ്ക്കു വ്യാപനം ചെയ്തു.  അക്കാലത്ത് സക്കാഡോ (Zacado) എന്ന കഡ്ഡോ വനിത, ഗോത്രത്തോട് ഈ പ്രദേശത്ത് വേട്ടയാടുവാനും മത്സ്യബന്ധനത്തിനും വീടു നിർമ്മാണത്തിനും, ലഭ്യമായി വസ്തുക്കളുപയോഗിച്ച് വസ്ത്രങ്ങളുണ്ടാക്കുവാനും ആഹ്വാനം ചെയ്തു. കഡ്ഡോ മതത്തിന്റെ കേന്ദ്രബിന്ദു “കാഥിഹായുഹ്” (Kadhi háyuh) ആണ്. ഇതിനർത്ഥം “ഉന്നതങ്ങളിലെ അഥിപൻ” അഥവാ “ആകാശങ്ങളുടെ അഥിപൻ” എന്നൊക്കെയാണ്. ആദ്യകാലങ്ങളിൽ കഡ്ഡോ ജനതയെ നയിച്ചിരുന്നത് പുരോഹിതന്മാരായിരുന്നു. പുരോഹിതന്മാരിലെ പ്രധാനിയായ ക്സിനേസിയ്ക്ക് (xinesi) കഡ്ഡോ ദേവാലയങ്ങൾക്കു സമീപം അധിവസിച്ചിരുന്ന ആത്മാക്കളുമായി സംവദിക്കുവാൻ സാധിച്ചിരുന്നവത്രേ.  ചോളത്തിന്റെ വിളവെടുപ്പിനോടനുബന്ധിച്ച് ചാക്രികമായ ഏതാനും അനുഷ്ടാനങ്ങൾ നടത്തപ്പെട്ടിരുന്നു. ആചാരാനുഷ്ടാനങ്ങൾക്ക് പുകയില ഒഴിച്ചുകൂടാൻ പറ്റാത്തതായിരുന്നു. പുരാതന കാലത്തുള്ള പുരോഹിതന്മാർ വിശുദ്ധ കർമ്മങ്ങൾക്കു മുന്നോടിയായി സ്വയം ശുദ്ധീകരിക്കുവാൻ കാട്ട് ഒലിവ് ഇലകൾകൊണ്ടുണ്ടാക്കിയ ഒരു പാനീയം ഉപയോഗിച്ചിരുന്നു.

യൂറോപ്യൻ കുടിയേറ്റക്കാരുടെ സമ്പർക്കം ഉണ്ടാകുന്നതിന് നൂറ്റാണ്ടുകൾക്കു മുമ്പു തന്നെ കഡ്ഡോ വർഗ്ഗക്കാരുടെ അധീനതയിലുള്ള ഏതാനും പ്രദേശങ്ങൾ, “ഡെഖിഹ സിയോൺ” ഭാക്ഷ (Deghiha Siouan) സംസാരിക്കുന്ന മറ്റ് അമേരിക്കൻ ഇന്ത്യൻ വർഗ്ഗക്കാരായ ഒസേജ് (Osage), പോൻക (Ponca), ഒമാഹ (Omaha), കാവ് (Kaw) എന്നിവർ ആക്രമിച്ചു കീഴടക്കിയിരുന്നു. ഇവർ 1200 CE യിൽ ഒഹായോ നദീ പ്രദേശത്തു പാർക്കുന്ന (ഇന്നത്തെ കെൻറുക്കി പ്രദേശം) ഇറോക്യൂസ് ഇന്ത്യൻസുമായുള്ള വർഷങ്ങളായുള്ള പോരാട്ടത്തിൻറെ ഫലമായി പടിഞ്ഞാറൻ ദേശങ്ങളിലേയ്ക്കു പ്രയാണം നടത്തിയവരാണ്. ഈ പ്രദേശത്തെ വേട്ടയാടാനുള്ള പ്രദേശങ്ങൾ ഇറോക്യൂസ് വർഗ്ഗക്കാരുടെ അധീനതയിലായിത്തീർന്നു. ഒസേജ് വർഗ്ഗക്കാർ കഡ്ഡോ വർഗ്ഗക്കാരുമായി യുദ്ധത്തിലേർപ്പെടുകയും അവരുടെ ചില പഴയ അധിവാസമേഖലകളിൽ നിന്ന് അവരെ പുറന്തള്ളുകയും ഇന്നത്തെ മസൌറി, അർക്കാൻസാസ്, പടിഞ്ഞാറൻ കൻസാസ് എന്നീ മേഖലകളിൽ മേൽക്കോയ്മ സ്ഥാപിക്കുകയും ചെയ്തു. ഇവർ പതിനെട്ടാം നൂറ്റാണ്ടിന്റെ മദ്ധ്യ ശതകങ്ങളിൽ യൂറോപ്യന്മാർ ഇവിടെ കുടിയേറ്റം നടത്തുന്നതിനു മുമ്പുതന്നെ തങ്ങളുടെ ആധിപത്യത്തിലായ മിസിസിപ്പിക്ക് പടിഞ്ഞാറുള്ള പുതിയ പ്രദേശങ്ങളിൽ വ്യാപിക്കുകയും സ്ഥിരവാസമുറപ്പിക്കുകയും ചെയ്തിരുന്നു.

ഭൂരിപക്ഷം കഡ്ഡോ അമേരികൻ ഇന്ത്യക്കാരും ചരിത്രപരമായി കിഴക്കൻ ടെക്സാസ്, തെക്കൻ അർക്കാൻസാസ്, പടിഞ്ഞാറൻ ലൂയിസിയാന,തെക്കുകിഴക്കൻ ഒക്ലാഹോമ എന്നിവിടങ്ങളിലെ 54,400 സ്ക്വയർ മൈൽ (141,000 km2) പ്രദേശങ്ങളിലായി പരന്നു കിടക്കുന്ന കോണിഫറസ് വനങ്ങളിലാണ് അധിവസിച്ചിരുന്നത്. ഈ വനപ്രദേശങ്ങൾ ഒസാർക്ക് (Ozark) പർവ്വതനിരകളുടെ താഴ്വാരത്തുവരെ വ്യാപിച്ചു കിടന്നരുന്നു. കഡ്ഡോ ജനങ്ങൾ പ്രാഥമികമായി കഡ്ഡോ നദിയ്ക്കു സമീപത്താണ് വസിച്ചിരുന്നത്.

യൂറോപ്യൻ കുടിയേറ്റക്കാരുമായി ആദ്യകാലസമ്പർക്കമുണ്ടാകുന്ന കാലത്ത് കഡ്ഡോ ജനങ്ങൾ നാറ്റ്ചിറ്റോച്ചെസ് (Natchitoches), ഹസിനായി (Hasinai), കഡോഹഡാച്ചോ (Kadohadacho) മൂന്നു കോൺഫെഡറസികളായി തിരിഞ്ഞിരുന്നു. മറ്റു സഹഗോത്രങ്ങളുമായി പരസ്പര സഹകരണത്തിലായിരുന്നു ഇവർ. നാറ്റ്ചിറ്റോച്ചെസ് കോൺഫെഡറസിയിലുള്ളവർ ഇന്നത്തെ വടക്കൻ ലൂയിസിയാനയിലും ഹസിനായി കോൺഫെഡറസിയിലുള്ളവർ കിഴക്കൻ ടെക്സാസിലും കഡോഹഡാച്ചോ കോൺഫെഡറസിയിലുള്ളവർ ടെക്സാസിൻറെ അതിർത്തി പ്രദേശങ്ങൾ ഒക്ലാഹോമ, അർക്കാൻസാസ് എന്നിവിടങ്ങളിലുമാണ് നിവസിച്ചിരുന്നത്. 

ഈ വിഭാഗക്കാർ പ്രാഥമികമായി കാർഷികവൃത്തിയായിരുന്നു നയിച്ചിരുന്നത്. കഡ്ഡോ ജനങ്ങൾ കൃഷി ചെയ്തുണ്ടാക്കിയിരുന്ന ചോളമായിരുന്നു പ്രധാനമായി ആഹരിച്ചിരുന്നത്. അതോടൊപ്പം സൂര്യകാന്തി, മത്തങ്ങ, കുമ്പളഞ്ഞ വർഗ്ഗങ്ങൾ, തണ്ണിമത്തൻ എന്നിവയും കൃഷിചെയ്യുകയും ആഹാരമാക്കുകയും ചെയ്തിരുന്നു. അതുപോലെ വാൻകോഴികൾ (ടർക്കി), കരടി, മാൻ, ചെറിയ സസ്തനികൾ എന്നിവയെ അവർ വേട്ടയാടി ഭക്ഷിച്ചിരുന്നു. സമതലത്തിൻ കോണിൽ ജീവച്ചിരുന്നവർ കാട്ടുപോത്തുകളെ വേട്ടയാടിയിരുന്നു.
ഇവർ വേട്ടയാടുവാൻ അമ്പും വില്ലുമാണ് പ്രധാനമായി ഉപയോഗിച്ചിരുന്നത്.ഉപ്പുരസമുള്ള ചതുപ്പുകൾക്കു സമീപം വസിച്ചിരുന്നവർ വലിയ പരന്ന പാത്രങ്ങളിൽ ഉപ്പുവെള്ളം തിളപ്പിച്ചു വറ്റിച്ച് ഉപ്പുണ്ടാക്കിയിരുന്നു. ഭക്ഷണത്തോടൊപ്പം ഉപ്പുപയൊഗിക്കുകുയും വിപണനവസ്ത്ക്കളായ കരടിയെണ്ണ, മൃഗത്തോൽ എന്നിയോടൊപ്പം മറ്റ് ഇന്ത്യൻ വർഗ്ഗക്കാർക്കും യൂറോപ്യൻ കുടിയേറ്റക്കാർക്കിടയിലും ഉപ്പും വിപണനം ചെയ്തിരുന്നു. യൂറോപ്യൻ കച്ചവടക്കാരിൽ നിന്ന് ലോഹ, സെറാമിക് ഉത്പന്നങ്ങൾ ലഭ്യമാകുന്നതുവരെ ഇവർ സൂക്ഷ്മമായി അലങ്കരിച്ച മൺപാത്രങ്ങളായിരുന്നു ഉപയോഗിച്ചിരുന്നത്. 

മറ്റ് അമേരിക്കൻ ഇന്ത്യൻ വർഗ്ഗങ്ങളെപ്പോലെ കഡ്ഡോ വംശജർ റ്റീപ്പികളിൽ അല്ല താമസിക്കുന്നത്. രണ്ടു വ്യത്യസ്ത തരത്തിലുള്ള കഡ്ഢോ ഭവനങ്ങളുണ്ട്. ലൂയിസിയാനയിലെ ഈസ്റ്റേൺ കഡ്ഡോ വംശജർ തേനീച്ചക്കൂടുകൾക്കു സമാനമായ ആകൃതിയിലുള്ള പുല്ലുകൊണ്ടുണ്ടാക്കിയ കുടിലുകളിലാണ് വസിച്ചിരുന്നത്. കുംഭാകൃതിയിലുള്ള ഈ കുടിലുകൾ ഉയരമുള്ളതും ഏകദേശം 30 ആളുകൾക്കുവരെ കഴിയുവാൻ പര്യാപ്തമായതുമായിരുന്നു. ടെക്സാസിലും ഒക്ലാഹോമയിലുമുള്ള പടിഞ്ഞാറൻ കഡ്ഢോകൾ പുല്ലുമേഞ്ഞ മൺകുടിലുകളിലുമാണ് കഴിഞ്ഞിരുന്നത്. ഒരു ക്ഷേത്രവും കളിസ്ഥലവും അടങ്ങിയതായിരുന്നു ഒരോ കഡ്ഡോ ഇന്ത്യൻ വില്ലേജുകളും. ഓരോ വില്ലേജുകളും തടികൾ കൊണ്ടുള്ള മതിലുകളാൽ സംരക്ഷിക്കപ്പെട്ടിരുന്നു. ഇന്നത്തെക്കാലത്ത് കൂടുതൽ കഡ്ഢോ ഇന്ത്യൻസും ആധുനിക ഭവനങ്ങളിലും അപ്പാർട്ട്മെൻറുകളിലും ജീവിക്കുന്നു. 

1541 ൽ ഹെർനാൻഡോ ഡെ-സോട്ട് കഡ്ഡോ ഭൂമിയിലെത്തിയതോടെയാണ് ഇവർ യൂറോപ്യന്മാരുമായും ആഫ്രിക്കൻ ജനങ്ങളുമായും ആദ്യം സമ്പർക്കത്തിലാകുന്നത്. കഡ്ഡോ ഇന്ത്യൻസിലെ ഒരു വിഭാഗവുമായ “ടുല” (Tula) ഗോത്രവുമായി ഇന്നത്തെ അർക്കാൻസാസിലെ കഡ്ഡോ ഗാപ്പിൽ വച്ച് (Caddo Gap) ഡെ-സോട്ടോ രൂക്ഷമായ സംഘട്ടനത്തിലേർപ്പെട്ടിരുന്നു. ഈ ചരിത്ര സംഭവം ഒരു സ്മാരകത്താൽ ഈ പട്ടണത്തിൽ അടയാളപ്പെടുത്തിയിട്ടുണ്ട്. പതിനെട്ടാം നൂറ്റാണ്ടിൽ ഫ്രഞ്ച് പര്യവേക്ഷകർ വടക്കൻ ലൂയിസിയാനയിൽ വച്ച് നാറ്റ്ചിറ്റോച്ചെസ് വിഭാഗക്കാരുമായി സമ്പർക്കത്തിലായി. ഇവരെ പിന്തുടർന്ന് ഗൾഫ് കോസ്റ്റിൽ നിന്നുള്ള രോമ വ്യാപാരികളും ഫ്രാൻസ്, സ്പെയിൻ എന്നിവിടങ്ങളിൽ നിന്ന് മതപ്രചരണാർത്ഥം മിഷണറിമാരും എത്തിച്ചേർന്നു. പുതുതായി എത്തിയവർ ഇവരുടെയിടെയിൽ തലങ്ങും വിലങ്ങം സഞ്ചരിച്ച് കച്ചവടം, മതപ്രചരണം എന്നിവയിലേർപ്പെട്ടു. യൂറോപ്യൻ കുടിയേറ്റക്കാർ തദ്ദേശവാസികളെ കീഴടക്കുന്നതിനുതകുന്ന വസൂരി, സ്മോൾപോക്സ്, മീസിൽസ് തുടങ്ങിയ തീരാവ്യാധികളുമായാണെത്തിയത്. ഈ വ്യാധികൾ ഉള്ളവർ ഉപയോഗിച്ച പുതപ്പുകളും മറ്റും യൂറോപ്യൻ കുടിയേറ്റക്കാർ കപ്പലുകളിൽ എത്തിക്കുകയും തദ്ദേശവാസികളുടെയിടെയിൽ വ്യാപകമായി വിതരണം ചെയ്യുകയും ചെയ്തു. ഈ നാട്ടിൽ പരിചിതമല്ലാതിരുന്നു പുതിയ രോഗങ്ങളോട് തദ്ദേശവാസികൾക്ക് പ്രതിരോധശേഷിയില്ലായിരുന്നു. പടർന്നു പിടിച്ച യൂറോപ്പ്യൻ രോഗങ്ങളാല്‌‍ തദ്ദശവാസികൾ വൻതോതിൽ മരണമടഞ്ഞു. പകർച്ചപ്പനിയും മലേറിയയും അനേകം കഡ്ഡോ ഗ്രാമങ്ങളെ പൂർണ്ണമായി തുടച്ചു നീക്കി. 

ഫ്രഞ്ച് വ്യാപാരികൾ കഡ്ഡോ വില്ലേജുകൾക്കു സമീപം കോട്ടകളും വാണിജ്യനിലയങ്ങളും നിർമ്മിച്ചിരുന്നു. ഈ നിർമ്മിതികൾ കൂടുതൽ ഫ്രഞ്ചു കുടിയേറ്റക്കാരെയും യൂറോപ്യൻ രാജ്യങ്ങളിൽ നിന്നുള്ള മറ്റു കുടിയേറ്റക്കാരെയും ഈ മേഖലയിലേയ്ക്കു ആകർഷിച്ചു. അക്കാലത്തു നിർമ്മിക്കപ്പെട്ട കുടിയേറ്റ കേന്ദ്രങ്ങളാണ് പിന്നീട് എലിസിയൻ ഫീൽഡ്സ് (Elysian Fields), നക്കോഗ്ഡോച്ചസ് (Nacogdoches), ടെക്സാസ്, നോറ്റ്ചിറ്റോച്ചെസ് (Natchitoches), ലൂയിസിയാന എന്നിവിടങ്ങളിൽ നിലനിൽക്കുന്നത്. അവസാനം എണ്ണം പറഞ്ഞ രണ്ട് പട്ടണങ്ങൾക്ക് ആദ്യകാല കുടിയേറ്റക്കാരും പര്യവേക്ഷകരും യഥാർത്ഥ കഡ്ഡോ വില്ലേജുകളുടെ പേരു നിലനിർത്തിയിരിക്കുന്നു. കുടിയേറ്റക്കാരുമായുള്ള ഏറ്റുമുട്ടലുകൾ ഒഴിവാക്കുവാൻ കഡ്ഡോ ജനങ്ങൾ, സ്പാനിഷ്, ഫ്രഞ്ച്, ഇംഗ്ലീഷ് കുടിയേറ്റക്കാരുമായി സമാധാന സന്ധി ചെയ്തു. 1803 ൽ ഫ്രഞ്ചുകാരിൽ നിന്ന് മിസിസിപ്പി നദിയ്ക്കു പടിഞ്ഞാറുള്ള ലൂയിസിയാന പ്രദേശം വിലയ്ക്കു വാങ്ങിയ കാലത്ത് ഐക്യനാടുകൾ കഡ്ഡോ ജനങ്ങളുമായി ഉടമ്പടി ചെയ്തു സഖ്യകക്ഷിയാക്കി. 
1812 ബ്രിട്ടീഷ് കോളനികളും ബ്രിട്ടനുമായുണ്ടായ യുദ്ധത്തിൻറ കാലത്ത്, വില്യം ഹെൻറി ഹാരിസൺ, വില്യം ക്ലാർക്ക് (പര്യവേക്ഷകൻ), ആൻഡ്രൂ ജാക്സൺ എന്നീ അമേരിക്കൻ ജനറലുമാർ മറ്റു തെക്കുകിഴക്കൻ മേഖലകളിലെ ഇന്ത്യൻസിന്റെ ഇടയിലുണ്ടായ കുടിയേറ്റ്ക്കാർക്കെതിരെയുള്ള ലഹള അടിച്ചമർത്തി. ഈ കലാപങ്ങളിൽ കഡ്ഡോ ജനങ്ങൾ നിഷ്പക്ഷത പാലിക്കുകയും അടിച്ചമർത്തലിൽ നിന്ന് ഒഴിവാക്കപ്പെടുകയും ചെയ്തുവെങ്കിലും 1830 ലെ ഫെഡറൽ ഗവൺമെൻറിൻറെ ഇന്ത്യൻ റിമൂവൽ ആക്ട് പ്രകാരം തെക്കുകിഴക്കൻ പ്രദേശങ്ങളിൽ നിന്ന് ഇവർ കുടിയൊഴിപ്പിക്കപ്പെടുകയും ഈ മേഖല യൂറോപ്യൻ അമേരിക്കൻ കുടിയേറ്റക്കാർക്കായി മാറ്റിവയ്ക്കുകയും ചെയ്തു. 

1835 ൽ ഏറ്റവും വട്ക്കുള്ള കഡ്ഡോ കോൺഫെഡറസിയായ കഡോഹാഡോച്ചോ (Kadohadacho) ഐക്യനാടുകളുമായി മെക്സിക്കോയുടെ കീഴിലായിരുന്ന ഇന്നത്തെ കിഴക്കൻ ടെക്സാസ് മേഖലയിലേയ്ക്ക് മാറിത്താമസിക്കുവാനുള്ള ഒരു ഉടമ്പടിയുണ്ടാക്കി. എന്നാൽ ക്രമേണ യൂറോപ്യൻ കുടിയേറ്റക്കാർ ഈ മേഖലയിലേയ്ക്കും തള്ളിക്കയറി. 1836 ൽ ഈ മേഖലിയലുള്ള കുടിയേറ്റക്കാർ മെക്സിക്കോയിൽ നിന്ന് സ്വാതന്ത്ര്യം പ്രഖ്യാപിക്കുകയും ഒരു സ്വതന്ത്ര രാഷ്ര്ടമായ “റിപ്പബ്ലിക് ഓഫ് ടെക്സാസ്” നിലവിൽ വന്നതായി പ്രഖ്യാപിക്കുകയും ചെയ്തു. “ടെക്സാസ്” എന്ന പേര് “ഹസിനായി” പദമായ “táysha”യിൽ നിന്നു രൂപപ്പെട്ടതാണ്. ഇതിനർത്ഥം “മിത്രം” എന്നാണ്. 

1845 ൽ ടെക്സാസ് ഐക്യനാടുകളിലെ സംസ്ഥാനമായി അംഗീകരിക്കപ്പെട്ടു. ആ സമയം ഫെഡറൽ ഗവൺമെൻറ് ഹസിനായി, കഡോഹഡാച്ചോ കോൺഫെഡറസികളിലുള്പ്പെട്ട് തദ്ദേശീയ ഇന്ത്യൻ വംശജരെ ബ്രാസോസ് റിസർവേഷനിലേയ്ക്കു (Brazos Reservation) മാറിത്താമസിക്കുവാൻ നിർബന്ധിതമാക്കി. 1859 ൽ അനേകം കഡ്ഡോ ജനങ്ങൽ വീണ്ടും ടെക്സാസിനു വട്ക്കുള്ള (ഇന്നത്തെ ഒക്ലാഹോമ) ഇന്ത്യൻ പ്രദേശങ്ങളിലേയ്ക്കു വീണ്ടും സ്ഥാനമാറ്റം നടത്തി. അമേരിക്കൻ ആഭ്യന്തര യുദ്ധത്തിനു ശേഷം കഡ്ഡോ ജനങ്ങൾ വഷിത, കനാഡിയൻ നദികൾക്കിടയിൽ സ്ഥിതി ചെയ്യുന്ന ഇന്ത്യൻ ടെറിറ്ററിയിലേയ്ക്ക് കേന്ദ്രീകിരിച്ചു. 

പത്തൊമ്പതാം നൂറ്റാണ്ടിൽ കഡ്ഡോ ജനങ്ങൾ “ഗോസ്റ്റ് ഡാൻസ്” മതത്തിലധിഷ്ടിതമായി ജീവിതമാണ് നയിച്ചിരുന്നത്. ഈ മതം പടിഞ്ഞാറൻ മേഖലകളിലെ അമേരിക്കൻ ഇന്ത്യൻ രാഷ്ട്രങ്ങളിലെ ജനങ്ങളിൽ വ്യാപകമായിരുന്നു. കഡ്ഡോ ഭാക്ഷ സംസാരിച്ചിരുന്ന ജോൺ വിൽസൺ എന്ന കഡ്ഡോ-ഡിലാവെയർ വൈദ്യൻ ഗോസ്റ്റ് ഡാൻസ് മതത്തിലെ പ്രമുഖ പുരോഹിതമായിരുന്നു. 

ഇന്ത്യൻ ടെറിറ്ററികളുടെ ഏകീകരണവും അഭിവൃദ്ധിയും ലക്ഷ്യമാക്കി കോൺഗ്രസ് 1887 ല് പാസാക്കിയ “Dawes Act” അനുസരിച്ച്, അമേരിക്കൻ പ്രസിഡൻറിന് അമേരിക്കൻ ഇന്ത്യൻ ഗോത്ര ഭൂമികളിൽ സർവ്വേ നടത്തുന്നതിനും ഭൂമി അമേരിക്കൻ ഇന്ത്യൻ വിഭാഗങ്ങളിലെ വ്യക്തികൾക്കു വിഭജിച്ചു നല്കുന്നതിനുമുള്ള അധികാരം ലഭിച്ചു. ഭൂമിയുടെ ഈ പങ്കിടൽ അംഗീകരിക്കുകയും ഗോത്രസമൂഹത്തിൽ നിന്നു മാറി അമേരിക്കൻ മോഡലിൽ സ്വതന്ത്രമായി താമസിക്കുകയും ചെയ്യുന്ന ഇന്ത്യൻ ഗോത്രത്തിലെ അംഗത്തിന് യു.എസ്. പൌരത്വം നൽകുന്ന ഒരു ഏർപ്പാടും ഇക്കാലത്ത് പ്രാബല്യത്തിൽ വന്നു.
ഡാവേസ് ആക്ടിൽ 1891 ൽ ചില ഭേദഗതികൾ വരുത്തി. 1898 ൽ കർട്ടിസ് ആക്ട് (Curtis) വഴിയും 1906 ൽ ബുർക് ആക്ട് (Burke) വഴിയും വീണ്ടും ഭേദഗതികൾ നടത്തിയിരുന്നു. ഇങ്ങനെ പങ്കിട്ടു നൽകുന്ന ഭൂമിയിൽ നിന്നു മിച്ചം വരുന്നവ അധിക ഭൂമിയായി കണക്കാക്കുകയും തദ്ദേശീയരല്ലാത്ത അമേരിക്കൻ പൌരന്മാർക്ക് യു.എസ്. സർക്കാർ വിൽപ്പന നട്ത്തുകയും ചെയ്തിരുന്നു. ഗോത്രഭൂമി ഈ വിധം പങ്കിട്ടു നൽകിയത് നേറ്റീവ് അമേരിക്കൻ ഇന്ത്യൻ ഭൂമിയുടെ ക്ഷയിച്ചു വരുകയും ഭൂരിപക്ഷ ഗോത്രവർഗ്ഗത്തിൻറെ നിലനിൽപ്പുതന്നെ ഭീക്ഷണിയിലാകുകയും ചെയ്തു. അതേ സമയം ഗോത്ര സർക്കാരുകൾക്ക് അധികാരം നഷ്ടപ്പെടുകയും ക്രമേണ ഇല്ലാതാവുകയും ചെയ്തു. താമസിയാതെ ഈ പ്രദേശം ഗോത്രപ്രദേശത്തിനു വെളിയിലുള്ള അനേകം യൂറോപ്യൻ അമേരിക്കൻ കുടിയേറ്റക്കാരെക്കൊണ്ടു നിറയുകയും ചെയ്തു. കഡ്ഡോ ജനങ്ങൾ ഗോത്രഭൂമി വീതം വച്ചു നല്കുന്നതിനെ ശക്താമായി എതിർത്തിരുന്നു. 1934 ലെ ഇന്ത്യൻ റീ ഓർഗനൈസേഷൻ ആക്ട്, 1936 ലെ ഒക്ലാഹോമ ഇന്ത്യൻ വെൽഫയർ ആക്ട് എന്നിവയനുസരിച്ച് കഡ്ഡോ ജനങ്ങൽ തങ്ങളുടെ ഗോത്ര സർക്കാരിനെ പുനരുജ്ജീവിപ്പിച്ചു. അവർ എഴുതപ്പെട്ട ഒരു ഭരണഘടന തെരഞ്ഞെടുക്കുകയും തങ്ങളുടെ നേതാക്കളെ തെരഞ്ഞെടുപ്പിലൂടെ നിശ്ചയിക്കാനുള്ള പ്രക്രിയ ആരംഭിക്കുകയും ചെയ്തു. 

1938 ൽ കഡ്ഡോകൾ ഏകീകരിക്കപ്പെട്ട് “കഡ്ഡോ ഇന്ത്യൻ ട്രൈബ് ഓഫ ഒക്ലാഹോമ” ആയി അംഗീകരിക്കപ്പെട്ടു.
കഡ്ഡോ രാഷ്ട്രത്തിന് ഒരു ചെറു രാജ്യത്തിനുള്ളതു പോലെ സ്വന്തമായി ഒരു സർക്കാർ, ഭരണഘടന, നിയമങ്ങൾ, പോലീസ്, മറ്റു സർവ്വീസുകള് എന്നിവയുണ്ട്. എന്നിരുന്നാലും കഡ്ഡോ വംശജർ യു.എസ്. യു.എസ്. നിയമങ്ങൾ ബാധകമായ യു.എസ്. പൌരന്മാരായി പരിഗണിക്കപ്പെടുന്നു. പഴയ കാലഘട്ടത്തിൽ ഓരോ കഡ്ഡോ സംഘവും കഡ്ഡോ പോരാളികളാൽ തെരഞ്ഞടുക്കപ്പെടുന്ന നേതാവിനാൽ നയിക്കപ്പെട്ടിരുന്നു. ഇക്കാലത്ത് കഡ്ഡോ കൌൺസിൽ അംഗങ്ങൾ, ഒരു ഗവർണറെയോ സെനറ്റർമാരെയോ തെരഞ്ഞെടുക്കുന്നതുപോലെ തന്നെ തെരഞ്ഞെടുക്കപ്പെടുന്നു. ഇവർ പുരുഷന്മാരോ സ്ത്രീകളോ ആകാം. 

1938 ജനുവരി 17 ൻ കഡ്ഡോ ജനങ്ങൾ തങ്ങളുടെ ഭരണഘടന പ്രമാണീകരിക്കരിച്ചു.  1976 ൽ അവർ പുതിയ ഒരു ഭരണഘടനയുടെ രൂപരേഖയുണ്ടാക്കി. ഇരുപതാം നൂറ്റാണ്ടിൽ മെൽഫോർഡ് വില്ല്യംസ്, ഹാരി ഗയ്, ഹൂബർട്ട് ഹാഫ്‍മൂൺ, വെർനോൺ ഹണ്ടർ തുടങ്ങിയ കഡ്ഡോ ഇന്ത്യൻ നേതാക്കൾ തങ്ങളുടെ ഗോത്രത്തെ പുതിയ കാലത്തിനനുസരിച്ച് രൂപപ്പെടുത്തിയെടുക്കുന്നതിനുള്ള പ്രവർത്തനങ്ങൾ നടത്തിയിരുന്നു. 2002 ജൂൺ 29 നു നടന്ന ഒരു പ്രത്യേക തെരഞ്ഞെടുപ്പോടനുബന്ധമായി കഡ്ഡോ ജനങ്ങൾ തങ്ങളുടെ ഭരണഘടനയിൽ 6 ഭേദഗതികൾ വരുത്തി.


</doc>
<doc id="359694" url="https://ml.wikipedia.org/wiki?curid=359694" title="നിപ്പണൊസോറസ്">
നിപ്പണൊസോറസ്

.Llambeosaurine വിഭാഗത്തിൽ പെടുന്ന ഏഷ്യയിൽ നിന്നും കണ്ടെടുത്ത ദിനോസർ ആണ് നിപ്പണൊസോറസ്. "ജാപ്പനീസ് പല്ലി" എന്നാണ് പേരിന്റ് അർഥം.

ജപ്പാനിലെ ആദ്യത്തെ ദിനോസോർ കണ്ടെത്തലാണിത്. 1934ൽ ഒരാശുപ്രതി നിർമ്മാണവുമായി ബന്ധപ്പെട്ടുള്ള ഖനനത്തിനിടെയാണ് ഈ കണ്ടെത്തെലുണ്ടായത്. സഖാലിൻ പ്രദേശത്ത് കണ്ടെത്തിയ ഈ അവശിഷ്ടങ്ങളുടെ അടിസ്ഥാനത്തിൽ നിപ്പണൊസോറസ് സഖാലിനെൻസിസ് Nipponosaurus Sachalinensis) എന്ന പേർ ഒരു ഉപവംശത്തിനു നൽകപ്പെട്ടു.1937ലും കൂടുതൽ കണ്ടെത്തലുകളുണ്ടായി. നിപ്പൺ എന്നാൽ ജാപനീസ് ഭാഷയിൽ ജപ്പാൻ. പേരിനുകാരണം ജപ്പാൻ ആണെങ്കിലും 1945 മുതൽക്ക് ഈ പ്രദേശം സോവിയറ്റ് യൂണിയന്റെയും, ഇപ്പോൾ റഷ്യയുടേയും ഭാഗമാണ്.
അനവധി എല്ലുകളാണ് കണ്ടെത്തലുകളിൽ ഉള്ളത്. 
എന്നിവ ഇവയിൽ പ്രധാനം.
എല്ലുകൾ എല്ലാം കൂടിയായാലും 60 ശതമാന അസ്ഥികൂടെമേ ആകുന്നുള്ളൂ. അവയുടെ സംരക്ഷിത അവസ്ഥ ദുർബലവുമാണ്.



</doc>
<doc id="359699" url="https://ml.wikipedia.org/wiki?curid=359699" title="ജോൺ ബോൺ ജോവി">
ജോൺ ബോൺ ജോവി

ഒരു അമേരിക്കൻ ഗായകനും ഗാനരചയിതാവും സംഗീത സംവിധായനും കാരുണ്യ പ്രവർത്തകനും അഭിനേതാവുമാണ് ജോൺ ബോൺ ജോവി (ജനനം മാർച്ച് 2, 1962).1983-ൽ സ്ഥാപിച്ച റോക്ക് സംഗീത സംഘം ബോൺ ജോവിയുടെ സ്ഥാപകനും പ്രധാനിയുമാണ്.

ബോൺ ജോവിയുടെ ഭാഗമായും ഒരു ഏകാംഗ കലാകാരനെന്ന നിലയിലുമായി ഇദ്ദേഹം 13 കോടി ആൽബങ്ങൾ ലോകമെമ്പാടുമായി വിറ്റഴിച്ചിട്ടു കൊണ്ട് ഏറ്റവും കൂടുതൽ ആൽബങ്ങൾ വിറ്റഴിച്ചിട്ടുള്ള കലാകാരന്മാരിൽ ഒരാളാണ്.
ഒരു ഗാന രചയിതാവ് എന്ന നിലയിൽ സോങ്ങ് റൈറ്റേഴ്‌സ് ഹാൾ ഓഫ് ഫെയിംൽ ചേർക്കപ്പെട്ടിട്ടുണ്ട്... 1996-ൽ പീപ്പ്ൾ മാഗസിൻ ജോവിയെ ലോകത്തിലെ ഏറ്റവും ഭംഗിയുള്ള 50 പേരുടെ പട്ടികയിൽ ഉൾപ്പെടുത്തിയിട്ടുണ്ട്.2000 ത്തിൽ ഇതേ മാഗസിൻ ഇദ്ദേഹത്തെ ഏറ്റവും ലൈംഗിക ആകർഷണമുള്ള റോക്ക് താരമായി തിരഞ്ഞെടുത്തു.


</doc>
<doc id="359700" url="https://ml.wikipedia.org/wiki?curid=359700" title="വേര റൂബിൻ">
വേര റൂബിൻ

താരാപഥങ്ങളുടെ ഭ്രമണനിരക്കുകളെക്കുറിച്ച് ആഴത്തിൽ ഗവേഷണം നടത്തിയ ഒരു അമേരിക്കൻ ജ്യോതിഃശാസ്ത്രജ്ഞയാണ്  വേര റൂബിൻ. 
താരാപഥങ്ങളിലെ നക്ഷത്രങ്ങളുടെ വർത്തുളചലനത്തിന്റെ നിരക്കിനെ വിശദമായി പഠിച്ച അവർ നിലവിലുള്ള ഗുരുത്വാകർഷണ സിദ്ധാന്തങ്ങൾ പ്രകാരം ഉള്ള അവയുടെ ചലനവും യഥാർത്ഥത്തിൽ അളന്നെടുത്ത അവയുടെ ചലനവും തമ്മിൽ യോജിച്ചുപോകുന്നില്ല എന്ന് കണ്ടെത്തി. ഈ കണ്ടുപിടുത്തമാണ് ഗാലക്റ്റിക് റൊട്ടേഷൻ പ്രോബ്ലെം എന്ന് അറിയപ്പെട്ടത്. ഈ നിരീക്ഷണത്തിന്റെ അടിസ്ഥാനത്തിൽ ഒരു താരാപഥത്തിന്റെ ഭൂരിഭാഗവും നമുക്കു കാണാൻ സാധിയ്ക്കാത്ത (വികിരണം ചെയ്യാത്ത) ദ്രവ്യം ആണെന്നുള്ള അനുമാനത്തിൽ അവർ എത്തിച്ചേർന്നു. ഇതാണ് തമോദ്രവ്യം എന്നറിയപ്പെടുന്നത്. 

റൂബിന്റെ നിരീക്ഷണങ്ങൾ ആദ്യകാലങ്ങളിൽ അംഗീകരിയ്ക്കപ്പെട്ടിരുന്നില്ലെങ്കിലും പിൽക്കാലത്തു അവ വ്യാപകമായി സ്വീകരിയ്ക്കപ്പെട്ടു. ന്യൂ യോർക്ക് ടൈംസിന്റെ അഭിപ്രായത്തിൽ കോപ്പർനിക്കസ് കൊണ്ടുവന്നതിനു സമാനമായ ഒരു മാറ്റമാണ് അവർ പ്രപഞ്ചവിജ്ഞാനീയത്തിൽ കൊണ്ടുവന്നത്.

തന്റെ ജീവിതത്തിലുടനീളം ശാസ്ത്രമേഖലയിൽ കൂടുതൽ സ്ത്രീകൾ ശാസ്ത്രമേഖലയിൽ പ്രവർത്തിയ്ക്കേണ്ടതിന്റെ ആവശ്യകതയെപ്പറ്റി അവർ ചൂണ്ടിക്കാണിയ്ക്കുകയും അതിൽ വളർന്നു വരുന്ന സ്ത്രീകൾക്ക് പ്രോത്സാഹവും പിന്തുണയും നൽകുകയും ചെയ്തു.
റൂബിൻ വേര ഫ്ലോറെൻസ് കൂപ്പർ, ഫിലഡെൽഫിയയിലെ പെൻസിൽവാനിയയിൽ 1928 ജൂലൈ 23 ന് ജനിച്ചു. ഒരു ഇലക്ട്രിക്കൽ എഞ്ചിനീയർ ആയ ഫിലിപ്പ് കൂപ്പർ ആയിരുന്നു അവരുടെ പിതാവ്. റോസ് ആപ്പിൾബൗം ആയിരുന്നു മാതാവ്. ഇവർക്കു വേരയെ കൂടാതെ ഒരു മകൾ കൂടി ഉണ്ടായിരുന്നു.

റൂബിന് 10 വയസ്സുള്ളപ്പോൾ കുടുംബം വാഷിങ്ടണ്ണിലേക്ക് താമസം മാറ്റി. അവിടെ വച്ചാണ് റൂബിന് ജ്യോതിഃശാസ്ത്രത്തിൽ താത്പര്യം ജനിച്ചുതുടങ്ങിയത്. 
അവർ തന്റെ മുറിയുടെ ജനാലയിലൂടെ നക്ഷത്രങ്ങളെ നിരീക്ഷിച്ചു. ""രാത്രി ഇടയ്ക്കിടയ്ക്ക് ഞാൻ ഉണർന്ന് ആകാശത്തേയ്ക്ക് നോക്കുമ്പോൾ നക്ഷത്രങ്ങൾ ധ്രുവനക്ഷത്രത്തിനു ചുറ്റും കറങ്ങുന്നതായി കാണുന്നതായിരുന്നു എനിയ്ക്ക് അക്കാലത്ത് ഏറെ അത്ഭുതകരം"". അവർ രാത്രികാലങ്ങളിൽ കൊള്ളിമീനുകൾ വീഴുന്നത് നിരീക്ഷിയ്ക്കുകയും അവയുടെ സ്ഥാനങ്ങളും മറ്റും അടയാളപ്പെടുത്തുകയും ചെയ്തിരുന്നു. തന്റെ പിതാവിന്റെ സഹായത്താൽ കാർഡ് ബോർഡ് കൊണ്ടുണ്ടാക്കിയ ഒരു ദൂരദർശിനിയിലൂടെ അവർ നക്ഷത്രങ്ങളെ നിരീക്ഷിയ്ക്കാൻ തുടങ്ങി. പത്രങ്ങളിൽ ജ്യോതിഃശാസ്ത്ര ലേഖനങ്ങൾ വായിയ്ക്കാനായിരുന്നു ഏറെ താല്പര്യം. വേരയുടെ ജ്യോതിഃശ്ശാസ്ത്രത്തിലുള്ള താല്പര്യത്തെ പ്രോത്സാഹിപ്പിച്ച പിതാവ് അവരെ പല അനൗദ്യോഗിക ജ്യോതിഃശ്ശാസ്ത്ര സമ്മേളനങ്ങൾക്കും കൊണ്ടുപോകുമായിരുന്നു.

ഗ്രാജ്വേറ്റ് പ്രോഗ്രാമിന് പ്രിൻസ്ടൺ സർവകലാശാലയിൽ ചേരാൻ ശ്രമിച്ചെങ്കിലും സ്ത്രീയാണെന്ന കാരണത്താൽ അവർക്ക് അഡ്മിഷൻ ലഭിച്ചില്ല. തുടർന്ന് ന്യൂ യോർക്ക് സംസ്ഥാനത്തെ വാസ്സർ കോളേജിൽ അവർ ജ്യോതിഃശ്ശാസ്ത്രത്തിൽ ബിരുദത്തിനു ചേർന്നു. 1948 ൽ ബാച്ചലർ ബിരുദം നേടിയ അവർ ആ വർഷം തന്നെ വിവാഹിതയായി. തുടർന്ന് കോർണെൽ സർവകലാശാലയിൽ ചേർന്ന അവർ 1951 ൽ മാസ്റ്റേഴ്സ് ബിരുദം നേടി. ഇക്കാലത്ത് അവർ 109 വ്യത്യസ്ത താരാപഥങ്ങളുടെ യാത്രാപഥങ്ങളെ നിരീക്ഷിയ്ക്കുകയും ഹബ്ബിൾ നിയമത്തിൽ നിന്നുമുള്ള വ്യതിയാനം രേഖപ്പെടുത്തുകയും ചെയ്തു. മാർത്ത കാർപെന്റർ എന്ന ജ്യോതിഃശാസ്ത്രജ്ഞയുടെ കൂടെ താരാപഥങ്ങളുടെ ചലനങ്ങളെക്കുറിച്ച് പഠിയ്ക്കുകയും ഫിലിപ്പ് മോറിസൺ, ഹാൻസ് ബെതെ, റിച്ചാർഡ് ഫെയ്മാൻ എന്നിവരുടെ കീഴിൽ പ്രവർത്തിയ്ക്കുകയും ചെയ്‌തു. താരാപഥങ്ങൾക്ക് ഒരു ധ്രുവത്തിന് ചുറ്റുമായി ഒരു വർത്തുള ചലനം ഉണ്ടെന്നുള്ള അവരുടെ നിഗമനം തെളിയിയ്ക്കപ്പെട്ടില്ലെങ്കിലും താരാപഥങ്ങൾ ചലിയ്ക്കുന്നുണ്ടെന്നുള്ള നിരീക്ഷണം കൂടുതൽ ഗവേഷങ്ങൾക്ക് ചുവടു പാകി. സൂപ്പർ ഗാലക്ടിക് പ്രതലത്തെക്കുറിച്ചുള്ള ആദ്യ തെളിവുകളും ഇവരുടെ ഗവേഷണഫലമാണ്. ഇവരുടെ ഈ നിരീക്ഷണങ്ങളും നിഗമനങ്ങളും വളരെ വിവാദപരമായിരുന്നു. അമേരിക്കൻ അട്രോണോമിക്കൽ സൊസൈറ്റിയിൽ ഇവർ അവതരിപ്പിച്ച പ്രബന്ധം തള്ളിക്കളയപ്പെടുകയും ചെയ്തു.

വാഷിംഗ്‌ടൺ ഡി.സി.യിലെ ജ്യോതിഃശാസ്ത്രത്തിൽ ബിരുദം നൽകുന്ന ഏക സർവ്വകലാശാലയായ ജോർജ്ടൌൺ സർവകലാശാലയിൽ അവർ പി.എഛ്.ഡി യ്ക്ക് ചേർന്നു. 23 വയസ്സിൽ പി.എഛ്.ഡി യ്ക്ക് ചേരുമ്പോൾ അവർ ഗർഭിണിയും അതേ സമയം തന്നെ ഒരു ചെറിയ കുട്ടിയുടെ അമ്മയുമായിരുന്നു. പ്രശസ്ത ജ്യോതിഃശ്ശാസ്ത്രജ്ഞനായിരുന്ന ജോർജ് ഗാമോവ് ആയിരുന്നു ഇവരുടെ പി.എഛ്.ഡി ഉപദേശകൻ. താരാപഥങ്ങൾ കൂട്ടം ചേർന്നാണ് കാണപ്പെടുന്നത് എന്നായിരുന്നു 1954 ലെ ഇവരുടെ പി.എഛ്.ഡി പ്രബന്ധത്തിലെ പ്രധാന നിഗമനം. എന്നാൽ അതുവരെയുള്ള ആശയം അവ പ്രപഞ്ചത്തിൽ യാതൊരു ക്രമവുമില്ലാതെ ചിതറിക്കിടക്കുകയാണ് എന്നായിരുന്നു. അവരുടെ ഈ വാദം ഉടനെ തന്നെ പിന്തള്ളപ്പെടുക മാത്രമല്ല അടുത്ത ഇരുപത് കൊല്ലത്തോളം കാലം ആരും ഇതേപ്പറ്റി തുടർഗവേഷണം നടത്തുകയും ചെയ്തില്ല. ബിരുദപഠന കാലത്തെല്ലാം ലിംഗ അസമത്വത്തിന് വിധേയായ ഇവർക്ക് അക്കാലത്ത് തന്റെ ഗൈഡിനെ സർവകലാശാലയിൽ നേരിട്ട് കാണാൻ പോലും കഴിഞ്ഞിരുന്നില്ല.

അടുത്ത പതിനൊന്ന് വർഷങ്ങളിൽ റൂബിൻ പല അധ്യാപന തസ്തികകളിലും ഇരുന്നിരുന്നു. ഒരു വർഷം മോണ്ട്ഗോമറി കൗണ്ടി കമ്മ്യൂണിറ്റി കോളേജിൽ ഗണിതവും ഭൗതികവും പഠിപ്പിച്ചു. അതിനുശേഷം 1955 മുതൽ 65 വരെ ജോർജ് ടൌൺ സർവകലാശാലയിൽ റിസർച്ച് അസ്സോസിയേറ്റ് അസ്ട്രോണോമെർ ആയും ലെക്ച്ചറർ ആയും (1959-1962) ജ്യോതിഃശാസ്ത്രത്തിന്റെ അസിസ്റ്റന്റ് പ്രൊഫസർ (1962-1965) ആയും പ്രവർത്തിച്ചിട്ടുണ്ട്. 1965 ൽ അവർ കാർനെഗി ഇൻസ്റ്റിട്യൂട്ടിൽ ഭൗമകാന്തികതയുടെ വിഭാഗത്തിൽ ചേർന്നു. ഇവിടെ വെച്ചാണ് ഇവർ ദീർഘകാലം അവരുടെ സഹായിയായി പ്രവർത്തിച്ച കെന്റ് ഫോർഡിനെ പരിചയപ്പെട്ടത്.

1963 ൽ റൂബിൻ ജെഫ്‌റി ബുർബിഡ്‌ജ്‌, മാർഗരററ് ബുർബിഡ്‌ജ്‌ എന്നിവരുമായി ഒരു വർഷം ചേർന്ന് പ്രവർത്തിച്ചു. ഇക്കാലത്താണ് മക്ഡൊണാൾഡ് ഒബ്സർവേറ്ററിയിലെ 82 ഇഞ്ച് ദൂരദർശിനി ഉപയോഗിച്ച് അവർ താരാപഥങ്ങളുടെ ഭ്രമണത്തെക്കുറിച്ചുള്ള ആദ്യനിരീക്ഷണങ്ങൾ നടത്തിയത്. തുടർന്ന് ഇവിടെ വെച്ച് കെന്റ് ഫോർഡിന്റെ 'ഇമേജ് ട്യൂബ്' സ്‌പെക്‌ട്രോഗ്രാഫുകൾ ഉപയോഗിച്ച് താരാപഥങ്ങളുടെ സമൂഹത്തെ (ഗാലക്ടിക് ക്ലസ്റ്റർ) കുറിച്ചുള്ള തന്റെ വിവാദ പ്രബന്ധത്തിനു വേണ്ടി തയ്യാറെടുത്തത്. ഈ ഉപകരണം ഉപയോഗിച്ച് ദൂരദർശിനിയിലൂടെ ലഭിയ്ക്കുന്ന നക്ഷത്രങ്ങളുടെ വെളിച്ചത്തിന്റെ തീവ്രത വർദ്ധിപ്പിയ്ക്കാൻ സാധിച്ചു. ഇവർ നമ്മുടെ ഏറ്റവും അടുത്തു കിടക്കുന്ന ആൻഡ്രോമീഡ ഗാലക്സി എന്ന താരാപഥത്തെ നിരീക്ഷിച്ചു സർപ്പിളാകൃതിയിലുള്ള താരാപഥങ്ങളുടെ പഠനം തുടങ്ങി. ഈ പഠനത്തിലൂടെ താരാപഥങ്ങൾ പ്രപഞ്ചത്തിൽ എല്ലാ ദിശയിലും ഒരേ ക്രമത്തിൽ അല്ല വിതരണം ചെയ്തിട്ടുള്ളതെന്നും ചില പ്രത്യേക ദിശകളിൽ അവ കൂടുതൽ കാണപ്പെടുന്നു (anisotropy) എന്നും അവർ കണ്ടെത്തി. 1976 ൽ പുറത്തുവന്ന ഈ പഠനം ഏതാണ്ട് 100 ദശലക്ഷം പ്രകാശവർഷങ്ങൾ ഒരു യൂണിറ്റ് ആയി എടുത്താൽ മാത്രം കാണാൻ സാധിയ്ക്കുന്ന ഈ അസാധാരണ അസമമിതി(asymmetry) വ്യക്തമായി വിശദീകരിച്ചുവെങ്കിലും അന്നത്തെ ശാസ്ത്രലോകത്തിന് അംഗീകരിയ്ക്കാവുന്നതിലും അപ്പുറമായിരുന്നു അതിന്റെ സ്ഥാനം. അവരുടെ മറ്റു കണ്ടുപിടുത്തങ്ങൾ പോലെ ലാർജ് സ്കെയിൽ സ്ട്രീമിംഗ് എന്നറിയപ്പെടുന്ന ഈ പ്രതിഭാസവും കാലക്രമേണ അംഗീകരിയ്ക്കപ്പെട്ടു.

വിവാദങ്ങളിൽ നിന്നും അകന്നു നിൽക്കാനായി അവർ താരാപഥങ്ങളുടെ ചലനം, ക്വാസാറുകൾ തുടങ്ങിയ മേഖലകൾ വിട്ട് കൂടുതൽ ലളിതമായ മേഖലകളിലേക്ക് ചുവടുമാറി. ബുർബിഡ്‌ജ്‌ ദമ്പതികളുമായുള്ള ചങ്ങാത്തം മൂലം അവർ താരാപഥങ്ങളുടെ പുറത്തെ അരികുകളിലുള്ള നക്ഷത്രങ്ങൾ എങ്ങനെ സഞ്ചരിയ്ക്കുന്നു എന്ന വിഷയത്തിൽ തല്പരയായി. സർപ്പിളാകൃതിയിലുള്ള താരാപഥങ്ങളിലെ നക്ഷത്രങ്ങളിൽ ആയിരുന്നു അവർ ശ്രദ്ധ കേന്ദ്രീകരിച്ചത്. ഇത്തവണയും ആൻഡ്രോമിഡ ഗാലക്സി തന്നെയായിരുന്നു അവരുടെ ആദ്യ ലക്‌ഷ്യം. ക്രമേണ ഗാലക്സികളുടെ പുറമെ ഉള്ള നക്ഷത്രങ്ങളും ഉള്ളിലുള്ള നക്ഷത്രങ്ങളുടെ അതേ നിരക്കിൽ തന്നെയാണ് താരാപഥകേന്ദ്രത്തെ ചുറ്റുന്നതെന്ന് അവർ കണ്ടെത്തി. താരാപഥങ്ങൾ തമോദ്രവ്യത്താൽ ചുറ്റപ്പെട്ടിരിയ്ക്കുന്നു (ഡാർക്ക് മാറ്റർ ഹാലോ) എന്ന ആധുനിക നിഗമനത്തിന്റെ ആദ്യകാല സൂചനയായിരുന്നു ഇത്. ഇത്തരം നക്ഷത്രങ്ങളുടെ കെപ്ലർ നിയമം ഉപയോഗിച്ച് കണക്കുകൂട്ടിയെടുക്കുന്ന വർത്തുളചലന നിരക്കും ഇവർ രേഖപ്പെടുത്തിയ നിരക്കുകളും ഒത്തുപോയിരുന്നില്ല. താരാപഥങ്ങളിലെ കാണാവുന്ന നക്ഷത്രങ്ങളുടെ പിണ്ഡത്തിൽ നിന്നുമാണ് താരാപഥത്തിന്റെ പിണ്ഡം കണക്കാക്കുന്നത്. എന്നാൽ ഈ പിണ്ഡം ഉപയോഗിച്ച് കെപ്ലർ നിയമം പ്രയോഗിച്ചാൽ കിട്ടുന്ന വേഗതയെക്കാളും ഉയർന്ന വേഗതയിൽ ആയിരുന്നു ഈ നക്ഷത്രങ്ങൾ സഞ്ചരിച്ചിരുന്നത്. ഇത്ര വേഗതയിൽ പുറംഭാഗത്തുള്ള നക്ഷത്രങ്ങൾ താരാപഥകേന്ദ്രത്തെ ചുറ്റുകയാണെങ്കിൽ അവ വളരെ വേഗം തന്നെ തെറിച്ചു പോകേണ്ടതാണ്. അത് സംഭവിയ്ക്കാത്തതിനാൽ, താരാപഥത്തിന്റെ പിണ്ഡം നമ്മൾ കാണുന്ന പിണ്ഡത്തെക്കാൾ വളരെ കൂടുതൽ ആയിരിയ്ക്കണം. ഒരു താരാപഥത്തിന്റെ ഭൂരിഭാഗം പിണ്ഡവും നമുക്ക് ദൃശ്യമല്ലെന്നുള്ള അവരുടെ നിഗമനം ആണ് ഗാലക്സി റോടേഷൻ പ്രോബ്ലം എന്നറിയപ്പെടുന്നത്.

അവരുടെ കണക്കുകൂട്ടൽ പ്രകാരം താരാപഥങ്ങളിൽ സാധാരണ ദ്രവ്യത്തെ അപേക്ഷിച്ച് അഞ്ചു മുതൽ 10 മടങ്ങുവരെ തമോദ്രവ്യം കാണണം. തുടർന്നുള്ള ദശകങ്ങളിൽ അവരുടെ കണക്കുകൂട്ടലുകൾ ശരിയാണെന്നു തെളിയിയ്ക്കപ്പെട്ടു. ഫ്രിറ്റ്സ് സ്വിക്കി എന്ന ശാസ്ത്രജ്ഞൻ 1930 കളിൽ മുന്നോട്ടു വെച്ച തമോദ്രവ്യത്തിന്റെ നിഗമനങ്ങൾക്ക് ഉണ്ടായ ആദ്യ തെളിവുകളായിരുന്നു അവരുടെ ഗവേഷണഫലങ്ങൾ. ഈ ഡാറ്റാ പിന്നീട് റേഡിയോ അസ്‌ട്രോണോമെർമാരും, പിന്നീട് കണ്ടുപിടിയ്ക്കപ്പെട്ട കോസ്മിക് പശ്ചാത്തല വികിരണവും ഗ്രാവിറ്റേഷണൽ ലെൻസിന്റെ ഇമേജുകളും ശരിവെച്ചു. ന്യൂട്ടൺ'ന്റെ ഗുരുത്വാകർഷണസിദ്ധാന്തത്തെ ഭേദപ്പെടുത്തി അവർ ഒരു പുതിയ സിദ്ധാന്തം മുന്നോട്ടു വെച്ചെങ്കിലും ജ്യോതിശാസ്ത്രജ്ഞമാർ ഇത് അംഗീകരിച്ചിട്ടില്ല.

താരാപഥങ്ങളുടെ എതിർ-ഭ്രമണം ആയിരുന്നു അവരുടെ മറ്റൊരു പഠനമേഖല. ഗാലക്സിയിലെ ചില വാതകങ്ങളും നക്ഷത്രങ്ങളും ഗാലക്സിയുടെ പൊതുവെയുള്ള ചലനത്തിന് വിപരീതദിശയിൽ ചലിയ്ക്കുന്നുണ്ട് എന്നതായിരുന്ന ഇവർ ഇതിൽ നിന്നും എത്തിയ നിഗമനം. ഗാലക്സികൾ രൂപപ്പെടാൻ ഇടവരുത്തുന്നു ചില ആദ്യകാല പ്രവർത്തനങ്ങളുടെ തുടർച്ചയാകാം ഇതെന്ന് കരുതപ്പെടുന്നു.

"പബ്ലിക്കേഷൻസ് ഓഫ് ദി അസ്‌ട്രോണോമിക്കൽ സൊസൈറ്റി ഓഫ് ദി പസിഫിക്" എന്ന മാഗസിന്റെ 2000-മാണ്ടിലെ ലക്കത്തിൽ "വൺ ഹൻഡ്രഡ് യേഴ്സ് ഓഫ് റൊട്ടേറ്റിങ് ഗാലക്സിസ്" എന്ന ഒരു ലേഖനം പ്രത്യക്ഷപ്പെട്ടു. 1996 ൽ റോയൽ അസ്ട്രോണോമിക്കൽ സൊസൈറ്റിയുടെ സ്വർണമെഡൽ ഏറ്റുവാങ്ങുന്ന വേളയിൽ ഇവർ നടത്തിയ പ്രസംഗത്തിന്റെ ലേഖനരൂപം ആയിരുന്നു ഇത്. 1828 ൽ കരോളിൻ ഹെർഷെൽ ഈ മെഡൽ ഏറ്റുവാങ്ങിയതിന് 168 വർഷങ്ങൾക്കു ശേഷം ആദ്യമായാണ് ഒരു സ്ത്രീയ്ക്ക് ഈ മെഡൽ ലഭിയ്ക്കുന്നത്.

1948 മുതൽ 2008 ൽ മരിയ്ക്കുന്നത് വരെ റോബർട്ട് റൂബിൻ ആയിരുന്നു അവരുടെ ഭർത്താവ്. കോർണെൽ സർവകലാശാലയിൽ പഠിയ്ക്കുന്ന കാലത്തുതന്നെ അവർ അമ്മയായി മാറിക്കഴിഞ്ഞിരുന്നു. തന്റെ ചെറിയ കുട്ടികളെ വളർത്തിക്കൊണ്ടിരിയ്ക്കുമ്പോൾ തന്നെയാണ് അവർ തന്റെ ഗവേഷണം മുന്നോട്ടു കൊണ്ടുപോയിരുന്നത്. അവരുടെ മക്കളെല്ലാം ശാസ്ത്രത്തിന്റെ വിവിധ ശാഖകളിലോ ഗണിതത്തിലോ ഡോക്ടറേറ്റ് നേടിയവരാണ്. 2016 ഡിസംബർ 25 നു ഡിമെൻഷ്യയെത്തുടർന്നുള്ള സങ്കീർണതകൾ മൂർച്ഛിച്ചതിനെത്തുടർന്ന് അവർ മരിച്ചു.

ജീവിതത്തിലുടനീളം ഒരു സ്ത്രീ എന്ന നിലയിൽ ലിംഗവിവേചനം നേരിട്ട അവർ ശാസ്ത്രരംഗത്ത് സ്ത്രീകൾ കടന്നുവരുന്നതിനെ ധാരാളം പ്രോത്സാഹിപ്പിച്ചിരുന്നു. ബുർബ്രിഡ്ജും അവരും ചേർന്ന് നാഷണൽ അക്കാദമി ഓഫ് സയൻസിലും, റിവ്യൂ പാനലുകളിലും, അധ്യാപന തസ്തികകളിലും ധാരാളം സ്ത്രീകൾ വേണ്ടതിന്റെ ആവശ്യകതയെപ്പറ്റി സംസാരിച്ചിരുന്നു. യഹൂദമതവിശ്വാസിയായിരുന്നിട്ടു കൂടി തന്റെ ശാസ്ത്രഗവേഷണങ്ങൾ തുടരുന്നതിന് അതൊരു തടസ്സമായി അവർ കണ്ടിരുന്നില്ല. ഒരു അഭിമുഖത്തിൽ അവർ ഇങ്ങനെ പറഞ്ഞു : "എന്റെ സ്വന്തം ജീവിതത്തിൽ ശാസ്ത്രവും മതവും ഞാൻ വേറെ വേറെ ആയിട്ടാണ് കാണുന്നത്. ഞാൻ ഒരു യഹൂദമതവിശ്വാസിയാണ്, അതിനാൽ മതം എന്നത് എനിയ്ക്കൊരു സന്മാർഗ തത്വവും ചരിത്രരേഖയുമാണ്. നേരായ വഴിയിലൂടെ ശാസ്ത്രത്തിൽ മുന്നേറണമെന്നാണ് ഞാൻ ആഗ്രഹിയ്ക്കുന്നത്. ഈ പ്രപഞ്ചത്തിൽ നമ്മുടെ പ്രാധാന്യം തിരിച്ചറിയാനായി ശാസ്ത്രം നമ്മെ സഹായിയ്ക്കും എന്നാണ് ഞാൻ കരുതുന്നത്."


റൂബിൻ ഏതാണ്ട് 150 ഓളം പ്രബന്ധങ്ങൾ പ്രസിദ്ധീകരിച്ചിട്ടുണ്ട്. താഴെ കൊടുത്തിരിയ്ക്കുന്നവ അതിന്റെ ചെറിയ ഒരു ഭാഗം മാത്രമാണ്. 




</doc>
<doc id="359702" url="https://ml.wikipedia.org/wiki?curid=359702" title="സിയോക്സ് ഇന്ത്യൻസ്">
സിയോക്സ് ഇന്ത്യൻസ്

സിയോക്സ് അഥവാ ഡക്കോട്ടാ ഇന്ത്യൻസ്, ബൃഹത്തും ശക്തരുമായ ഒരു തദ്ദേശീയ അമേരിക്കൻ ഇന്ത്യൻ വംശമാണ്. 1640 ൽ മിസിസിപ്പി നദിയുടെ ഉന്നത പ്രദേശത്ത് ഫ്രഞ്ച് പര്യവേക്ഷകരുമായിട്ടാണ് ഇവർ ആദ്യം സമ്പർക്കം പുലർത്തുന്നത്. അൽഗോങ്കിയൻ ഇന്ത്യൻ വർഗക്കാർ ഇവരെ വിളിച്ചിരുന്നത് നഡോവെസിയോക്സ് (Nadowessioux) എന്നായിരുന്നു. ഇതിൽ നിന്നുമാണ് സിയോക്സ് എന്ന പദം ഉരുത്തിരിഞ്ഞു വന്നത്. തെക്ക് അർക്കൻസാസ് നദി മുതൽ വടക്ക് വിന്നിപ്പെഗ് തടാകത്തിൻറെ പടിഞ്ഞാറൻ അതിർത്തി വരെയുള്ള പ്രദേശത്തും പടിഞ്ഞാറോട്ട് റോക്കി പർവ്വതനിരകളുടെ കിഴക്കൻ ചരിവുകൾ വരെയുള്ള പ്രദേശത്തുമായാണ് ഇവർ അക്കാലത്ത് അധിവസിച്ചിരുന്നത്.

ഇവരെ നാലു വ്യത്യസ്ത ഉപവകുപ്പുകളായി വിഭജിച്ചിരിക്കുന്നു. മിഷിഗൺ തടാകത്തിനും മിസിസിപ്പിയ്ക്കുമിടയ്ക്കു വസിക്കുന്ന അൽഗോങ്കിയൻ വിഭാഗത്തിലുൾപ്പെട്ട “വിന്നെബഗോസ്” (Winnebagoes), ഏറ്റവും വടക്കുള്ള അസിനിബൊയിൻസ് (Assiniboines), മിന്നെസോട്ടയിൽ വസിക്കുന്ന “മിന്നെറ്ററീ ഗ്രൂപ്പ്”, “അർക്കാൻസാസ്, പ്ലാറ്റ് (Platte) നദികൾക്കിടയിലുള്ള പ്രദേശത്തെ “തെക്കൻ സിയൂക്സ്” എന്നിവയാണവ. തെക്കൻ സിയൂക്സ് വർഗ്ഗത്തിൻറെ വേട്ടയാടൽ ഭൂമി റോക്കി പർവ്വതനിരയുടെ സമീപം വരെയായിരുന്നു. 1685 ൽ സിയോക്സ് വർഗ്ഗം വീണ്ടും കിഴക്കും പടിഞ്ഞാറുമുള്ള ഏഴു ഉപ വർഗ്ഗങ്ങളായി വിഭജിക്കപ്പെട്ടു. ഫ്രഞ്ചുകാരുമായും മറ്റ് ഇന്ത്യൻ വർഗ്ഗങ്ങളുമായുള്ള യുദ്ധങ്ങളിൽ സിയോക്സുകൾ മിസിസിപ്പിയുടെ താഴ്ഭാഗങ്ങളിലേയ്ക്കു് തള്ളിമാറ്റപ്പെട്ടു. ഏതാനും പേർ സെന്റ് പീറ്റർ നദിയുടെ തീരത്തു തന്നെ തുടരുകയും കുറച്ചു പേർ മിസോറിയുടെ സമതലങ്ങളിൽ അലഞ്ഞുതിരിഞ്ഞ് ഒടുവിൽ തെക്കൻ സിയോക്സുകളോടു ചേർന്നു. 1812 ലെ യുദ്ധത്തിൽ സിയോക്സുകൾ ബ്രിട്ടീഷുകാരെ പിന്തുണച്ചു. 1822 ൽ സിയോക്സുകളിലെ രണ്ടു വിഭാഗങ്ങളിടെ ജനസംഖ്യ 13,000 ആയിരുന്നു. 1837 ൽ മിസിസിപ്പിയുടെ കിഴക്കു ഭാഗത്ത് അവരുടെ അധീനതയിലുണ്ടായരുന്നു മുഴുവൻ ഭൂമികളും ഐക്യനാടുകൾക്കു കൈമാറുവാൻ നിർബന്ധിതരായി.  1851 ൽ മിസിസിപ്പിയുടെ പടിഞ്ഞാറുള്ള 35,000,000 ഏക്കർ ഭൂമി $3,000,000 പ്രതിഫലം പറ്റിക്കൊണ്ട് സിയോക്സുകൾ ഐക്യനാടുകൾക്ക് ഒഴിഞ്ഞുകൊടുക്കേണ്ടിവന്നു. സിയോക്സുകളുമായുണ്ടാക്കിയ കരാറുകളിലെ നിബന്ധനകൾ പാലിക്കുന്നതിൽ യു.എസ്. സർക്കാർ നടത്തിയ അശ്രദ്ധ സിയോക്സുകളുടെയിടെയിൽ അതൃപ്തിയുണ്ടാക്കുകയും ഒര യുദ്ധകാലാവസ്ഥ സംജാതമാകുകയും ചെയ്തു. 1855 ൽ ജനറൽ ഹാർണിയുടെ (General Harney) നേതൃത്തിൽ നടന്ന സൈനിക നടപടിയിലൂടെ സമാധാനം ഉറപ്പുവരുത്തുകയും കരാർ പൂർത്തിയാക്കുകയും ചെയ്തു.  

ഐക്യനാടുകളുടെ വിലപേശൽ തന്ത്രങ്ങളിലും തങ്ങളുടെ മേൽ അടിച്ചേൽപ്പിച്ച വഞ്ചനാപരമായ നിലപാടുകളിലും സിയോക്സുകൾ കോപാകുലരായ സിയോക്സുകളുടെയിടെയിൽ 1862 കളിൽ ഐക്യനാടുകൾക്കെതിരെ ഒരു പൊതുവികാരം ഉടലെടുക്കുകയും ആയിരത്തോളം യൂറോപ്യൻ കുടിയേറ്റക്കാർ വധിക്കപ്പെടുകയും ചെയ്തു.      

സമതലങ്ങളുടെ താഴ്ഭാഗത്തെ സിയോക്സുളും ശത്രുതയോടെ നിലകൊണ്ടുവെങ്കിലും പിന്നീട് അവരെ നിയന്ത്രണവിധേയരാക്കി. കലാപം അടിച്ചമർത്തിയ സർക്കാർ ഏകദേശം ആയിരത്തോലം സിയോക്സുകളെ തടവുകരായി പിടിക്കുകയും ഇവരിൽ 39 പേരെ തൂക്കിക്കൊലയ്ക്കു വിധേയരാക്കുകയും ചെയ്തു.

അക്കാലത്തെ ഡെക്കോട്ട ടെറിറ്ററി പ്രദേശത്തേയ്ക്ക് അനേകം സിയോക്സ് ഗോത്രങ്ങൾ ഓടിപ്പോകുകയും സിയോക്സ് രാഷ്ട്രത്തിൻ‌റെ ശ്ക്തി ഒരളവോളം കുറയുകയും ചെയ്തു. കൂടുതൽ യുദ്ധക്കുറ്റം ആരോപിക്കപ്പെട്ടവർ ബ്രിട്ടീഷ് അധീനതയിലുണ്ടായിരുന്നു പ്രദേശങ്ങളിലേയ്ക്കും മറ്റുള്ളവർ കുടിയേറ്റക്കാരെ നിരന്തരം ആക്രമിക്കുന്ന ശൈലി സ്വീകരിക്കുകയും ചെയതു. കരാറുകൾ ഇരുപക്ഷവും നിരന്തരം ലംഘിച്ചു. 1874 ൽ, ലഫ്റ്റനൻറ് കേണൽ ജോർജ്ജ് ആംസ്ട്രേങ ക്ലസ്റ്റർ, ഇന്നത്തെ തെക്കൻ ഡെക്കോട്ടയിലെ ബ്ലാക്ക് ഹിൽ മേഖലയിൽ സ്വർണ്ണനിക്ഷേപമുണ്ടെന്ന് സർക്കാരിൻ റിപ്പോർട്ട് നൽകി. ഫോർട്ട് ലറാമീ ഉടമ്പടിയിലെ (Fort Laramie Treaty) നിബന്ധനകൾ പ്രകാരം ബ്ലാക്ക് ഹിൽ സിയൂക്സ് ഇന്ത്യൻസിനു മാത്രമായി നീക്കി വച്ചിരുന്ന ഭൂമിയായിരുന്നു. ക്ലസ്റ്ററുടെ റിപ്പോർട്ടിനെത്തുടർന്ന്, വെള്ളക്കാരായ ഖനിയുടമകളും കുടിയേറ്റക്കാരും ബ്ലാക്ക് ഹിൽ മേഖല തുറന്നു കൊടുക്കുന്നതിനും അവിടെ  പ്രാരംഭ ഖനനം നടത്തുന്നതിനും യു.എസ്. സർക്കാരിൽ സമ്മർദ്ദം ചെലുത്തി. സ്വർണ്ണനിക്ഷേപം കണ്ടുപിടിച്ചതൊടുകൂടി ഈ പ്രദേശം ഐക്യനാടുകളുടെ നിയന്ത്രണത്തിലാകണമെന്നു സർക്കാർ ശഠിക്കുകയും ഈ മേഖല വിട്ടുപോകുന്നതിന് ഇന്ത്യൻ ഗോത്രങ്ങളുടെ മേൽ സമ്മർദ്ദം ചെലുത്തി. സഖ്യം ചെയ്യുവാൻ സിയോക്സുകൾ വൈമുഖ്യം കാട്ടുകയും ചെയ്തു. താമസിയാതെ ഗവണ്മെൻറ് ബ്ലാക്ക് ഹിൽസ് മേഖലെ ഖനന പ്രവർത്തനങ്ങൾക്ക് അനുമതി നൽകുകയും ഇന്ത്യൻ റിസർവേഷൻറെ വലിപ്പം കുറയ്ക്കുകയും ചെയ്തു. അവിടെ വസിച്ചിരുന്ന സിയൂക്സുകൾക്കു മേൽ ചില നിബന്ധനകൾ അടിച്ചേൽപ്പിക്കുകയും ചെയ്തു 

സിറ്റിങ് ബുൾ, സ്പോട്ടഡ് ടെയിൽ, റെഡ് ക്ലൌഡ് തുടങ്ങി തദ്ദേശിയ ഇന്ത്യൻ നേതാക്കൾ ദേശീയ തലസ്ഥാനം സന്ദർശിച്ച് ഐക്യനാടുകളുടെ പതിനെട്ടാമത്തെ പ്രസിഡൻറായിരുന്ന യുളീസസ് ഗ്രാൻറിനെ സന്ദർശിച്ചുവെങ്കിലും അദ്ദേഹത്തില് നിന്ന് സമാധാന ഉടമ്പടിയ്ക്കുള്ള സമ്മതം നേടിയെടുക്കവാൻ സാധിച്ചില്ല. ബ്ലാക്ക് ഹിൽ മേഖലയിലേയ്ക്ക് മിലിട്ടറി അകമ്പടിയോടെ അയയ്ക്കപ്പെട്ട സർവ്വയർമാർക്ക് തിരിച്ചുപോകുകയല്ലാതെ നിർവ്വാഹമില്ലായിരുന്നു. ഒരു യുദ്ധം അനിവാര്യമായ അവസ്ഥ സംജാതമായി.    1876 ലെ ഒരു വസന്തകാലത്ത് സിയോക്സുകൾക്കെതിരായി ഒരു സേനയെ അയയ്ക്കപ്പെട്ടു. രൂക്ഷമായ യുദ്ധത്തിൽ ജനറൽ ക്ലസ്റ്ററും മറ്റുള്ള എല്ലാ സേനാനായകരും വധിക്കപ്പെട്ടു. ഐക്യനാടുകൾക്ക് ദുഷ്കീർത്തിയുണ്ടാക്കിയ ഈ യുദ്ധം “ബാറ്റിൽ ഓഫ് ലിറ്റിൽ ബിഗ് ഹോൺ” അഥവാ “ക്ലസ്റ്റേർസ് ലാസ്റ്റ് സ്റ്റാൻഡ്” എന്നൊക്കെ എന്നറിയപ്പെടുന്നു. ഏതൊക്കെ പേരുകളിൽ ഈ യുദ്ധം ഓർമ്മിക്കപ്പെട്ടാലും ഇന്ത്യൻ രാഷ്ട്രങ്ങൾ ഐക്യനാടുകളുടെ മേൽ നേടിയ ഒരു പ്രമുഖ വിജയമായി ഇതിനെ കണക്കാക്കുന്നു. എന്നാൽ അന്തിമഫലം അമേരിക്കൻ ഇന്ത്യൻ വംശങ്ങൾക്ക് എതിരായി ഭവിച്ചു. ഈ യുദ്ധത്തിൽ യു.എസ്. കരസേനയെയും ജനറൽ ക്ളസ്റ്ററേയും തോല്പിക്കുന്നതിൽ സിയോക്സുകൾ അതിമഹത്തായ ധീരതയും തങ്ങളുടെ സൈനിക നൈപുണ്യവും കാട്ടിയിരുന്നു.

സിയോക്സുകൾ 7 കരുത്തുള്ള ഗോത്രങ്ങൾ ചേർത്ത് ഒരു വലിയ രാഷ്ട്രം പടുത്തുയർത്തിയിരുന്നു. ഈ ഗോത്രങ്ങൾ തമ്മിൽ വളരെയടുത്ത് ബന്ധപ്പെട്ടിരുന്നു. ഇവർ തമ്മിൽ വാണിജ്യബന്ധങ്ങളിലും ഏർപ്പെട്ടിരുന്നു. “സെവൻ കൌൺസിൽ ഫയേർസ്” (Seven Fires Council) എന്നറിയപ്പെട്ടിരുന്ന സിയൂക്സ് നേഷൻറെ ഉന്നത കൌൺസിലിൻറെ തീരുമാനങ്ങളെ 7 ഗോത്രങ്ങളും അംഗീകരിച്ചിരുന്നു. മുഴുവൻ സിയോക്സ് ഗോത്രങ്ങളെയും സംബന്ധിക്കുന്ന കാര്യങ്ങളിൽ അവസാന വാക്ക് ഈ കൌൺസിൽ ആയിരുന്നു. ഈ കൌൺസിലിൽ എല്ലാ സിയൂക്സ് ഗോത്രങ്ങളുടെയും തലവന്മാർ അംഗങ്ങളായിരുന്നു. ഗോത്രത്തലവന്മാർ സഹായികളെയും കൂട്ടിയിരുന്നുവെങ്കിലും യഥാർത്ഥ കൌൺസിൽ സീറ്റ് ഗോത്രത്തലവനു മാത്രം സ്വന്തമായിരുന്നു. 

ഓരോ ഗോത്രങ്ങളും അനേകം വില്ലേജുകൾ ചേർന്നതായിരുന്നു. ഒരോ ഗോത്രങ്ങളും ഒരു ഗോത്ര സഭയാൽ നിയന്ത്രിക്കപ്പെട്ടിരുന്നു. അതുപോലെ തന്നെ ഓരോ ഗോത്രങ്ങൾക്കും ഒരു ഗോത്രത്തലവനുമുണ്ടായിരുന്നു. സഭയ്ക്കുള്ളിൽ നിന്ന് ചെറു സംഘങ്ങൾക്ക് തങ്ങൾ ചെയ്യേണ്ട ജോലികൾ ഏൽപ്പിച്ചുകൊടുത്തിരുന്നു. ഗോത്രസഭയുടെ തീരുമാനങ്ങലള ഒരു സംഘവും ലംഘിക്കുന്നില്ലെന്ന് സഭ ഉറപ്പു വരുത്തിയിരുന്നു.

·        മ്ഡെവാകാൻറോൺ (Mdewakanton)

·        സിസ്സെറ്റോണ് (Sisseton)

·        ടെറ്റോൺ (Teton)

·        വാഹ്പെക്യൂറ്റ് (Wahpekute)

·        വാഹ്പെറ്റോണ് (Wahpeton)

·        യാങ്ക്ടൺ (Yankton)

·        യാങ്ക്ടൊനായി (Yanktonai)


</doc>
<doc id="359705" url="https://ml.wikipedia.org/wiki?curid=359705" title="ബ്രൂണോ ക്ലോപ്‌ഫെർ പുരസ്കാരം">
ബ്രൂണോ ക്ലോപ്‌ഫെർ പുരസ്കാരം

ബ്രൂണോ ക്ലോപ്‌ഫെർ പുരസ്കാരം (Bruno Klopfer Award) വ്യക്തിത്വമനഃശ്ശാസ്ത്രത്തിനു ആജീവനാന്ത സംഭാവനകൾ നൽകിയ പ്രതിഭകൾക്കു സൊസൈറ്റി ഫോർ പെഴ്സണാലിറ്റി അസ്സസ്മെന്റ് എന്ന സംഘടന നൽകുന്നതാണ്. ഇത് ഈ സൊസൈറ്റിയുടെ ഏറ്റവും മഹത്തായ അവാർഡുകളിലൊന്നാണ് അതിന്റെ സ്ഥാപകനായ ബ്രൂണോ ക്ലോപ്‌ഫെർന്റെ പെരിലാണ് ഈ അവാർഡ് കൊടുക്കുന്നത്. 
Source: Society of Personality Assessment


</doc>
<doc id="359706" url="https://ml.wikipedia.org/wiki?curid=359706" title="ചിറ്റിമച്ച ഇന്ത്യൻ വർഗ്ഗം">
ചിറ്റിമച്ച ഇന്ത്യൻ വർഗ്ഗം

ചിറ്റിമച്ച, (ചെറ്റിമച്ചാൻ, സിറ്റിമച്ച എന്നിങ്ങനെയും അറിയപ്പെടുന്നു) (, ; or , ), ഫെഡറലായി അംഗീകരിക്കപ്പെട്ടതും ഐക്യനാടുകളിലെ ലൂയിസിയാന സംസ്ഥാനത്ത് അധിവസിക്കുന്ന ഒരു അമേരിക്കൻ ഇന്ത്യൻ വർഗ്ഗമാണ്. ഇവർ പ്രധാന വാസകേന്ദ്രം, ബയൂ ടെകിലെ (Bayou Teche) ചരൻ‍റ്റോണിനു സമീപമുള്ള സെൻറ് മേരി പാരിഷിലെ റിസർവേഷനിലാണ്. ഈ സംസ്ഥാനത്തെ തദ്ദേശീയ അമേരിക്കൻ ഇന്ത്യാക്കാരിൽ തങ്ങളുടെ യഥാർത്ഥ അധിവാസകേന്ദ്രത്തിൻറെ ചില ഭാഗങ്ങളെങ്കിലും നിയന്ത്രണത്തിലുള്ള ഏക വർഗ്ഗമാണിത്.


</doc>
<doc id="359709" url="https://ml.wikipedia.org/wiki?curid=359709" title="അമിഷി ഝാ">
അമിഷി ഝാ

അമിഷി ഝാ അമേരിക്കയിലെ മിയാമി സർവ്വകലാശാലയിലെ മനശ്ശാസ്ത്രത്തിലെ അസോസിയേറ്റ് പ്രൊഫസ്സർ ആകുന്നു. ശ്രദ്ധ, പ്രവർത്തനാധിഷ്ഠിത ഓർമ്മ ( working memory), ധ്യാനം (mindfulness) തുടങ്ങിയവയെപ്പറ്റി ഗവേഷണം നടത്തുകയും എക്സിക്യുട്ടീവെ പ്രവർത്തനത്തിന്റെ (executive functioning ) നാഡീസംബന്ധമായ അടിസ്ഥാനത്തെപ്പറ്റിയും ഗവേഷണം നടത്തി. 


</doc>
<doc id="359710" url="https://ml.wikipedia.org/wiki?curid=359710" title="പരോപകാരകാംക്ഷ">
പരോപകാരകാംക്ഷ

പരോപകാരകാംക്ഷ (Altruism)മറ്റുള്ളവർക്കു ക്ഷേമം ലഭിക്കാനായി രൂപപ്പെടുത്തുന്ന തത്ത്വവും ആ തത്ത്വം പാലിക്കലും ആണിതിന്റെ അടിസ്ഥാനം. മിക്ക സംസ്കാരങ്ങളിലും ഇതൊരു പരമ്പരാഗതമായ മൂല്യബോധവും പല പാരമ്പര്യ മതങ്ങളുടെയും മതേതരലോകവീക്ഷണത്തിന്റെയും ആന്തരിക കാതൽ ആയി ഇത് സ്വീകരിച്ചിരിക്കുന്നു. എന്നാൽ വിവിധ സംസ്കാരങ്ങളിലും മതങ്ങളിലും മറ്റുള്ളവർ=പരൻ എന്നത് ഉണ്ട്.


</doc>
<doc id="359722" url="https://ml.wikipedia.org/wiki?curid=359722" title="സന്റാലേസീ">
സന്റാലേസീ

2003 -ലെ ആഞ്ചിയോസ്പേം ഫൈലോളജി ഗ്രൂപ് സിസ്റ്റം II പ്രകാരം സന്റാലേസ് നിരയിൽ ആണ് ഈ കുടുംബം സ്ഥിതിചെയ്യുന്നത്.



</doc>
<doc id="359727" url="https://ml.wikipedia.org/wiki?curid=359727" title="ടാന്യ റോബർട്സ്">
ടാന്യ റോബർട്സ്

വിക്ടോറിയ ലെയ് ബ്ലം (ജനനം ഒക്ടോബർ 15, 1955), എന്ന ടാന്യ റോബർട്സ് ഒരു അമേരിക്കൻ അഭിനേത്രിയും നിർമ്മാതാവുമാണ്. ജെയിംസ് ബോണ്ട് ചലച്ചിത്രമായ എ വ്യൂ റ്റു കിൽ (1985) എന്ന ചിത്രത്തിലെ സ്റ്റേസി സട്ടൺ, ദാറ്റ് സെവന്റീസ് ഷോ (1998-2004) എന്നതിലെ മിഡ്ജ് പിൻസിയോട്ടി എന്നീ വേഷങ്ങളിലൂടെയാണ് റോബർട്സ് അറിയപ്പെടുന്നത്.
ജൂതമതസ്ഥയായ അമ്മയുടെയും ഐറിഷ് വംശജനായ അച്ഛന്റെയും രണ്ടാമത്തെ കുട്ടിയായി 1955ൽ ന്യൂയോർക്ക് നഗരത്തിലെ ബ്രോൺക്സിലാണ് റോബർട്സ് ജനിച്ചത്. അവൾക്ക് ബാർബറ എന്നു പേരായ മൂത്ത ഒരു സഹോദരിയുണ്ട്. മാൻഹാട്ടനിലെ ഒരു ഫൗണ്ടൻ പേന വിൽപ്പനക്കാരനായിരുന്നു അവളുടെ പിതാവ്. മധ്യബ്രോൺക്സിലാണ് റോബർട്സും സഹോദരിയും വളർന്നത്. 

പിന്നീട് റോബർട്സ് അവരുടെ അമ്മയോടൊപ്പം ടോറോണ്ടോയിലേക്ക് താമസം മാറ്റി. പതിനഞ്ചാം വയസ്സിൽ അവൾ ഹൈസ്കൂൾ പഠനമുപേക്ഷിച്ച് അമേരിക്ക മുഴുവൻ കറങ്ങി. തുടർന്ന് ന്യൂയോർക്ക് നഗരത്തിലേക്ക് തിരികെയെത്തി ഒരു ഫാഷൻ മോഡൽ ആയിത്തീർന്നു. മനശ്ശാസ്ത്ര വിദ്യാർത്ഥിയായിരുന്ന ബാരി റോബർട്സിനെ കണ്ടു മുട്ടിയതിനു ശേഷം അവർ അയാളോട് ഒരു ഭൂഗർഭ സ്റ്റേഷനിൽ വച്ച് വിവാഹാഭ്യർത്ഥന നടത്തുകയും അവർ വിവാഹിതരാവുകയും ചെയ്തു. ബാരി തിരക്കഥാകൃത്തിന്റെ ജോലി ആരംഭിച്ചതോടെ അവർ ടാന്യ റോബർട്സ് എന്ന പേര് സ്വീകരിച്ച് ലീ സ്ട്രാസ്ബർഗിനും ഉടാ ഹേഗനുമൊന്നിച്ച് ആക്ടേഴ്സ് സ്റ്റുഡിയോയിൽ പഠനമാരംഭിച്ചു.

എക്സെഡ്രിൻ, അൾട്രാ ബ്രൈറ്റ്, ക്ലൈരോൾ, കൂൾ റേ എന്നീ സൺഗ്ലാസ്സുകളുടെ പരസ്യങ്ങളിലൂടെയാണ് റോബർട്സിന്റെ അഭിനയജീവിതം ആരംഭിച്ചത്. 1975ലെ ത്രില്ലർ ചലച്ചിത്രമായ ഫോഴ്സഡ് എൻട്രിയിലൂടെയാണ് അവൾ ചലച്ചിത്ര രംഗത്തെത്തിയത്. തുടർന്ന് 1976ൽ കോമഡി ചലച്ചിത്രമായ യം യം ഗേൾസിൽ വേഷമിട്ടു.

1977ൽ ടാന്യയും ബാരിയും ഹോളിവുഡിലേക്ക് ചേക്കേറി. അടുത്ത വർഷം ഫിംഗേഴ്സ് എന്ന ചിത്രത്തിൽ റോബർട്സ് അഭിനയിച്ചു. തുടർന്ന് ടൂറിസ്റ്റ് ട്രാപ്പ്, റാക്വറ്റ്, കാലിഫോർണിയ ഡ്രീമിംഗ് എന്നീ ചിത്രങ്ങളിലും വേഷമിട്ടു.

1980ൽ രണ്ടായിരത്തോളം മത്സരാർത്ഥികളിൽ നിന്ന് ഷെല്ലി ഹാക്കിനെ പിന്തള്ളി എബിസിയിലെ ചാർലീസ് ഏഞ്ചൽസ് എന്ന കുറ്റ്വാന്വേഷക ടെലിവിഷൻ പരമ്പരയിൽ അഭിനയിക്കാൻ റോബർട്സ് തെരഞ്ഞെടുക്കപ്പെട്ടു. അതിൽ റോബർട്സ്, തോക്കിനെക്കാൾ തന്റെ മുഷ്ടികളെ ഉപയോഗപ്പെടുത്തുന്ന ജൂലി റോജേഴ്സ് എന്ന തെരുവ് പോരാളിയെയാണ് അവതരിപ്പിച്ചത്. നിർമ്മാതാക്കൾ ചിന്തിച്ചത്, റോബർട്സിന്റെ തിളങ്ങുന്ന സാന്നിധ്യം പരമ്പരയുടെ റേറ്റിംഗ് വർധിപ്പിക്കുമെന്നും മാധ്യമശ്രദ്ധ പരമ്പരയ്ക്ക് നേടിക്കൊടുക്കുമെന്നുമാണ്. പരമ്പരയിൽ അഭിനയിക്കുന്നതിന് തൊട്ടുമുമ്പ് റദ്ദാക്കപ്പെടാൻ പോകുന്ന ചാർലീസ് ഏഞ്ചൽസിനെ അതിൽ നിന്ന് രക്ഷിക്കുവാൻ റോബർട്സിന് സാധിക്കുമോ എന്ന തലക്കെട്ടോടു കൂടി പീപ്പിൾ മാഗസിന്റെ മുഖചിത്രമായി റോബർട്സ് പ്രത്യക്ഷപ്പെട്ടു.

റോബർട്സിന്റെ വരവിന് ശേഷം പരമ്പര കൂടുതൽ തവണ ചാനലിൽ പ്രദർശിപ്പിക്കാൻ ആരംഭിച്ചുവെങ്കിലും, പ്രേക്ഷകരുടെ എണ്ണം കുറയുകയാണുണ്ടായത്. അഞ്ചാം സീസണിന്റെ 16 എപ്പിസോഡുകൾക്ക് ശേഷം ഈ പരമ്പര, 65 പരമ്പരകളിൽ 59ാം സ്ഥാനത്തേക്ക് താഴ്ത്തപ്പെടുകയും തുടർന്ന് 1981 ജൂൺ മാസം ഈ പരമ്പര റദ്ദ് ചെയ്യുകയും ചെയ്തു.

1982ലെ ചലച്ചിത്രമായ ദി ബീസ്റ്റ് മാസ്റ്ററിൽ റോബർട്സ്, കിറി എന്ന വേഷം ചെയ്തു. ഈ ചലച്ചിത്രത്തിന്റെ പ്രചരണാർഥം 1982 ഒക്ടോബർ ലക്കം പ്ലേബോയ് മാസികയിൽ റോബർട്സ് നഗ്നയായി പ്രത്യക്ഷപ്പെടുകയുണ്ടായി. ഓർലാൻഡോ ഫ്യുരിയോസോ എന്ന മധ്യകാല നോവലിനെ ആസ്പദമാക്കി നിർമ്മിച്ച ഇറ്റാലിയൻ നിർമ്മിത സാഹസിക അപസർപ്പക ചലച്ചിത്രമായ ഹാർട്സ് ആൻഡ് ആർമർ (1983) ആയിരുന്നു റോബർട്സിന്റെ പിന്നീട് വന്ന ചലച്ചിത്രം. 1984ൽ അവൾ എന്ന ചിത്രത്തിലഭിനയിച്ചു.

പിന്നീട് 1985ൽ റോബർട്സ് ബോണ്ട് ചലച്ചിത്രമായ എ വ്യൂ റ്റു എ കിൽ എന്ന ചിത്രത്തിൽ സ്റ്റേസി സട്ടൺ എന്ന വേഷം ചെയ്തു. റോബർട്സിന്റെ 1980കളിലെ മറ്റ് ചലച്ചിത്രങ്ങളാണ് ആക്ഷൻ ചലച്ചിത്രമായ ബോഡി സ്ലാം (1986), പർഗേറ്ററി (1988), ലൈംഗിക ചലച്ചിത്രമായ നൈറ്റ് ഐസ് (1990) എന്നിവ.

1991ൽ റോബർട്സ് മാർഗോക്സ് ഹെമിങ്വേയുമൊന്നിച്ച് ലൈംഗിക ത്രില്ലർ ചലച്ചിത്രമായ ഇന്നർ സാങ്റ്റത്തിൽ വേഷമിട്ടു. 1992ൽ അവൾ സിൻസ് ഓഫ് ഡിസയറിൽ കേ ഈഗൻ എന്ന വേഷം ചെയ്തു.

1998ൽ റോബർട്സ് ദാറ്റ് സെവന്റീസ് ഷോ എന്ന ടെലിവിഷൻ പരമ്പരയിൽ മിഡ്ജ് പിൻസിയോട്ടിയുടെ വേഷം അഭിനയിക്കുകയുണ്ടായി.

1974ലാണ് റോബർട്സ്, ബാരി റോബർട്സിനെ വിവാഹം ചെയ്യുന്നത്. ഈ ബന്ധം 2006ൽ ബാരി മരിക്കുന്നത് വരെ തുടർന്നു. കാലിഫോർണിയയിലെ ഹോളിവുഡ് ഹിൽസിലാണ് റോബർട്സ് താമസിക്കുന്നത്.



</doc>
<doc id="359735" url="https://ml.wikipedia.org/wiki?curid=359735" title="ദിൽ സേ">
ദിൽ സേ

മണിരത്നം സംവിധാനം ചെയ്ത് 1998-ൽ പുറത്തിറങ്ങിയ ഹിന്ദി പ്രണയ-യുദ്ധ-ത്രില്ലർ ചലച്ചിത്രമാണ് ദിൽ സേ (മലയാളം: ഹൃദയത്തിൽ നിന്ന്). ഷാരൂഖ് ഖാൻ, മനീഷ കൊയ്രാള, പ്രീതി സിൻറ എന്നിവരാണ് ചിത്രത്തിൽ അഭിനയിച്ചിരിക്കുന്നത്. എ.ആർ. റഹ്മാനാണ് ചിത്രത്തിന്റെ സംഗീത സംവിധാനം നിർവ്വഹിച്ചത്. 



</doc>
<doc id="359736" url="https://ml.wikipedia.org/wiki?curid=359736" title="സച്ച്‌ഖെരെ">
സച്ച്‌ഖെരെ

പടിഞ്ഞാറൻ ജോർജിയയിലെ ഇമെറെതി പ്രവിശ്യയുടെ വടക്കെ അറ്റത്ത് സ്ഥിതിചെയ്യുന്ന ഒരു പട്ടണമാണ് സച്ച്‌ഖെരെ - Sachkhere (Georgian: საჩხერე).
സച്ച്‌ഖെരെ നഗസഭയുടെ ആസ്ഥാന കേന്ദ്രമാണ് ഈ നഗരം. 
സച്ച്‌ഖെരെയുടെ സമ്പദ്ഘടനയുടെ പ്രധാന സംഭാവന കൃഷിയാണ്.ഇവിടെ 4000ത്തോളം ചെറുകിട, ഇടത്തരം കൃഷി സ്ഥലങ്ങളും മേച്ചിൽ സ്ഥലങ്ങളും ഉണ്ടെന്നാണ് അൽവ എൽഎൽസിയുടെ കണക്ക്. യുഎസ്‌ഐഡിയുടെ സിഎൻഎഫ്എയുടെയും സാങ്കേതിക സഹായം ലഭിക്കുന്നവയാണ് ഇവ.
സച്ച്‌ഖെരെ മൗണ്ടേൻ ട്രൈനിങ് സ്‌കൂൾ എന്ന പേരിൽ പർവ്വതങ്ങളിൽ നിന്നുള്ള യുദ്ധങ്ങൾ പരിശീലിപ്പിക്കുന്ന ഒരു സൈനിക സ്‌കൂൾ ഇവിടെ സ്ഥിതിചെയ്യുന്നുണ്ട്.


</doc>
<doc id="359739" url="https://ml.wikipedia.org/wiki?curid=359739" title="ഗിസയിലെ ബൃഹത് സ്ഫിങ്ക്സ്">
ഗിസയിലെ ബൃഹത് സ്ഫിങ്ക്സ്

ഈജിപ്തിലെ ഗിസയിൽ സ്ഥിതിചെയ്യുന്ന, മനുഷ്യന്റെ ശിരസ്സും സിംഹത്തിന്റെ ഉടലുമുള്ള സ്ഫിങ്ക്സിന്റെ ചുണ്ണാമ്പ് കല്ലിൽ നിർമിച്ച ഒരു വലിയ ശില്പമാണ് ഗിസയിലെ സ്പിങ്ക്സ് അഥവാ ഗിസയിലെ ബൃഹത് സ്ഫിങ്ക്സ് (ഇംഗ്ലീഷ്: Great Sphinx of Giza Arabic: أبو الهول‎‎ "Abū al-Haul".). സ്ഫിങ്ക്സ് പ്രതിമകൾ ലോകത്ത് അനേകം ഉണ്ടെങ്കിലും പൊതുവെ സ്ഫിങ്ക്സ് എന്ന പദത്താൽ ഗിസയിലെ സ്ഫിങ്ക്സിന്റെയാണ് വിവക്ഷിക്കപ്പെടുന്നത്. നൈലിന്റെ പടിഞ്ഞാറെക്കരയിൽ കിഴക്ക് ദർശനമായാണ് ഈ ശില്പം പണിതിരിക്കുന്നത്. ശില്പത്തിന്റെ മുഖം ഖഫ്രെ ഫറവോയെ പതിനിധികരിക്കുന്നതാണ് എന്ന് കരുതപ്പെടുന്നു.

പാദം മുതൽ വാൽ വരെ 238 അടിയും(73 m), കീഴ്ഭാഗം മുതൽ ശിരസ്സ് വരെ 66.3 അടിയുമാണ് (20.21 m) ഈ ശില്പത്തിന്റെ വലിപ്പം. ഈജിപ്തിലെ അറിയപ്പെടുന്ന ഏറ്റവും പഴക്കം ചെന്ന പുരാതന ശില്പങ്ങളിൽ ഒന്നാണ് സ്ഫിങ്ക്സ്.  പുരാതന സാമ്രാജ്യത്തിൽ  ഫറവോആയിരുന്ന ഖഫ്രെയുടെ (c. 2558–2532 BC) ഭരണകാലത്താണ് ഇത് പണികഴിപ്പിക്കപ്പെട്ടത് എന്ന് കരുതപ്പെടുന്നു.

ഗിസ പീഠഭൂമിയിലെ ഒരു പാറയിൽ കൊതിയുണ്ടാക്കിയ ഒറ്റക്കൽ ശില്പമാണ് സ്ഫിങ്ക്സ്. ഇതേ ക്വാറിയിൽനിന്നുതന്നെയാണ് പിരമിഡുകൾ ഉൾപ്പെടെയുള്ള ഗിസയിലെ മറ്റു പല നിർമിതികൾക്കും ആവശ്യമായ കല്ല് ഖനനം ചെയ്തതും. സ്ഫിങ്ക്സിന്റെ പാദം ഉൾപ്പെടെയുള്ള കീഴ്ഭാഗം കട്ടിയേറിയ കൽപാളിയിലാണ് പെടുന്നത്. കഴുത്ത് വരെയുഌഅ ഭാഗം താരതമ്യേന മൃദുലമായ കൽ പാളിയിൽ വരുന്നതിനാൽ സാരമായ ശിഥലീകരണത്തിന് സ്ഫിങ്ക്സിന്റെ ഈ ഭാഗം വിധേയമായിട്ടുണ്ട്. പക്ഷെ ശിരസ്സ് കൊത്തിയിരിക്കുന്ന കല്ല് കൂടുതൽ ഉറപ്പുള്ളതാണ്.

ഒരുകാലത്ത് ഗിസ് നെക്രോപോളിസ് തന്നെ ഉപേക്ഷിക്കപെട്ട നിലയിൽ ആയിരുന്നു. വളരെ നാളുകൾ മണൽ മൂടികിടന്ന സ്ഫിങ്ക്സ് പ്രതിമയെ ഉദ്ഖനനം ചെയ്ത് വീണ്ടെടുത്തത് ഈജിപ്തിലെ യുവ-ഫറവോ ആയിരുന്ന തുത്മോസ് നാലാമനാണ് (1401–1391 അല്ലെങ്കിൽ 1397–1388 BC). ബി.സി 1400ലായിരുന്നു ഇത്.

ഒരിക്കൽ ഗിസ പീഠഭൂമിയിൽ വിശ്രമിക്കുകയായിരുന്ന തുത്മോസിന് ഈജിപ്ഷ്യൻ ദേവനായിരുന്ന റായുടെ സ്വപ്നദർശനം ലഭിച്ചുവെന്നും, സ്വപ്നത്തിൽ സ്ഫിങ്ക്സിനെ മണ്ണിനടിയിൽനിന്നും വീണ്ടെടുക്കാൻ ആവശ്യപ്പെട്ടു എന്നുമാണ് ഐതിഹ്യം. സ്ഫിങ്കിസിന്റെ മുൻ കാലുകൾക്കിടയിലായി തുത്മോസ് സ്ഥാപിച്ച സ്വപ്ന ശിലയിൽ ഈ സംഭവത്തെ കുറിച്ച് ഹൈറോഗ്ലിഫിൿസ് ലിപിയിൽ വിവരിച്ചിട്ടുണ്ട്.

പിന്നീട് റംസ്സെസ് രണ്ടാമൻ ഫറവോ രണ്ടാംഘട്ട ഉദ്ഖനനം ഏറ്റെടുത്തിരിക്കണം എന്നും കരുതുന്നു.

ആധുനിക കാലഘട്ടത്തിൽ പുരാവസ്തു ഉദ്ഖനനം നടക്കുന്നത് എ.ഡി 1817ലാണ്. ഇറ്റാലിയൻ പുരാവസ്തുശാസ്ത്രജ്ഞനായ ഗിയോവാനി ബാറ്റിസ്റ്റ കാവിഗ്ലിയയുടെ നേതൃത്വത്തിൽ സ്ഫിങ്ക്സിന്റെ മാറ് വരെയുള്ള ഭാഗം മണ്ണിൽനിന്നും വീണ്ടെടുത്തു. 1925 നും 1936നും ഇടയിലാണ് സ്ഫിങ്ക്സിന്റെ മൊത്തമായും വീണ്ടെടുക്കുന്നത്. എമിലി ബറൈസ് എന്ന ഈജിപ്റ്റോളജിസ്റ്റിന്റെ നേതൃത്വത്തിലായിരുന്നു അത്.


</doc>
<doc id="359747" url="https://ml.wikipedia.org/wiki?curid=359747" title="അനിരുദ്ധ് ജഗന്നാഥ്">
അനിരുദ്ധ് ജഗന്നാഥ്

2014 മുതൽ മൗറീഷ്യസിന്റെ പ്രധാനമന്ത്രിയായി തുടരുന്ന ആളാണ് സർ അനിരുദ്ധ് ജഗന്നാഥ് (Sir Anerood Jugnauth) GCSK, , QC, MP, PC (ജനനം 29 മാർച്ച്1930), ഇതുകൂടാതെ മറ്റുപല ഗവണ്മെന്റ് സ്ഥാനങ്ങളും അദ്ദേഹം വഹിക്കുന്നുണ്ട്.

1995–2000 ഉം 2012–2014 കാലങ്ങളും ഒഴികെ 1980 -1990 കാലത്ത് തുടർച്ചയായി 1976 മുതൽ പല ഭരണഘടനാസ്ഥാനങ്ങളും വഹിച്ചുവരുന്ന ഇദ്ദേഹം മൗറീഷ്യസിലെ രാഷ്ട്രീയത്തിലെ ഒരു ഉന്നതശീർഷനാണ്.  1982 മുതൽ 1995 വരെയും തുടർന്ന് 2000 മുതൽ 2003 വരെയും ഇദ്ദേഹം മൗറീഷ്യസിന്റെ പ്രധാനമന്ത്രിയായിരുന്നു. 2003 - 2012 കാലത്തെ മൗറീഷ്യസിന്റെ പ്രസിഡണ്ടായും ഇദ്ദേഹം സേവനമനുഷ്ഠിച്ചു. 


</doc>
<doc id="359752" url="https://ml.wikipedia.org/wiki?curid=359752" title="ചാർളി പുത്ത്">
ചാർളി പുത്ത്

ഒരു അമേരിക്കൻ ഗായകനും ഗാനരചയിതാവും സംഗീത സംവിധായകനുമാണ് ചാൾസ് ഓട്ടോ "ചാർലി" പുത്ത് ജൂനിയർ. (/puːθ/; ജനനം ഡിസംബർ 2, 1991) is യൂട്യൂബിൽ ഇദ്ദേഹത്തിന്റെ ഗാനങ്ങൾ പ്രശസ്തമായതിലൂടെയാണ് ഇദ്ദേഹം ശ്രദ്ധേയനാവുന്നത്.

ഫ്യൂരിയസ് 7 എന്ന ചിത്രത്തിലെ പോൾ വാക്കർ നുള്ള ശ്രദ്ധാജ്ഞലിയായുള്ള "സീ യു എഗെയ്ൻ" എന്ന ഗാനം വിസ് ഖലീഫയുടെ കൂടെ രചിച്ചതും സഹ സംവിധാനം ചെയ്ത് ആലപിച്ചിട്ടുണ്ട്. ഈ ഗാനം ഒരു വലിയ ഹിറ്റായിരുന്നു.


</doc>
<doc id="359754" url="https://ml.wikipedia.org/wiki?curid=359754" title="സോയ് നീറോ">
സോയ് നീറോ

Soy Nero (ഞാൻ നീറോ)
2016ൽ പുറത്തിറങ്ങിയ സ്പാനിഷ് ഭാഷ ചിത്രമാണ് സോയ് നീറോ. ഇറാനിയൻ ചലചിത്രക്കാരനായ റഫീയ് പീറ്റ്സ് (Rafi Pitts) ആണ് ഇതിന്റെ സംവിധായകൻ .ബുക്കാറസ്റ്റ് (റോമെനിയ) ഫിലിം ഫെസ്റ്റിവലിൽ ഏറ്റവും മികച്ച സിനിമയ്ക്കുള്ള അവാർഡ് ഈ ചിത്രത്തിനു ലഭിച്ചു.
ബെർളിൻ ഫിലിം ഫെസ്റ്റ്, മയാമി ഫിലിം ഫെസ്റ്റ് , Cham Elysees FF എന്നീ മേളകളിലും പ്രദർശിപ്പിക്കപ്പെട്ട ഈ ചലചിത്രം 2016 ഡിസംബറിൽ നടന്ന ഇന്റർനാഷണൽ ഫിലിം ഫെസ്റ്റിവൽ ഓഫ് കേരള ഐ.എഫ്.എഫ്.കെ.)iffkയിലെ വിദേശ സിനിമ പട്ടികയിലുണ്ടായിരുന്നു.
മെക്സികൻ ജനതയുടെ വാഗ്ദത്ത ഭൂമിയായ അമേരിക്കയിലേക്ക് അനധികൃതമായി കുടിയേറാൻ ശ്രമിക്കുന്ന രണ്ട് സഹോദരങ്ങളാണ് ജീസസും, നീറോയും. ഈ ശ്രമത്തിൽ നീറോ പിടിക്കപ്പെടുകയും തിരച്ചയ്യക്ക്ക്കപ്പെടുകയും ചെയ്യുന്നു. അയാൾ പലതവണ വീണ്ടും ശ്രമിച്ച് ഒടുവിൽ അമേരിക്കയിലേക്ക് കടക്കുന്നു. അനധികൃത കുടിയേറ്റക്കാരന്റെ ജീവിത പ്രയാസങ്ങളെ മറികടക്കാൻ അയാൾ കണ്ടെത്തുന്ന മാർഗ്ഗം ഗ്രീൻ കാർഡ് സൈനികൻ ആവുക എന്നതാണ്. സൈനിക സേവനത്തിലൂടെ പൗരത്ത്വം ലഭിക്കുന്ന ഈ സംവിധാനം ഉപയോഗിക്കുന്ന നീറോ ഇറാഖിൽ സൈനിക സേവനം അനുഷ്ടിക്കുന്നു. കൂടെയുള്ളവർ രാജ്യത്തിനായി യുദ്ധം ചെയ്യുമ്പോൾ നീറോ ഗ്രീൻ കാർഡ് ലഭിക്കാൻ വേണ്ടിയാണ് യുദ്ധമുന്നണിയിലുള്ളത്.

</doc>
<doc id="359758" url="https://ml.wikipedia.org/wiki?curid=359758" title="കോർഡിനേഷൻ കോംപ്ലക്സ്">
കോർഡിനേഷൻ കോംപ്ലക്സ്

രസതന്ത്രത്തിൽ, കോർഡിനേഷൻ കോംപ്ലക്സിൽ കേന്ദ്ര ആറ്റമോ അല്ലെങ്കിൽ അയോണോ ആയ കോർഡിനേഷൻ കേന്ദ്രവും അതിനെ വലയം ചെയ്ത് തന്മാത്രകളോ, അയോണുകളോ ആയ ലിഗാന്റുകളും (കോംപ്ലക്സിംഗ് ഏജന്റുകൾ) ഉൾക്കൊണ്ടിരിക്കുന്നു. പ്രത്യേകിച്ച് സംക്രമണ ലോഹങ്ങൾ ഉൾപ്പെട്ട സംയുക്തങ്ങൾ കോർഡിനേഷൻ കോംപ്ലക്സുകളാണ്. കേന്ദ്രം ലോഹ ആറ്റമായ കോർഡിനേഷൻ കോംപ്ലക്സിനെ ലോഹകോംപ്ലക്സ് എന്നു പറയുന്നു.
കോർഡിനേഷൻ കോംപ്ലക്സുകളുടെ ഘടനകളും രാസപ്രവർത്തനങ്ങളും അനേകം വഴികളിലൂടെ വിവരിക്കാവുന്ന വിധം വ്യാപ്തിയുള്ളതാണ്. ഇത് ചിലപ്പോൾ ആശയക്കുഴപ്പങ്ങളുണ്ടാക്കാം. കേന്ദ്രലോഹ ആറ്റത്തോടോ അയോണിനോടോ ബന്ധിക്കപ്പെട്ടിരിക്കുന്ന ലിഗാന്റിലെ ആറ്റത്തിനെ ഡോണർ ആറ്റം എന്നു പറയുന്നു. ഒരു സാധാരണ കോംപ്ലക്സിൽ ഒരു ലോഹ ആറ്റം ഒരേപോലെയോ വ്യത്യസ്തമോ ആയ അനേകം ഡോണർ ആറ്റങ്ങളുമായി ബന്ധനത്തിലേർപ്പെടാം. ഒരു പോളിഡെന്റൈറ്റ് ലിഗാന്റ് എന്നത് ലിഗാന്റുകളുടെ അനേകം ആറ്റങ്ങൾ വഴി കേന്ദ്ര ആറ്റവുമായി ബന്ധനത്തിൽ ഏർപ്പെടുന്ന ഒരു തന്മാത്രയോ, അയോണോ ആണ്. കേന്ദ്ര ആറ്റവുമായി 2, 3, 4, 6 ബന്ധനങ്ങൾ വരെയുള്ള ലിഗാന്റുകളാണ് പൊതുവെയുള്ളത്. ഈ കോംപ്ലക്സുകൾ ചിലേറ്റ് കോംപ്ലക്സുകൾ എന്നറിയപ്പെടുന്നു. ഇത്തരം കോംപ്ലക്സുകളുടെ രൂപീകരണം ചിലേഷൻ, കോംപ്ലക്സേഷൻ, കോർടിനേഷൻ എന്നിങ്ങനെ അറിയപ്പെടുന്നു.

കേന്ദ്ര ആറ്റത്തേയും (അല്ലെങ്കിൽ അയോൺ)എല്ലാ ലിഗാന്റുകളേയും ചേർത്ത് കോർഡിനേഷൻ സ്ഫിയർ എന്നു പറയുന്നു. ആദ്യ കോർഡിനേഷൻ കോംപ്ലക്സിൽ കേന്ദ്ര ആറ്റവും (അല്ലെങ്കിൽ അയോൺ) ഡോണർ ആറ്റങ്ങളും ഉൾക്കൊള്ളുന്നു.

കോർഡിനേഷൻ എന്നതുകൊണ്ട് അർഥമാക്കുന്നത് ലിഗാന്റുകളും കേന്ദ്ര ആറ്റവും തമ്മിലുള്ള കോർഡിനേഷൻ സഹസംയോജകബന്ധനങ്ങളാണ് (ഡൈപോളാർ ബന്ധനങ്ങൾ). പ്രഥമമായി ഒരു കോംപ്ലക്സ് എന്നത് ദുർബല രാസബന്ധനങ്ങൾ വഴി തന്മാത്രകൾ, ആറ്റങ്ങൾ അല്ലെങ്കിൽ അയോണുകൾ


</doc>
<doc id="359772" url="https://ml.wikipedia.org/wiki?curid=359772" title="ദ ഏജ് ഒഫ് ഷാഡോസ്">
ദ ഏജ് ഒഫ് ഷാഡോസ്

2016 ഇറങ്ങിയ കൊറിയൻ ഭാഷ ചലചിത്രമാണ് ദ ഏജ് ഒഫ് ഷാഡോസ്.
2016ലെ Austin Fantastic Festൽ Action Features വിഭാഗത്തിൽ മികച്ച ചിത്രത്തിനുള്ള പുരസ്ക്കാരം ലഭിച്ച ചിത്രമാണിത്. 
Philadelphia, Goa, Busan മേളകളിൽ കളിച്ച ഈ ചിത്രം 2016 ഡിസംബറിൽ നടന്ന കേരള ചലച്ചിത്രോൽസവത്തിലെ (ഐ.എഫ്.എഫ്.കെ) ലോക സിനിമ വിഭാഗത്തിൽ പ്രദർശിപ്പിച്ചിരുന്നു.

1920 കളിലെ ജപ്പാൻ അധിനിവേശക്കാലമാണ് ഈ ചിത്രത്തിന്റെ ചരിത്ര പശ്ചാത്തലം. ജപ്പാൻക്കാർക്ക് വേണ്ടി ചാരപ്പണി നടത്തുന്ന കൊറിയക്കാരനാണ് ലീ ജുങ്ക് ചൂൾ. സ്വന്തം ജനതയെ അധിനിവേശ ശക്തികൾക്ക് ഒറ്റുകൊടുക്കുന്ന ലീ പക്ഷെ തന്റെ സഹപാഠിയായിരുന്ന ഒരു വിമത പോരാളിയുടെ മരണത്തിൽ അസ്വസ്ഥനാവുന്നു. തുടർന്ന് . അയാൾ പിന്നിട് ജപ്പാനെതിരിൽ തിരിയാൻ പ്രേരിപ്പിക്കപ്പെടുന്നു. രണ്ട് കൂട്ടർക്ക് വേണ്ടിയും, രണ്ട് പേർക്കുമെതിരിലും പ്രവർത്തിക്കേണ്ടി വരുന്ന ലീയുടെ അനുഭവങ്ങളും സംഘർഷങ്ങളും ആണ് ഈ ആക്ഷൻ ചിത്രം.

</doc>
<doc id="359775" url="https://ml.wikipedia.org/wiki?curid=359775" title="ത്കിബുലി">
ത്കിബുലി

പടിഞ്ഞാറൻ-മധ്യ ജോർജിയയിലെ ഒരു പട്ടണമാണ് ത്കിബുലി - Tkibuli / Tqibuli (Georgian: ტყიბული).
ഇമെറെതി പ്രവിശ്യയിലെ വടക്കേ അറ്റത്ത് ആയാണ് ഈ പട്ടണം സ്ഥിതിചെയ്യുന്നത്. റച്ച പ്രവിശ്യയോട് അടുത്ത് കിടക്കുന്ന പ്രദേശമാണിത്. നകേരള പർവ്വതത്തിന്റെ താഴ്‌വരയിലാണ് ഈ പട്ടണം.കൽക്കരി ഖനനം നടക്കുന്ന പ്രദേശമാണിത്. മനുഷ്യ നിർമ്മിതമായ രണ്ടു തടാകങ്ങളുടെ -കൃത്രിമ ജലാശയങ്ങളുടെ ഇടയിലായി ഒരു പർവ്വത മേഖലയിലാണ് ത്കിബുലി പട്ടണം സ്ഥിതിചെയ്യുന്നത്. ഇവിടെ ഒൻപത് കൽക്കരി ഖനികൾ ഉണ്ടായിരുന്നു. എന്നാൽ, നിലവിൽ ഒരു ഖനി മാത്രമാണ് പ്രവർത്തിക്കുന്നത്. ത്കിബുലിയിലെ തേയില വളരെ പ്രസിദ്ധമാണ്. ഈ പ്രദേശത്ത് വളരുന്ന തേയിലകളാണ് ജോർജിയയിൽ വ്യാപകമായി വിൽപ്പന നടക്കുന്നത്.
1259- 1293 കാലഘട്ടത്തിൽ ഈ നഗരം നിലനിന്നിരുന്നതായി ചരിത്ര ലിഖിത രേഖകളിൽ വ്യക്തമാക്കുന്നുണ്ട്. 19ആം നൂറ്റാണ്ടിന് ശേഷമാണ് ഇവിടെ കൽക്കരി ഖനനം ആരംഭിച്ചത്. ഇതോടെ ഈ പ്രദേശം വ്യവസായ നഗരമായി. 1939ലാണ് ഈ പ്രദേശത്തിന് നഗര പദവി ലഭിച്ചത്.
കൽക്കരി വ്യവസായമാണ് മുഖ്യമായ സാമ്പത്തിക മേഖല. 1825ലാണ് കൽക്കരി ഖനികൾ കണ്ടെത്തിയത്. 1846ൽ ഇവയുടെ ഖനന പ്രവർത്തനങ്ങൾ ആരംഭിച്ചു. ലോഹസംസ്‌കരണം ഫാക്ടറികൾ, താപനിലയങ്ങൾ എന്നിവക്കായാണ് ഇവിടെ പ്രധാനമായും കൽക്കരി ഉപയോഗിക്കുന്നത്.
സോവിയറ്റ് യൂനിയന്റെ തകർച്ചയ്ക്ക്‌ ശേഷം, ഖനികളിൽ കൽക്കരി ഖനനം ഫലത്തിൽ നിലച്ചു. കൽക്കരി സമ്പുഷ്ടീകരണ ഫാക്ടറികൾ നശിപ്പിക്കപ്പെടുകയും ചെയ്തു.
തേയില -ചായ ഫാക്ടറികളും ഈ നഗരത്തിൽ പ്രവർത്തിക്കുന്നുണ്ട്.
തെർജോല, കുറ്റെയ്‌സി, അബ്രൊലൗറി എന്നീ പ്രദേശങ്ങളെ ബന്ധിപ്പിച്ച് കൊണ്ടുള്ള അന്തർ സംസ്ഥാന റോഡുകൾ ഇതു വഴി കടന്നു പോകുന്നുണ്ട്. കുറ്റെയ്‌സി - ത്കിബുലി റെയിൽവേ ലൈനും ഇതുവഴി കടന്നു പോകുന്നുണ്ട്. ജോർജിയയുടെ തലസ്ഥാനമായ റ്റിബിലിസിൽ നിന്ന് 264 കിലോമീറ്റർ ദൂരത്തായാണ് ഈ പ്രദേശം സ്ഥിതിചെയ്യുന്നത്. കുറ്റെയ്‌സിയിൽ നിന്ന് 42 കിലോമീറ്റർ ദൂരമാണ് ത്കിബുലിയിലേക്ക്.
അഞ്ചു പബ്ലിക്ക് സ്‌കൂളുകളും ആറു കിന്റർഗാർട്ടെൻ സ്‌കൂളുകളും അഞ്ചു ലൈബ്രറികളും ഇവിടെ പ്രവർത്തിക്കുന്നുണ്ട്.
500 ഓളം പേർക്ക് ഇരിക്കാവുന്ന സിറ്റി കൾച്ചറൽ സെന്റർ - പീപ്പിൾസ് തിയേറ്റർ ഇവിടെയുണ്ട്.
മൈനേഴ്‌സ് എന്ന പേരിൽ ഒരു ഫുട്‌ബോൾ ക്ലബ്ബും ഫുട്‌ബോൾ സ്‌റ്റേഡിയവും ഇവിടെ സ്ഥിതിചെയ്യുന്നുണ്ട്.



</doc>
<doc id="359782" url="https://ml.wikipedia.org/wiki?curid=359782" title="കോമ്പസ് (വരക്കാനുള്ള ഉപകരണം)">
കോമ്പസ് (വരക്കാനുള്ള ഉപകരണം)

വരക്കാൻ വേണ്ടി ഉപയോഗിക്കുന്ന ഒരു ഉപകരണമാണ് കോമ്പസ്.വൃത്തം, അർധ വൃത്തം എന്നിവ വരക്കാൻ ഇത് ഉപയോഗിക്കുന്നു.ഡിവൈഡേഴ്സ് എന്ന നിലക്ക്മാപ്പിൽ ദൂരം അളക്കാനും ഇതുപയോഗിക്കുന്നു.


</doc>
<doc id="359785" url="https://ml.wikipedia.org/wiki?curid=359785" title="ഇന്ത്യൻ ദേശീയ ഫുട്ബോൾ ടീം">
ഇന്ത്യൻ ദേശീയ ഫുട്ബോൾ ടീം

ഓൾ ഇന്ത്യ ഫുട്ബോൾ ഫെഡറേഷന്റെ നിയന്ത്രണത്തിലുള്ള ഫുട്ബോൾ ടീമാണു് ഇന്ത്യൻ ദേശീയ ഫുട്ബോൾ ടീം. ഓൾ ഇന്ത്യ ഫുട്ബോൾ ഫെഡറേഷൻ 1948 മുതൽ ഫിഫയിലും 1954 മുതൽ ഏഷ്യൻ ഫുട്ബോൾ കോൺഫെഡറേഷനിലും അംഗമാണ്. 1950 ൽ ഇന്ത്യൻ ടീം ലോകകപ്പിനു് യോഗ്യത നേടിയെങ്കിലും, സാമ്പത്തികബുദ്ധിമുട്ടുകൾ കാരണം പിന്മാറി. പിന്നീട് 1951 ഏഷ്യൻ ഗെയിംസിലും 1962 ഏഷ്യൻ ഗെയിംസിലും സ്വർണമെഡൽ നേടുകയും 1964 ഏഷ്യൻ ചാമ്പ്യൻഷിപ്പിൽ രണ്ടാം സ്ഥാനുവും നേടി


</doc>
<doc id="359789" url="https://ml.wikipedia.org/wiki?curid=359789" title="അടൽ പെൻഷൻ യോജന">
അടൽ പെൻഷൻ യോജന

ഇന്ത്യയിലെ അസംഘടിതരായ തൊഴിലാളികൾക്കായി കേന്ദ്രസർക്കാർ അവതരിപ്പിച്ച പദ്ധതിയാണ് അടൽ പെൻഷൻ യോജന. 2015 ലെ കേന്ദ്ര ബജറ്റിൽ കേന്ദ്ര ധനമന്ത്രി അരുൺ ജെയ്റ്റ്ലിയാണ് പദ്ധതി പ്രഖ്യാപിച്ചത്. 2015 മേയ് 9 ന് കൊൽക്കത്തയിൽ പ്രധാനമന്ത്രി നരേന്ദ്ര മോദി പദ്ധതി ഉദ്ഘാടനം ചെയ്തു.

42 രൂപ മുതൽ 210 രൂപവരെ നിക്ഷേപിക്കുന്നവർക്ക് നിശ്ചിത കാലാവധി കഴിയുമ്പോൾ പ്രതിമാസം 1,000 രൂപ മുതൽ 5,000 രൂപവരെ പെൻഷൻ വാഗ്ദാനം ചെയ്യുന്നതാണ് പദ്ധതി. 18 നും 40 നുമിടയിൽ പ്രായമുളളവർ മാസം തോറും നിശ്ചിത തുക ഈ പദ്ധതിയിൽ അടയ്ക്കണം. 60 വയസ്സെത്താൻ ബാക്കിയുളള വർഷങ്ങൾ, മാസം തോറും പ്രതീക്ഷിക്കുന്ന പെൻഷൻ തുക എന്നിവയുടെ അടിസ്ഥാനത്തിലാണു മാസം തോറും അടയ്ക്കേണ്ട തുക തീരുമാനിക്കുന്നത്. പദ്ധതിയിൽ ചേരുന്നവർ നൽകുന്ന തുകയുടെ 50 ശതമാനമോ അല്ലെങ്കിൽ പ്രതിവർഷം പരമാവധി 1000 രൂപയോ ആണ് സർക്കാർ വിഹിതമായി അടയ്ക്കുക. ആദായ നികുതി ബാദ്ധ്യതയില്ലാത്തവർക്കാണ് പദ്ധതിയിൽ ചേരാൻ അവസരമുള്ളത്.


</doc>
<doc id="359796" url="https://ml.wikipedia.org/wiki?curid=359796" title="അക്കേർ">
അക്കേർ

പുരാതന ഈജിപ്ഷ്യൻ വിശ്വാസപ്രകാരം പാതാള ലോകത്തിന്റെയും മരണത്തിന്റെയും ദേവനാണ് അക്കേർ (ഇംഗ്ലീഷ്:Aker).

ആദ്യകാലങ്ങളിൽ അക്കേർദേവനെ സിംഹരൂപിയായാണ് ആരാധിച്ചിരുന്നത്. ഒരുവശത്തേക്ക് തിരിഞ്ഞ് വായ് തുറന്നിരിക്കുന്ന രൂപമായിരുന്നു അക്കേറിന് ആദ്യകാലങ്ങളിൽ നൽകിയിരുന്നത്. പിന്നീട് രണ്ട് സിംഹങ്ങൾ ഒന്നായി ചേർന്ന്, അവയുടെ മുഖങ്ങൾ വിപരീതദിക്കുകളിലേക്ക് നോക്കിയിരിക്കുന്ന രൂപമാണ് അക്കേർദേവന് നൽകിയത്.

മധ്യ സാമ്രാജ്യം മുതൽക്കാണ് അക്കേറിനെ രണ്ട് സിംഹങ്ങളുടെ ജോഡിയായുള്ള രൂപത്തിൽ ആരാധിച്ചു തുടങ്ങിയത്. ഇതിൽ ഒരു സിംഹത്തിന്റെ പേര് ഇന്നലെ എന്നർത്ഥം വരുന്ന "ദ്വാജ്" എന്നും, മറ്റേതിന്റെത് നാളെ എന്നർഥം വരുന്ന "സെഫെർ" എന്നുമാണ്. "മുന്നിലേക്കും പിന്നിലേക്കും നോക്കുന്നവൻ" എന്നൊരു വിശേഷണവും അക്കേറിനുണ്ട്. രണ്ട് സിംഹങ്ങൾക്കുമിടയിലായി ചക്രവാളത്തെ പ്രതിനിധികരിക്കും വിധം രണ്ട് മലകളും അതിനിടയിലായി സൂര്യഗോളവും ചിത്രീകരിച്ചിരിക്കുന്നു. പിൽക്കാലത്ത് സിംഹത്തിന്റെ സ്ഥാനത്ത് സ്ഫിങ്ക്സായും അക്കേറിനെ ചിത്രീകരിച്ചിരുന്നു.

പുരാതന ഈജിപ്റ്റിൽ ഒന്നാം രാജവംശത്തിലെ ഹോർ അഹ, ജേർ എനീ ഫറവോമാരുടെ കാലത്താണ് അക്കേർ എന്ന സങ്കല്പം ആദ്യമായി ആവിർഭവിച്ചത് . അബിഡോസിലെ ജേറിന്റെ ശവകുടീരത്തിൽനിന്നും ലഭിച്ച ഒരു ഫലകത്തിൽ അക്കേറിന്റെ രൂപം ആലേഖനം ചെയ്തിട്ടുണ്ടായിരുന്നു. അക്കേറിന്റെ പ്രധാന ആരാധനാകേന്ദ്രസ്ഥാനം ഏതായിരുന്നു എന്ന് വ്യക്തമല്ല, എങ്കിലും, തേത്തി ഫറവോയുടെ പിരമിഡ് ശാസനങ്ങളിൽ അക്കേറിനെക്കുറിച്ച് വിശദമായി വിവരിക്കുന്നുണ്ട്.


</doc>
<doc id="359799" url="https://ml.wikipedia.org/wiki?curid=359799" title="ചിമാക്കും">
ചിമാക്കും

“ചിമാക്കും” അഥവാ “ചെമാക്കും” ഐക്യനാടുകളിലെ ഒരു അമേരിക്കൻ ഇന്ത്യൻ വർഗ്ഗമാണ്. ഇവർ സ്വയം അറിയപ്പെടുന്നത് അക്വോക്കുള എന്നും ചില സമയങ്ങളിൽ പോർട്ട് ടൌൺസെൻറ് ഇന്ത്യൻസ് എന്നീ പേരുകളിലുമാണ്. പത്തൊമ്പതാം നൂറ്റാണ്ടിൻറെ മദ്ധ്യത്തിൽ ഇവർ വസിച്ചിരുന്നത് ഹുഡ് കനാലിനും ഡിസ്കവറി ബേയ്ക്കും ഇടയിലുള്ള വാഷിങ്ടൺ സംസ്ഥാനത്തെ ഒളിമ്പിക് ഉപദ്വീപിൻറെ വടക്കുകിഴക്കൻ ഭാഗങ്ങളിലാണ്. അവരുടെ ആദ്യകാല വാസകേന്ദ്രം പോർട്ട് ടൌൺസെൻറ് ബേ, ക്വിമ്പർ ഉപദ്വീപ്, പോർട്ട ലുഡ്‍ലോവ് ഉൾക്കടൽ പ്രദേശത്തിൻറെ തെക്കുവശം എന്നിവയായിരുന്നു. ഇക്കാലത്ത് ചിമാക്കും ജനങ്ങൾ “സ്കൊകോമിഷ് ഇന്ത്യൻ ട്രൈബ്(Skokomish Indian Tribe), ജയിസ് ടൌണ് സ്കല്ലാം (Jamestown S'Klallam), പോർട് ഗാമ്പിൾ ബാൻഡ് ഓഫ് സ്കാല്ലാം ഇന്ത്യൻസ് (Port Gamble Band of S’Klallam Indians) എന്നിങ്ങനെ മൂന്ന് ഫെഡലായി അംഗീകരിക്കപ്പെട്ട ഗോത്രങ്ങളായി ജീവിച്ചു വരുന്നു.


</doc>
<doc id="359801" url="https://ml.wikipedia.org/wiki?curid=359801" title="റോഡ് സ്റ്റിവാർട്ട്">
റോഡ് സ്റ്റിവാർട്ട്

ഒരു ബ്രിട്ടീഷ് ഗായകനും ഗാനരചയിതാവുമാണ് 'സർ റോഡ്രിക്ക് ഡേവിഡ് "റോഡ്" സ്റ്റിവാർട്ട്, CBE (ജനനം10 ജനുവരി 1945) 10 കോടി ആൽബങ്ങൾ ലോകമെമ്പാടുമായി വിറ്റഴിച്ച റോഡ് ഏറ്റവും കൂടുതൽ ആൽബങ്ങൾ വിറ്റഴിച്ച കലാകാരന്മാരിൽ ഒരാളാണ് ബ്രിട്ടനിൽ ഇദ്ദേഹത്തിന്റെ 6 ആൽബങ്ങൾ തുടർച്ചയായി ഒന്നാം സ്ഥാനത്തെത്തിയിട്ടുണ്ട്..

2008-ൽ ബിൽബോർഡ് മാഗസിന്റെ ഏറ്റവും കൂടുതൽ വിജയിച്ച 100 കലാകാരന്മാരിൽ 17-ംാം സ്ഥാനം റോഡ് സ്റ്റിവാർട്ടിനായിരുന്നു. ഒരു ഗ്രാമി പുരസ്കാരം, ബ്രിട്ട് പുരസ്കാരം നേടിയിട്ടുള്ള ഇദ്ദേഹത്തെ ക്യൂ മാഗസിനും റോളിംങ്ങ്സ്റ്റോൺ മാഗസിനും തങ്ങളുടെ 100 മഹാന്മാരായ ഗായകരുടെ പട്ടികയിൽ ഉൾപ്പെടുത്തിയിട്ടുണ്ട് . രണ്ടു തവണ റോക്ക് ആൻഡ് റോൾ ഹോൾ ഓഫ് ഫെയിംൽ ചേർക്കപ്പെട്ടിട്ടുണ്ട്.കുടാതെ യുകെ മ്യൂസിക്ക് ഹോൾ ഓഫ് ഫെയിം മിലും ചേർക്കപ്പെട്ടിട്ടുണ്ട്.


</doc>
<doc id="359802" url="https://ml.wikipedia.org/wiki?curid=359802" title="ബേ ഓവൽ ക്രിക്കറ്റ് ഗ്രൗണ്ട്">
ബേ ഓവൽ ക്രിക്കറ്റ് ഗ്രൗണ്ട്

ന്യൂസിലൻഡിലെ ടൗരാംഗയിലെ മൗണ്ട് മൗൻഗനൂയിൽ സ്ഥിതി ചെയ്യുന്ന ഒരു രാജ്യാന്തര ക്രിക്കറ്റ് മൈതാനമാണ് ബേ ഓവൽ. പ്രാദേശികമായി ബ്ലെയ്ക്ക് പാർക്ക് എന്നാണ് ഈ മൈതാനം അറിയപ്പെടുന്നത്. 2007ലാണ് ഈ മൈതാനത്തിന്റെ നിർമ്മാണം പൂർത്തിയായത്. 10,000 പേരെ ഒരെ സമയം ബേ ഒവലിൽ ഉൾക്കൊള്ളാൻ കഴിയും. 2014ൽ കാനഡയും സ്കോട്ലന്റും തമ്മിൽ നടന്ന ലോകകപ്പ് യോഗ്യതാ മൽസരങ്ങളാണ് ഈ മൈതാനത്ത് നടന്ന അദ്യ രാജ്യാന്തര ക്രിക്കറ്റ് മൽസരം. ഏകദിന, ട്വന്റി 20 മൽസരങ്ങൾക്കാണ് ഈ മൈതാനം ആതിഥേയത്വം വഹിക്കാറുള്ളത്. ആഭ്യന്തര ക്രിക്കറ്റിൽ നോർത്തേൺ ഡിസ്ട്രിക്ട്സ് ടീമിന്റെ ഹോം ഗ്രൗണ്ടാണിത്.


</doc>
<doc id="359810" url="https://ml.wikipedia.org/wiki?curid=359810" title="ഹോൽക്കർ സ്റ്റേഡിയം">
ഹോൽക്കർ സ്റ്റേഡിയം

മധ്യപ്രദേശിലെ ഇൻഡോറിൽ സ്ഥിതി ചെയ്യുന്ന ഒരു രാജ്യാന്തര ക്രിക്കറ്റ് സ്റ്റേഡിയമാണ് ഹോൽകർ സ്റ്റേഡിയം. മധ്യപ്രദേശിലെ ഏറ്റവും പ്രധാനപ്പെട്ട രാജ്യാന്തര സ്റ്റേഡിയങ്ങളിലൊന്നാണിത്. അഗരത്തിലെ പ്രധാന സ്റ്റേഡിയമായിരുന്ന നെഹ്രു സ്റ്റേഡിയം2001 ഓടെ ഉപയോഗശൂന്യമായതിനാലാണ് രാജ്യാന്തര ക്രിക്കറ്റ് മൽസരങ്ങൾ ഹോൽകർ സ്റ്റേഡിയത്തിലേക്ക് മാറ്റപ്പെട്ടത്. ഇന്ത്യക്കുവേണ്ടി ഏകദിന ക്രിക്കറ്റിൽ രണ്ടാമത് ഏറ്റവും ഉയർന്ന വ്യക്തിഗത സ്കോർ ഈ ഗ്രൗണ്ടിലാണ് കുറിക്കപ്പെട്ടത്. (2011ൽ വീരേന്ദർ സേവാഗ് വെസ്റ്റ് ഇൻഡീസിനെതിരെ നേടിയ 219 റൺസ് ).2016 ഒക്ടോബറിൽ ഇന്ത്യ - ന്യൂസിലൻഡ് ടെസ്റ്റ് പരമ്പരയിലെ മൂന്നാം മൽസരത്തിനു ആതിഥേയത്വം വഹിച്ചതോടെ ഇന്ത്യയിലെ 22ആമത് ടെസ്റ്റ് വേദിയായി ഹോൽകർ സ്റ്റേഡിയം മാറി. ആഭ്യന്തര ക്രിക്കറ്റിൽ മധ്യപ്രദേശ് ക്രിക്കറ്റ് ടീമിന്റെ ഹോം ഗ്രൗണ്ടാണിത്.


</doc>
<doc id="359816" url="https://ml.wikipedia.org/wiki?curid=359816" title="ഫന">
ഫന

ഫന എന്ന വാക്കിന്റെ അർത്ഥം പ്രണയത്തിൽ തകർന്നടിയിൽ എന്നാണെകിലും സൂഫി സംജ പ്രകാരം സ്വന്തത്തെ ഇല്ലായ്മ ചെയ്യൽ എന്നാണ് . സാങ്കേതികമായി പറയുകയാണെങ്കിൽ മരിക്കുന്നതിന് മുൻപ് മരിക്കുക എന്നാണുദ്ദേശം 
ദൈവിക സത്തയിലേക്കു അടുക്കാൻ വിവിധ പടവുകൾ ഒരു സൂഫി കയറേണ്ടതായിട്ടുണ്ട്. അവസാന പടവുകളിലൊന്നായ മഅരിഫത്തിൽ എത്തുമ്പോൾ ദൈവിക സത്തയെ വലയം പ്രാപിക്കുമെന്നു വിശ്വസിക്കുന്നു . അത്യുന്നത സ്നേഹ ഭാജനത്തിന്റെ സ്നേഹം അനുഭവിക്കുന്ന അവസ്ഥയിൽ സ്വയം മറക്കുന്ന ഉന്മാദാവസ്ഥയുണ്ടാകും ഈ അവസ്ഥയെയാണ് സൂഫികൾ ഫന എന്ന് വിശേഷിപ്പിക്കുന്നത്. ദൈവിക അരുൾ പാടുകളെ താങ്ങാനുള്ള കഴിവ് ഈ ലോകത്തു പ്രവാചകന്മാരല്ലാത്ത മനുഷ്യ മസ്തിഷ്കങ്ങൾക്കുണ്ടാവില്ല എന്നത് കൊണ്ടാണ് ഉന്മാദാവസ്ഥ ഉണ്ടാകുന്നതെന്ന് വിശദീകരിക്കപ്പെടുന്നു 

വളരെ ചെറിയ വിഭാഗം സൂഫികൾ ഫനയുടെ സത്ത നുകർന്നതിനു ശേഷം ബോധ മണ്ഡലത്തിലേക്ക് തിരികെയെത്തി പ്രബോധന പ്രചാരണ അധ്യാപനങ്ങളിൽ മുഴുകുകയോ രാഷ്ട്രീയമോ സാമൂഹികമായ കാര്യങ്ങളിൽ നേതൃത്വം നൽകുകയോ ചെയ്യും. എന്നാൽ ബഹു ഭൂരിപക്ഷം സൂഫികളും ഇത്തരം ഉന്മാദ അവസ്ഥകളിൽ നിന്നും മുക്തമാകാതെ മരണപ്പെടുകയാണ് പതിവ്. ഫനയ്ക്കു മൂന്ന് ഘട്ടങ്ങൾ ഉണ്ടെന്ന് കരുതപ്പെടുന്നു.


</doc>
<doc id="359817" url="https://ml.wikipedia.org/wiki?curid=359817" title="ഖുഥുബ്">
ഖുഥുബ്

സൂഫികൾക്കിടയിലെ അത്യുന്നത ശ്രേണിയിലെ പദവിയാണ് ഖുഥുബ് . അച്ചുതണ്ട്‌, നെടുംതൂൺ എന്നൊക്കെയാണ് വാഗര്ത്ഥം . പ്രപഞ്ച സംവിധാനത്തിന്റെ അടിസ്ഥാന ഘടകവും ഭൗമ മണ്ഡലത്തിന്റെ കേന്ദ്ര ബിന്ദുവുമായി മാറുക എന്നതാണ്‌ ആശയം. ഒരുകാലത്ത്‌ ഒരു ഖുഥുബ് മാത്രമേ ജീവച്ചിരിക്കുകയുള്ളൂ. തന്റെ യുഗത്തിലെ ദൈവം അനുവദിച്ച മുഴുവൻ കാര്യങ്ങളും നിയന്ത്രിച്ചുപോരുക പ്രസ്‌തുത വ്യക്തിയായിരിക്കും എന്ന് സൂഫികൾ കരുതുന്നു . അയാളുടെ മരണത്തിനു ശേഷം താഴേക്കിടയിലെ പ്രതിനിധികളിൽ നിന്നും പുതിയ നേതാവിനെ തിരഞ്ഞെടുക്കുന്നു. ഇത് ദൈവിക ഇടപെടലുകളിലൂടെയാണ് നടക്കുന്നതെന്ന് സൂഫികൾ വിശ്വസിച്ചു പോരുന്നു. തികച്ചും രഹസ്യ സ്വഭാവമുള്ള കാര്യമായതിനാൽ പ്രതിനിധി സഭയിൽ പെട്ട സൂഫികൾക്ക് മാത്രമേ ഇതാരാണെന്നതിനെ കുറിച്ച് അറിവുണ്ടാകൂ.


</doc>
<doc id="359819" url="https://ml.wikipedia.org/wiki?curid=359819" title="ജൻഗിൽ">
ജൻഗിൽ

ബംഗാൾ ഉൾക്കടലിൽ സ്ഥിതി ചെയ്യുന്ന ആന്തമാൻ നിക്കോബാർ ദ്വീപുകളിലെ ഒരു ആദിവാസിവിഭാഗമാണ് ജൻഗിൽ (Jangil). റുട്ട്ലാന്റ് ദ്വീപുകളിൽ വസിച്ചു വരുന്ന ഈ ആദിവാസിസമൂഹത്തിന് ജറാവ ആദിവാസിവിഭാഗങ്ങളുമായി അടുത്ത ബന്ധമുള്ളതുകൊണ്ട് ഇവർ റുട്ട്ലാന്റ് ജറാവ എന്നും എന്നറിയപ്പെടുന്നു. ആദിമമനുഷ്യരുടെ ജീവിതരീതികൾ പിന്തുടരുന്ന ഇവർ ഇപ്പോഴും പുറം ലോകവുമായി ബന്ധംപുലർത്താനാഗ്രഹിക്കാത്തവരാണ് പതൊൻപതാം നൂറ്റാണ്ടിന്റെ മദ്ധ്യത്തിലാണ് ഈ ആദിവാസി വിഭാഗത്തെക്കുറിച്ചുള്ള വിവരങ്ങൾ ആദ്യമായി രേഖപ്പെടുത്തിയത്. 

ചുരുക്കം ചില അവസരങ്ങളിലേ പുറം നാട്ടുകാർ (ബ്രിട്ടീഷ് കോളനി ഭരണാധികാരികളും ഇന്ത്യൻ കുടിയേറ്റക്കാരും) ഇവരുമായി കണ്ടു മുട്ടിയിട്ടുള്ളു. 1907 -ലായിരുന്നു ഇത്തരത്തിലെ അവസാന സംഭവം. ദ്വീപിന്റെ ഉൾഭാഗങ്ങളിലേയ്ക്ക് 1920 കളിൽ പര്യവേഷണങ്ങൾ നടന്നുവെങ്കിലും മനുഷ്യവാസ ലക്ഷണങ്ങൾ കണ്ടെത്താനായില്ല. ഇവരുടെ വംശം കുറ്റിയറ്റ് പോയത് സ്വാഭാവിക രോഗ പ്രതിരോധശേഷി ഇല്ലാത്ത തരം അസുഖങ്ങൾ സന്ദർശകരിൽ നിന്ന് പകർന്നതിനാലാവാൻ സാദ്ധ്യതയുണ്ട്.

ഇവരുടെ ഭാഷയ്ക്ക് ജറാവ ഭാഷയുമായി പ്രകടമായി സാമ്യതയുണ്ടായിരുന്നു.



</doc>
<doc id="359823" url="https://ml.wikipedia.org/wiki?curid=359823" title="ഷോഷോൺ">
ഷോഷോൺ

ഷോഷോൺ അഥവാ ഷോഷോണി ( or ) ഐക്യനാടുകളിലെ ഒരു അമേരിക്കൻ ഇന്ത്യൻ വർഗ്ഗമാണ്. ഇവരുടെയിടെയിൽ താരമ്യേന വലിയ നാലു സാസ്ക്കാരിക/ഭാക്ഷാ വിഭാഗങ്ങളുണ്ട്.

·        കിഴക്കൻ ഷോഷോൺ : വയോമിങ്ങ്

·        വടക്കൻ ഷോഷോൺ : തെക്കുകിഴക്കൻ ഇഡാഹോ

·        പടിഞ്ഞാറൻ ഷോഷോൺ : നെവാദ, വടക്കൻ ഉട്ടാ

·        ഗോസ്യൂട്ട് (Gosiute) : പടിഞ്ഞാറൻ ഉട്ടാ, കിഴക്കൻ നെവാദ 

അവർ പരമ്പരാഗതമായി നുമിക് (Numic) ഭാക്ഷയുടെ ഭാഗമായതും ഉട്ടോ-ആസ്ടെക്കൻ (Uto-Aztecan) ഭാക്ഷാകുടുംബത്തിലെ ശാഖയുമായ ഷോഷോണി ഭാക്ഷയാണ് സംസാരിക്കുന്നത്. അയൽ ഗോത്രങ്ങളും ആദ്യകാല യൂറോപ്യൻ പര്യവേക്ഷകരും ഇവരെ സ്നേക്ക് ഇന്ത്യൻസ് എന്നു വിളിച്ചുവന്നിരുന്നു.


</doc>
<doc id="359826" url="https://ml.wikipedia.org/wiki?curid=359826" title="കൂസ് ജനങ്ങൾ">
കൂസ് ജനങ്ങൾ

കൂസ് ജനങ്ങൾ എന്നറിയപ്പെടുന്നത് ഐക്യനാടുകളിലെ ഒറിഗോണിലുള്ള വടക്കുപടിഞ്ഞാറൻ പീഠഭൂമിയിൽ അധിവസിക്കുന്ന തദ്ദേശീയ അമേരിക്കൻ ഇന്ത്യൻ ജനവിഭാഗമാണ്. ഇന്ന് കൂസ് ജനങ്ങൾ ഫെഡറലായി അംഗീകരിക്കപ്പെട്ട താഴെക്കൊടുത്തിരിക്കുന്ന ഏതാനും ഗോത്രങ്ങളിലുൾപ്പെട്ടിരിക്കുന്നു.

•കോൺഫെഡറേറ്റഡ് ട്രൈബ്സ് ഓഫ് കൂസ്, ലോവർ ഉംപ്ക്വ (Umpqua), സിയൂസ്‍ലാ (Siuslaw) ഇന്ത്യൻസ് ഓഫ് ഒറിഗോൺ.
•കോൺഫെഡറേറ്റഡ് ട്രൈബ്സ് ഓഫ് സിലെറ്റ്സ (Siletz) ഇന്ത്യൻസ് ഓഫ് ഒറിഗോൺ. 
•കൊക്വില്ല (Coquille) ഇന്ത്യൻ ട്രൈബ്.


</doc>
<doc id="359832" url="https://ml.wikipedia.org/wiki?curid=359832" title="അക്കോളപിസ അമേരിക്കൻ ഇന്ത്യൻസ്">
അക്കോളപിസ അമേരിക്കൻ ഇന്ത്യൻസ്

അക്കോളാപിസ്സ, തദ്ദേശീയ ഐക്യനാടുകളിലെ അമേരിക്കൻ ഇന്ത്യൻ വർഗ്ഗ്ക്കാരുടെ ഒരു ചെറു വർഗ്ഗമാണ്. 1702 നു മുമ്പ് ഇവർ ലൂയിസിയാനയ്ക്കും മിസിസിപ്പിയ്ക്കുമിടയിലുള്ള പേൾ നദീതീരത്താണ് പരമ്പരാഗതമായി വസിച്ചിരുന്നത്. യൂറോപ്യന്മാരുടെ ആഗമനകാലത്ത് ഇപ്പോൾ മിസിസിപ്പി എന്നറിയപ്പെടുന്ന പ്രദേശത്തെ ഗൾഫ് തീരത്ത് അധിവസിച്ചിരുന്ന ബയോഗൂള, ബിലോക്സി, പാസ്കഗൂള എന്നിവയുൾപ്പെടെയുള്ള നാലു ഗോത്രവിഭാഗങ്ങളിലൊന്നായിരുന്നു അക്കോളാപിസ്സ.  യൂറോപ്യന്മാരുടെ ആഗമനത്തിനു ശേഷം ഇവർ പടിഞ്ഞാറേയ്ക്കു സഞ്ചരിക്കുകയും ഏകദേശം ഇപ്പോഴത്തെ ന്യൂ ഓർലിയൻസിന് സമീപമുള്ള പ്രദേശത്ത് അധിവസിക്കുകുയം ചെയ്തു. യൂറോപ്യൻ കുടിയേറ്റക്കാരുടെ സമ്മർദ്ദവും അവരോടൊപ്പം എത്തിയ സാംക്രമിക രോഗങ്ങളും കാരണം ഇവരുടം അംഗസംഖ്യ കുറയുകയും പല മേഖലകളിലേയ്ക്കു ചിതറുകയും ചെയ്തു. തൽഫലമായി ഈ ചെറു സമൂഹം “ഹൂമ” (Houma) വർഗ്ഗവുമായി ലയിക്കുകയും ഹൂമ, ലൂയിസിയാന എന്നീ പ്രദേശങ്ങളിലും ചുറ്റുപാടുമായി സ്ഥിരവാസമുറപ്പിക്കുകയും ചെയ്തു. ഇന്നത്തെ ഹൂമ സമൂഹത്തിലെ ജനങ്ങളുടെ എണ്ണം ഏകദേശം 11,000 ആണ്. ഈ സമൂഹത്തിൻറെ ഫെഡറൽ സ്റ്റാറ്റസിനു വേണ്ടിയുള്ള നിവേദനം 1994 ൽ തള്ളിക്കളഞ്ഞിരുന്നു.

ആദ്യകാലത്ത് അക്കോളപിസ്സ ജനങ്ങൾ ആറു വില്ലേജുകളിലായിരുന്നു കഴിഞ്ഞിരുന്നത്. പൊൻറ്ചർട്രെയ്ൻ (Pontchartrain) തടാകത്തിനു വടക്കു വസിച്ചിരുന്ന ടൻഗിപാഹോവ ഗോത്രക്കാർ ഇവരുമായി ചേർന്ന് ഏഴാമത്തെ വില്ലേജ് നിർമ്മിച്ചുവെങ്കിലും 1700 കളിൽ വിഘടിച്ച് ഒരു പ്രത്യേക വർഗ്ഗമായി നിലനിന്നു 1699 ൽ രണ്ട് ഇംഗ്ലീഷ് അടിമക്കച്ചവടക്കാർ, തെക്കൻ കരോലിയിലേയക്കു അടിമകളായി കൊണ്ടുപോകുന്നതിനായി, ഏകദേശം 200 പേരടങ്ങുന്ന ചിക്കാൻസോ വർഗ്ഗക്കാരുടെ സംഘത്തിൻറെ സഹാത്തോടെ ഈ വർഗ്ഗത്തെ ആക്രമിച്ചിരുന്നു.

അക്കോളപിസ എന്ന വാക്കിനർത്ഥം, ചോക്റ്റൌ ഭാക്ഷയിൽ "those who listen and see" എന്നാണ്. ഈ വർഗ്ഗത്തിൻറെ മറ്റു പേരുകൾ, അക്വലൂപിസ്സ (Aqueloupissa), സെനെപിസ (Cenepisa), കൊളാപിസ (Colapissa, Kolapissa), കൂലാപിസ്സ (Coulapissa), എക്വിനിപിച്ച (Equinipicha), കിനിപ്പിസ്സ (Kinipissa), മൂയിസ (Mouisa) എന്നിങ്ങനെയാണ്. അക്കോളപിസ വർഗ്ഗക്കാർ മസ്കോഗ്ഗിയൻ ഭാക്ഷ സംസാരിക്കുന്നവരും ചോക്റ്റോ, ചിക്കാനസോ വർഗ്ഗക്കാരുമായി അടുത്തു ബന്ധമുള്ള വർഗ്ഗക്കാരാണ്. അക്കാളപിസ വർഗ്ഗക്കാർ തങ്ങളുടടെ ശരീരം പച്ചകുത്തി അലങ്കരിക്കാറുണ്ടായിരുന്നു. യൂറോപ്യൻ അധിനിവേശം തുടങ്ങിയ കാലഘട്ടത്തിൽ അക്കോളപിസ വർഗ്ഗക്കാർ ഹൂമ വർഗ്ഗവുമായി ലയിച്ചുവെന്ന് ചരിത്രലിഖിതങ്ങൾ വെളിവാക്കുന്നുണ്ടെങ്കിലും യൂറോപ്യൻ രേഖകളിൽ ഈ വർഗ്ഗം പൂർണ്ണമായി നാമാവശേഷമായിത്തീർന്നുവെന്നാണ് കാണുന്നത്.


</doc>
<doc id="359834" url="https://ml.wikipedia.org/wiki?curid=359834" title="ചിയാതുര">
ചിയാതുര

പടിഞ്ഞാറൻ ജോർജ്ജിയയിലെ ഇമെറെതി പ്രവിശ്യയിലെ ഒരു പട്ടണാണ് ചിയാതുര - Chiatura (Georgian: ჭიათურა). 1989ലെ ജനസംഖ്യ കണക്കുപ്രകാരം ഇവിടെ 30,000 ആളുകളാണ് വസിക്കുന്നത്.
റിയോണി നദിയുടെ ഇടത്തെ തീരത്തുള്ള പോഷകനദിയായ ഖ്‌വിറിലയുടെ തീരത്തുള്ള മലയുടെ താഴ്‌വരയിലായി സ്ഥിതി ചെയ്യുന്ന ഉൾനാടൻ നഗരമാണ് ചിയാതുര.
ജോർജിയൻ കവിയായിരുന്ന അകാകി റ്റ്‌സെരേറ്റി ഈ പ്രദേശത്ത് നടത്തിയ പര്യവേഷണത്തിൽ ഇവിടെ മാംഗനീസും ഇരുമ്പ് അയിരും കണ്ടത്തി. പിന്നീട്, ഇവിടെ നടത്തിയ തീവ്രമായ പര്യവേഷണങ്ങളിൽ വ്യാവസായികമായി പരമാവധി ഉപയോഗപ്പെടുത്താവുന്ന മാംഗനീസ് ഓക്‌സൈഡ്, പെറോക്‌സൈഡ്, കാർബോണൈറ്റ് എന്നിവയുടെ നിരവധി പാളികൾ ഉണ്ടെന്ന് കണ്ടെത്തുകയുണ്ടായി.
0.66 അടിമുതൽ 52 അടിവരെ കനത്തിൽ ഈ ധാതുക്കൾ അടങ്ങിയിട്ടുണ്ടെന്നാണ് കണ്ടെത്തിയത്. ഇത് ഉപയോഗപ്പെടുത്താനും പരിപാലിക്കാനുമായും സ്റ്റേറ്റിന്റെ നിയന്ത്രണത്തിൽ ജെഎസ്‌സി ചിയാതുർ മാൻഗനീസ് കമ്പനി രൂപീകരിച്ചു.

1905ൽ മാൻഗനീസിന്റെ ആഗോള ഉദ്പാദനത്തിന്റെ 60ശതമാനം വരെ ഇവിടെ നിന്ന് ഉദ്പാദിച്ചിരുന്നു.
ജോർജിയൻ ടെക്‌നിക്കൽ സർവ്വകലാശാലയുടെ ഒരു പഠന വിഭാഗവും 10 സ്‌കൂളുകളും റ്റ്‌സെരെറ്റെലി സ്റ്റേറ്റ് തിയേറ്ററും 10-11 നൂറ്റാണ്ടുകളിൽ സ്ഥാപിച്ചതെന്ന കരുതപ്പെടുന്ന മ്ഗ്വിമെവി കത്തീഡ്രൽ എന്നിവയും ഈ പ്രദേശത്ത് സ്ഥിതിചെയ്യുന്നുണ്ട്. 
1905ൽ റഷ്യൻ വിപ്ലവം നടക്കുന്ന സമയത്ത് ബോൾഷെവിക് ശക്തികേന്ദ്രമായിരുന്നു ഈ പ്രദേശം. ജോർജിയ അധികവും മെൻഷവിക്കായിരുന്നിട്ടു ഈ പ്രദേശം ബോൾഷെവിക്കായിരുന്നു.
1954ൽ ഇവിടെ സമഗ്രമായ രീതിയിൽ ക്യാബ്ൾ കാർ സംവിധാനം ആരംഭിച്ചു. ഖനികളിൽ ജോലി എടുക്കുന്നവർക്ക് യാത്ര ചെയ്യാൻ വേണ്ടിയാണ് ഇത് നിലവിൽ വന്നത്.1950കളിൽ സ്ഥാപിച്ച അതേ അടിസ്ഥാന സൗകര്യങ്ങളോടെ അവയിന്നും നിലനിൽക്കുന്നുണ്ട്.


</doc>
<doc id="359839" url="https://ml.wikipedia.org/wiki?curid=359839" title="കറ്റൌബ">
കറ്റൌബ

കറ്റൌബ (ഇസ, എസ, ഇസ്വ എന്നീ പേരുകളിലും അറിയപ്പെടുന്നു)  (കറ്റൌബ ഭാക്ഷയിൽ : "iswa" = “people of the river”) കറ്റൌബ ഇന്ത്യൻ നേഷൻ എന്ന പേരിൽ, ഫെഡറലായി അംഗീകിരിക്കപ്പെട്ട തദ്ദേശീയ അമേരിക്കൻ ഇന്ത്യക്കാരുടെ വർഗ്ഗമാണ്. ഐക്യനാടുകളിലെ തെക്കുകിഴക്കൻ മേഖലയിൽ തെക്കൻ കരോലിനയിലെ റോക്ക് ഹിൽ പട്ടണത്തിനു സമീപം വടക്കൻ കരോലിനയുടെ അതിർത്തിയ്ക്കു നെടുനീളത്തിലുള്ള പ്രദേശത്താണ് ഈ വർഗ്ഗക്കാർ അധിവസിക്കുന്നത്. കരോലിന പീഠഭൂമി മേഖലയിലെ സിയൂണ് ഭാക്ഷ സംസാരിക്കുന്ന ഒരു പ്രബല വിഭാഗമായിരുന്നു ഒരു കാലത്ത് ഈ വർഗ്ഗം. തെക്കു കിഴക്കൻ മേഖലയിൽ കറ്റൌബ വിഭാഗക്കാർ മറ്റു സിയൂൺ ഭാക്ഷ സംസാരിക്കുന്ന ഗോത്രങ്ങളുയമായി യോജിപ്പിൽ സ്വതന്ത്ര വർഗ്ഗങ്ങളായി കഴിഞ്ഞിരുന്നു. കറ്റൌബ നദിയക്കു സമാന്തരമായി അധിവസിക്കുന്നതിനാൽ ഈ വർഗ്ഗം അതേ പേരിൽത്തന്നെ അറിയപ്പെട്ടും. തെക്കൻ മേഖലയിലെ ഏറ്റവും ശക്തമായ തദ്ദേശീയ വർഗ്ഗമായി അക്കാലത്ത് ഇവരെ കരുതിപ്പോന്നിരുന്നു. 

പ്രാഥമികമായി കാർഷികവൃത്തിക്കാരായിരുന്നു ഈ വർഗ്ഗം ആദ്യകാല യൂറോപ്യൻ കുടിയേറ്റക്കാരുമായി സൌഹൃദത്തിലായിരുന്നു. മറ്റു ഭാക്ഷവിഭാഗങ്ങളിലുള്ള വർഗ്ഗങ്ങളും ഗോത്രങ്ങളുമായി അവർ കലഹത്തിലേർപ്പെട്ടിരുന്നു. തെക്കുള്ള മഹാ തടാകങ്ങളുടെയും ന്യൂയോർക്ക് മേഖലിയിലുമായി അധിവസിച്ചിരുന്ന ഇറോക്യൂസ് (Iroquois) വർഗ്ഗക്കാരായിരുന്നു ഇവരുടെ പ്രധാന എതിരാളികൾ. വിശാലമായ ഒഹിയോ താഴ്വരയ്ക്കുവേണ്ടി (ഇന്നത്തെ പടിഞ്ഞാറൻ വിർജീനിയ ഉൾപ്പെടുന്ന പ്രദേശം) അൽഗോങ്കിയൻ ഷാവ്നീ, ലിനാപി (ഡിലാവെയർ), ഇറോക്വിയൻ ചെറോക്കീ എന്നീ ഇന്ത്യൻ വർഗ്ഗങ്ങളുമായി കറ്റൌബ വർഗ്ഗക്കാർ നിരന്തരമായ യുദ്ധം ചെയ്തിരുന്നു. കറ്റൌബ വർഗ്ഗക്കാർ അമേരിക്കൻ കോളനികളുടെ സ്വാതന്ത്ര്യസമരകാലത്ത് യൂറോപ്യൻ കോളനികളികളെ ബ്രിട്ടീഷുകാർക്കെതിരെ സഹായിച്ചിരുന്നു. കുടിയേറ്റക്കാർ പടർത്തിയ വസൂരി അണുക്കളാലും ഗോത്രങ്ങൾ തമ്മിലുള്ള ഏറ്റുമുട്ടലുകളാലും കുടിയേറ്റക്കാരുടെ അതിക്രമങ്ങളാലും കറ്റൌബ വർഗ്ഗക്കാരുടെ അംഗസംഖ്യ 18, 19 നൂറ്റാണ്ടുകളുടെ അവസാനകാലത്ത് ക്ഷയിച്ചുവന്നു. ഒരു ഉടമ്പടിയുടെ ഫലമായി കറ്റൌബ വർഗ്ഗക്കാർക്ക് അവരുടെ ജന്മഭൂമിയായ പ്രദേശം 1840 ൽ തെക്കൻ കരോലിനയ്ക്കു വിട്ടുകൊടുക്കുവാൻ നിർബന്ധിതമായി. 1959 ൽ ഫെഡറൽ ഗവണ്മെൻറ് ഒരു ഗോത്രമായുള്ള അവരുടെ നിലനിൽപ്പ് ചോദ്യം ചെയ്യുകയും അവസാനിപ്പിക്കുകയും ചെയ്തതോടെ കറ്റൌബ ഇന്ത്യൻ നേഷൻ അവരുടെ പഴയ ഗോത്ര സർക്കാരിനെ പുനരുജ്ജീവിപ്പിച്ചു. 1973 ൽ ഫെഡറൽ അംഗീകാരത്തിനായി അവർ സമരം ചെയ്യുകയും നീണ്ടകാലയളവിനു ശേഷം 1993 ൽ അവർ അംഗീകാരം നേടിയെടുക്കുകയും ചെയ്തു. ഇതോടൊപ്പം ഫെഡറൽ ഗവണ്മെന്റിൽ നിന്നും ഒപ്പം തെക്കൻ കരോലിനയിൽ നിന്നും തങ്ങളുടെ ഭൂമിയിലുള്ള അവകാശത്തിനുള്ള ഒത്തുതീർപ്പു തുകയായി 50 മില്ല്യൺ ഡോളർ കൈപ്പറ്റുകയും ചെയ്തു. 1993 ൽ വടക്കൻ കരോലിനയും ഇതിന് അംഗീകാരം നൽകി. തെക്കൻ കരോലിനയിലെ റോക്ക്ഹിൽ ആണ് കറ്റൌബ വർഗ്ഗത്തിൻറെ ഇപ്പോഴത്തെ ആസ്ഥാനം.

2006 ലെ കണക്കുകളനുസരിച്ച് കറ്റൌബ രാഷ്ട്രത്തിലെ ജനസംഖ്യ 2600 ആയി ഉയർന്നിട്ടുണ്ട്. ഇതിൽ കൂടുതലാളുകളും തെക്കൻ കരോലിനയിലും ചെറിയ സംഘങ്ങൾ ഒക്ലാഹോമ, കൊളറാഡോ, ഒഹിയോ എന്നിവിടങ്ങളിലും വസിക്കുന്നു. കറ്റൌബ റിസർവ്വേഷൻ സ്ഥിതി ചെയ്യുന്നത് തെക്കൻ കരോലിനയിലെ യോർക്ക് കൌണ്ടിയിൽ റോക്ക് ഹില്ലിനു കിഴക്കു വശത്തായി അക്ഷാംശ രേഖാംശങ്ങൾ (34°54′17″N 80°53′01″W ആണ്. 2010 ലെ സെൻസസിൽ റിസർവ്വേഷനിൽ മാത്രമായി 841 പേർ വസിക്കുന്നതായി കണ്ടെത്തിയിട്ടുണ്ട്. സിയൂവൻ കുടുംബത്തിൽ‌പ്പെട്ട കറ്റൌബ ഭാക്ഷ നവീകരിക്കുകയും ചെയ്തിട്ടുണ്ട്.


</doc>
<doc id="359842" url="https://ml.wikipedia.org/wiki?curid=359842" title="കണ്ണീരിന്റെ പാത">
കണ്ണീരിന്റെ പാത

“ട്രെയിൽ ഓഫ് ടിയേർസ്” എന്നറിയപ്പെടുന്നത് തങ്ങളുടെ പൈതൃക ഭൂമിയിൽ നിന്നുള്ള (പ്രധാനമായി തെക്കുകിഴക്കൻ പ്രദേശങ്ങളിൽ നിന്ന്) മിസിസിപ്പി നദിയുടെ പടിഞ്ഞാറൻ പ്രദേശങ്ങളിലേയ്ക്കുള്ള തദ്ദേശീയ അമേരിക്കൻ ഇന്ത്യൻ വർഗ്ഗക്കാരുടെ നിർബന്ധിത നീക്കം ചെയ്യൽ പരമ്പരയാണ്. 1830 ൽ പാസാക്കപ്പെട്ട ഇന്ത്യൻ റിമൂവൽ ആക്റ്റ് പ്രകാരമുള്ള ഈ നിർബന്ധിത നീക്കം ചെയ്യൽ നിയമം നടപ്പിൽ വരുത്തുന്നതിന് അനേകം സർക്കാർ ഉദ്ദ്യോഗസ്ഥന്മാർ നിയോഗിക്കപ്പെട്ടു. നീക്കം ചെയ്യപ്പെടാൻ നിർബന്ധിതരായ തദ്ദേശീയ ജനങ്ങൾ തങ്ങൾക്കായി നീക്കിവയ്ക്കപ്പെട്ട വിവിധ പ്രദേശങ്ങളിലേയ്ക്കുള്ള യാത്രാമദ്ധ്യേ, ലക്ഷ്യങ്ങളിലെത്തുന്നതിനുമുമ്പ് കാലാവസ്ഥാ വ്യതിയാനത്താലും രോഗങ്ങൾ പിടിപെട്ടും പട്ടിണിയാലും കൊല്ലപ്പെട്ടു. ഏകദേശം നാലായിരത്തിലധികം തദ്ദേശീയ ഇന്ത്യൻ ജനങ്ങളാണ് ഈവിധം കൊല്ലപ്പെട്ടത്. ചെറോക്കീ, മുസ്കോഗീ, സെമിനോൾ, ചിക്കാൻസൌ, ചോക്റ്റോ രാഷ്ട്രങ്ങളിൽനിന്നുള്ള പല വർഗ്ഗങ്ങളിലെ ജനങ്ങൾ ഇപ്രകാരം വിധിവൈപരീത്യത്താൽ കൊല്ലപ്പെടുകയുണ്ടായി. 1838 ൽ ചെറോക്കീ നേഷൻറെ നീക്കം ചെയ്യലിനോടനുബന്ധിച്ചുള്ള വിവരണത്തിൽനിന്നുമാണ് വാക്യം ഉടലെടുത്തത്.. 

1830 നും 1850 നുമിടയ്ക്കുള്ള വർഷങ്ങളിൽ ചിക്കാൻസോ, ചോക്ക്റ്റോ, ക്രീക്ക്, സെമിനോൾ, ചെറോക്കീ തദ്ദേശീയ ജനങ്ങളും അവരോടൊപ്പം യൂറോപ്യൻ കുടിയേറ്റക്കാർ ആഫ്രിക്കയിൽ നിന്ന് അടിമകളായി കൊണ്ടുവരികയും പിന്നീട് സ്വതന്ത്ര്യം നൽകിയതുമായ ആഫ്രിക്കൻ വംശജരും ഇവ്വിധം നീക്കം ചെയ്യപ്പെട്ടവരിൽ ഉൾപ്പെട്ടിരുന്നു.  ഈ തദ്ദേശവാസികൾ വെള്ളക്കാരായ നാടൻ കുടിയേറ്റപ്പടയുടെയും യു.എസ്. സർക്കാരിൻറെയും ഭീക്ഷണിയാൽ അണിയണിയായി പടിഞ്ഞാറുള്ള വിദൂരദേശങ്ങളിലേയ്ക്ക് കാൽനടയായി യാത്രചെയ്തു. ഭൂരിപക്ഷം പേരും ലക്ഷ്യത്തിലെത്തുന്നതിനുമുമ്പ് മരിച്ചുവീണു 

ഇതിൽ 1838 ൽ സംഭവിച്ച ചെറോക്കി വർഗ്ഗത്തിൻറെ നീക്കം ചെയ്യൽ 1828 ൽ ഡഹ്‍ലോനെഗ, ജോർജിയ എന്നിവിടങ്ങളിലെ സ്വർണ്ണഘനികളുടെ കണ്ടുപിടുത്തത്തോടെയാണ് ആരംഭിച്ചത്. ജോർജിയ ഗോൾഡ് റഷിൻറെ കാലത്ത് അനേകായിരം കുടിയേറ്റക്കാർ ഈ പ്രദേശങ്ങളിലേയ്ക്ക് ഒഴുകിയെത്തി.  നിർബന്ധിത നീക്കം ചെയ്യലിനു വിധേയരായ 16,543 ചെറോക്കി ഇന്ത്യക്കാരിൽ ഏകദേശം 2,000 നും 6000 ത്തിനുമിടയ്ക്കുള്ള ജനങ്ങൾ മാർഗ്ഗമദ്ധ്യേ മരണമടഞ്ഞു.

1830 ൽ ചെറോക്കീ, ചിക്കാസോ, ചോക്റ്റോ, മുസ്കോഗീ, സെമിനോൾ എന്നീ വർഗ്ഗങ്ങളെ ഒന്നിച്ചുചേർത്ത് വിശേഷിപ്പിച്ചിരുന്നത് "അഞ്ച് സംസ്കാരമുള്ള ഗോത്രങ്ങള്" എന്നായിരുന്നു. ഇവർ അക്കാലത്ത് വസിച്ചിരുന്നത് പിൽക്കാലത്ത് അമേരിക്കൻ "ഡീപ് സൌത്ത്" എന്നു വിളിക്കപ്പെട്ടിരുന്ന പ്രദേശത്തെ (ജോർജിയ, അലാബാമ, തെക്കൻ കരോലിന, മിസ്സിസ്സിപ്പി, ലൂയിസിയാന എന്നിവ ഉൾപ്പെട്ടിരുന്ന പ്രദേശം) 5 സ്വയം ഭരണ രാഷ്ട്രങ്ങളിലായിരുന്നു. ജോർജ്ജ് വാഷിങ്ടണും ഹെൻട്രി നോക്സും ചെറോക്കികളുടെയും ചോക്റ്റോകളുടെമുള്പ്പെടെയുള്ള ഈ 5 സമൂഹങ്ങളെയും മാറ്റിമറിക്കാനുതകുന്ന തരത്തിൽ ഒരു സാസ്ക്കാരിക പരിവർത്തന പദ്ധതി ഇക്കാലയളവിൽ മുന്നോട്ടുവച്ചു. ഇക്കാലഘട്ടത്തിൽ അമേരിക്കൻ കുടിയേറ്റക്കാർ ഇന്ത്യൻ വിഭാഗങ്ങളെ തെക്കുകിഴക്കൻ പ്രദേശങ്ങളിൽ നിന്നു നീക്കം ചെയ്ത് പ്രസ്തുത ഭൂമി തങ്ങൾക്കു നല്കുവാൻ ഫെഡറൽ ഗവണ്മെന്റിനുമേൽ സമ്മർദ്ദം ചെലുത്തിക്കൊണ്ടിരുന്നു. ഇതിനിടയിൽത്തന്നെ ഏതാനും കുടിയേറ്റക്കാർ ഇന്ത്യൻ ഭൂമികളിൽ കടന്നുകയറി ആധിപത്യം സ്ഥാപിക്കാനും ആരംഭിച്ചിരുന്നു. മറ്റു വെള്ളക്കാർ കൂടുതൽ ഭൂമിക്കായി ഫെഡറൽ ഗവണ്മെന്റിനുമേൽ സമ്മർദ്ദം ചെലുത്തി. എന്നിരുന്നാലും ഈ ഉദ്യമങ്ങളെ  യു.എസ് കോൺഗ്രസിനുള്ളിലെ ടെന്നസിയിൽ നിന്നുള്ള ഡേവി ക്രോക്കറ്റും മറ്റനേകം ആളുകളും ശക്തിയായി എതിർത്തിരുന്നു. പക്ഷേ പ്രസിഡന്റ് ആൻഡ്രൂ ജാക്സൺ 1830 ലെ ഇന്ത്യൻ റിമൂവൽ ആക്ട് യു.എസ്. കോൺഗ്രസിൽ പാസാക്കിയെടുക്കാനുള്ള ഭൂരിപക്ഷം ഉണ്ടായിരുന്നു. ഈ നിയമം യു.എസ് ഗവണ്മെന്റിന് ഇന്ത്യൻ ഉടമസ്ഥതയിലുള്ള തെക്കുകിഴക്കൻ ഭൂമി കൈവശപ്പെടുത്താനുള്ള അധികാരം നൽകി. 

ഇന്ത്യന് റിമൂവൽ ആക്ടു പ്രകാരം 1831ൽ ആദ്യമായി നീക്കം ചെയ്യപ്പെട്ട ഇന്ത്യൻ വർഗ്ഗം ചോക്റ്റൌ ആയിരുന്നു. ഇവരുടെ നീക്കം ചെയ്യൽ പിന്നീടുണ്ടായ എല്ലാ നീക്കം ചെയ്യലുകൾക്ക് ഒരു മാതൃകയായി ഭവിച്ചു. രണ്ടു യുദ്ധങ്ങൾക്കു ശേഷം 1832 ൽ അനേകം സെമിനോൾ വർഗ്ഗക്കാർ അവരുടെ ഭൂമിയിൽ നിന്നു നീക്കം ചെയ്യപ്പെട്ടു.1834 ൽ ക്രീക്ക് വർഗ്ഗക്കാരും 1837 ൽ ചിക്കാനസോ വർഗ്ഗക്കാരും തങ്ങളുടെ പരമ്പരാഗത ഭൂമിയിൽ നിന്നു മറ്റു മേഖലകളിലേയ്ക്കു പറിച്ചു നടപ്പെട്ടു. ഏതാനു പേർ തങ്ങളുടം പൈതൃകഭൂമിയിൽ തുടരുകയും ഏതാനും ചോക്റ്റൌ വർഗ്ഗക്കാർ മിസ്സിസ്സിപ്പിയിലും ക്രീക്കുകൾ അലബാമ, ഫ്ലോറിഡ എന്നിവിടങ്ങളിലും ചെറോക്കികൾ വടക്കൻ കരോലിനയിലും സെമിനോളുകൾ ഫ്ലോറിഡയിലും കാണപ്പെട്ടു. ഒരു ചെരിയ സംഘം എവർഗ്ലേഡിലേയ്ക്ക് മാറുകയും യു.എസ്. ഗവണ്മെന്റിന് ഒരിക്കലും കീഴ്പെടാതിരിക്കുയും ചെയ്തു. ആഫ്രിക്കയില് നിന്നുള്ള അടിമപ്പണിക്കാർ അടങ്ങുന്ന ഏതാനും ഇന്ത്യൻ വർഗ്ഗങ്ങളല്ലാത്തവർ ഇന്ത്യൻ വർഗ്ഗങ്ങളോടൊപ്പം കാൽനടയായി പടിഞ്ഞാറു ദിക്കിലേയ്ക്ക് യാത്ര ചെയ്തു. 1837 ആയപ്പോഴേയ്ക്കും തെക്കുകിഴക്കൻ സംസ്ഥാനങ്ങളിൽ നിന്ന് 46,000 ഇന്ത്യൻ വർഗ്ഗക്കാർ തങ്ങളുടെ പൈതൃകഭൂമിയിൽ നിന്നു കുടിയിറക്കപ്പെടുകയും അതിൻറ ഫലമായി 25 മില്ല്യൺ ഏക്കർ  (100,000 km) ഭൂമി വെളുത്തവർഗ്ഗക്കാരായ കുടിയേറ്റക്കാർക്ക് അധിവസിക്കുവാൻ തരപ്പെടുകയും ചെയ്തു.   


</doc>
<doc id="359843" url="https://ml.wikipedia.org/wiki?curid=359843" title="അഗ്നികണ്ഠാകർണ്ണൻ">
അഗ്നികണ്ഠാകർണ്ണൻ

ഭൈരവാദി മന്ത്രമൂര്ത്തികൾ എന്നു അറിയപ്പെടുന്ന ദേവതാ സങ്കൽപങ്ങളിൽ പ്രധാനിയാണ്‌ ശിവചൈതന്യമായ അഗ്നികണ്ഠാകർണ്ണൻ അഥവാ കണ്ഠാകർണ്ണൻ. ശ്രീ ഭദ്രകാളിക്ക് (കുറുംബ ഭഗവതി, പുതിയ ഭഗവതി) അഗ്നികണ്ഠാകർണ്ണൻ സഹോദര സ്ഥാനീയനാണ്. 

ദാരികാസുര നിഗ്രഹകാരിയായ ഭദ്രകാളി, ദാരികപത്നിയായ മനോധരിയാൽ വസൂരി ബാധിതയാവുകയും, ഭഗവതിയുടെ ദുർവിന്യോഗത്തിൽ രോഷാകുലനായ പരമശിവൻ കണ്ഠാകർണ്ണനെ സൃഷ്ടിച്ചു. ശിവന്റെ കണ്ഠത്തിൽ പിറവിയെടുത്ത് കർണത്തിലൂടെ പുറത്തു വന്ന രൂപമായ കണ്ഠാകർണ്ണനെ ഭദ്രകാളിയുടെ വസൂരിമാറ്റാനായി നിയോഗിക്കുകയും ചെയ്തു. കണ്ഠാകർണ്ണൻ വസൂരി ബാധിതയായ ഭദ്രകാളിയുടെ കാൽപാദം മുതൽ കഴുത്തു വരെയുള്ള വസൂരിക്കുരുക്കൾ നക്കിത്തുടച്ചില്ലാതാക്കി. അതിനുശേഷം ശിവൻ ബലവും വീര്യവുമുള്ള തന്റെ മകനോട് ഭൂമിയിലേക്ക് (ഇടവിലോത്തേക്ക്) വാഴാൻ നിർദ്ദേശിച്ചു. 

കണ്ടാൽ അരിപ്പവും, കുളിർപ്പവും ധൂമവും ധുളിർപ്പവും ഒന്നുമില്ലാത്ത താനെങ്ങനെ ഭൂമിയിൽ ചെല്ലുമെന്നു ചോദിച്ചപ്പോൾ പരമശിവൻ മൂഴയ്ക്ക് (അളവ്) കനകപ്പൊടിയും (മഞ്ഞൾപ്പൊടി) ആഴയ്ക് (അളവ്) കുരുമുളകുപൊടിയും പ്രസാദമായി കൊടുത്തു. ഇതിൽ തൃപ്തമാകാത്ത കണ്ഠാകർണ്ണന് വായിൽ അഗ്നിയും തലയിൽ നെരിപ്പോടും രണ്ടായിരം കൈകളും മൂവായിരം തൃക്കണ്ണും മൂവരക്കോടി രോമദ്വാരവും ഇടത്തേകയ്യിൽ പന്തവും മണിയും വലത്തേകയ്യിൽ ചൂട്ടും ചൂരക്കോലും തിരുനീരും പൊക്കണവും, അരയിൽ 16 പന്തവും 101 കോൽത്തിരിയും സപ്തമാതൃക്കളേയും 1001 കുരിപ്പും കൊടുത്തു.

ദൈവപ്രഭാവം ലഭിച്ച് ഭൂമിയിലെത്തിയ കണ്ഠാകർണ്ണനെ അന്ന് കാശിരാജ്യം ഭരിച്ച രാജാവ് കാണുകയും ഗൗനിക്കാതിരിക്കുകയും ചെയ്തതിന്റെ ഫലമായി രാജാവിന് വസൂരിപിടിക്കുകയും ചെയ്തു. പ്രശ്നം വെച്ചുനോക്കിയപ്പോൾ കണ്ഠാകർണ്ണന്റെ കോപമാണ് രോഗഹേതു എന്നു മനസ്സിലാക്കുകയും പരിഹാരമാർഗ്ഗമായി കാശിരാജാവിന്റെ മേൽനോട്ടത്തിൽ ക്ഷേത്രം നിർമിച്ച് അതിൽ കണ്ഠാകർണ്ണനെ കുടിയിരുത്തുകയും ചെയ്തു. അതിനു ശേഷം വടക്കൻ ദേശത്തു വന്ന് പല സ്ഥലത്തും സ്ഥാനമുറപ്പിച്ച അദ്ദേഹത്തിന് കോലവും കോഴിയും കുരുതിയും തിറയും പൂജയും കലശവും തർപ്പണവും നൽകി തൃപ്തിപ്പെടുത്തിപ്പോരുന്നു.

ഭൂമിയിലെത്തിയ കണ്ഠാകർണ്ണനെ ഭഗവതീ ക്ഷേത്രങ്ങളിലും, കളരിപരമ്പര ദൈവങ്ങൾക്കൊപ്പവും, തറവാടുകളിൽ ഉപാസനാ മൂർത്തിയായും പ്രത്യേക താന്ത്രിക അനുഷ്ഠാനങ്ങളോടെ തെയ്യക്കൊലമായി കെട്ടിയാടിച്ചു വരുന്നു.

കണ്ണാടി ബിംബം കയ്യിലേന്തി പ്രത്യേക ആയോധന ചുവടുകൾ വച്ചാണ് തോറ്റം പുറപ്പാട് .ദേവക്കൂത്തിനെ അനുസ്മരിക്കും വിധം സ്ത്രീകൾ ഈണത്തിൽ തോറ്റം ചൊല്ലുന്നതും ഈ തെയ്യത്തിൻറെ മാത്രം സവിശേഷതയാണ്.അഗ്നികണ്ഠാകർണ്ണന്റെ തോറ്റം ഗൂഡശ്ലോകങ്ങളായിരിക്കും.
എന്നാണ് തോറ്റത്തിലെ ഉല്പത്തി പരാമർശം 

അസുരവാദ്യങ്ങളുടെ അകമ്പടിയോടെ തെയ്യം പുറപ്പെടുന്നു. കയ്യിലും മെയ്യിലും അഗ്നി,അരയിലും ഭീമാകാരമായ തിരുമുടിയുളും നിറയെ തീപ്പന്തങ്ങൾ, മുഖത്ത് കരിന്താടി,പൊയ്ക്കണ്ൺ , കയ്യിൽ ആയുധങ്ങളും എന്നിങ്ങനെയാണ് വേഷ വിധാനങ്ങൾ.
ഭൂത-പ്രേത പിശാചുക്കളുടെ ബാധ തങ്ങളിൽ പ്രവേശിച്ചു എന്ന് വിശ്വസിക്കുന്ന ഭക്തർ അഗ്നികണ്ഠാകർണ്ണൻറെ മന്ത്രഭസ്മം പ്രസാദമായി സ്വീകരിക്കുന്നു.
മുഖത്ത് : താടി, മീശ, പൊയ്ക്കണ്ണ്. ഏറ്റവും കൂടുതൽ പന്തങ്ങളോടെ കെട്ടിയാടുന്ന തെയ്യമാണിത്.
കണ്ണിനു ചുറ്റും കറുപ്പിൽ ഉള്ള വെള്ള കുത്തുകൾ വസൂരിയെ സൂചിപ്പിക്കുന്നു.

മാറിൽ : തിരിയാട, പന്തങ്ങളോടു കൂടിയ നീളൻ മുടി, കുരുത്തോല വഞ്ചി

മലയൻ


</doc>
<doc id="359851" url="https://ml.wikipedia.org/wiki?curid=359851" title="ബി.ബി. കിംങ്ങ്">
ബി.ബി. കിംങ്ങ്

ഒരു അമേരിക്കൻ ബ്ലൂസ് ഗായകനും ഗിറ്റാറിസ്റ്റും ഗാനരചയിതാവും സംഗീത സംവിധായകനുമാണ് റിലെ ബി.് കിംങ്ങ് എന്ന ബി.ബി. കിംങ്ങ് (സെപ്റ്റംബർ 16, 1925 – മെയ് 14, 2015).
ഏറ്റവും അധികം സ്വാധീനം ചെലുത്തിയ ബ്ലൂസ് സംഗീതജ്ഞരിൽ ഒരാളായ കിംങ്ങ് "ദ കിംങ്ങ് ഓഫ് ദ ബ്ലൂസ്" എന്നാണ് വിളിക്കപ്പെട്ടിരുന്നത്. റോക്ക് ആൻഡ് റോൾ ഹോൾ ഓഫ് ഫെയിം - ൽ ചേർക്കപ്പെട്ടിട്ടുണ്ട് ക്ഷീണമില്ലാതെ സംഗീത കച്ചേരികൾ നടത്തുന്നതിന് പേരു കേട്ട ഇദ്ദേഹം തന്റെ എഴുപതുകളിൽ ഒരു വർഷം ശരാശരി 200 കച്ചേരികൾ വരെ നടത്തിയിട്ടുണ്ട്. 1956-ൽ ഇദ്ദേഹം 342 കച്ചേരികൾ വരെ നടത്തിയതായി റിപ്പോർട്ട് ചെയ്തിട്ടുണ്ട്..


</doc>
<doc id="359853" url="https://ml.wikipedia.org/wiki?curid=359853" title="വലപ്പാട്">
വലപ്പാട്

കേരളത്തിലെ തൃശൂർ ജില്ലയിലെ ഒരു ഗ്രാമമാണ് വലപ്പാട്. തൃശൂർ ടൗണിൽ നിന്നും 24 കിലോമീറ്റർ അകലെ മണപ്പുറം എന്ന പ്രദേശത്തിലാണ് ഈ ഗ്രാമം ഉൾപ്പെടുന്നത്. ദേശീയപാത 17 ഈ ഗ്രാമത്തിലൂടെയാണ് പോകുന്നത്. ഈ ഗ്രാമത്തിന്റെ ഒരു പ്രത്യേകത എന്തെന്നാൽ ഒരു 25 - 30 കിലോമീറ്ററിനകത്ത് 5 മുനിസിപ്പാലിറ്റിയും 1 കോർപ്പറേഷനും ഉണ്ട് എന്നതാണ്. കൊടുങ്ങല്ലൂർ, ഇരിഞ്ഞാലക്കുട, ചാവക്കാട്, ഗുരുവായൂർ, കുന്നംകുളം എന്നിവയാണത്. വലപ്പാട് ബീച്ച് ഒരു പ്രധാന വിനോദസഞ്ചാര കേന്ദ്രമാണ്. കവി കുഞ്ഞുണ്ണിമാഷുടെ ജന്മദേശം കൂടിയാണ് വലപ്പാട്. 

2001 ലെ സെൻസസ് പ്രകാരം വലപ്പാട് ഗ്രാമത്തിലെ ആകെയുള്ള ജനസംഖ്യ 34833 ആണ്. അതിൽ 16404 പുരുഷന്മാരും 18429 സ്ത്രീകളും ആണ്. 


</doc>
<doc id="359856" url="https://ml.wikipedia.org/wiki?curid=359856" title="കടൽപ്പക്ഷികൾ">
കടൽപ്പക്ഷികൾ

സമുദ്ര പരിസ്ഥിതിയിൽ ജീവിക്കാൻ സജ്ജരായിട്ടുള്ള പക്ഷികളാണ് കടൽപ്പക്ഷികൾ. കടൽപ്പക്ഷികൾ തങ്ങളുടെ ജീവിതരീതികൊണ്ടും സ്വഭാവംകൊണ്ടും ശരീരഘടനകൊണ്ടും വളരെ വ്യത്യസ്തരാണെങ്കിലും അവ വളരെ കൃത്യമായ കേന്ദ്രീകൃത പരിണാമത്തിനു (Convergent evolution) വിധേയമായിരിക്കുന്നു. ഒരേ പാരിസ്ഥിതികപ്രശ്നങ്ങളും ആഹാരലഭ്യതയും ( feeding niches) ഒരേപോലുള്ള പരിതഃസ്ഥിതികളോട്‌ ഇണങ്ങാനുള്ള കഴിവ്‌ സംജാതമാക്കുന്നു. ആദ്യ കടൽപ്പക്ഷി ക്രിറ്റേഷ്യസ് കാലഘട്ടത്തിലാണ് രൂപംകൊണ്ടത്. ആധുനിക കടൽപ്പക്ഷികുടുംബങ്ങൾ പാലിയോജീൻ കാലഘട്ടത്തിലാണ് ജന്മംകൊണ്ടത്ത്. 

പൊതുവായി പറഞ്ഞാൽ കടൽപ്പക്ഷികൾ കൂടുതൽകാലം ജീവിച്ചിരിക്കും, മറ്റു പക്ഷികളേക്കാൾ കുറച്ച് കുഞ്ഞുങ്ങളെമാത്രം ഉത്പാദിക്കും പക്ഷെ, കൂടുതൽ സമയവും തങ്ങളുടെ കുഞ്ഞുങ്ങളുടെ കൂടെ ചിലവഴിക്കും. മിക്ക സ്പീഷിസുകളിലെ പക്ഷികളും കോളനികൾ ആയാണു ജീവിക്കുന്നത്. കുറച്ചു ഡസൻ പക്ഷികളുള്ള കോളനികൾ തൊട്ട് ലക്ഷക്കണക്കിനു പക്ഷികളുള്ള കോളനികൾ വരെ നിലനിൽക്കുന്നുണ്ട്. അനേകം സ്പീഷിസിൽപ്പെട്ട പക്ഷികളും വാർഷികമായി ദേശാന്തരഗമനം നടത്തിവരുന്നുണ്ട്. അവ പലപ്പോഴും മദ്ധ്യരേഖ കടന്നു സഞ്ചരിക്കുകയോ ചിലവ ഭൂമിയെത്തന്നെ ചുറ്റിസഞ്ചരിക്കുകയൊ ചെയ്ത് തങ്ങളുടെ വാർഷിക ദേശാന്തരഗമനം അവസാനിപ്പിക്കുന്നു. അവ സമുദ്രത്തിനടിയിലും മുകളിലുമുള്ള എന്തും ഭക്ഷിച്ചെന്നിരിക്കും. ചിലപ്പോൾ അവ പരസ്പരവും തിന്നും തിന്നപ്പെട്ടുകം ജീവിക്കുന്നു. കടൽപ്പക്ഷികൾ തങ്ങളുടെ ഭക്ഷണം കണ്ടെത്താൻ നടത്തുന്ന സഞ്ചാരം ഒന്നുകിൽ, തിരത്തിൽനിന്നും അകന്നും അധികം ആഴത്തിലേയ്ക്കു നീന്തിപ്പോകാതെയും (പെലാജിക്)അല്ലെങ്കിൽ, തിരത്തുതന്നെ ചുറ്റിത്തിരിഞ്ഞും അതുമല്ലെങ്കിൽ കടലിൽനിന്നുതന്നെ വർഷത്തിൽ കുറേക്കാലം അകന്നുനിന്നും നടത്തുന്നു. 

കടൽപ്പക്ഷികളും മനുഷ്യനും പരസ്പരം ചരിത്രത്തിലാകമാനം പരസ്പരം ബന്ധപ്പെട്ടിട്ടുണ്ട്. വേട്ടക്കാർക്ക് ആഹാരം നൽകിയും മീൻപിടിത്തക്കാർക്ക് മത്സ്യത്തിന്റെ ലഭ്യമായ സ്ഥാനം നിർണ്ണയിക്കാൻ സഹായിച്ചും വഴിതെറ്റിയ കടൽയാത്രക്കാർക്ക് വഴികാണാൻ സഹായിച്ചും കടൽപ്പക്ഷികൾ മനുഷ്യനു സഹായമായിട്ടുണ്ട്. എന്നാൽ മനുഷ്യന്റെ പ്രവർത്തനം മൂലം പല സ്പീഷിസ് പക്ഷികളും വംശനാശത്തിനടുത്തെത്തിയിട്ടുണ്ട്. അവയുടെ സംരക്ഷണത്തിനു വേണ്ട നടപടികളും നാം കൈക്കൊണ്ടുവരുന്നുണ്ട്.


</doc>
<doc id="359857" url="https://ml.wikipedia.org/wiki?curid=359857" title="തൈക്കാട്">
തൈക്കാട്

കേരളത്തിലെ തൃശൂർ ജില്ലയിലുള്ള ഒരു ഗ്രാമമാണ് തൈക്കാട്. ഒരു നൂറ്റാണ്ടോളം പഴക്കമുള്ള ക്ഷേത്രങ്ങളും, പള്ളികളും ഈ പ്രദേശത്ത് സ്ഥിതി ചെയ്യുന്നുണ്ട്. കൂടാതെ ഒരു പവർ ഹൗസും ഇവിടെ ഉണ്ട്.

തൈക്കാട് ഗ്രാമത്തിലെ ആകെയുള്ള ജനസംഖ്യ 7749 ആണ്. അതിൽ 47% പുരുഷന്മാരും 53% സ്ത്രീകളും ആണ്. ദേശീയ ശരാശരി സാക്ഷരതയേക്കാൾ (59.5% ) കൂടുതൽ ആണ് ഈ ഗ്രാമത്തിലെ സാക്ഷരത (86%). പുരുഷന്മാരുടേയും സ്ത്രീകളുടേയും സാക്ഷരത 86% തന്നെയാണ്. 6 വയസ്സിൽ താഴെയുള്ള കുട്ടികൾ 10% ആണ്.


</doc>
<doc id="359861" url="https://ml.wikipedia.org/wiki?curid=359861" title="തടവറയിലെ പൗലോസ് അപ്പോസ്തലൻ .">
തടവറയിലെ പൗലോസ് അപ്പോസ്തലൻ .

വിഖ്യാത ഡച്ച് ചിത്രക്കാരൻ റെംബ്രാന്റിന്റെ വർണ്ണഛായാചിത്രമാണ് Apostle Paul in Prison അഥവാ തടവറയിലെ പൗലോസ് അപ്പോസ്തലൻ.

1627ലാണ് ഇത് രചിക്കപ്പെട്ടത്. ക്രിസ്തുവിന്റെ ജീവിതവും ബൈബിൾ സന്ദർഭങ്ങളും ചിത്രീകരിക്കുന്ന റെംബ്രാന്റ് പരമ്പരയിലെ ഒരു ചിത്രമാണിത്. മരത്തിൽ തീർത്ത ഈ എണ്ണഛായാചിത്രം 72.8 x 60.2cm വലിപ്പത്തിലുള്ളതാണ്. റെംബ്രാന്റിന്റെ ആദ്യകാല രചനകളിലൊന്നായിട്ടാണ് ഈ ചിത്രം ഗണിക്കപ്പെടുന്നത്. 21 വയസ്സുള്ളപ്പോഴാണ് റെംബ്രാന്റ് ഇത് രചിക്കുന്നതെന്ന് അനുമാനിക്കപ്പെടുന്നു.
ചിന്തയിലാണ്ട വൃദ്ധനായ പൗലോസിനെയാണ് ചിത്രീകരിച്ചിരിക്കുന്നത്. പേനയും പുസ്തകവുമായി ഇരിക്കുന്ന പൗലോസ് തന്റെ അനേകം ലേഖനങ്ങളുടെ രചനകളിൽ വ്യാപൃതനായിരുന്നു തടവറയിൽ എന്ന് നാം അനുമാനിക്കണം. 
നീണ്ട താടിയും, കഷണ്ടി തലയുമായിട്ടാണ് പൗലോസ് ഇതിൽ കാണപ്പെടുന്നത്. തടവുക്കാരനായ പൗലോസിന്റെ പക്കൽ ഒരു ഉടവാളും കാണപ്പെടുന്നു എന്ന ഒരു വിചിത്രത നമ്മുക്ക് കാണാം. ഇതിനു പല തലത്തിലുള്ള അർഥങ്ങളും കൽപ്പിക്കപ്പെട്ടിട്ടുണ്ട്.
17 രക്ഷ എന്ന ശിരസ്ത്രവും ദൈവവചനം എന്ന ആത്മാവിന്റെ വാളും കൈക്കൊൾവിൻ 

http://www.artbible.info/art/large/460.html


</doc>
<doc id="359864" url="https://ml.wikipedia.org/wiki?curid=359864" title="ചാലക്കൽ">
ചാലക്കൽ

കേരളത്തിലെ എറണാകുളം ജില്ലയിലുള്ള ഒരു ഗ്രാമമാണ് ചാലക്കൽ. കീഴ്മാട് പഞ്ചായത്തിൽ ഉൾപ്പെടുന്ന ഗ്രാമമാണിത്. എറണാകുളം ജില്ലയിലെ പ്രധാനപ്പെട്ട പട്ടണങ്ങളിലൊന്നായ ആലുവയിൽ നിന്ന് ഏഴുകിലോമീറ്റർ നീങ്ങിയാണ് ചാലക്കൽ സ്ഥിതി ചെയ്യുന്നത്. പെരിയാർ നദീതീരത്ത് സ്ഥിതി ചെയ്യുന്ന മനോഹരമായ ഗ്രാമമാകുന്നു ചാലക്കൽ. 



</doc>
<doc id="359868" url="https://ml.wikipedia.org/wiki?curid=359868" title="കിള്ളന്നൂർ">
കിള്ളന്നൂർ

കേരളത്തിലെ തൃശൂർ ജില്ലയിലുള്ള ഒരു ടൗണാണ് കിള്ളന്നൂർ. മുളംകുന്നത്ത് കാവ് ഗ്രാമപഞ്ചായത്തിലെ മുഴുവൻ വാർഡുകളേയും മടക്കത്തറ ഗ്രാമപഞ്ചായത്തിലെ കുറച്ച് വാർഡുകളേയും ഉൾപ്പെടുത്തിക്കൊണ്ടുള്ള ഒരു ടൗണാണിത്. 

2001 ലെ സെൻസസ് പ്രകാരം കിള്ളന്നൂർ ഗ്രാമത്തിലെ ആകെയുള്ള ജനസംഖ്യ18510 ആണ്. അതിൽ9102 പുരുഷന്മാരും 9408 സ്ത്രീകളും ആണ്.



</doc>
<doc id="359873" url="https://ml.wikipedia.org/wiki?curid=359873" title="പരാദജീവശാസ്ത്രം">
പരാദജീവശാസ്ത്രം

പരാദജീവശാസ്ത്രം പരാദങ്ങളെയും അവയുടെ ആതിഥേയരെയും അവതമ്മിലുള്ള ബന്ധങ്ങളെപ്പറ്റിയുമുള്ള പഠനമാണ്. ജീവശാസ്ത്രത്തിന്റെ ശാഖയായ പരാദജീവശാസ്ത്രം, ജീവികളോ അവയുടെ ആവാസവ്യവസ്ഥയൊ നിയന്ത്രിക്കുന്നില്ല. പകരം അവയുടെ ജീവിതത്തിന്റെ രീതിയാണ് നിയന്ത്രിക്കപ്പെടുന്നത്. ഇതിനർത്ഥം ഇത് മറ്റു ജീവശാസ്ത്രശാഖകൾ രൂപീകരിക്കാനിടയാക്കുന്നു. കോശജീവശാസ്ത്രം, കോശവിവരശാസ്ത്രം, കോശരസതന്ത്രം, തന്മാത്രാരസതന്ത്രം, രോഗപ്രതിരോധശാസ്ത്രം, ജനിതകശാസ്ത്രം, പരിണാമം, പരിസ്ഥിതിശാസ്ത്രം തുടങ്ങിയ ജീവശാസ്ത്രശാഖകളിൽനിന്നുമുള്ള സങ്കേതങ്ങൾ സ്വികരിക്കുന്നു.

"Humans are hosts to nearly 300 species of parasitic worms and over 70 species of protozoa, some derived from our primate ancestors and some acquired from the animals we have domesticated or come in contact with during our relatively short history on Earth".
കൃഷിയിലും മൃഗപരിപാലനത്തിലും ജലജീവിപരിപാലനത്തിലും വലിയ ധനനഷ്ടം സംഭവിക്കുവാനിടയാക്കുന്ന പരാദങ്ങളെപ്പറ്റി പഠിക്കുന്ന ശാസ്ത്രശാഖയാണിത്. 
ഇവയുടെ സ്പീഷിസുകളെപ്പറ്റി പഠിക്കുന്നതിന്റെ ഉദാഹരണങ്ങൾ: 

പരാദങ്ങളിൽനിന്നുമുള്ള മാംസ്യങ്ങളുടെ ഘടനയെപ്പറ്റിയുള്ള പഠനമാണ് ഘടനാപരാദജീവശാസ്ത്രം.

പരാദങ്ങൾ വളരെച്ചുരുങ്ങിയ എണ്ണം ആതിഥായജീവികളെ മാത്രമേ ആശ്രയിച്ചുവരുന്നുള്ളു. ഇത് പരാദജീവിശാസ്ത്രജ്ഞർക്ക് വളരെ പുരോഗമിച്ച ജീവഗണനാശാസ്ത്രത്തിന്റെ രീതിശാസ്ത്രമുപയോഗിക്കേണ്ടതായി വരുന്നുണ്ട്.

പരാദജീവികളിലെ അതിബൃഹത്തായ വൈവിദ്ധ്യം, അവയെ തരംതിരിക്കുന്നതിൽ ശാസ്ത്രജ്ഞന്മാർക്ക് വിഷമം നേരിടുന്നുണ്ട്. ഡി എൻ എ ഉപയോഗിച്ചുള്ള വർഗ്ഗീകരണം ഈയടുത്തകാലത്തു തുടങ്ങിയിട്ടുണ്ട്. ശാസ്ത്രജ്ഞർ ഈ സങ്കേതം ഉപയോഗിച്ച് പരാദങ്ങളെതരംതിരിക്കുന്നതിൽ വിജയിച്ചുവരുന്നുണ്ട്. അങ്ങനെ അവയെ കഴിയുന്നത്ര വ്യത്യസ്ത സ്പീഷിസുകളായി തരംതിരിച്ചുവരുന്നു.

"പരാദങ്ങളെപ്പറ്റിയും അവയുടെ ബാധയെപ്പറ്റിയുമുള്ള നമ്മുടെ അറിവ് ചരിത്രാതീതകാലംവരെ നീളുന്നു. പരാദങ്ങളെപ്പറ്റിയും അവയുടെ ബാധയെപ്പറ്റിയുമുള്ള വിവരണങ്ങൾ വളരെപ്പഴയ വരമൊഴികളിൽ കണ്ടെത്താവുന്നതാണ്. ഇവയുടെ തെളിവുകൾ ആർക്കിയോളജി വസ്തുക്കളിനിന്നും ലഭിച്ചിട്ടുണ്ട്".




</doc>
<doc id="359874" url="https://ml.wikipedia.org/wiki?curid=359874" title="സെമിനോൾ">
സെമിനോൾ

സെമിനോൾ (Seminole) അമേരിക്കൻ ഐക്യനാടുകളിലെ ഫ്ലോറിഡയിൽ പതിനെട്ടാം നൂറ്റാണ്ടിൽ വസിച്ചിരുന്ന തദ്ദേശീയ അമേരിക്കൻ ഇന്ത്യൻ വർഗ്ഗക്കാരിലെ ഒരു വർഗ്ഗമാണ്. ഇവരുടെ ആവിർഭാവം വ്യത്യസ്ത അമേരിക്കൻ ഇന്ത്യൻ ഗോത്രങ്ങളുടെ ഇടയിൽ നിന്നായിരുന്നു, പ്രത്യേകിച്ച് ഇന്നത്തെ ജോർജ്ജിയയിലും അലാബാമയിലുമുള്ള ക്രീക്ക് വർഗ്ഗത്തിൽ നിന്ന്.  

ഇവർ ഫെഡറലായി അംഗീകരിക്കപ്പെട്ട മൂന്ന് വ്യത്യസ്ത ഗോത്രങ്ങളിലുൾപ്പെട്ടതും അതേസമയം തികച്ചും സ്വതന്ത്രവുമായ വർഗ്ഗമാണ്. ഈ വർഗ്ഗത്തിലെ കൂടുതലാളുകളും ഒക്ലാഹോമയിൽ അധിവസിക്കുകയും ഒരു ചെറിയ ന്യൂനപക്ഷം മാത്രം ഫ്ലോറിഡയിലും വസിക്കുന്നു. സെമിനോൾ എന്ന പേര് “cimarrón” എന്ന സ്പാനിഷ് വാക്കിൻറെ അപഭ്രംശ്ശബ്‌ദമാണ്. ഈ വാക്കിൻറെ അർത്ഥം "റൺഎവേ" അല്ലെങ്കിൽ "വൈൽഡ് വൺ" എന്നൊക്കെയാണ്.

അമേരിക്കൻ ഭൂഖണ്ഡങ്ങളിലേയ്ക്കുള്ള യൂറോപ്യൻ കുടിയേറ്റങ്ങളുടെ ആദ്യ ദശകങ്ങളിൽ സെമിനോൾ വർഗ്ഗക്കാർ മറ്റ് ക്രീക്ക് ഗ്രൂപ്പുകളേക്കാൾ കൂടുതലായി സ്വതന്ത്രവും തങ്ങളുടെ സ്വന്തം സ്വത്വ ബോധം തിരിച്ചറിയുന്നവരുമായിരുന്നു. വളരെ അഭിവൃദ്ധിപ്രാപിച്ച ഒരു വാണിജ്യശൃംഖല ബ്രിട്ടീഷ് അധിനിവേശകാലത്തും രണ്ടാം സ്പാനീഷ് അധിനിവേശകാലത്തും ( ഏതാണ്ട് 1767–1821 കാലത്ത്) ഇവരുടെയിടെയിൽ നിലനിന്നിരുന്നു. ഇക്കാലത്ത് ഈ വർഗ്ഗം തൽപ്രദേശത്ത് പടർന്നു പന്തലിച്ചിരുന്നു. പതിനെട്ടാം നൂറ്റാണ്ടിൽ യൂറോപ്യൻ ആഫ്രിക്കൻ മിശ്രവർഗ്ഗക്കാരും (free black people) ഒളിച്ചോടിവന്ന മറ്റ് ആഫ്രിക്കൻ അടിമകളും സെമിനോൾ വില്ലേജുകൾക്കു സമീപം തമ്പടിച്ചിരുന്നു. പിൽക്കാലത്ത് ഇവർ ബ്ലാക്ക് സെമിനോളുകൾ എന്നറിയ്പ്പെട്ടു. ഇവരുടെയിടെയിൽ ആഫ്രോ-സെമിനോൾ ക്രിയോൾ (Afro-Seminole Creole) ഭാക്ഷ വികാസം പ്രാപിച്ചിരുന്നു. പത്തൊമ്പാതാം നൂറ്റാണ്ടിൽ ഇന്ത്യൻ ടെറിറ്ററിയിലേയ്ക്കു നീക്കം ചെയ്യപ്പെടുന്ന കാലത്തുടനീളം ഈ ഭാക്ഷയാണ് ഇക്കൂട്ടർ സംസാരിച്ചിരുന്നത്.

സെമിനോൾ സംസ്കാരം പ്രധാനമായും ഉരുത്തിരിഞ്ഞുവന്നത്, ക്രീക്ക് വംശത്തിൽനിന്നാണ്. ഇവരുടെ പ്രധാന ആഘോഷം ഗ്രീൻ കോൺ നൃത്തമാണ് (Green Corn Dance). മറ്റു പരമ്പരാഗതമായ പ്രധാന ആചാരങ്ങൾ ബ്ലാക്ക് ഡ്രിങ്ക് (black drink) ഉപയോഗിക്കുക, അനുഷ്ടാനങ്ങൾക്ക് പുകയില ഉപയോഗിക്കുക എന്നിവയൊക്കെയാണ്. ഫ്ലോറിഡയിലെ പരിതഃസ്ഥിതിയിൽ ഇവർ നാടൻ ശീലങ്ങൾ വികസിപ്പിച്ചെടുത്തിരുന്നു. തുറസായ സ്ഥലം രൂപീകരിച്ചെടുക്കുകയും ചിക്കീസ് (chickees) എന്നറിയപ്പെട്ടിരുന്നു ഓലമേഞ്ഞ വീടുകൾ ഉണ്ടാക്കുകയും ചെയ്തിരുന്നു. ചരിത്രപരമായി സെമിനോൾ ജനങ്ങൾ മസ്കോഗ്യൻ ഭാക്ഷാകുടുബത്തിൽപ്പെട്ട മിക്കാസുകി (Mikasuki ), ക്രീക്ക് ഭാക്ഷകളായിരുന്നു സംസാരിച്ചിരുന്നത്.

ബ്രിട്ടനിൽ നിന്നുള്ള സ്വതന്ത്ര്യത്തിനു ശേഷം ഐക്യനാടുകൾ 1819 ൽ സ്പെയിനിൽ നിന്ന് ഫ്ലോറിഡ സ്വന്തമാക്കി. ഇവിടെയുണ്ടായിരുന്ന യൂറോപ്യൻ കുടിയേറ്റക്കാർ സെമിനോൾ വർഗ്ഗക്കാരുടെ ഭൂമികൾ നേടിയെടുക്കുന്നതിൽ ശ്രദ്ധ ചെലുത്തി. 1818 മുതൽ 1858 വരെയുണ്ടായ സെമിനോൾ യുദ്ധങ്ങളുടെ സമയത്ത് 1823 ലെ മൌൾട്രി ക്രീക്ക് ഉടമ്പടിയനുസരിച്ച് (Treaty of Moultrie Creek) സെമിനോളുകൾ ഫ്ലോറിഡ ഉപദ്വീപിൻറെ മദ്ധ്യത്തിലുള്ള വിശാലമായ റിസർവ്വേഷനിലേയ്ക്ക് ഒതുക്കപ്പെടുകയും പിന്നീട് 1832 ലെ പെയ്‍നെസ് ലാൻറിംഗ് ഉടമ്പടി (Treaty of Payne's Landing -1832) പ്രകാരം പൂർണ്ണമായി ഈ പ്രദേശങ്ങളിൽ നിന്നു കുടിയൊഴിപ്പിക്കപ്പെടുകയും ചെയ്തു. 1842 ആയപ്പോഴേയ്ക്കും ഭൂരിഭാഗം സെമിനോൾ വർഗ്ഗക്കാരും മിസിസിപ്പി നദിയുടെ പടിഞ്ഞാറൻ ഭാഗത്തുള്ള ഇന്ത്യൻ ടെറിറ്ററിയിലേയക്കു ബലാൽക്കാരമായും നിർബന്ധപൂർവ്വമായും നീക്കം ചെയ്യപ്പെട്ടു. അമേരിക്കൻ ആഭ്യന്തരയുദ്ധകാലത്ത് ഒക്ലാഹോമയിലുള്ള സെമിനോളുകൾ കോൺഫെഡറസിയോടൊപ്പം (അടിമത്തത്തെ അനുകൂലിക്കുന്ന 7 സംസ്ഥാനങ്ങൾ; തെക്കൻ കരോലിന, മിസിസിപ്പി, ഫ്ലോറിഡ, അലാബാമ, ജോർജ്ജിയ, ലൂയിസിയാന, ടെക്സാസ് എന്നിവ) സഖ്യകക്ഷിയായി. ഇന്ന് റിസർവേഷനിൽ അധിവസിക്കുന്ന സെമിനോളുകൾ “സെമിനോൾ നേഷൻ ഓഫ് ഒക്ലാഹോമ” എന്ന പേരിൽ ഫെഡറലായി അംഗീകരിക്കപ്പെട്ടിരിക്കുന്നു. സെമിനോളുകളിലെ മറ്റു ഗോത്രങ്ങൾ അംഗീകാരമില്ലാത്ത സംഘങ്ങളായി തുടരുന്നു.       

മൂന്നാമത്തെ സെമിനോൾ യുദ്ധത്തിനു ശേഷം (1855–1858) ഏകദേശം 200 സെമിനോൾ വർഗ്ഗക്കാർ മാത്രമാണ് ഫ്ലോറിഡയിൽ അവശേഷിച്ചത്. ഇവർ തങ്ങളുടെ പരമ്പരാഗത ആചാരാനുഷ്ടാനങ്ങളെ പ്രത്യുത്ഥാനം ചെയ്യുന്നതിൽ ശ്രദ്ധിച്ചിരുന്നു. പത്തൊമ്പതാ നൂറ്റാണ്ടിൻറെ അവസാനത്തിൽ ഫ്ലോറിഡയിൽ അവശേഷിച്ച സെമിനോൾ വർഗ്ഗക്കാർ ഐക്യനാടുകളുമായി പരിമിതമായി തങ്ങളുടെ ബന്ധം പുനസ്ഥാപിക്കുകയും 1930 ൽ 5,000 എക്കർ (20 km)  റിസർവേഷൻ ഭൂമി നേടുകയും ചെയ്തു. 1940 വരെ ചുരുക്കം സെമിനോകൾ മാത്രമാണ് റിസർവ്വേഷനിലേയ്ക്കു മാറുവാൻ സന്നദ്ധരായത്. 1950 ൽ ഇവർ “സെമിനോൾ ട്രൈബ് ഓഫ്‍ ഫ്ലോറിഡ” എന്ന പേരിൽ ഫെഡറലായി അംഗീകരിക്കപ്പെടുകയും ചെയ്തു. തമൈമി ട്രെയിലിന് (Tamiami Trail) സമീപമുള്ള കൂടുതൽ തദ്ദേശീയ ജനങ്ങൾ 1962 ൽ “മിക്കാസുക്കീ ട്രൈബ്” (Miccosukee) എന്ന പേരിൽ ഫെഡറലായി അംഗീകരിക്കപ്പെട്ടു.   

1950 കളിൽ ഒക്ലാഹോമയിലും ഫ്ലോറിഡയിലുമുള്ള സെമിനോൾ വർഗ്ഗക്കാർ സമർപ്പിച്ച ഗോത്ര ഭൂമിയ്ക്കു മുകളിലുള്ള അവകാശവാദങ്ങൾ യോജിപ്പിച്ച് 1976 ലെ ഒത്തുതീർപ്പു വ്യവസ്ഥയിൽ പരിഗണിക്കപ്പെട്ടു. ഗോത്രങ്ങളുമായുള്ള ചർച്ചകൾക്കു പരസമാപ്തിയായത് 1990 ൽ മാത്രമാണ്.  


</doc>
<doc id="359877" url="https://ml.wikipedia.org/wiki?curid=359877" title="അസ്പരാഗസ് ദ്വീപ്">
അസ്പരാഗസ് ദ്വീപ്

യുണൈറ്റഡ് കിങ്ഡത്തിലെ ഒരു ദ്വീപാണ് അസ്പരാഗസ് ദ്വീപ്. മൗണ്ട്സ്ബേയുടെ കിഴക്കുഭാഗത്തു കിടക്കുന്നു. പ്രസിദ്ധ വിനോദസഞ്ചാര കേന്ദ്രമായ കൈനാൻസ് കോവിന്റെ ഉള്ളിലാണിത് സ്ഥിതിചെയ്യുന്നത്. ലിസാർഡ് ഉപദ്വീപിന്റെ കിഴക്കൻ ഭാഗത്താണ് ഈ സ്ഥലം. ഈ സ്ഥലത്തിനു അസ്പരാഗസ് ദ്വീപ് എന്നുപേര് വരാൻ കാരണം ഇവിടെയുള്ള അത്യപൂർവ്വമായി കാണപ്പെടുന്ന ഒരുതരം അസ്പരാഗസ് (wild asparagus (Asparagus prostratus) ആകുന്നു. 


</doc>
<doc id="359880" url="https://ml.wikipedia.org/wiki?curid=359880" title="ബറോ ദ്വീപ്">
ബറോ ദ്വീപ്

ഇംഗ്ലണ്ടിലെ കൂംബ്രിയായിലെ ബറോ ഇൻ ഫർണ്ണസ്സിലെ വാർഡ് ആണ് ബറോദ്വീപ്. ബ്രിട്ടിഷ് മെയിൻ ലാന്റിൽ നിന്നും വേർതിരിഞ്ഞ ദ്വീപ് ഭാഗമാണ് ബറോ. ഇതിന്റെ ഉത്തരഭാഗവും കിഴക്കൻ ഭാഗവും ഈ പട്ടണത്തിന്റെ ഡോക്ക് സിസ്റ്റം ചുറ്റിക്കിടക്കുന്നു. പടിഞ്ഞാറൻ ഭാഗത്ത് വാൾനി ചാനൽ ആകുന്നു. 2011ലെ ഈ വാർഡിലെ ജനസംഖ്യ 2616 ആകുന്നു. 

ഈ സ്ഥലത്തിന്റെ പേര് വന്നത് നോർസ് ഭാഷയിലെ വാക്കായ, ബാറ്-റെ യിൽ നിന്നാണെന്നു കരുതുന്നു. ഈ വാക്കിനർഥം Bare Island എന്നണ്. ഇതായിരിക്കാം ബറോ ആയി മാറിയത്. 1860കളിൽ ഈ ദ്വീപ് പ്രധാന പ്രദേശവുമായി രണ്ടു ഡോക്കുകൾ കൊണ്ട് ബന്ധിച്ചിരിക്കുന്നു. ബക്ക്ലൂയിഷ് ഡോക്ക്, ഡെവോൺഷ്യർ ഡോക്ക് എന്നിവയാണവ. ദ്വീപ് ഇപ്പോൾ ഓൾഡ് ബറോ എന്ന് അറിയപ്പെടുന്നു. 


</doc>
<doc id="359889" url="https://ml.wikipedia.org/wiki?curid=359889" title="റ്റ്‌സ്ഖാൽറ്റുബോ">
റ്റ്‌സ്ഖാൽറ്റുബോ

പശ്ചിമ-മധ്യ ജോർജ്ജിയയിലെ ലവണജല അരുവിയുള്ള ഒരു സുഖവാസ കേന്ദ്ര പട്ടണമാണ് റ്റ്‌സ്ഖാൽറ്റുബോ - Tskaltubo (Georgian: წყალტუბო). ഇമെറെതി പ്രവിശ്യയിലെ റ്റ്‌സ്ഖാൽറ്റുബോ നഗരസഭയുടെ ആസ്ഥാനമാണ് ഈ നഗരം. റഡോൺ-കാർബോണേറ്റ് ലവണങ്ങൾ അടങ്ങിയിട്ടുള്ള മിനറൽ വാട്ടറിന് പ്രസിദ്ധമാണ് ഈ പ്രദേശം. 33-35 ഡിഗ്രി സെൽഷ്യസ് പ്രകൃതി താപം നിലനിൽക്കുന്ന വെള്ളമാണ് ഇവ.
ബാൽനിയോതെറാപ്പി (കുളിയിലൂടെ ഉള്ള രോഗ ചിക്തസ) വഴി ഞരമ്പ്, അസ്ഥി, പേശി, തൊലി രോഗങ്ങൾക്കുള്ള ചികിത്സ ഇവിടത്തെ റിസോട്ടുകളിൽ നടക്കുന്നുണ്ട്. എന്നാൽ, 1970കൾ മുതൽ ശ്വസന തെറാപ്പി(സ്പീലിയോ തെറാപ്പി)യും ഇവിടെ നടക്കുന്നുണ്ട്. ഉപ്പു ഖനികളിൽ നിന്നുളള ധാതു പദാർത്ഥങ്ങൾ അടങ്ങിയ പൊടിപടലങ്ങൾ ഇല്ലാത്ത വായു ശ്വസിപ്പിച്ച് കൊണ്ടുള്ള ചികിത്സാ രീതിയാണിത്. ശ്വാസകോശ രോഗങ്ങൾക്ക് ഇവ പ്രയോജനകരമാണെന്ന് പറയപ്പെടുന്നു.
സോവിയറ്റ് യൂനിയൻ ഭരണം നടന്നിരുന്ന കാലത്ത് റ്റ്‌സ്ഖാൽറ്റുബോ ഏറെ പ്രസിദ്ധമായിരുന്നു. പ്രതിവർഷം ഏകദേശം 125,000 സന്ദർശകർ ഈ പ്രദേശത്ത് എത്തിയിരുന്നു. 
നിലവിലിൽ 700 സന്ദർശകർ മാത്രമാണ് പ്രതിവർഷം ഈ പ്രദേശത്ത് എത്തുന്നത്. 1993 മുതൽ ഇവിടത്തെ പല ആരോഗ്യ പരിപാലന കേന്ദ്രങ്ങളും അബ്ഖാസിയയിലെ വംശീയ സംഘർഷങ്ങളിൽ ഭവന രഹിതരായ 9000 ത്തോളം അഭയാർത്ഥികൾക്ക് താമസിക്കാനായി നൽകി.



</doc>
<doc id="359904" url="https://ml.wikipedia.org/wiki?curid=359904" title="അമുൻ">
അമുൻ

ഒരു പ്രധാന ഈജിപ്ഷ്യൻ ദൈവമാണ് അമുൻ. അമോൻ, അമെൻ എന്നീ പേരുകളിലും ഇദ്ദേഹം അറിയപ്പെടുന്നു (ഇംഗ്ലീഷ്: Amun also "Amon, Amen"; Greek "Ámmōn", "Hámmōn"). പുരാതന സാമ്രാജ്യം മുതൽക്കേ അമുനിനെ തന്റെ പത്നിയായ അമുനെറ്റ് സഹിതം ആരാധിച്ചു വരുന്നു. 11ആം രാജവംശത്തോടുകൂടി (c. 21st century BC) മോൺടുവിന് പകരമായി തീബ്സിന്റെ രക്ഷാദേവതയായി ഉയർന്നുവന്നു.

അഹ്മോസ് ഒന്നാമൻ (16th century BC) ഫറവോയുടെ ഭരണകാലത്ത് ഹൈക്സോസ് ജനതയ്ക്ക് എതിരെ തീബ്സിൽ അരങ്ങേറിയ വിപ്ലവത്തേതുടർന്ന് അമുൻ ദേവന്റെ ദേശീയ പ്രാധാന്യം വർദ്ധിച്ചു, സൂര്യ ദേവനായ റായുമായ് സംയോജിച്ച് അമുൻ-റാ അഥവാ അമുൻ-റെ എന്നൊരു സങ്കല്പവും പിന്നീടുണ്ടായി.

നവ സാമ്രാജ്യ കാലഘട്ടത്തിൽ ഈജിപ്ഷ്യൻ ദൈവസങ്കല്പത്തിൽ അമുൻ-റായ്ക്ക് സർവ്വപ്രധാനമായ സ്ഥാനമാണ് ഉണ്ടായിരുന്നത്. (എന്നാൽ  അഖ്നാതെൻ ഫറവോയുടെ കാലത്ത് ഈ സ്ഥിതി വത്യസ്ഥമായിരുന്നു). ദൈവങ്ങളുടെ രാജാവ് എന്ന സ്ഥാനവും അമുന്രായ്ക്ക് കൽപ്പിക്കപ്പെട്ടു. അവാസ്തവികമായ ഏകദൈവ വിശ്വാസം പോലെയായിരുന്നു അത്. മറ്റു ദേവന്മാരെയെല്ലാം അമുൻ റായുടെ പ്രതിപുരുഷന്മാരായാണ് കരുതിയത്. പുരാതന ഈജിപ്തിൽ ഒസീരിസ്, അമുൻ-റായുമാണ് ഏറ്റവും അധികം രേഖപ്പെടുത്തപ്പെട്ട ഈജിപ്ഷ്യൻ ദൈവങ്ങൾ.

ഈജിപ്ഷ്യൻ സാമ്രാജ്യത്തിലെത്തന്നെ പരമപ്രധാന ദൈവമായതിനാൽ, ഈജിപ്തിനു പുറത്തും അമുൻ റാ പരിചിതമായിരുന്നു. പുരാതന ഗ്രീസിലെ സിയൂസ് ദേവന് തത്തുല്യനായിരുന്നു ഈജിപ്റ്റിലെ അമുൻ റാ (സിയൂസ് അമോൻ)‌. 


</doc>
<doc id="359907" url="https://ml.wikipedia.org/wiki?curid=359907" title="അജിത് സിംഗ്">
അജിത് സിംഗ്

മുൻ ഇന്ത്യൻ പ്രധാനമന്ത്രിയായിരുന്ന ചരൺസിംഗിന്റെ മകൻ. 1987 ൽ ചരൺസിംഗ് മരണമടഞ്ഞപ്പോൾ ലോക്ദൾ പാർട്ടി അധ്യക്ഷനായി. 1939 ഫെബ്രുവരി 12 നു ഉത്തർപ്രദേശിലുള്ള മീററ്റിലാണു അജിത് സിംഗ് ജനിച്ചത്.

1986 ൽ അജിത് സിംഗ് രാജ്യസഭയിലേക്കു തിരഞ്ഞെടുക്കപ്പെട്ടു. 1987,1988 വർഷങ്ങളിൽ അദ്ദേഹം ലോക്ദൾ പാർട്ടിയുടെ പ്രസിഡന്റായിരുന്നു. 1989 ൽ ജനതാ ദൾ പാർട്ടിയുടെ ജനറൽ സെക്രട്ടറിയായി. 1989 ൽ ഉത്തർപ്രദേശിലെ ബാക്പത് ലോകസഭാ മണ്ഡലത്തിൽ നിന്നും അജിത് സിംഗ് ലോകസഭയിലേക്കു തിരഞ്ഞെടുക്കപ്പെട്ടു. 1989 ഡിസംബർ മുതൽ 1990 നവംബർ വരെ വി.പി.സിങ് മന്ത്രിസഭയിൽ വ്യവസായിക മന്ത്രിയായിരുന്നു. 1991 ലെ പൊതു തിരഞ്ഞെടുപ്പിൽ മത്സരിച്ച് അജിത് സിങ് വീണ്ടും ലോകസഭയിലെത്തിച്ചേർന്നു. 1996 ൽ വീണ്ടും തിരഞ്ഞെടുക്കപ്പെട്ടെങ്കിലും, 1998 ൽ പരാജയപ്പെട്ടു. പി.വി.നരസിംഹറാവു മന്ത്രിസഭയിൽ വളരെ ചുരുങ്ങിയ കാലം മാത്രം ഭക്ഷ്യ വകുപ്പിന്റെ ചുമതലയുള്ള കേന്ദ്രമന്ത്രിയായിരുന്നു.

1998 ലെ തിരഞ്ഞെടുപ്പു പരാജയത്തിനു ശേഷം, അജിത് സിംഗ് രാഷ്ട്രീയ ലോക് ദൾ എന്നൊരു പാർട്ടി രൂപീകരിച്ചു. പിന്നീട് 1999,2004, 2009 പൊതു തിരഞ്ഞെടുപ്പുകളിൽ മത്സരിച്ച് വീണ്ടും ലോകസഭയിലെത്തി. 2001 മുതൽ 2003 വരെയുള്ള കാലഘട്ടത്തിൽ അടൽ ബിഹാരി വാജ്പേയ് മന്ത്രി സഭയിൽ കൃഷി വകുപ്പ് മന്ത്രിയായിരുന്നു. 2011 ൽ യു.പി.എ സർക്കാരിൽ വ്യോമയാന വകുപ്പു മന്ത്രിയായി സേവനമനുഷ്ഠിച്ചിട്ടുണ്ട്.

ഡെറാഡൂണിലെ കേണൽ ബ്രൗൺ കേംബ്രിഡ്ജ് സ്കൂളിലായിരുന്നു പ്രാഥമിക വിദ്യാഭ്യാസം. ലക്നൗ സർവകലാശാലയിൽ നിന്നും ബി.എസ്സ്.സി ബിരുദം കരസ്ഥമാക്കി. ഐ.ഐ.ടി ഖരക്പൂറിൽ നിന്നും ബി.ടെക് ബിരുദവും, അമേരിക്കയിലെ ഇല്ലിനോയിസ് സർവ്വകലാശാലയിൽ നിന്നും ബിരുദാനന്തരബിരുദവും കരസ്ഥമാക്കി. 1960 കാലഘട്ടത്തിൽ പ്രശസ്ത ഐ.ടി കമ്പനിയായ ഐ.ബി.എമ്മിൽ ജോലി ചെയ്തിരുന്ന പ്രഥമഇന്ത്യാക്കാരനുമായിരുന്നു അജിത് സിംഗ്.

രാധികാ സിങ് ആണു ഭാര്യ. ഒരു ആൺകുട്ടിയും, രണ്ടു പെൺകുട്ടികളുമുണ്ട്. മകൻ ജയന്ത് ചൗധരി, ഉത്തർപ്രദേശിലെ മധുര മണ്ഡലത്തിൽ നിന്നും ലോകസഭയിലേക്കു തിരഞ്ഞെടുക്കപ്പെട്ടു.


</doc>
<doc id="359908" url="https://ml.wikipedia.org/wiki?curid=359908" title="കിസാൻ ഘട്ട്">
കിസാൻ ഘട്ട്

മുൻ പ്രധാനമന്ത്രിയായിരുന്ന ചരൺസിംഗിന്റെ സമാധി. 1987-ൽ മരണമടയുന്നതുവരെ അദ്ദേഹം ലോക്ദളിന്റെ പ്രതിപക്ഷനേതാവായിരുന്നു. മരണശേഷം അദ്ദേഹത്തിന്റെ മകൻ അജിത് സിംഗ് പാർട്ടി അദ്ധ്യക്ഷനായി. കർഷകരുമായി ബന്ധപ്പെട്ട ആവശ്യങ്ങൾ നേടിയെടുക്കുന്നതിൽ ചരൺസിംഗ് കാണിച്ച ശുഷ്കാന്തിയെ മാനിച്ച് ദില്ലിയിലെ അദ്ദേഹത്തിന്റെ സമാധി കിസാൻ ഘട്ട് എന്ന് നാമകരണം ചെയ്യപ്പെട്ടു. ഇദ്ദേഹത്തിന്റെ ജന്മദിനമായ ഡിസംബർ 23 ദേശീയ കർഷകദിനമായി ആചരിക്കുന്നു.


</doc>
<doc id="359910" url="https://ml.wikipedia.org/wiki?curid=359910" title="നിഷാദ് റാവുത്തർ">
നിഷാദ് റാവുത്തർ

കേരളത്തിലെ ഒരു ടെലിവിഷൻ ജേർണലിസ്റ്റാണ് നിഷാദ് റാവ്ത്തർ. ഇപ്പോൾ മീഡിയാവൺ ചാനലിൽ മാധ്യമപ്രവർത്തകനായും വാർത്താ അവതാരകനായും ജോലി ചെയ്യുന്നു. റിപ്പോർട്ടർ ടിവിയിലും ജയ്ഹിന്ദ് ടിവിയിലും ഏറെക്കാലം അവതാരകനായി പ്രവർത്തിച്ചു. 2007ൽ ജയ്ഹിന്ദ് ടിവിയിലൂടെയാണ് www.jaihindtvonline.in മാധ്യമപ്രവർത്തനരംഗത്ത് തുടക്കം. രണ്ടായിരത്തി എട്ടിൽ മികച്ച വാർത്താ വിവരണത്തിന് സംസ്ഥാന സർക്കാരിൻറെ പുരസ്കാരം നേടി. കോട്ടയം കാഞ്ഞിരപ്പള്ളി സ്വദേശിയാണ്. ചങ്ങനാശേരി എൻഎസ്എസ് ഹിന്ദു കോളെജ്, കോട്ടയം പ്രസ്ക്ലബ് എന്നിവിടങ്ങളിൽ പഠനം. പദ്മ മേനോനാണ് ഭാര്യ

</doc>
<doc id="359914" url="https://ml.wikipedia.org/wiki?curid=359914" title="കാടികളി">
കാടികളി

ഒരു കേരളീയ വിനോദമാണ് 'കാടികളി'. മുൻകാലങ്ങളിൽ പെൺകുട്ടികൾക്ക് പ്രിയപ്പെട്ട ഒരു കളിയായിരുന്നു ഇത്. 'നക്കിക്കളി'യെന്നും 'പല്ലാംകുഴി'യെന്നും ഇതിന് പേരുണ്ട്.

കനമുള്ള പലകക്കഷണത്തിലാണ് പൊതുവേ പല്ലാംകുഴികളുണ്ടാക്കുന്നത്. കാടിപ്പലകയെന്നും ഇവ അറിയപ്പെടുന്നു. പിച്ചള കൊണ്ടുള്ള പലകയും പണ്ടുകാലത്ത് ഉപയോഗിച്ചിരുന്നു. രണ്ട് വരികളിലായി ഏഴു വീതം കുഴികളാണ് ഈ പലകയിൽ ഉണ്ടാവുക. മഞ്ചാടിക്കുരുവോ പുളിങ്കുരുവോ കരുവായി ഉപയോഗിക്കുന്നു.

ഓരോ കുഴിയിലും നാലു വീതം കരുക്കൾ ഇടുന്നു. ഓരോ ഭാഗത്തേയും കുഴികൾ ആ ഭാഗത്തിരിക്കുന്നയാൾക്ക്. കളി തുടങ്ങുന്നയാൾ അയാളുടെ ഏതെങ്കിലും ഒരു കുഴിയിലെ കരുക്കൾ എടുത്ത് തുടർന്നുള്ള ഓരോ കുഴിയിലും ഓരോന്നു വീതം ഇടുന്നു. നാലാമത്തെ കുഴിയിൽ എത്തുമ്പോൾ കരു തീരുന്നു. അടുത്ത കുഴിയിൽ നിന്ന് കരുക്കൾ എടുത്ത് കളി തുടരുന്നു. ഇങ്ങനെ ഇട്ടു വരുമ്പോൾ കരുക്കൾ തീരുകയും അടുത്ത കുഴി ശൂന്യമായിരിക്കുകയും ചെയ്താൽ അതിനടുത്ത കഴിയിലെ കരുക്കൾ മുഴുവൻ അയാൾക്ക് സ്വന്തമാക്കാം. തുടർന്ന് അടുത്തയാൾ കളിക്കുന്നു. കരു മുഴുവൻ തീരുന്നതുവരെ കളി തുടരുന്നു. കരുവിന്റെ എണ്ണം കണക്കുകൂട്ടി എതിരാളിയുടെ കരുക്കൾ പരമാവധി സ്വന്തമാക്കുന്നതിലാണ് കളിയുടെ വിജയം.


</doc>
<doc id="359920" url="https://ml.wikipedia.org/wiki?curid=359920" title="വിഷാദ രോഗങ്ങളും ഉന്മാദ വിഷാദ രോഗങ്ങളും">
വിഷാദ രോഗങ്ങളും ഉന്മാദ വിഷാദ രോഗങ്ങളും

മൂഡ്‌ ഡിസോഡർ പ്രധാനമായും രണ്ടു തരത്തിലുണ്ട് - 

ഒരാളുടെ വൈകാരിക അവസ്ഥ, അഥവാ മൂഡിൽ, അത്യാഹ്ലാദം, അതികഠിനമായ ദുഃഖം എന്നിങ്ങനെ കാര്യമായ വ്യതിയാനങ്ങൾ ഉണ്ടാവുന്ന അവസ്ഥ ആണ് ഉന്മാദ വിഷാദ രോഗം അഥവാ ബൈപോളാർ മൂഡ്‌ ഡിസോഡർ. വിഷാദരോഗത്തിലാവട്ടെ അതികഠിനമായ ദുഃഖം ആണ് പ്രധാനമായും ഉണ്ടാവുന്നത്.


</doc>
<doc id="359923" url="https://ml.wikipedia.org/wiki?curid=359923" title="റോബർട്ട് എം ഗാഗ് നെ">
റോബർട്ട് എം ഗാഗ് നെ

പ്രശസ്തനായ അമേരിക്കൻ വിദ്യാഭ്യാസ മനശാസ്ത്രജ്ഞനാണ് റോബർട്ട് മിൽസ് ഗാഗ്നെ (ആഗസ്റ്റ് 21, 1916 – ഏപ്രിൽ‍ 28, 2002)കണ്ടീഷൻസ് ഓഫ് ലേണിംഗ് എന്നതിലൂടെയാണ് അദ്ദേഹം പ്രശസ്തനായത്.രണ്ടാം ലോകയുദ്ധ കാലത്ത് അമേരിക്കയുടെ എയർ ക്രോപ്സ് പരിശീലക പൈലറ്റായ സമയത്താണ് ഗാഗ്നെ തൻറെ ബോധനത്തിൻറെ ശാസ്ത്രം വികസിപ്പിച്ചെടുത്തത്.നല്ല ബോധനം (അധ്യാപനം)എങ്ങനെയായിരിക്കണമെന്നത് സംബന്ധിച്ച് അദ്ദേഹം ധാരാളം പഠനം ഇക്കാലത്ത് നടത്തി. കംപ്യൂട്ടർ അധിഷ്ഠിതമാക്കിയുള്ള ബോധനത്തെ സംബന്ധിച്ചും ഗാഗ്നെ പഠനങ്ങൾ നടത്തിയിരുന്നു.

മാസാച്യുസെറ്റ്സിലെ ഉത്തര ആൻഡോവറിൽ ഹൈസ്കൂൾ പഠനകാലത്ത് ഗാഗ്നെ ഒരു മനശാസ്ത്രജ്ഞനാകാൻ തീരുമാനിച്ചു.ഇക്കാലത്ത് ധാരാളം മനശാസ്ത്ര പുസ്തകങ്ങൾ അദ്ദേഹം വായിച്ചിരുന്നു.മനുഷ്യ ജീവൻറെ പ്രശ്നത്തിനുള്ള ആശ്വാസം കണ്ടെത്താൻ മനശാസ്ത്രത്തിൻറെ ശാസ്ത്രത്തിന് കഴിയുമെന്ന് 1932 ൽ അദ്ദേഹം തൻറെ വാലിഡേറ്ററി പ്രസംഗത്തിൽ പ്രസ്താവിക്കുകയുണ്ടായി. 1937 ലൽ യെൽ സർവകലാശാലയിൽ പഠിക്കാൻ അദ്ദേഹത്തിന് സ്കോളർഷിപ്പ് ലങിച്ചു.ബ്രൗൺ സർവകലാശയിൽ നിന്നാണ് പിഎച്ച്ഡി ബിരുദം പൂർത്തിയാക്കിയത്.ഇക്കാലത്ത് "conditioned operate response" എന്നതിനെ കുറിച്ച് അദ്ദേഹം പഠനം നടത്തി.കണക്ടികട്ട് കോളേജ് ഫോർ വിമൺ എന്ന കോളേജിൽ 1940 ൽ അധ്യാപകനായി ജോലിയിൽ പ്രവേശിച്ചു.
പഠനത്തിൻറെ വിവിധ പ്രക്രിയകളെയും ഘട്ടങ്ങളെയും കുറിച്ചാണ് ഗാഗ്നെ പഠനം നടത്തിയത്.പഠിതാവിൻറെ ആവശ്യത്തെ തൃപ്തിപ്പെടുത്തുന്ന രീതിയിലായിരിക്കണം അധ്യാപനം.



</doc>
<doc id="359924" url="https://ml.wikipedia.org/wiki?curid=359924" title="ഉർബാക്കോഡോൺ">
ഉർബാക്കോഡോൺ

ട്രൂഡോൺടിട് (troodontid) എന്ന് വിശേഷിപ്പിക്കപ്പെടുന്ന വിഭാഗത്തിൽപ്പെടുന്ന ഒരു ദിനോസർ ആണ് ഉർബാക്കൊഡോൺ.
ഈ ജീവിയുടെ അവശിഷ്ടകണ്ടെത്തലിൽ പങ്കെടുത്ത ശാസ്ത്രജ്ഞമാരെ ആദരിച്ചാണ് പേര് നൽക്കപ്പട്ടത്. Uzbekishtan, Russia, Britain, America, Canada എന്നീ രാജ്യങ്ങളുടെ സംയുക്ത സംരംഭത്തെയാണ് URBAC സൂചിപ്പിക്കുന്നത്. Odon എന്നത് പല്ലുകളെ കുറിക്കുന്നു. പല്ലുകളടങ്ങിയ കീഴ്താടിയുടെ ഒരു ഭാഗം മാത്രമാണ് കണ്ട്കിട്ടിയിട്ടുള്ളത്.

ഉസ്ബെകിസ്താനിലെ Kyzylkum മരുഭൂമിയിലെ ഇറ്റെമിർ പ്രദേശത്ത് 2007ലാണ് ഏക സ്പെസിമൻ കണ്ടെത്തിയത്. ഈ പ്രദേശത്തെ മാനിച്ചാണ് ഉപവർഗ്ഗത്തിനു ഉർബാക്കോഡോൺ ഇറ്റെമിറെൻസിസ് (Urbacodon itemirensis,)എന്ന് പേരിട്ടിരിക്കുന്നത്.
ഇടത് കീഴ്താടിയുടെ ദന്തഭാഗം മാത്രമാണ് ഇത് വരെ ലഭിച്ച അവശിഷ്ടം. 79.2cm നീളമുള്ള ഈ അവശിഷ്ട ഭാഗം 32 പല്ലുകളും ഉൾകൊള്ളുന്നു. പല്ലുകളൂടെ ഘടനയും വലിപ്പവും വച്ച് നോക്കുമ്പോൾ ഈ ജന്തു മാംസംതീനിയായിരുന്നെന്ന് അനുമാനിക്കുന്നു.
1.5മീറ്റർ നീളവും, 10 കിലോ തൂക്കവുമുള്ള ദിനോസർ ആയിരുന്നിരിക്കണം ഈ ജന്തു.


</doc>
<doc id="359927" url="https://ml.wikipedia.org/wiki?curid=359927" title="ടിന ടർണർ">
ടിന ടർണർ

ബ്രിട്ടണിൽ ജനിച്ചു വളർന്ന ഒരു ഗായികയും നർത്തകിയും അഭിനേതാവും എഴുത്തുകാരിയുമാണ് ടിന ടർണർ (ജനനം അന്ന മേ ബുള്ളോക്ക്; നവംബർ 26, 1939)
ഏറ്റവും കൂടുതൽ ആൽബങ്ങൾ വിറ്റഴിച്ചിട്ടുള്ള കലാകാരികളിൽ ഒരാളായ ടിന "ക്യൂൻ ഓഫ് റോക്ക് എൻ റോൾ" എന്നാണ് വിളിക്കപ്പെടുന്നത്. ഏറ്റവും കൂടുതൽ വിജയിച്ച വനിതാ റോക്ക് എൻ റോൾ കലാകാരിയായ ഇവർ, 8 ഗ്രാമി പുരസ്കാരം നേടിയിട്ടുണ്ട്. ചരിത്രത്തിൽ ഏറ്റവും കൂടുതൽ സംഗീത കച്ചേരികളുടെ ടിക്കറ്റ് വിറ്റഴിച്ച ഏകാംഗ കലാകാരി ടിന ടർണർ ആണ്. 18 കോടികളിലധികം ആൽബങ്ങൾ ലോകമെമ്പാടുമായി വിറ്റഴിച്ചിട്ടുള്ള ഇവർ ഏറ്റവും കൂടുതൽ ആൽബങ്ങൾ വിറ്റഴിച്ചിട്ടുള്ള കലാകാരികളിൽ ഒരാളാണ് തന്റെ എനർജെറ്റിക്കായ സ്റ്റേജിലെ പ്രകടനം കൊണ്ടും ശക്തമായ ആലപന ശൈലി കൊണ്ടും നീണ്ട സംഗീത ജീവിതം കൊണ്ടും ശ്രദ്ധേയ ആയ ഇവരെ 1991-ൽ റോക്ക് ആൻഡ് റോൾ ഹോൾ ഓഫ് ഫെയിംൽ ചേർത്തിട്ടുണ്ട്..


</doc>
<doc id="359928" url="https://ml.wikipedia.org/wiki?curid=359928" title="ഫയർമാൻ">
ഫയർമാൻ

അഗ്നിബാധയെ ചെറുക്കുന്നതിനായി പരിശീലനം സിദ്ധിച്ച രക്ഷാപ്രവർത്തകനാണ് ഫയർമാൻ. അഗ്നിബാധയിൽ നിന്നുള്ള രക്ഷാപ്രവർത്തനാമാണ് ഫയർമാൻറെ പ്രധാന ചുമതലയെങ്കിലും ഏതുതരത്തിലുള്ള അപകട സാഹചര്യങ്ങളിലും ദുരന്തമുഖങ്ങളിലും രക്ഷാപ്രവർത്തനം നടത്തുക എന്നതും ഫയർമാൻറെ കടമയാണ്. ഗ്രാമ-നഗര വ്യത്യാസമില്ലാതെ ലോകത്ത് എല്ലായിടത്തും ഫയർമാൻറെ സേവനം ആവശ്യമാണ്‌. മിക്ക രാജ്യങ്ങളിലും സർക്കാർ സംവിധാനത്തിൻറെ ഭാഗമായുള്ള വകുപ്പിന് കീഴിലാണ് ഫയർമാൻ പ്രവർത്തിക്കുന്നത്. ചില രാജ്യങ്ങളിൽ സന്നദ്ധസേവകരായുള്ള ഫയർമാൻമാരുമുണ്ട്.


</doc>
<doc id="359936" url="https://ml.wikipedia.org/wiki?curid=359936" title="വെള്ളാട്ടഞ്ചൂർ">
വെള്ളാട്ടഞ്ചൂർ

കേരളത്തിലെ തൃശൂർ ജില്ലയിലുള്ള ഒരു ചെറിയ ഗ്രാമമാണ് വെള്ളാട്ടഞ്ചൂർ. കേച്ചേരി പുഴയുടെ തീരത്താണ് ഈ ഗ്രാമം നിലകൊള്ളുന്നത്. തൃശൂർ ടൗണിൽ നിന്നും 25 കിലോമീറ്റർ ദൂരമുണ്ട് ഈ ഗ്രാമത്തിലേക്ക്. ഇവിടെയുള്ള ജനങ്ങൾ പ്രധാനമായും ചെയ്യുന്നത് കൃഷിയാണ്. ഹിന്ദുക്കളും ക്രിസ്ത്യാനികളും കൂടുതൽ ഉള്ള പ്രദേശമാണിത്. 

2001 ലെ സെൻസസ് പ്രകാരം വെള്ളാട്ടഞ്ചൂർ ഗ്രാമത്തിലെ ആകെയുള്ള ജനസംഖ്യ 6637ആണ്. അതിൽ 3194 പുരുഷന്മാരും 3443 സ്ത്രീകളും ആണ്. 

പ്രധാനമായി 3 ക്ഷേത്രങ്ങളാണ് ഉള്ളത് ഒരു പള്ളിയും.



</doc>
<doc id="359942" url="https://ml.wikipedia.org/wiki?curid=359942" title="വിരുപ്പക്ക">
വിരുപ്പക്ക

കേരളത്തിലെ തൃശൂർ ജില്ലയിലുള്ള ഒരു ഗ്രാമമാണ് വിരുപ്പക്ക. . അവിടെ ഒരു സഹകരണ നൂൽനൂൽപ്പ്ശാലയുണ്ട്. പെരാപെര ഡാം ഈ ഗ്രാമത്തിന്റെ ഭാഗമാണ്. തെക്കുംകര പഞ്ചായത്തിലുൾപ്പെടുന്നതാണ് വിരുപ്പക്ക ഗ്രാമം. 



</doc>
<doc id="359946" url="https://ml.wikipedia.org/wiki?curid=359946" title="അബാബ്കോ (ചോപ്‍ടാങ്ക്) വർഗ്ഗം">
അബാബ്കോ (ചോപ്‍ടാങ്ക്) വർഗ്ഗം

അമേരിക്കൻ ഐക്യനാടുകളിലെ ചെസാപീക് ഉൾക്കടലിൽ (Chesapeake Bay) പതിക്കുന്ന ചോപ്റ്റാങ്ക് നദിയ്ക്കു സമീപം മേരിലാൻറിൻറെ കിഴക്കൻ തീരങ്ങളിൽ ഡെൽമാർവ (Delmarva) ഉപദ്വീപിൽ അധിവസിച്ചിരുന്ന തദ്ദേശീയ ഇന്ത്യൻ വർഗ്ഗമായിരുന്നു അബാബ്കോ. ലോവർ ചോപ്‍ടാങ്ക് നദീതടത്തിനു സമാന്തരമായുള്ള പ്രദേശമായിരുന്നു പ്രധാന അധിവാസമേഖല.  ഈ അധിവാസ മേഖലയിൽ ഇന്നത്തെ ടാൽബട്ട് (Talbot), ഡോർച്ചെസ്റ്റർ (Dorchester), കരോലിൻ (Caroline) കൌണ്ടികളും ഉൾപ്പെട്ടിരുന്നു. ഇവർ ചോപ്‍ടാങ്ക് ഇന്ത്യൻസ് എന്ന പേരിലും അറിയപ്പെട്ടിരുന്നു. കിഴക്കൻ അൽഗോങ്കിയൻ ഉപഗോത്രമായിരുന്നു ഇവരെന്നാന്നാണ് വിശ്വസിക്കപ്പെടുന്നത്. 1765 ൽ പ്രസിദ്ധീകരിക്കപ്പെട്ട തോമസ് ബേകണ് (Thomas Bacon) തൻറെ "ലാസ് ഓഫ് മേരിലാൻറ്" (Laws of Maryland) എന്ന് പുസ്തകത്തിലാണ് ഇവരെപ്പറ്റി ആദ്യപരാമർശനമുണ്ടാകുന്നത്. 

ഇവർ ചോപ്റ്റാങ്ക് വർഗ്ഗത്തിൻറെ ഒരു ഉപവിഭാഗമായി ചില ചരിത്രകാരന്മാർ കണക്കുകൂട്ടുന്നു. ചോപ്റ്റോങ്ക് വംശത്തിൽ അബാബ്കോ, ഹുട്സാവാപ് (Hutsawap), ടെക്വാസിമോ (Tequassimo) എന്നിങ്ങനെ മൂന്ന് അവാന്തരവിഭാഗങ്ങളുണ്ടായിരുന്നുവെന്നാണ് ഇവരുടെ മതം. 1600 കളിലെ ജോൺ സ്മിത്തിൻറെ ചെസാപീക്ക് ഉൾക്കടൽ മേഖലയിലെ (Chesapeake) പര്യവേക്ഷണ രേഖകളിൽ ഈ വർഗ്ഗത്തെക്കുറിച്ച് പരാമർശിക്കപ്പെട്ടിട്ടില്ല. 1837 ആയപ്പോഴേയ്ക്കും ഈ വർഗ്ഗം ഒന്നാകെ അംഗബലം ക്ഷയിച്ച് ഏതാനും ചില വ്യക്തികൾ മാത്രം ബാക്കിയായി. ഇവർതന്നെ യഥാർത്ഥ അബാബ്കോകൾ മറ്റ് ഇന്ത്യൻ ഗോത്രങ്ങളുമായും ആഫ്രിക്കൻ വംശജരുമായി ലയിച്ചുള്ള മിശ്രവംശമായിരുന്നു.    

അലോങ്കിയൻ ഭാക്ഷ സംസാരിച്ചിരുന്ന ചോപ്‍റ്റോക് ഇന്ത്യൻസ് സ്വതന്ത്രവർഗ്ഗമായിരുന്നുവെങ്കിലും സാസ്ക്കാരികമായും ഭാഷാപരമായും ഇവർ തൊട്ടു തെക്കുള്ള വിശാല പാരമൌണ്ട് ചീഫ്ഡമായ നാൻറികോക്ക് വംശത്തോട് ബന്ധപ്പെട്ടിരുന്നു. കിഴക്കൻ തീരങ്ങളിൽ ഇവർക്കായിരുന്നു പ്രാമുഖ്യം.  ഇംഗ്ളീഷ് കുടിയേറ്റക്കാരുടെ ആഗമനത്തോടെ ഗോത്രങ്ങളുടെ ചരിത്രം വിവിധ പാതകളിലേയ്ക്കു വഴിതിരിഞ്ഞുപോയി. ചൊപ്റ്റ്ങ്ക് വർഗ്ഗക്കാർ യൂറോപ്യൻ അധിനിവേശകരുമായി നല്ല ബന്ധത്തിലായിരുന്നു. വിജാതീയ വിവാഹബന്ധങ്ങളിലൂടെയും മറ്റും ഇവരിൽ ഏതാനുംപേർ മുഖ്യധാരാ സമൂഹത്തിലെത്തിച്ചേർന്നു. ഏതാനും പിൻതുടർച്ചക്കാർ നിലനിന്നുവെങ്കിലും മറ്റനേകം ചെറിയ ഗോത്രവർഗ്ഗങ്ങളെപ്പോലെ ഒരു പ്രത്യേക സമൂഹമായി നിലനില്ക്കാനുള്ള ശ്രമം അവർ എന്നെന്നേയ്ക്കുമായി അവസാനിപ്പിച്ചു. ചോപ്ടാങ്ക്, മെരിലാൻറ്, ചോപ്റ്റാങ്ക് മിൽസ്, ഡിലാവെയർ എന്നീ പേരുകൾ നദിയുടെ പേരിൽ നിന്നാണുത്ഭവിച്ചത്.       

ആദ്യകാല വെള്ളക്കാരായ കുടിയേറ്റക്കാർ എത്തിയ കാലത്ത് ഒരു ചൊപ്റ്റാങ്ക് ഇന്ത്യൻ ഗോത്രത്തലവൻറെ പേരായിരുന്നു യഥാര്ത്ഥത്തിൽ അബാബ്കോ എന്ന നാമം. സാൻറി ഹിൽ പോയിന്റ്  (കേംബ്രിഡ്ജിന് പടിഞ്ഞാറ്) മുതൽ എൽ ഡോൺ (ഇന്നത്തെ ബോണ്ണി ബ്രൂക്ക്) വരെ, ഇന്നത്തെ കേംബ്രിഡ്ജ് ഉൾപ്പെടെയുള്ള പ്രദേശത്തായിരുന്നു അദ്ദേഹവും ജനങ്ങളും അധിവസിച്ചിരുന്നത്. ഈ പ്രദേശം 40 മാച്ച് കോട്ടുകൾക്കു (ഒറ്റ വൂളൻ ബ്ലാങ്കറ്റ് ഉപയോഗിച്ചു നിർമ്മിക്കുന്നതും ശരീരം മൂടിപ്പൊതിയുന്ന ഒറ്റവസ്ത്രം) പകരമായി ഇംഗ്ലീഷുകാർ ഇവരിൽ നിന്നു കൈവശപ്പെടുത്തി. ആദ്യകാല കുടിയേറ്റക്കാർ ഈ വർഗ്ഗത്തിൻറെ രാജാവിൻറെ പേര് വർഗ്ഗത്തെ മുഴുവനായി സൂചിപ്പിക്കുവാൻ ഉപയോഗിച്ചുവന്നു. അതോടൊപ്പം അവരുടെ വില്ലേജ് “കിങ്ങ് അബാബ്കോസ് ടൌൺ” എന്നും അറിയപ്പെട്ടു. ചോപ്‍ടാങ്ക് ഇന്ത്യൻസ് എന്ന പേരിലും ഈ വർഗ്ഗം അറിയപ്പെട്ടു. ചോപ്‍ടാങ്ക് എന്ന വാക്ക് നാൻറികോക്ക ഭാക്ഷയിലെ ""tshapetank"" നിന്ന് ഉടലെടുത്തതാണ്. ഇതിനർത്ഥം "a stream that separates" അഥവാ "place of big current" എന്നൊക്കെയാണ്. 

വെള്ളക്കാർ എത്തിയതിനു ശേഷം അബാബ്കോകൾ ഏകദേശം 1600 പേരായി ചുരുങ്ങി. 1669 ലും 1671 ലുമായി, ചോപ്റ്റാങ്ക്സ്, ഹറ്റ്സാവാപ്, ടെക്വിസ്സിനോ ചീഫുകൾക്കൊപ്പം ചേർന്ന് അബാബ്കോ വർഗ്ഗക്കാർ കുടിയേറ്റക്കാരുമായി ആദ്യ സമാധാനഉടമ്പടിയുണ്ടാക്കുകയും ചൊപ്റ്റാങ്ക് റിസർവ്വേഷൻ (McCallister) ഈ വർഗ്ഗങ്ങൾക്കായി മാത്രം നീക്കിവയ്ക്കുവാൻ ഈ സമാധാന ഉടമ്പടി ഒപ്പുവച്ചതിലൂടെ സാധിച്ചു. 

1676 ൽ ഹറ്റ്സാവാപ്, ടെക്വിസ്സിനോ ഗോത്രങ്ങളോടൊപ്പം ചേർന്ന് ചീഫ് അബാബ്കോ, ഇംഗ്ലീഷുകാരുടെയു നാൻറികോക്ക് ‘രാജാവ്’ “ഉന്നകോകാസിമ്മോണും” ഇടയില് ഒരു മധ്യസ്ഥൻ ആയി പ്രവർത്തിച്ചു. 1669 ലെ സമാധാന ഉടമ്പടിയുടെ കാലത്ത് ഡിലാവെയർ”(മിൻക്വാസ്)  വർഗ്ഗക്കാർ അവശിഷ്ട “വിക്കാമിസ്സെസ്” (Wickamisses) വർഗ്ഗവുമായി സഖ്യം ചെയ്ത് ചോപ്ടാങ്ക് വർഗ്ഗക്കാരെ ഉപദ്രവിച്ചിരുന്നു. എന്നിരുന്നാലും അബാബ്ക്കോ വർഗ്ഗക്കാരുടെ പ്രധാന ശത്രുക്കൾ സെനെക്കാസ് (Senecas) (വടക്കൻഇന്ത്യൻസ്) ആയിരുന്നു. സെനെക്കാസ് വർഗ്ഗക്കാർ ചോപ്റ്റാങ്കുകളെ തടവുകരായി പിടിച്ചിരുന്നു. 1683 ൽ ഇംഗ്ലീഷ് കുടിയേറ്റക്കാരുടെ മദ്ധ്യസ്ഥതയില് ആകെയുള്ള തടവുകാരിൽ നിന്ന് 14 ചോപ്ടാങ്ക് തടവുകാർ വിട്ടയയ്ക്കപ്പെട്ടു. വിട്ടയയ്ക്കപ്പെട്ടവരിൽ അബാബ്കോ രാജാവിൻറെ പുത്രിയും ഉൾപ്പെട്ടിരുന്നു. 

1681 ൽ ചീഫ് അബാബ്കോ, നാൻറികോക്കുകളോട് ഇംഗ്ലീഷുകാർക്കെതിരെ തങ്ങളോടൊപ്പം അണി ചേരുവാൻ അഭ്യർത്ഥിച്ചു. പക്ഷേ ഈ അഭ്യർത്ഥന നിരസിക്കപ്പെട്ടു. അബാബ്കോ ചീഫിൻറെ മരണത്തിനു ശേഷം അദ്ദേഹത്തിൻറെ പുത്രൻ നെറ്റ്ഗുഘ്‍വൌഗ്ടോൺ (Netgughwoughton) ചീഫ് ടെക്വിസ്സിനോയോടൊപ്പം നാൻറികോക്സിൻറെ രാജാവിനെ തെരഞ്ഞെടുക്കുന്നതിനോടനുബന്ധിച്ച് ഇംഗ്ലീഷുകാരുടെ ഉപദേശം ആരാഞ്ഞു.

1701 ൽ അവരുടെ ചീഫ് വിനികോകോ (Winicaco) ആയിരുന്നു. 1702 ൽ അദ്ദേഹത്തിൻറെ മരണശേഷം ജനങ്ങൾ റിസർവ്വേഷൻറെ പരിധിയ്ക്കുള്ളിലെ ജീവിതത്തിൽ അസംതൃപ്തരായിത്തീർന്നു. ജനങ്ങളിൽ കുറച്ചുപേർ വിശാലായതും വേട്ടയാടാൻ പറ്റിയ ഭൂമിയുള്ളതും ഇംഗ്ലീഷ് കുടിയേറ്റക്കാരുടെ ഉപദ്രവം കുറവുള്ളതുമായ ഉൾവനങ്ങളിലേയ്ക്ക് സഞ്ചരിച്ചു.  

ചോപ്ടാങ്കുകൾ അവർക്കു നീക്കിവച്ച റിസർവേഷൻറെയുള്ളിൽ അധിവസിക്കാനാരംഭിച്ചതോടെ അവരുടെയിടെയിലെ വിവിധ ഗോത്രങ്ങളിൽ നിലനിന്നരുന്ന വർഗ്ഗഭേദ ചിന്ത അപ്രത്യക്ഷമായി. ടെക്വിസിനോകളെ പ്രത്യേക വർഗ്ഗമായി പരാമർശിച്ചിരുന്നത് അവസാനിച്ചു. ഹറ്റ്സാവാപ് എന്ന വിഭാഗത്തെക്കുറിച്ച് 1727 നു ശേഷം പരാമർശനം വന്നതേയില്ല. 1726 ലെ ഒരു നിയമപ്രമാണം അനുസരിച്ച് അബാബ്കോകളും ഹറ്റ്സ്‍വാപ്പുകളും യോജിച്ച് "the 2 nations" എന്നു വിശേഷിപ്പിക്കപ്പെട്ടു. ചീഫ് വിനികാകോയുടെ മരണത്തിനു ശേഷം മകൾ ബെറ്റ് കാകോ (Betty Cacoe) രാജ്ഞിയായി തെരഞ്ഞെടുക്കപ്പെട്ടു. 1722 ലെ പ്രമാണങ്ങളിൽ അവരുടെ പേര് രേഖപ്പെടുത്തപ്പെട്ടിരിക്കുന്നു. 1727 വരെ അവർ ഈ വർഗ്ഗത്തിൻറെ രാജ്ഞിയായി തുടർന്നു. നിർഭാഗ്യവശാൽ ചോപ്ടാങ്ക് ഇന്ത്യൻ റിസർവേഷനിലെ ബാക്കിയുള്ള ഏതാനും പ്രദേശങ്ങളൊഴികെ, ഭൂരിപക്ഷം ഭൂമിയും കുടിയേറ്റക്കാർക്കു കൈമാറിയ ഭരണാധികാരിയായി അവർ ഓർമ്മിക്കപ്പെടുന്നു. റിസർവേഷൻ കൈമാറ്റം ചെയ്യപ്പെട്ടതിനു ശേഷം കുടിയേറ്റക്കാർ കുത്സിത മാർഗ്ഗങ്ങളിലൂടെ റിസർവ്വഷൻ ഭൂമിയുടെ അവകാശികളായിത്തീർന്നു. 14 പ്രത്യേകം പ്രത്യേകമായുള്ള പ്രമാണങ്ങളിലൂടെ 1692 നും 1720 നുമിടയ്ക്കുള്ള കാലഘട്ടത്തിൽ കുടിയേറ്റക്കാരുടെ നിയന്ത്രണത്തിലായിത്തീർന്നു. 1719 ൽ ടോംബിഷപ്പ് എന്ന ഇന്ത്യൻ വർഗ്ഗക്കാരൻ, തങ്ങളുടെ അധീനതയിലുള്ള ഭൂമി ഇംഗ്ലീഷ് കുടിയേറ്റക്കാർ കയ്യേറുന്നതിനെക്കുറിച്ച് ചോപ്ടാങ്ക് ഇന്ത്യൻസിനു വേണ്ടി, മേരിലാൻറ് അസംബ്ലിയൽ ഒരു പരാതി സമർപ്പിച്ചിരുന്നു. യൂറോപ്യൻ കുടിയേറ്റക്കാർ ഇറക്കുമതി ചെയ്ത സാംക്രമിക രോഗങ്ങളോട് തീരെ പ്രതിരോധശേഷിയില്ലാത്തതിനാൽ ചോപ്ടാങ്ക് ഇന്ത്യൻസിൻറെ അംഗസംഖ്യ ഗണ്യമായി കുറഞ്ഞു. ഭൂമി കുറഞ്ഞു വന്നതും ജീവസന്ധാരണ മാർഗ്ഗങ്ങൾ അടഞ്ഞതും യൂറോപ്യന്മാരുടെ സമ്മാനമായ ക്ഷയം, വസൂരി, രതിജന്യരോഗങ്ങൾ എന്നിവയാലും ഈ വർഗ്ഗക്കാരിലെ ഭൂരിപക്ഷവും മരണമടഞ്ഞു.   

അവരുടെ ഉപഗോത്രമായിരുന്ന നാൻറികോക്ക്സും ചോപ്ടാങ്കുകളിൽപ്പെട്ട ഏതാനു പേരും 1744 ൽ വടക്കൻ മേഖലയിലേയ്ക്ക് പോയി. കുറച്ചു പേർ റിസർവ്വേഷനിൽത്തന്നെ തുടരുകയും ചെയ്തു. 1792 ൽ വില്ലയം വാൻസ് മുറേ തൻറെ  ഗോത്രവർഗ്ഗപഠനത്തെക്കുറിച്ചുള്ള ചില പ്രബന്ധങ്ങൾ തോമസി ജാഫേർസനു സമർപ്പിച്ചിരുന്നു. ഇതിൽ ചോപ്ടോങ്ക് വർഗ്ഗം വെറും 9 പേർ മാത്രമുള്ള സംഘമായി ചുരുങ്ങിയ കാര്യം ചൂണ്ടിക്കാട്ടിയിരുന്നു. ഇവർ സെഡർ മരത്തൊലികൾ കൊണ്ട് മേഞ്ഞ നാല് പഴയ വിഗ്‍വാമുകളിൽ (റ്റീപ്പീ, കുടിൽ എന്നിവ) കഴിയുന്നതായി പറഞ്ഞിരുന്നു. ഇവരെ നയിച്ചിരുന്നത് രാജ്ഞി മേരി മൾബറിയായിരുന്നു. 1801 ൽ മേരി മൾബറി മരണമടയുകയും അവരുടെ അധീനതയിലുണ്ടായിരുന്ന 20 ഏക്കറോളം ഭൂമി സംസ്ഥാനത്തിൻറെ അധീനതയിലാകുകയും ചെയ്തു. 1856 ലെ ഒരു മേരിലാൻറ് ആക്ടിൽ ചോപ്ടാങ്കുകളുടെ ഭൂമി, അവർ ഒരു വർഗ്ഗമായി നിലവിലില്ലാത്തതിനാൽ ഒരു പാഴ്നിലമായി പരിഗണിച്ച് പഴയ പ്രമാണം റദ്ദാക്കി ഭൂമി സംസ്ഥാനത്തോടു ചേർത്തതായി രേഖപ്പെടുത്തിയിരിക്കുന്നു.    

ഈ വർഗ്ഗക്കാർ കിഴക്കൻ അലോങ്കിയൻ ഭാഷാ കുടുംബത്തിൽപ്പെട്ട "നാൻറികോക്ക്" ഭാഷയാണ് സംസാരിച്ചിരുന്നുത്. ഈ ഭാഷ ഡിലാവെയർ ഭാഷയുമായി അടുത്ത ബന്ധമുണ്ടായിരുന്നു.


</doc>
<doc id="359955" url="https://ml.wikipedia.org/wiki?curid=359955" title="നോർത്ത് അമേരിക്കൻ പി-51 മസ്റ്റാങ്ങ്">
നോർത്ത് അമേരിക്കൻ പി-51 മസ്റ്റാങ്ങ്

നോർത്ത് അമേരിക്കൻ പി-51 മസ്റ്റാങ്ങ് (ഇംഗ്ലീഷ്: North American P-51 Mustang) ഒരു അമേരിക്കൻ പോർവിമാനമാണ്. ഈ വിമാനത്തിനെ രണ്ടാം ലോകമഹായുദ്ധത്തിലും, കൊറിയൻ യുദ്ധത്തിലും, മറ്റ് യുദ്ധങ്ങളിലും ഉപയോഗിച്ചിരുന്നു. നോർത്ത് അമേരിക്കൻ ഏവിയേഷനാണ് മസ്റ്റാങ്ങ് ഉണ്ടാക്കിയ കമ്പനി. യഥാർത്ഥത്തിൽ, റോയൽ എയർ ഫോഴ്സിനു വേണ്ടി ആയിരുന്നു ഈ വിമാനം നിർമ്മിച്ചത്. രണ്ടാം ലോകമഹായുദ്ധത്തിൽ, മസ്റ്റാങ്ങുടെ പിന്നീടുള്ള രൂപങ്ങളെ ഉപയോഗിച്ചത് ബോംബർ വിമാനങ്ങളെ സംരക്ഷിക്കാൻ ആയിരുന്നു. കൊറിയൻ യുദ്ധത്തിൻ്റെ തുടക്കത്തിൽ, ഐക്യരാഷ്ട്രസഭയുടെ പ്രാഥമികമായ പോർവിമാനമായിരുന്നു പി-51 മസ്റ്റാങ്ങ്.


</doc>
<doc id="359956" url="https://ml.wikipedia.org/wiki?curid=359956" title="ഖാറഗൗലി">
ഖാറഗൗലി

ജോർജ്ജിയയിലെ കാറഖൗലി ജില്ലയുടെ ഭരണ കേന്ദ്രമാണ് ഖാറഗൗലി പട്ടണം - Kharagauli (Georgian: ხარაგაული). ഇടുങ്ങിയതും ആയമേറി വളരെ ദുർഘടവുമായ ച്ച്‌ഖേരിമേല നദിയുടെ ഇരുകരകളിലായിട്ടാണ്‌
ഈ പട്ടണം സ്ഥിതിചെയ്യുന്നത്. സമുദ്ര നിരപ്പിൽ നിന്ന് 280-400 മീറ്റർ ഉയരത്തിലാണ് ഇതിന്റെ സ്ഥാനം.
1870കളിൽ റെയിൽവേ സ്റ്റേഷൻ ആയാണ് പ്രദേശം സ്ഥാപിച്ചത്. ജോർജ്ജിയയുടെ തലസ്ഥാനമായ റ്റ്ബിലിസും ജോർജ്ജിയയിലെ മറ്റൊരു നഗരമായ പോറ്റി (Poti) യുമായി ബന്ധിപ്പിക്കുന്ന സ്ഥിരം റെയിൽവേ റൂട്ടായിട്ടായിരുന്നു ഇത് സ്ഥാപിച്ചത്. പിന്നീട് ഈ പ്രദേശം ഭരണ പ്രദേശമായും സാമ്പത്തിക മേഖലയായും മാറുകയായിരുന്നു. 2002ലെ സെൻസസ് പ്രകാരം ഇവിടത്തെ ജനസംഖ്യ 2380 ആണ്‌ 

ഈ പട്ടണത്തിന്റെ പടിഞ്ഞാറൻ മേഖലയിലെ കവാട പ്രദേശം വെള്ളച്ചാട്ടങ്ങളും സുന്ദരമായ വൻ പാറകളും കൊണ്ട് സുന്ദരമായ പ്രദേശമാണ്. ച്ച്‌ഖേരിമേന നദിയുടെ വലത്തെ കരയിലുള്ള രണ്ടു വലിയ ഗുഹകൾ സഞ്ചാരികളുടെ പ്രധാന ആകർഷണ കേന്ദ്രമാണ്. ശിലായുഗത്തിലെ ആദിമ മനുഷ്യർ വസിച്ചിരുന്നതെന്ന് കരുതപ്പെടുന്ന ഈ ഗുഹകളെ രാക്ഷസന്റെ ഗുഹ ( "the giant's hole") എന്നാണ് അറിയപ്പെടുന്നത്.
നദിയുടെ ഇടത്തെ തീരത്ത് നിന്ന് അൽപം അകന്ന് രാക്ഷസൻമാരുടെ പ്രതിമകൾ സ്ഥാപിച്ചിട്ടുണ്ട്. ദി ജൈന്റസ് - "the giants" എന്നാണ് ഈ പ്രദേശം അറിയപ്പെടുന്നത്.

മധ്യകാലഘട്ടത്തിലെ മാതൃകയിൽ നിർമ്മിച്ചതെന്ന് കരുതപ്പെടുന്ന ഒരു കോട്ടയുടെ അവശിഷ്ടങ്ങൾ ഖാറഗൗലി പട്ടണത്തിന് സമീപം ഇപ്പോഴും നിലനിൽക്കുന്നുണ്ട്. ഖാന്ധി, ഖാറഗൗലി കോട്ട എന്നീ പേരുകളിൽ ഇത് പരാമർശിക്കപ്പെടുന്നുണ്ട്. 1675-1737 കാലഘട്ടത്തിൽ ജീവിച്ചിരുന്ന ഹുസൈൻ ഖുലി ഖാൻ എന്ന ജോർജിയൻ രാജാവായിരുന്ന വാഖ്താങ് ആറാമൻ രാജാവിന്റെ( King Vakhtang VI) വിവാഹം നടന്നത് ഈ കോട്ടയിലായിരുന്നു എന്ന് പറയപ്പെടുന്നുണ്ട്.
ചെറിയ ഖാറഗൗലി (Small Kharagauli) എന്ന പേരിൽ ഇവിടെ ഒരു ജില്ലയുണ്ട്. സ്വയം ഭരണാധികാരമുള്ള ഒരു പ്രദേശമാണിത്. 14, 11 നൂറ്റാണ്ടുകളിൽ സ്ഥാപിക്കപ്പെട്ടതെന്ന് കരുതപ്പെടുന്ന ശവകുടീരങ്ങളും ഒരു ക്രസ്റ്റ്യൻ ചർച്ചും ഇവിടെ നിലനിന്നിരുന്നു.

ഈ പട്ടണത്തിന്റെ മധ്യത്തിലായി മൂന്നു നിലകളുള്ള കെട്ടിടത്തിലാണ് ഇതിന്റെ ഭരണസിരാ കേന്ദ്രം പ്രവർത്തിക്കുന്നത്. നദിയുടെ തീരത്തായി ഒരു വലിയ പാർക്കും 1978ൽ സ്ഥാപിച്ച പ്രാദേശിക പഠന മ്യൂസിയവും ഇവിടെ സ്ഥിതിച്ചെയ്യുന്നുണ്ട്. മൂന്ന് സെക്കണ്ടറി സ്‌കൂളുകളും ഒരു സെമിത്തേരിയും രണ്ടു കിൻഡർഗാർട്ടെൻ(കെജി) സ്‌കൂളുകളും ആശുപത്രി, പോളിക്ലിനിക്, ലൈബ്രറി, സംഗീത സ്‌കൂൾ, തിയേറ്റർ, ഫർണിച്ചർ ഫാക്ടറി എന്നിവയും ഇവിടെ സ്ഥിതിചെയ്യുന്നുണ്ട്.


</doc>
<doc id="359962" url="https://ml.wikipedia.org/wiki?curid=359962" title="ലീനിയേജ് ഓഎസ്">
ലീനിയേജ് ഓഎസ്

ആൻഡ്രോയിഡ് ഓപ്പറേറ്റിങ് സിസ്റ്റം അടിസ്ഥാനമാക്കി വികസിപ്പിച്ചെടുത്ത ഒരു ഓപ്പൺ സോഴ്സ് ഓപ്പറേറ്റിങ് സിസ്റ്റമാണ് ലീനിയേജ് ഓഎസ്. സ്മാർട്‌ഫോണുകൾ ടാബ്ലറ്റ് എന്നിവക്ക് അനുയോജ്യമായ ഈ ഓപ്പറേറ്റിങ് സിസ്റ്റം, വളരെ ജനപ്രിയമായിരുന്ന സയാനോജെൻമോഡിന്റെ പിൻഗാമി ആണ്. ഡിസംബർ 2016 ൽ ആണ് സയാനോജെൻമോഡിന്റെ പിന്നിൽ പ്രവർത്തിച്ച സയാനോജെൻ ഇൻക് പ്രവർത്തനം നിർത്തിയത്. ഡിസംബർ 26ന് ലീനിയേജ് ഓഎസ് പുറത്തിറങ്ങി. സയാനോജെൻ എന്ന ബ്രാൻഡ് സയാനോജെൻ ഇൻകിന്റെ കൈവശമായതിനാൽ പുതിയ ഓപ്പറേറ്റിങ് സിസ്റ്റത്തിന്‌ ലീനിയേജ് ഓഎസ് എന്ന നാമം നൽകി.

ആൻഡ്രോയിഡ് ഓപ്പറേറ്റിങ് സിസ്റ്റം അടിസ്ഥാനമാക്കി വികസിപ്പിച്ചെടുത്ത ഒരു ഓപ്പൺ സോഴ്സ് ഓപ്പറേറ്റിങ് സിസ്റ്റമായിരുന്നു സയാനോജെൻമോഡ്. സ്മാർട്‌ഫോണുകൾ ടാബ്ലറ്റ് എന്നിവയെ ഉദ്ദേശിച്ചിറക്കിയ ഈ സംവിധാനം വളരെ ജനപ്രിയമായി. ചില റിപ്പോർട്ടുകൾ പ്രകാരം മാർച്ച് 2015 ൽ 50 ദശലക്ഷത്തിലേറെ ആളുകൾ സയാനോജെൻമോഡ് തങ്ങളുടെ ഫോണുകളിൽ ഉപയോഗിക്കുന്നതായി കണ്ടെത്തിയിരുന്നു.

2013 ൽ, സ്ഥാപകനായ സ്റ്റീവ് കൊണ്ടിക്, സയാനോജെൻ ഇൻക് എന്ന സ്ഥാപനം മുഖേന സയാനോജെൻമോഡിനെ വിപണനം ചെയ്യുന്നതിൽ വിജയിച്ചു. എന്നാൽ ഈ പദ്ധതിയുടെ ജനപ്രീതി വേണ്ടരീതിയിൽ മുതലെടുക്കാൻ അവർക്ക് പിന്നീട് കഴിഞ്ഞില്ല. കമ്പനിയുടെ തലപ്പത്ത് അഴിച്ചുപണി പലതും നടത്തിയെങ്കിലും ഒന്നും വിജയിക്കാതെ, ഒടുവിൽ ഡിസംബർ 2016ന് അവർ പ്രവർത്തനം മതിയാക്കി. എന്നാൽ പദ്ധതിയുടെ കോഡ് ഓപ്പൺ സോഴ്സ് മാതൃകയിൽ ആയിരുന്നതിനാൽ ഉടൻ തന്നെ അത് ലീനിയേജ് ഓഎസ് എന്ന പേരിൽ പുറത്തിറക്കി. 


</doc>
<doc id="359965" url="https://ml.wikipedia.org/wiki?curid=359965" title="ദായ് ഷിയാങ്ങ്">
ദായ് ഷിയാങ്ങ്

ചൈനീസ് ചിത്രകാരനും ഫോട്ടോഗ്രാഫറുമാണ് ദായ് ഷിയാങ്ങ് (ജനനം ː1978). ടിയാൻജിനും ബീജിംഗും കേന്ദ്രീകരിച്ചു പ്രവർത്തിക്കുന്നു. 
ചൈനയിലെ ടിയാൻജിനിൽ ജനിച്ച ദായ് ഷിയാങ്ങിന്റെ പ്രവർത്തനം ടിയാൻജിനിലും ബെയ്ജിങ്ങിലുമായാണ്. ചെനയിലെ നാൻകായ് സർവകലാശാലയിലെ പൗരസ്ത്യ കലാവിഭാഗത്തിൽ നിന്ന് 2001 ൽ ബിരുദം നേടി. ബീജിംഗിലെ സെൻട്രൽ അക്കാദമി ഫ് ഫൈൻ ആർട്സിന്റെ ഫോട്ടോഗ്രാഫി വകുപ്പിലും പഠിച്ചു. ചിത്രകലയും ഫോട്ടോഗ്രാഫിയും തന്റെ രചനകൾക്കായി ഉപയോഗപ്പെടുത്താറുണ്ട്. 
ചൈനീസ് പരമ്പരാഗത ചിത്രകലയിൽ നിന്നും ഊർജ്ജമുൾക്കൊണ്ടു വലിപ്പമുള്ള ഡിജിറ്റൽ പനോരമ ഫോട്ടോ കൊളാഷുകൾ തീർക്കലാണ് ഇദ്ദേഹത്തിന്റെ രചനാ രീതി. പഠിക്കുന്നതിന്റെ ഭാഗമായി ഴാങ് സെഡ്വാന്റെ ചിത്രം പകർത്താൻ ശ്രമിച്ചതാണ് ഈ സംരംഭത്തിലേക്കുള്ള വഴി തുറന്നത്. ചൈനീസ് പരമ്പരാഗത ചിത്രകല പഠിക്കുന്നതിന്റെ ഭാഗമായി ഴാങ് സെഡ്വാന്റെ ചിത്രം പകർത്താൻ ശ്രമിച്ചതാണ് ഈ സംരംഭത്തിലേക്കുള്ള വഴി തുറന്നത്. യാഥാസ്ഥിക ലോകവീക്ഷണമുള്ള ചൈനയുടെ ഉദാരവത്കരണത്തിനുശേഷമുള്ള പാശ്ചാത്യ-പൗരസ്ത്യ സംസ്‌കാരങ്ങളുടെ സംഘർഷമാണ് ദായ് ഷിയാങ്ങിന്റെ ചിത്രങ്ങളിൽ മുഖ്യമായും കാണുന്നത്. 
കൊച്ചി-മുസിരിസ് ബിനാലെ 2016 ൽ, സോങ്ങ് വംശ കാലഘട്ടത്തിലെ പെയ്ന്റിംഗിന്റെ ഇരുപത്തിയൊന്നാം നൂറ്റാണ്ടിലെ പുനരാഖ്യാനമായ 'ദി ന്യൂ എലോംഗ് ദി റിവർ ഡ്യൂറിംഗ് ദി കിങ്ങ്മിങ്ങ് ഫെസ്റ്റിവൽ 2014' എന്ന രചന അവതരിപ്പിച്ചിരുന്നു. പ്രധാന വേദിയായ ആസ്പിൻവാൾ ഹൗസിലായിരുന്നു പ്രദർശനം. 25 മീറ്ററോളം ദൈർഘ്യമുള്ള ഈ ഡിജിറ്റൽ ഫോട്ടോ പനോരമ, സൂക്ഷ്മതകളുടെയും ചരിത്രത്തിന്റെ കാലികപ്രസക്തമായ പുനരാഖ്യാനം കൊണ്ട് ശ്രദ്ധേയമായിരുന്നു. പന്ത്രണ്ടാം നൂറ്റാണ്ടിലെ ഴാങ് സെഡ്വാന്റെ പ്രശസ്ത വരയായ റിവർസൈഡ് സീൻ അറ്റ് കിങ്ങ്മിങ്ങ് ഫെസ്റ്റിനെ അടിസ്ഥാനമാക്കിയ സൃഷ്ടിയാണിത്. അതിലെ കഥാപാത്രങ്ങളെയും സംഭവവികാസങ്ങളേയും പൂർണമായും പരിവർത്തനം ചെയ്ത് ഈ രചനയിലുൾപ്പെടുത്തിയിരിക്കുന്നു. മൂന്നുവർഷമെടുത്ത് പൂർത്തീകരിച്ച ഈ ഡിജിറ്റൽ ചിത്രത്തിൽ ആയിരത്തിലധികം ഷോട്ടുകളും ഒരു ടെറാബൈറ്റോളം ഡേറ്റയും പതിനായിരത്തിലേറെ ലെയറുകളിലായി പ്രോസസിംഗും ചെയ്താണ് അന്തിമചിത്രം തയ്യാറാക്കിയത്. ആയിരത്തോളം കഥാപാത്രങ്ങൾ കടന്നുവരുന്ന പനോരമയിൽ 90 കഥാപാത്രങ്ങളായി ദായ് ഷിയാങ്ങ് തന്നെ വേഷമിട്ടിട്ടുണ്ട്. 

തെരുവുകച്ചവടക്കാരുമായി തർക്കത്തിലായിരിക്കുന്ന ചെൻഗ്വാൻ എന്ന സ്ഥാനപ്പേരുള്ള നഗരഭരണ ഉദ്യോഗസ്ഥർ, കുടികിടപ്പുകാരെ നിർബന്ധിതമായി ഒഴിപ്പിക്കുന്ന റിയൽ എസ്റ്റേറ്റ് സംരംഭകർ, ലൈംഗികതൊഴിലാളികളുടെ തെരുവുകൾ, വിലകൂടിയ ആഡംബര കാറുകൾ, അപകടദൃശ്യങ്ങൾ, ഇവയ്ക്കിടയിലൂടെ ഇതൊന്നും അറിയാതെ ക്യാമറയുമായി നടക്കുന്ന വിനോദസഞ്ചാരികൾ എന്നിങ്ങനെ നവ ലോകത്തോട് സംവേദിക്കുന്ന ഒട്ടേറെ ചിഹ്നങ്ങൾ ഈ പനോരമയിലുടനീളം ഉപയോഗിച്ചിരിക്കുന്നു. മുപ്പതോളം രംഗങ്ങൾ ഉൾപ്പെടുന്ന പനോരമയിൽ യഥാർഥ സംഭവങ്ങളുടെ പുനരാഖ്യാനവും ചിലയിടത്ത് ഉപയോഗിച്ചിട്ടുണ്ട്. 2009ൽ നദിയിൽപെട്ട കുട്ടികളെ രക്ഷിക്കാൻ ശ്രമിക്കുന്നതിനിടെ മൂന്നു സർവ്വകലാശാലാ വിദ്യാർഥികൾ മുങ്ങിമരിച്ച സംഭവം ചിത്രത്തിൽ ഉൾപ്പെടുത്തിയിരിക്കുന്നു. വിദ്യാർഥികളുടെ ശവശരീരം കണ്ടെത്തുവാൻ മീൻപിടിത്തക്കാർ വൻതുക ആവശ്യപ്പെട്ടത് ചൈനയിൽ പ്രതിഷേധത്തിനിടയാക്കിയിരുന്നു. അപകടം നടന്ന സ്ഥലത്തുനിന്ന് ഉന്നത പൊലീസ് ഉദ്യോഗസ്ഥന്റെ മകൻ പിതാവിന്റെ പേരുപയോഗിച്ചു രക്ഷപ്പെടുന്ന രംഗവും ഇതിലുണ്ട്.


</doc>
<doc id="359977" url="https://ml.wikipedia.org/wiki?curid=359977" title="അമുനെറ്റ്">
അമുനെറ്റ്

ഒരു പുരാതന ഈജിപ്ഷ്യൻ ദേവതയാണ് അമുനെറ്റ് (; അമനെറ്റ്, അമോനെറ്റ്, അമൗനെറ്റ് എന്നിങ്ങനെയും ഉച്ചരിക്കപ്പെടുന്നു). അമുനിന്റെ പത്നിയും ഒഗ്ഡോദ് എന്ന അഷ്ടദൈവ ഗണത്തിൽപ്പെടുന്ന ദേവതയുമാണ് അമുനെറ്റ്.

"ഗുപ്തമായത് ("സ്ത്രീ".)" എന്നാണ് അമുനെറ്റ് എന്ന പദത്തിനർഥം. അമുനിന്റെ സ്ത്രീലിംഗ രൂപവുമാണ് അമുനെറ്റ്. കർണ്ണാക്കിലെ അമുനിന്റെ ക്ഷേത്രത്തിൽ, അമുനെറ്റിനുവേണ്ടിയും പ്രത്യേക പൂജാരികൾ ഉണ്ടായിരുന്നു. സെഡ് ഫെസ്റ്റിവൽ മുതലായ രാജകീയ ഉത്സവങ്ങളിലും അമുനെറ്റിന് പ്രധാനിയായിരുന്നു. ശിരസ്സിൽ ഒരു ചുവന്ന കിരീടവും കയ്യിൽ പാപ്പിറസ് ദണ്ഡുമേന്തിയ രൂപത്തിലാണ് അമുനെറ്റിനെ ചിത്രീകരിച്ചിരുന്നത്.


</doc>
<doc id="359982" url="https://ml.wikipedia.org/wiki?curid=359982" title="അൻഹുർ">
അൻഹുർ

പുരാതന ഈജിപ്ഷ്യൻ ഒരു ദേവനാണ് അൻഹുർ (ഇംഗ്ലീഷ്: Anhur). ഒനുറിസ്(Onuris), ഒനൗറിസ്(Onouris), അൻ-ഹേർ(An-Her), അൻഹുറെറ്റ്(Anhuret), ഹൻ-ഹേർ(Han-Her), ഇൻഹെർറ്റ്(Inhert) എന്നീ പേരുകളിലും അൻഹുർ അറിയപ്പെടുന്നു. യുദ്ധത്തിന്റെ ദേവനാണ് അൻഹുർ. പുരാതന ഈജിപ്തിലെ അബിഡോസ് പ്രദേശത്ത്, പ്രത്യേഗിച്ചും തിനീസിലാണ് അൻഹുറിനെ പ്രധാനമായും ആരാധിച്ചിരുന്നത്. ഈജിപ്ഷ്യൻ പുരാണപ്രകാരം തന്റെ പത്നിയായ മെഹിത്തിനെ, അൻഹുർ ദേവൻ നൂബിയയിൽ നിന്നും തിരികെ കൊണ്ടുവന്നു എന്നാണ് കഥ. അൻഹുറിന്റെ പേരിലും ഇത് പ്രതിഫലിക്കുന്നു. അകലെയുള്ളതിനെ അടുത്തെത്തിക്കുന്നത് എന്നാണ് അൻഹുർ എന്ന പദത്തിനർഥം.

ശത്രുക്കളെ ഇല്ലായ്മ ചെയ്യുന്നവൻ എന്നും അൻഹുർ വിശേഷിക്കപ്പെട്ടിരുന്നു. ശിരോ-അലങ്കാരത്തിൽ നാല് തൂവലുകളോട് കൂടി കയ്യിൽ ഒരു പടക്കുന്തവും ധരിച്ച് താടിയുള്ള ഒരു മനുഷ്യരൂപമാണ് അൻഹുർ ദേവന്റേത്. ചിലപ്പോളൊക്കെ ശക്തിയുടെ പ്രതീകം എന്ന നിലയിൽ സിംഹത്തിന്റെ ശിരസ്സോട്കൂടിയും അൻഹുറിനെ ചിത്രീകരിക്കാറുണ്ട്.

യുദ്ധത്തിന്റെ ദേവനായതിനാൽ പുരാതന ഈജിപ്ഷ്യൻ സൈനികർക്കിടയിൽ വളരെ വലിയ ഒരു സ്ഥാനമാണ് അൻഹുറിനുണ്ടായിരുന്നത്. മനുഷ്യരൂപിയായ രാജകീയ യോദ്ധാവായും അൻഹുറിനെ കരുതിയിരുന്നു. അൻഹുർ ദേവന്റെ ഉത്സവദിനങ്ങളിൽ പ്രതീകാത്മകമായ യുദ്ധങ്ങളും അനുഷ്ഠിക്കാറുണ്ട്. ഗ്രീക് ഐതിഹ്യപ്രകാരം യുദ്ധത്തിന്റെ ദേവനായ അറീസിന് തത്തുല്യനാണ് അൻഹുർ.


</doc>
<doc id="359984" url="https://ml.wikipedia.org/wiki?curid=359984" title="ചേനപ്പാടി">
ചേനപ്പാടി

കോട്ടയം ജില്ലയിലെ കാഞ്ഞിരപ്പള്ളി താലൂക്കിൽ എരുമലി തെക്ക് വില്ലേജിലെ ഗ്രാമമാണ് ചേനപ്പാടി. മണിമലയാർ അതിരിടുന്ന ചേനപ്പാടി ഗ്രാമത്തിന് സമീപമാണ് നിർദ്ദിഷ്ട ശബരിഗിരി അന്താരാഷ്ട്ര വിമാനത്താവളം വിഭാവനം ചെയ്യ്തിരിക്കുന്നത്. കാഞ്ഞിരപ്പള്ളി, പൊൻകുന്നം, ചിറക്കടവ്, മണിമല, എരുമേലി എന്നിവയാണ് സമീപ സ്ഥലങ്ങൾ. റബ്ബർ, വാഴ, കുരുമുളക്, കാപ്പി, മരച്ചീനി എന്നിവയാണ് പ്രധാന കൃഷി.
ഇടയാറ്റ്കാവ് ദേവീ ക്ഷേത്രം, കണ്ണമ്പള്ളി ഭഗവതീ ക്ഷേത്രം, കിഴക്കേക്കര ദേവീ ക്ഷേത്രം, പൂതക്കുഴി ശ്രീകൃഷ്ണസ്വാമി ക്ഷേത്രം എന്നിവയാണ് ഗ്രാമത്തിലെ ഹൈന്ദവ ആരാധനാലയങ്ങൾ. തരകനാട്ടുകുന്ന് സെന്റ്. ആന്റണീസ് ചർച്ച്, സി.എസ്.ഐ ചർച്ച് എന്നിവയാണ് പ്രധാന ക്രൈസ്തവ അരാധനാലയങ്ങൾ. ഗ്രാമത്തിൽ രണ്ട് ജുമാ മസ്ജിദുകളുമുണ്ട്.
രണ്ട് ലോവർ പ്രൈമറി വിദ്യാലയങ്ങളും ഒരു അപ്പർ പ്രൈമറി വിദ്യാലയവും ഗ്രാമത്തിൽ പ്രവർത്തിച്ചുവരുന്നു. സെന്റ്. ആന്റണീസ് എൽ.പി.എസ്, ഗവ. എൽ.പി.എസ്, എൻ.എസ്.എസ് യു പി സ്കൂൾ എന്നിവയാണവ.
ഇവയെ കൂടാതെ ഒരു സ്വകാര്യ ഫാർമസി കോളേജും ഗ്രാമത്തിൽ പ്രവർത്തിക്കുന്നു. വിവേകാനന്ദ എഡ്യുക്കേഷണൽ ട്രസ്റ്റിന് കീഴിലുള്ള ഈ സ്ഥാപനം ഹിന്ദുസ്ഥാൻ കോളേജ് ഓഫ് ഫാർമസി എന്നറിയപ്പെടുന്നു. കേരള ആരോഗ്യ സർവ്വകലാശാലയുമായി അഫിലിയേറ്റ് ചെയ്യ്തിതിരിക്കുന്ന കോളേജിന് AICTE യുടെയും ഫാർമസി കൗൺസിൽ ഓഫ് ഇന്ത്യയുടേയും അംഗീകാരമുണ്ട്.
ചേനപ്പാടി ഗ്രാമവും ആറന്മുള വള്ളസദ്യയുമായി ബന്ധപ്പെട്ട് നിൽക്കുന്ന ഒരു ആചാരമാണ് പാളതൈര് സമർപ്പണം. നൂറ്റാണ്ടുകളായി ആറന്മുള വള്ളസദ്യയിൽ വിളമ്പുന്ന പാളതൈര് എത്തിച്ചു നൽകിയിരുന്നത് ചേനപ്പാടി ഗ്രാമത്തിൽ നിന്നുമായിരുന്നു. 

ചേനപ്പാടി കേളുച്ചാരുടെ പാളത്തൈര് കൊണ്ടുവാ, കൊണ്ടുവാ...

ചേനപ്പാടി ചേകവൻറ പാളത്തൈര് കൊണ്ടുവന്ന്, പാരിലേഴും ഭഗവാന് കൊണ്ടുവിളമ്പ്... 

എന്നിങ്ങനെ വള്ളപ്പാട്ടിലൂടെ പാടിയാണ് സദ്യ സമയത്ത് ഭക്തർ തൈര് ചോദിച്ചിരുന്നത്. പണ്ട് കാലങ്ങളിൽ ചേനപ്പാടിയിൽനിന്നും മണിമലയാറ്റിലൂടെ തിരുവല്ല-പുളിക്കീഴ് വഴി പമ്പയാറ്റിലെത്തിയാണ് ആറന്മുള പാർത്ഥസാരഥി ക്ഷേത്രത്തിൽ പാളതൈര് സമർപ്പണം നടത്തിയിരുന്നത്. കാലക്രമേണ മുടങ്ങിപ്പോയ ആചാരം 2008 ലാണ് പുനരാരംഭിച്ചത്. ഇന്നും ആറന്മുളയിൽ ജന്മാഷ്ടമി ദിനത്തിലെ സദ്യയിൽ വിളമ്പുന്നത് ചേനപ്പാടിയിൽ നിന്ന് എത്തിച്ചു നൽകുന്ന തൈരാണ്.
അനേകം റബ്ബർ അധിഷ്ടിത വ്യവസായങ്ങൾ ഗ്രാമത്തിൽ പ്രവർത്തിച്ചുവരുന്നു. ഇതിൽ പ്രധാനം കേരള സ്റ്റേറ്റ് കോ-ഓപ്പറേറ്റീവ് റബ്ബർ മാർക്കറ്റിംഗ് ഫെഡറേഷനു(റബ്ബർമാർക്ക്) കീഴിലുള്ള ക്രംബ് ഫാക്ടറിയാണ്. ദിവസവും 20 മെട്രിക്ക് ടൺ ക്രംബ് ഉദ്പാദിക്കാൻ ശേഷിയുള്ള ഈ സ്ഥാപനം 1989-ലാണ് ആരംഭിച്ചത്.


</doc>
<doc id="359989" url="https://ml.wikipedia.org/wiki?curid=359989" title="ഗോവയിലെ മുഖ്യമന്ത്രിമാരുടെ പട്ടിക">
ഗോവയിലെ മുഖ്യമന്ത്രിമാരുടെ പട്ടിക

തെക്കേ ഇന്ത്യയിലെ തീരദേശ സംസ്ഥാനമായ ഗോവയുടെ സർക്കാർത്തലവനാണ് ഗോവ മുഖ്യമന്ത്രി. ഇന്ത്യൻ ഭരണഘടനയനുസരിച്ച് സംസ്ഥാനത്തലത്തിൽ "ഡി ജൂറി" തലവൻ ഗവർണ്ണർ ആണെങ്കിൽ "ഡി ഫാക്ടോ" ഭരണകർത്താവ് മുഖ്യമന്ത്രിയാണ്. ഗോവ നിയമസഭാ തെരഞ്ഞെടുപ്പിൽ ഏറ്റവും കൂടുതൽ സീറ്റ് കിട്ടുന്ന കക്ഷിയുടെ/മുന്നണിയുടെ നിയമസഭാകക്ഷിനേതാവിനെയാണ് മന്ത്രിസഭയുണ്ടാക്കാൻ സംസ്ഥാന ഗവർണ്ണർ ക്ഷണിക്കുന്നത്. മുഖ്യമന്ത്രിയെ നിയമിക്കുന്നത് ഗവർണ്ണറാണ്. മുഖ്യമന്ത്രി തലവനായ മന്ത്രിസഭയിലെ അംഗങ്ങൾക്കെല്ലാം ഭരണം സുഗമമാക്കുന്നതിൽ കൂട്ടുത്തരവാദിത്വമാണുള്ളത്. ഭൂരിപക്ഷ പിന്തുണയോടെ അധികാരത്തിലേറി കഴിഞ്ഞാൽ മുഖ്യമന്ത്രിയുടെ ഭരണകാലാവധി സാധാരണ 5 വർഷമാണ്; ഒരാൾക്ക് എത്ര തവണ മുഖ്യമന്ത്രിയാകണമെന്നതിനു പരിധിയൊന്നുമില്ല.

1961-ൽ ഇന്ത്യ ഗോവയെ കീഴടക്കിയതിനുശേഷം, മുൻകാല പോർച്ചുഗീസ് കോളനി പ്രദേശങ്ങളെല്ലാം ഗോവ, ദാമൻ & ദിയു കേന്ദ്രഭരണപ്രദേശത്തിന്റെ ഭാഗമായി. 1987-ൽ ഗോവ പൂർണ്ണ സംസ്ഥാനപദവി നേടുകയും ദാമൻ & ദിയു മറ്റൊരു കേന്ദ്രഭരണപ്രദേശമാവുകയും ചെയ്തു. 1963-നു ശേഷം, ഗോവ, ദാമൻ & ദിയു കേന്ദ്രഭരണത്തിന്റെയും ഗോവ സംസ്ഥാനത്തിന്റെയും മുഖ്യമന്ത്രിമാരായി 11 പേർ അധികാരത്തിലെത്തി. മഹാരാഷ്ട്രവാദി ഗോമാന്തക് പാർട്ടിയുടെ ദയാനന്ദ് ബന്ദോക്കർ ആദ്യമുഖ്യമന്ത്രിയും ശേഷം, അദ്ദേഹത്തിന്റെ മകളായ ശശികല കകോദ്കരും മുഖ്യമന്ത്രിയായി (ഗോവയിലെ ഒരെയൊരു വനിതാമുഖ്യമന്ത്രിയുമാണ്). നാലു കാലഘട്ടങ്ങളിലായി, 15 വർഷം പദവിയിലിരുന്ന ഇന്ത്യൻ നാഷണൽ കോൺഗ്രസിന്റെ പ്രതാപ്‌സിങ് റാണെ ആണ് ഏറ്റവും കൂടുതൽ കാലം മുഖ്യമന്ത്രിയായത്. ഇദ്ദേഹത്തിന്റെ ഭരണകാലത്താണ് ഗോവയ്ക്ക് സംസ്ഥാന പദവി ലഭിച്ചത്.

2017 മാർച്ച് 14-നു അധികാരത്തിലേറിയ ഭാരതീയ ജനതാ പാർട്ടിയുടെ മനോഹർ പരീഖർ ആണ് ഇപ്പോഴത്തെ മുഖ്യമന്ത്രി.




</doc>
<doc id="359991" url="https://ml.wikipedia.org/wiki?curid=359991" title="ഷെർ">
ഷെർ

ഒരു അമേരിക്കൻ ഗായികയും അഭിനേത്രിയുമാണ് ഷെർ (/ˈʃɛər/; ജനനം; മെയ് 20, 1946) പോപ് ദേവത എന്നു വിശേഷിക്കപ്പെടുന്ന ഷെർ അരനൂറ്റാണ്ടിലേറെയായി പുരുഷ കേന്ദ്രീകൃത സംഗീത രംഗംത്ത് ആ മേധാവിത്വം തകർത്ത ഒരു സാന്നിധ്യമാണ്.

10 കോടി ആൽബം ലോകമെമ്പാടുമായി വിറ്റഴിച്ചിട്ടുള്ള ഷെർ ഗ്രാമി പുരസ്കാരം,ഒരു എമ്മി അവാർഡ്, ഒരു അക്കാദമി അവാർഡ്, മൂന്ന് ഗോൾഡൻ ഗ്ലോബ് പുരസ്കാരം,ഒരു കാൻ ചലച്ചിത്രോത്സവം പുരസ്കാരം തുടങ്ങി നിരവധി പുരസ്കാരങ്ങൾ നേടിയിട്ടുണ്ട്.


</doc>
<doc id="359996" url="https://ml.wikipedia.org/wiki?curid=359996" title="കേരളത്തിലെ സർവ്വകലാശാലകളുടെ പട്ടിക">
കേരളത്തിലെ സർവ്വകലാശാലകളുടെ പട്ടിക

കേരളത്തിലെ സർവ്വകലാശാലകളുടെ പട്ടിക


</doc>
<doc id="359998" url="https://ml.wikipedia.org/wiki?curid=359998" title="മതിലകം">
മതിലകം

കേരളത്തിലെ തൃശൂർ ജില്ലയിലുള്ള ഒരു ഗ്രാമമാണ് മതിലകം. സംഘകാലം മുതൽ തൃക്കണ മതിലകം ജൈനമതത്തെ കുറിച്ച് പഠിക്കാനുള്ള പ്രശസ്തമായൊരു സ്ഥലമാണ്. അറിയപ്പെടുന്ന ഒരു ജൈനക്ഷേത്രം ഉണ്ടായിരുന്നു മതിലകം ഗ്രാമത്തിൽ. പിന്നീടത് ഹിന്ദു ക്ഷേത്രമായി മാറ്റപ്പെട്ടു. സിലപ്പതികാരം എന്ന തമിഴ് കാവ്യം എഴുതിയ ഇളങ്കോവടികൾ തൃക്കണ മതിലകത്ത് ജനിച്ച ഒരു ജൈനമതസ്തൻ ആണ്.



</doc>
<doc id="360001" url="https://ml.wikipedia.org/wiki?curid=360001" title="റോഡ്രിഗോ ഡുറ്റെർട്">
റോഡ്രിഗോ ഡുറ്റെർട്

ഒരു ഫിലിപിനോ രാഷ്ട്രീയ നേതാവും നിയമജ്ഞനും, ഫിലിപ്പീൻസിന്റെ നിലവിലെ പ്രസിഡണ്ടുമാണ് റോഡ്രിഗോ ഡുറ്റെർട്.2017 മുതൽ അസോസിയേഷൻ ഓഫ് സൗത്ത്ഈസ്റ്റ് ഏഷ്യൻ നേഷൻസിന്റെ അദ്ധ്യക്ഷപദവിയും അലങ്കരിക്കുന്നു . .മിന്ദനാവോയിൽ നിന്ന് പ്രസിഡണ്ട് പദവിയിലെത്തുന്ന ആദ്യത്തെയാളും നാലാമത്തെ വിസയാസ് കാരനുമാണ് . 71-കാരനായ ഡുറ്റെർട് ഏറ്റവും പ്രായം കൂടിയ ഫിലിപ്പീൻസ് പ്രസിഡണ്ടാണ്.


</doc>
<doc id="360002" url="https://ml.wikipedia.org/wiki?curid=360002" title="തകായുകി യമമോട്ടോ">
തകായുകി യമമോട്ടോ

ജപ്പാൻ ചിത്രകാരനും ശിൽപ്പിയുമാണ് തകായുകി യമമോട്ടോ. നിരവധി അന്തർദേശീയ കലാ പ്രദർശനങ്ങളിൽ പങ്കെടുത്തിട്ടുണ്ട്. 
ജപ്പാനിലെ ടൊയോട്ട കമ്പനി സ്ഥിതി ചെയ്യുന്ന വ്യവസായ നഗരമായ നഗോയയിൽ ജനിച്ചു. ഐച്ചി വിദ്യാഭ്യാസ സർവകലാശാലയിലും ലണ്ടനിലെ ചെൽസിയ കോളേജ് ഓഫ് ആർട്ട് ആൻഡ് ഡിസൈനിലും പഠിച്ചു. പിന്നീട് ജീവിതത്തിന്റെ ഏറിയ പങ്കും ദക്ഷിണ കൊറിയയിലാണ് യമമോട്ടോ ചെലവഴിച്ചത്. കുറച്ചു കാലം പ്രാഥമിക വിദ്യാഭ്യസ രംഗത്തു പ്രവർത്തിച്ച തകായുകി, 2001 മുതൽ വിദ്യാഭ്യാസ രംഗത്ത് പ്രവർത്തിക്കുന്നു. കുട്ടികൾക്കായി നിരവധി കലാ ശിൽപ്പശാലകൾ നടത്തുകയും 'ഏതു നരകത്തിലേക്കാണ് നാം പോവുക' എന്ന പേരിൽ കുട്ടികളുമായി ചേർന്ന് കലാപരിപാടിയ്ക്ക് രൂപം നൽകുകയും ചെയ്തിട്ടുണ്ട്. നരകം ഭാവനയിൽ കണ്ട് അത് കലാരൂപങ്ങളായി സൃഷ്ടിക്കാനാണ് അദ്ദേഹം കുട്ടികളോടാവശ്യപ്പെട്ടത്. അതിൽ ഒരു കുട്ടി ഐസ്‌ക്രീം കൊണ്ട് നരകം ഉണ്ടാക്കി. കുട്ടികളിൽ പോലും അത്യാഗ്രഹമുണ്ടെന്നതിന് തെളിവായി യമമോട്ടോ ഈ സംഭവം ചൂണ്ടിക്കാണിക്കുന്നു.

സ്വന്തം പ്രതിച്ഛായയിലുള്ള പ്രതിമയിലൂടെ മനുഷ്യന്റെ അത്യാഗ്രഹത്തെ കാഴ്ചക്കാർക്കുമുന്നിൽ അവതരിപ്പിക്കുന്ന ശിൽപ്പമായിരുന്നു തകായുകി ബിനാലെയിൽ അവതരിപ്പിച്ചത്. മലർന്നുകിടക്കുന്ന ചാരനിറത്തിലുള്ള മനുഷ്യന്റെ പ്രതിമയ്ക്ക് സ്വന്തം പ്രതിച്ഛായയാണ് യമമോട്ടോ നൽകിയിരിക്കുന്നത്. അതിന്റെ പൊക്കിളിൽനിന്ന് പൊഴിയുന്ന സ്വർണധാന്യം മുത്തുകളായി നിലത്തും മറ്റും കിടക്കുന്നു. വടക്കു കിഴക്കൻ ജാപ്പനീസ് ഗ്രാമത്തിലെ ഒരു നാടൻ കഥയാണ് തകായുക്കിയുടെ ഈ സൃഷ്ടിക്കാധാരം. പൊന്മുട്ടയിടുന്ന താറാവിന്റെ കഥയ്ക്ക് സമാനമായ ആ കഥ ഇങ്ങനെയാണ്. 

വാർദ്ധക്യത്തിലേക്ക് കടക്കുന്ന അത്യാഗ്രഹികളായ ദമ്പതിമാർക്ക് മക്കളുണ്ടായിരുന്നില്ല. അവർ ഓമനത്തമുള്ളൊരു ആൺകുഞ്ഞിനെ ദത്തെടുത്തു വളർത്തി. എന്നാൽ അവൻ വിരൂപനായാണ് വളർന്നു വന്നത്. അതിൽ ദമ്പതികൾ വളരെയധികം അസ്വസ്ഥരായിരുന്നു. എന്തു ചെയ്യണമെന്നറിയാതെ നിൽക്കുമ്പോളാണ് കുട്ടി അവന്റെ പൊക്കിൾക്കൊടിയിൽ നിന്ന് സ്വർണധാന്യം പറിച്ചെടുത്തത്. അത്ഭുതപ്പെട്ട ദമ്പതികൾ ദുരാഗ്രഹം നിമിത്തം കുട്ടിയുടെ പൊക്കിളിൽ നിരന്തരമായി വിരൽ കൊണ്ടമർത്തി സ്വർണധാന്യം പുറത്തെടുത്തു. ഈ പീഡനങ്ങൾ സഹിക്കാനാവാതെ കുട്ടി മരിച്ചു. ചെയ്ത തെറ്റിലെ കുറ്റബോധമോർത്ത് നീറിക്കഴിഞ്ഞ ദമ്പതിമാർ മരത്തിൽ അവന്റെ വിരൂപമായ രൂപം കൊത്തിയെടുത്ത് അടുക്കളയിലെ നെരിപ്പോടിൽ വച്ചു. കമഗാമി എന്ന് പേരുള്ള ഈ രൂപം ഇന്ന് ജപ്പാനിലെ അടുക്കളകളിൽ സർവസാധാരണമാണ്. തകായുകി യമമോട്ടോ കൊച്ചി-മുസിരിസ് ബിനാലെയിൽ പ്രദർശിപ്പിച്ചിരിക്കുന്ന സൃഷ്ടിയും ഈ നാടോടിക്കഥയുമായി ബന്ധപ്പെട്ടതാണ്. മലർന്നുകിടക്കുന്ന ചാര നിറത്തിലുള്ള മനുഷ്യന്റെ പ്രതിമയാണ് സൃഷ്ടി. സ്വന്തം മുഖച്ഛായയാണ് അദ്ദേഹം ആ പ്രതിമയ്ക്ക് നൽകിയിരിക്കുന്നത്. അതിന്റെ പൊക്കിളിൽ നിന്ന് സ്വർണധാന്യം പൊഴിഞ്ഞു വീഴുന്നു. അത് മുത്തുകളായി നിലത്തും മറ്റും കിടക്കുന്നത് യമമോട്ടോ അവതരിപ്പിച്ചിരിക്കുന്നു. സ്വന്തം മുഖച്ഛായയിലുള്ള പ്രതിമയിലൂടെ മനുഷ്യന്റെ അത്യാഗ്രഹത്തെ കാഴ്ചക്കാർക്കുമുമ്പിൽ അവതരിപ്പിക്കുകയാണ് യമമോട്ടോ. 


</doc>
<doc id="360006" url="https://ml.wikipedia.org/wiki?curid=360006" title="ടെലിമെഡിസിൻ">
ടെലിമെഡിസിൻ

ആധുനിക വാർത്താവിനിമയ/വിവരസാങ്കേതിക വിദ്യകൾ വൈദ്യ ചികിൽസ/ആരോഗ്യ രംഗങ്ങളിൽ ഉപയോഗിക്കുന്നതിനെയാണ് ടെലിമെഡിസിൻ (telemedicine) എന്നത് കൊണ്ട് വിവക്ഷിക്കുന്നത്. ഇഹെൽത്,(e-health) ഇമെഡിസിൻ (e-medicine) telehealthcare എന്നീ സംജ്ഞകളും പ്രചാരത്തിലുണ്ട്.വിദുര വൈദ്യം എന്ന സങ്കൽപ്പമാണ് ടെലിമെഡിസിൻ യാഥാർഥ്യമാക്കുന്നത്.
ചികിൽസകരും (ആശുപത്രി, ഡോക്ടർമാർ, വിദഗദ്ധർ) അവരുടെ സേവന ഉപഭോക്താക്കളും (രോഗികകളും)തമ്മില്ലുള്ള ദൂരം ഇല്ലാതാവുന്നു എന്നുള്ളതാണ് ടെലിമെഡിസിന്റെ ആദ്യ മേന്മ, വിദൂര ഗ്രാമങ്ങളിൽ പോലും അതിവിദഗ്ദ്ധരുടെ സേവനം വിദേശരാജ്യങ്ങളിൽ നിന്നു പോലും ടെലികമ്മ്യൂണിക്കേഷൻ സങ്കേതങ്ങൾ ഉപയോഗിച്ച് ലഭ്യമാവുന്നു. അടിയന്തര ഘട്ടങ്ങളിൽ ജീവൻ രക്ഷാനടപടികൾ തന്നെ ലഭ്യമായേക്കാം. 
എക്സെറേകൾ, ലാബറട്ടറി പരിശോധന ഫലങ്ങൾ, തുടങ്ങിയവ അകലെയുള്ള വിദഗ്ദ്ധകർക്ക് കൈമാറുക, വേണ്ടിവന്നാൽ രോഗിയുമായി വീഡീയോ അഭിമുഖം നടത്തുക, മറ്റൊരു ഡോകടർ നടത്തുന്ന ശാരീരിക പരിശോധനകൾ വീഡീയോവിലൂടെ കണ്ട് മനസ്സിലാക്കുക, എന്നിട്ട് ചികിൽസ നിർണ്ണയിച്ച് ഉപദേശം നൽകുക എന്നതെല്ലാം വിവരവിനിമയ വിദ്യയിലൂടെ മാത്രം നടത്തപ്പെടാവുന്നതാണ്. ശസ്ത്രക്രിയകൾ തന്നെയും വിദൂര നിയന്ത്രിത യന്ത്രങ്ങൾ മുഖാന്തരം നടത്തപ്പെടുന്നതും (robotic surgery, telesurgery) ടെലിമെഡിസിന്റെ നൂതനകളിൽപ്പെടുന്നു.
ടെലിഫോണിലൂടെയും റേഡിയോ സംവിധാനങ്ങളിലൂടെയും ചികിൽസയും ചികിൽസാനിർദ്ദേശങ്ങളും ലഭ്യമായിരുന്നതാണ് ടെലിമെഡിസിന്റെ ആദ്യരൂപം.. വീഡിയൊ ടെലിഫോണി (video telephony) ആയിരുന്നു ഈ രംഗ്ത്ത് ഒരു കുതിച്ചു ചാട്ടം



</doc>
<doc id="360008" url="https://ml.wikipedia.org/wiki?curid=360008" title="പാപ്പിനിവട്ടം">
പാപ്പിനിവട്ടം

കേരളത്തിലെ തൃശൂർ ജില്ലയിലുള്ള ഒരു ഗ്രാമമാണ് പാപ്പിനിവട്ടം. . മതിലകം പഞ്ചായത്തിലാണ് ഈ ഗ്രാമം ഉൾപ്പെടുന്നത്. 

2001 ലെ സെൻസസ് പ്രകാരം പാപ്പിനിവട്ടം ഗ്രാമത്തിൽ ആകെയുള്ള ജനസംഖ്യ 14611 ആണ്. അതിൽ 6780 പുരുഷന്മാരും 7831 സ്ത്രീകളും ആണ്. 



</doc>
<doc id="360012" url="https://ml.wikipedia.org/wiki?curid=360012" title="വിശുദ്ധ ജോൺ ഡി ബ്രിട്ടോ">
വിശുദ്ധ ജോൺ ഡി ബ്രിട്ടോ

ആഗോള കത്തോലിക്ക സഭയിലെ ഒരു വിശുദ്ധനാണ് ജോൺ ഡി ബ്രിട്ടോ. പ്രേഷിതവഴിയിൽ ഭാരതത്തിൽവച്ചു രക്തസാക്ഷിത്വം വരിച്ച ചുരുക്കം വിശുദ്ധരിൽ ഒരാളാണ് ജോൺ ഡി ബ്രിട്ടോ. ജോണിന്റെ സഹോദരൻ ഫെർണാണ്ടോ പെരേര 1722 -ൽ പോർച്ചുഗീസ് ഭാഷയിൽ പ്രസിദ്ധീകരിച്ച "ഡി ബ്രിട്ടോ" എന്ന ഗ്രന്ഥം ഉൾപ്പെടെ നിരവധി പുസ്തകങ്ങൾ ഈ വിശുദ്ധന്റെ ജീവചരിത്രം പരിചയപ്പെടുത്തുന്നു. ജോൺ ഡി ബ്രിട്ടോ തന്റെ കുടുംബാംഗങ്ങൾക്കും ഈശോ സഭയിലെ സുപ്പീരിയർക്കും അയച്ച കത്തുകളിൽ നിന്നാണ് അദ്ദേഹത്തിന്റെ സഹോദരൻ ആദ്യ പുസ്തകരചന സാധ്യമാക്കിയത്. 

ഡോൺ സാൽവദോർ ഡി ബ്രിട്ടോയുടെയും ഡോണ ബിയാട്രിക് പെരേരയുടെയും മകനായി പോർച്ചുഗലിലെ ലിസ്‌ബണിൽ ജനിച്ചു. ജോൺ ഹെക്ടർ ഡി ബ്രിട്ടോ (John Hector De Britto) എന്നായിരുന്നു മുഴുവൻ പേര്. പിതാവ് ബ്രഗാൻസയിലെ പ്രഭുവിന്റെ അശ്വസൈന്യമേധാവിയായിരുന്നു. ക്രിസ്റ്റബോൾ ഹെക്ടർ, ഫെർണാണ്ടോ പെരേര എന്നിവർ സഹോദരന്മാർ. ഈശോസഭ വൈദികർ നടത്തിയിരുന്ന  ലിസ്ബണിലെ വിശുദ്ധ അന്തോനീസിന്റെ നാമത്തിലുള്ള സർവകലാശാലയിലായിരുന്നു പഠനം പൂർത്തിയാക്കിയത്. രാജകുമാരന്മാർ ഉൾപ്പെടെ നിരവധി രാജകുടുംബാംഗങ്ങൾ സഹപാഠികളായിരുന്നു. ഈശോസഭയിലെ വൈദികപട്ടം ലഭിക്കുന്ന കാലയളവിൽ സെന്റ് ആന്റണീസ് കോളേജിൽ തത്ത്വശാസ്ത്ര അധ്യാപകനായിരുന്നു. വൈദികനായി പട്ടം കിട്ടിയതിനുശേഷം ഒരു മിഷനറിയാവുക എന്ന തന്റെ അഭിലാഷം ഈശോസഭയിലെ സുപ്പീരിയറിനെ അറിയിക്കുകയായിരുന്നു. തന്റെ പ്രവർത്തന മേഖല ഭാരതമായിരിക്കണം എന്നും അതിയായി ആഗ്രഹിച്ചിരുന്നു.

തുടക്കത്തിൽ ഗോവയിലും കേരളത്തിന്റെ തീരദേശങ്ങളിലും മിഷനറിയായി എത്തിയിരുന്നുവെങ്കിലും തമിഴ് നാട്ടിലെ മധുര മിഷൻ സ്ഥിര പ്രവർത്തനമണ്ഡലമായി തെരഞ്ഞെടുത്തു. കന്യാകുമാരി മുതൽ മദ്രാസ് പ്രസിഡൻസി ഉൾപ്പെടുന്ന പ്രദേശങ്ങൾ വരെ മധുര മിഷൻ പ്രവർത്തന മേഖലയായിരുന്നു. അക്കാലത്തെ ക്രിസ്തുമത പ്രചാരകരിൽ നിന്ന് വ്യത്യസ്തനായി ഹൈന്ദവ സന്യാസിമാരെ അനുകരിച്ചാണ്‌ ജോൺ ഡി ബ്രിട്ടോ പ്രവർത്തിച്ചത്. കാഷായ വേഷം ധരിക്കുകയും സസ്യഭുക്കാകുകയും ചെയ്തു അദ്ദേഹം. "അരുൾ ആനന്ദർ" എന്ന പേരു സ്വീകരിക്കുകയും ചെയ്തു. അങ്ങനെ സമൂഹത്തിൽ തിരസ്‌കൃതരായിപ്പോയ നിരവധിയാളുകളെ അദ്ദേഹത്തിന് ആകർഷിക്കാനായി. രാമനാട്ടുരാജ്യത്തു നിന്ന് നിഷ്കാസിതരായ ഏതാനും രാജകുടുംബാംഗങ്ങളും ക്രിസ്തുമതാനുയായികളായിത്തീർന്നു. ഇതിനെത്തുടർന്ന് ജോൺ ഡി ബ്രിട്ടോ തടവിലാക്കപ്പെടുകയും വധശിക്ഷയ്ക്കു വിധിക്കപ്പെടുകയും ചെയ്തു. 1693 ഫെബ്രുവരി 4-ന് ഓരിയൂരിൽ സഭയ്ക്കുവേണ്ടി രക്തസാക്ഷിയായി. അദ്ദേഹത്തിന്റെ പേരിൽ അതേ സ്ഥലത്തുതന്നെ ഒരു ദേവാലയം നിർമ്മിക്കപ്പെട്ടു. ഓരിയൂരിലെ മണ്ണിന്റെ ചുവന്ന നിറം ജോൺ ഡി ബ്രിട്ടോയുടെ രക്‌തംചിന്തി വന്നതാണെന്ന് ഒരു പ്രബലമായ വിശ്വാസം അന്നാട്ടുകാർക്കുണ്ട്. അതിനാൽ ചുവന്ന മണ്ണിന്റെ വിശുദ്ധൻ എന്നും അറിയപ്പെടുന്നു. 

1647 മാർച്ച് 1 ന് പോപ്പുലാലിലെ ഒരു പ്രഭു രാജകുടുംബത്തിൽ ജോൺ ഹെക്ടർ ഡി ബ്രിട്ടോ ജനിച്ചു. അദ്ദേഹത്തിന്റെ പിതാവ് ഡൊൺ സാൽവദോർ ഡി ബ്രിട്ടോ ബ്രഗാൻസ രാജകുമാരിയുടെ തലവൻ ആയിരുന്നു. പിന്നീട് അദ്ദേഹം ബ്രസീലിലെ വൈസ്രോയ് ആയി നിയമിച്ചു. ജോൺസനെ ക്രിസ്തീയ വിശ്വാസത്തിൽ എല്ലാ ധ്യാനങ്ങളോടും കൂടെ കൊണ്ടുവരാൻ ജോൺസന്റെ അമ്മ ഡോണ ബേർമിക് പെരേര ഭക്തനായിരുന്ന കത്തോലിക്കാ പ്രതിജ്ഞയായിരുന്നു. അവന്റെ നേരായ വീക്ഷണത്തെക്കുറിച്ചു പരിചിന്തിച്ചുകൊണ്ട് യോഹന്നാൻ കിരീടാവകാശിയുമായി ബന്ധപ്പെട്ടു കൊട്ടാരത്തിൽ ജീവിക്കേണ്ടിയിരുന്നു.

1852 ഏപ്രിൽ 8-നു പിയൂസ് ഒൻപതാമൻ മാർപാപ്പ വാഴ്ത്തപ്പെട്ടവനായി പ്രഖ്യാപിച്ച ജോൺ ഡി ബ്രിട്ടോയെ 1947 ജൂൺ 22-നു പിയൂസ് പന്ത്രണ്ടാമൻ മാർപാപ്പ വിശുദ്ധ പദവിയിലേക്കുയർത്തി.

വിശുദ്ധന്റെ പേരിൽ കേരളത്തിലുള്ള ഏറ്റവും വലിയ ദേവാലയം ആണ് കൊല്ലം ജില്ലയിൽ ശക്തികുളങ്ങര വി. ജോൺ ബ്രിട്ടോ ദേവാലയം , എല്ലാ വർഷവും ഫെബ്രുവരി മാസം ഈ ദേവാലയത്തിൽ ആഘോഷമായി പെരുനാൾ കൊണ്ടാടുന്നു , 

ഈ അറിവുകൾ പങ്കുവെച്ച ചാൾസ് ക്ലീറ്റസ് ജോസഫ് (ചാത്തോലിൽ) നു നന്ദി അറിയിക്കുന്നു 

1647 മാർച്ച് 1 - പോർച്ചുഗലിലെ ലിസ്ബണിൽ ജനിച്ചു.

1662 ഡിസംബർ 17 - ഈശോസഭയിൽ ചേർന്നു.

1673 ജനുവരി 20 - വൈദികപട്ടം ലഭിച്ചു.

1673 സെപ്റ്റംബർ 4 - ഭാരതത്തിലെ ഗോവയിലെത്തി.

1674 മുതൽ 1686 വരെ - തമിഴ് നാട്ടിലെ വിവിധ സ്ഥലങ്ങളിൽ

1686 ഡിസംബർ 15 - ഗോവയിലൂടെ ലിസ്ബണിലേക്കു മടക്കം.

1690 ഏപ്രിൽ 7 - വീണ്ടും ഗോവയിലെത്തി.

1692 മേയ് 27 മുതൽ 1693 ഫെബ്രുവരി 4-നു രക്തസാക്ഷിത്വം വരിക്കുന്നതുവരെ തമിഴ് നാട്ടിലെ മറവ ദേശം, രാമനാട്, ഓരിയൂർ തുടങ്ങിയ സ്ഥലങ്ങളിൽ.


</doc>
<doc id="360020" url="https://ml.wikipedia.org/wiki?curid=360020" title="ഒരു മെയ് മാസപുലരിയിൽ">
ഒരു മെയ് മാസപുലരിയിൽ

ഒരു മെയ് മാസപുലരിയിൽ 1987-ൽ ഇറങ്ങിയ വി. ആർ. ഗോപിനാദ് രചനയും സംവിധാനവും നിർവഹിച്ച ഒരു മലയാളചലച്ചിത്രമാണ്. ബാലചന്ദ്രമേനോൻ, മുരളി, ശാരി എന്നിവർ ചിത്രത്തിൽ പ്രധാന കഥാപാത്രങ്ങളെ അവതരിപ്പിക്കുന്നു. കഥ എഴുതിയ രഞ്ജിത്തിന്റെ ആദ്യത്തെ സിനിമയാണിത്. 

ബാലചന്ദ്രമേനോനിന്റെ കഥാപാത്രം ശാരിയുടെ കഥാപാത്രത്തിന്റെ ആത്മഹത്യത്തിന്റെ കാരണം കണ്ടെത്താൻ വേണ്ടി അന്വേഷണം നടത്തുന്നു. ശാരിയുടെ കഥാപാത്രമാണ് ഈ ചലച്ചിത്രത്തിന്റെ കഥയിലെ പ്രമുഖ താരം.




</doc>
<doc id="360022" url="https://ml.wikipedia.org/wiki?curid=360022" title="ബോയിങ് ബി-17 ഫ്ലൈയിങ്ങ് ഫോർട്രസ്">
ബോയിങ് ബി-17 ഫ്ലൈയിങ്ങ് ഫോർട്രസ്

ബോയിങ് ബി-17 ഫ്ലൈയിങ്ങ് ഫോർട്രസ് (ഇംഗ്ലീഷ്: Boeing B-17 Flying Fortress, അക്ഷരാർത്ഥത്തിൽ, "ബോയിങ് ബി-17 പറക്കുന്ന കോട്ട") അമേരിക്കൻ ഐക്യനാടുകളുടെ വായുസേനയ്ക്ക് വേണ്ടി 1930-കളിൽ ബോയിങ് നിർമ്മിച്ച ഒരു ബോംബർ വിമാനമാണ്. രണ്ടാം ലോകമഹായുദ്ധത്തിൽ, ബി-17-ഇൻ്റെ പ്രാഥമിക ഉപയോഗം നാസി ജർമ്മനിയിലുള്ള സൈനിക ലക്ഷ്യങ്ങളെയും വ്യാവസായിക ലക്ഷ്യങ്ങളെയും ബോംബിടുക എന്നായിരുന്നു. യുദ്ധത്തിൻ്റെ തുടക്കത്തിൽ, പസഫിക്കിൽ, ജപ്പാൻ്റെ എതിരേ അമേരിക്ക ബി-17 ഉപയോഗിച്ചിരുന്നു. ബി-17 ആയിരുന്നു രണ്ടാം ലോകമഹായുദ്ധത്തിൽ ഏറ്റവും കൂടുതൽ ബോംബിട്ട അമേരിക്കൻ വിമാനം. ബോംബർ വിമാനം കൂടാതെ, ഗതാഗത വിമാനവും, അന്തർവാഹിനികളെ ആക്രമിക്കാൻ ഉപയോഗിക്കുന്ന വിമാനവും, ഡ്രോൺ വിമാനവും, ആളുകളെ തിരഞ്ഞിട്ട് രക്ഷപ്പെടുത്താൻ ഉപയോഗിക്കുന്ന വിമാനവും ആയിരുന്നു ബി-17.


</doc>
<doc id="360027" url="https://ml.wikipedia.org/wiki?curid=360027" title="ഒർജിത്‌ സെൻ">
ഒർജിത്‌ സെൻ

ഭാരതീയനായ ഗ്രാഫിക് ആർടിസ്റ്റും ഡിസൈനറുമാണ് ഒർജിത്‌ സെൻ(ജനനം ː1963). 1994 ൽ കൽപ്പവൃക്ഷ് പ്രസിദ്ധീകരിച്ച'റിവർ ഓഫ് സ്റ്റോറീസ്' ഇന്ത്യയിലെ ആദ്യ ഗ്രാഫിക് നോവലായി പരിഗണിക്കപ്പെടുന്നു. 
1963 ൽ കൊൽക്കത്തയിൽ ജനിച്ചു. അഹമ്മദാബാദിലെ നാഷണൽ ഇൻസ്റ്റിറ്റ്യൂട്ട് ഓഫ് ഡിസൈനിൽ പഠിച്ചു. നർമ്മദ ബച്ചാവോ ആന്ദോളനുമായി ബന്ധപ്പെട്ട് പ്രവർത്തിച്ചു. കൽപ്പവൃക്ഷ് എന്ന സന്നദ്ധ സംഘടനയുടെ ധന സഹായത്തോടെ 'റിവർ ഓഫ് സ്റ്റോറീസ്' എന്ന ഗ്രാഫിക് നോവൽ പ്രസിദ്ധീകരിച്ചു. കലാകാരന്മാർക്കും ഡിസൈനർമാർക്കുമായി പീപ്പിൾ ട്രീ എന്ന സഹകരണാടിസ്ഥാനത്തിൽ പ്രവർത്തിക്കുന്ന സ്റ്റുഡിയോ സ്ഥാപിച്ചു പ്രവർത്തിക്കുന്നു. ഗോവ സർവകലാശാലയിലെ മരിയാ മിരാൻഡോ ചെയർ വിസിറ്റിംഗ് പ്രൊഫസറാണ്. 'ഡിസപ്പിയറിംഗ് ടൈഗർ' എന്ന പേരിൽ അദ്ദേഹം തയ്യാറാക്കിയ ടീ ഷർട്ട് വിക്ടോറിയ ആന്റ് ആൽബർട്ട് മ്യൂസിയത്തിൽ നടന്ന ഫേബ്രിക് ഓഫ് ഇന്ത്യ പ്രദർശനത്തിൽ ഉൾപ്പെടുത്തിയിരുന്നു. 

ജന നാട്യ മഞ്ചും (ജനം) പാലസ്തീനിലെ ഫ്രീഡം തീയറ്ററും സഹകരിച്ചുള്ള ഇന്ത്യ - പാലസ്തീൻ തീയറ്റർ സംരംഭം ഫ്രീഡം ജാഥയ്ക്കു വേണ്ടി നിരവധി കലാരൂപങ്ങളുണ്ടാക്കി. 1992 മുതൽ ജന നാട്യ മഞ്ചുമായി ബന്ധപ്പെട്ടു പ്രവർത്തിക്കുന്ന സെൻ നിരവധി ജന നാട്യമഞ്ച് നാടകങ്ങൾക്കു വേണ്ടി പോസ്റ്ററുകളും ബ്രോഷറുകളും തയ്യാറാക്കിയിട്ടുണ്ട്. ജന നാട്യ മഞ്ചിന്റെ ലോഗോയും ഇദ്ദേഹം തയ്യാറാക്കിയതാണ്.

ബിനാലെയുടെ പ്രധാന വേദിയായ ആസ്‌പിൻവാൾ ഹൗസിൽ ഒർജിത്‌ സെന്നിന്റെ 'ഗോ പ്ലെയിസസ്' എന്ന മിശ്ര മാധ്യമ പ്രതിഷ്ഠാപനം അവതരിപ്പിച്ചിരുന്നു. തനതു മാതൃകയിൽ നിലനിൽക്കുന്ന രാജ്യത്തെ മൂന്ന്‌ ചന്തകളുടെ സംവദിക്കുന്ന ഭൂപടമാണിത്. ഗോവയിലെ മാപുസ മാർക്കറ്റ്‌, പഞ്ചാബിലെ ഗ്രാന്റ്‌ ട്രങ്ക്‌ റോഡിലെ മാർക്കറ്റ്‌, ഹൈദരാബാദിലെ പഴയ നഗരം എന്നിവയുടെ ഭൂപടങ്ങളാണ് ഈ പ്രതിഷ്ഠാപനത്തിന്റെ കേന്ദ്രം. പല തരത്തിൽ കാഴ്ചക്കാരുമായി ഭുപടം സംവദിക്കുന്നുണ്ട്. പ്രതിഷ്ഠാപനം കാണാനായി എത്തുന്നവർക്ക് അഞ്ച് ചോദ്യങ്ങളടങ്ങുന്ന ഓരോ കാർഡുകൾ വോളന്റിയർ നൽകും കാർഡിലെ വിവരങ്ങൾ ഭൂപടത്തിലെ വിവരങ്ങളുമായി പൊരുത്തപെടുന്നയിടം കണ്ടെത്താൻ ശ്രമിക്കുകയാണ് കാഴ്ചക്കാരൻ. 

മാപുസ മാർക്കറ്റിന്റെ പ്രത്യേകതകളെല്ലാം സമന്വയിപ്പിച്ച്‌ തയ്യാറാക്കിയ ഭൂപടത്തിൽ ചില ഭാഗങ്ങൾ, ഒരു ജിഗ്സാ പസിലിലെന്നപോലെ എടുത്തു മാറ്റിയിട്ടുണ്ട്‌. അതിന്റെ യഥാർത്ഥ ഭാഗം ചേരും പടി ചേർക്കുന്നതു പോലെ ചേർക്കണം. ഇത്തരത്തിൽ മറ്റ്‌ രണ്ട്‌ മാർക്കറ്റുകളിലും വ്യത്യസ്‌തങ്ങളായ സംവാദം കാഴ്‌ചക്കാരുമായി ഒർജിത്‌ ഒരുക്കിയിരിക്കുന്നു. നിർബന്ധിതമായി വരച്ചു ചേർക്കപ്പെട്ട അതിർത്തികൾ കാരണം നൂറ്റാണ്ടുകളായി തുടർന്നു പോന്നിരുന്ന സാംസ്‌കാരിക മുന്നേറ്റം ഇല്ലാതാക്കിയെന്നാണ് ഓർജിത്‌ സെന്നിന്റെ അഭിപ്രായം. ഗ്രാന്റ്‌ ട്രങ്ക്‌ റോഡിന്റെ ഇരുവശങ്ങളിലുമുള്ളയാളുകളുടെ സ്വത്വം വിഭജനത്തോടെ വ്യത്യസ്‌തമായതായി അദ്ദേഹം നിരീക്ഷിക്കുന്നു. ഇവിടെ നിലനിന്നിരുന്ന അലങ്കാര തൊങ്ങലുകൾ പിടിപ്പിച്ച സിഖ്‌ തലപ്പാവ്‌ ഉണ്ടാക്കുന്ന ഒരു മുസ്ലീം സമൂഹം, വിഭജനത്തിനു ശേഷം ഇല്ലാതായി. ഇന്ന്‌ പഞ്ചാബിൽ കാണുന്ന ഒറ്റ നിറമുള്ള തലപ്പാവിൽ നിന്ന്‌ ഏറെ വ്യത്യസ്‌തമായിരുന്നു ഈ തലപ്പാവുകൾ. ഭരണകൂടത്തിന്റെ ഇടപെടൽ മൂലം ഇത്തരത്തിൽ ചരിത്രത്തിന്റെ മായ്‌ചു കളയലുകൾ നടന്നിട്ടുണ്ടെന്ന്‌ 'ഗോ പ്ലെയിസസ്' എന്ന സൃഷ്ടി ഓർമ്മിപ്പിക്കുന്നു. ജി.ടി. റോഡിന്റെ അരികിലാണ്‌ സ്ഥിതി ചെയ്‌തിരുന്ന മലർകോട്‌ല എന്ന സ്ഥലത്തെ ചെറിയ മുസ്ലീം സമൂഹത്തെ വിഭജനത്തിന്റെ ഘട്ടത്തിൽ സംരക്ഷിച്ചത്‌ ഹിന്ദുക്കളും സിഖുകാരും ചേർന്നാണ്‌. ചരിത്രപുസ്‌തകങ്ങളില്ലാത്ത ഈ സംഭവത്തെ സെൻ തന്റെ കലാസൃഷ്ടിയിലൂടെ ഉയർത്തിക്കാട്ടാൻ ശ്രമിക്കുന്നു. 

ഗോവയുടെ ഹൃദയഭാഗത്ത്‌ സ്ഥിതി ചെയ്യുന്ന മാപുസ മാർക്കറ്റിലെ ദല്ലാളുകൾ, കൗതുക വസ്‌തുക്കച്ചവടക്കാർ, മീൻ വിൽപനക്കാർ എന്നിവരെ തന്മയത്വത്തോടെ ഈ സൃഷ്ടിയിൽ വരച്ചു ചേർത്തിട്ടുണ്ട്. ഗോവയുടെ സാംസ്‌കാരിക പൈതൃകത്തിന്റെ പരിഛേദമായ ഈ മാർക്കറ്റ്‌ ഇടിച്ചു പൊളിച്ച്‌ ആധുനിക രീതിയിലുള്ള മാർക്കറ്റ്‌ നിർമ്മിക്കാൻ സർക്കാർ ആലോചിക്കുന്നു. ഷോപ്പിംഗ്‌ മാൾ സംസ്‌കാരത്തിൽ നിന്നും വേറിട്ട് നിൽക്കുന്ന ഈ മാർക്കറ്റിന്റെ ഇല്ലാതാവലിലൂടെ ഇന്ന്‌ നിലനിൽക്കുന്ന സുസ്ഥിര വികസനം ഇല്ലാതാകുമെന്ന് ഈ പ്രതിഷ്ഠാപനം പറയുന്നു. മാപ്പിംഗ് മാപ്പുസ മാർക്കററ് എന്ന പേരിൽ നേരത്തെ സെൻ നടത്തിയ കലാവിഷ്കാരങ്ങളുടെ തുടർച്ചയാണിത്.


</doc>
<doc id="360033" url="https://ml.wikipedia.org/wiki?curid=360033" title="ഖോനി">
ഖോനി

പടിഞ്ഞാറൻ ജോർജ്ജിയയിലെ ഇമെറെതി പ്രവിശ്യയിലെ ഒരു പട്ടണമാണ് ഖോനി - Khoni (). വടക്ക് പടിഞ്ഞാറൻ ഇമെറെതിയിലൂടെ ഒഴുകുന്ന റ്റ്‌സ്‌ഖെനിസ്റ്റ്കലി നദിയുടെ തീരത്താണ് ഈ പട്ടണം സ്ഥിതിചെയ്യുന്നത്. 2014ലെ ജോർജ്ജിയൻ സെൻസസ് പ്രകാരം 23,600 പേരാണ് ഈ പട്ടണത്തിൽ വസിച്ചിരുന്നത്. സമെഗ്രെലോ-സെമോ സ്വനേതി പ്രവിശ്യയോട് ഏറ്റവും അടുത്തായി അതിർത്തി പങ്കിടുന്ന ഈ പട്ടണത്തിലേക്ക് ജോർജ്ജിയയുടെ തലസ്ഥാന നഗരമായ റ്റ്ബിലിസിയിൽ നിന്നും 266 കിലോമീറ്റർ ദൂരമാണ്. ഖോനി ജില്ലയുടെ ഭരണ സിരാകേന്ദ്രമാണ് ഈ പട്ടണം. ഈ നഗരത്തിന്റെ പ്രധാന സാമ്പത്തിക സ്രോതസ്സ് കൃഷിയാണ്. പ്രധാനമായും തേയില ഉത്പാദനമാണ് ഇവിടത്തെ കൃഷി.
മധ്യകാലഘട്ടം മുതൽ തദ്ദേശീയരായ വ്യാപാരികൾ വസിക്കുന്നതും ജോർജിയൻ ഒർത്തഡോക്‌സ് ചർച്ചിന്റെ സ്വാധീനമുള്ള സ്ഥലമായിട്ടുമാണ് ഈ പ്രദേശം അറിയപ്പെടുന്നത്. ആറാം നൂറ്റാണ്ടിലോ ഒമ്പതാം നൂറ്റാണ്ടിലോ ആണ് ഈ പട്ടണം സ്ഥാപിതമായതെന്നാണ് കരുതപ്പെടുന്നത്. 11ആം നൂറ്റാണ്ടിനും 13ആം നൂറ്റാണ്ടിനും ഇടയിൽ സ്ഥാപിച്ചതെന്ന് കരുതപ്പെടുന്ന സെന്റ് ജോർജ് കത്തീഡ്രൽ ഖോനി പട്ടണത്തിൽ ഇപ്പോഴും നിലനിൽക്കുന്നുണ്ട്. 
1921ലാണ് ഖോനി പ്രദേശത്തിന് നഗര പദവി ലഭിച്ചത്.

ജോർജ്ജിയ, സോവിയറ്റ് യൂനിയന്റെ നിയന്ത്രണത്തിൽ ആയിരുന്ന 1936ൽ ഈ പ്രദേശത്തിന്, പ്രദേശവാസിയും മാർക്‌സിസ്റ്റ് വിപ്ലവകാരിയും പത്രപ്രവർത്തകനുമായിരുന്ന അലക്‌സാണ്ടർ റ്റ്‌സുലുകിഡ്‌സെയുടെ സ്മരണാർത്ഥം റ്റ്‌സുലുകിഡ്‌സെ എന്ന പേര് നൽകി. എന്നാൽ 1991ൽ ജോർജ്ജിയ സ്വതന്ത്രമായതോടെ അതിന്റെ ചരിത്രപരമായ 'ഖോനി' എന്ന പേര് തന്നെ പുനസ്ഥാപിച്ചു.



</doc>
<doc id="360038" url="https://ml.wikipedia.org/wiki?curid=360038" title="സരസ്വതി കുഞ്ഞുകൃഷ്ണൻ">
സരസ്വതി കുഞ്ഞുകൃഷ്ണൻ

കേരളത്തിലെ കോൺഗ്രസ് നേതാവും കേരളത്തിലെ ആദ്യത്തെ വനിത ഡി.സി.സി. പ്രസിഡന്റുമായിരുന്നു സരസ്വതി കുഞ്ഞുകൃഷ്ണൻ. 

2017 ജനുവരി രണ്ടിന് മരിച്ചു. 

1984 ൽ നടന്ന ആറ്റിങ്ങൽ ഉപതിരഞ്ഞെടുപ്പിൽ കോൺഗ്രസ് സ്ഥാനാർത്ഥിയായി മൽസരിച്ചിരുന്നു.


ഭർത്താവ് - അഡ്വ. കളങ്ങര കുഞ്ഞുകൃഷ്ണൻ (മുൻ എം.എൽ.എ.)
മക്കൾ - അനിൽകുമാർ, മിനി, ഡോ. നീതു


</doc>
<doc id="360041" url="https://ml.wikipedia.org/wiki?curid=360041" title="അഷ്ഗാബാത്ത് കരാർ">
അഷ്ഗാബാത്ത് കരാർ

മദ്ധ്യേഷ്യയ്ക്കും പേർഷ്യൻ ഗൾഫ് രാജ്യങ്ങൾക്കുമിടയിലുള്ള വ്യാപാരം മെച്ചപ്പെടുത്തുന്നതിനുവേണ്ടി ഒമാൻ, ഇറാൻ, തുർക്‌മെനിസ്ഥാൻ, ഉസ്ബെക്കിസ്ഥാൻ, ഖസാഖ്‌സ്ഥാൻ, പാകിസ്താൻ എന്നീ രാജ്യങ്ങൾ ചേർന്ന് രൂപീകരിച്ച് ഉടമ്പടിയിലേർപ്പെട്ട ഒരു മൾട്ടിമോഡൽ ഗതാഗത കരാറാണ് അഷ്ഗാബാത്ത് കരാർ. ഈ മേഖലയിൽ ഒരു അന്താരാഷ്‌ട്ര സഞ്ചാര-വ്യാപാര ഇടനാഴി രൂപീകരിക്കുകയാണ് കരാറിൻറെ പ്രധാന ലക്‌ഷ്യം.
2016 മാർച്ച് 23ന് ഇന്ത്യ അഷ്ഗാബാത്ത് കരാർ അംഗീകരിക്കാൻ തീരുമാനിച്ചു. ഇന്ത്യയുടെ യൂറേഷ്യൻ വ്യാപാരബന്ധത്തെ കരാർ സഹായിക്കുമെന്നതാണ് ഇന്ത്യയ്ക്കുള്ള നേട്ടം. യൂറേഷ്യയുമായുള്ള വ്യാപാരത്തിന് ഇന്ത്യയ്ക്ക് കടൽമാർഗ്ഗത്തിൽനിന്നുമാറി കരമാർഗ്ഗത്തെയും ആശ്രയിക്കാം. കൂടാതെ, തെക്ക്-വടക്ക് ഗതാഗത ഇടനാഴിക്ക് വേണ്ടിയുള്ള ഇന്ത്യൻ ശ്രമങ്ങൾക്കും ഇത് ഗുണംചെയ്യും എന്ന് കരുതപ്പെടുന്നു.


</doc>
<doc id="360049" url="https://ml.wikipedia.org/wiki?curid=360049" title="ക്രോ (അബ്സരോക്ക) ഇന്ത്യൻസ്">
ക്രോ (അബ്സരോക്ക) ഇന്ത്യൻസ്

“ക്രോ”  അഥവാ “അബ്സരോക്ക” ജനങ്ങൾ ചരിത്രപരമായി ഐക്യനാടുകളിലെ “യെല്ലോ സ്റ്റോൺ” നദിയുടെ താഴ്വരയിൽ വസിച്ചിരുന്ന അമേരിക്കൻ ഇന്ത്യൻ ജനതയാണ്. അതിനു മുമ്പ് ക്രോ-ഹിതാസ്റ്റാ വർഗ്ഗക്കാരുടെ പൂർവ്വകർ ഈറി തടാകത്തിനു സമീപമുള്ള ഒഹിയോ കണ്ട്രിയിൽ വസിച്ചിരുന്നതായി കണക്കാക്കപ്പെടുന്നു. കൂടതൽ ശക്തരും ആയുധധാരികളുമായ വർഗ്ഗം എത്തിയതോടെ അവർ അവിടെ നിന്നു പാലായനം ചെയ്യുകയും കുറച്ചുകാലം വിന്നിപ്പെഗ് തടാകത്തിനു തെക്ക് മനിറ്റോബയില വസിക്കുകയും ചെയ്തു. അവിടെ നിന്ന് വട്ക്കൻ ഡെക്കോട്ടയിലെ ഡെവിൾസ് ലേക്ക് പ്രദേശത്തെത്തിയ ഈ വർഗ്ഗം രണ്ടു വർഗ്ഗങ്ങളായി പരിയുകയും ഹിതാസ്റ്റാ വിഭാഗം പടിഞ്ഞാറൻ പ്രദേശത്തേയ്ക്കു നീങ്ങുകയും ചെയ്തു. ചെയെന്നെ വർഗ്ഗത്തിൻറെയും അതിനുശേഷം സിയൂക്സുകളുടെയും (ലോക്കോട്ട) അതിക്രമിച്ചു കടക്കലിൻറെയും മറ്റും ഫലമായി ക്രോ വർഗ്ഗക്കാർ ഏറെക്കുറെ പടിഞ്ഞാറൻ ദിശയിലേയ്ക്ക് തള്ളിമാറ്റപ്പെട്ടു. പുതുതായി എത്തിയ പ്രദേശത്ത് ആധിപത്യമുറപ്പിക്കുന്നതിന് ക്രോ വർഗ്ഗക്കാർ ഷോഷോൺ ബാൻറുകളുമായി (ബിക്കാഷെ - "People of the Grass Lodges") യുദ്ധം ചെയ്യുകയും അവരെ പടിഞ്ഞാറേയ്ക്ക് തുരത്തുകയും ചെയ്തു.  

അബ്സരോക്ക എന്നുകൂടി അറിയപ്പെട്ടിരുന്ന ഈ വംശം ഒരു സിയൂൺ ഭാക്ഷഭേദമാണ് സംസാരിച്ചിരുന്നത് ഇന്നത്തെ വയോമിങ് മുതൽ മൊണ്ടാനയുൾപ്പെടെ മിസൌറി നദിയ്ക്കടുത്ത് വടക്കൻ ഡെക്കോട്ട വരെ വ്യാപിച്ചു കിടന്നിരുന്ന പ്രദേശത്തായിരുന്നു പിൽക്കാലത്ത് ഇവരുടെ അധിവാസമേഖല. ഇരുപത്തിയൊന്നാം നൂറ്റാണ്ടിൽ ക്രോ വർഗ്ഗത്തിൻറെ പിന്തുടർച്ചക്കാർ ഫെഡറലായി അംഗീകരിക്കപ്പെട്ട് “ക്രോ ട്രൈബ് ഓഫ് മൊണ്ടാന” എന്ന പേരിൽ സംസ്ഥാനത്തിൻറെ മദ്ധ്യതെക്കൻ ഭാഗത്തുള്ള റിസർവേഷനിൽ അധിവസിച്ചുവരുന്നു.  

ഈ വർഗ്ഗക്കാരെ “ക്രോ”, “അപ്സാലൂക്ക്”, “അപ്സരോക്കെ” എന്നിങ്ങനെയുള്ള പേരുകളിലും അറിയപ്പെട്ടിരുന്നു. ഹിഡാസ്റ്റ വർഗ്ഗക്കാരാണ് ഇവരെ ക്രോ ജനങ്ങൾ ("people of the large-beaked bird"  എന്നു വിശേഷിപ്പിച്ചത്. 

ഒരു കാലത്ത് ഈ ജനങ്ങൾ മിസിസിപ്പി നദിയുടെ പ്രഭവസ്ഥാനത്തെ മിനസോട്ട, വിസ്കോസിൻ പ്രദേശത്തു വസിച്ചിരുന്നു വിശാല സിയൂണ് വർഗ്ഗത്തിലെ “ഹിഡാസ്റ്റ” ഗോത്രത്തിൻറെ ഭാഗമായിരുന്നു. പിന്നീട് ഹിഡാസ്റ്റ, വർഗ്ഗം ഇവരിൽ നിന്ന് അടർന്നുമാറി  സ്വതന്ത്ര വർഗ്ഗമായി പടിഞ്ഞാറേയ്ക്കു മാറുന്നതിന് തൊട്ടുമുമ്പ്   ഇവർ വടക്കൻ ഡെക്കോട്ടയിലെ “ഡെവിൾസ് ലേക്” മേഖലയിലേയ്ക്ക് വാസസ്ഥാനം മാറ്റിയിരുന്നു. മൊണ്ടാനയില് സ്ഥിരവാസമാക്കുന്നതിനു തൊട്ടുമുമ്പ് ക്രോ വർഗ്ഗക്കാർ വീണ്ടും “മൌണ്ടൻ ക്രോ”, “റിവർ ക്രോ” എന്നിങ്ങനെ രണ്ട് ഗോത്രങ്ങളായി പിരിഞ്ഞു 1743 ൽ ക്രോ ജനങ്ങൾ ലൂയിസ്, ക്ലാർക്ക് എന്നീ രണ്ട് ഫ്രഞ്ച് പര്യവേക്ഷകരുമായി ഈ മേഖലയിൽ ഇന്നത്തെ മൊണ്ടാനിയലെ പട്ടണമായ ഹർഡിനിൽ വച്ച് ആകസ്‌മികസമാഗമം നടത്തി. ആദ്യ യുറോപ്യൻ കണ്ടുമുട്ടൽ സമയത്ത് ഫ്രഞ്ച് പര്യവേക്ഷകർ ഇവരെ “Apsáalooke "beaux hommes”" (handsome men) എന്നു വിളിച്ചു. ക്രോ ജനങ്ങൾ ആദ്യ ഫ്രഞ്ച് പര്യവേക്ഷകരെ “"baashchíile”" (persons with yellow eyes) എന്നാണ് വിളിച്ചത്. 

ആദ്യകാല ഫ്രഞ്ച് പര്യവേക്ഷകർ 1804 ൽ ഈ മേഖലയിൽ 3,500 അംഗങ്ങളിലധികമുള്ള 350 അമേരിക്കൻ ഇന്ത്യൻ പാർപ്പിടങ്ങൾ കണ്ടെത്തിയിരുന്നു. മറ്റ് സമതലവാസികളായ ഇന്ത്യൻസിനെപ്പോലതന്നെ ക്രോ ജനങ്ങളും റ്റീപ്പീസ് എന്നറിയപ്പെട്ടിരുന്ന പാർപ്പിടങ്ങളിലാണ് വസിച്ചിരുന്നത്. എന്നാൽ ഈ റ്റീപ്പീകൾ മറ്റ വർഗ്ഗക്കാരുടേതിനേക്കാൽ സാമാന്യം വലിപ്പമുള്ളവയായിരുന്നു. ബലമുള്ള മരക്കാലുകളും കാട്ടുപോത്തുകളുടെ തുകലുമാണ് ടീപ്പീകളുടെ നിർമ്മാണത്തിനു പ്രധാനമായി ഉപയോഗിച്ചിരുന്നത്.  കാട്ടുപോത്തുകളായിരുന്നു ഈ വർഗ്ഗ്കാരുടെ പ്രധാന ആഹാരസ്രോതസ്. അതേസമയം കാട്ടാടുകൾ, മാനുകൾ എന്നിവയേയും ഭക്ഷണാവശ്യത്തിനായി ഇവർ വേട്ടയാടിയിരുന്നു. 

ക്രോ വർഗ്ഗത്തിലെ പൌരന്മാർ മുടി നീട്ടി വളർത്തുകയും അതിയായി അഭിമാനം കൊള്ളുകയും ചെയ്തിരുന്നു.  അതു ചിലസമയം തറയിലിഴയുന്ന രീതിയിൽ നീളമുണ്ടാകാറുണ്ടായിരുന്നു. ഈ മുടി വിവിധ വസ്തുക്കളാൽ അലങ്കരിക്കുകയും ചെയ്തിരുന്നു. ഇവരിടെ സ്ത്രീ ജനങ്ങൽക്ക് നീളം കുറച്ച് മുടി വളർത്തിയിരുന്നു. പുരുഷന്മാർ സമർത്ഥരായ കുതരിസവാരിക്കാരും വേട്ടയിൽ പ്രാവീണ്യമുള്ളവരുമായിരുന്നു. സ്ത്രീകൾ തങ്ങളുടെയും ഒപ്പം തന്നെ പുരുഷന്മാരുടെയും വസ്ത്രങ്ങളിൽ മുത്തുമണികളും മുള്ളൻ പന്നിയുടെ മുള്ളുകളും ഘടിപ്പിക്കുകയും മറ്റ് അലങ്ങാരപ്പണികൾ ചെയ്തു ഭംഗിയാക്കുന്നതിൽ അതീവ വൈദഗ്ദ്ധ്യമുള്ളവരായിരുന്നു. 

വേട്ടയാടുന്നതിൽ വിദഗ്ദ്ധരായ ഈ അലഞ്ഞു തിരിയുന്ന വർഗ്ഗം വിചിത്രമായ ആരാധനാ സമ്പദായമുള്ളവരും കുതിരസവാരിയിൽ അതീവ പ്രാവീണ്യമുള്ളവരും വെള്ളക്കാരോട് പുഛമുള്ളവരുമായിരുന്നു എന്ന് പര്യവേക്ഷകരായ യൂറോപ്ന്മാർ കുറിച്ചിരിക്കുന്നു. ഇവർ വെള്ളക്കാരെ കൊലപ്പെടുത്തിയിരുന്നില്ലെങ്കലും കൊള്ളയടിച്ചിരുന്നു. സമതലങ്ങളിൽ വസിച്ചിരുന്ന മറ്റു ഇന്ത്യൻ വർഗ്ഗക്കാരേക്കാൾ അധികം കുതിരകൾ ഇവരുടെ കൈവശമുണ്ടായിരുന്നു. 1800 കളുടെ മദ്ധ്യത്തിൽ 10,000 വരെയും ഇരുപതാം നൂറ്റാണ്ടിൻറെ തുടക്കത്തിൽ 40,000 കുതിരകളും ഈ വർഗ്ഗത്തിൻറെ കൈവശത്തിലുണ്ടായിരുന്നു. അതുപോലെ തന്നെ നായ്ക്കളേയും ഇവർ വളർത്തിയിരുന്നു. ഒരു പര്യവേക്ഷകൻ 500 വരെയുള്ള നായ്ക്കളെ ഇവരുടെ കൂടെ കണ്ടതായി രേഖപ്പെടുത്തിയിരിക്കുന്നു. 

പെൺവഴിക്കു മാത്രമുള്ള പിൻതുടർച്ചക്രമത്തിൽ ഈ വർഗ്ഗക്കാർ വിശ്വസിച്ചിരുന്നു. ഭർത്താവ് ഭാര്യയുടെ കുടുംബത്തിനൊപ്പം നീങ്ങിയിരുന്നു. ഈ വർഗ്ഗത്തിൽ വനിതകൾക്ക് ഉയർന്ന സ്ഥാനം കൽപ്പിക്കപ്പെട്ടിരുന്നു. ഗോത്രനേതൃസ്ഥാനത്തേയ്ക്കു പോലും സ്ത്രീകൾ പരിഗണിക്കപ്പെട്ടിരുന്നു.

ഇക്കാലത്ത് ഭൂരിപക്ഷം ക്രോ വർഗ്ഗക്കാരും മദ്ധ്യതെക്കൻ മൊണ്ടാനയിലെ 3,600 സ്ക്വയർ മൈലിൽ കൂടുതൽ വിസ്തീർണ്ണമുള്ള ക്രോ ഇന്ത്യൻ നിസർവ്വേഷനിൽ വസിക്കുന്നു.  ഐക്യനാടുകളിലെ ഏറ്റവും വലിയ ഇന്ത്യൻ റിസർവ്വേഷനുകൾ ഇതിന് അഞ്ചാം സ്ഥാനമാണുള്ളത്.  തെക്കു ഭാഗത്ത് വയോമിങും കിഴക്കുഭാഗത്ത് നോർത്തേൺ ചെയെന്നെ ഇന്ത്യന് റിസർവ്വഷനുമാണ് ഇതിന്റെ അതിരുകൾ. 2.3 മില്ല്യണ് ഏക്കറുകളിലായി വ്യാപിച്ചു കിട്ക്കുന്ന റിസർവ്വേഷൻറെയുള്ളിൽ ബിഗ്ഹോണ് മലനിരകളുടെ വടക്കേ അറ്റം (Bighorn), വുൾഫ് മലനിരകൾ, പ്രെയോർ മലനിരകൾ (Pryor) എന്നിവകൂടി ഉൾപ്പെട്ടതാണ്. യെല്ലെ ടെയിൽ ഡാമിൽ നിന്ന് വടക്കോട്ടൊഴകുന്ന ബിഗ്ഹോണ് നദി മോണ്ടാനിയെല ഹാർഡിൻ പട്ടണത്തിനു പുറത്തുവച്ച് ലിറ്റൽ ബിഗ്ഹോണ് നദിയുമായി ലയിക്കുന്നു. റിസർവ്വേഷൻ അതിർത്തിയ്ക്കു 10 മൈൽ വടക്കു പടിഞ്ഞാറായി ബില്ലിങ്സ് പട്ടണം നിലനിൽക്കുന്നു.

ക്രോ ഇന്ത്യൻ നേഷനിൽ രജിസ്റ്റർ ചെയ്ത ആകെയുള്ള 11,000 അംഗങ്ങളിൽ ഏകദേശം 8,000 പേർ ക്രോ ഇന്ത്യൻ റിസർവ്വേഷനിൽ വസിക്കുന്നു. ഇവരിൽ 85 ശതമാനം പേർ അവരുടെ ആദ്യഭാക്ഷയായി ക്രോ ഭാക്ഷ സംസാരിക്കുന്നു.

അബ്സരോക്ക/ക്രോ ജനതയുടെ ക്രോ ഭാക്ഷയുടെ എഴുത്തു ഘടനയും (Apsáalooke ammaalaátuua) ഗോത്രഘടനയും വളരെ ദൃഢമായതാണ്. വിശാല സിയോൺ ഭാക്ഷാ കുടുബത്തിൽപ്പെട്ടതാണ് ക്രോ ഇന്ത്യൻ ഭാക്ഷ. 

ഈ വർഗ്ഗത്തിൻറെ ഗോത്ര ഘടനയിൽ (Apsáalooke Ashammalíaxxiia) നിരവധി ഉപ ഗോത്ര വിഭാഗങ്ങൾ നിലനിൽക്കുന്നു.

ഈ വർഗ്ഗ്ത്തിൻറ മുഖ്യ കാര്യാലയം ക്രോ ഏജൻസിയിൽ നിലനിൽക്കുന്നു. ഇവിടെ ക്രോ വർഗ്ഗക്കാർ “വാർഷിക ക്രോ മേള” നടത്താറുണ്ട്. ഈ മേളയിൽ പോവ്-വോവ് (pow-wow), കന്നുകാലികളെ ഉപയോഗിച്ചുള്ള വിനോദ പരിപാടികൾ (rodeo), ഘോഷയാത്ര എന്നിവ നടത്തുന്നു. എല്ലാ വർഷവും ആഗസ്റ്റ് മാസത്തിലെ മൂന്നാമത്തെ വാരാന്ത്യത്തിൽ നടത്തപ്പെടുന്ന ഈ മേള നടത്തപ്പെടുന്നത്. ഈ സമയത്ത് ക്രോ എജൻസി പ്രദേശം അറിയപ്പെടുന്നത് "The Teepee Capital of the World "  എന്ന അപരനാമത്തിലാണ്. ലിറ്റിൽ ബിഗ് ഹോണ് നദീ താഴ്വര മുഴുവൻ ഇക്കാലത്ത് 1,500 ൽ അധികം റ്റീപ്പീകൾകൊണ്ടു നിറഞ്ഞിരിക്കും.

1740 മുതലുള്ള കാലഘട്ടങ്ങളിൽ സമതലങ്ങളിലെ വർഗ്ഗങ്ങൾ കൂടുതലായി കുതിരകളെ ഉപയോഗപ്പെടുത്തുവാൻ തുടങ്ങിയിരുന്നു. സമതലങ്ങളിൽ നിന്നു സമതലങ്ങളിലേയ്ക്കു വേഗത്തിൽ നീങ്ങുന്നതിനും കൂടുതൽ കാര്യക്ഷമമായി കാട്ടുപോത്തുകളെ വേട്ടയാടുന്നതിനു ഇതുവഴി അവർക്കു സാധിച്ചു. എന്നിരുന്നാലും വടക്കൻ മേഖലയിലെ അതികഠിനമായ ശീതകാലം തെക്കൻ മേഖലയിലെ സമതലങ്ങളിലെ വർഗ്ഗങ്ങളേക്കാൾ അവിടെയുള്ളവർക്ക് കടുത്ത പ്രയാസങ്ങൾ സൃഷ്ടിച്ചു.

ക്രോ, ഹിഡാസ്റ്റ, കിഴക്കൻ ഷോഷോൺ, വടക്കൻ ഷോഷോൺ വർഗ്ഗങ്ങൾ ഇക്കാലത്ത് കുതിരവളർത്തലിലും അവയുടെ വ്യാപാരത്തിലും ശ്രദ്ധയൂന്നുകയും വലിയ കുതിരപ്പറ്റങ്ങളുടെ അധിപരാകുകയും ചെയ്തു. കിഴക്കും വടക്കുമുള്ള മറ്റു വർഗ്ഗങ്ങൾ ഈ സമയം രോമ വ്യവസായത്തിനും മലമ്പോത്തുകളെ വേട്ടയാടുന്നതിനും കൂടുതൽ കുതിരകളെ കൈക്കലാക്കുന്നതിനുമായി സമതലങ്ങളിലേയ്ക്കു കടന്നു കയറി. ക്രോ വർഗ്ഗം കുതിരകൾ തീരെ കുറവുള്ള വർഗ്ഗങ്ങളുടെ മിന്നലാക്രമണങ്ങൾക്കും കുതിരമോഷണങ്ങൾക്കും വിധേയരായി. ഈ കടന്നു കയറ്റക്കാരിൽ പ്രമുഖർ ബ്ലാക്ക്ഫൂട്ട് കോൺഫെഡറസി, ഗ്രോസ് വെഞ്ചർ, അസിനിബോയിൻ, പോവ്നീ, ഉട്ടെ എന്നീ ഇന്ത്യൻ വർഗ്ഗക്കാരായിരുന്നു. പിന്നീട് ഇവർക്ക് ലക്കോട്ട വർഗ്ഗത്തെയും അവരുടെ സഖ്യകക്ഷികളായ “അരപാഹോ”, “ചെയെന്നെ” എന്നീ വർഗ്ഗങ്ങളെയും നേരിടേണ്ടതായി വന്നു. ഇക്കൂട്ടരും തങ്ങളുടെ ശത്രുക്കളായ വർഗ്ഗങ്ങളിൽ നിന്നും കുതിരകളെ മോഷ്ടിച്ചിരുന്നു. ക്രോ വർഗ്ഗത്തിന്റെ ഏറ്റവും പ്രധാന ശത്രുക്കൾ ബ്ലാക്ക്ഫൂട്ട് കോൺഫെഡറസിയും ലക്കോട്ട-ചെയെന്നെ-അരപാഹോ സഖ്യവുമായിരുന്നു.

ക്രോ വർഗ്ഗക്കാർ വടക്കൻ സമതലങ്ങളിലുള്ള “ഫ്ലാറ്റ്ഹെഡ്” വർഗ്ഗങ്ങളുമായി അപൂർവ്വമായി സംഘട്ടനത്തിലേർപ്പെട്ടിരുന്നുവെങ്കിലും പൊതുവായി ഇവർ സൌഹൃദത്തിലായിരുന്നു. സമതലങ്ങളിലെ തന്നെ “നെസ് പെർസ്”, “കുട്ടെനായി”, “ഷോഷോൺ”, “കിയോവ”, “കിയോവ അപ്പാഷെ” വർഗ്ഗങ്ങൾ ക്രോ വർഗ്ഗക്കാരുമായി സഖ്യത്തിലാണ് കഴിഞ്ഞിരുന്നത്. കിയോവ, കിയോവ അപ്പാഷെ ബാൻറുകൾ പിന്നീട് തെക്കൻ ഭാഗങ്ങളിലേയ്ക്കു ചേക്കേറുകയും ക്രോ വർഗ്ഗം അവിടെ പ്രബല വർഗ്ഗമായി 18, 19 നൂറ്റാണ്ടുകളിൽ തുടരുകയും ചെയ്തു. ഇക്കാലത്താണ് രോമ വ്യവസായം വളരെയധികം അഭിവൃദ്ധിപ്പെട്ടത്. വടക്കൻ സമതലങ്ങളിലെ ഇന്ത്യൻ രാഷ്ട്രങ്ങളുമായി സൌഹൃദത്തിലായിരുന്ന രോമ വ്യപാരം ചെയ്തിരുന്ന അതിശക്തരായ “അയൺ കോൺഫെഡറസി” (Nehiyaw-Pwat) ക്രോ ഇന്ത്യൻസിൻറെ ശത്രുക്കളായി പരിണമിച്ചു. ഈ കോൺഫെഡറസിയിൽ “പ്ലെയിൻസ് ക്രീ”, “അസിനിബൊയിൻ”, “സ്റ്റോണി” (Stoney), “സൌൾറ്റ്യൂക്സ്” (Saulteaux), “ഒജിബ്വേ” (Ojibwe), “മെറ്റിസ്” (Métis) വർഗ്ഗങ്ങളും ഉൾപ്പെട്ടിരുന്നു.


</doc>
<doc id="360050" url="https://ml.wikipedia.org/wiki?curid=360050" title="സെലിന">
സെലിന

ഒരു അമേരിക്കൻ ഗായികയും ഗാന രചയിതാവും അഭിനേത്രിയും ഫാഷൻ ഡിസൈനറുമായിരുന്നു സെലിന ക്വിന്റനില്ല-പെരസ് ( or ; തേജനോ സംഗീതത്തിന്റെ രാജ്ഞി എന്നു വിളിക്കപ്പെട്ട ഇവരുടെ സംഗീതത്തിലെയും ഫാഷനിലെയും സംഭാവനകൾ ഇവരെ ഇരുപതാം നൂറ്റാണ്ടിന്റെ അവസാനത്തിൽ പ്രശസ്തിയിലെത്തിച്ചു.എറ്റവും കൂടുതൽ സ്വാധീനം ചെലുത്തിയ എക്കാലത്തെയും മികച്ച ലാറ്റിൻ കലാകാരികളിൽ ഒരാളായ സെലിന ലാറ്റിൻ സംഗീതത്തെ മുഖ്യധാരയിലെത്തിക്കാൻ കാരണമായിട്ടുണ്ട്.6 കോടി ആൽബങ്ങൾ ലോകമെമ്പാടുമായി വിറ്റഴിച്ചിട്ടുണ്ട്. 

1995 മാർച്ച് 31 നു തന്റെ സുഹൃത്തും മുൻ ജോലിക്കാരിയുമായിരുന്ന യോലൻഡ സാൽഡിവറുടെ വെടിയേറ്റു കൊല്ലപ്പെട്ടു.രണ്ടാഴ്ചയ്ക്കുശേഷം അന്നത്തെ ടെക്സാസ് ഗവർണറായിരുന്ന ജോർജ്ജ് ഡബ്ല്യു. ബുഷ് സെലിനയുടെ ജന്മദിനം സെലിന ദിനം ആയി പ്രഖ്യപിച്ചു. സെലിനയുടെ മരണാനന്തര ആൽബം ഡ്രീമിംങ്ങ് ഓഫ് യു (1995) ബിൽബോർഡ് 200 ചാർട്ടിൽ ഒന്നാം സ്ഥാനത്തെത്തി.ഇതോടെ ഈ നേട്ടം കൈവരിക്കുന്ന ആദ്യ ലാറ്റിൻ കലാകാരിയായി സെലിന മാറി.1997-ൽ വാർണർ ബ്രോസ്. "സെലിന" എന്ന പേരിൽ ഇവരുടെ ജീവിത കഥ സിനിമയാക്കി.ഇതിൽ ജെന്നിഫർ ലോപസ് ആണ് സെലിനയായി വേഷമിട്ടത്


</doc>
<doc id="360054" url="https://ml.wikipedia.org/wiki?curid=360054" title="ജീവിതശൈലീരോഗങ്ങൾ">
ജീവിതശൈലീരോഗങ്ങൾ

തെറ്റായ ജീവിത ശൈലികളുടെ ഫലമായി ഉണ്ടാവുന്ന രോഗങ്ങളാണിവ. ആരോഗ്യം നിലനിർത്താനും രോഗങ്ങളെ ചെറുത്ത് തോൽപ്പിക്കാനും ശരീരത്തിനുള്ള പ്രതിരോധശേഷിയെ ജീവിത ശൈലിയിൽ വന്ന മാറ്റം നശിപ്പിക്കുന്നു. ജീവിത ശൈലീരോഗങ്ങൾ ചെറുപ്പത്തിൽ തന്നെ ബാധിക്കുന്നത് വ്യാപകമാവുകയാണ്. ജീവിതചര്യയിലുള്ള മാറ്റംമൂലം ശരീരം പല തരത്തിലുള്ള രോഗങ്ങൾക്കും അടിമപ്പെടുകയാണ്. ഇങ്ങനെ യുണ്ടാകുന്ന പ്രധാന രോഗങ്ങളാണ് പ്രമേഹം, കൊളസ്ട്രോൾ, രക്തസമ്മർദം, അമിതഭാരം എന്നിവ.


സാങ്കേതികവിദ്യ വികാസം പ്രാപിച്ചതോടെ ആയാസമുള്ള പ്രവർത്തനങ്ങൾ നാം യന്ത്രങ്ങൾക്ക് നൽകിത്തുടങ്ങി. ചെറിയ ദൂരത്തേക്ക് പോലും വാഹനങ്ങളെ ആശ്രയിക്കാൻ തുടങ്ങി. കമ്പ്യൂട്ടർ, മൊബൈൽ ഫോൺ എന്നിവയുടെ ഉപയോഗം അലസത വർദ്ധിപ്പിക്കുന്നു. ഇത് ദുർമേദസ്സിനും രോഗങ്ങൾക്കും കാരണമാകുന്നു.

കൂട്ടുകുടുംബവ്യവസ്ഥയിൽ നിന്ന് അണുകുടുംബങ്ങളിലേക്ക് മാറിയപ്പോൾ മാനസിക സമ്മർദ്ദങ്ങളും വർദ്ധിക്കുന്നു. ജോലി സ്ഥലത്തുനിന്നുള്ള ടെൻഷനും പുതിയ തലമുറയിൽ താരതമ്യേന കൂടുതലാണ്. ഇത് മാനസികവും ശാരീരികവുമായ രോഗാവസ്ഥയിലേക്ക് നയിക്കുന്നു.


</doc>
<doc id="360056" url="https://ml.wikipedia.org/wiki?curid=360056" title="ഐ ഡാനിയൽ ബ്ലേക്ക്">
ഐ ഡാനിയൽ ബ്ലേക്ക്

ഐ ഡാനിയൽ ബ്ലേക്ക്
I Daniel. 2016 ലെ കാൻ ചലചിത്രോൽസവത്തിൽ മികച്ച ചിത്രത്തിനുള്ള ഗോൾഡൻ പാം പുരസ്ക്കാരം നേടിയ ബ്രിട്ടിഷ്/ഫ്രഞ്ച് നിർമ്മിത ഇംഗ്ലീഷ് ഭാഷ ചിത്രമാണ് ഐ ഡാനിയൽ ബ്ലേക്ക്.വിഖ്യാത സംവിധായകൻ കെൻ ലോച്ചിനു രണ്ടാമത്തെ കാൻ പുരസ്ക്കാരം നേടിക്കൊടുത്ത ചിത്രമാണിത്. രണ്ട് തവണ കാൻ പുരസ്ക്കാരം നേടിയ ഒമ്പത് പേരിൽ ഒരാളാണ് ലോച്ച്. സംവിധായകന്റെ എണപതാമത്തെ വയസ്സിൽ നേടുന്ന പുരസ്ക്കാരം എന്ന അപൂർവ്വതയും ഈ ചിത്രത്തിനുണ്ട്. കാനിലെ പുരസ്ക്കാരത്തിനു പുറമെ അനവധി ഫെസ്റ്റിവലുകളിൽ വിവിധ അവാർഡുകൾക്ക് നാമനിർദ്ദേശം ചെയ്യപ്പെടുകയും, പലതും നേടുകയും ചെയ്തിട്ടുണ്ട് ഈ സിനിമ. (പട്ടിക കാണുക)


</doc>
<doc id="360063" url="https://ml.wikipedia.org/wiki?curid=360063" title="ബൊമ്മക്കൊലു">
ബൊമ്മക്കൊലു

തമിഴ്നാട്, കർണ്ണാടക, ആന്ധ്രാപ്രദേശ്‌  തുടങ്ങിയ ദക്ഷിണേന്ത്യൻ സംസ്ഥാനങ്ങളിൽ നവരാത്രി കാലങ്ങളിൽ ദേവീദേവന്മാരുടെ ബൊമ്മകൾ (പാവകൾ) അണിനിരത്തി നടത്തുന്ന ഒരു ആചാരമാണ് ബൊമ്മക്കൊലു (Bomma Kolu (Golu).

ബൊമ്മക്കൊലു എന്ന പദം 'പാവ' എന്നർത്ഥം വരുന്ന 'ബൊമ്മ' എന്നതും 'പടികൾ' എന്നർത്ഥം വരുന്ന 'കൊലു' എന്ന വാക്കും കൂടിച്ചേർന്നുണ്ടായതാണ്. 

നവരാത്രിയുടെ ആദ്യ ദിവസം ഗണപതിപൂജയ്ക്കു ശേഷം കുടുംബത്തിലെ മുതിർന്ന ആൾ (ആൺ/പെൺ) സരസ്വതി, പാർവ്വതി, ലക്ഷ്മി എന്നീ ദേവിമാർക്കുവേണ്ടി കലശാവാഹനം പൂജവിധി നടത്തുന്നു. അതിനു ശേഷം മരത്തടികൾ കൊണ്ട് പടികൾ (കൊലു) ഉണ്ടാക്കുന്നു. സാധാരണയായി 3, 5,7, 9, 11 എന്നിങ്ങനെ ഒറ്റസംഖ്യയിലാണ് പടികൾ നിർമ്മിക്കുന്നത്. പടികൾക്കു മുകളിൽ തുണി വിരിച്ചശേഷം ദേവീദേവൻമാരുടെ ബൊമ്മകൽ അവയുടെ വലിപ്പത്തിനും സ്ഥാനത്തിനു മനുസരിച്ച് അതിൽ നിരത്തി വെക്കുന്നു. 

പുരാണത്തിലെ കഥാപാത്രങ്ങളും കഥകളുമാണ് ബൊമ്മകൊലുകളിൽ ചിത്രീകരിക്കുന്നത്. 



</doc>
<doc id="360064" url="https://ml.wikipedia.org/wiki?curid=360064" title="കണക്ടിങ്ങ് റോഡ്">
കണക്ടിങ്ങ് റോഡ്

റെസിപ്രോക്കേറ്റിങ്ങ് എഞ്ചിനകത്ത് പിസ്റ്റണിനേയും ക്രാങ്ക് ഷാഫ്ടിനേയും തമ്മില് ബന്ധിപ്പിക്കുന്നതിനാണ് കണക്ടിങ്ങ് റോഡ് ഉപയോഗിക്കുന്നത്. പിസ്റ്റണിന്ടെ മുകളിലേക്കും താഴേക്കുമുള്ള ചലനത്തെ കറക്കമാക്കി മാറ്റുന്നതിന് കണക്ടിങ്ങ് റോഡ് സഹായിക്കുന്നു.


</doc>
<doc id="360070" url="https://ml.wikipedia.org/wiki?curid=360070" title="ദേശമംഗലം">
ദേശമംഗലം

കേരളത്തിലെ തൃശൂർ ജില്ലയിലുള്ള ഒരു ഗ്രാമമാണ് ദേശമംഗലം. . തലപ്പിള്ളി താലൂക്കിൽ ഉൾപ്പെടുന്ന ഗ്രാമമാണിത്. വടക്ക് പട്ടാമ്പിയും, തെക്ക് വടക്കാഞ്ചേരിയും, കിഴക്ക് ഷോർണ്ണൂരും, പടിഞ്ഞാറ് കുന്നംകുളവും ദേശമംഗലത്തെ ചുറ്റപ്പെട്ടിരിക്കുന്നു.

2001 ലെ സെൻസസ് പ്രകാരം ദേശമംഗലം ഗ്രാമത്തിലെ ആകെയുള്ള ജനസംഖ്യ 8446 ആണ്. അതിൽ 4034 പുരുഷന്മാരും 4412 സ്ത്രീകളും ആണ്. 

കലാരൂപങ്ങൾക്ക് പ്രശസ്തമാണ് ദേശമംഗലം. തൈപൂയം, ദേശമംഗലം പൂരം, കൊണ്ടയൂർ കുടപ്പാറ പൂരം തുടങ്ങിയവ പ്രശസ്തമാണ്. ദേശമംഗലവും, പരിസരപ്രദേശങ്ങളായ പല്ലൂർ, കൊണ്ടയൂർ, ആറങ്ങോട്ടുകര എന്നിവിടങ്ങളും ചോഴികെട്ടിന് പ്രസിദ്ധമാണ്.



</doc>
<doc id="360075" url="https://ml.wikipedia.org/wiki?curid=360075" title="ജെർമി കോർബിൻ">
ജെർമി കോർബിൻ

ബ്രിട്ടനിലെ പ്രതിപക്ഷനേതാവും ലേബർപാർട്ടി അദ്ധ്യക്ഷനുമാണ് ജെർമി കോർബിൻ . 1983-മുതൽ പാർലമെന്റ് അംഗമാണ്.2015ലാണ് ലേബർപാർട്ടി നേതൃപദവിയിൽ എത്തുന്നത്. ആശയപരമായി ജനാധിപത്യ സോഷ്യലിസ്റ്റ് ആയി കരുതപ്പെടുന്നു.


</doc>
<doc id="360076" url="https://ml.wikipedia.org/wiki?curid=360076" title="മണലിത്തറ">
മണലിത്തറ

കേരളത്തിലെ തൃശൂർ ജില്ലയിലുള്ള ഒരു ഗ്രാമമാണ് മണലിത്തറ.. തെക്കുംകര പഞ്ചായത്തിൽ ഉൾപ്പെടുന്ന ഗ്രാമമാണിത്. വടക്കാഞ്ചേരിയിൽ നിന്നും ഒരു 7 കിലോമീറ്റർ അകലെയാണ് മണലിത്തറ. മണലിത്തറയിൽ നിന്നും 3 കിലോമീറ്റർ അകലെയായി വഴനി അണക്കെട്ട് സ്ഥിതി ചെയ്യുന്നു. ജലസേചനത്തിനുള്ള തോട് മണലിത്തറ വഴി കടന്നുപോകുന്നു. വഴനി അണക്കെട്ടും ഇതു പോലെയുള്ള തോടുകളുമാണ് സമീപത്തുള്ള ഗ്രാമങ്ങളിലെ പ്രധാന ജലസ്രോതസ്സ്. ഇവിടുത്തെ ജനങ്ങൾ പ്രധാനമായും കൃഷിക്കാരാണ്. 

2001 ലെ സെൻസസ് പ്രകാരം മണലിത്തറയിലെ ആകെയുള്ള ജനസംഖ്യ 7755 ആണ്. അതിൽ 3712 പുരുഷന്മാരും 4043 സ്ത്രീകളും ആണ്. 

മണലിത്തറയിൽ പള്ളികളും ക്ഷേത്രങ്ങളും ഉണ്ട്. മച്ചാട് മാമാങ്കം ഇവിടുത്തെ ക്ഷേത്രത്തിലെ അറിയപ്പെടുന്ന ഒരു ആഘോഷമാണ്. മണലിത്തറയിൽ നിന്നും 4 കിലോമീറ്റർ അകലെയുള്ള തിരുവാണിക്കാവ് ക്ഷേത്രത്തിലാണ് ഈ ആഘോഷം നടക്കുന്നത്. 


</doc>
<doc id="360081" url="https://ml.wikipedia.org/wiki?curid=360081" title="മെൽവില്ലെ ദ്വീപ്(ആസ്ട്രേലിയ)">
മെൽവില്ലെ ദ്വീപ്(ആസ്ട്രേലിയ)

ടിവി ഭാഷയിൽ യെർമാൽനെർ എന്നു വിളിക്കുന്ന ആസ്ട്രേലിയയുടെ വടക്കൻ പ്രദേശത്തിന്റെ തീരത്ത് കിഴക്കൻ തിമോർ കടലിൽ സ്ഥിതിചെയ്യുന്ന ഒരു ദ്വീപ് ആണ് മെൽവില്ലെ ദ്വീപ്. ആസ്ട്രേലിയയിലെ ഡാർവ്വിൻ പ്രദേശത്തിനും ആർൺഹെം ലാൻഡിൽ സ്ഥിതിചെയ്യുന്ന കോബോർഗ് ഉപദ്വീപിന്റെ പടിഞ്ഞാറ് ആണ് ഈ ദ്വീപ് കിടക്കുന്നത്. ഇവിടത്തെ കാലാവസ്ഥ ട്രോപ്പിക്കൽ ആണ്. 

ഇവിടത്തെ ഏറ്റവും വലിയ സമൂഹം അല്ലെങ്കിൽ പട്ടണം മിലിക്കാപിതി ആണ്. 559 മാത്രമാണ് ഇവിടത്തെ ജനസംഖ്യ. രണ്ടാമത്തെ ഗ്രാമം പിർലാഗിമ്പി ആകുന്നു. (പുലരുമ്പി, മുമ്പ് ഈ സ്ഥലത്തെ ഗാർഡൻ പോയിന്റ് എന്നു വിളിച്ചിരുന്നു.)ജനസംഖ്യ: 440 മാത്രം. ഈ സ്ഥലം, മിലിക്കാപിതിയിൽനിന്ന് 27 കി. മീ. പടിഞ്ഞാറ് ആണ് കിടക്കുന്നത്. മെല്വില്ലെ പടിഞ്ഞാറൻ തീരത്താണിത്. ഏതാണ്ട് 30ൽക്കൂടുതൽ ആളുകൾ അഞ്ചു കുടുംബമായി ഔട്സ്റ്റേഷനുകളിൽ താമസമുണ്ട്.
5,786 ചതുരശ്ര കി. മീ. (2,234 ചതുരശ്ര മൈൽ)വിസ്തൃതിയുള്ള ഈ ദ്വീപ് ലോകത്തെ 100 ദ്വീപുകളെക്കാൾ ചെറുതാണ്. ആസ്ട്രേലിയയിലുള്ള വലിയ രണ്ടാമത്തെ ദ്വീപാണിത്. ആസ്ട്രേലിയയിലെ ഏറ്റവും വലിയ ദ്വീപ്, ടാസ്മാനിയ ആകുന്നു. (ഇവിടെ ആസ്ട്രേലിയാ പ്രധാനദ്വീപിനെ കണക്കാക്കിയിട്ടില്ല) ഇതിന്റെ തെക്കേ അറ്റം പിളർന്ന് ഒരു ചെറു ദ്വീപായിത്തീർന്നിരിക്കുന്നു. ഇർ-റിറ്റിറ്റു ദ്വീപ് എന്നാണിതിന്റെ പേര്. ഇതിന്റെ വിസ്തീർണ്ണം 1.6 ചതുരശ്ര കി. മീ. (0.62 ചതുരശ്ര മൈൽ).

മെൽവില്ലെ ദ്വീപും ബാതർസ്റ്റ് ദ്വീപും ചേർന്ന് ടിവി ദ്വീപുകൾ എന്നറിയപ്പെടുന്നു. 

ഈ ദ്വീപ് ആരു കണ്ടുപിടിച്ചു എന്നത് ഇപ്പോഴും തർക്കവിഷയമാണ്. 1644ൽ ആബൽ ടാസ്മാൻ കണ്ടുപിടിച്ചു എന്നത് ഇപ്പോൾ വിവാദവിഷയമാണ്.


</doc>
<doc id="360082" url="https://ml.wikipedia.org/wiki?curid=360082" title="ടിവി ഭാഷ">
ടിവി ഭാഷ

ടിവി ഭാഷ, ആസ്ട്രേലിയായിലെ ആദിവാസികളുടെ ഭാഷയാണ്. ഇത് ടിവി ദ്വീപുകൾ എന്നറിയപ്പെടുന്ന ആസ്ട്രേലിയായിലെ രണ്ടു ദ്വീപുകളിൽ ആണ് പ്രധാനമായും ഈ ഭാഷ സംസാരിക്കുന്നത്. ഉത്തര ആസ്ട്രേലിയയിലെ തീരപ്രദേശങ്ങളിൽ ആണ് ഇതു സംസാരിക്കുന്നവർ വസിക്കുന്നത്. ഇത് അവിടെ കുട്ടികൾ അഭ്യസിക്കുന്ന ആസ്ട്രേലിയൻ ഭാഷകളിൽ 10% വരും. 

2005ൽ അൻപത് വയസ്സിനു മുകളിലുള്ള ആളുകൾ സംസാരിച്ചിരുന്ന ഈ ഭാഷ, ഒരു അനേകം ഭാഷകൾ ചേർന്ന ഒരു കൃത്രിമഭാഷയാകുന്നു. എന്നിരുന്നാലും, ഇതിന്റെ വ്യാകരണ ദുർഗ്രാഹ്യം പുതുതലമുറ കാര്യമാക്കുന്നില്ല.

മറ്റു ആസ്ട്രേലിയൻ ഭാഷകളെ അപേക്ഷിച്ച്, ഈ ഭാഷയെ ഒരു പ്രത്യേക ഭാഷാകുടുമ്പത്തിൽ ഉൾപ്പെടുത്തിയിരുന്നു. ഒറ്റയ്ക്കായിപ്പോയ ഒരു ഭാഷയായി ഇതിനെ കരുതിയിരുന്നു. 
Tiwi has four phonemic vowels.

The frequency of the open-back vowel is relatively low. It is neutralised with following , and does not occur initially or finally. However minimal pairs exist, albeit few in number, to prove its existence as a distinct phoneme:


</doc>
<doc id="360084" url="https://ml.wikipedia.org/wiki?curid=360084" title="ഫ്ലിന്റേഴ്സ് ദ്വീപ്">
ഫ്ലിന്റേഴ്സ് ദ്വീപ്

ഫ്ലിന്റേഴ്സ് ദ്വീപ് ആസ്ട്രേലിയായിലെ ഏറ്റവും വലിയ ദ്വീപായ ടാസ്മാനിയായുടെ ഉത്തരപൂർവ്വ ഭാഗത്ത് കിടക്കുന്ന ബാസ്സ് കടലിടുക്കിൽ കിടക്കുന്ന 1367 ചതുരശ്ര കി. മീ. (528 ചതുരശ്ര മൈൽ)വിസ്തൃതിയുള്ള ഒരു ദ്വീപാണിത്. ഇത്, ഫിന്നോക്സ് ദ്വീപുസമൂഹത്തിലെ ഏറ്റവും വലിയ ദ്വീപാണ്. ഫ്ലിന്റേഴ്സ് ദ്വീപ്, കേപ്പ് പോർട്ട്‌ലാന്റിൽനിന്നും 54 കിലോമീറ്റർ (34 മൈൽ) അകലെക്കിടക്കുന്നു. ഇത്, 40 ഡിഗ്രി തെക്ക് റോറിങ്ങ് ഫോർട്ടീസ് എന്ന പേരിൽ അറിയപ്പെടുന്ന പ്രദേശത്തു സ്ഥിതിചെയ്യുന്നു.


</doc>
<doc id="360087" url="https://ml.wikipedia.org/wiki?curid=360087" title="കിങ്ങ് ദ്വീപുകൾ (ടാസ്മാനിയ)">
കിങ്ങ് ദ്വീപുകൾ (ടാസ്മാനിയ)

കിങ്ങ് ദ്വീപുകൾ (ടാസ്മാനിയ), ആസ്ട്രേലിയായിലെ ടാസ്മാനിയായിലെ ന്യൂ ഇയർ ദ്വിപുസമൂഹത്തിന്റെ ഭാഗമായ ഒരു ദ്വീപ് ആണ്. ഇതിന്റെ തെക്കൻ അറ്റം സ്റ്റോക്സ് പോയിന്റ് എന്നും വടക്കേ അറ്റത്തിനു വിക്‌ഹാം മുനമ്പ് എന്നും പറയുന്നു. കിങ്ങ് ദ്വീപിനെ ചുറ്റി മൂന്നു ചെരിയ ദ്വിപുകളുണ്ട്. ന്യൂ ഇയർ ദ്വീപ്, ക്രിസ്തുമസ് ദ്വീപ്, കൗൺസിലർ ദ്വീപ് എന്നിവയാണവ. 

ന്യൂ സൗത്ത് വെയിൽസിന്റെ കൊളോണിയൽ ഗവർണ്ണറായിരുന്ന ഫിലിപ്പ് ഗിഡ്‌ലി കിങ്ങ് ന്റെ സ്മരണാർഥമാണ് ഈ പ്രദേശത്തിനു കിങ്ങ് ദ്വീപ് എന്നു പേര് നൽകിയത്. കിങ്ങ് അയലന്റ് കൗൺസിൽ ആണ് ഭരണസമിതി. 2011ലെ ജനസംഖ്യാ കണക്കെടുപ്പു പ്രകാരം, 1,566 ആണ് ജനസംഖ്യ.



</doc>
<doc id="360089" url="https://ml.wikipedia.org/wiki?curid=360089" title="ന്യൂസിലാന്റിലെ ദ്വീപുകളുടെ പട്ടിക">
ന്യൂസിലാന്റിലെ ദ്വീപുകളുടെ പട്ടിക

ന്യൂസിലാന്റിൽ അനേകം ദ്വീപുകൾ ഉണ്ട്. 600 ദ്വീപുകൾ ന്യൂസിലാന്റിൽ ഉള്ളതായി കണക്കാക്കുന്നു. 
ന്യൂസിലാന്റിലെ ദ്വീപുകളുടെ ഒരു പട്ടിക താഴെക്കൊടുത്തിരിക്കുന്നു. 



</doc>
<doc id="360097" url="https://ml.wikipedia.org/wiki?curid=360097" title="സൽമാൻ ടൂർ">
സൽമാൻ ടൂർ

പാകിസ്താൻ സ്വദേശിയായ ചിത്രകാരനാണ് സൽമാൻ ടൂർ. ബ്രൂക്ക്‌ലിൻ കേന്ദ്രീകരിച്ചു പ്രവർത്തിക്കുന്നു. സ്വദേശത്തും വിദേശത്തുമായി നിരവധി ചിത്ര പ്രദർശനങ്ങൾ നടത്തിയിട്ടുണ്ട്. 
പാകിസ്താനിലെ ലാഹോറിൽ 1983 ൽ ജനിച്ചു. 2009 ൽ ബ്രൂക്ക്‌ലിൻ പ്രാറ്റ് ഇൻസ്റ്റിറ്റ്യൂട്ടിൽ നിന്ന് പെയിന്റിംഗിൽ ബിരുദാനന്തര ബിരുദം നേടി. സൂഫി കവിതയുടെയും ചിന്തയുടെയും രൂപകങ്ങൾ തന്റെ രചനകളിൽ ഉപയോഗപ്പെടുത്താറുണ്ട്. കിഴക്കും പടിഞ്ഞാറുമുള്ള പോപ്പ് സംസ്കാരത്തിലും കലാ ചരിത്രത്തിൽ നിന്നുള്ള ഡിസൈനുകളാൽ സമ്പന്നമാണ് ടൂർ പെയിന്റിംഗുകൾ.
ദ റെവലേഷൻ പ്രോജക്ട് എന്ന പ്രതിഷ്ഠാപനമാണ് ആസ്പിൻവാളിലെ പ്രധാന വേദിയിൽ അവതരിപ്പിച്ചത്. ഇതിൽ ചിത്രങ്ങളുടെയും കൊളാഷുകളുടെയും ശ്രേണിക്കൊപ്പം പാകിസ്താനിൽ നിന്നും നാടു കടത്തപ്പെട്ട കവി ഹസൻ മുജ്താബ അദ്ദേഹത്തിന്റെ ഫോർ അലൻ ഗിൻസ്‌ബർഗ് എന്ന ഉറുദു കവിത വായിക്കുന്ന വീഡിയോ ദൃശ്യവുമുണ്ട്. 

̽* വെബ‌സൈറ്റ് ːhttp://www.salmantoor.com


</doc>
<doc id="360099" url="https://ml.wikipedia.org/wiki?curid=360099" title="വാനി">
വാനി

പടിഞ്ഞാറൻ ജോർജ്ജിയയിലെ ഇമെറെതി പ്രവിശ്യയിലെ ഒരു പട്ടണമാണ് വാനി - Vani (). റിയോണി നദിയുടെ പോഷക നദിയായ സുലോറി നദിക്ക് സമീപമാണ് ഈ പട്ടണം സ്ഥിതിചെയ്യുന്നത്. ഇമെറെതി പ്രവിശ്യയുടെ തലസ്ഥാന നഗരമായ കുറ്റെയ്‌സിയിൽ നിന്ന് തെക്കുപടിഞ്ഞാർ വശത്തായി 41 കിലോ മീറ്റർ ദൂരത്തായാണ് ഈ പട്ടണം നിലനിൽക്കുന്നത്. 2002 സെൻസസ് പ്രകാരം ഈ പട്ടണത്തിലെ ആകെ ജനസംഖ്യ 4,600 ആണ്. 43 അയൽ ഗ്രാമങ്ങൾ അടങ്ങുന്ന വാനി നഗരസഭയുടെ ഭരണ സിരാകേന്ദ്രമാണ് ഈ പട്ടണം. 2002ലെ കണക്കുപ്രകാരം, മൊത്തം 557 ചതുരശ്ര കിലോമീറ്റർ പ്രദേശത്തായി 34,000 പേരാണ് ഈ നഗരസഭാ പരിധിയിൽ വസിക്കുന്നത്.
2007 ഒക്ടോബർ 24ന് ഈ പട്ടണം യുനെസ്‌കോയുടെ ലോക പൈതൃകപട്ടികയിൽ സ്ഥാനം പിടിച്ചിട്ടുണ്ട്.

1947മുതൽ വാനി പട്ടണത്തിന്റെ സമീപ പ്രദേശങ്ങളിൽ വ്യവസ്ഥാപിതമായി നടത്തിയ പുരാവസ്തു പഠനങ്ങൾ പുരാതന കോൽഷിസ് ഭരണകാലത്തെ സമ്പന്നമായ പ്രദേശമായിരുന്നു ഇത് എന്ന് വ്യക്തമായിട്ടുണ്ട്. എന്നാൽ, ഈ പ്രദേശത്തിന്റെ പുരാതന പേര് എന്താണെന്ന് അറിവായിട്ടില്ല. എന്നാൽ, തുടർച്ചയായ ജനവാസമുണ്ടായിരുന്ന നാലു ഘട്ടങ്ങൾ ഇവിടെ ഉണ്ടായിരുന്നു എന്ന് കണ്ടെത്തിയിട്ടുണ്ട്.
ആദ്യഘട്ടം ബിസി എട്ടു മുതൽ ഏഴ്‌വരെയുള്ള നൂറ്റാണ്ടിലാണ്. ഈ കാലയളവിൽ വാനി ഒരു പ്രധാന സാംസ്‌കാരിക കേന്ദ്രമായിരുന്നുവെന്നാണ് കണക്കാക്കുന്നത്. രണ്ടാം ഘട്ടം, ഏഴാം നൂറ്റാണ്ടിന്റെ അവസാനവും ആറാം നൂറ്റാണ്ടിന്റെ തുടക്കം മുതൽ നാലാം നൂറ്റാണ്ടിന്റെ ആദ്യ പകുതിവരെയുമാണ്. ഇത് വ്യക്തമാക്കുന്ന സാംസ്‌കാരിക പാളികൾ, മരം കൊത്തിയ രൂപങ്ങൾ, പാറകളിൽ കൊത്തിയ ബലിക്കല്ലുകൾ, സമ്പുഷ്ടമായ ശവസംസ്‌കാരങ്ങളുടെ ശേഷിപ്പുകൾ എന്നിവ ഇവിടെ നിന്ന് കണ്ടെത്തിയിട്ടുണ്ട്.
കോൽഷിസ് രാജവംശത്തിന്റെ ഭരണസിരാ കേന്ദ്രമായിരുന്നു ഈ കാലഘട്ടതിൽ വാനി എന്നാണ് ഈ തെളിവുകളിൽ നിന്നുള്ള നിഗമനം.
നാലാം നൂറ്റാണ്ടിന്റെ രണ്ടാം പകുതി മുതൽ ബിസി മൂന്നാം നൂറ്റാണ്ടിൻ ആദ്യ പകുതി വരെയുള്ള കാലയളവാണ് മൂന്നാം കാലഘട്ടം. ഇത് വ്യക്തമാക്കുന്ന സമ്പന്നമായ ശവകുടീരങ്ങളും ശിലാ രൂപങ്ങളും ഇവിടെ നിന്ന് ലഭിച്ചിട്ടുണ്ട്. 
മൂന്നാം നൂറ്റാണ്ടിന്റെ മധ്യമുതൽ ബിസി ഒന്നാം നൂറ്റാണ്ടു വരെയുള്ള കാലഘട്ടമാണ് നാലാം ഘട്ടം. പ്രതിരോധ മതിലുകൾ, ചെറിയ ഗോപുരങ്ങൾ, പക്ഷി സങ്കേതങ്ങൾ, ക്ഷേത്രങ്ങൾ, ബലി പീഠങ്ങൾ, ലോഹത്തിൽ തീർത്ത അവശിഷ്ടങ്ങൾ തുടങ്ങി, മൂന്നാം നൂറ്റാണ്ട് മുതൽ ഒന്നാം നൂറ്റാണ്ടു വരെയുള്ള കാലഘട്ടത്തിലേതെന്ന് കരുതുന്ന തെളിവുകൾ ഇവിടെ നിന്ന് കണ്ടെത്തിയിട്ടുണ്ട്.
പുരാവസ്തു രേഖകൾ വ്യക്തമാക്കുന്നത് പ്രകാരം വാനി ഒരു മതപരമായ നിയന്ത്രണത്തിലുള്ള പ്രദേശമായിരുന്നു. ബിസി ഒന്നാം നൂറ്റാണ്ടിന്റെ മധ്യത്തിലാണ് ഈ നഗരത്തിന്റെ തകർച്ചയുണ്ടായത്. പിൽക്കാലത്ത്, വാനി ഒരു ഗ്രാമമായി തുടർന്നു. പിന്നീട്, ഔദ്യോഗികമായി ഈ പ്രദേശത്തിന് പട്ടണ പദവി ലഭിക്കുന്നത് 1981ലാണ്. 
1985ൽ നിർമ്മിച്ച ഒരു മ്യൂസിയം ഇവിടെ നിലനിൽക്കുന്നുണ്ട്. പുരാതന കോൽഷിസ് രാജവംശത്തിന്റെ അതുല്യമായ ചില ശേഷിപ്പുകൾ ഇവിടെ പ്രദർശിപ്പിച്ചിട്ടുണ്ട്.
പഴയ ജോർജിയൻ ഭാഷയിൽ വീട്, സ്റ്റേഷൻ, ടൗൺ, ഹൗസിങ് എന്നീ അർത്ഥമുള്ള വാൻ എന്ന പദത്തിൽ നിന്നാണ് വാനി എന്ന പേര് ഉത്ഭവിച്ചതെന്നാണ് ജോർജ്ജിയൻ പണ്ഡിതൻമാരുടെ നിഗമനം



</doc>
<doc id="360103" url="https://ml.wikipedia.org/wiki?curid=360103" title="അനൂകെറ്റ്">
അനൂകെറ്റ്

പുരാതന ഈജിപ്ഷ്യൻ വിശ്വാസപ്രകാരം നൈലിന്റെ ദേവിയാണ് അനൂകെറ്റ് (ഇംഗ്ലീഷ്: Anuket). നൈൽ നദിയുടെ  മനുഷ്യരൂപമാണ് ഈ ദേവി. ഈജിപ്റ്റിലും നൂബിയയിലും അനൂകെറ്റിനെ ആരാധിച്ചിരുന്നു.

ഈജിപ്ഷ്യൻ ഭാഷയിൽ, അനക(Anaka), അൻക്വെറ്റ്(Anqet) എന്നീ പേരുകളിലും നൈൽ ദേവി അറിയപ്പെട്ടിരുന്നു. "മുറുകെ പിടിക്കുന്നവൾ" അല്ലെങ്കിൽ "ആലിംഗനം ചെയ്യുന്നവൾ" എന്നാണ് അനൂകെറ്റിനർത്ഥം.

ഈജിപ്ഷ്യൻ പുരാണങ്ങൾ പ്രകാരം റായുടെ പുത്രിയാണ് അനൂകെറ്റ്. സാധാരണയായി ചൂരൽകൊണ്ടൊ, ഒട്ടകപക്ഷിയുടെ തൂവൽകൊണ്ടൊഉള്ള ഒരു തലപ്പാവ് ധരിച്ച സ്ത്രീ രൂപത്തിലാണ് അനൂകെറ്റിനെ ചിത്രീകരിക്കാറുള്ളത്. അങ്ഗ് ചിഹ്നം ഘടിച്ചിച്ച ഒരു ചെങ്കോലും അനൂകെറ്റിന്റെ കയ്യിൽ കാണാം. ചിങ്കാരമാനാണ് അനൂകെറ്റിന്റെ പവിത്രജീവി. നവ സാമ്രാജ്യ കാലഘട്ടത്തിൽ ഫറവൊയെ മുലയൂട്ടുന്ന മാതാവായും അനൂകെറ്റിനെ ചിത്രീകരിച്ചിരുന്നു . പിൻ കാലത്ത്, അനൂകെറ്റിനെ കവടിയുമായി പ്രതീകവൽക്കരിച്ചിരുന്നു, കവടിക്ക് യോനിയുമായി രൂപസാദൃശ്യം ഉള്ളതിനാലായിരുന്നു ഇത്.


</doc>
<doc id="360104" url="https://ml.wikipedia.org/wiki?curid=360104" title="മനുസ്മൃതി ദഹൻ ദിവസം">
മനുസ്മൃതി ദഹൻ ദിവസം

മനുസ്മൃതി ദഹൻ ദിവസം (മനുസ്മൃതി കത്തിക്കുന്ന ദിവസം). ഡിസംബർ 25, 1927ലെ ഒരു മഹാ സമരത്തിൽ വെച്ചാണ് ഡോ.ബിആർ അംബേദ്കർ മനുസ്മൃതി പരസ്യമായി കത്തിച്ചത്. 

ബ്രാഹ്മണവാദത്തിനെതിരെയുള്ള ദളിതരുടെ പോരാട്ടത്തിന്റെ നാഴികക്കല്ലായിരുന്നു ഈ സംഭവം.


</doc>
<doc id="360107" url="https://ml.wikipedia.org/wiki?curid=360107" title="അലേഷ് ഷ്‌റ്റെയ്ഗർ">
അലേഷ് ഷ്‌റ്റെയ്ഗർ

സ്ലൊവീനിയൻ കവിയും പത്രാധിപരും വിവർത്തകനും സാഹിത്യ വിമർശകനുമാണ് അലേഷ് ഷ്‌റ്റെയ്ഗർ(1973). 
യുഗോസ്ലാവിയയുടെ പതനത്തോടെയാണ് ഷ്‌റ്റെയ്ഗർ, രചനയുടെ പാത തെരഞ്ഞെടുക്കുന്നത്. 1995 ൽ 'സഹോവിൻസ് ഉർ' (Šahovnice ur )എന്ന ക്വ്യ സമാഹാരത്തിന്റെ പ്രസിദ്ധീകരണത്തോടെ ശ്രദ്ധേയനായി. മൂന്നാഴ്ചക്കകം ​എല്ലാ കോപ്പികളും വിറ്റഴിഞ്ഞു. 16 ഭാഷകളിൽ കവിതകൾ വിവർത്തനം ചെയ്യപ്പെട്ടിട്ടുണ്ട്. ഫ്രഞ്ച് സർക്കാരിന്റെ പുരസ്കാരവും ലഭിച്ചു. നിജിഗ റെസി (Knjiga reči - Thee Book of Things, 2010 ) എന്ന കൃതിയുടെ ഇംഗ്ലീഷ് പരിഭാഷക്ക് പരിഭാഷക്കുള്ള പുരസ്കാരവും ലഭിച്ചിട്ടുണ്ട്. 2012 മുതൽ റിട്ടൺ ഓൺ സൈറ്റ് എന്ന പേരിൽ ​എഴുത്തിന്റെ അവതരണം നടത്തുന്നു. 

നാടുകടത്തപ്പെട്ട കവികളുടെ ജീവിതത്തെ തന്റെ വീക്ഷണത്തിലൂടെ അവതരിപ്പിക്കുന്ന 'ദ പിരമിഡ് ഓഫ് എക്‌സൈൽഡ് പൊയറ്റ്‌സ്' എന്ന ഇൻസ്റ്റലേഷൻ അവതരിപ്പിച്ചു. പ്രധാനവേദിയായ ഫോർട്ട് കൊച്ചിയിലെ ആസ്പിൻവാൾ ഹൗസിന് നടുവിലാണ് ചാണകവറളിയും പായയും കൊണ്ട് കൂറ്റൻ പിരമിഡ് സ്ഥാപിച്ചിരിക്കുന്നത്. ഇതിനുള്ളിൽ ഇരുട്ടിൽ തപ്പിത്തടഞ്ഞ്, അശരീരിയായ കവിതാലാപനം കേട്ടുകൊണ്ടുള്ള നടത്തമാണ് സന്ദർശകർക്കായി കവികൂടിയായ ഷ്‌റ്റെയ്ഗർ പലായനത്തിന് വിധിക്കപ്പെട്ട കവികളുടെ അവസ്ഥ എന്ന രീതിയിൽ ഒരുക്കിയിരിക്കുന്നത്. ബിനാലെയുടെ ആദ്യ രണ്ടുദിവസങ്ങളിൽ 'ഫയർ വാക് വിത് മീ' എന്ന പേരിൽ 10 മിനിറ്റ് ദൈർഘ്യമുള്ള നടത്തങ്ങൾ പിരമിഡിലൂടെ സന്ദർശകർക്കൊപ്പം ഷ്‌റ്റെയ്ഗർ നടത്തിയിരുന്നു. മഹാകവികളായ ഒവിഡ്, ബ്രെത്‌ഹോൾഡ് ബ്രഹ്ത്, മഹ്‌മൂദ് ദർവീഷ്, യാങ്ങ് ലിയാൻ, ജോസഫ് ബ്രോഡ്‌സ്‌കി, ഇവാൻ ബ്ലാറ്റ്‌നി, സീസർ വല്ലെഹോ തുടങ്ങിയവരുടെ കവിതകൾ പിരിമിഡിലെ ഇരുട്ടിൽ കേൾക്കാം. 




</doc>
<doc id="360113" url="https://ml.wikipedia.org/wiki?curid=360113" title="ചെലാൻ ഇന്ത്യൻ വർഗ്ഗം">
ചെലാൻ ഇന്ത്യൻ വർഗ്ഗം

 

ചെലാൻ ഇന്ത്യൻ വർഗ്ഗം അമേരിക്കൻ ഐക്യനാടുകളിലെ (ഉച്ചാരണം : sha-lan) വെനാറ്റ്ച്ചി ഭാഷാ വകഭേദം സംസാരിക്കുന്ന ഉൾനാടൻ സാലിഷ് അമേരിക്കൻ ഇന്ത്യൻ ജനങ്ങളാണ്. പരമ്പരാഗത വെനാറ്റ്ച്ചി (Wenatchi) നാമമായ “Tsi-Laan” എന്ന വാക്കിൽ നിന്നാണ് ഇത് ഉരുത്തിരിഞ്ഞു വന്നത്. ഈ വാക്കിനർത്ഥം "ആഴമുള്ള ജലം" എന്നാണ്. യു.എസ്. സംസ്ഥാനമായ വാഷിംങ്ടണിലെ ചെലാൻ തടാകത്തിൻറെ (Lake Chelan) നിർഗമനമാർഗ്ഗത്തിലാണ് ചരിത്രപരമായി ഇവർ ശിശിരകാലത്ത് അധിവസിച്ചിരുന്നത്. ചെലാൻ ഇന്ത്യൻ വർഗ്ഗം വെനാറ്റ്ച്ചി ഗോത്രത്തിൽ നിന്നു ഉത്ഭവിച്ചതാണെന്ന് അനുമാനിക്കപ്പെടുന്നു. 

ചെലാൻ മേഖലയിൽ മനുഷ്യവാസം തുടങ്ങിയിട്ട് ഏകദേശം 10,000 വർ‌ഷങ്ങളെങ്കിലുമായിട്ടുണെന്നാണ് പൊതുവേയുള്ള നിഗമനം. തടാകതീരപ്രദേശങ്ങളിലെ വിവിധയിടങ്ങളിൽ ചെലാൻ എന്നു പേരായ ഒരു വർഗ്ഗമാണ് ഇക്കാലത്ത് ഇവിടെ ആദ്യം അധിവാസമുറപ്പിച്ചത്. അൽപം കൂടി വലിയ ഒരു വർഗ്ഗമായ വെനാറ്റ്ച്ചിയിൽ നിന്നും പൊട്ടിമുളച്ചാണ് ഈ വർഗ്ഗമെന്നു കരുതപ്പെടുന്നു. ഉൾനാടൻ സലിഷാൻ ഭാക്ഷാകുടുംബത്തിലെ വെനാറ്റ്ച്ചി ഭാക്ഷയുടെ ഒരു വകഭേദം തന്നെയാണ് ചെലാൻ വർഗ്ഗക്കാരും സംസാരിച്ചിരുന്നത്.  പസഫിക് രോമ വ്യവസായക്കമ്പനിയിലെ പര്യവേക്ഷകനായ അലക്സാണ്ടർ റോസ് ((1783-1856) ന്റെ പര്യവേക്ഷണ കാലത്താണ് ഈ പേരിൽ അവർ അറിയപ്പെടാൻ തുടങ്ങിയത്. 1811 മുതൽ 1813 വരെയുള്ള കാലഘട്ടത്തിൽ കൊളമ്പിയ നദിയ്ക്കു സമാന്തരമായുള്ള പ്രദേശങ്ങളിലൂടെ യാത്ര ചെയ്ത അലക്സാണ്ടർ റോസ് കൊളമ്പിയ നദി ചെലാൻ നദിയുമായി സംഗമിക്കുന്നിടത്ത് എത്തിച്ചേർന്നു. നാടൻ ഇന്ത്യക്കാർ അദ്ദേഹത്തോട് നദിയുടെ പേര്  “Tsill-ane” ("deep water") എന്നാണെന്ന് അറിയിച്ചു. അദ്ദേഹത്തിന്റെ ഡയറിക്കുറിപ്പുകളിൽ "Tsill-ane Indians" ഒക്കിനാക്കെൻ രാഷ്ട്രത്തിലെ ജനങ്ങളാണെന്നു കുറിച്ചിരിക്കുന്നു. റോസ് അവരെ ഇങ്ങനെ അഭിസംബോധന ചെയ്യുന്നതിന് മുമ്പുള്ള കാലം അവർ "Tsill-ane" എന്നു വിളിക്കപ്പെട്ടിരുന്നോ എന്നുള്ള കാര്യം അജ്ഞാതമാണ്. 

വെള്ളക്കാരായ കുടിയേറ്റക്കാർ കാര്യമായി അപ്പർ കൊളമ്പിയ മേഖലയിലേയ്ക്ക് അതിക്രമിച്ചു കടക്കാൻ തുടങ്ങിയ കാലത്ത് ചെലാൻ വർഗ്ഗക്കാരുടെ തലവൻ ഇന്നൊമൊസീച്ച (Innomoseecha) ആയിരുന്നുവെന്ന് കണ്ടെത്തിയിട്ടുണ്ട്. പ്രധാനപ്പെട്ട യോത്ര സഭായോഗങ്ങളിലെ ചെലാൻ ഗോത്രത്തെ പ്രതിനധീകിരിച്ചിരുന്നത് ഇദ്ദേഹമായിരുന്നു. പൊതുവായ വെല്ലുവിളികൾ നേരിടുമ്പോളൊഴികെ ചെലാനുകൾ സ്വതന്ത്രവർഗ്ഗങ്ങളായിട്ടാണ് ജീവിച്ചു വന്നിരുന്നത്. പുറംനാട്ടുകാർ ഇവിടെയെത്തുന്നതിനു മുമ്പ് ഇവർ ഒരിടത്തുനിന്ന് മറ്റൊരുസ്ഥലത്തേക്ക് മാറി സഞ്ചരിക്കുകയും വർഗ്ഗഭേദ ചിന്ത വെടിഞ്ഞ്, വിവിധഗോത്രങ്ങൾ തമ്മിൽ മിശ്രവിവാഹ നടത്തുകയും അടിമത്ത വ്യവസ്ഥിതിയ പ്രോത്സാഹിപ്പിക്കുകയും ചെയ്തിരുന്നു. ആദ്യകാല കുടിയേറ്റക്കാരുമായി ചെലാനുകൾ സൌഹൃദത്തിലായിരുന്നു. 1870 കളുടെ അവസാന ശതകങ്ങളിൽ, കൊളമ്പിയ റിസർവേഷനിൽ വിവിധ ബാന്റുകളിലുള്ള ഇന്ത്യൻ വർഗ്ഗക്കാർ ഒത്തൊരുമയോടെ കഴിഞ്ഞിരുന്നു.  നോർത്ത് പ്യുഗെറ്റ് സൌണ്ടിലുള്ള (north Puget Sound) മറ്റ് ഇന്ത്യൻ വർഗ്ഗങ്ങളുമായി വ്യാപാരം നടത്തുന്നതിനായി അവർ തുടർച്ചയായി കാസ്കേഡ് മലനിരകൾ കാൽനടയായി കടന്നു പോയിരുന്നു. അതുപോലെതന്നെ കച്ചവടത്തിനും മത്സ്യബന്ധനത്തിനുമായി വടക്കു കിഴക്കുള്ള കെറ്റിൽ ഫാൾസിലേയ്ക്കും തെക്കുപടിഞ്ഞാറ് സെലിലോ (Celilo Falls) ഫാൾസിലേയ്ക്കും യാത്ര ചെയ്തിരുന്നു.  അതുപോലെ തന്നെ വേട്ടയാടുകയെന്ന ലക്ഷ്യം മുൻനിറുത്തി കിഴക്ക് മൊണ്ടാനയിലെ സമതലങ്ങളിലേയ്ക്കും ദേശാന്തരഗമനം ചെയ്തിരുന്നു. കലഹപ്രയരായിരുന്നില്ല എങ്കിലും അത്യാവശ്യഘട്ടത്തിൽ അവർ യുദ്ധം ചെയ്യുകയും തങ്ങൾക്കു നേരേയുള്ള ആക്രമണങ്ങളെ ചെറുക്കുന്നതിനു ത്രാണിയുള്ളവരുമായിരുന്നു.

തങ്ങളുടെ സ്വദേശ ഭൂമിയൽ ചെലാനുകൾ മാനുകൾ മുതൽ മാർമട്ടുകൾ (marmots - മൂഷികവർഗ്ഗത്തിൽപ്പെട്ട ഒരു വലിയ ജീവി) വരെയുള്ള ജീവികളെ വേട്ടയാടിയിരുന്നു. ഭക്ഷണാവശ്യങ്ങൾക്ക് കാട്ടുപഴങ്ങൾ, വേരുകൾ, പച്ചക്കറികൾ എന്നിവ ശേഖരിക്കുകയും  തടാകത്തിൽ നിന്നും നദികളിൽ നിന്നും മത്സ്യങ്ങളെ പിടിക്കുകയും ചെയ്തിരുന്നു. സസ്യങ്ങൾ സമൃദ്ധിയായി വളർന്ന് മേയുന്ന മൃഗങ്ങളേ ആകർഷിക്കുന്നതിനായി വനമേഖലയിൽ ഇടയ്ക്കിടെ അവർ തീയിട്ടിരുന്നു. മലയാടുകൾ, മാനുകൾ, എന്നിവയെ സംഘം ചേർന്നു വേട്ടയാടുകയും ചെയ്തിരുന്നു. അതുപോലെ കൂടുതൽ മത്സ്യങ്ങളെ പിടിക്കുന്നതിനായി ടണൽ രൂപത്തിലുള്ള മീൻകെണികൾ ഉപയോഗിച്ചിരുന്നു. ചെലാൻ നദി ഈ പ്രദേശം അതിൻറെ കുത്തൊഴുക്കും കിഴുക്കാം തൂക്കാ വെള്ളച്ചാട്ടങ്ങളും കാരണം സാൽമണ് മത്സ്യങ്ങൾക്ക് ജീവിക്കുവാൻ പര്യാപ്തമല്ലായിരുന്നു. ദേശാടനസ്വഭാവമില്ലാത്ത നാടൻ മത്സ്യങ്ങളായ , , തുടങ്ങിയവയെ തടാകത്തിൽ നിന്നു പിടികൂടിയിരുന്നു. 


</doc>
<doc id="360119" url="https://ml.wikipedia.org/wiki?curid=360119" title="ഫ്രാങ്ക് സിനാട്ര">
ഫ്രാങ്ക് സിനാട്ര

ഒരു അമേരിക്കൻ ഗായകനും അഭിനേതാവുമാണ് ഫ്രാൻസിസ് ആൽബർട്ട് "ഫ്രാങ്ക് സിനാട്ര" (/sᵻˈnɑːtrə/; ; ഡിസംബർ 12, 1915 – മെയ് 14, 1998) ഇരുപതാം നൂറ്റാണ്ടിലെ ഏറ്റവുമധികം പ്രശസ്തിയും സ്വാധീനവുമുള്ള സംഗീതജ്ഞരിൽ ഒരാളാണ് ഇദ്ദേഹം. 15 കോടി ആൽബങ്ങൾ ലോകമെമ്പാടുമായി വിറ്റഴിച്ച സിനാട്ര ഏറ്റവും കൂടുതൽ ആൽബങ്ങൾ വിറ്റഴിച്ച കലാകാരന്മാരിൽ ഒരാളുമാണ്.

11 ഗ്രാമി പുരസ്കാരം നേടിയിട്ടുള്ള സിനാട്ര ഓസ്കാർ പുരസ്കാരവും നേടിയിട്ടുണ്ട്. അമേരിക്കൻ സംഗീത നിരൂപകൻ റോബർട്ട് ക്രിസ്റ്റഗു സിനാട്രയെ ഇരുപതാം നൂറ്റാണ്ടിലെ ഏറ്റവും മഹാനായ ഗായകനെന്നാണ് വിശേഷിപ്പിച്ചിട്ടുള്ളത്.


</doc>
<doc id="360135" url="https://ml.wikipedia.org/wiki?curid=360135" title="സെന്റ് മേരീസ് ദ്വീപുകൾ">
സെന്റ് മേരീസ് ദ്വീപുകൾ

കർണ്ണാടകയിലെ ഉഡുപ്പിയിലെ മാൽപെ തീരത്തുനിന്നും മാറി, അറബിക്കടലിൽ സ്ഥിതി ചെയ്യുന്ന നാലു ചെറു ദ്വീപുകൾ ചേർന്ന ദ്വീപസമൂഹമാണ് സെന്റ് മേരീസ് ദ്വീപുകൾ. കോളംനാർ രീതിയിലുള്ള ബാസൾട്ടിക് ലാവയുടെ ഭൌമരൂപാന്തരത്തിന്റെ (ചിത്രം) പേരിലാണ് ഈ ദ്വീപ് അറിയപ്പെടുന്നത്.

ശാസ്ത്രപഠനങ്ങൾ സൂചിപ്പിക്കുന്നതനുസരിച്ച്, മഡഗാസ്കർ ഇന്ത്യയുമായി ചേർന്ന് നിന്നിരുന്നതിന്റെ ഫലമായി ആ കാലഘട്ടത്തിൽ, ഭൂവല്കത്തിനിടയിലുള്ള മാഗ്മ ഉപരിതലത്തിലെ അന്തരീക്ഷവുമായി പ്രവർത്തിച്ചതിന്റെ ഫലമായാണ് സെന്റ് മേരീസ് ദ്വീപുകളിലെ ബാസൾട്ട് രൂപം കൊണ്ടിരിക്കുന്നത്. ഏകദേശം 88 ദശലക്ഷം വർഷങ്ങൾക്കു മുമ്പാണ് മഡഗാസ്കർ ഇന്ത്യൻ ഭൂപ്രദേശത്തിൽ നിന്ന് വേർപ്പെട്ടു പോയതെന്ന് കരുതുന്നു.

കർണ്ണാടക സംസ്ഥാനത്തിലെ നാലു ജിയോളിക്കൽ മൊനുമെന്റികളിലൊന്നാണ് ഈ ദ്വീപുകൾ. ഇന്ത്യയിലെ 26 ജിയോളിക്കൽ മൊനുമെന്റികളിലൊന്നായി 2001-ൽ ജിയോളിക്കൽ സർവ്വെ ഓഫ് ഇന്ത്യ ഇതിനെ പ്രഖ്യാപിച്ചു. ജിയോ ടൂറിസത്തിന്റെ പ്രധാന കേന്ദ്രമായാണ് ഇതിനെ പരിഗണിക്കുന്നത്.


</doc>
<doc id="360138" url="https://ml.wikipedia.org/wiki?curid=360138" title="ആഡംസ് ദ്വീപുകൾ">
ആഡംസ് ദ്വീപുകൾ

ന്യൂസിലാന്റിലെ ഓക്‌ലാന്റ് ഉപദ്വീപിന്റെ ഭാഗമായ ദ്വീപുകളിൽ രണ്ടാമത്തെ വലിയ ദ്വീപാണിത്. 
ഓക്‌ലാന്റ് ദ്വീപിന്റെ തെക്കേഅറ്റം 26 കിലോമീറ്റർ വീതിയിൽ വികസിച്ച്, അവിടെ ഒരു വീതികുറഞ്ഞ സമുദ്രഭാഗം ആയ കാർൺലി ഹാർബർ അല്ലെങ്കിൽ ആഡംസ് സ്ട്രയിറ്റ് ഓക്‌ലാന്റ് ദ്വീപിനേയും ആഡംസ് ദ്വീപിനേയും വേർതിരിക്കുന്നു. ആഡംസ് ദ്വീപ് ത്രികോണാകൃതിയിലാണ്. ഏകദേശം 100 ചതുരശ്ര കിലോമീറ്റർ അല്ലെങ്കിൽ, 39 ചതുരശ്ര മൈൽ ആണ് ആഡംസ് ദ്വീപിന്റെ വിസ്തൃതി. ഈ ദ്വീപ്, പർവ്വതങ്ങൾ നിറഞ്ഞതാണ്. ദ്വീപിന് മൗണ്ട് ഡിക്ക് എന്ന സ്ഥലത്ത് ശരാശരി 705 മീറ്റർ അല്ലെങ്കിൽ (2,313 അടി) പൊക്കമുള്ളതാണ്. ഇവിടെയുള്ള ചാനൽ ഒരു മൃതാവസ്ഥയിലായ അഗ്നിപർവ്വതത്തിന്റെ അവശിഷ്ട ക്രേറ്റർ ആകുന്നു. ആഡംസ് ദ്വീപും ഓക്‌ലാന്റ് ദ്വീപിന്റെ തെക്കൻ ഭാഗവും ചേർന്നാണ് ഈ ക്രേറ്ററിന്റെ അരികുവശം രൂപപ്പെട്ടത്. 

ഈ ദ്വീപിന്റെ പക്ഷിസാന്നിദ്ധ്യം അന്താരാഷ്ട്ര ശ്രദ്ധനേടിയതാണ്. ഈ ദ്വീപ് ഓക്‌ലാന്റ് ദ്വീപ് ഗ്രൂപ്പിന്റെ ഭാഗവും ബേർഡ് ലൈഫ് ഇന്റെർനാഷണൽ എന്ന സംഘടനാംഗീകരിച്ച ഇമ്പോർട്ടന്റ് ബേഡ് ഏരിയയുമാണ്. ഇവിടം പല കടൽപ്പക്ഷികളുടെയും പ്രജനനസ്ഥലമാണ്. ഓക്‌ലാന്റ് ഷാഗ്, ഓക്‌ലാന്റ് ടീൽ, ഓക്‌ലാന്റ് റെയിൽ, ഓക്‌ലാന്റ് സ്നൈപ്പ് തുടങ്ങിയ വംശനാശം സംഭവിക്കാൻ സാദ്ധ്യതയുള്ള പല പക്ഷികളുടെയും സങ്കേതമാണ്. 


</doc>
<doc id="360139" url="https://ml.wikipedia.org/wiki?curid=360139" title="റുബാർബ്">
റുബാർബ്

പോളിഗൊണേസിയായ് കുടുംബത്തിൽപ്പെട്ട ഒരു സസ്യമാണ് റുബാർബ്.


</doc>
<doc id="360141" url="https://ml.wikipedia.org/wiki?curid=360141" title="ചിനൂക്ക് ഇന്ത്യൻ ജനത">
ചിനൂക്ക് ഇന്ത്യൻ ജനത

ചിനൂക്ക് ജനങ്ങൾ ഐക്യനാടുകളിലെ വടക്കുപടിഞ്ഞാറൻ പസഫിക് പ്രദേശത്തെ  അനേകം തദ്ദേശീയ ഇന്ത്യൻ വർഗ്ഗങ്ങൾ ഉൾപ്പെട്ടതാണ്. അവർ പൊതുവായി ചിനൂക്കൻ ഭാക്ഷയാണ് സംസാരിക്കുന്നത്. പത്തൊമ്പതാം നൂറ്റാണ്ടിൽ, ചിനൂക്കൻ ഭാക്ഷ സംസാരിക്കുന്ന ഈ വർഗ്ഗക്കാർ കൊളമ്പിയ നദിയുടെ മദ്ധ്യ, താഴ് ഭാഗങ്ങളിലായി (ഇന്നത്തെ ഒറിഗോണ്, വാഷിങ്ടൺ നഗര പ്രദേശങ്ങൾ) അധിവസിച്ചിരുന്നു.1805 ൽ ലൂയിസ്, ക്ലർക്ക് എന്നീ ഫ്രഞ്ച് പര്യവേക്ഷകരുടെ യാത്രയിൽ ഈ വർഗ്ഗവുമായി കൊളമ്പിയ നദിയുടെ താഴ്ഭാഗത്തുവച്ച് ആദ്യസമാഗമം നടത്തി.

ഇരുപതാം നൂറ്റാണ്ടിൻറെ അവസാന ശതകം മുതൽ ചിനൂക്ക് ഇന്ത്യൻ‌ നേഷൻ, 2,700 അംഗങ്ങളുമായി ശ്രമിച്ചു കൊണ്ടിരുന്നു. ഏറെക്കാലത്തെ പരിശ്രമങ്ങളുടെ ഫലമായി 2001 ൽ പ്രസിഡൻറ് ബിൽ ക്ളിൻറൻറെ കീഴിലുള്ള ഡിപാർട്ട്‍മെൻറ് ഓഫ് ഇൻറീരിയറിൽ നിന്ന് ഫെഡറൽ അംഗീകാരം ലഭിച്ചുവെങ്കിലും പ്രസിഡൻറ് ജോർജ്ജ് ഡബ്ലിയൂ. ബുഷ് പ്രസിഡൻറായി അധികാരമേറ്റെടുത്തതോടെ അദ്ദേഹത്തിൻറെ രാഷ്ട്രീയ ഉപദേശകർ ഇത് പുനരവലോകനം ചെയ്യുകയും ഒരു അസാധാരണ നടപടിയിലൂടെ ഫെഡറൽ അംഗീകാരം റദ്ദ് ചെയ്യപ്പെട്ടു. അംഗീകാരത്തിന് പ്രതിനിധി സഭയുടെ പിന്തുണ നേടിയെടുക്കുന്നതിൽ ചിനൂക്ക് വർഗ്ഗം വിജയിച്ചു.

ചിനൂക്ക് ജനതയുടെ ഭക്ഷണത്തിനുള്ള പ്രധാന ആശ്രയം മത്സ്യങ്ങളായിരുന്നു, പ്രത്യേകിച്ച് സാൽമൺ മത്സ്യങ്ങൾ. മത്സ്യങ്ങൾ പിടിക്കുന്നതിന് വലകൾ, കൂടകൾ, കെണികൾ തുടങ്ങി അനവധി മാർഗ്ഗങ്ങൾ അവലംബിച്ചിരുന്നുവെങ്കിലും കുന്തം കൊണ്ടു കുത്തി മീൻപിടിക്കന്നതായിരുന്നു പൊതുവായ രീതി. ചിനൂക്ക് ജനങ്ങളിലെ സ്ത്രീകൾ സാൽമൺ പോലുള്ള ഭക്ഷ്യവസ്തുക്കൾ പുകച്ചുണക്കി സൂക്ഷിച്ചിരുന്നു. ഇവ വർഷം മുഴുവനും ഭക്ഷണലഭ്യത ഉറപ്പുവരുത്തി. കാൻറിൽ ഫിഷ് (eulachon) അമർത്തിയെടുത്തു നിർമ്മിക്കുന്ന എണ്ണയിൽ ഭക്ഷണസാധനങ്ങള് കേടുകൂടാതെ സൂക്ഷിക്കുവാൻ ഉപയോഗിച്ചിരുന്നു. യൂറോപ്യന്മാരുമായുള്ള വ്യാപാരത്തിൽ “ഗ്രീസ്” എന്നു പേരായ ഈ എണ്ണയ്ക്കു മുഖ്യസ്ഥാനമുണ്ടായിരുന്നു. അതിനാൽ ഒരു വ്യാപാര പാതയ്ക്ക് “ഗ്രീസ് ട്രയിൽ” എന്ന പേരിൽ അറിയപ്പെടുകയും ചെയ്തു. നത്തയ്ക്കാ, കക്ക, ചിപ്പി എന്നിവയുടെ മാംസവും ഭക്ഷിക്കാൻ ഉപയോഗിച്ചിരുന്നു. ഇതുകൂടാതെ കമാസ് ബൾബ്സ് (ഉള്ളിവർഗ്ഗം), വപാറ്റൊ (ഇന്ത്യൻ പൊട്ടറ്റോ) എന്നിവയും ഇവരുടെ ആഹാരത്തിൽ ഉൾപ്പെടുത്തിയിരുന്നു. 


</doc>
<doc id="360147" url="https://ml.wikipedia.org/wiki?curid=360147" title="ക്യാംമ്പെൽ ദ്വീപ്">
ക്യാംമ്പെൽ ദ്വീപ്

കാമ്പ്‌ബെൽ ദ്വീപ് Campbell Island / Motu Ihupuku ന്യൂസിലാന്റിലെ മനുഷ്യവാസമില്ലാത്ത അന്റാർക്ടിക്കിനടുത്തുള്ള ദ്വിപാണിത്. കാമ്പ്‌ബെൽ ദ്വീപുസമൂഹത്തിന്റെ ഭാഗമാണിത്. 112.68 ചതുരശ്ര കി. മീ. വിസ്തൃതിയുണ്ട്. ഈ ദ്വീപിനു ചുറ്റുപാടുമായി അനേകം ഒറ്റപ്പെട്ട പാറകളും സ്തൂപസമാനപാറക്കെട്ടുകളും ദ്വീപ്‌സമാന അവശിഷ്ട ദ്വിപുകളും കാണാനാകും. ഡെന്റ് ദ്വീപ്, ഫോളി ദ്വീപ് എന്നിവ ഇവയിൽചിലതാണ്. ഇതിൽ ഉൾപ്പെടുന്ന ജാക്യുമാർട്ട് ദ്വീപ് ന്യൂസിലാന്റിന്റെ തെക്കേ അറ്റവും അതിരുമാണ്. കാമ്പ്‌ബെൽ ദ്വീപ് പർവ്വതങ്ങൾ നിറഞ്ഞതാണ്. 500 മീറ്ററോളം (1,640 അടി)(ഉയരമുള്ള പർവ്വതങ്ങൾ ഇവിടെയുണ്ട്. 

കാമ്പ്‌ബെൽ ദ്വീപ് യുനെസ്കോയുടെ ലോകപൈതൃക പട്ടികയിൽ സ്ഥാനം പിടിച്ചിട്ടുണ്ട്. 
ദ ലെയ്ഡി ഓഫ് ദ ഹേതർ, വിൽ ലോവ്‌സൺ എന്ന എഴുത്തുകാരന്റെ നോവൽ ആകുന്നു. കാമ്പ്‌ബെൽ ദ്വീപിൽവച്ച് മരണമടഞ്ഞ കാപ്റ്റൻ ഹാസൽബർഗിന്റെ മരണത്തെ ചുറ്റിപ്പറ്റിയുള്ള സംഭവവികാസങ്ങൾ യാഥാർത്ഥ്യവും ഭാവനയും കൂട്ടിക്കുഴച്ച് ആവിഷ്കരിച്ചതാണ് ഈ നോവൽ. 
സമുദ്രവുമായി ബന്ധപ്പെട്ട തുന്ദ്ര കാലാവസ്ഥയാണിവിടെയുള്ളത്. 

ലോകത്തിലെ ഏറ്റവും ഒറ്റപ്പെട്ട മരം കാമ്പ്‌ബെൽ ദ്വീപിലാണെന്നു വിശ്വസിക്കപ്പെടുന്നു. ഒറ്റപ്പെട്ടുനിൽക്കുന്ന, സ്ട്ക സ്പ്രൂസ് മരമാണിത്. ഇതിനു 100 വയസ്സെങ്കിലും പ്രായം കാണും. ഇതിന്റെ ഏറ്റവും അടുത്ത മരം, 222 കി. മീ. ദൂരെയുള്ള ഓക്‌ലാന്റ് ദ്വീപിലാണുള്ളത്. 



</doc>
<doc id="360158" url="https://ml.wikipedia.org/wiki?curid=360158" title="അപിസ്">
അപിസ്

പുരാതന ഈജിപ്ഷ്യൻ വിശ്വാസപ്രകാരം, പ്രധാനമായും മെംഫിസ് പ്രദേശത്ത് ആരാധിച്ചിരുന്ന ഒരു ദൈവിക വൃഷഭമാണ് അപിസ് അഥവാ ഹപിസ് (ഇംഗ്ലീഷ്: Apis or Hapis). ഈജിപ്ഷ്യൻ ഐതിഹ്യത്തിലെ പ്രധാന ദേവതയായ ഹാത്തോറിന്റെ പുത്രനാണ് അപിസ്. ആദ്യകാലത്ത് ഹാത്തോറിന്റെ ആരാധനയിൽ അപിസിന് പ്രമുഖമായ സ്ഥാനം ഉണ്ടായിരുന്നു എങ്കിലും, പിൽകാലത്ത് മറ്റു ശക്തരായ ദേവന്മാരുടെ ആരാധനയിലെ മദ്ധ്യവർത്തിയായ് അപിസ് മാറുകയുണ്ടായി


</doc>
<doc id="360166" url="https://ml.wikipedia.org/wiki?curid=360166" title="റിസൊല്യൂഷൻ ദ്വീപ് (ന്യൂസിലാന്റ്)">
റിസൊല്യൂഷൻ ദ്വീപ് (ന്യൂസിലാന്റ്)

റിസൊല്യൂഷൻ ദ്വീപ് () അറുന്നൂറോളം ദ്വീപുകളുള്ള ന്യൂസിലാന്റിലെ ഒരു ദ്വീപ് ആണ്. തെക്കുപടിഞ്ഞാറ് ന്യുസിലാന്റിലെ ഫിയോർദ്‌ലാന്റ് പ്രദേശത്തെ ഏറ്റവും വലിയ ദ്വീപാണിത്. 208 ചതുരശ്ര കി. മീ. (80 ചതുരശ്ര മൈൽ) വിസ്തീർണ്ണമുണ്ട്. റിസൊല്യൂഷൻ ദ്വീപ് ന്യൂസിലാന്റിലെ ഏഴാമത്തെ വലിയ ദ്വീപും രണ്ടാമത്തെ ജനവാസമില്ലാത്ത വലിയ ദ്വീപുമാണ്. പ്രധാന പ്രദേശത്തെ സൗത്ത് അയലന്റുമായി ഡസ്കി സമുദ്രഇടനാഴിയിലൂടെ റിസൊല്യൂഷൻ ദ്വീപ് വേർപെട്ടുനിൽക്കുന്നു. 

ഈ ദ്വീപ് ഏതാണ്ട്, ദീർഘചതുരമായി കാണപ്പെടുന്നു. എന്നാൽ, പടിഞ്ഞാറൻ തീരത്ത് ഫൈവ് ഫിങ്കേഴ്സ് ഉപദ്വീപ് എന്നറിയപ്പെടുന്ന ഒരു നീളമുള്ള ഇടുങ്ങിയ ഉപദ്വീപ് ഭാഗം ഈ അകൃതിക്കു മാറ്റമുണ്ടാക്കുന്നു. ഇവിടം തൗമൊവാന സമുദ്ര സംരക്ഷിതപ്രദേശമാണ്. 

ഈ ദ്വീപ് കാപ്റ്റൻ ജെയിംസ് കുക്കിന്റെ കപ്പലായ, റിസൊല്യൂഷന്റെ പേരാണ് സ്വീകരിച്ചിരിക്കുന്നത്. 1773ലെ കുക്കിന്റെ രണ്ടാമത്തെ ദൗത്യത്തിൽ അദ്ദേഹം ഇവിടത്തെ ഡസ്ക്കി സൗണ്ടിൽ ഇറങ്ങി. 

2004ൽ ഈ ദ്വീപിനെ ന്യൂസിലാന്റിന്റെ തിരപ്രദേശത്തിനടുത്തുള്ള സംരക്ഷിതപ്രദേശമായി പ്രഖ്യാപിച്ച് അവിടത്തെ പ്രാദേശികമല്ലാത്ത എല്ലാ സ്പീഷിസുകളേയും അവിടെനിന്നും മാറ്റി.

2009 ജൂലൈ 15നു റിസൊല്യൂഷൻ ദ്വീപ് 7.8 മാഗ്നിട്യൂഡ് ഉണ്ടായിരുന്ന വൻ ഭൂകമ്പ കേന്ദ്രമായിരുന്നു. 




</doc>
<doc id="360167" url="https://ml.wikipedia.org/wiki?curid=360167" title="ഏകപാത്രനാടകം">
ഏകപാത്രനാടകം

ഒരു നടൻ(നടി) തന്നെ മുഴുവൻ കഥാപാത്രങ്ങളേയും അവതരിപ്പിക്കുന്ന നാടകമാണ് ഏകപാത്രനാടകം . ഏകപാത്രനാടകങ്ങൾ ചെയ്യുന്ന പുരുഷൻമാർ വളരെപ്പേർ ഉണ്ടെങ്കിലും സ്തീകൾ അപൂർവ്വമായേ ഉള്ളു. 


</doc>
<doc id="360168" url="https://ml.wikipedia.org/wiki?curid=360168" title="ഗ്രേറ്റ് ബാരിയർ ദ്വീപ്">
ഗ്രേറ്റ് ബാരിയർ ദ്വീപ്

ഗ്രേറ്റ് ബാരിയർ ദ്വീപ് ന്യൂസിലാന്റിലെ ഔട്ടർ ഹൗറാക്കി ഉൾക്കടലിൽ കിടക്കുന്ന ഒരു ദ്വീപാണ്. മദ്ധ്യഓക്‌ലാന്റിനു വടക്കുകിഴക്കായി 100 കി. മീ. (62 മൈൽ) അകലെയാണിതു സ്ഥിതിചെയ്യുന്നത്. 285 ചതുരശ്ര കി. മീ. (110 ചതുരശ്ര മൈൽ) വിസ്തൃതിയുള്ള ഈ ദ്വീപ് ന്യൂസിലാന്റിലെ ആറാമത്തെ വലിയ ദ്വീപാണ്. പ്രധാന ദ്വീപുശൃംഖലയിലെ നാലാമത്തെ വലിയദ്വീപുമാണ്. ഗ്രേറ്റ് ബാരിയർ ദ്വീപിന്റ് ഏറ്റവും ഉയരം കൂടിയഭാഗം മൗണ്ട് ഹോബ്‌സൺ എന്നറിയപ്പെടുന്നു. ഇതിനു സമുദ്രനിരപ്പിൽനിന്നും 621 മീറ്റർ (2,037 അടി) ഉയരമുണ്ട്. ഒക്‌ലാന്റ് കൗൺസിൽ ആണ് പ്രാദേശിക സമിതി. 

ഈ ദ്വിപിൽ സമൃദ്ധമായ വിവിധ ധാതുക്കളും കൗറി മരവും വ്യാവസായികാവശ്യങ്ങൾക്കുപയോഗിക്കുന്നു. 2013ൽ 939 പേർ മാത്രമാണിവിടെ വസിച്ചിരുന്നത്. അവർ കൂടുതലും വിനോദസഞ്ചാരവും ഫാമിങ്ങുമായി ബന്ധപ്പെട്ടാണു ജീവിക്കുന്നത്. ഈ ദ്വീപിന്റെ ഭൂരിഭാഗവും സംരക്ഷിതപ്രദേശമായി പ്രഖ്യാപിച്ചിട്ടുണ്ട്. 


</doc>
<doc id="360169" url="https://ml.wikipedia.org/wiki?curid=360169" title="ഓക്‌ലാന്റ് ദ്വീപ്">
ഓക്‌ലാന്റ് ദ്വീപ്

ഓക്‌ലാന്റ് ദ്വീപ്, ന്യൂസിലാന്റിന്റെ കീഴിലുള്ള ജനവാസമില്ലാത്ത തെക്കൻ പസഫിക് സമുദ്രത്തിലെ ഓക്‌ലാന്റ് ദ്വീപസമൂഹത്തിലെ പ്രധാന ദ്വീപായ ഉപദ്വീപ് ആണ്. ഈ ദ്വീപ് മറ്റു അന്റാർക്ടിക്കിനടുത്തുള്ള ദ്വീപുകളെപ്പോലെ ലോകപൈതൃകപ്പട്ടികയിലുള്ള ദ്വീപാണ്. 


</doc>
<doc id="360170" url="https://ml.wikipedia.org/wiki?curid=360170" title="ചാറ്റം ദ്വീപ്">
ചാറ്റം ദ്വീപ്

ദക്ഷിണ പസഫിക്ക് സമുദ്രത്തിൽ സിലൻഡിലെ ചാറ്റം ദ്വീപസമൂഹത്തിൽപ്പെട്ട ഏറ്റവും വലിയ ദ്വീപാണ് ചാറ്റം ദ്വീപ്. 


</doc>
<doc id="360171" url="https://ml.wikipedia.org/wiki?curid=360171" title="മഹാവീർ സിംഗ് ഫോഗട്ട്">
മഹാവീർ സിംഗ് ഫോഗട്ട്

ഒരു അമച്ച്വർ ഗുസ്തിക്കാരനും , മുതിർന്ന ഒളിമ്പിക്സ് ഗുസ്തി പരിശീലകനുമാണ് മഹാവീർ സിംഗ് ഫോഗട്ട്. മികച്ച കായിക പരിശീലകർക്കുള്ള ദ്രോണാചാര്യ പുരസ്ക്കാര ജേതാവാണിദ്ദേഹം. 
2016 ഡിസംബറിൽ പുറത്തിറങ്ങിയ റേക്കോഡ് നേടിയ ഹിന്ദി ചിത്രം ദംഗൽ ഫോഗട്ടിന്റെ ജീവിതത്തെ ആസ്പദമാക്കി നിർമ്മിച്ച ചിത്രമാണ്. കോമൺ വെൽത്ത് ഗുസ്തി സ്വർണ്ണമെഡൽ ജേതാവും, ഒളിമ്പിക് മൽസരാർഥിയുമായ ഗീതാ ഫോഗട്ടും, 2012ലെ ലോക ഗുസ്തി ചാമ്പ്യൻഷിപ്പ് വെങ്കല മെഡൽ ജേതാവായ ബബിത ഫോഗട്ടും മഹാവീർ സിംഗിന്റെ മക്കളാണ്. മഹാവീറിന്റെ സഹോദര പുത്രി വിനീഷ് ഫോഗട്ടും കോമൺ വെൽത്ത് സ്വർണ്ണമെഡൽ ജേതാവാണ്. 

ഹരിയാനയിലെ ബിവാനി ജില്ലയിലെ ജാട്ട് സമുദായംഗമാണ് മഹാവീർ സിംഗ്. ഭാര്യ ദയാ ശോഭ കൗർ.ഗീത ബബിത, റിത്തു, സംഗീത എന്നീ നാല് പെൺമക്കളാണിവർക്ക്. മരണമടഞ്ഞ സഹോദരന്റെ പുത്രിമാരായ വിനീഷും, പ്രിയങ്കയും മഹാവീരിന്റെ രക്ഷാകർത്തത്തിലാണ് വളരുന്നത്. ആറുപേരുടെയും ഗുസ്തി പരിശീലകൻ കൂടിയാണ് മഹാവീർ. ഗീത, ബബിത വിനീഷ് എന്നിവർ ഇന്ത്യയെ അന്താരാഷ്ട്ര കായിക മേളകളിൽ പ്രതിനിധീകരിച്ചിട്ടുണ്ട്. റിത്തു ദേശീയ ചാമ്പ്യൻഷിപ്പ് കരസ്ഥമാക്കിയിട്ടുണ്ട്. പ്രിയങ്കയും സംഗീതയും ജൂനിയർ അന്താരാഷ്ട്രതാരങ്ങളാണ്.
പ്രദർശന ശാലകളിൽ വൻ വിജയം നേടിയ ദംഗൽ (ഗുസ്തി) എന്ന ചിത്രം മഹാവീറിന്റെ ഹ്രസ്വ ജീവിത കഥയാണ്. ആമിർ ഖാനാണ് മഹാവീറിനെ അവതരിപ്പിച്ചിരിക്കുന്നത്.

സ്പോട്സ് ലേഖകനായ സൗരഭ് ദുഗ്ഗൽ (Sourabh Duggal), അഘാത എന്ന പേരിൽ മഹാവീർ സിംഗിനെ ജീവി ചരിത്രം പുസ്തകമായി പ്രസിദ്ധീകരിച്ചിട്ടുണ്ട്. ഒരു ഉത്തരേന്ത്യൻ കുഗ്രാമത്തിൽ നിന്നും ലോക കായിക വേദികളിലേക്കുള്ള ഫോഗട്ട് സഹോദരങ്ങളുടേയും അവരുടെ പിതാവിന്റേയും യാത്രയുടെ കഥ പറയുന്ന പുസ്തകമാണിത്.


</doc>
<doc id="360183" url="https://ml.wikipedia.org/wiki?curid=360183" title="റ്റെർജോല">
റ്റെർജോല

ജോർജ്ജിയയിലെ ഇമെറെതി പ്രവിശ്യയിലെ ഒരു പട്ടണമാണ് റ്റെർജോല - Terjola () 
പടിഞ്ഞാറൻ ജോർജ്ജിയയിലെ ഇമെറെതി താഴ്വരയിലാണ് ഈ പട്ടണം സ്ഥിതിചെയ്യുന്നത്. ച്ച്ഖാര നദിയുടെ വലത്തേ തീരത്താണ് ഈ പട്ടണം. റ്റ്ബിലിസി-സെസ്റ്റാഫോണി ഹൈവേയിലാണ് ഈ പ്രദേശം. ജോർജ്ജിയയുടെ തലസ്ഥാന നഗരമായ റ്റ്ബിലിസിൽ നിന്ന് വടക്കുപടിഞ്ഞാറായി 190 കിലോമീറ്റർ ദൂരത്തായാണ് റ്റെർജോല പട്ടണം സ്ഥിതിചെയ്യുന്നത്. സെസ്റ്റാഫോണി പട്ടണത്തിൽ വടക്കുപടിഞ്ഞാറ് മാറി 14 കിലോമീറ്റർ യാത്ര ചെയ്താൽ റ്റെർജോലയിൽ എത്താം. 2002ലെ ജനസംഖ്യാ സെൻസസ് അനുസരിച്ച് 5700 ആണ് ഇവിടത്തെ മൊത്തം ജനസംഖ്യ.

പതിനേഴാം നൂറ്റാണ്ടിലെ രേഖകളിലാണ് റ്റെർജോല പ്രദേശത്തെ കുറിച്ച് ആദ്യമായി പരാമർശമുള്ളത്. 1983ലാണ് ഈ പ്രദേശത്തിന് പട്ടണ പദവി ലഭിച്ചത്.

പുരാതനമായ നിരവധി ചരിത്ര സാംസ്‌കാരിക പൈതൃകങ്ങളുടെ ശേഷിപ്പുകൾ ഇവിടെ കാണാവുന്നതാണ്. നാലാം നൂറ്റാണ്ടിൽ നിർമ്മിച്ചതെന്ന കരുതപ്പെടുന്ന സ്‌കാൻഡെ കോട്ടയുടെ അവശിഷ്ടങ്ങൾ, ഗോഗ്നി കോട്ട, പുരാതന കാലത്തെ നിരവധി ചർച്ചുകൾ എന്നിവയും ഈ പ്രദേശത്ത് സ്ഥിതിചെയ്യുന്നുണ്ട്. ഇവിടത്തെ നിരവധി പൗരാണിക ശേഷിപ്പുകൾ ജോർജ്ജിയയിലെ മ്യൂസിയങ്ങളിൽ ഇപ്പോഴും സൂക്ഷിക്കുന്നുണ്ട്.


</doc>
<doc id="360186" url="https://ml.wikipedia.org/wiki?curid=360186" title="അന്താരാഷ്ട്ര പുരോഗതിക്കായുള്ള സുസ്ഥിര വിനോദസഞ്ചാരവർഷം">
അന്താരാഷ്ട്ര പുരോഗതിക്കായുള്ള സുസ്ഥിര വിനോദസഞ്ചാരവർഷം

ഐക്യരാഷ്ട്രസഭയുടെ 70 ആം ജനറൽ അസംബ്ലി തീരുമാനപ്രകാരം (A/RES/70/193), 2017 അന്താരാഷ്ട്ര പുരോഗതിക്കായുള്ള സുസ്ഥിര വിനോദസഞ്ചാരവർഷം (International Year of Sustainable Tourism for Development) ആയി ആചരിക്കാൻ തീരുമാനിച്ചു. 2016 ഡിസമ്പർ 4നു ചേർന്ന യു എൻ പൊതു സഭയാണ് ഈ തീരുമാനമെടുത്തത്.


</doc>
<doc id="360191" url="https://ml.wikipedia.org/wiki?curid=360191" title="ശാസ്താംകോട്ട ശ്രീ ധർമ്മശാസ്താക്ഷേത്രം">
ശാസ്താംകോട്ട ശ്രീ ധർമ്മശാസ്താക്ഷേത്രം

ശാസ്താംകോട്ട ശ്രീ ധർമ്മശാസ്താക്ഷേത്രം കേരളത്തിലെ കൊല്ലം ജില്ലയിൽ കുന്നത്തൂർ താലൂക്കിൽ ശാസ്താംകോട്ടയിൽ സ്ഥിതിചെയ്യുന്ന പ്രസിദ്ധമായ ക്ഷേത്രമാണ്. ഈ ക്ഷേത്രത്തിന്റെ മൂന്നുഭാഗത്തും കേരളത്തിലെ ഏറ്റവും വലിയ ശുദ്ധജലത്തടാകമായ ശാസ്താംകോട്ട കായൽ ആണ്. 

ഈ ക്ഷേത്രം അവിടെ വസിക്കുന്ന വാനരന്മാർക്കു പ്രസിദ്ധമാണ്. ഇവിടുത്തെ പ്രധാന പ്രതിഷ്ഠയായ ധർമ്മശാസ്താവിന്റെ സേവകരായാണ് ഈ വാനരന്മാരെ കരുതുന്നത്. കേരളത്തിലെ ഏറ്റവും പ്രാചിനമായ അഞ്ചു ശാസ്താ ക്ഷേത്രങ്ങളിലൊന്നായാണ് ശാസ്താംകോട്ട ശ്രീ ധർമ്മശാസ്താക്ഷേത്രത്തെ പരിഗണിക്കുന്നത്. മറ്റുള്ള നാലെണ്ണം, അച്ചൻകോവിൽ ശാസ്താക്ഷേത്രം, ആര്യങ്കാവ് ധർമ്മശാസ്താക്ഷേത്രം, കുളത്തൂപ്പുഴ ശ്രീധർമ്മശാസ്താക്ഷേത്രം, ശബരിമല ധർമ്മശാസ്താക്ഷേത്രം എന്നിവയാണ്. ഭാര്യയായ പ്രഭാദേവിയോടും, സത്യകൻ എന്ന മകനോടും കൂടി വസിക്കുന്ന ശ്രീ ധർമ്മശാസ്താവാണ് ഇവിടുത്തെ പ്രതിഷ്ഠ. ശിവൻ, ഗണപതി എന്നിവരാണ് ഉപദേവതകൾ. 

ത്രേതായുഗത്തിനപ്പുറത്തേയ്ക്കു നീളുന്ന ഐതിഹ്യകഥകൾ ക്ഷേത്രവുമായി ബന്ധപ്പെട്ടിട്ടുണ്ട്. ശ്രീരാമൻ തന്റെ പത്നിയായ സീതയോടും സഹോദരനായ ലക്ഷ്മണനോടും കൂടി രാവണനിഗ്രഹശേഷം ഇതു വഴിവന്നുവെന്നും അപ്പോൾ ശ്രീ ധർമ്മശാസ്താവിനെ കണ്ടു വണങ്ങിയെന്നും ഐതിഹ്യമുണ്ട്. 'ശാസ്താംകോട്ട' എന്ന പേരുതന്നെ ഈ ക്ഷേത്രവുമായി ബന്ധപ്പെട്ടിരിയ്ക്കുന്നു.

പത്തു ദിവസം നീളുന്ന ഉത്സവമാണ്.ആദ്യദിനം കൊടിയേറ്റ് ആണ്. കുംഭമാസത്തിൽ ഉത്രം നക്ഷത്രത്തിൽ ആണ് ആറാട്ട് നടക്കുന്നത്. ഇത് മാർച്ച് മാസം വരും. പത്താം ദിവസം കെട്ടുകാഴ്ച്ച് നടക്കും. ഈ ദിനം പലതരം കുതിരകൾ കാള ഇവയുടെ രൂപം ഉണ്ടാക്കി പ്രദർശിപ്പിക്കുന്നു. ഭീമാകാരമാണ് ഓരോ രൂപവും. ഇതിനെ വലിച്ചുകൊണ്ട് നടക്കും. നെറ്റിപ്പട്ടം കെട്ടിയ ഗജവീരന്മാരും ഉണ്ടായിരിക്കും.




</doc>
<doc id="360195" url="https://ml.wikipedia.org/wiki?curid=360195" title="അത്തും">
അത്തും

പുരാതന ഈജിപ്റ്റിൽ ആരാധിച്ചിരുന്ന ഒരു ദേവനാണ് അത്തും (ഇംഗ്ലീഷ്: Atum ()). അത്തേം(Atem), തേം (Tem) എന്നും അറിയപ്പെട്ടിരുന്നു.

പൂർത്തിയാക്കുക നിർവഹിക്കുക എന്നൊക്കെ അർത്ഥം വരുന്ന തേം എന്ന പദത്തിൽനിന്നാണ് അത്തും എന്ന നാമം ഉദ്ഭവിച്ചിരിക്കുന്നത്. ആയതിനാൽ അത്തും ദേവനെ പലപ്പോഴും സമ്പൂർണ്ണനായ ദേവനായി ആവിഷ്കരിച്ചിരുന്നു.

ഭൂമിയിലുണ്ടായ ആദ്യത്തെ ദേവനാണ് അത്തും എന്നാണ് പ്രാചീന ഈജിപ്ഷ്യർ വിശ്വസിച്ചിരുന്നത്. പ്രളയജലത്തിൽനിന്നും സ്വയംഭൂവായ് ജനിച്ച ഇദ്ദേഹം പിന്നീട് മറ്റു ദേവന്മാരെ സൃഷ്ടിച്ചു എന്ന് വിശ്വസിച്ചിരുന്നു.

ഈജിപ്റ്റിലെ ഹീലിയോപോളിസ് നഗരമാണ് (Egyptian: "Annu" or "Iunu") അത്തും ദേവന്റെ പ്രധാന ആരാധനാകേന്ദ്രം. 


</doc>
<doc id="360200" url="https://ml.wikipedia.org/wiki?curid=360200" title="സൂര്യ കൃഷ്ണമൂർത്തി">
സൂര്യ കൃഷ്ണമൂർത്തി

നാടക രചയിതാവും ആസ്വാദകനും ഉപാസകനുമായ ഒരു പ്രമുഖ കലാകാരനാണ് നടരാജ കൃഷ്ണമൂർത്തി എന്ന സൂര്യ കൃഷ്ണമൂർത്തി. പാരമ്പര്യത്തിന്റെ മിഴിവുകൾ നഷ്ടപ്പെടുത്താതെ ശബ്ദവും വെളിച്ചവും കൊണ്ടു കാവ്യാത്മകമാകുന്ന അരങ്ങ് ആകർഷകമാക്കുന്നതിൽ അദ്ദേഹം മികവു പ്രകടിപ്പിക്കുന്നു. മെക്കാനിക്കൽ എൻജിനീയറിങ് ബിരുദധാരിയാണ്. ദീർഘകാലം ഐ എസ് ആർ ഓ ഉദ്യോഗസ്ഥനായിരുന്നു. സീനിയർ സയന്റിസ്റ് ആയാണ് വിരമിച്ചത്. 

കേന്ദ്ര സംഗീത നാടക അക്കാദമി പുരസ്‌കാരം, കേരള സംഗീത നാടക അക്കാദമി ഫെല്ലോഷിപ്പ് ഉൾപ്പെടെ നിരവധി പുരസ്കാരങ്ങൾ ലഭിച്ചിട്ടുണ്ട്.

രചനയും സംവിധാനവും നിർവഹിച്ച 'മേൽവിലാസം' എന്ന നാടകം നാനൂറിലേറെ വേദികളിൽ അവതരിപ്പിച്ചിട്ടുണ്ട്. ഇരുപതിൽപ്പരം രംഗാവതരണങ്ങളുടെ ശിൽപിയായിരുന്നു.

അവലംബം


</doc>
<doc id="360201" url="https://ml.wikipedia.org/wiki?curid=360201" title="തൈക്കുടം ബ്രിഡ്ജ്">
തൈക്കുടം ബ്രിഡ്ജ്

കേരളത്തിൽ നിന്നുള്ള ഒരു സംഗീത സംഘമാണ് തൈക്കുടം ബ്രിഡ്ജ്. കപ്പ ടിവി സംപ്രേഷണം ചെയ്ത മ്യൂസിക്ക് മോജോ എന്ന് പരിപാടിയിലൂടെയാണ് ഇവർ രംഗ പ്രവേശനം ചെയ്തത്. 2013 സെപ്റ്റംബർ 28 നാണ് ഇവർ ആദ്യമായി പൊതുവേദിയിലെത്തിയത്. മോഡൽ എഞ്ചിനീയറിംഗ് കോളേജിലെ വേദിയിൽ 45 മിനിട്ട് നീളുന്ന ഗാന പരിപാടി അവതരിപ്പിച്ച് തൈക്കൂട്ടം ബ്രിഡ്ജ് എന്ന് ബാന്റ് ശ്രദ്ധേയമായി. സംഗീത സംവിധായകനായ ഗോവിന്ദ് മേനോനും ഗായകനായ സിദ്ധാർത്ഥ് മേനോനും ചേർന്നാണ് തൈക്കൂട്ടം ബ്രിഡ്ജ് സ്ഥാപിച്ചത്.


</doc>
<doc id="360207" url="https://ml.wikipedia.org/wiki?curid=360207" title="അസിനിബോയിൻ ഇന്ത്യൻ ജനത">
അസിനിബോയിൻ ഇന്ത്യൻ ജനത

“അസിനിബോയിൻ” ജനങ്ങൾ () വടക്കൻ അമേരിക്കൻ ഭൂഖണ്ഡത്തിലെ മഹാസമതലങ്ങളിൽ ജീവിച്ചിരുന്ന തദ്ദേശീയ ഇന്ത്യൻ (റെഡ് ഇന്ത്യൻ) ജനതയാണ്. ഇന്ന് ഈ വർഗ്ഗക്കാർ, മദ്ധ്യ കാനഡയിലെ “സസ്കാറ്റ്ഷെവാൻ” (Saskatchewan) പ്രദേശത്താണ് പ്രധാനമായി അധിവസിച്ചിരിക്കുന്നത്. കാനഡയിലെ തന്നെ “ആൽബർട്ട”, തെക്കുപടിഞ്ഞാറൻ “മനിറ്റോബ”, യു.എസിലെ “വടക്കൻ മൊണ്ടാന”, “വടക്കൻ ഡെക്കോട്ട” എന്നിവിടങ്ങളിലും ഈ വർഗ്ഗക്കാർ കാണപ്പെടുന്നു. 18,19 നൂറ്റാണ്ടുകളിൽ മുഴുവൻ‍ ഈ വർഗ്ഗക്കാർ “ക്രീ” വർഗ്ഗക്കാരുമായിച്ചേർന്ന് “അയൺ കോൺഫെഡറസിയിൽ” (Iron Confederacy) ഉൾപ്പെട്ടിരുന്നു. അസിനിബോയിൻ‌ ജനങ്ങൾ “ലക്കോട്ട” “ഡക്കോട്ട” ഗോത്രക്കാരുടെ ബന്ധുക്കളായിരുന്നുവെന്നാണ് നിഗമനം. ഇവർ എല്ലാവരും ഒരേതരം ഭാക്ഷ സംസാരിക്കുന്നവരാണ്. എന്നാൽ രാഷ്ടീയമായി സിയോക്സുകളിൽ നിന്നും വിഭിന്നരായിരുന്നു ഇവർ. ഇവർ ഇപ്പറഞ്ഞ വർഗ്ഗങ്ങളുമായി പലപ്പോഴും യുദ്ധത്തിലേർപ്പെട്ടിരുന്നു.

അസിനിബോയിൻ, പടിഞ്ഞാറൻ സിയോൺ ഭാഷാ കുടുംബത്തിലുൾപ്പെട്ട ഒരു മിസിസിപ്പി താഴ്വരയിൽ സംസാരിക്കുന്ന സിയോൺ ഭാഷാവകഭേദമായ നക്കോഡയാണ്. ഇന്നത്തെക്കാലത്ത് ഭൂരിപക്ഷം അസിനിബോയിൻ ജനങ്ങളും ഇംഗ്ലീഷ് സംസാരിക്കുന്നു. ചില അസിനിബോയിനുകൾ, പ്രത്യേകിച്ച് മുതിർ‌ന്ന പൌരന്മാർ അവരടെ തദ്ദേശീയ ഭാഷയായ “നക്കോഡ (Nakoda) ഭാഷയാണ് സംസാരിക്കുന്നത്. യു.എസിൽ സംസാരിക്കപ്പെടുന്ന നക്കോഡ ഭാഷ കാനഡയിൽ സംസാരിക്കുന്ന നക്കോഡ ഭാഷയുമായി വ്യത്യാസപ്പെട്ടിരിക്കുന്നു. ഭൂരിപക്ഷം ഭാഷാവിദഗ്ദ്ധരും ഈ രണ്ടു ഭാഷകളെയും സ്റ്റോണി (Stoney – കനേഡിയൻ), അസിനിബോയിൻ (അമേരിക്കൻ) എന്നിങ്ങനെ രണ്ടു വ്യത്യസ്ത ഭാഷകളായി കണക്കാക്കുന്നു. സ്പാനിഷ്, ഇറ്റാലിയൻ ഭാഷകളെപ്പോലെ അവ തമ്മിൽ സാദൃശ്യമുണ്ടെങ്കിലും ഒരു ഭാഷയിലെ ആൾ മറ്റു ഭാഷയിലെ ആൾ അർത്ഥമാക്കുന്നതെന്തെന്ന് മുന്കൂട്ടി ഊഹിക്കേണ്ട അവസ്ഥയുണ്ട്. അസിനിബോയൻ വാക്കായ “hau” ഇംഗ്ലീഷിലെ “how” പോലെ തന്നെ ഉഛരിക്കുന്നു. ഇതൊരു അഭിവാദന പദമാണ്.  

അസിനിബോയിൻ സ്ത്രീജനങ്ങൾ മലയാടുകളുടേയും മാനുകളുടേയും തുകലാണ് വസ്ത്രങ്ങളായി ഉപയോഗിച്ചിരുന്നത്. തുകല് കൊണ്ടു നിർ‌മ്മിച്ച പൃഷ്‌ടഭാഗംമറച്ച്‌ കാൽമുട്ടുവരെ എത്തുന്ന കാലുറയും തുകൽ കുപ്പായുവുമായിരുന്നു പുരുഷൻമാരുടെ വസ്ത്രം. “moccasins” എന്നറിയപ്പെട്ടിരുന്ന മൃദുചർമ്മപാദുകം ഇവർ ധരിക്കാറുണ്ടായിരുന്നു. കടുത്ത ശൈത്യകാലത്ത് വലിയ കാട്ടുപോത്തുകളുടെ ചർമ്മം കൊണ്ടുണ്ടാക്കിയ മേലങ്കി അണിഞ്ഞിരുന്നു. അസിനിബോയിൻ സ്ത്രീകളുടെയും പോരാളികളുടെയും വസ്ത്രങ്ങൾ തൊങ്ങലുകൾ പിടിപ്പിച്ചും, മുള്ളൻപന്നിയുടെ മുള്ളുകൾ, കടമാൻ (Elk) പല്ലുകൾ, മുത്തുകൾ തൂവലുകൾ എന്നിവ ഘടിപ്പിച്ചും മനോഹമാക്കിയിരുന്നു. പുറമേ വസ്ത്രങ്ങളിൽ നിറങ്ങളുപയോഗിച്ച് ചിത്രപ്പണികളും നടത്തിയിരുന്നു.

അസിനിബോയിൻ ഇന്ത്യൻ നേതാക്കൾ ചില സമയങ്ങളിൽ വാർബോണറ്റ്സ് (warbonnets) എന്നറിയപ്പെട്ടിരുന്ന ശിരോഅലങ്കാരം ധരിച്ചിരുന്നു.ഈ പരമ്പരാഗത ശിരോലങ്കാരം സമതല ഇന്ത്യന് വർഗ്ഗത്തിലെ പുരുഷന്മാരാണ് പരമ്പരാഗതമായി അണിയാറുണ്ടായിരുന്നത്. യൂദ്ധത്തിലും മറ്റ് ആചാരാനുഷ്ടാനങ്ങളുടെ സമയത്തുമാണ് ഇത് പ്രധാനമായി അണിയാറുണ്ടായിരുന്നത്. ദുഖാചരമസമയങ്ങളിലാണ ഇവർ മുടി മുറിക്കാറുണ്ടായിരുന്നത്. സാധാരണസമയങ്ങളിൽ അവർ അലസമായി മുടി നീട്ടിവളർത്തിയിരുന്നു.  പോരാളികൾ മുടി പിന്നിയിട്ടിരുന്നു. പ്രത്യേക അവസരങ്ങളിൽ മുഖം ചായം ഉപയോഗിച്ച് അലങ്കരിച്ചിരുന്നു. ഇത് യുദ്ധ സമയത്തും മതപരമായ ചടങ്ങുകൾക്കും ഉത്സവവേളകളിലും വ്യത്യസ്തമായിരിക്കും. ഗോത്രപരമായ പച്ചകുത്തലുകൾ കൈകളിലും നെഞ്ചിലുമൊക്കെ ചെയ്തരുന്നു. ഇക്കാലത്തും വിവാഹവേളകളിലും നൃത്തം ചെയ്യുന്ന വേളകളിലും അസിനിബോയിൻ ജനങ്ങൾ മാൻതോലും മറ്റും ഉപയോഗിച്ചുള്ള വസ്ത്രങ്ങൾ അണിയാറുണ്ട്. 

ഐക്യനാടുകളിൽ അസിനിബോയിൻ ഇന്ത്യൻസ് പ്രധാനമായി ഫോർട്ട് ബെൽക്നാപ് (Fort Belknap), ഫോർട്ട് പെക്ക് (Fort Peck) എന്നിങ്ങനെ രണ്ടു റിസർവ്വഷനുകളിലായാണ് വസിക്കുന്നത്. ഇന്ത്യൻ ഗോത്രത്തിൻറെ പൂർണ്ണ നിയന്ത്രണത്തിലുള്ള പ്രദേശങ്ങളാണ് റിസർവ്വഷനുകൾ. ഫോർട്ട് ബെൾക്നാപ്പിലുള്ള അസിനിബോയിനുകൾ “ഗ്രോസ് വെഞ്ചർ” എന്ന മറ്റൊരു ഇന്ത്യൻ വർഗ്ഗവുമായി റിസർവ്വേഷൻ പങ്കുവയ്ക്കുന്നു. അതുപോലെ ഫോർട്ട് പെക്കിലുള്ള അസിനിബോയിനുകൾ സിയോക്സുകളുമായും റിസർവ്വേഷൻ പങ്കുവയ്ക്കുന്നു. കാനഡയിൽ സ്റ്റോണി അസിനിബോയിനുകളുടെ ഏഴു പ്രത്യേക ബാന്റുകളുണ്ട്. ഓരോ ബാന്റുകൾക്കും പ്രത്യേകം റിസർവ്വേഷനുകളും നിലനിൽക്കുന്നുണ്ട്. ഇവയിലെ ഓരോ ഗോത്രങ്ങൾക്കും ഒരു ചെറിയ രാജ്യത്തിന്റേതുപോലെ, അവരവരുടേതായ സർക്കാർ, നിയമങ്ങൾ, പോലീസ്, മറ്റു സേവനങ്ങൾ എന്നിവയുണ്ട്. എന്നിരുന്നാലും അസിനിബോയിനുകൾ ഐക്യനാടുകളിലെ അല്ലെങ്കിൽ കാനഡയിലെ പൌരന്മാരും അവിടുത്തെകൂടി നിയമങ്ങളും അനുസരിക്കുവാൻ ബാദ്ധ്യസ്ഥരായിരിക്കുന്നു. 

പഴയകാലത്ത് ഓരോ അസിനിബോയിൻ ബാൻറുകളും ട്രൈബൽ കൌൺസിലാൽ തെരഞ്ഞെടുക്കപ്പെട്ട ഒരു ചീഫിനാൽ നയിക്കപ്പെട്ടിരുന്നു. കാനഡയിലുള്ള ചില അസിനിബോയിൻ ബാൻറുകൾ പഴയ രീതി തന്നെ ഇപ്പോഴും പിന്തുടരുന്നു. ഐക്യനാടുകളിൽ അസിനിബോയിനുകൾ മറ്റു വർഗ്ഗങ്ങളുമായ “ഗ്രോസ് വെഞ്ചർ”, “സിയോക്സ് ”( Sioux) എന്നീ വർഗ്ഗങ്ങളുമായി  റിസർവ്വേഷനുകൾ പങ്കുവയ്ക്കുന്നതിനാൽ, മറ്റു രണ്ടു വർഗ്ഗങ്ങളിലേയും അസിനിബോയിൻ വർഗ്ഗത്തിലേയും മുഴുവൻ ജനങ്ങളാൽ തെരഞ്ഞടുക്കുന്ന ഒരു കൌൺസിലാണ് ഭരണം നടത്തുന്നത്. പരമ്പരാഗതമായി അസിനിബോയിനുകൾ ഭാഗികമായി നാടോടികളാണ്. ഇവർ വസന്തകാലത്ത് കൂട്ടായി കാട്ടുപോത്തുകളെ പിന്തുടർന്ന് വേട്ടയാടുകയും ഗോത്രത്തിലെ സ്ത്രീജനങ്ങൾ ഈ മാംസം സംസ്കരിച്ച് ശീതകാലത്തേയ്ക്കു സൂക്ഷിച്ചു വയ്ക്കുകയും ചെയ്തിരുന്നു. കുതിരപ്പുറത്ത് അമ്പും വില്ലുമുപയോഗിച്ചാണ് ഇവർ വേട്ടായാടിയിരുന്നത്. കാട്ടുപോത്തുകളുടെ തുകലുകൾ ടിപ്പീസ് എന്നറിയപ്പെടുന്ന കൂടാരങ്ങൾ മറയ്ക്കുവാനും വസ്ത്രങ്ങൾ, മറ്റ് ഉപഭോഗവസ്തുക്കൾ തുടങ്ങിയവ നിർമ്മിക്കുവാനും ഉപയോഗിച്ചിരുന്നു. വേട്ടയാടിപ്പിടിക്കുന്ന മൃഗത്തിൻറെ ഏതാണ്ട് മുഴുവൻ ഭാഗങ്ങള്ക്കും ഇവർ ഉപയോഗം കണ്ടെത്തിയിരുന്നു. അശ്വഹൃദയവിദ്യയിൽ (കുതിരസവാരി) അഗ്രഗണ്യരായിരുന്ന ഈ വർഗ്ഗക്കാർ ആദ്യമായി കുതിരകളെ നേടിയത് ബ്ലാക്ക്ഫീറ്റ്, ഗ്രോസ് വെഞ്ചർ ഇന്ത്യൻ വർഗ്ഗക്കാരിൽനിന്നായിരുന്നു. മറ്റ് അമേരിക്കൻ ഇന്ത്യൻ വർഗ്ഗങ്ങളായ മൻഡാൻ, ഹിതാസ്റ്റ, അരികാര എന്നിവരുമായി ഇവർ സഹകരിച്ചിരുന്നു.

അസിനിബോയിൻ ജനങ്ങൾ കാട്ടുപോത്തുകളുടെ തുകൽ ആവരണമായി ഉപയോഗിച്ചു നിർമ്മിച്ച “ടിപ്പിസ്” (tipis or teepees) എന്നറിയപ്പെടുന്ന കൂടാരങ്ങളിലാണ് വസിച്ചിരുന്നത്. ടിപ്പിസ് വളരെ ശ്രദ്ധാപൂർവ്വം നിർമ്മിച്ചിരുന്നതും പെട്ടെന്ന് അഴിച്ചെടുക്കാൻ പാകത്തിലുമാണ് നിർമ്മിച്ചിരുന്നത്. ഒരു മുഴുവൻ അസിനിബോയിൻ വില്ലേജിന് അതിവേഗത്തിൽ കൂടാരങ്ങൾ അഴിച്ചെടുത്ത് നീങ്ങുവാൻ ഏതാനും മണിക്കൂറുകൾ മതിയാകുമായിരുന്നു. യഥാർത്ഥത്തിൽ ടിപ്പികൾ  12 അടി ഉയരത്തിലാണ് നിർമ്മിച്ചിരുന്നത്. അസിനിബോയിനുകൾ കുതിരകളെ സ്വായത്തമാക്കയതോടുകൂടി അതിനേക്കാൾ രണ്ടിരട്ടി വലിപ്പത്തിലുള്ള ടീപ്പികൾ നിർമ്മിക്കപ്പെട്ടുതുടങ്ങി. ഇന്നത്തെക്കാലത്ത് ടീപ്പികൾ നിർമ്മിക്കുന്നത് തങ്ങളുടെ പൈതൃകം ഓർമ്മിക്കപ്പെടുന്നതിനു വേണ്ടിയാണ്. ഭൂരിപക്ഷം അസിനിബോയിനുകളും ആധുനിക ഭവനങ്ങളിലേയ്ക്കു മാറിയിരിക്കുന്നു.


</doc>
<doc id="360210" url="https://ml.wikipedia.org/wiki?curid=360210" title="നീൽ ഡയമണ്ട്">
നീൽ ഡയമണ്ട്

ഒരു അമേരിക്കൻ ഗായകനും ഗാനരചയിതാവും സംഗീതജ്ഞനുമാണ് നീൽ ലെസ്ലി ഡയമണ്ട് (ജനനം ജനുവരി 24, 1941).1960 മുതൽ സംഗീത രംഗത്തുള്ള ഡയമണ്ട് 12 കോടി ആൽബം വിറ്റുവരവോടുകൂടി ഏറ്റവുമധികം ആൽബങ്ങൾ വിറ്റഴിച്ച കലാകാരന്മാരിൽ ഒരാളാണ്. 

സോംങ്ങ് റൈറ്റേഴ്സ് ഹോൾ ഓഫ് ഫെയിം റോക്ക് ആൻഡ് റോൾ ഹോൾ ഓഫ് ഫെയിം എന്നിവയിൽ ചേർക്കപ്പെട്ടിട്ടുണ്ട്.


</doc>
<doc id="360218" url="https://ml.wikipedia.org/wiki?curid=360218" title="രജിത മധു">
രജിത മധു

പ്രശസ്ത ഏകപാത്രനാടക കലാകാരിയാണ് 'രജിത മധു'. കരിവെള്ളൂർ മുരളി രചനയും സംവിധാനവും നിർവ്വഹിച്ച ‘അബൂബക്കറിന്റെ ഉമ്മ’ എന്ന ഏകപാത്രനാടകത്തിൽ അഭിനയിച്ചു. 
കണ്ണൂർ സ്വദേശിയായ രജിത സി.എൽ. ജോസിന്റെ ‘ജ്വലനം’ നാടകത്തിലെ സുമയെന്ന കഥാപാത്രമായി അരങ്ങേറ്റം കുറിച്ചു. ഒ.കെ. കുറ്റിക്കോൽ അഭിനയത്തിന്റെ ആദ്യപാഠങ്ങൾ പകർന്ന് ഗുരുനാഥനായി. അന്നൂർ ‘നാടകവീടി’ന്റെ ഭാഗമായതോടെ നാടകത്തെ കൂടുതൽ ഗൗരവതരമായി കാണാൻ തുടങ്ങി. പ്രിയനന്ദനൻ സംവിധാനം ചെയ്ത വൈക്കം മുഹമ്മദ്‌ബഷീറിന്റെ ‘പ്രേമലേഖന’വും എൻ. ശശിധരന്റെ ‘അടുക്കള’യും അരങ്ങത്തുവന്നതോടെ രജിതയുടെ അഭിനയകാലം തെളിഞ്ഞു. പ്രിയനന്ദനന്റെയും സുവീരന്റെയും കീഴിൽ നാടകാഭിനയം തുടർന്നു. 1989-ൽ സംഗീതനാടക അക്കാദമി പയ്യന്നൂരിൽ വെച്ച് നടത്തിയ മത്സരത്തിൽ എൻ. പ്രഭാകരൻ രചനയും കെ.പി. ഗോപാലൻ സംവിധാനവും നിർവഹിച്ച ‘മരണക്കിണർ’ എന്ന നാടകത്തിലൂടെ മികച്ച നടിയായി തിരഞ്ഞെടുക്കപ്പെട്ടു. 2002-ൽ ആകാശവാണി നാടകോത്സവത്തിൽ എൻ. ശശിധരന്റെ ‘പെണ്ണ്’ എന്ന നാടകത്തിൽ മികച്ച നടിക്കുള്ള അവാർഡ് ലഭിച്ചു. കരിവെള്ളൂർ മുരളി രചനയും സംവിധാനവും നിർവഹിച്ച് അവതരിപ്പിക്കുന്ന ‘അബൂബക്കറിൻെറ ഉമ്മ പറയുന്നു’വെന്ന ഏകാങ്ക നാടകത്തിലൂടെ ഗിന്നസ് റെക്കോഡ്സിലേക്ക് കടന്നു.
സിനിമയിലേക്കുള്ള പ്രവേശം പ്രിയനന്ദനന്റെ നെയ്ത്തുകാരനിൽ സോനാനായർക്ക് ശബ്ദം കൊടുത്തുകൊണ്ടും അതിൽ ചെറിയൊരു വേഷം ചെയ്തുകൊണ്ടുമായിരുന്നു. തുടർന്ന് പുലിജന്മം, പേടിത്തൊണ്ടൻ എന്നീ സിനിമകളിൽ അഭിനയിച്ചു. എം.പി. സുകുമാരൻനായരുടെ രാമാനം എന്ന ചിത്രത്തിലെ ‘പൊക്കി’, മമ്മൂട്ടിയോടൊപ്പം ഡബിൾസിലെ ഉമ്മ, ആഷിക്അബുവിന്റെ റാണിപത്മിനിയിൽ റിമാകല്ലിങ്കലിന്റെ അമ്മ തുടങ്ങിയ കഥാപാത്രങ്ങളെ അവതരിപ്പിച്ചു. 


</doc>
<doc id="360219" url="https://ml.wikipedia.org/wiki?curid=360219" title="നല്ലൂർനാട്">
നല്ലൂർനാട്

കേരളത്തിലെ വയനാട് ജില്ലയിലുള്ള ഒരു ഗ്രാമമാണ് നല്ലൂർനാട്. . എടവക ഗ്രാമപഞ്ചായത്തിൽ ഉൾപെടുന്ന ഗ്രാമമാണിത്.

2001 ലെ സെൻസസ് പ്രകാരം നല്ലൂർനാട് ഗ്രാമത്തിലെ ആകെയുള്ള ജനസംഖ്യ 15548 ആണ്. അതിൽ 7920 പുരുഷന്മാരും 7628 സ്ത്രീകളും ആണ്. 

മാനന്തവാടിയിൽ നിന്നും കൽപ്പറ്റയിൽ നിന്നും പെട്ടെന്ന് എത്തിച്ചേരാൻ പറ്റുന്ന പ്രദേശമാണിത്. പെരിയ ഘട്ട് റോഡ് മാനന്തവാടിയെ തലശ്ശേരി, വടകര എന്നീ സ്ഥലങ്ങളുമായി ബന്ധിപ്പിക്കുന്നു. താമരശ്ശേരി ചുരം കൽപ്പറ്റയെ കോഴിക്കോടുമായി ബന്ധിപ്പിക്കുന്നു. കുറ്റ്യാടി മലയോര പാത വടകരയെ കൽപ്പറ്റയുമായും മാനന്തവാടിയുമായും ബന്ധിപ്പിക്കുന്നു. അതുപോലെ പാൽചുരം മലയോരപാത മാനന്തവാടിയെ കണ്ണൂർ, ഇരിട്ടി എന്നീ സ്ഥലങ്ങളുമായി ബന്ധിപ്പിക്കുന്നു. നിലമ്പൂരിൽ നിന്നും ഊട്ടിയിലേക്കുള്ള റോഡും വയനാട്ടിലെ മേപ്പാടി വഴിയാണ് പോകുന്നത്.


</doc>
<doc id="360223" url="https://ml.wikipedia.org/wiki?curid=360223" title="അഞ്ചുകുന്ന്">
അഞ്ചുകുന്ന്

കേരളത്തിലെ വയനാട് ജില്ലയിലുള്ള ഒരു ഗ്രാമമാണ് അഞ്ചുകുന്ന്. . പനമരം ഗ്രാമപഞ്ചായത്തിൽ ഉൾപ്പെടുന്ന ഗ്രാമമാണിത്. 

2001 ലെ സെൻസസ് പ്രകാരം അഞ്ചുകുന്ന് ഗ്രാമത്തിലെ ആകെയുള്ള ജനസംഖ്യ18049 ആണ്. അതിൽ 9167 പുരുഷന്മാരും 8882 സ്ത്രീകളുമാണ്. 

അഞ്ചുകുന്ന് എന്ന പേരു വരാൻ കാരണം അവിടെയുള്ള അഞ്ചു കുന്നുകളാണ്. അവയുടെ പേര് താഴെ കൊടുത്തിരിക്കുന്നു. 

കേരള സർക്കാർ ലൈബ്രറി കൗൺസിലിന്റെ എ ഗ്രേഡോടു കൂടിയ 'പൊതുജന ഗ്രന്ഥാലയം എന്ന ഗ്രന്ഥശാല അഞ്ചുകുന്ന് സ്ഥിതി ചെയ്യുന്നു. 

മാനന്തവാടിയിൽനിന്നും കൽപ്പറ്റയിൽ നിന്നും റോഡ് മാർഗ്ഗം പെട്ടെന്ന് എത്താം അഞ്ചുകുന്നിലേക്ക്. പെരിയ ഘട്ട് റോഡ് മാനന്തവാടിയെ തലശ്ശേരി, വടകര എന്നീ സ്ഥലങ്ങളുമായി ബന്ധിപ്പിക്കുന്നു. താമരശ്ശേരി ചുരം കൽപ്പറ്റയെ കോഴിക്കോടുമായി ബന്ധിപ്പിക്കുന്നു. കുറ്റ്യാടി മലയോര പാത വടകരയെ കൽപ്പറ്റയുമായും മാനന്തവാടിയുമായും ബന്ധിപ്പിക്കുന്നു. അതുപോലെ പാൽചുരം മലയോരപാത മാനന്തവാടിയെ കണ്ണൂർ, ഇരിട്ടി എന്നീ സ്ഥലങ്ങളുമായി ബന്ധിപ്പിക്കുന്നു. നിലമ്പൂരിൽ നിന്നും ഊട്ടിയിലേക്കുള്ള റോഡും വയനാട്ടിലെ മേപ്പാടി വഴിയാണ് പോകുന്നത്. സമീപത്തുള്ള റയിൽവേ സ്റ്റേഷൻ മൈസൂരാണ്. വിമാനത്താവളം കോഴിക്കോടും (120 കിലോമീറ്റർ), ബംഗുളുരും (290 കിലോമീറ്റർ),കണ്ണൂരും (58 കിലോമീറ്റർ) ഉണ്ട്.


</doc>
<doc id="360227" url="https://ml.wikipedia.org/wiki?curid=360227" title="തെരുവോരം">
തെരുവോരം

കൊച്ചി ആസ്ഥാനമാക്കി പ്രവർത്തിച്ചു വരുന്ന ഒരു സന്നദ്ധ സംഘടനയാണ് തെരുവോരം. അഗതികളായി തെരുവിൽ കഴിയേണ്ടി വന്നവരെ അധിവസിപ്പിക്കുകയാണ് തെരുവോരത്തിന്റെ ദൗത്യം. മുരുഗൻ എസ് തെരുവോരം ആണ് ഈ സംഘടനയ്ക്ക് നേതൃത്വം നൽകുന്നത്. മുരുഗൻ ഏകദേശം പതിനായിരത്തിൽ അധികം തെരുവ് മക്കളെ രക്ഷിച്ചു. ഇന്ത്യയുടെ രാഷ്ട്രപതിയായിരുന്ന ശ്രീ പ്രണബ് മുഖർജിയിൽ നിന്നും 2012 ൽ ദേശീയ പുരസ്ക്കാരം ഏറ്റുവാങ്ങി. രണ്ട് പതിറ്റാണ്ട് കാലമായി ഈ സംഘടന കേരളത്തിലെ തെരുവുകളിൽ അലയുന്ന കുഞ്ഞുങ്ങൾക്കും മറ്റു അനാഥർക്കും വേണ്ടിയാണ് സംഘടന പ്രവർത്തിക്കുന്നത്.
"തെരുവിൽ നിന്നും തണലിലേക്ക്" എന്നതാണ് ഈ സംഘടനയുടെ മുദ്രാവാക്യം.
കുട്ടികളും വൃദ്ധരും മനോരോഗികളും തെരുവോരത്തിന്റെ ഗുണഭോക്താക്കളിൽ പെടുന്നു.

തെരുവോരം മുരുകൻ എന്നറിയപ്പെടുന്ന എസ്. മുരുകൻ ആണ് ഈ സംഘടനയുടെ സ്ഥാപകൻ. തമിഴ്‌നാട്ടിൽ നിന്നും എസ്റ്റേറ്റ് തൊഴിലാളികളായി ഇടുക്കിയിലെത്തിയവരാണ് മുരുകന്റെ മാതാപിതാക്കൾ. തെരുവിൽ കഴിഞ്ഞിരുന്ന മുരുകന് ഒരു ക്രൈസ്തവ സന്നദ്ധ സംഘടനയാണ് അക്ഷരാഭ്യാസവും, തൊഴിൽ പരിശീലനവും നൽകിയത്. പിന്നിട് ഓട്ടോറിക്ഷ ഡ്രൈവറായ മുരുകൻ തെരുവിൽ അലയുന്നവർക്ക് സ്വന്തം നിലയിൽ ഭക്ഷണവും മരുന്നും കണ്ടെത്തുകയായിരുന്നു. 2007ലാണ് തെരുവോരം ഉണ്ടാവുന്നത്.


</doc>
<doc id="360229" url="https://ml.wikipedia.org/wiki?curid=360229" title="കാകാ കലേൽക്കർ">
കാകാ കലേൽക്കർ

സ്വാതന്ത്ര്യസമര സേനാനിയും സാമൂഹ്യ പരിഷ്കർത്താവും പ്രമുഖ ഗാന്ധിയനുമായ ഭാരതീയ സാഹിത്യകാരനാണ് കാകാ കലേൽക്കർ എന്നറിയപ്പെടുന്ന ദത്തത്രേയ ബാലകൃഷ്ണ കലേൽക്കർ (Devanagari: दत्तात्रेय बाळकृष्ण कालेलकर) (01.12.1885-21.08.1981). കേന്ദ്ര സാഹിത്യഅക്കാദമി അവാർഡ്(1965), കേന്ദ്ര സാഹിത്യ അക്കാദമി ഫെല്ലോഷിപ്പ്(1971), പത്മവിഭൂഷൺ(1964) എന്നീ ബഹുമതികൾ ലഭിച്ചിട്ടുണ്ട്. 
1885 ഡിസംബർ 1ന് മഹാരാഷ്ട്രയിലെ സത്താറയിൽ ആണ് കലേൽക്കർ ജനിച്ചത്. ജന്മഗ്രാമമായ "കലേലി" ഗ്രാമത്തിൻറെ പേരിൽ നിന്നാണ് കലേൽക്കർ എന്ന പേര് ലഭിച്ചത്. തത്വശാസ്ത്രത്തിൽ ബിരുദമെടുത്തത്തിനുശേഷം "രാഷ്ട്രമാത" എന്ന മറാത്തി പത്രത്തിലും ബറോഡയിൽ സ്കൂൾ അധ്യാപകനായും ജോലിനോക്കി.1913- ൽ അദ്ദേഹം ഹിമാലയത്തിലേയ്ക്ക് കാൽനടയായി യാത്രചെയ്യുകയും തുടർന്ന് ആചാര്യ കൃപാലിനിയെ മ്യാൻമറിൽ സന്ദർശിക്കുകയും ചെയ്തു. 1915- ൽ മഹാത്മാ ഗാന്ധിയെ കണ്ടുമുട്ടി.


</doc>
<doc id="360231" url="https://ml.wikipedia.org/wiki?curid=360231" title="ബോംബർ വിമാനം">
ബോംബർ വിമാനം

ബോംബർ വിമാനം നിലത്തുള്ള ലക്ഷ്യങ്ങളെയും കടലിലുള്ള ലക്ഷ്യങ്ങളെയും ബോംബുകൾ, ടോർപിഡോകൾ, അല്ലെങ്കിൽ മിസൈലുകൾ ഉപയോഗിച്ച് ആക്രമിക്കുന്ന ഒരു തരം സൈനികവിമാനമാണ്.

കൗശലകരമായ ബോംബർ വിമാനങ്ങളുടെ പ്രാഥമിക ഉപയോഗം ശത്രുവിൻ്റെ വിഭവങ്ങളും ആന്തരഘടനയും നശിപ്പിക്കുക എന്നാണ്. പാലങ്ങളെയും, ഫാക്ടറികളെയും, കപ്പൽ നിർമ്മാണകേന്ദ്രങ്ങളെയും, നഗരങ്ങളെയും ബോംബിട്ടിട്ടാണ് വിഭവങ്ങളും ആന്തരഘടനയും നശിപ്പിക്കുന്നത്.

തന്ത്രപരമായ ബോംബർ വിമാനങ്ങളുടെ പ്രാഥമിക ഉപയോഗം ശത്രുസേനയുടെ പ്രവർത്തനം എതിർക്കുക എന്നാണ്. ഇത്തരത്തിലുള്ള ബോംബർ വിമാനങ്ങൾ ശത്രുസേനയുടെ സൈനിക വാഹനങ്ങളെയും, ഉപകരണങ്ങളെയും, പ്രതിഷ്ഠാപനങ്ങളെയും, സൈനികത്താവളങ്ങളെയും ആക്രമിക്കും.


</doc>
<doc id="360235" url="https://ml.wikipedia.org/wiki?curid=360235" title="ഗ്രീൻ ഡെ">
ഗ്രീൻ ഡെ

ഒരു അമേരിക്കൻ പങ്ക് റോക്ക് സംഗീത സംഘമാണ് ഗ്രീൻ ഡെ.ഗായകനും ഗിറ്റാറിസ്റ്റുമായ ബില്ലി ജോ ആംസ്ട്രോങ് ബാസ് ഗിറ്റാറിസ്റ്റായ മൈക്ക് ഡിർന്റ് എന്നിവർ ചേർന്ന് 1986 ലാണ് ഇത് സ്ഥാപിച്ചത്

ലോകമെമ്പാടുമായി 8.5 കോടി ആൽബങ്ങൾ ഗ്രീൻ ഡെ തങ്ങളുടെതായി വിറ്റഴിച്ചിട്ടുണ്ട്. അഞ്ച് ഗ്രാമി പുരസ്കാരം നേടിയിട്ടുള്ള ഇവർ മൂന്നു തവണ ടോണി പുരസ്കാരത്തിനും നാമനിർദ്ദേശം നേടിയിട്ടുണ്ട്. 2015-ൽ ഇവർ റോക്ക് ആൻഡ് റോൾ ഹോൾ ഓഫ് ഫെയിംൽ ചേർക്കപ്പെട്ടു.


</doc>
<doc id="360245" url="https://ml.wikipedia.org/wiki?curid=360245" title="ഖോൻസു">
ഖോൻസു

പുരാതന ഈജിപ്ഷ്യൻ വിശ്വാസപ്രകാരം ചന്ദ്രദേവനാണ് ഖോൻസു (ഇംഗ്ലീഷ്: Khonsu). സഞ്ചാരി എന്നാണ് ഖോൻസു എന്ന വാക്കിനർഥം. രാത്രിയിൽ ചന്ദ്രന്റെ സ്ഥാനചലനത്തെ ഇത് ആഖ്യാനിക്കുന്നു. ഈജിപ്ഷ്യൻ ദേവനായ തോത്ത്, ഖോൻസുവുമായി ചേർന്നാണ് സമയത്തിന്റെ ഗമനം രേഖപ്പെടുത്തുന്നത്. തീബിയൻ ജനതയുടെ വിശ്വാസപ്രകാരം ഖോൻസു അമുനിന്റെയും മുട്ടിന്റെയും പുത്രനാണ്. ഇവർ മൂന്നുപേരും ചേർന്ന് ഒരു ദൈവിക ത്രയമായി അറിയപ്പെട്ടിരുന്നു. മെംഫിസ്, ഹിബിസ്, എഫ്ദു എന്നിവയാണ് ഖോൻസുവിന്റെ പ്രധാന ആരാധനാകേന്ദ്രങ്ങൾ.

രാത്രിയിൽ ചന്ദ്രൻ ആകാശത്ത് കിഴക്കുനിന്നും പടിഞ്ഞാറോട്ട് സഞ്ചരിക്കുന്നു. ഈ വസ്തുതയെ അവലംബമാക്കിയാണ് ചന്ദ്രദേവന് സഞ്ചാരി എന്നർഥമുള്ള ഖോൻസു എന്ന നാമം നൽകിയിരിക്കുന്നത്. രാത്രികാലങ്ങളിൽ യാത്ര ചെയ്യുന്നവർ എപ്പോഴും ചന്ദ്രനെ ദർശിച്ചിരുന്നു. ആയതിനാൽ "ആശ്ലേഷിക്കുന്നവൻ", "മാർഗദർശകൻ", "പരിരക്ഷകൻ" എന്നീ വിശേഷണങ്ങളും ഖോൻസുവിനുണ്ട്. രാത്രിയിൽ പ്രകാശത്തിന്റെ ദേവനായതിനാൽ വന്യജീവികളിൽനിന്നുള്ള രക്ഷയ്ക്കായും, വേദന ശമനത്തിനായും ഖോൻസുവിനെ പ്രാർത്ഥിച്ചിരുന്നു.

സാധാരണയായി ഒരു മമ്മിയുടെ രൂപത്തിലാണ് ഖോൻസു ദേവനെ ചിത്രീകരിക്കാറുള്ളത്. മുടി വശങ്ങളിലേക്ക് പിന്നിയിട്ട് കഴുത്തിൽ മെനറ്റ് എന്നറിയപ്പെടുന്ന ആഭരണവും, കയ്യിൽ അധികാരചിഹ്നങ്ങളും ഉള്ള ഒരു രൂപമാണ് ഖോൻസുവിന്റെത്. ചിലപ്പോഴൊക്കെ ഹോറസ്സിനെപോലെ ഫാൽക്കൺ ശിരസ്സുള്ള മനുഷ്യരൂപത്തിലും ഖോൻസുവിനെ ചിത്രീകരിക്കാറുണ്ട്. ഖോൻസു ദേവന്റെ ശിരസ്സിൽ ഒരു ചന്ദ്രകലയും കാണാം. ഹോറസ് ദേവനുമായി ചേർന്ന് ഖോൻസുവിനെയും സംരക്ഷക ദൈവമായി ആരാധിച്ചിരുന്നു.

റാംസ്സെസ് കാലഘട്ടത്തിൽ കർണ്ണാക്കിൽ നടന്ന ക്ഷേത്ര നിർമ്മാണ പ്രവർത്തനങ്ങളിൽ അധികവും ഖോൻസുവിന് വേണ്ടിയായിരുന്നു. കർണ്ണാക്കിലെ ഖോൻസു ക്ഷേത്രം താരതമ്യേന നന്നായി സംരക്ഷിക്കപ്പെട്ടിട്ടുണ്ട്. ഈ ക്ഷേത്രത്തിലെ ഒരു ചുവരിൽ കൊത്തിവച്ചിരിക്കുന്ന പ്രപഞ്ചോത്‌പത്തി സിദ്ധാന്തം പ്രകാരം, പ്രപഞ്ച അണ്ഡത്തെ ഫലദീകരിക്കുന്ന ഒരു സർപ്പത്തിന്റെ രൂപത്തിൽ ഖോൻസുവിനെ ചിത്രീകരിച്ചിട്ടുണ്ട്.


</doc>
<doc id="360251" url="https://ml.wikipedia.org/wiki?curid=360251" title="കൊച്ചിൻ യൂണിവേഴ്സിറ്റി കോളേജ് ഓഫ് എൻജിനീയറിങ് കുട്ടനാട്">
കൊച്ചിൻ യൂണിവേഴ്സിറ്റി കോളേജ് ഓഫ് എൻജിനീയറിങ് കുട്ടനാട്

കൊച്ചി ശാസ്ത്ര സാങ്കേതിക സർവകലാശാലയുടെ ആലപ്പുഴയിലെ കാമ്പസാണ് 'പുളിങ്കുന്ന് എൻജിനീയറിങ് കോളേജ് ' എന്നപേരിലുമറിയപ്പെടുന്ന 'കൊച്ചിൻ യൂണിവേഴ്സിറ്റി കോളേജ് ഓഫ് എൻജിനീയറിങ് കുട്ടനാട് ' (C.U.C.E.K.) . പമ്പാനദിയാൽ ചുറ്റപ്പെട്ട പുളിങ്കുന്നെന്ന കുട്ടനാടൻ ഗ്രാമത്തിൽ 1999 ഇൽ ഈ സ്ഥാപനം പ്രവർത്തനമാരംഭിച്ചു .ഉത്തർപ്രദേശ് ,ബീഹാർ,ജാർഖണ്ഡ് ,തമിഴ്‌നാട് തുടങ്ങി രാജ്യത്തിന്റെ വിവിധ ഭാഗങ്ങളിലുള്ള ആയിരത്തിലേറെ വിദ്യാർത്ഥികൾ ഇവിടെ എൻജിനീയറിങ് ബിരുദ (B.Tech)പഠനത്തിനായെത്തുന്നു .കൊച്ചിൻ ശാസ്ത്ര സാങ്കേതിക സർവ്വകലാശാലയുടെ എം .സി .എ (M.C.A) കോഴ്സും ഇതേ കാമ്പസ്സിൽ നടത്തുന്നുണ്ട് .


</doc>
<doc id="360252" url="https://ml.wikipedia.org/wiki?curid=360252" title="സുഖുമി">
സുഖുമി

കരിങ്കടലിന്റെ കിഴക്കുവടക്കു ഭാഗത്തായി സ്ഥിതിചെയ്യുന്ന സ്വയംഭരണ പ്രദേശമായ അബ്ഖാസിയയുടെ തലസ്ഥാന നഗരമാണ് സുഖുമി. Sukhumi / Sokhumi (, "Aqwa"; , ; , "Sukhum(i)")
ഭൂരിപക്ഷ അന്താരാഷ്ട്ര സമൂഹവും ഇതിനെ ജോർജ്ജിയയുടെ ഭാഗമായാണ് കരുതുന്നത്. എന്നാൽ, നിയമപരമായി ഓട്ടോണമസ് റിപ്പബ്ലിക് ഓഫ് അബ്ഖാസിയക്കാണ് ഇതിന്റൈ ഭരണ നിയന്ത്രണം. 
1992-93 കാലഘട്ടത്തിൽ നടന്ന ആഭ്യന്തര യുദ്ധത്തിന് ശേഷം സുഖുമിയുടെയും അബ്ഖാസിയയുടെ മറ്റു പ്രദേശങ്ങളുടെയും നിയന്ത്രണം ജോർജ്ജിയൻ സർക്കാരിന് നഷ്ടപ്പെട്ടു. 1990കളുടെ തുടക്കത്തിൽ നടന്ന ജോർജ്ജിയൻ-അബ്ഖാസിയൻ സംഘർഷത്തിൽ സുഖുമി നഗരത്തിന് കാര്യമായ കേടുപാടുകൾ സംഭവിച്ചിരുന്നു.നിലവിൽ ഇവിടത്തെ ജനസംഖ്യ 60,000 ആണ്. സോവിയറ്റ് ഭരണകാലഘട്ടത്തിന്റെ അവസാന സമയത്തുണ്ടായിരുന്നതിന്റെ പകുതിയാണിത്.
ജോർജിയൻ ഭാഷയിൽ സൊഖുമി - სოხუმი (Sokhumi) എന്നാണ് ഈ പട്ടണം അറിയപ്പെടുന്നത്. മിൻഗ്രേലിയൻ ഭാഷയിൽ അഖുജിഖ - აყუჯიხა (Aqujikha) എന്നും റഷ്യൻ ഭാഷയിൽ സുഖും, സുഖുമി Сухум (Sukhum) / Сухуми (Sukhumi) എന്നൊക്കെയാണ് അറിയപ്പെടുന്നത്.
Beech എന്ന അർത്ഥമുള്ള റ്റ്‌സ്‌ഖോമി, റ്റ്‌സ്ഖുമി എന്ന ജോർജിയൻ പദത്തിൽ നിന്നാണ് സൊഖോമി ഉത്ഭവിച്ചത്.


</doc>
<doc id="360258" url="https://ml.wikipedia.org/wiki?curid=360258" title="ഹമീദലി ഷംനാട്">
ഹമീദലി ഷംനാട്

മുൻ എംപിയും മുസ്ലിംലീഗിന്റെ മുതിർന്ന നേതാവുമാണ് 'ഹമീദലി ഷംനാട്'.
1929 ജൂലൈയിലായിരുന്നു ജനനം. കർണാടക ബല്ലാരി തഹസിൽദാരായിരുന്ന കുമ്പള പുത്തിഗെ പഞ്ചായത്തിലെ അംഗടിമുഗർ ശെറൂൽ ഹൗസിൽ അബ്ദുൽ ഖാദർ ഷംനാട്- ഖദീജാബി ശെറൂൾ ദമ്പതികളുടെ മകനാണ്. ബാഡൂർ ഗവ. എൽ.പി സ്‌കൂളിൽ പ്രാഥമിക പഠനം. കാസർഗോഡ് ബി.ഇ.എം സ്‌കൂൾ, ജി.എച്ച്.എസ്.എസ് കാസർഗോഡ്, മംഗലാപുരം സെന്റ് അലോഷ്യസ് കോളജ് എന്നിവിടങ്ങളിൽ പഠനം. തുടർന്ന് മദ്രാസ് ലോ കോളജിൽ നിന്ന് നിയമബിരുദം പാസായി. പത്താംവയസ്സിൽ പിതാവിനെ നഷ്ടപ്പെട്ട അദ്ദേഹം വല്യുപ്പാപ്പയും ഡൽഹി കേന്ദ്ര അസംബ്ലി അംഗവുമായിരുന്ന ഖാൻ ബഹാദൂർ മഹമൂദ് ഷംനാടിന്റെ സംരക്ഷണത്തിലാണ് വളർന്നത്. കാസർകോട്ട് മുസ്ലിം സമുദായത്തിൽനിന്ന് ആദ്യകാലത്ത് ഉന്നതവിദ്യാഭ്യാസം നേടിയ ചുരുക്കം വ്യക്തികളിലൊരാളാണ്.

മുസ്ലിം ലീഗ് നേതാവായിരുന്ന ബി. പോക്കർ സാഹിബിന്റെ കീഴിൽ മദ്രാസ് ഹൈക്കോടതിയിൽ 1956ൽ പ്രാക്ടീസ് ആരംഭിച്ചു. ഏതാനും വർഷം അവിടെ പ്രവർത്തിച്ച ശേഷം കാസർകോട്ടെത്തി. കാസർകോട് കോടതിയിൽ പ്രാക്ടീസ് തുടങ്ങി.
1960ൽ ഇ.എം.എസ് മന്ത്രിസഭയിൽ നാദാപുരത്തിന്റെ എം.എൽ.എയായി ഹമീദലി നിയമസഭയിലെത്തി. അറിയപ്പെട്ട അഭിഭാഷകനായി കോടതിയിൽ തിളങ്ങി നിൽക്കുന്നതിനിടയിലായിരുന്നു നാദാപുരത്തേക്ക് മത്സരിക്കാൻ അവസരം ലഭിക്കുന്നത്. പിന്നീട് 1970 മുതൽ 79 വരെ രണ്ടുതവണ രാജ്യസഭാംഗമായി. ഇന്ദിരാഗാന്ധി, എ.ബി വാജ്‌പേയ്, എൽ.കെ അദ്വാനി, ഇബ്രാഹിം സുലൈമാൻ സേഠ്, സി.എച്ച് മുഹമ്മദ് കോയ, ജി.എം ബനാത്ത് വാലയടക്കമുള്ള നേതാക്കൾക്കൊപ്പം പ്രവർത്തിച്ചു. 1988 ൽ കാസർകോട് നഗരസഭ ചെയർമാനായിരുന്നു. കേരള യൂണിവേഴ്സിറ്റി സെനറ്റ് അംഗം, ഹോം ഗാർഡ് അഡൈ്വസറി ബോർഡ് അംഗം, കേരള റൂറൽ ഡവലെപ്മെന്റ് ബോർഡിന്റെ ചെയർമാൻ, 1981 മുതൽ 87 വരെ പി.എസ്.സി അംഗം, ഓവർസീസ് ഡവലപ്‌മെന്റ് കോർപറേഷൻ (ഒഡെപെക്) ചെയർമാൻ എന്നീ നിലകളിൽ പ്രവർത്തിച്ചിട്ടുണ്ട്.


</doc>
<doc id="360259" url="https://ml.wikipedia.org/wiki?curid=360259" title="സി. ഭാഗ്യനാഥ്">
സി. ഭാഗ്യനാഥ്

ഒരു ഇന്ത്യൻ ചിത്രകാരനാണ് സി. ഭാഗ്യനാഥ് (ജനനം: 1968). 
1968ൽ തലശ്ശേരിയിൽ ജനിച്ചു. 1992ൽ തിരുവന്തപുരം ഫൈൻ ആർട്സ് കോളേജിൽ നിന്നും ബിരുദം നേടി. ആ വർഷം തന്നെ ഹൈദരാബാദിലേക്ക് ഉപരിപഠനത്തിനായി പോയി. 2006ൽ സരോജിനി നായിഡു സ്ക്കൂൾ ഓഫ് പെർഫോമിങ് ആർട്സിൽ പഠനം പൂർത്തിയാക്കി. ഹൈദരാബാദ് സർവകലാശാലയിൽ നിന്നും ഫൈൻ ആർട്സ് ആന്റ് കമ്മ്യൂണിക്കേഷൻസിൽ ബിരുദാനന്തരബിരുദം നേടി. ഇന്ത്യയിലെ പല നഗരങ്ങളിലും പ്രദർശനങ്ങൾ നടത്തിയിട്ടുണ്ട്.

മനുഷ്യനും മൃഗവും, അകവും പുറവും തമ്മിലുള്ള പാരസ്പര്യം ആവിഷ്കരണത്തോട് നാം എങ്ങനെയാണ് കൂട്ടിച്ചേർക്കലുകൾ നടത്തുന്നത് എന്നതിനെക്കുറിച്ചുള്ള ചിത്രകഥയാണ് 2016ലെ കൊച്ചി-മുസിരിസ് ബിനാലെയിൽ പ്രദർശിപ്പിച്ചിരിക്കുന്ന സി. ഭാഗ്യനാഥിന്റെ 'സീക്രട്ട് ഡയലോഗ്'. പ്രധാനവേദിയായ ഫോർട്ട് കൊച്ചിയിലെ ആസ്പിൻവാൾ ഹൗസിലാണ് ഈ ചിത്രങ്ങൾ പ്രദർശിപ്പിച്ചിരിക്കുന്നത്. സുതാര്യമായ ഷീറ്റുകളിൽ ചാർക്കോൾ ഉപയോഗിച്ചാണ് ഈ ചിത്രങ്ങളെല്ലാം വരച്ചിരിക്കുന്നത്. 


</doc>
<doc id="360266" url="https://ml.wikipedia.org/wiki?curid=360266" title="സെക്രട്ടറി ദ്വീപ്">
സെക്രട്ടറി ദ്വീപ്

സെക്രട്ടറി ദ്വീപ് ന്യൂസിലാന്റിന്റെ തെക്കുപടിഞ്ഞാറായിക്കിടക്കുന്ന ഒരു ചേറു ദ്വീപാണ്. ഫിയോർഡ്ലാന്റ് ദേശീയ പാർക്കിലാണിത് ഉൽപ്പെട്ടിട്ടുള്ളത്. ഏതാണ്ട് ത്രികോണാകൃതിയിലുള്ള സെക്രട്ടറി ദ്വീപ് വടക്കുഭാഗത്തുള്ള തോംസൺ സൗണ്ട് (സൗണ്ട്-രണ്ടു കരകൾക്കിടയിലുള്ള കനാൽ പോലുള്ള ഇടുങ്ങിയ സമുദ്രഭാഗം), തെക്കുഭാഗത്തുള്ള ഡൗട്ഫുൾ സൗണ്ട് എന്നിവയുടെ ഇടയിൽ ആണ് കിടക്കുന്നത്. ഈ ദ്വീപിന്റെ പടിഞ്ഞാറുഭാഗം ടാസ്മൻ കടൽ ആണ്. കിഴക്കു ഭാഗത്ത് പെൻദുലോ റീച്ച് കിടക്കുന്നു. ഇത് തോംസൺ സൗണ്ട്, ഡൗട്ഫുൾ സൗണ്ട് എന്നിവയെ പരസ്പരം ബന്ധിപ്പിക്കുന്നു. സമുദ്രനിരപ്പിൽനിന്നും 1200 മീറ്റർ വരെ ഉയർന്നു നിൽക്കുന്ന പർവ്വതശിഖരങ്ങൾ നിറഞ്ഞ ഈ ദ്വീപിൽ സമുദ്രനിരപ്പിൽനിന്നും 1000 മിറ്ററിലധികം ഉയരമുള്ള അനേകം കൊടുമുടികൾ ഉണ്ട്. സമുദ്രത്തിലേയ്ക്കു വളരെച്ചരിഞ്ഞ വശമാണുള്ളത്. ന്യൂസിലന്റിലെ ഉയരംകൂടിയ മൂന്നാമത്തെ ദ്വീപാണിത്. സെക്രട്ടറി ദ്വീപിൽ മൂന്നു തടാകങ്ങളുണ്ട്. ഇതിൽ ഏറ്റവും വലുത്, സെക്രട്ടറി തടാകം ആകുന്നു. 600 മീറ്റർ (2,000 അടി) നീളമുള്ള ഈ തടാകം ഗ്രോണോ കോടുമുടിയുടെ താഴ്വാരത്തിൽ സ്ഥിതിചെയ്യുന്നു. തടാകം, സമുദ്രനിരപ്പിൽ നിന്നും 550 മീറ്റർ (1,800 അടി) ഉയരത്തിലാണ് സ്ഥിതിചെയ്യുന്നത്. 

സെക്രട്ടറി ദ്വീപ് 81.4 ചതുരശ്ര കി. മീ. (31 ചതുരശ്ര മൈൽ)വിസ്തൃതിയുള്ള ജനവാസമില്ലാത്ത പ്രദേശമാണ്. വളരെ ചരിഞ്ഞ മലമ്പ്രദേശമായ ഈ ദ്വീപ് പ്രാദേശികമായി കാണപ്പെടുന്ന ബീച്ച് മരങ്ങളും കുറ്റിക്കാടുകളും കൊണ്ട് മൂടിയിരിക്കുന്നു. ഈ കാടുകളിൽ ഒപ്പോസം എന്ന ജീവിയെ സമൃദ്ധമായി കാണാൻ കഴിയും. 

ഇതിന്റെ ഒറ്റപ്പെട്ട നിലയും വലിപ്പവും ഈ ദ്വീപിന്റെ സംരക്ഷിതപ്രാധാന്യം വർദ്ധിപ്പിക്കുന്നു. സെക്രട്ടറി ദ്വീപ്, ന്യൂസിലാന്റിലെ എറ്റവും പ്രാധാന്യമുള്ള ദ്വീപുകലിലൊന്നാണ്. ഈ ദ്വീപിലെ സസ്യജന്തുജാലങ്ങൾ അപൂർവ്വങ്ങളും ലോകത്തു മറ്റൊരിടത്തും കാണാനാകാത്തൗമായതിനാൽ ന്യുസിലാന്റ് സർക്കാർ ഈ ദ്വിപിഉനെ ഒരു പ്രധാന സംരക്ഷിതപ്രദേശമായി പരിപാലിച്ചുവരുന്നു. 

ഈ ദ്വീപിലെ എലികളേയും മാനുകളേയും ഇവിടെനിന്നും പൂർണ്ണമായും സർക്കാർ ഒഴിപ്പിച്ച് ദ്വീപിന്റെ പരിസ്ഥിതിയെ പൂർണ്ണമായും പ്രാദേശികമായി നിലനിർത്തി. ഇതുവഴി അവിടെ സ്വാഭാവികമായുള്ള പക്ഷികൾ, പ്രാണികൾ, ചിലന്തികൾ തുടങ്ങിയവയുടെ സ്പീഷീസുകൾ സംരക്ഷിക്കപ്പെട്ടു. 


</doc>
<doc id="360267" url="https://ml.wikipedia.org/wiki?curid=360267" title="പി.കെ. സദാനന്ദൻ">
പി.കെ. സദാനന്ദൻ

കേരളീയനായ ചുമർചിത്രകാരനാണ് പി.കെ. സദാനന്ദൻ (ജനനം: 1965). 
1965ൽ ജനിച്ചു. ഗുരുവായൂരിലുള്ള മ്യൂറൽ പെയിന്റിംഗ് ഇൻസ്റ്റിറ്റ്യൂട്ടിൽ നിന്ന് ഡിപ്ലോമ നേടി. മൈസൂരിലുള്ള കർണാടക ഓപ്പൺ യൂണിവേഴ്സിറ്റിയിൽ നിന്ന് ഫൈൻ ആർട്സിൽ ബിരുദം നേടി. നിരവധി പുസ്തകങ്ങൾക്കു വേണ്ടിയും പത്രമാസികകൾക്കു വേണ്ടിയും ചിത്രങ്ങളും കാർട്ടൂണുകളും വരച്ചിട്ടുണ്ട്. 1993 മുതൽ 1998 വരെ തിരുവനന്തപുരം ശ്രീ പദ്‌മനാഭസ്വാമി ക്ഷേത്രത്തിലെ പുനരുദ്ധാരണ സമയത്ത് 3,400 അടി ചുവർ ചിത്രങ്ങൾ സൃഷ്ടിക്കുന്നതിന്റെ പ്രധാന ചുമതല പി.കെ. സദാനന്ദനായിരുന്നു. 1989 മുതൽ ലോക വ്യാപകമായി നിരവധി സോളോ ഗ്രൂപ്പ് പ്രദർശനങ്ങളിൽ പങ്കെടുത്തിട്ടുണ്ട്. 'വേ ഓഫ് ദി ക്രോസ്' എന്ന പേരിൽ കലാമണ്ഡലം ബിന്ദുലേഖയോടൊപ്പം 14 മ്യൂറൽ പെയിന്റിങ്ങുകൾ ചെയ്തിട്ടുണ്ട്. തൃശൂരിലെ സെന്റ് ഫ്രാൻസിസ് സേവ്യർ ചർച്ചിലെ ചുമർ ചിത്രങ്ങളും പി.കെ. സദാനന്ദന്റെ സൃഷ്ടികളാണ്. 

അജന്ത - എല്ലോറ ഗുഹാചിത്രങ്ങളുടെ ശൈലിയിൽ നിന്ന് പ്രചോദനം ഉൾക്കൊണ്ടാണ് പി.കെ. സദാനന്ദന്റെ ചിത്രങ്ങൾ വരച്ചിരിക്കുന്നത്. കൂടുതൽ ചിത്രങ്ങളിലും പ്രകൃതിയിൽ നിന്നുള്ള നിറങ്ങളാണ് ഉപയോഗിച്ചിരിക്കുന്നത്. ചുവപ്പ് നിറത്തിന് പ്രാധാന്യം നൽകിയുള്ള കേരളത്തിലെ പരമ്പരാഗത മ്യൂറൽ ശൈലിയിൽ നിന്നും നീല നിറത്തിന് പ്രാമുഖ്യം നൽകിയുള്ള ശൈലിയാണ് അദ്ദേഹം സ്വീകരിച്ചിരിക്കുന്നത്. 

പറയി പെറ്റ പന്തിരുകുലം എന്ന കഥയെ ആസ്പദമാക്കിയുള്ള ഒരു ചുമർ ചിത്രമാണ് 2016ലെ കൊച്ചി-മുസിരിസ് ബിനാലെയിൽ പ്രദർശിപ്പിച്ചിട്ടുള്ളത്. പ്രധാന വേദിയായ ഫോർട്ട് കൊച്ചിയിലെ ആസ്പിൻവാൾ ഹൗസിലാണ് ഈ ചിത്രം പ്രദർശിപ്പിച്ചിട്ടുള്ളത്. പൗരാണിക സങ്കല്പങ്ങളിൽ നിന്നുള്ള ബിംബങ്ങളും ആഖ്യാനങ്ങളും അവതരിപ്പിക്കുന്ന ചിത്രത്തിൽ പ്രകൃതിദത്ത പ്രതിഭാസങ്ങളും ജൈവിക ലോകവും അദ്ദേഹം ഉൾക്കൊള്ളിച്ചിരിക്കുന്നു. പൂർണമായും പ്രകൃതിയിൽ നിന്നുള്ള നിറങ്ങളാണ് ഈ ചുമർ ചിത്രം വരയ്ക്കാനായി ഉപയോഗിച്ചിട്ടുള്ളത്. കൊച്ചി-മുസിരിസ് ബിനാലെ ആരംഭിച്ചതിനു ശേഷമാകും ഈ ചിത്രം പൂർത്തിയാവുക.

P.K. Sadanandan


</doc>
<doc id="360271" url="https://ml.wikipedia.org/wiki?curid=360271" title="ലിറ്റിൽ ബാറിയർ ദ്വീപ്">
ലിറ്റിൽ ബാറിയർ ദ്വീപ്

ലിറ്റിൽ ബാറിയർ ദ്വീപ് അല്ലെങ്കിൽ ഹാവുതുറു (the official Māori title is Te Hauturu-o-Toi),ന്യൂസിലാന്റിന്റെ ഉത്തര ദ്വീപിനു വടക്കു കിഴക്കൻ തീരത്തു സ്ഥിതിചെയ്യുന്നു. ഒക്‌ലാന്റിനു 80 കിലോമീറ്റർ വടക്കു സ്ഥിതിചെയ്യുന്ന ഈ ദ്വീപ്, പ്രധാന ദ്വീപിൽനിന്നും പടിഞ്ഞാറ്, ജെല്ലികോ ചാനൽ കൊണ്ട് വേർതിരിയുന്നു. ഗ്രേറ്റ് ബാരിയർ ദ്വീപിൽനിന്നും കിഴക്കായി ക്രാഡോക്ക് ചാനൽ വഴി വേർതിരിയുന്നു. മുകളിൽപ്പറഞ്ഞ രണ്ടു ദ്വീപുകളും ലിറ്റിൽ ബാറിയർ ദ്വീപിനെ പസഫിക്ക് സമുദ്രത്തിൽനിന്നും വരുന്ന കൊടുങ്കാറ്റിൽനിന്നും ഈ കൊച്ചു ദ്വീപിനെ രക്ഷിക്കുന്നു. 

ന്യൂസിലാന്റ് സർക്കാർ 1897ൽ ഈ ദ്വീപിനെ സംരക്ഷിതപ്രദേശമായി പ്രഖ്യാപിച്ചു. അതോടെ ഈ ദ്വീപിൽ മനുഷ്യ സാന്നിദ്ധ്യം നിയന്ത്രിക്കപ്പെട്ടു. എന്നൽ, ഏതാണ്ട്, 1350 മുതൽ 1650 വരെ മാവോറി ആദിവാസികൾ ഈ ദ്വീപിൽ വാസമുറപ്പിച്ചിരുന്നു. ക്യാപ്റ്റൻ ജെയിംസ് കുക്കാണ് ഈ ദ്വീപിനും ഇതിന്റെ അടുത്ത ദ്വീപായ ബാരിയർ ദ്വീപിനും ആ പേർ നൽകിയത്. 

ഈ ദ്വീപ് ഇന്ന് പ്രകൃത്യാ ഒരു സംരക്ഷിതപ്രദേശമായിത്തീർന്നു. എങ്കിലും മവോറി ആദിവാസികളും യൂറോപ്യൻ അധിനിവേശകരും ഈ ദ്വീപിലേയ്ക്ക് കൊണ്ടുവന്ന പൂച്ചകൾ ഉൾപ്പെട്ട ജീവികൾ ഇവിടെ സ്വാഭാവികമായി വസിക്കുന്ന പക്ഷികളുടെയും ഉരഗങ്ങളുറ്റെയും മുട്ടകളും മറ്റും നശിപ്പിച്ച് അവയെ വംശനാശത്തിനിടയാക്കാം. 


</doc>
<doc id="360275" url="https://ml.wikipedia.org/wiki?curid=360275" title="ആന്റിപോഡിസ് ദ്വീപുകൾ">
ആന്റിപോഡിസ് ദ്വീപുകൾ

ആന്റിപോഡിസ് ദ്വീപുകൾ(from Greek "αντίποδες" - "antipodes") ന്യൂസിലാന്റിലെ ഒരു കൂട്ടം അഗ്നിപർവ്വതദ്വീപുകൾ ആകുന്നു. ഇവയുടെ തെക്കൻ ഭാഗം അന്റാർക്ക്ടിക്കയുടെ അടുത്ത് സ്ഥിതിചെയ്യുന്നു. സ്റ്റിവാർട്ട് ദ്വീപുകളുടെ 860 കിലോമീറ്റർ അകലെയാണിവ സ്ഥിതിചെയ്യുന്നത്. 20 km2 (7.7 sq mi)വിസ്തീർണ്ണമുള്ള ആന്റിപോഡിസ് ദ്വീപ് ആണ് ഇതിൽ ഏറ്റവും വലുത്. ഉത്തരഭാഗത്ത് ബോളോൺസ് ദ്വീപ് ആണ്.

പാരിസ്ഥിതികമായി അന്റാർക്ടിക്ക് സമീപ ദ്വീപുകളായ ഇവ തുന്ദ്ര ഇക്കോപ്രദേശത്താണ്. ന്യൂസിലാന്റിന്റെ അന്റാർക്ടിക്ക് സമീപദ്വീപുകളെപ്പോലെ ആന്റിപോഡിസ് ദ്വീപുകളേയും യുൻസ്കോ ലോകപൈതൃകമായി തിരഞ്ഞെടുത്തിട്ടുഃട്. ഈ ദ്വീപുകൾ പ്രകൃതിസംരക്ഷിതപ്രദേശങ്ങൾ ആകയാൽ യാതൊരാൾക്കും ഇവിടെ പ്രവേശനമില്ല.
The word antipodes derives from the Greek: ἀντίποδες,


</doc>
<doc id="360277" url="https://ml.wikipedia.org/wiki?curid=360277" title="മീനമൃത്">
മീനമൃത്

ഉത്തര മലബാറിലെ ചില കളിയാട്ടങ്ങളിൽ കാണുന്ന അനാദൃശ്യമായ ചടങ്ങുകളിലൊന്നാണ് 'മീനമൃത്'. മത്സ്യബന്ധനം കുലത്തൊഴിലായിട്ടുള്ള വെള്ളുവ സമുദായത്തിൽ പെട്ട ആളുകൾക്കാണ് മീനമൃത് എടുക്കുവാനുള്ള അധികാരം. ഈ കുടുംബത്തിൽ പെട്ട ഒരാളെ വെള്ളുവക്കുറുപ്പായി സ്ഥാനം നൽകിയിട്ടുണ്ടാകും. വെള്ളുവക്കുറുപ്പിന്റെ നേതൃത്വത്തിലാണ് മീനമൃത് കൊണ്ടുവരിക.
കളിയാട്ടത്തോടനുബന്ധിച്ച തെയ്യങ്ങൾ വൈകുന്നേരങ്ങളിലാണ് ഉണ്ടാവുകയെങ്കിലും, മീനമൃതിനുള്ള തയ്യാറെടുപ്പ് രാവിലെ മുതൽ തന്നെ ആരംഭിക്കും. കാവിൽ/അമ്പലത്തിൽ നിന്നുള്ള തീർത്ഥവുമായി പുഴക്കരയിലുള്ള തറവാട്ടിലേക്ക് രാവിലെ തന്നെ വെള്ളുവക്കുറുപ്പ് പുറപ്പെടും. വീട്ടിലൊരുക്കിയ സദ്യ കഴിച്ചതിനു ശേഷം തറവാട്ടിൽ വിളക്കു കൊളുത്തി മീൻ പിടിക്കാനായി സംഘത്തോടൊപ്പം യാത്രയാവും. മീനമൃതിനാവശ്യമായത്ര മീൻ ലഭിച്ചു കഴിഞ്ഞാൽ തറവാട്ടിലേക്ക് തിരിച്ചു വരും. പരൽ മീനുകളാണ് മീനമൃതിനായി സാധാരണ ഉപയോഗിച്ചു വരുന്നത്. അവിടെ വച്ച് മീനുകളെ ‘കോയ’കളാക്കി തിരിക്കും. ഈർക്കിൽ ഉപയോഗിച്ച് ലഭിച്ച മീനുകളെ കോർത്താണ് ‘കോയ’കളുണ്ടാക്കുന്നത്. പ്രസ്തുത ‘കോയ’കൾ കാലകാലങ്ങളായി ഉപയോഗിച്ചു വരുന്ന ‘തണ്ടിൽ’ കൊളുത്തിയിട്ട് വൈകുന്നേരം അമ്പലത്തിലേക്ക്/ കാവിലേക്ക് പുറപ്പെടുകയായി. വള്ളുവക്കുറുപ്പും പരിവാരങ്ങളും ‘ശീ...ഓം..., ശീം.. ഓം... വിളികളുമായും ചീനിക്കുഴൽ, മദ്ദളം, ഇലത്താളം എന്നീ വാദ്യങ്ങളുടെ അകമ്പടിയോടെയും യാത്രയാകും. അമ്പലത്തിൽ/ കാവിലേക്ക് എത്തുന്ന വെള്ളവക്കുറുപ്പിനെയും, മീനമൃതിനെയും ക്ഷേത്രത്തിലെ ആചാരക്കാർ അരിയെറിഞ്ഞു സ്വീകരിക്കും. അമ്പലമുറ്റത്ത് / കാവിലെ മുറ്റത്ത് സമർപ്പിക്കുന്ന മീനമൃത് ക്ഷേത്രത്തിലെ അവകാശികൾക്കും മറ്റുള്ളവർക്കുമായി വീതിച്ചു നൽകും.


</doc>
<doc id="360278" url="https://ml.wikipedia.org/wiki?curid=360278" title="മെർക്ക്യൂറി ദ്വീപുകൾ">
മെർക്ക്യൂറി ദ്വീപുകൾ

മെർക്ക്യൂറി ദ്വീപുകൾ ന്യൂസിലാന്റിന്റെ ഉത്തരദ്വീപിന്റെ വടക്കുകിഴക്കൻ തീരത്തോടടുത്ത് കിടക്കുന്ന ഏഴു ദ്വീപുകളുടെ കൂട്ടമാണ്. കോറൊമാൻഡൽ ഉപദ്വീപിൽനിന്നും 8 കിലോമീറ്റർ ദൂരെയാണിത്. വിത്തിയാംഗ പട്ടണത്തിന്റെ തീരത്തുനിന്നും 35 കിലോമീറ്റർ (22 മൈൽ) ഉത്തരപൂർവ്വദിക്കിൽ ആണീ ദ്വീപുസമുഹം കിടക്കുന്നത്.
മെർക്കുറി ദ്വീപസമൂഹത്തിൽ ഏഴു പ്രധാന ദ്വീപുകളുണ്ട്. ഈ ദ്വീപുശൃംഖലയിൽ പടിഞ്ഞാറ് കിടക്കുന്ന വലിയ ഗ്രേറ്റ് മെർക്കുറി ദ്വീപ് (മാവോറി ഭാഷയിൽ ഇതിനെ അഹ്വാഹു എന്നു വിളിക്കുന്നു), കിഴക്കുകിടക്കുന്ന റെഡ് മെർക്കുറി ദ്വീപ് (മാവോറി ഭാഷയിൽ ഇതിനെ വ്വക്കാവു എന്നു വിളിക്കുന്നു) എന്നിവയും, ഈ രണ്ടു ദ്വീപുകൾക്കിടയിൽ കിടക്കുന്ന അഞ്ച് ചെറിയ ദ്വീപുകളായ, കൊറാപുക്കി, ഗ്രീൻ, അതിയു, കൗ‌ഹിതു, മോതുരേഹു എന്നിവയും കിടക്കുന്നു. ഇതിൽ പ്രധാന ദ്വീപിൽമാത്രമേ ആൾത്താമസമുള്ളു. മറ്റുള്ളവ പ്രകൃതിസംരക്ഷിതപ്രദേശത്തിന്റെ ഭാഗമാണ്. ഇവയുടെ തെക്കു അനേകം ചെറു ദ്വീപുസമാനപ്രദേശങ്ങൾ മെർക്കുറി ഉൾക്കടലിന്റെ ഉത്തരമുഖഭാഗത്ത് കിടപ്പുണ്ട്. ഗ്രേറ്റ് മെർക്കുറി ദ്വിപിനു വടക്കായി ഒറ്റപ്പെട്ടുകിടക്കുന്ന, കുവിയർ ദ്വീപുണ്ട്. ഇത് 15 കിലോമീറ്റർ അകലെയാണ്. എന്നിരുന്നാലും ഈ ദ്വീപ് മെർക്കുറി ദ്വീപുസമൂഹത്തിന്റെ ഭാഗമായി കരുതാറില്ല. Pliocene rhyolitic volcano യുടെ അവശിഷ്ടഭാഗമാണ് മെർക്കുറി ദ്വീപ്.


</doc>
<doc id="360284" url="https://ml.wikipedia.org/wiki?curid=360284" title="കോഡ്‌ഫിഷ് ദ്വീപ്">
കോഡ്‌ഫിഷ് ദ്വീപ്

കോഡ്‌ഫിഷ് ദ്വീപ് അല്ലെങ്കിൽ വെനുവ ഹൊവ്, തെക്കൻ ന്യൂസിലാന്റിലെ സ്റ്റിവാർട്ട് ദ്വീപിന്റെ പടിഞ്ഞാറ് കിടക്കുന്ന ഒരു ചെറിയ ()ദ്വീപാണ്. 

പേരു സൂചിപ്പിക്കുന്നതു പ്രകാരം, ഈ ദ്വീപിനു ചുറ്റുപാടുനിന്നും പിടിക്കുന്ന നീല കോഡ് മത്സ്യത്തിന്റെ പേരുമായി ചേർത്താണ്. "റവാരു" അല്ലെങ്കിൽ "പാകിരികിരി" എന്നാണ് പ്രാദേശികമായി മാവോറികൾ ഈ മത്സ്യത്തെ വിളിക്കുന്നത്. കോഡ്ഫിഷ് ദ്വീപ് ലോകപ്രശസ്തമായ തത്തവർഗ്ഗത്തിൽപ്പെട്ട കക്കാപൊയുടെ ജന്മദേശമാണ്. ഇത് വളരെ അപൂർവ്വമായ തത്തവർഗ്ഗമാണ്. 
കക്കാപോ പക്ഷിയെ രക്ഷിക്കാനായി ഈ ദ്വീപിൽനിന്നും ഈ പക്ഷിയുടെ ഇരപിടിയന്മാരായ ബ്രഷ് ടെയിൽ ഒപ്പോസം, വേക്ക എന്നിവയെ മറ്റു ദ്വീപിലേയ്ക്കു മാറ്റി. ഇതോടെ ഇവയുടെ ശത്രുക്കൾ ഈ ദ്വീപിൽനിന്നും ഇല്ലാതായി. വംശനാശത്തിന്റെ വക്കിലെത്തിയ ഈ പക്ഷിയെ അങ്ങനെ രക്ഷിക്കാനുള്ള തുടക്കമായി ഇതു മാറി. 1997ൽ ജനിച്ച, സിരോക്കൊ ആണ് ഇവിടത്തെ ഏറ്റവും പ്രസിദ്ധമായ താമസക്കാരൻ. ഇതൊരു കൊക്കാപൊ പക്ഷിയാണ്. 2010ൽ ഈ പക്ഷിയെ ന്യൂസിലാന്റിന്റെ കൊക്കാപ്പൊ പക്ഷി സംരക്ഷണത്തിന്റെ പ്രവർത്തനങ്ങളുടെ ഔദ്യോഗികപക്ഷിയായി തിരഞ്ഞെടുക്കപ്പെട്ടു. 



</doc>
<doc id="360288" url="https://ml.wikipedia.org/wiki?curid=360288" title="മേയർ ദ്വീപ്/തുഹുവ">
മേയർ ദ്വീപ്/തുഹുവ

മേയർ ദ്വീപ് ന്യൂസിലാന്റിന്റെ നോർത്തേൺ ദ്വീപിന്റെ തീരത്തിനടുത്തുള്ള ദ്വീപാണ്. മവോറി ഭാഷയിൽ തുഹുവ എന്നി വിളിക്കുന്നു. ഒരു മൃതമായ അഗ്നിപർവ്വതത്തിന്റെ പുറംഫലകമാണീ ദ്വീപ്. തൗറംഗയിൽനിന്നും 35 കി. മീ. ഉത്ത്രഭാഗത്തു കിടക്കുന്ന ഈ ദ്വീപ്, 13 ചതുരശ്ര കിലോമീറ്റർ (5 ചതുരശ്ര മൈൽ)വിസ്തീർണ്ണമുണ്ട്. സമുദ്രനിരപ്പിൽനിന്നും 355 മീറ്റർ (1,165 അടി) ഉയരമുണ്ട്. 7000 വർഷങ്ങൾക്കുമുമ്പ് സമുദ്രത്തിൽനിന്നും അഗ്നിപർവ്വതപ്രവർത്തനം മൂലം ഉയർന്നുവന്നതാണെന്നു കരുതുന്നു. ഇവിടെ ചൂടുനീരുറവകൾ അനേകം കാണാനാകും. കൂടാതെ ചെറിയ തടാകങ്ങൾ ഉണ്ട്. 500 മുതൽ 1000 വരെ വർഷങ്ങൾക്കുമുമ്പ് ലാവ ഒഴുകിയിരുന്നതായി കാണാനാകും. അഗ്നിപർവ്വത പ്രവർത്തനം മൂലം ഉണ്ടായ ഒരുതരം കറുത്ത ഗ്ലാസ്സ് മവോറികൾക്കു പ്രിയപ്പെട്ടതാണ്. ഒബ്സീഡിയൻ എന്നാണ് ഈ ഗ്ലാസ്സ് അറിയപ്പെടുന്നത്. മവോറികൽ ഈ ഗ്ലാസ്സിനെ തുഹുവ എന്നാണ് വിളിക്കുന്നത്. ഇതെ പേരിലാണ് അവർ ഈ ദ്വീപിനെ വിളിക്കുന്നതും. സിലിക്ക കൂടുതൽ അടങ്ങിയ ലാവ പെട്ടെന്ന് തണുക്കുമ്പോൾ ആണീ ഗ്ലാസ് ഉണ്ടാകുന്നത്. ഇത് മവോറികൾ മുറിക്കാനുള്ള ഉപകരണമായാണ് ഉപയോഗിക്കുന്നത്. 

മേയർ ദ്വീപ് ഇന്ന് ഒരു വന്യജീവിസങ്കേതമാണ്. 
2001ലെ സെൻസസ് പ്രകാരം, 3 പേർ ഉണ്ട്. 1996ൽ ഇതു 0 ആയിരുന്നു. 1991ൽ ഇത് 12 ആയിരുന്നു. 


</doc>
<doc id="360289" url="https://ml.wikipedia.org/wiki?curid=360289" title="അബൂബക്കറിൻെറ ഉമ്മ പറയുന്നു">
അബൂബക്കറിൻെറ ഉമ്മ പറയുന്നു

കരിവെള്ളൂർ മുരളി രചനയും സംവിധാനവും നിർവ്വഹിച്ച നാടകമാണ് 'അബൂബക്കറിന്റെ ഉമ്മ പറയുന്നു'. 2002-ൽ തെരുവുനാടകമായി തുടക്കംകുറിച്ച് പിന്നീട് ഏകപാത്ര നാടകമാക്കി അരങ്ങേറുകയായിരുന്നു ഇത്. ഒരു മണിക്കൂർ നീണ്ടുനിൽക്കുന്ന ഈ ഏകപാത്ര നാടകം. ഒരു സ്ത്രീ ഒറ്റയ്ക്ക്‌ ഏറ്റവും കൂടുതൽ വേദികളിൽ അവതരിപ്പിച്ച നാടകം എന്നനിലയിൽ ലോക റെക്കോഡിട്ടു. രജിത മധു എന്ന കലാകാരിയാണ് ഇതിൽ അബൂബക്കറിന്റെ ഉമ്മയായി അരങ്ങിലെത്തുന്നത്.
1943 മാർച്ച്‌ 29-ന്‌ കണ്ണൂർ സെൻട്രൽ ജയിലിൽ തൂക്കിലേറ്റപ്പെട്ട കയ്യൂർ രക്തസാക്ഷികളായ മഠത്തിൽ അപ്പു, കോയിത്താറ്റിൽ ചിരുകണ്ഠൻ, പൊടോര കുഞ്ഞമ്പു നായർ, പള്ളിക്കാൽ അബൂബക്കർ എന്നിവരുടെ സ്മരണയിൽ, രക്തസാക്ഷി അബൂബക്കറിന്റെ ഉമ്മ 60 വർഷത്തെ കേരളത്തിലെ തീക്ഷ്ണമായ രാഷ്ട്രീയ സംഭവങ്ങളോട്‌ പ്രതികരിക്കുന്ന വിധത്തിലാണ്‌ ‘അബൂബക്കറിന്റെ ഉമ്മ പറയുന്നു’ എന്ന ഏകപാത്രനാടകം അവതരിപ്പിക്കുന്നത്‌. ഇന്ത്യയിലെ എല്ലാ പ്രമുഖ നഗരങ്ങളിലും സർവകലാശാലകളിലുമെല്ലാം അബൂബക്കറിൻെറ ഉമ്മ പറയുന്നു അവതരിക്കപ്പെട്ടിട്ടുണ്ട്.
പതിനാല് വർഷങ്ങൾക്കു മുൻപ് 2002ലാണ് ലോക്‌സഭാ തെരഞ്ഞെടുപ്പുമായി ബന്ധപ്പെട്ട് കരിവെള്ളൂർ മുരളി 'അബൂബക്കറിൻെറ ഉമ്മ പറയുന്നു’ എന്ന നാടകം രചിക്കുന്നത്. കയ്യൂർ രക്തസാക്ഷികളുടെ കഥ വർത്തമാന രാഷ്ട്രീയ സാഹചര്യത്തിൽ പറയുന്ന നാടകം. 30 കലാകാരന്മാർ അഭിനയിച്ച ഈ നാടകത്തിൽ രക്തസാക്ഷിയായ പള്ളിക്കൽ അബൂബക്കറിൻറെ ഉമ്മയായാണ് രജിത മധു വേഷമിട്ടത്. ഇലക്ഷനു വേണ്ടി മാത്രമായിരുന്നു ആ നാടകമെങ്കിലും രജിതയുടെ മനസ്സിൽ നിന്ന് അബൂബക്കറിൻെറ ഉമ്മ ഒഴിഞ്ഞുപോയില്ല. 30 കലാകാരന്മാരെ അണിനിരത്തി ആ നാടകം വീണ്ടും അരങ്ങിലെത്തിക്കുക എന്നത് അസാധ്യവുമായിരുന്നു. അങ്ങനെയാണ് ഏകപാത്രനാടകമായി അതിനെ മാറ്റിയെഴുതുന്നതിനെക്കുറിച്ച് ചിന്തിക്കുന്നത്. അധികം വൈകാതെ കരിവെള്ളൂർ മുരളി തന്നെ വീണ്ടും ആ നാടകം ഏകപാത്ര പരിമിതമായി മാറ്റിയെഴുതി. 2003 ഫെബ്രുവരി 24ന് കണ്ണൂരിൽ നാടകരംഗത്തിന് തന്നെ പുതിയൊരൂർജം പകർന്നു കൊണ്ട് രജിതയുടെ ഏകപാത്ര നാടകം അരങ്ങേറി.


</doc>
<doc id="360295" url="https://ml.wikipedia.org/wiki?curid=360295" title="ലോങ്ങ് ദ്വീപ്, ആൻഡമാൻ ദ്വിപുകൾ">
ലോങ്ങ് ദ്വീപ്, ആൻഡമാൻ ദ്വിപുകൾ

ഇന്ത്യയുടെ കീഴിലുള്ള ആൻഡമാൻ ദ്വിപസമൂഹങ്ങളിലെ ഒരു ദ്വീപാണ് "ലോങ്ങ് ദ്വീപ്" എന്നറിയപ്പെടുന്നത്. ഇന്ത്യയുടെ കേന്ദ്രഭരണപ്രദേശമായ ആൻഡമാൻ നിക്കോബാർ ദ്വീപുകളുടെ ഉത്തര-മദ്ധ്യ ആൻഡമാൻ ഭരണജില്ലയുടെ ഭാഗമാണ് ലോങ്ങ് ദ്വിപുകൾ. പോർട്ട്ബ്ലെയറിൽനിന്നും 80 കിലോമീറ്റർ (50 മൈൽ) അകലെയാണ് ഈ ദ്വീപ് സ്ഥിതിചെയ്യുന്നത്. 
ഇത് കിഴക്കൻ ഭാറതങ്ങ് ദ്വീപുസമൂഹത്തിന്റെ ഭാഗമാണ്. പോർലൊബ് ദ്വീപിന്റെ കിഴക്കാണിതു കിടക്കുന്നത്. 
റംഗത്ത് താലൂക്കിന്റെ ഭാഗം. 
ആകെ മൂന്നു ഗ്രാമങ്ങളാണ് ഈ ദ്വിപിലുള്ളത്. ലോങ്ങ് ഗ്രാമം, മിഡിൽ ഗ്രാമം, ലാലാജി ഉൾക്കടൽ എന്നിവ. പാർക്കിൻസൻ പൊയിന്റ് ആണ് ദ്വീപിന്റെ എറ്റവും വടക്കൻ അറ്റം. ഈ ദ്വീപിനു സ്വന്തം വിദ്യുച്ഛക്തി ഉത്പാദനകേന്ദ്രവും ബോട്ടുനിർമ്മാണശാലയും സിനിയർ സെക്കന്ററി സ്കൂളും ബാങ്കും വയർലെസ്സ് സൗകര്യങ്ങളും ആശുപത്രിയും റേഞ്ച്ഫോറസ്റ്റ് ഓഫീസും പൊലീസ് ഔട്ട് പോസ്റ്റും ഉണ്ട്. പക്ഷെ റോഡ് ശൃംഖലയില്ല.
ആഴ്ച്ചയിൽ 4 പ്രാവശ്യം ഇവിടേയ്ക്കു പോർട്ട്ബ്ലെയറിലെ ഫിനിക്സ്ബേ ബോട്ട് ജെട്ടിയിൽനിന്നും ബോോട്ട് സർവ്വീസുണ്ട്. 
മാർഗ് ബേ, ലാലാജിബേ എന്നിവ ഇവിടെയുള്ള ബീച്ചുകളാണ്. are 2 immaculate beaches famous as a popular picnic spot in this island. The island is a perfect location for beach camping in makeshift tents due to its unpolluted atmosphere and calm environment.
The hotels 



</doc>
<doc id="360296" url="https://ml.wikipedia.org/wiki?curid=360296" title="ധർമ്മശാല">
ധർമ്മശാല



</doc>
<doc id="360299" url="https://ml.wikipedia.org/wiki?curid=360299" title="പാവ്നീ ഇന്ത്യൻ ജനത">
പാവ്നീ ഇന്ത്യൻ ജനത

“പാവ്നീ” എന്നറിയപ്പെടുന്നത് ഐക്യനാടുകളിലെ വസിച്ചിരുന്ന (Plains Indian tribe) ഇന്ത്യൻ വർഗ്ഗങ്ങളിലൊന്നാണ്. അവരുടെ മുഖ്യകാര്യാലയം ഒക്ലാഹോമയിലെ “പാവ്നീ” ആണ്. ഫെഡറൽ അംഗീകാരം സിദ്ധിച്ച ഈ വർഗ്ഗക്കാർ “ പാവ്നീ നേഷൻ ഓഫ്‍ ഒക്ലാഹോമ” എന്നറിയപ്പെടുന്നു. ചില സമയങ്ങളിൽ “പനീസ്സ” (Paneassa) എന്നും വിളിക്കപ്പെട്ടിരുന്ന ഈ വർഗ്ഗം ചരിത്രപരമായി ജീവിച്ചിരുന്നത് പ്ലാറ്റ് നദിയ്ക്ക് (Platte River) സമാന്തരമായി കിടന്നിരുന്ന, ഇന്നത്തെ നെബ്രാസ്ക കൻസാസ് പ്രദേശങ്ങളിലായിരുന്നു. പാവ്നീ ഭാക്ഷയിൽ ഇവർ സ്വയം വിശേഷിപ്പിച്ചിരുന്നത് “Chaticks si Chaticks” (Men of Men) എന്നായിരുന്നു.

മറ്റു സമതല ഇന്ത്യൻസിൽനിന്നു വ്യത്യസ്തമായി പാവ്നീ വർഗ്ഗക്കാരുടെ വില്ലേജുകൾ സ്ഥിരമായിട്ടുള്ളതായിരുനന്നു. ഇവർ പ്രാഥമികമായി കാർഷികവൃത്തിയിലൂന്നി ജീവിച്ചിരുന്നവരാണ്. ചോളം, ബീൻസ്, മത്തൻ ഇനങ്ങൾ, സ്ക്വാഷ് എന്നിവ ഇവർ കൃഷി ചെയ്തിരുന്നു. കുതരികൾ വീണ്ടും അവതരിപ്പിക്കപ്പെട്ടതോടുകൂടി ഇവർ അമേരിക്കൻ ബൈസനുകളെ വേട്ടയാടുവാൻ തുടങ്ങി.

പാവ്നി കോൺഫെഡറസി പ്രധാനമായി താഴെപ്പറയുന്ന നാലു ബാൻറുകളായി വിഭജിക്കപ്പെട്ടിരിക്കുന്നു.
ചോയി (Chaui) ബാൻറായിരുന്നു ഇതിൽ പ്രധാനപ്പെട്ടത്. അണ്‌ഡാകാരമുള്ള “എർത്ത് ലോഡ്ജ്” എന്നറിയപ്പെട്ടിരുന്ന മൺകുടിലുകിലായിരുന്നു ഇവരുടെ വാസം. മരത്തൂണുകളും അരളിവർഗ്ഗത്തിൽപ്പെട്ട ഇലപൊഴുയും മരങ്ങളുടെ ചില്ലകളും പുല്ലും മണ്ണും ചേർത്തുണ്ടാക്കുന്ന ഈ എർത്ത് ലോഡ്ജുകൾക്കുള്ളിൽ 30 മുതൽ 50 പേർക്കു വരെ കഴിയുവാനുള്ള സൌകര്യമുണ്ടായിരുന്നു. ഓരോ വില്ലേജുകളും പത്തു മുതൽ 15 വരെ ഇത്തരം എർത്ത് ലോഡ്ജുകളുണ്ടായിരുന്നു. 

ഒരു വർഷത്തിൽ രണ്ടുതവണ പാവ്നീ വർഗ്ഗക്കാർ ബൈസനുകളെ (ഒരു തരം കാട്ടുപോത്ത്) വേട്ടയാടിയിരുന്നു. വേട്ടയാടലിനു ശേഷം തിരിച്ചു വരുമ്പോൾ എർത്ത് ലോഡ്ജുകളിലെ അന്തേവാസികൾ വില്ലേജിനുള്ളിലെ തന്നെ മറ്റൊരു ലോഡ്ജിലേയ്ക്കു മാറുന്ന പതിവുണ്ടായിരുന്നു. അമ്മവഴിക്കുള്ള പിന്തുടർച്ചായിരുന്നു ഇവർ തുടർന്നിരുന്നത്. വിവാഹശേഷം വധൂവരന്മാർ വധുവിന്റെ ഗ്രഹത്തിലേയ്ക്കു താമസം മാറ്റിയിരുന്നു. സാമൂഹ്യകാര്യങ്ങളില‍്‍ സ്ത്രീകൾ ഇടപെട്ടിരുന്നുവെങ്കിലും പ്രധാന തീരുമാനങ്ങൾ എടുത്തിരുന്നത് പുരുഷന്മാരായിരുന്നു. 

പാവ്നീ വർഗ്ഗ്ക്കാരുമായി ആദ്യമായി കണ്ടുമുട്ടിയ യൂറോപ്പുകാരൻ ഫ്രാൻസിസ്കോ വാസ്ക്വെസ് ഡെ കൊറോനാഡോ (Francisco Vásquez de Coronado) ആയിരുന്നു. 1541 ൽ സമീപസ്ഥമായ ഒരു വിചിത ഇന്ത്യൻ ഗ്രാമം സന്ദർശിക്കുന്ന വേളയിലായിരുന്നു ഇത്. ഇന്നത്തെ കൻസാസിലോ നെബ്രാസ്കയിലോ ഉൾപ്പെട്ടിരുന്ന “ഹരാഹേ (Harahey) എന്ന സ്ഥലത്തുവച്ച് ഇദ്ദേഹം ഒരു പാവ്നീ ചീഫുമായി കണ്ടുമുട്ടിയിരുന്നു. 

തങ്ങളുടെ അധീനതയിലുള്ള ഭൂമിയുടെ വിസ്തൃതി വർദ്ധിപ്പിക്കുന്നതിൽ വ്യാപൃതരായ യൂറോപ്യൻ കുടിയേറ്റക്കാർ ഇന്നത്തെ കൻസാസ്, നെബ്രാസ്ക എന്നിയുൾപ്പെടുന്ന പ്രദേശങ്ങളിൽ വച്ച് പാവ്നീ വർഗ്ഗക്കാരുമായി വ്യാപാരങ്ങൾ നടത്തിയിരുന്നു. വിവിധ കൊളോണിയൽ ശക്തികളുമായി പാവ്നികളിലെ ഓരോ ബാൻറുകളും തങ്ങളുടെ താല്പര്യങ്ങൾക്കനുസരിച്ച് സഖ്യം ചെയ്തിരുന്നു. 

പത്തൊമ്പതാം നൂറ്റാണ്ടിൻറെ ആദ്യദശകങ്ങളിൽ പാവ്നി ഇന്ത്യൻ വർഗ്ഗക്കാരുടെ അംഗസംഖ്യ 10,000 മുതൽ 12,000 വരെയായിരുന്നു. 1818 ൽ പാവ്നികൾ യൂറോപ്യന് കുടിയേറ്റക്കാരുമായി ആദ്യമായി തുടർച്ചയായ ഏതാനും ഉടമ്പടികൾ ഒപ്പുവയ്ക്കുകയുണ്ടായി. ഈ ഉടമ്പടികൾ തങ്ങളുടെ ഭൂമിയുടെ അവകാശം കുടിയേറ്റക്കാർക്കു പൂർണ്ണമായി കുടിയേറ്റക്കാർക്ക് അടിയറ വയ്ക്കുന്നതിലായിരുന്നു അവസാനിച്ചത്. 1857 ൽ പാവ്നീ വർഗ്ഗക്കാർ നെബ്രാസ്ക റിസർവേഷനിലേയ്ക്കും 1875 ൽ ഒക്ലാഹോമയിലെ ഇന്ത്യൻ ടെറിറ്റിറിയിലേയ്ക്കും മാറ്റിപ്പാർപ്പിക്കപ്പെട്ടു. റിസർവ്വേഷനുകളിൽ സർക്കാർ നിയന്ത്രണം കർശനമായിരുന്നു. പാവ്നികൾ തങ്ങളുടെ ഗോത്രസംസ്ക്കാരവും ഘടനയും ആചാരങ്ങളും ഇക്കാലത്തും മുറുകെപ്പിടിച്ചിരുന്നു. 1900 ആയപ്പോഴേയ്ക്കും ക്രസ്ത്യൻ മിഷണറിമാരുടെ പ്രവർത്തനങ്ങളുടെ ഫലമായി പാവ്നികളുടെ പ്രാചീന മതം ക്രിസ്തുമതത്തിനു വഴിമാറി. കുടിയേറ്റക്കാരുടെ ഇറക്കുമതിയായ വസൂരി, കോളറഎന്നീ രോഗങ്ങളും യുദ്ധങ്ങളും റിസർവ്വേഷനുകളിലേയ്ക്കുള്ള ആട്ടിയോടിക്കലുകളും കാരണായി പാവ്നീ വർഗ്ഗ്കാരുടെ അംഗസംഖ്യ വെറും 600 ആയി ചുരുങ്ങിയിരുന്നു. 


</doc>
<doc id="360304" url="https://ml.wikipedia.org/wiki?curid=360304" title="ലിതോട്രിപ്സി">
ലിതോട്രിപ്സി

പിത്താശയത്തിലും മൂത്രാശയത്തിലുമുൾപ്പെടെ ശരീരത്തിന്റെ അന്തർഭാഗങ്ങളിൽ രൂപപ്പെടുന്ന കല്ലുകളും സമാന സ്വഭാവമുള്ള കഠിന വസ്തുക്കളും ശരീരത്തിൽ നിന്നും നീക്കം ചെയ്യാനായി പൊടിക്കുന്ന വൈദ്യ പ്രക്രിയയാണ് ലിതോട്രിപ്സി (Lithotripsy. ഗ്രീക്ക് ഭാഷയിൽ "ലിതോ" കല്ല്, "ട്രിപ്സോ" പൊട്ടിക്കുക പൊടിക്കുക)

ലിതോട്രിപ്സി പല തരത്തിലുണ്ട്.


</doc>
<doc id="360305" url="https://ml.wikipedia.org/wiki?curid=360305" title="വെള്ളയൂർ">
വെള്ളയൂർ

കേരളത്തിലെ മലപ്പുറം ജില്ലയിൽ ഉള്ള ഒരു ഗ്രാമമാണ് വെള്ളയൂർ. നിലമ്പൂർ താലൂക്കിലെ കാളിക്കാവ് പഞ്ചായത്തിൽ ഉൾപ്പെടുന്ന ഗ്രാമമാണിത്.

വെള്ളയൂർ ഇസ്ലാം മത വിഭാഗത്തിൽ ഉൾപ്പെട്ടവർ തിങ്ങിപ്പാർക്കുന്ന പ്രദേശമാണ്. ഇവിടെ ഹിന്ദു മതസ്ഥർ വളരെ കുറവാണ്. അതിനാൽ അവിടെയുള്ളവർ പരമ്പരാഗതമായി ഇസ്ലാം മതവുമായി ബന്ധപ്പെട്ട സംസ്കാരമാണ് പിന്തുടരുന്നത്. ഈ പ്രദേശത്ത് സാധാരണയായി കാണാൻ പറ്റുന്ന നാടൻ കലകളാണ് "ദഫ് മുട്ട്", "കോൽക്കളി", "അറബനമുട്ട്" എന്നിവ. പള്ളികളോട് ചേർന്ന് വളരെയധികം ഗ്രന്ഥശാലകൾ സ്ഥിതി ചെയ്യുന്നു. അവിടെ വൈവിധ്യമാർന്ന പുസ്തകങ്ങളും ലഭ്യമാണ്. മിക്ക പുസ്തകങ്ങളും എഴുതിയിരിക്കുന്നത് അറബി- മലയാളം ഭാഷയിലാണ്. വൈകുന്നേരങ്ങളിൽ പ്രാർത്ഥനയ്ക്കായി പള്ളിയിൽ ഒത്തുകൂടുന്ന ജനങ്ങൾ പ്രാർത്ഥനയ്ക്ക് ശേഷം സാമൂഹിക- സാംസ്കാരിക പ്രശ്നങ്ങളെ കുറിച്ച് ചർച്ച ചെയ്യുന്നു. വ്യാവസായിക കാര്യങ്ങളും കുടുംബകാര്യങ്ങളും ഈ ചർച്ചയിൽ ഉൾപ്പെടുന്നു. ഹിന്ദു മതസ്ഥർ അധികം ഇല്ലെങ്കിലും ഇവിടെ ക്ഷേത്രങ്ങളിലൊക്കെ ചടങ്ങുകൾ വലിയ ആഘോഷമായിട്ടാണ് നടത്തുന്നത്, അതും മറ്റുള്ള കേരളത്തിലെ ക്ഷേത്രങ്ങളിൽ നടത്തുന്നത് പോലെ തന്നെ. 

ഈ ഗ്രാമം ഇന്ത്യയിലെ മറ്റു സ്ഥലങ്ങളുമായി ബന്ധപ്പെടുത്തുന്നത് നിലമ്പൂർ ടൗൺ വഴിയാണ്. സംസ്ഥാന പാത 28 തുടങ്ങുന്നത് നിലമ്പൂർ നിന്നാണ്. അത് ഊട്ടി, മൈസൂർ, ബാംഗ്ളൂർ എന്നീ സ്ഥലങ്ങളേയും തമ്മിൽ ബന്ധിപ്പിക്കുന്നു. സമീപത്തുള്ള റയിൽവേ സ്റ്റേഷൻ തൊടിയപ്പുലവും വിമാനത്താവളം കോഴിക്കോടുമാണ്.


</doc>
<doc id="360308" url="https://ml.wikipedia.org/wiki?curid=360308" title="ശൈലൻ">
ശൈലൻ

മലയാളത്തിലെ പുതുതലമുറ കവികളിൽ ശ്രദ്ധേയനായ ആളാണ് ശൈലൻ‌‍ . കവിതകൾക്ക് പുറമെ സിനിമാ നിരൂപണങ്ങളും യാത്രാക്കുറിപ്പുകളും എഴുതാറുണ്ട് . 

2000-01 കാലഘട്ടംമുതൽ മലയാളത്തിലെ ആനുകാലികപ്രസിദ്ധീകരണങ്ങളിൽ കവിതകൾ എഴുതുന്നു. 

വൺ ഇൻഡ്യാ ഡോട്ട് കോമിന്റെ മൂവീപോർട്ടൽ ആയ ഫിലിംബീറ്റ്സിൽ 'ശൈലന്റെ റിവ്യൂ'എന്ന പേരിൽ സ്ഥിരം ചലച്ചിത്രാസ്വാദനകോളം കൈകാര്യം ചെയ്യുന്നു..<ref>https://malayalam.filmibeat.com/reviews/abrahaminte-santhathikal-movie-review-043658.html <ref>

ആറു കവിതാസമാഹാരങ്ങളും രണ്ട് അനുഭവക്കുറിപ്പുകളുടെ സമാഹാരങ്ങളും പുസ്തകരൂപത്തിൽ പ്രസിദ്ധീകരിച്ചിട്ടുണ്ട് .

1975 മാർച്ച് 29 നു മലപ്പുറം ജില്ലയിലെ മഞ്ചേരിക്കടുത്തുള്ള പുൽപ്പറ്റ ഗ്രാമത്തിൽ ജനിച്ചു.

 (പാപ്പിയോൺ)
 Scoundrelpoet (പാപ്പിറസ്സ് ബുക്സ്) 
 ബുക്സ്)


</doc>
<doc id="360319" url="https://ml.wikipedia.org/wiki?curid=360319" title="മറൂൺ 5">
മറൂൺ 5

അമേരിക്കയിലെ കാലിഫോർണിയയിലെ ലോസ് ഏഞ്ജൽസിൽ രൂപംകൊണ്ട ഒരു പോപ്പ് റോക്ക് സംഗീത സംഘമാണ് "മറൂൺ 5" ഈ റോക്ക് ബാൻറിലെ പ്രധാന ഗായകൻ ആഡം ലെവിൻ ആണ്. ഗിത്താറിസ്റ്റ് ജയിംസ് വാലന്റൈൻ, കീബോർഡ്, റിഥം ആർട്ടിസ്റ്റ് ജെസെ കാർമിക്കേൽ, ഗായകൻ മിക്കി മാഡ്ഡെൻ , ഡ്രമ്മർ മാറ്റ് ഫ്ലൈൻ, കീബോർഡ് വായനക്കാരൻ പി.ജെ. മോർട്ടൻ എന്നിവരടങ്ങിയതാണ് ഈ സംഘം. ലോകത്തൊട്ടാകെ മറൂൺ 5 ഇരുപതു മില്ല്യൺ ആൽബങ്ങളും 70 മില്ല്യണ് സിംഗിൾസും വിൽപ്പന നടത്തിയിട്ടുണ്ട്.


</doc>
<doc id="360321" url="https://ml.wikipedia.org/wiki?curid=360321" title="കാർറ്റ്‌ലി">
കാർറ്റ്‌ലി

ജോർജ്ജിയയുടെ മധ്യ മേഖല മുതൽ കിഴക്കൻ പ്രദേശം വരെ വ്യാപിച്ചു കിടക്കുന്ന ചരിത്രപരമായ മേഖലയാണ് കാർറ്റ്‌ലി. - Kartli ( ). ജോർജ്ജിയയുടെ തലസ്ഥാനമായ റ്റ്ബിലിസി ഉൾപ്പെടുന്ന പ്രദേശമാണിത്. ഈ മേഖലയുടെ കുറുകെയാണ് "കുറ നദി" ഒഴുകുന്നത്. പുരാതന കാലത്ത് "ഐബീരിയ" എന്ന് അറിയപ്പെട്ട മേഖലയാണിത്. 
മധ്യകാലഘട്ടത്തിലെ ജോർജ്ജിയയുടെ വംശീയവും രാഷ്ട്രീയവുമായ ഏകീകരണത്തിൽ പ്രധാന പങ്കുവഹിച്ച പ്രദേശമാണിത്.
കാർറ്റ്‌ലിക്ക് കർശനമായി നിർവചിക്കപ്പെട്ട അതിരുകൾ ഉണ്ടായിരുന്നില്ല.
പതിനഞ്ചാം നൂറ്റാണ്ടിൽ ജോർജ്ജിയ കിങ്ഡത്തിന്റെ വിഭജനത്തോടെ കാർറ്റിയ ഒരു പ്രത്യേക രാജഭരണ പ്രദേശമായി (കിങ്ഡം) നിലനിന്നു. ഇതിന്റെ തലസ്ഥാനം റ്റ്ബിലിസിയായിരുന്നു. ചരിത്രപരമായ കാർറ്റിലി നിലവിലെ ജോർജ്ജിയൻ രാജ്യത്തെ വിവിധ ഭരണ മേഖലകളായി തിരിച്ചിട്ടുണ്ട്.
കാർറ്റ്‌ലി പ്രദേശത്ത് താമസിക്കുന്നവരെ കാർറ്റ്‌ലേലി ( Kartleli (ქართლელი)) എന്നാണ് അറിയപ്പെടുന്നത്. ജോർജ്ജിയൻ ജനതയിലെ ഭൂമിശാസ്ത്രപരമായി ഏറ്റവും വലിയ ഉപവിഭാഗമാണ് കാർറ്റ്‌ലേലി. ഈ ജനതയിൽ അധികം പേരും പൗരസ്ത്യ ഓർത്തഡോക്‌സ് സഭ വിശ്വാസികളാണ്. ആധുനിക ജോർജ്ജിയൻ സാഹിത്യ ഭാഷയുടെ ഒരു വകഭേദമാണ് ഇവർ സംസാരിക്കുന്നത്. 

അഞ്ചാം നൂറ്റാണ്ടിലേതെന്ന് കരുതപ്പെടുന്ന Martyrdom of the Holy Queen Shushanik എന്ന ഗ്രന്ഥത്തിലാണ് കാർറ്റ്‌ലി എന്ന സ്ഥലനാമം ആദ്യ പരാമർശിക്കപ്പെട്ടിരിക്കുന്നത്. കാർറ്റ്‌ലോസ് എന്ന വാക്കിൽ നിന്നാണ് കാർറ്റ്‌ലി എന്ന പദം ഉത്ഭവിച്ചത്.


</doc>
<doc id="360326" url="https://ml.wikipedia.org/wiki?curid=360326" title="പാടാർകുളങ്ങര ഭഗവതി">
പാടാർകുളങ്ങര ഭഗവതി

ശിവപുത്രീസങ്കൽപ്പത്തിലുള്ള ഉഗ്രരൂപിയായ ഒരു തെയ്യമാണ്‌ പാടാർകുളങ്ങര ഭഗവതി 

ശിവൻറെ ഹോമാഗ്നിയിൽ നിന്നും ഉത്ഭവിച്ച കാളി,ശിവൻറെ വസൂരി രോഗം ഭേദമാക്കിയ ശേഷം പത്തില്ലം പട്ടേരിമാർക്ക് സൗഖ്യം പ്രദാനം ചെയ്തു എന്ന് വിശ്വസിക്കപ്പെടുന്നു. പാടാർ കുളക്കടവിൽ പ്രത്യക്ഷപ്പെട്ട ദേവി അവിടെ വച്ച് ഒരു ബ്രാഹ്മണന്റെ കഴുത്തറത്ത് ചോര കുടിക്കുകയുണ്ടായി. 

ഒരു രാത്രി നായാട്ടിനിറങ്ങിയ ഒരു നായർ തറവാട്ടുകാരൻ വഴിതെറ്റി ഒരു പാറപ്പുറത്ത് എത്തി. അവിടെ കണ്ട
ചെറിയ വെട്ടം പാടാർ കുളങ്ങര ഭാഗവതിയുടെതാണ് എന്ന് മനസ്സിലാക്കി തെയ്യം നടത്താൻ തീരുമാനിക്കുകയായിരുന്നു. 

പാടാർകുളങ്ങര ഭഗവതി ചോര കുടിച്ച ബ്രാഹ്മണനെ പാടാർകുളങ്ങര വീരൻ എന്ന പേരിൽ ഭഗവതിയോടൊപ്പം
കെട്ടിയാടിക്കുന്നു. 


</doc>
<doc id="360330" url="https://ml.wikipedia.org/wiki?curid=360330" title="അഡകപ്പ ഇന്ത്യൻ ജനത">
അഡകപ്പ ഇന്ത്യൻ ജനത

“അഡകപ്പ” () ഐക്യനാടുകളിലെ തെക്കുകിഴക്കൻ വുഡ്‍ലാൻറിലെ അഡകപ്പ ഭാക്ഷ സംസാരിച്ചിരുന്ന തദ്ദേശീയ അമേരിക്കൻ ഇന്ത്യൻ വർഗ്ഗമാണ്. ചരിത്രപരമായി ഇവർ ജീവിച്ചിരുന്നത് ഗൾഫ് ഓഫ് മെക്സിക്കോയ്ക്ക് സമാന്തരമായുള്ള പ്രദേശത്താണ് ഈ വർഗ്ഗം പ്രധാനമായി അധിവസിച്ചിരുന്നത്. യൂറോപ്യന്മാർ ഈ മേഖലയിൽ ആദ്യമായി കണ്ടുമുട്ടിയ “ചോക്റ്റോ” ഇന്ത്യൻസിൽ നിന്നാണ് ഇവർക്ക് ഈ പേരു ചാർത്തിക്കിട്ടിയത്.  “ഇഷാക്” (Ishak അഥവാ " uh-TAK-uh-paw – ee-SHAK ") എന്ന പേരിലറിയപ്പെടുന്ന വിവിധ ബാൻറുകൾ കൂടിച്ചേർന്നതാണ് അഡഗപ്പ ജനങ്ങൾ. ഈ വാക്കിനർത്ഥം "the People" എന്നാണ്.  ചരിത്രാതീതകാലം മുതൽ ഈ  ഗോത്രങ്ങൾക്കുള്ളിൽ രണ്ടു വ്യത്യസ്ത വിഭാഗങ്ങളുണ്ട്. ഇവ  "ദ സൺറൈസ് പീപ്പിൾ", "ദ സൺസെറ്റ് പീപ്പിൾ" എന്നീ പേരുകളിൽ അറിയപ്പെടുന്നു. യൂറോപ്യന്മാർ പരത്തിയ സാംക്രമിക രോഗങ്ങൾ കാരണമായി ഇവരുടെ വർഗ്ഗം ക്ഷയിക്കുകയും അതിജീവനം ലഭിച്ചവരുടെ പിന്മുറക്കാർ ഒന്നിച്ചുചേർന്ന് ചെറിയൊരു ഗോത്രമായി ലൂയിസിയാനയിലും ടെക്സാസിലും നിലനിൽക്കുകയും ചെയ്യുന്നു. അഡകപ്പ-ഇഷാക് ജനങ്ങളായി തിരിച്ചറിയപ്പെട്ടവർ 2006 ൽ ഒരു കൂടിച്ചേൽ സമ്മേളനം നടത്തിയിരുന്നു.  

ഈ വർഗ്ഗക്കാരുടെ പേര് “Attakapa”, “Attakapas”, അല്ലെങ്കിൽ “Attacapa” എന്നിങ്ങനെ വിവിധതരത്തിൽ ഉഛരിക്കുന്നു. ഈ പേര് “ചോക്റ്റോ” ജനങ്ങൾ അവരെ വിശേഷിപ്പിക്കുവാൻ ഉപയോഗിച്ചിരുന്നതായിരുന്നു. ചോക്റ്റോ ജനങ്ങൾ വഴി ലൂയിസിയാനയിലെ സ്പാനീഷ്, ഫ്രഞ്ച് കുടിയേറ്റക്കാരിൽ ഈ പേര് എത്തിച്ചേർന്നു. ഈ ജനങ്ങൾ നദീ തീരങ്ങൾ, തടാക തീരങ്ങൾ, ഗാൽവെസ്റ്റണ്  (Galveston) ഉൾക്കടൽ മുതൽ ടെക്സാസ് വരെയും ലൂയിസിയാനയിലെ വെർമിലിയൻ (Vermilion) ഉൾക്കടലിൻറെ തീരപ്രദേശങ്ങളിലുമായാണ് അധിവസിച്ചിരുന്നത്.

സെവൻ ഈയേർസ് യുദ്ധത്തിൽ ഫ്രഞ്ചുകാർ പരാജയപ്പെട്ടതോടെ 1762 നു ശേഷം ലൂയിസിയാന സ്പെയിൻകാരുടെ നിയന്ത്രണത്തിലായി. ഒരു വർഗ്ഗമെന്ന നിലയിൽ ഇവരെക്കുറിച്ചു കൂടുതൽ വിവരങ്ങള‍് എഴുതപ്പെട്ടിട്ടില്ല. പതിനെട്ടാം നൂറ്റാണ്ടിലെ യൂറോപ്യൻ സാംക്രമിക രോഗങ്ങൾ ഈ വർഗ്ഗക്കാരുടെ കൂട്ടമരണത്തിനിടയാക്കിയിരുന്നു. രോഗങ്ങളിൽ നിന്നു രക്ഷനേടിയവരിൽ ഒരു കൂട്ടർ അയൽ ഗോത്രങ്ങലായ “കഡ്ഡോ” (Caddo), “കോസാറ്റി” (Koasati) എന്നിവരിൽ ലയിച്ചിരുന്നു. മറ്റുള്ളവർ തങ്ങളുടെ സ്വത്വം തുടരുകയും ചെയ്തു.


</doc>
<doc id="360331" url="https://ml.wikipedia.org/wiki?curid=360331" title="കെ.ആർ. സുനിൽ">
കെ.ആർ. സുനിൽ

ഒരു ഇന്ത്യൻ ഫോട്ടോഗ്രാഫറാണ് കെ.ആർ. സുനിൽ (ജനനം: 1975).
1975 മെയ് 29ന് കൊടുങ്ങല്ലൂരിൽ ജനിച്ചു. തൃശൂർ ഫൈൻ ആർട്സ് കോളേജിൽ നിന്നും ബിരുദം കരസ്ഥമാക്കി. 1997ൽ കേരള ലളിത കലാ അക്കാദമി പുരസ്കാരം ലഭിച്ചു. ഇന്ത്യയിലും പുറത്തുമാ‌‌യി നിരവധി പ്രദർശനങ്ങൾ നടത്തിയിട്ടുണ്ട്. 2011ലെ ഗോൾഡൻ റോൾ ഫോട്ടോഗ്രഫി മത്സരത്തിലേക്ക് തെരഞ്ഞെടുക്കപ്പെട്ടിരുന്നു.
കെ.ആർ. സുനിലിന്റെ 'റെഡ് ഡിവോഷൻ' എന്ന ഫോട്ടോ പ്രദർശനം തൃശ്ശൂരിലും കൊച്ചിയിലും പ്രദർശിപ്പിക്കുകയുണ്ടായി. നിരവധി അന്താരാഷ്ട്ര പത്രമാസികകളിൽ കെ.ആർ. സുനിലിന്റെ ചിത്രങ്ങൾ പ്രസിദ്ധീകരിച്ചിട്ടുണ്ട്. 'ജലം' എന്ന വിഷയത്തെ ആധാരമാക്കിയെടുത്ത ചിത്രങ്ങൾക്കാണ് 2016ലെ ഹാബിറ്റാറ്റ് ഇന്ത്യയുടെ ഫോട്ടോസ്‌ഫിയർ പുരസ്കാരം ലഭിച്ചത്. കേരള ലളിത കലാ അക്കാദമിയുടെയും ഗുജറാത്ത് ലളിത കലാ അക്കാദമിയുടെയും വാർഷിക പ്രദർശനങ്ങളിൽ കെ.ആർ. സുനിലിന്റെ ചിത്രങ്ങൾ പ്രദർശിപ്പിച്ചിട്ടുണ്ട്. 
കേരളത്തിലെ തുറമുഖ നഗരമായ പൊന്നാനിയിലെ ജനങ്ങളുടെ സാമൂഹ്യപരവും വ്യാപാര സംബന്ധിയുമായ ജീവിതം അവതരിപ്പിക്കുന്ന ഫോട്ടോഗ്രാഫി പരമ്പരയാണ് 2016ലെ കൊച്ചി-മുസിരിസ് ബിനാലെയിൽ പ്രദർശിപ്പിച്ചിരിക്കുന്ന കെ.ആർ. സുനിലിന്റെ 'വാനിഷിംഗ് ലൈഫ് വേൾഡ്സ്'. പ്രധാനവേദിയായ ഫോർട്ട് കൊച്ചിയിലെ ആസ്പിൻവാൾ ഹൗസിലാണ് ഈ ചിത്രങ്ങൾ പ്രദർശിപ്പിച്ചിരിക്കുന്നത്. പൊന്നാനിയുടെ ചരിത്രവും അവിടുത്തെ ജനജീവിതവുമാണ് ഈ ചിത്രങ്ങളുടെ ഉള്ളടക്കം.

കെ.ആർ. സുനിൽ


</doc>
<doc id="360335" url="https://ml.wikipedia.org/wiki?curid=360335" title="പൂക്കളം">
പൂക്കളം

വിശേഷ സന്ദർഭങ്ങളിൽ പൂക്കളും ഇലകളും ഉപയോഗിച്ച് ഒരുക്കുന്ന കലാരൂപമാണ് 'പൂക്കളം'. കേരളത്തിൽ ഓണക്കാലത്ത് സാധാരണയായി ഓണപ്പൂക്കളം ഒരുക്കാറുണ്ട്. വിവാഹച്ചടങ്ങുകൾ, വിശിഷ്ടവ്യക്തികൾ സംബന്ധിക്കുന്ന സമ്മേളനങ്ങൾ തുടങ്ങിയവയോടനുബന്ധിച്ചും പൂക്കളങ്ങൾ ഒരുക്കാറുണ്ട്. എല്ലാ ദിവസവും പൂക്കളമൊരുക്കുന്ന കൗതുകവും കേരളത്തിലുണ്ട്. കോഴിക്കോട് കടത്തനാട് രാജവംശത്തിൽപ്പെട്ട പുറമേരി ആയഞ്ചേരി കോവിലകത്തിൽ 365 ദിവസവും പൂക്കളം തീർക്കും. ഇതിന് പ്രത്യേകിച്ച് ഐതിഹ്യമൊന്നുമില്ല. ഒരുപക്ഷേ, എല്ലാദിവസവും ഓണം പോലെയാകണമെന്ന പൂർവികരുടെ ആഗ്രഹമാകാം, അല്ലെങ്കിൽ പ്രകൃതിയോടിണങ്ങി ജീവിക്കാനുള്ള സന്ദേശമാകാം. എന്തായാലും ഇത് അനേക വർഷമായി തുടരുന്ന ആചാരംപോലുള്ള ശീലം.

നാടൻ പൂക്കളും ഇലകളുമാണ് ഗ്രാമപ്രദേശങ്ങളിൽ പൂക്കളമൊരുക്കാൻ ഉപയോഗിക്കുന്നത്. തുമ്പപ്പൂവ്, കാക്കപ്പൂവ്, വിവിധതരം ചെമ്പരത്തികൾ, തെച്ചിപ്പൂവ്, തുളസി, സുഗന്ധി, നിത്യകല്യാണി, ശീപോതി, കൊങ്ങിണിപ്പൂവ് തുടങ്ങിയ പൂക്കൾ ശേഖരിച്ച് പൂവിടുന്ന കുട്ടികൾ ഗ്രാമത്തിന്റെ കാഴ്ചയാണ്. എന്നാൽ, പട്ടണപ്രദേശങ്ങളി‍ൽ വിലകൊടുത്തുവാങ്ങുന്ന ജമന്തിയും മല്ലികയും മറ്റുമാണ് കൂടുതലായും ഉപയോഗിക്കപ്പെടുന്നത്. നിറം ചേർത്ത മരപ്പൊടി, ധാന്യപ്പൊടി തുടങ്ങിയ കൃത്രിമവസ്തുക്കൾ കൊണ്ടും കളങ്ങൾ നിർമ്മിക്കാറുണ്ട്.

വ്യത്യസ്തങ്ങളായ ആകൃതിയിലും വലിപ്പത്തിലുമുള്ള പൂക്കളങ്ങൾ കാണാറുണ്ട്. എന്നാൽ, വൃത്താകൃതിക്കാണ് കൂടുതൽ സ്വീകാര്യത. പൂക്കളമത്സരങ്ങൾക്ക് ഇത് സംബന്ധിച്ച നിർദ്ദേശങ്ങൾ മുൻകൂട്ടി നൽകാറുണ്ട്.
ഭീമൻ പൂക്കളങ്ങളൊരുക്കി ഗിന്നസ് ബുക്കിൽ ഇടം നേടാനും കലാകാരന്മാർ ശ്രമിക്കാറുണ്ട്.. പൂക്കളങ്ങളുടെ എണ്ണക്കൂടുതൽ കൊണ്ടും ശ്രദ്ധിക്കപ്പെട്ട സംഭവങ്ങളുണ്ട്. കോഴിക്കോട് കോർപറേഷൻ കുടുംബശ്രീ ഓണാഘോഷത്തോടനുബന്ധിച്ച് സംഘടിപ്പിച്ച 'സ്നേഹപാലിക–2016' പൂക്കളമാണ് ലിംക ബുക്ക് ഓഫ് റെക്കോർഡ്സിൽ ഇടം നേടിയത്. കോഴിക്കോട് മലബാർ ക്രിസ്ത്യൻ കോളേജ് ഗ്രൌണ്ടിൽ 60,000 ചതുരശ്ര അടിയിൽ ഒരുക്കിയ വേദിയിലാണ് പൂക്കളം തീർത്തത്. പതിനായിരത്തോളം മത്സരാർഥികൾ ചേർന്ന് 2,021 പൂക്കളം ഒരുക്കി. കോർപറേഷൻ കുടുംബശ്രീ സിഡിഎസിന്റെ ആഭിമുഖ്യത്തിലായിരുന്നു പരിപാടി.


</doc>
<doc id="360340" url="https://ml.wikipedia.org/wiki?curid=360340" title="ടിമുക്വ ഇന്ത്യൻ ജനത">
ടിമുക്വ ഇന്ത്യൻ ജനത

“ടിമുക്വ” (Timucua) ഐക്യനാടുകളിലെ ഫ്ലോറിഡയുടെ വടക്കുകിഴക്കും വടക്കു മദ്ധ്യത്തിലും ജോർജ്ജിയയുടെ തെക്കുകിഴക്കുമായി വസിച്ചിരുന്ന അമേരിക്കൻ ഇന്ത്യൻ വംശമായിരുന്നു. ആ പ്രദേശത്തെ 35 ചീഫ്ഡംസ് (chiefdoms) ഉണ്ടായിരുന്ന ഏറ്റവും വലിയ തദ്ദേശീയ ജനതയായിരുന്നു ഇത്. ഒരോ ചീഫ്ഡത്തിലും ആയിരക്കണക്കിന് ജനങ്ങൾ അംഗങ്ങളായിരുന്നു. ടിമുക്വ വർഗ്ഗത്തിലെ വിവിധ ഗോത്രങ്ങൾ ടിമുക്വ ഭാക്ഷയുടെ പലവകഭേദങ്ങളാണ് സംസാരിച്ചിരുന്നത്. യൂറോപ്യൻ സമ്പർക്ക കാലത്ത്, വിവിധ ടിമുക്വൻ ഭാഷാഭേദങ്ങൾ സംസാരിച്ചിരുന്ന 50,000 ത്തിനും 200,000 ത്തിനുമിടയിലുള്ള ജനങ്ങൾ 29,200 സ്ക്വയർ മൈൽ ((50,000 km) പ്രദേശത്ത് അധിവസിച്ചിരുന്നു. ഇന്നത്തെ ജോർജ്ജിയയിലെ അൽറ്റാമാഹ നദി, കുമ്പർലാൻറ് ദ്വീപ് പ്രദേശങ്ങൾ മുതൽ തെക്ക് മദ്ധ്യ ഫ്ലോറിഡയിലെ ജോർജ്ജ് തടാകം, പടിഞ്ഞാറ് അറ്റ്ലാൻറിക് സമുദ്രം മുതൽ ഫ്ലോറിഡ പാൻഹാൻറിലിലെ അവ്സില്ല നദിയ്ക്കു പടിഞ്ഞാറുവരെയുള്ള വിശാലമായ പ്രദേശങ്ങൾ ഇവരുടെ അധിവാസ മേഖലയിൽ ഉൾപ്പെട്ടിരുന്നു. ഗൾഫ് ഓഫ് മെക്സിക്കോയുടെ സമീപം വരെ ഈ മേഖല എത്തിയിരുന്നു.  

ടിമുക്വ എന്ന പേര് (ഫ്രഞ്ച് കുടിയേറ്റക്കാരുടെ രേഖകളിൽ “Thimogona” എന്നു രേഖപ്പെടുത്തിയിരിക്കുന്നു) യൂറോപ്യൻ കുടിയേറ്റത്തിനു മുമ്പ്, ഇന്നത്തെ ജാക്സൺവില്ലെയിൽ അധിവസിച്ചിരുന്ന ടിമുക്വൻ ചീഫ്ഡത്തിലെ സതുരിവ (Saturiwa) ഗോത്രക്കാർ സെൻറ് ജോൺസ് നദിയ്ക്കു പടിഞ്ഞാറായി താമസിച്ചിരുന്ന മറ്റൊരു ഗോത്രമായ “ഉടിന” ( Utina) യെ സൂചിപ്പിക്കാനാണ് ആദ്യകാലത്ത് ഈ പദം ഉപയോഗിച്ചിരുന്നത്. സ്പാനീഷ് കുടിയേറ്റക്കാരും പര്യവേക്ഷകരും ഈ മേഖലയിലുള്ള മുഴുവൻ വർഗ്ഗക്കാരെയും സൂചിപ്പിക്കുവാൻ ഈ പദം ഉപയോഗിക്കുവാൻ തുടങ്ങി. ക്രമേണ ടിമുക്വൻ ഭാഷ സംസാരിക്കുന്നവരെ മാത്രം സൂചിപ്പിക്കുവാനുള്ള പദമായി ഇതു മാറി

കാലാകാലങ്ങളിൽ ചീഫ്ഡങ്ങളുടെയിടെയിൽ കോൺഫെഡറസികളും സഖ്യങ്ങളും ഉദയം കൊള്ളുകയും അസ്തമിക്കുകയും ചെയ്തിരുന്നു. ടിമുക്വൻ ജനത ഒരൊറ്റ സംഘടിത വർഗ്ഗമായി ഒരിക്കലും ഏകീകരിക്കപ്പെട്ടിരുന്നില്ല. ടിമുക്വൻ ഭാക്ഷ സംസാരിക്കുന്ന വിവിധ ഗോത്രങ്ങളും സംഘങ്ങളും വിവിധ സാസ്കാരിക പാരമ്പര്യങ്ങൾ പിന്തുടരുന്നവരായിരുന്നു. യൂറോപ്പിൽ നിന്നെത്തിയ പുതിയ സാംക്രമിക രോഗങ്ങളോട് പ്രതിരോധശേഷിയില്ലാതെ അനേകായിരം ജനങ്ങൾ ഇക്കാലത്ത് മരണമടഞ്ഞു.1595 ൽ അവരുടെ അംഗസംഖ്യ 200,000 ത്തിൽ നിന്ന് വെറും 50,000 ആയി കുറഞ്ഞു. ആകെയുണ്ടായിരുന്ന 35 ചിഫ്ഡങ്ങളിൽ വെറും 13 എണ്ണം മാത്രമാണ് ഇക്കാലത്ത് ബാക്കിയായത്. 1700 ആയപ്പോഴേയ്ക്കും ഈ വർഗ്ഗത്തിലെ ജനസംഖ്യ 1000 ആയി കുറഞ്ഞു.  ഇംഗ്ലീഷ് കുടിയേറ്റക്കാരും അവരുടെ നാട്ടു സഖ്യങ്ങളും ഇവർക്കെതിരെ നടത്തിയ പോരാട്ടങ്ങളുടെ ഫലമായി പത്തൊമ്പതാം നൂറ്റാണ്ട് ആയപ്പോഴേയ്ക്കും ഈ ഗോത്രം പൂർണ്ണമായി കുറ്റിയറ്റുപോയി.  


</doc>
<doc id="360352" url="https://ml.wikipedia.org/wiki?curid=360352" title="അഭിഷേക് ഹാസ്ര">
അഭിഷേക് ഹാസ്ര

ഭാരതീയനായ കലാകാരനാണ് അഭിഷേക് ഹാസ്ര. ആവിഷ്കാരത്തിനായി വീഡിയോ, പ്രിന്റ്, അവതരണങ്ങൾ തുടങ്ങി വൈവിധ്യമാർന്ന മാധ്യമങ്ങൾ ഉപയോഗിക്കാറുണ്ട്. 
1977 ൽ കൊൽക്കത്തയിൽ ജനിച്ചു. താമസവും പ്രവർത്തനവും ബംഗ്ലൂരുവിൽ. 
സബ്‌മെർജന്റ് ടോപ്പോളജീസ് 2016 എന്ന പേരിൽ പലഭാഗങ്ങളുള്ള മൊബൈൽ പ്രഭാഷണ - അവതരണമാണ് (multi-part mobile lecture performance) കൊച്ചി-മുസിരിസ് ബിനാലെയുടെ മൂന്നാം പതിപ്പിൽ നടത്തിയത്. പത്തു ദിവസങ്ങളിലായി ഒരു മണിക്കൂർ ദൈർഘ്യമുള്ള പ്രകടനങ്ങളായിരുന്നു അവ. 
ബിനാലെ വേദികളിലൂടെ ലൗഡ് സ്പീക്കറിൽ ബിനാലെയുടെ ദൃക്‌സാക്ഷിവിവരണം നടത്തുന്ന രൂപത്തിലായിരുന്നു ഈ അവതരണം. വസ്തുനിഷ്ഠമായ ഒരു ചിന്ത നടത്താനോ ഇന്ദ്രിയങ്ങളെ നിയന്ത്രിക്കുകയോ അല്ല നിങ്ങളുടെ (കാഴ്ചക്കാരന്റെ) ഭാവനയും നിരൂപണ പാടവവും പൂർണമായി ഉപയോഗിക്കൂ എന്ന് ഈ വിവരണം ആഹ്വാനം ചെയ്യുന്നു. 


</doc>
<doc id="360356" url="https://ml.wikipedia.org/wiki?curid=360356" title="ഷാവ്നീ ഇന്ത്യൻ ജനത">
ഷാവ്നീ ഇന്ത്യൻ ജനത

“ഷാവ്നീ” ഒക്ലാഹോമയിൽ അധിവസിക്കുന്ന ഫെഡറൽ അംഗീകാരം സിദ്ധിച്ച ഒരു അമേരിക്കൻ ഇന്ത്യൻ വർഗ്ഗമാണ്. ഇവർ “ലോയൽ‌ ഷാവ്നി” എന്നും അറിയപ്പെടുന്നു. ഷാവ്നി വർഗ്ഗങ്ങളിലെ ഫെഡറൽ അംഗീകാരം ലഭിച്ച മൂന്നു ഗോത്രങ്ങളിലൊന്നാണിത്. അബ്സെൻറീ-ഷാവ്നീ ട്രൈബ്സ് ഓഫ് ഇന്ത്യൻസ് ഓഫ് ഒക്ലഹോമ, കിഴക്കൻ ഷാവ്നീ ട്രൈബ് ഓഫ് ഒക്ലഹോമ എന്നിവയാണ് മറ്റു രണ്ടു ഗോത്രങ്ങൾ. 

ഷാവ്നീ ഗോത്രത്തിൻറെ മുഖ്യകാര്യാലയം ഒക്ലാഹോമയിലെ മിയാമിയാണ്. ഇന്ന് ആകെ 2,226 അംഗങ്ങൾ ഈ ഗോത്രത്തിലുൾപ്പെട്ടിട്ടുണ്ടെന്നു കണക്കാക്കപ്പെട്ടിരിക്കുന്നു. അവരിൽ 1,070 പേർ ഒക്ലാഹോമ സംസ്ഥാനത്തു തന്നെയാണ് വസിക്കുന്നത്. റോൺ സ്പാർക്മാൻ എന്ന ഗോത്രനേതാവാണ് ഇവരുടെ തെരഞ്ഞെടുക്കപ്പെട്ട ചെയർമാൻ. നാലുവർഷമാണ് ചെയർമാൻറെ ഔദ്യോഗിക കാലാവധി. 


</doc>
<doc id="360357" url="https://ml.wikipedia.org/wiki?curid=360357" title="മയാമി, ഒക്ലാഹോമ">
മയാമി, ഒക്ലാഹോമ

മയാമി ( )  അമേരിക്കൻ ഐക്യനാടുകളിലെ ഒക്ലാഹോമ സംസ്ഥാനത്തെ ഒട്ടാവ കൌണ്ടിയിലുള്ള ഒരു പട്ടണവും കൌണ്ടി സീറ്റുമാണ്. 2010 ലെ യു.എസ്. സെൻസസ് പ്രകാരം ഈ പട്ടണത്തിലെ ജനസംഖ്യ 13,570 ആണ്. ഇത് 2000 ലെ സെൻസസ് പ്രകാരമുള്ള 13,704 ൽ നിന്ന് ഒരു ശതമാനം കുറവായിരുന്നു.  തദ്ദേശീയ മയാമി വർഗ്ഗത്തിൻറ പേരിൽനിന്നാണ് പട്ടണത്തിന് മയാമി എന്ന പേരു ലഭിച്ചത്. തദ്ദേശീയ ഇന്ത്യൻ വംശങ്ങളായ “മയാമി ട്രൈബ് ഓഫ് ഒക്ലാഹോമ”, “മൊഡോക് ട്രൈബ് ഓഫ് ഒക്ലാഹോമ”, “ഒട്ടാവ ട്രൈബ് ഓഫ് ഒക്ലാഹോമ”, “പിയോറിയാ ട്രൈബ് ഓഫ് ഓക്ലാഹോമ”, “ഷാവ്നീ ട്രൈബ്” എന്നിവയുടെ തലസ്ഥാനമാണിത്.

മയാമി പട്ടണം സ്ഥിതി ചെയ്യുന്ന അക്ഷാംശ രേഖാംശങ്ങൾ (36.883539, −94.876018) ആണ്. ഐക്യനാടുകളുടെ സെൻസസ് ബ്യൂറോയുടെ കണക്കുകൾ പ്രകാരം ഈ പട്ടണത്തിൻറെ ആകെ വിസ്തൃതി ആണ്. ഇതിൽ , കരപ്രദേശവും ബാക്കി (0.82%) ഭാഗം വെള്ളവുമാണ്.


</doc>
<doc id="360363" url="https://ml.wikipedia.org/wiki?curid=360363" title="കോയിപ്രം">
കോയിപ്രം

കോയിപ്രം, കേരളത്തിലെ പത്തനംതിട്ട ജില്ലയിലെ തിരുവല്ല താലുക്കിലുള്ള ഒരു വലിയ ഗ്രാമം ആണ്. കുമ്പനാട്, മുട്ടുമൺ, പുല്ലാട് എന്നിവയാണ് ഈ ഗ്രാമത്തിലെ പ്രധാന സ്ഥലങ്ങൾ. ഈ ഗ്രാമത്തിൽ അനേകം ബാങ്കുകളും മതസ്ഥാപനങ്ങളും ഉണ്ട്. കോയിപ്രത്ത് പ്രവാസികളുടെ എണ്ണം തിരുവല്ലയുടെ മറ്റു ഭാഗങ്ങളേപോലെ കൂടുതലാണ്. പ്രവാസികളുടെ പണമാണ് ഇവിടത്തെ പ്രധാന സാമ്പത്തികസ്രോതസ്സ്. കോയിപ്രത്ത്, പ്രത്യേകിച്ചും കോയിപ്രത്തിന്റെ ഭാഗമായ കുമ്പനാട് മിക്ക പൊതുമേഖലാ-സ്വകാര്യ ബാങ്കുകളുടേയും ശാഖകൾ ഉണ്ട്. അതിനാൽ വളരെ വികസനം ഉള്ള പ്രദേശം ആണിത്. കോയിപ്രം ബ്ലോക്കിലാണ് ഈ വില്ലേജ്.

2226 ഹെക്ടാർ വിസ്തീർണ്ണമുണ്ട്. 
കോയിപ്രത്ത് 7319 കുടുമ്പങ്ങളാണ് താമസിക്കുന്നത്. 2011ലെ സെൻസസ് പ്രകാരം കോയിപ്രത്തെ ജനസംഖ്യ, 26425 വരും. അതിൽ, 14194 സ്ത്രീകളാണുള്ളത്. പുരുഷന്മാർ 12231 വരും. കോയിപ്രത്തെ ജനസംഖ്യാനുപാതം കേരളത്തിലെ ജനസംഖ്യാനുപാതത്തേക്കാൾ വലുതാണ്. ഇവിടെ 1000 പുരുഷന്മാർക്ക് 1160 സ്ത്രീകളാണുള്ളത്. കേരളത്തിലെ ജനസംഖ്യാനുപാതം 1084 മാത്രമാണ്. കുട്ടികളുടെ ലിംഗാനുപാതവും കോയിപ്രത്തു കൂടുതലാണ്. 989 ആണിവിടത്തെ കുട്ടികളുടെ ലിംഗാനുപാതം. കേരളത്തിൽ ഇത്, 964 ആണ്. അതുപോലെ കോയിപ്രത്തെ സാക്ഷരതാനിരക്കും കൂടുതലാണ്. 2011ലെ സെൻസസ് പ്രകാരം കോയിപ്രം ഗ്രാമത്തിലെ സാക്ഷരതാനിരക്ക് 97.31% ആണ്. കേരളത്തിലെ സാക്ഷരതാനിരക്ക് 94.00% ആണ്. ഇവിടെ പുരുഷന്മാരുടെ സാക്ഷരതാനിരക്ക് 97.57% വരും. സ്ത്രീകളുടെ സാക്ഷരതാനിരക്ക് 97.09% ആണ്. 
പ്രാദേശികമായി മലയാളമാണ് കോയൊപ്രത്തെ ഭാഷ. എങ്കിലും, ഇംഗ്ലിഷ് ഇവിടത്തുകാരിൽ വലിയ ഒരു വിഭാഗത്തിന് നന്നായി കൈകാര്യം ചെയ്യാൻ പ്രയാസമില്ല. 
കോയിപ്രത്ത്, 1 പ്രീ പ്രൈമറി സ്കൂളും 20 പ്രൈമറി സ്കൂളുകളും 8 മിഡിൽ സ്കൂളുകളും 5 സെക്കന്ററി സ്കൂളുകളും 3 സീനിയർ സെക്കന്ററി സ്കൂളുകളുമുണ്ട്.

</doc>
<doc id="360367" url="https://ml.wikipedia.org/wiki?curid=360367" title="കുമ്പനാട്">
കുമ്പനാട്

കുമ്പനാട് കേരളത്തിലെ പത്തനംതിട്ട ജില്ലയിലെ തിരുവല്ല താലൂക്കിലെ കോയിപ്രം പഞ്ചായത്തിലെ ഒരു ചെറിയ പട്ടണമാണ്. ഈ സ്ഥലം തിരുവല്ല - കുമ്പഴ സംസ്ഥാനപാതയ്ക്കരികിലാണ്. പുല്ലാട് ഇവിടെനിന്നും 3 കിലോമീറ്റർ മാത്രം അകലെയാണ്. 
കുംഭി എന്ന സംസ്കൃത വാക്കും (അർത്ഥം: ആന) നാട് എന്ന മലയാളം വാക്കും ചേർന്നാണു കുമ്പനാട് ഉണ്ടായതെന്നു പറയപ്പെടുന്നു. ഒരു കാലത്ത് ഈ പ്രദേശങ്ങൾ നൂറുകണക്കിനു വർഷങ്ങൾക്കുമുമ്പ് കൊടുംകാടായിരുന്നു. അവിടെ കാട്ടുമൃഗങ്ങളും ആനകളും ഉണ്ടായിരുന്നു. അങ്ങനെയാവാം ഈ പേരു വന്നത്.
ഇവിടത്തെ മിക്ക വീടുകളും പ്രവാസികളുടേതാണ്. അമേരിക്ക, ഗൾഫ് രാജ്യങ്ങൾ ഇറ്റലിപോലുള്ള യൂറോപ്യൻ രാജ്യങ്ങളിൽ ജോലിചെയ്യുന്ന പ്രവാസികളുടെ സ്വദേശമാണിത്. ഇന്ത്യയിലെ മിക്ക സ്വകാര്യ - പൊതുമേഖലാ മിക്ക ബാങ്കുകളുടേയും ശാഖകൾ ഇവിടെയുണ്ട്. 2009ലെ കണക്കുപ്രകാരം കുംബനാട് പുല്ലാട് മേഖലയിലെ പ്രവാസികളുടെ നിക്ഷേപം തന്നെ 5,400 കോടി വരും. 

വിദേശപണത്തെ ആശ്രയിച്ചുള്ള ബിസിനസ്സുകളാണിവിടെ കൂടുതൽ നടക്കുക. പ്രവാസികളിൽ കൂടുതലും യുവാക്കളും മദ്ധ്യവയസ്കരും ആണെങ്കിൽ ഇവിടെ സ്ഥിരതാമസമായിരിക്കുന്നവർ പ്രായമായവരാണ്. 
കുമ്പനാട് പത്തനംതിട്ട ജില്ലയുടെ ഭാഗമാണ്. പത്തനംതിട്ട ലോകസഭാ മണ്ഡലത്തിന്റെ ഭാഗമാണ് കുമ്പനാട്. ഇപ്പോഴത്തെ പത്തനംതിട്ട ലോകസഭാമണ്ഡലം പ്രതിനിധി (എം. പി.) ശ്രീ. ആന്റോ ആന്റണി ആണ്. ആറന്മുള നിയമസഭാ മണ്ഡലത്തിൽപ്പെട്ടതാണ് കുമ്പനാട്. ആറന്മുള നിയമസഭാ പ്രതിനിധി ശ്രീമതി വീണാ ജോർജ്ജ് ആണ്. മോൻസി കിഴക്കേടത്ത് ആണ് കുമ്പനാട് ഉൾപ്പെട്ട കോയിപ്രം ഗ്രാമപഞ്ചായത്തിന്റെ ഇപ്പോഴത്തെ പഞ്ചായത്ത് പ്രസിഡന്റ്. 

ട്രോപ്പിക്കൽ കാലവസ്ഥയാണിവിടെ. ജൂൺ മുതൽ ആഗസ്ത് വരെ തെക്കു പടിഞ്ഞാറൻ മൺസൂൺ മഴ പെയ്യുന്നു. ഒക്ക്റ്റോബർ നവംബർ മാസത്തിൽ വടക്കു കിഴക്കൻ മൺസൂൺ മഴ ലഭിക്കുന്നു. മാർച്ച് മുതൽ മേയ് വരെ വേനൽക്കാലമാണ്. ഏപ്രിൽ മുതൽ മേയ് വരെ ശക്തമായ ഇടിയോടുകൂടിയ മഴ ലഭിച്ചുവരുന്നുണ്ട്. 
കുമ്പനാട്, പത്തനംതിട്ട, കോഴഞ്ചേരി, ചെങ്ങന്നൂർ, ശബരിമല, തിരുവനന്തപുരം, കൊച്ചി, തൂത്തുക്കുടി, കോയമ്പത്തൂർ, ബാംഗളൂർ തുടങ്ങിയ സ്ഥലങ്ങളിലേയ്ക്ക് സർക്കാർ സ്വകാര്യ ഗതാഗതസൗകര്യങ്ങൾ കൊണ്ട് ബന്ധിപ്പിച്ചിരിക്കുന്നു. ഇവിടെനിന്നും ടി. കെ റോഡുവഴി എം. സി. റോഡിലെത്തിയശേഷം കേരളത്തിന്റെ വടക്കോട്ടോ (കോട്ടയം, എറണാകുളം/കൊച്ചി, കോഴിക്കോട്, കർണ്ണാടക..) തെക്കോട്ടോ (തിരുവനന്തപുരം, കന്യാകുമാരി..)പോകാവുന്നതാണ്. 

കുമ്പനാട് നിന്നും ടി. കെ റോഡിലൂടെ കിഴക്കോട്ടുപോയാൽ, പുല്ലാട്, ഇരവിപേരൂർ, ചെട്ടിമുക്ക്, മാരാമൺ, കോഴഞ്ചേരി, തെക്കേമല, ഇലന്തൂർ, പത്തനംതിട്ട എന്നിവിടങ്ങളിലെത്താം. Arrattupuzha via Kareelamukku
റെയിൽവെ സ്റ്റേഷൻ:


വിമാനത്താവളങ്ങൾ:

ബസ് സ്റ്റാന്റ് :




</doc>
<doc id="360368" url="https://ml.wikipedia.org/wiki?curid=360368" title="മൂത്രാശയത്തിലെ കല്ല്">
മൂത്രാശയത്തിലെ കല്ല്

കാൽഷ്യം മഗ്നീഷ്യം തുടങ്ങിയ ധാതുക്കൾ അടിഞ്ഞുകൂടി മൂത്രാശയത്തിൽ രുപപ്പെടുന്ന ശിലസമാനമായ കഠിന പദാർഥമാണ് bladder stone അഥവാ മൂത്രാശയത്തിലെ കല്ല്.

മൂത്രത്തിലെ ജലാംശം കുറയുകയും അത് ഘനീഭവിക്കുകയും (concentrated) ചെയ്യുമ്പോൾ കാൽസ്യവും മഗ്നീഷ്യവും പരലുകളായി രുപപ്പെടുന്നതാണ് കല്ലുകൾ (crystalisation). ഇവയുടെ ആകൃതി, വലിപ്പം, തൂക്കം എന്നിവയിൽ വലിയ വ്യത്യാനങ്ങൾ കാണപ്പെടാം. വളരെ നേർത്ത കല്ലുകൾ മുതൽ സാമാന്യം വലിപ്പമുള്ളവ വരെ മൂത്രാശയത്തിൽ രൂപപ്പെടാം.നിർജ്ജലീകരണമാണ് (dehydration) കല്ലുകൾ രുപപ്പെടാനുള്ള പ്രധാന ഘടകങ്ങളിൽ ഒന്ന്.

പലപ്പോഴും കല്ലുകൾ രൂപപ്പെട്ട് കഴിഞ്ഞാലും വക്തി അതറിയാറില്ല. വേദയയോ, മറ്റ് അസ്വാസ്ഥ്യങ്ങളോ പ്രകടമായി കൊള്ളണമെന്നില്ല.
യാദൃച്ഛികമായി എക്സ് റെ പരിശോധനയോ മറ്റ് ആവശ്യങ്ങൾക്ക് സ്കാൻ പരിശോധനകളോ നിർവ്വഹിക്കുമ്പോഴായിരിക്കാം കല്ലുകൾ വീക്ഷിക്കപ്പെടുന്നത്. മൂത്രത്തിന്റെ ലബോറട്ടറി പരിശോധനകളും കല്ലുകളിലെ സൂചിപ്പിക്കാം.
എന്നാൽ മിക്കപ്പോഴും വയറു വേദന, പുറം വേദന മൂത്ര തടസ്സം, മൂത്രമൊഴിയുമ്പോൾ വേദന, പനി, കൂടെ കൂടെ മൂത്രമൊഴിക്കേണ്ടി വരിക എന്നിവ കല്ലുകളുടെ ലക്ഷണങ്ങളാവാം.
പ്രോസ്റ്റേറ്റ് ഗ്രന്ഥിവീക്കം ബാധിച്ച പുരുഷന്മാരിൽ മൂത്രാശയകല്ലുകൾ കാണപ്പെടാൻ ഏറെ സാധ്യതയുണ്ട്. പ്രോസ്റ്റേറ്റ് വീകം മൂത്രനാളത്തെ ഞെരുക്കി മൂത്രം പൂർണ്ണമായി വിസ്സർജ്ജിക്കപ്പെടാതീരിക്കുകയും, അവശിഷ്ട മൂത്രത്തിൽ കാലക്രമേണ പരലുകൾ രൂപപ്പെടുകയും ചെയ്യുന്നു. നട്ടെല്ലിനു ഏറ്റിട്ടുള്ള പരുക്കു മൂലം മൂത്രം വിസർജ്ജനം ഫലപ്രദമായി നടക്കാതിരിക്കുകയും ചെയ്യുന്ന സന്ദർഭങ്ങളിലും ഇത്തരം കല്ലുകൾ രൂപപ്പെടാം.
മൂത്രസ്തംഭനത്തെ മറികടക്കാൻ മൂത്രാശയത്തിലേക്ക് കടത്തുന്ന കുഴലുകൾ (catheter)ചിലപ്പോൾ അണുബാധയ്ക്ക് കാരണമാകാം. മൂത്രാശയത്റ്റിലുണ്ടാകുന്ന അണുബാധ പിന്നീട് കല്ലുകളിലേക്ക് നയിക്കാം. വൃക്കളിൽ ഉണ്ടാകുന്ന കല്ലുകൾ (കിഡ്നി സ്റ്റോൺ മൂത്രനാളത്തിലൂടെ (ureter) ഇറങ്ങി മൂത്രാശയത്തിൽ എത്തിയും മൂത്രാശയ കല്ലുകളുണ്ടാവുന്നു.

കല്ലുകൾ ഉണ്ടായി അവ മൂത്രാശയ ഘടകങ്ങളെ നിരന്തരമായി ഇറിറ്റേറ്റ് ചെയ്യുന്നത് മൂത്രാശയ ക്യാൻസറിലേക്ക് നയിക്കാം എന്ന് പഠനങ്ങൾ കാട്ടിയിട്ടുണ്ട്.

</doc>
<doc id="360371" url="https://ml.wikipedia.org/wiki?curid=360371" title="പടിച്ചിറ">
പടിച്ചിറ

കേരളത്തിലെ വയനാട് ജില്ലയിൽ ഉള്ള ഒരു ഗ്രാമമാണ് പടിച്ചിറ. . പുൽപ്പള്ളി പഞ്ചായത്തിൽ ആണ് ഈ ഗ്രാമമുൾപ്പെടുന്നത്. 

2001 ലെ സെൻസസ് പ്രകാരം പടിച്ചിറ ഗ്രാമത്തിലെ ആകെയുള്ള ജനസംഖ്യ 29697 ആണ്. അതിൽ 15227പുരുഷന്മാരും 14470 സ്ത്രീകളും ആണ്. 


സുൽത്താൻ ബത്തേരിയിൽ നിന്നും എളുപ്പത്തിൽ പടിച്ചിറയിൽ എത്താം. പെരിയ ഘട്ട് റോഡ് മാനന്തവാടിയെ കണ്ണൂരും തലശ്ശേരിയുമായി ബന്ധപ്പെടുത്തുന്നു. താമരശ്ശേരി ചുരം റോഡ് കോഴിക്കോടിനെ കല്പറ്റയുമായി ബന്ധിപ്പിക്കുന്നു. കുറ്റ്യാടി മലയോരപാത വടകരയെ കൽപ്പറ്റ, മാനന്തവാടി എന്നിവയുമായും പാൽചുരം മലയോരപാത മാനന്തവാടിയെ കണ്ണൂർ, ഇരിട്ടി എന്നിവയുമായും ബന്ധിപ്പിക്കുന്നു. നിലമ്പൂരിൽ നിന്നും ഊട്ടിയിലേക്കുള്ള റോഡ് വയനാട്ടിലെ മേപ്പാടി വഴിയാണ് കടന്നു പോകുന്നത്.
സമീപത്തുള്ള റയിൽവേ സ്റ്റേഷൻ മൈസൂരാണ്. വിമാനത്താവളം കോഴിക്കോടും (120 കിലോമീറ്റർ), ബംഗുളുരും (290 കിലോമീറ്റർ),കണ്ണൂരും (58 കിലോമീറ്റർ) ഉണ്ട്.


</doc>
<doc id="360381" url="https://ml.wikipedia.org/wiki?curid=360381" title="ആക്രമണ വിമാനം">
ആക്രമണ വിമാനം

ആക്രമണ വിമാനം സൈനികന്മാരെ സഹായിക്കാൻ ശത്രുസേനയുടെ വാഹനങ്ങളെയും, പ്രതിഷ്ഠാപനങ്ങളെയും, നിലത്തുള്ള മറ്റ് ഉപകരണങ്ങളെയും ആക്രമിക്കുന്ന ഒരു തരം സൈനികവിമാനമാണ്.


</doc>
<doc id="360384" url="https://ml.wikipedia.org/wiki?curid=360384" title="കൈമലശ്ശേരി">
കൈമലശ്ശേരി

മലപ്പുറം ജില്ലയിലെ തിരൂർ താലൂക്കിലെ തൃപ്രങ്ങോട് പഞ്ചായത്തിൽ ഉൾപ്പെട്ട ഒരു ഗ്രാമമാണ് കൈമലശ്ശേരി.
തിരൂർ റെയിൽവേ സ്റ്റേഷനിൽ നിന്ന് ഏകദേശം 9 കിലോ മീറ്റർ ദൂരത്തായാണ് ഈ ഗ്രാമം സ്ഥിതിചെയ്യുന്നത്. മംഗലം അങ്ങാടിക്കും ആലിങ്ങൽ അങ്ങാടിക്കും ഇടയിലാണ് ഈ ഗ്രാമം സ്ഥിതിചെയ്യുന്നത്. പ്രധാനമായും ഒരു കാർഷിക ഗ്രാമമാണിത്. നെല്ല്, പച്ചക്കറികൾ, മത്സ്യം എന്നിവയാണ് ഇവിടത്തെ പ്രധാന കാർഷിക വിളകൾ. കുട്ടമ്മാക്കൽ, പുവാങ്കുളങ്ങര, പൊറ്റോടി, പട്ടണംപടി എന്നിവയൊക്കെ ഈ ഗ്രാമത്തിന്റെ ഉൾപ്രദേശങ്ങളാണ്. വെണ്ണയിലങ്ങാടി, നടുവിലങ്ങാടി എന്നീ രണ്ടു ബസ് ബസ് സ്റ്റോപ്പുകളും ഇവിടെയുണ്ട്.
കൂട്ടായി കടപ്പുറത്ത് നിന്ന് കൈമലശ്ശേരി ഗ്രാമത്തിലേക്ക് ഏകദേശം നാലു കിലോമീറ്റർ ദൂരമുണ്ട്.


തൃപ്രങ്ങോട് പ്രാഥമികാരോഗ്യ കേന്ദ്രത്തിന് കീഴിൽ പ്രവർത്തിക്കുന്ന ഒരു കുടുംബ ക്ഷേമ കേന്ദ്രം കൈമലശ്ശേരിയിൽ സ്ഥിതിചെയ്യുന്നുണ്ട്.


</doc>
<doc id="360388" url="https://ml.wikipedia.org/wiki?curid=360388" title="ഹിസ്റ്റോളജി">
ഹിസ്റ്റോളജി

സസ്യജന്തുജാലങ്ങളുടെ കലകളെക്കുറിച്ചുള്ള പഠനം ഹിസ്റ്റോളജി എന്നറിയപ്പെടുന്നു. 


</doc>
<doc id="360392" url="https://ml.wikipedia.org/wiki?curid=360392" title="ഗന്ധർവ്വൻപാട്ട്">
ഗന്ധർവ്വൻപാട്ട്

ഉത്തര മലബാറിലെ പുലയരുടെ അനുഷ്ഠാന കലാരൂപമാണ് 'ഗന്ധർവ്വൻപാട്ട്'. രുധിരക്കാളി, വരവക്കാളി ,ദേവതേ ,മേക്കരു വാൾ ,ഗന്ധർവ്വൻ എന്നീ അഞ്ച് തെയ്യങ്ങളാണ് ഇതിലുളളത്. വിവിധവേഷങ്ങളിൽ ചുവടുവെച്ച് തോറ്റംപാട്ട് രീതിയിൽ ഭൂതങ്ങളുടെപ്രീതിക്കായും മറ്റുമുള്ളപാട്ടാണ് ഈ കലാരൂപത്തിൽ അവതരിപ്പിക്കുന്നത്. ഗർഭിണികളുള്ള വീടുകളിലാണ് പണ്ടുകാലത്ത് ഗന്ധർവ്വൻപാട്ട് അനുഷ്ഠാനമായി അവതരിപ്പിച്ചിരുന്നത്. അന്യംനിന്നുപോയ കലാരൂപങ്ങളുടെ പട്ടികയിലേക്ക് തള്ളപ്പെട്ട ഈ കല നാലു പതിറ്റാണ്ടിനുശേഷം 2017 ജനുവരിയിൽ വീണ്ടും അരങ്ങേറി.. 


</doc>
<doc id="360394" url="https://ml.wikipedia.org/wiki?curid=360394" title="അഡ്വക്കേറ്റ് മണിലാൽ">
അഡ്വക്കേറ്റ് മണിലാൽ

പ്രശസ്ത നാടകകൃത്താണ് അഡ്വക്കേറ്റ് മണിലാൽ. ആനുകാലിക പ്രസക്തിയുള്ള നാടകങ്ങൾ അദ്ദേഹത്തിന്റെ പ്രത്യേകതയായി ഉയർത്തിക്കാട്ടാവുന്നതാണ്. അതാതു കാലങ്ങളിൽ ജ്വലിച്ചു നിൽക്കുന്ന സാമൂഹ്യ വിഷയങ്ങൾ രംഗത്തവതരിപ്പിക്കുന്നതിൽ നിപുണനായിരുന്നു. എൺപതുകളിൽ ഇത്തരം നാടകങ്ങൾ അരങ്ങേറാത്ത ഉത്സവപ്പറമ്പുകളും പള്ളിമുറ്റങ്ങളും കുറവായിരുന്നു.

അദ്ദേഹത്തിന്റെ 'സ്വയംവരം' എന്ന നാടകത്തിനു മികച്ച നാടകരചയിതാവിനുള്ള 1987-ലെ സംസ്ഥാന പുരസ്കാരം ലഭിച്ചു.


</doc>
<doc id="360395" url="https://ml.wikipedia.org/wiki?curid=360395" title="ബാസ്തെറ്റ്">
ബാസ്തെറ്റ്

പുരാതന ഈജിപ്റ്റിൽ ആരാധിച്ചിരുന്ന, പൂച്ചയുടെ ശിരസോടുകൂടിയ ഒരു ദേവതയാണ് ബാസ്തെറ്റ് (ഇംഗ്ലീഷ്: Bastet) . രണ്ടാം രാജവംശത്തിന്റെ (2890 BC) കാലം മുതൽക്കെ ഈജിപ്റ്റിൽ ബാസ്തെറ്റ് ദേവതയുടെ ആരാധന നിലനിന്നിരുന്നു .ബാസ്ത്(Baast), ഉബാസ്തെ(Ubaste), ബാസെറ്റ്(Baset) എന്നി പേരുകളിലും ബാസ്തെറ്റ് അറിയപ്പെട്ടിരുന്നു. ഗ്രീക് ഐതിഹ്യത്തിൽ, ഈ ദേവി ഐലുറോസ്(Ailuros) എന്നാണ് അറിയപ്പെട്ടിരുന്നത്.

ബാസ്തെറ്റ് ദേവിക്ക് പൂച്ചകൾ ദൈവികമായിരുന്നു. പൂച്ചകളെ ഉപദ്രവിക്കുന്നത് വളരെ ദൗർഭാഗ്യകരവും ബാസ്തെറ്റ് ദേവിക്കെതിരെയുള്ള പാപകർമ്മവുമായി കണക്കാക്കിയിരുന്നു. ബാസ്തെറ്റ് ദേവിയുടെ ക്ഷേത്രത്തിൽ പുരോഹിതർ പൂച്ചകളേയും വളർത്തിയിരുന്നു. ദേവിയുടെ അവതാരമായ വിശുദ്ധപൂച്ചകളായാണ് അവരെ കരുതിയിരുന്നത്. മരണാനന്തരം ഈ പൂച്ചകളെ മമ്മീകരിച്ച് ദേവിയ്ക്കായി സമർപ്പിച്ചിരുന്നു. പുരാതന ഈജിപ്ഷ്യർ പൂച്ചകൾക്ക് വളരെ വലിയ സ്ഥാനമാണ് നൽകിയിരുന്നത്. വിളകളെ സംരക്ഷിക്കുകയും ക്ഷുദ്രജീവികളെ നശിപ്പിച്ച് സാംക്രമിക രോഗങ്ങളിൽനിന്നും രക്ഷിക്കുന്നതിനാലുമായിരുന്നു ഇത്. തന്മൂലം സംരക്ഷ ദേവത എന്നൊരു പദവിയും ബാസ്തെറ്റിന് ലഭിച്ചു.

അതിപുരാതന ഈജിപ്റ്റിൽ ആദ്യകാലങ്ങളിൽ ബാസ്തെറ്റിനെ സിംഹരൂപിണിയായ യോദ്ധാ-ദേവതയായാണ് ആരാധിച്ചിരുന്നത്. എന്നാൽ പിൽകാലത്താണ് നാം ഇന്നുകാണുന്നപോലെയുള്ള പൂച്ചയുടെ രൂപം നൽകിയത്. ഈജിപ്ഷ്യൻ സംസ്കാരത്തിന്റെ അവസാനനാളുകളിൽ ഈജിപ്റ്റിൽ അധിനിവേശിച്ച ഗ്രീക്കുകാർ ബാസ്തെറ്റിനെ ചന്ദ്രദേവതയായി മാറ്റിയിരുന്നു.

കീഴെ ഈജിപ്റ്റിന്റെ സംരക്ഷക എന്നനിലയ്ക്ക്, ഫാറോയുടെ പരിപാലകയായും, പിന്നീട് സാക്ഷാൽ റായുടെ തന്നെ സംരക്ഷകായും ബാസ്തെത്തിനെ കരുതിയിരുന്നു. മറ്റു സിംഹ ദേവതകൾക്കൊപ്പം റായുടെ കണ്ണ് എന്ന സങ്കൽപ്പത്തിന്റെ മൂർത്തിത്വമായി ചിലപോൾ ബാസ്തെറ്റിനെ അവരോധിച്ചിരുന്നു . റായുടെ ശത്രുവായ അപ്പേപ് എന്ന ദുർനാഗവുമായി പോരാടുന്നരൂപത്തിലും ബാസ്തെറ്റിനെ ചിത്രീകരിച്ചിരുന്നു.

പലപ്പോഴും അലബാസ്റ്റർ കല്ലിലാണ് ബാസ്റ്റെറ്റ് ദേവതാശില്പങ്ങൾ നിർമ്മിച്ചിരുന്നത്. ദുർഭൂതങ്ങളിൽനിന്നും സാംക്രമികരോഗങ്ങളിൽനിന്നും സംരക്ഷിക്കുന്ന ദേവതയായും ബാസ്തെറ്റിനെ കരുതിയിരുന്നു. 

ബി.സി അഞ്ചാം നൂറ്റാണ്ടിൽ ഈജിപ്റ്റ് സന്ദർശിച്ച ഹെറോഡോട്ടാസ്, ബാസ്റ്റെറ്റിന്റെ ക്ഷേത്രത്തെക്കുറിച്ച് വിവരിച്ചിട്ടുണ്ട്:

ഈക്ഷേത്രത്തിൽ പൂച്ചകളേയും മമ്മീകരിച്ച് സംസ്കരിച്ചിരുന്നു. ഇവയിൽ തങ്ങളുടെ യജമാനനു സമീപം തന്നെയാണ് പൂച്ചകളേയും സംസ്കരിച്ചിരുന്നത്.


</doc>
<doc id="360403" url="https://ml.wikipedia.org/wiki?curid=360403" title="ബെസ്">
ബെസ്

പുരാതന ഈജിപ്റ്റിൽ ആരാധിച്ചിരുന്ന ഒരു ദൈവമാണ് ബെസ് (ഇംഗ്ലീഷ്: Bes ()). കുടുംബം, മാതാക്കൾ, കുട്ടികൾ, ശിശു ജനനം എന്നിവയുടെ സംരക്ഷക ദൈവമാണ് ബെസ്. പിൽകാലത്ത് നന്മയുടെ കാവൽക്കാരനായും തിന്മയുള്ള എന്തിനേറ്റും ശത്രുവായും ബെസ് അറിയപ്പെട്ടിരുന്നു. മധ്യ കാലഘട്ടതിൽ നൂബിയൻ സംസ്കാരത്തിൽനിന്നും ഈജിപ്റ്റിലേക്കെത്തിയ ദൈവമാണ് ബെസ് എന്ന് കരുതിയിരുന്നു, എന്നാൽ പിലക്കാലത്തെ ഗവേഷണങ്ങളിൽനിന്നും പുരാതന രാജവംശ കാലഘട്ടം മുതൽക്കേ ഈജിപ്റ്റിൽ ബെസ് സങ്കല്പം നിലനിന്നിരുന്നു എന്നു തെളിഞ്ഞിട്ടുണ്ട്.


</doc>
<doc id="360407" url="https://ml.wikipedia.org/wiki?curid=360407" title="മയാമി ഇന്ത്യൻ ജനത">
മയാമി ഇന്ത്യൻ ജനത

“മയാമി” (മയാമി-ഇല്ലിനോയിസ് : Myaamiaki) ഐക്യനാടുകളിലെ അൽഗോങ്കിയൻ ഭാക്ഷാകുടുംബത്തിലെ ഒരു അവാന്തര ഭാഷ സംസാരിക്കുന്ന ഒരു അമേരിക്കൻ ഇന്ത്യൻ ജനതയാണ്. ഇന്ന് ഇന്ത്യാന, തെക്കുപടിഞ്ഞാറൻ മിഷിഗൺ, പടിഞ്ഞാറൻ ഒഹിയോ എന്നിവിടങ്ങളാണെന്നു കണ്ടെത്തിയിട്ടുള്ള പ്രദേശങ്ങളായിരുന്നു “ഗ്രേറ്റ് ലേക് ട്രൈബുകളിൽ” ഉൾപ്പെട്ട ഈ ജനതയുടെ അധിവാസ കേന്ദ്രം. 1846 ൽ ഭൂരിപക്ഷം മയാമി വർഗ്ഗക്കാരും ഇവിടെനിന്നു ഇപ്പോൾ ഒക്ലാഹോമയിലുള്ള ഇന്ത്യൻ ടെറിറ്ററിയിലേയ്ക്കു കുടിയൊഴിപ്പിക്കപ്പെട്ടു. അമേരിക്കൻ ഐക്യനാടുകളിൽ മയാമി ഇന്ത്യൻസിനിടെയിൽ ഫെഡറൽ അംഗീകാരം ലഭിച്ച ഒരേയൊരു വർഗ്ഗമാണിത്. “മയാമി ഇന്ത്യൻ നേഷൻ ഓഫ് ഇന്ത്യാന” ഒരു ഫെഡറൽ അംഗീകാരം ലഭിച്ചിട്ടില്ലാത്ത ഗോത്രമാണ്.

യൂറോപ്പ്യൻ കുടിയേറ്റക്കാർ വടക്കേ അമേരിക്കയിൽ കോളനികൾ സ്ഥാപിക്കുന്ന കാലത്ത് മയാമി വർഗ്ഗക്കാർ യഥാർത്ഥത്തിൽ ജീവിച്ചിരുന്നത് ഇന്ത്യാന, ഇല്ലിനോയിസ്, തെക്കൻ മിഷിഗൺ എന്നിവിടങ്ങളിലാണ്. ഏകദേശം 1700 കളിൽ ഇവർ മിയാമി താഴ്വരയിലേയ്ക്കു നീങ്ങി. താമസിയാതെ അവർ ഒഹിയോ മേഖലിയലെ ഏറ്റവും ശക്തരായ ഇന്ത്യൻ വിഭാഗമായിത്തീർന്നു. അലോങ്കിയൻ ഭാഷാഭേദം സംസാരിക്കുന്ന ഇവർ ഇക്കാരണത്താൽത്തന്നെ ഡിലാവെയർ (ലിനെയ്പ്), ഒട്ടാവ, ഷാവ്നീ ഇന്ത്യൻ വർഗ്ഗങ്ങളുമായി ബന്ധമുള്ളവരാണ്. 

ഏകദേശം 1740 കളിൽ ബ്രിട്ടീഷ് കച്ചവടക്കാർ ഒഹിയോ കണ്ട്രിയിലെത്തുന്നതുവരെ മയാമി വർഗ്ഗക്കാർ ഫ്രഞ്ചുകാരുമായി സഖ്യം ചെയ്തിരുന്നു. ഒഹിയോ മേഖലിയിൽ നിന്നു പുറത്തു പോകുന്നതിന് ഫ്രഞ്ചുകാർ ബ്രിട്ടീഷ് കുടിയേറ്റക്കാരിൽ സമ്മർദ്ദം ചെലുത്തിയിരുന്നു. ഫ്രഞ്ച്, ഇന്ത്യൻ യുദ്ധങ്ങളിൽ ബ്രിട്ടീഷുകാർ വിജയിക്കുന്നതുവരെ മയാമികൾ ഫ്രഞ്ചുകാരുമായി സഖ്യം തുടർന്നിരുന്നു. താമസിയാതെ ഫ്രഞ്ച് വ്യാപാരതാവളങ്ങൾ ബ്രിട്ടീഷ് കോട്ടകളായി രൂപാന്തരം പ്രാപിച്ചു. കൂടുതൽ ശക്തരായ ബ്രിട്ടീഷ് കുടിയേറ്റക്കാരുമായുള്ള ഏറ്റുമുട്ടൽ ഒഴിവാക്കുന്നതിനായി അനേകം മയാമി തദ്ദേശീയ ഇന്ത്യൻ വർഗ്ഗക്കാർ ഇന്നത്തെ ഇന്ത്യാനയിലേയ്ക്കു പാലായനം ചെയ്തു. അമേരിക്കൻ സ്വാതന്ത്ര്യസമരകാലത്ത് കൂടുതൽ വെള്ളക്കാർ ഒഹിയോ കണ്ട്രിയിലേയ്ക്കു വ്യാപിക്കുമെന്നുള്ള ഉൾഭയത്താൽ മയാമികൾ ഐക്യനാടുകളുടെ സേനയ്ക്കെതിരെ ബ്രിട്ടീഷുകാരോടൊപ്പം ചേർന്ന് സഖ്യം ചെയ്തു. ബ്രിട്ടീഷുകാർ യുദ്ധത്തിൽ പരാജയപ്പെട്ടുവെങ്കിലും പുതുതായി രൂപീകരിക്കപ്പെട്ട ഐക്യനാടുകളോട് മയാമികൾ തുടർന്നും യുദ്ധം ചെയ്തു.

ഇക്കാലത്ത് മയാമി ഇന്ത്യക്കാരുടെ പ്രധാനനേതാവ് “ഈൽ (Eel) റിവർ” ഗോത്രാംഗത്വമുള്ള “ലിറ്റിൽ റ്റർട്ടിൽ” ആയിരുന്നു. ഐക്യനാടുകളുടെ രണ്ടു സൈന്യങ്ങൾക്കെതിരെ സൈനിക വിജയം നേടുന്നതിന് മയാമി ഇന്ത്യൻ വർഗ്ഗത്തേയും മറ്റ് അമേരിക്കൻ ഇന്ത്യൻ വർഗ്ഗങ്ങളേയും അദ്ദേഹം സഹായിച്ചിരുന്നു. ഇന്ത്യൻ സൈന്യം 1790 ൽ ജനറൽ ജോസിയ ഹാർമറിൻറെയും (General Josiah Harmar) 1791 ൽ ജനറൽ ആർതർ സെൻറ് ക്ലെയറിൻറയും (General Arthur St. Clair) നേതൃത്വത്തിലുള്ള ഐക്യനാടുകളുടെ സൈന്യങ്ങളെ പരാജയപ്പെടുത്തി. 1791 ലെ സൈനികപരാജയം “സെൻറ്. ക്ലെയേർസ് ഡിഫീറ്റ്” (St. Clair's Defeat) എന്നറിയപ്പെടുന്നു.

1794 ൽ ജനറൽ ആൻറണി വെയിൻ (General Anthony Wayne) മയാമികളെയും മറ്റ് അമേരിക്കൻ ഇന്ത്യൻ വർഗ്ഗങ്ങളെയും “ബാറ്റിൽ ഓഫ് ഫാളൻ റ്റിംബേർസ് (Battle of Fallen Timbers) എന്നറിയപ്പെടുന്ന യുദ്ധത്തിൽ ഒഹിയോ ഭൂമികളിൽ വച്ച് പരാജയപ്പെടുത്തി. മയാമികളും ഒഹിയോയിൽ ഉടനീളം അധിവസിച്ചിരുന്ന മറ്റ് അമേരിക്കൻ ഇന്ത്യൻ വർഗ്ഗങ്ങളും കീഴടങ്ങാൻ നിർബന്ധിതരാവുകയും “ട്രീറ്റി ഓഫ് ഗ്രീൻവില്ലെ” (Treaty of Greeneville) അനുസരിച്ച് തങ്ങളുടെ പിതൃഭൂമിയിൽ ഭൂരിഭാഗവും വെള്ളക്കാർക്ക് ഒഴിഞ്ഞു കൊടുക്കേണ്ടി വരുകുയും ചെയ്തു. 1818 ൽ ഐക്യനാടുകൾ മയാമികളോട് തങ്ങളുടെ അധീനതയിലുള്ള അവസാനത്തെ റിസർവ്വേഷനും ഒഴിഞ്ഞു പോകുവാൻ നിർബന്ധം ചെലുത്തി. മാറിത്താമസിക്കാൻ നിർബന്ധിതരായ മയാമികളിൽ അനേകംപേർ ഇന്ത്യനായിൽ കുടിയേറി. എന്നാൽ 1850 കളിൽ ഒരിക്കൽക്കൂടി ഫെഡറൽ സർക്കാർ മയാമികളിൽ അനേകം പേരെ കൻസാസിലേയ്ക്കു മാറ്റിത്താമസിപ്പിക്കുകയും കുറച്ചുപേരെ ഇന്ത്യാനായിൽ വസിക്കുവാൻ അനുവദിക്കുകയും ചെയ്തു.
“ഒഹിയോ മയാമി”യിലെ സന്തതിപരമ്പരകൾ ഫെഡറൽ അംഗീകാരം സിദ്ധിച്ച “മയാമി ട്രൈബ് ഓഫ് ഒക്ലാഹോമ”യിലെ അംഗങ്ങളാണ്. എന്നാൽ “മയാമി നേഷൻ ഓഫ് ഇന്ത്യന”യ്ക്ക് ഫെഡറൽ അംഗീകാരം ലഭ്യമായിട്ടില്ല.


</doc>
<doc id="360412" url="https://ml.wikipedia.org/wiki?curid=360412" title="ആലിയ">
ആലിയ

ഒരു അമേരിക്കൻ ഗായികയും നർത്തകിയും അഭിനേത്രിയും, മോഡലുമായിരുന്നു ആലിയ ഡാന ഹാട്ടൺ (/ɑːˈliːə/; ജനുവരി 16, 1979 – ആഗസ്റ്റ് 25, 2001). ആർ.കെല്ലിയുമായിട്ടുള്ള ആലിയായുടെ നിയമവിരുദ്ധമായ വിവാഹം വളരെ വിവാദം സൃഷ്ടിച്ചിരുന്നു.

ആഗസ്റ്റ് 25, 2001 നു ബഹാമാസ് - ൽ നടന്ന ഒരു വിമാനപകടത്തിൽ ആലിയയും എട്ടു പേരും കൊല്ലപ്പെട്ടു. മരണശേഷവും ആലിയയുടെ സംഗീത ആൽബങ്ങൾ വാണിജ്യപരമായി വലിയ വിജയകരമായിരുന്നു. ഏകദേശം 3 കോടിയോളം ആൽബങ്ങൾ ആലിയയുടെതായി വിറ്റഴിച്ചിട്ടുണ്ട്. ആനുകാലിക ആർ&ബി പോപ്‌ സംഗീതം, ഹിപ് ഹോപ് സംഗീത ശൈലികളെ പരിപോഷിപ്പിക്കുന്നതിൽ ആലിയാ വളരെയധികം സഹായിച്ചിട്ടുണ്ട്., ഇത് ഇവരെ "ആർ&ബി സംഗീതത്തിന്റെ രാജകുമാരി", "അർബൻ പോപ് സംഗീതത്തിന്റെ രാജ്ഞി" എന്നീ അപരനാമങ്ങളിൽ അറിയപ്പെടാൻ കാരണമായി.


</doc>
<doc id="360418" url="https://ml.wikipedia.org/wiki?curid=360418" title="ലക്ഷദീപ സമർപ്പണം">
ലക്ഷദീപ സമർപ്പണം

ക്ഷേത്രത്തിൽ ഒരു ലക്ഷം ദീപങ്ങൾ ഒരുമിച്ചു കത്തിച്ചു വയ്ക്കുന്ന ചടങ്ങാണ് 'ലക്ഷദീപ സമർപ്പണം'. ത്രിസന്ധ്യയിൽ ലക്ഷദീപം തെളിയിച്ച് ചടങ്ങ് നടത്തുന്നു. ചടങ്ങ് തുടങ്ങുന്നതോടെ ക്ഷേത്ര പരിസരം പ്രഭാപൂരിതമാകുകയും കണ്ണിനും മനസ്സിനും ഒരുപോലെ ഭക്‌തിയുടെ പരമാനന്ദം നൽകുകയും ചെയ്യും.

ഗ്രാമത്തിന്റെ സർവ്വശ്വൈര്യമാണ് ലക്ഷദീപ സമർപ്പണം കൊണ്ട് ലക്ഷ്യമിടുന്നത്. പുതുതലമുറയെ ക്ഷേത്രാചാരങ്ങളുമായി ബന്ധിപ്പിക്കുന്നതിനും ഇതിലൂടെ സാധിക്കുന്നു. ഓരോ ഭക്‌തകുടുംബത്തിൽ നിന്നുള്ള എല്ലാ അംഗങ്ങളുടേയും പേരിൽ ഓരോ വിളക്ക് തെളിയിക്കുന്നതാണ് ചടങ്ങ്. 
ആരാധനാലയങ്ങളിലെ ചുറ്റുവിളക്കുകൾക്ക് പുറമേ, പ്രത്യേക ചിരാതുകൾ പല തട്ടുകളിലായി ക്രമീകരിച്ച് വിളക്കു കൊളുത്തുന്നു. എള്ളെണ്ണ ഉപയോഗിച്ചാണ് പൊതുവേ വിളക്കുതിരി കത്തിക്കുന്നത്. നെയ്യ് ഉപയോഗിച്ചും വിളക്കു കത്തിക്കാറുണ്ട്.


</doc>
<doc id="360421" url="https://ml.wikipedia.org/wiki?curid=360421" title="നീർകാരിത്തുമ്പ">
നീർകാരിത്തുമ്പ

ബൾസാമിനേസീ സസ്യകുടുംബത്തിലെ ഒരു ജനുസാണ് ഹൈഡ്രോസെറ. . ഈ ജനുസിൽ ഉള്ള ഏകസ്പീഷിസാണ് തെക്കുകിഴക്കേ ഏഷ്യയിൽ കാണുന്ന നീർകാരിത്തുമ്പ. ഈ കുടുംബത്തിലെ രണ്ടാമത്തെ ജനുസാണ് "ഇമ്പേഷ്യൻസ്".


</doc>
<doc id="360425" url="https://ml.wikipedia.org/wiki?curid=360425" title="മകര സംക്രാന്തി">
മകര സംക്രാന്തി

ഒരു ഹൈന്ദവ ഉത്സവമാണ് മകര സംക്രാന്തി(Makar Sankranti). ദക്ഷിണായനത്തിൽ നിന്നും ഉത്തരായനത്തിലേയ്ക്കുള്ള സൂര്യഭഗവാൻറെ സഞ്ചാരം ആരംഭം കുറിക്കുന്ന ദിവസമാണ് മകരസംക്രാന്തിയായി ആഘോഷിക്കുന്നത്. മകരമാസത്തിന്റെ തുടക്കത്തിലായിരുന്നു മുൻകാലത്തു ഉത്തരായനം ആരംഭിച്ചിരുന്നത്. ഇതിനാൽ ഭാരതത്തിലുടനീളം ജനുവരി 14-നോ അല്ലെങ്കിൽ 15-നോ മകരസംക്രാന്തി ആഘോഷിക്കപ്പെടുന്നു. എന്നാൽ ഭൂമിയുടെ അയനം നിമിത്തം ഇന്ന് ഉത്തരായനം ആരംഭിക്കുന്നത് ഡിസംബർ 23 (Winter Solstice) -ന്റെ അന്നാണ്. 

പ്രശസ്തമായ ശബരിമല ശ്രീ അയ്യപ്പസ്വാമി ക്ഷേത്രം പോലുള്ള പല ക്ഷേത്രങ്ങളിലും വലിയ രീതിയിലുള്ള ആഘോഷങ്ങൾ മകരസംക്രാന്തിയോടനുബന്ധിച്ച് നടന്നുവരുന്നു.


</doc>
<doc id="360426" url="https://ml.wikipedia.org/wiki?curid=360426" title="സെനെക ഇന്ത്യൻ ജനത">
സെനെക ഇന്ത്യൻ ജനത

“സെനെക” (Seneca)  വടക്കേ അമേരിക്കയിൽ അധിവസിക്കുന്നതും ഇറോക്യൻ ഭാഷ സംസാരിക്കുന്നതുമായ തദ്ദേശീയ അമേരിക്കൻ ഇന്ത്യൻ വംശക്കാരുടെ ഒരു കൂട്ടമാണ്. ചരിത്രപരമായി ഇവർ ജീവിച്ചിരുന്ന മേഖല, ഒൻറാറിയോ തടാകത്തിന് തെക്കുവശത്താണ്. ഈ ജനത, 1765 നും 1783നും ഇടയ്ക്കു നടന്ന അമേരിക്കൻ സ്വാതന്ത്ര്യസമരകാലത്തിനു മുമ്പ് ഭൂഖണ്ഡത്തിൻറെ ഏറ്റവും പടിഞ്ഞാറേ അറ്റത്ത് ന്യൂയോർക്ക് പ്രദേശത്ത് നിലവിലിരുന്ന “സിക്സ് നേഷൻസ്” അഥവാ “ഇറോക്യൂസ് ലീഗ്” (Haudenosaunee) എന്നറിയപ്പെട്ടിരുന്ന "ദീർഘകാല സഖ്യമായിരുന്നു". ഇറോക്യൂസ് ലീഗിലെ (അവരുടെ ഭാക്ഷയിൽ “"Kanonsionni”) മറ്റ് അംഗരാഷ്ട്രങ്ങൾ മൊഹാവ്ക്, ഒനെയ്ഡ, കയൂഗ, ഒനൊൻഡാഗ, ടുസ്കാറോറ എന്നിവയായിരുന്നു." 

ഇരുപത്തിയൊന്നാം നൂറ്റാണ്ടിൽ ഐക്യനാടുകളിൽ മാത്രം, ഫെഡറൽ അംഗീകാരം ലഭിച്ച മൂന്നു സെനെക ഗോത്രങ്ങളിലായി 10,000 അംഗങ്ങളുണ്ട്. ഇവയിൽ രണ്ട് ഗോത്രങ്ങൾ ന്യൂയോർക്കിൽ ബഫലോയ്ക്കു സമീപം “സെനെക നേഷൻ ഓഫ് ന്യൂയോർക്കിലെ” രണ്ടു റിസർവ്വേഷനുകളിലായും “റ്റൊനവാൻഡ” ബാൻറ് ഓഫ് സെനക നേറ്റീവ അമേരിക്കൻ റിസർവ്വേഷനിലും” ഒക്ലാഹോമയിലെ “സെനെക-കയൂഗ” നേഷനിലുമായാണുള്ളത്. . ഇന്ത്യൻ റിമൂവൽ ആക്ടിൻറെ കാലത്ത് ഒഹിയോയിൽ നിന്ന് എത്തിയവരാണ് സെനെക-കയൂഗ നേഷനിലുള്ളവരുടെ പൂർവ്വികർ. അതുകൂടാതെ ഏകദേശം 1,000 സെനെകാ ഇന്ത്യക്കാർ കാനഡയിലെ ബ്രാൻറഫോർഡിനു സമീപം ഒൻറാറിയോയിൽ "സിക്സ് നേഷൻസ് ഓഫ് ദ ഗ്രാൻഡ് റിവർ ഫസ്റ്റ് നേഷൻ” റസർവ്വേഷനിൽ വസിക്കുന്നു. ഇവർ യഥാർത്ഥത്തിൽ, അമേരിക്കൻ സ്വാതന്ത്ര്യസമരകാലത്ത് ഐക്യനാടുകൾക്കെതിരെ ബ്രിട്ടീഷുകാരോടൊപ്പം സഖ്യം ചെയ്യുകയും പിന്നീട് തങ്ങളുടെ ഭൂരിപക്ഷം ഭൂമിയും നിർബന്ധപൂർവ്വം ഐക്യനാടുകൾക്ക് അടിയറ വയ്ക്കേണ്ടിവന്ന സെനെക വർഗ്ഗക്കാരുടെ പിൻഗാമികളാണ്.


</doc>
<doc id="360430" url="https://ml.wikipedia.org/wiki?curid=360430" title="ജൊനാഥൻ ഒവൻ">
ജൊനാഥൻ ഒവൻ

സ്‌കോട്ടിഷ് കലാകാരനാണ് ജൊനാഥൻ ഒവൻ(ജനനം ː1973). ലണ്ടനിലെ എഡിൻബർഗ് കേന്ദ്രീകരിച്ചു പ്രവർത്തിക്കുന്നു. 
1973 ൽ ലിവർപൂളിൽ ജനിച്ചു. എഡിൻബർഗ് കോളേജ് ഓഫ് ആർട്ടിൽ നിന്ന് എം.എഫ്.എ ബിരുദം നേടി. 
കൊച്ചി മുസിരിസ് ബിനാലെ 2016ൽ, പെപ്പർ ഹൗസിൽ ഒവന്റെ 'അൺടൈറ്റിൽഡ്' പരമ്പരയിലെ ഒരു പെൺശിൽപ്പത്തിന്റെ മുഖം പ്രദർശിപ്പിച്ചിരുന്നു. നശിപ്പിക്കപ്പെട്ട മുഖത്തിന്റെ സ്ഥാനത്ത് ഒരു ഗോളവും ചങ്ങലക്കണ്ണിയും മാത്രം. മാർബിൾ പ്രതിമകളെ സൂക്ഷ്മമായി കൊത്തുപണിയിലൂടെ പരസ്പരബന്ധമില്ലാത്ത ഭാഗങ്ങളാക്കി മാറ്റുന്നതാണ് അദ്ദേഹത്തിന്റെ രീതി. പുതിയ ശില്പഭാഷയിൽ പ്രാചീന ശില്പത്തെ മാറ്റി രചിക്കാൻ ശ്രമിക്കുകയാണ്. എടുത്തുമാറ്റലുകളിലൂടെയാണ് ഓവെന്റെ കലാസൃഷ്ടികളെല്ലാം രൂപപ്പെടുന്നത്. ഇദ്ദേഹത്തിന്റെ ശിൽപങ്ങൾ - എല്ലാം പേരില്ലാത്തവ - ഒരേ രീതിയിലാണ് നിർമ്മിക്കപ്പെടുന്നത്. 

1875ൽ ഫ്രാൻസിൽ നിർമ്മിക്കപ്പെട്ട സൈനികന്റെ ശില്പത്തെയും ജൊനാഥൻ അൺടൈറ്റിൽഡ് പരമ്പരയിൽ പുനരവതരിപ്പിച്ചിട്ടുണ്ട്. സ്ത്രീശില്പത്തെപ്പോലെ ഇവിടെയും മുഖം നശിപ്പിച്ച് അധികാരചിഹ്നങ്ങളുള്ള കബന്ധമായി മാറ്റിയെടുത്തു. മാർബിൾ രൂപങ്ങൾ നിരത്തിയ മുറിയിലെ ചുവരുകളിൽ ഫോട്ടോ എഡിറ്റിങ് സോഫ്റ്റ്‌വെയറുകൾ ഉപയോഗിച്ച് പകുതി മായ്ച്ചു കളഞ്ഞ ഫോട്ടോഗ്രാഫുകളും സിനിമാദൃശ്യങ്ങളും പതിപ്പിച്ചിട്ടുണ്ട്.

̈* സ്കോട്ടിഷ് എൻഡാർക്ക്മെന്റ്(The Scottish Endarkenment)


</doc>
<doc id="360433" url="https://ml.wikipedia.org/wiki?curid=360433" title="അതിരമ്പുഴ">
അതിരമ്പുഴ

അതിരമ്പുഴ കോട്ടയം ജില്ലയിലെ ഒരു ചെറിയ പട്ടണമാണ്. കോട്ടയത്തുനിന്നും അതിരമ്പുഴ 10 കിലോമീറ്റർ വടക്ക് ആയിട്ടാണ് സ്ഥിതി ചെയ്യുന്നത്. ഏറ്റുമാനൂർ 3 കിലോമീറ്ററും ദേശീയപാത 1 ൽ നിന്നും 2 കിലോമീറ്റർ അകലെയാണീ സ്ഥലം.
തിരുവിതാംകൂറിലെ ഏറ്റവും പഴയ വാണിജ്യകേന്ദ്രങ്ങളിലൊന്നാണിത്. അതിരമ്പുഴയിലാണ് മഹാത്മാഗാന്ധി സർവ്വകലാശാല സ്ഥിതിചെയ്യുന്നത്. 
ഏറ്റുമാനൂർ റെയിൽവേസ്റ്റേഷൻ അതിരമ്പുഴയിലാണ് സ്ഥിതിചെയ്യുന്നത്. 



</doc>
<doc id="360435" url="https://ml.wikipedia.org/wiki?curid=360435" title="നേരറിയും നേരത്ത്">
നേരറിയും നേരത്ത്

നേരറിയും നേരത്ത് 1985-ൽ ഇറങ്ങിയ സലാം ചെമ്പഴന്തി സഹ്രുദയ ചിത്രക്കു വേണ്ടി സംവിധാനിച്ച ഒരു മലയാളചലച്ചിത്രമാണ്. പ്രേംനസീർ, ശങ്കർ, രതീഷ് എന്നിവർ പ്രധാന കഥാപാത്രങ്ങളും, ടി.ജി. രവി, ഉണ്ണിമേരി, രോഹിണി തുടങ്ങിയവർ മറ്റു പ്രധാന കഥാപാത്രങ്ങളും അവതരിപ്പിക്കുന്നു. 


സംഗീതം ജോൺസണും ഗാനരചന എഴചെറി രാമചന്ദ്രനുമാണ്. 


</doc>
<doc id="360440" url="https://ml.wikipedia.org/wiki?curid=360440" title="എരുമേലിയുടെ ചരിത്രം">
എരുമേലിയുടെ ചരിത്രം

എരുമകൊല്ലി എന്ന പേരിൽ പ്രാചീനകാലത്ത് അറിയപ്പെട്ടിരുന്ന ഈ ഗ്രാമം കോട്ടയം ജില്ലയുടെ തെക്കുകിഴക്കായി സ്ഥിതി ചെയ്യുന്നു. ഹൈന്ദവ തീർത്ഥാടനകേന്ദ്രമായ ശബരിമലയിലേയ്ക്കുള്ള പ്രധാന പാതയിലാണ് ഈ ഗ്രാമം സ്ഥിതി ചെയ്യുന്നത്. ശബരിമല തീർത്ഥാടകരുടെ ഒരു പ്രധാന ഇടത്താവളം കൂടിയാണിത്.

എരുമേലി എന്ന നാമം ഈ പ്രദേശത്തിനു ചാർത്തിക്കിട്ടിയത് "എരുമകൊല്ലി" (Killed the buffalo) എന്ന പേരിൽനിനാണ്. പുരാണമനുസരിച്ച് ഭഗവാൻ അയ്യപ്പൻ പുലിപ്പാൽ തേടിയുള്ള യാത്രയിൽ കാനനമദ്ധ്യത്തിൽ വച്ച് "മഹിഷി"യെ വധിച്ചത് ഈ സ്ഥലത്തു നിന്നാണെന്നു വിശ്വസിക്കപ്പെടുന്നു. മഹിഷി എന്ന വാക്കിന് മലയാളത്തിൽ എരുമ എന്ന പദമാണ് വരുന്നത്. മഹിഷിയുടെ രക്തം വീണ രുധിരക്കുളം ഇവിടെ സ്ഥിതിചെയ്യുന്നു. എരുമകൊല്ലി കാലങ്ങളായുള്ള പ്രയോഗത്തിലൂടെ എരുമേലിയായിത്തീർന്നു. 

അയ്യപ്പൻ പ്രധാനമായും തെക്കേ ഇന്ത്യയിലെ ഒരു പ്രധാന ഹൈന്ദവ ആരാധനാമൂർത്തിയാകുന്നു. ശിവന്റെയും വിഷ്ണുവി‍ന്റെ അവതാരമായ മോഹിനിയുടെയും പുത്രനായിട്ടാണ് അയ്യപ്പൻ ജനിച്ചത് എന്നാണ് ഐതിഹ്യം. അതിനാൽ അയ്യപ്പൻ ഹരിഹരസുതൻ എന്ന പേരിലും അറിയപ്പെടുന്നു (ഹരി-വിഷ്ണു, ഹരൻ-ശിവൻ). എന്നാൽ ഹിന്ദു ദേവനാക്കപ്പെട്ട ശ്രീ ബുദ്ധനാണ് അയ്യപ്പൻ എന്നും ഒരു വിശ്വാസം നിലവിലുണ്ട്.

വാവരുടെയും അയ്യപ്പൻറെയും കൂട്ടുകെട്ടിനെക്കുറിച്ച് അനേകം ഐതിഹ്യങ്ങൾ നിലനിൽക്കുന്നു. അദ്ദേഹം അറേബ്യയിൽനിന്നു കുടിയേറിയ ഒരു മുസ്ലിം ദിവ്യനായിരുന്നുവെന്നു കുറച്ചുപേർ വിശ്വസിക്കുന്നു. മറ്റുള്ളവർ കേരളതീരത്ത് കൊള്ളയടിക്കാനെത്തിയ കടൽക്കൊള്ളക്കാരുടെ നേതാവായിരുന്നു അദ്ദേഹമെന്നു വിശ്വസിക്കുന്നു. ഭഗവാൻ അയ്യപ്പനുമായുള്ള ഏറ്റുമുട്ടലിൽ വാവർ പരാജയപ്പെട്ടു. ഈ ചെറുപ്പക്കാരൻറെ വീരശൂരത്വത്തിൽ ആകൃഷ്ടനായ അയ്യപ്പൻ അദ്ദേഹത്തെ തന്നോടൊപ്പം കൂട്ടുകയും വിട്ടുപിരിയാത്ത കൂട്ടുകാരായിത്തീരുകയും ചെയ്തു. പർവ്വതങ്ങൾ നിറഞ്ഞ ദുർഘട പ്രദേശത്ത് പിന്നീടുണ്ടായ യുദ്ധങ്ങളിൽ വാവർ അയ്യപ്പനെ സഹായിച്ചിരുന്നു. കാലങ്ങൾ പോകവേ കടുത്തസ്വാമിയെപ്പോലെ വാവരും അയ്യപ്പൻറെ കടുത്ത ആരാധകനായിത്തീരുകയും വാവർ സ്വാമി എന്നറിയപ്പെടുകയും ചെയ്തു. ശബരിമലയിലെ വാവരുടെ ആരാധനാലയത്തിൽ സൂക്ഷിക്കപ്പെട്ടിരിക്കുന്ന വാൾ വാവരിലെ മഹായോദ്ധാവിനെ വെളിവാക്കുന്നതാണ്. വാവർ സ്വാമിയ്ക്കായി ഒരു പള്ളി എരുമേലിയിൽ പടുത്തുയർത്തുവാൻ അയ്യപ്പൻ പന്തളദേശത്തെ രാജാവിനോട് നിർദ്ദേശിച്ചുവെന്ന് വിശ്വസിക്കപ്പെടുന്നു

ശബരിമലയുടെ കവാടമായിട്ടാണ് എരുമേലി കണക്കാക്കപ്പെടുന്നത്. അയ്യപ്പഭക്തന്മാരുടെ ഒരു പ്രധാന ആരാധനാകേന്ദ്രമാണ് എരുമേലി. 

ശബരിമലയിലേയ്ക്ക് നേരിട്ട് എളുപ്പത്തിലെത്താൻ സാധിക്കുന്ന രണ്ടു പ്രധാന പാതകൾ എരുമേലി വഴിയാണ് കടന്നുപോകുന്നു. ഇതിലൊന്ന് ശബരിമലയിലേയ്ക്കുള്ള കാൽനട പാതയാണ്. ഇത് എരുമേലിയിൽ നിന്ന് കാളകെട്ടി, അഴുത, ഇഞ്ചിപ്പാറ, കരിമല വഴി 45 കിലോമീറ്റർ ദൂരം താണ്ടി ശബരിമലയിലെത്തുന്നു. രണ്ടാമത്തേത് വാഹനഗതാഗത യോഗ്യമായതാണ്. ഇത് എരുമേലിയിൽ നിന്ന് മുക്കൂട്ടുതറ, മുട്ടപ്പള്ളി, പാണപിലാവ്, കണമല വഴി 46 കിലോമീറ്റർ (28.6 മൈൽ) ദൂരമുള്ള ടാർ ചെയ്ത വഴിയാണ്.

ഈ പ്രദേശം നിലനിൽക്കുന്ന അക്ഷാംശവും രേഖാംശവും 9.4710933°N 76.7650384°E ആണ്. എരുമേലി പഞ്ചായത്ത് സ്ഥിതി ചെയ്യുന്നത് കാഞ്ഞിരപ്പള്ളി - പത്തനംതിട്ട പാതയിലാണ്. മണിമലയാർ എരുമേലിയ്ക്കു സമീപം കൊരട്ടി എന്ന സ്ഥലത്തുകൂടി ഒഴുകുന്നു. ഈ പ്രദേശത്തെത്തുമ്പോൾ ഇത് "കൊരട്ടിയാർ" എന്ന അപരനാമത്തിൽ അറിയപ്പെടുന്നു. ഹൈറേഞ്ചിൻറെ കവാടം എന്നറിയപ്പെടുന്ന മുണ്ടക്കയം, എരുമേലിയിൽ നിന്ന് 14 കിലോമീറ്റർ ദൂരത്തിലാണ് സ്ഥിതി ചെയ്യുന്നത്. ലോക മലയാളി അസോസിയേഷനും സർക്കാരും, കേരളത്തിൽ പുതുതായി നിർമ്മിക്കുവാനുദ്ദേശിക്കുന്ന വിമാനത്താവളത്തിനുവേണ്ടി മറ്റു രണ്ടു പ്രദേശങ്ങൾക്കൊപ്പം എരുമേലി ഗ്രാമത്തിനടുത്തുള്ള ചെറുവള്ളി എസ്റ്റേറ്റിനെയും പരിഗണിക്കുന്നു. ഈ നിർദ്ദേശം കേരള സർക്കാരിൻറെ സജീവ പരിഗണനയിലുള്ള വിഷയമാണ്. എരുമേലിയിൽ നിന്ന് 13 കിലോമീറ്റർ (8.1 മൈൽ) ദൂരത്തിലാണ് പത്തനം തിട്ട ജില്ലയിലെ വെച്ചൂച്ചിറയ്ക്കു സമീപം സ്ഥിതി ചെയ്യുന്ന നയനമനോഹരമായ " പെരുന്തേനരുവി" വെള്ളച്ചാട്ടം സ്ഥിതി ചെയ്യുന്നത്. 

2011 ലെ ഇന്ത്യൻ സർക്കാർ കനേഷുമാരി കണക്കുകൾ പ്രകാരം എരുമേലിയിലെ ജനസംഖ്യ 38,890 ആണ്. ഇതിൽ 21,199 പേർ പുരുഷ പ്രജകളും 22230 പേർ സ്ത്രീ ജനങ്ങളുമാണ്. ഇവടുത്തെ സാക്ഷരത പുരുഷന്മാരുടെയിടെയിൽ 97.53 ശതമാനവും സ്ത്രീകളുടെയിടെയിൽ 95.71 ശതമാനവുമാണ്. 

എരുമേലി പഞ്ചായത്ത് രൂപീകരിക്കപ്പെടുന്നത് 1953 ആഗസ്റ്റ് 15 ആം തീയതിയായിരുന്നു. 82.36 ചതുരശ്ര കിലോമിറ്റർ പ്രദേശത്തായി പരന്നുകിടക്കുന്ന ഈ പ്രദേശത്തിൻറെ 40% ഭാഗങ്ങൾ നിബിഢ വനങ്ങളാണ്. പഞ്ചായത്തിൻറെ വടക്കു ഭാഗത്തായി പാറത്തോട്, കാഞ്ഞിരപ്പള്ളി, മുണ്ടക്കയം പഞ്ചായത്തുകളും കിഴക്കും തെക്കും ഭാഗങ്ങളിൽ ചിറ്റാർ പഞ്ചായത്തും മണിമല, ചിറക്കടവ് പഞ്ചായത്തുകൾ പടിഞ്ഞാറുമായി അതിരിടുന്നു. ഭരണസൌകര്യാർത്ഥം പഞ്ചായത്ത് 22 വാർഡുകളായി വിഭജിക്കപ്പെട്ടിരിക്കുന്നു. 

ഈ പഞ്ചായത്തിലെ ഭൂരിപക്ഷം ജനങ്ങളും കാർഷികവൃത്തി ചെയ്യുന്നവരാണ്. മറ്റുള്ളവർ കച്ചവടെ ഉപജീവനമാർഗ്ഗമായി സ്വീകരിച്ചിരിക്കുന്നു. പഞ്ചായത്തിനു ചുറ്റുപാടുമായി റബ്ബർ തോട്ടങ്ങൾ വ്യാപിച്ചു കിടക്കുന്നു. മുമ്പ് ചെറിയൊരു ഗ്രാമമായിരുന്ന ഇവിടം ഇപ്പോൾ വികസനപ്രവർത്തനങ്ങളിലൂടെ പട്ടണമായി വളർന്നുകൊണ്ടിരിക്കുന്നു. 

ശബരിമലയിലേക്കുള്ള പ്രവേശന കവാടമായാണ് എരുമേലി അറിയപ്പെടുന്നത്.

എരുമേലി പഞ്ചായത്തിലെ ഒരു പ്രധാന ആഘോഷമാണ് "പേട്ടതുള്ളൽ" എന്നപേരിൽ അറിയപ്പെടുന്നത്. ഇത് മതപരമായ ഒരു ആഘോഷമാണ്. അയ്യപ്പ ഭഗവാൻ മഹിഷിയെ വധിച്ചതിൻറെ ഒാർമ്മപ്പെടുത്തലായാണ് ഈ ആഘോഷം കണക്കാക്കപ്പെടുന്നത്. മലയാളമാസം വൃശ്ചികത്തിലും ധനുവിലുമാണ് (ഡിസംബർ, ജനുവരി മാസങ്ങൾ) പേട്ടതള്ളൽ നടക്കാറുള്ളത്. 

ശബരിമല തീർത്ഥാടനത്തോടനുബന്ധിച്ച് വൃശ്ചിക-ധനു (ഡിസംബർ മുതൽ ജനുവരി വരെ) മാസങ്ങളിൽ നാദസ്വരങ്ങളുടെയും വാദ്യങ്ങളുടെയും അകമ്പടിയോടെ വ്രതമെടുക്കുന്ന അയ്യപ്പഭക്തന്മാർ നടത്തുന്ന തുള്ളലാണ് പേട്ടതുള്ളൽ എന്നപേരിൽ അറിയപ്പെടുന്നത്. അയ്യപ്പഭക്തന്മാർ (സ്ത്രീപുരുഷന്മാരും കുട്ടികളുമുൾപ്പെടെ) തങ്ങളുടെ ശരീരത്തിലാകമാനം ഭസ്മവും വിവിധ നിറങ്ങലിലുള്ള സിന്ദൂരവും അണിഞ്ഞ്, തലയിൽ ബലൂൺ (ഇക്കാലത്ത് ബലൂൺ നിരോധിക്കപ്പെട്ടിരിക്കുന്നു) കയ്യിൽ മരം കൊണ്ടുള്ള കത്തി, ഗദ എന്നിവയേന്തിയും കൈകളിൽ “തൂപ്പ്” എന്ന പേരിൽ അറിയപ്പെടുന്ന മരത്തിൻറെ ചവറുകളും രണ്ടു കന്നി അയ്യപ്പന്മാർ തോളുകളിലേന്തിയ 8 അടി നീളമുള്ള ‘വേട്ടക്കമ്പിൽ” മഹിഷിയുടെ ജഢത്തെ അനുസ്മരിപ്പിക്കും വിധം കെട്ടിത്തൂക്കിയ കറുത്ത കമ്പിളിപ്പുതപ്പിനുള്ളിൽ പച്ചക്കറികളും മറ്റും നിറച്ച് തൂക്കിയിട്ടാണ് തുള്ളൽ നട്ത്തുന്നത്. കന്നി അയ്യപ്പൻമാർ കൂടുതലുണ്ടെങ്കിൽ ഈ വിധം വേട്ടക്കമ്പുകൾ കൂടുതൽ ഉപയോഗിക്കുന്നു. അവർ ഈ സമയം “അയ്യപ്പത്തിന്തക്കത്തോം, സ്വാമി തിന്തക്കത്തോം” എന്ന ശരണമന്ത്രങ്ങൾ ഉഛരിക്കുന്നു. അതോടൊപ്പെം ശരക്കോൽ എന്നറിയപ്പെടുന്ന അമ്പിനെ അനുസ്മരിപ്പിക്കുന്ന ചെറു കോലുകളുമേന്തിയിട്ടുണ്ടാകും. ഈ ശരക്കോൽ അവസാനം സന്നിധാനത്തിനു സമീപമുള്ള ശരം കുത്തിയിലാണ് നിക്ഷേപിക്കേണ്ടത്. കന്നി അയ്യപ്പന്മാർ എരുമേലി വഴി മാത്രമേ ശബരിമലയിൽ പ്രവേശിക്കുവാൻ പാടുള്ളു എന്നാണ്. ഏതെങ്കിലും കാലത്ത് കന്നി അയ്യപ്പന്മാർ ഇല്ലാതെ വരുകയും കല്ലിടും കുന്നിൽ കല്ലുകൾ ഇടാതെ വരുകയും ചെയ്താൽ മഹിഷി ഉയിർത്തെഴുന്നേൽക്കുമെന്നാണ് വിശ്വസിക്കപ്പെടുന്നത്. പേട്ടതുള്ളൽ ആരംഭിക്കുന്നത് ടൌണിനു മദ്ധ്യത്തിലുള്ള ചെറിയ അമ്പലത്തിൽനിന്നാണ്. ഇത് തുടങ്ങുന്നതിനു മുമ്പായി വെറ്റില പാക്കിൻറെ അകമ്പടിയോടെ ഒരു നാണയം ഇരുമുടിക്കെട്ടിൽ നിക്ഷേപിച്ച് നമസ്ക്കരിക്കുന്നു. ഈ ഇരുമുടിക്കെട്ടിനെ “പുണ്യപാമച്ചുമട്” എന്നാണ് വിശേഷിപ്പിക്കുന്നത്. കോട്ടപ്പടിയിൽ നാളികേരം ഉരുട്ടി ചെറിയ അമ്പലത്തിൽ ദർശനം നടത്തി തുള്ളൽ ആരംഭിക്കുന്നു. ഒരോ സംഘത്തിലും പെരിയസ്വാമി എന്നറിയപ്പെടുന്ന ഒരു നായകൻ ഉണ്ടാകും. ഇദ്ദേഹത്തിന് തുള്ളൽ ആരംഭിക്കുന്നതിനു മുമ്പ് അനുയായികൾ പേട്ടപ്പണം കെട്ടേണ്ടതുണ്ട്. ചെറിയ അമ്പനത്തിൽ നിന്ന് തുള്ളൽ ആരംഭിക്കുന്ന ഭക്തന്മാർ അവിടെ നിന്ന് വാവർ പള്ളിയങ്ങണത്തിൽ പ്രവേശിച്ച് പള്ളിയ്ക്കു വലം വയ്ക്കുന്നു. അവിടെ കാണിക്കയിടുകയും പ്രസാദം വാങ്ങി ഇവിടെ നിന്ന് ഏകദേശം അര കിലോമീറ്റർ ദൂരത്തിലുള്ള വലിയമ്പലത്തിലേയ്ക്കു വാദ്യമേളങ്ങളോടെ പ്രവേശിക്കുന്ന ഇവർ കയ്യിലുള്ള ഇലയും കമ്പുകളും പോലെയുള്ള വസ്തുക്കൾ അവിടെ ഉപേക്ഷിക്കുകയും കുളിച്ചു ശുദ്ധിയായി വീണ്ടും ക്ഷേത്രവും വാവരു സ്വാമിയുടെ പള്ളിയും സന്ദർശിച്ച് കാൽ‌നടയായോ വാഹനമാർഗ്ഗമോ ശബരിമലയിലേയ്ക്കു തിരിക്കുന്നു. കാൽനടക്കാർ പേരൂർതോടു വഴി നിബിഢ വനത്തിലൂടെയാണ് പോകുന്നത്. പോകുന്ന വഴി അഴുത നദിയിൽ കുളിക്കുകയും അവിടെ നിന്നു മുങ്ങിയെടുക്കുന്ന കല്ല് യാത്രാ മദ്ധ്യോയുള്ള കല്ലിടുംകുന്നിലിട്ട് വണങ്ങുന്നു. ഇവിടെനിന്ന് കരിമല, നീലിമല എന്നിവ താണ്ടി ശബരിപീഠത്തിലെത്തി ശരം കുത്തിയിൽ ശരം അർപ്പിച്ച് പതിനെട്ടാം പടി കയറി ഹരിഹരസുതനെ ദർശിക്കുന്നു. പുതിയ പാതകൾ പണി പൂർത്തിയായതോടെ ഭൂരിപക്ഷം ആളുകളും വാഹനങ്ങളിലാണെത്തുന്നത്.

ഈ കാലത്തു തന്നെ വാവർ പള്ളി കേന്ദ്രീകരിച്ച് ചന്ദനക്കുട മഹോത്സവവും നടത്താറുണ്ട്. പണ്ടുകാലങ്ങളിൽ "നേർച്ചപ്പാറ ചന്ദനക്കുടം" എന്ന പേരിൽ ഒരു ആഘോഷം നടത്താറുണ്ടായിരുന്നുവെങ്കിലും കാലക്രമേണം അത് അന്യം നിന്നു പോകുകയും പാറ തന്നെ കയ്യേറ്റവും മറ്റുമായി അപ്രത്യക്ഷമാകുകയും ചെയ്തു. അക്കാലത്ത് ചന്ദനക്കുടത്തോടനുബന്ധിച്ച് വലിയ പാറയുടെ മുകളിലായി കലാപരിപാടികളും വെടിക്കെട്ടും നടത്തിയിരുന്നു.

പഞ്ചായത്തിലെ ആദ്യകാല വിദ്യാഭ്യാസ സ്ഥാപനങ്ങളാണ് സെൻറ് തോമസ് ഹൈസ്ക്കൂൾ, ദേവസ്വം ബോർഡ് ഹൈസ്കൂൾ, വാവർ മേമ്മോറിയൽ ഹൈസ്കൂൾ എന്നിവ. 60 വർഷങ്ങളിലേറെ പഴക്കമുള്ള, എരുമേലി ഫെറോന പള്ളിയുടെ ഉടമസ്ഥതയിലുള്ള സെൻറ് തോമസ് ഹൈസ്കൂളാണ് ഇവയിൽ ഏറ്റവും പഴക്കമുള്ളത്. ക്രസൻറ് പബ്ലിക് സ്കൂൾ, നിർമ്മല എന്നിവ എന്നിയും പ്രമുഖമാണ്. എരുമേലിയിൽ നിന്ന് രണ്ടു കിലോമീറ്റർ ദൂരത്തിൽ, മുക്കൂട്ടുതറയിലേയ്ക്കുള്ള പാതയിൽ സ്ഥിതി ചെയ്യുന്ന എം.ഇ.എസ് കോളജും ഷെർ മൌണ്ട് ആർട്സ് ആൻറ് കൊമേർസ് കോളജും വിദ്യാഭ്യാസ മേഖലയിൽ സ്തുത്യർഹമായ സേവനങ്ങൾ നൽകുന്നു. ഈ രണ്ടു കോളജുകളും മഹാത്മാഗാന്ധി സർവ്വകലാശാലയുമായി അഫിലിയേറ്റ് ചെയ്തിരിക്കുന്നു. മുക്കൂട്ടുതറയിലെ അസ്സീസി ഹോസ്പിറ്റൽ ആൻറ് നർസിംഗ് കോളജ്, കൂവപ്പള്ളിയിലെ അമൽജ്യോതി എൻജിനീയറിങ് കോളജ് എന്നിവ പഞ്ചായത്തിനു വളരെ സമീപസ്ഥമായ പ്രദേശങ്ങളിൽ നിലകൊള്ളുന്നു.

മുണ്ടക്കയം, കാഞ്ഞിരപ്പള്ളി, പൊൻകുന്നം, റാന്നി എന്നീ പട്ടണങ്ങളിലൂടെ എരുമേലി പഞ്ചായത്തിലേയ്ക്കു പ്രവേശിക്കാൻ സാധിക്കുന്നു. കോട്ടയം, എറണാകുളം എന്നീ പ്രദേശങ്ങളിൽ നിന്നും എത്തുന്നവർ പൊൻകുന്നത്ത് നിന്ന് നേരിട്ടോ, അല്ലെങ്കിൽ കാഞ്ഞിരപ്പള്ളി വഴിയോ ആണ് എരുമേലിയിൽ എത്തിച്ചേരുന്നത്. ഹൈറേഞ്ചിൽ നിന്നുള്ളവർ പ്രധാനമായും ഉപയോഗിക്കുന്നത് മുണ്ടക്കയം-എരുമേലി സംസ്ഥാന പാതയാണ്. തലസ്ഥാനമായ തിരുവനന്തപുരത്തേയ്ക്കു പോകുവാൻ റാന്നി വഴിയാണ് പോകേണ്ടത്. NH 183 ദേശീയ പാത എരുമേലിയക്ക് 10 കിലോമീറ്റർ സമീപത്തു കൂടി ഇരുപത്താറാം മൈലിലൂടെയാണ് കടന്നു പോകുന്നത്. 

ഏറ്റവും സമീപസ്ഥമായ റെയൽവേ സ്റ്റേഷനുകൾ, കോട്ടയം, ചെങ്ങന്നൂർ, ചങ്ങനാശേരി, തിരുവല്ല റെയിൽവേസ്റ്റേഷനുകളാണ്. പ്രഖ്യാപിക്കപ്പെട്ട ശബരി റെയിൽപാത കടന്നു പോകേണ്ടതു എരുമേലി പഞ്ചായത്തിലൂടെയാണ്. 

കൊച്ചിൻ അന്താരാഷ്ട്ര വിമാനത്താവളമാണ് (119 km) ഏറ്റവുമടുത്ത വിമാനത്താവളം. തിരുവനന്തപുരം വിമാനത്താവളം 140 കിലോമീറ്റർ അകലെയായി സ്ഥിതി ചെയ്യുന്നു. 

ശബരിമല തീർത്ഥാടകരുടെയും സമീപ ജില്ലകളുടെയും സൌകര്യാർത്ഥം മറ്റു മൂന്നു സ്ഥലങ്ങൾ പരിഗണിച്ചതിനൊപ്പം കേരള സർക്കാരിന് അവകാശപ്പെട്ട ചെറുവള്ളി എസ്റ്റേറ്റിൽ ഒരു എയർപോർട്ട് നിർമ്മിക്കുവാനുള്ള സന്നദ്ധത കേന്ദ്രസർക്കാരും സംസ്ഥാന സർക്കാരും അറിയിച്ചിരുന്നു. ഈ സ്ഥലം സർക്കാർ വകയാണെന്നു കോടതി വിധിച്ചിരുന്നുവെങ്കിലും തർക്കങ്ങൾ വീണ്ടും കോടതിയിലും പുറത്തുമായി നടന്നകൊണ്ടിരിക്കുന്നു. ഒരു വലിയ മേഖലയിൽ വ്യവസായരഹിതമായതും അംബരചുംബികളും മറ്റും ഒഴിവാക്കിയുള്ളതുമായ ഒരു ഗ്രീൻഫീൽഡ് എയർപോർട്ടാണ് ഇവിടെ വിഭാവന ചെയ്യുന്നത്. 




എരുമേലി ഗ്രാമത്തിലെ കാലാവസ്ഥ കോപ്പൻ ( ) ആയി തരം തിരിച്ചിരിക്കുന്നു. വർഷം മുഴുവൻ ആർദ്രമായ കാലാവസ്ഥയാണിവിടെ. വാർഷിക താപനില 31 °C ആണ്. ഏറ്റവും ചൂടു കൂടിയ മാസങ്ങൾ മാർച്ച് മുതൽ ഏപ്രിൽ വരെയാണ്. മെയ് മുതൽ ആഗസ്റ്റ് മാസം വരെയുള്ള കാലയളവിൽ എത്തിച്ചേരുന്ന മൺസൂൺ കൂടിയ അളവിൽ മഴയെ പ്രദാനം ചെയ്യുന്നു. ഈ മേഖലയിലെ വാർഷിക പാതം 2620 മില്ലീമീറ്റർ ആണ്. ഡിസംബർ മുതൽ ഫെബ്രുവരി വരെയുള്ള മാസങ്ങളിൽ ശൈത്യം ആരംഭിക്കുന്നു.


</doc>
<doc id="360448" url="https://ml.wikipedia.org/wiki?curid=360448" title="പാദമുദ്ര">
പാദമുദ്ര

ആർ. സുകുമാരൻ സംവിധാനം ചെയ്ത ആദ്യചലച്ചിത്രമാണ് പാദമുദ്ര. മോഹൻലാൽ ,നെടുമുടി വേണു ,സീമ ,ഉർവ്വശി ,രോഹിണി തുടങ്ങിയ അഭിനേതാക്കളാണ് പ്രധാന കഥാപാത്രങ്ങളെ അവതരിപ്പിച്ചത്.

മാതുപ്പണ്ടാരം, കുട്ടപ്പൻ എന്നീ രണ്ട് കഥാപാത്രങ്ങളെ അവതരിപ്പിച്ച മോഹൻലാലിന് ഈ ചിത്രത്തിലെ അഭിനയത്തിന് 1988-ലെ ഏറ്റവും മികച്ച നടനുള്ള ഫിലിം ഫെയർ അവാർഡ് ലഭിച്ചു. 
നിരൂപകപ്രശംസയും വാണിജ്യവിജയവും നേടിയ ഒരു ചലചിത്രമായിരുന്നു ഇത്.


</doc>
<doc id="360451" url="https://ml.wikipedia.org/wiki?curid=360451" title="കണ്ടൻറ് മാനേജ്മെൻറ് സിസ്റ്റം">
കണ്ടൻറ് മാനേജ്മെൻറ് സിസ്റ്റം

കണ്ടെൻറ് മാനേജ്മെന്റ് സിസ്റ്റം സോഫ്റ്റവെയർ ഒരു വെബ്സൈറ്റ് സൃഷ്ടിക്കാനും പരിപാലിക്കാനും സഹായിക്കുന്നു. ഒരു നല്ല കണ്ടൻറ് മാനേജ്മെൻറ് സിസ്റ്റം ഉപയോഗിച്ച് വെബ്സൈറ്റിൽ ഒരു പ്രോഗ്രാമരുടെ സഹായം ഇല്ലാതെ തന്നെ മാറ്റങ്ങൾ വരുത്താൻ കഴിയും.

പ്രമുഖമായ കണ്ടൻറ് മാനേജ്മെൻറ് സിസ്റ്റം സോഫ്റ്റവെയർകൾ വേർ‍ഡ്പ്രസ്സ്,ജൂംല,‍ഡ്രുപാൽ എന്നിവ PHP പ്രോഗ്രാം ലാംഗ്വേജിലാണ് പ്രവർത്തിക്കുന്നത്. എല്ലാ കണ്ടൻറ് മാനേജ്മെൻറ് സോഫ്റ്റ്വേയറുക‍ളം ഒരു ‍ഡാറ്റാബേസ് നിയന്ത്രണത്തിലാണ് പ്രവർത്തിക്കുന്നത്.

</doc>
<doc id="360457" url="https://ml.wikipedia.org/wiki?curid=360457" title="പാലക്ക്">
പാലക്ക്

പോഷകസമ്പന്നമായ ഇലക്കറി വിളയാണ്‌ പാലക്ക്‌ അഥവാ ഇന്ത്യൻ സ്‌പിനാച്ച്‌. താരതമ്യേന തണുത്ത കാലാവസ്‌ഥയിൽ വളരുന്ന ശീതകാല പച്ചക്കറിവിളയാണ്‌ പാലക്ക്‌. ഉത്തരേന്ത്യക്കാരുടെ ഭക്ഷണത്തിലെ അവിഭാജ്യഘടകമാണ്‌ ഈ ഇലക്കറി

ഇളംതണ്ടുകൾക്കും മൃദുവായ പച്ചയിലകൾക്കും വേണ്ടിയാണ്‌ പാലക്കിന്റെ കൃഷി. മാംസളവും ഹരിതാഭവുമായ ഇലകൾ സലാഡുകളിൽ പച്ചയായി ചേർത്തോ വേവിച്ചു പാചകം ചെയ്‌തോ ഭക്ഷിക്കാം. പനീർ, ഉരുളകിഴങ്ങ്‌, കോളിഫ്‌ളർ, കോഴിയിറച്ചി, തുടങ്ങിയവകൊണ്ടുണ്ടാക്കുന്ന ഭക്ഷണവിഭവങ്ങളിൽ രുചി കൂട്ടുന്ന ചേരുവയായും പാലക്ക്‌ ഉപയോഗിക്കാം.
ഏറ്റവും പോഷകസമ്പന്നമായ ഇലക്കറി വിളകളുടെ മുൻനിരയിലാണ്‌ പാലക്കിന്റെ സ്‌ഥാനം. ശരീരഭാരം കുറക്കുന്നതിനും പ്രമേഹം നിയന്ത്രിക്കുന്നതിനും സ്‌ഥിരഭക്ഷണം സഹായിക്കും. പ്രമേഹരോഗം കൊണ്ടു ശരീരത്തിനു സംഭവിച്ചേക്കാവുന്ന സങ്കീർണതകളെ പാലക്കു തടയും. ഉയർന്ന അളവിൽ പൊട്ടാസ്യം അടങ്ങിയിരിക്കുന്നതിനാൽ രക്‌തസമ്മർദ്ദത്തെയും കറക്കും. ഹൃദയത്തിന്റെ സംരക്ഷണത്തിനും പാലക്കു സ്‌ഥിരമായി ഭക്ഷണത്തിൽ ഉൾപ്പെടുത്തുന്നത്‌ ഉത്തമമാണ്‌. ഉയർന്നതോതിൽ നാരുകൾ അടങ്ങിയ ഇലക്കറിയാണ്‌ പാലക്ക്‌. വൈറ്റമിൻ എ, വൈറ്റമിൻ കെ, വൈറ്റമിൻ ബി, മഗ്നീഷ്യം, കോപ്പർ, സിങ്ക്‌, ഫോസ്‌ഫറസ്‌, തുടങ്ങിയ പോഷകങ്ങളുടെ കലവറയാണ്‌ പാലക്ക്‌.

ഈ ഇലക്കറിവിളയുടെ ഉഷ്‌ണമേഖലാ ഇനങ്ങൾ നാട്ടിൻ പുറങ്ങളിലും വിജയകരമായി കൃഷിചെയ്യാമെന്നു കേരള കാർഷിക സർവകലാശാലയുടെ വെള്ളാനിക്കര ഹോർട്ടികൾച്ചർ കോളജിലെ പച്ചക്കറി കൃഷി വിഭാഗത്തിൽ നടത്തിയ പരീക്ഷണങ്ങൾ തെളിയിക്കുന്നു. സെപ്‌റ്റംബർ മുതൽ മാർച്ചു വരെ മാസങ്ങളിൽ നാട്ടിലെ അടുക്കളതോട്ടങ്ങളിലും മട്ടുപാവുകളിലും വീട്ടുവളപ്പുകളിലെ ഗ്രോബാഗുകളിലുമെല്ലാം പാലക്കു വളർത്തിയെടുക്കാം. ചീരയെക്കാളും എളുപ്പത്തിൽ കൃഷിചെയ്യാവുന്ന ഇലക്കറിയാണ്‌ പാലക്ക്‌. ഊട്ടിപോലെ തണുത്ത കാലാവസ്‌ഥയുള്ള മലമ്പ്രദേശങ്ങളിൽ കൃഷിചെയ്യുന്നുണ്ടെങ്കിലും ദക്ഷിണേന്ത്യയിൽ ഇതിനു പ്രചാരം കുറവാണ്‌. കൊടുംചൂടുള്ള കാലാവസ്‌ഥ പാലക്കിന്റെ വളർച്ചക്കു ഹാനികരമാണ്‌. തണുപ്പുള്ള മലമ്പ്രദേശങ്ങളിൽ ഇത്‌ ആണ്ടു മുഴുവൻ കൃഷിചെയ്യാം. നാട്ടിലെ കാലാവസ്‌ഥയിൽ മറ്റു പ്രദേശങ്ങളിൽ സെപ്‌തംബർ മുതൽ മാർച്ചു വരെയുള്ള മാസങ്ങളിൽ കൃഷിചെയ്യാം. ഓൾ ഗ്രീൻ, ഹരിതശോഭ തുടങ്ങിയ ഇനങ്ങൾ കേരളത്തിൽ കൃഷി ചെയ്യാൻ യോജിച്ച ഇനങ്ങളാണ്‌. ഓൾ ഗ്രീൻ ഗ്രീൻഹൗസുകളിൽ ആണ്ടുമുഴുവൻ കൃഷിചെയ്യാം.

വിത്തു പാകി മുളപ്പിച്ചാണ്‌ പാലക്ക്‌ കൃഷി ചെയ്യുന്നത്‌. ട്രേകളിലോ പ്ലാസ്‌റ്റിക്‌ ചട്ടികളിലോ ഗ്രോബാഗുകളിലോ വളർത്താം. ആഴത്തിൽ പോകാനും വേരുകളുള്ളതിനാൽ എവിടെയും ഇത്‌ ആയാസഹരിതമായി വളർത്താം. ഭാഗികമായ തണലിലോ നല്ല സൂര്യപ്രകാശത്തിലോ കൃഷി ചെയ്യാം. നല്ല വളക്കൂറുള്ള മണൽ കലർന്ന പശിമരാശി മണ്ണാണ്‌ കൃഷിക്കു അനുയോജ്യം. മണ്ണിന്‌ നല്ല നീർവാർച്ചയുണ്ടായിരിക്കണം. തുടർച്ചയായി നനച്ചുകൊടുത്താൽ വളർച്ചയുണ്ടാകും. ചട്ടികളിലോ ഗ്രോബാഗുകളിലോ വളർത്തുകയാണെങ്കിൽ മണ്ണ്‌, മണൽ, കമ്പോസ്‌റ്റ്, കൊക്കോപീറ്റ്‌, എന്നിവ തുല്യഅളവിൽ നിറക്കുക. വിത്തു നന്നായി മുളക്കുന്നതിന്‌ ഒരു രാത്രി മുഴുവനും വെള്ളത്തിൽ മുക്കിവെക്കണം. 

വെള്ളത്തിൽ ലയിക്കുന്ന 19:19:19 എൻ.പി.കെ. മിശ്രിതം രണ്ടു മുതൽ അഞ്ചുഗ്രാം വരെ ഒരുലിറ്റർ വെള്ളത്തിൽ ലയിപ്പിച്ചു ആഴ്‌ചയിൽ ഒരിക്കൽ ചെടികൾക്കു തളിച്ചുകൊടുക്കണം. ജൈവവളം മാത്രം നൽകിയും പാലക്കു കൃഷിചെയ്യാം. ജൈവവളമാണ്‌ നൽകുന്നതെങ്കിൽ അടിവളമായി എല്ലുപൊടിയും മേൽവളമായി വേപ്പിൻ പിണ്ണാക്ക്‌, കടല പിണ്ണാക്ക്‌ എന്നിവയും ചേർത്തു കൊടുക്കണം. ഓരോ വിളവെടുപ്പിനു ശേഷവും ചാണകം കലക്കിയവെള്ളം ഒഴിച്ചുകൊടുത്താൽ വിളവുകൂടും. വിളവെടുത്തതിനുശേഷം രാസവളങ്ങളോ, ജൈവവളങ്ങളോ ചേർത്തുകൊടുക്കണം. രണ്ട്‌, മൂന്ന്‌ ആഴ്‌ചകൾക്കുള്ളിൽ വിളവെടുക്കാം. 
സ്യൂഡോമോണാസ്‌ ലായനി രണ്ടാഴ്‌ചയിൽ ഒരിക്കൽ തളിച്ചുകൊടുത്താൽ രോഗബാധനിയന്ത്രിക്കാം.
വിത്തു നട്ട്‌ ഒരു മാസത്തിനുള്ളിൽ ആദ്യവിളവെടുപ്പു നടത്താം. തറനിരപ്പിൽ നിന്നും അഞ്ചു സെന്റിമീറ്റർ ഉയരത്തിൽ മൂർച്ചയുള്ള കത്തികൊണ്ട്‌ തണ്ടോടെ മുറിച്ചെടുക്കണം. വിളവെടുപ്പിനുശേഷം ഒരു ദിവസത്തിലധികം പുറത്തുവെച്ചിരുന്നാൽ ഇലകൾ കേടായിപ്പോകും.
'ആവശ്യമുള്ള സാധനങ്ങൾ:'
പാലക്ക് ചീര :- ചെറുതായി അരിഞ്ഞത് :- 2കപ്പ്‌, പരിപ്പ് :- 1കപ്പ്‌, സവാള :- ചെറുതായി അരിഞ്ഞത് :- 1, ഇഞ്ചി ചെറുതായി അരിഞ്ഞത് :-2സ്പൂൺ, വെളുത്തുള്ളി ചെറുതായി അരിഞ്ഞത് :-1 സ്പൂൺ, മഞ്ഞൾ പൊടി - 1/2 ടീ സ്പൂൺ, ഗരം മസാല പൊടി - 1/2 ടീ സ്പൂൺ, പച്ചമുളക് - 4 എണ്ണം, ജീരകം ചതച്ചത് - 1 ടീ സ്പൂൺ, എണ്ണ - 2 ടീ സ്പൂൺ, ഉപ്പു് - ആവശ്യത്തിനു്.

പരിപ്പ് ഉള്ളിയും ഇഞ്ചിയും വെളുത്തുള്ളിയും ചേർത്ത് നന്നായി വേവിക്കുക (പ്രഷർ കുക്കറിൽ മതി ) . ഇത് നന്നായി ഉടയ്ക്കുക .എണ്ണ ചൂടാക്കി പൊടികൾ ചെറുതായി മൂപ്പിക്കുക. ഇതിൽ പാലക്കും ഉപ്പും പച്ചമുളകും ചേർത്ത് നന്നായി ഇളക്കി അഞ്ചു മിനുട്ട് മൂടി വച്ചു വേവിക്കുക. ഇനി ഉടച്ചു വച്ച പരിപ്പ് ചേർത്തിളക്കി അടുപ്പിൽ നിന്നും വാങ്ങി ചപ്പാത്തിയുടെ കൂടെ കഴിക്കാം.
'ആവശ്യമുള്ള സാധനങ്ങൾ:'
പാലക്ക് - ഏകദേശം അരക്കിലോയുടെ കെട്ട്, പനീർ - ഏകദേശം അര കിലോ, പച്ചമുളക് - 5-6 (ആവശ്യത്തിന്), അണ്ടിപ്പരിപ്പ് - 15-20 എണ്ണം, തക്കാളി വലുത് - 1, സവാള - ഒന്നര(വലുത്), ഇഞ്ചി-വെളുത്തുള്ളി പേസ്റ്റ് - , ഒരു വലിയ സ്പൂൺ, ഗരം മസാല - 2 സ്പൂൺ, മല്ലിപ്പൊടി - ഒരു സ്പൂൺ, ,ജീരകം - ഒരു സ്പൂൺ, ഉലുവയില ഉണക്കിയത്(കസൂരി മേത്തി എന്ന പേരിൽ സൂപ്പർ മാർക്കറ്റുകളിൽ കിട്ടും) - കുറച്ച്, , മല്ലിയില, പാകത്തിന് ഉപ്പ്, , പാചകയെണ്ണ (വെളിച്ചെണ്ണ ഈ കറിക്ക് നല്ലതല്ല), ഒരു സ്പൂൺ വെണ്ണ.
ഉണ്ടാക്കുന്ന വിധം: പാലക്ക് ഇലകൾ നന്നായി കഴുകിയശേഷം (അരിയാതെ)തിളച്ചവെള്ളത്തിലിട്ട് അഞ്ചു മിനിട്ട് അടച്ചുവയ്ക്കുക. അപ്പോഴേക്കും ഇലകൾ വാടിക്കുഴഞ്ഞിട്ടുണ്ടാവും. ഇത് പച്ചമുളകും ചേർത്ത് മിക്സിയിട്ട് നന്നായി അരച്ചെടുക്കുക. വെള്ളം ചേർക്കേണ്ട. പച്ചമുളക് ആവശ്യത്തിന് ചേർക്കുക. അരച്ചശേഷം അരപ്പിന് ആവശ്യത്തിന് എരിവില്ലേ എന്നു നോക്കുക. (ഓർക്കുക: ഇനി നമ്മൾ ഈ കറിയിൽ വേറെ എരിവൊന്നും ചേർക്കുന്നില്ല). ഇനി ഒരു നോൺ സ്റ്റിക്ക് പാനിൽ സ്വല്പം എണ്ണയൊഴിച്ച് പനീർ കഷ്ണങ്ങളിട്ട് ഇളക്കുക. ഇടയ്ക്കിടെ തിരിച്ചും മറിച്ചുമിട്ട് ഒരു ഇളം ബ്രൗൺ നിറമാവുമ്പോൾ കോരി മാറ്റുക. തീ കൂട്ടി വച്ചാൽ പനീർ പെട്ടെന്നു കരിഞ്ഞുപോകും. ഇനി, ഇതേ എണ്ണയിൽ കശുവണ്ടിപ്പരിപ്പ് ഇട്ട് വറുത്തു മാറ്റിവയ്ക്കുക. അതിനുശേഷം ജീരകമിട്ട് പൊട്ടുമ്പോൾ സവാള അരിഞ്ഞതും ഇഞ്ചി-വെളുത്തുള്ളി പേസ്റ്റും ചേർത്ത് വഴറ്റുക. കുറച്ച് മല്ലിയിലയും ചേർക്കാം. ഇതിലേക്ക് തക്കാളി കഷ്ണങ്ങൾ ഇട്ട് ഇളക്കുക. തക്കാളി നന്നായി ഉടഞ്ഞുയോജിച്ചാൽ ഗരം മസാലയും മല്ലിപ്പൊടിയും ചേർക്കാം. എല്ലാം കൂടി യോജിച്ചു കഴിഞ്ഞാൽ വാങ്ങാം. വഴറ്റി വച്ചിരിക്കുന്ന മിശ്രിതവും അണ്ടിപ്പരിപ്പ് വറുത്തതും കൂടി നന്നായി അരച്ചെടുക്കുക. ഇനി ഒരു ചീനച്ചട്ടി അടുപ്പത്തു വച്ച് അതിലേക്ക് അരപ്പും, പാലക്കും, പാകത്തിന് ഉപ്പും ചേർത്ത് നന്നായി ഇളക്കി യോജിപ്പിക്കുക. ഇതിലേക്ക് പനീർ കഷ്ണങ്ങൾ ചേർക്കുക. ഈ കറി കുറച്ചു കട്ടിയായിട്ടാണ് ഇരിക്കേണ്ടത്. അയവ് പോരെങ്കിൽ വെള്ളം ചേർക്കരുത്. പകരം കുറച്ചു പാൽ വേണമെങ്കിൽ ചേർക്കാം. ഒന്നു തിളച്ചാൽ വാങ്ങാം. അധികം തിളപ്പിച്ചാൽ പാലക്കിന്റെ പച്ചനിറം നഷ്ടപ്പെടും. വാങ്ങുന്നതിനുതൊട്ടുമുമ്പ് കുറച്ചു മല്ലിയില അരിഞ്ഞതും ഉലുവയിലയും ഒരു സ്പൂൺ വെണ്ണയും ചേർക്കുക. പാലക്ക് പനീർ റെഡി! ചൂടോടെ ചപ്പാത്തിയുടെ കൂടെ കഴിക്കാം.

https://www.krishipadam.com/indian-spinach-cultivation-videos/


</doc>
<doc id="360463" url="https://ml.wikipedia.org/wiki?curid=360463" title="ക്യാരി അണ്ടർവുഡ്">
ക്യാരി അണ്ടർവുഡ്

ഒരു അമേരിക്കൻ ഗായികയും, ഗാനരചയിതാവും, അഭിനേത്രിയുമാണ് ക്യാരി മാരി അണ്ടർവുഡ് (ജനനം മാർച്ച് 10, 1983)2005-ലെ അമേരിക്കൻ ഐഡലിലിൽ വിജയി ആയതോടെയാണിവർ ശ്രദ്ധേയയാവുന്നത്. അന്നു മുതൽ ഏറ്റവും അധികം വിജയിച്ചിട്ടുള്ള കലാകാരികളിൽ ഒരാളായ അണ്ടർവുഡ് എക്കാലഞ്ഞയും മികച്ച കൺട്രി ഗായികമാരിൽ ഒരാളാണ്.ഏഴ് ഗ്രാമി പുരസ്കാരം,17 "ബിൽബോർഡ്" സംഗീത പുരസ്കാരം, 12 അക്കാദമി ഓഫ് കൺട്രി സംഗീത പുരസ്കാരം 11 അമേരിക്കൻ സംഗീത പുരസ്കാരം, ഒരു ഗിന്നസ് പുസ്തകം അടക്കം നിരവധി പുരസ്കാരങ്ങൾ നേടിയിട്ടുണ്ട്.

ടൈം വാരിക ലോകത്തിലെ 100 സ്വാധീന ശക്തികളിലൊരാളായി ക്യാരി അണ്ടർവുഡിനെ തിരഞ്ഞെടുത്തിട്ടുണ്ട്.


</doc>
<doc id="360480" url="https://ml.wikipedia.org/wiki?curid=360480" title="ബടൂമി">
ബടൂമി

ജോർജ്ജിയയിലെ ഏറ്റവും വലിയ രണ്ടാമത്തെ നഗരമാണ് ബടൂമി(ബറ്റൂമി)- Batumi (Georgian: ბათუმი [bɑtʰumi]) 
ജോർജ്ജിയയുടെ തെക്കുപടിഞ്ഞാറായി ഒഴുകുന്ന കരിങ്കടലിന്റെ തീരത്താണ് ഈ നഗരം സ്ഥിതിചെയ്യുന്നത്. 
ലെസ്സർ കോക്കസസ് പർവ്വത നിരയുടെ താഴ്‌വരയിലുള്ള കുന്നിന്റെ സമീപത്തുള്ള മിതോഷ്ണ മേഖലാ പ്രദേശത്താണ് ഈ നഗരം. 
ബറ്റൂമി അതിന്റെ വ്യത്യസ്തമായ കാലാവസ്ഥ കാരണം ഏറെ തിരക്കേറിയ പ്രസിദ്ധമായ ഒരു വിനോദ സഞ്ചാര കേന്ദ്രമാണ്.
ഇളം ചൂടുള്ള സമയത്താണ് ഇവിടത്തെ തീര പ്രദേശങ്ങളിൽ ഏറെ ജനത്തിരക്ക് അനുഭവപ്പെടുന്നത്. ശൈത്യകാലത്ത് ഈ പ്രദേശം പൂർണമായും മഞ്ഞിൽ പൊതിഞ്ഞ അവസ്ഥയിലായിരിക്കും.
ബടൂമിയിലെ സമ്പദ്ഘടനയുടെ മുഖ്യപങ്കും ടൂറിസവും ചൂതാട്ടവുമാണ്. എന്നാൽ ഈ പട്ടണം പ്രധാന തുറമുഖ നഗരം കൂടിയാണ്. കപ്പൽ നിർമ്മാണം, ഭക്ഷ്യ സംസ്‌കരണം എന്നീ വ്യവസായങ്ങളും ഇവിടെയുണ്ട്. 
2010 മുതൽ, ബടൂമിയിൽ ആധുനിക രീതിയിലുള്ള വൻ കെട്ടിടങ്ങൾ നിർമ്മിച്ചു. അതുപോലെ, 19ആം നൂറ്റാണ്ടിലെ പഴയ പട്ടണത്തിലെ വൻ സൗധങ്ങൾ പുനസ്ഥാപിക്കുകയും ചെയ്തു.
കോൾശിസ് സാമ്രാജ്യ കാലത്ത് ബത്തൂസ് - ബാത്തിസ് (Bathus / Bathys) എന്ന പേരിലായിരുന്നു ഈ പ്രദേശം അറിയപ്പെട്ടിരുന്നത്. പുരാതന ഗ്രീക്ക് കോളനിയുടെ ഭാഗമായിരുന്നു ഈ പ്രദേശം. പുരാതന ഗ്രീക്ക് പദമായ βαθύς λιμεν bathus limen / βαθύς λιμήν bathys limin ൽ നിന്നാണ് ഇത് ഉത്ഭവിച്ചത്. ("deep harbor" )ആഴമുള്ള തുറമുഖം എന്നാണ് ഈ പദത്തിന്റെ അർത്ഥം.
ഏഡി 117 മുതൽ 138 വരെ റോമാചക്രവർത്തിയായിരുന്ന ഹാഡ്രിയൻ ഭരണ കാലത്ത് സുരക്ഷിതമായ ഒരു റോമൻ തുറമുഖമായിരുന്നു ഈ പ്രദേശം.
പത്താം നൂറ്റാണ്ടോട് അടുത്ത സമയത്താണ് ഈ പ്രദേശം ജോർജ്ജിയ കിങ്ഡത്തിന്റെ ഭാഗമാകുന്നത്.


</doc>
<doc id="360500" url="https://ml.wikipedia.org/wiki?curid=360500" title="ഉവൈസുൽ ഖർനി">
ഉവൈസുൽ ഖർനി

മുഹമ്മദ് നബിയുടെ കാലത്തു യമനിൽ ജീവിച്ചിരുന്ന മുസ്ലിം ആധ്യാത്മികാചാര്യനായിരുന്നു ഉവൈസുൽ ഖർനി എന്ന് വിശ്വസിക്കപ്പെടുന്നു. അദ്ദേഹത്തിന്റെ പൂര്ണ്ണ നാമം "അബൂ അംറ് ഉവൈസ് ബ്നു ആമിറ് ബ്നി ജുസ്അ് ബ്നി മാലിക അല്ഖറനി അല്മുറാദി അല്യമാനി". അദ്ദേഹം പ്രവാചകാനുചരനായ സ്വഹാബിയാണെന്നഭിപ്രായമുണ്ടെങ്കിലും മുഹമ്മദ് നബിയുമായ് കൂടിക്കാഴ്ച്ച നടക്കാത്തതിനാൽ ഒന്നാം തലമുറയായ താബി ആണെന്നതാണ് പ്രബലമായ നിരീക്ഷണം. 

അക്കാലത്തെ മുസ്ലിം പുണ്യ പുരുഷനായ ഔലിയ്യ ആന്നെന്ന കാര്യമൊഴിച്ചു നിർത്തിയാൽ ഇദ്ദേഹത്തിന്റെ ജനന മരണങ്ങലടക്കം ജീവ ചരിത്രത്തിൽ ഭൂരിഭാഗവും ഇന്നും അജ്ഞാതമാണ് . നബി വചനങ്ങളിലും ഖലീഫ ചരിത്രങ്ങളിലും കാണുന്ന അൽപ്പം വിവരണങ്ങൾ മാത്രമാണ് ഇദ്ദേഹത്തെ കുറിച്ച് ലഭ്യമായിട്ടുള്ളത് 

യമനിലെ ഖർനിയിൽ മുറാദ് ഗോത്രത്തിലായിരുന്നു ഉവൈസിന്റെ ജനനം . വൃദ്ധയായ മാതാവിനെ പരിചരിക്കുകയും അവരുടെ മരണ ശേഷം പർവ്വത മുകളിൽ ഏകാന്ത വാസം അനുഷ്ഠിക്കുകയും ചെയ്തുവെന്നാണ് വിവരണങ്ങളിൽ കാണുന്നത് . പരുപരുത്ത ഒരു രോമ കുപ്പായവും ഒരു തട്ടവും അല്ലാതെ മറ്റൊന്നും ഉണ്ടായിരുന്നില്ലെന്നും. ദിവസത്തിലധികവും വ്രതം അനുഷ്ഠിക്കുകയും രാത്രി ഉറങ്ങാതെ ആരാധനകളിൽ മുഴുകുകയും ചെയ്യുന്ന പ്രകൃതമായിരുന്നുവെന്നും കരുതുന്നു . ജനങ്ങളുമായി യാതൊരു വിധത്തിലുള്ള ഇടപെടലുകളും നടത്തിയിരുന്നില്ല . ഉന്മാദാവസ്ഥയിൽ ഇടയ്ക്കിടെ അലറി വിളിക്കാറുണ്ടായിരുന്നതിനാൽ പൊതു ജനം അദ്ദേഹത്തെ ഭ്രാന്തനെന്നു മുദ്രകുത്തുകയും ഉപദ്രവിക്കുകയും ചെയ്തിരുന്നു.

മുഹമ്മദ് നബി ശിഷ്യരായ അലിയോടും ഉമറിനോടും ഉവൈസുൽ ഖർനിയെ പറ്റി പറയുന്നതോടു കൂടിയാണ് ഇദ്ദേഹം ചരിത്രത്തിൽ ഇടം പിടിക്കുന്നത് . ഉവൈസ് പുണ്യാആത്മാവാണെന്നും അയാളെ നിങ്ങൾ കണ്ടുമുട്ടിയാൽ നിങ്ങളുടെ നന്മക്കു വേണ്ടി പ്രാർത്ഥിപ്പിക്കണമെന്നും നബി ശിഷ്യരെ ഓർമ്മിപ്പിച്ചു. അത് പ്രകാരം ഉമറും അലിയും ഉവൈസിനെ കാണാൻ വരുകയും പ്രാർത്ഥിപ്പിക്കുകയും ചെയ്തു . ഈ സംഭവം അറിഞ്ഞ ജനങ്ങള് അദ്ദേഹം പുണ്യാആത്മാവാണെന്നു മനസ്സിലാക്കി പരിഗണ നല്കാന് തുടങ്ങിയപ്പോള് ഉവൈസ് ആ പ്രദേശം ഉപേക്ഷിച്ചു മറ്റെവിടേക്കോ പാലായനം ചെയ്യുകയാണുണ്ടായത് . അലിയുടെ കാലത്തു സ്വിഫ്ഫീന് യുദ്ധത്തില് അദ്ദേഹം രക്ത സാക്ഷിയായി എന്നാണ് പ്രബലമായ അഭിപ്രായം. അതല്ല അസര്ബൈജാനിലെ ഒരു യുദ്ധത്തിലാണദ്ദേഹം മരണപ്പെടട്ടതെന്നും അഭിപ്രായമുണ്ട്.ഉവൈസി ത്വരീഖത്ത്‌ എന്നപേരിലുള്ള സൂഫി ധാര ആദ്യകാല സൂഫികൾക്കിടയിൽ പ്രചാരം നേടിയ ത്വരീഖത്തായിരുന്നു

(യാ അലി, യാ ഉമർ) ഉവൈസ് എന്ന വ്യക്തി അത്യുത്തമനാണ് . അദ്ദേഹത്തിനു വെള്ളപ്പാണ്ടുണ്ടായിരുന്നു. ദൈവത്തോട് പ്രാർഥിച്ചു പൊക്കിളിന്റെയവിടെ ഒരു നാണയ വലിപ്പത്തില് ഒഴികെ ബാക്കിയെല്ലാം സുഖപ്പെട്ടു. അദ്ദഹത്തിനു യമനില് തന്റെ ഉമ്മയല്ലാതെ മറ്റൊന്നുമില്ല. അദ്ദേഹത്തെ കണ്ടാല് നിങ്ങള് പ്രാര്ത്ഥിക്കാന് അപേക്ഷിക്കണം. അദ്ദേഹം പ്രാര്ത്ഥിക്കുന്നതായിരിക്കും.” മുഹമ്മദ് നബി.

എന്റെ സമൂഹത്തിലെ ഒരാളുടെ ശുപാർശ മൂലം ബനൂ തമീം ഗോത്രത്തിലുള്ളവരേക്കാളും ജനങ്ങള് സ്വര്ഗത്തില് പ്രവേശിക്കുക തന്നെ ചെയ്യും" മുഹമ്മദ് നബി 

നാളെ നിങ്ങളുടെ കൂടെ ഒരു സ്വര്ഗാവകാശി നിസ്കരിക്കും. അത് ഉവൈസുല്ഖറനിയായിരിക്കും

“പരിത്യാഗിയായ അനുകരിക്കപ്പെടാന് യോഗ്യനായ മഹാന്. തന്റെ കാലത്തെ താബിഉകളുടെ നേതാവ്. ദൈവത്തിന്റെ സൂക്ഷ്മാലുക്കളായ ഔലിയാക്കളിലൊരാൾ . അവന്റെ ആത്മാര്ത്ഥ ദാസന്മാരില് പെട്ടവർ ” ഇമാം ദഹബി

"ഈ സമൂഹത്തിന്റെ റാഹിബ് (പുരോഹിതന്) ആണ് ഉവൈസ്" ഇമാം ഹാകിം


</doc>
<doc id="360504" url="https://ml.wikipedia.org/wiki?curid=360504" title="ഉവൈസി">
ഉവൈസി

മുഹമ്മദ് നബിയുടെ കാലത്തു ജീവിച്ചിരുന്ന ഉവൈസ് അൽ ഖർനിയെന്ന ആധ്യാത്മിക ജ്ഞാനിയുടെ തസ്സവുഫ് പാതയാണ് ഉവൈസിയ ത്വരീഖത്ത്‌ . പിൽ കാലത്തു വന്ന മുഴുവൻ സൂഫി ത്വരീഖത്തുകളുടെയും അടിസ്ഥാന ബിന്ദുവാണ് ഉവൈസിയാ ത്വരീഖത്ത്‌.

 

</doc>
<doc id="360508" url="https://ml.wikipedia.org/wiki?curid=360508" title="ഷംസ് അൽ തബ്റീസി">
ഷംസ് അൽ തബ്റീസി

1185–1248 കാല ഘട്ടത്തിൽ ജീവിച്ചിരുന്ന പേർഷ്യൻ സൂഫി സന്യാസിയായിരുന്നു ഷംസ് അൽ തബ്റീസി ( شمس تبریزی‎‎) . ഷംസ് അൽ ദീൻ മുഹമ്മദ് എന്നാണ് യഥാർത്ഥ നാമം. ചരിത്രത്തിൽ അധികം ഇടം പിടിക്കാത്ത നിഗൂഢ സ്വഭാവമുള്ള വ്യക്തിത്വമാണ് ഷംസ് അൽ തബ്റീസി. എന്നാൽ ജലാലുദ്ധീൻ റൂമിയുടെ ഗുരുനാഥൻ എന്ന നിലയിൽ പ്രസിദ്ധനുമാണ്.
എല്ലാ പ്രസിദ്ധ സൂഫി യോഗികളുടെയും ജീവിതത്തിൽ വഴിത്തിരിവായി ചില നിഗൂഢ വ്യക്തിത്വങ്ങൾ പ്രത്യക്ഷപ്പെടുന്നതായി കാണാം ഇങ്ങനെ ജലാലുദ്ധീൻ റൂമിയുടെ ജീവിതത്തിന്റെ ഗതി മാറ്റി തിരിച്ചു വിട്ട കർമ്മ യോഗിയാണ് ഷംസ് 

തുർക്കിയിലെ കോന്യയയിൽ ഒരു ശർക്കര കച്ചവടക്കാരന്റെ അരികിൽ എത്തുന്നതോടു കൂടിയാണ് ഷംസ് അൽ തബ്രീസി ചരിത്ര താളുകളിൽ ഇടം പിടിക്കുന്നത് . ആരെയോ തേടുകയാണെന്ന മട്ടിൽ അദ്ദേഹം കണ്ണുകൾ ചലിപ്പിച്ചു കൊണ്ടിരിക്കുകയായിരുന്നു . തന്നെ പറ്റി അന്വേഷിച്ചവരോട് വഴിപോക്കനാണെന്ന് മറുപടിയും നൽകി . തെരുവിലൂടെ കുതിര ഓടിച്ചു കടന്നു പോയ റൂമിയെ ഷംസ് തീക്ഷണതയോടെ പിന്തുടരുകയും കുളക്കടവിൽ വെച്ച് സന്ധിക്കുകയും ചെയ്തു .

കുളിക്കടവിൽ കൊച്ചു കവിതകൾ ചൊല്ലി രസിച്ചിരിക്കുകയായിരുന്നു റൂമിയും കൂട്ടരും , അപ്പോഴാണ് തബ്രീസി കടന്നു വരുന്നത് . എന്താണിത് ? പുസ്തക കെട്ടുകളെ ചൂണ്ടി ഷംസ് ചോദിച്ചു 
നിങ്ങൾക്ക് മനസ്സിലാക്കാൻ പറ്റാത്ത കാര്യങ്ങൾ (നിരക്ഷരർക്കു മനസ്സിലാകില്ലെന്നുദ്ദേശം) റൂമി മറുപടി നൽകി 
ഉടനെ ഷംസ് ആ ഗ്രന്ഥങ്ങൾ വെള്ളത്തിലേക്ക് വലിച്ചെറിഞ്ഞു . പകച്ചു പോയ റൂമി വെള്ളത്തിലിറങ്ങി അവയെല്ലാം തിരിച്ചെടുത്തു. ഒന്ന് പോലും നനഞ്ഞിട്ടുണ്ടായിരുന്നില്ല . അത്ഭുതത്തോടെ റൂമി ചോദിച്ചു എന്താണിത് ? മൗലാനാ ഇത് നിനക്കും മനസ്സിലാകാത്ത ഒന്നാണ് (സാക്ഷരത കൊണ്ട് ആ അറിവ് ലഭിക്കില്ലെന്നർത്ഥം ) ഷംസിന്റെ മറുപടി അതായിരുന്നു.

റൂമിയെയും കൂട്ടി ഷംസ് തന്റെ ആശ്രമത്തിലേക്കു യാത്രയാവുകയും കഠിനമായ സൂഫി സാധക മുറകൾ പരിശീലിപ്പിക്കുകയും ചെയ്തു . വർഷങ്ങൾ നീണ്ട സഹവാസത്തിനൊടുവിൽ റൂമിയെ ഉപേക്ഷിച്ചു ഷംസ് അപ്രത്യക്ഷനായി. ഷംസ് വധിക്കപ്പെടുകയായിരുന്നവെന്നും അഭിപ്രായമുണ്ടെങ്കിലും റൂമിയുടെ ചരിത്ര തൂലികകളിലും , റൂമിയുടെ മകൻ സുൽത്താൻ വലദിന്റെ ചരിത്ര രചനയിലും വഴികാട്ടിയ ശേഷം ആദ്ദേഹം റൂമിയെ ഉപേക്ഷിച്ചു അപ്രത്യക്ഷനായി മറഞ്ഞു എന്നാണ് കാണുന്നത്. 

ഷംസ് തനിക്കു വഴി കാട്ടിയായി അയക്കപ്പെട്ടവനാണെന്നും അലിയുടെ അറിവുകൾ തനിക്കു പകർന്നു തരാൻ വന്ന ആളായിരുന്നുവെന്നും റൂമി പലയിടത്തും അനുസ്മരിക്കുന്നുണ്ട്. പേർഷ്യൻ മഹാ കാവ്യമായ "ദീവാൻ എ ഷംസ് അതബരീസി" ഷംസിനോടുള്ള ബഹുമാനർഥം നാമകരണം ചെയ്യപ്പെട്ട റൂമിയുടെ കൃതിയാണ് 
ഷംസിന്റെ വചനങ്ങൾ കോർത്തിണക്കി ഇറക്കിയ കൃതിയാണ് മഖാലാതെ ഷംസ് അൽ തബ്റീസി


</doc>
<doc id="360514" url="https://ml.wikipedia.org/wiki?curid=360514" title="ഗുരിയ">
ഗുരിയ

ജോർജ്ജിയയുടെ പടിഞ്ഞാറ് ഭാഗത്ത് സ്ഥിതിചെയ്യുന്ന ഒരു പ്രവിശ്യയാണ് ഗുരിയ - Guria (Georgian: გურია).
കരിങ്കടലിന്റെ കിഴക്കൻ അഗ്രത്തിലാണ് ഇതിന്റെ അതിർത്തി. 2014ലെ ജനസംഖ്യാ കണക്കെടുപ്പ് അനുസരിച്ച് ഇവിടെ 113,221 ജനങ്ങളാണ് വസിക്കുന്നത്. ഒസുർഗെറ്റിയാണ് ഈ പ്രവിശ്യയുടെ തലസ്ഥാന നഗരം
വടക്കുപടിഞ്ഞാറ് ഭാഗത്ത് സമേഗ്രെലോ, വടക്കു ഭാഗത്ത് ഇമെറെതി, കിഴക്കു ഭാഗത്ത് സാംറ്റ്‌സ്‌ഖെ-ജവഖെറ്റി, തെക്ക് ഭാഗത്ത് അജാറ, പടിഞ്ഞാറ് ഭാഗത്ത് കരിങ്കടലുമാണ് ഗുരിയയുമായി അതിർത്തി പങ്കിടുന്നത്. 2,033 ചതുരശ്ര കിലോമീറ്ററാണ് ഗുരിയ പ്രവിശ്യയുടെ മൊത്തം വിസ്തീർണ്ണം.
മൂന്ന് മുൻസിപാലിറ്റികൾ ചേർന്നതാണ് ഗുരിയ പ്രവിശ്യ. ഗുരിയയുടെ തലസ്ഥാന നഗരം അടങ്ങിയ ഒസുഗെറ്റി മുൻസിപ്പാലിറ്റി, ലാൻച്ഖുറ്റി മുൻസിപ്പാലിറ്റി, ചോഖാറ്റൗരി മുൻസിപ്പാലിറ്റി എന്നിവയാണ് ഇവ

800കളിൽ പുറത്തിറങ്ങിയ ജോർജ്ജിയൻ ചരിത്ര രേഖയായ സ്യുഡോ ജ്വാൻഷറിലാണ് ആദ്യമായി ഈ പേര് രേഖപ്പെടുത്തിയിരിക്കുന്നത്.
ജോർജ്ജിയൻ രാജകുടുംബമായ വർഡാനിഡ്‌സ്-ദാദിയാനിയുടെ നിയന്ത്രണത്തിലുള്ള പ്രദേശമായിരുന്നു ഏകദേശം 1352ൽ ഈ പ്രവിശ്യ. പിന്നീട്, 1463ൽ കിങ്ഡം ഓഫ് ജോർജ്ജിയയുടെ പരമാധികാരത്തിന് കീഴിലായി. ഇതിന് ശേഷം ഈ പ്രവിശ്യ ഗുരേലി എന്നാണ് അറിയപ്പെട്ടിരുന്നത്. ബടൂമി നഗരത്തിലേയും അജാറയിലേയും പ്രദേശങ്ങൾ അടങ്ങിയതാണ് ആധുനിക ഗുരിയ. ഓട്ടോമൻ സാമ്രാജ്യ കാലത്ത് ഈ പ്രവിശ്യയുടെ വ്യാപ്തി കുറയുകയും പ്രവിശ്യ തകരുകയും ചെയ്തു. 1829ൽ അവസാന രാജവായിരുന്ന ഗുരേലി ഡേവിഡ് ഈ പ്രവിശ്യയെ റഷ്യയോട് കൂട്ടിച്ചേർത്തു.


</doc>
<doc id="360533" url="https://ml.wikipedia.org/wiki?curid=360533" title="എം. ഗീതാനന്ദൻ">
എം. ഗീതാനന്ദൻ

കേരളത്തിൽ ആദിവാസി ദളിത് വിഷയങ്ങളുമായി ബന്ധപ്പെട്ട സമരങ്ങൾക്ക് വർഷങ്ങളായി നേതൃത്വം നൽകി വരുന്ന വ്യക്തിയാണ് എം.ഗീതാനന്ദൻ. 2002 ൽ വയനാട്ടിലെ മുത്തങ്ങ വന്യജീവിസങ്കേതത്തിൽ നടന്ന വനം കയ്യേറിയുള്ള ആദിവാസികളുടെ ഭൂസമരത്തിന് തേതൃത്വം നൽകിയവരിൽ പ്രധാനിയായിരുന്നു ഇദ്ദേഹം. കണ്ണൂർ ജില്ലയിൽ ജനിച്ചു വളർന്ന ഇദ്ദേഹം കൊച്ചിയിലെ കുസാറ്റ് സർവകലാശാലയിൽ ഓഷ്യോനാഗ്രഫി വിദ്യാർത്ഥിയായിരുന്നു. പഠനകാലത്ത് നക്‌സലൈറ്റ് രാഷ്ട്രീയത്തിൽ ആകൃഷ്ടനായി ഇദ്ദേഹം നക്‌സൽബാരി പ്രസ്ഥാനത്തിൽ സജീവമാകുകയായിരുന്നു. കെ.വേണു, കണ്ണമ്പള്ളി മുരളി, മുണ്ടൂർ രാവുണ്ണി എന്നിവരോടൊപ്പം പ്രവർത്തിച്ച ഇദ്ദേഹം പിന്നീട് നക്‌സലൈറ്റ് രാഷ്ട്രീയത്തിൽ നിന്നും പിൻമാറുകയും ആദിവാസി ദളിത് സമരങ്ങളിൽ സജീവമാകുകയും ചെയ്തു.


</doc>
<doc id="360534" url="https://ml.wikipedia.org/wiki?curid=360534" title="പാരിതോഷിക സമ്പദ് വ്യവസ്ഥ">
പാരിതോഷിക സമ്പദ് വ്യവസ്ഥ

   

വിഭവങ്ങളും സമ്പത്തും വിപണിയിൽ വിൽപന നടത്താതെയും ഏതെങ്കിലും കാരാറുകൾ ഇല്ലാതെയും ഭാവിയിൽ പ്രതിഫലം പ്രതീക്ഷിക്കാതെയും കൈമാറ്റം ചെയ്യുന്ന രീതിയാണ് പാരിതോഷിക സമ്പദ് വ്യവസ്ഥ ( Gift economy) . ഇത് പരസ്പര കൈമാറ്റ വ്യവസ്ഥയ്ക്കും വിപണിയിലധിഷ്ടിതമായ വ്യാപാര രീതികൾക്കും വിരുദ്ധമായ സാമ്പത്തിക വ്യവസ്ഥയാണ്. ഇങ്ങന കൈമാറ്റം ചെയ്യുമ്പോൾ കൃത്യമായ വില നിശ്ചയിക്കപ്പെടുന്നില്ല. അതുകൊണ്ടുതന്നെ പണമോ മറ്റു വസ്തുക്കളോ കൈമാറ്റത്തിനുള്ള മാധ്യമമായി ഉപയോഗിക്കപ്പെടുന്നില്ല. 


</doc>
<doc id="360539" url="https://ml.wikipedia.org/wiki?curid=360539" title="ഗെബ്">
ഗെബ്

പുരാതന ഈജിപ്ഷ്യൻ വിശ്വാസപ്രകാരം ഭൂമിയുടെ ദേവനാണ് ഗെബ് (ഇംഗ്ലീഷ്: Geb).ഹീലിയോപോളിസിൽ ആരാധിച്ചിരുന്ന എന്യാഡ് എന്ന നവദേവസങ്കല്പത്തിലെ ഒരു ദേവൻ കൂടിയാണ് ഗെബ്. ഗെബിന്റെ ശിരസ്സിൽ ഒരു നാഗവും ഉണ്ടായിരുന്നു. ആയതിനാൽ നാഗങ്ങളുടെ പിതാവായാണ് ഗെബിനെ ഈജിപ്ഷ്യർ കരുതിയിരുന്നത്. ഗെബ് ചിരിക്കുമ്പോഴാണ് ഭൂകമ്പങ്ങൾ ഉണ്ടാകുന്നത് എന്നും വിശ്വസിച്ചിരുന്നു. 

സെബ്(Seb) കെബ്(Keb) എന്നിങ്ങനെയും പലകാലങ്ങളിലായി ഗെബ് ദേവൻ അറിയപ്പെട്ടിരുന്നു. വാത്തയാണ് ഗെബിന്റെ പ്രധാന ചിഹ്നം. വളരെ ഉച്ചത്തിൽ ശബ്ദമുണ്ടാക്കുന്നവൻ എന്ന സങ്കല്പമാണ് ഈ ചിഹ്നത്തിനു പിന്നിലെ കാരണം. കൂടാതെ സൂര്യനെ ഉൾക്കൊണ്ടിരുന്ന പ്രപഞ്ച അണ്ഡം ഗെബിൽ നിന്നുൽഭവിച്ചതാണ് എന്നൊരു വിശ്വാസവും നിലനിന്നിരുന്നു. സൂര്യദേവന്റെ പിതാവയും ഗെബിനെ ചിലർ കരുതിയിരുന്നു. സാധാരണയായി 

ഗെബിനെ ചിത്രീകരിക്കുമ്പോൾ ശിരസ്സിൽ ഒരു വാത്തയേയും വരയ്ക്കാറുണ്ട്. അദ്ദേഹത്തിന്റെ കയ്യിൽ അംഗ് ചിഹ്നവും, അധികാരദണ്ഡും കാണാം. നട്ടിന്റെ താഴെയായി ശയിക്കുന്ന രൂപത്തിൽ നാഗശിരസ്സോടുകൂടിയും ഗെബിനെ ചിത്രീകരിക്കാറുണ്ട്. 


</doc>
<doc id="360543" url="https://ml.wikipedia.org/wiki?curid=360543" title="വെള്ളാഞ്ചിറ">
വെള്ളാഞ്ചിറ

തൃശ്ശൂർ ജില്ലയിലെ ഒരു ഗ്രാമമാണു വെള്ളാഞ്ചിറ. 

തൃശ്ശൂർ അതിരൂപതയിൽ ഇരിങ്ങാലക്കുട രൂപതയുടെ കീഴിലുള്ള ചാലക്കുടി ഫൊറോന പള്ളിയുടെ കീഴിലുള്ള വെള്ളാഞ്ചിറ പള്ളി ഇവിടെയാണു.


</doc>
<doc id="360546" url="https://ml.wikipedia.org/wiki?curid=360546" title="ചേറുമ്പ് ഇക്കോ ടൂറിസം വില്ലേജ്">
ചേറുമ്പ് ഇക്കോ ടൂറിസം വില്ലേജ്

മലപ്പുറം ജില്ലയിലെ കരുവാരകുണ്ട് ഗ്രാമപഞ്ചായത്തിൽ, കടലുണ്ടിപ്പുഴയുടെ പ്രധാന കൈവഴിയായ ഒലിപ്പുഴയുടെ തീരത്ത്, മലപ്പുറം ജില്ലാ ടൂറിസം പ്രമോഷൻ കൌൺസിലിന്റെ കീഴിൽ പ്രവർത്തിക്കുന്ന ഒരു വിനോദ സഞ്ചാരകേന്ദ്രമാണ് ചേറുമ്പ് ഇക്കോ ടൂറിസം വില്ലേജ് (Cherumb eco tourism Village). പാർക്കിനോടൊപ്പം കുട്ടികൾക്കായുള്ള കളിസ്ഥലം, ബോട്ടിംഗ് എന്നിവയും ഒരുക്കിയിട്ടുണ്ട്. . 

കരുവാരകുണ്ട് ചേറുമ്പ് ഇക്കോ ടൂറിസം വില്ലേജ് ആഭ്യന്തര മന്ത്രിയായിരുന്ന രമേശ് ചെന്നിത്തലയാണ് ഉദ്ഘാടനം ചെയ്തത്. 2.70 കോടി ചെലവഴിച്ചാണ് പദ്ധതിയുടെ ഒന്നാം ഘട്ടം പൂർത്തീകരിച്ചത്. രണ്ടാം ഘട്ട പദ്ധതിക്കായി രണ്ട് കോടി രൂപയാണ് വകയിരുത്തിയിരിക്കുന്നത്.
പശ്ചിമഘട്ട മലനിരകളിൽ നിന്ന് ഉത്ഭവിക്കുന്ന ഒലിപ്പുഴയുടെ മനോഹാരിത പരമാവധി ഉപയോഗപ്പെടുത്തിയാണ് ഇക്കോ ടൂറിസം വില്ലേജ് നടപ്പാക്കുന്നത്. ബോട്ട് ജെട്ടി, നടപ്പാത, കുട്ടികളുടെ പാർക്ക്, സൈക്കിൾ ട്രാക്ക്, തൂക്കുപാലം മുതലായവ ഇവിടുത്തെ മുഖ്യ ആകർഷകങ്ങളാണ് . പതിറ്റാണ്ടുകൾക്ക് മുമ്പ് ഒലിപ്പുഴയിൽ നിർമിച്ച പെഡൽ ബോട്ട് ശ്രദ്ധേയമാണ്.
ടൂറിസം കേന്ദ്രങ്ങളിലെ സാങ്കേതിക മികവുകൾക്ക് ഊന്നൽ നൽകി ആരംഭിച്ച ഗ്രീൻ കാർപറ്റ് പദ്ധതിയുടടെ ഭാഗമായി മലപ്പുറം ജില്ലയിൽ നിന്നും തെരഞ്ഞെടുത്ത മൂന്ന് കേന്ദ്രങ്ങളിലൊന്നാണ് ചേറുമ്പ് ഇക്കോ ടൂറിസം വില്ലേജ്.



</doc>
<doc id="360553" url="https://ml.wikipedia.org/wiki?curid=360553" title="ഐസിസ്">
ഐസിസ്

പുരാതന ഈജിപ്റ്റിൽ ആരാധിച്ചിരുന്ന ഒരു സുപ്രധാന ദേവതയാണ് ഐസിസ്. (ഇംഗ്ലീഷ്:Isis (; ); ഐസിസ് ദേവതയെ ആദ്യമായി ആരാധിച്ചത് ഈജിപ്റ്റുകാർ ആയിരുന്നെങ്കിലും പിന്നീട് റോമൻ സാമ്രാജ്യത്തിലേക്കും ശേഷം ഗ്രീക്കൊ-റോമൻ കാലഘട്ടത്തിലേക്കും ഐസിസ് ആരാധന സംക്രമിച്ചിരുന്നു. ആധുനികകാലത്ത് ചില മതങ്ങളിലും ഐസിസ് ആരാധന നിലനിൽക്കുന്നുണ്ട്

ശ്രേഷ്ഠയായ മാതവായും ഭാര്യയായുമാണ് ഈജിപ്ഷ്യർ ഐസിസിനെ കണ്ടിരുന്നത്. പ്രകൃതി, ഇന്ദ്രജാലം എന്നിവയുടെ അധിപയും ഐസിസ് ആയിരുന്നു. അടിമകൾ, പാപികൾ, കലാകാരന്മാർ എന്നിവരുടെ മിത്രമായും ഐസിസ് അറിയപ്പെട്ടിരുന്നു. എങ്കിലും ധനികരും, കന്യകമാരും, പ്രഭുക്കന്മാരും ഭരണാധികാരികളുമെല്ലാം ഐസിസ് ദേവിയെ ആരാധിച്ചുവന്നിരുന്നു. രാജാക്കന്മാരുടെയും രാജയോഗത്തിന്റെയും ദേവനായ ഹോറസ്, ഐസിസ്ന്റെ പുത്രനാണ് എന്നാണ് വിശ്വാസം (എങ്കിലും ചില വിശ്വാസപ്രകാരം ഹാത്തോറിന്റെ പുത്രനാണ് ഹോറസ്). പരേതരുടേയും കുട്ടികളുടേയും ദേവതയായും ഐസിസ് അറിയപ്പെട്ടിരുന്നു.

"സിംഹാസനം" എന്നാണ് ഐസിസ് എന്ന വാക്കിനർഥം. അതുകൊണ്ട് തന്നെ ഐസിസിന്റെ കിരീടത്തിൽ ഒരു സിംഹാസനത്തിനെ രൂപം കാണാം. സിംഹാസനത്തിന്റെ അഥവാ രാജാധികാരത്തിന്റ്റെ മനുഷ്യരൂപം എന്ന നിലയിൽ ഐസിസ് ദേവി, ഫറവോ മാരുടെ ശക്തിയേയും പ്രധിനിധികരിക്കുന്നു . ഫറവോമാരെ ഐസിസ് ദേവിയുടെ പുത്രന്മാരായ് കരുതിയിരുന്നു, ഐസിസ് നൽകിയ സിംഹാസനത്തിലാണ് ഫറവോമാർ ഉപവിഷ്ഠരാകുന്നത് എന്നാണ് വിശ്വാസം. ഈജിപ്റ്റിലൊട്ടാകെ ഐസിസ് ആരാധന നിലനിന്നിരുന്നു. 

ഭൂമിയുടെ ദേവനായ ഗെബിന്റെയും, ആകാശത്തിന്റെ ദേവിയായ നട്ടിന്റെയും, പുത്രിയാണ് ഐസിസ് ദേവി എന്നാണ് ഐതിഹ്യം. തന്റെ സഹോദരനായ ഒസൈറിസിനെയാണ് ഐസിസ് വിവാഹം ചെയ്തത്. ഇവരുടെ പുത്രനാണ് ഹോറസ്. ഒസൈറിസിനെ സെത്ത് വധിക്കുകയും ,പിന്നീട് തന്റെ മാന്ത്രിക ശക്തിയാൽ ഐസിസ് ഒസൈറസിന്റെ ശരീരഖണ്ഡങ്ങൾ കൂട്ടിവെച്ച് പുനരുജ്ജീവിപ്പിക്കുകയും ചെയ്തു. ഗ്രീക്കൊ റോമൻ കാലഘട്ടത്തിൽ ഈ ഐതിഹ്യകഥ പരക്കെ വിശ്വസിച്ചിരുന്നു. ആണ്ടുതോറും നൈലിൽ ഉണ്ടായിരുന്ന പ്രളയം, ഒസൈറസിനെയോർത്ത് ദുഃഖത്താൽ ഐസിസ് ഒഴുക്കിയ കണ്ണുനീർ കാരണമാണ് എന്ന് പുരാതന ഈജിപ്ഷ്യർ വിശ്വസിച്ചിരുന്നു. ക്രൈസ്തവ മതം അധിനിവേശിക്കുന്നതുവരെ വളരെ ശക്തമായിത്തന്നെ ഐസിസ് വിശ്വാസം നിലനിന്നിരുന്നു. തന്റെ പുത്രനായ ഹോറസിനെ മുലയൂട്ടുന്ന ഐസിസ് ദേവിയുടെ പ്രതിപാദ്യം പിന്നീട് അഞ്ചാം നൂറ്റാണ്ട് മുതൽ ഉണ്ണിയേശുവിനെ മുലയൂട്ടുന്ന മേരി എന്ന സങ്കല്പമായി ക്രൈസ്തവവൽക്കരിക്കപ്പെട്ടു. 


</doc>
<doc id="360563" url="https://ml.wikipedia.org/wiki?curid=360563" title="കെ.എം. ഫിലിപ്പ്">
കെ.എം. ഫിലിപ്പ്

കേരളത്തിൽ നിന്നുള്ള വ്യവസായിയാണ് കെ.എം. ഫിലിപ്പ്. വ്യവസായരംഗത്തു നൽകിയ സംഭാവനകൾ പരിഗണിച്ച് രാഷ്‌ട്രം 2001ൽ അദ്ദേഹത്തെ പത്മശ്രീ പുരസ്‌കാരം നൽകി ആദരിച്ചിട്ടുണ്ട്. 

മലയാള മനോരമ പത്രാധിപരായിരുന്ന കെ.സി. മാമ്മൻ മാപ്പിള – സാറാ ദമ്പതികളുടെ ആറാമത്തെ പുത്രനായി 1912 മേയ് രണ്ടിനു കോട്ടയത്താണ് കെ.എം. ഫിലിപ്പിന്റെ ജനനം. 2017 ജനുവരി 11ന് തന്റെ 104-മത്തെ വയസിൽ അന്തരിച്ചു. കോട്ടയം എംഡി സെമിനാരി സ്‌കൂളിലും സിഎംഎസ് കോളജിലും പ്രാഥമിക വിദ്യാഭ്യാസത്തിനുശേഷം മദ്രാസ് ലയോള കോളജിൽ മദ്രാസ് ലയോള കോളജിൽ നിന്ന് 1934 ൽ ധനതത്വശാസ്‌ത്രത്തിൽ ബിഎ (ഓണേഴ്‌സ്) പാസായി


ഭാര്യ - ചിന്നമ്മ. മക്കൾ - മാമ്മൻ ഫിലിപ്പ്, ഡോ. പീറ്റർ ഫിലിപ്പ്


</doc>
<doc id="360569" url="https://ml.wikipedia.org/wiki?curid=360569" title="ജോൺ മേയർ">
ജോൺ മേയർ

ഒരു അമേരിക്കൻ ഗായകനും ഗാന രചയിതാവും ഗിറ്റാറിസ്റ്റും സംഗീത സംവിധായകനുമാണ് ജോൺ ക്ളേറ്റൺ മേയർ (/ˈmeɪ.ər/; ജനനം ഒക്ടോബർ 16, 1977). . 
ഗ്രാമി പുരസ്കാരമടക്കം നിരവധി പുരസ്കാരങ്ങൾ നേടിയിട്ടുള്ള ഇദ്ദേഹം 2 കോടി പ്രതി ആൽബങ്ങൾ ലോകമെമ്പാടുമായി വിറ്റഴിച്ചിട്ടുണ്ട്.


</doc>
<doc id="360578" url="https://ml.wikipedia.org/wiki?curid=360578" title="ബിലെയാമും കഴുതയും">
ബിലെയാമും കഴുതയും

പതിനേഴാം നൂറ്റാണ്ടിലെ പ്രശസ്ത ഡച്ച് ചിത്രകാരനായ റംബ്രാന്തിന്റെ എണ്ണഛായാ ചിത്രമാണ് ബിലെയാമും കഴുതയും.(Balaam and the Ass).
ബൈബിൾ പ്രമേയമായി റംബ്രാന്ത് രചിച്ച അനവധി ചിത്രങ്ങളിൽ ഒന്നാണ് ഇത്. സംഖ്യാപുസ്തകത്തിൽ കാണുന്ന വിവരണമാണ് ചിത്രത്തിന് അധാരം. 

ദൈവദൂതനെ (മാലാഖയെ) കഴുത മാത്രമാണ് കാണുന്നത്. കഴുത യാത്ര തുടരാൻ വിസ്സമ്മതിക്കുകയും ബിലെയാം അതിനെ വീണ്ടും വീണ്ടും മർദ്ദിക്കുകയും ചെയ്യുന്നു . ഒടുവിൽ ബിലെയാമിനോട് കഴുത സംസാരിക്കുന്നു.തുടർന്ന് മാലാഖ ബിലെയാമിനും ദൃശ്യപ്പെടുന്നു.ഇതാണ് സംഖ്യാപുസ്തകത്തിൽ കാണുന്ന വിവരണം.

1626ലാണ് ഇതിന്റെ രചന.
63.2x46.5 സെമി വലിപ്പം
ഓക്ക് മരപ്പലകയിൽ എണ്ണ ഛായം
ഇപ്പോൾ പ്രദർശിപ്പിക്കപ്പെട്ടിരിക്കുന്നത് :Paris, Musée Cognacq-Jay പാരീസിൽ.


</doc>
<doc id="360585" url="https://ml.wikipedia.org/wiki?curid=360585" title="അസ്തൂറിയൻ ഭാഷ">
അസ്തൂറിയൻ ഭാഷ

അസ്തൂറിയൻ ഭാഷ (; അല്ലെങ്കിൽ അസ്തൂറിയാനു"ബാബിൾ" എന്നാണറിയപ്പെട്ടിരുന്നത്.<ref name="bable/asturiano">Art. 1 de la Ley 1/1998, de 23 de marzo, de uso y promoción del bable/asturiano/Law 1/93, of March 23, on the Use and Promotion of the Asturian Language</ref> പടിഞ്ഞാറൻ ഇബീരിയൻ റോമൻ ഭാഷാഗോത്രത്തിൽപ്പെടുന്ന ഈ ഭാഷ സ്പെയിന്റെ അസ്തൂറിയാസിൽ സംസാരിക്കുന്നു. വലിയ ഒരു ഭാഷാകുടുമ്പമായ അസ്തുർ ലിയോനീസ് ഭാഷകളിൽ ചേർന്നതാണ്. പ്രാദേശികമായി ഇതു സംസാരിക്കുന്നവരുടെ എണ്ണം ഒരു ലക്ഷം വരും. 450,000 പേർ തങ്ങളുടെ രണ്ടാം ഭാഷയായി ഇതിനെ ഉപയോഗിച്ചുവരുന്നു. അസ്തുർ ലിയോനീസ് ഭാഷാകുടുമ്പത്തിൽ മൂന്നു പ്രധാന തരം ഭാഷാഭേദങ്ങളുണ്ട്. പശ്ചിമം, പൂർവ്വം, മദ്ധ്യം എന്നിവയാണവ. ചരിത്രപരമായും ജനവിതരണ അടിസ്ഥാനത്തിലും പൊതുവ്യവഹാര ഭാഷയായി മദ്ധ്യ അസ്തൂറിയൻ ഭാഷാഭേദത്തെയാണ് ഉപയോഗിച്ചുവരുന്നത്. അസ്തൂറിയൻ ഭാഷയ്ക്ക് വ്യതിരിക്തമായ വ്യാകരണവും നിഘണ്ടുവും എഴുത്തുരീതിയും നിലനിൽക്കുന്നുണ്ട്. ഈ ഭാഷയുടെ ഉന്നമനത്തിനായി സ്പെയിനിൽ അക്കദമി ഓഫ് ത അസ്തൂറിയൻ ലാംഗ്വിജ് എന്ന സംഘടന പ്രവർത്തിക്കുന്നുണ്ട്. പക്ഷെ, ഇപ്പോഴും സ്പെയിനിലെ ഔദ്യോഗികഭാഷാഗണത്തിൽ അസ്തൂറിയൻ ഭാഷയെ ഉൾപ്പെടുത്തിയിട്ടില്ല. എങ്കിലും സ്പെയിനിലെ സ്വയംനിർണ്ണയനാവകാശത്തിന്റെ നിയമസംഹിതയിൽ ഈ ഭാഷയെ സംരക്ഷിച്ചിട്ടുണ്ട്. സ്കൂളുകളിൽ ഇതൊരു തിരഞ്ഞെടുക്കാൻ സ്വാതന്ത്യമുള്ള ഭാഷയായി അനുവദിച്ചിട്ടുണ്ട്. 


</doc>
<doc id="360592" url="https://ml.wikipedia.org/wiki?curid=360592" title="സ്റ്റീപന്റ്‌സ്മിൻഡ">
സ്റ്റീപന്റ്‌സ്മിൻഡ

ജോർജ്ജിയയുടെ വടക്കുകിഴക്കൻ പ്രവിശ്യയായ മ്റ്റ്‌സ്‌ഖേറ്റ-മ്റ്റിയാനേറ്റിയിൽ ഉൾപ്പെട്ട ഒരു ചെറിയ പട്ടണമാണ് സ്റ്റീപന്റ്‌സ്മിൻഡ Stepantsminda (Georgian: სტეფანწმინდა; മുൻപത്തെ പേര്‌ Kazbegi, ყაზბეგი). കസ്‌ബെഗി (Kazbegi, ყაზბეგი) എന്നായിരുന്നു ഇതിന്റെ പഴയപേര്.
ചരിത്രപരമായും നരവംശശാസ്ത്ര പരമായും ഈ പട്ടണം ഖെവി പ്രവിശ്യയുടെ ഭാഗമാണ്. കസ്‌ബെഗി മുൻസിപ്പാലിറ്റിയുടെ കേന്ദ്രമാണ് സ്റ്റീപന്റ്‌സ്മിൻഡ.
ജോർജ്ജിയൻ ഓർത്തഡോക്‌സ് ക്രിസ്ത്യൻ പുരോഹിതനായിരുന്ന സ്റ്റീഫൻ എന്ന ആളുടെ പേരിൽ നിന്നാണ് ഈ പട്ടണത്തിന് സ്റ്റീപന്റ്‌സ്മിൻഡ എന്ന 
പേര് ലഭിച്ചതെന്നാണ് കരുതപ്പെടുന്നത്. ഈ പ്രദേശത്ത് സ്റ്റീഫൻ ഒരു സന്യാസി ആശ്രമം സ്ഥാപിച്ചിരുന്നു. ഇതുവഴി പിന്നീട് ജോർജ്ജിയൻ മിലിട്ടറി റോഡ് എന്ന പേരിൽ അറിയപ്പെടുന്ന ജോർജ്ജിയയേയും റഷ്യയേയും ബന്ധിപ്പിക്കുന്ന ചരിത്രപരമായ റോഡ് നിർമ്മിച്ചു.
കരിങ്കടലിനും കാസ്പിയൻ കടലിനുമിടയിളുള്ള കോക്കസസ് മേഖലയുടെ വടക്കൻ പ്രദേശത്തെ പ്രധാന നദിയായ ടെറെക് നദിയുടെ തീരത്തായാണ് ഈ പട്ടണം സ്ഥിതിചെയ്യുന്നത്. ജോർജ്ജിയയുടെ തലസ്ഥാന നഗരമായ റ്റ്ബിലിസിയുടെ വടക്ക് ഭാഗത്തേക്ക് 157 കിലോമീറ്റർ (98 മൈൽ) ദുരത്താണ് ഈ പട്ടണം. സമുദ്ര നിരപ്പിൽ നിന്നും 1,740 മീറ്റർ (5,710 അടി) ഉയരത്തിലാണ് ഈ പട്ടണത്തിന്റെ സ്ഥാനം.
സ്റ്റീപൻസ്മിൻഡയിലെ കാലാവസ്ഥ താരതമ്യേന വരണ്ട മിതമായ നനവുള്ളതുമാണ്. തണുപ്പുള്ള ശൈത്യകാലവും നീണ്ടതും തണുപ്പനുഭവപ്പെടുന്നതുമായ വേനൽക്കാലവുമാണ് ഇവിടെ. ശരാശിരി വാർഷിക താപനില 4.9 ഡിഗ്രി സെൽഷ്യസാണ്. ഏറ്റവും തണുപ്പ് അനുഭവപ്പെടുന്ന മാസം ജനുവരിയാണ്. മൈനസ് 5.2 ഡിഗ്രി സെൽഷ്യസാണ് ജനുവരി ശരാശിരി താപനില. ജൂലൈ മാസമാണ് ഏറ്റവും ചൂടേറിയ മാസം. 14.4 ഡിഗ്രിയാണ് ഈ മാസത്തിലെ ശരാശിരി താപനില.
ഈപ്രദേശത്ത് ഇതുവരെ രേഖപ്പെടുത്തിയ ഏറ്റവും താഴ്ന്ന താപനില മൈനസ് 34 ഡിഗ്രിയും ഏറ്റവും ഉയർന്ന താപനില 32 ഡിഗ്രി സെൽഷ്യസുമാണ്.
ഈ പ്രദേശത്തെ ശരാശിരി വാർഷിക ജലപാതം 790എംഎംആണ്. ഈ പട്ടണത്തിന്റെ എല്ലാ ഭാഗവും വലിയ മലയാൽ ചുറ്റപ്പെട്ടുകിടക്കുകയാണ്. ഈ പ്രദേശത്തെ ഏറ്റവും പ്രധാനപ്പെട്ട പർവ്വതം മൗണ്ട് കസ്‌ബെക് ആണ്. പട്ടണത്തിന്റെ പടിഞ്ഞാർ ഭാഗത്തായാണ് ഇത് നിലകൊള്ളുന്നത്. പ്രദേശത്തെ ഏറ്റവും രണ്ടാമത്തെ പ്രധാന കൊടുമുടി മൗണ്ട് ഷാനിയാണ്. 4.451 മീറ്ററാണ് ഇതിന്റെ ഉയരം.

സ്റ്റീപന്റ്‌സ്മിൻഡ, വാക്കർത്ഥം സെന്റ് സ്റ്റീഫൻ എന്നാണ്. ജോർജ്ജിയൻ ഓർത്തഡോക്‌സ് പുരോഹിതനായ സ്റ്റീഫൻ ഈ പ്രദേശത്ത് ഒരു സന്യാസി ആശ്രമം സ്ഥാപിച്ചു ഇതിന് ശേഷമാണ് പ്രദേശത്തിന് ഈ പേര് ലഭിച്ചതെന്നാണ് പരനപരാഗതമായ വിശ്വാസം. ഈ പ്രദേശത്തിന്റെ നിയന്ത്രണം പ്രാദേശിക ജന്മിമാരായ ധനാഢ്യൻമാർക്കായിരുന്നു. ചോപിക്ശ്‌വില്ലി വംശക്കാരായ ധനാഢ്യൻമാരായിരുന്നു 18ആം നൂറ്റാണ്ടിന്റെ അവസാനത്തിൽ ഈ പ്രദേശത്ത് കൂടി കടന്നുപോയിരുന്ന യാത്രക്കാരിൽ നിന്ന് ചുങ്കം പിരിച്ചിരുന്നത്. 19ആം നൂറ്റാണ്ടിന്റെ ആദ്യത്തിൽ റഷ്യൻ സാമ്രാജ്യം ജോർജ്ജിയൻ രാജവംശം വരെ വ്യാപിച്ചപ്പോൾ ഈ പ്രദേശത്തെ ജനങ്ങൾ റഷ്യൻ ഭരണത്തിനെതിരെ പ്രക്ഷോഭം ഉണ്ടാക്കി. എന്നാൽ, പ്രാദേശിക ജന്മിയായിരുന്ന ഗബ്രിയേൽ ചോപികാശ്‌വില്ലി റഷ്യൻ സാമ്രാജ്യത്തോട് ശക്തമായ കൂറ് പുലർത്തി, റഷ്യൻ വിരുദ്ധ കലാപം അടിച്ചമർത്താൻ സഹായിച്ചു.
ഗബ്രിയേൽ, റഷ്യൻ സൈനികനാക്കി ഉയർത്തി, ഇദ്ദേഹം കസ്‌ബേഗി എന്ന സ്ഥാനപ്പേര് സ്വീകരിച്ചു. ഈ ഗ്രാമം അദ്ദേഹത്തിന്റെ നിയന്ത്രണത്തിലായതോട, പ്രദേശത്തിന്റെ പേര് കാസ്‌ബേഗി എന്നാക്കി. 1925ൽ റഷ്യൻ ഭരണകാലത്താണ് ഔദ്യോഗികമായി കാസ്‌ബേഗി എന്നാക്കി മാറ്റിയിരുന്നത്. 
പിന്നീട്, 2006ലാണ് ഈ പട്ടണത്തിന്റെ പേര് അതിന്റെ പഴയ പേരായ സ്റ്റീപന്റ്‌സ്മിൻഡ എന്നാക്കിയത്.



</doc>
<doc id="360594" url="https://ml.wikipedia.org/wiki?curid=360594" title="കാംബ്രിഡ്ജ് അന്താരാഷ്ട്ര പരീക്ഷ">
കാംബ്രിഡ്ജ് അന്താരാഷ്ട്ര പരീക്ഷ

കാംബ്രിഡ്ജ് അസെസ്സമെൻറിൻറെ ഒരു പഠനവിഭാഗമാണ് കാംബ്രിഡ്ജ് പരീക്ഷാ സിൻഡിക്കേറ്റ്  സർവകലാശാല.UCLES), 1858ലാണ് ഇത് സ്ഥാപിതമായത്. ലാഭേച്ഛയില്ലാതെ പ്രവർത്തിക്കുന്ന അധ്യാപനേതര വകുപ്പാണ് കാംബ്രിഡ്ജ് സർ‍വകലാശാല.
<grammarly-btn></grammarly-btn>

<grammarly-btn></grammarly-btn>
സിഐഇ വിഭാവനം ചെയ്യുന്ന യോഗ്യതകൾ
<grammarly-btn></grammarly-btn>
<grammarly-btn></grammarly-btn>

<grammarly-btn></grammarly-btn>


</doc>
<doc id="360607" url="https://ml.wikipedia.org/wiki?curid=360607" title="അലൻസിയർ ലേ ലോപ്പസ്">
അലൻസിയർ ലേ ലോപ്പസ്

ഇന്ത്യൻ സിനിമ-നാടക വേദിയിലെ ഒരു നടനാണ് അലൻസിയർ ലേ ലോപ്പസ്. മലയാളം സിനിമ മേഖലയിലാണ് അദ്ദേഹം മുഖ്യമായും പ്രർത്തിക്കുന്നത് 1998-ൽ പുറത്തിറങ്ങിയ"ദയ"ആണ് ആദ്യ ചിത്രം. 2013-ൽ പുറത്തിറങ്ങിയ "ഞാൻ സ്റ്റീവ് ലോപ്പസും" 2015-ൽ പുറത്തിങ്ങിയ "മഹേഷിന്റ് പ്രതികാരവുമാണ്" അദ്ദേഹത്തെ ശ്രദ്ധേയനാക്കിയത്.


</doc>
<doc id="360609" url="https://ml.wikipedia.org/wiki?curid=360609" title="അലൻസിയർ ലെ ലോപ്പസ്">
അലൻസിയർ ലെ ലോപ്പസ്

മലയാള സിനിമ-ടെലിവിഷൻ-നാടക നടനാണ് അലൻസിയർ ലെ ലോപ്പസ്.

തിരുവനന്തപുരം ജില്ലയിലെ തീരപ്രദേശ പ്രദേശമായ പുത്തൻത്തോപ്പ് ഗ്രാമത്തിൽ 1965 ഡിസംബർ 11ന് ജനനം. തിരുവനന്തപുരം യൂണിവേർസിറ്റി കോളേജിൽ നിന്ന് ബിരുദം കരസ്ഥമാക്കി.

അഞ്ചാം വയസുമുതൽ നാടകാഭിനയം തുടങ്ങിയ അലൻസിയർ എട്ടാം ക്ലാസിൽ പഠിക്കുമ്പോൾ തന്നെ സുഹൃത്തുക്കളുമായി ചേർന്ന് "'നേതാജി തിയറ്റർ" എന്ന പേരിൽ ചെറിയ നാടകഗ്രൂപ്പ് ആരംഭിക്കുകയുണ്ടായി. ഇവരുടെ നാടകങ്ങളിൽ അഭിനയിക്കുകയും സംവിധാനം ചെയ്യുകയും ചെയ്തുകൊണ്ടായിരുന്നു അമച്ച്വർ നാടകരംഗത്ത് തുടങ്ങിയത്. കോളേജ് പഠനകാലത്ത് നിരവധി നാടക സംഘങ്ങളുമായി ചേർന്ന് പ്രവർത്തിച്ചിരുന്നു. സി.പി. കൃഷ്ണകുമാറിന്റെ നാടക സംഘത്തിലും കാവാലം നാരായണ പണിക്കരുടെ സോപാനം നാടകസംഘത്തിലും കെ. രഘുവിന്റെ നാടകയോഗം നാടക സംഘത്തിലും പ്രവർത്തിച്ച അലൻസിയർ ടെലിവിഷൻ - സിനിമ രംഗത്തേക്ക് വരുന്നതുവരെ നാടകസംഘങ്ങളിൽ സജീവമായിരുന്നു.

1998 ലെ ദയ എന്ന സിനിമയിലൂടെയാണ് സിനിമാഭിനയരംഗത്തെത്തിയത്. ഞാൻ സ്റ്റീവ് ലോപ്പസ്, മഹേഷിന്റെ പ്രതികാരം എന്നീ സിനിമകളിലൂടെ ശ്രദ്ധേയനാകുകയും ചെയ്തു. തൊണ്ടിമുതലും ദൃക്സാക്ഷിയും എന്ന സിനിമയ്ക്ക് 2018 ലെ മികച്ച സ്വഭാവ നടനുള്ള അവാർഡ് അലന്സിയര്ക്ക് ലഭിച്ചു.





ഭാര്യ - സുശീല ജോർജ്. മക്കൾ - അലൻ സാവിയോ ലോപ്പസ്, അലൻ സ്റ്റീവ് ലോപ്പസ്



</doc>
<doc id="360614" url="https://ml.wikipedia.org/wiki?curid=360614" title="പാരാൻസിസ്‌ട്രോസിറസ് ജാഫർപാലോട്ടി">
പാരാൻസിസ്‌ട്രോസിറസ് ജാഫർപാലോട്ടി

വെസ്പിഡെ കുടുംബത്തിലെ യൂമെനിനെ ഉപകുടുംബത്തിൽ പാരാൻസിസ്‌ട്രോസിറസ് വിഭാഗത്തിൽപ്പെട്ട പശ്ചിമഘട്ടത്തിൽനിന്ന് കണ്ടെത്തിയിട്ടുള്ള ഒരിനം കടന്നെല്ലാണ് 'പാരാൻസിസ്‌ട്രോസിറസ് ജാഫർ പാലോട്ടി' .

സുവോളജിക്കൽ സർവ്വേ ഓഫ് ഇന്ത്യയുടെ കോഴിക്കോട് പ്രാദേശിക കേന്ദ്രത്തിലെ ശാസ്ത്രജ്ഞരായ ഡോ. പി. ഗിരീഷ്‌കുമാർ, ഡോ. പി.എം സുരേശൻ എന്നിവരും ന്യൂയോർക്കിലെ അമേരിക്കൻ മ്യൂസിയം ഓഫ് നാച്ചുറൽ ഹിസ്റ്ററിയിലെ ഡോ. ജയിംസ് കാർപെന്ററും ഉൾപ്പെട്ട സംഘമാണ് കടന്നലിനെ തിരിച്ചറിഞ്ഞത്. പശ്ചിമഘട്ടത്തിലെ ജൈവവൈവിധ്യങ്ങളെക്കുറിച്ച് പഠിക്കുന്ന സുവോളജിക്കൽ സർവ്വേ ഓഫ് ഇന്ത്യയിലെ ശാസ്ത്രജ്ഞനും കണ്ണൂർ സ്വദേശിയുമായ ഡോ. മുഹമ്മദ് ജാഫർ പാലോട്ടിനുള്ള ആദരസൂചകമായിട്ടാണ് ശാസ്ത്രനാമം നൽകിയിരിക്കുന്നത്.

ആറ് മില്ലിമീറ്റർ മാത്രം നീളമുള്ള ഉപദ്രവകാരികളല്ലാത്ത ചെറു കടന്നലുകളാണ് ഇവ മണ്ണുകൊണ്ടാണ് കൂടുണ്ടാക്കുന്നത്. 

മലബാർ വന്യജീവി സങ്കേതം, ആറളം വന്യജീവി സങ്കേതം, നിലമ്പൂർ വനം, മുത്തപ്പൻപുഴ എന്നിവിടങ്ങളിൽ ഇവയെ കണ്ടെത്തിയിട്ടുണ്ട്.


</doc>
<doc id="360619" url="https://ml.wikipedia.org/wiki?curid=360619" title="ബ്രയാൻ മെയ്">
ബ്രയാൻ മെയ്

ഒരു ബ്രിട്ടീഷ് സംഗീതജ്ഞനും ഗായകനും ഗാന രചയിതാവും ജ്യോതിശാസ്ത്രജ്ഞനുമാണ് ബ്രയാൻ ഹറോൾഡ് മെയ്, CBE (born 19 July 1947). ബ്രിട്ടീഷ് സംഗീത സംഘം ക്വീനിന്റെ പ്രധാന ഗിറ്റാറിസ്റ്റാണ്. 

ഗായകൻ ഫ്രെഡി മെർക്കുറി ഡ്രമ്മർ റോജർ ടെയ്ലർ എന്നിവരോടൊപ്പം ചേർന്ന് ക്വീൻ സ്ഥാപിച്ചത് ഇദ്ദേഹമാണ്. എക്കാലത്തെയും മികച്ച ഗിറ്റാറിസ്റ്റുകാരിൽ ഒരാളായ ഇദ്ദേഹത്തെ "ഗിറ്റാർ വേൾഡ്" എക്കാലത്തെയും മികച്ച രണ്ടാമത്തെ ഗിറ്റാറിസ്റ്റായി തിരഞ്ഞെടുത്തിട്ടുണ്ട്..


</doc>
<doc id="360631" url="https://ml.wikipedia.org/wiki?curid=360631" title="ഈജിപ്തിലേക്കുള്ള പലായനം (വർണ്ണ ചിത്രം)">
ഈജിപ്തിലേക്കുള്ള പലായനം (വർണ്ണ ചിത്രം)

പതിനേഴാംന്നൂറ്റാണ്ടിലെ വിഖ്യാത ഡച്ച് ചിത്രക്കാരനായ റെംബ്രാന്റിന്റെ ഒരു ബൈബിൾ പ്രമേയ എണ്ണ ഛായാചിത്രമാണ് ഈജിപ്തിലേക്കുള്ള പലായനം ( The Flight into Egypt).
മത്തായിയുടെ സുവിശേഷത്തിലാണ് പലായന കഥ വിവരിക്കുന്നത്. ഹെരോദാവ് നവജാതരെ കശാപ്പ് ചെയ്യാൻ ഉദ്ദേശിക്കുന്നതായും അതിനാൽ മറിയമനേയും ഉണ്ണിയേശുവിനേയും കൂട്ടികൊണ്ട് മിസ്രയീമിലേക്ക് പോയി ഇനി ഒരറിയിപ്പ് ലഭിക്കുന്നത് വരെ അവിടെ കഴിയാൻ ദൈവദൂതൻ ജോസഫിന്റെ സ്വപനത്തിൽ പ്രത്യക്ഷപ്പെട്ട് അറിയിക്കുന്നു.
അവർ പോയശേഷം കൎത്താവിന്റെ ദൂതൻ യോസേഫിന്നു സ്വപ്നത്തിൽ പ്രത്യക്ഷനായി: നീ എഴുന്നേറ്റു ശിശുവിനെയും അമ്മയെയും കൂട്ടിക്കൊണ്ടു മിസ്രയീമിലേക്കു ഓടിപ്പോയി, ഞാൻ നിന്നോടു പറയുംവരെ അവിടെ പാൎക്കുക. ഹെരോദാവു ശിശുവിനെ നശിപ്പിക്കേണ്ടതിന്നു അവനെ അന്വേഷിപ്പാൻ ഭാവിക്കുന്നു എന്നു പറഞ്ഞു.
14 അവൻ എഴുന്നേറ്റു ശിശുവിനെയും അമ്മയെയും രാത്രിയിൽ തന്നേ കൂട്ടിക്കൊണ്ടു പുറപ്പെട്ടു മിസ്രയീമിലേക്കു പോയി.(മത്തായി 2:13-14)

റെംബ്രാന്റ് ചിത്രത്തിൽ കഴുതപ്പുറത്തിരിക്കുന്ന അമ്മയും കുഞ്ഞിനേയും കാണാം. കഴുതയെ നയിച്ചുകൊണ്ട് അരികിൽ 
നടക്കുന്ന ജോസഫും. രാത്രിയാണ് ചിത്രത്തിലെ സഞ്ചാരം . മധ്യകാല ചിത്രക്കാരന്മാരിൽ നിരവധി പേർ ഈ പലായനം പ്രമേയമാക്കി വരച്ചിട്ടുണ്ട്. റെംബ്രാന്തിന്റെ തന്നെ മറ്റൊരു ചിത്രമാണ് "പലായനവേളയിലെ വിശ്രമം" (The Rest of the Flight into Egypt).

രചനാകാലം:1627
വലിപ്പം:27.5x24.7 സെമി
ഉപരിതലം: ഓക്ക് മരപ്പലകയിൽ എണ്ണഛായം
ഇപ്പോഴുള്ളത്: Tours (France), Musée des Beaux-Arts de Tours


</doc>
<doc id="360644" url="https://ml.wikipedia.org/wiki?curid=360644" title="ടെറെക് നദി">
ടെറെക് നദി

കരിങ്കടലിനും കാസ്പിയൻ കടലിനും ഇടയിലും യൂറോപ്പ്യൻ റഷ്യയിലുമായി സ്ഥിതിചെയ്യുന്ന കൊക്കേഷ്യയുടെ വടക്കൻ ഭാഗത്തുള്ള ഒരു പ്രധാന നദിയാണ് ടെറെക് നദി- Terek River (;, ; , ; , "Terk"; , , , )
ജോർജ്ജിയ, റഷ്യ എന്നീ രാജ്യങ്ങളിലൂടെ ഒഴുകുന്ന ഈ നദി കാസ്പിയൻ കടലിൽ ലയിക്കുന്നു.
ഗ്രേറ്റർ കോക്കസസ് പർവ്വത നിരയുടെയും ഖോഖ് പർവ്വത നിരയും സന്ധിക്കുന്ന ജോർജ്ജിയക്കടുത്തുളള പ്രദേശത്ത് നിന്നാണ് ഈ നദിയുടെ ഉത്ഭവം. 
സ്റ്റീപന്റ്‌സ്മിൻഡ, ഗെർഗേറ്റി ഗ്രാമം എന്നിവയിലൂടെ ഒഴുകുന്ന ഈ നദി റഷ്യൻ മേഖലയിലെ നോർത്ത് ഒസ്സേഷ്യ, വ്‌ലാഡികവ്കസ് നഗരത്തിലൂടെ കിഴക്ക് തിരിഞ്ഞ് ചെച്‌നിയ, ദാഗസ്താൻ എന്നീ രാജ്യങ്ങളിലൂടെ ഒഴുകുന്നു. കാസ്പിയൻ കടലിൽ ചേരുന്നതിന് മുൻപ് ഈ നദി രണ്ടു ശാഖകളായി തിരിയുന്നുണ്ട്.
കിസ്ലിയാർ നഗരത്തിന് താഴെ വെച്ച് ഈ നദി ചതുപ്പായ നദീമുഖത്തെ തുരുത്തായി ഏകദേശം 100 കിലോമീറ്റർ (62 മൈൽ) വീതിയാകുന്നുണ്ട്.
ടെറെക് നദി ഈ പ്രദേശത്തെ പ്രധാനമായ ഒരുപ്രകൃതി സമ്പത്താണ്. ജലസേചനം, ജലവൈദ്യുത പദ്ധതികൾ എന്നിവയുടെ പ്രധാന ഉറവിടമാണിത്.
റഷ്യൻ പട്ടണങ്ങളായ വ്‌ലാഡികാവ്കാസ്, മൊസ്‌ഡോക്, ദാഗസ്താൻ പട്ടണമായ കിസ്ലിയാർ എന്നിവയാണ് ടെറെക് നദിയുടെ തീരത്തുള്ള പ്രധാന നഗരങ്ങൾ.
നിരവധി ജലവൈദ്യുത പദ്ധതികൾ ടെറെക് നദിയിൽ പ്രവർത്തിക്കുന്നുണ്ട്. വ്‌ലാഡികാവ്കാസിൽ ഡിസാവു ഇലക്ട്രോ സ്‌റ്റേഷൻ പ്രവർത്തിക്കുന്നുണ്ട്. കൂടാതെ, ബെകൻസ്‌കയ, പവലോഡോൽസ്‌കയ എന്നിവിടങ്ങളിലും ജലവൈദ്യുത നിലയങ്ങൾ പ്രവർത്തിക്കുന്നുണ്ട്.
ജോർജ്ജിയ - റഷ്യ അതിർത്തിയിലെ കസ്‌ബേഗി മുൻസിപ്പാലിറ്റിയിൽ 108 മെഗാവാട്ട് വൈദ്യുതി ഉൽപാദിക്കാനുള്ള ദരിയാലി ഹൈഡ്രോ പവർ പ്ലാന്റ് പ്രവർത്തന സജ്ജമായികൊണ്ടിരിക്കുന്നുണ്ട്. 


</doc>
<doc id="360646" url="https://ml.wikipedia.org/wiki?curid=360646" title="ഗ്രീൻ കാർപ്പറ്റ് പദ്ധതി">
ഗ്രീൻ കാർപ്പറ്റ് പദ്ധതി

കേരളത്തിലെ വിനോദ സഞ്ചാര കേന്ദ്രങ്ങളിൽ ഹരിത പരവതാനി ഒരുക്കി സന്ദർശകരെ ആകർഷിക്കാൻ ടൂറിസം വകുപ്പ് ആവിഷകരിച്ച പദ്ധതിയാണ് ഗ്രീൻ കാർപ്പറ്റ് പദ്ധതി.ടൂറിസം കേന്ദ്രങ്ങളെ മെച്ചെപ്പെടുത്തുകയും സുസ്ഥിരമായ പരിപാലനം ഉറപ്പുവരുത്തുകയും ചെയ്യുന്ന തരത്തിലാണ് സംരംഭം. ഓരോ ജില്ലകളിൽ നിന്നും തെരഞ്ഞെടുക്കപ്പെട്ട കേന്ദ്രങ്ങളിലാണ് പദ്ധതി നടപ്പാക്കുന്നത്. സംസ്ഥാനത്ത് 84 കേന്ദ്രങ്ങളാണ് ഈ പദ്ധതിയിലുള്ളത്.
ടൂറിസം കേന്ദ്രങ്ങൾ അതിഥികളെ സ്വീകരിക്കുന്നതിനു തയാറെടുപ്പുകൾ നടത്തുക, ടൂറിസം കേന്ദ്രങ്ങളുടെ പരിപാലത്തിനായി സുസ്ഥിര സംവിധാനം രൂപപ്പെടുത്തുക, ടൂറിസം കേന്ദ്രങ്ങൾ ജനങ്ങൾക്കു ജീവിക്കാനും സന്ദർശിക്കാനുമുള്ള മികച്ച ഇടങ്ങളായി മാറ്റുക, ടൂറിസ്റ്റ് കേന്ദ്രങ്ങളിലെ ശുചിത്വം ഉറപ്പുവരുത്തുക തുടങ്ങിയവയാണ് ഗ്രീൻകാർപ്പറ്റ് പദ്ധതിയുടെ പ്രധാന ലക്ഷ്യങ്ങൾ. 
ശാസ്ത്രീയമായി മാലിന്യം ശേഖരിക്കുന്നതിനും പരിപാലിക്കുന്നതിനും സംവിധാനം ഏർപ്പെടുത്തുന്നതിനാവശ്യമായ കാര്യങ്ങൾ പദ്ധതിയുടെ ഭാഗമായി നടപ്പിലാക്കും. പൊതുശൗചാലയങ്ങൾ , ടൂറിസം കേന്ദ്രങ്ങളിലേക്ക് എത്തിച്ചേരുന്നതിനുള്ള മികച്ച മാർഗങ്ങൾ, പ്രകാശ സംവിധാനങ്ങൾ, നടപ്പാതകൾ, സൂചനാ ബോർഡുകൾ, മറ്റു ആവശ്യ സൗകര്യങ്ങൾ, ശുദ്ധവും സുരക്ഷിതവുമായ കുടിവെള്ളവും ഭക്ഷണവും ഉറപ്പുവരുത്തുന്നതിനുളള ക്രമീകരണങ്ങൾ, പരിസ്ഥിതി അനുകൂലമായ ഹരിത സൗഹൃദ ആശയങ്ങൾ പ്രാവർത്തികമാക്കുന്നതിനുള്ള വിവിധ പദ്ധതികൾ എന്നിവയും നടപ്പിലാക്കും സുരക്ഷക്കും സംരക്ഷണത്തിനുമുള്ള ക്രമീകരണങ്ങളും അടിയന്തര പ്രതികരണ സംവിധാനങ്ങൾ ഉറപ്പുവരുത്തുകയും സന്ദർശകർക്ക് മാർഗനിർദ്ദേശം നൽകുന്നതിനും അഭിപ്രായം രേഖപ്പെടുത്തുന്നതിനും ഇൻഫർമേഷൻ സെന്റർ സ്ഥാപിക്കുകയും ചെയ്യും. പരിശീലനം നേടിയ ഉത്തരവാദിത്തബോധമുള്ള ജീവനക്കാർ, വളണ്ടിയർമാർ, വിവിധ സേവനദാതാക്കൾ എന്നിവർക്കു തിരിച്ചറിയൽ കാർഡും യൂനിഫോമും ഉറപ്പുവരുത്തും.


</doc>
<doc id="360653" url="https://ml.wikipedia.org/wiki?curid=360653" title="എ. ടി. ലിജിഷ">
എ. ടി. ലിജിഷ

മലയാളത്തിലെ ഒരു യുവ ചെറുകഥാകൃത്താണ് എ. ടി. ലിജിഷ. ആനുകാലികങ്ങളിൽ കഥകളും ശാസ്ത്ര ലേഖനങ്ങളും എഴുതാറുണ്ട്.

1992-ൽ മലപ്പുറം ജില്ലയിലെ കാവന്നൂർ മാടാരുകുണ്ടിൽ കെ. ഏകാമ്പരന്റെയും ലീലയുടെയും മൂത്ത മകളായി ജനിച്ചു. കാവന്നൂർ ഗവൺമെന്റ് ഹൈസ്കൂൾ, എം. ഒ. എ. എച്ച്. എസ്. ഇളയൂർ, എൻ. എസ്. എസ്. കോളേജ് മഞ്ചേരി, തുഞ്ചത്തെഴുത്തച്ഛൻ മലയാളസർവകലാശാല എന്നിവിടങ്ങളിൽ നിന്നായി വിദ്യാഭ്യാസം. നിലവിൽ തുഞ്ചത്തെഴുത്തച്ഛൻ മലയാളസർവകലാശാലയിൽ ഗവേഷണ വിദ്യാർത്ഥി. 


അങ്കണം ഷംസുദ്ദീൻ സ്മൃതി വിദ്യാർഥികഥാ പുരസ്കാരം 2018. (നേഹലിന്റെ ആമക്കാലങ്ങൾ )


</doc>
<doc id="360656" url="https://ml.wikipedia.org/wiki?curid=360656" title="സോബെക്">
സോബെക്

ഒരു പുരാതന ഈജിപ്ഷ്യൻ ദൈവമാണ് സോബെക് (ഇംഗ്ലീഷ്: Sobek). സെബെക്(Sebek), സോചെറ്റ്(Sochet), സോബ്ക്(Sobk), സോബ്കി(Sobki) എന്നീ പേരുകളിലും സോബെക് അറിയപ്പെട്ടിരുന്നു. ഗ്രീക് പുരാണങ്ങളിൽ ഈ ദേവൻ, സുഷോസ് (Suchos; Σοῦχος) എന്നാണ് അറിയപ്പെട്ടിരുന്നത്. നൈൽ മുതലയുമായി ബന്ധപ്പെട്ടുള്ള ദേവനാണ് സോബെക്. മുതലയുടെ രൂപത്തിലോ അല്ലെങ്കിൽ മുതലയുടെ ശിരസ്സോട് കൂടിയ മനുഷ്യരൂപത്തിലോ സോബെക് ദേവനെ ചിത്രീകരിക്കുന്നു. പൊതുവേ സംരക്ഷനത്തിന്റെ ദേവനാണ് സോബെക്, എങ്കിലും ഫറവോയുടെ ശക്തി, സമ്പുഷ്ടി, സൈന്യത്തിന്റെ ശൂരത എന്നിവയുമായി ഇദ്ദേഹത്തെ ബന്ധപ്പെടുത്താറുണ്ട്. നൈലിൽനിന്നു ഉണ്ടാകുന്ന അപകടങ്ങളിൽനിന്നും രക്ഷനേടാൻ പുരാതന ഈജിപ്ഷ്യർ സോബെക് ദേവനെ ആരാധിച്ചിരുന്നു.

പുരാതന സാമ്രാജ്യകാലം (c. 2686–2181 BCE) മുതൽക്കേ റോമൻ കാലഘട്ടത്തോളം (c. 30 BCE – 350 CE) സോബെക് ദേവൻ ഈജിപ്റ്റിൽ സോബെക് ദേവൻ എന്ന വിശ്വാസം നിലനിന്നിരുന്നു. പുരാതന സാമ്രാജ്യത്തിലെ പല പിരമിഡ് ലിഖിതങ്ങളിലും സോബെക് ദേവനെ പ്രധിപാദിച്ചിട്ടുണ്ട്.

പുരാതന സാമ്രാജ്യത്തിൽ സോബെക് ദേവനെ ആരാധിച്ചിരുന്നു എന്നാലും അദ്ദേഹത്തിന്റെ പ്രശസ്തി വർദ്ധിക്കുന്നത് മധ്യ സാമ്രാജ്യത്തിൽ (c. 2055–1650 BCE), പ്രധാനമായും 12-ആം രാജവംശത്തിലെ ഫറവോ ആയിരുന്ന, അമെനെംഹാറ്റ് III കാലത്താണ്. സോബെക് ദേവന്മായി വളരെയേറെ ബന്ധമുള്ള ഈജിപ്റ്റിലെ ഫൈയും എന്ന പ്രദേശത്തിൽ അമെനംഹാറ്റ് മൂന്നാമൻ പ്രത്യേഗ താല്പര്യം പ്രകടിപ്പിച്ചിരുന്നു. സോബെക് ദേവന്റെ പ്രശസ്തിവർദ്ധിക്കുമാറ് അമെനെംഹാറ്റ് III ഫൈയുമിലും മറ്റുമായി അനേകം നിർമ്മിതികൾ പടുതുയർത്തിയിരുന്നു. 


</doc>
<doc id="360659" url="https://ml.wikipedia.org/wiki?curid=360659" title="സാഹ്">
സാഹ്

ഈജിപ്ഷ്യൻ വിശ്വാസപ്രകാരം ഒറിയോൺ നക്ഷത്രകൂട്ടത്തിന്റെ ദൈവിക രൂപമാണ് സാഹ് (ഇംഗ്ലീഷ്: Sah). സിറിയസ് നക്ഷത്രത്തിന്റെ ദേവിയായ സോബ്ദെറ്റാണ് സാഹിന്റെ പത്നി. 

പുരാതന സാമ്രാജ്യത്തിലെ പിരമിഡ് ലിഖിതങ്ങളിൽ സാഹിനെ ""ദൈവങ്ങളുടെ പിതാവ്"" എന്ന് വിശേഷിപ്പിച്ചിരിക്കുന്നത് കാണാം. ഫറവോമാർ തങ്ങളുടെ മരണാനന്തരം ഒറിയോണിലേക്ക് പോകുന്നു എന്ന് വിശ്വസിച്ചിരുന്നു.


</doc>
<doc id="360663" url="https://ml.wikipedia.org/wiki?curid=360663" title="സോപ്ദെറ്റ്">
സോപ്ദെറ്റ്

പുരാതന ഈജിപ്ഷ്യൻ വിശ്വാസപ്രകാരം സിറിയസ് നക്ഷത്രത്തിന്റെ ദൈവിക രൂപമാണ് സോപ്ദെറ്റ് (ഇംഗ്ലീഷ്: Sopdet). ഈജിപ്ഷ്യൻ ഭാഷയിൽ "തീവ്രമായവൾ" എന്നാണ് സോപ്ദെറ്റിനർഥം. സിറിയസ് നക്ഷത്രത്തിന്റെ ശോഭയാലാവാം ഈ പേര് വന്നത്. ആകാശത്ത് ഏറ്റവും തിളക്കമുള്ളതായി കാണപ്പെടുന്ന നക്ഷത്രമാണ്‌ സിറിയസ്.  ശിരസ്സിൽ 5 മുനകളുള്ള നക്ഷത്രമുള്ള സ്ത്രീ രൂപത്തിലാണ് സോപ്ദെറ്റ് ദേവിയെ ചിത്രീകരിക്കാറുള്ളത്.

ജൂലൈയിലെ ആകാശത്തിൽ സിറിയസ് നക്ഷത്രത്തിന്റെ ഹിലൈക്ക്ൾ ഉദയത്തിന് തൊട്ടുശേഷമാണ്, നൈലിൽ ആണ്ടുതോറുമുണ്ടാകുന്ന പ്രളയം ആരംഭിക്കുന്നത്, ആയതിനാൽ പുരാതന ഈജിപ്ഷ്യർ ഇവരണ്ടിനേയും ബന്ധപ്പെടുത്തിയിരുന്നു. അനന്തരം മണ്ണിന്റെ ഫലപുഷ്ടിയുടെ ദേവതയായി സോപ്ദെറ്റിനെ കരുതിവന്നു. നൈലിലെ വാർഷിക വെള്ളപ്പൊക്കത്തെ തുടർന്നാണ് ഈജിപ്റ്റിലെ മണ്ണ് കൂടുതൽ ഫലഭൂയിഷ്ടമാകുന്നത്. സിറിയസ് നക്ഷത്രത്തിന്റെ ഹിലൈക്ക്ൾ ഉദയത്തിനുള്ള ഈ പ്രാധാന്യത്തെ ആധാരമാക്കിയാണ് ഈജിപ്ഷ്യർ അവരുടെ കലണ്ടർ തയ്യാറാക്കിയത്.

ഒറിയോൺ നക്ഷത്രഗണത്തിന്റെ ദേവനായ സാഹ് ആണ് സോപ്ദെറ്റിന്റെ പതി. ഈ ദമ്പതികളുടെ പുത്രനാണ് സോപ്ദു.


</doc>
<doc id="360665" url="https://ml.wikipedia.org/wiki?curid=360665" title="സോപ്ദു">
സോപ്ദു

പുരാതന ഈജിപ്ഷ്യൻ വിശ്വാസപ്രകാരം ആകാശത്തിന്റെയും കിഴക്കുദിക്കിന്റെയും ദേവനാണ് സോപ്ദു (ഇംഗ്ലീഷ്: Sopdu).

ഒറിയോൺ നക്ഷത്രഗണത്തിന്റെ ദേവനായ സാഹിനെയും, സിറിയസ് നക്ഷത്രത്തിന്റെ ദേവിയായ സോപ്ദെറ്റിന്റെയും പുത്രനാണ് സോപ്ദു.


</doc>
<doc id="360669" url="https://ml.wikipedia.org/wiki?curid=360669" title="സേഷത്">
സേഷത്

പുരാതന ഈജിപ്ഷ്യൻ വിശ്വാസപ്രകാരം ജ്ഞാനം, വിജ്ഞാനം, എഴുത്ത് എന്നിവയുടെ ദേവിയാണ് സേഷത് (ഇംഗ്ലീഷ്: Seshat). "ലേഖനം ചെയ്യുന്നവൾ" എന്നാണ് സേഷത് എന്ന പദത്തിനർഥം. എഴുത്തിന്റെ ദേവി എന്ന നിലയിൽ കണക്കുകളുടെയെല്ലാം സൂക്ഷിപ്പുകാരിയായും സേഷത്തിനെ കണ്ടിരുന്നു. എഴുത്ത് ഉദ്ഭവിച്ചത് സേഷത് ദേവിയിൽനിന്നുമാണ് എന്ന് ഈജിപ്ഷ്യർ വിശ്വസിച്ചിരുന്നു. കൂടാതെ വാസ്തുവിദ്യ, ജ്യോതിഃശാസ്ത്രം, ജ്യോതിഷം, നിർമ്മാണം, ഗണിതം, ഭൂമാപനവിദ്യ എന്നീ ശാസ്ത്രങ്ങളുടെ ദേവിയായും സേഷതിനെ കരുതിയിരുന്നു.

പുലിത്തോൽ ധരിച്ച് കയ്യിൽ എഴുത്താണിയും എഴുത്തുപലകയുംമായി നിൽക്കുന്ന രൂപത്തിലാണ് സേഷത് ദേവിയെ ചിത്രീകരിക്കുന്നത്.


</doc>
<doc id="360670" url="https://ml.wikipedia.org/wiki?curid=360670" title="ലുഫ്താൻസ">
ലുഫ്താൻസ

ലുഫ്താൻസ ജർമൻ എയർലൈൻസ് എന്നും അറിയപ്പെടുന്ന ലുഫ്താൻസ ജർമ്മനിയിലെ ഏറ്റവും വലിയ എയർലൈൻസാണ്, മാത്രമല്ല അവയുടെ അനുബന്ധ കമ്പനികൾകൂടി ചേരുമ്പോൾ, യാത്രക്കാരുടെ എണ്ണത്തിലും വിമാനങ്ങളുടെ എണ്ണത്തിലും യൂറോപ്പിലെ ഏറ്റവും വലിയ എയർലൈൻസാണ്. 270 വിമാനങ്ങൾ ഉപയോഗിച്ചു 18 ആഭ്യന്തര ലക്ഷ്യസ്ഥാനങ്ങളിലേക്കും ആഫ്രിക്ക, അമേരിക്ക, ഏഷ്യ, യൂറോപ്പ് എന്നിവടങ്ങളിലെ 78 രാജ്യങ്ങളിലായി 197 അന്താരാഷ്‌ട്ര ലക്ഷ്യസ്ഥാനങ്ങളിലേക്കും ലുഫ്താൻസ സർവീസ് നടത്തുന്നു. 1997-ൽ സ്ഥാപിതമായ ഏറ്റവും വലിയ എയർലൈൻ അലയൻസായ സ്റ്റാർ അലയൻസിൻറെ സ്ഥാപക അംഗങ്ങളിൽ ഒരാളാണ് ലുഫ്താൻസ. 

1926-ൽ ബെർലിനിൽ സ്ഥാപിക്കപ്പെട്ട ഡച്ചേ ലുഫ്ത് ഹാൻസ എ ജി-യിൽനിന്നും തുടങ്ങുന്നതാണ് ലുഫ്താൻസയുടെ ചരിത്രം. ഡിഎൽഎച്ച് എന്നറിയപ്പെട്ടിരുന്ന എയർലൈൻസ് കുറച്ചുകാലം ജർമ്മനിയുടെ പതാക വാഹക എയർലൈനുമായിരുന്നു, 1945-ൽ നാസി ജർമ്മനിയുടെ പരാജയം വരെ. പുതിയ ദേശീയ എയർലൈൻ സ്ഥാപിക്കാനായി ലുഫ്ടാഗ് എന്ന കമ്പനി 1953 ജനുവരി 6-നു കൊളോണിൽ സ്ഥാപിക്കപ്പെട്ടു. [6] എന്നാൽ വെസ്റ്റ് ജർമ്മനിക്ക് എയർസ്പേസ് സ്വാതന്ത്ര്യം ലഭിച്ചിരുന്നില്ല, അതിനാൽ എന്ന് മുതൽ പുതിയ എയർലൈൻ പ്രവർത്തനങ്ങൾ ആരംഭിക്കും എന്ന് അറിയില്ലായിരുന്നു. എന്നിരുന്നാലും, 1953-ൽ ലുഫ്ടാഗ് നാല് കോൺവൈർ സിവി-340എസ്, നാല് ലോക്ക്ഹീഡ് എൽ-1049 സൂപ്പർ കോൺസ്റ്റലേഷൻസ് വിമാനങ്ങൾക്ക് ഓർഡർ നൽകി, കൂടാതെ ഹാംബർഗ്‌ എയർപോർട്ടിൽ മെയിൻറ്റനൻസ് ബേസും സ്ഥാപിച്ചു. [6] [7]

1955 ഏപ്രിൽ 1-നു ഷെഡ്യൂൾഡ് ആഭ്യന്തര വിമാന സർവീസുകൾ ആരംഭിക്കാനുള്ള അനുമതി ലുഫ്താൻസയ്ക്ക് ലഭിച്ചു, ഹാംബർഗ്‌, ഡസൽഡോർഫ്, ഫ്രാങ്ക്ഫർട്ട്, കൊളോൺ, മ്യൂണിക്ക്‌ എന്നിവയ്ക്കു ഇടയിൽ. [7] [8] 1955 മെയ്‌ 15-നു അന്താരാഷ്‌ട്ര സർവീസുകൾ തുടങ്ങി, ലണ്ടൻ, പാരിസ്, മാഡ്രിഡ്‌ എന്നിവടങ്ങളിലേക്ക്. [8] [9]

2006 ഡിസംബർ 6-നു 20 ബോയിംഗ് 747-8എസ് വിമാനങ്ങൾക്കുള്ള ഓർഡർ ലുഫ്താൻസ നൽകി, ഈ മോഡലിൻറെ ആദ്യ കസ്റ്റമർ ആയി. എയർ ഫ്രാൻസിനു ശേഷം എയർബസ്‌ എ380 വിമാനം ഉപയോഗിക്കുന്ന രണ്ടാമത്തെ യൂറോപ്പിയൻ എയർലൈനുമായി. ആദ്യ എ380 ഡെലിവർ ചെയ്തത് 2010 മെയ്‌ 9-നു ആണ്, അതേസമയം, ആദ്യ 747-8 സർവീസ് ആരംഭിച്ചത് 2012-ൽ ആണ്. [10]

2008 സെപ്റ്റംബർ 15-നു ലുഫ്താൻസ എയർലൈൻസ് തങ്ങൾ ബ്രസ്സൽസ് എയർലൈൻസിൻറെ ഓഹരികൾ വാങ്ങിതായി പ്രഖ്യാപിച്ചു. 2009 ജൂണിൽ ബ്രസ്സൽസ് എയർലൈൻസും ലുഫ്താൻസയും തമ്മിലുള്ള പങ്കാളിത്തം ഇയു കമ്മീഷൻ അംഗീകാരം നൽകി. ബ്രസ്സൽസ് എയർലൈൻസിൻറെ ഉടമസ്ഥ കമ്പനിയായ എസ്എൻ എയർഹോൾഡിംഗ് എസ്എ/എൻവിയുടെ 45 ശതമാനം ഓഹരികൾ ലുഫ്താൻസ സ്വന്തമാക്കി. [11]

2009 സെപ്റ്റംബറിൽ യൂറോപ്പിയൻ കമ്മീഷൻറെ അനുമതിയോടെ ലുഫ്താൻസ ഓസ്ട്രിയൻ എയർലൈൻസ് വാങ്ങി. 

2010 ജൂൺ 11-നു എയർബസ്‌ എ380 ഉപയോഗിച്ചു ഫ്രാങ്ക്ഫർട്ടിനും ടോക്കിയോയ്ക്കും ഇടയിൽ സർവീസ് ആരംഭിച്ചു. 

ലുഫ്താൻസയുമായി കോഡ്ഷെയർ ധാരണകളുള്ള എയർലൈനുകൾ ഇവയാണ്: അഡ്രിയ എയർവേസ്, ഐഗൻ എയർലൈൻസ്, എയർ കാനഡ, എയർ ചൈന, എയർ ഡോലോമിടി, എയർ ഇന്ത്യ, എയർ മാൾട്ട, എയർ ന്യൂസിലാൻഡ്‌, ഓൾ നിപ്പോൺ എയർവേസ്, ഓസ്ട്രിയൻ എയർലൈൻസ്, അവിയങ്ക, അസർബെയ്ജാൻ എയർലൈൻസ്, ബിഎംഐ റീജനൽ, ബ്രസൽസ് എയർലൈൻസ്, കോപ എയർലൈൻസ്, ക്രൊയേഷ്യ എയർലൈൻസ്, ഈജിപ്ത് എയർ, എതിയോപിയൻ എയർലൈൻസ്, എത്തിഹാദ് എയർവേസ്, യൂറോവിംഗ്സ്, ജർമൻവിംഗ്സ്, ജപ്പാൻ എയർലൈൻസ്, ലതാം ബ്രസിൽ, എൽഒടി പോളിഷ് എയർലൈൻസ്, ലക്സ് എയർ, സ്കാണ്ടിനെവിയൻ എയർലൈൻസ്, സിംഗപ്പൂർ എയർലൈൻസ്, സൗത്ത് ആഫ്രിക്കൻ എയർവേസ്, സ്വിസ്സ് ഇന്റർനാഷണൽ എയർലൈൻസ്, ടാഗ് അംഗോള എയർലൈൻസ്, ടാക എയർലൈൻസ്, ടാപ് പോർച്ചുഗൽ, തായ്‌ എയർവേസ്, യുണൈറ്റഡ് എയർലൈൻസ്. 



</doc>
<doc id="360676" url="https://ml.wikipedia.org/wiki?curid=360676" title="പത്മപ്രഭാ പുരസ്കാരം">
പത്മപ്രഭാ പുരസ്കാരം

ആധുനിക വയനാടിന്റെ ശില്പികളിൽ പ്രമുഖനായ എം.കെ. പത്മപ്രഭാ ഗൗഡരുടെ പേരിൽ ഏർപ്പെടുത്തിയ സാഹിത്യപുരസ്‌കാരമാണ് 'പത്മപ്രഭാ പുരസ്കാരം. 75,000 രൂപയും പത്മരാഗക്കല്ല് പതിച്ച ഫലകവും പ്രശസ്തിപത്രവും അടങ്ങുന്നതാണ് പുരസ്‌കാരം .1996 മുതൽ തുടർച്ചയായി ഇത് നല്കിവരുന്നുണ്ട്. മാതൃഭൂമി മാനേജിംഗ് ഡയറക്ടർ എം.പി. വീരേന്ദ്രകുമാർ അച്ഛന്റെ ഓർമ്മയ്ക്കായി ഏർപ്പെടുത്തിയതാണ് പത്മപ്രഭാ പുരസ്കാരം.


</doc>
<doc id="360678" url="https://ml.wikipedia.org/wiki?curid=360678" title="ഭാജ്യ സംഖ്യകൾ">
ഭാജ്യ സംഖ്യകൾ

ഒരു പൂർണ്ണ സംഖ്യയെ അതിനേക്കാൾ ചെറിയ രണ്ട് പൂർണ്ണ സംഖ്യകളുടെ ഗുണനഫലമായി എഴുതാൻ സാധിക്കുകയാണെങ്കിൽ അത്തരം സംഖ്യയെ ആണു ഭാജ്യ സംഖ്യ എന്നു വിളിക്കുന്നത്. Equivalently, it is a positive integer that has at least one divisor other than 1 and itself. Every positive integer is composite, prime, or the unit 1, so the composite numbers are exactly the numbers that are not prime and not a unit.


</doc>
<doc id="360679" url="https://ml.wikipedia.org/wiki?curid=360679" title="ഇ.പി. ഉണ്ണി">
ഇ.പി. ഉണ്ണി

ഒരു ഇന്ത്യൻ കാർട്ടൂണിസ്റ്റാണ് ഇ.പി. ഉണ്ണി (ജനനം: 1954).
1954ൽ പാലക്കാടിൽ ജനിച്ചു. കേരള സർ‍വകലാശാലയിൽ നിന്നും ഭൗതികശാസ്ത്രത്തിൽ ബിരുദം നേടി. 1973ൽ ശങ്കർ വാരികയിൽ ഇ.പി. ഉണ്ണിയുടെ ആദ്യ കാർട്ടൂൺ പ്രസിദ്ധീകരിച്ചു വന്നു. 1977ൽ ദി ഹിന്ദുവിൽ കാർട്ടൂൺ പ്രസിദ്ധീകരിച്ചുതുടങ്ങി. ഈ കാലയളവിൽ സൺഡേ ടൈംസിലും ഇക്കോണമിക് ടൈംസിലും പ്രവർത്തിച്ചു. ഇന്ത്യൻ എക്സ്പ്രസിലെ ചീഫ് രാഷ്ട്രീയ കാർട്ടൂണിസ്റ്റാണ്. മലയാള വാരികകളിലും മാസികകളിലും ഇ.പി. ഉണ്ണിയുടെ കാർട്ടൂണുകൾ പ്രസിദ്ധീകരിച്ചിട്ടുണ്ട്.
ഇന്ത്യൻ എക്സ്പ്രസിൽ പലപ്പോഴായി പ്രസിദ്ധീകരിച്ച ബിസിനസ് ആസ് യൂഷ്വൽ എന്ന കാർട്ടൂൺ പരമ്പരയാണ് 2016ലെ കൊച്ചി-മുസിരിസ് ബിനാലെയിൽ ഇ.പി. ഉണ്ണി പ്രദർശിപ്പിച്ചിരിക്കുന്നത്. പ്രധാനവേദിയായ ഫോർട്ട് കൊച്ചിയിലെ ആസ്പിൻവാൾ ഹൗസിലാണ് ഈ ചിത്രങ്ങൾ പ്രദർശിപ്പിച്ചിരിക്കുന്നത്. ഇന്ത്യൻ എക്സ്പ്രസിലെ കാർട്ടൂണുകളോടൊപ്പം ഇല്ലസ്ട്രേഷനുകളും ഇവിടെ പ്രദർശിപ്പിച്ചിട്ടുണ്ട്.

ഇ.പി. ഉണ്ണി


</doc>
