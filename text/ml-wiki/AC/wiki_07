<doc id="356644" url="https://ml.wikipedia.org/wiki?curid=356644" title="ഫ്നോം ബോക്">
ഫ്നോം ബോക്

ഫ്നോം ബോക് () കംബോഡിയയുടെ കിഴക്കൻ ബറായ് പ്രവിശ്യയുടെ വടക്കുകിഴക്ക് ഭാഗത്തുള്ള ഒരു കുന്നാണ്. ഈ പേരിൽ തന്നെയുള്ള ഒരു ക്ഷേത്രവും ഇവിടെയുണ്ട്> "കുന്നുകളുടെ ത്രിമൂർത്തികളിൽ" പെട്ട ഒരു കുന്നാണിത്. ഈ കുന്നുകളുടെയെല്ലാം മുകളിൽ സമാനമായ രൂപത്തോടുകൂടിയ ഒരു ക്ഷേത്രമുണ്ട്. യശോവർമ്മൻ ഒന്നാമന്റെ കാലത്താണ് (889–910) ഈ ക്ഷേത്രങ്ങൾ പണികഴിപ്പിക്കപ്പെട്ടത്. ഒൻപതാം നൂറ്റാണ്ടിനും പത്താം നൂറ്റാണ്ടിനുമിടയിൽ ഇദ്ദേഹം തലസ്ഥാനം അങ്കോറിലേയ്ക്ക് മാറ്റുകയും അതിന് യശോധപുര എന്ന് പേരുനൽകുകയും ചെയ്തിരുന്നു. അടുത്തുള്ള കുന്നുകളുടെ പേരിലാണ് സമാനമായ ക്ഷേത്രങ്ങളും അറിയപ്പെടുന്നത് (ഫ്നോം ബാഹെങ്, ഫ്നോം ക്രോം എന്നിവയാണ് സമാനമായ ക്ഷേത്രങ്ങൾ).

ഈ ക്ഷേത്രങ്ങൾക്ക് അങ്കോറിയൻ ഭരണകാലത്ത് മതപരമായ വലിയ പ്രാധാന്യമാണുണ്ടായിരുന്നത്. വാസ്തുശിൽപ്പകലയിൽ അങ്കോറിയൻ കാലത്ത് നടത്തിയ പരീക്ഷണങ്ങൾക്ക് ഉദാഹരണമാണ് ഈ ക്ഷേത്രങ്ങൾ. 
ഒരു ലിംഗം സൂക്ഷിക്കുവാനായി ഒരു ക്ഷേത്രം പണിയണം എന്നായിരുന്നു ഇദ്ദേഹത്തിന്റെ ആഗ്രഹം. അതിനായി പണിഞ്ഞ ക്ഷേത്രത്തിനൊപ്പം അടുത്ത കുന്നുകളിൽ ഇദ്ദേഹം വിഷ്ണുവിന്റെയും ബ്രഹ്മാവിന്റെയും ക്ഷേത്രങ്ങളും പണികഴിപ്പിച്ചു. ബാഖെങ് ശൈലിയിലാണ് (893–927) ക്ഷേത്രം പണികഴിപ്പിച്ചിരിക്കുന്നത്. അങ്കോർ നിർമിതികൾ പൊതുവിൽ സാൻഡ് സ്റ്റോൺ, ലാറ്ററൈറ്റ് എന്നിവയിലാണ് നിർമിച്ചിരിക്കുന്നത്. ഇഷ്ടികകളും ഉപയോഗിച്ചിട്ടുണ്ട്.

സ്വാഭാവികമായി നിർമിച്ച കുന്നുകളിലെ ക്ഷേത്രങ്ങളിലൊന്നാണിത്. 221 മീറ്റർ ഉയരത്തിലാണിത്. കുന്ന് സയം റീപിന് 25 കിലോമീറ്റർ വടക്കുകിഴക്കായാണ്. ബാന്റേ സ്രൈയിൽ നിന്ന് ഇവിടെ റോഡ് മാർഗ്ഗം എത്താൻ സാധിക്കും. 635 പടവുകൾ കയറിയാൽ ഫ്നോം ബോക് ക്ഷേത്രം കാണാൻ സാധിക്കും. ക്ഷേത്രം ഏറെക്കുറെ പൂർണ്ണമായി നാശോന്മുഖമായിരിക്കുകയാണ്.
ഫ്നോം ക്രോമിനെപ്പോലെ, ഫ്നോം ബോകും സാൻഡ്സ്റ്റോൺ കൊണ്ടാണ് നിർമിച്ചിരിക്കുന്നത്.

ഇന്ദ്രവർമ്മൻ ഒന്നാമന്റെ (ഇദ്ദേഹത്തിന്റെ തലസ്ഥാനം ഹരിഹരാലയമായിരുന്നു) മകനായ യശോവർമ്മൻ ഒന്നാമൻ തന്റെ തലസ്ഥാനം യശോധരപുരത്തിലേയ്ക്ക് മാറ്റി. ഇതായിരുന്നു ആദ്യത്തെ അങ്കോർ തലസ്ഥാനം.). 910 എഡിയിൽ നിർമിച്ച ഫ്നോം ബോക് കൂടാതെ ലോലൈ (893 എഡി), പ്രാ വിഹേർ (893 എഡി), ഫ്നോം ബഖെങ് (900 എഡി), ഫ്നോം ക്രോം (910 എഡി) എന്നീ ക്ഷേത്രങ്ങളും ഇദ്ദേഹം നിർമിച്ചതാണ്. എന്നിരുന്നാലും യശോവർമൻ ഫ്നോം ബോക് ഉയരം കൂടുതലായതിനാൽ തലസ്ഥാനമായി തിരഞ്ഞെടുത്തില്ല. ഫ്നോം ക്രോം കുന്നും ടോൺലെ സാപ് തടാകത്തിനടുത്തായതിനാൽ ഇദ്ദേഹം തലസ്ഥാനമാക്കിയില്ല. ഫ്നോം ബാകൻ എന്ന കുന്നാണ് ഇദ്ദേഹം തലസ്ഥാനമായി തിരഞ്ഞെടുത്തത്. യശോധപുര എന്ന നഗരം അങ്കോർ സാമ്രാജ്യത്തിന്റെ ആദ്യ തലസ്ഥാനമായിരുന്നു.

ഒരു ലിംഗം സൂക്ഷിക്കുവാനായി ഒരു ക്ഷേത്രം പണിയണം എന്നായിരുന്നു ഇദ്ദേഹത്തിന്റെ ആഗ്രഹം. ഇതോടൊപ്പം അടുത്ത കുന്നുകളിൽ ഇദ്ദേഹം വിഷ്ണുവിന്റെയും ബ്രഹ്മാവിന്റെയും ക്ഷേത്രങ്ങളും പണികഴിപ്പിച്ചു.
ഹിന്ദു ത്രിമൂർത്തികളുടെ പ്രതിമകൾ ഫ്നോം ബോകിലും ഫ്നോം ക്രോമിലും കണ്ടെടുത്തിട്ടുണ്ട്.

ബാഖെങ് ശൈലിയിലാണ് (893–927) ക്ഷേത്രം പണികഴിപ്പിച്ചിരിക്കുന്നത്. പ്രത്യേകം ശ്രീകോവിലുകളുണ്ട്. ഉയർന്ന ഫൗണ്ടേഷനിലാണ് ക്ഷേത്രങ്ങൾ നിർമിച്ചിരിക്കുന്നത്. മുപ്പത്തിമൂന്ന് കോടി ഹിന്ദു ദേവതകളെ ക്ഷേത്രം പ്രതിനിധീകരിക്കുന്നു എന്നാണ് സങ്കൽപ്പം. ജടയിൽ ചന്ദ്രനുമായുള്ള ചന്ദ്രശേഖര രൂപമാണ് ശിൽപ്പങ്ങളിലൊന്ന്. ഫ്നോം ബോക് ക്ഷേത്രത്തിന്റെ പടിഞ്ഞാറേ വാതിലിലൂടെ ഉത്തര അയനാന്തം കാണാൻ സാധിക്കും.

ബാഖെങ് ശൈലിയിലുള്ള അങ്കോർ നിർമിതികൾ സാൻഡ് സ്റ്റോൺ, ലാറ്ററൈറ്റ് എന്നിവയിലാണ് നിർമിച്ചിരിക്കുന്നത്. ഇഷ്ടികകളും ഉപയോഗിച്ചിട്ടുണ്ട്. ഉയർന്ന പ്ലാഫ് ഫോമുകൾക്കും തറ പാകുന്നതിനും ഭിത്തികൾക്കും ലാറ്ററൈറ്റാണ് ഉപയോഗിച്ചിരുന്നത്. ചാരനിറം കലർന്ന മഞ്ഞ നിറത്തോടുകൂടിയ സാൻഡ്‌സ്റ്റോണുകളാണ് ശിൽപ്പങ്ങൾ നിർമ്മിക്കാനായി ഉപയോഗിച്ചിരുന്നത്. 

ക്ഷേത്രം നല്ല നിലയിലാണെങ്കിലും വലിയ രണ്ട് പ്ല്യൂമേറിയ മരങ്ങൾ ഗോപുരങ്ങൾക്ക് മുകളിൽ വളർന്ന് നിൽക്കുന്നുണ്ട്.


</doc>
<doc id="356647" url="https://ml.wikipedia.org/wiki?curid=356647" title="പോപ്പ പർവ്വതം">
പോപ്പ പർവ്വതം

പോപ്പ, മദ്ധ്യ മ്യാൻമറിലെ ഒരു അഗ്നിപർവ്വതമാണ്. 518 മീറ്റർ (4981 അടി) ആണ് സമുദ്രനിരപ്പിൽ നിന്നുള്ള ഉയരം. പുരാതന പട്ടണമായ 50 കിലോമീറ്റർ 31 മൈൽ) തെക്കുകിഴക്കായിട്ടാണിതു സ്ഥിതി ചെയ്യുന്നത്. പോപ്പ എന്ന പേര് "പൂവ്" എന്നർത്ഥം വരുന്ന / പദമായ "പുപ്പ" യിൽ നിന്നാണ്.

ഗ്രീസിലെ ഒളിമ്പസ് പർവ്വതത്തിനു സമാനമായട്ടാണ് ഈ പർവ്വതത്തെ ബർമൻ ജനത കാണുന്നത്. ബർമ്മയിലെ വളരെ ശക്തിയുള്ള 37 "നാറ്റ്സ്്" (ബർമ്മൻ ആത്മാക്കൾ) കളുടെ ഇരിപ്പിടമായിട്ടാണ് ഈ പർവ്വതം സങ്കൽപ്പിക്കപ്പെടുന്നത്. ഈ 37 നാറ്റ്സുകളും പ്രതിമകളുടെ രൂപത്തിലാണ് സ്ഥാപിച്ചിരിക്കുന്നത്.

പോപ്പ പർവ്വതം ഒരു അണഞ്ഞുപോയ അഗ്നിപർവ്വതമാണ്. ഈ പർവ്വതത്തിൽ പോപ്പ ടൌങ്കലാറ്റ് സന്യാസിമഠം സ്ഥിതി ചെയ്യുന്നു സന്യാസിമഠത്തിനു ചുറ്റുമുള്ള ഭാഗം കിഴുക്കാംതൂക്കായ പാറക്കെട്ടുകളാണ്. ഇവിടെ നിന്നു നോക്കിയാൽ ചുറ്റുപാടുമുള്ള പ്രദേശങ്ങളുടെ വിശാലമായി ദൃശ്യം കാണുവാൻ സാധിക്കുന്നതാണ്.

2,500 അടി ഉയരത്തിൽ സ്ഥിതി ചെയ്യുന്ന ഈ സന്യാസി മഠം മ്യാൻമറിന്റെ മദ്ധ്യമേഖലയിലാണ്. ഇവിടേയ്ക്കു കയറുവാൻ 777 പടവുകൾ പണിതുയർത്തിയിരിക്കുന്നു. മഠത്തിന്റെ പരിസരപ്രദേശങ്ങളിൽ അനേകം കുരങ്ങുകൾ താവളമടിച്ചിരിക്കുന്നു.

പോപ്പ പർവ്വതം സമുദ്രനിരപ്പിൽ നിന്ന് 1500 മീറ്റർ ഉയരത്തിലാണ് സ്ഥിതി ചെയ്യുന്നത്. മൌണ്ട് പോപ്പ ദേശീയോദ്യാനത്തിലുൾപ്പെട്ട പർവ്വതമാണിത്. വരണ്ട പ്രദേശമാണെങ്കിലും ഒരു മരുഭൂമിയുടെ മദ്ധ്യത്തിലെ മരുപ്പച്ച പോലെ, പർവ്വതവും സമീപപ്രദേശങ്ങളും പച്ചപുതച്ചു നിൽക്കുന്നു. 

ഇവിടുത്തെ മണ്ണ് വളരെ ഫലഭൂയിഷ്ടമായതാണ്. ഈ ഭാഗത്ത് വളരെയധികം പുഷ്പങ്ങള് വിടർന്നു നിൽക്കുന്നു. പർവ്വതവും ദേശീയോദ്യാനവും നിൽക്കുന്ന പ്രദേശത്ത് ഒട്ടനവധി അരുവികളും വെള്ളച്ചാട്ടങ്ങളും സ്ഥിതി ചെയ്യുന്നു. 

ഈ പർവ്വത്തെക്കുറിച്ച് പണ്ടു കാലം മുതൽ ഏതാനും ഐതിഹ്യങ്ങൾ നിലനിൽക്കുന്നുണ്ട്. വലിയൊരു ഭൂകമ്പത്തിൻറെ ഫലമായി രൂപപ്പെട്ട ഈ പർവ്വത്തിൽ സജീവമായിരുന്ന അഗ്നിപർവ്വതം 442 ബ.സി.യിൽ പൊട്ടിത്തെറിക്കുകയും ലാവ സമീപ പ്രദേശങ്ങളിലേയ്ക്കു പരക്കുകയും ചെയ്തു. ഇതൊരു നാറ്റ് ആരാധനാ കേന്ദ്രമാണ്. ബർമ്മയിലെ "മൌണ്ട് ഒളിമ്പസ്" എന്ന് ഈ പർവ്വതത്തെ വിളിക്കാറുണ്ട്.  

ഓരോ വർഷങ്ങളിലും അനേകം ബർമ്മീസ് തീർത്ഥാടകർ പോപ്പ പർവ്വതം സന്ദർശിക്കാനെത്താറുണ്ട്. "നയോൺ" എന്നറിയപ്പെടുന്ന പൂർണ്ണ ചന്ദ്രൻ പ്രത്യക്ഷമാകുന്ന (മെയ് മാസം മുതൽ ജൂൺ മാസം) സമയത്തും പൂർണ്ണ ചന്ദൻ ദൃശ്യമാകുന്ന "നഡവ്' (നവംബർ മാസം മുതൽ ഡിസംബർ മാസം) വരെയുള്ള കാലത്തുമാണ് ഏറ്റവും കൂടുതൽ തീർത്ഥാടകരും സഞ്ചാരികളും ഇവിടെയെത്തിച്ചേരാറുള്ളത്. പോപ്പ പർവ്വതത്തിനു താഴ്വാരത്തലെ 10 മൈൽ ദൂരത്തിലുള്ള ക്യാവുക്പഡവുങ്ങിലെ തദ്ദേശനിവാസികൾ പർവ്വത്തിനു മകളിലേയ്ക്കു ഡിസംബർ മാസത്തിൽ കൂട്ടമായി എത്താറുണ്ട്. അതുപോലെ ഏപ്രിൽ മാസത്തിൽ മ്യാൻമർ പുതുവർഷമായ "തിൻഗ്യാൻ" ആഘോഷിക്കുന്ന വേളയിലും ഇവർ പോപ്പ പർവ്വതമുകളിലെത്തുന്നു. അനവ്രറ്റ രാജാവിൻറെ ഭരണകാലത്ത് ഈ പർവ്വതത്തിനു മുകളിൽ ആഘോഷവേളകളിൽ നൂറു കണക്കിനു മൃഗങ്ങളെ നാറ്റുകൾക്ക് (ആത്മാക്കൾ) ബലി നൽകാറുണ്ടായിരുന്നു. 

ബർമ്മീസി വിശ്വാസമനുസരിച്ച്, തീർത്ഥാടകരോ സഞ്ചാരികളോ ചുവപ്പ്, പച്ച, കറുപ്പ് എന്നീ നിറങ്ങളുള്ള വസ്ത്രങ്ങൾ ഉപയോഗിക്കുകയോ ഇറച്ചി, പ്രത്യേകിച്ച പന്നിയിറച്ചി കൊണ്ടുവരുകയോ ചെയ്യാൻ പാടില്ലാത്തതാകുന്നു. ഇങ്ങനെ ചെയ്യുന്നത് "നാറ്റുകൾക്ക്" അപ്രിയമുണ്ടാകുമെന്ന് അവർ വിശ്വസിക്കുന്നു. ബർമ്മയിൽ പ്രാചീന കാലത്ത് കപ്പൽഛേദത്തിൽപ്പെട്ട് എത്തിയ രണ്ടു മുസ്ലിം സഹോദരങ്ങളാണ് ബ്യാത്തയും സഹോദരൻ ബ്യാത്വിയും.

ഈ പ്രദേശം സംരക്ഷിക്കേണ്ടതിൻറെ ആവശ്യകതയെ മുൻ നിറുത്തി പോപ്പ പർവ്വതവും സമീപ പ്രദേശങ്ങളും ഒരു പകൃതി സംരക്ഷണ പ്രദേശവും ദേശീയോദ്യാനവുമായി പ്രഖ്യാപിച്ചിരിക്കുന്നു. ഈ പർവ്വതത്തിനു സമീപത്താണ് ക്യെറ്റ്മാവുക് ജലാശയം സ്ഥിതി ചെയ്യുന്നത്. ഈ പ്രദേശത്ത് ഉൽപാദിപ്പിക്കുന്ന കാർഷിക വിളകൾക്കും ഉദ്യാനത്തിനും ആവശ്യമായ ജലം പ്രദാനം ചെയ്യുന്നത് ഈ ജലസംഭരണിയാണ്. ഇവിടെ ചക്ക, വാഴപ്പഴങ്ങൾ, മാങ്ങ, പപ്പായ എന്നിവയും പൂവിടുന്ന മരങ്ങളായ "സാഗ" (ചംപക്), ഗാൻറ് ഗാവ് ( Linn) എന്നിവയും കൃഷി ചെയ്ത് ഉൽപാദിപ്പിക്കുന്നു. 

പർവ്വത്തെക്കുറിച്ച് ബർമ്മയിലെ തദ്ദേശവാസികളുടെയിടയിൽ പല കെട്ടുകഥകളും നില നിൽക്കുന്നുണ്ട്. പോപ്പ സന്ദർശനം നടത്തി യുദ്ധത്തിനു പുറപ്പെട്ടാൽ വിജയം സുനിശ്ചിതമാണെന്നാണ് പൊതവായി വിശ്വസിക്കപ്പെട്ടിരുന്നത്. 

  

</doc>
<doc id="356656" url="https://ml.wikipedia.org/wiki?curid=356656" title="ഫാരൽ വില്യംസ്">
ഫാരൽ വില്യംസ്

ഒരു അമേരിക്കൻ ഗായകനും ഗാനരചയിതാവും റാപ്പറും സംഗീത സംവിധായകനുമാണ് ഫാരൽ വില്യംസ് (; ജനനം ഏപ്രിൽ 5, 1973).

ഫാരൽ വില്യംസ് തന്റെ സംഗീത ജീവിതത്തിനിടയിൽ 10 ഗ്രാമി പുരസ്കാരം നേടിയിട്ടുണ്ട്


</doc>
<doc id="356658" url="https://ml.wikipedia.org/wiki?curid=356658" title="ജിഗ്മെ സിന്ഗ്യെവാഞ്ചുക് ദേശീയോദ്യാനം">
ജിഗ്മെ സിന്ഗ്യെവാഞ്ചുക് ദേശീയോദ്യാനം

ജിഗ്മെ സിൻഗ്യെ വാഞ്ചുക് (മുമ്പത്തെ പേര്: ബ്ലാക്ക് മൌണ്ടൻസ് ദേശീയോദ്യാനം) 1,730 സ്കയർ കിലോമീറ്റർ (670 സ്ക്വയർ മൈൽ) പ്രദേശം ഉൾക്കൊള്ളുന്ന മദ്ധ്യ ഭൂട്ടാനിലെ ഒരു ദേശീയോദ്യാനമാണ്. കാലം ചെയ്ത ഭൂട്ടാനിലെ മൂന്നാമത്തെ രാജാവായിരുന്ന ജിഗ്മെ ഡോർജി വാഞ്ചുക്കിൻറെ സ്മരണാർത്ഥമാണ് 1974 ൽ ഈ ദേശീയോദ്യാനം പ്രഖ്യാപിക്കപ്പെട്ടത്. അക്കാലത്ത് രാജ്യത്തിൻറെ വടക്കൻ മേഖല മുഴുവൻ ദേശീയോദ്യാനത്തിൻറെ ഭാഗമായിരുന്നു. പിന്നീട് 1993 ൽ ദേശീയോദ്യാനത്തിൻറെ സംരക്ഷിത പ്രദേശങ്ങൾ പുനരവലോകനം ചെയ്യുകയും നവീകരിക്കുകയും ചെയ്തതിൻറെ ഫലമായി ദേശീയോദ്യാനത്തിൻറെ അതിരുകൾ ഭൂട്ടാൻറെ വടക്കു പടിഞ്ഞാറേ മേഖലയിലേയ്ക്കു മാത്രമായി ചുരുങ്ങുകയും ചെയ്തു.

ട്രോങ്സ ജില്ലയുടെ ഭൂരിഭാഗം പ്രദേശങ്ങളും ഈ ദേശീയോദ്യാനത്തിൻറ പരിധിയിൽ വരുന്ന പ്രദേശങ്ങളാണ്. അതുപോലെ തന്നെ സർപാങ്, റ്റ്സിറാങ്, വാങ്ഡ്യു ഫോഡ്രാങ്, ഷെംഗാങ് ജില്ലകളുടെ കുറച്ചു ഭാഗങ്ങളും ഈ ദേശീയോദ്യാനത്തിലുൾപ്പെട്ടിരിക്കുന്നു. ഈ ഉദ്യാനത്തിൻറെ തെക്കുകിഴക്കായി റോയൽ മാനസ് ദേശീയോദ്യാനം നിലനിൽക്കുന്നു. കിഴക്കു ദിക്കിൽ മങ്ഡെ ഛു നദിയുമാണുള്ളത്. ഉദ്യാനത്തിൻറ അതിർത്തിക്കു സമാന്തരമായി വടക്കു നിന്ന് തെക്കു കിഴക്കു ദിക്കിലേയ്ക്ക് ഭൂട്ടാനിലെ പ്രധാന ഹൈവേകൾ കടന്നു പോകുന്നു. ഭൂട്ടാൻറെ വടക്ക്, കിഴക്ക്, തെക്ക്, മദ്ധ്യ ഭാഗങ്ങളിലുള്ള മറ്റു ദേശീയോദ്യാനങ്ങളിലേയ്ക്കുള്ള വഴികൾ ഇവിടെ നിന്നു ബന്ധിപ്പിച്ചിരിക്കുന്നു. ജിഗ്മെ സിൻഗ്യെ വാഞ്ചുക്  നാഷണൽ പാർക്ക് (JSWNP) ഭൂട്ടാനിലെ രണ്ടാമത്തെ വലിയ ദേശീയോദ്യാനമാണ്. അതുപോലെ തന്നെ രാജ്യത്തെ ഏറ്റവും പഴയ ദേശീയോദ്യാനവുമാണിത്. ഈ ദേശീയോദ്യാനത്തിലെ പക്ഷിവർഗ്ഗങ്ങളുടെ എണ്ണം 391 ആയി കണക്കാക്കിയിരിക്കുന്നു. ഇത് ഈ മേഖലയിലെ മറ്റു ദേശീയോദ്യാനങ്ങളിലുള്ള പക്ഷി വർഗ്ഗങ്ങളേക്കാൾ കൂടുതലാണ്. ഈ ദേശീയോദ്യാനത്തിൽ മാത്രമാണ് ഭൂട്ടാൻ രാജ്യത്തിൻറ നാലു ദേശീയ ചിഹ്നങ്ങളും [മരം: സൈപ്രസ് (Cupressus corneyana), പുഷ്പം: ബ്ലൂ പോപ്പി (Meconopsis grandis), പക്ഷി: മലങ്കാക്ക (Corvus corax), മൃഗം: ടാകിൻ ((Budorcas taxicolor whitei) ] ഒന്നിച്ചു ദർശിക്കുവാൻ സാധിക്കുന്നത്.  

ഈ ദേശീയോദ്യാനം നില നിൽക്കുന്ന അക്ഷാംശ രേഖാംശങ്ങൾ 27°16′57.82″N 90°23′3.84″E ആണ്. ഈ പ്രദേശം സമുദ്രനിരപ്പിൽ നിന്ന് 200 മുതൽ 5000 മീറ്റർ വരെ ഉയരത്തിലാണ്. ഈ ദേശീയോദ്യാനത്തിനുള്ളിലായി ഔഷധഗുണമുള്ള അനേകം ചുടു നീരുറവകൾ കാണപ്പെടുന്നു. പടിഞ്ഞാറൻ ഭൂട്ടാനിലെ നാലു പ്രധാന നദികളുടെ നീർത്തടമാണ് ഈ ദേശീയോദ്യാനം.  

കടുവ, ചുവന്ന പാണ്ട, സ്വർണ്ണക്കുരങ്ങൻ, കസ്തൂരിമാൻ ഹിമാലയൻ കറുത്ത കരടി, ഏഷ്യൻ കാട്ടുനായ്, റോയൽ ബംഗാൾ കടുവ തുടങ്ങിയവ ഈ ദേശീയോദ്യാനത്തിലുള്ള ഏതാനും ജീവികളാണ്. ഈ ദേശീയോദ്യാനത്തിൻറെ കിഴക്കുഭാഗത്താണ് ഇവിടെ ആകെയുള്ള കടുവകളിലെ 20 ശതമാനത്തെയും കാണുവാൻ സാധിക്കുന്നത്.ലോകത്തിൽ ഈ ദേശീയോദ്യാനത്തിൽ മാത്രമാണ് റോയൽ ബംഗാൾ കടുവകൾ (Panthera tigris tigris) ഹിമപ്പുലികളുമായി (Uncia uncia) സന്ധിക്കുന്നത്. 

ഈ ദേശീയോദ്യാനത്തിലെ പക്ഷിവർഗ്ഗങ്ങളുടെ എണ്ണം 391 ആയി കണക്കാക്കിയിരിക്കുന്നു. ഇത് ഈ മേഖലയിലെ മറ്റു ദേശീയോദ്യാനങ്ങളിലുള്ള പക്ഷി വർഗ്ഗങ്ങളേക്കാൾ കൂടുതലാണ്. ചെമ്പൻ ചുണ്ടുള്ള വേഴാമ്പൽ, വെള്ള വയറുള്ള മുണ്ടി, തീക്കാക്ക തുടങ്ങിയ പക്ഷികളെയും ഇവിടെ കാണുവാൻ സാധിക്കുന്നതാണ്. ദേശീയോദ്യാനത്തിൻറ വടക്കു പടിഞ്ഞാറേ ദിക്കിൽ സ്ഥിതി ചെയ്യുന്ന ഫോബ്ജിഖ്വ താഴ്വര (ഉദ്യാനത്തിൻറെ ബഫർ സോണായി പരിഗണിക്കപ്പെടുന്ന ഭാഗം), കറുത്ത കഴുത്തുള്ള കൊക്കുകളുടെ (Grus nigricollis) ശൈത്യകാല വാസസ്ഥലമാണ്. ഓരോ വർഷവും ശൈത്യകാലത്ത് ഏകദേശം 260 ൽ കൂടുതൽ ഇത്തരം കൊക്കുകൾ ദേശാടനം ചെയ്ത് ഇവിടെയെത്തുന്നു.


</doc>
<doc id="356659" url="https://ml.wikipedia.org/wiki?curid=356659" title="ഖ്‌മെർ ഭാഷ">
ഖ്‌മെർ ഭാഷ

ഖ്‌മെർ ജനങ്ങൾ സംസാരിക്കുന്നതും കമ്പോഡിയയുടെ ഔദ്യോഗിക ഭാഷയുമാണ് ഖ്‌മെർ ഭാഷ. ഏകദേശം 16 ദശലക്ഷം ജനങ്ങൾ സംസാരിക്കുന്ന ഭാഷയാണിത്. ആസ്ട്രോ-ഏഷ്യാറ്റിക് ഭാഷകളിൽ വിയറ്റ്‌നാമിസ് ഭാഷ കഴിഞ്ഞാൽ പിന്നെ ഏറ്റവും കൂടുതൽ ആളുകൾ സംസാരിക്കുന്ന ഭാഷയാണ് ഖ്‌മെർ ഭാഷ. -Khmer or Cambodian (natively 
ഖ്‌മെർ ഭാഷയ്ക്ക് സംസ്‌കൃത, പാലി ഭാഷകളുടെ ഗണ്യമായ സ്വാധീനം കാണാം. പ്രത്യേകിച്ച് രാജകീയ, മത ഭാഷണ രീതിയിൽ, ഹിന്ദുമതം, ബുദ്ധമതം വഴിയാണ് ഈ സ്വാധീനം.
വളരെയധികം നാടൻ ഭാഷണ രീതികളിലും ഈ സ്വാധീനം കാണാവുന്നതാണ്. തായി, ലാഒ, വിയറ്റ്‌നാമീസ്, ചാം എന്നീ ഭാഷകളുടേയും സ്വാധീനം ഖ്‌മെർ ഭാഷയിലുണ്ടായിട്ടുണ്ട്. ഇവ നിരവധി കാലത്തെ ഭൂമിശാസ്ത്രപരമായ സാന്നിധ്യവും സാംസ്‌കാരിക ബന്ധങ്ങളുവഴിയുള്ള സ്വാധീനമാണ് . 
മോൻ-ഖ്‌മെർ ഭാഷ കുടുംബത്തിലെ ആദ്യത്തെ രേഖപ്പെടുത്തിവെച്ചതും എഴുതപ്പെട്ടതുമായ ഭാഷയാണ് ഖ്‌മെർ. വിയറ്റനാമീസ് ഭാഷയേ ഗണ്യമായ രീതിയിൽ പ്രാന്തവൽക്കരിക്കുകയും മോൻ ഭാഷയെ ഇല്ലാതാക്കുകയും ചെയ്ത ഭാഷയാണിത്. 
ചരിത്രപരമായ സാമ്രാജ്യങ്ങളായിരുന്ന ചെന്‌ല, അൻകകോർ, ഫുനാൻ രാജവംശങ്ങളുടെയും ഭാഷയായിരുന്നു പഴയ ഖ്‌മെർ. 
ഖ്‌മെർ ഭാഷ സംസാരിക്കുന്നതിൽ ഭൂരിഭാഗവും സംസാരിക്കുന്നത് മധ്യ ഖ്‌മെർ എന്ന ഖ്‌മെർ ഭാഷയുടെ ഒരു വകഭേദമാണ്.
കംബോഡിയയിലെ വിദൂര പ്രദേശങ്ങളിൽ പ്രാദേശിക ഉച്ചാരണങ്ങൾ നിലനിൽക്കുന്നുണ്ട്. പക്ഷേ ഇത് മധ്യ ഖ്‌മെർ ഭാഷയുടെ വൈവിദ്ധ്യമായാണ് കണക്കാക്കുന്നത്. 
എന്നാൽ കംബോഡിയയുടെ തലസ്ഥാനമായ പെന്നിൽ ഇവ രണ്ടും മാറ്റിനിർത്തിയിട്ടുണ്ട്. സ്റ്റങ് ട്രെങ് പ്രവിശ്യയിൽ ഖ്‌മെർ ഖേ യാണ് ഉപയോഗിക്കുന്നത്. മധ്യ ഖ്‌മെറിൽ നിന്ന് വളരെ വ്യത്യാസമുള്ളതാണ് ഇവ.
കംബോഡിയക്ക് പുറത്ത് മൂന്ന് വ്യത്യസ്ത വകഭേദങ്ങളാണ് സംസാരിക്കുന്നത്. ചരിത്രപരമായി ഖ്‌മെർ സാമ്രാജ്യത്തിന്റെ ഭാഗമായിരുന്ന പ്രാദേശിക ഖ്‌മെർ ഗോത്രങ്ങൾക്കിടയിൽ ആണ് ഈ മൂന്ന് വകഭേദങ്ങളിൽ സംസാരിക്കുന്നത്. 
നോർത്തേൺ ഖ്‌മെർ വകഭേദമാണ് വടക്കുകിഴക്കൻ തായ്‌ലാന്റിന്റെ തെക്കൻ പ്രദേശങ്ങളിൽ പത്ത് ലക്ഷതത്തിലധികം ജനങ്ങൾ സംസാരിക്കുന്നത്. ഇവർ ഒരു പ്രത്യേക തരം ഭാഷയാണ് ഉപയോഗിക്കുന്നത്. തെക്കൻ ഖ്‌മെർ അല്ലെങ്കിൽ ഖ്‌മെർ ക്രോം ആണ് ആദ്യ ഖ്‌മെർ ഭാഷ. ക്രാഡമോം മലനിരകളിൽ താമസിക്കുന്നവർ സംസാരിക്കുന്നത് വളരെ യാഥാസ്ഥികമായ ഒരു വകഭേദമാണ്. ഇവ ഇപ്പോഴും മധ്യ ഖ്‌മെർ ഭാഷയുടെ സവിശേഷതകൾ കാണിക്കുന്നു.
ഖ്‌മെർ ഭാഷ പ്രാഥമികമായി ഒരു വിശകലനഭാഷയാണ്, പദങ്ങളുടെ രൂപഭേദങ്ങളില്ലാത്ത വളരെ കുറഞ്ഞ വ്യാകരണ നിയമങ്ങളുള്ള ഒരു ഭാഷയാണിത്. 
പദങ്ങളുടെ രൂപഭേദങ്ങളോ, ക്രിയാരൂപങ്ങളോ, പദങ്ങളുടെ അവസാനത്തിൽ വിഭക്തികളോ ഖ്‌മെർ ഭാഷയിലില്ല. പകരം, വ്യാകരണ ബന്ധങ്ങൾ സൂചിപ്പിക്കാൻ സഹായക വാക്കുകളും സാമാന്യ പ്രത്യായങ്ങളും ഉപയോഗിക്കുന്നു. 
സബ്‌ജെക്ട്, വെർബ്, ഒബ്ജക്ട് (വിഷയം, ക്രിയ, വസ്തു) എന്നതാണ് ഖ്‌മെർ ഭാഷയിലെ പൊതുവായ വാക്ക് ക്രമം.
തായി, ബർമ്മീസ്, ലാഒ, വിയറ്റനാമീസ് ഭാഷകളിൽ നിന്നും തികച്ചു വ്യത്യസ്തമാണ് ഖ്‌മെർ. ഇത് ഒരു സ്വര ഭാഷയല്ലെന്നതാണ് പ്രധാന പ്രത്യേകത. 
വാക്കുകളുടെ അവസാന അക്ഷരം കനപ്പിച്ച് പറയുന്നു. മോൻ ഖ്‌മെർ ഭാഷകളിൽ സാധാരണയായി ഊന്നിപ്പറയുന്ന അക്ഷരങ്ങൾ ഇല്ല
തുണ്ടു തുണ്ടായുള്ള എഴുത്ത് സമ്പ്രദായമാണ് ഖ്‌മെർ ഭാഷയുടേത്. ഖ്‌മെർ ലിപിയിലാണ് ഇവ എഴുതുന്നത്. തെക്കൻ ഇന്ത്യൻ ബ്രാഹ്മി ലിപിയിൽ നിന്ന് ഉരുത്തിരിഞ്ഞ് വന്നതാണ് ഈ ഖ്‌മെർ ലിപി
കംബോഡിയൻ ജനതയിൽ ഏകദേശം 79 ശതമാനം പേരും ഖ്‌മെർ ഭാഷ വായിക്കാനറിയുന്നവരാണ്.


</doc>
<doc id="356661" url="https://ml.wikipedia.org/wiki?curid=356661" title="മുണ്ടിഞ്ചിയേസീ">
മുണ്ടിഞ്ചിയേസീ

മാൽവേൽസ് നിരയിൽപ്പെട്ട ഒരു സപുഷ്‌പി സസ്യകുടുംബമാണ് മുണ്ടിഞ്ചിയേസീ (Muntingiaceae). ഇവയിൽ ആകെയുള്ള മൂന്നുജനുസുകളിൽ ഓരോ സ്പീഷിസുകൾ മാത്രമേ ഉള്ളൂ. "Dicraspidia", "Muntingia", "Neotessmannia "എന്നിവയാണ് ആ ജനുസുകൾ. മരങ്ങളായ ഇവ അമേരിക്കയിലെ ഉഷ്ണമേഖലാവാസികളാണ്. ഭക്ഷ്യയോഗ്യമായ പഴങ്ങൾ ഉള്ള "സിങ്കപ്പൂർ ചെറി (Muntingia calabura)" ഉഷ്ണമേഖലാ രാജ്യങ്ങളിൽ എല്ലാം തന്നെ എത്തിയിട്ടുണ്ട്. ഈ കുടുംബത്തിലെ മറ്റു രണ്ടു സ്പീഷിസുകൾ "Dicraspidia donnell-smithii" യും "Neotessmannia uniflora" യും ആണ്. ഇതിൽ രണ്ടാമത്തേതിനെപ്പറ്റി സൂക്ഷിച്ചുവച്ചിട്ടുള്ള മാതൃകകളിൽ നിന്നും മാത്രമേ അറിവു ലഭിച്ചിട്ടുള്ളൂ.



</doc>
<doc id="356665" url="https://ml.wikipedia.org/wiki?curid=356665" title="സൌഹൃദച്ചീര">
സൌഹൃദച്ചീര

ഇല ഭക്ഷ്യയോഗ്യമായ ഒരു ചെടിയാണിത്.ഇതിന്റെ ഇല തോരനുണ്ടാക്കാൻ ഉപയോഗിക്കുന്നു.അലങ്കാരച്ചെടിയുമാണ്.


</doc>
<doc id="356670" url="https://ml.wikipedia.org/wiki?curid=356670" title="ഇഷ്ടി (സംസ്കൃത ചലച്ചിത്രം)">
ഇഷ്ടി (സംസ്കൃത ചലച്ചിത്രം)

2016 ലെ ഗോവ അന്താരാഷ്ട്ര ചലച്ചിത്രമേളയിൽ ഉദ്ഘാടന ചിത്രമായി പ്രദർശിപ്പിച്ച സംസ്കൃത ചലച്ചിത്രമാണ് ഇഷ്ടി. ദീർഘകാലം സംസ്കൃത അധ്യാപകനായിരുന്ന പ്രഭയാണ് ഈ ചിത്രത്തിന്റെ സംവിധായകൻ. മലയാള കവി അക്കിത്തം ആദ്യമായി ഗാനരചന നടത്തിയ ചിത്രം കൂടിയാണിത്. രാജ്യാന്തര മൽസരവിഭാഗത്തിലും ഇഷ്ടി മൽസരിക്കുന്നുണ്ട്. കേരളത്തിന്റെ അന്തർദേശീയ ചലച്ചിത്രോത്സവത്തിൽ തെരഞ്ഞെടുക്കാത്തത് വിവാദമായിരുന്നു.

1930കളിൽ വി.ടി. ഭട്ടതിരിപ്പാട് നടത്തിയ ചെറുത്തുനിൽപ്പിന്റെ ചുവടുപിടിച്ചാണ് ഇഷ്ടി നിർമ്മിച്ചിരിക്കുന്നത്. നമ്പൂതിരി സമുദായത്തിൽ നിലനിന്നിരുന്ന അനാചാരങ്ങൾക്കെതിരെ 1930കളിലുണ്ടായ ചെറുത്തുനിൽപുകളുടെ കഥയാണ് ഈ സിനിമ പറയുന്നത്. അകത്തളങ്ങളിൽ അടിച്ചമർത്തപ്പെടുന്നവരുടെ കഥ ഒരു പെൺകുട്ടിയുടെ കാഴ്ചപ്പാടിലൂടെ അവതരിപ്പിക്കുകയാണ് ഈ ചിത്രത്തിൽ. 
നെടുമുടി വേണു, ആതിരപട്ടേൽ എന്നിവരണ് പ്രധാന കഥാപാത്രങ്ങളെ അവതരിപ്പിക്കുന്നത്. ലക്ഷ്മി ഗോപകുമാർ, എ. അനൂപ്, പി.ആർ. ജിജോയ്, പ്രജില, മീനാക്ഷി, പ്രീജ മധുസൂദനൻ, വാസൻ, ടി.എം. ദയാനന്ദൻ, തുടങ്ങിയവരും ചിത്രത്തിലുണ്ട്. 
ബി.ജെ.പി. വിരുദ്ധ രാഷ്ട്രീയമുള്ളതിനാലാണ് ദേശീയ അവാർഡ് ലഭിക്കാതെപോയതെന്ന് ചിത്രത്തിന്റെ എഡിറ്റർകൂടിയായ ബി. ലെനിൻ അഭിപ്രായപ്പെട്ടിരുന്നു. 


</doc>
<doc id="356677" url="https://ml.wikipedia.org/wiki?curid=356677" title="ബാലിനീസ് അമ്പലം">
ബാലിനീസ് അമ്പലം

ഇന്തോനേഷ്യയിലെ ബാലിനീസ് ഹിന്ദുക്കളുടെ ആരാധനസ്ഥലമാണ് പുര അല്ലെങ്കിൽ ബാലിനീസ് ഹിന്ദു അമ്പലം. ബാലിനീസ് വാസ്‌തുവിദ്യയിൽ കാണപ്പെടുന്ന ശൈലിയും നിയമങ്ങളും ക്രിയാവിധിയും അനുസരിച്ചാണ് പുരകൾ (ബാലിനീസ് അമ്പലം) നിർമ്മിക്കപ്പെട്ടിട്ടുള്ളത്. ബാലിദ്വീപിലാണ് ഏറ്റവും കൂടുതൽ പുരകൾ നിർമ്മിക്കപ്പെട്ടിട്ടുള്ളത്. ഹിന്ദുമതമാണ് ഈ ദ്വീപിലെ ഏറ്റവും പ്രമുഖമായ മതം. ഇന്തോനേഷ്യയുടെ വിവിധ ഭാഗങ്ങളിലും പുരകൾ കാണപ്പെടുന്നു. ബെസാകിഹിലെ മാതൃക്ഷേത്രമാണ് ബാലിയിലെ ഏറ്റവും പ്രധാനപ്പെട്ടതും ഏറ്റവും വലുതും ഏറ്റവും പവിത്രവുമായ  ക്ഷേത്രം. ബാലിയിൽ അനേകം പുരകൾ കാണപ്പെടുന്നതുകൊണ്ട് ബാലിയെ "ആയിരം പുരകളുടെ ദ്വീപ്" എന്ന് വിളിക്കുന്നു.

"കൊട്ടാരം", "ഗോപുരങ്ങളുള്ള നഗരം", "ചുമരുകളുള്ള നഗരം", "നഗരം" എന്നിങ്ങനെയെല്ലാം അർത്ഥം വരുന്ന സംസ്കൃത പദത്തിൽ (പുരി, പുര, പുരം, പൊരെ ) നിന്നാണ് പുര എന്ന വാക്കുണ്ടായത്. ബാലിനീസ് ഭാഷയുടെ വികാസ പരിണാമത്തിൽ പുര എന്ന പദത്തിന്  ക്ഷേത്രസമുച്ചയം  എന്നും പുരി എന്നതിന് കൊട്ടാരം (രാജാക്കന്മാരുടെയും ഭരണാധികാരികളുടെയും വാസസ്ഥലം) എന്നും അർത്ഥം ഉരുത്തിരിഞ്ഞുവന്നു.

സാധാരണ ഹിന്ദു അമ്പലങ്ങളിൽനിന്നും വ്യത്യസ്തമായി വലിയ ചുമരുകൾക്കുള്ളിൽ ധാരാളം വായുസഞ്ചാരമുള്ള സ്ഥലങ്ങളിൽ ആരാധനകൾ നടത്താവുന്നരീതിയിലാണ് പുരകൾ രൂപകല്പനചെയ്തിട്ടുള്ളത്. ഇവയ്ക്കുള്ളിൽ പരസ്പരബന്ധിതമായ ധാരാളം ചിത്രപണികളോടുകൂടിയ വാതിലുകൾ വിവിധ മുറ്റങ്ങളെ വേർതിരിക്കാനായി ഉണ്ടായിരിക്കും. മതിലുകളാൽ ചുറ്റപ്പെട്ട ഈ മുറ്റങ്ങൾക്കുള്ളിൽ അനേകം ഗോപുരങ്ങളും പവിലിയനുകളും ചെറിയ ശ്രീകോവിലുകളും ഉണ്ടായിരിക്കും. മൂന്നു മണ്ഡലങ്ങൾ അടങ്ങിയ ത്രിമണ്ഡല രൂപത്തിലുള്ള ബാലിനീസ് സ്ഥല ചുറ്റുപാടാണ് പുരകളുടെ സാധാരണ രൂപം. പരിശുദ്ധതയുടെ ആരോഹണത്തിലാണ് മൂന്നു മണ്ഡലങ്ങളുടെയും വിന്യാസം.
നിസ്തമണ്ഡല (ജബ പിസൻ): tഏറ്റവും പുറമെയുള്ള മണ്ഡലയാണിത്. ഇത് പുരയുടെ ചുറ്റുപാടുമുള്ള സ്ഥലവുമായി നേരിട്ട് ബന്ധപ്പെട്ടിരിക്കുന്നു. ഇതാണ് ക്ഷേത്രത്തിലേക്കുള്ള പ്രവേശനകവാടവുമായി വർത്തിക്കുന്നത്. ഇത് സാധാരണ ഒരു വെളിമ്പ്രദേശമോ പൂന്തോട്ടമോ ആയിരിക്കും. ഇത് വിവിധ നൃത്തപരിപാടികളോ കലാപ്രകടനങ്ങളോ നടത്താനുള്ള ഇടമായും വിവിധ ഉത്സവങ്ങൾക്കുള്ള തയ്യാറെടുപ്പുകൾ നടത്താനുള്ള ഇടമായും ഉപയോഗിക്കുന്നു.
മദ്ധ്യ മണ്ഡല (ജബ ടെങ്കാഹ്): tക്ഷേത്രത്തിന്റെ മദ്ധ്യമണ്ഡലമാണിത്. ഭക്തരുടെയും അനുയായികളുടെയും പ്രാർഥനകൾ നടക്കുന്ന ഇടമാണിത്. ക്ഷേത്രത്തിനുവേണ്ട പിൻതുണകൾ നല്കാനുള്ള ഇടമാണിത്. ഇവിടെ അനേകം പവിലിയനുകൾ ഉണ്ടായിരിക്കും. ബാലെ കുൾകുൾ(തടികൊണ്ടുള്ള സ്ലിറ്റ് ഡ്രം ഗോപുരം), ബാലെ ഗോങ്ങ്(ഗമേലാൻ പവിലിയൻ), വാണ്ടിലൻ(കൂടിക്കഴ്ച പവിലിയൻ), ബാലെ പെസണ്ടെകാൻ, ബാലെ പെരണ്ടെനാൻ(ക്ഷേത്രത്തിലെ പാചകപ്പുര) എന്നിവ ഇവിടെയുണ്ടായിരിക്കും.

ഉത്തമ മണ്ഡല (ജെറോ): പുരയിലെ ഏറ്റവും പരിശുദ്ധമായ മണ്ഡലമാണിത്. ഇവിടെ സാധാരണയായി ഒരു പദ്മാസന, ഏറ്റവും ഉയർന്ന ദൈവത്തിന്റെ താമര സിംഹാസന ഗോപുരം, അചിന്ത്യ (സാങ്ങ് ഹ്യാങ്ങ് വിധി വാസ, ആധുനിക ബാലിനീസിൽ "ഓൾ-ഇൻ-വൺ ഗോഡ്" ), പെലിങ്കിഹ് മെരു ( അനേക നിലയുള്ള ഗോപുരാകൃതിയിലുള്ള ഒരു കെട്ടിടം, ചൈനീസ്, ജാപ്പനീസ് മാതൃകയിലുള്ള പഗോഡയുടെതു പോലുള്ളത്), മറ്റു വിവിധ പവിലിയനുകൾ, ബാലെ പവേഡാൻ(വേദങ്ങൾ ചൊല്ലാനുള്ള പവിലിയൻ), ബാലെ പിയാസൻ, ബാലെ മുർഡ, ഗെഡോങ്ങ് പെൻയിംപെനാൻ(ക്ഷേത്രത്തിന്റെ തിരുശേഷിപ്പുകൾ സൂക്ഷിക്കുന്ന ഇടം).<br> 

പുറമെയുള്ള രണ്ടുമണ്ഡലയുടെയും (നിസ്തമണ്ഡല, മദ്ധ്യമണ്ഡല) രൂപഘടന വളരെ അയവുള്ളതാണ്.  വിവിധ ഘടകങ്ങൾ അങ്ങോട്ടും ഇങ്ങോട്ടും മാറ്റം വരുത്തിയ രീതിയിൽ കാണപ്പെടാറുണ്ട്. ബാലെ കുക്കുൾ ഏറ്റവും പുറത്തെ ഗോപുരമായും പെരണ്ടെനാൻ(ക്ഷേത്രത്തിലെ പാചകപ്പുര) നിസ്തമണ്ഡലയിലും എല്ലാം കാണാറുണ്ട്. 

ബാലിനീസ് വാസ്തുവിദ്യയിൽ രണ്ടുതരത്തിലുള്ള വാതിൽ രൂപകൽപന കാണപ്പെടുന്നു. കാൻഡി ബെൻടാർ എന്നറിയപ്പെടുന്ന സ്പ്ലിറ്റ് ഗേറ്റുകൾ. കോറി അഗ്യുങ്ങ് എന്നറിയപ്പെടുന്നു പഡുരക്സ രീതിയിലുള്ള മേൽക്കൂരകളോടുകൂടിയ വാതിലുകൾ. രണ്ടുരീതിയിലുള്ള വാതിലുകൾക്കും ബാലിനീസ് വാസ്തുവിദ്യയിൽ അതിന്റേതായ പ്രത്യേക റോളുകൾ ഉണ്ട്. കാൻഡി ബെൻടാർ രീതിയിലുള്ള വാതിലുകൾ നിസ്തമണ്ഡലയിലാണ്  ഉപയോഗിക്കുന്നത്. കോറി അഗ്യൂങ്ങ് രീതിയിലുള്ള വാതിലുകൾ മദ്ധ്യ മണ്ഡലയ്ക്കും ഉത്തമമണ്ഡലയ്ക്കും ഇടയിലുള്ളവയാണ്. ഗേറ്റുകളുടെ ഈ നിയമങ്ങളെല്ലാം മതാചാരപ്രകാരമല്ലാത്ത പുരികൾക്കും ബാധകമാണ്. ഇവ വിശുദ്ധരുടെയും രാജാക്കന്മാരുടെയും വാസസ്ഥലങ്ങളായിരിക്കും.



</doc>
<doc id="356680" url="https://ml.wikipedia.org/wiki?curid=356680" title="എമു യുദ്ധം">
എമു യുദ്ധം

എമു യുദ്ധം (The Emu war) എമു മഹായുദ്ധം (The Great Emu War) എന്നും വിളിക്കപ്പെടുന്നു.

1932ൽ ആസ്ട്രേലിയയിൽ നടത്തിയ ഒരു വന്യജീവീശല്യ നിവാരണ യജ്ഞമാണ് എമു യുദ്ധം എന്ന പേരിലറിയപ്പെടുന്നത്. കൃഷിയിടങ്ങളിൽ വൻനാശം വിതച്ച എമു പക്ഷികളെ ഇല്ലാതാക്കാൻ എല്ലാ മാർഗ്ഗങ്ങളും പരാജയപ്പെട്ടപ്പോൾ തോക്കുകളേന്തിയ പട്ടാളക്കാരെ അയക്കാൻ സർക്കാർ തീരുമാനിക്കുകയായിരുന്നു.അപ്പോൾ പത്ര മാധ്യമങ്ങൾ നൽകിയ പേരാണ് എമു യുദ്ധം എന്നത്. രണ്ട് തവണകളായി നടന്ന നിർമ്മാർജ്ജന യജ്ഞത്തിലെ അന്തിമ വിജയം പക്ഷികൾക്ക് തന്നെയായിരുന്നു. നിർമ്മാർജ്ജനം യജ്ഞം ഉദ്ദേശിച്ച ഫലം കണ്ടില്ല.

ഒന്നാം ലോകയുദ്ധം കഴിഞ്ഞ് മടങ്ങിയെത്തിയ പട്ടാളക്കാരെ പുനരധിവസിപ്പിക്കാൻ ഓസ്ട്രേലിയൻ  സർക്കാർ അവർക്ക് ഭൂമി പതിച്ച് നൽകുകയും ഗോതമ്പ് കൃഷി പ്രോൽസാഹിപ്പിക്കുകയും ചെയ്യുകയുണ്ടായി.. ധാരാളം ഭൂമി ജനവാസത്തിൽ നിന്നും അകന്ന് ഒറ്റപ്പെട്ട ഇടങ്ങളിലുള്ളവയായിരുന്നു. എന്നാൽ അപ്രകാരം കൃഷി ആരംഭിച്ച വിമുക്ത ഭടന്മാർക്ക് ആഗോള മഹാസാമ്പത്തികമാന്ദ്യം വലിയ തിരിച്ചടിയായി. വിള വർദ്ധനയ്ക്ക് സർക്കാർ അഹ്വാനം ചെയ്യുകയും സബ്സ്ഡി വാഗ്ദാനം ചെയ്യുകയും ചെയ്യുകയുണ്ടായി. എന്നാൽ വിള വില ഇടിഞ്ഞു കൊണ്ടേയിരുന്നു. 

ഈ പ്രശനബാധിത കാർഷിക രംഗത്തേക്കാണ് ഇമു പക്ഷികളുടെ അധിനിവേഷം നടക്കുന്നത്. ഓസ്ട്രേലിയയിലെ ഒര ഉൾ നാടൻ മേഖലയിൽ നിന്നും തീര ദേശം ലക്ഷ്യമാക്കി ഇമുകൾ സാധാരണയായി ദേശാടനം നടത്താറുണ്ട്. ഇണ ചേരൽ .മാസങ്ങൾ കഴിഞ്ഞാൽ സംഭവിക്കുന്ന ഒരു സ്വാഭാവിക പ്രതിഭാസമാണ് ഈ ദേശാടനം.

എന്നാൽ മാറിയ സാഹചര്യത്തിൽ പുതുതായി ഉണ്ടായ കൃഷിയിടങ്ങളും ശുദ്ധജല ലഭ്യതയും, കന്നുകാ ലികൾക്കും കുതിരകൾക്കുമായി കരുതി വച്ചിരുന്ന കാലി തീറ്റയും എല്ലാം ഒത്തു കൂടിയപ്പോൾ അത് എമുകൾക്ക് പറുദീസയായി. അവ കൂട്ടത്തോടെ കൃഷിയിടങ്ങൾ കൈയ്യേറി വിളകൾ തിന്നൊടുക്കുകയും നശിപ്പിക്കുകയും ചെയ്തു. വേലികൾ പൊളിച്ച് കയറിയിരുന്നതിനാൽ ആ പൊളിഞ്ഞ വേലികൾ മുയലുകൾക്കും മറ്റും പ്രവേശന വാതിലുകളുമായത് കൂടുതൽ വിനാശകരമായി.

മുൻ സൈനികരടങ്ങുന്ന ഒരു കർഷക നിവേദക സംഘം  കേന്ദ്ര പ്രതിരോധ മന്ത്രിയായ സർ ജോർജ്ജ പിആർസിനെ (Sir Geroge Pearce) കണ്ടു. ഒന്നാം  ലോകയുദ്ധത്തിൽ രംഗ പ്രവേശം ചെയ്ത യന്ത്ര തോക്കുകളുടെ കാര്യക്ഷമത മനസ്സിലാക്കി കഴിഞ്ഞിരുന്ന മുൻസൈനിക കർഷകർ  ഇമു നിർമ്മാർജ്ജനത്തിനു യന്ത്രതോക്കുകൾ വിട്ടു തരാൻ മന്ത്രിയോട് ആവശ്യപ്പെടുകയുണ്ടായി. ദുരിത ബാധിത പ്രദേശമായ വെസ്റ്റേൺ ഓസ്ട്രേലിയ പ്രവശ്യ സർക്കാർ ചെലവു വഹിക്കണമെന്ന നിബന്ധയോടെ കേന്ദ്ര സർക്കാർ യന്ത്രതോക്കുകളേയും  അത് ഉപയോഗിക്കാൻ സൈന്യത്തേയും വിട്ടുകൊടുത്തു.. ദൗത്യം ചിത്രീകരിക്കാൻ ചലചിത്ര ഫോട്ടൊഗ്രാഫറേയും സർക്കാർ വിന്യസിച്ചു.

മേജർ മെർഡിത്ത് (Major. G.P.W.Meredith)ന്  ആയിരുന്നു ദൗത്യസേനയുടെ ചുമതല.. 10,000 ചുറ്റ് വെടിയുണ്ടകളും രണ്ട് ലൂയിസ് മെഷീൻ ഗണുകളും (Lewis Guns), രണ്ട് പട്ടാളക്കാരും അടങ്ങുന്നതായിരുന്നു എമു നിർമ്മാർജ്ജന സേന.1932 ഒക്ടോബറിൽ തുടങ്ങാനിരുന്ന ദൗത്യം മഴമൂലം മാറ്റി , നവംബർ  രണ്ടാം തീയതി ആരംഭിച്ചു. ഓസ്ട്രേലിയൻ അശ്വവ്യൂഹത്തിനു തൊപ്പിയുണ്ടാക്കാനായി 100 എമു  തുകലുകൾ സംഘടിപ്പിക്കണം എന്ന് എമുവേട്ടക്കാരെ ചട്ടം കെട്ടിയതായി പറയപ്പെടുന്നു.

കാമ്പ്യൻ (Campion) ആയിരുന്നു എമു ശല്യത്തിന്റെ സിരാകേന്ദ്രം. അവിടെയെത്തിയ ദൗത്യസേനയ്ക്ക് 50 പക്ഷികളടങ്ങുന്ന കൂട്ടത്തെ കാണാൻ സാധിച്ചു. അവയെ സേന പതിയിരിക്കുന്ന സ്ഥലത്തേക്ക് പായിക്കാൻ പരിസര വാസികൾ ശ്രമിച്ചെങ്കിലും എമുകൾ ചെറുകൂട്ടങ്ങളായി പിരിഞ്ഞു പല ദിക്കിലേക്കും പായുകയായിരുന്നു. ആദ്യ ദിവസം അവസാനിച്ചപ്പോൾ “ഏറിയാൽ ഒരു ഡസൻ “ എമുകളെ കൊന്നിട്ടുണ്ടാവും എന്നായിരുന്നു ഒരു റീപ്പോർട്ട്.

രണ്ട് നാളുകൾക്ക് ശേഷം ഒരു അണക്കെട്ടിനു സമീപം ആയിരത്തോളം വരുന്ന എമുകളെ കണ്ടെത്തി. അവ ദൗത്യസേനയെ ലക്ഷ്യമാക്കി അടുക്കുകയായിരുന്നു. സേന പതിയിരുന്ന സ്ഥലത്തിനടുത്തെതിയപ്പോൾ പട്ടാളക്കാർ വെടിയുതിർത്തു തുടങ്ങി.  എന്നാൽ പന്ത്രണ്ട് പക്ഷികൾ ചത്ത് വീണശേഷം തോക്കുകൾ കേടായി. ബാക്കി പക്ഷികൾ  എല്ലാം തന്നെ ചിതറിയോടി.

കൂടുതൽ മെരുക്കമുള്ള എമുകളുടെ പിന്നാലെയായി പിന്നീട് പാച്ചൽ. എന്നാൽ അവിടെയും കാര്യമായ നേട്ടങ്ങൾ കൊയ്യാനായില്ല. ട്രക്കിൽ യന്ത്രതോക്ക് ഘടിപ്പിച്ച് എമുകളുടെ പിന്നാലെ പാഞ്ഞ് വെടിക്കാനുള്ള ശ്രവവും വിഫലമായി. കുലുക്കമുള്ള യാത്രയിൽ ഒരു വെടി പോലും ഉതിർക്കാൻ സാധിച്ചില്ല. പക്ഷികളുടെ വേഗത്തിൽ ദുർഘടമായ റോഡിൽ ട്രക്കിനു പോകാനൊട്ട് സാധിച്ചുമില്ല.

ദൗത്യം എട്ട് ദിവസം പിന്നിട്ടപ്പോൾ 2500 ചുറ്റ് വെടിവെച്ചിരുന്നു. ചത്തത് 50 എമുക്കൾ മാത്രം എന്നാണ് പല റിപ്പോർട്ടുകളും പറയുന്നത്. 200-500 വരെ പക്ഷികളെ കൊന്നു എന്നും മറ്റ് ചില റിപ്പോർട്ടുകൾ പറയുന്നുണ്ട്. സേനയ്ക്ക് ആൾ നാശമൊന്നും ഉണ്ടായില്ല എന്ന് മെർഡിത്ത് റിപ്പോർട്ട് ചെയ്തു.

ദൗത്യത്തെപ്പെറ്റി അന്നത്തെ പക്ഷി നിരീക്ഷകനായ ഡൊമിനിക് സെർവെന്റി (Dominic Serventy) നടത്തിയ രസകരമായ കണ്ടെത്തൽ ഇതാണ്. “ എമു കൂട്ടത്തിനിടയിലേക്ക് ഇരച്ചുകയറി അവയെ നിഷ്പ്രയാസം കശാപ്പ് ചെയ്തുകളയാം എന്ന മെഷീൻ ഗണ്ണർമരുടെ വ്യാമോഹങ്ങളെല്ലാം വൃഥാവിലാവു  കയായിരുന്നു. എമു സൈന്യം ഗറില്ല തന്ത്രം പയറ്റാൻ തീരുമാനിക്കുകയായിരുന്നു. അച്ചടക്ക സ്വതേ അച്ചടക്ക രഹിതരായ അവ പല ചെറു സംഘങ്ങളായി പിരിഞ്ഞു. ഒരോ ചെറു സംഘത്തിന്റേയും പിന്നാലെ വിലപിടിപ്പുള്ള യന്ത്ര സാമഗ്രഗികളുമായി പായുക സൈന്യത്തിനു അസാധ്യവും ആയിരുന്നു. ഹതഭാഗ്യരും വിഷണ്ണരുമായി സേന  ഒരു മാസത്തിനു ശേഷം യുദ്ധമുന്നണിയിൽ നിന്നും പിൻവാങ്ങി “ 

ദൗത്യം ആരംഭിച്ചത് 1932 നവംബർ രണ്ടിനായിരുന്നു. എട്ടാം തീയതി ഓസ്ട്രേലിയൻ പാർലമെന്റ് സ്ഥിതിഗതികൾ അവലോകനം ചെയ്തു. മാധ്യമങ്ങളിൽ നിന്നും പൊതുജനങ്ങളിൽ നിന്നുമുള്ള നിശിതമായ വിമർശനങ്ങ ളുടേയും വെളിച്ചത്തിൽ പ്രതിരോധ മന്ത്രി പിആർസ് സൈന്യത്തേയും തോക്കുകളേയും നവംബർ  എട്ടാം തീയതി  പിൻ വലിച്ചു.  

സൈനികപിന്മാറ്റം എമുകൾ അറിഞ്ഞതായി തോന്നിയില്ല. അവ കൃഷി  നശീകരണം തുടർന്നു കൊണ്ടേയിരുന്നു. വർൾച്ചയും വേനലും കൂടി ആയിരകണക്കിനു എമുകളേയാണ് കൃഷിയിടങ്ങളിലേക്ക് എത്തിച്ചുകൊണ്ടിരുന്നത്. കർഷകർ വീണ്ടും സഹായഭ്യർഥനയുമായി സർക്കാരിനെ സമീപിച്ചു. മന്ത്രി പിആർസ് സൈന്യത്തെ പുനർവിന്യസിക്കാമെന്ന് ഏറ്റു. കഴിവുറ്റ മെഷീൻ ഗണ്ണർമാരുടെ എണ്ണക്കുറവ് കാരണം വീണ്ടും മേജർ മെർഡിത്ത് തന്നെ നിയോഗിക്കപ്പെട്ടു.  

ദൗത്യത്തിന്റെ ഗതി അറിഞ്ഞിരുന്നിട്ടും 1934, 1938, 1943, 1948 വർഷങ്ങളിലും കർഷകർ സമാനമായ സർക്കാർ സഹായം ആവശ്യപ്പെടുകയുണ്ടായി. എന്നാൽ എല്ലായപ്പോഴും സർക്കാർ  അഭ്യർഥന നിരാകരിക്കുകയാണുണ്ടായത്. സമ്മാന വാഗ്ദ്ദാന പദ്ധതി (bounty system) കൂടുതൽ ഫല ചെയ്തത്രേ. ഈ പദ്ധതി പ്രകാരം 1934ൽ ആറുമാസ കാലത്തിനുള്ളിൽ 57034 പേർ സമ്മാന ജേതാക്കളായി.  


</doc>
<doc id="356685" url="https://ml.wikipedia.org/wiki?curid=356685" title="ഹുവായ്‌ഹായ് യുദ്ധം">
ഹുവായ്‌ഹായ് യുദ്ധം

ഹുവായ്‌ഹായ് യുദ്ധം, () സുപെങ് യുദ്ധം, (, സു-ബെങ് യുദ്ധം) 1948 മുതൽ 1949 വരെ നടന്ന ഒരു പോരാട്ടമായിരുന്നു. ചൈനയിലെ ആഭ്യന്തരയുദ്ധത്തിലെ ഒരു നിർണായക ഘട്ടമായിരുന്നു ഇത്. റിപ്പബ്ലിക് ഓഫ് ചൈനയുടെ (കുമിംഗ്താങ് നേതൃത്വത്തിലുള്ളത്) 550,000 സൈനികരെ സുഷൗ എന്ന സ്ഥലത്തുവച്ച് വളയുകയും കമ്യൂണിസ്റ്റ് പീപ്പിൾസ് ലിബറേഷൻ ആർമി ഇവരെ വകവരുത്തുകയും ചെയ്തു. ചൈനയിൽ കുമിങ്താങ് കക്ഷിയുടെ ഭരണം ഇല്ലാതെയാക്കിയ മൂന്ന് പോരാട്ടങ്ങളിലൊന്നായിരുന്നു ഇത്. മറ്റുരണ്ട് പോരാട്ടങ്ങൾ ലിയാവോഷെൻ യുദ്ധവും പിങ്‌ജിൻ യുദ്ധവുമായിരുന്നു.

1948-ൽ ഷാൻഡോങ് പ്രവിശ്യയുടെ തലസ്ഥാനമായ ജിനാൻ കമ്യൂണിസ്റ്റുകളുടെ പിടിയിലായതോടെ സുഷൗ അടുത്ത ലക്ഷ്യമായി മാറി. സുഷൗ പിടിക്കപ്പെട്ടാൽ നാ‌ൻജിങ്, ഷാങ്ഹായി എന്നീ നഗരങ്ങളും വിമതർക്ക് ലക്ഷ്യം വയ്ക്കാൻ സാധിക്കും എന്നതിനാൽ ജനറലിസ്സിമോ ചിയാങ് കൈഷക് തന്റെ മികച്ച അഞ്ച് സേനകളെ ഇവിടെ വിന്യസിച്ചു. ചിയാങ് ഷാൻഡോങ് പ്രവിശ്യയിൽ നിന്ന് സൈന്യത്തെ പിൻവലിക്കാനും തീരുമാനിച്ചിരുന്നു. ഇക്കാര്യം പീപ്പിൾസ് റിപ്പബ്ലിക്കൻ ആർമി കമാൻഡർമാർക്ക് വിവരം ലഭിച്ചു.

സു യു തയ്യാറാക്കിയ പദ്ധതി റിപ്പബ്ലിക് ഓഫ് ചൈനയുടെ ആറാം സേനയെയും ഏഴാം സേനയെയും ഷാങ്ഡോങ് പ്രവിശ്യയിലായിരിക്കുമ്പോൾ തന്നെ ആക്രമിക്കുക എന്നായിരുന്നു. വാർ കൗൺസിൽ ഈ പദ്ധതി പെട്ടെന്നുതന്നെ അംഗീകരിച്ചു. മദ്ധ്യ സമതലത്തിൽ നിന്നുള്ള സേനയെ (ലിയു ബോചെങ്, ചെയ്ൻ യി, ഡെങ് സിയാവോപിങ് എന്നിവരുടെ നേതൃത്വത്തിൽ) ഹെനാനിലും ആൻഹുയിയിലുമുള്ള സേനയെ ആക്രമിക്കാനും ചുമതലപ്പെടുത്തി. The Huaihai campaign had begun.

മൂന്ന് ഘട്ടങ്ങളായി ഈ യുദ്ധത്തെ തിരിക്കാറുണ്ട്

റിപ്പബ്ലിക് ഓഫ് ചൈനയുടെ ആറാമത്തെയും ഏഴാമത്തെയും സേനകൾ സുഷൗവിലേയ്ക്ക് പിൻവാങ്ങാൻ ആരംഭിച്ചു. ഗ്രാന്റ് കനാലിലൂടെയായിരുന്നു ഇത്. നവംബർ 8-ന് 23,000 സൈനികരടങ്ങിയ രണ്ട് കോർ കമ്യൂണിസ്റ്റുകാർക്ക് കീഴടങ്ങി. ഇവരുടെ കമാൻഡർമാരായ ഹെ ജിഫെങ്, ഷാങ് കെക്സിയ എന്നിവർ രഹസ്യ കമ്യൂണിസ്റ്റുകളായിരുന്നു. ഇതോടെ സുഷൗവിലേയ്ക്ക് പിൻവാങ്ങാനുള്ള സാദ്ധ്യത ഇല്ലാതെയായി. ഏഴാം ആർമിയുടെ 70,000 സൈനികർ നിയാൻഷുവാങിൽ വലയം ചെയ്യപ്പെട്ടു. 30,000 സെനികരെ നദി കടക്കുന്നതിനിടെ തുടച്ചു നീക്കുന്നതിൽ കമ്യൂണിസ്റ്റുകൾ വിജയിച്ചു. ഇതോടെ ലഫ്റ്റനന്റ് ജനറൽ ഡു യുമിങ് മദ്ധ്യ സമതലം ആക്രമിച്ച് സു സിയാൻ (宿县) എന്ന റെയിൽ ജംഗ്ഷൻ കമ്യൂണിസ്റ്റുകാരിൽ നിന്ന് പിടിച്ചെടുക്കാനുള്ള തീരുമാനമെടുത്തു. ഹുവാങ് ബൈറ്റാവോയുടെ ഏഴാം സൈന്യത്തെ രക്ഷിക്കാനായിരുന്നു ഇത്. ചിയാങ് കൈഷക് പക്ഷേ ഈ പദ്ധതി നടക്കാൻ അനുവദിച്ചില്ല. സുഷൗ ഗാരിസണ് ഏഴാം സേനയെ നേരിട്ട് സഹായിക്കാനുള്ള ഉത്തരവ് നൽകി.

കമ്യൂണിസ്റ്റുകാർ അവരുടെ സേനയുടെ പകുതിയിലധികവും ഈ നീക്കം തടയാൻ നീക്കിവച്ചു. ലഫ്റ്റനന്റ് ജനറൽ ക്വിയു ക്വിങ്‌കാൻ അമേരിക്കക്കാരിൽ നിന്ന് പരിശീലനം ലഭിച്ച അഞ്ചാം കോറിനെ പോരാട്ടത്തിനയയ്ക്കാതിരുന്നതും കമ്യൂണിസ്റ്റുകാർക്ക് ഗുണകരമായിരുന്നു. ഏഴാം സേന 16 ദിവസത്തേയ്ക്ക് സഹായമൊന്നും ലഭിക്കാതെ പിടിച്ചുനിന്നു. പീപ്പിൾസ് ലിബറേഷൻ ആർമിയുടെ 49,000 സൈനികർക്ക് പരിക്ക് പറ്റുകയോ മരിക്കുകയോ ചെയ്യുന്നതിന് ഏഴാം സേനയുടെ ഈ ചെറുത്തുനിൽപ്പ് കാരണമായി. ഹുവാങ് ബായിടാവോ 1948 നവംബർ 22-ന് തന്റെ സൈനിക കേന്ദ്രത്തിൽ ആത്മഹത്യ ചെയ്തു.

ഏഴാം സൈന്യം ഇല്ലാതായതോടെ സുഷൗവിന്റെ കിഴക്കുഭാഗത്ത് പ്രതിരോധമില്ലാതായി. സുഷൗവിലെ ജനറൽ ഹെഡ്ക്വാർട്ടേഴ്സിന് തെക്കോട്ട് പിൻവാങ്ങാൻ നിർദ്ദേശം ലഭിച്ചു. മദ്ധ്യസമതലങ്ങളിലെ കമ്യൂണിസ്റ്റ് സേന ഹുവാങ് വേയ്‌യുടെ പന്ത്രണ്ടാം ആർമിയെ വളഞ്ഞു. ഇവർ ഹെനാനിൽ നിന്ന് സഹായത്തിനായി എത്തിയതായിരുന്നു. ലിയു റുമിങ്ങിന്റെ എട്ടാം സേനയും ലഫ്റ്റനന്റ് ജനറൽ ലി യാന്നിയാന്റെ ആറാം സേനയും ഇവരെ സഹായിക്കാൻ ശ്രമിച്ചുവെങ്കിലും സാധിച്ചില്ല. ഒരു മാസത്തോളമെടുത്ത് പീപ്പിൾസ് ലിബറേഷൻ ആർമി 12-ആം ആർമിയെ പൂർണ്ണമായി നശിപ്പിച്ചു. യുദ്ധത്തടവുകാരെ കമ്യൂണിസ്റ്റുകാർ തങ്ങളുടെ സേനയിൽ ചേർക്കുകയുണ്ടായി. ഹു ലിയൻ മാത്രമാണ് 8,000 സൈനികരുമായി രക്ഷപെടുന്നതിൽ വിജയിച്ചത്. 

പന്ത്രണ്ടാം ആർമിയെ തുടച്ചുനീക്കിയ ദിവസമായ ഡിസംബർ 15-ന് 16-ആം ആർമി ജനറൽ സൺ യുവാൻലിയാങിന്റെ നേതൃത്ത്വത്തിൽ കമ്യൂണിസ്റ്റ് വലയം ഭേദിച്ച് പുറത്തുചാടുന്നതിൽ വിജയിച്ചു. മിക്ക സൈനികരും ഓഫീസർമാരും മരിക്കുകയോ പിടിയിലാകുകയോ ചെയ്തു. പതിമൂന്നാം ആർമിയും കമ്യൂണിസ്റ്റ് വലയത്തിലായിരുന്നു. ഇവരുടെ ഭക്ഷണത്തിന്റെയും ആയുധങ്ങളുടെയും നില പരിതാപകരമായിരുന്നു. 10,000 സൈനികരോളം ഭക്ഷണത്തിനു വേണ്ടി കീഴടങ്ങി. ഒടുവിൽ കമ്യൂണിസ്റ്റുകാർ ഡു യുന്മിങ്ങിനെ പിടികൂടി. ജനറൽ ക്വിയു ക്വിങ്‌കുവാൻ വെടിവച്ച് ആത്മഹത്യ ചെയ്തു. ജനറൽ ലി മി മാത്രമേ നാൻ‌ജിങ്ങിലേയ്ക്ക് രക്ഷപെടുന്നതിൽ വിജയിച്ചുള്ളൂ. റിപ്പബ്ലിക് ഓഫ് ചൈനയുടെ ആറാം സേനയും എട്ടാം സേനയും ഹുവായ് നദിയുടെ തെക്കോട്ട് പിൻവാങ്ങി. ഇതോടെ യുദ്ധം അവസാനിച്ചു.

ചിയാങ് കൈഷകിന്റെ വാംപോവ സേന ഈ യുദ്ധത്തിൽ പരാജയപ്പെട്ടതുകാരണം ഇദ്ദേഹത്തിന്റെ സ്ഥാനം അപകടത്തിലായി. വൈസ് പ്രസിഡന്റ് ലി സോങ്റെൻ, പ്രതിരോധമന്ത്രി ബായ് ചോങ്സി എന്നിവർ ഇദ്ദേഹത്തെ ആക്രമിക്കുകയും കൈഷക് 11 ദിവസങ്ങൾക്ക് ശേഷം രാജി വയ്ക്കുകയും ചെയ്തു. വടക്കൻ ചൈനയിലും മദ്ധ്യ ചൈനയിലും കമ്യൂണിസ്റ്റ് സേനയ്ക്ക് വ്യക്തമായ മുൻതൂക്കം ലഭിച്ചിരുന്നു. റിപ്പബ്ലിക് ഓഫ് ചൈനയുടെ ഏറ്റവും മികച്ച സേനയും അമേരിക്കയിൽ നിന്ന് ലഭിച്ച ഉപകരണങ്ങളും നഷ്റ്റപ്പെട്ടതിനാൽ യാങ്സി നദീതടം പ്രതിരോധിക്കാൻ തക്ക ബലം റിപ്പബ്ലിക് ഓഫ് ചൈനയ്ക്ക് ഇല്ലായിരുന്നു. അമേരിക്കൻ പ്രസിഡന്റ് ഹാരി എസ്. ട്രൂമാന് അഴിമതിയിൽ മുങ്ങിയ റിപ്പബ്ലിക് ഓഫ് ചൈന ഗവണ്മെന്റിൽ പൂർണ്ണമായി വിശ്വാസം നഷ്ടപ്പെട്ടിരുന്നു. അതിനാൽ അധികം സൈനിക സഹായവും സാമ്പത്തികസഹായവും നൽകുകയില്ല എന്ന് അമേരിക്ക തീരുമാനമെടുത്തു. ഇത് റിപ്പബ്ലിക് ഓഫ് ചൈന ഗവണ്മെന്റിന്റെ വൻകരയിലെ പതനം അനിവാര്യമാക്കി.

മരിച്ചവരോ പരിക്കുപറ്റിയവരോ ആയ സൈനികരുടെ സംഖ്യ 133,000 ആണെന്നാണ് ഔദ്യോഗിക കണക്ക്. ഇതിലും വളരെയധികം കമ്യൂണിസ്റ്റ് പാർട്ടി സൈനികർക്ക് പരിക്കേൽക്കുകയോ മരിക്കുകയോ ചെയ്തിട്ടുണ്ടാകാം എന്ന് കരുതപ്പെടുന്നു. ഹുവായ്‌ഹായ് മ്യൂസിയത്തിൽ 30,000 ആൾക്കാരുടെ പേരുകളേ എഴുതിവച്ചിട്ടുള്ളൂ

1980 കളിൽ ചൈനയിലെ കമ്യൂണിസ്റ്റ് പാർട്ടി മൂന്ന് ഐതിഹാസിക യുദ്ധചിത്രങ്ങൾ നിർമിച്ചു. 2007 ലെ ചിത്രം "അസംബ്ലിയും" ഹുവായ്‌ഹായ് യുദ്ധം സംബന്ധിച്ചുള്ളതായിരുന്നു. ഷാങ്‌ഹായ് ഫിലിം സ്റ്റുഡിയോ (上海电影制片厂) 2009-ലെ "ദ ഫൗണ്ടിംഗ് ഓഫ് എ റിപ്പബ്ലിക്" എന്ന ചലച്ചിത്രവും നിർമിച്ചു. ഈ യുദ്ധം സംബന്ധിച്ച ഒരു സീൻ ഈ ചിത്രത്തിലുണ്ടായിരുന്നു. 




</doc>
<doc id="356689" url="https://ml.wikipedia.org/wiki?curid=356689" title="ആൽബേൻ .ഡബ്ല്യൂ. ബർക്ക്ലേ">
ആൽബേൻ .ഡബ്ല്യൂ. ബർക്ക്ലേ

1949 മുതൽ 1953 വരെ അമേരിക്കൻ ഐക്യനാടുകളുടെ മുപ്പത്തഞ്ചാമത്തെ [[അമേരിക്കയിലെ വൈസ് പ്രസിഡന്റുമാരുടെ പട്ടിക|വൈസ് പ്രസിഡന്റായിരുന്നു ആൽബേൻ .ഡബ്ല്യൂ. ബർക്ക്ലേ
Alben William Barkley (; [[നവംബർ 24]], 1877 – [[ഏപ്രിൽ 30]], 1956) [[Kentucky|കെന്റക്കിയിൽനിന്നുമുള്ള]] ഒരു അഭിഭാഷകനായിരുന്നു അദ്ദേഹം. ലിബറൽ നിലപാടുള്ള [[ഡെമോക്രാറ്റിക് പാർട്ടി (അമേരിക്കൻ ഐക്യനാടുകൾ)|ഡെമോക്രാറ്റിക് പാർട്ടി അംഗമായിരുന്ന]] അദ്ദേഹം യു.എസ് സെനറ്റ് അംഗമായും , യു.എസ് കോൺഗ്രസ് അംഗമായും തെരഞ്ഞെടുക്കപ്പെട്ടിട്ടുണ്ട്.

[[വർഗ്ഗം:അമേരിക്കൻ വൈസ് പ്രസിഡന്റുമാർ]]

</doc>
<doc id="356691" url="https://ml.wikipedia.org/wiki?curid=356691" title="വാട്ടരോഗം">
വാട്ടരോഗം

പച്ചക്കറിവിളകളെ ബാധിക്കുന്ന ഒരു രോഗമാണ് വാട്ടരോഗം. സ്യൂഡോ മോണാസ് സോളാനേസിയാറം എന്നയിനം ബാക്റ്റീരിയം ആണ് ഇതിനുകാരണം. രോഗാണുബാധയേറ്റാൽ ഒരാഴ്ചകൊണ്ട് ചെടി വാടി നശിക്കുന്നു. വെള്ളത്തിന്റെ ദൗർലഭ്യം മൂലം ചെടികൾക്ക് സംഭവിക്കുന്ന വാടൽപോലെയാണ് ലക്ഷണം കണ്ടുതുടങ്ങുക. ക്രമേണ ഇലകൾ വാടി ചെടി ഉണങ്ങിനശിക്കുന്നു.


</doc>
<doc id="356694" url="https://ml.wikipedia.org/wiki?curid=356694" title="പേരകം">
പേരകം

കേരളത്തിലെ തൃശൂർ ജില്ലയിലുള്ള ഒരു പട്ടണമാണ് പേരകം. 

2001 ലെ ഇന്ത്യൻ സെൻസസ് പ്രകാരം പേരകത്തെ ആകെയുള്ള ജനസംഖ്യ 10356 ആണ്. മൊത്തം ജനസംഖ്യയുടെ 47% പുരുഷന്മാരും 53% സ്ത്രീകളൂമാണ്. ദേശീയ ശരാശരി സാക്ഷരത 59.5% ആണ്, അതിലും കൂടുതൽ ആണ് പേരകത്തെ ജനങ്ങളുടെ സാക്ഷരത, 84%. പുരുഷന്മാരുടെ സാക്ഷരത 85 ആണ്. സ്ത്രീകളുടേത് 84 ഉം. ആകെയുള്ള ജനസംഖ്യയുടെ 11% ആറ് വയസിൽ താഴെയുള്ള കുട്ടികളാണ്. 



</doc>
<doc id="356698" url="https://ml.wikipedia.org/wiki?curid=356698" title="കൊറിയ കീഴടക്കാനുള്ള ജപ്പാന്റെ ശ്രമങ്ങൾ (1592-98)">
കൊറിയ കീഴടക്കാനുള്ള ജപ്പാന്റെ ശ്രമങ്ങൾ (1592-98)

രണ്ട് പ്രാവശ്യമാണ് 1592-98 കാലത്താണ് കൊറിയ കീഴടക്കാനുള്ള ജപ്പാന്റെ ശ്രമങ്ങൾ നടന്നത്. 1592-ൽ ആക്രമണം നടത്തിയെങ്കിലും 1596-ൽ യുദ്ധത്തിന് വിരാമം നൽകുന്ന കരാറുണ്ടാക്കപ്പെട്ടു. 1597-ൽ അടുത്ത ആക്രമണം നടത്തി. 1598-ൽ ജപ്പാന്റെ സൈന്യം പിൻവാങ്ങിയതോടെ യുദ്ധം അവസാനിച്ചു. തീരപ്രദേശങ്ങളിൽ നടന്ന യുദ്ധത്തിന് പുരോഗതിയുണ്ടാകാത്ത സാഹചര്യത്തിലാണ് കൊറിയൻ ഉപദ്വീപിൽ നിന്ന് ജപ്പാന്റെ സൈന്യം പിൻവാങ്ങിയത്.

ടോയോടോമി ഹിഡെയോഷിയാണ് ആക്രമണങ്ങൾ നടത്താൻ ഉത്തരവിട്ടത്. കൊറിയയും ചൈനയും കീഴടക്കുക എന്നതായിരുന്നു ടോയോടോമി ഹിഡെയോഷിയുടെ ലക്ഷ്യം. പെട്ടെന്നുതന്നെ കൊറിയൻ ഉപദ്വീപിന്റെ വലിയ ഭാഗങ്ങൾ കീഴടക്കുന്നതിൽ ജപ്പാന്റെ സൈന്യം വിജയിച്ചു. പക്ഷേ മിംഗ് രാജവംശം സൈനികവും അല്ലാത്തതുമായ സഹായങ്ങൾ നൽകാൻ ആരംഭിച്ചത് യുദ്ധത്തിന്റെ ഗതി തിരിച്ചുവിട്ടു. ജോസിയോൺ നാവികസേന ജപ്പാന്റെ കപ്പലുകളെ ആക്രമിച്ച് സാമാനങ്ങൾ കൊണ്ടുവരുന്നത് തടഞ്ഞതും ഒരു പ്രശ്നമായിരുന്നു. ഈ പ്രശ്നങ്ങ‌ൾ കാരണം ജപ്പാന്റെ സേന പ്യോങ്യാങ്ങിൽ നിന്നും വടക്കൻ പ്രദേശങ്ങളിൽ നിന്നും തെക്കോട്ട് പിൻവാങ്ങി. ജപ്പാൻ ഹാൻസിയോങ് പ്രദേശം അധിനിവേശത്തിൻ കീഴിൽതന്നെ വച്ചു. ഇന്നത്തെ സോൾ നഗരമാണ് ഈ പ്രദേശം. ജോസിയോൺ സിവിലിയൻ മിലിഷ്യകൾ നടത്തിയ ഗറില്ല ആക്രമണവും സാമാനങ്ങൾ ലഭിക്കുവാനു‌ള്ള ബുദ്ധിമുട്ട് രണ്ട് വശങ്ങളെയും അലട്ടിയതും മറ്റ് കാരണങ്ങളായിരുന്നു. ജപ്പാന്റെ സൈന്യമോ മിംഗ് സൈന്യമോ കൂടുതൽ പ്രദേശങ്ങൾ പിടിച്ചെടുക്കുന്നതിൽ വിജയിച്ചില്ല. ഹാൻസിയോഗ്ൻ, കേസോങ് എന്നീ പ്രദേശങ്ങൽക്ക് നടുവിൽ രണ്ടു സൈന്യങ്ങളും ഒരേ സ്ഥിതിയിൽ തുടർന്നു.

ആക്രമണത്തിന്റെ ആദ്യഘട്ടം 1592 മുതൽ 1596 വരെ നീണ്ടുനിന്നു. ഇതെത്തുടർന്ന് ജപ്പാനും മിംഗ് രാജവംശവും തമ്മിൽ സമാധാന ചർച്ചകൾ നടന്നു. 1596 -നും 1597 -നും ഇടയിലായിരുന്നു ഇത്തരം ചർച്ചകൾ നടന്നത്.

1597-ൽ ജപ്പാൻ രണ്ടാമതൊന്നുകൂടി കൊറിയ ആക്രമിച്ചു. ആദ്യത്തേതുപോലെ തന്നെയായിരുന്നു രണ്ടാമത്തെ ആക്രമണവും. ജപ്പാന്റെ സൈന്യം കരയിൽ വലിയ വിജയങ്ങൾ നേടി. ധാരാളം നഗരങ്ങളും കോട്ടകളും ഇവർ പിടിച്ചെടുത്തു. പക്ഷേ മുന്നേറ്റം തടയുന്നതിൽ മിംഗ് സൈന്യവും ജോസിയോൺ സൈന്യവും വിജയിച്ചു. തെക്കൻ തീരപ്രദേശങ്ങളിൽ നിന്ന് പിൻവാങ്ങുവാൻ ജപ്പാന്റെ സൈന്യം നിർബന്ധിതരായി. മിംഗ് സൈന്യവും ജോസിയോൺ സൈന്യവും ജപ്പാന്റെ സേനയെ അവർ പിടിച്ചെടുത്ത കോട്ടകളിൽ നിന്നും പുറത്താക്കുന്നതിൽ പരാജയപ്പെട്ടു. തെക്കൻ തീരപ്രദേശങ്ങളിലെ ചില ശക്തികേന്ദ്രങ്ങളിലും പിടിച്ചുനിൽക്കുന്നതിൽ ജപ്പാൻ വിജയിച്ചു. പത്തുമാസം നീണ്ട ബലാബലത്തിൽ രണ്ട് കക്ഷികൾക്കും വിജയങ്ങളൊന്നുമുണ്ടായില്ല. 

ഹിഡയോഷി 1598-ൽ മരണമടഞ്ഞു. കരയിൽ യുദ്ധവിജയം നേടുവാൻ സാധിക്കാ‌ത്ത സാഹചര്യമായിരുന്നു നിലനിന്നത്. സാമാനങ്ങൾ കൊണ്ടുവരുന്ന കപ്പലുകൾ ജോസിയോൺ നാവികസേന ആക്രമിച്ചുകൊണ്ടിരുന്നു. ഇക്കാര്യങ്ങൾ പരിഗണിച്ച് അഞ്ച് മൂപ്പന്മാരുടെ കൂട്ടം ജപ്പാന്റെ സൈനികരെ കൊറിയ വിട്ട് തിരികെ ജപ്പാനിലെത്താൻ ഉത്തരവ് നൽകി. രണ്ട് കക്ഷികളും തമ്മിലുള്ള സമാധാന ചർച്ചകൾ ധാരാളം വർഷങ്ങൾ നീണ്ടുനിന്നു. അവസാനം ഈ രാജ്യങ്ങൾ തമ്മിലുള്ള ബന്ധം സാധാരണ സ്ഥിതിയിലെത്തി.

ആക്രമണങ്ങൾക്ക് ചെലവായ പണം ടോയോടോമി ക്ലാന്റെ ജപ്പാനിലെ സ്വാധീനം കുറയുവാനിടയാക്കി. ഹിഡെയോഷിയുടെ മരണശേഷം മകൻ ടോയോടോമി ഹിഡെയോറി ക്ലാൻ തലവനായി. സൈനികരുടെ നഷ്ടം പടിഞ്ഞാറൻ പ്രദേശങ്ങളായ ക്യുഷു, പടിഞ്ഞാറൻ ഹോൺഷു എന്നിവിടങ്ങളിലായിരുന്നു. ഇത് ഹിഡെയോഷി മുന്നണിയുടെ ദൗർബല്യത്തിന് കാരണമായി. കിഴക്കൻ പ്രദേശത്തുള്ള തോകുഗാവ കുടുംബം ഇതോടെ ശക്തരായി. 1603-ൽ ടോകുഗാവ ജപ്പാനെ ഏകീകരിക്കുകയും ഷോഗൺ ആവുകയും ചെയ്തു.

മിങ് ചൈനയ്ക്കും നഷ്ടങ്ങൾ നേരിടേണ്ടിവന്നു. മഞ്ചൂറിയയിൽ ചൈനയുടെ കൈവശമുണ്ടായിരുന്ന പ്രദേശങ്ങൾ നുർഹാചി എന്ന തലവൻ പിടിച്ചെടുത്തു. നുർഹാചിയുടെ പ്രവൃത്തികൾ മിങ് രാജവംശത്തിന്റെ പതനത്തിനും 1644-ൽ ക്വിങ് രാജവംശത്തിന്റെ രൂപീകരണത്തിനും വഴിവച്ചു. 

ആകെ പത്ത് ലക്ഷം സൈനികരും സാധാരണക്കാരും യുദ്ധത്തിൽ മരിച്ചിട്ടുണ്ടാകാം എന്ന് കണക്കാക്കപ്പെടുന്നു. പണ്ഡിതരും പണിക്കാരും മരുന്ന് നിർമാതാക്കളും സ്വർണ്ണ നിർമാതാക്കളും മറ്റും ജപ്പാനിലേയ്ക്ക് കൊണ്ടുവരപ്പെട്ടിരുന്നു. ഇത് ജപ്പാന്റെ സാംസ്കാരികവും സാങ്കേതികവുമായ വളർച്ചയ്ക്ക് കാരണമായി. 

കിഴക്കൻ ഏഷ്യയിൽ പരക്കെ ചർച്ച ചെയ്യപ്പെട്ടുവെങ്കിലും പാശ്ചാത്യ രാജ്യങ്ങളിൽ ഈ ആക്രമണം അറിയപ്പെട്ടിരുന്നില്ല. 






</doc>
<doc id="356704" url="https://ml.wikipedia.org/wiki?curid=356704" title="സിംഹളർ">
സിംഹളർ

ശ്രീലങ്കയിലെ തദ്ദേശീയരായ ഇന്തോ-ആര്യൻ ജനവിഭാഗമാണ് സിംഹളർ. ശ്രീലങ്കയിലെ ആകെ ജനസംഖ്യയുടെ എഴുപത്തിയഞ്ച് ശതമാനവും (75%) സിംഹളാരാണ്. ഇത് ഒന്നരക്കോടിയിലധികം വരും. ഭാഷയിലും മതവിശ്വാസത്തിലും പാരമ്പര്യത്തിലും അധിഷ്ടിതമാണ് സിംഹളരുടെ തനിമ. ഇന്തോ-ആര്യൻ ഭാഷാ വിഭാഗത്തിൽ ഉൾപ്പെടുന്ന സിംഹള ഭാഷയാണ് ഇവരുടെ വിനിമയ ഭാഷ. ഥേരവാദ ബുദ്ധമതവിശ്വാസികളാണ് ഭൂരിഭാഗം സിംഹളരും. ചെറിയൊരു ശതമാനം ക്രിസ്തുമതവിശ്വാസികളും ഉണ്ട്. 
സംസ്കൃതത്തിൽ "സിംഹള" എന്നാൽ സിംഹത്തെ സംബന്ധിക്കുന്നത് എന്നാണു അർഥം. മഹാവംശം എന്ന കൃതിയിലാണ് സിംഹളരുടെ വംശോൽപ്പത്തിയെക്കുറിച്ചും ചരിത്രത്തെക്കുറിച്ചും രേഖപ്പെടുത്തിയിട്ടുള്ളത്. ഇവർ ഇന്ത്യയിൽ നിന്നെത്തിയ ആര്യന്മാരുടെ പിൻഗാമികളാണെന്ന് പറയപ്പെടുന്നു.
മഹാവംശം എന്ന കൃതിയിലാണ് സിംഹള ജനതയുടെ ഉത്ഭവത്തെക്കുറിച്ചും ചരിത്രത്തെക്കുറിച്ചും പരാമർശമുള്ളത്‌.

സിംഹളരുടെ ആദ്യകാല ചരിത്രത്തെ സമ്പന്ധിച്ച് പരാമർശിക്കുന്ന രണ്ട് ഗ്രന്ഥങ്ങളാണ് സി.ഇ. നാലാം നൂറ്റാണ്ടിൽ പാലി ഭാഷയിൽ എഴുതപ്പെട്ട മഹാവംശവും സി.ഇ. പതിമൂന്നാം നൂറ്റാണ്ടിൽ എഴുതപ്പെട്ടതെന്ന് കരുതപ്പെടുന്ന കുലവംശവും. അനുരാധപുരം, പൊളന്നറുവ എന്നീ പുരാതന രാജവംശങ്ങളെക്കുറിച്ച് 
പ്രതിപാദിക്കുന്ന ആദ്യകാല ഗ്രന്ഥങ്ങളാണിവ.

ഥേരവാദ ബുദ്ധമതത്താൽ സമ്പന്നമാക്കപ്പെട്ട രണ്ടായിരത്തിഅറനൂറോളം വർഷത്തെ പാരമ്പര്യമുള്ള അനന്യമായ സംസ്കാരമാണ് സിംഹളരുടെത്. നൃത്തം, ശിൽപ്പവിദ്യ, ചിത്രകല, സാഹിത്യം, പരമ്പരാഗത വിശ്വാസങ്ങൾ എന്നിവ കൊണ്ട് സമ്പുഷ്ടമാണ് സിംഹളീസ് സംസ്കാരം. പുരാതനമായ ശിൽപ്പങ്ങളും ശിലാലിഖിതങ്ങളും ലോകപ്രസിദ്ധമാണ്. പരമ്പരാഗത സിംഹളീസ് വാദ്യോപകരണങ്ങളാൽതീർക്കുന്ന വിശിഷ്ടമായ സംഗീതം ബുദ്ധമതാഘോഷങ്ങൾക്ക് ഉപയോഗിച്ചുവരുന്നുണ്ട്.

ഇന്ത്യൻ വസ്ത്രധാരണ രീതികളോട് ഏറെ സാമ്യമുള്ളതാണ് സിംഹളരുടെ/ശ്രീ ലങ്കയിലെ വസ്ത്രധാരണ രീതികൾ. കേരളീയരുടെ മുണ്ടിനോട് സാദൃശ്യമുള്ള, സിംഹള ഭാഷയിൽ "സരോമ" എന്നറിയപ്പെടുന്ന സരോംഗ് ആണ് സിംഹളരുടെ പരമ്പരാഗത വസ്ത്രം. ഇതിൻറെ കൂടെ, പുരുഷന്മാർ ജുബ്ബ പോലുള്ള നീളൻ ഷർട്ടും സ്ത്രീകൾ പകുതി കൈയ്യുള്ളതും അനുയോജ്യമായതുമായ ജാക്കറ്റും ധരിക്കുന്നു. നഗരങ്ങളിൽ പാശ്ചാത്യ രീതിയിലുള്ള വസ്ത്രധാരണവും കണ്ടുവരുന്നു. ആചാരപരമായ ചടങ്ങുകളിൽ സിംഹള സ്ത്രീകൾ, അവരുടെ ദേശീയ വസ്ത്രമായ കണ്ട്യൻ വസ്ത്രധാരണരീതിയാണ് അവലംബിക്കുന്നത്.

ദക്ഷിണേഷ്യയിലെ ഭക്ഷണരീതികളിൽ ഏറെ സങ്കീർണ്ണവും സമ്മിശ്രവുമാണ് ശ്രീ ലങ്കയിലെ ഭക്ഷണരീതികൾ. ദക്ഷിണേന്ത്യയോട് തോട്ടുകിടക്കുന്നതിനാൽ ശ്രീ ലങ്കയിലെ ഭക്ഷണവിഭവങ്ങളിൽ ഇന്ത്യൻ സ്വാധീനം പ്രകടമാണ്. അരിയാഹാരമാണ് മുഖ്യമായ ഭക്ഷണം. പലതരം കറികളും ഉപയോഗിക്കുന്നുണ്ട്. ചില വിഭവങ്ങൾക്ക് കേരളത്തിലെ ഭക്ഷണവിഭവങ്ങളോട് ഏറെ സാമ്യമുണ്ട്‌.
സുഗന്ധവ്യഞ്ജനങ്ങൾക്ക് പേരുകേട്ട നാടാണ് ശ്രീ ലങ്ക. ഏലക്കായയുടെ ജന്മദേശം ശ്രീ ലങ്കയാണ്. സുഗന്ധവ്യഞ്ജനങ്ങൾക്കായി ലോകത്തിൻറെ നാനാഭാഗത്തുനിന്നും ശ്രീ ലങ്കയിൽ എത്തിയവർ അവരുടെ ഭക്ഷണരീതിയും അവിടെ പ്രചരിപ്പിച്ചു. ഡച്ച്-പോർച്ചുഗീസ് മധുരപലഹാരങ്ങൾക്ക് ഇന്നും പ്രചാരമുണ്ട്. മാട്ടിറച്ചി വരട്ടിയതും കോഴിയിറച്ചി വരട്ടിയതും ഇംഗ്ലീഷുകാരുടെ സംഭാവനയാണ്. 
പ്രധാന ഭക്ഷണവിഭവങ്ങൾ കേരളീയ ഭക്ഷണത്തോട് സാമ്യമുള്ളതാണ്. ചോറും കറിയും ആണ് ശ്രീ ലങ്കയിലെ പ്രധാന ഭക്ഷണം. കറികൾക്ക് സാധാരണയായി മത്സമോ കോഴിയിറച്ചിയോ ആണ് ഉപയോഗിക്കുന്നത്. കൂടാതെ പച്ചക്കറികളും പരിപ്പും ഉപയോഗിക്കുന്നുണ്ട്. തൊടുകറികളായി അച്ചാർ, ചമ്മന്തിയും ഉപയോഗിച്ചുവരുന്നുണ്ട്. 

സിംഹളരുടെ മാതൃഭാഷയാണ് സിംഹള ഭാഷ (සිංහල siṁhala [ˈsiŋɦələ]) അഥവാ "സിംഹളീസ്". ബ്രാഹ്മി ലിപിയിൽനിന്ന് രൂപപ്പെട്ട സിംഹള ലിപി ഉപയോഗിച്ചാണ് സിംഹള ഭാഷ എഴുതുന്നത്. ഇന്തോ യൂറോപ്യൻ ഭാഷകളിലെ ഇന്തോ-ആര്യൻ വർഗ്ഗത്തിൽപ്പെടുന്ന സിംഹള, ശ്രീലങ്കയിലെ രണ്ട് ഔദ്യോഗികഭാഷകളിൽ ഒന്നാണ്. പാലി, സംസ്കൃതം എന്നീ ഭാഷകൾ സിംഹള ഭാഷയിൽ സ്വാധീനം ചെലുത്തിയിട്ടുണ്ട്. ഈ ഭാഷകളിൽ നിന്നും അനേകം പദങ്ങൾ സിംഹളയിൽ കടംകൊണ്ടിട്ടുണ്ട്. 
ബുദ്ധ സംന്യാസികളാൽ രചിക്കപ്പെട്ട സന്ദേശ കാവ്യങ്ങൾ ലോകസാഹിത്യത്തിലെ തന്നെ അമൂല്യരചനകളായാണ് കരുതപ്പെടുന്നത്.

ശ്രീലങ്കൻ കലയിലും കരകൌശലവിദ്യയിലും ബുദ്ധമത സ്വാധീനം പ്രകടമാണ്. ശ്രീ ലങ്കൻ കലയുടെ ഉത്ഭവം തന്നെ ബുദ്ധമത വിശ്വാസവുമായി ബന്ധപ്പെട്ടാണ് കിടക്കുന്നത്. ചിത്രകലയിലും ശില്പകലയിലും വാസ്തുവിദ്യയിലുമായി ശ്രീലങ്കൻ കല വ്യാപിച്ചുകിടക്കുന്നു. ഗുഹാചിത്രങ്ങളും ക്ഷേത്രങ്ങളിലെ ചിത്രങ്ങളും ശ്രദ്ധേയമാണ്.
സിംഹളർ ബുദ്ധമതവിശ്വാസികളാണ്‌. ഥേരവാദ ബുദ്ധമതമാണ് അവലംബിക്കുന്നത്. 1988 ൽ 93% സിംഹളരും ബുദ്ധമത വിശ്വാസികളായിരിന്നു. ചെറിയൊരു വിഭാഗം സിംഹളർ ക്രിസ്തുമത വിശ്വാസികളാണ്. 


</doc>
<doc id="356706" url="https://ml.wikipedia.org/wiki?curid=356706" title="പേൾ ഗൌറാമി">
പേൾ ഗൌറാമി

പേൾ ഗൌറാമി ("Trichopodus leerii") തെക്കുകിഴക്കനേഷ്യയിൽ കാണപ്പെടുന്ന ഒരു മത്സ്യ വംശം ആണ്. 

ഈ വർഗ്ഗത്തിലും മത്സങ്ങൾ ഏകദേശം വരെ വലപ്പം വയക്കുന്നവയാണ്. ഇവയുടം ശരീരത്തിൻറെ നിറം തവിട്ടു കലർന്ന വെള്ളി നിറമാണ്. ശരീരം മുഴുവൻ മുത്തിൻറെ ആകൃതിയിലുള്ള അലങ്കാരവുമുണ്ട്. ശരീത്തിന് ഒത്ത നടുവിലൂടെ, മത്സ്യത്തിൻറ തലയുടെ ഭാഗത്തു നിന്നാരംഭിക്കുന്ന കറുത്ത ലൈനും കാണാം. ഈ ലൈൻ വാലിലേയ്ക്കെത്തുമ്പോൾ ക്രമേണ നേർത്തു വരുന്നു. ഈ മത്സ്യത്തിന് ലെയ്സ് ഗൌറാമി, മോസയ്ക് ഗൌറാമി എന്നിങ്ങനെ മറ്റു ചില പേരുകളുമുണ്ട്.

മറ്റു വർഗ്ഗങ്ങളിലുള്ള ഗൌറാമി മത്സ്യങ്ങളെപ്പോലെ തന്നെ ഇവയുടെ ആൺമത്സ്യം വലിപ്പം കൂടിയവും പെൺമത്സ്യങ്ങളേക്കാൾ വർണ്ണാഭവുമായിരിക്കും.ആൺ മത്സ്യങ്ങൾക്ക് പ്രജനനകാലത്ത് അവയുടെ കഴുത്തിനു സമീപമുള്ള ഭാഗങ്ങളിൽ ശോഭാമയമായി ഒാറഞ്ചുനിറം വ്യാപിച്ചിരിക്കും. ഇത് ഇണയെ ആകർഷിക്കുന്നതിനുള്ള ഉപായമാണ്. ഈ ഒാറഞ്ചു നിറം ചെകിളയുടെ ഭാഗത്തേയ്ക്കും കാണാറുണ്ട്.

പേൾ ഗൌറാമിയുടെ ജന്മദേശം തായ്‍ലാൻറ്, മലേഷ്യ, ഇന്തോനേഷ്യ എന്നീ രാജ്യങ്ങളാണ്. ഇവയെ സുമാട്ര, ബോർണിയോ ദ്വീപുകൾക്കു സമീപവും കാണാവുന്നതാണ്. ആഴം കുറഞ്ഞ ചതുപ്പു നിറഞ്ഞ പ്രദേശങ്ങളിലാണ് ഇവയെ കൂടുതലായി കണ്ടുവരുന്നത്.

ഒരു ജോഡി പേൾ ഗൌറാമികളെ വീടുകളിൽ വളർത്തുന്നതിന് 120 ലിറ്റർ (30 ഗാലൻ) വെള്ളം ഉൾക്കൊള്ളുന്ന ഗ്ളാസ് ടാങ്കാണ് അഭികാമ്യം. ചെറിയ ടാങ്കുകൾ ഇത്തരം മത്സ്യങ്ങൾക്ക അനുയോജ്യമല്ല. ബന്ധനത്തിലകപ്പെട്ട മത്സ്യങ്ങൾ സാധാരണയായി അസ്വസ്തതയും ആക്രമണസ്വഭാവവും കാണിക്കാറുണ്ട്. ടാങ്കിലെ താപനില 22 മുതൽ 28° (72–82) വരെയായി നിയന്ത്രിച്ചു നിറുത്തേണ്ടതുണ്ട്. ടാങ്കിന് വേണ്ട രീതിയിൽ പ്രകാശം, ഫിൽറ്റർ സൌകര്യങ്ങളുണ്ടായിരിക്കേണ്ടതാണ്.

ഈ ശുദ്ധജലമത്സങ്ങള വളരെക്കാലം ജീവിക്കുന്നവയാണ്. 

</doc>
<doc id="356709" url="https://ml.wikipedia.org/wiki?curid=356709" title="ശാരദാ പീഠ്">
ശാരദാ പീഠ്

ശാരദാ പീഠ് (: Śārada Pīṭh, : ), ഔദ്യോഗികമായി ഇന്ത്യയുടെയും, പാകിസ്താൻ അന്യായമായി കൈവശം വച്ചിരിക്കുന്നതുമായ കാശ്മീർ പ്രദേശത്തെ "ശാരദ" എന്ന വില്ലേജിലെ ഒരു അമ്പലമാണ്. ഇത് വെടിനിറുത്തൽ രേഖയ്ക്കു തൊട്ടടുത്തായിട്ടാണ്. ഈ അമ്പലത്തിലെ പ്രതിഷ്ഠ സരസ്വതി (ശാരദ) ദേവിയാണ്. നീലം നദിയുടെ തീരത്ത് പാകിസ്താൻ കൈപ്പിടിയിലാക്കിയ ഇന്ത്യൻ പ്രദേശത്താണ് ഇതു സ്ഥിതി ചെയ്യുന്നത്.


</doc>
<doc id="356710" url="https://ml.wikipedia.org/wiki?curid=356710" title="ശ്രീ സ്വാമിനാരായൺ മന്ദിർ, കറാച്ചി">
ശ്രീ സ്വാമിനാരായൺ മന്ദിർ, കറാച്ചി

ശ്രീ സ്വാമിനാരായൺ മന്ദിർ () പാകിസ്താനിലെ കറാച്ചിയിലുള്ള ഒരു ഹൈന്ദവ ആരാധനാലയമാണ്.

</doc>
<doc id="356713" url="https://ml.wikipedia.org/wiki?curid=356713" title="അറേബ്യൻ മരംകൊത്തി">
അറേബ്യൻ മരംകൊത്തി

അറേബ്യൻ മരംകൊത്തി (Dendrocoptes dorae) അറേബ്യൻ ഉപദ്വീപിൽ , പ്രത്യേകിച്ച്, സൌദി അറേബ്യയുടെ തെക്കുപടിഞ്ഞാറു ഭാഗങ്ങൾ, യമൻ എന്നിവിടങ്ങളിൽ കാണപ്പെടുന്ന ഒരു മരംകൊത്തിയിനമാണ്. പർവ്വത പ്രദേശങ്ങളിലെ ചെറുകാടുകളിലെ മരങ്ങളിലാണ് ഇവയെ പൊതുവായി കാണാറുള്ളത്. അറേബ്യൻ ഉപദ്വീപിൽ കാണപ്പെടുന്ന ഒരേയൊരു മരം കൊത്തിവർഗ്ഗമാണ് ഇത്.

ഈ വർഗ്ഗത്തിൻ നിലനിൽപ്പ് ആദ്യമായി മനസ്സിലാക്കിയത് 1935 ൽ അമേരിക്കൻ പ്രകൃതിശാസ്‌ത്രൻ ജോർജ്ജ് ലാറ്റിമെർ ബെയ്റ്റ്സും സ്കോട്ടീഷ് സുവോളജിസ്റ്റ് നോർമൻ ബോയ്‍ഡ് കിന്നിയറുമായിരുന്നു. ഈ വർഗ്ഗത്തിൻറ ശാസ്ത്രീയനാമം നിർദ്ദേശിച്ചത് അവരുടെ വല്ലപ്പോഴുമുള്ള സഹായിയായിരുന്ന ബ്രിട്ടീഷ്-അറബിസ്റ്റ് ജോൺ ഫിൽബിയായിരുന്നു. അദ്ദേഹത്തിൻറെ ഭാര്യയായിരുന്ന ഡോറ ഫിൽബിയോടുള്ള ബഹുമതിയായിട്ടായിരുന്നു ഇത്.

അറേബ്യൻ മരംകൊത്തി ഏകദേശം വരെ വളരുന്നു. ആൺ പക്ഷിയുടെ തലഭാഗം തവിട്ടു നിറമോ വിളറിയ ചാര നിറമോ ആയിരിക്കും. തലയിലെ ഒര കിരീടം ചുടിയതു പോലെ കടും ചുവപ്പു നിറമാണ്. ചിറകുകളും വാലും ഒലിവ്-ഗ്രേ മുതൽ തവിട്ടു വരെയാകാം. ചിറകിൽ വെള്ള നിറത്തിൽ പുള്ളകളുണ്ട്. ശരീത്തിനു അടിവശം മങ്ങിയ നിറവും അത് വാൽ വരെ നീളുന്നതുമാണ്. ചാരനിറവും വയറിൻറെ മദ്ധ്യഭാഗം ഒരൽപ്പം ചുവന്നുമാണ് കാണപ്പെടുക. പെൺപക്ഷിയുടെ ശാരീരിക പ്രത്യേകതകൾ ഏതാണ്ട് ഒന്നുതന്നെയാണെങ്കിലും തലയിൽ ചുവന്ന പൂവുപോലെ തോന്നിക്കുന്ന നിറം ഉണ്ടായിരിക്കുയില്ള.

ഈ വർഗ്ഗം മരം കൊത്തികളെ ഈ നാട്ടിൽ മാത്രം കാണപ്പെടുന്നവയാണ്. അവ അറേബ്യൻ ഉപദ്വീപിൻറെ തെക്കു പടിഞ്ഞാറുള്ള മലനിരകളിലും മലഞ്ചെരിവകളിലുമാണ് സാധാരണയായി കാണപ്പെടുന്നത്. സൌദി അറേബ്യയുടെ തെക്കു പടിഞ്ഞാറും പടിഞ്ഞാറൻ യമനിലും ഇവയെ കണ്ടുവരുന്നു. ഉയരം കുറഞ്ഞ പ്രദേശത്തെ മരങ്ങളിലും ഈന്തപ്പനകളിലുമൊക്കെ അവ കൂടു കൂട്ടാറുണ്ട്. അറേബ്യയിലെയും യെമനിലെയും ചെറുകാടുകൾ, കുറ്റിക്കാടുകൾ നിറഞ്ഞ പ്രദേശം എന്നിവിടങ്ങളിലെ 1,000 മുതൽ 2,800 മീറ്റർ വരെ ഉയരമുള്ള പ്രദേശങ്ങളിലാണ് ഇവയടെ ആവാസ കേന്ദ്രങ്ങൾ. 

മറ്റു മരംകൊത്തികളേപ്പോലെ തന്നെ അറേബ്യൻ മരംകൊത്തിയും പ്രാണികളെയും മരത്തിൻറെ പോടുകളിൽ ഒളിച്ചിരിക്കുന്ന കീടങ്ങളേയും പുഴുക്കളേയുമൊക്കെ ആഹാരമാക്കുന്നു. മരങ്ങളിലെ പൊടുകളിൽ നിന്നു പ്രാണികളെ പിടിയിലാക്കാൻ അവ നീണ്ട നാക്കുപയോഗപ്പെടുത്തുന്നു. ചിലന്തികൾ, കടന്നലുകൾ തുടങ്ങിയവയെയും ഇവ അകത്താക്കാറുണ്ട്. 

ഉണങ്ങി വീഴാറായ മരങ്ങളിൽ തൻറെ ശക്തിയറിയതും മൂർച്ചയുള്ളതുമായ നീണ്ട ചുണ്ടുകളുയോഗിച്ച് പോടുകളുണ്ടാക്കി അവ കൂടുണ്ടാക്കുന്നു. മാർച്ചു മാസം മുതൽ മെയ് മാസം വരെയാണ് ഈ മരം കൊത്തി വർഗ്ഗത്തിൻറെ പ്രത്യുൽപ്പാദന കാലം. പക്ഷെ യെമനിൽ അപൂർവ്വമായി നവംബർ മാസത്തിലാണ്. വെള്ളനിറമുള്ള മൂന്നു മുട്ടകൾ വരെ ഇടുന്നു. ഈ മുട്ടകൾക്കു മുകളിൽ ആൺ മരം കൊത്തിയും പെൺമരംകൊത്തിയും മാറി മാറി അടയിരിക്കുന്നു. ഏകദേശം ഇരുപത്തി രണ്ടു ദിവസം കൊണ്ട് മുട്ടകൾ വിരിഞ്ഞ് കുഞ്ഞുങ്ങൾ പുറത്തു വരുന്നു. 

അറേബ്യൻ മരംകൊത്തി അപൂർവ്വമായ ഒരു വർഗ്ഗമാണ്. ഏകദേശം 633 എണ്ണം മാത്രമാണ് അറേബ്യയിലും യെമനിലുമായി ബാക്കിയുള്ളതായി കണക്കെടുത്തിട്ടുണ്ട്. വീടുകളിലും മറ്റും നിയമവിരുദ്ധമായി കൂട്ടിലിട്ടു വളർത്തുന്നവയുടെയും മറ്റും കൃത്യമായ എണ്ണം അറിയാൻ സാധിച്ചിട്ടില്ല. ഇത്തരം പക്ഷകളുടെ എണ്ണം ഭീതിതമായി ചുരുങ്ങിവരുന്നതിന് കാരണം അവയുടെ സ്വാഭാവിക ആവാസ വ്യവസ്ഥ അതിവേഗം ചുരുങ്ങി വരുന്നതാണ്. വന മേഖലകൾ കാർഷകാവശ്യത്തിനു വേണ്ടി വെട്ടി നശിപ്പിക്കുന്നത്, ഉണക്കമരങ്ങൾ കരിയുടെ ഉപയോഗത്തിനായി കത്തിക്കുന്നത് എന്നിവയാണ് ഇതിനു പ്രധാന കാരണം. ഇവയും എണ്ണം വർദ്ധിപ്പിക്കുന്നതിനുള്ള ഉദ്യമങ്ങളുടെ ഭാഗമായി അറേബ്യയിലെ ചില സ്ഥലങ്ങളിൽ മരങ്ങളും മറ്റും വച്ചുപിടിപ്പിച്ചു വരുന്നു. എളുപ്പത്തിൽ വംശമറ്റു പോകാൻ സദ്ധ്യതയുള്ള പക്ഷിവർഗ്ഗമായിട്ടാണ് ഇതിനെ ഇൻറർ നാഷണൽ യൂണിയൻ ഫോർ കൺസർവേഷൻ ഓഫ്‍ നേച്ചർ പരിഗണരിച്ചിരിക്കുന്നത്.


</doc>
<doc id="356728" url="https://ml.wikipedia.org/wiki?curid=356728" title="ഗ്ലോബ">
ഗ്ലോബ

ഇഞ്ചി കുടുംബത്തിലെ ഒരു ജനുസ് ആണ് ഗ്ലോബ (Globba)"." നൂറ് സ്പീഷിസുകൾ ഉള്ള ഇവയിലെ അംഗങ്ങൾ ചൈന, ഇന്ത്യൻ ഉപഭൂഖണ്ഡം, തെക്കുകിഴക്കേഷ്യ, ന്യൂ ഗിനിയ, എന്നിവിടങ്ങളിലെ സ്വദേശിയാണ്. നൃത്തരൂപം ചെയ്യുന്നപോലെയുള്ള പുഷ്പങ്ങൾ ഉണ്ടാവുന്ന ഈ ഗനുസിനെ "ഡാൻസിംഗ് ലേഡീസ്" എന്നു വിളിക്കാറുണ്ട്.




</doc>
<doc id="356744" url="https://ml.wikipedia.org/wiki?curid=356744" title="അന്നാമിറ്റെ പർവ്വതനിര">
അന്നാമിറ്റെ പർവ്വതനിര

തെക്കു കിഴക്കേ ഏഷ്യയിൽ വടക്ക് ഭാഗം ചൈനവരെയും,കിഴക്ക് ചൈനാ സമുദ്രം വരെയും വ്യപിച്ചു കിടക്കുന്ന ഇന്തോ-ചൈനയുടെ കിഴക്കൻ ഭാഗത്ത് സ്ഥിതിചെയ്യുന്ന പർവ്വത നിരയാണ് അന്നാമിറ്റെ പർവ്വതനിര - Annamite Range. ഇത് അന്നാമീസ് പർവ്വതങ്ങൾ (Annamese Mountains) എന്നും അറിയപ്പെടുന്നുണ്ട്. ലാവോസ്, വിയറ്റ്‌നാം, വടക്കു കിഴക്കൻ കംബോഡിയയുടെ ഒരു ചെറിയ പ്രദേശം അടക്കം ഏകദേശം 1100 കിലോമീറ്റർ (680 മൈൽ) വ്യാപിച്ചുകിടക്കുകയാണ് ഈ പർവ്വതനിര.

വിയറ്റനാമീസ് ഭാഷയിൽ ഇത് Dãy Trường Sơn, ലാവോസ് ഭാഷയിൽ Xai Phou Luang (ພູ ຫລວງ) എന്ന പേരിലും ഫ്രഞ്ച് ഭാഷയിൽ Chaîne Annamitique എന്ന പേരിലുമാണ് ഈ പർവ്വതം അറിയപ്പെടുന്നത്. 

ഇവയ്ക്ക് പുറമെ, Annamese Range, Annamese Mountains, Annamese Cordillera, Annamite Mountains and Annamite Cordillera തുടങ്ങിയ വിശേഷണങ്ങളിലും ഇത് അറിയപ്പെടുന്നുണ്ട്.
2,819 മീറ്റർ (9,242 അടി) ഉയരമുള്ള ഫൗ ബിയ ( Phou Bia) ആണ്‌ അന്നാമിറ്റെ പർവ്വതനിരയിലെ ഏറ്റവും ഉയരം കൂടിയ കൊടുമുടി.
2720 മീറ്റർ ഉയരമുള്ള ഫു സായി ലായി ലെൻഗ്, 2589 മീറ്റർ ഉയരമുള്ള ന്‌ഗോക് ലിൻഹ് (ന്‌ഗോക് പാൻ) ആണ് എന്നിവയാണ് ഈ പർവ്വത നിരയിലെ ഉയരമുള്ള മറ്റു കൊടുമുടികൾ.
ഇതിൽ, ന്‌ഗോക് ലിൻഹ് മധ്യവിയറ്റനാമിലെ വടക്കൻ പടിഞ്ഞാറൻ വക്കിലായി സ്ഥിതിചെയ്യുന്നു.
വിയറ്റ്‌നാമീസ് തീരത്തിന് സമാരമായാണ് അനാമിറ്റെ പർവ്വതനിര നിലകൊള്ളുന്നത്. സൗത്ത് ചൈന നദിയുടെ വിയറ്റ്‌നാമിന്റെ ഇടുങ്ങിയ തീരത്ത് നിന്ന് മെകോങ് നദിയെ വേർത്തിരിക്കുന്ന ഒരു ചെറിയ വളവുണ്ട് ഇതിന്. 
പർവ്വതത്തിന്റെ മിക്ക ഭാഗങ്ങളും ലാവോയുടെ ഭാഗത്താണ്. പർവ്വത നിരയുടെ കിഴക്കൻ ചെരിവ് കുത്തനെ ഉയർന്നാണ് നിൽക്കുന്നത്. ഇവിടെ നിരവധി ചെറു നദികൾ ഒലുച്ചുപോവുന്നുണ്ട. 
പർവ്വത നിരയുടെ പടിഞ്ഞാറൻ ചെരുവ് വളരെ ശാന്തമാണ്. ഉയർന്ന് നിരപ്പായ ഭൂമിയാണ് ഇവിടെ. മൂന്ന് പ്രധാന പീഠഭൂമികളുണ്ട് ഈ പർവ്വത നിരക്ക്. വടക്ക് ഭാഗം മുതൽ തെക്കോട്ട്, ഫൗനി പീഠഭൂമി, നകായി പീഢഭൂമി, ബൊലവെൻ പീഠഭൂമി എന്നിവയാണവ.

അന്നാമിറ്റെ പർവ്വത നിര ഇപ്പോൾ പ്രധാനപ്പെട്ട് ഉഷ്ണ മേഖല കാലികമായ വനവും ആഗോള പാരിസ്ഥിതിക മേഖലയുമാണ്. ശുദ്ധജലം ലഭ്യമാവുന്നതും മറൈൻ പാരിസ്ഥിതിക പ്രദേശവുമാണ് ഇത്.
തെക്ക്‌-കിഴക്ക് ഏഷ്യയിൽ കരയാൽ മാത്രം ചുറ്റപ്പെട്ടു കിടക്കുന്ന ലവോസ്. കുന്നുകളും മലകളും നിറഞ്ഞ നിരപ്പല്ലാത്ത ഭൂപ്രകൃതിയാണ് ഇവിടത്തേത്. 2,817 മീറ്റർ (9,242 അടി) ഉയരമുള്ള ഫൗ ബിയ ആണ്‌ ഉയരം കൂടിയ കൊടുമുടി. പടിഞ്ഞാറ് വശത്തുള്ള മീകോങ്ങ് നദി തയ്‌ലാൻഡുമായുള്ള അതിർത്തിയുടെ ഭൂരിഭാഗമായി കിടക്കുന്നു. അത്പോലെ കിഴക്ക്‌വശത്ത് അന്നാമിറ്റെ പർവ്വതനിര വിയറ്റ്നാമുമായുള്ള അതിർത്തി നിർണ്ണയിക്കുന്നു.
വടക്കൻ അന്നാമിറ്റെ വനങ്ങളും തെക്കൻ അന്നാമിറ്റെ വനങ്ങളും മഴയോട് കൂടിയ നിത്യഹരിത വനങ്ങളാണ്.
ഈ പർവ്വത നിര അപൂർവ്വ ഇനം ജീവികളുടെ വാസസ്ഥലമാണ്. അന്നാമിറ്റെ മുയൽ, കൃഷ്ണമൃഗം, പൈഗാത്രിസ് ഗണത്തിൽ പെട്ട കുരങ്ങായ ഡൗക് ലങ്കുർ, വലിയ കാട്ടുപോത്ത്, ചൈനീസ് ഈനാംപേച്ചി, ഇൻഡോചൈനീസ് ടൈഗർ എന്നിവയുടെ വാസകേന്ദ്രമാണ് അന്നാമിറ്റെ പർവ്വതനിരകൾ.

അന്നാമിറ്റെ പർവ്വതത്തിലെ മിക്ക് ഉയർന്ന പ്രദേശങ്ങളും വിയറ്റ്‌നാമിലെ മധ്യ ഹൈലാൻഡും ഇരുപതാം നൂറ്റാണ്ടിന്റെ തുടക്കത്തിൽ ഗോത്ര ന്യൂനപക്ഷങ്ങളുടെ വാസസ്ഥലമായിരുന്നു. 1976 മുതൽ 1990വരെ ഇവിടങ്ങളിൽ ജനസംഖ്യ 60 ലക്ഷം വരെ (താമസക്കാർ) ഉണ്ടായിരുന്നുവെന്നാണ് കണക്ക്. ഈ േേഹറേഞ്ചുകളിൽ ഏറ്റവും കൂടതൽ വസിച്ചിരുന്ന പ്രാദേശിക വംശീയ ഗോത്രമായ കിൻഹ് ജനതയാണ്.



</doc>
<doc id="356747" url="https://ml.wikipedia.org/wiki?curid=356747" title="ചാവോ ഫ്രായാ നദി">
ചാവോ ഫ്രായാ നദി

ചാവോ ഫ്രായാ () തായ്‍ലാൻറലെ ഒരു പ്രധാന നദിയാണ്. ഈ നദി ബാങ്കോക്ക് പട്ടണത്തിലൂടെ ഒഴുകി തായ്‍ലാൻറ് ഉൾക്കടലിൽ പതിക്കുന്നു.

അനേകം പഴയ യൂറോപ്യൻ ഭൂപടങ്ങളിൽ ഈ നദിയുടെ പേര് തായ് ഭാക്ഷയിൽ നദി എന്നർത്ഥം വരുന്ന "മെനാം" എന്നോ "മായെ നാം" (തായ്: แม่น้ำ) എന്നോ രേഖപ്പെടുത്തിയിരിക്കുന്നു. 

ഈ പ്രദേശം നില നിൽക്കുന്ന അക്ഷാംശ രേഖാംശങ്ങൾ 13° 32′ 25″ N, 100° 35′ 23″ E ആണ്. ചാവോ ഫ്രായാ നദി, നഖോൺ സവാൻ പ്രോവിൻസിൽ, പിംഗ്, നാൻ എന്നീ നദികളുടെ സംഗമ സ്ഥാനത്തു നിന്നാണ് പ്രയാണം ആരംഭിക്കുന്നത്. ഇവിടെ നിന്നു 372 കിലോമീറ്റർ ദൂരം (231 മൈൽ) മദ്ധ്യ സമതലത്തിലൂടെ ഒഴുകി ബാങ്കോക്കിലെത്തി അവിടെ നിന്ന് തായ്‍ലാൻറ് ഉൾക്കടലിലേയ്ക്കു പതിക്കുന്നു.

ചായോ ഫ്രായാ നദിയ്ക്കു സമാന്തരമായി വടക്കു നിന്നു തെക്കോട്ട് സ്ഥിതി ചെയ്യുന്ന പട്ടണങ്ങൾ നഖോണ് സവാൻ, ഉതായി താനി, ചായി നാറ്റ്, സിങ് ബുരി, ആങ് തോങ്ങ്, ആയുത്തായ, പതും താനി, നോന്താബൂരി, ബാങ്കോക്ക്, സമുത് പ്രകാൻ എന്നിവയാണ്. ഈ പട്ടണങ്ങൾ ചരിത്രപരമായി വളരെ പ്രാധാന്യാമുള്ളവയാണ്. അതുപോലെ നദിതടത്തിനു സമീപത്തായതിനാൽ ഈ പട്ടണങ്ങളിൽ ജനങ്ങൾ ഇടതിങ്ങി ജീവിക്കുന്നു.

ഈ പ്രദേശത്ത് ഒരു വർഷം ഏകദേശം മഴ ലഭിക്കുന്നുണ്ട്. താപനില 24 മുതൽ 33°C (75 മുതൽ 91°F) വരെയാണ്.

ചായോ ഫ്രായാ നദിയുടെ താഴ്ഭാഗത്ത് മനുഷ്യ നിർമ്മിതമായ അനേകം കനാലുകൾ പണിതീർത്തിട്ടുണ്ട്. തലസ്ഥാന നഗരിയിൽ നിന്ന് നദയിലെ കുറുക്കുവഴിയിലൂടെ കടലിലെത്താനുള്ള വഴികളാണ് ഇവയിൽ കൂടുതലും. 

ബാങ്കോക്കിൽ ചായോ ഫ്രായാ നദിയ്ക്കു കുറുകെ കടന്നു പോകുന്ന പ്രധാന പാലങ്ങളിലൊന്ന് റെയിൽ റോഡ് പാലമാകുന്നു. 

ബാങ്കോക്കിനു സമീപം ഈ നദിയിൽ ജലഗതാഗതം വളരെ തിരക്കുള്ളതാണ്. ഏകദേശം പതിനഞ്ചിലധികം ബോട്ട് പാതകള് നദിയിലുടനീളം സ്ഥിതി ചെയ്യുന്നു. 

ഈ നദിയുടെ പ്രധാന പോഷക നദികൾ പാ സാക് നദി, സാകെയ് ക്രാങ് നദി, നാൻ നദി, യോം നദി, പിങ് നദി, വാങ് നദി, താ ചിൻ നദി എന്നിവയാണ്. ഈ ഒാരോ പോഷകനദികൾക്കും മറ്റനവധി ചെറു പോഷകനദികളുമുണ്ട്. 

ചാവോ ഫ്രോയോ നദീതട വ്യവസ്ഥ തായ്‍ലാൻറിലെ ഏറ്റവും വലിയ നദീതട വ്യവസ്ഥയാണ്. ഇത് രാജ്യത്തെ 35 ശതമാനം പ്രദേശം ഉൾക്കൊള്ളുന്നു. 

നദിയുടെ നീർത്തടം താഴെപ്പറയുന്ന ഏതാനും ചില മേഖലകളായി തരം തിരിച്ചിരിക്കുന്നു. 
പടിഞ്ഞാറേ ദിക്കിൽ തായ്‍ലാൻറിൻറെ മദ്ധ്യ സമതലങ്ങളുടെ ദാഹമകറ്റുന്നത് മായേ ക്ലോങ് നദിയും കിഴക്കു ദിക്കിൽ ബാങ് പക്കോങ് നദിയുമാണ്. ഈ രണ്ടു നദികളും ചാവോ ഫ്രായാ നദീതടവ്യവസ്ഥയുടെ ഭാഗമല്ല.

നദീതടം വളരെ വിശാലവും പരന്നതും നദിയിലെ എക്കൽ അടിഞ്ഞുകൂടി ഫലഭൂയിഷ്ടമായതുമാണ്. ഡെൽറ്റയിൽ നിന്നു നദിയുടെ താഴ്ഭാഗത്തുള്ള, ആങ് തോങ് പ്രോവിൻസിനു വടക്കുള്ള ഭൂമി നിരപ്പായതും സമുദ്രനിരപ്പിൽ നിന്ന് രണ്ട് മീറ്റർ ഉയരമുള്ളതുമാണ്. സമതലത്തിനു വീണ്ടു വടക്കോട്ട്, പിങ്, നാൻ എന്നിവ ഉൾപ്പെടുന്ന സമതലമാണ്. ഇവിടെ സമുദ്രനിരപ്പിൽ നിന്നുള്ള ഉയരം 20 മീറ്ററാണ്.

ഗൾഫ് ഓഫ് തായ്‍ലാൻറിൻറെ ഉപരിഭാഗത്തേയ്ക്കു പതിക്കുന്ന പ്രധാന നദികളിൽ കഴിഞ്ഞ കുറെ ദശകങ്ങളായി ഗുരുതരമായി മലിനീകരണമുണ്ടെന്ന് തായി മലിനീകരണ നിയന്ത്രണ ബോർഡ് റിപ്പോർട്ട് ചെയ്തിരുന്നു. ഈ ബോർഡ്, ചാവോ ഫ്രായ നദിയുടെ താഴേയ്ക്കുള്ള ഭാഗങ്ങളിലെ ജലത്തിൽ ചില ബാക്ടീരിയകളും ഫോസ്ഫേറ്റുകൾ, ഫോസ്ഫറസ്, നൈട്രജൻ തുടങ്ങിയവയുടെ മലിനികരണമുണ്ടെന്നു കണ്ടെത്തി. 


</doc>
<doc id="356751" url="https://ml.wikipedia.org/wiki?curid=356751" title="ചൈന-വിയറ്റ്നാം യുദ്ധം">
ചൈന-വിയറ്റ്നാം യുദ്ധം

ചൈന-വിയറ്റ്നാം യുദ്ധം (; ) 1979-ന്റെ തുടക്കത്തിൽ പീപ്പിൾസ് റിപ്പബ്ലിക് ഓഫ് ചൈനയും സോഷ്യലിസ്റ്റ് റിപ്പബ്ലിക് ഓഫ് വിയറ്റ്നാമും തമ്മിൽ നടന്ന അതിർത്തിയുദ്ധമാണ്. മൂന്നാം ഇന്തോ ചൈന യുദ്ധം എന്നും ഇത് അറിയപ്പെടുന്നു. വിയറ്റ്നാം 1978-ൽ കംബോഡിയയിൽ അധിനിവേശം നടത്തിയതിനെത്തുടർന്നാണ് ചൈന വിയറ്റ്നാമിനെ ആക്രമിച്ചത്. വിയറ്റ്നാമിന്റെ കംബോഡിയ ആക്രമണം ചൈനയുടെ പിന്തുണയുണ്ടായിരുന്ന ഖമർ റൂഷ് ഭരണത്തിന് അവസാനം കുറിച്ചിരുന്നു. ഹെൻട്രി കിസ്സിഞ്ചറുടെ അഭിപ്രായത്തിൽ “സോവിയറ്റ് യൂണിയൻ ദക്ഷിണപൂർവ്വേഷ്യയിൽ വ്യാപിക്കുക എന്ന ലക്ഷ്യത്തോടെ തിന്മയുടെ നീരാളിപ്പിടി മുറുക്കുന്നതിന്റെ ശ്രമമായാണ്“ ഡെങ് സിയാവോപിങ് ഇതിനെക്കണ്ടത്. ചൈനയും സോവിയറ്റ് യൂണിയനും തമ്മിലുള്ള ബന്ധത്തിലെ വിള്ളലിന്റെ സൂചനയായിരുന്നു ഇത്. “എന്തൊക്കെ പോരായ്മകളുണ്ടെങ്കിലും ചൈനയുടെ ആക്രമണം ദീർഘകാലാടിസ്ഥാനത്തിലുള്ള തന്ത്രപരമായ വിശകലനത്തിന്റെ സൂചനയാണ് നൽകുന്നത്“ എന്ന് കിസ്സിഞ്ചർ അഭിപ്രായപ്പെടുകയുണ്ടായി.

ചൈനയുടെ സൈനികർ വടക്കൻ വിയറ്റ്നാമിൽ പ്രവേശിക്കുകയും അതിർത്തിക്കടുത്തുള്ള പല പട്ടണങ്ങളും പിടിച്ചെടുക്കുകയും ചെയ്തു. 1979 മാർച്ച് 6-ന് ഹാനോയിയിലേയ്ക്കുള്ള കവാടം തുറന്നുകിടക്കുകാണെന്നും ശിക്ഷിക്കാനായി ഉദ്ദേശിച്ചുള്ള തങ്ങളുടെ ശ്രമം വിജയം കണ്ടു എന്നും പ്രഖ്യാപിക്കുകയും സേനയെ വിയറ്റ്നാമിൽ നിന്ന് പിൻവലിക്കുകയും ചെയ്തു. ഇരുപതാം നൂറ്റാണ്ടിലെ അവസാനത്തെ ഇന്തോചൈന യുദ്ധത്തിൽ ചൈനയും വിയറ്റ്നാമും വിജയം അവകാശപ്പെട്ടു. വിയറ്റ്നാം സൈനികർ 1989 വരെ കംബോഡിയയിൽ തുടർന്നു. കംബോഡിയയിലെ അധിനിവേശത്തിൽ നിന്ന് വിയറ്റ്നാമിനെ പിന്തിരിപ്പിക്കുവാൻ ചൈനയ്ക്ക് സാധിച്ചില്ല എന്ന് ഇതിൽ നിന്ന് മനസ്സിലാക്കാം. സോവിയറ്റ് യൂണിയന്റെ തകർച്ചയെത്തുടർന്ന് ചൈനയും വിയറ്റ്നാമും തമ്മിലുള്ള അതിർത്തി നിർണയിക്കപ്പെട്ടു. 

വിയറ്റ്നാമിനെ കംബോഡിയയിൽ നിന്ന് പിൻവലിപ്പിക്കുന്നതിൽ വിജയിച്ചില്ലെങ്കിലും ചൈനയ്ക്ക് തങ്ങളുടെ എതിരാളിയായിരുന്ന സോവിയറ്റ് യൂണിയന് വിയറ്റ്നാമിനെ സംരക്ഷിക്കാനായില്ല എന്ന് തെളിയിക്കാൻ സാധിച്ചു. സോവിയറ്റ് യൂണിയനും ചൈനയും തമ്മിലുള്ള ബന്ധം വഷളായതിനെത്തുടർന്ന് 15 ലക്ഷം ചൈനീസ് സൈനികർ സോവിയറ്റ് അതിർത്തിയിൽ ഒരു യുദ്ധത്തിന് സന്നദ്ധരായി ഈ സമയത്ത് കാത്തുനിൽക്കുന്നുണ്ടായിരുന്നു.

ചൈനയ്ക്കും വിയറ്റ്നാമിനും ആയിരക്കണക്കിന് സൈനികരെ നഷ്ട്ട്പ്പെട്ടു. 344.6 കോടി യുവാൻ ആണ് ചൈനയ്ക്ക് യുദ്ധത്തിനായി ചെലവായത്. ഇത് 1979–80 വർഷത്തെ സാമ്പത്തിക പദ്ധതി പൂർത്തിയാക്കുന്നത് വൈകുന്നതിനിടയാക്കി. യുദ്ധത്തെത്തുടർന്ന് ചൈനയുമായി ബന്ധമുണ്ടാകാൻ സാദ്ധ്യതയുള്ളതോ ബന്ധമുള്ളതോ ആയ ആൾക്കാരെ വിയറ്റ്നാം അമർച്ച ചെയ്യാനാരംഭിച്ചു. 1979-ൽ 8,000 ഹോവ ജനതയെ ഹാനോയിയിൽ നിന്ന് തെക്കുള്ള "പുതിയ സാമ്പത്തിക മേഖലകളിലേയ്ക്ക്" പുറന്തള്ളി. ‌ഹ്മോങ് ഗോത്രവർഗ്ഗക്കാരെയും മറ്റ് ന്യൂനപക്ഷങ്ങലെയും വടക്കൻ പ്രവിശ്യകളിൽ നിന്ന് ഭാഗികമായി നീക്കം ചെയ്തു. ഹൊവാങ് വാൻ ഹോവൻ കൂറുമാറിയതിനെത്തുടർന്ന് വിയറ്റ്നാം കമ്യൂണിസ്റ്റ് പാർട്ടിയിൽ വലിയ ശുദ്ധീകരണം നടന്നു. 1979-ൽ ചൈനയ്ക്കനുകൂലമായി നിലപാടെടുത്ത 20,468 അംഗങ്ങളെ പാർട്ടിയിൽ നിന്ന് പുറത്താക്കി. 

വിയറ്റ്നാം കംബോഡിയയിൽ തുടർന്നുവെങ്കിലും ഈ അധിനിവേശത്തിനെതിരായി അന്താരാഷ്ട്ര അഭിപ്രായം ഏകീകരിക്കുവാൻ ചൈനയ്ക്ക് സാധിച്ചു. നോരോദോം സിഹാനുക്, കമ്യൂണിസ്റ്റ് വിരുദ്ധ നേതാവ് സോൺ സാൻ, ഖമർ റൂഷ് നേതാക്കൾ എന്നിവർക്ക് കംബോഡിയൻ പീപ്പിൾസ് പാർട്ടി ഭരണത്തിന് നയതന്ത്ര അംഗീകാരം ലഭിക്കുന്നത് തടയാൻ സാധിച്ചു. സോവിയറ്റ് ബ്ലോക്കിൽ നിന്നുമാത്രമാണ് കംബോഡിയൻ പീപ്പിൾസ് പാർട്ടി ഗവണ്മെന്റിന് പിന്തുണ ലഭിച്ചത്. ചൈന ആസിയാനുമായുള്ള ബന്ധം മെച്ചപ്പെടുത്തുകയും തായ്‌ലാന്റിനും സിങ്കപ്പൂരിനും വിയറ്റ്നാമിൽ നിന്നുള്ള ആക്രമണത്തിനെതിരേ സംരക്ഷണം നൽകാം എന്ന് അറിയിക്കുകയും ചെയ്തു. വിയറ്റ്നാം കൂടുതൽ സോവിയറ്റ് യൂണിയനെ ആശ്രയിക്കാൻ ആരംഭിച്ചു. കാം റാൻ ബേയിൽ വിയറ്റ്നാം സോവിയറ്റ് യൂണിയന് ഒരു നാവികത്താവളം അനുവദിച്ചു. ചില ചരിത്രകാരന്മാരുടെ അഭിപ്രായം ഡെങ് സിയാവോപിങ് ഈ യുദ്ധം ആരംഭിച്ചത് താൻ അധികാരത്തിൽ പിടിമുറുക്കുന്നതുവരെ ചൈനയുടെ സൈന്യത്തിന്റെ ശ്രദ്ധ തിരിക്കുവാൻ വേണ്ടിയായിരുന്നു എന്നാണ്. "

ചൈന 1,636 വിയറ്റ്നാം കാരെ തടവുകാരായി പിടിച്ചിരുന്നു. വിയറ്റ്നാമിന്റെ കൈവശം 238 ചൈനക്കാർ തടവുകാരായുണ്ടായിരുന്നു.1979 മേയ്-ജൂൺ മാസങ്ങളിൽ ഇവർ കൈമാറ്റം ചെയ്യപ്പെട്ടു.

അതിർത്തിയിലെ സംഘർഷം 1980-കൾ മുഴുവൻ തുടർന്നു. 1984 ഏപ്രിലിൽ കാര്യമായ ഒരു സംഘർഷമുണ്ടായിരുന്നു. 1988-ലെ നാവിക സംഘർഷം എടുത്തുപറയാവുന്ന ഒന്നാണ്. സ്പാർട്ട്‌ലി ദ്വീപുകൾ സംബന്ധിച്ചായിരുന്നു ഇത്. ജോൺസൺ സൗത്ത് റീഫ് സ്കിർമിഷ് എന്നാണ് ഇതറിയപ്പെടുന്നത്.

വർഷങ്ങളോളമെടുത്ത ചർച്ചയ്ക്ക് ശേഷം 1999-ൽ ചൈനയും വിയറ്റ്നാമും ഒരു അതിർത്തിക്കരാറിൽ ഒപ്പിട്ടു. യുദ്ധത്തിൽ തങ്ങൾക്ക് നഷ്ടപ്പെട്ട കരഭൂമി വിയറ്റ്നാം ചൈനയ്ക്ക് നൽകി. കാലങ്ങളായി ചൈനയും വിയറ്റ്നാമും തമ്മിലുള്ള അതിർത്തിയായി കണക്കാക്കിയിരുന്ന ഐ നാം ക്വാൻ ഗേറ്റ് ചൈനയ്ക്ക് നൽകിയത് വിയറ്റ്നാമിൽ വലിയ പ്രതിഷേധത്തിനിടയാക്കി. പാരാസെൽ ദ്വീപുകളും സ്പാർട്ട്‌ലി ദ്വീപുകളും ഇപ്പോഴും തർക്കത്തിലാണ്. 





</doc>
<doc id="356759" url="https://ml.wikipedia.org/wiki?curid=356759" title="ജോൺ എഫ് നാഷ്">
ജോൺ എഫ് നാഷ്

ഗെയിം തിയറിയിൽ മൌലികവും സുപ്രധാനവുമായ സംഭാവനകൾ നൽകിയ ലോകപ്രശസ്ത ഗണിതശാസ്ത്രജ്ഞനാണ് ""ജോൺ എഫ് നാഷ് ജൂനിയർ"". ഗെയിം തിയറിയിൽ ഉള്ള അദ്ദേഹത്തിൻറെ സംഭാവനകൾ പരിഗണിച്ചു കൊണ്ട് 1994-ലെ സാമ്പത്തികശാസ്ത്രത്തിനുള്ള നോബൽ പുരസ്‌കാരം അദ്ദേഹത്തിന് ലഭിക്കുകയുണ്ടായി. 2015-ൽ ഗണിതശാസ്ത്രത്തിലെ പരമോന്നത പുരസ്കാരങ്ങളിൽ ഒന്നായ ആബേൽ പുരസ്‌കാരവും ലഭിച്ചു.

1995ഇൽ അദ്ദേഹത്തിനു സ്കിസോഫ്രീനിയ എന്ന അസുഖം പിടിപെട്ടു. അദ്ദേഹത്തിന്റെ ജീവിതവും, രോഗവുമായുള്ള പോരാട്ടം ആസ്പദമാക്കി നിർമിച്ച ഹോളിവുഡ് ചലച്ചിത്രമാണ്‌ "എ ബ്യൂട്ടിഫുൾ മൈൻ‌ഡ്".

2015 മെയ്‌ 23 ന് ന്യൂ ജെഴ്സിയിലെ ടേൺപൈക്കിൽ ഉണ്ടായ കാറപകടത്തിൽ നാഷും അദ്ദേഹത്തിന്റെ ഭാര്യ അലീഷ്യ നാഷും അന്തരിച്ചു.

ജോൺ ഫോർബസ് നാഷ്- മാർഗരെറ്റ് വിർജിനിയ ദമ്പതികളുടെ മകനായി 1928 ജൂൺ 13 ന് വെസ്റ്റ് വിർജിനിയായിലെ ബ്ലൂ ഫീൽഡിൽ അദ്ദേഹം ജനിച്ചു. ചെറുപ്പത്തിൽ വളരെ ഏകാകിയും ഉൾവലിഞ്ഞ പ്രകൃതവും ഉള്ളയാളായിരുന്നു അദ്ദേഹം.

ജോർജ് വെസ്റിംഗ്ഹൌസ് സ്കോളർഷിപ്പിന്റെ ദേശീയതലത്തിലെ 10 വിജയികളിൽ ഒരാളായിരുന്നു അദ്ദേഹം. ഇത് മുഖേന മുഴുവൻ സ്കോളർഷിപോടെ കാർനെജി ഇൻസ്റ്റിറ്റ്യൂട്ട് ഓഫ് ടെക്നോളജിയിൽ പ്രവേശനം ലഭിച്ചു. അവിടെ അദ്ദേഹം കെമിക്കൽ എഞ്ചിനീയറിങ്ങിനാണ് ആദ്യം ചേർന്നത്‌. പിന്നീട് കെമിസ്ട്രിയിലേക്കും ശേഷം ഗണിതശാസ്ത്രതിലെക്കും അദ്ദേഹം‍ മാറി. 1948-ൽ ഗണിതശാസ്ത്രത്തിൽ B.S ഉം M.S ഉം ഒരുമിച്ചു കരസ്ഥമാക്കി. തുടർന്നുള്ള ബിരുദാനന്തര പഠനങ്ങൾക്കായി പ്രിൻസ്ടൺ സർവ്വകലാശാലയിൽ ചേർന്നു. നാഷ് സംതുലിതാവസ്ഥ എന്ന് പിൽക്കാലത്ത് അറിയപ്പെട്ട ഇക്വിലിബ്രിയം തിയറിയിൽ ആണ് അവിടെ അദ്ദേഹം പ്രധാനമായും പ്രവർത്തിച്ചത്.

1950-ൽ "നോൺ കോ-ഓപ്പറേറ്റീവ് ഗെയിം തിയറി"യെക്കുറിച്ചുള്ള തെസിസിനു Ph.D ലഭിച്ചു. വർഷങ്ങൾക്കു ശേഷം 1994-ൽ നാഷിനു നോബേൽ പുരസ്കാരം നേടിക്കൊടുത്തത് ഇതേ തെസിസ് ആയിരുന്നു.

1952 മുതൽ മസ്സാചുസെറ്റ്സ് ഇൻസ്റ്റിറ്റ്യൂട്ട് ഓഫ് ടെക്നോളജിയിൽ ഇൻസ്ട്രക്ടർ അയി സേവനം അനുഷ്ടിച്ചു.

ഭാഗിക അവകലന സമവാക്യങ്ങൾ (Partial Differential Equation), ഡിഫറെൻഷ്യൽ ജ്യോമെട്രി (Differential Geometry) തുടങ്ങിയവയാണ് അദ്ദേഹം പ്രവർത്തിച്ച ഗണിതശാസ്ത്രത്തിലെ മറ്റു മേഖലകൾ.

1959-ൽ ആണ് സ്കിസോഫ്രീനിയയുടെ ആദ്യ ലക്ഷണങ്ങൾ കാണിച്ചു തുടങ്ങിയത്. അസുഖത്തിൻറെ ആദ്യ സൂചനകൾ ചിത്തഭ്രമം ആയിരുന്നു. ചുവന്ന ടൈ കെട്ടിയവരെല്ലാം കമ്മ്യൂണിസ്റ്റുകാരാണെന്ന് അദ്ദേഹം‍ തെറ്റിദ്ധരിച്ചു. അവർ തനിക്കും രാജ്യത്തിനും എതിരായി ഗൂഢാലോചന നടത്തുകയാണെന്നായിരുന്നു അദ്ദേഹത്തിന്റെ തോന്നൽ. അമേരിക്കൻ സർകാർ, കമ്മ്യൂണിസ്റ്റ്‌കാർ അയയ്ക്കുന്ന രഹസ്യ കോഡുകൾ ഡീകോഡ് ചെയ്യാൻ തന്നെ ഏൽപ്പിച്ചതായും കരുതി. കമ്മ്യൂണിസ്റ്റുകാർ നടത്തുന്ന ഗൂഢാലോചനയെക്കുറിച്ച് നാഷ് അമേരിക്കൻ എംബസ്സിക്ക് കത്തുകൾ അയയ്കാൻ തുടങ്ങി. 
ഒരിക്കൽ അമേരിക്കൻ മാത്തമറ്റിക്കൽ സൊസൈറ്റിയിൽ റീമാൻ പരികല്പനയെക്കുറിച്ച് ഒരു പ്രഭാഷണം നൽകുമ്പോൾ അസുഖം കൂടുതൽ വഷളായി. അവിടെ ഇരിക്കുന്ന ആർക്കും അദ്ദേഹം പറയുന്നത് തിരിച്ചറിയാൻ പറ്റാതെയായി. ഇതിനു ശേഷമാണ് അദ്ദേഹം ഈ രോഗത്തിനു ചികിത്സ സ്വീകരിയ്ക്കാൻ തുടങ്ങിയത്. എന്നാൽ ചികിൽസയ്ക്ക് വിധേയനാകാൻ അദേഹത്തിന് തീരെ താല്പര്യം ഇല്ലായിരുന്നു. ഇടയ്ക്കൊക്കെ അദ്ദേഹം മരുന്നുകൾ കഴിക്കാതെ ഇരിക്കുമായിരുന്നു. 1970-ന് ശേഷം ആശുപത്രിയിൽ പോകുന്നതും മരുന്ന് കഴിക്കുന്നതും സ്വന്തം ഇഷ്ടപ്രകാരം നിർത്തി.

ഏകദേശം 1995 ആയപ്പോഴേയ്ക്കും അസുഖം മാറി. സാധാരണ ഗതിയിൽ സ്കിസോഫ്രീനിയ വരുന്നതിൽ 20 ശതമാനം ആൾക്കാർ രോഗത്തിൽ നിന്നും മോചനം നേടാറുണ്ട്.

2015 മെയ്‌ 23ന് ന്യൂ ജെഴ്സി ടേൺപൈക്കിൽ ഉണ്ടായ കാറപകടത്തിൽ നാഷും അദ്ദേഹത്തിന്റെ ഭാര്യ അലീഷ്യ നാഷും അന്തരിച്ചു. നോർവയിൽ നിന്നും ആബേൽ പുരസ്‌കാരം വാങ്ങി എയർപോർട്ടിൽ നിന്നും തിരിച്ചുവരുന്ന വഴി അദ്ദേഹം സഞ്ചരിച്ചിരുന്ന വാഹനത്തിൻറെ നിയന്ത്രണം നഷ്ടപ്പെടുകയും, തുടർന്നുണ്ടായ അപകടത്തിൽ മരണപ്പെടുകയും ആയിരുന്നു. മരിക്കുമ്പോൾ അദ്ദേഹത്തിനു 86 വയസ്സായിരുന്നു.





</doc>
<doc id="356761" url="https://ml.wikipedia.org/wiki?curid=356761" title="ചൈനയും സോവിയറ്റ് യൂണിയനുമായുള്ള അതിർത്തി സംഘർഷം">
ചൈനയും സോവിയറ്റ് യൂണിയനുമായുള്ള അതിർത്തി സംഘർഷം

ഏഴുമാസം നീണ്ട അപ്രഖ്യാപിത യുദ്ധമായിരുന്നു ചൈനയും സോവിയറ്റ് യൂണിയനുമായുള്ള അതിർത്തി സംഘർഷം എന്നറിയപ്പെടുന്നത്. 1969-ൽ സോവിയറ്റ് യൂണിയനും ചൈനയും തമ്മിലുള്ള പിളർപ്പിന്റെ മൂർദ്ധന്യത്തിലായിരുന്നു ഈ സംഭവം നടന്നത്. ആ വർഷം തന്നെ സംഘർഷങ്ങൾ അവസാനിച്ചുവെങ്കിലും 1991-ലെ അതിർത്തി ഉടമ്പടി ഉണ്ടാകുന്നതുവരെ പ്രശ്നങ്ങൾ പരിഹരിക്കപ്പെട്ടിരുന്നില്ല.

അതിർത്തിയിലെ ഏറ്റുമുട്ടലുകളിൽ ഏറ്റവും പ്രശ്നമുണ്ടായിരുന്നത് ഷെൻബാവോ (ഡമാൻസ്കി) ദ്വീപിനടുത്തും ഉസ്സൂറി (വുസൂളി) നദിയ്ക്കടുത്തുമാണ്. ഷെൻബാവോ ദ്വീപ് സംഭവം എന്നാണ് ചൈനീസ് ചരിത്രകാരന്മാർ ഈ പ്രശ്നത്തെ വിശേഷിപ്പിക്കുന്നത്.

ചൈനയിലെ സാംസ്കാരിക വിപ്ലവം സോവിയറ്റ് യൂണിയനുമായുള്ള സംഘർഷങ്ങൾ വർദ്ധിപ്പിക്കുവാൻ കാരണമായി. അതിർത്തിയിലെ പെട്രോളുകൾ തമ്മിൽ തർക്കങ്ങളുണ്ടാവുകയും 1969 മാർച്ചിൽ വെടിവെപ്പുണ്ടാവുകയും ചെയ്തു. സോവിയറ്റ് യൂണിയൻ ടാങ്കുകളും കവചിത വാഹനങ്ങളും ഉപയോഗിക്കുകയും വെടിവെപ്പിലേർപ്പെടുകയും ചെയ്തു. പീപ്പിൾസ് ലിബറേഷൻ ആർമി സോവിയറ്റ് അധിനിവേശം തടയുകയും എല്ലാ സോവിയറ്റ് സേനകളെയും ഷെൻബാവോ ദ്വീപിൽ നിന്ന് പുറത്താ‍ാക്കുകയും ചെയ്തു. രണ്ട് പ്ലറ്റൂൺ കാലാൾപ്പടയെയും പീരങ്കികളെയുമാണ് ചൈന യുദ്ധത്തിന് നിയോഗിച്ചത്. സോവിയറ്റ് യൂണിയൻ ആദ്യം 60 സൈനികരെയും ആറ് ബിടിആർ-60 കളെയും നിയോഗിക്കുകയും രണ്ടാമത്തെ ആക്രമണത്തിൽ 100 സൈനികരെയും 14 കവചിത വാഹനങ്ങളെയും പീരങ്കികളെയും നിയോഗിച്ചു എന്നുമാണ് ചൈന അവകാശപ്പെടുന്നത്. ഈ യുദ്ധത്തിനായി പീപ്പിൾസ് ലിബറേഷൻ ആർമി രണ്ടു മൂന്ന് മാസങ്ങളായി തയ്യാറെടുക്കുന്നുണ്ടായിരുന്നു. യുദ്ധപരിചയമുള്ള ഓഫീസർമാരെയും 900 സൈനികരെയുമാണ് ചൈന നിയോഗിച്ചത്. ഇവർക്ക് പ്രത്യേക പരിശീലനവും സാമഗ്രികളും നൽകിയിരുന്നു. ഷെൻബാവോ ദ്വീപിൽ പ്രവേശിച്ച് ഒരുക്കങ്ങൾ നടത്തുവാൻ ഇവരെ രഹസ്യമായി അയച്ചിരുന്നു. 

മാർച്ച് 2-ൽ സോവിയറ്റ് യൂണിയൻ ആക്രമണം നടത്തിയപ്പോൾ വലിയ സൈന്യത്തെയാണ് അവർക്ക് നേരിടേണ്ടിവന്നത്. ചൈനയുടെ ജനറൽ ചെൻ സിലിയൺ പ്രസ്താവിച്ചത് യുദ്ധത്തിൽ ചൈനയ്ക്ക് വ്യക്തമായ വിജയം നേടാനായി എന്നാണ്. മാർച്ച് 15-ന് സോവിയറ്റ് യൂണിയൻ 30 സൈനികരെയും 6 കവചിത വാഹനങ്ങളെയും ഷെ‌ൻബാവോ ദ്വീപിലേയ്ക്കയച്ചു. ഒരു മണിക്കൂർ യുദ്ധത്തിനുള്ളിൽ ചൈന രണ്ട് സോവിയറ്റ് വാഹനങ്ങൾ തകർത്തു. ഏതാനം മണിക്കൂറുകൾക്ക് ശേഷം സോവിയറ്റ് യൂണിയൻ മറ്റൊരു സംഘം സൈനികരെക്കൂടി അയച്ചു. അഞ്ച് സോവിയറ്റ് വാഹനങ്ങൾ കൂടി ചൈന തകർത്തു. മൂന്നാമത് ആക്രമണം നടത്തിയപ്പോൾ ചൈനയുടെ പീരങ്കിപ്പടയ്ക്ക് ഒരു സോവിയറ്റ് ടാങ്കും നാല് കവചിതവാഹനങ്ങളും തകർക്കാനും രണ്ട് വാഹനങ്ങൾക്ക് കേടുവരുത്തുവാനും സാധിച്ചു. ചൈനയുടെ അഭിപ്രായത്തിൽ ചൈനയുടെ സൈനികരുടെ ബുദ്ധിശക്തിയും ആത്മവിശ്വാസവും കാരണമാണ് അവർക്ക് വിജയിക്കാനായത്. 

ചൈനയിൽ യുദ്ധാവേശം മുറുകിയപ്പോൾ അപകടം വർദ്ധിക്കാതിരിക്കാനുള്ള നടപടികൾ മോസ്കോയും ബൈജിങ്ങും എടുക്കുകയുണ്ടായി. 1969 സെപ്റ്റംബർ 11-ന് സോവിയറ്റ് പ്രധാനമന്ത്രി അലക്സി കോസിജിൻ ഹോ ചി മിന്നിനെ സന്ദർശിച്ച് മടങ്ങിവരുന്ന വഴി ബൈജിങ്ങിൽ വിമാനമിറങ്ങി ഷൂ എൻലായിയുമായി ചർച്ച നടത്തി. തിരിച്ചുവിളിച്ച നയതന്ത്രപ്രതിനിധികളെ വീണ്ടും അയയ്ക്കാൻ ഇരു രാജ്യങ്ങളും തീരുമാനമെടുത്തു. അതിർത്തിതർക്കങ്ങളെപ്പറ്റി ചർച്ച നടത്താനുള്ള തീരുമാനവുമുണ്ടായി.

ഈ സംഘർഷങ്ങൾ അമേരിക്കയുമായുള്ള ബന്ധം മെച്ചപ്പെടുത്തുവാൻ മാവോയ്ക്ക് പ്രേരണയായി എന്നാണ് പാശ്ചാത്യ ചരിത്രകാരന്മാരുടെ അഭിപ്രായം. റഷ്യൻ ചരിത്രകാരന്മാർ പറയുന്നത് യുദ്ധത്തിന്റെ അനന്തരഫലങ്ങൾ അന്താരാഷ്ട്രതലത്തിൽ കൂടുതൽ മെച്ചപ്പെട്ട നിലയിലെത്താനുള്ള ചൈനയുടെ ആഗ്രഹത്തിന്റെ ഫലമാണ് എന്നാണ്. അത്തരം സൂചന നൽകുവാനാണ് ചൈന ഈ യുദ്ധത്തിലേർപ്പെട്ടതെന്നാണ് സോവിയറ്റ് ചരിത്രകാരുടെ നിലപാട്. സോവിയറ്റ് യൂണിയന്റേതിൽ നിന്ന് വ്യത്യസ്തമായ നിലപാടെടുക്കുവാനുള്ള ശ്രമം ചൈന 1950ൽ തന്നെ തുടങ്ങിയിരുന്നു. 1960 -കൾ മുതൽ തന്നെ ചൈന ഈ മേഖലയിൽ സൈനികനീക്കം ശക്തമാക്കുന്നത് സോവിയറ്റ് അതിർത്തി പെട്രോളുകളുടെ ശ്രദ്ധയിൽ പെട്ടിരുന്നു.

1971-ൽ ഷു എൻലായിയുമായി ചർച്ച നടത്തുവാനായി അമേരിക്ക ഹെൻട്രി കിസിഞ്ചറിനെ രഹസ്യമായി ചൈനയിലേയ്ക്കയച്ചിരുന്നു. പിന്നീട് റിച്ചാഡ് നിക്സൺ ചൈന സന്ദർശിച്ച് മാവോയുമായി 1972-ൽ ചർച്ച നടത്തി.

ചൈനയും സോവിയറ്റ് യൂണിയനുമായുള്ള ബന്ധങ്ങൾ ഇതിനുശേഷം മോശമായി തുടർന്നു. സാംസ്കാരിക വിപ്ലവം ഒരു പുതിയ ഘട്ടത്തിലേയ്ക്ക് കടന്നു. സൈനികവൽക്കരണമായിരുന്നു പ്രധാന ലക്ഷ്യം. സോവിയറ്റ് യൂണിയൻ ചൈനയുമായും മംഗോളിയയുമായും ഉള്ള അതിർത്തിയിലെ സൈനിക സാന്നിദ്ധ്യം വർദ്ധിപ്പിച്ചു.


People & Events: Sino-Soviet Border Disputes (March 1969) PBS



</doc>
<doc id="356767" url="https://ml.wikipedia.org/wiki?curid=356767" title="മിരുസുവിൽ കൂട്ടക്കൊല">
മിരുസുവിൽ കൂട്ടക്കൊല

2000 ഡിസംബർ 20 ന് കുട്ടികളുൾപ്പടേയുള്ള എട്ടു ശ്രീലങ്കൻ തമിഴ് വംശജരെ കൊലപ്പെടുത്തി, മൃതദേഹങ്ങൾ അഗ്നിക്കിരയാക്കിയ സംഭവമാണ് മിരുസുവിൽ കൂട്ടക്കൊല എന്നറിയപ്പെടുന്നത്.

ശ്രീലങ്കയിലെ ആഭ്യന്തര യുദ്ധത്തിൽപ്പെട്ട് അഭയാർത്ഥികളായി മാറേണ്ടി വന്ന കുറേ ശ്രീലങ്കൻ തമിഴ് വംശജർ നശിപ്പിക്കപ്പെട്ട തങ്ങളുടെ വീടുകളും, സ്വത്തുകളും പരിശോധിക്കാനായി പോകവേ ശ്രീലങ്കൻ സൈന്യം അറസ്റ്റു ചെയ്തു. ഇവർ പിന്നീട്, യാതൊരു വിചാരണയും, കൂടാതെ കൊല ചെയ്യപ്പെട്ടു. ജാഫ്ന നഗരത്തിനു കിഴക്ക് 16 മൈലകലെ ഈ മൃതദേഹങ്ങൾ സൈന്യം കൂട്ടത്തോടെ സംസ്കരിച്ചു.

ഉദുപ്പിഡിയിലെ അഭയാർത്ഥി ക്യാംപിൽ നിന്നും ആണു ഇവർ മിരുസുവിൽ ഗ്രാമത്തിലേക്ക് വന്നത്. കലാപ കാലത്ത് ഇവർ തങ്ങൾക്കുള്ളതെല്ലാം വിട്ടെറിഞ്ഞ ജീവൻ രക്ഷിക്കാനായി അഭയാർത്ഥി ക്യാംപുകളിലേക്കു മാറി താമസിക്കുകയായിരുന്നു. ഡിസംബർ പത്തൊമ്പതാം തീയതി ഇവരിൽ ചിലർ തങ്ങളുടെ വീടുകളുടെ സ്ഥിതി അന്വേഷിക്കാനായി മിരുസുവിലിലേക്കു വരുന്നവഴി ശ്രീലങ്കൻ സൈന്യം അപ്രതീക്ഷിതമായി അറസ്റ്റു ചെയ്യുകയായിരുന്നു. സൈന്യത്തിന്റെ നിയന്ത്രണത്തിലിരിക്കുന്ന ഈ സ്ഥലം സന്ദർശിക്കുവാനായുള്ള അനുമതി ഇവർക്ക് സർക്കാരിൽ നിന്നും മുൻകൂട്ടി ലഭിച്ചിരുന്നു. യാതൊരു പ്രകോപനവുമില്ലാതെ, സൈന്യം ഇവരെ നിഷ്ഠൂരമായി കൊലപ്പെടുത്തി. ഇവരെയെല്ലാം കഴുത്തറുത്താണ് കൊലപ്പെടുത്തിയതെന്ന് ജില്ലാ മെഡിക്കൽ ഓഫീസറുടെ മൊഴിയിൽ രേഖപ്പെടുത്തിയിരിക്കുന്നു. കൊല്ലപ്പെട്ടവരിൽ മൂന്നു കൗമാരക്കാരും, അഞ്ചു വയസ്സുള്ള ഒരു കുട്ടിയുമുണ്ടായിരുന്നു.

തടവിലാക്കപ്പെട്ടവരിൽ നിന്നും രക്ഷപ്പെട്ട പൊന്നുതുരൈ മഹേശ്വരൻ തന്റെ ബന്ധുക്കളെ ഈ വിവരം അറിയിച്ചതോടെയാണ് പുറം ലോകം കൂട്ടക്കൊലയെക്കുറിച്ച് അറിയുന്നത്. സംഭവം പുറത്തായതോടെ, സംഭവത്തിൽ ഉത്തരവാദികളായ അഞ്ചു സൈനികരെ ശ്രീലങ്കൻ സർക്കാർ സൈനിക സേവനത്തിൽ നിന്നും പിരിച്ചുവിട്ടു.

മിരുസുവിൽ പ്രദേശത്ത് പാതി വെന്ത നിലയിൽ ഒരു സ്ത്രീയുടെ ശരീരം കണ്ടെത്തിയെന്നും, അവിടെ വേറേയും ശവശരീരങ്ങൾ കൂട്ടത്തോടെ ദഹിപ്പിച്ചിട്ടുണ്ടാവാമെന്നും, അതുകൊണ്ട് തൽപ്രദേശത്ത് ഒരു അന്വേഷണം വേണമെന്നും കാണിച്ചുകൊണ്ട് സ്ഥലത്തെ പാർലമെന്റംഗം ശ്രീലങ്കൻ പ്രസിഡന്റ് ചന്ദ്രിക കുമാരതുംഗെക്ക് കത്തയച്ചിരുന്നു. മിരുസുവിൽ കൂട്ടക്കൊലക്കു ഉത്തരവാദികളായവരെ ശിക്ഷിക്കണമെന്നും ആവശ്യപ്പെട്ടുകൊണ്ട് മനുഷ്യാവകാശ സംഘടനകൾ, പ്രക്ഷോഭങ്ങൾ നടത്തി. പതിനാലു സൈനികരെ ഇതിന്റെ ഫലമായി അറസ്റ്റു ചെയ്തു. ഇവരെ പിന്നീടു റിമാൻഡു ചെയ്തു.

മിരുസുവിൽ കൂട്ടക്കൊലയുമായി ബന്ധപ്പെട്ടുണ്ടായ കേസ്, പിന്നീട് അനുരാധപുര കോടതിയിലേക്കു മാറ്റി. ഈ കേസിന്റെ വിചാരണക്കു വേണ്ടി മാത്രം, മൂന്നു ന്യായാധിപന്മാരെ അറ്റോർണി ജനറൽ നിയമിച്ചു. ധാരാളം അഭിഭാഷകർ ഈ കേസിൽ ഇരകൾക്കു വേണ്ടി കോടതിയിൽ ഹാജരായി. ഇരകൾക്ക് നീതി ലഭിക്കാൻ വേണ്ടി ഇവരെല്ലാവരും തന്നെ സന്നദ്ധപ്രവർത്തനം നടത്തുകയാണുണ്ടായത്. കേസു പിന്നീട് കൊളംബോ ഹൈക്കോടതിയിലേക്കു മാറ്റി.
യാതൊരു പ്രകോപനവുമില്ലാതെ സൈന്യം തങ്ങളെ ഉപദ്രവിക്കുകയായിരുന്നുവെന്ന് സംഭവത്തിൽ ദൃക്സാക്ഷിയായിരുന്ന ഒരാളു മൊഴിയിൽ രേഖപ്പെടുത്തിയിരിക്കുന്നു. കാട്ടിൽ വിറകു ശേഖരിക്കാൻ പോയ ഗ്രാമീണരെ സൈന്യം അന്യായമായി തടവിലാക്കുകയായിരുന്നു. പിന്നീട്, അവരുടെ ഉടുതുണി അഴിച്ച് കണ്ണുകൾ കെട്ടിയശേഷം, അഞ്ജാതമായ ഒരിടത്തേക്കു കൊണ്ടുപോയി. കത്തികളുമായി നിൽക്കുന്ന സൈനികരുടെ അടുത്തേക്കാണ് അവരെ കൊണ്ടുപോയത്, അവിടെ ചോരപ്പാടുകൾ കണ്ടതായി ഇയാൾ മൊഴിയിൽ പറഞ്ഞിട്ടുണ്ട്. സൈനികർ തമ്മിൽ സംസാരിച്ചുകൊണ്ടു നിക്കുമ്പോൾ, പ്രധാന സാക്ഷിയായ പൊന്നുതുരൈ മഹേശ്വരൻ ഓടി രക്ഷപ്പെട്ടുവെന്നു ദൃക്സാക്ഷി മൊഴിയിൽ രേഖപ്പെടുത്തിയിരിക്കുന്നു.

മിരുസുവിൽ കൂട്ടക്കൊലയുൾപ്പടെ മറ്റു പല മനുഷ്യാവകാശ ലംഘന കേസുകളുടേയം വിചാരണയും മറ്റു നടപടികളും വൈകുന്നതിൽ പ്രതിഷേധിച്ച്, മനുഷ്യാവകാശ സംഘടനകൾ ഉന്നതാധികാരിളെ സമീപിച്ചിരുന്നു.
തുടക്കത്തിൽ കേസുമായി ബന്ധപ്പെട്ട് 14 സൈനികരെ കസ്റ്റഡിയിലെടുത്തുവെങ്കിലും, അതിൽ 9 പേർ കുറ്റക്കാരല്ലെന്നു കണ്ട് വിട്ടയച്ചിരുന്നു. അഞ്ചു പേർക്കെതിരേ അറ്റോർണി ജനറൽ കുറ്റപത്രം തയ്യാറാക്കി. പതിമൂന്നു വർഷങ്ങൾ നീണ്ട വിചാരണക്കു ശേഷം, സൈനിക തലവനായിരുന്ന സർജന്റ്. സുനിൽ രത്നായകെ മിരുസുവിൽ കൂട്ടക്കൊലക്കു ഉത്തരവാദിയാണെന്നു കണ്ടെത്തുകയും, അദ്ദേഹത്തെ വധശിക്ഷക്കു വിധിക്കുകയും ചെയ്തു. എന്നാൽ മറ്റു നാലുപേർക്കും കൂട്ടക്കൊലയുമായി ബന്ധമുണ്ടായിരുന്നു എന്നതിനു നേരിട്ടുള്ള തെളിവുകൾ ഇല്ല എന്നും കോടതി കണ്ടെത്തി.


</doc>
<doc id="356769" url="https://ml.wikipedia.org/wiki?curid=356769" title="വിം (എഴുത്തുപകരണം)">
വിം (എഴുത്തുപകരണം)

ഗ്നു/ലിനക്സിൽ വ്യാപകമായ ഉപയോഗിക്കപ്പെടുന്ന ഒരു എഴുത്ത് ഉപകരണമാണ് വിം (Vim Vi IMproved). വിം ഒരു സ്വതന്ത്ര സോഫ്റ്റ്‌വെയറാണ്. യൂണിക്സിൽ ഉപയോഗിച്ച് കൊണ്ടിരുന്ന വി.ഐ. എന്ന സോഫ്റ്റ്‌വെയറിന്റെ പരിഷ്കരിച്ച പതിപ്പാണ് വിം. കമാന്റ് ലൈനിൽ കമാന്റ് ലൈൻ സോഫ്റ്റ്‌വെയറായും ഗ്രാഫിക്കൽ യൂസർ ഇന്റർ ഫെയിസിൽ പ്രത്യേക സോഫ്റ്റ്‌വെയറായും വിം പ്രവർത്തിക്കുന്നു.


</doc>
<doc id="356771" url="https://ml.wikipedia.org/wiki?curid=356771" title="ജി എഡിറ്റ്">
ജി എഡിറ്റ്

ഗ്നു/ലിനക്സ് ഗ്നോം പണിയിട സംവിധാനത്തിൽ സ്വതവേ ഉള്ള ടെക്സ്റ്റ് എഡിറ്ററാണ് ജി എഡിറ്റ്. ആർക്കം എളുപ്പത്തിൽ ഉപയോഗിക്കാവുന്ന ലളിതമായ ഒരു സോഫ്റ്റ്‌വെയറാണ് ഇത്. സോഫ്റ്റ്‌വെയറുകളുടെ സ്രോതസ്സ് കോഡ് എഡിറ്റ് ചെയ്യാൻ സഹായിക്കുന്ന ചില ഉപകരണങ്ങളും ഇതിലുണ്ട്. ജി എഡിറ്റ് ഒരു സ്വതന്ത്ര സോഫ്റ്റ്‌വെയറാണ്. വിന്റോസ് ഒ.എസിലും മാക്ക് ഒ.എസിലും ജി എഡിറ്റ് പ്രവർത്തിക്കും.


</doc>
<doc id="356772" url="https://ml.wikipedia.org/wiki?curid=356772" title="ജി ന്യുമെറിക്ക്">
ജി ന്യുമെറിക്ക്

ഗ്നോം പണിയിടത്തിലുള്ള ഒരു സ്വതന്ത്ര സ്പ്രെഡ് ഷീറ്റ് സോഫ്റ്റ്‌വെയറാണ് ജി ന്യുമെറിക്ക്. 2001 ഡിസംബർ 31 നാണ് ഇത് ആദ്യമായി പുറത്തിറങ്ങിയത്. ജി.പി.എൽ ലൈസൻസിൽ പുറത്തിറങ്ങുന്ന ജി ന്യുമെറിക്ക് മൈക്രസോഫ്റ്റ് എക്സലിന് ബദലായി തുടങ്ങിയ സ്വതന്ത്ര സോഫ്റ്റ്‌വെയർ പ്രൊജക്റ്റാണ്. സി.എസ്.വി, എക്സൽ (xls, xlsx) തുടങ്ങി പല രൂപത്തിലുള്ള സ്പ്രെഡ് ഷീറ്റുകളിൽ നിന്ന് ഉള്ളടക്കം ഇറക്കുമതി ചെയ്യാനും ഉള്ള ഉള്ളടക്കം വിവിധ രുപത്തിൽ സൂക്ഷിക്കാനും കെൽപ്പുള്ള സോഫ്റ്റ്‌വെയറാണിത്.


</doc>
<doc id="356780" url="https://ml.wikipedia.org/wiki?curid=356780" title="വീതിമൂക്കൻ ഗിത്താർമത്സ്യം">
വീതിമൂക്കൻ ഗിത്താർമത്സ്യം

കടൽ വാസിയായ ഒരു മൽസ്യമാണ് വീതിമൂക്കൻ ഗിത്താർമത്സ്യം അഥവാ Widenose Guitar Fish. . ഐ യു സി എൻ പട്ടികപ്രകാരമുള്ള പരിപാലന സ്ഥിതി വംശനാശ സാദ്ധ്യതയുള്ള ജീവികൾ എന്നാണ്.


കേരളത്തിലെ മൽസ്യങ്ങളുടെ പട്ടിക

</doc>
<doc id="356781" url="https://ml.wikipedia.org/wiki?curid=356781" title="യുങ്ക്സിയാനോസോറസ്">
യുങ്ക്സിയാനോസോറസ്

2001 ൽ ചൈനയിൽ നിന്നും ഫോസിൽ കണ്ടെത്തിയ ഒരു ദിനോസർ ആണ് യുങ്ക്സിയാനോസോറസ് . ഇവ ജീവിച്ചിരുന്നത്‌ അന്ത്യ ക്രിറ്റേഷ്യസ് കാലത്ത് ആണ്. സോറാപോഡ് വംശത്തിൽ പെട്ട ദിനോസറുകളിൽ ഒന്നാണ് ഇവ. ടൈറ്റനോസോറീൻ കുടുംബത്തിൽ പെട്ട വളരെ വലിയ ഒരു ദിനോസറായിരുന്നു. ഇവയുടെ ഫോസിൽ ഇത് വരെ വർഗ്ഗീകരിച്ചിട്ടില്ല. ഇപ്പോൾ ഉള്ള പേര് താൽക്കാലികം ആണ് . 



</doc>
<doc id="356782" url="https://ml.wikipedia.org/wiki?curid=356782" title="വൈഡൂര്യം">
വൈഡൂര്യം

നവരത്നങ്ങളിൽ ഒന്നാണ് വൈഡൂര്യം. (സംസ്കൃതത്തിൽ മാർജ്ജാരനയനം, ആംഗലേയത്തിൽ cats-eye) 
വൈഡൂര്യം എന്നത് ബറിലിയത്തിൻറെ ഒരു അലുമിനേറ്റായ 'ക്രിസോസോബറിൽ' ആണ്. ഇതിൻറെ കാഠിന്യം 8.5 ഉം ആപേക്ഷിക സാന്ദ്രത ഏകദേശം 3.75 ഉം ആകുന്നു.

കേതുവിൻറെ രത്നമാണ് വൈഡൂര്യം.അശ്വതി, മകം, മൂലം എന്നീ നക്ഷത്രത്തിൽ ജനിച്ചവർ കേതു ദശയിലാണ് ജനിക്കുന്നത് അതായത് ഈ നക്ഷത്രങ്ങളുടെ അധിപൻ കേതുവാണ്. അതുകൊണ്ട് മാത്രം ഇവർ വൈഡൂര്യം ധരിക്കാൻ യോഗ്യരായെന്നു വരില്ല. കേതു നിൽക്കുന്ന രാശിയോഗങ്ങൾ നോക്കി മാത്രമേ ഇക്കാര്യങ്ങൾ നിശ്ചയിക്കുവാൻ കഴിയൂ. ജാതകന്റെ 8, 12 രാശിഭാവങ്ങളിൽ കേതു നിന്നാൽ വൈഡൂര്യം ധരിക്കാതിരിക്കുക. കേതുവിന് ക്ഷേത്രമില്ലാത്തതിനാൽ മറ്റു രത്‌നങ്ങളെപ്പോലെ തിരഞ്ഞെടുക്കുവാൻ ബുദ്ധിമുട്ടാകും.

വളരെ ശ്രേഷ്ഠമായ രത്‌നമാണിത്. ദുഷ്ട ശക്തികളിൽ നിന്ന് പൈശാശിക ബാധാ ശക്തികളിൽ നിന്നുണ്ടാകുന്ന നെഗറ്റീവ് ഊർജ്ജത്തെ നശിപ്പിക്കുവാനുള്ള കഴിവ് ഇതിനുണ്ടെന്ന് പറയുന്നു. ഇത് ധരിച്ചാൽ ദാരിദ്ര്യം ഇല്ലാതാകും. അസുഖങ്ങൾ മാറും, ശത്രു ജയം സാധ്യമാകും മനസ്സിന് ഊർജ്ജസ്വലതയുണ്ടാകും, മറ്റുള്ളവരെ ആഘർഷിക്കുവാൻ കഴിയും, പേര്, പ്രശസ്തി, ധനം എന്നിവ നേടാനാകും. തന്നിലെ മുന്‌കോപത്തെ ഇല്ലാതാക്കും, കുട്ടികൾക്ക് ഉയർച്ചയുണ്ടാകും, മക്കളില്ലാത്തവർ വൈഡൂര്യം ധരിച്ചാൽ പുത്ര ലാഭം പ്രതീക്ഷിക്കാം, അപകടങ്ങളിൽ നിന്ന് രക്ഷപ്പെടും, ത്വക്ക് രോഗങ്ങൾ, മുഖക്കുരു മുതല്ലായവ സുഖപ്പെടും, cat's eye ധരിക്കുന്നവർക്ക് ചർദ്ദി, പനി എന്നിവയുണ്ടാകില്ല.

Advocates, Cine directors and producers, Film actors, Journalist തുടങ്ങിയവർ ധരിച്ചാൽ അവരുടെ മേഖലയിൽ ഉയർച്ചയുണ്ടാകും. അതുപോലെ തന്നെ മെഡിക്കൽ ഫീൽഡിൽ ഉള്ളവരും ജോലിയിൽ ഉയർച്ചക്കായി cats eye ധരിക്കാവുന്നതാണ്.

എങ്ങനെയുള്ളവർ ഈ രത്‌നം ധരിക്കാം ? 

ഒരു വിദഗ്ദ്ധ ജ്യോതിഷിയുടെ അഭിപ്രായമനുസരിച്ചേ ഇവ ധരിക്കാവൂ. നക്ഷത്രാടിസ്ഥാനാമാക്കി രാഹുവിന്റെയും കേതുവിന്റെയും രത്‌നം ധരിക്കുന്നത്‌ കൊണ്ട് ശരിക്കുള്ള ഫല പ്രാപ്തി കിട്ടിലെന്നു മാത്രമല്ല ദോഷങ്ങൾക്കും കാരണമാകാം. കേതുവിന് ശുഭ ദൃഷ്ടിയുണ്ടെങ്കിൽ വൈഡൂര്യം ധരിക്കാം, 3, 6, 11 ഭാവങ്ങളിലോ നിൽക്കുന്ന കേതുവിന്റെ ദാശാകാലത്തും ധരിക്കാം, എന്തായാലും ജാതകം വിശദമായി നോക്കിയതിനുശേഷം മാത്രം ധരിക്കാം. 4, 13, 28, 9, 18, 27 എന്നീ തീയയതികളിൽ ജനിച്ചവർ cat's eye ധരിക്കരുത്. 7, 16, 25 തീയതികളിൽ ജനിച്ചവർ ധരിച്ചാൽ ആരോഗ്യം, ധനം, വിജയം എന്നിവയുണ്ടാകും, കേതു ഗ്രഹത്തെ പ്രീതിപ്പെടുത്തിയാൽ ഒരു രക്ഷാവലയംപ്പോലെ നമ്മെ കാത്തു കൊള്ളും, 'കുജവത് കേതു' എന്നതിനാൽ വിഘ്‌നേശ്വരാനുഗ്രഹവും കുജ പ്രീതിയും ഉണ്ടാകും, വിവാഹം നടത്തിത്തരും, ആഗ്രഹങ്ങൾ പെട്ടെന്ന് സഫലീകൃതമാകും, നഷ്ടപ്പെട്ട മന:സാനിദ്ധ്യം തിരിച്ചു കിട്ടും. 

രത്‌നം ധരിക്കുമ്പോൾ 2 carat എങ്കിലും ധരിക്കണം, സ്വർണ്ണത്തിലൊ വെള്ളിയിലോ ധരിക്കാം. പഞ്ചലോഹത്തിലും ധരിക്കാവുന്നതാണ്. ആദ്യമായി ധരിക്കുമ്പോൾ ചൊവ്വാഴ്ച്ച രാവിലെ 7 മണിക്കുള്ളിൽ ( അതായത് സുര്യോദയം മുതൽ 1 മണിക്കൂറിനുള്ളിൽ ചൊവ്വയുടെ കാല ഹോരയിൽ ) ധരിക്കുക, വലതോ ഇടതോ കൈയ്യിൽ മോതിര വിരലിൽ ധരിക്കാം. ജാതക വശാൽ രണ്ടിലോ നാലിലോ ഭാവങ്ങളിൽ കേതു നിൽക്കുകയും പഠിക്കുവാൻ മോശമായും ഉള്ള കുട്ടികൾക്ക് വൈഡൂര്യം ധരിക്കുന്നത് കൊള്ളാം. പഠിത്തത്തിൽ ശ്രദ്ധയുണ്ടാകും, പക്ഷെ ജ്യോതിഷിയുടെ നിർദ്ദേശാനുസരണം മാത്രം ധരിക്കുക.

വൈഡൂര്യത്തിന്റെ ഉപകരണങ്ങളാണ് hawk eye, tiger eye മുതലായവ cats eye, beryl എന്നും അറിയപ്പെടുന്നു. cat eye തണുത്ത വെള്ളത്തിൽ ഇട്ട് വച്ച് പിറ്റേ ദിവസം ആ ജലം കുടിക്കുന്നത് ടോണിക്കിന്റെ ഫലം ചെയ്യും 

ആദ്യമായി മോതിരം കൈയ്യിൽ ധരിച്ച് കേതു മന്ത്രം ജപിക്കുക കേതുവിനും കേതു സ്ഥാനാധിപനും വഴിപാടുകൾ നടത്തുക 

കേതു മന്ത്രം 

'അശ്വധ്വജായ വിദ്മഹേ 
ശൂല ഹസ്തായ ധീമഹി 
തന്നോ കേതു പ്രജോതയാത്' : 
ഓം കേതവേ നമ;'

'പലാശ പുഷ്പ സങ്കാശം 
താരക ഗ്രഹ മസ്തകം 
രൌദ്രം രൌദ്രാത്മകം ഘോരം 
തം കേതും പ്രണമാമ്യകം'


</doc>
<doc id="356784" url="https://ml.wikipedia.org/wiki?curid=356784" title="പവിഴം">
പവിഴം

കടലിൽ ജീവിക്കുന്ന ഒരു തരം ജീവിയുടെ ആവാസസ്ഥാനമാണ് പുറ്റുകൾ. Corallium ജനുസിൽ പെട്ട പവിഴപ്പുറ്റുകളിൽ നിന്നാണ് പവിഴം എന്ന രത്നം ലഭിക്കുന്നത്. ഇതിനെ ആഭരണം ഉണ്ടാക്കാൻ ഉപയോഗിക്കുന്നു.

കടലിൽ പത്ത് മീറ്റർ മുതൽ മുന്നൂറു മീറ്റർ വരെ താഴ്ചയിൽ ആണ് ചുവന്ന പവിഴപ്പുറ്റുകൾ വളരുന്നത്. വെളിച്ചം കുറവുള്ള ഗുഹകളിലും കല്ലുകളുടെ കീഴിലും ഇവയെ കാണാം. 

പവിഴപ്പുറ്റ് ജെനുസിലെ കണ്ടെത്തിയിട്ടുള്ള സ്പീഷീസുകൾ:

പുറ്റുകൾ അറുത്തെടുത്ത് ആകൃതി വരുത്തിയാണ് ആഭരണമായി ഉപയോഗിക്കുന്നത്. ഓറഞ്ച്, ചുവപ്പ്, വെള്ള എന്നീ നിറങ്ങളിൽ ആണ് പ്രധാനമായും കണ്ടു വരുന്നത്. 

അബോർഷൻ തടയും, സുഖ പ്രസവം നടക്കും, പേരും, പ്രശസ്തിയും ലഭിക്കുവാൻ പവിഴം ധരിക്കുക.

ചൊവ്വയുടെ രത്‌നമാണ് പവിഴം. ഇത് ലഭിക്കുന്നത് സമുദ്രത്തിൽ നിന്നാണ് അതിനാൽ തന്നെ ഇത് തേയുന്നതാണ്. ചൊവ്വാ ഗ്രഹത്തിന് വേണ്ടി ധരിക്കുമ്പോൾ ഓറഞ്ചോ ചുവപ്പോ ധരിക്കുന്നതാണ് ഉത്തമം. മുത്തുപോലെ തന്നെ ശീതളമാണ് പവിഴവും. ഇന്ത്യൻ മഹാ സമുദ്രത്തിലും മെഡിറ്ററെനിയൻ കടലിലും ജപ്പാൻ തീരങ്ങളിലും ഉള്ളവ ആകൃതിയുള്ളവയാണ്.

സൂര്യന്റെയും ചൊവ്വയുടേയും നിറമാണ് ചുവപ്പ്. ധൈര്യത്തിന്റെയും ശൗര്യത്തിന്റെയും നിറമാണിത്. ആത്മ വിശ്വാസവും അഭിമാനവും തരുന്ന നിറമാണ് ഈ നിറത്തിലുള്ള കല്ലുകൾ ധരിച്ചാൽ അക്രമ വാസന കുറയുമെന്നും വിഷം എല്ക്കില്ലെന്നും ഭൂത പ്രേതാധികൾ ബാധിക്കില്ലെന്നും പഴമക്കാർ വിശ്വസിച്ചിരുന്നു. സ്ത്രീകളുടെ ആർത്തവ ക്രമക്കേട് മാറ്റിയെടുക്കും ചൊവ്വയുടെ ദോഷങ്ങൾ തീർത്ത് തരും. മംഗള കാരകനാണ് - മംഗല്യം വേഗം നടക്കും ആരോഗ്യവും ലൈഗീകശേഷിയും ഉന്മേഷവും പ്രധാനം ചെയ്യും. ഗർഭമലസ്സൽ ഇല്ലാതാകും. അബോർഷൻ മൂലം ദു:ഖിക്കുന്നവർ ജ്യോതിഷിയുടെ നിർദ്ദേശാനുസരണം പവിഴം ധരിക്കുക.

പവിഴം പ്രശസ്തിയും സന്തോഷവും ജീവിത വിജയവും നേടിത്തരും. പുത്ര ഭാഗ്യം, ഭാഗ്യപുഷ്ടി, ദാരിദ്ര്യ ശമനം എന്നീ ഗുണങ്ങളും പവിഴം ധരിക്കുന്നതിനാൽ ലഭ്യമാകും.

മിലിട്ടറി ഉദ്യോഗസ്ഥർ, സെക്യുരിറ്റി ജോലിക്കാർ, പോലിസ് വകുപ്പിലുള്ളവർ, ഹോട്ടൽ, ഇലക്ട്രിക്കൽ, റിയൽ എസ്‌റ്റേറ്റ് ബിസിനസ്സ് നടത്തുന്നവർ എന്നിവരെയൊക്കെ പവിഴം ഭാഗ്യരത്‌നമായി ഉപയോഗിക്കാവുന്നതാണ്.

മാണിക്യ(Ruby)ത്തെപ്പോലെ തന്നെ Sunburn തടുക്കാനുള്ള കഴിവ് പവിഴത്തിനുമുണ്ട്. സൂര്യ രശ്മികളിൽ നിന്നുള്ള നെഗറ്റീവ് എഫക്റ്റ്‌സ് ഇല്ലാതാകും. വിളർച്ചയെയും ക്ഷീണത്തെയും നശിപ്പിക്കും. മൂത്ര സംബന്ധ രോഗങ്ങളെ കുറയ്ക്കും. മലബന്ധം ഇല്ലാതാക്കും. വെളുത്ത പവിഴത്തിന് ചെവി, മൂക്ക്, തൊണ്ട എന്നിവിടങ്ങളിലുണ്ടാകുന്ന അസുഖം മാറ്റുവാനുള്ള കഴിവുണ്ട്. ഇത് ധരിച്ചാൽ ചിക്കൻപോക്‌സ്, വസൂരി തുടങ്ങയവ വരില്ല. അപകടങ്ങളാൽ ഉണ്ടാകുന്ന മുറിവ്, ചതവ് എന്നിവയെ ശമിപ്പിക്കും. നേത്ര രോഗങ്ങൾ ഇല്ലാതാകും.

ആർക്കൊക്കെ പവിഴം ധരിക്കാം?
ജാതകത്തിൽ ചൊവ്വ അനുകൂല ഭാവാധിപൻ ആയിരിക്കണം. മേടം, വൃശ്ചികം, ചിങ്ങം, മീനം എന്നീ ലഗ്‌നക്കാർക്ക് പവിഴം ധരിക്കാം. മേട വൃശ്ചിക ലഗ്‌നക്കാരുടെ ബെർത്ത് സ്‌റ്റോൺ പവിഴമാണ്. ദീർഘായുസ്സ്, സത്ബുദ്ധി, സാത്വിക ഗുണങ്ങൾ, ഭൂമി ലാഭം, ആരോഗ്യം നേതൃത്വ പാടവം, ക്ഷമാശീലം, സമ്പത്ത് എന്നിവ സ്വായത്തമാകും. അപകടങ്ങളെ മുൻകൂട്ടി കാണുവാനുള്ള കഴിവുണ്ടാകും. കർക്കിടക ലഗ്‌നക്കാർക്ക് യോഗകാരകനാണ്. ചൊവ്വ പുത്രഭാഗ്യം, കർമ്മഗുണം, സന്താനങ്ങൾക്ക് നന്മ കായിക വിനോദങ്ങളിൽ വിജയം, അന്തസ്സും ആഭിജാത്യവും ഷെയർ ബിസിനസ്സ് വിജയം എന്നിവയും പവിഴം ധരിക്കുന്നതു കൊണ്ടുണ്ടാകും. കുജനും ചന്ദ്രനും ബന്ധുക്കളായതിനാലും ഈ രത്‌നം ധരിക്കുന്നത് ഉത്തമ ഗുണങ്ങളെ പ്രധാനം ചെയ്യും.

ചിങ്ങ ലഗ്‌നക്കാർക്കും ചൊവ്വ യോഗകാരകനാണ് രവിയും ചൊവ്വയും വ്യാഴവും ബന്ധുക്കളുമാണ്. വിദേശ യാത്രാ ഗുണം, ഭാഗ്യം, പൂർവ്വപുണ്യങ്ങൾ, ദൈവിക ചിന്ത എന്നീ നേട്ടങ്ങൾ പവിഴ ധാരണം കൊണ്ടുണ്ടാകും. ഈ ലഗ്‌നക്കാരുടെ ജാതകത്തിൽ ചൊവ്വയുടെ സ്ഥിതി അനിഷ്ട സ്ഥാനങ്ങളിൽ ആണെങ്കിൽ പവിഴ ധാരണത്താൽ ദോഷങ്ങൾ മാറി ഗുണഫലം ലഭിക്കുന്നതാണ്. മന:സുഖവും ധൈര്യവും വന്നു ചേരും ധനു ലഗ്‌നക്കാർ മന:സുഖത്തിനായും പുത്ര ഭാഗ്യത്തിനായും രത്‌നം ധരിക്കാം. ഈശ്വരാധീനവും ലഭിക്കും. നക്ഷത്ര പ്രകാരവും നാമ സംഖ്യ ജനന തീയതി എന്നിവ പ്രകാരവും പവിഴം ധരിക്കാവുന്നതാണ്. എന്നാൽ ഗുണഫലം താരതമ്യേന കുറവായിരിക്കും. മകയിര്യം, ചിത്തിര, അവിട്ടം നക്ഷത്രക്കാരുടെ ജനനം കുജ ദശയിലാണ്. അതിനാൽ നക്ഷത്രാധിപൻ ചോവ്വയാണ് ഇവർക്ക് പവിഴം ധരിക്കാം. കുജൻ 6,8,12 ഭാവാധിപനായാൽ ഗുണത്തെക്കാളേറെ ദോഷം ചെയ്യും. അതിനാൽ നല്ലൊരു ജ്യോതിഷിയുടെ ഉപദേശ പ്രകാരം മാത്രം ധരിക്കുക 9,18,27 എന്നീ ജനന തീയതി വരുന്നവരും നാമ സംഖ്യകൾ തമ്മിൽ കൂട്ടുമ്പോൾ ഈ തീയതികൾ വരുന്നവരും പവിഴം ധരിക്കാവുന്നതാണ്. ഏപ്രിൽ 15നും മെയ് 15 ഇടയ്ക്കും നവംബർ 15 നും ഡിസംബർ 15നും ഇടയ്ക്ക് ജനിച്ചവർ (മേട വൃശ്ചിക മാസങ്ങൾ)ക്കും പവിഴം ധരിക്കാം. ഭാഗ്യം, ഊർജ്ജസ്വലത, ഭൂമിലാഭം എന്നിവയുണ്ടാകും. ഇക്കൂട്ടർക്കും ചൊവ്വ 6,8,12 ഭാവാധിപൻ ആകരുത്.

ചൊവ്വക്ക് തീരെ ബലക്കുറവുള്ളവർക്ക് 4 കാരറ്റ് ധരിക്കണം അല്ലാത്തവർ 2നും 3നും ഇടയ്ക്ക് ധരിച്ചാൽ മതി. ഹസ്ത രേഖാ ശാസ്ത്ര പ്രകാരം ചൂണ്ടു വിരലിന്നു താഴെ പേരു വിരലിൽ ശുക്ര മണ്ഡലത്തിന് മുകളിലായും ചെറു വിരലിനു താഴെ ബുധ മണ്ഡലത്തിനും ചന്ദ്രമണ്ഡലത്തിനും ഇടയിലായും കുജ മണ്ഡലം സ്ഥിതി ചെയ്യുന്നു. അതിനാൽ ചൂണ്ടു വിരലിൽ പവിഴം ധരിക്കാം സൂര്യനും ചൊവ്വയും ബന്ധുക്കളായതിനാൽ മോതിര വിരലിലും ധരിക്കാവുന്നതാണ്.ചൊവ്വാഴ്ച്ച രാവിലെ ഉദയ ശേഷം 1 മണിക്കൂറിനുള്ളിൽ ശരീര ശുദ്ധി വരുത്തി ധ്യാനിച്ച ശേഷം പൂജിച്ച മോതിരം ധരിക്കുക സ്വർണ്ണമോ വെള്ളിയോ മോതിരത്തിന് ഉപയോഗിക്കാം.

ധ്യാന ശ്ലോകം
ധരണീ ഗർഭസംഭൂതം
വിദ്യുത് കാന്തി സമ പ്രദം
കുമാരം ശക്തി ഹസ്തം തം
മംഗളം പ്രണമാമ്യഹം.

ജാതകത്തിലെ ചൊവ്വയുടെ സ്ഥിതിയനുസരിച്ച് സുബ്രമണ്യ കാരകത്വമോ ഭദ്രകാളി ചാമുണ്ഠി ഭൈരവൻ തുടങ്ങിയ കാരകത്വമോ എന്നറിഞ്ഞ് അവരുടെ നാമം കൂടി ജപിച്ചാലെ പൂർണ്ണഫലം ലഭിക്കൂ.


</doc>
<doc id="356786" url="https://ml.wikipedia.org/wiki?curid=356786" title="ബർമ്മീസ് ഭാഷ">
ബർമ്മീസ് ഭാഷ

മ്യാൻമാറിന്റെ ഔദ്യോഗിക ഭാഷയാണ് ബർമ്മീസ് ഭാഷ. -Burmese language (, MLCTS: "myanma bhasa", IPA: ബർമ്മീസ് ഭാഷയിൽ ഇതിനെ മ്യാൻമ ഭാശ എന്നാണ് അറിയപ്പെടുന്നത്. മ്യാൻമാർ ഭരണഘടന ഔദ്യോഗികമായി ഇതിനെ ഇംഗ്ലീഷിൽ മ്യാൻമാർ ലാംഗ്വാജ് (Myanmar language) എന്നാണ് നിയമസാധുത നൽകുന്നത്.
എന്നാൽ, ഇംഗ്ലീഷ് സംസാരിക്കുന്ന മിക്കവരും ഇതിനെ ്ബർമ്മീസ് ഭാഷയെന്നാണ് പരാമർശിക്കുന്നത്. 
2007ൽ, ബമർ (ബർമൻ) ജനങ്ങൾ പ്രാഥമിക ഭാഷയായി ഉപയോഗിച്ചിരുന്നു. 33 ദശലക്ഷം പേർ ഈ ഭാഷയെ പ്രാഥമിക ഭാഷയായി പരിഗണിച്ച് സംസാരിച്ചിരുന്നു ഇക്കാലയളവിൽ. 10 ദശലക്ഷംപേർ ഉപ ഭാഷയായും ഉപയോഗിച്ചിരുന്നു. മ്യാൻമാറിലും അയൽ രാജ്യങ്ങളിലുമുള്ള ഗോത്ര ന്യൂനപക്ഷങ്ങൾ ഈഭാഷ ഉപയോഗിക്കുന്നുണ്ട്. 
ബർമ്മീസ് ഭാഷ ഛാന്ദസമായ, സമകാലികതയുള്ള, സ്വരപ്രമാണമുള്ള ഒരു ഭാഷയാണ്. സംഭാഷണ ശബ്ദങ്ങളുടെ അനുക്രമമുള്ള അക്ഷരങ്ങളുള്ള വ്യാകരണ ബന്ധങ്ങളുള്ള ഒരു ഭാഷയാണ് ബർമ്മീസ്. വിഷയം - വസ്തു - ക്രിയ എന്നതാണ് ഭാഷയിലെ പദങ്ങളു ക്രമം. 

സിനോ റ്റിബറ്റൻ ഭാഷാ കുടുംബത്തിലെ ലോലോ ബർമ്മീസ് ഗ്രൂപ്പിൽ ഉൾപ്പെട്ടതാണ് ബർമ്മീസ് ഭാഷ. ബർമ്മീസ് അക്ഷരമാല ആത്യന്തികമായി ഒരു ബ്രാഹ്മി അക്ഷരമാല കുടുംബത്തിൽ നിന്നുള്ളതോ, അല്ലെങ്കിൽ കടമ്പ ലിപിയോ പല്ലവ ലിപിയിൽ നിന്ന് ഉരുത്തിരിഞ്ഞവയാണ്.

ബർമ്മീസ് ഭാഷ സിനോ ടിബറ്റൻ ഭാഷകളിൽ തെക്കൻ ബർമ്മിസ് ശാഖയിൽ പെട്ടതാണ്. നോൺ സിനിറ്റിക് സിനോ ടിബറ്റൻ ഭാഷകളിലാണ് ബർമ്മീസ് വളരെ വ്യാപകമായി സംസാരിക്കുന്നത്.. എഴുത്ത് സമ്പ്രദായം വികസിപ്പിച്ചെടുത്ത അഞ്ചാമത്തെ സിനോ ടിബറ്റൻ ഭാഷയാണ് ബർമ്മീസ്. ചൈനീസ് അക്ഷരങ്ങൾ, പിയു അക്ഷരങ്ങൾ, ടിബറ്റൻ അക്ഷരമാല, തങ്കുത്ത് അക്ഷരമാല എന്നിവയാണ് മറ്റു നാലെണ്ണം.

മ്യാൻമറിലെ ഏറ്റവും നീളം കൂടിയ നദിയായ ഇരാവതി (ഐയർവാഡി ) തീരത്ത് താമസിക്കുന്ന ബർമ്മീസ് സംസാരിക്കുന്നവർ സമാനമായ വകഭേദങ്ങളോടെ നിരവധി പ്രാദേശിക ഭാഷകൾ ഉപയോഗിക്കുന്നു. എന്നാൽ, ബർമ്മയുടെ പ്രാന്തപ്രദേശത്തുള്ള ഒരു ന്യൂനപക്ഷ വിഭാഗം ഗുണനിലവാരമില്ലാത്ത ചില വകഭേദങ്ങൾ സംസാരിക്കുന്നുണ്ട്. 
താനിൻതാരിയി പ്രവിശ്യയിലുള്ളവർ മെർഗ്യൂസ്, തവോയാൻ പാലവ് വകഭേദങ്ങളാണ് സംസാരിക്കുന്നത്. 
ബർമ്മയിലെ മഗ്‌വായി മേഖലയിലുള്ളവർ യാവ് എന്ന ബർമ്മീസ് ഭഷയിലെ പ്രാദേശിക രൂപമാണ് ഉപയോഗിക്കുന്നത്. 
ഷാൻ സംസ്ഥാനത്ത് ഇൻത, തഹുൻഗിയോ, ദനു എന്നീ പ്രാദേശിക ബർമ്മീസ് ഭാഷയാണ് സംസാരിക്കുന്നത്.
ബർമ്മയിലെ റഖീൻ സംസ്ഥാനത്തും ബംഗ്ലാദേശിലെ മർമ ജനങ്ങളും സംസാരിക്കുന്ന അറകനീസ് ഭാഷയും ചിലപ്പോൾ ബർമ്മീസ് ഭാഷയുടെ വകഭേദമായി പരിഗണിക്കാറുണ്ട്. ചിലപ്പോൾ ഇക് പ്രത്യേകം ഭാഷയായും കണക്കാക്കാറുണ്ട്. 

പദാവലിയിലും ഉച്ചാരണത്തിലും വ്യത്യാസങ്ങൾ ഉണ്ടെങ്കിലും ബർമ്മീസ് വകഭേദങ്ങൾക്കിടയിൽ മിക്ക ഭാഗത്തും പരസ്പര സാമ്യതയുണ്ട്. ഇവ നാലും ഒരേ സ്വരമാണ്. വ്യഞ്ജനാക്ഷരങ്ങളുടെ കൂട്ടങ്ങളും ബർമ്മീസ് അക്ഷരത്തിന്റെ ഉപയോഗത്തിലും ഈ നാല് വകേദങ്ങളും പരസ്പരം കൃത്യത പുലർത്തുന്നുണ്ട്. 
എന്നിരുന്നാലും, പദാവലിയിലെ ബഹുമാനം, വാക്കുകളെ സംബന്ധിച്ച വകഭേദത്തിലും ഉച്ചാരണ തുല്യതയിലും നിരവധി വകഭേദങ്ങളിൽ ഗണ്യമായ ഭിന്നതയുണ്ട്.

ഇരാവതി നദി താഴ്‌വരയിൽ ആണ് ഗുണമേൻമയുള്ള ബർമ്മീസ് (സ്റ്റാൻഡേർഡ് ഭാഷ) സംസാരിക്കുന്നത്. മ്യാൻമാറിലെ രണ്ടാമത്തെ ഏറ്റവും വലിയ നഗരവും അവസാന അവസാനത്തെ രാജകീയ തലസ്ഥാനവുമായിരുന്ന മണ്ടലയ്, ബർമയിലെ ഏറ്റവും വലിയ നഗരവും മുൻ തലസ്ഥാനവുമാണ് യംഗോൺ അഥവാ റംഗൂൺ എന്നിവിടങ്ങളിൽ സ്റ്റാൻഡേർഡ് ഭാഷയാണ് സംസാരിക്കുത്. അപ്പർ ബർമ്മ, ലോവർ ബർമ്മ എന്നിവിടങ്ങളിലെ ഭാഷകൾ തമ്മിൽ വ്യത്യാസമുണ്ട്. അപ്പർ ബർമ്മയിൽ മണ്ടലായി വകഭേഗവും ലോവർ ബർമ്മയിൽ റംഗൂൺ വകഭേദവുമാണ് ഉപയോഗിക്കുന്നത്.
ബർമ്മീസ് ഭാഷ സംസാരിക്കുന്നവർക്കിടയിൽ ശ്രദ്ധേയമായ ഒരു കാര്യം അതിലെ സാമ്യതയാണ്. പ്രത്യേകിച്ച് ഇരാവതി നദി താഴ്‌വരയിൽ ജീവിക്കുന്ന സ്റ്റാൻഡേർഡ് ബർമ്മീസ് സംസാരിക്കുന്നവർക്കിടയിൽ ഇത് സാമ്യതകളുണ്ട്. ഇതിന്റെ ആദ്യത്തെ പ്രധാനകാരണം പരമ്പരാഗത ബുദ്ധ സന്യാസിമാരുടെ വിദ്യാഭ്യാസ സമ്പ്രദായമാണ്. അപ്പർ ഇരാവതി താഴ്‌വരയിൽ ഇവർ വിദ്യാഭ്യാസവും ഭാഷയിലെ സമാനതയും പ്രോത്സാഹിപ്പിച്ചു. അപ്പർ ഇരാവതി താഴ് വരയാണ് പരമ്പരാഗത് ബമർ ജനതയുടെ മാതൃഭൂമി.


</doc>
<doc id="356792" url="https://ml.wikipedia.org/wiki?curid=356792" title="കാഷ്യ">
കാഷ്യ

ഫാബേസീ സസ്യകുടുംബത്തിലെ ഒരു ജനുസാണ് കാഷ്യ (Cassia). ഇതിലെ സ്പീഷിസുകൾ പൊതുവേ കാഷ്യകൾ എന്ന് അറിയപ്പെടാറുണ്ട്. (ലോറേസീ സസ്യകുടുംബത്തിലെ ചില കറുവപ്പട്ടകൾ ഇംഗ്ലീഷ് ഭാഷയിൽ കാഷ്യ എന്ന് അറിയപ്പെടാറുണ്ട്, അതുമായി അർത്ഥം മാറിപ്പോകാതെ നോക്കേണ്ടതുണ്ട്). സെന്ന ജനുസിലെ പല സ്പീഷിസുകളും മുൻപ് കാസ്യ സ്പീഷിസിൽ ആണ് ഉൾപ്പെടുത്തിയിരുന്നത്. ഈ ജനുസിലെ മിക്ക അംഗങ്ങളും ഇടത്തരം വലിപ്പമുള്ള മരങ്ങളാണ്.

പലതരം കാലാവസ്ഥകളിലും കാണുന്ന കാഷ്യ സ്പീഷിസുകൾ അലങ്കാരവൃക്ഷങ്ങളായി വ്യാപകമായി നട്ടുവളർത്താറുണ്ട്. വനവൽക്കരണത്തിനും മരുവൽക്കരണത്തെ തടയാനുമെല്ലാം ഇവ ഉപയോഗപ്രദമാണ്. പല ശലഭങ്ങളുടെയും പുഴുക്കൾ ഇവയുടെ ഇലകൾ ഭക്ഷിച്ചുവളരാറുണ്ട്. ഉദാഹരണത്തിന് "മഞ്ഞത്തകരമുത്തി," "തകരമുത്തി"എന്നിവ കണിക്കൊന്നയുടെ ഇലകൾ ഭക്ഷിക്കാറുണ്ട്.

ഭക്ഷ്യാവശ്യത്തിനുള്ള ഒരു പശയുണ്ടാക്കാൻ "ചക്രത്തകര", ഉപയോഗിക്കുന്നുണ്ട്. ആയുർവേദത്തിൽ കണിക്കൊന്ന ഉപയോഗിക്കുന്നുണ്ട്. ചില സ്പീഷിസുകളുടെ വിത്തുകളിൽ വിഷമുണ്ടെങ്കിലും മറ്റു ചിലവ ഭക്ഷ്യയോഗ്യമാണ്.

നൂറുകണക്കിനു കാഷ്യ സ്പീഷിസുകൾ ഉണ്ടെങ്കിലും കൃത്യം എത്രയുണ്ടെന്ന് പറയാനാവില്ല. ചില കണക്കുകളിൽ ഇത് 692 ആണ്. വേറെയെവിടെയും ചേർക്കാൻ പറ്റാത്ത സ്പീഷിസുകളെ കൊണ്ടുപോയി തള്ളുന്ന ഒരു ജനുസ് ആയിരുന്നു വളരെക്കാലം കാഷ്യ. ചില കാലഘട്ടങ്ങളിലി കാഷ്യയിൽ ആയിരത്തിലേറെ സ്പീഷിസുകൾ ഉണ്ടായിരുന്നു. ഇതിൽ പൊഅലതിനെയും പിൽക്കാലത്തെ സെന്ന പോലുള്ള കൂടുതൽ യോജിച്ച ജനുസുകളിലേക്ക് മാറ്റുകയുണ്ടായി.




</doc>
<doc id="356795" url="https://ml.wikipedia.org/wiki?curid=356795" title="ബട്ടൂര">
ബട്ടൂര

ബട്ടൂര.(Bhatoora) ഒരു ഉത്തരേന്ത്യന് ഭക്ഷണ വിഭവമാണ് ബട്ടൂര.



</doc>
<doc id="356798" url="https://ml.wikipedia.org/wiki?curid=356798" title="സർജിക്കൽ സ്ട്രൈക്ക്">
സർജിക്കൽ സ്ട്രൈക്ക്

കൃത്യതയാർന്ന സൈനിക ആക്രമണ തന്ത്രമാണ് സർജിക്കൽ സ്ട്രൈക്ക്. ആക്രമിക്കപ്പെടുന്ന ശത്രുവ്യൂഹം, കെട്ടിടങ്ങൾ, വാഹനങ്ങൾ , തുടങ്ങിയവയ്ക്കല്ലാതെ മറ്റാന്നിനും നാശമോ, ഹാനിയോ ഏൽപ്പിക്കാതെ (minimum or no collateral damage) ഉദ്ദിഷ്ട പ്രഹരണ ലക്ഷ്യം കൈവരിക്കുന്നതിനേയാണ് സർജിക്കൽ സ്ട്രൈക്ക് എന്ന് വിശേഷിപ്പിക്കുന്നത്.


അതികൃത്യ ബോമ്പിംഗ് (Precision Bombing) ലക്ഷ്യത്തെ മാത്രം പ്രഹരിക്കുന്നു. ചുറ്റിനുമുള്ള കെട്ടിടങ്ങൾക്കൊ ജനത്തിനോ ഹാനി സംഭവിക്കാറില്ല.

ചുരുൾ ബോമ്പിഗ് അഥവാ (carpet bombing) കാർപ്പറ്റ് ബോമ്പിംഗ് – പറക്കുന്ന വിമാനത്തിൽ നിന്നും ആയിരക്കണക്കിനു ബോംബുകൾ വർഷിക്കുന്ന തന്ത്രമാണ് കാർപറ്റ് ബൊംമ്പിംഗ്. പരവതാനി ചുരുൾ അഴിച്ചാൽ എന്നപോലെയാണ് ബോമ്പുകൾ വീഴുന്നത്. ഒരു വലിയ ഭൂവിസ്തൃതിയിൽ ആകെ നാശം വിതയ്ക്കുകയും വലിയ ജനവിഭാഗത്തിനു ജീവഹാനിയോ പരിക്കോ ഏൽപ്പിക്കുകയും ചെയ്യുന്നതാണ് ഈ വിദ്യ. അതികൃത്യ ബോംബിംഗ് സർജിക്കൽ സ്ട്രൈക്കായി വിനിയോഗിക്കാറുണ്ട്.കാർപറ്റ് ബോംബിംഗ് സർജിക്കൽ സ്ട്രൈക്കിൽ പെടില്ല.


</doc>
<doc id="356799" url="https://ml.wikipedia.org/wiki?curid=356799" title="ചെസ്സ് (വിവക്ഷകൾ)">
ചെസ്സ് (വിവക്ഷകൾ)

രണ്ട് പേർ തമ്മിൽ കളിക്കുന്ന ഒരു ബോർഡ് കളിയാണ് ചെസ്സ്.

ചെസ്സ് എന്നതുകൊണ്ട് ഉദ്ദേശിക്കുന്നത്:






</doc>
<doc id="356803" url="https://ml.wikipedia.org/wiki?curid=356803" title="ജസ്റ്റീഷ്യ">
ജസ്റ്റീഷ്യ

അക്കാന്തേസീ സസ്യകുടുംബത്തിലെ ഒരു ജനുസ് ആണ് ജസ്റ്റീഷ്യ (Justicia). അംഗീകൃതമായ 658 സ്പീഷ്ജിസുകൾ കൂടാതെ മറ്റൊരു 611 സ്പീഷിസുകൾ കൂടി തീരുമാനമാവാതെ ഇതിലുണ്ട്. അമേരിക്ക, ആഫ്രിക്ക, ഇത്യ എന്നിവിടങ്ങളിലെ ഉഷ്ണമേഖലാ പ്രദേശങ്ങളിൽ ഇവയെ കാണുന്നു. സ്കോട്ടിഷ് സസ്യകാരനായ ജെയിംസ് ജസ്റ്റിസിന്റെ (1698–1763) പേരിലാണ് ഈ ജനുസ് അറിയപ്പെടുന്നത്.  Pachystachys ജനുസുമായി ഇവയ്ക്ക് അടുത്ത ബന്ധമുണ്ട്.

നിത്യഹരിത-ബഹുവർഷ കുറ്റിച്ചെടികൾ ആണ് ഇവ. ഇലകളിൽ ഞരമ്പുകൾ തടിച്ചുനിൽക്കുന്നതുകാണാം. പലനിരങ്ങളിലുള്ള പൂക്കൾക്കായി നട്ടുവളർത്താറുണ്ട്.

Genera which have been brought into Synonymy with "Justicia" include "Acelica, Adhatoda, Amphiscopia, Anisostachya, Aulojusticia, Averia, Beloperone, Calliaspidia, Calymmostachya, Chaetothylopsis, Chiloglossa, Cyphisia, Cyrtanthera, Cyrtantherella, Dianthera, Dimanisa, Drejerella, Duvernoia, Emularia, Ethesia, Glosarithys, Harnieria, Heinzelia, Hemichoriste, Heteraspidia, Ixtlania, Jacobinia, Kuestera, Libonia, Lophothecium, Lustrinia, Nicoteba, Orthotactus, Parajusticia, Petalanthera, Plagiacanthus, Plegmatolemma, Porphyrocoma, Psacadocalymma, Rhacodiscus, Rhiphidosperma, Rhyticalymma, Rodatia, Rostellaria, Rostellularia, Saglorithys, Salviacanthus, Sarotheca, Sericographis, Simonisia, Solenochasma, Stethoma, Tabascina, Thalestris, Thamnojusticia," and "Tyloglossa".



</doc>
<doc id="356806" url="https://ml.wikipedia.org/wiki?curid=356806" title="കനകകാന്തി">
കനകകാന്തി

തെക്കെപശ്ചിമഘട്ടതദ്ദേശവാസിയായ ഉയർന്നപ്രദേശങ്ങളിൽ കാണപ്പെടുന്ന ഓർക്കിഡേസീ കുടുംബത്തിലെ ഒരു നില-ഓർക്കിഡ് ആണ് കനകകാന്തി. . Malabar daffodil orchid എന്നും അറിയപ്പെടുന്നു. ഏറെക്കാലം വന്യതയിൽ കാണപ്പെടാതിരുന്ന ഈ ഓർക്കിഡ് 1982 -ൽ കെ. എസ്. മണിലാൽ ആണ് സൈലന്റ് വാലിയിൽ നിന്നും കണ്ടെത്തിയത്. വംശനാശഭീഷണിയുള്ള ഈ ചെടിയെ ടിഷ്യൂ കൾച്ചർ വഴി കൂടുതലായി നിർമ്മിച്ച് വനത്തിൽ പ്രചരിപ്പിക്കാൻ ശ്രമങ്ങൾ നടത്തുന്നുണ്ട്.



</doc>
<doc id="356807" url="https://ml.wikipedia.org/wiki?curid=356807" title="ലിയൻ പെയ്ൻ">
ലിയൻ പെയ്ൻ

ഒരു ബ്രിട്ടീഷ് ഗായകനും ഗാനരചയിതാവുമാണ് ലിയൻ ജെയിംസ് പെയ്ൻ (ജനനം 29 ആഗസ്റ്റ് 1993).ബ്രിട്ടീഷ് ബാലസംഗീത സംഘം വൺ ഡയറക്ഷനിലെ അംഗമാണ്.


</doc>
<doc id="356811" url="https://ml.wikipedia.org/wiki?curid=356811" title="ആന്ത്രാക്നോസ്">
ആന്ത്രാക്നോസ്

ചെടികളുടെ ഇലകളേയും ഇളം തണ്ടുകളേയും പൂക്കളേയും കായ്കളേയും ബാധിക്കുന്ന ഒരു കുമിൾ രോഗമാണ് ആന്ത്രാക്നോസ്. കോളിറ്റോ ട്രൈക്കം ഗ്ലിയോസ്പോറിയോയ്ഡ്സ് എന്ന കുമിളാണ് ഇതിനുകാരണം. രോഗം ബാധിച്ച് ഭാഗങ്ങളിൽ ചെറിയ പുള്ളിക്കുത്തുകൾ ഉണ്ടാകുന്നതാണ് പ്രാഥമിക ലക്ഷണം.


</doc>
<doc id="356813" url="https://ml.wikipedia.org/wiki?curid=356813" title="ധാക്ക സർവ്വകലാശാലയിലെ കൂട്ടക്കൊല 1971">
ധാക്ക സർവ്വകലാശാലയിലെ കൂട്ടക്കൊല 1971

ബംഗ്ലാദേശിന്റെ വിമോചനവുമായി ഏറെ ബന്ധപ്പെട്ടുകിടക്കുന്ന ഒരു വിദ്യാഭ്യാസസ്ഥാപനമാണ് ധാക്ക സർവ്വകലാശാല. ബംഗ്ലാദേശ് വിമോചനസമരത്തിനു ഏറെ സംഭാവനകൾ നൽകിയിട്ടുള്ള ഒരു സ്ഥാപനം കൂടിയാണ് ധാക്ക സർവ്വകലാശാല. 1971 മാർച്ച് മാസത്തിൽ ബംഗ്ലാദേശിന്റെ വിമോചനത്തെ തകർക്കുക എന്ന ലക്ഷ്യത്തോടെ പാകിസ്താൻ പ്രസിഡന്റായിരുന്ന യാഹ്യാ ഖാന്റേയും, രാഷ്ട്രീയനേതാവായിരുന്ന സുൽഫിക്കർ അലി ഭൂട്ടോയുടേയും നേതൃത്വത്തിൽ ഓപ്പറേഷൻ സർച്ച് ലൈറ്റ് എന്നൊരു സൈനിക നടപടി ആരംഭിച്ചിരുന്നു. ഈ സൈനിക നടപടിയുടെ ഭാഗമായിട്ടായിരുന്നു ധാക്ക സർവ്വകലാശാലയിൽ നടന്ന കൂട്ടക്കൊല.

ഇന്ത്യാ വിഭജനത്തിനു മുമ്പ് പാസ്സാക്കിയ ലാഹോർ പ്രഖ്യാപനത്തെത്തുടർന്ന് മുസ്ലീം ജനവിഭാഗത്തിനു പ്രത്യേക രാജ്യം വേണമെന്ന ആശയത്തിനു വീണ്ടും ജീവൻ വെച്ചു. എന്നാൽ ബ്രിട്ടീഷ് ഭരണാധികാരികൾ അതിനു സമ്മതം നൽകുവാൻ തയ്യാറായില്ല. 1947 ൽ ഇന്ത്യാ പാകിസ്താൻ എന്നീ രണ്ടു രാജ്യങ്ങൾ നിലവിൽ വന്നതോടെ, ഏറേയും മുസ്ലിം ജനവിഭാഗം താമസിക്കുന്ന ബംഗ്ലാദേശ്, കിഴക്കൻ പാകിസ്താൻ എന്നും അറിയപ്പെട്ടു. കിഴക്കൻ പാകിസ്താന്റെ ഭരണം വെല്ലുവിളി നിറഞ്ഞ ഒന്നായിരുന്നു. 1971 മാർച്ച് 25 ന് കിഴക്കൻ പാകിസ്താനിൽ നടന്ന ഒരു തിരഞ്ഞെടുപ്പിൽ അവാമി ലീഗിന്റെ നേതൃത്വത്തിലുള്ള ഒരു ഭരണസംവിധാനം നിലവിൽ വന്നുവെങ്കിലും, അതിനെ അംഗീകരിച്ചുകൊടുക്കാൻ പടിഞ്ഞാറൻ പാകിസ്താൻ തയ്യാറായിരുന്നില്ല. ബംഗ്ലാദേശിന്റെ വിമോചന ആവശ്യത്തിനു ചെവികൊടുക്കാതെ അതിനെ അടിച്ചമർത്താനായിരുന്നു പാകിസ്താൻ ശ്രമിച്ചത്. ഓപ്പറേഷൻ സർച്ച് ലൈറ്റ് എന്നു പേരിട്ട സൈനിക നടപടിയിലൂടെ പാകിസ്താൻ ബംഗ്ലാദേശിന്റെ ഭരണ കൈയ്യടക്കാൻ തീരുമാനിച്ചു. 1971 മാർച്ച് 26 നു അവാമി ലീഗ് നേതാവ്, ഷെയ്ഖ് മുജീബുർ റഹ്‌മാൻ സ്വതന്ത്ര ബംഗ്ലാദേശ് നിലവിൽ വന്നതായി പ്രഖ്യാപിച്ചു. പാകിസ്താന്റെ അധികാരം തിരികെപിടിക്കാൻ പാകിസ്താൻ ഭരണകൂടവും തീരുമാനിച്ചതോടെ, യുദ്ധം പൊട്ടിപ്പുറപ്പെട്ടു.

1971 മാർച്ച് 25 രാത്രി പാകിസ്താൻ സൈന്യം ധാക്ക സർവ്വകലാശാല ആക്രമിച്ചു. പതിനെട്ടാം പഞ്ചാബി റെജിമെന്റ്, 22 ആം പഷ്തൂൺ റെജിമെന്റ്, 32 ആം പഞ്ചാബി റെജിമെന്റ് എന്നിവ കൂടാതേ നിരവധി ബറ്റാലിയനുകളും സൈനിക നടപടിയിൽ പങ്കെടുത്തു. ടാങ്കുകളും, യന്ത്രവത്കൃത തോക്കുകളും, റോക്കറ്റ് ലോഞ്ചറുകളുമൊക്കെയായി ഇവർ ധാക്ക സർവ്വകലാശാലയെ മൂന്നു ഭാഗത്തു നിന്നും വളഞ്ഞു.
സർവ്വകലാശാലയിലെ പത്തോളം അധ്യാപകർ ഈ സൈനിക നടപടിയിൽ കൊല്ലപ്പെട്ടു.
ഇൻഡിപെന്റന്റ് ബംഗ്ലാദേശ് സ്റ്റുഡന്റ്സ് മൂവ്മെന്റ് കൗൺസിൽ എന്ന സംഘടയുടെ പേരിൽ ഒരു നിസ്സഹകരണ പ്രസ്ഥാനം ധാക്ക സർവ്വകലാശാലയിലെ വിദ്യാർത്ഥികൾ തുടങ്ങിയിരുന്നു. ഓപ്പറേഷൻ സർച്ച് ലൈറ്റിന്റെ ആദ്യ ലക്ഷ്യവും ഈ സംഘടനയായിരുന്നു. 1975 മാർച്ച് 25 നു ജഹ്രുൾ ഹോഗ് ഹാളിൽ നിന്നും, അവാമി ലീഗിന്റെ വിദ്യാർത്ഥി സംഘടനയായ ഛത്രാ ലീഗിന്റെ എല്ലാ വിദ്യാർത്ഥി നേതാക്കളും രക്ഷപ്പെട്ടിരുന്നു. പ്രൊഫസ്സർ. കെ.എ.മുനിമിന്റെ കണക്കു പ്രകാരം ഈ ഹാളിലുണ്ടായിരുന്നു 200 ഓളം വിദ്യാർത്ഥികളെ സൈന്യം കൊലപ്പെടുത്തി.

12 മണിയോടെ ജഗന്നാഥ ഹാളിൽ കടന്ന സൈന്യം, കണ്ണിൽ കണ്ട എല്ലാവരേയും വകവരുത്തി. 34 വിദ്യാർത്ഥികൾ ജഗന്നാഥ ഹാളിൽ മാത്രം കൊല്ലപ്പെട്ടു. പുറമേ നിന്നും വിദ്യാർത്ഥികളുടെ അതിഥികളായി എത്തിയവരും ആക്രമണത്തിൽ കൊല്ലപ്പെട്ടിരുന്നു. "പെൺകുട്ടികളുടെ പൊതു ശയനമുറിയിലേക്കു ഇരച്ചു കയറിയ സൈന്യം, രക്ഷപ്പെടാൻ ശ്രമിച്ചവർക്കു നേരെ തുരുതുരാ നിറയൊഴിച്ചു." ഏതാണ്ട് 300 ഓളം വിദ്യാർത്ഥികൾ കൊല്ലപ്പെട്ടതായി, മിലിറ്ററി കൺട്രോൾ റൂമിൽ നിന്നുമുള്ള സന്ദേശത്തിൽ വ്യക്തമായതായി അന്നത്തെ അമേരിക്കൻ കൗൺസിലർ ജനറലായിരുന്ന ആർച്ചർ ബ്ലഡ് തന്റെ "ദ ക്രുവൽ ബർത്ത് ഓഫ് ബംഗ്ലാദേശ്" എന്ന പുസ്തകത്തിൽ രേഖപ്പെടുത്തിയിരിക്കുന്നു.

ജുഹുറുൾ ഹാൾ ആക്രമിച്ച സൈന്യം, അവിടത്തെ സുരക്ഷാ ഉദ്യോഗസ്ഥരേയും കൊലപ്പെടുത്തി. ചിലരേയെല്ലാം കുടുംബത്തോടൊപ്പമാണ് വകവരുത്തിയത്. പ്രസിഡന്റ് ഹൗസ് സുരക്ഷാ ഉദ്യോഗസ്ഥരേയും സൈന്യം കൊലപ്പെടുത്തി.


</doc>
<doc id="356815" url="https://ml.wikipedia.org/wiki?curid=356815" title="നഷ്ടങ്ങളുടെ അനന്തരാവകാശം">
നഷ്ടങ്ങളുടെ അനന്തരാവകാശം

കിരൺ ദേശായി രചിച്ച നോവലാണ് നഷ്ടങ്ങളുടെ അനന്തരവകാശം അഥവാ "ദ ഇൻഹെറിറ്റൻസ് ഓഫ് ലോസ്". (The Inheritance of Loss)
2006-ൽ മാൻ ബുക്കർ സമ്മാനം ലഭിച്ച നോവലാണിത്. 2007-ലെ നാഷണൽ ബുക് ക്രിട്ടിക്‌സ് അവാർഡും ,2006-ലെ വോഡഫോൺ ക്രോസ്സ്‌വേഡ് ബുക്ക് അവാർഡും ഈ കൃതിക്ക് ലഭിച്ചിട്ടുണ്ട്


</doc>
<doc id="356822" url="https://ml.wikipedia.org/wiki?curid=356822" title="ഞാൻ ഒന്നു പറയട്ടെ">
ഞാൻ ഒന്നു പറയട്ടെ

ഞാൻ ഒന്നു പറയട്ടെ 1982-ൽ ഇറങ്ങിയ കെ. എ. വേണുഗോപാൽ സംവിധാനം ചെയ്ത ഒരു മലയാളചലച്ചിത്രമാണ്. അത് നിർമ്മിച്ചത് നസർ മലിയെക്കലും ബാബു മേനോനുമാണ്. ചലച്ചിത്രത്തിൽ അഭിനയിച്ച പ്രമുഖ അഭിനേതാക്കളിൽ മോഹൻ റാഒ, നെടുമുടി വേണു, കലാരഞ്ജിനി, ജയഭാരതി, മോഹൻലാൽ എന്നിവർ പെടുന്നു. ചലച്ചിത്രത്തിന്റെ സംഗീത സ്കോർ നടത്തിയത് കെ. രാഘവനാണ്.




</doc>
<doc id="356829" url="https://ml.wikipedia.org/wiki?curid=356829" title="സിൻജിയാങിലെ സോവിയറ്റ് അധിനിവേശം">
സിൻജിയാങിലെ സോവിയറ്റ് അധിനിവേശം

1934-ൽ ചൈനയിലെ സിൻജിയാങ് പ്രവിശ്യയിൽ നടന്ന സൈനികനീക്കമാണ് സിൻജിയാങ്ങിലെ സോവിയറ്റ് അധിനിവേശം എന്നറിയപ്പെടുന്നത്. സോവിയറ്റ് റെഡ് ആർമിയുടെ സഹായത്തോടെ വൈറ്റ് റഷ്യൻ പ്രസ്ഥാനമാണ് ആക്രമണം നടത്തിയത്.

റിപ്പബ്ലിക് ഓഫ് ചൈനയുടെ കുമിംഗ്താങ് സർക്കാരിന്റെ സഹായത്തോടെ 1934-ൽ മാ ഷോങ്യിങിന്റെ ചൈനീസ് മുസ്ലീം സേന സോവിയറ്റ് സഹായത്തോടെ ഭരിച്ചിരുന്ന ഷെങ് ഷികായിയെ തോൽപ്പിക്കും എന്ന സ്ഥിതിയിലായിരുന്നു. 

ജനറൽ മാ ‌ഷോങ്യിങ് ഒരു ഹുയി വിഭാഗത്തിൽപ്പെട്ട ചൈനീസ് മുസ്ലീമായിരുന്നു. ഇദ്ദേഹം നാൻജിങ്നിലെ വാം‌പോവ സൈനിക അക്കാദമിയിൽ 1929-ൽ പഠിച്ചിരുന്നു. ആ സമയത്ത് ഇത് ചിയാങ് കൈഷകിന്റെ നടത്തിപ്പിലായിരുന്നു.

കുമിംഗ്താങ് ഗവണ്മെന്റിന്റെ പിന്തുണയോടെ സോവിയറ്റ് ചായ്‌വുള്ള പ്രാദേശിക ഗവണ്മെന്റിനെ മറിച്ചിടാൻ മാ ഷോ‌ങ്‌യിങ്ങിനെ അയച്ചു. കുമൂൾ ഖാനേറ്റിനെ പിന്തുണയ്ക്കുന്നവരോടൊന്നിച്ച് മാ ഇവിടം ആക്രമിച്ചു. ഇദ്ദേഹത്തിന്റെ സേനയെ 36-ആമത് ഡിവിഷനായി കുമിങ്താങ് ഗവണ്മെന്റ് അംഗീകരിച്ചിരുന്നു. 193-ൽ ഹാൻ ചൈനീസ് കമാൻഡറായ ഷാങ് പൈ‌യുവാനും അദ്ദേഹത്തിന്റെ സൈന്യവും പ്രാദേശിക ഭരണകൂടം വിട്ട് മാ ഷോങ്യിങ്ങിന്റെ സേനയോടൊപ്പം ചേർന്നു. 

1934-ൽ രണ്ട് ബ്രിഗേഡ് (ഏകദേശം 7,000 സോവിയറ്റ് ജി.പി.യു. സൈനികർ) ടാങ്കുകളുടെയും വിമാനങ്ങളുടേയും പീരങ്കികളുടെയും മസ്റ്റാർഡ് ഗ്യാസ് ആക്രമണത്തിന്റെയും സഹായത്തോടെ അതിർത്തി കടന്ന് ഗവർണർ ഷെങ് ഷികായിയെ സഹായിക്കുവാനായി എത്തി. ഈ സമയത്ത് ഷെങ്ങിന്റെ മഞ്ചൂറിയൻ സൈനികർ യുദ്ധത്തിൽ തോൽവിയുടേ വക്കിലായിരുന്നു. ചൈനയുടെയും വൈറ്റ് റഷ്യയുടെയും സം‌യുക്ത സേന "അൾട്ടായ് സന്നദ്ധസൈനികർ" എന്നായിരുന്നു അറിയപ്പെട്ടിരുന്നത്. സോവിയറ്റ് സൈനികർ വൈറ്റ് റഷ്യൻ സേനയ്ക്കൊപ്പം ചേർന്നിരുന്നു.

ആദ്യ ദിവസങ്ങളിൽ വിജയങ്ങളുണ്ടായെങ്കിലും ഷാങിന്റെ സേന ചുങുചാകിലെ കുൽജ എന്ന സ്ഥലത്തുവച്ച് തോൽപ്പിക്കപ്പെടുകയും പിടികൂടപ്പെടുന്നത് ഒഴിവാക്കാനായി ഇദ്ദേഹം മുസാർട്ട് മലയിടുക്കിൽ വച്ച് ആത്മഹത്യ ചെയ്യുകയും ചെയ്തു. 

സോവിയറ്റ് റഷ്യൻ സൈനികർക്ക് മെച്ചപ്പെട്ട സാങ്കേതികവിദ്യയും സൈനികരുമുണ്ടായിരുന്നുവെങ്കിലും ആഴ്ചകളോളം അവരെ തടുത്തുനിർത്തുകയും വലിയ നാശനഷ്ടങ്ങളേൽപ്പിക്കുകയും ചെയ്യാൻ ചൈനീസ് സേനയ്ക്കായി. സോവിയറ്റ് സേന ഷെങ്ങിന് സൈനിക ഉപകരണങ്ങൾ നൽകുന്നത് തടയാൻ ചൈനയ്ക്കായി.

മാ ഷോങ്‌യിങിനെ സഹായിക്കുവാൻ ഒരു സേനാ വിഭാഗത്തെ ഹുവാങ് ഷാവോഹോങ് എന്നയാളുടെ നേതൃത്വത്തിൽ അയയ്ക്കുവാൻ ചിയാങ് കൈഷക് തയ്യാറായിരുന്നുവെങ്കിലും സോവിയറ്റ് അധിനിവേശത്തെക്കുറിച്ചറിഞ്ഞപ്പോൾ ഇത് വേണ്ടെന്നുവച്ചു.

ടുടുങിനടുത്താണ് ആദ്യം യുദ്ധം ആരംഭിച്ചത്. ഏകദേശം 7,000 സോവിയറ്റ് ജി.പി.യു. സൈനികർ ടാങ്കുകളുടെയും വിമാനങ്ങളുടേയും പീരങ്കികളുടെയും മസ്റ്റാർഡ് ഗ്യാസ് ആക്രമണത്തിന്റെയും സഹായത്തോടെയാണ് ആക്രമണം ആരംഭിച്ചത്. തണുത്തുറഞ്ഞ ടുടുങ് നദിയിൽ ആഴ്ചകളോളം യുദ്ധം നടന്നു. രണ്ടുവശത്തും വലിയ ആൾനാശമുണ്ടായി. മാ ഷോങ്യിങ് തന്റെ സേനയെ ഇവിടെനിന്ന് പിൻവലിച്ചതോടെ ഈ പോരാട്ടം അവസാനിച്ചു.

മാ ഷോങ്‌യിന്റെ സൈന്യം കാഷ്ഗാറിലേയ്ക്ക് പിൻവാങ്ങി. ഇവർ 1934 ഏപ്രിൽ 6-നാണ് ഇവിടെയെത്തിയത്. സോവിയറ്റ് സൈന്യം ടർഫാൻ കടന്ന് മുന്നോട്ട് വന്നില്ല. വൈറ്റ് റഷ്യന്മാർ, മംഗോളുകൾ, ഷെങ് ഷികായിയുടെ ചൈനീസ് മഞ്ചൂറിയൻ സേന എന്നിവ്ർ അക്സു വരെ മാ ഷോങ്യിങ്ങിനെ പിന്തുടർന്നു. പിന്തുടർന്ന സൈന്യം പതിയെ ഇതവസാനിപ്പിച്ചു. സൊവിയറ്റ് സേന മാ ഷോങ്യിങ്ങിന്റെ സേനയെ ബോംബാക്രമണം നടത്തുന്നത് തുടർന്നുകൊണ്ടിരുന്നു.

കാഷ്ഗറിലെ ബ്രിട്ടീഷ് കോൺസുലേറ്റിനോട് ജനറൽ മാ പറഞ്ഞത് അദ്ദേഹത്തിന് പെട്ടെന്നുതന്നെ റഷ്യൻ സേനയ്ക്കെതിരേ സഹായം ആവശ്യമുണ്ടെന്നാണ്. ചൈനീസ് ഗവണ്മെന്റിനോട് തനിക്ക് കൂറുണ്ടെന്നും സിൻജിയാങ്ങിനെ റഷ്യക്കാരുടെ പിടിയിൽ നിന്ന് രക്ഷിക്കാൻ തനിക്കാഗ്രഹമുണ്ടെന്നും അദ്ദേഹം വെളിപ്പെടുത്തി. മരാൽ ബാഷിയിലും ഫൈസാബാദിലും ഇദ്ദേഹം താവളമുറപ്പിച്ചു. സോവിയറ്റ്, പ്രാദേശിക ശക്തികളുടെ ആക്രമണത്തിൽ നിന്ന് രക്ഷയ്ക്കായി ഇദ്ദേഹം പ്രതിരോധങ്ങൾ തീർത്തിരുന്നു. മാ ഹുഷാൻ ഈ പ്രതിരോധപ്രവർത്തനങ്ങൾക്ക് നേതൃത്ത്വം നൽകി. മരാൽ ബാഷിയിൽ ജൂണിലും ബോംബിങ് തുടർന്നതിനാൽ മാ ഷോങ്യിങ് തന്റെ സൈനികരോട് കഷ്ഗറിൽ നിന്ന് ഖോതാനിലേയ്ക്ക് മാറാൻ നിർദ്ദേശിച്ചു. ഇതെത്തുടർന്ന് മാ ഷോങ്യിങ് സോവിയറ്റ് യൂണിയനിലേയ്ക്ക് പ്രവേശിച്ചു. ഇതെന്തിനായിരുന്നു എന്ന് ധാരണയില്ല. ഇദ്ദേഹത്തെപ്പറ്റി ഇതിനുശേഷം വിവരങ്ങളൊന്നും ലഭിച്ചിട്ടില്ല.



</doc>
<doc id="356834" url="https://ml.wikipedia.org/wiki?curid=356834" title="വാളുപയോഗിച്ച് 100 പേരെ കൊല്ലാനുള്ള മത്സരം">
വാളുപയോഗിച്ച് 100 പേരെ കൊല്ലാനുള്ള മത്സരം

ജപ്പാന്റെ ചൈനീസ് അധിനിവേശത്തിനിടെ ആദ്യം ആർക്കാണ് 100 പേരെ വാളുപയോഗിച്ച് വധിക്കാൻ സാധിക്കുന്നതെന്നത് സംബന്ധിച്ച് ജപ്പാനീസ് സൈന്യത്തിലെ രണ്ട് ഓഫീസർമാർ തമ്മിൽ നടന്ന മത്സരമാണ് എന്നറിയപ്പെടുന്നത്. ഈ രണ്ട് ഉദ്യോഗസ്ഥർക്കും യുദ്ധക്കുറ്റങ്ങൾ ആരോപിച്ച് പിന്നീട് വധശിക്ഷ നൽകുകയുണ്ടായി. ആ സമയം മുതൽ ഈ സംഭവം നടന്നിട്ടുണ്ടോ ഇല്ലയോ എന്നതുസംബന്ധിച്ച് ചൂടേറിയ വാദപ്രതിവാദങ്ങൾ നടക്കുന്നുണ്ട്. നാൻകിങ് കൂട്ടക്കൊല നടന്നിട്ടില്ല എന്ന് വാദിക്കുന്ന ജാപ്പനീസ് ദേശീയവാദികളും റിവിഷനിസ്റ്റ് ചരിത്രകാരന്മാരുമാണ് ഈ സംഭവത്തിനെതിരായി വാദിക്കുന്നത്. ഈ രണ്ട് ഓഫീസർമാരുടെ പിൻതലമുറക്കാരും ഈ സംഭവം നടന്നിട്ടില്ല എന്ന് വാദിക്കുന്നുണ്ട്.

യുദ്ധസമയത്തുതന്നെ ജപ്പാനിലെ പത്രങ്ങളിൽ ഈ സംഭവം വാർത്തയയിരുന്നു. ചൈനക്കാരെ കൊന്ന സംഭവം ഈ ഓഫീസർമാരുടെ വീരകൃത്യമാണ് എന്ന തരത്തിലാണ് ആദ്യം വാർത്ത വന്നത്. ഏറ്റവും മുൻപേ 100 പേരെ കൊല്ലാൻ ആർക്ക് സാധിക്കും എന്ന മത്സരമായിരുന്നു ഈ ഓഫീസർമാർ തമ്മിൽ എന്നാണ് പത്രങ്ങൾ റിപ്പോർട്ട് ചെയ്തിരുന്നത്. ഈ വിഷയം 1970 കളിൽ വീണ്ടും ചർച്ചയായി. 

ആദ്യ പത്രവാർത്തകളിൽ ഈ കൊലകൾ പരസ്പരയുദ്ധത്തിലാണ് നടന്നതെന്നാണ് പരാമർശിക്കുന്നത്. പ്രതിരോധിക്കാൻ കഴിയാത്ത തടവുകാർക്കുമേലാണ് ഈ മത്സരം നടന്നതെന്നാണ് ചരിത്രകാരന്മാരുടെ അഭിപ്രായം.

1937-ൽ "ഒസാക മൈനിചി ഷിംബൂൺ", സഹോദരപത്രമായ "ടോക്യോ നിചി നിചി ഷിം‌ബൂൺ" എന്നീ പത്രങ്ങളിലാന് , എന്നീ ഓഫീസർമാർ തമ്മിലുള്ള മത്സരത്തെപ്പറ്റി വാർത്ത വന്നത്. വാളുപയോഗിച്ച് ആദ്യം ആരാണ് 100 പേരെ കൊല്ലുന്നത് എന്ന കാര്യത്തിൽ ഇവർ രണ്ടാ‌ളും തമ്മിൽ മത്സരമുണ്ടായിരുന്നു എന്നായിരുന്നു വാർത്ത. നാൻജിങ്ങിലേയ്ക്കുള്ള വഴിയിൽ നാൻജിങ് കൂട്ടക്കൊലയ്ക്ക് മുൻപാണ് ഇത് നടന്നതെന്നായിരുന്നു വാർത്ത. നവംബർ 30 മുതൽ ഡിസംബർ 13 വരെ നാല് വാർത്തകൾ ഇത് സംബന്ധിച്ച് പ്രസിദ്ധീകരിക്കപ്പെട്ടിരുന്നു. അവസാന വാർത്ത ജപ്പാൻ അഡ്വർട്ടൈസർ എന്ന പത്രത്തിൽ തർജ്ജമ ചെയ്ത് പ്രസിദ്ധീകരിച്ചിരുന്നു.

രണ്ട് ഉദ്യോഗസ്ഥന്മാരും യുദ്ധത്തിനിടെ ഈ ലക്ഷ്യം മറികടന്നിരുന്നതിനാൽ ആരാണ് ജയിച്ചതെന്ന് കണ്ടുപിടിക്കാനായില്ല എന്നായിരുന്നു വാർത്ത. അതിനാൽ അവർ ഉടൻ തന്നെ ആരാണ് 150 പേരെ കൊല്ലുന്നത് എന്ന് അടുത്ത മത്സരം ഉടൻ തന്നെ ആരംഭിച്ചു എന്നാ‍ണ് പത്രലേഖകരായ അസാമി കുസാവോ, സുസുകു ജിറോ എന്നിവർ റിപ്പോർട്ട് ചെയ്തത്. ("ടോക്യോ നിചി-നിചി ഷിംബൂൺ", ഡിസംബർ 13). 

ഇത്തരത്തിൽ പോരാട്ടത്തിൽ 100 പേരെ കൊല്ലുന്നതിന്റെ അസംഭാവ്യത ആൾക്കാർ ചൂണ്ടിക്കാട്ടിയിട്ടുണ്ട്. പോരാട്ടത്തിലല്ല, തടവുകാരെയാണ് ഇത്തരത്തിൽ കൊന്നതെന്ന് നോഡ തന്നെ പ്രസ്താവിച്ചിട്ടുണ്ട്.

നാലഞ്ചുപേരെയേ ഞാൻ യുദ്ധത്തിൽ വാളുപയോഗിച്ച് കൊലപ്പെടുത്തിയിട്ടുള്ളൂ. ഒരു ട്രഞ്ച് പിടികൂടിക്കഴിഞ്ഞാൽ "നി, ലായി-ലായി!" (നീ അടുത്തുവരൂ!) എന്ന് വിളിച്ചാൽ മണ്ടന്മാരായ ചൈനീസ് സൈനികർ ഉടൻ തന്നെ പുറത്തുവരും. ഞങ്ങൾ അവരെ ഒരു വരിയായി നിറുത്തി വെട്ടി വീഴ്ത്തുകയാണ് ചെയ്തിരുന്നത്. നൂറുപേരെ കൊന്നതിന് എന്നെ ആൾക്കാർ പ്രശംസിക്കുന്നു. പക്ഷേ അതിൽ ബഹുഭൂരിപക്ഷത്തിനെയും ഇങ്ങനെയാണ് കൊന്നത്. ഞങ്ങൾ തമ്മിൽ ഒരു മത്സരമുണ്ടായിരുന്നു എന്നത് ശരിയാണ്. ഇതൊരു വലിയ സംഭവമാണോ എന്ന് അതിനുശേഷം എന്നോട് പലരും ചോദിച്ചിരുന്നു. ഇതൊരു വലിയ സംഭവമല്ല എന്നാണ് എനിക്ക് പറയാനുള്ളത്. ...

യുദ്ധശേഷം ഈ സംഭവം സംബന്ധിച്ച രേഖകൾ പൂർവ്വേഷ്യയിലെ അന്താരാഷ്ട്ര മിലിട്ടറി ട്രിബ്യൂണലിന് ലഭിച്ചു. ഇതിനുശേഷം ഈ രണ്ട് സൈനികരെയും ചൈനയിലേയ്ക്ക് നൽകി. ഇവരെ നാൻജിങ്ങിലെ യുദ്ധക്കുറ്റങ്ങൾക്കായുള്ള ട്രിബ്യൂണലിൽ ശിക്ഷിക്കുകയും 1948 ജനുവരി 28-ന് രണ്ട് സൈനികരെയും യുഹാതായിയിൽ വച്ച് വധിക്കുകയും ചെയ്തു.




</doc>
<doc id="356841" url="https://ml.wikipedia.org/wiki?curid=356841" title="ട്രാൻ ഹങ് ഡാവോ">
ട്രാൻ ഹങ് ഡാവോ

ട്രാൻ രാജവംശക്കാലത്ത് വിയറ്റ്നാമിന്റെ പരമോന്നത സേനാധിപനായിരുന്നു ട്രാൻ ഹങ് ഡാവോ (1228–1300).

ട്രാൻ ക്വോക് ടുവാൻ രാജകുമാരനായാണ് (陳國峻) ഇദ്ദേഹം ജനിച്ചത്. പതിമൂന്നാം നൂറ്റാണ്ടിൽ വിയറ്റ്നാം കീഴടക്കുവാനായി മംഗോൾ സേന നടത്തിയ മൂന്ന് ആക്രമണങ്ങൾക്കിടെ വിയറ്റ്നാം സേനയെ നയിച്ചത് ഇദ്ദേഹമാണ്. കുബ്ലായി ഖാന്റെ കീഴിലുള്ള യുവാൻ രാജവംശത്തിനെതിരായി ഇദ്ദേഹം നേടിയ വിജയങ്ങൾ ലോക ചരിത്രത്തിലെത്തന്നെ ഏറ്റവും മികച്ച സൈനികവിജയങ്ങളായി കണക്കാക്കപ്പെടുന്നു. ഇദ്ദേഹം യുദ്ധതന്ത്രങ്ങളെപ്പറ്റി ധാരാലം ഗ്രന്ഥങ്ങൾ രചിച്ചിട്ടുണ്ട്. ചരിത്രത്തിലെ ഏറ്റവും മികച്ച യുദ്ധതന്ത്രജ്ഞരിൽ ഒരാളായാണ് ഇദ്ദേഹത്തെ കരുതുന്നത്. 

ട്രാൻ രാജവംശം ലൈ രാജവംശത്തിനുശേഷം 1225 എഡിയിൽ അധികാരത്തിൽ വന്നതിന് ശേഷമാണ് ഇദ്ദേഹം ജനിച്ചത്. 

ട്രാൻ ലിയു രാജകുമാരൻ (ട്രാൻ തായി ടോങ് എന്ന കുട്ടിയായിരുന്ന ചക്രവർത്തിയുടെ മൂത്ത സഹോദരൻ) ആയിരുന്നു ട്രാൻ ഹങ് ഡാവോയുടെ അച്ഛൻ. .

1226 എഡിയിൽ രാജ്ഞിയായിരുന്ന ലൈ ചിയെവു തന്റെ ഭർത്താവായിരുന്ന ട്രാൻ കാനിന് അധികാരം കൈമാറിയതോടെ ലൈ രാജവംശത്തിന് ശേഷം ട്രാൻ രാജവം ശം അധികാരത്തിലെത്തി. അധികാരമേറ്റ ട്രാൻ രാജവംശം അവർക്ക് ഭീഷണിയായ എല്ലാവരെയും ഇല്ലായ്മ ചെയ്യുകയും അധികാരത്തിൽ പിടിമുറുക്കുകയും ചെയ്തു. 

ഈ സമയത്ത് മംഗോളുകൾ മദ്ധ്യേഷയും കിഴക്കൻ യൂറോപ്പും കീഴടക്കിയിരുന്നു. ഇവർ ദാലി രാജ്യവും സോങ് ചൈനയും കീഴടക്കുവാനായി തെക്കോട്ട് വന്നു. 1254 എഡിയിൽ ദാലി രാജ്യത്തെ മംഗോളുകൾ തുടച്ചുനീക്കി. ഇതിനുശേഷം ഡായി വെറ്റ് രാജ്യത്തേയ്ക്ക് (വിയറ്റ്നാം) ഇവർ സന്ദേശവാഹകരെ അയച്ചു. സോങ് രാജ്യത്തെ ആക്രമിക്കുവാനായി തങ്ങളുടെ സൈന്യത്തിന് വിയറ്റ്നാമിലൂടെ നീങ്ങാൻ അനുമതി നൽകണം എന്നായിരുന്നു അഭ്യർത്ഥന. മംഗോൾ ആക്രമണത്തിനുള്ള ഒരു തന്ത്രമാണ് ഇതെന്ന് സംശയിച്ച ട്രാൻ ചക്രവർത്തി അനുമതി നിഷേധിച്ചു. 1258-ൽ മംഗോളുകൾ ദായി വെറ്റ് ആക്രമിച്ചു. ഇതായിരുന്നു ആദ്യത്തെ മംഗോൾ-വിയറ്റ്നാം യുദ്ധം. 

1285-ൽ കുബ്ലായി ഖാൻ ഡായി വെറ്റിനോട് തന്റെ സൈന്യത്തിന് ആധുനിക വിയറ്റ്നാമിന്റെ മദ്ധ്യഭാഗത്തായി അന്നുണ്ടായിരുന്ന ചമ്പ രാജ്യം ആക്രമിക്കാനായി പ്രവേശനാനുമതി അഭ്യർത്ഥിച്ചു. ഡായി വെറ്റ് ചക്രവർത്തിയായിരുന്ന ട്രാൻ നാൻ ടോങ് അനുമതി നിഷേധിച്ചു. ടോഗാൻ രാജകുമാരന്റെ നേതൃത്വത്തിൽ ഇതോടെ മംഗോൾ സേന ഡായി വെറ്റ് ആക്രമിച്ചു. ഥാങ് ലോങ് (ആധുനിക ഹാനോയി) എന്ന ഡായി വെറ്റ് തലസ്ഥാനം ഇവർ പിടിച്ചെടുത്തു. തലസ്ഥാനം കത്തിച്ചശേഷം കുലീനവർഗ്ഗം തെക്കോട്ട് രക്ഷപെട്ടു. മംഗോൾ സേനയ്ക്ക് കൊള്ളമുതലൊന്നും ഇവിടെ നിന്ന് ലഭിച്ചില്ല. ട്രാൻ ഹങ് ഡാവോയും സേനാധിപന്മാരും രാജകുടുംബത്തോടൊപ്പം തെക്കോട്ട് കടന്നു. തൊട്ടുപിന്നാലെ മംഗോൾ സേനയുമുണ്ടായിരുന്നു. മംഗോൾ സേനയുടെ സാമാനങ്ങൾ തീരുകയും അസുഖങ്ങൾ ആരംഭിക്കുകയും ചെയ്തതോടെ ട്രാൻ ഹങ് ഡാവോ പ്രത്യാക്രമണങ്ങൾ നടത്താനാരംഭിച്ചു. മംഗോൾ സേനയുടെ കുതിരപ്പടയെ ഉപയോഗിക്കാൻ സാധിക്കാത്ത വിധത്തിൽ നാവിക സേനയെയും മറ്റും ഉപയോഗിച്ചാണ് ഇദ്ദേഹം യുദ്ധത്തിലേർപ്പെട്ടത്. ശക്തമായ മംഗോൾ കുതിരപ്പടയുടെ മേധാവി സോഗേറ്റു യുദ്ധത്തിൽ പരാജയപ്പെട്ടു. ഡായി വെറ്റിൽ നിന്ന് തിരികെപ്പോകുന്ന വഴി ഹ്മോങ് വംശജരും യാവോ വംശജരും മംഗോളുകളെ ആക്രമിച്ചു. 

1287-ൽ കുബ്ലായി ഖാൻ തന്റെ പ്രിയ പുത്രനായ ടോഘാൻ രാജകുമാരനെ ഡായി വെറ്റ് കീഴടക്കാൻ മറ്റൊരു ശ്രമം നടത്താനായി അയച്ചു. അഞ്ച് ലക്ഷം പേർ വരുന്ന കാലാൾപ്പടയും നാവിക സേനയുമായാണ് ആക്രമണം നടത്തിയത്. 

അതിർത്തിയിലെ ഡായി വെറ്റ് സൈന്യത്തെ മംഗോളുകൾ പെട്ടെന്നുതന്നെ പരാജയപ്പെടുത്തി. മംഗോൾ നാവികസേന ജനറൽ ജനറൽ ട്രാൻ ഘാൻ ഡുവിന്റെ നാവികസേനയെ വാൻ ഡോണിൽ പരാജയപ്പെടുത്തി. കുതിരപ്പടയും രണ്ട് ഗാരിസണുകൾ പിടിച്ചെടുക്കുന്നതിൽ വിജയിച്ചു. സാമാനങ്ങളുമായി പിന്നാലെ വരുകയായിരുന്ന മംഗോൾ കപ്പലുകൾ ജനറൽ ട്രാൻ ഖാൻ ഡുവിന്റെ സേന തടഞ്ഞു. 

ഡായി വെറ്റ് സേന മംഗോളുകൾക്കെതിരേ ഗറില്ല യുദ്ധമുറ ഉപയോഗിച്ച് ആക്രമണങ്ങൾ നടത്തി. ഥാങ് ലോങ്ങിലേയ്ക്ക് മംഗോളുകൾ തങ്ങളുടെ കുതിരപ്പടയുടെ ശക്തിയിൽ മുന്നേറുന്നുണ്ടായിരുന്നു. ചക്രവർത്തി ഥാങ് ലോങ് ചുട്ടെരിക്കാനുള്ള ഉത്തരവ് ഇതിനിടെ നൽകി. മംഗോളുകൾ കരയിൽ വിജയം നേടിയെങ്കിലും നാവിക യുദ്ധത്തിൽ പരാജയം നേരിട്ടു. 

മംഗോൾ സേനയ്ക്ക് ഈ നദിയുടെ പ്രത്യേകതകൾ അറിയാമായിരുന്നില്ല. മംഗോൾ സേനയുടെ വഴി മനസ്സിലാക്കിയ ട്രാൻ ഹങ് ഡാവൊ നദിയിൽ വേലിയേറ്റ സമയത്ത് കാണാൻ സാധിക്കാത്ത രീതിൽ ഉരുക്ക് മുനകളോട് കൂടിയ കുന്തങ്ങൾ സ്ഥാപിച്ചു. ചെറിയ നൗകകളുപയോഗിച്ച് വിയറ്റ്നാം സേന മംഗോളുകളുടെ കപ്പലുകളെ ഈ കുന്തങ്ങളിലേയ്ക്ക് നയിച്ചു. ധാരാളം മംഗോൾ കപ്പലുകൾ മുങ്ങിപ്പോയി. 400 കപ്പലുകൾ വിയറ്റ്നാം സേന കത്തിച്ചുകളഞ്ഞു. മംഗോൾ നാവികസേനയുടെ മേധാവി ഒമാറിനെ പിടികൂടി വധിച്ചു. 

ടോഘാൻ രാജകുമാരന്റെ കുതിരപ്പട ചൈനയിലേയ്ക്ക് പിൻവാങ്ങി. ഇതിനിടെ പല സ്ഥലങ്ങളിൽ വച്ച് അവർ ആക്രമിക്കപ്പെട്ടു.

ട്രാൻ സൈന്യം പൂർണ്ണമായി ഇദ്ദേഹത്തിന്റെ നിയന്ത്രണത്തിലായിരുന്നുവെങ്കിലും ഒരിക്കലും ഭരണകൂടത്തിനെതിരായി ഇദ്ദേഹം നീങ്ങിയിരുന്നില്ല. 

ഡായി വെറ്റിന്റെ പരമോന്നത കമാൻഡർ എന്ന സ്ഥാനം ചക്രവർത്തി ഇദ്ദേഹത്തിന് നൽകുകയുണ്ടായി. സ്ഥാനങ്ങൾ ആർക്ക് വേണമെങ്കിലും നൽകാൻ ചക്രവർത്തി ഇദ്ദേഹത്തിന് അനുവാദവും നൽകി. ഇദ്ദേഹം പക്ഷേ ഈ അധികാരം ഒരിക്കലും ഉപയോഗിച്ചില്ല. യുവാൻ രാജവംശം ആക്രമിച്ചപ്പോൾ ഇദ്ദേഹം തന്റെ സൈന്യത്തെ സഹായിക്കാൻ പണക്കാരോട് അഭ്യർത്ഥിച്ചു. പക്ഷേ ഇതിന് പകരമായി ചെറിയ സ്ഥാനങ്ങളേ അവർക്ക് നൽകിയുള്ളൂ. 

ഇദ്ദേഹം ഒരു മികച്ച കവിയായിരുന്നു. മംഗോൾ ആക്രമണങ്ങളില്ലായിരുന്നുവെങ്കിൽ ഇദ്ദേഹം ഒരുപക്ഷേ പ്രസിദ്ധനായ ഒരു കവി ആകുമായിരുന്നു. ഇദ്ദേഹത്തിന്റെ ജീവിതത്തിന്റെ അറുപത് വർഷം മംഗോളുകളെ തടയാനാണ് ചിലവഴിച്ചത്.

1300 എഡിയിൽ അസുഖം ബാധിച്ചാണ് ഇദ്ദേഹം മരിച്ചത്. 73 വയസ്സായിരുന്നു. മൃതദേഹം ദഹിപ്പിക്കുകയും ചാരം ഇദ്ദേഹത്തിന് ഇഷ്ടപ്പെട്ട ഒരു ഓക്ക് മരത്തിന്റെ കീഴിൽ വിതറുകയും ചെയ്തു. ഇദ്ദേഹം തന്നെയാണ് ഈ മരം നട്ടിരുന്നത്. മരണശേഷം ഇദ്ദേഹത്തിന്റെ ബഹുമാനാർത്ഥം ചക്രവർത്തി "ഹങ് ഡാവോ ഡായി വുവോങ്" (ഗ്രേറ്റ് ലോഡ് ഹങ് ഡാവോ) എന്ന പദവി നൽകി.

ട്രാൻ ഹങ് ഡാവോ തന്റെ വിജയങ്ങൾ നേടിയത് പരാജമയറിയാതെ നിന്ന മംഗോൾ സേനയോടാണ്. മികച്ച ആയുധങ്ങളോ സംവിധാനങ്ങളോ ഇല്ലാതെ യുദ്ധത്തിനിറങ്ങിയ കർഷകരെക്കൊണ്ടാണ് ഈ വിജയങ്ങൾ അദ്ദേഹം നേടിയത് എന്നത് അത്ഭുതകരമാണ്. യുദ്ധതന്ത്രത്തിലെ മികവാണ് യുദ്ധങ്ങളിലെ വിജയത്തിന് കാരണം. 

1285-ൽ മംഗോൾ ആക്രമണത്തിന് മുൻപായി ഇദ്ദേഹം ഓഫീസർമാരോട് നടത്തിയ പ്രഖ്യാപനം പ്രസിദ്ധമാണ്. 

വിയറ്റ്നാം ജനത ഇദ്ദേഹത്തെ ഒരു ദേശീയ ഹീറോ ആയാണ് കണക്കാക്കുന്നത്. ഇദ്ദേഹത്തെ ആരാധിക്കുന്ന പല ദേവാലയങ്ങളുണ്ട്. വിയറ്റ്നാമിലെ മിക്ക നഗരങ്ങളിലും ഒരു റോഡ് ഇദ്ദേഹത്തിന്റെ പേരിലാണ് അറിയപ്പെടുന്നത്.


Hung Dao Resources 2015



</doc>
<doc id="356842" url="https://ml.wikipedia.org/wiki?curid=356842" title="ടിബറ്റിലെ നീലക്കരടി">
ടിബറ്റിലെ നീലക്കരടി

ടിബറ്റൻ നീലക്കരടി (ശാസ്ത്ര നാമം : "Ursus arctos pruinosus") കിഴക്കൻ ടിബറ്റൻ പീഠഭൂമിയിൽ കാണപ്പെടുന്നതും തവിട്ടു നിറമുള്ള കരടികളുടെ ("Ursus arctos") ഒരു ഉപവർഗ്ഗവുമാണ്.

ഈ കരടി വർഗ്ഗങ്ങളെ ഹിമാലയൻ നീലക്കരടി, ഹിമാലയൻ ഹിമക്കരടി, ടിബറ്റൻ തവിട്ടു കരടി, കുതിരക്കരടി എന്നൊക്കെയുള്ള പേരിലും അറയപ്പെടാറുണ്ട്. ടിബറ്റൻ ഭാക്ഷയിൽ ഇതിന് ഡോം ഗ്യാമുക് എന്നാണ് വിളിക്കുന്നത്..

ലോകത്തിലെ അപൂർവ്വങ്ങളിൽ അപൂർവ്വമായ കരടികളുടെ ഉപവിഭാഗത്തിൽപ്പെട്ടതാണ് ഇവ. നീലക്കരടികളെ അപൂർവ്വമായി മാത്രമേ പുറത്തു കാണപ്പെടാറുളളൂ. പടിഞ്ഞാറൻ രാജ്യങ്ങൾ ഇവയെ അറിയുന്നത് ഏതാനും എല്ലുകളുടെയും രോമ സാമ്പിളുകളിൽ നിന്നുമാണ്. നീലക്കരടികളെ ആദ്യമായി ഇനം തിരിച്ചത് 1854 കാലഘട്ടത്തിലാണ്.

ടിബറ്റൻ നീലക്കരടികൾ, ഹിമാലയൻ കറുത്ത കരടിയിൽ നിന്നു വ്യത്യസ്തമായ വർഗ്ഗമാണ്. ഇവ മഞ്ഞുമൂടിയ പ്രദേശങ്ങളിൽ കഴിയാൻ താൽപര്യപ്പെടുന്നു. മുതിർന്ന കരടികൾക്ക് ഇളം തവിട്ടു നിറത്തിലുള്ള ഒരു അടയാളം കഴുത്തിലും നെഞ്ചിലും കാണാം. മുഖം ചുവപ്പുകലർന്ന മഞ്ഞയാണ്. സമീപകാലത്ത് ഇവയെ കണ്ടെത്തിയായി രേഖകളില്ല. ഇവ 6 മുതൽ 7 അടി (2 മീറ്റർ) ഉയരം വയ്ക്കുന്നു. കരടിക്കുട്ടികൾ ഒരു വർഷം വരെ അമ്മക്കരയിയുടെ സംരക്ഷണത്തിലാണ്. മൂന്നു മുതൽ നാലു വർഷങ്ങൾക്കൊണ്ട് അവ പ്രായപൂർത്തിയാകുന്നു.

ടിബറ്റിലെ ഉയർന്ന പർവ്വതനിരകളിലേയ്ക്കുള്ള യാത്രാമദ്ധ്യ അപൂർവ്വായമാിയ ഇവയെ കണ്ടെത്താൻ സാധിച്ചെക്കാവുന്നതാണ്.ഹിമാലത്തിൻറെ പടിഞ്ഞാറൻ ഭാഗങ്ങളിലാണ് പ്രധാനമായി ഇവയുടെ വാസസ്ഥാനം. കിഴക്കൻ ടിബറ്റൻ മലനിരകൾ, പടിഞ്ഞാറൻ ചൈന, നേപ്പാൾ, ഭൂട്ടാൻ എന്നിവിടങ്ങളിലും ഇവയുടെ സാന്നിദ്ധ്യമുള്ളതായി രേഖപ്പെടുത്തിയിട്ടുണ്ട്. ഭക്ഷണ സാധനങ്ങളുടെ ദൌർലഭ്യവും ഇണയെ തെരഞ്ഞുള്ള ഇവയുടെ യാത്രയിലുമൊക്കെ ഇവയെ പുറത്തു കണ്ടോക്കാം. എന്നിരുന്നാലും ഇവയുടെ വാസ സ്ഥലത്തെക്കുറിച്ചും എണ്ണത്തെെക്കുറിച്ചും വളരെക്കുറഞ്ഞ അറവുകളേയുള്ളു. പഴയകാല പർവ്വതാരോഹകർ ഇവയെ സാങ്കൽപ്പിക ജീവിയായ "യെതി" എന്ന ജീവിയായി കണക്കു കൂട്ടുന്നു. മഞ്ഞുമൂടിയ പർവ്വതശിഖരങ്ങളിലും മറ്റും യെതി എന്ന മൃഗത്തെക്കുറിച്ച് പലപ്പോഴും റിപ്പോർട്ട് ചെയ്യപ്പെട്ടിട്ടുണ്ട്. 1960 ൽ എഡ്‍മണ്ട് ഹിലാരിയുടെ നേതൃത്വത്തിൽ യെതിയുടെ നിലനിൽപ്പിനെക്കുറച്ച് പഠനത്തിനിറങ്ങിയ ഒരു സംഘം കരടിയുടേതിനു സാമാനമായ ഒരു മൃഗത്തിൻറെ രോമം ഉൾപ്പെടെയുള്ള രണ്ട് അവശിഷ്ടങ്ങൾ കണ്ടെത്തിയിരുന്നു. പ്രദേശവാസികൾ ഈ സാമ്പിളുകൾ നിരീക്ഷിച്ചതിനു ശേഷം അഭിപ്രയപ്പെട്ടത്, അത് "യതി" എന്ന മൃഗത്തിൻറെ രോമങ്ങളാണെന്നാണ്. പിന്നീട് ശാസ്ത്രീയ പഠനങ്ങളിലൂടെ ഈ അവശിഷ്ടങ്ങൾ ടിബറ്റൻ നീലക്കരടികളുടേതാണെന്ന് കണ്ടുപിടിക്കപ്പെട്ടു. 

ടിബറ്റൻ നീലക്കരടികൾ പ്രവർത്തന നിരതമായിരിക്കുന്നത് സൂര്യോദയ സമയത്തും അസ്തമയത്തിൻറെ സമയത്തുമാണ്. കയ്യിൽക്കിട്ടുന്ന എന്തും ഇവർ ആഹാരമാക്കുന്നു. പഴങ്ങൾ, കായ്കൾ, തേൻ, കീടങ്ങൾ, മരത്തിൻറെ വേരുകൾ എന്നിയവായി പൊതുവായുള്ള ആഹാരങ്ങള്. സ്വാഭാവികമായുള്ള ഭക്ഷണം ലഭിക്കാതെ വരുന്ന സമയത്ത് അവ ആടുകൾ കന്നുകാലികള് എന്നിവയെ ആക്രമിച്ചു ഭക്ഷിക്കുന്നു. ശക്തമായ മഞ്ഞുകാലത്ത് ഇവ നിഷ്ക്രിയമായിരിക്കുന്നു (hibernate). ഈ സമയത്താണ് പെൺകരടി കുഞ്ഞുങ്ങൾക്കു ജന്മം നൽകുന്നത്. 

ടിബറ്റൻ നീലക്കരടികളുയെ യഥാർത്ഥ പരിപാലന സ്ഥിതിവിവരങ്ങൾ ലഭ്യമല്ല എന്നതാണ് വസ്തുത. അമേരിക്കയിൽ (യു.എസ്.) ഇവയുടെ സാമ്പിളുകളോ ഇവ അടങ്ങിയ പദാർത്ഥങ്ങളോ കച്ചവടം ചെയ്യുന്നതോ സൂക്ഷിക്കുന്നതോ നിയമം മൂലം () നിരോധിച്ചിരിക്കുന്നു. CITES ൻറെ ( ) പട്ടികയിലെ അനുബന്ധം 1 ൽ ഇവയെ സംരക്ഷിത ഇനമായി രേഖപ്പെടുത്തിയിട്ടുണ്ട്. ചൈനയിലെ ചില പരമ്പരാഗത മരുന്നുകളിലെ ചേരുവ നീലക്കരടികളുടെ ഭാഗങ്ങളാണ്.

ഈ മേഖലയിലെ ആളുകൾ ഇവയെ അത്യധികം ഭയപ്പെടുന്നു. ചൈനീസ് അധികാരികളുടെ കണക്കുകളിൽ ഓരോ വർഷങ്ങളിലും ഏകദേശം 1,500 ആളുകൾ ഈ കരടികളുടെ ആക്രമണത്തിൻറെ ഫലമായി കൊല്ലപ്പെടുന്നുണ്ടെന്നാണ്. ഈ സംഖ്യ സത്യവുമായി ബന്ധമുണ്ടോയെന്ന കാര്യത്തിൽ സംശയമാണ്. പക്ഷ തദ്ദേശവാസികളുടെ അഭിപ്രായത്തിൽ ഇതു വിശ്വാസയോഗ്യമാണെന്നുള്ളതാണ് വസ്തുത. പുതിയ കൃഷിയിടങ്ങളുടെ വ്യാപനത്തിനായി വൻതോതിൽ കരടികളുടെയും മറ്റും ആവാസ വ്യവസ്ഥ മനുഷ്യർ കയ്യേറുന്നതിനാൽ ഇവ ഗ്രാമപ്രദേശങ്ങളിലേയ്ക്കു അതിക്രമിച്ചു കടക്കുകയും മനുഷ്യരേയും മൃഗങ്ങളേയും അപായപ്പെടുത്താറുമുണ്ട്. പലപ്പോഴും തോക്കു കൈവശമുള്ള പ്രദേശവാസികൾ ഇവയെ വെടിവച്ചു കൊല്ലാറുമുണ്ട്.


</doc>
<doc id="356848" url="https://ml.wikipedia.org/wiki?curid=356848" title="കടാസ്‌രാജ് ക്ഷേത്രം">
കടാസ്‌രാജ് ക്ഷേത്രം

പാകിസ്താനിലെ പഞ്ചാബിലെ ചക്‌വാൾ ജില്ലയിൽ ചോവ സൈഡൻഷായിലെ കടാസ് ഗ്രാമത്തിൽ സ്ഥിതി ചെയ്യുന്ന ഒരു ഹിന്ദു ക്ഷേത്രസമുച്ചയമാണ് കടാസ്‌രാജ് ക്ഷേത്രം (പഞ്ചാബി, ) എന്നറിയപ്പെടുന്നത്. ശിവക്ഷേത്രമായ ഇത് മഹാഭാരത കാലത്ത് നിലവിലുണ്ടായിരുന്നു എന്നാണ് വിശ്വാസം. പാണ്ഡവർ വനവാസത്തിലെ വലിയൊരു പങ്ക് ഇവിടെയാണ് ചിലവഴിച്ചതെന്നും പിന്നീട് കൃഷ്ണനാണ് ക്ഷേത്രത്തിന്റെ തറക്കല്ലിട്ടത് എന്നുമാണ് ഐതിഹ്യം. ഒരു ലോക പൈതൃക സ്ഥാനമായി ഈ ക്ഷേത്രസമുച്ചയം നിർദ്ദേശിക്കാൻ പാകിസ്താൻ ഭരണകൂടം ആലോചിക്കുന്നുണ്ട്. 2007-ൽ ക്ഷേത്രം പുനരുദ്ധാരണം നടത്താനും ആലോചനയുണ്ടായിരുന്നു. 2012-ൽ ഭൂഗർഭജലശോഷണം മൂലം ക്ഷേത്രക്കുളം വറ്റുന്ന അവസ്ഥയുണ്ടായിരുന്നു.
ശിലായുഗകാലത്തെ മഴുവും ടെറാക്കോട്ട വളകളും പാത്രാവശിഷ്ടങ്ങളും ഇവിടെ നിന്ന് കണ്ടെത്തിയിട്ടുണ്ട്. മദ്ധ്യത്തിലുള്ള വലിയ ക്ഷേത്രത്തിന് ചുറ്റുമായി നിർമിച്ചിട്ടുള്ള ചെറിയ ക്ഷേത്രങ്ങൾ ഏകദേശം 900 വർഷങ്ങൾക്ക് മുൻപുള്ളതാണെന്ന് കരുതപ്പെടുന്നു. ഇതിൽ ആദ്യത്തെ ക്ഷേത്രം എ.ഡി. ആറാം നൂറ്റാണ്ടിലേതാണ്.

1947-ൽ ഹിന്ദുക്കൾ കിഴക്കൻ പഞ്ചാബിലേയ്ക്ക് പലായനം ചെയ്തപ്പോൾ ഈ ക്ഷേത്രം ഉപേക്ഷിക്കപ്പെട്ടു. ഇപ്പോഴും ഇത് ഒരു തീർത്ഥാടനകേന്ദ്രമാണ്.

മഹാഭാരത കാലത്തോളം ഇതിന് പഴക്കമുണ്ടെന്നാണ് വിശ്വാസം. പല ഐതിഹ്യങ്ങളും ഈ ക്ഷേത്രവുമായി ബന്ധപ്പെട്ട് നിലവിലുണ്ട്. സംസ്കൃതത്തിലെ ഇതിഹാസ കഥയായ മഹാഭാരതത്തിലെ വീരന്മാരായ പാണ്ഡവർ ഇവിടെ താമസിച്ചിരുന്നു എന്നാണ് ഒരു വിശ്വാസം. പതിമൂന്ന് വർഷത്തെ വനവാസക്കാലത്ത് നാലുവർഷം പാണ്ഡവർ ഇവിടെയാണ് കഴിഞ്ഞതെന്ന് ഐതിഹ്യം അവകാശപ്പെടുന്നു. ക്ഷേത്ര സമുച്ചയത്തിന്റെ മദ്ധ്യത്തിലുള്ള കുളത്തിലെ വെള്ളം ശിവന്റെ കണ്ണുനീർ കൊണ്ട് നിറഞ്ഞതാണെന്ന് വിശ്വസിക്കുന്നവരുണ്ട്. ഈ തീർത്ഥത്തിലെ വെള്ളത്തിന് മാന്ത്രിക ശക്തിയുണ്ടെന്നാണ് വിശ്വാസം. പാണ്ഡവരിലെ മൂത്ത സഹോദരനായ യുഥിഷ്ടിരൻ യക്ഷനെ തന്റെ ബുദ്ധിയുപയോഗിച്ച് പരാജയപ്പെടുത്തിയത് ഇവിടെവച്ചാണെന്ന് ഒരു ഐതിഹ്യ കഥയുണ്ട്. 

ശിവന്റെ പത്നിയായ സതിയുടെ മരണം സംബന്ധിച്ചുള്ളതാണ് മറ്റൊരു ഐതിഹ്യം. സതി മരിച്ചപ്പോൾ ശിവൻ ദുഃഖത്താൽ ഒഴുക്കിയ കണ്ണുനീരാണ് ഈ തീർത്ഥത്തിൽ എന്നാണ് വിശ്വാസം. ശിവന്റെ കണ്ണുനീരാൽ ഉണ്ടായ രണ്ട് കുളങ്ങളിൽ മറ്റൊന്ന് ഇന്ത്യയിലെ അജ്‌മേറിലെ പുഷ്കാരയാണ്. കേതാക്ഷ (പെയ്യുന്ന കണ്ണുകൾ) എന്ന പാകിസ്താനിലെ കുളമാണ് ലോപിച്ച് "കടാസ്" എന്ന സ്ഥലപ്പേരുണ്ടായത്. മറ്റൊരു കഥയനുസരിച്ച് കടാസ്‌രാജും നൈനിതാളുമാണ് ഈ രണ്ട് കുളങ്ങൾ.

മറ്റൊരു കഥയിൽ ശിവന്റെ കുതിരയായ കടാസ് ആണ് മരിക്കുന്നത് (സതിയല്ല). ആദ്യ ശിവലിംഗം കടാസിലായിരുന്നു എന്നും ഒരു കഥയുണ്ട്. ചില രേഖകളനുസരിച്ച് കടാസ് രാമൻ ജനിച്ച ഭൂമിയാണ് എന്നും അവകാസപ്പെടുന്നുണ്ട്. ഈ പ്രദേശത്തെ ഹിന്ദുക്കൾ ഇത് രാമൻ ജനിച്ച ഭൂമിയാണെന്ന് വിശ്വസിച്ചിരുന്നില്ല.

ചക്‌വാൾ ജില്ലയിൽ നിന്ന് 40 കിലോമീറ്റർ ദൂരത്താണ് ക്ഷേത്രങ്ങൾ. ഇസ്ലാമാബാദ്- ലാഹോർ റോഡായ എം2 മോട്ടോർവേയിൽ നിന്ന് കല്ലാർ കഹാറിൽ വച്ച് തിരിഞ്ഞ് ചോവ സൈദൻ ഷായിലേയ്ക്ക് 24 കിലോമീറ്റർ യാത്രചെയ്താൽ ക്ഷേത്ര സമുച്ചയത്തിലെത്താം. 

ഇവിടെ "സത്ഗൃഹ" എന്ന് പേരുള്ള ഏഴ് പുരാതന ക്ഷേത്രങ്ങളുണ്ട്. ഒരു ബുദ്ധമത സ്തൂപത്തിന്റെ അവശിഷ്ടങ്ങളും ഏതാനം പുരാതന ക്ഷേത്രങ്ങളുടെ അവശിഷ്ടങ്ങളും ചില ഹവേലികളും അടുത്ത കാലത്തായി നിർമിച്ച ചില ക്ഷേത്രങ്ങളുമാണ് ഇവിടെയുള്ളത്. ഹിന്ദുക്കൾ പുണ്യതീർത്ഥമായി കരുതുന്ന ഒരു കുളത്തിന് ചുറ്റുമാണ് ഇവ സ്ഥിതി ചെയ്യുന്നത്. ചതുരാകൃതിയിലാണ് ക്ഷേത്രങ്ങൾ നിർമിച്ചിട്ടുള്ളത്. 

പതിറ്റാണ്ടുകളായി ഈ ക്ഷേത്രസമുച്ചയം നാശോന്മുഖമായിരുന്നു. കുളത്തിൽ ചപ്പുചവറുകൾ നിറഞ്ഞുകിടക്കുകയായിരുന്നു. ക്ഷേത്രത്തിനുള്ളിലെ ചുവർ ചിത്രങ്ങൾ കാലക്രമേണ നശിച്ചുപോയി. ഇവ സംരക്ഷിക്കാനുള്ള ശ്രമങ്ങളൊന്നും നടന്നിരുന്നില്ല. 

2006-07-ൽ പാകിസ്താൻ ഹിന്ദു ദൈവങ്ങളുടെ പ്രതിമകൾ ക്ഷേത്രത്തിൽ സ്ഥാപിക്കുവാനും ക്ഷേത്രം പൂർവ്വസ്ഥിതിയിലാക്കി സന്ദർശകരെ ആകർഷിക്കാനും തീരുമാനിച്ചു. 5.106 കോടി രൂപയായിരുന്നു ഇതിനനുവദിച്ച ബഡ്ജറ്റ്. ലാൽ കൃഷ്ണ അദ്വാനി 2005-ൽ ഈ ക്ഷേത്രം സന്ദർശിച്ചിട്ടുണ്ട്. ഇന്ത്യയിലെയും പാകിസ്താനിലെയും വിവിധ സ്ഥലങ്ങളിൽ നിന്ന് ഇവിടേയ്ക്ക് പ്രതിമകൾ കൊണ്ടുവരാൻ പാകിസ്താൻ ഗവണ്മെന്റ് തീരുമാനമെടുക്കുകയുണ്ടായി. മൂന്നംഗ ആർക്കിയോളജി സംഘം ഇന്ത്യ, നേപ്പാൾ, ശ്രീ ലങ്ക എന്നിവിടങ്ങൾ സന്ദർശിച്ച് വിഗ്രഹങ്ങൾ ശേഖരിച്ചു.



</doc>
<doc id="356851" url="https://ml.wikipedia.org/wiki?curid=356851" title="ബമർ ജനങ്ങൾ">
ബമർ ജനങ്ങൾ

മ്യാൻമാറിലെ ഒരു പ്രമുഖ ഗോത്ര വംശമാണ് ബമർ ജനങ്ങൾ. Bamar (Burmese: ဗမာလူမျိုး; MLCTS: ba. ma lu myui:; IPA: [bəmà lùmjó])
മ്യാൻമാറിലെ ഇരാവതി നദീ തടപ്രദേശത്താണ് ഇവർ പ്രധാനമായും വസിക്കുന്നത്. മ്യാൻമാറിന്റെ ഔദ്യോഗിക ഭാഷയായ ബർമ്മീസ് ഭാഷയാണ് ഇവർ സംസാരിക്കുന്നത്. ബമർ ജനതയുടെ ആചാരങ്ങളും വ്യക്തിത്വവും ബർമ്മീസ് അതിർത്തിയിലെ സംസ്‌കാരവുമായി വളരെ അടുത്ത് ഇഴചേർന്നിരിക്കുന്നു.
ബമർ ജനങ്ങളെ പലപ്പോഴും കൃത്യതയില്ലാതെ ബർമ്മീസ് എന്ന് വിളിക്കുന്നുണ്ട്. വംശപരമായി പരിഗണിക്കാതെ ഈ പദം പലപ്പോഴും മ്യാനമാർ ജനതയെ മൊത്തത്തിൽ അഭിസംബോധന ചെയ്യാൻ സമകാലിനത്തിൽ ഉപയോഗിച്ച് വരുന്നുണ്ട്.
പൂർവ്വേഷ്യൻ വംശജരാണ് ബമർ ജനത. സിനോ-ടിബറ്റൻ ഭാഷ സംസാരിക്കുന്നവരാണ് ബമർ. 1200-1500 വർഷങ്ങൾക്ക മുൻപ് ചൈന-ഇന്ത്യ അതിർത്തി പ്രദേശത്ത് നിന്ന് അപ്പർബർമ്മയിസെ ഇരാവതി നദീ തടപ്രദേശത്തേക്ക് കുടിയേറിയ ജനതയാണ് ബമർ. 
കഴിഞ്ഞ സഹസ്രാബ്ദം വരെ, ബമർ ജനത വ്യാപകമായി ഓസ്‌ട്രോ ഏഷ്യാറ്റിക് ഭാഷയായ മോൻ ഭാഷയും സിനോ ടിബറ്റൻ ഭാഷ സംസാരിക്കുന്ന പിയു സിറ്റി സംസ്ഥാനത്തെക്കും ആഗിരണം ചെയ്തു..
മ്യാൻമാറിന്റെ ഔദ്യോഗിക ഭാഷയായ ബർമ്മീസ് ഭാഷയാണ് ഭൂരിപക്ഷം ബമർ ജനതയും സംസാരിക്കുന്നത്. മറ്റു ന്യൂനപക്ഷ ഗോത്ര വംശങ്ങളും ഈ ഭാഷ തന്നെയാണ് സംസാരിക്കുന്നത്.
ബർമ്മീസ് ഭാഷ ഛാന്ദസമായ, സമകാലികതയുള്ള, സ്വരപ്രമാണമുള്ള ഒരു ഭാഷയാണ്. സംഭാഷണ ശബ്ദങ്ങളുടെ അനുക്രമമുള്ള അക്ഷരങ്ങളുള്ള വ്യാകരണ ബന്ധങ്ങളുള്ള ഒരു ഭാഷയാണ് ബർമ്മീസ്. വിഷയം - വസ്തു - ക്രിയ എന്നതാണ് ഭാഷയിലെ പദങ്ങളു ക്രമം.
സിനോ റ്റിബറ്റൻ ഭാഷാ കുടുംബത്തിലെ ലോലോ ബർമ്മീസ് ഗ്രൂപ്പിൽ ഉൾപ്പെട്ടതാണ് ബർമ്മീസ് ഭാഷ. ബർമ്മീസ് അക്ഷരമാല ആത്യന്തികമായി ഒരു ബ്രാഹ്മി അക്ഷരമാല കുടുംബത്തിൽ നിന്നുള്ളതോ, അല്ലെങ്കിൽ കടമ്പ ലിപിയോ പല്ലവ ലിപിയിൽ നിന്ന് ഉരുത്തിരിഞ്ഞവയാണ്.
1800കളിൽ ഇംഗ്ലീഷ് ഭാഷ ഒരു വാണിജ്യ ഭാഷ എന്ന നിലയിൽ ബമർ ജനങ്ങൾക്കിടയിൽ സ്വാധീനം നേടിയിരുന്നു, ബ്രിട്ടീഷുകാർക്ക് വ്യാപാരം നടത്താൻ വേണ്ടിയായിരുന്നു, പിന്നീട് ബമർ ജനത ബ്രിട്ടീഷ് കൊളോണിയൽ ഭരണത്തിൻ കീഴിലായി തുടർന്നു.
ബമർ ജനത ഏറ്റവും കൂടുതൽ വസിക്കുന്നത് മ്യാൻമാറിലാണ്. ഏറ്റവും വലിയ വംശീയ വിഭാഗണാണ് ഇത്. ധാരാളം ബമർ ജനങ്ങൾ യൂറോപ്പിൽ സ്ഥിരതാമസമാക്കിയിട്ടുണ്ട്. പ്രത്യേകിച്ച് ബ്രിട്ടനിലാണ് ഇവർ കൂടുതൽ ഉള്ളത്. രണ്ടാം ലോക മാഹാ യുദ്ധകാലം മുതൽക്ക് ബർമ്മീസ് കുടിയേറ്റം ആരംഭിച്ചിട്ടുണ്ട്. പ്രധാനമായും സൈനിക ഭരണകൂടത്തിന്റെ കാലത്തും സമീപ കാലത്തും ഈ പ്രതിഭാസം തുടർന്നുകൊണ്ടിരിക്കുകയാണ്. മ്യാൻമറിന്റെ വംശീയ വൈവിധ്യം പ്രതിഫലിക്കും.
1948ൽ ബർമ്മ സ്വതന്ത്രമായതിനെ തുടർന്ന് ആംഗ്ലോ ബർമ്മീസ് ആദ്യമായി, യുനൈറ്റ്ഡ് കിംഗ്ഡം, ഓസ്‌ട്രേലിയ, ന്യൂസ്‌ലാന്റ്, നോർത്ത് അമേരിക്ക എന്നിവിടങ്ങളിലേക്ക് കുടിയേറ്റം ആരംഭിച്ചു. തുടർന്ന് ബമർ ജനങ്ങൾ സ്വന്തമായി മലേഷ്യ, സിംഗപ്പൂർ, ഹോങ്കോംഗ്, തായ്‌വാൻ, ഓസ്‌ട്രേലിയ, കൊറിയ, ജപ്പാൻ എന്നിവിടങ്ങളിലേക്ക് കുടിയേറ്റം നടത്തി.

ബമർ സംസ്‌ക്കാരം അയൽ രാജ്യങ്ങളിലുടെ സംസ്‌കാരങ്ങളുമായി ഏറെ സ്വാധീനം ചെലുത്തുന്നുണ്ട്. ഇത് അവരുടെ ഭാഷ, ഭക്ഷണ രീതികൾ, സംഗീതം, നൃത്തം, നാടക വേദികൾ, കല, സാഹിത്യം എന്നിവയിൽ വ്യക്തമാകുന്നുണ്ട്.
ചരിത്രപരമായി പ്രാദേശിക തലത്തിൽ തേർവാദ ബുദ്ധിസത്തിന്റെ ഏറെ സ്വാധീനമുണ്ട്.

ബമർ ജനതയുടെ പരമ്പരാഗത വസ്ത്രം സരോങ്ക്‌സ് എന്ന പേരിൽ അറിയപ്പെടുന്ന ബർമ്മീസ് ലുങ്കിയാണ്. ബമർ വനിതകൾ ഉപയോഗിക്കുന്ന സരോങ്ക് അറിയപ്പെടുന്നത് ഹ്തമയ്ൻ എന്നാണ്. അരയിൽ ചുറ്റിയെടുക്കുന്ന ഒരു നീളൻ തുണിയാണിത്.


</doc>
<doc id="356854" url="https://ml.wikipedia.org/wiki?curid=356854" title="ദിയാല നദി">
ദിയാല നദി

ദിയാല (കുർദിഷ്: and പേർഷ്യൻ: സിർവാൻ, سيروان, അറബിക്: نهر ديالى‎‎, പേർഷ്യൻ: سیروان ), കിഴക്കൻ ഇറാക്കിലൂടെ ഒഴകുന്ന ടൈഗ്രീസ് നദിയുടെ ഒരു പോഷക നദിയാണ്. ഇത് ഇറാനിൽ നിന്ന് ഉത്ഭവിക്കുന്നത് സിർവാൻ എന്ന പേരിൽ ഇറാക്കിൻറ കിഴക്കൻ മേഖലയിലൂടെ ഒഴുകുന്നു. 445 കിലോമീറ്റർ (277 മൈൽ) ദൂരത്തിലാണ് ഈ നദി ഒഴകുന്നത്.

ഇറാനിലെ ഹംദാനു സമീപമുള്ള, സാഗ്രോസ് മലകളിൽ നിന്നാണ് നദി രൂപം കൊള്ളുന്നത്. മലനിരകളിലൂടെ താഴേയ്ക്ക് ഒഴുകി ഏകദേശം മുപ്പത്തി രണ്ടു കിലോമീറ്റർ ദൂരത്തിൽ ഇറാൻ - ഇറാക്ക് അതിർത്തിയിലെത്തിച്ചേരുന്നു. ബാഗ്ദാദിലെത്തുന്നതിനു മുമ്പ് ഇത് ടൈഗ്രീസ് നദിയിൽ ലയിച്ചു ചേരുന്നു. ദിയാലാ നദിയുടെ മുകൾ ഭാഗത്ത് മലയിടുക്കളുടെ സാന്നിദ്ധ്യത്താൽ ജലഗതാഗതം ദുഷ്കകരമാണ്. നദിയുടെ താഴ്വര ഇറാനും ഇറാക്കിനുമിടയ്ക്കുള്ള വ്യാപാര പാതയാണ്.

ഈ പേരിൻറെ ഉത്ഭവം കുർദിഷ്, പേര‍്‍ഷ്യൻ ഭാക്ഷകളിൽ നിന്നുള്ള സിർവാൻ ആണ്. സിർവാൻ എന്നാൽ ഈ ഭാക്ഷകളിൽ "അലറുന്ന കടൽ", "അട്ടഹാസം മുഴക്കുന്ന നദി" എന്നൊക്കെയാണ്. ഈ പേരിൽ ഇറാനിൽ ഒരു പുരാതന നഗരവും നില നിന്നിരുന്നു.' പുരാതന ഇസ്ലാമിക് കാലഘട്ടത്തിലും സാസാനിദ് സാമ്രാജ്യത്തിൻറെ കാലഘട്ടത്തിലും ഈ നദിയുടെ താഴേയ്ക്കുള്ള ഭാഗം നഹ്‍രവാൻ കനാലിൻറെ ഭാഗമായിരുന്നു. ഇറാക്കിലെ ദിയാലാ പ്രവിശ്യാ ഭരണകൂടമാണ് നദിയ്ക്ക് "ദിയാലാ" എന്ന പേരു നൽകിയത്.

ഹെറോഡോട്ടസിൻറെ' "ഹിസ്റ്ററീസ്"  എന്ന് പുസ്തകത്തിൽ ഈ നദി "ജിൻഡെസ്" എന്ന പേരിൽ പറഞ്ഞിരിക്കുന്നു. ഈ നദിയിൽ പരിശുദ്ധമായി കരുതിയിരുന്ന ഒരു കുതിര മൃതിയടഞ്ഞതിൻറെ ശിക്ഷയായി മഹാനായ സൈറസ് രാജാവ് ഈ നദിയെ 360 ചാനലുകളായി കീറി നശിപ്പിച്ചു. ഈ ചാനലുകള് കാലക്രമേണ മണൽ മൂടിപ്പോകുകയും നദി അതിൻറെ പൂർവ്വസ്ഥിതി വീണ്ടെടുക്കുകയും ചെയ്തു.. 

ബി.സി. 693 ൽ ഈ നദീതീരത്താണ് അസീറിയൻ സാമ്രാജ്യവും തെക്കൻ ഇറാനിലെ എലാമിറ്റ്സുകളും തമ്മിൽ ദിയാലാ നദിയിലെ യുദ്ധം നടന്നത്.

ഈ മേഖല , പുരോഗതിയാർജ്ജിച്ചിരുന്നു. ഈ മേഖലെ ഏറ്റവും കൂടുതൽ അഭിവൃദ്ധിപ്പെട്ടത് ലാർസ കാലഘട്ടത്തിലും എഷ്‍നുന്ന കാലഘട്ടങ്ങളിലുമായിരുന്നു. ദിയാലാ നദീതീരത്ത് 1930 കളിൽ ഏതാനും പുരുവസ്തു ഖനനങ്ങൾ നടന്നരുന്നു. ഇവ യൂണിവേഴ്സിറ്റി ഓഫ് ചിക്കാഗോ ഓറിയൻറൽ ഇൻസ്റ്റിറ്റ്യൂട്ട് (1930 - 1937), യൂണിവേഴ്സിറ്റി ഓഫ് പെൻസിൽവാനിയ (1938 - 1939) എന്നിവയുടെ നേതൃത്വത്തിലാണ് ഖനന പ്രവർത്തനങ്ങൾ നടന്നത്. ടെൽ അഗ്രാബ്, ടെൽ അസ്മാർ (പുരാതന എഷ്‍നുന്ന), ഇഷ്‍ചാലി (പുരാതന നെരിബ്‍ടം), ഖഫ്‍ജി (പുരാതന ടുതുബ്) എന്നീ പ്രദേശങ്ങളിൽ ഖനനപ്രവർത്തനങ്ങൾ നടത്തിയിരുന്നു. ടെൽ അസ്‍മാറിലെയും ടെൽ അസ്‍മാർ ഹോർഡിലെയും ഖനനങ്ങൾ മുഖ്യാമായിരുന്നു. ആദ്യ ഡൈനാസ്റ്റിക് കാലഘട്ടത്തിലെ (2900 BC-2350 BC) 12 പ്രതിമകൾ ഇവിടെ നിന്നു കണ്ടെടുത്തിരുന്നു.

ഇറാനിൽ കെർമാൻഷാ പ്രോവിൻസിൽ, ദരിയാൻ പട്ടണത്തനു സമീപം ദരിയാൻ അണക്കെട്ട് നിർമ്മാണം പൂർത്തിയായിക്കൊണ്ടിരിക്കുന്നു. തെക്കൻ ഇറാനിലേയ്ക്ക് കാർഷിക മേഖലയുടെ അഭിവൃദ്ധിക്കായി 48 കിലോമീറ്റർ (30 മൈൽ) ദൂരം വരുന്ന ഒരു തുരങ്കം (നോസൂദ് വാട്ടർ കൺവെയൻസ് ടണൽ) നിർമ്മിച്ച് നദിയുടെ ഭാഗങ്ങൾ തിരിച്ചു വിടുകയും അവിടെ അണക്കെട്ടിനുള്ളിൽ വെള്ളം തടഞ്ഞു നിർത്തി വൈദ്യുതി ഉത്പാദിപ്പിക്കുകയുമാണ് ഈ പദ്ധതി കൊണ്ടുദ്ദേശിക്കുന്നത്. ഇറാക്കിൽ ദയാലാ നദി, ആദ്യം ഒഴുകിയെത്തുന്നത് ദർബാൻഡിഖാൻ അണക്കെട്ടിലാണ്. ഈ അണക്കെട്ടിലെ ജലം വൈദ്യൂതോൽപ്പാദനത്തിനും ജലസേചനത്തിനുമായാണ് ഉപയോഗിക്കുന്നത്. അണക്കെട്ടിനു താഴെ നദി വീണ്ടും ഒഴകി അതേ ആവശ്യങ്ങൾക്കായുള്ള ഹെമ്‍റിൻ അണക്കെട്ടിലെത്തിച്ചേരുന്നു. ബാഗ്ദാദിനു സമീപമുള്ള ദിയാലാ താഴ്വരയിൽ നദിയെ "ദിയാലാ വെയർ" എന്ന അണക്കെട്ടു തടഞ്ഞ നിർത്തുന്നു. ഇത് ഈ മേഖലയിലെ വെള്ളപ്പൊക്കത്തെ നിയന്ത്രിക്കുകയും ബാഗ്ദാദിൻറെ വടക്കുകിഴക്കൻ മേഖലയിൽ ജലസേചനത്തിനും ഉപകരിക്കുന്നു.

ദിയാലാ നദിയിലെ പ്രധാന അണക്കെട്ടുകൾ :


</doc>
<doc id="356860" url="https://ml.wikipedia.org/wiki?curid=356860" title="ടില്ല ജോഗിയാൻ">
ടില്ല ജോഗിയാൻ

പാകിസ്താനിലെ പഞ്ചാബിലെ കിഴക്കൻ സാൾട്ട് റേഞ്ചുകളിൽ സ്ഥിതി ചെയ്യുന്ന ഒരു ക്ഷേത്രസമുച്ചയമാണ് ടില്ല ജോഗിയാൻ (പഞ്ചാബിയിൽi ٹلہ جوگیاں) എന്ന ക്ഷേത്രസമുച്ചയം സ്ഥിതി ചെയ്യുന്നത്. ടില്ല ജോഗിയാൻ ക്ഷേത്രസമുച്ചയം ബിസി ഒന്നാം നൂറ്റാണ്ടിൽ നിർമിച്ചതാണ്. ഇത് ഹിന്ദുക്കളും സിഖുകാരും ഒരു പുണ്യസ്ഥലമായി കണക്കാക്കുന്നുണ്ട്.

ടില്ല ജോഗിയാൻ സ്ഥിതി ചെയ്യുന്നത് സമുദ്ര നിരപ്പിൽ നിന്ന് 975 മീറ്റർ (3200  അടി) ഉയരത്തിലാണ്. ഝലം പട്ടണത്തിൽ നിന്ന് ഏകദേശം 25 കിലോമീറ്റർ പടിഞ്ഞാറാണ് ഈ ക്ഷേത്ര സമുച്ചയം. ഖുഖ എന്ന മാതൃകാ ഗ്രാമത്തിൽ നിന്ന് ഏകദേശം 10 കിലോമീറ്റർ വടക്കായാണ് ഇത് സ്ഥിതി ചെയ്യുന്നത്. വളരെ മനോഹരമായ കാഴ്ചയാണ് ടില്ലയുടെ മുകളിൽ നിന്നുള്ളത്. റോഹ്താസ് കോട്ട ടില്ല ജോഗിയാനിൽ നിന്ന് കിഴക്കായി ദിനയിൽ നിന്ന് 7 കിലോമീറ്റർ ദൂരെയായാണ് സ്ഥിതി ചെയ്യുന്നത്. ഗ്രാന്റ് ട്രങ്ക് റോഡിലെ അതിവേഗം വികസിക്കുന്ന ഒരു പട്ടണമാണിത്.

"ടില്ല ജോഗിയാൻ" കുന്ന് മണ്ടി ബഹാവുദ്ദീൻ, ഗുജറാത്, ഝലം, ചക്‌വാൾ എന്നീ ജില്ലകളിൽ നിന്ന് കാണാവുന്നതാണ്. ഝലം നദിക്കടുത്ത് ഒരു പ്രധാന സ്ഥാനത്താണ് ഈ കുന്ന്. 3200 അടി ഉയരത്തിൽ നിന്ന് വളരെ മനോഹരമായ ദൃശ്യങ്ങൾ കണാവുന്നതാണ്. 

2000 വർഷങ്ങളെങ്കിലുമായി ടില്ല ജോഗിയാൻ ക്ഷേത്ര സമുച്ചയം ഒരു ഹിന്ദു തീർത്ഥാടന കേന്ദ്രമാണ്. "കൻഫാട്ട" യോഗികളിൽ ഒരാളായിരുന്ന ഗുരു ഗോരക്‌ നാഥാണ് ബിസി ഒന്നാം നൂറ്റാണ്ടിൽ ഈ ക്ഷേത്രസമുച്ചയം സ്ഥാപിച്ചത്. പഞ്ചാ‌ബി ഭാഷയിൽ ടില്ല ജോഗിയാൻ എന്ന പ്രയോഗത്തിന്റെ അർത്ഥം "സന്യാസിമാരുടെ കുന്ന്" എന്നാണ്. കാത് കുത്തുമായിരുന്ന "കൻഫാട്ട ജോഗികൾ" ഇവിടെ ഒരു സന്യാസാശ്രമം സ്ഥാപിച്ചിരുന്നു. ഗുരു ഗോരക്നാഥ് ആണ് ഈ സന്യാസസമൂഹം ആരംഭിച്ചത്.

മൂന്ന് കുളങ്ങളും രണ്ട് ചെറിയ തടയണകളും ഉള്ള ഒരു ഹിന്ദു ക്ഷേത്രസമുച്ചയമാണ് ഇവിടെയുള്ളത്. വെള്ളം കൊണ്ടുപോകാനായി പല ചാലുകളുമുണ്ട്. പല മാർഗ്ഗങ്ങളിലൂടെ കുന്നിൻ മുകളിലെത്താം. രോഹ്താസ് കോട്ടയുടെ വശത്തുനിന്നും സൻഘോയിയിൽ നിന്നും (ഝലം നദി) കുന്നിൻ മുകളിലെത്താൻ മാർഗ്ഗങ്ങളുണ്ട്.

ഹീർ രാഞ്ജ എന്ന കഥയിലെ മുറാദ് ബക്ഷ് (രാഞ്ജ) എന്ന നായകൻ ഈ സ്ഥലത്ത് ജോഗികളുടെ സമൂഹത്തിൽ ചേരാൻ ശ്രമിക്കും. സിഖ് മതസ്ഥാപകനായ ഗുരു നാനാക്ക് (1469-1539 സി.ഇ.) ഇവിടെ 40 ദിവസം പ്രാർത്ഥിച്ചിരുന്നു. മുഗൾ ചക്രവർത്തിയായ അക്ബർ (1542 - 1605 സിഇ) ഇവിടം രണ്ടു പ്രാവശ്യം സന്ദർശിക്കുകയും ഒരു കുളം പണിയാനുള്ള നടപടിയെടുക്കുകയും ചെയ്തു. മുഗൾ ചക്രവർത്തിയായ ജഹാംഗീർ (1605 - 1627 സിഇ) ഇവിടം സന്ദർശിച്ചിട്ടുണ്ട്. അഹമദ് ഷാ ദുറാനി സന്യാസാശ്രമം നശിപ്പിക്കുകയും കൊള്ളയടിക്കുകയും ചെയ്തു. 

മഹാരാജ രഞ്ജിത് സിങ്ങ് (1780 - 1839 സിഇ) ഇവിടം സന്ദർശിക്കുകയും ഒരു വലിയ കുളം നിർമ്മിക്കാൻ നടപടിയെടുക്കുകയും ചെയ്തു. ഈ കുളം ഇന്നും നിലനിൽക്കുന്നുണ്ട്. ഗുരു നാനാക് 40 ദിവസം പ്രാർത്ഥിച്ച സ്ഥലത്ത് ഇദ്ദേഹം ഒരു സ്മാരകം പണികഴിപ്പിച്ചിരുന്നു. ഇത് നശിപ്പിക്കപ്പെട്ടിട്ടുണ്ട്. ഇതിന്റെ വടക്കേ ഭിത്തിയിൽ ഒരു ദ്വാരമുണ്ടാക്കുകയും മേൽക്കൂര പൊളിക്കുകയും ചെയ്തിരുന്നു. 2005-ന്റെ അവസാനത്തോടെ ഈ നശികരണപ്രവർത്തനം വിപുലപ്പെടുത്തുകയും തറ കുഴിക്കുകയും ചെയ്തിരുന്നു. 

ബ്രിട്ടീഷ് ഭരണകാലത്ത് ഇവിടെ ഒരു റോഡും ഒരു കുളവും നിർമിച്ചിരുന്നു. ഹിന്ദു ക്ഷേത്രസമുച്ചയവും മഠവും ഇന്ന് നശിച്ച അവസ്ഥയിലാണ്.

"ദ എക്സ്പ്രസ് ട്രിബ്യൂൺ" എന്ന പാകിസ്താനി പത്രം ഈ ക്ഷേത്രസമുച്ചയം ക്രമേണ നശിപ്പിക്കപ്പെട്ടുകൊണ്ടിരിക്കുകാണ് എന്ന് റിപ്പോർട്ട് ചെയ്തിരുന്നു. അക്ബറിന്റെ കുളത്തിന് സമീപമുള്ള സമാധികൾ ബാബറി മസ്ജിത് തകർത്തതിനെത്തുടർന്ന് നശിപ്പിക്കപ്പെട്ടു. 1990 കളുടെ അവസാനത്തിൽ രണ്ട് ക്ഷേത്രങ്ങളുടെ തറ കുഴിച്ച് നശിപ്പിക്കപ്പെട്ടു. പുരാതന നാണയങ്ങൾക്കായാണ് ഇത് ചെയ്തിരുന്നത്. അധികാരികൾ ഇത് സംരക്ഷിക്കാനായി ഒന്നും ചെയ്തിരുന്നില്ല.




</doc>
<doc id="356866" url="https://ml.wikipedia.org/wiki?curid=356866" title="മുൽത്താനിലെ സൂര്യക്ഷേത്രം">
മുൽത്താനിലെ സൂര്യക്ഷേത്രം

പാകിസ്താനിലെ പഞ്ചാബിലെ മുൽത്താനിൽ സ്ഥിതി ചെയ്യുന്ന ഒരു പുരാതന ഹിന്ദു ക്ഷേത്രമാണ് മുൽത്താനിലെ സൂര്യക്ഷേത്രം. ആദിത്യ സൂര്യക്ഷേത്രം എന്നും അറിയപ്പെടുന്ന ഈ ക്ഷേത്രത്തിൽ സൂര്യനെയാണ് (ആദിത്യൻ) ആരാധിക്കുന്നത്.

515 ബിസിയിൽ ഈ വഴി കടന്നുപോയ ഗ്രീക്ക് അഡ്മിറൽ സ്കൈലാക്സ് ഈ സൂര്യക്ഷേത്രത്തെപ്പറ്റി പരാമർശിച്ചിട്ടുണ്ട്. 641 എ.ഡി.യിൽ ഹുയാൻ സാങ് ഈ ക്ഷേത്രം സന്ദർശിച്ചിട്ടുണ്ടെന്ന് പറയപ്പെടുന്നു. എ.ഡി. എട്ടാം നൂറ്റാണ്ടിൽ മുഹമ്മദ് ബിൻ കാസിമിന്റെ നേതൃത്ത്വത്തിൽ ഉമയ്യദ് കാലിഫേറ്റ് മുൽത്താൻ കീഴടക്കി. ക്ഷേത്രം കൊള്ളയടിച്ച കാസിം വിഗ്രഹം നിലനിർത്തി. മുൽത്താൻ ആക്രമിക്കാൻ വരുന്ന ഹിന്ദു രാജാക്കന്മാരോട് വിലപേശാനുള്ള ഒരു ഉപകരണമായും ഈ ക്ഷേത്രത്തെ കാസിം ഉപയോഗപ്പെടുത്തിയിട്ടുണ്ട്. ആക്രമിക്കാൻ വരുന്നവരോട് താൻ ഈ വിഗ്രഹം നശിപ്പിക്കാൻ പോവുകയാണ് എന്ന ഭീഷണി മുഴക്കുമ്പോൾ അവർ പിൻവാങ്ങിയിരുന്നു. 

സൂര്യക്ഷേത്രത്തിന്റെ കൃത്യമായ സ്ഥാനം എന്തായിരുന്നുവെന്നത് വ്യക്തമല്ല. 

കൃഷ്ണന്റെ പുത്രനായ സാംബനാണ് ഈ ക്ഷേത്രം നിർമിച്ചതെന്നാണ് ഐതിഹ്യം. കുഷ്ടരോഗത്തിൽ നിന്ന് സയ്ഖ്യം ലഭിക്കുവാനായാണ് ഈ ക്ഷേത്രം അദ്ദേഹം നിർമിച്ചതെന്നാണ് വിശ്വാസം. 

515 ബിസിയിൽ ഈ വഴി കടന്നുപോയ ഗ്രീക്ക് അഡ്മിറൽ സ്കൈലാക്സ് ഈ സൂര്യക്ഷേത്രത്തെപ്പറ്റി പ്രതിപാദിക്കുന്നുണ്ട്. മുൽത്താൻ പണ്ടുകാലത്ത് കശ്യപപുരം എന്നായിരുന്നു അറിയപ്പെട്ടിരുന്നത്. ഹെറോഡോട്ടസും ഈ ക്ഷേത്രത്തെപ്പറ്റി പരാമർശിച്ചിട്ടുണ്ട്. 

641 എ.ഡി.യിൽ ഹുയാൻ സാങ് ഈ ക്ഷേത്രം സന്ദർശിച്ചിട്ടുണ്ടെന്ന് പറയപ്പെടുന്നു. ശുദ്ധമായ സ്വർണ്ണത്തിൽ നിർമിച്ച ഒരു സൂര്യവിഗ്രഹവും അതിറ്റ്നെ കണ്ണുകളായി ചുവന്ന വലിയ റൂബികളും ഉണ്ടായിരുന്നുവെന്ന് അദ്ദേഹം പരാമർശിച്ചിട്ടുണ്ടത്രേ. കെട്ടിടത്തിന്റെ വാതിലുകളിലും തൂണുകളിലും ശിഖരത്തിലും സ്വർണ്ണവും വെള്ളിയും രത്നങ്ങളും ധാരാളമായി ഉപയോഗിച്ചിരുന്നു. ധാരാളം ജനങ്ങൾ സൂര്യദേവനെ ആരാധിക്കുവാൻ മുൽത്താനിലേയ്ക്ക് യാത്ര ചെയ്തിരുന്നു. ഹുയാൻ സാങ് ക്ഷേത്രത്തിൽ പല "ദേവദാസിമാരെയും" കണ്ടിരുന്നു എന്ന് പ്രസ്താവിച്ചിട്ടുണ്ട്. ശിവന്റെയും ബുദ്ധന്റെയും വിഗ്രഹങ്ങളും ക്ഷേത്രത്തിലുണ്ടായിരുന്നു എന്ന് സഞ്ചാരികളായ ഹുയാൻ സാങ്, ഇഷ്ടഖരി മുതലായവർ പ്രസ്താവിച്ചിട്ടുണ്ട്.

എ.ഡി. എട്ടാം നൂറ്റാണ്ടിൽ മുഹമ്മദ് ബിൻ കാസിമിന്റെ നേതൃത്ത്വത്തിൽ ഉമയ്യദ് കാലിഫേറ്റ് മുൽത്താൻ കീഴടക്കിയ ശേഷം ഈ സൂര്യക്ഷേത്രം മുസ്ലീം ഗവണ്മെന്റിന് വലിയൊരു വരുമാന മാർഗ്ഗമായി മാറി. മുഹമ്മദ് ബിൻ കാസിം ക്ഷേത്രത്തിന്റെ നടത്തിപ്പുകാരായ 6000 പേരെ തടവിലാക്കുകയും ക്ഷേത്രത്തിന്റെ സമ്പത്ത് കൊള്ളയടിക്കുകയും ചെയ്തു. വിഗ്രഹം മാത്രം ഇദ്ദേഹം കൊള്ളയടിച്ചില്ല. മരം കൊണ്ടുണ്ടാക്കി ചുവന്ന തുകൽ കൊണ്ട് പൊതിഞ്ഞ് കണ്ണുകളുടെ സ്ഥാനത്ത് ചുവന്ന വൈരങ്ങൾ വച്ചിരുന്ന വിഗ്രഹമായിരുന്നു ഇവിടെയുണ്ടായിരുന്നത്. രത്നങ്ങൾ കൊണ്ട് അലങ്കരിച്ച ഒരു സ്വർണ്ണക്കിരീടവും വിഗ്രഹത്തിനുണ്ടായിരുന്നു. പരിഹസിക്കുക എന്ന ഉദ്ദേശത്തോടെ മുഹമ്മദ് ബിൻ കാസിം ഒരു കഷണം പശുമാംസം വിഗ്രഹത്തിന്റെ കഴുത്തിൽ തൂക്കിയിട്ടു. 

മുഹമ്മദ് ബിൻ കാസിം ഈ ക്ഷേത്രത്തിനടുത്തായി ഒരു പള്ളി നിർമിച്ചു. ബസാറിന്റെ മദ്ധ്യത്തിൽ ഏറ്റവും തിരക്കുള്ള സ്ഥലത്തായിരുന്നു ഇത്. പിന്നീട് മുൽത്താൻ ആക്രമിക്കാൻ വരുന്ന ഹിന്ദു രാജാക്കന്മാരോട് വിലപേശാനുള്ള ഒരു ഉപകരണമായും ഈ ക്ഷേത്രത്തെ കാസിം ഉപയോഗപ്പെടുത്തിയിട്ടുണ്ട്. ആക്രമിക്കാൻ വരുന്നവരോട് താൻ ഈ വിഗ്രഹം നശിപ്പിക്കാൻ പോവുകയാണ് എന്ന ഭീഷണി മുഴക്കുമ്പോൾ അവർ പിൻവാങ്ങിയിരുന്നത്രേ. അൽ ബുരാനി എ.ഡി. പത്താം നൂറ്റാണ്ടിൽ മുൽത്താൻ സന്ദർശിച്ചിരുന്നു. ക്ഷേത്രത്തെപ്പറ്റി അദ്ദേഹം വിശദീകരിച്ചിട്ടുണ്ട്. 1026-ൽ മുഹമ്മദ് ഗസ്നി ഒടുവിൽ ഈ ക്ഷേത്രം നശിപ്പിച്ചു. പതിനൊന്നാം നൂറ്റാണ്ടിൽ ഹിന്ദു തീർഥാടകർ ഈ ക്ഷേത്രം സന്ദർശിച്ചിരുന്നില്ല എന്ന് അൽ ബരുണി രേഖപ്പെടുത്തിയിട്ടുണ്ട്. ഈ സമയത്തോടെ ക്ഷേത്രം പൂർണ്ണമായി നശിച്ചിരുന്നുവെന്നും ആരും അതിനെ പുനർനിർമിച്ചില്ല എന്നും അദ്ദേഹം വിശദീകരിക്കുന്നു.

സൂര്യക്ഷേത്രത്തിന്റെ കൃത്യമായ സ്ഥാനം എന്തായിരുന്നുവെന്നത് വ്യക്തമല്ല. 



</doc>
<doc id="356870" url="https://ml.wikipedia.org/wiki?curid=356870" title="മുൽത്താനിലെ പ്രഹ്ലാദ്‌പുരി ക്ഷേത്രം">
മുൽത്താനിലെ പ്രഹ്ലാദ്‌പുരി ക്ഷേത്രം

പാകിസ്താനിലെ പഞ്ചാബിലെ മുൽത്താനിലുള്ള ഒരു പുരാതന ഹിന്ദുക്ഷേത്രമാണ് പ്രഹ്ലാദ്‌പുരി ക്ഷേത്രം. പ്രഹ്ലാദന്റെ പേരാണ് ക്ഷേത്രത്തിന് നൽകിയിട്ടുള്ളത്. നരസിംഹമാണ് ക്ഷേത്രത്തിലെ ആരാധനാമൂർത്തി. ഇന്ന് ക്ഷേത്രം നശിച്ച നിലയിലാണ്. 1992-ൽ ഇന്ത്യയിൽ അയോദ്ധ്യയിലെ ബാബറി മസ്ജിദ് തകർത്തതിന് പകരം എന്ന നിലയ്ക്ക് മുസ്ലീം സംഘം ഈ ക്ഷേത്രം നശിപ്പിച്ചിരുന്നു.

ഹിരണ്യകശിപുവിന്റെ മകനായ പ്രഹ്ലാദനാണ് ഇവിടെ പണ്ടുണ്ടായിരുന്ന ക്ഷേത്രം നിർമിച്ചതെന്നാണ് ഐതിഹ്യം. ഇദ്ദേഹം മുൽത്താനിലെ (കശ്യപപുരം) രാജാവായിരുന്നുവത്രേ. വിഷ്ണുവിന്റെ നരസിംഹാവതാരത്തിറ്റ്നെ ബഹുമാനാർത്ഥമാണ് ഈ ക്ഷേത്രം പണികഴിപ്പിക്കപ്പെട്ടത്. പ്രഹ്ലാദനെ സഹായിക്കുവാനായി ഒരു തൂണ് പിളർന്ന് പുറത്തുവന്ന നരസിംഹം ഹിരണ്യകശിപുവിനെ വധിച്ചു.

മുൽത്താൻ മുസ്ലീങ്ങൾ പിടിച്ചെടുത്തതിനു ശേഷം സൂര്യക്ഷേത്രം പോലെ പ്രഹ്ലാദപുരി ക്ഷേത്രവും നശിപ്പിക്കപ്പെട്ടു. സ്വത്തുക്കൾ നഷ്ടപ്പെട്ട പ്രഹ്ലാദപുരി ക്ഷേത്രം പത്തൊൻപതാം നൂറ്റാണ്ടോടെ ഒരു സാധാരണ ക്ഷേത്രമായി മാറി. മുൽത്താൻ കോട്ടയ്ക്കുള്ളിൽ ഒരു ഉയർന്ന സ്ഥലത്താണ് ക്ഷേത്രം സ്ഥിതി ചെയ്യുന്നത്. ഇതിനടുത്തായി ഹസ്രത്ത് ബഹാവുൾ ഹക് സകറിയയുടെ ശവകുടീരമുണ്ട്. പിന്നീട് ക്ഷേത്രത്തിനടുത്തായി ഒരു പള്ളി പണിയപ്പെട്ടു. 1810 -കളിൽ ഒരു വട്ടം ഈ ക്ഷേത്രം പുനർ നിർമ്മിക്കപ്പെട്ടു എന്ന് ഡോ. എ.എൻ. ഖാൻ സൂചിപ്പിക്കുന്നു. ഈ പ്രദേശം സിഖ് സാമ്രാജ്യത്തിന്റെ ഭരണത്തിൻ കീഴിലായിരുന്നപ്പോഴായിരുന്നു ഇത്. 1831-ൽ ക്ഷേത്രം സന്ദർശിച്ച അലക്സാണ്ടർ ബേൺസ് ക്ഷേത്രം ഉപേക്ഷിക്കപ്പെട്ട നിലയിലായിരുന്നുവെന്നും മേൽക്കൂര ഉണ്ടായിരുന്നില്ലെന്നും രേഖപ്പെടുത്തിയിട്ടുണ്ട്. 1849-ൽ ബ്രീട്ടിഷുകാർ മുൽ രാജിനെതിരായ നീക്കത്തിൽ മുൽത്താൻ കോട്ട ഉപരോധിക്കുകയുണ്ടായി. ഒരു ഷെൽ കോട്ടയ്ക്കകത്തെ വെടിമരുന്ന് ശാലയിലായിരുന്നു വീണത്. വെടിമരുന്ന് പൊട്ടിത്തെറിച്ച് ബഹാവുദ്ദീൻ സകറിയയുടെയും മക്കളുടേയും ശവകുടീരങ്ങളും പ്രഹ്ലാദ്പുരി ക്ഷേത്രവും ഒഴികെയുള്ള കോട്ടയ്ക്ക് വലിയ നാശനഷ്ടമുണ്ടായി. ചതുരാകൃതിയിലുള്ളതും ഇഷ്ടിക കൊണ്ട് നിർമിച്ചതുമായ ഒരു ക്ഷേത്രമാണിതെന്നായിരുന്നു 1853-ൽ ഇവിടം സന്ദർശിച്ച അലക്സാണ്ടർ കണ്ണിംഗ്‌ഹാം സൂചിപ്പിച്ചത്. മേൽക്കൂര താങ്ങാനായി മരം കൊണ്ടുള്ള തൂണുകളും ഉണ്ടായിരുന്നു. ഇപ്പോഴുള്ള ക്ഷേത്രം 1861-ൽ മഹന്ത് ബാവൽ റാം ദാസ് 11,000 രൂപ പൊതുജനങ്ങളിൽ നിന്ന് പിരിച്ചെടുത്ത് നിർമിച്ചതാണ്. 1881-ൽ ക്ഷേത്രം പുനർനിർമ്മിക്കുന്നതിനിടെ ശിഖരത്തിന്റെയും അടുത്തുള്ള ശവകുടീരത്തിന്റെയും ഉയരം സംബന്ധിച്ച് ഹിന്ദുക്കളും മുസ്ലീങ്ങളും തമ്മിൽ വലിയ തർക്കമുണ്ടായി. ഇതിനോടനുബന്ധിച്ച കലാപത്തിൽ 2 പള്ളികളും 22 ക്ഷേത്രങ്ങളും നശിപ്പിക്കപ്പെട്ടു. ബ്രിട്ടീഷ് ഗവണ്മെന്റ് കലാപം അടിച്ചമർത്താനായി ഒന്നും ചെയ്തില്ല. പ്രഹ്ലാദപുരി ക്ഷേത്രവും ഇക്കൂട്ടത്തിൽ നശിപ്പിക്കപ്പെട്ടു. സമ്പന്നരായിരുന്ന മുൽത്താനിലെ ഹിന്ദു സമൂഹം പെട്ടെന്നുതന്നെ ക്ഷേത്രം പുനർനിർമിച്ചു.

പാകിസ്താൻ രൂപീകരിച്ച ശേഷം മിക്ക ഹിന്ദുക്കളും ഇന്ത്യയിലേയ്ക്ക് കുടിയേറി. ക്ഷേത്രകാര്യം കൈകാര്യം ചെയ്തിരുന്നത് നാട്ടിലെ ന്യൂനപക്ഷമായ ഹിന്ദുക്കളായിരുന്നു. നരസിംഹത്തിന്റെ പ്രതിമ ബാബ നാരായൺ ദാസ് ബത്ര ഇന്ത്യയിലേയ്ക്ക് കൊണ്ടുവന്നിരുന്നു. ഇത് ഇപ്പോൾ ഹരിദ്വാറിലെ ഒരു ക്ഷേത്രത്തിൽ സൂക്ഷിച്ചിട്ടുണ്ട്.

1992-ൽ ഒരു ആൾക്കൂട്ടം ഈ ക്ഷേത്രം പൂർണ്ണമായി നശിപ്പിച്ചു. ബാബറി മസ്ജിദ് തകർത്തതിന്റെ പ്രതികാരമായിരുന്നു ഇത്.

പുരാതനമായ ക്ഷേത്രമാണിത്. പ്രഹ്ലാദൻ ക്ഷേത്രം നിർമിച്ചു എന്ന് കരുതുന്ന സ്ഥലത്തുതന്നെയാണ് ക്ഷേത്രം നിൽക്കുന്നതെന്നാൺ വിശ്വാസം. ഹോളികാ ദഹനം എന്ന ആചാരം ഇവിടെയാണ് ആരംഭിച്ചതെന്ന് ചിലർ വിശ്വസിക്കുന്നു.

1992-ലെ നശീകരണത്തിനു ശേഷം ക്ഷേത്രം അതേ സ്ഥിതിയിൽ തുടരുകയാണ്. 2006-ൽ ബഹാ-ഉദ്-ദിൻ സകറിയയുടെ ഉർസ് സമയത്ത് മന്ത്രി വുസു കർമ്മത്തിനുള്ള സൗകര്യങ്ങൾ നിർമ്മിക്കാൻ ഉത്തരവിറക്കി. 2008-ൽ ലങ്കാറിനുള്ള സൗകര്യങ്ങൾ ഒരുക്കിയതും ക്ഷേത്രത്തിലാണ്. ഇത് ഭരണഘടനാ വിരുദ്ധമാണെന്ന് ചില എൻ.ജി.ഒ.കൾ ആരോപിക്കുകയുണ്ടായി. ഒരു മുസ്ലീം നിർമിതിയും മറ്റൊരു മതത്തിന്റെ ആരാധനാലയത്തിനുള്ളിൽ സ്ഥാപിക്കാൻ പാടില്ല എന്ന വാദമാണ് ഇവർ ഉയർത്തിയത്. നിർമ്മാണപ്രവർത്തനങ്ങൾ കോടതി സ്റ്റേ ചെയ്യുകയുണ്ടായി.




</doc>
<doc id="356879" url="https://ml.wikipedia.org/wiki?curid=356879" title="ഹിങ്ക്‌ലാജ് മാത">
ഹിങ്ക്‌ലാജ് മാത

പാകിസ്താനിലെ ബലൂചിസ്ഥാൻ പ്രവിശ്യയിൽ ലാസ്ബേല ജില്ലയിലെ മക്രാൻ തീരത്തുള്ള ഹിങ്കളാജ് പട്ടണത്തിനടുത്തുള്ള ഒരു ക്ഷേത്രമാണ് ഹിങ്ക്‌ളാജ് മാത ക്ഷേത്രം. ഹിങ്ക്‌ളാജ് ദേവി, ഹിങ്കുള ദേവി, നാനി മന്ദിർ എന്നീ പേരുകളിലും ഈ ഹിന്ദുക്ഷേത്രം അറിയപ്പെടുന്നുണ്ട്. ഹിങ്കോൾ ദേശീയോദ്യാനത്തിന് നടുവിലാണ് ഈ ക്ഷേത്രം. സതിയുടെ ശക്തി പീഠങ്ങളിൽ ഒന്നാണ് ഇതെന്നാണ് കണക്കാക്കപ്പെടുന്നത്. ഹിങ്കോൾ നദിയുടെ തീരത്തുള്ള ഒരു മലയിലെ ഗുഹയിലാണ് ക്ഷേത്രം സ്ഥിതി ചെയ്യുന്നത്.

ബലൂചിസ്ഥാൻ പ്രവിശ്യയിൽ ഒരു ചെറിയ മലയിടുക്കിലാണ് ഈ ക്ഷേത്രം സ്ഥിതി ചെയ്യുന്നത്. കറാച്ചിയ്ക്ക് 250 കിലോമീറ്റർ വടക്ക് പടിഞ്ഞാറായി അറബിക്കടലിൽ നിന്ന് 12 കിമോലീറ്റർ ഉള്ളിലായാണ് ക്ഷേത്രത്തിന്റെ സ്ഥാനം. സിന്ധുനദിയുടെ മുഖത്തിൽ നിന്ന് 80 കിലോമീറ്റർ പടിഞ്ഞാറാണിത്. ഖീർതാർ പർവ്വതനിർകളിലെ ഒരറ്റത്താണിത്. ഹിങ്കോൾ നദിയുടെ പടിഞ്ഞാറേ തീരത്താണ് ഈ ക്ഷേത്രം. ഹിങ്കോൾ ദേശീയോദ്യാനത്തിനുള്ളിലാണ് ക്ഷേത്രം.

ഒരു ചെറിയ സ്വാഭാവിക ഗുഹയ്ക്കുള്ളിലാണ് ക്ഷേത്രം. മണ്ണുകൊണ്ടുണ്ടാക്കിയ ഒരു ചെറിയ പൂജാസ്ഥലമുണ്ട്. ദേവിയുടെ മനുഷ്യനിർമിതമായ രൂപമില്ല. രൂപമില്ലാത്ത ഒരു ചെറിയ കല്ലാണ് ഹിങ്കളാജ് മാതാവായി ആരാധിക്കപ്പെടുന്നത്. 

ഹിങ്കളാജ് മാതയെ ആരാധിക്കുന്ന ക്ഷേത്രങ്ങൾ ഗുജറാത്തിലും രാജസ്ഥാനിലുമുണ്ടെങ്കിലും ഇതാണ് പ്രധാന ക്ഷേത്രം. 

സതിയുമായി ബന്ധപ്പെട്ട ഐതിഹ്യമാണ് ഏറ്റവും പ്രധാനം. ദക്ഷ "പ്രജാപതിയുടെ" മകളായ സതി അദ്ദേഹത്തിന്റെ ഇഷ്ടാനുസരണമല്ലാതെ ശിവനെ വിവാഹം കഴിച്ചു. ദക്ഷൻ ഒരു വലിയ യാഗം നടത്തുവാൻ തീരുമാനിച്ചുവെങ്കിലും സതിയെയും ശിവനെയും ക്ഷണിച്ചില്ല. സതി യാഗം നടക്കുന്ന സ്ഥലത്തെത്തിയെങ്കിലും ദക്ഷൻ സതിയെ ശ്രദ്ധിക്കാതിരിക്കുകയും ശിവനെപ്പറ്റി മോശമായി സംസാരിക്കുകയും ചെയ്തു. ഈ അപമാനം താങ്ങാനാവാതെ സതി യാഗാത്നിയിൽ ചാടി ആത്മഹത്യ ചെയ്തു. സതി മരിച്ചുവെങ്കിലും മൃതദേഹം കത്തിയില്ല. ശിവൻ ദക്ഷനെ വധിച്ചുവെങ്കിലും പിന്നീട് മാപ്പുനൽകി പുനരുജ്ജീവിപ്പിച്ചു. ശിവൻ സതിയുടെ മൃതദേഹവുമായി ദുഃഖാർത്തനായി ലോകമെമ്പാടും അലഞ്ഞു. വിഷ്ണു സതിയുടെ ശരീരം 52 കഷണങ്ങളായി മുറിച്ചു. ഇതിൽ ഓരോ ഭാഗവും വീണ സ്ഥലങ്ങൾ ഓരോ ശക്തി പീഠങ്ങളായി. ശിവനെ ഇവിടെ ഭൈരവരൂപത്തിൽ ആരാധിക്കുന്നുണ്ട്. സതിയുടെ ശിരസ്സ് വീണത് ഹിങ്കളാജിലായിരുന്നു.

ത്രേതായുഗത്തിൽ വിചിത്രന്റെ മക്കളായിരുന്ന ഹിങ്കോളും സുന്ദറുമാണ് മറ്റൊരു ഐതിഹ്യത്തിലെ പ്രധാന കഥാപാത്രങ്ങൾ. ഹിങ്കോളിനെ ഈ ഗുഹയിൽ വച്ചാണ് ദേവി വധിച്ചതെന്നാണ് വിശ്വാസം. ബ്രഹ്മക്ഷത്രിയ എന്നൊരു ജാതികകർ ഹിങ്കളാജ് മാതാവിനെ തങ്ങളുടെ കുലദൈവമായി ആരാധിക്കുന്നുണ്ട്. പരശുരാമൻ ക്ഷത്രിയരെ വധിച്ചുകൊണ്ടിരുന്ന കാലത്ത് ചില ബ്രാഹ്മണർ 12 ക്ഷത്രിയരെ സംരക്ഷിച്ചുവെന്നും ഇവരെ ഹിങ്കളാജ് മാതയും സംരക്ഷിക്കുവാൻ സഹായിച്ചുവെന്നുമാണ് ഐതിഹ്യം. ഇവരുടെ പിൻതലമുറക്കാരാണ് ഈ ജാതിക്കാർ.

ഈ പ്രദേശത്തുള്ള മുസ്ലീങ്ങൾ ഈ ക്ഷേത്രം സംരക്ഷിക്കുന്നുണ്ട്. "നാനി മന്ദിർ" (അമ്മവഴിയുള്ള മുത്തശ്ശിയുടെ ക്ഷേത്രം) എന്നാണ് വിളിക്കുന്നത്. പ്രതിഷ്ടയെ മുസ്ലീങ്ങൾ ബീബി നാനി എന്നാണ് വിളിക്കുന്നത്. കുശാന നാണയങ്ങളിൽ പ്രത്യക്ഷപ്പെടുന്ന നാന എന്ന ദേവതയായിരിക്കാം ഒരു പക്ഷേ ബീബി നാനി. പശ്ചിമേഷ്യയിലും മദ്ധ്യേഷ്യയിലും നാന എന്ന ദേവത പരക്കെ ആരാധിക്കപ്പെട്ടിരുന്നു. നാട്ടുകാരായ മുസ്ലീങ്ങളും തീർത്ഥാടനത്തിൽ പങ്കുചേരാറുണ്ട്. "നാനി കി ഹജ്ജ്" എന്നാണ് അവർ ഇതിനെ വിശേഷിപ്പിക്കുന്നത്.

എല്ലാ വർഷവും ഏപ്രിൽ മാസത്തിലാണ് ഹിങ്കളാജ് മാത ക്ഷേത്രത്തിലേയ്ക്ക് നാലു ദിവസം നീണ്ടുനിൽക്കുന്ന തീർത്ഥാടനം നടക്കുന്നത്. മൂന്നാം ദിവസമാണ് പ്രധാന ചടങ്ങ്. പൂജാരിമാർ മന്ത്രങ്ങൾ ചൊല്ലുകയും ഭക്തരുടെ സമ്മാനങ്ങൾ സ്വീകരിക്കാൻ അഭ്യർത്ഥിക്കുകയും ചെയ്യും. മൂന്ന് തേങ്ങകൾ വീതമാണ് നേർച്ചയായി നൽകുന്നത്. ചിലർ നാല് ദിവസവും ഹിങ്കളാജിൽ തങ്ങുന്നവരാണ്. മറ്റുള്ളവർ ഒരു ദിവസം മാത്രം ഇവിടം സന്ദർശിച്ച് തിരികെപ്പോവുകയാണ് ചെയ്യുന്നത്. കറാച്ചിയിലെ "നാനാദ് പന്തി അഖാടയിൽ" നിന്നാണ് സാധാരണഗതിയിൽ തീർത്ഥാടനം ആരംഭിക്കുന്നത്. സംഘങ്ങളായി പോകുന്ന തീർത്ഥാടകർക്ക് നേതൃസ്ഥാനത്ത് ഒരു വടി പിടിച്ചയാളുണ്ടാകും ("ചാഡിദാർ").

പാകിസ്താനിൽ നിന്നും ഇന്ത്യയിൽ നിന്നുമുള്ള തീർത്ഥാടകർ ഇവിടം സന്ദർശിക്കാറുണ്ട്.





</doc>
<doc id="356880" url="https://ml.wikipedia.org/wiki?curid=356880" title="തലോർ">
തലോർ

തൃശ്ശൂർ നഗരത്തിൽ നിന്നും ഏകദേശം 9 കിലോമീറ്റർ തെക്കോട്ട്‌ മാറി, തൃശ്ശൂർ താലൂക്കിൽ കൊടക്കര ബ്ലോക്കിൽ നെൻമണിക്കര ഗ്രാമപഞ്ചായത്തിൽ സ്ഥിതി ചെയ്യുന്ന സ്ഥലമാണ്‌ തലോർ. എൻ.എച്ച്.47 തലോർ വഴി കടന്നു പോകുന്നു. ഒല്ലൂർ, പുതുക്കാട് എന്നിവയാണ് അടുത്തുള്ള റയിൽവേ സ്റ്റേഷനുകൾ. 



</doc>
<doc id="356883" url="https://ml.wikipedia.org/wiki?curid=356883" title="അറേബ്യൻ ചെന്നായ">
അറേബ്യൻ ചെന്നായ

അറേബ്യൻ ചെന്നായ ("Canis lupus arabs") ഒരു കാലത്ത് അറേബ്യൻ ഉപദ്വീപിൽ ഉടനീളം കാണപ്പെട്ടിരുന്ന ചാരക്കളറുള്ള ചെന്നായുടെ ഒരു ഉപവർഗ്ഗമാണ്. പക്ഷേ ഇന്നത്തെക്കാലത്ത് ഇവയെ തെക്കൻ ഇസ്രായേൽ, തെക്ക്-പടിഞ്ഞാറേ ഇറാക്ക്, ഒമാൻ, യെമൻ, ജോർദാൻ, സൌദി അറേബ്യ എന്നീ രാജ്യങ്ങളിലെ ഏതാനും പ്രദേശങ്ങളിൽ മാത്രമായി ഇവയുടെ ആവാസ വ്യവസ്ഥ ചുരുങ്ങിയിരിക്കുന്നു. ഈജിപ്തിലെ സിനായി ഉപദ്വീപിലും ഇവയുള്ളതായി രേഖപ്പെടുത്തിയിരിക്കുന്നു.

ഇവയടെ ആകെയുള്ള എണ്ണം തിട്ടപ്പെടുത്തിയിട്ടില്ല. 1,000 നും 2,000 ത്തിനുമിടിയലുള്ള ഇത്തരം ചെന്നായ്ക്കള‍് പശ്ചിമേഷ്യൻ പ്രദേശങ്ങളിലാകെ ഉണ്ടെന്നാണ് ഏകദേശ കണക്കുകൾ. 1970 കളിൽ ഈ ചെന്നായ് വർഗ്ഗങ്ങൾ യുണൈറ്റഡ് ആരബ് എമിറേറ്റ് പോലെയുള്ള രാജ്യങ്ങളിലെ മരുഭൂമികളിൽ യഥേഷ്ടം വിഹരിച്ചിരുന്നു. അവയില് ‍ബഹുഭൂരിപക്ഷവും പിന്നീടുള്ള വർഷങ്ങളിൽ പലവിധ കാരണങ്ങളാൽ ചത്തൊടുങ്ങി. 

അറേബ്യൻ ചെന്നായ ചെറുതും മരുഭൂ വാസത്തിന് അനുയോജ്യമായ ശാരീരിക ഘടനകളോടു കൂടിയതു ജന്തു വർഗ്ഗമാണ്. എത്ര പ്രതികൂലമായി കാലാവസ്ഥയിലും ഇവയ്ക്കു ജീവിക്കുവാൻ സാധിക്കുന്നു. ഇവയ്ക്ക് ചുമലിൽ നിന്നുള്ള ഉയരം 26 ഇഞ്ച് (66 സെൻറീമീറ്റർ) ആണ്. ശരാശരി തൂക്കം 40 പൌണ്ട് (18.14 കിലോഗ്രാം) ആണ്. ഇവയുടെ മറ്റു വർഗ്ഗങ്ങളെ അപേക്ഷിച്ച് അറേബ്യൻ ചെന്നായകളുടെ ചെവികൾ സാധാരണയിലും അധികം വലിപ്പമുള്ളതാണ്. ഇവയുടെ ചർമ്മം കനം കുറഞ്ഞതും നീളം കുറഞ്ഞ രോമങ്ങൾ നിറഞ്ഞതുമാണ്. ഇവ മങ്ങിയ നിറം ആണ്. ഇവയുടെ പുറകു വശത്തുള്ള രോമം നീളം കൂടിയതാണ്. ഈ വർഗ്ഗത്തിലെ പെൺചെന്നായക്കൾക്ക് ആൺ വർഗ്ഗത്തേക്കാൾ അൽപം വലിപ്പം കുറവായിരിക്കും. ജനുവരി മുതൽ മാർച്ച് വരെയുള്ള കാലത്താണ് പൊതുവെ ഇവ ഇണചേരാറുള്ളത്. ഗർഭകാലം 60 മുതല‍്‍ 63 ദിവസം വരെയാണ്. ഒരു സമയം ഒന്നു മുതൽ പതിനാലു വരെ കുഞ്ഞുങ്ങളുണ്ടാകും. ശരാശരി നാലു മുതൽ ആറെണ്ണം വരെയാണ്. അറേബ്യൻ ചെന്നായ്ക്കൾ സാധാരണയായി കൂട്ടമായി താമസിക്കാറില്ല. എന്നാൽ വേട്ടയാടുന്ന സന്ദർഭങ്ങളിൽ ഇവ ജോഡിയായോ അല്ലെങ്കില് മൂന്നോ നാലോ എണ്ണമുള്ള കൂട്ടമായോ ആണ് കാണപ്പെടുക. എന്നിരുന്നാനലും 2013 ലെ "വൈൽഡ് അറേബ്യ" എന്ന ബി.ബി.സി.യുടെ ഡോക്യൂമെൻറ്രിയിൽ ഏകദേശം 12 വരെയുള്ള ഒരു കൂട്ടത്തെ ചിത്രീകരിച്ചിട്ടുണ്ട്. ഈ ഉപവിഭാഗത്തിലുളള ചെന്നായക്കളെ അപൂർവ്വമായിണ് കാണാൻ സാധിക്കുന്നത്. ഇവയുടെ ഒരു പ്രത്യേകത ഇവ ഓരിയിടാറല്ല എന്നുള്ളതാണ്. 
ഒരു ആടിൻറ വലിപ്പമുള്ള ഇരയെ ആക്രമിച്ചു കീഴടക്കി ഭക്ഷിക്കുവാൻ ഈ ചെന്നായ്ക്കൾക്ക് യാതൊരു പ്രയാസവുമില്ല. ഭക്ഷണത്തിനു ദൌർലഭ്യം നേരിടുന്ന വേളയിൽ പലപ്പോഴും ഇവ മനുഷ്യവാസമുള്ള പ്രദേശങ്ങളിൽ അതിക്രമിച്ചു കടന്നു വളർത്തുമൃഗങ്ങളെയും മറ്റും ഭക്ഷണമാക്കാറുണ്ട്. കര്ഷകരും മറ്റു ഇവയെ കാണുന്ന മാത്രയിൽ വെടിവച്ചു കൊല്ലുകയോ കെണിയിലകപ്പെടുത്തുകയൊ വിഷം വച്ചു കൊല്ലുകയോ ചെയ്യാറുണ്ട്. മുയലുകൾ, മരുഭൂമിയിൽ കാണപ്പെടുന്ന എലികൾ എന്നിവയും ഇവയുടെ പ്രധാന ഭക്ഷണങ്ങളാണ്. ഇവ ഭക്ഷണത്തിനായി മരുഭൂമിയിൽ വളരെയധികം കിലോമീറ്ററുകൾ സഞ്ചരിക്കുന്നു. അറേബ്യൻ ചെന്നായ്ക്കൾ ചെറുതു മുതൽ ഇടത്തരം വലിപ്പമുള്ള ഇരകളെ വേട്ടയാടിപ്പിടിക്കുന്നു. 

അറേബ്യൻ ചെന്നായ്ക്കളെ വംശനാശത്തിൻറെ വക്കിലുള്ള ജീവികളായിട്ടാണ് IUCN രേഖകളിൽ ഉൾപ്പെടുത്തിയിരിക്കുന്നത്. ഈ ചെന്നായ് വർഗ്ഗത്തെ വേട്ടയാടി കൊല്ലുന്നത് ഒമാൻ കർശനമായി നിരോധിച്ചിരിക്കുന്നതിനാൽ ഇവിടെ ഇത്തരം ചെന്നായ്ക്കളുടെ എണ്ണത്തിൽ വർദ്ധനവുണ്ടായിട്ടുണ്ട്. ഇസ്രായേലിൽ 100 മുതൽ 150 വരെ അറേബ്യൻ ചെന്നായ്ക്കൾ ഉള്ളതായി രേഖപ്പെടുത്തിയിരിക്കുന്നു. ഇറാക്കിൽ ഇവയുടെ എണ്ണത്തിൽ വർദ്ധനവുണ്ട്. അതിനാൽ ഗ്രാമവാസികൾ ഇവയെ മനുഷ്യനു ഭിക്ഷണിയുള്ള ജീവിയായി കണക്കാക്കുന്നു.


</doc>
<doc id="356884" url="https://ml.wikipedia.org/wiki?curid=356884" title="നയാപൈസ">
നയാപൈസ

ഇന്ത്യയിൽ 1957 ഏപ്രിൽ 1 ന് നിലവിൽ വന്ന നാണയം. അന്നുവരെ അണയായിരുന്നു ഉപയോഗിച്ചിരുന്നത്.


</doc>
<doc id="356891" url="https://ml.wikipedia.org/wiki?curid=356891" title="നെല്ലായി">
നെല്ലായി

തൃശ്ശൂർ ജില്ലയിൽ പുതുക്കാടിനും കൊടകരക്കും മധ്യേ ദേശീയപാത കടന്നു പോകുന്ന ഒരു ഗ്രാമമാണ് നെല്ലായി.


</doc>
<doc id="356892" url="https://ml.wikipedia.org/wiki?curid=356892" title="മനത്">
മനത്

ഇസ്ലാം മതത്തിന് മുൻപുള്ള അറബികൾ മനത് വിധിയുടെ ദേവതയാണ് എന്നാണ് കരുതിയിരുന്നത്. മഴയ്ക്കുവേണ്ടിയും ശത്രുക്കളിൽ നിന്ന് വിജയം നേടാനായും അവർ മനതിനോട് പ്രാർത്ഥിച്ചിരുന്നു. ഇഷ്താർ എന്ന മെസപ്പൊട്ടേമിയൻ ദേവതയുമായി ഒരു പക്ഷേ മനതിന് ബന്ധമുണ്ടായിരുന്നിരിക്കാം. "മേനിതു/മേനുതു" എന്നീ പേരുകളും ഇഷ്താറിനുണ്ടായിരുന്നു.

"മനാവത്" എന്ന പേരിലും മനത് അറിയപ്പെട്ടിരുന്നു. ജോർദ്ദാനിലെ പെട്രയിലെ നബാതിയന്മാർ മനതിനെ ഗ്രീക്കോ-റോമൻ ദേവതയായ നെമസിസ് ആയാണ് കണക്കിലെടുത്തിരുന്നത്. ഹുബാളിന്റെ ഭാര്യയാണ് മനത് എന്ന വിശ്വാസവുമുണ്ടായിരുന്നു. മിത്രായിസം എന്ന മതത്തിലെയും സുർവാൻ മിഥോളജിയിലെയും ക്രോണോസുമായും മനതിന് ബന്ധമുണ്ട്. 

"വിഗ്രഹങ്ങളുടെ പുസ്തകത്തിൽ" മനതിനെപ്പറ്റിയുള്ള പ്രസ്താവന ഇപ്രകാരമാണ്:
"മനത് ആയിരുന്നു ഈ വിഗ്രഹങ്ങളിൽ ഏറ്റവും പഴയത്. അറബികൾ തങ്ങളുടെ കുട്ടികളെ അബ്ദ് മനത് എന്നും സയ്ദ് മനത് എന്നും പേരുകൊടുത്ത് വിളിക്കുമായിരുന്നു. മദീനയ്ക്കും മക്കയ്ക്കും ഇടയിലായി അൽ-മുഷല്ലൽ എന്ന സ്ഥലത്ത് കടൽത്തീരത്ത് മനത് വിഗ്രഹം സ്ഥാപിക്കപ്പെട്ടിരുന്നു. എല്ലാ അറബികളും മനതിനെ ആരാധിക്കുകയും ബലി നൽകുകയും ചെയ്തിരുന്നു. അവ്സ്, ഖസ്രാജ്, മദീനയുടെയും മക്കയുടേയും നിവാസികൾ, പരിസരപ്രദേശത്തുള്ളവർ എന്നിവരൊക്കെ മനതിനെ ആരാധിക്കുകയും നേർച്ചകൾ കൊണ്ടുവരുകയും ചെയ്തിരുന്നു. അവ്സും ഖസ്രാജും യാത്റിബ് ജനതയും ഇങ്ങോട്ടേയ്ക്ക് തീർത്ഥാടനത്തിന് പോവുകയും നിശ്ചയിച്ച സ്ഥലങ്ങളിൽ പ്രാർത്ഥിക്കുകയും ചെയ്തിരുന്നു. അവർ ശിരസ്സ് വടിച്ചിരുന്നില്ല. തീർത്ഥാടനത്തിന്റെ അവസാനം മനത് വിഗ്രഹത്തിനടുത്ത് ഇവർ ശിരസ്സ് വടിച്ചിട്ടായിരുന്നു തിരികെപ്പോയിരുന്നത്. മനതിനെ സന്ദർശിക്കാതെ തീർത്ഥാടനം പൂർത്തിയായി എന്ന് അവർ കരുതിയിരുന്നില്ല."

മദീനയിലെ ഭരണകർത്താക്കളും മറ്റ് അറബികളും മുഹമ്മദിന്റെ കാലം വരെ മനതിനെ ആരാധിച്ചിരുന്നു.

മുഹമ്മദിന്റെ നിർദ്ദേശപ്രകാരം 630 ജനുവരിയിൽ (ഹിജറ 8 ഒൻപതാം മാസം) മനതിന്റെ ക്ഷേത്രം ആക്രമിക്കുകയും വിഗ്രഹം നശിപ്പിക്കുകയും ചെയ്യപ്പെട്ടിരുന്നു. 

1024-ൽ മുഹമ്മദ് ഗസ്നി സോമനാഥ ക്ഷേത്രം ആക്രമിച്ചത് ഒരുപക്ഷേ മനതുമായി ബന്ധപ്പെട്ട ഒരു വിശ്വാസം മൂലമായിരുന്നിരിക്കാം. മനതിന്റെ വിഗ്രഹം രഹസ്യമായി സൗദി അറേബ്യയിൽ നിന്ന് സോമനാഥ ക്ഷേത്രത്തിലേയ്ക്ക് മാറ്റി എന്ന് ഒരു വിശ്വാസം നിലവിലുണ്ടായിരുന്നു. ഗസ്നിയുടെ സദസ്സിലെ കവിയായിരുന്ന ഫറൂഖി സിസ്താനി അവകാശപ്പെടുന്നത് അദ്ദേഹം ഗസ്നിയോടൊപ്പം ഈ ആക്രമണത്തിൽ പങ്കെടുത്തിരുന്നു എന്നാണ്. സോമനാഥ് എന്നതിന്റെ പേർഷ്യൻ രൂപം "സു-മനത്" എന്നായിരുന്നു. ഇത് മനത് ദേവിയുടെ വിശേഷണമാണ് എന്നായിരുന്നു വിശ്വാസം. ഫറൂഖി സിസ്താനിയും ഗർദീസി എന്ന പിൽക്കാല ഗസ്നവിദ് ചരിത്രകാരനും പറയുന്നത് മറ്റ് ദേവതമാരുടെ രൂപങ്ങൾ അറേബ്യയിൽ നശിപ്പിച്ചിരുന്നുവെങ്കിലും മനതിന്റെ രൂപം രഹസ്യമായി ആധുനിക ഗുജറാത്തിലെ കത്തിയവാറിലേയ്ക്ക് അയച്ചിരുന്നു എന്നാണ്. മനതിന്റെ പ്രതിമ കറുത്ത കല്ലിൽ പ്രത്യേക രൂപമൊന്നുമില്ലാതെ നിർമിച്ചതായിരുന്നതിനാൽ സോമനാഥ ക്ഷേത്രത്തിലെ ശിവലിംഗവും ഇതുമായി തെറ്റിദ്ധരിക്കാൻ നല്ല സാദ്ധ്യതയുണ്ടായിരുന്നു. മുഹമദ് ഗസ്നി സോമനാഥിലെ ശിവലിംഗം തകർക്കുകയും അതിന്റെ കഷണങ്ങൾ ജനങ്ങൾ ചവിട്ടി നടക്കുന്ന വിധത്തിൽ സ്ഥാപിക്കുകയും ചെയ്തു എന്ന് പറയപ്പെടുന്നു. ഖലീഫേറ്റിലേയ്ക്കുള്ള കത്തുകളിൽ ഗസ്നി ശിവലിംഗത്തിന്റെ വലിപ്പം പെരുപ്പിച്ചാണ് കാണിച്ചിരുന്നത്. സോമനാഥ ക്ഷേത്രത്തിന്റെ സ്വത്തുക്കളും മതപരമായ പ്രാധാന്യവും മറ്റും ഗസ്നി വളരെ ഉയർത്തിയാണ് ഖലീഫയെ അറിയിച്ചത്. ഇതിന് പകരമായി വലിയ പദവികൾ മുഹമ്മദ് ഗസ്നിക്ക് ലഭിക്കുകയുണ്ടായി.



</doc>
<doc id="356897" url="https://ml.wikipedia.org/wiki?curid=356897" title="അൽ ഉസ്സ">
അൽ ഉസ്സ

അൽ-ഉസ്സ ( ) ഇസ്ലാമിന് മുൻപുള്ള അറേബ്യൻ മതങ്ങളിലെ മുന്ന് പ്രധാന ദേവതകളിൽ ഒന്നായിരുന്നു. അല്ലത്, മനത് എന്നീ ദേവതകൾക്കൊപ്പം അൽ ഉസ്സയെയും ജനങ്ങൾ ആരാധിച്ചിരുന്നു. നബാതിയന്മാർ അൽ ഉസ്സയെ ഗ്രീക്ക് ദേവതയായ ആഫ്രോഡൈറ്റി ഔറാനിയയ്ക്ക് (റോമൻ വീനസ് കേലസ്റ്റിസ്) തുല്യയായിട്ടാണ് കരുതിയിരുന്നത്. മക്കയ്ക്കടുത്തുള്ള അത്-തായിഫിലെ ഒരു സമചതുരക്കട്ട അൽ ഉസ്സ വിശ്വാസത്തിന്റെ ഭാഗമായി ആരാധിച്ചിരുന്നു. ഖുറാനിലെ സൂറ 53:19-ൽ ജനങ്ങൾ ആരാധിച്ചിരുന്ന ഒരു ദേവതയായി അൽ ഉസ്സയെപ്പറ്റി പരാമർശമുണ്ട്. 

ഹുബാളിനെപ്പോലെ അൽ ഉസ്സയോടും കുറേഷ് ഗോത്രവർഗ്ഗക്കാർ സംരക്ഷണത്തിനായി പ്രാർത്ഥിച്ചിരുന്നു. "624-ൽ 'ഉഹുദ് യുദ്ധത്തിൽ' കുറേഷ് വംശജരുടെ യുദ്ധാഹ്വാനം ഇപ്രകാരമായിരുന്നു: "ഉസ്സയുടെ ജനങ്ങളേ, ഹുബാളിന്റെ ആൾക്കാരേ!" സാത്താന്റെ വചനങ്ങൾ സംബന്ധിച്ച ഇബ്ൻ ഇഷാക്കിന്റെ പ്രസ്താവനയിലും അൽ ഉസ്സ പ്രത്യക്ഷപ്പെടുന്നുണ്ട്.

അൽ ഉസ്സയുടെ ക്ഷേത്രവും വിഗ്രഹവും ഖാലിദ് ഇബ്ൻ അൽ വാലിദ് 630 എഡിയിൽ നശിപ്പിച്ചിരുന്നു.

മക്ക കീഴടക്കിയതിന് പിന്നാലെ മുഹമ്മദ് ഇസ്ലാമിക കാലത്തിനു മുൻപുള്ള വിഗ്രഹങ്ങൾ നശിപ്പിക്കുവാൻ ആരംഭിച്ചു. 

ഖാലിദ് ഇബ്ൻ അൽ-വാലിദിനെ 630 എഡിയിലെ റംസാനിൽ അദ്ദേഹം നഖ്‌ല എന്ന സ്ഥലത്തേയ്ക്കയച്ചു. ക്വറൈഷ്, കിനാന എന്നീ ഗോത്രക്കാർ ഇവിടെ അൽ ഉസ്സയുടെ വിഗ്രഹം ആരാധിച്ചിരുന്നു. ബാനു ഷൈബാനിൽ നിന്നുള്ളവരായിരുന്നു ആരാധനാലയത്തിന്റെ മേൽനോട്ടക്കാർ. അൽ ഉസ്സ ഈ പ്രദേശത്തെ ഏറ്റവും പ്രധാനപ്പെട്ട ദേവതയായാണ് കരുതപ്പെട്ടിരുന്നത്. 

30 കുതിരക്കാരുമായി ഖാലിദ് ക്ഷേത്രം തകർക്കാൻ പുറപ്പെട്ടു. അവിടെ അൽ ഉസ്സയുടെ രണ്ട് വിഗ്രഹങ്ങളുണ്ടായിരുന്നു. ഒന്ന് യഥാർത്ഥ വിഗ്രഹമായിരുന്നുവെങ്കിലും ഒരെണ്ണം ശരിയായ വിഗ്രഹമായിരുന്നില്ല. ഖാലിദ് ആദ്യം തെറ്റായ വിഗ്രഹമാണ് കണ്ടുപിടിച്ച് നശിപ്പിച്ചത്. അതിനുശേഷം അദ്ദേഹം മുഹമ്മദിനടുത്ത് തിരികെയെത്തി താൻ വിജയിച്ചു എന്നറിയിച്ചു. "നീ എന്തെങ്കിലും അസാധാരണമായി കണ്ടുവോ?" എന്ന് പ്രവാചകൻ ചോദിച്ചു. ഖാലിദ് "ഇല്ല" എന്ന് മറുപടി പറഞ്ഞപ്പോൾ "എങ്കിൽ നീ അൽ ഉസ്സയെ നശിപ്പിച്ചിട്ടില്ല" എന്നും "ഒരിക്കൽ കൂടി പോകൂ" എന്നും ആജ്ഞാപിച്ചു. 

തെറ്റുപറ്റിയതിലെ ദേഷ്യവുമായി ഖാലിദ് നഖ്‌ലയിലേയ്ക്ക് ഒന്നുകൂടി യാത്ര ചെയ്തു. ഇത്തവണ അൽ ഉസ്സയുടെ യഥാർത്ഥ ക്ഷേത്രം കണ്ടുപിടിച്ച ഖാലിദ് ക്ഷേത്രത്തിൽ പ്രവേശിച്ചു. ക്ഷേത്ര നടത്തിപ്പുകാർ ഓടി രക്ഷപെട്ടിരുന്നുവെങ്കിലും വിഗ്രഹത്തിന് സ്വയം പ്രതിരോധിക്കാൻ കഴിയും എന്ന വിശ്വാസത്തിൽ ഒരു വാൾ വിഗ്രഹത്തിന്റെ കഴുത്തിൽ തൂക്കിയിരുന്നു. ഖാലിദ് ക്ഷേത്രത്തിൽ പ്രവേശിച്ചപ്പോൾ ഒരു ഇരുണ്ട നിറമുള്ള നഗ്നയായ സ്ത്രീ മാർഗ്ഗതടസ്സമുണ്ടാക്കി നിന്നുകൊണ്ട് കരയുന്നുണ്ടായിരുന്നു. ഈ സ്ത്രീ വിഗ്രഹം സംരക്ഷിക്കാനാണോ തന്നെ വശീകരിക്കാനാണോ നിൽക്കുന്നതെന്ന് ഖാലിദിന് മനസ്സിലായില്ല. ഖാലിദ് അള്ളാഹുവിന്റെ നാമത്തിൽ വാളൂരി ഒറ്റ വെട്ടിന് ഈ സ്ത്രീയെ രണ്ടായി മുറിച്ചു. എന്നിട്ട് ഖാലിദ് വിഗ്രഹം തച്ചുടയ്ക്കുകയും തിരികെ മക്കയിലെത്തുകയും ചെയ്തു. പ്രവാചകനോട് എന്താണ് നടന്നതെന്ന് പറഞ്ഞപ്പോൾ അദ്ദേഹം "അതെ, അത് അൽ ഉസ്സയായിരുനു; ഇനി അവൾ നിന്റെ നാട്ടിൽ ഒരിക്കലും ആരാധിക്കപ്പെടുകയില്ല" എന്നും പറഞ്ഞു

ഹിഷാം ഇബ്ൻ അൽ-കൽബി എഴുതിയ "ബുക്ക് ഓഫ് ഐഡൽസ്" ("കിതാബ് അൽ-അസ്നാം") എന്ന പുസ്തകത്തിൽ ഇപ്രകാരം പറയുന്നു:
അവൾക്കുമീതേ [ഒരു അറബി] "ബസ്സ്" എന്ന കെട്ടിടം പണിതു. ഇതിൽ ആളുകൾക്ക് പ്രവചനങ്ങൾ ലഭിക്കുമായിരുന്നു. അറബികളും കുറേഷുകളും തങ്ങളുടെ കുട്ടികൾ അബ്ദുൾ ഉസ്സ എന്ന് പേരിട്ടുവിളിക്കുമായിരുന്നു. കുറേഷുകൾക്കിടയിലെ ഏറ്റവും വലിയ വിഗ്രഹമായിരുന്നു ഇത്. അവർ അൽ ഉസ്സയ്ക്കടുത്തേയ്ക്ക് സമ്മാനങ്ങളുമായി യാത്ര ചെയ്യുമായിരുന്നു. ബലികളിലൂടെ അവളുടെ അനുഗ്രഹം അവർ തേടുമായിരുന്നു.
ഈ പ്രാർത്ഥനയിലെ അവസാന വരി സാത്താന്റെ വചനങ്ങളിൽ ഉൾപ്പെട്ടിട്ടുണ്ട്. "ബഹുമാനിക്കപ്പെടുന്ന സ്ത്രീകൾ" എന്നാണ് ഫാരിസ് വിഗ്രഹങ്ങളുടെ പുസ്തകത്തിൽ ഈ വരി തർജ്ജമ ചെയ്യുന്നത്. "അക്ഷരാർത്ഥത്തിൽ നുമിഡിയയിലെ കൊക്കുകൾ" എന്നാണ് ഈ വാക്കിന്റെ അർത്ഥം എന്ന് അദ്ദേഹം പറയുന്നുണ്ട്. 

ഈ മൂന്ന് ദേവതകൾക്കും മക്കയ്ക്കടുത്ത് പ്രത്യേകം ആരാധനാലയങ്ങളുണ്ടായിരുന്നു. അൽ ഉസ്സയുടെ ഏറ്റവും പ്രശസ്തമായ ക്ഷേത്രം ക്വുദ്യാദിനടുത്തുള്ള നഖ്ല എന്ന സ്ഥലമായിരുന്നു. ഉസ്സയ്ക്ക് പ്രിയപ്പെട്ട മൂന്ന് മരങ്ങൾ അവിടെയുണ്ടായിരുന്നു. അറബി കവിതകളിൽ അൽ ഉസ്സ എന്ന പേര് സൗന്ദര്യത്തെ സൂചിപ്പിക്കാൻ ഉപയോഗിച്ചിർന്നു. ആളുകൾ അൽ ഉസ്സയുടെ നാമത്തിൽ പ്രതിജ്ഞയെടുത്തിരുന്നു.

അൽ ഉസ്സയുടെയും അല്ലത്തിന്റെയും വ്യക്തിത്ത്വങ്ങൾ മദ്ധ്യ അറേബ്യയിൽ ഒന്നായിരുന്നു എന്ന് സൂസൻ ക്രോൺ സൂചിപ്പിക്കുന്നുണ്ട്.

യഹൂദമതത്തിലും ക്രിസ്ത്യൻ പാരമ്പര്യത്തിലും ഉസ്സ മാലാഖ എന്ന അർത്ഥത്തിൽ ഉപയോഗിച്ചിട്ടുണ്ട്.





</doc>
<doc id="356898" url="https://ml.wikipedia.org/wiki?curid=356898" title="കോരിമൂക്കൻ ഗിത്താർമത്സ്യം">
കോരിമൂക്കൻ ഗിത്താർമത്സ്യം

കടൽ വാസിയായ ഒരു മൽസ്യമാണ് കോരിമൂക്കൻ ഗിത്താർമത്സ്യം അഥവാ Shaw's Shovelnose Guitar Fish. . ഐ യു സി എൻ പട്ടികപ്രകാരമുള്ള പരിപാലന സ്ഥിതി വേണ്ടത്ര പഠനം നടക്കാത്ത ജീവിവർഗ്ഗങ്ങൾ എന്നാണ്.

കേരളത്തിലെ മൽസ്യങ്ങളുടെ പട്ടിക


</doc>
<doc id="356901" url="https://ml.wikipedia.org/wiki?curid=356901" title="ഉഡാനോസെററ്റോപ്സ്">
ഉഡാനോസെററ്റോപ്സ്

അന്ത്യ ക്രിറ്റേഷ്യസ് കാലത്തു ജീവിച്ചിരുന്ന ഒരു ദിനോസർ ആണ് ഉഡാനോസെററ്റോപ്സ്. മംഗോളിയയിൽ നിന്നും ആണ് ഫോസിൽ കണ്ടു കിട്ടിയിട്ടുള്ളത്.

തലക്ക് പിൻ ഭാഗത്തായി അസ്ഥിയുടെ ആവരണം ആയ ഫ്രിൽ ഉണ്ടായിരുന്നു. ഹോളോ ടൈപ്പ് ഏകദേശം പൂർണമായ തലയോട്ടി ആണ് .

തത്തകളുടെ പോലെയുള്ള ഒരു ചുണ്ടായിരുന്നു ഇവയ്ക്ക്. മറ്റു സെറാടോപിയ ദിനോസറുകളെ പോലെ സസ്യഭോജി ആയ ഇവ ഇതുപയോഗിച്ച് ഇവ കോൻ, പൈൻ എന്നി സസ്യങ്ങൾ ആയിരിക്കണം ഭക്ഷിച്ചിട്ടുണ്ടാവുക എന്ന് കരുതപ്പെടുന്നു.

സെറാടോപിയ എന്ന വിഭാഗത്തിൽ പെട്ട ദിനോസർ ആണ്. നാലു കാലിൽ സഞ്ചരിച്ചിരുന്ന സസ്യഭോജികൾ ആയിരുന്നു ഇവ. ലെപ്റ്റോസെറാടോപിയ എന്ന കുടുംബത്തിൽ ആണ് ഇവയെ വർഗ്ഗീകരിച്ചിരിക്കുന്നതു .





</doc>
<doc id="356913" url="https://ml.wikipedia.org/wiki?curid=356913" title="ഇസ്ഫാനാ">
ഇസ്ഫാനാ

ഇസ്‍ഫാനാ (Kyrgyz: Исфана; ഉസ്‍ബെക്: "Isfana, Исфана"; റഷ്യൻ: Исфана) ബാറ്റ്കെൻ മേഖലയുടെ പടിഞ്ഞാറേ അറ്റത്തുള്ള കിർഗിസ്ഥാനിലെ ഒരു പട്ടണമാണ്. ഫെർഗാനാ താഴ്വരയുടെ വക്കിലായാണിതു സ്ഥിതി ചെയ്യുന്നത്. ഈ താഴ്വരയുടെ മൂന്നു ഭാഗങ്ങളും ചുറ്റി താജിക്കിസ്ഥാൻ നിലകൊള്ളുന്നു.

ലെയ്‍ലെക് ജില്ലയുടെ ഭരണകേന്ദ്രമാണ് ഇസ്‍ഫാനാ. ഇവിടെയുള്ള മറ്റു വില്ലേജുകളായ മിർസ-പാറ്റ്ച, സമത്, ചിംഗെൻ, ടയ്‍ലാൻ, അക്-ബുലാക്, ഗോൾബോ എന്നിവയും ഇസ്‍ഫാനായിലെ മേയറുടെ ഓഫീസാണ് ഭരിക്കുന്നത്. പട്ടണത്തിലെ ഓഫീസ് വെബ്‍സൈറ്റിലെ വിവരങ്ങൾ പ്രകാരം ഈ പട്ടണത്തിലെയും സമീപ ഗ്രാമങ്ങളിലെയുമുൾപ്പെടെയുള്ള ആകെ ജനസംഖ്യ ഏകദേശം 28,085. ഇസ്‍ഫാനാ പട്ടണത്തിലെ മാത്രം ജനസംഖ്യ 18,200 ആണ്.

ഇസ്‍ഫാനാ പട്ടണം സ്ഥിതി ചെയ്യുന്ന അക്ഷാംശ രേഖാശങ്ങൾ 39°50′14″N 69°32′0″E ആണ്. ബാറ്റ്കെൻ മേഖലയുടെ പടിഞ്ഞാറായി സ്ഥിതി ചെയ്യുന്ന ഇസ്‍ഫാനാ, സമുദ്രനിരപ്പിൽ നിന്ന് 1,320 മീറ്റർ ഉയരത്തിലാണ് സ്ഥിതി ചെയ്യുന്നത്. പട്ടണത്തിൻറെ മൂന്നു വശങ്ങളും പർവ്വതങ്ങളാൽ ചുറ്റപ്പെട്ടിരിക്കുന്നു. എല്ലാ പർവ്വതങ്ങളും പട്ടണത്തിൽ നിന്ന് ഏതാനും കിലോമീറ്റർ മാത്രം ദൂരെയാണ്. ഈ പർ‌വ്വതങ്ങളിൽ ഏറ്റവും വലുത് തുർക്കിസ്ഥാൻ നിരകളാണ്.

"ഇസ്‍ഫാനാ" എന്ന പദം പദം "അസ്ബാനികാറ്റ", "അസ്ബാനികെൻറ്" അല്ളെങ്കിൽ "അസ്‍പാനാകെൻറ്" എന്ന സോഗ്‍ദിയൻ പദത്തിൽ നിന്നാണെന്നു പൊതുവേ വിശ്വസിക്കപ്പെടുന്നു. ഈ പദത്തിൻറെ അർത്ഥം "കുതിരകളുടെ നാട്" എന്നാണ്. ഇസ്‍ഫാനാ ഒൻപതാം നൂറ്റാണ്ടുമുതൽ ആളുകൾ പാർത്തു തുടങ്ങിയിരുന്നു. സോവിയറ്റ് ഭരണകാലത്ത് ഈ പ്രദേശം അനേകം മാറ്റങ്ങൾക്കു വിധേയമായി. The (ഗ്രാമ സഭ) 1937 ൽ നിലവിൽ വന്നു. സെൽസോവിയറ്റ് വില്ലേജ് ഭരണകേന്ദ്രമായി 1996 ൽ രൂപാന്തരം പ്രാപിച്ചു. 2001 ൽ ഈ വില്ലേജ് ഒരു പട്ടണമായി ഉയർത്തപ്പെട്ടു. പന്ത്രണ്ടാം നൂറ്റാണ്ടു മുതൽ പതിമൂന്നാം നൂറ്റണ്ടു വരെയുള്ള കാലഘട്ടത്തില‍ ഈ പട്ടണത്തിൻറ പേരു അസ്ബാനി, അപ്‍സാന, അവ്‍സോന, ഇസ്‍വോന എന്നിങ്ങനെയും അവസാനം ഇസ്‍ഫാനയെന്ന പേര് ഉറപ്പിക്കുകയും ചെയ്തു. 

"ഇസ്‍ഫാന" എന്ന പദം കിർഗിസ് അല്ലെന്നതിനാൽ കിർഗിസ് ദേശീയവാദികൾ പട്ടണത്തിൻറെ പേരിൻറെ കാര്യത്തിൽ പുനർവിചിന്തനം വേണമെന്ന് ആവശ്യപ്പെടുകയുണ്ടായി. അവർ നിർദ്ദേശിച്ച പേര് കിർഗിസ് കമ്യൂണിസ്റ്റ് പാർട്ടിയുടെ ആദ്യ സെക്രട്ടറിയായിരുന്ന ഇസ്ഖാൻ റാസാകോവിൻറ പേരാണ്.

ഇസ്‍ഫാനാ പട്ടണം സ്ഥിതി ചെയ്യുന്ന സ്ഥലത്തിൻറെ ആദ്യകാല ചരിത്രം മനസ്സിലാക്കണമെങ്കിൽ ഒൻപതു മുതൽ പതിനാറു വരെയുള്ള നൂറ്റണ്ടുകളിലേയ്ക്കു മടങ്ങണം. 1957 ൽ പുരാവസ്തു ഗവേഷകനായ വൈ. എ. സാഡ്‍നെപ്രോവ്‍സ്കി 14 മുതൽ 16 വരെയുള്ള നൂറ്റാണ്ടുകളിലെ വസ്തുക്കൾ പട്ടണം നിലനിൽക്കുന്ന പ്രദേശത്തു നിന്നു കണ്ടെടുക്കുകയുണ്ടായി. നുമോൺ നെഗ്‍മാറ്റോവിൻറെ അഭിപ്രായത്തിൽ ഇസ്‍ഫാന മദ്ധ്യകാലഘട്ടത്തിലെ പട്ടണമായിരുന്ന അസ്ബാനിക്കാറ്റ ആയിരുന്നുവെന്നാണ്. ഈ പട്ടണം ആദ്യം ഒസ്രുഷാനായുടെ ഭാഗമായിരുന്നുവെങ്കിലും പിന്നീട് സമാനിഡ്‍സ് ആക്രമിച്ചു കീഴടക്കി. 1221 ൽ ഇസ്‍ഫാനാ പട്ടണം ഉൾപ്പെടെയുള്ള പ്രദേശങ്ങൾ മംഗോളിയൻ സാമ്രാജ്യം ആക്രമിക്കുകയും അവരുടെ സാമ്രാജ്യത്തോടു ചേർക്കുകയും ചെയ്തു. മംഗോളിയരുടെ ആക്രമണമുണ്ടായ ഇസ്‍ഫാനയുടെ വടക്കുപടിഞ്ഞാറു ഭാഗം ഇപ്പോഴും അറയപ്പെടുന്നത് "മോഗുൾ ബോസ്‍ഗാൻ" എന്നാണ്. ഇതിൻറെ അർത്ഥം "മംഗോളിയരാൽ കീഴടക്കപ്പെട്ടത്" എന്നാണ്.

നവീന ഇസ്‍ഫാനാ പട്ടണത്തിൻറെ ഏകദേശം മദ്ധ്യഭാഗത്തായിട്ടാണ് പുരാതന ഇസ്‍ഫാനാ പട്ടണം നില നിന്നിരുന്നതെന്നാണ് അനുമാനിക്കപ്പെടുന്നത്. പന്ത്രണ്ടാം നൂറ്റാണ്ടിലെ വലിയ കോട്ടകൊത്തളങ്ങളുടെ ഭാഗങ്ങൾ അവിടെ നില നിൽക്കുന്നുണ്ടായിരുന്നു. ഈ കോട്ടയുടെ ബാക്കിയുണ്ടായിരുന്ന ഭാഗങ്ങൾ 1970 കളില് ഇടിച്ചു നിരത്തപ്പെട്ടു. 

1709 മുതൽ 1876 വരെ ഇസ്‍ഫാനാ, കോക്കാൻറലെ ഉസ്‍ബെക് ഖനാറ്റെയുടെ ഭാഗമായിരുന്നു. പത്തൊമ്പതാം നൂറ്റാണ്ടിൻറെ മദ്ധ്യത്തിൽ ഈ പ്രദേശം റഷ്യൻ സാമ്രാജ്യത്തിൻറെ ഭരണത്തിലായിരുന്നു. പത്തൊമ്പതാം നൂറ്റാണ്ടിൽ ഇന്നത്തെ ഉസ്ബക്കിസ്ഥാൻ ഉൾപ്പെടുന്ന എല്ലാ പ്രദേശങ്ങളും റഷ്യൻ സാമ്രാജ്യത്തിൻറ കീഴിലായി.


</doc>
<doc id="356919" url="https://ml.wikipedia.org/wiki?curid=356919" title="തിബെത്തൻ ജനങ്ങൾ">
തിബെത്തൻ ജനങ്ങൾ

തിബെത്തിൽ വസിക്കുന്ന തദ്ദേശീയരായ ജനവിഭാഗമാണ് തിബെത്തൻ ജനങ്ങൾ-Tibetan people (
7.8 ദശലക്ഷമാണ് ഇവരുടെ ജനസംഖ്യ. ജനസംഖ്യയുടെ നല്ലൊരു ഭാഗം ജനങ്ങളും തിബെത്തിന് പുറത്ത് ചൈനയിലെ തിബെത്ത് സ്വയഭരണ പ്രദേശമായ ടാറിലും ഇന്ത്യയിലും നേപ്പാളിലും ഭൂട്ടാനിലുമായി വസിക്കുന്നുണ്ട്. തിബെത്തൻ ജനങ്ങൾ തിബെറ്റിക് ഭാഷയാണ് സംസാരിക്കുന്നത്. അസ്പഷ്ടമായ നിരവധി വൈവിധ്യങ്ങൾ നിറഞ്ഞതാണ് ഇത്. തിബെത്തോ ബർമ്മൻ ഭാഷാ കുടുംബത്തിൽ പെട്ടതാണ് ഈ ഭാഷ. ഫാ ട്രെൽജൻ ചങ്ചുപ് സംപ (Pha Trelgen Changchup Sempa) എന്ന പുരാണകാലത്തെ ഒരു കുരങ്ങാണ് തിബെത്തൻ ജനതയുടെ പൂർവ്വീകർ എന്നാണ് പരമ്പരാഗതമായ അല്ലെങ്കിൽ പൗരാണികമായ വിശ്വാസം. ഐതിഹ്യങ്ങളിലും കെട്ടുകഥകളിലും അതികാല്പനിക സാഹിത്യത്തിലും പ്രത്യക്ഷപ്പെടുന്ന മനുഷ്യസമാനവും ആജാനുബാഹുവും ഭീകരരൂപിയുമായ ഒരു സാങ്കല്പിക ജീവിയായ ഓഗ്രെസ്സായ മാ ദ്രാഗ് സിൻമോയാണ് തിബെത്തൻ ജനതയുടെ മുൻഗാമികൾ എന്നും വിശ്വാസമുണ്ട്. സൗത്ത വെസ്റ്റ് ചൈനയിലെ നല്ലൊരു വിഭാഗം തിബെത്തൻ ഭാഷ സംസാരിക്കുന്നവരും തിബെത്തൻ ജനങ്ങളും വിശ്വസിച്ച് പോരുന്നത് പുരാതന ചൈനയിലെ ഖിയാങ്(Qiang) ജനതയുടെ പിൻമുറക്കാരാണ് തങ്ങൾ എന്നാണ്.
തിബെറ്റൻ ജനങ്ങളിൽ ഭൂരിഭാഗം പേരും തിബെത്തൻ ബുദ്ധിസം പിന്തുടരുന്നവരാണ്. എന്നാൽ, തിബത്തൻ മതമായ ബോൺ മത വിശ്വാസികളും ഇസ്‌ലാം മത വിശ്വാസികളും തിബെത്തൻ ജനങ്ങൾക്കിടയിൽ ഉണ്ട്. 
തിബെറ്റൻ കല, നാടകം, വാസ്തുശിൽപകല എന്നിവയിൽ തിബെറ്റൻ ബുദ്ദിസത്തിന്റെ സ്വാധീനമുണ്ട്. തിബെത്തിലെ പരുക്കനായ ഭൂമിശാസ്ത്രം തിബെത്തൻ ഭക്ഷണ രീതികളിലും പാചകക്രമവും മരുന്നുമെല്ലാം പരിതഃസ്ഥിതികളോട് ഇണങ്ങിചേരുന്നതാണ്.

2014ലെ ജനസംഖ്യാ കണക്കെടുപ്പ് പ്രകാരം തിബെത്തൻ സ്വയംഭരണവകാശ പ്രവിശ്യയിലെ ജനസംഖ്യ 2.2 ദശലക്ഷമാണ്. ചൈനയിലെ മറ്റു സ്വയം ഭരണ പ്രദേശങ്ങളായ ഗൻസു, ഗിൻഗായി, സിച്ചുവാൻ, ചൈന എന്നിവിടങ്ങളിലായാണ് ഈ കണക്ക്. 2009ലെ ഒരു കണക്ക് പ്രകാരം 189,000 തിബെത്തൻ ഭാഷ സംസാരിക്കുന്നവർ ഇന്ത്യയിൽ വസിക്കുന്നുണ്ട്. 528 പേർ നേപ്പാളിലും, 4800 പേർ ഭൂട്ടാനിലും വസിക്കുന്നുണ്ട്. 145,150 പേർ തിബെത്തിന് പുറത്ത് താമസിക്കുന്നുണ്ടെന്നാണ് തിബെത്തൻ രേഖയായ ഗ്രീൻ ബുക്ക് കണക്കാക്കുന്നത്. അമേരിക്ക, ഓസ്‌ട്രേലിയ, കാനഡ, കോസ്റ്റ റിക്ക, ഫ്രാൻസ്, മെക്‌സിക്കോ, നോർവേ, തായ്‌വാൻ, സ്വിറ്റസർലാന്റ്, യുനൈറ്റ്ഡ് കിങ്ഡം എന്നീ രാജ്യങ്ങളിലും തിബെത്തൻ കമ്മ്യൂണിറ്റി ജീവിക്കുന്നുണ്ട്.
നിലിവലെ തിബെത്തൻ ജനസംഖ്യ കണക്കാകുക എന്നത് ചരിത്രപരമായി വളരെ പ്രയാസകരമായ കാര്യമാണ്. 1959ൽ 6.3 ദശലക്ഷമായിരുന്നത് 5.4 ദശലക്ഷമായി കുറഞ്ഞിരിക്കുകയാണെന്ന് സെൻട്രൽ തിബെത്തൻ അഡ്മിനിസ്‌ട്രേഷൻ വ്യക്തമാക്കുന്നത്. 
എന്നാൽ, ചൈനീസ് സർക്കാർ വ്യക്തമാക്കുന്നത് 1954നേക്കാൾ 2.7 ദശലക്ഷം തിബെത്തൻ ജനത കൂടിയെന്നാണ്.

എട്ടു ദശലക്ഷത്തിൽ അധികം ജനങ്ങൾക്ക് സംസാരിക്കുന്ന സിനോ-തിബെത്തൻ ഭാഷാ കുടുംബത്തിൽ പെട്ട ഭാഷയാണ് തിബെത്തൻ ഭാഷ. മധ്യ ഏഷ്യ ഇന്ത്യൻ ഉപഭൂഖണ്ഡം- തിബെറ്റൻ പീഠഭൂമിയടക്കം. നോർത്തേൺ ഇന്ത്യൻ ഉപഭൂഖണ്ഡത്തിലെ ബാൾട്ടിസ്താൻ, ലഡാക്, നേപ്പാൾ, സിക്കിം, ഭൂട്ടാൻ എന്നിവിടങ്ങളിലും ജനങ്ങൾ സംസാരിക്കുന്ന ഭാഷയാണ്.
ക്ലാസിക്കൽ തിബെത്തൻ ഭാഷ ഒരു പ്രധാനപ്പെട്ട സാഹിത്യഭാഷയാണ്. പ്രത്യേകിച്ച് ബുദ്ധസാഹിത്യങ്ങൾക്കാണ് ഇത് ഉപയോഗിച്ചിരുന്നത്.
മധ്യ തിബെത്തൻ ഭാഷകളായ (യു ത്സാങ്, ല്ഹാസ വകഭേദങ്ങൾ അടക്കം.) ഖാംസ്, തിബെത്തൻ, അംഡോ തിബെത്തൻ എന്നിവ പൊതുവെ ഒരു ഏക ഭാഷ വകഭേദമായിട്ടാണ് പരിഗണിക്കുന്നത്.

ആധുനിക തിബെത്തൻ ജനസംഖ്യ ജനിതകപരമായി മറ്റു ആധുനിക കിഴക്കൻ ഏഷ്യൻ രാജ്യങ്ങളിലെ ജനസംഖ്യയോട് സമാനമാണ്. ഇവർക്ക് ആധുനിക മധ്യ ഏഷ്യൻ ജനസംഖ്യയുടെ ജനിതകവുമായിട്ടാണ് ഘടനാസാദൃശ്യമുള്ളത്. പിന്നീട്, ആധുനിക സൈബീരിയൻ ജനസംഖ്യയുമായിട്ടും.


</doc>
<doc id="356920" url="https://ml.wikipedia.org/wiki?curid=356920" title="ചൈനയുടെ ബഹിരാകാശ മേഖലയിലെ നേട്ടങ്ങൾ">
ചൈനയുടെ ബഹിരാകാശ മേഖലയിലെ നേട്ടങ്ങൾ

1970-ൽ ദോങ്ങ് ഫാംഗ് ഹോംഗ്-1(കിഴക്ക് ചുവപ്പാണ്-1) എന്ന ഉപഗ്രഹം വിക്ഷേപിച്ചുകൊണ്ടാണ് ചൈന ബഹിരാകാശ ഗവേഷണരംഗത്തേക്ക് പ്രവേശിച്ചത്.

2003-ൽ യാങ്ങ് ലീ എന്ന സഞ്ചാരിയെ ഷെൻഷു-5 എന്ന ബഹിരാകാശ പര്യവേഷണ വാഹനത്തിൽ അവരുടെതന്നെ ലോംഗ് മാർച്ച് എന്ന റോക്കറ്റ് ഉപയോഗിച്ച് കൊണ്ട് ബഹിരാകാശതെത്തിച്ചു.2005 ഒക്ടോബർ 12-ന് വിക്ഷേപിച്ച ഷെൻഷു-6 ൽ രണ്ടു ബഹിരാകാശ സഞ്ചാരികളും 2008 സെപ്തംബർ 25-ന് മൂന്നു സഞ്ചാരികളടങ്ങിയ ഷെൻഷു-7 ഉം വിക്ഷേപിച്ചു.2012 ൽ ചൈന ബഹിരാകാശത്തിലേക്ക് ആദ്യ വനിതാ സഞ്ചാരിയെ ഷെൻഷു - 9 എന്ന വാഹനത്തിൽ മൈത അയച്ചിരുന്നു. 2011-ൽ വിക്ഷേപിച്ച ടിയാൻഗോഗ് സ്പേസ് സ്റ്റേഷനുമായി ബന്ധിപ്പിച്ചിരുന്നു.
റഷ്യയുടെ സോയൂസിനോട് കാഴ്ചയിൽ സാമ്യമുണ്ട് എങ്കിലും ഷെൻഷു സോയൂസിനെക്കാൾ കുറച്ച് വലുതാണ്.
ഷെൻഷുവിന്റെ ഓർബിറ്റർ മൊഡ്യൂൾ സ്വതന്ത്രമായി നിലനിൽക്കാൻ കഴിയുന്ന വിധത്തിൽ സൗര പാനലുകളും മോട്ടോറുകളും നിയന്ത്രണ സംവിധാനവും ഉള്ളതാണ്. അതിനാൽ ഒരു ബഹിരാകാശ ദൗത്യത്തിനു ശേഷം ഉപേക്ഷിക്കപ്പെടുന്ന ഓർബിറ്റൽ മൊഡ്യൂൾ സ്വതന്ത്രമായി ബഹിരാകാശത്ത് നിലനിൽക്കും. ബന്ധിക്കാൻ സംവിധാനമുള്ള ബഹിരാകാശയാനങ്ങളുമായോ ബഹിരാകാശ നിലയങ്ങളുമായൊ ഇതിനെ ബന്ധിപ്പിക്കാൻ സാധിക്കും.
2011 സെപ്തംബറിൽ ചൈനയുടെ ആദ്യ ബഹിരാകാശ നിലയമായ ടിയാൻഗോംഗ്-1 വിക്ഷേപിക്കപ്പെട്ടു. പിന്നീട് സഞ്ചാരികളില്ലാതിരുന്ന ഷെൻഷു- 8 ഉം മൂന്ന് സഞ്ചാരികളുണ്ടായിരുന്ന ഷെൻഷു-9 ഉം ടിയാൻഗോംഗുമായി ബന്ധിച്ചു. ടിയാൻഗോംഗ്-2 വിക്ഷേപണത്തിൽ തയ്യാറായതായി കരുതപ്പെടുന്നു.
വരും ദശകങ്ങളിൽ ചൈനയുടെ ബഹിരാകാശ ഗവേഷണം വേഗത്തിൽ മുന്നോട്ട് പോകുവാൻ സാധ്യതയുണ്ട്.സ്ത്രീകളടക്കം വളരെയധികം ബഹിരാകാശ സഞ്ചാരികളെ ബഹിരാകാശത്തയക്കാൻ കഴിഞ്ഞു എന്നത് വളരെ വലിയ നേട്ടമായാണ് കരുതപ്പെടുന്നത്.ചൈന വ്യാപാരാടിസ്ഥാനത്തിലുള്ള ഉപഗ്രഹ വിക്ഷേപണ രംഗത്ത് സജീവമാണ്. ഇത്തരത്തിൽ സാമ്പത്തിക വളർച്ചയും വ്യാപാരാടിസ്ഥാനത്തിലുള്ള ഉപഗ്രഹ വിക്ഷേപണവും നല്ല വിക്ഷേപണ റിക്കോർഡുകളും ഏഷ്യൻ,ആഫ്രിക്കൻ, ദക്ഷിണ അമേരിക്കൻ രാജ്യങ്ങളുമായുള്ള വ്യാപാര ബന്ധവും സുഹ്യത് ബന്ധവും ചൈനയെ ബഹിരാകാശ മേഖലയിലെ ശക്തിയാക്കുമെന്ന് നിരീക്ഷകർ വിശ്വസിക്കുന്നു

ഫെങ്ങ്ബാവോ എന്ന ശേണിയിലുള്ള വിക്ഷേപണ വാഹിനികളുമായാണ് ചൈന ബഹിരാകാശ പര്യവേഷണം ആരംഭിച്ചതെങ്കിലും പിന്നീട് ലോങ്ങ് മാർച്ച് ശേണിയിലാണ് വികസിപ്പിച്ചെടുത്തത്.ദ്രാവക ഇന്ധനവും ഖര ഇന്ധനവും ഉപയോഗിച്ചായിരുന്നു ലോങ്ങ് മാർച്ച്-1 പ്രവർത്തിച്ചിരുന്നത്. എന്നാൽ ലോങ്ങ് മാർച്ച്-5ൽ പ്രധാന ഘട്ടങ്ങളിൽ മണ്ണെണ്ണയും ദ്രാവക ഓക്സിജനും അവസാനത്തേത് ക്രയോജനിക്ക് ഘട്ടവുമായിരുന്നു. 2013 വരെ ലോംഗ് മാർച്ച് വിക്ഷേപണങ്ങളിൽ ബഹുപൂരിപക്ഷവും വിജയമായിരുന്നു.ലോംഗ് മാർച്ച് വിക്ഷേപണികളെയെല്ലാം ഒരു നമ്പറിലൂടെയാണ് സൂചിപ്പിക്കുന്നത്.CZ എന്ന ചുരുക്കപേരും അതിനു പിന്നാലെ ഒരു നമ്പറും അക്ഷരവും ചേർന്നതാണ് ഇത്.അക്കം റോക്കറ്റിന്റെ കുടുംബത്തെയും അക്ഷരം റോക്കറ്റിന്റെ ടൈപ്പിനെയും ആണ് സൂചിപ്പിക്കുന്നത്.


</doc>
<doc id="356922" url="https://ml.wikipedia.org/wiki?curid=356922" title="ലോക പാൽ ദിനം">
ലോക പാൽ ദിനം

ലോക ക്ഷീരദിനം , അന്തരാഷ്ട്ര പാൽ ദിനം എന്നൊക്കെ  അറിയപ്പെടുന്നു. <br>
<br>
ഐക്യരാഷ്ട്ര സഭയുടെ കീഴിലുള്ള ഭക്ഷ്യ കാർഷിക സംഘടനയുടെ ആഹ്വാന പ്രകാരം  2001 മുതൽ എല്ലാ വർഷവും ജൂൺ 1ആം തീയതി   ലോക ക്ഷീരദിനമായി കൊണ്ടാടുന്നു.<br>
പാലിനെ  ആഗോള ഭക്ഷണം (global food) ആയി കണ്ട് അതിന്റെ പ്രാധാന്യം മനസ്സില്ലാക്കുക എന്നതാണ് ഈ ദിനാചരണത്തിന്റെ ഉദ്ദേശം.ക്ഷീരൊല്പാദന മേഖലയിലെ വിവിധ പ്രവർത്തനങ്ങളെക്കുറിച്ച് അവബോധം സൃഷ്ടിക്കാനും ഈ ദിനം ഉപയോഗിക്കുന്നു.
<br>
2001മുതൽക്കാണ് FAO World Milk Day ആചരിക്കാൻ തുടങ്ങിയത്. അതിനു മുമ്പ് തന്നെ പല രാജ്യങ്ങളിലും ദേശീയ പാൽ ദിനമായി ജൂൺ മാസമോ അതിനടത്ത ദിങ്ങളിലൊന്നോ കൊണ്ടാടിയിരുന്നു. അതിനാൽ ജൂൺ ഒന്ന് തന്നെ ക്ഷീരദിനമായി തിരിഞ്ഞെടുക്കുകയായിരുന്നു.

ദേശീയ പാൽ ദിനം



</doc>
<doc id="356933" url="https://ml.wikipedia.org/wiki?curid=356933" title="ദേശീയ പാൽ ദിനം">
ദേശീയ പാൽ ദിനം

ലോക പാൽ ദിനമായി FAO യുടെ ആഭിമുഖ്യത്തിൽ ജൂൺ ഒന്ന് ആചരിക്കുന്നു. അത് കൂടാതെ വിവിധ രാജ്യങ്ങൾ വിവിധ ദിനങ്ങൾ അവരുടെ ദേശീയ പാൽ ദിനമായി കൊണ്ടാടാറുണ്ട്. ഇന്ത്യയിൽ നവംബർ 26ആം തീയതിയാണ് ദേശീയ പാൽ ദിനം.

ക്ഷീരോല്പാദകരുടെ സംഘടനയായ IDA (Indian Dairy Associatin) 2014ലാണ് ദേശീയ പാൽ ദിനം എന്ന ആശയം മുന്നോട്ട് വച്ചത്.

2001 മുതൽ കോണ്ടാടി വരുന്ന ലോക പാൽ ദിനത്തിന്റെ ചുവട് പിടിച്ച് ദേശീയ ദിനവും വേണമെന്നായിരുന്നു നിർദ്ദേശം.

2014ൽ ആദ്യത്തെ ദേശീയ പാൽ ദിനം ആചരിക്കപ്പെട്ടു. IDA കൂടാതെ, ഡയറി ഡെവലമെന്റ് ബോർഡ് (NDDB 

ഇന്ത്യൻ ധവള വിപ്ലവത്തിന്റെ പിതാവ് എന്ന് അറിയപ്പെടുന്ന ഡോ. വർഗ്ഗീസ് കുര്യന്റെ ജന്മദിനമായതിനാലാണ് നവംബർ 26 തിരിഞ്ഞെടുത്തത്.

മിൽമ അടക്കമുള്ള പല ക്ഷീരോല്പാദന സംഘടനകളും ഈ ദിവസം പല പൊതു പരിപാടികളും ആസൂത്രണം ചെയ്യാറുണ്ട്.

അമൂൽ അനവധി വർഗീസ് കുര്യൻ അനുസ്മരണങ്ങളും ദേശവ്യാപകമായി കൊണ്ടാടുന്നു.

പുതിയ ഉല്പനങ്ങളുടെ ബ്രാൻഡുകൾ പ്രഖ്യാപിക്കാനും വിപണനം ഉദ്ഘാടനം ചെയ്യാനും ദേശീയ പാൽ ദിനമാണ് ക്ഷീരോല്പാദകർ തിരിഞ്ഞ്ടുക്കുന്നത്.

ലോക പാൽ ദിനം

 ദേശീയ പാൽ ദിനം ഒരു വെബ് സൈറ്റ്


</doc>
<doc id="356935" url="https://ml.wikipedia.org/wiki?curid=356935" title="ക്വാലാലമ്പൂർ അന്താരാഷ്ട്ര വിമാനതാവളം(KLIA)">
ക്വാലാലമ്പൂർ അന്താരാഷ്ട്ര വിമാനതാവളം(KLIA)

മലേഷ്യയിലെ പ്രധാനപ്പെട്ട വിമാനതാവളമാണ്‌ ക്വാലാലമ്പൂർ അന്താരാഷ്ട്ര വിമാനതാവളം(KLIA)(Malay: "Lapangan Terbang Antarabangsa Kuala Lumpur") .തെക്ക്കിഴക്കനേഷ്യയിലെ തന്നെ ഏറ്റവും വലിയ വിമാനതാവളങ്ങളിൽ ഒന്നാണ്‌ ഈ വിമാനതാവളം.വിമാനതാവളത്തിന്റെ ആകെ ചെലവ് 3.5 ബില്യൺ യു എസ് ഡോളറാണ്‌. ഏകദേശം 2380 കോടി രൂപ.

.സെപങ്ങ്(Sepang) ജില്ലയിലെ സെലങ്ങൂർ(Selangor)ലാണ്‌ ഈ വിമാനതാവളം.ക്വാലാലമ്പൂർ സിറ്റിയുടെ മധ്യത്തിൽ നിന്ന് തെക്കോട്ട് 45 കി.മീ മാറിയാണ്‌ ഇതിന്റെ സ്ഥാനം.

മലേഷ്യയിലെ ഏറ്റവും വലുതും ഏറ്റവും തിരക്കുള്ളതുമായ വിമാനതാവളമാണ്‌ ക്വാലലമ്പൂർ അന്താരാഷ്ട്രതാവളം.2015ൽ 48,938,424 യാത്രക്കാരും 726,230 ടൺ സാധനങ്ങളും കയറ്റിറക്കുമതി ചെയ്തു.ലോകത്തിൽ ഏറ്റവും തിരക്കുള്ള 23 മത്തെ വിമാനതാവളമായിരുന്നു ഇത്.മലേഷ്യ എയർപോർട്ട്സ്(MAHB) ആണു ഈ വിമാനതാവളം നിയന്ത്രിക്കുന്നത്.

1993 ജൂൺ 1 നാണ്‌ ക്വാലാലമ്പൂർ എയർപോർട്ട് ഉദ്ഘാടനം ചെയ്തത്.മൾട്ടിമീഡിയ സൂപ്പർ കൊറിഡോർ എന്ന പദ്ധതിയുടെ ഭാഗമായാണ്‌ ഈ എയർപ്പോർട്ട് നിർമ്മിച്ചത്.ജപ്പാനീസ് എഞ്ചിനിയറായ കിഷൊ കുറൊകോവയാണ്‌ ഈ വിമാനതാവളത്തിന്റെ ശില്പ്പി.മഹാദീർ മൊഹമദിന്റെ സർക്കാരാണ്‌ വിമാനതാവളത്തിന്റെ നിർമ്മാണത്തിൻ മുൻ കൈ എടുത്തത്.

100 കിലോമീറ്റർ ചുറ്റളവിൽ വ്യാപിചു കിടക്കുന്ന എയർപ്പോർട്ടാണ്‌ ഇത്.പണ്ടിവിടെ കൃഷിസ്ഥലമായിരുന്നു.ലോകത്തിലെ ഏറ്റവും വലിയ എയർപ്പോർട്ടുകളിൽ ഒന്നാണ്‌ ക്വാലാലമ്പൂർ എയർപ്പോർട്ട്.അഞ്ചു റൺവേയും രണ്ട് ടെർമ്മിനലുകളിലായി രണ്ട് സാറ്റ്ലൈറ്റ് റൺവേയും ഇവിടെയുണ്ട്.

ക്വാലാലമ്പൂർ അന്താരാഷ്ട്ര എയർപ്പോർട്ട് ഉദ്ഘാടനം ചെയ്തത് 27 ജൂൺ 1998ൾ പത്താമത് യാങ്ങ് ഡി-പെർതുൻ അഗോങ്ങാണ്‌.1998 കോമൺവെൽത്ത് ഗെയ്ംസിന്റെ സമയത്തായിരുന്നു ഇത്.ആദ്യ ആഭ്യന്തര സർവീസായ മലേഷ്യ എയർലൈൻസ് ഫ്ലൈറ്റ് MH 1263 കുന്തൻ എയർപ്പോർട്ടിൽ നിന്ന് 7.10 നു വന്നിറങ്ങി.ആദ്യ അന്താരാഷ്ട്ര വിമാനത്തിന്റെ വരവ് മലേ അന്താരാഷ്ട്ര എയർപ്പോർട്ടിൽ നിന്ന് 7.30ൽ എത്തി.ഇവിടെ നിന്നുള്ള ആദ്യ ആഭ്യന്തര പറക്കല്മലേഷ്യ എയർലൈൻസ് ഫ്ലൈറ്റ് MH 1432 ലങ്കവിയിലേക്ക് 7.20 നു നടത്തി.ആദ്യ അന്താരാഷ്ട്ര പുറപ്പെടൽ മലേഷ്യ എയർലൈൻസ് ഫ്ലൈറ്റ് MH84 ബീജിങ്ങ് അന്താരാഷ്ട്ര എയർപ്പോർട്ടിലേക്ക് 9 മണിക്ക് നടത്തി..
എയർപ്പോർട്ടിന്റെ ഉദ്ഘാടനം പ്രശ്നങ്ങളോടെ ആയിരുന്നു.എയറൊബ്രിഡ്ജും ബേ അലോക്കേഷൻ സിസ്റ്റവും ബ്രേക്ക് ഡൗൺ ആയി.ബാഗുകൾ നഷ്ടമാവുകയും 5 മണിക്കൂറോളം വൈകുകയും ചെയ്തു .ഈ പ്രശ്നങ്ങൾ കാലക്രമേണ മാറ്റിയെടുത്തു

എയർപ്പോർട്ട് പല സമയത്തും പല പ്രശ്നങ്ങളിൽ അകപ്പെട്ടിരുന്നു.ഈസ്റ്റ് ഏഷ്യൻ സാമ്പത്തിക തകർച്ച,സാർസ്,ബേർഡ് ഫ്ലൂ,ആഗോള സാമ്പത്തിക തകർച്ച,സ്വൈൻ ഫ്ലൂ എന്നിവ എയർപ്പോർട്ടിന്റെ ദൈനംദിന പ്രവർത്തനങ്ങളെ ബാധിച്ചിരുന്നു.1998ൽ യാത്രക്കാർ കുറവായിരുന്നതിനാൽ ആൾ നിപ്പോൺ എയർവൈസ്,ബ്രിട്ടീഷ് എയർവൈസ്,ലുഫ്താൻസ,നോർത്ത് വെസ്സ്റ്റ് എയർലൈൻസ് എന്നിവ ഒഴിവാക്കിയിരുന്നു.2003 മുതൽ ക്രമാനുഗതമായി ഓരൊ വർഷവും യാത്രക്കാരുടെ എണ്ണം വർധിച്ചു.

ക്വാലാലമ്പൂർ എയർപ്പോർട്ടിനു സമാന്തരമായി മൂന്ന് റൺവേകളുണ്ട്.രണ്ട് റൺവേ കളുടെ അകലം 2 കിലോമീറ്ററണ്‌.ഒരേ സമയം ടേക്ക് ഓഫിനും ലാൻഡിങ്ങിനുമുള്ള സൗകര്യം ഇവിടെയുണ്ട്.റൺവേകളുടെ നിയന്ത്രണം
ടെർമ്മിനൽ ഒന്നിൽ നിന്നാണ്‌ നടത്തുന്നത്).അക്കാലത്ത് ലോകത്തിലെ ഏറ്റവും വലിയ ടെർമ്മിനലായിരുന്നു ഇത്(ഇന്ന് ലോകത്തിലെ ഏറ്റവൗം വലിയ മൂന്നാമത്തെ ടെർമ്മിനലാണ്‌ ഇത്.) KILA 2 റൺവേ 3നെ നിയ്ത്രിക്കുന്നത്.ലോകത്തിലെ ഏറ്റവും വലിയ എയർ ട്രാഫിക് കട്രോൾ ടവാറായ ഇതിന്റെ ഉയരം 133.8 മീറ്ററാണ്‌.



</doc>
<doc id="356938" url="https://ml.wikipedia.org/wiki?curid=356938" title="രണ്ട് കുറിപ്പുകൾ">
രണ്ട് കുറിപ്പുകൾ

2016 ലെ അന്തർദേശീയ ചലച്ചിത്രമേളയിൽ ഇന്ത്യൻ പനോരമ വിഭാഗത്തിൽ തെരഞ്ഞെടുക്കപ്പെട്ട ഹ്രസ്വചിത്രമാണ് 'രണ്ട് കുറിപ്പുകൾ'. സത്യജിത് റേ ഫിലിം ഇൻസ്റ്റിറ്റ്യൂട്ടിൽ പഠനത്തിന്റെ ഭാഗമായി ഒരുക്കിയ ഹ്രസ്വചിത്രമായിരുന്നു രണ്ട് കുറിപ്പുകൾ. പഠനത്തിന്റെ ഭാഗമായുള്ള സിനിമയായതിനാൽ കൊൽക്കത്തയിൽ കേരളത്തിന്റെ പശ്ചാത്തലം സൃഷ്ടിച്ചാണ് സിനിമ ചിത്രീകരിച്ചത്. 
ഗിരീഷ്‌കുമാർ. കെ സംവിധാനം ചെയ്ത ഈ ചിത്രത്തിൽ ആറ് കഥാപാത്രങ്ങൾ മാത്രമാണുള്ളത്. കുടുംബബന്ധങ്ങളുടെ ശൈഥില്യമാണ് ഈ ഹ്രസ്വചിത്രത്തിന്റെ പ്രമേയം. മക്കൾക്ക് വേണ്ടാതാകുന്ന മാതാപിതാക്കളും അച്ഛനമ്മമാർ ഉപേക്ഷിക്കുന്ന ബാല്യവും വിഷയമാക്കിയ ഈ സിനിമയിൽ പ്രധാന വേഷങ്ങൾ കൈകാര്യം ചെയ്യുന്നത് സംവിധായകന്റെ കുടുംബാംഗങ്ങളാണ്. ഗിരീഷിന്റെ അച്ഛൻ വി.നാരായണൻ മാസ്റ്റർ, അമ്മ പദ്മാവതി ടീച്ചർ, ഭാര്യ ശാരിക, മകൻ സത്യജിത് എന്നിവരാണ് സിനിമയിൽ അഭിനയിച്ചിരിക്കുന്നത്. നാടകനടനായ പി.ടി മനോജും അഭിനയിച്ചിട്ടുണ്ട്. 
കൊൽക്കത്ത രാജ്യാന്തര ചലച്ചിത്രമേളയിൽ മികച്ച ഹ്രസ്വചിത്രത്തിനുള്ള ഗോൾഡൻ റോയൽ ബംഗാൾ ടൈഗർ അവാർഡ് 


</doc>
<doc id="356943" url="https://ml.wikipedia.org/wiki?curid=356943" title="ആഹാരശൃഖല">
ആഹാരശൃഖല

ഒരു ആവാസവ്യവസ്ഥയിൽ ജീവികൾ പരസ്പരം ഭക്ഷിച്ചും ഭക്ഷിക്കപ്പെട്ടും കൊണ്ട് പരസ്പരം ബന്ധപ്പെട്ടിരിക്കുന്നു, ഇത്തരത്തിലുള്ള ഭക്ഷണബന്ധത്തെയാണ് ആഹാരശൃഖല അഥവാ ഭക്ഷ്യശൃഖല (Food chain)എന്നു പറയുന്നത്.  ഓരോ ആഹാരശൃഖലയും തുടങ്ങുന്നത് ഉൽപാദക ജീവജാലങ്ങളിൽ നിന്നാണ്. സൂര്യനിൽ നിന്നും ഊർജ്ജം സ്വീകരിച്ചാണ് ഉൽപാദകർ ഭക്ഷണം ഉണ്ടാക്കുന്നത്. സസ്യങ്ങൾ ഉൽപാദകർക്കുദാഹരണമാണ്. ആഹാരശൃഖലയിലെ അവസാനകണ്ണികൾ തൃതീയ ഉപഭോക്താക്കളായ ഇരപിടിയന്മാരിലും വിഘാടകരിലുമാണ്. ഒരു ആവാസവ്യവസ്ഥയിലെ ഭക്ഷ്യശൃഖലയിൽ നിന്നും അവിടുത്തെ ജീവികൾ ഭക്ഷണകാര്യത്തിൽ പരസ്പരം എങ്ങനെ ബന്ധപ്പെട്ടിരിക്കുന്നു എന്ന് വ്യക്തമാകും.



</doc>
<doc id="356950" url="https://ml.wikipedia.org/wiki?curid=356950" title="സോങ് കോൾ തടാകം">
സോങ് കോൾ തടാകം

സോങ് കോൾ ( Kyrgyz: Соңкөл,  ]) കിർഗിസ്ഥാനിലെ നാരിൻ പ്രോവിൻസിൽ സ്ഥിതി ചെയ്യുന്ന ഒരു തടാകമാകുന്നു. ഈ തടാകം ഏകദേശം 3016 മീറ്റർ ഉയരത്തിലാണ് സ്ഥിതി ചെയ്യുന്നത്. ഈ തടാക പ്രദേശം 270 km  പ്രദേശം ഉൾക്കൊള്ളുന്നതാണ്. തടാകത്തിൻറെ ചുറ്റളവ് 2.64 km ആയി കണക്കാക്കിയിരിക്കുന്നു. തടാകത്തിൻറ പരമാവധി നീളം 29  കിലോമീറ്ററും വീതി 18 കിലോമീറ്ററുമാണ്. ഈ തടാകത്തിൻറെ ഏറ്റവും കൂടിയ ആഴം കണക്കാക്കിയിരിക്കുന്നത് 13.2 മീറ്റർ ആണ്. ഇത് ഇസ്സിക് കുൾ തടാകം കഴിഞ്ഞാൽ കിർഗിസ്ഥാനിലെ രണ്ടാമത്തെ വലിയ തടാകമാണ്. ഇതിൻറ പേരിൻറ അർത്ഥം "ഫോളാവിങ് ലേക്" എന്നാണ്. തടാകത്തെ ചുറ്റി വിശാലമായ പുൽത്തകിടിയും അതിനു ശേഷം ഉത്തുംഗങ്ങളായ പർവ്വത നിരകളുമാണ്. ഈ തടാകത്തിൻറെ സൌന്ദര്യം പ്രസിദ്ധമാണെങ്കിലും എത്തിച്ചേരുകയെന്നത് ബുദ്ധിമുട്ടാണ്. വടക്കു തെക്കൻ ഹൈവേയിലുള്ള സാരി-ബുലാക്കിൽ നിന്നാരംഭിക്കുന്ന 85 കിലോമീറ്റർ ദൂരം വരുന്ന റോഡു വഴി ഇവിടെ എത്തുകയെന്നതാണ് ഏറ്റവും അഭികാമ്യം. മറ്റു റോഡുകൾ ദുർഘടമായതും 4x4 വാഹനങ്ങളിൽ മാത്രം യാത്രചെയ്യാൻ സാധിക്കുന്നതുമാണ്. തടാകത്തിനു സമീപം സഞ്ചാരികൾക്കുള്ള സൌകര്യങ്ങൾ ഒന്നും തന്നെ നിലവിലില്ല. ഈ പ്രദേശത്തേയ്ക്കു പോകുവാനുള്ള ഉത്തമമായി സമയം ജൂൺ മാസം മുതൽ സെപ്റ്റംബർ മാസം വരെയാണ്.

ഈ തടാകം സ്ഥിതി ചെയ്യുന്ന പ്രദേശത്തിൻറെ അക്ഷാംശ രേഖാംശങ്ങൾ 41°50′N 75°10′E ആണ്. നാരിൻ നദീതടമാണ് ഉയർന്ന ഭാഗം. സോങ് കോൾ താഴ്വരയുടെ മദ്ധ്യഭാഗത്തായാണ് തടാകം സ്ഥിതി ചെയ്യുന്നത്. വടക്ക് സോങ് കോൾ നിരകളും ബോർബോർ അലാബാസ്, മോൾഡോ റ്റൂ പർവ്വതങ്ങൾ തെക്കു ഭാഗത്തുമായി സ്ഥിതി ചെയ്യുന്നു. എല്ലാക്കാലാവസ്ഥയിലും ജലപ്രവാഹമുള്ള നാല നദികളാണ് ഈ തടാകത്തിലേയ്ക്കാണ് ഒഴുകിയെത്തുന്നത്. കും-ബെൽ, ആക്-താഷ്, താഷ്-ഢോബോ, കാരാ-കിച്ചി എന്നിവയാണ് ഈ നാലു നദികൾ. തെക്കു കിഴക്കു ദിക്കിലെ ഉയരങ്ങളിൽ നിന്ന് ഒഴുകിയെത്തുന്ന സോങ് കോൾ നദി നിപതിക്കുന്നത് നാരിൻ നദിയിലേയ്ക്കാണ്. സോങ് കോൾ തടാകത്തിൻ സമീപസ്ഥമായ രണ്ടു വലിയ പട്ടണങ്ങൾ നാരിൻ പട്ടണവും കൊച്ച്‍കോർ പട്ടണവുമാണ്. ഏകദേശം 35 കിലോമീറ്റർ ദൂരമാണ് കൊച്ച്‍കോറിൽ നിന്നു തടാക തീരത്തേയ്ക്കുള്ള ദൂരം. അതുപോലെ തന്നെ സാരി ബുലാക്ക് എന്ന ചെറു പട്ടണത്തിൽ നിന്ന് തടാക പരസരത്തേയ്ക്ക് ഏതാനു കിലോമീറ്റർ ദൂരം മാത്രമായുള്ളു. കിർഗിസ്ഥാൻറെ തലസ്ഥാനമായ ബിഷ്‍കെക്കിൽ നിന്ന് ദിനം പ്രതി മിനി വാനുകളും ബസുകളും ഈ പട്ടണങ്ങളിലേയ്ക്കുണ്ട്. തടാകത്തിൻറെ കരയിലെ പരിസരത്തുള്ള കുന്നുകളിലോ വൃക്ഷങ്ങളൊന്നുംതന്നെയില്ല, എന്നാൽ ചില കാലാവസ്ഥയില് തടാകത്തിനു ചുറ്റുമ ആൽപൈൻ പുഷ്പങ്ങൾ വിടർന്നു സൌരഭ്യം പരത്തുന്നു. 

തടാക മേഖലയിലെ പ്രധാന താപനില ആണ്. താണ താപനില ജനുവരിയിൽ ജൂലൈയിൽ ആണ്. വർഷപാതത്തിൻറ ശരാശരി അളവ് 300 മുതൽ 400 മില്ളീമീറ്റർ (ഏപ്രിൽ മുതൽ ഒക്ടോബർ വരെയും) 100 മുതല് 150 മില്ളീമീറ്റർ (നവംബർ മുതൽ മാർച്ച് വരെ) എന്നിങ്ങനെയാണ്. വർഷത്തിൽ 180 മുതൽ 200 ദിവസം വരെ തടാകത്തിൻറെ ഉപരിതലം മഞ്ഞുമൂടിക്കിടക്കുന്നു. ശൈത്യകാലത്ത് ഉപരിതലത്തിൽ 1-1.2 മീറ്റർ കനത്തിൽ മഞ്ഞു പുതച്ചു കിടക്കുന്നു. സോങ് കോൾ തടാകത്തിൻറെ ഉപരിതലത്തിലെ ഉറച്ചു കിടക്കുന്ന മഞ്ഞ ഉരുകുന്ന പ്രക്രിയ ഏപ്രിൽ മദ്ധ്യത്തോടെയോ, ഏപ്രിൽ അവസാനമോ തുടങ്ങി, മെയ് അവസാനത്തോടെ പൂർണ്ണമായി ഉരുകിത്തീരുന്നു. ശൈത്യകാലത്ത് ഏതു സമയത്തും മഞ്ഞ് പൊഴിയാൻ സാദ്ധ്യതയുണ്ട്. സന്ദർശിക്കുവാന് പറ്റിയ സമയം ജൂലൈ മുതൽ സെപ്റ്റംബർ മദ്ധ്യം വരെയാണ്.

</doc>
<doc id="356951" url="https://ml.wikipedia.org/wiki?curid=356951" title="സ്വപോഷികൾ">
സ്വപോഷികൾ

ചില ജീവികൾ അവരുടെ ചുറ്റുപാടുകളിൽ നിന്നും ലഘുവായ പദാർത്ഥങ്ങൾ ഉപയോഗിച്ച് അതിൽ നിന്നും സങ്കീർണ്ണമായ ഓർഗാനിക് സംയുക്തങ്ങൾ നിർമ്മിക്കാറുണ്ട്, അത്തരം ജീവികളെയാണ് സ്വപോഷികൾ (autotroph) ("self-feeding", from the Greek "autos" "self" and "trophe" "nourishing") എന്നു വിളിക്കുന്നത്. പ്രകാശം ഉപയോഗിച്ച് ചെടികളിൽ നടക്കുന്ന പ്രകാശസംശ്ലേഷണം ഇതിനുദാഹരണമാണ്. കാർബോഹൈഡ്രേറ്റ്, കൊഴുപ്പ്, മാംസ്യം തുടങ്ങിയവ സ്വപോഷണത്തിന്റെ ഉത്പന്നങ്ങളാണ്. ഭക്ഷ്യശൃഖലയിലെ പ്രഥമകണ്ണികൾ ഇത്തരം സപോഷികളാണ് (ഉദാഹരണത്തിന് ജലത്തിൽ ആൽഗകൾ, കരയിൽ സസ്യങ്ങൾ).   

1982 ൽ Albert Bernhard Frank ആണ് എന്ന autotroph എന്ന ജർമൻ പദം ഉണ്ടാക്കിയത്.

സ്വപോഷികൾ പ്രധാനമായും രണ്ടുതരമാണുള്ളത്. പ്രകാശം ഉപയോഗിച്ച് സ്വപോഷണം നടത്തുന്ന ജീവികളെ പ്രകാശസ്വപോഷികൾ എന്നും രാസവസ്തുക്കൾ ഉപയോഗിച്ച് സ്വപോഷണം നടത്തുന്ന ജീവികളെ രാസ സ്വപോഷികൾ എന്നുമാണ് അറിയപ്പെടുന്നത്. 


α. The word autotroph comes from the Greek "autos" "self" and "trophe" "nutrition," related to "trephein" "to make solid, congeal, thicken".


</doc>
<doc id="356952" url="https://ml.wikipedia.org/wiki?curid=356952" title="നിയൽ ഹൊറൻ">
നിയൽ ഹൊറൻ

ഒരു ഐറിഷ് ഗായകനും ഗാനരചയിതാവും ഗിറ്റാറിസ്റ്റുമാണ് നിയൽ ജെയിംസ് ഹൊറൻ (ജനനം സെപ്റ്റംബർ 13, 1993).ബ്രിട്ടീഷ് ബാലസംഗീത സംഘം വൺ ഡയറക്ഷനിലെ അംഗമാണ്.


</doc>
<doc id="356960" url="https://ml.wikipedia.org/wiki?curid=356960" title="കാൻഡിയിലെ ബുദ്ധക്ഷേത്രം ആക്രമണം 1998">
കാൻഡിയിലെ ബുദ്ധക്ഷേത്രം ആക്രമണം 1998

ഗൗതമബുദ്ധന്റെ തിരുശേഷിപ്പായ ഒരു പല്ല് സൂക്ഷിച്ചിട്ടുള്ള ശ്രീലങ്കയിലെ കാൻഡിയിലുള്ള പുരാതനമായ ഒരു ക്ഷേത്രം, തീവ്രവാദി സംഘടനയായ എൽ.ടി.ടി.ഇ ആക്രമിച്ച സംഭവമാണ് കാൻഡിയിലെ ബുദ്ധക്ഷേത്രം ആക്രമണം എന്നറിയപ്പെടുന്നത്. ബുദ്ധമതക്കാർ വളരെ പരിപാവനമായി കരുതിപ്പോരുന്നതും, യുനെസ്കോ പൈതൃക നഗരങ്ങളുടെ പട്ടികയിൽ പെടുത്തിയിട്ടുള്ളതുമായ ഒരു ക്ഷേത്രം കൂടിയായിരുന്നു ഇത്.

1990 കളുടെ അവസാനം വരെ ശ്രീലങ്കയിൽ ആഭ്യന്തര യുദ്ധം അതിന്റെ മൂർച്ഛയിലെത്തി നിൽക്കുകയായിരുന്നു. 1995 ൽ തീവ്രവാദി സംഘടനയായിരുന്ന എൽ.ടി.ടി.ഇയുടെ കൈവശമിരുന്നിരുന്ന ജാഫ്ന ശ്രീലങ്കൻ സൈന്യം തിരികെ പിടിച്ചു. ഇതിനുള്ള പ്രതികാരമെന്നോണം, ശ്രീലങ്കൻ സൈന്യത്തിനു കനത്ത ആഘാതമേൽപ്പിച്ചുകൊണ്ട് മുല്ലത്തീവ് എൽ.ടി.ടി.ഇ അവരുടെ അധീനതയിലാക്കി. ഓപ്പറേഷൻ ജയസികുരുവി എന്ന സൈനിക നടപടിയിലൂടെ, എൽ.ടി.ടി.ഇയുടെ നിയന്ത്രണത്തിലായിരുന്ന പല നിർണ്ണായക പ്രദേശങ്ങളും ശ്രീലങ്കൻ സർക്കാർ അവരുടെ അധീനതയിലാക്കി. സർക്കാർ സ്ഥാപനങ്ങളിലും, സൈന്യത്തിനു നേരേയും, മനുഷ്യബോംബുകളെ പ്രയോഗിച്ചു കനത്ത നാശനഷ്ടങ്ങളുണ്ടാക്കിക്കൊണ്ടാണ് എൽ.ടി.ടി.ഇ തിരിച്ചടിച്ചത്.

1998 ന്റെ തുടക്കത്തിൽ ശ്രീലങ്ക ബ്രിട്ടനിൽ നിന്നും സ്വതന്ത്രമായതിന്റെ അമ്പതാം വാർഷികം ആഘോഷിക്കാനുള്ള തയ്യാറെടുപ്പിലായിരുന്നു. ചാൾസ് രാജകുമാരനായിരുന്നു മുഖ്യാതിഥിയായി പങ്കെടുക്കേണ്ടിയിരുന്നത്. ലോകത്തിന്റെ വിവിധ ഭാഗങ്ങളിൽ നിന്നുമുള്ള പ്രമുഖ നേതാക്കൾ വരും ദിവസങ്ങളിൽ ശ്രീലങ്കയിൽ എത്തിച്ചേരുവാനുണ്ടായിരുന്നു. ആഘോഷവേദിയായി കാൻഡി ആണു നിശ്ചയിച്ചിരുന്നത്. കൂടാതെ 16വർഷങ്ങൾ നീണ്ട ആഭ്യന്തര യുദ്ധത്തിനുശേഷം, ഒരു പ്രാദേശിക തിരഞ്ഞെടുപ്പിനു ഒരുങ്ങുകയായിരുന്നു ശ്രീലങ്ക. കിള്ളിനോച്ചി പോലുള്ളിടങ്ങളിൽ അപ്പോഴും ചെറിയ പ്രശ്നങ്ങൾ നിലനിന്നിരുന്നുവെങ്കിലും, ശ്രീലങ്ക സമാധാനത്തിലേക്കു തിരിച്ചു വരികയാണെന്നു അവർക്കു പുറംലോകത്തെ അറിയിക്കേണ്ടതുണ്ടായിരുന്നു.

1998 ജനുവരി 25 ആം തീയതി എൽ.ടി.ടി.ഇ ക്ഷേത്രത്തിനുള്ളിൽ അതി ഭയങ്കരമായ ഒരു ബോംബാക്രമണം നടത്തി. സ്ഫോടകവസ്തുക്കൾ നിറച്ച് ഒരു ട്രക്ക് ക്ഷേത്ര മതിൽക്കെട്ടിനകത്തു വെച്ച് പൊട്ടിത്തെറിക്കുകയായിരുന്നു. രാവിലെ 6.10ന് കനത്ത സുരക്ഷാവലയങ്ങളെ ഭേദിച്ച് എൽ.ടി.ടി.ഇ തീവ്രവാദികൾ രാജവീഥിയിലൂടെ ട്രക്ക് ഓടിച്ചുകയറ്റി സ്വയം പൊട്ടിത്തെറിക്കുകയായിരുന്നു. രണ്ടു തവണ ഉഗ്രമായ സ്ഫോടനം കേട്ടതായി സമീപവാസികൾ പറയുന്നു. 400 കിലോഗ്രാം വരുന്ന സ്ഫോടകവസ്തുക്കൾ നിറച്ച ട്രക്കായിരുന്നു തീവ്രവാദികൾ ഉപയോഗിച്ചത്. മൂന്നു തീവ്രവാദികളും, പിഞ്ചുകുഞ്ഞുൾപ്പട്ടെ മറ്റു പതിമൂന്നു പേരും സ്ഫോടനത്തിൽ മരണമടഞ്ഞു. നാലു സ്ത്രീകൾ, ഒരു ബുദ്ധഭിക്ഷു, ഒരു പോലീസ് ഓഫീസർ എന്നിവരുൾപ്പടെ ഇരുപത്തഞ്ചോളം ആളുകൾക്കു പരുക്കേറ്റു. സ്ഫോടനത്തിന്റെ ആഘാതത്തിൽ 5 കിലോമീറ്റർ ചുറ്റളവിലുള്ള നിരവധി കെട്ടിടങ്ങൾക്കു ക്ഷതം സംഭവിച്ചു, ജനാലചില്ലുകൾ പൊട്ടിച്ചിതറി.
കുപിതരായ ജനക്കൂട്ടം, പെട്ടെന്നു തടിച്ചകൂടുകയും, അവിടെയുണ്ടായ ചില വാഹനങ്ങൾ അഗ്നിക്കിരയാക്കുകയും ചെയ്തു. അവർ ഒരു ഹിന്ദു ആരാധനാലയത്തിനു തീവെക്കുകയും ചെയ്തു. പോലീസ് ഉടൻ കണ്ണീർവാതകം പ്രയോഗിച്ച് ജനക്കൂട്ടത്തെ പിരിച്ചു വിട്ടതിനാൽ കൂടുതലിടത്തേക്കു അക്രമം പടർന്നുപിടിച്ചില്ല. സിംഹളീസ് ജനതയോടു സമചിത്തത പാലിക്കാൻ പ്രസിഡന്റ്, ചന്ദ്രിക കുമാരതുംഗെ ആവശ്യപ്പെട്ടു. തമിഴ് വംശജരോടു, പ്രതികാരമരുതെന്നും സംഭവസ്ഥലം സന്ദർശിച്ചശേഷം, അവർ പറഞ്ഞു.

തൊട്ടടുത്ത ദിവസം, എൽ.ടി.ടി.ഇ എന്ന സംഘടനയെ ശ്രീലങ്കൻ സർക്കാർ രാജ്യത്തു നിരോധിച്ചു. എൽ.ടി.ടി.ഇ യുമായി സർക്കാർ നടത്തിവന്നിരുന്ന എല്ലാ സമാധാന ചർച്ചകളും നിറുത്തിവെച്ചു. ശ്രീലങ്കയുടെ പ്രതിരോധ മന്ത്രി അനിരുദ്ധ റാത്വാറ്റ് സുരക്ഷാ പിഴവിന്റെ ഉത്തരവാദിത്തം ഏറ്റെടുത്തുകൊണ്ട് രാജിവെച്ചു. സ്വാതന്ത്ര്യ ദിനാഘോഷങ്ങൾ ശ്രീലങ്കയുടെ തലസ്ഥാനമായ കൊളംബോയിലേക്കു മാറ്റി. ശ്രീലങ്കയോടു ആഭിമുഖ്യം പ്രഖ്യാപിച്ചുകൊണ്ട്, ചാൾസ് രാജകുമാരനുൾപ്പടെ ക്ഷണിക്കപ്പെട്ട എല്ലാ അതിഥിതികളും ആഘോഷത്തിനു എത്തിച്ചേർന്നു. യാദൃച്ഛികമെന്നോണം, രാജീവ് ഗാന്ധി വധക്കേസിൽ എൽ.ടി.ടി.ഇ തലവൻ വേലുപ്പിള്ള പ്രഭാകരനും, മറ്റു 25 പേർക്കുമെതിരേ മദ്രാസ് ഹൈക്കോടതി വാറണ്ടു പുറപ്പെടുവിച്ചു.

ബുദ്ധ ക്ഷേത്ര മുഖ്യപരിപാലകൻ ഈ ആക്രമണത്തിൽ അഗാധമായ നടുക്കം രേഖപ്പെടുത്തി. ബുദ്ധക്ഷേത്രത്തിനു നേരെ നടന്ന ഈ ഭീരുത്വം നിറഞ്ഞ ആക്രമണത്തെ അങ്ങേയറ്റം അപലപിക്കുന്നതായി ഹിന്ദു കൗൺസിൽ പ്രസി‍ഡന്റ്, യോഗേന്ദ്ര ദ്വരൈസ്വാമി ക്ഷേത്ര പരിപാലകനയച്ച കത്തിൽ പറഞ്ഞു. സാമാന്യബുദ്ധിയുള്ള ആരും ചെയ്യാൻ മടിക്കുന്ന ഒന്നായിരുന്നു ഈ ആക്രമണമെന്നാണ് കൊളംബോ ആർച്ച് ബിഷപ്പ് ഇതിനെതിരേ പ്രതികരിച്ചത്. ശ്രീലങ്കൻ ഇസ്ലാമിക് സെന്ററും, ബുദ്ധമതക്കാരുടെ അന്താരാഷ്ട്ര സംഘടയും സംഭവത്തെ അപലപിച്ചു. ശ്രീലങ്കയുടെ പൈതൃകത്തിനു നേരെ നടന്ന ആക്രമണമായിരുന്നു ഇതെന്നാണ്, പ്രതിപക്ഷ നേതാവ് റാണിൽ വിക്രമസിംഗ പാർലിമെന്റിൽ പ്രസ്താവിച്ചത്.

ക്ഷേത്രത്തിനുനേരെ നടന്ന ആക്രമണം തികച്ചും നിഷ്ഠൂരവും, ദുഷ്പ്രവൃത്തിയുമായിരുന്നുവെന്ന് സ്വാതന്ത്ര്യ ദിനാഘോഷവേളയിൽ പ്രസംഗിക്കവേ, ചാൾസ് രാജകുമാരൻ പ്രസ്താവിച്ചു. ആക്രമിക്കപ്പെട്ട ബുദ്ധക്ഷേത്രം, ശ്രീലങ്കയുടേയോ, ബൗദ്ധരുടേയോ മാത്രമല്ല, അതു ലോകത്തിന്റെ പൈതൃകമാണ്. അതുകൊണ്ടു തന്നെ, അതിന്റെ പഴയപ്രതാപത്തിലേക്കു ക്ഷേത്രത്തെ തിരിച്ചുകൊണ്ടുവരുവാനുള്ള ശ്രീലങ്കയുടെ ശ്രമങ്ങൾക്ക് എല്ലാ വിദേശ രാജ്യങ്ങളുടേയും സഹകരണം ഉണ്ടാവുമെന്നും രാജകുമാരൻ കൂട്ടിച്ചേർത്തു.

ജനീവ കൺവെൻഷനിൽ പാസ്സാക്കിയ അന്താരാഷ്ട്ര മനുഷ്യാവകാശനിയമങ്ങളെ എൽ.ടി.ടി.ഇ അനുസരിക്കേണ്ടതുണ്ടെന്ന്, സംഭവത്തെ അപലപിച്ച ആംനസ്റ്റി ഇന്റർനാഷണൽ ആവശ്യപ്പെട്ടു. ജനീവ കൺവെൻഷനിലെ പ്രോട്ടോക്കോൾ രണ്ടിന്റെ നഗ്നമായ ലംഘനമാണ് നിരപരാധികളെ കൊലപ്പെടുത്തുക വഴി എൽ.ടി.ടി.ഇ ചെയ്തിരിക്കുന്നതെന്നും ആംനസ്റ്റി വക്താവ് കൂട്ടിച്ചേർത്തു.

ആക്രമണത്തിൽ ക്ഷേത്രത്തിനു സാരമായ കേടുപാടുകൾ പറ്റി. മേൽക്കൂരയും, മുഖപ്പുമാണ് ഏറ്റവും കൂടുതൽ തകർന്നത്. എന്നാൽ അകത്തെ മുറികൾക്കും, പല്ലു സൂക്ഷിച്ചിരുന്ന മുറിക്കും കേടുപാടുകൾ പറ്റിയിരുന്നില്ല. അഷ്ടഭുജം, ക്ഷേത്രത്തിന്റെ പ്രധാന കവാടം, ക്ഷേത്രത്തിലെ ലൈബ്രറി എന്നിവക്കും നാശനഷ്ടങ്ങളുണ്ടായി. ക്ഷേത്രത്തിനു സമീപം സ്ഥിതി ചെയ്തിരുന്ന ക്വീൻസ് ഹോട്ടൽ, സെന്റ് പോൾസ് ദേവാലയം എന്നിവക്കും നാശനഷ്ടങ്ങൾ സംഭവിച്ചിരുന്നു.

ആക്രമണത്തിന്റെ അവശിഷ്ടങ്ങൾ നീക്കം ചെയ്തതിനുശേഷം, ഫെബ്രുവരി പത്താം തീയതി ക്ഷേത്രം ജനങ്ങൾക്കായി തുറന്നു കൊടുത്തു. ഏതാണ്ട് ഒന്നരവർഷമെടുത്താണ് ക്ഷേത്രത്തിന്റെ പുനർനിർമ്മാണം പൂർണ്ണമായ രീതിയിൽ പൂർത്തിയായത്. ശ്രീലങ്കൻ സർക്കാർ ആദ്യ ഗഡു എന്ന നിലയിൽ രണ്ടു ദശലക്ഷം ശ്രീലങ്കൻ രൂപ പുനർനിർമ്മാണത്തിനായി നൽകി. എന്നാൽ പുനർനിർമ്മാണത്തിനു നിശ്ചയിച്ചിരുന്ന തുകയേക്കാൾ മൂന്നു മടങ്ങു അധികം പൊതുജനങ്ങളിൽ നിന്നും സംഭാവനയായി കിട്ടി. 1999 ഏപ്രിൽ മാസത്തിൽ ക്ഷേത്രം, പഴയ നിലയിൽ സജ്ജമായി.


</doc>
<doc id="356962" url="https://ml.wikipedia.org/wiki?curid=356962" title="ക്രോട്ടൻ">
ക്രോട്ടൻ

യൂഫോർബിയേസീ സസ്യകുടുംബത്തിലെ ഒരു ജനുസ് ആണ് ക്രോട്ടൻ (Croton). ഈ ജനുസിനെപ്പറ്റി വിവരണം നൽകിയതും യൂറോപ്പിലേക്ക് അവയെ കൊണ്ടുവരികയും ചെയ്തതും ജോർജ് എബെർഹാന്റ് റുംഫിയസ് ആണ്. (യൂഫോർബിയേസീയിലെ തന്നെ കളർച്ചെടികളായ "Codiaeum variegatum". എന്നവയും ക്രോട്ടൻ എന്ന് അറിയപ്പെടുന്നുണ്ട്.) ഈ ജനുസിന്റെ പേരു വന്നത് ഗ്രീക്കുഭാഷയിലെ ("") എന്ന വാക്കിൽ നിന്നാണ്. ഇതിനർത്ഥം "tick(പട്ടുണ്ണി)" എന്നാണ്. ചില സ്പീഷിസുകളിലെ വിത്തിന്റെ ആകൃതിയുമായി അതിനുള്ള സാമ്യം നിമിത്തമാണിത്.

കുറ്റിച്ചെടികൾ മുതൽ മരങ്ങൾ വരെ ഇതിൽ കാണപ്പെടുന്നുണ്ട്. ഈ ജനുസിലെ പ്രസിദ്ധമായ ഒരു സ്പീഷിസ് ആണ് തെക്കുകിഴക്കേഷ്യ തദ്ദേശവാസിയായ "നീർവാളം". Cristóbal Acosta ക്രിസ്റ്റോബാൽ അക്കോസ്റ്റയാണ് 1578 -ൽ ഈ ചെടിയെപ്പറ്റി lignum pavanae എന്ന പേരിൽ ആദ്യമായി യൂറോപ്പിൽ അറിവുകൊടുത്തത്. ഇതിന്റെ വിത്തിൽ നിന്നും വേർതിഉരിക്കുന്ന നാട്ടുവൈദ്യങ്ങളിൽ ഉപയോഗിക്കുന്ന എണ്ണ വയറിളക്കാനുള്ള അതിശക്തിയുള്ള ഒരു മരുന്നാണ്. ഇക്കാലത്ത് ഇതിനെ സുരക്ഷിതമായ രീതിയായി കണക്കാക്കാറില്ല.

"നീർവാളത്തിന്റെ" എണ്ണ ചൈനയിലെ നാട്ടുവൈദ്യത്തിൽ മലബന്ധത്തിനെതിരെ ഉപയോഗിക്കാറുണ്ട്.

ചില മധ്യങ്ങൾക്ക് രുചി നൽകാൻ ക്രോട്ടൻ യുലുടേറിയ ഉപയോഗിക്കുന്നു.

ജട്രോഫയേക്കാൾ ജൈവഇന്ധനം ചില ക്രോട്ടൻ സ്പീഷിസുകളിൽ നിന്നും ലഭിക്കുമെന്ന് കെനിയയിൽ നടന്ന പരീക്ഷണങ്ങളിൽ കണ്ടിട്ടുണ്ട്. ജട്രോഫയിൽ നിന്നു  ഒരു ലിറ്റർ എണ്ണ ലഭിക്കുന്നതിന് ഏതാണ്ട് 2000 ലിറ്റർ ജലം വേണ്ടിവരുന്നുണ്ടെന്നാണ് കെനിയയിൽനിന്നുമുള്ള കണക്കുകൾ കാണിക്കുന്നത്. എന്നാൽ കാട്ടിൽ വളരുന്ന ക്രോട്ടൻ മരങ്ങളുടെ ഒരു കിലോ വിത്തിൽ നിന്നും 350 മില്ലീലിറ്റർ എൺന കിട്ടുമത്രേ.

ചില ശലഭ ലാർവകൾ ക്രോട്ടൻ സ്പീഷിസിലെ ചെടികളുടെ ഇലകൾ ഭക്ഷണമാക്കാറുണ്ട്. "Schinia citrinellus എന്ന നിശാശലഭം ക്രോട്ടൻ ഇലകളേ തിന്നാറുള്ളൂ."

കൂടുതലായും ഉഷ്ണമേഖലാപ്രദേശങ്ങളിലാണ് ഇവ കാണുന്നത്. മഡഗാസ്കറിലെ സപുഷ്പികളിലെw ഏറ്റവും ഗഹനമായ സ്പീഷിസുകളിൽ ഒന്ന് ക്രോട്ടന്റേതാണ്. അവിടെയുള്ള ക്രോട്ടനുകളിൽ 150 -തോളം സ്പീഷിസുകൾ തദ്ദേശീയമാണ്.



</doc>
<doc id="356967" url="https://ml.wikipedia.org/wiki?curid=356967" title="മാങ്ങായണ്ടി ചെള്ള്">
മാങ്ങായണ്ടി ചെള്ള്

മാങ്ങയണ്ടിയിലോ മാങ്ങയുടെ കാമ്പിലോ കണ്ടുവരുന്ന കടും തവിട്ടുനിറത്തിലുള്ള ഒരു ഇടത്തരം ചെള്ളാണ് മാങ്ങായണ്ടി ചെള്ള്. . ഈ കീടം ഇന്ത്യൻ മാമ്പഴങ്ങളുടെ വിദേശവിപണിയെ ഒരു സമയത്ത് പ്രതികൂലമായി ബാധിച്ചിരുന്നു. പുളിയുറുമ്പുകൾ ഇവയെ നിയന്ത്രിക്കാൻ വലിയരീതിയിൽ സഹായിക്കുന്നുണ്ട്.

</doc>
<doc id="356970" url="https://ml.wikipedia.org/wiki?curid=356970" title="വള്ളച്ചിറ">
വള്ളച്ചിറ

കേരളത്തിലെ തൃശൂർ ജില്ലയിലുള്ള ഒരു ഗ്രാമമാണ് വള്ളച്ചിറ. 

2001 ലെ സെൻസസ് പ്രകാരം വള്ളച്ചിറയിലെ ആകെയുള്ള ജനസംഖ്യ 13443 ആണ്. മൊത്തം ജനസംഖ്യയുടെ 49% പുരുഷന്മാരും 51% സ്ത്രീകളുമാണ്. ദേശീയ ശരാശരി സാക്ഷരത 59.5% ആണ്. അതിനേക്കാൾ കൂടുതൽ ആണ് വള്ളച്ചിറയിൽ, 83%. പുരുഷന്മാരുടെ സാക്ഷരത 85% സ്ത്രീകളുടെ സാക്ഷരത 81% ആണ്. ജനസംഖ്യയുടെ 11% വരുന്നത് ആറ് വയസ്സിൽ താഴെയുള്ള കുട്ടികളാണ്. 


വിനോദസഞ്ചാരികളെ ആകർഷിക്കുന്ന മുട്ടിക്കൽ ഡാം, പള്ളിക്കൽ ഹിൽടോപ്പ്, നെല്പാടങ്ങൾ, വല്ലച്ചിറ ക്ഷേത്രം, ചതകുടം ക്ഷേത്രം, സെന്റ് തോമസ് പള്ളി എന്നിവസ്ഥിതി ചെയ്യുന്നതിവിടെയാണ്. തൈക്കാട്ടുശ്ശേരി, ചെർപ്പു, ആറാട്ടുപുഴ, ഇറവക്കാട്, പെരുംചേരി എന്നിവ പരിസര പ്രദേശങ്ങളാണ്.


</doc>
<doc id="356971" url="https://ml.wikipedia.org/wiki?curid=356971" title="ഐ എൽ ഡി എം">
ഐ എൽ ഡി എം

കേരളത്തിലെ റവന്യൂ വകുപ്പു ജീവനക്കാർക്ക് വിവിധ വിഷയങ്ങളിൽ പരിശീലനം കൊടുക്കുന്നതിനുള്ള തിരുവനന്തപുരത്തെ ഒരു സ്ഥാപനമാണു ഐ.എൽ.ഡിഎം(ILDM). ഇൻസ്റ്റിറ്റ്യൂട്ട് ഓഫ് ലാൻഡ് ആൻഡ് ഡിസാസ്റ്റർ മാനേജ്മെന്റ് എന്നാണു പേരിന്റെ പൂർണ്ണരൂപം. <nowiki>റവന്യൂ </nowiki> വകുപ്പിനു കീഴിലുള്ള ഒരു സ്വയംഭരണ സ്ഥാപനമാണിത്. പി.റ്റി.പി.നഗർ എന്ന സ്ഥലത്താണു സ്ഥിതി ചെയ്യുന്നത്. റവന്യൂ വകുപ്പു മന്ത്രി ചെയർമാനും, ലാൻഡ് റവന്യൂ കമ്മീഷണർ വൈസ് ചെയർമാനുമായ ഒരു സമിതി ഭരണ നിർവഹണത്തിന്റെ ചുമതല വഹിക്കുന്നു.


</doc>
<doc id="356975" url="https://ml.wikipedia.org/wiki?curid=356975" title="യി ജനങ്ങൾ">
യി ജനങ്ങൾ

ചൈന, വിയറ്റ്‌നാം, തായ്‌ലാന്റ് എന്നീ രാജ്യങ്ങളിൽ വസിക്കുന്ന ഒരു ആദിമ ജനവിഭാഗമാണ് യി ജനങ്ങൾ - Yi people അല്ലെങ്കിൽ ലോലോ ജനങ്ങൾ - Lolo people എന്ന് അറിയപ്പെടുന്നത്.
80 ലക്ഷത്തോളമാണ് ഇവരുടെ മൊത്തം ജനസംഖ്യ കണക്കാക്കിയിരിക്കുന്നത്. 
ചൈനയിലെ ആദിമ ജനവിഭാഗങ്ങളിൽ ജനസംഖ്യയുടെ കാര്യത്തിൽ ഇവർ ഏഴാം സ്ഥാനത്താണ്. ചൈനയിലെ ഗ്രാമീണ മേഖലയിലാണ് ഇവർ പ്രധാനമായും വസിക്കുന്നത്. സിച്ചുവാൻ, യുന്നൻ, ഗുയിസോഹു ഗുഹാങ്‌സി എന്നീ ഗ്രാമ പ്രദേശത്താണ് ഇവർ കൂടുതലും വസിക്കുന്നത്. സാധാരണയായി മലമ്പ്രദേശങ്ങളിലാണ് ഇവരുടെ വാസം. 1999 ലെ കണക്കു പ്രകാരം നോർത്ത് ഈസ്‌റ്റേൺ വിയറ്റനാമിലെ ലാവോ കായി പ്രവിശ്യയിലെ ഹാ ഗിയാങ്, ലാവോ കായി എന്നിവിടങ്ങളിൽ 3300 ലോ ലോ ജനങ്ങൾ താമസിക്കുന്നുണ്ട്. 
യി ജനങ്ങൾ ലോലോയിഷ് ഭാഷയുടെ വിവിധ വകഭേദങ്ങൾ സംസാരിക്കുന്നുണ്ട്. സിനോ തിബെത്തൻ ഭാഷാ കുടുംബത്തൽ ഉൾപ്പെട്ട ബർമ്മീസ് ഭാഷയോട് വളരെ സാമ്യമുള്ള ഭാഷയാണ് ലോലോയിഷ് ഭാഷ. യി അക്ഷരമാല ഉപയോഗിച്ച് എഴുതുന്ന നുഒസു ഭാഷയാണ് ഇതിലെ പ്രിസ്റ്റിജ് ഭാഷ.
80 ലക്ഷത്തോളം വരുന്ന യി ജനങ്ങളിൽ, 4.5 ദശലക്ഷത്തിൽ അധികം പേർ വസിക്കുന്നത് യുന്നാൻ പ്രവിശ്യയിലാണ്. 2.5 ദശലക്ഷം പേർ തെക്കൻ സിച്ചുവാൻ പ്രവിശ്യയിലും. ഗുയിസോഹു പ്രവിശ്യയുടെ വടക്കുപടിഞ്ഞാറൻ മൂലയിലാണ് 10 ലക്ഷത്തോളം യി ജനങ്ങൾ വസിക്കുന്നത്. മിക്കവാറും യി ജനങ്ങളും സാധാരണയായി വസിക്കുന്നത് പർവ്വത മേഖലകളിലാണ്. ചൈനയുടെ നഗരങ്ങളിൽ നിന്ന് ദൂരെയുള്ള പർവ്വതങ്ങളുടെ ചെരിവുകളിലും ഇവർ വസിക്കുന്നുണ്ട്.

യി ജനങ്ങളിലെ വിവിധ വിഭാഗങ്ങൾ തങ്ങളെ കാണുന്നത് പല രീതിയിലാണ്. നിസു, സാനി, അക്‌സി, ലോ ലോ, അച്ചേഹ് എന്നീ ഉപ വിഭാഗങ്ങളുണ്ട്. ചിലപ്പോൾ ഇവർ പരസ്പരം സ്പഷടമല്ലാത്ത ഭാഷകൾ സംസാരിക്കുന്നു. ചൈനീസ് ഭാഷയുടെ ഏക വംശീയതയുടെ അടിസ്ഥാനത്തിലാണ് വിഭാഗമായിരിക്കുന്നത്,
വിവിധ പ്രാദേശിക സ്ഥാനപ്പേരിന്റെ അടിസ്ഥാനത്തിൽ ഇവരെ മൂന്നായി തരംതിരിച്ചിരിക്കുന്നു.:


ഇന്നത്തെ പശ്ചിമ ചൈനയിലെ പുരാതന ഖിയാങ് ജനങ്ങളാണ് യി ജനങ്ങളാണ് യി ജനങ്ങളുടെ പൂർവ്വീകരെന്നാണ് ചില പണ്ഡിതൻമാർ വിശ്വസിക്കുന്നത്. തിബെത്തൻ, നാക്‌സി, ഖിയാങ് ജനങ്ങളുടെ പൂർവ്വീകരാണ് ഇവർ എന്നും അഭിപ്രായമുണ്ടിവർക്ക്.
തെക്കുകിഴക്കൻ തിബെത്തിൽ നിന്ന് സിച്ചുവാൻ വഴി യുന്നൻ പ്രവിശ്യയിലേക്ക് കൂടിയേറിയവരാണ് യി ജനങ്ങൾ. ഇപ്പോൾ യി ജനങ്ങൾ ഏറ്റവും കൂടുതൽ വസിക്കുന്ന പ്രദേശമാണ് യുന്നാൻ. 
അചേതനവസ്തുക്കളിലും പ്രകൃതിയുടെ പ്രതിഭാസങ്ങളിലും ജീവനുണ്ടെന്ന സിദ്ധാന്തമാണ് അനിമിസം പിൻപറ്റുന്ന ജനവിഭാഗമാണ് യി ജനത.ബിമോയിസം ആദിമ മതമാണ് ഇവർ വിശ്വസിക്കുന്നത്. 
യി ജനങ്ങൾ അവരുടെ അതുല്യമായ സചിത്ര അക്ഷരങ്ങളിൽ ഏതാനും പുരാതന മതഗ്രന്ഥങ്ങൾ ഇപ്പോഴും നിലനിർത്തിയിട്ടുണ്ട്. ബുദ്ധമതം ദാവോയിസം എന്നിവയിലെ പലകാര്യങ്ങളും ഇവരുടെ മതത്തിൽ അടങ്ങിയിട്ടുണ്ട്.
ലിയാങ്ഷാൻ പടിഞ്ഞാറൻ യുന്നാൻ എന്നിവിടങ്ങളില പല യി ജനങ്ങളും അടിമത്തത്തിന്റെ സങ്കീർണതകൾ പേറുന്നവരാണ്. നുവോഹുവോ അല്ലെങ്കിൽ കറുത്ത യി (കുലീനർ), ഖുനുവോ - വെളുത്ത യി (സാധാരണക്കാർ), അടിമകൾ എന്നിങ്ങനെ ജനങ്ങൾ ഇവരെ വേർത്തിരിക്കുന്നുണ്ട്. വെളുത്ത യി ജനങ്ങൾ സ്വതന്ത്രരും സ്വന്തമായി ആസ്തിയുള്ളവരുമാണ്. എന്നാൽ, അടിമകൾ യജമാനന്മാരാൽ കെട്ടിയിട്ട രൂപത്തിതാണ്. മറ്റു വംശീയ വിഭാഗങ്ങൾ അടിമകളായി പിടിക്കപ്പെടുന്നു.
മിക്കവാറും യി ജനങ്ങൾ അവരുടെ അവരുടെ മുൻഗാമി ഒരേയാളാണെന്നാണ് വിശ്വാസം - അപു ദുമു ꀉꁌꅋꃅ or ꀉꁌꐧꃅ (Axpu Ddutmu or Axpu Jjutmu).
അപു ദുമുവിന് മൂന്ന് ഭാര്യാമാരും ആറ് ആൺമക്കളുമായിരുന്നു. ഓരോ ഭാര്യമാലരിലും രണ്ടു മക്കൾ വീതം.
ഏറ്റവും മൂത്ത രണ്ട് ആൺമക്കൾ യുന്നാൻ പിടിച്ചെടുക്കുകയും അവിടെ താമസം ആരംഭിക്കുകയും ചെയ്തു എന്നാണ് ഐതിഹ്യം.


</doc>
<doc id="356976" url="https://ml.wikipedia.org/wiki?curid=356976" title="ഇടത്തുരുത്തി">
ഇടത്തുരുത്തി

കേരളത്തിലെ തൃശൂർ ജില്ലയിലുള്ള ഒരു ഗ്രാമമാണ് ഇടത്തുരുത്തി. 

2001 ലെ സെൻസസ് പ്രകാരം ഇടത്തുരുത്തിയിലെ ആകെയുള്ള ജനസംഖ്യ 12880 ആണ്. അതിൽ 5972 പുരുഷന്മാരും 6908 സ്ത്രീകളും ആണ്. 




</doc>
<doc id="356980" url="https://ml.wikipedia.org/wiki?curid=356980" title="കാപ്തൈ തടാകം">
കാപ്തൈ തടാകം

കാപ്തൈ, ബംഗ്ലാദേശിലെ ഏറ്റവും വലിയ മനുഷ്യ നിർമ്മിത തടാകമാണ്. ഇത് സ്ഥിതി ചെയ്യുന്നത് ചിറ്റഗോങ് ഡിവഷനിലെ രംഗമതി ജില്ലയിലുൾപ്പെട്ട കാപ്തൈ ഉപാസിലയിലാണ്. ഈ തടാകം നിലവിൽ വരുന്നത് കർണ്ണഫുലി ഹൈഡ്രോ-ഇലക്ട്രിക് പ്രോജക്റ്റനു വേണ്ടി, കർണ്ണഫുലി നദിയിൽ കാപ്തൈ ഡാം നിർമ്മിച്ച കാലയളവിലാണ്. ഈ കൃത്രിമ തടാകത്തൻറ ശരാശരി ആഴം 100 അടിയും (30 മീറ്റർ) കൂടിയ ആഴം 490 അടിയുമാണ് (150 മീറ്റർ).

1956 ലാണ് ജലവൈദ്യൂത പദ്ധതിയ്ക്കായി ഇവിടെ ഒരു അണക്കെട്ടു നിര‍്‍‍മ്മിക്കുവാനുള്ള പദ്ധതിയ്ക്ക് കിഴക്കൻ പാകിസ്താൻ നടപടികൾ സ്വീകരിച്ചത്. ഈ അണക്കെട്ടു നിർമ്മാണം പൂർത്തിയായപ്പോൾ രംഗമതി ജില്ലയിലെയും സമീപ ഉപാസിലകളിലെയും കൃഷിസ്ഥലം ജലസമാധിയിലായി. ഈ ജലവൈദ്യുത പദ്ധതിയ്ക്കായുള്ള എല്ലാ ചെലവുകൾ യുണൈറ്റഡ് സ്റ്റേറ്റ്സ് ആണ് വഹിച്ചത്. ഈ ജലവൈദ്യത പദ്ധതി 1962 ൽ നിർമ്മാണം പൂർത്തിയാക്കി. ഡാം നിർമ്മിക്കുന്നതിനായുള്ള കരാർ ഉറപ്പിച്ചത് സംയുക്തമായി ഇൻറർനാഷണൽ എൻജിനീയറിംഗ് കമ്പനിയും ഉട്ടാ ഇൻറർനാഷണലുമായിട്ടായിരുന്നു. ഈ അണക്കെട്ടിൻറെ ആകെ നീളം 670.8 മീറ്ററും ഉയരം 54.7 മീറ്ററുമായിരുന്നു. അണക്കെട്ടിന് നീളമുള്ള സ്പിൽവേ 16 ഗെറ്റുകളോടെ നിർമ്മിക്കപ്പെട്ടു. ഈ സ്പിൽവേ വഴി ജലം കടത്തിവിടാൻ സാധിച്ചിരുന്നു. 

അണക്കെട്ടു നിർമ്മാണം വഴി വെള്ളത്തിനടിയിലായ പ്രദേശത്തിലെ നാൽപ്പതു ശതമാനം ഭാഗം കൃഷിക്കുപയുക്തമായ പാടങ്ങളായിരുന്നു. അതുപോലെ തന്നെ സമാന്തരമായുണ്ടായിരുന്നു സർക്കാർ വക നിബിഢ വനത്തിലെ, പ്രദേശവും മറ്റൊരു വനപ്രദേശവും ഈ പദ്ധതിയുടെ പേരിൽ വെള്ളത്തിനടിയിലായി. ഏകദേശം 18,000 കുടുംബങ്ങളിയായി 100,000 ജനങ്ങൾ മാറ്റപ്പാർപ്പിക്കപ്പെട്ടു. ചൿമാസ് രാജാവിൻറ രാജധാനിയും വെള്ളത്തിനടിയിലായ പ്രധാന കെട്ടിടങ്ങളിലുൾപ്പെടുന്നു.

ഇംഗ്ലീഷ് അക്ഷരമാലയിലെ 'H' ഷേപ്പിലുള്ള അണക്കെട്ടിനു രണ്ടു കൈകളുണ്ട്. ഇവ രണ്ടും ഷുബാലോങിനു സമീപമുള്ള ഒരു മലയിടുക്കുവഴി ബന്ധിപ്പിച്ചിരിക്കുന്നു. കാസലോങ് എന്ന അണക്കെട്ടിൻറ വലതു കൈ വഴിയിലേയ്കള്ള ജലം ഒഴുകിയെത്തുന്നത് മായ്നി, കാസലോങ് എന്നീ രണ്ട് വലിയ അരുവികളാണ്. അണക്കെട്ടിൻറ ഇടതു കൈവഴിയിയായ രംഗമതി-കാപ്തൈയിലേയ്ക്കു ജലം എത്തുന്നത് വടക്കുള്ള ചെംഗിയിൽ നിന്നും തെക്കുള്ള റിൻഘോയോങ് അരുവികളിൽ നിന്നുമാണ്. 

ഈ അണക്കെട്ടിൻറെ കാലാവധി കണക്കാക്കിയിരിക്കുന്നത് 90 വർഷങ്ങളാണ്. ഈ കാലയളവെത്തുമ്പോൾ അണക്കെട്ടിൻറ അടിത്തട്ട് എക്കൽ നിറഞ്ഞിരിക്കുമെന്നു കരുതപ്പെടുന്നു. ഈ അണക്കെട്ട് മത്സ്യങ്ങളുടെ ഹാച്ചറിയായും പ്രവർത്തിക്കുന്നു. ഇവിടെ ഉത്പാദിപ്പിക്കുന്ന മത്സ്യങ്ങൾ സാധാരണ കമ്പോളങ്ങളിലും ധാക്ക, രാജ്യത്തിൻറ മററു ഭാഗങ്ങളിലേയ്ക്കും വിതരണം ചെയ്യുന്നു. മത്സ്യങ്ങളുടെ വാർഷിക വിളവെടുപ്പ് 7,000 ടണ്ണാണ്. 

ഈ അണക്കെട്ട് ഒരു ജലഗതാഗത മാർഗ്ഗമായു ഉപയോഗിക്കാറുണ്ട്. നേരത്ത ഒരു ദിവസം വരെയെടുത്തു യാത്ര ചെയ്തിരുന്ന പല സ്ഥലങ്ങളിലേയ്ക്കും സ്പീഡ് ബോട്ട് വഴിയുള്ള യാത്രയിൽ ഒരു മണിക്കൂർ സമയം കൊണ്ട് എത്തിച്ചേരാൻ സാധിക്കുന്നു. തടാകം നിലനിൽക്കുന്ന പ്രദേശമാകെ ഒരു വിനോദ സഞ്ചാരകേന്ദ്രമായി മാറിയിട്ടുണ്ട്. 

കാപ്തൈ അണക്കെട്ടു നില നിൽക്കുന്ന പ്രദേശത്തിൻറെ അക്ഷാംശ രേഖാംശങ്ങൾ 22°09'N and Longitude 92°17'E ആണ്. കുന്നുകൾ നിറഞ്ഞ ജില്ലയായ രംഗമതിയിലും ഉപാസിലകളായ രംഗമതി സദർ, കാപ്തൈ, നന്നെർചാർ, ലാംഗഡു, ബഘായിഛാരി, ബർക്കൽ, ജുറയ്‍ഛാരി, ബെലെയ്‍ഛാരി എന്നിവിടങ്ങളിലുമായി അണക്കെട്ടു പരന്നു കിട്ക്കുന്നു. 


</doc>
<doc id="356994" url="https://ml.wikipedia.org/wiki?curid=356994" title="അല്ലത്">
അല്ലത്

ഇസ്ലാമിന് മുൻപുള്ള അറേബ്യയിൽ ആരാധിച്ചിരുന്ന ഒരു ദേവതയാണ് അല്ലത് ', ' (  ). മനത്, അൽ ഉസ്സ എന്നിവർക്കൊപ്പം മക്കയുടെ പ്രധാന ദേവതയായിരുന്നു അല്ലത്. "ദേവത" എന്നാണ് ഈ പേരിന്റെ അറബിയിലുള്ള അർത്ഥം. ഇസ്ലാമിന് മുൻപ് അള്ളാഹുവിന്റെ പത്നീസ്ഥാനമാണ് ഈ ദേവതയ്ക്കുണ്ടായിരുന്നതെന്ന് പേര് സൂചിപ്പിക്കുന്നു. ഏൽ എന്ന സെമിറ്റിക് ദൈവത്തിറ്റ്നെ പത്നിയായ എലാതിന്റെ (അഷേറ) തുല്യസ്ഥാനമാണ് അല്ലതിനുണ്ടായിരുന്നത്. പുരാതന സ്രോതസ്സുകളിൽ സുമേറിയൻ ദേവതയായ എറേഷ്കിഗാളിന്റെ തുല്യസ്ഥാനമാണ് അല്ലതിനുള്ളത്. ഗ്രീക്കുകാർ അഥീനയും ആഫ്രോഡൈറ്റിയുമായി അല്ലതിനെ സാമ്യപ്പെടുത്തിയിരുന്നു.

തായിഫിലെ ക്ഷേത്രം അബു സയാഫിന്റെ പടയോട്ടത്തിനിടെ മുഹമ്മദ് നബിയുടെ നിർദ്ദേശപ്രകാരം നശിപ്പിക്കപ്പെട്ടു. തബുക് യുദ്ധം നടന്ന അതേ വർഷമായിരുന്നു ഇത് (630 സി.ഇ.). തയീഫ് ഗോത്രവർഗ്ഗക്കാരോട് സമാധാനമുണ്ടാകുന്നതിനു മുൻപായി ഇത് തകർക്കപ്പെടണം എന്നത് മുഹമ്മദ് മുന്നോട്ടുവച്ച ഉപാധിയായിരുന്നു.

പഴയ സ്രോതസ്സുകളിൽ മെസപ്പൊട്ടേമിയയിലെ അധോലോകത്തിന്റെ ദേവതയുടെ മറ്റൊരു പേരാണ് അല്ലത്. എർഷ്കിഗാൽ എന്നാണ് ഈ ദേവത അറിയപ്പെടുന്നത്. അല്ലതിനെ കാർത്തേജിൽ അല്ലതു എന്ന പേരിൽ ആരാധിച്ചിരുന്നതായി സൂചനയുണ്ട്.

പെട്രയിലെ നബാതിയന്മാരും ഹത്രയിലെ ജനങ്ങളും അല്ലതിനെ ആരാധിച്ചിരുന്നു. ഗ്രീക്ക് ദേവതകളായ അഥീന, ടൈക്കെ, റോമൻ ദേവതയായ മിനർവ എന്നിവരായി അല്ലതിനെ കണ്ടിരുന്നു. ഗ്രീക്ക് ലിഖിതങ്ങളിൽ അല്ലതിനെ "മഹത്തായ ദേവത" എന്ന് വിളിച്ചിരുന്നു. വെൽ ഹൗസന്റെ അഭിപ്രായത്തിൽ നബാത്തിയന്മാർ ഹുബാളിന്റെ മാതാവും മനതിന്റെ അമ്മായിയമ്മയുമാണ് അല്ലത് എന്നാണ് കരുതിയിരുന്നത്.

ഗ്രീക്ക് ചരിത്രകാരനായ ഹെറോഡോട്ടസ് ബിസി അഞ്ചാം നൂറ്റാണ്ടിൽ ആഫ്രോഡൈറ്റിയ്ക്ക് തുല്യയാണ് മന്നത് എന്ന് കരുതിയിരുന്നു:"അസീറിയക്കാർ ആഫ്രോഡൈറ്റിയെ "മൈലിറ്റ" എന്നും അറബികൾ "അലിലത്" [ഗ്രീക്ക് എഴുത്ത്: Ἀλιλάτ] പേർഷ്യക്കാർ "മിത്ര" എന്നുമാണ് വിളിച്ചിരുന്നത്."

ഇന്ത്യയിലെ വേദകാല ദൈവമായ മിത്രനുമായി ബന്ധിപ്പിക്കുന്നതാണ് ഈ വിശദീകരനം. പേർഷ്യൻ മൂർത്തിയും ഇന്ത്യൻ മൂർത്തിയും പ്രോട്ടോ-ഇന്തോ ഇറാനിയൻ മിത്ര എന്ന സങ്കൽപ്പത്തിൽ നിന്ന് ഉരുത്തിരിഞ്ഞുണ്ടായതാണ്. ഹെറോഡോട്ടസിന്റെ അഭിപ്രായത്തിൽ പുരാതന അറബികൾ രണ്ട് ദേവതകളെയേ ആരാധിച്ചിരുന്നുള്ളൂ: "ഡയോനൈസസ് സ്വർഗ്ഗത്തിലെ ആഫ്രോഡൈറ്റി എന്നിവരൊഴികെ മറ്റ് ദൈവങ്ങളിലൊന്നും അവർക്ക് വിശ്വാസമില്ല; അവർ തങ്ങളുടെ മുടി ഡയോനൈസസിനെപ്പോലെയാണ് ധരിക്കുന്നത് എന്നാണ് അവകാശപ്പെടുന്നത്. തലയ്ക്ക് ചുറ്റുമുള്ള മുടി മുറിക്കുകയും നെറ്റിക്ക് ഇരുവശവും വടിക്കുകയും ആണ് അവർ ചെയ്തിരുന്നത്. ഡയോനൈസസിനെ അവർ "ഓറോതാൾറ്റ്" എന്നും ആഫ്രോഡൈറ്റിയെ, "അലിലത്" എന്നുമാണ് വിളിക്കുന്നത്."

ഖുറാനിൽ അൽ ഉസ്സയ്ക്കും മന്നത്തിനുമൊപ്പം സൂറ 53:19–23 -ൽ അല്ലതിനെക്കുറിച്ച് പരാമർശമുണ്ട്. എന്ന ഗോത്രത്തിനെക്കുറിച്ചുള്ള (തൂണുകളുടെ ഇറാം) പരാമർശം സൂറ 89:5–8 -ലുണ്ട്. ഇറാമിൽ നിന്ന് ഉദ്ഘനനം നടത്തി ലഭിച്ച അല്ലതിനെക്കുറിച്ചുള്ള ലിഖിതങ്ങൾ ഈ പേരിലുള്ള ഒരു ഗോത്രം അവരുടെ സംരക്ഷകയായി അല്ലതിനെ കരുതിയിരുന്നു എന്ന് സൂചിപ്പിക്കുന്നു.

ഇസ്ലാമിന് മുൻപുള്ള കാലത്തെപ്പറ്റി ചർച്ച ചെയ്യുന്ന ഇസ്ലാമിക ഗ്രന്ഥങ്ങളിലും അല്ലതിനെപ്പറ്റി പരാമർശമുണ്ട്. ഹിഷാം ഇബ്ൻ അൽ കൽബിയുടെ "വിഗ്രഹങ്ങളുടെ ഗ്രന്ഥം" ("" എന്ന പുസ്തകത്തിൽ അല്ലത് വസിച്ചിരുന്നതായി വിശ്വാസമുണ്ടായിരുന്നു എന്നും ഇതിനുള്ളിൽ അല്ലതിന്റെ ഒരു വിഗ്രഹമുണ്ടായിരുന്നു എന്നും പരാമർശമുണ്ട്: “ബാനു അതാബ് ഇബ്ൻ മാലിക്കിന്റെ കൈവശമായിരുന്നു അവളുടെ സൂക്ഷിപ്പ്. താക്വിഫിൽപ്പെട്ട ഇദ്ദേഹം അവൾക്കുമീതേ ഒരു കൂര പണിതിരുന്നു. കുറേഷുകളും മറ്ററബികളും ഇവളെ ആരാധിച്ചിരുന്നു. കുട്ടികളെ ഇവർ "സെയ്ദ് അല്ലത്", "തയിം അല്ലത്" മുതലായ പേരുകളിട്ട് വിളിച്ചിരുന്നു. [...] താക്വീഫുകൾ ഇസ്ലാം മതം സ്വീകരിക്കുന്നതുവരെ അല്ലത് ആരാധിക്കപ്പെട്ടിരുന്നു. അതിനുശേഷം മുഹമ്മദ് അൽ മുഗിരഹ് ഇബ്ൻ സുബാഹിനെ അവളെ നശിപ്പിക്കുവാനും ക്ഷേത്രം ചാമ്പലാക്കാനുമായി അയച്ചു.”

തായിഫിലെ അല്ലത്തിന്റെ ക്ഷേത്രം അബു സുഫ്യാൻ ഇബ്ൻ ഹർബ് മുഹമ്മദിന്റെ ഉത്തരവ് പ്രകാരം നശിപ്പിക്കുകയുണ്ടായി. ഇത് നടന്നത് തബുക് യുദ്ധം നടന്ന അതേ വർഷമായിരുന്നു. (സി.ഇ. 630 -നാണ് ഇത് സംഭവിച്ചത്. ). മുഹമ്മദ് അബു സുഫ്യാനെ ഒരു സംഘം യോദ്ധാക്കളോടൊപ്പം അല്ലതിന്റെ വിഗ്രഹം നശിപ്പിക്കുവാനായി അയച്ചു. വിഗ്രഹം നശിപ്പിച്ച ശേഷമേ തയിഫ് നിവാസികളുമായി എന്തെങ്കിലും സമാധാനം സാദ്ധ്യമാകൂ എന്നായിരുന്നു മുഹമ്മദിന്റെ നിലപാട്.

ഫ്രാങ്ക് ഹെർബർട്ടിന്റെ "ഡ്യൂൺ" നോവൽ പരമ്പരയിൽ ഭൂമിയുടെ നക്ഷത്രത്തിന് നൽകിയിരിക്കുന്ന പേര് അല്ലത് എന്നാണ്. 





</doc>
<doc id="356998" url="https://ml.wikipedia.org/wiki?curid=356998" title="ദ ഇൻടച്ചബ്ൾസ്">
ദ ഇൻടച്ചബ്ൾസ്

സാമൂഹ്യ ജീവിയായ മനുഷ്യന്റെ ജീവിതം ബന്ധങ്ങളിൽ അധിഷ്ഠിതമാണ്. രണ്ടു തരത്തിലാണ് ഇവ അവനു ലഭിക്കുന്നത് ഒന്ന് ജനനത്തിലൂടെ ലഭിക്കുന്ന രക്ത ബന്ധം മറ്റൊന്ന് കർമ്മത്തിലൂടെ അവൻ നേടിയെടുക്കുന്ന ബന്ധങ്ങൾ ഇവയിൽ രണ്ടാമത്തെ വിഭാഗത്തിലും ഒരു ഇണയെ കണ്ടെത്തുന്നതോടെ അവൻ ചില രക്ത ബന്ധങ്ങൾ നേടിയെടുക്കുന്നു ഇവയിലൊന്നും പെടാത്ത സൌഹൃദം അവന്റെ ചുറ്റുപാടുകൾ അവനു സമ്മാനിക്കുന്നതാണ് പലപ്പോഴും മറ്റെല്ലാ ബന്ധങ്ങലെക്കാളും അവനു തുണയാവുന്നതും അവൻ വില കൽപ്പിക്കുന്നതും സൌഹൃദത്തിനാണ് ഇത്തരം ഒരു സുഹൃത്ത്‌ ബന്ധത്തിന്റെ കഥയാണ്‌ THE INTOUCHABLES എന്ന ഫ്രഞ്ച് ചിത്രം പറയുന്നത് 

ഒരു അപകടത്തിൽ പെട്ട് കഴുത്തിന്‌ താഴെ ശരീരം തളർന്ന അവസ്ഥയിൽ ജീവിക്കുന്ന ഒരു കോടീശ്വരൻ ആണ് ഫിലിപ്. പരസഹായം ഇല്ലാതെ ദൈനംദിന കാര്യങ്ങൾ നിരവ്വഹിക്കാൻ പറ്റാത്ത സാഹചര്യത്തിൽ ഒരു സഹായിയെ നിയമിക്കാൻ നടത്തുന്ന ഇന്റർവ്യൂവിലേക്ക് ഡ്രിസ് എത്തുന്നു. യഥാർത്ഥത്തിൽ ജോലി നേടുക എന്നൊരു ഉദ്ദേശം ക്രിസ്സിനു ഇല്ലായിരുന്നു അയാൾ ഇന്റർവ്യൂവിൽ പങ്കെടുത്തതായി ഒരു സാക്ഷ്യ പത്രം മാത്രമായിരുന്നു അയാളുടെ ലക്‌ഷ്യം അയാളുടെ പെരുമാറ്റത്തിൽ കൌതുകം തോന്നുന്ന ഫിലിപ് അടുത്ത ദിവസം വരുവാൻ പറഞ്ഞു അയാളെ മടക്കി അയക്കുന്നു കഴിഞ്ഞ ആറു മാസമായി ജയിലിൽ ആയിരുന്ന ഡ്രിസ് വീട്ടിലേക്ക് തിരികെ പോകുന്നു ഉത്തരവാദിത്തമില്ലാതെ പെരുമാറുന്നതിനു വീട്ടുകാർ അയാളെ വീട്ടിൽ നിന്ന് പുറത്താക്കുന്നു .അടുത്ത ദിവസം ഫിലിപിനെ കാണാൻ ചെല്ലുന്ന ഡ്രിസിനോട് ഒരുമാസത്തേക്ക് തന്റെ സഹായിയായി ജോലി ചെയ്യാൻ ഫിലിപ് ആവശ്യപ്പെടുന്നു അവിടുത്തെ സൌകര്യങ്ങളും പോകാൻ മറ്റൊരിടമില്ലാത്തതും അയാളെ ആ ജോലി സ്വീകരിക്കാൻ നിർബന്ധിതനാക്കുന്നു.

ഫിലിപിന്റെ സെക്രെട്ടറി മഗേലിയിൽ നിന്നും നർസ്സിൽ നിന്നും അയാളുടെ ദൈനംദിന കാര്യങ്ങൾ മനസ്സിലാക്കിയെടുക്കുന്ന ഡ്രിസ് അയാളെ ഊണിലും ഉറക്കത്തിലും അനുഗമിക്കുകയും അയാളുടെ എല്ലാ ആവശ്യങ്ങളും പൂർത്തീകരിക്കുകയും ചെയ്യുന്നു. ഇതിനിടയിൽ ഫിലിപിന്റെ ഒരു സുഹൃത്ത്‌ ഡ്രിസ് ആറുമാസം ജയിലിൽ ആയിരുന്നു എന്ന വിവരം ധരിപ്പിക്കുന്നു പക്ഷെ ഫിലിപ് അത് വലിയ കാര്യമാക്കുന്നില്ല്. കാരണം സഹതാപം എന്ന വികാരത്തോടെ അല്ലാതെ അയാളോട് ഇടപഴകുന്ന അപൂർവ്വം ചില വ്യക്തികളിൽ ഒരാൾ ഡ്രിസ് ആയിരുന്നു അവർ പരസ്പരം തങ്ങളുടെ ജീവിത കഥകൾ പങ്കു വെക്കുന്നു . എലിനോർ എന്ന യുവതിയുമായി ഫിലിപ് കത്തിടപാടുകൾ നടത്തുന്നത് ഡ്രിസ് കണ്ടു പിടിക്കുന്നു അവരെ നേരിൽ കണ്ടു തന്റെ പ്രണയം അറിയിക്കാൻ ഡ്രിസ് ഫിലിപിനെ പ്രോത്സാഹിപ്പിക്കുന്നു പക്ഷെ തന്റെ അവസ്ഥ നേരിട്ട് കണ്ടാൽ എലിനോർ ബന്ധത്തിൽ നിന്ന് പിന്മാറുമെന്ന് ഫിലിപ് ഭയപ്പെടുന്നു. ചില കുടുംബ പ്രശ്നങ്ങൾ മൂലം ഡ്രിസ് ജോലി ഉപേക്ഷിക്കുന്നു അതോടെ ഫിലിപ്പിന്റെ കാര്യങ്ങൾ അവതാളത്തിൽ ആവുന്നു അയാൾ മറ്റൊരാളെ ജോലിക്ക് വെക്കുന്നുവെങ്കിലും ക്രിസ്സിന്റെ അഭാവം അയാളെ മാനസികമായും ശാരീരികവുമായി തളർത്തുന്നു.

യജമാനനും ഭ്രിത്യനും തമ്മിലുള്ള അപൂർവ്വമായ ഒരു സൌഹൃദതിന്റെ കഥ നർമ്മത്തിൽ ചാലിച്ചു അതി മനോഹരമായി അവതരിപ്പിച്ചിരിക്കുന്നു ഹൃദയ ഹാരിയായ സംഗീതവും മനോഹര ക്യാമാറക്കാഴ്ച്ചകളും അകമ്പടിയായെത്തുന്നു ഒരു യഥാർത്ഥ സംഭവത്തെ ആസ്പദമാക്കി Oliver Nakaache , Eric Teledano എന്നിവർ ചേർന്ന് തിരക്കഥ എഴുതി സംവിധാനം ചെയ്തിരിക്കുന്നു . ചിത്രത്തിലെ പ്രധാന കഥാപാത്രങ്ങളെ Francois Cluzet (ഫിലിപ് ) Omar Say (ഡ്രിസ്) എന്നിവർ അവതരിപ്പിച്ചിരിക്കുന്നു വളരെ കുറഞ്ഞചിലവിൽ നിർമ്മിച്ച ഈ ചിത്രം ലോക വ്യാപകമായി വൻ സാമ്പത്തിക വിജയം നേടിയതിനോടോപ്പം പ്രമുഖ ചലച്ചിത്രമേളകളിൽ പല വിഭാഗങ്ങളിലായി ഒരു പാട് പുരസ്കാരങ്ങൾ നേടി .ഡ്രിസ്സിനെ അവതരിപ്പിച്ച ഒമർ സേ യുടെ പ്രകടനം എടുത്തു പറയേണ്ടതാണ് തമിഴിൽ തോഴ എന്ന പേരിൽ ഈ ചിത്രം റീമേക് ചെയ്തിട്ടുണ്ട് ഇതിന്റെ ഹിന്ദി ഉൾപ്പെടെ ഒരുപാട് റീമേക്കുകൾ ഉടൻ പുറത്തിറങ്ങാനുണ്ട് 2011ൽ തന്നെ മലയാളത്തിൽ ഇറങ്ങിയ ബ്യൂട്ടിഫുൾ എന്ന ചിത്രവുമായുള്ള സാമ്യം യാദൃച്ഛികം എന്ന് കരുതാം.


</doc>
<doc id="357000" url="https://ml.wikipedia.org/wiki?curid=357000" title="ഹുബാൾ">
ഹുബാൾ

ഇസ്ലാമിന് മുൻപുള്ള അറേബ്യയിൽ, പ്രത്യേകിച്ച് മക്കയിലെ ക‌അബയിൽ ആരാധിച്ചിരുന്ന ഒരു ചന്ദ്ര ദേവനായിരുന്നു ഹുബാൾ (). ഒരു മനുഷ്യരൂപമായിരുന്നു ഈ വിഗ്രഹത്തിനുണ്ടായിരുന്നത്. ചോദ്യങ്ങൾക്ക് ദൈവികമായി ഉത്തരം സൂചിപ്പിക്കാനുള്ള ശേഷി ഈ ദൈവത്തിനുണ്ടായിരുന്നു എന്ന് കരുതപ്പെടുന്നു. വിഗ്രഹത്തിന് മുന്നിൽ അമ്പെറിഞ്ഞാണ് ചോദ്യങ്ങൾ ചോദിച്ചിരുന്നത്. ഏത് ദിശയിലാണ് അമ്പുകൾ വീഴുന്നത് എന്നത് ഹുബാളിനോട് ചോദിച്ച ചോദ്യത്തിന്റെ ഉത്തരം സൂചിപ്പിക്കുമായിരുന്നു. എങ്ങനെയാണ് ഹുബാൾ വിശ്വാസം ആരംഭിച്ചതെന്നത് സംബന്ധിച്ച് വ്യക്തമായ ധാരണയില്ല. വടക്കൻ അറേബ്യയിലെ (ആധുനിക സിറിയയും ഇറാക്കും ഉൾപ്പെട്ട പ്രദേശം) നബാതിയയിലെ ലിഖിതങ്ങളിൽ ഈ പേര് പ്രത്യക്ഷപ്പെടുന്നുണ്ട്. എന്തൊക്കെ ശക്തികളാണ് ഹുബാളിനുണ്ടായിരുന്നതായി വിശ്വസിച്ചിരുന്നതെന്നും വ്യക്തിത്ത്വം സംബന്ധിച്ച വിശ്വാസങ്ങളും അവ്യക്തമാണ്. 

ഹുബാളിന്റെ വിഗ്രഹത്തിനോട് പ്രാർത്ഥിക്കാനുള്ള അവകാശം നിയന്ത്രിച്ചിരുന്നത് കുറേഷ് ഗോത്രമാണ്. സി.ഇ. 624-ൽ ബദർ യുദ്ധത്തിൽ ഹുബാളിന്റെ വിശ്വാസികൾ ഇസ്ലാം പ്രവാചകൻ മുഹമ്മദുമായി യുദ്ധം ചെയ്തിരുന്നു. മുഹമ്മദ് സി.ഇ. 630 -ൽ മക്കയിൽ പ്രവേശിച്ചശേഷം ക‌അബയിൽ നിന്ന് മറ്റ് ദൈവങ്ങളുടെ വിഗ്രഹങ്ങൾക്കൊപ്പം ഹുബാളിന്റെ വിഗ്രഹവും നീക്കം ചെയ്തു.

മക്കയിലെ പ്രധാന ദൈവങ്ങളിലൊന്നായിരുന്നു ഹുബാൾ. ക‌അബയിൽ ഹുബാളിന്റെ രൂപം ആരാധിക്കപ്പെട്ടിരുന്നു. കാരെൻ ആംസ്ട്രോങ്ങിന്റെ അഭിപ്രായത്തിൽ ക‌അബ ഹുബാളിന്റെ ക്ഷേത്രമായിരുന്നു. 360 വിഗ്രഹങ്ങളിൽ ഏറ്റവും പ്രാധാന്യമുള്ള വിഗ്രഹമായി കണക്കാക്കിയിരുന്നതു ഹുബാളിനെയായിരുന്നു. 360 വിഗ്രഹങ്ങൾ ഒരു വർഷത്തിൽ എത്ര ദിവസമുണ്ട് എന്നതായിരുന്നു ഒരു പക്ഷേ സൂചിപ്പിച്ചിരുന്നത്. 

ഹിഷാം ഇബ്ൻ അൽ കൽബിയുടെ "വിഗ്രഹങ്ങളുടെ കിത്താബിൽ" മനുഷ്യരൂപമുള്ള ഒരു വിഗ്രഹമായിരുന്നു ഇതെന്നും ഇതിന്റെ വലത് കൈ പൊട്ടിപ്പോയിരുന്നു എന്നും അതിനു പകരം ഒരു സ്വർണ്ണക്കൈയ്യാണ് ഉണ്ടായിരുന്നതെന്നും സൂചിപ്പിക്കുന്നു. ഇബ്ൻ അൽ കൽബി പറയുന്നത് ചുവന്ന അഗേറ്റ് കൊണ്ടാണ് ഈ ശിൽപ്പം നിർമ്മിക്കപ്പെട്ടിരുന്നത് എന്നാണ്. അൽ അസ്രക്വി "കോർണേലിയൻ പവിഴം" കൊണ്ടാണ് ഇത് നിർമ്മിക്കപ്പെട്ടിരുന്നത് എന്ന് രേഖപ്പെടുത്തിയിരുന്നു. നേർച്ചയായി നൂറ് ഒട്ടകങ്ങളെയാണ് നൽകിയിരുന്നത് എന്നും ഏഴ് അമ്പുകൾ വിഗ്രഹത്തിന്റെ മുന്നിൽ വച്ചിരുന്നു എന്നും രേഖപ്പെടുത്തപ്പെട്ടിട്ടുണ്ട്. മരണം, കന്യകാത്ത്വം, വിവാഹം എന്നിവ സംബന്ധിച്ച ചോദ്യങ്ങൾക്ക് ദൈവികമായ ഉത്തരം ലഭിക്കുവാൻ ഈ അമ്പുകൾ ഉപയോഗിച്ചിരുന്നു.

മുഹമ്മദിന്റെ മുത്തച്ഛനായിരുന്ന അബ്ദുൾ മുത്തല്ലിബ് തന്റെ പത്ത് മക്കളിൽ ഒരാളെ ബലികൊടുക്കാം എന്ന് നേർച്ച നേർന്നിരുന്നതായി ഒരു കഥ ഇബ്ൻ അൽ കൽബി പറയുന്നുണ്ട്. ഏത് കുട്ടിയെയാണ് ബലി കൊടുക്കേണ്ടത് എന്നറിയാൻ അദ്ദേഹം അമ്പുകളുപയോഗിച്ച് ശ്രമിച്ചു. അബ്ദുള്ളയെ (ഭാവിയിൽ ഇദ്ദേഹമാണ് മുഹമ്മദിന്റെ അച്ഛനായത്) ബലി കൊടുക്കണം എന്നാണ് അമ്പുകൾ സൂചിപ്പിച്ചത്. അബ്ദുള്ളയ്ക്ക് പകരം 100 ഒട്ടകങ്ങളെ ബലി കൊടുത്തതോടെ അദ്ദേഹം രക്ഷപെട്ടു. തബാരി രേഖപ്പെടുത്തിയിരിക്കുന്നതനുസരിച്ച് അബ്ദുൾ മുത്തലിബ് പിന്നീട് മുഹമ്മദിനെയും ഈ വിഗ്രഹത്തിന് മുന്നിൽ കൊണ്ടുവന്നിരുന്നു.

ഹുബാളിനെ സംബന്ധിച്ച തെളിവുകളുടെ അഭാവം അറേബ്യൻ ഐതിഹ്യങ്ങളിൽ ഇദ്ദേഹത്തിന്റെ സ്ഥാനം മനസ്സിലാക്കുന്നതിൽ തടസ്സമാകുന്നുണ്ട്. ജൂലിയസ് വെൽഹൗസൺ ഹുബാൾ അല്ലതിന്റെ മകനും വാദിന്റെ സഹോദരനുമാണെന്ന് അഭിപ്രായപ്പെട്ടിരുന്നു. ഹ്യൂഗോ വിങ്ക്ളർ ഹുബാൾ ഒരു ചന്ദ്രദേവനാണെന്ന് അഭിപ്രായപ്പെട്ടു. 

മിർസിയ എലിയാഡെ, ചാൾസ് ജെ. ആഡംസ് എന്നിവർ ഇദ്ദേഹം ഒരു യുദ്ധദേവനായിരുന്നു എന്നും മഴയുടെ ദൈവമായിരുന്നു എന്നും അഭിപ്രായപ്പെടുന്നു. ജോൺ എഫ്. ഹീലി തന്റെ "ദ റിലീജിയൺ ഓഫ് ദ നബാത്തിയൻസ്" (2001) എന്ന ഗ്രന്ഥത്തിൽ ഈ ദൈവം നബാത്തിയക്കാർക്കിടയിലാണ് രൂപപ്പെട്ടത് എന്ന് അംഗീകരിക്കുന്നു.

ഇസ്ലാമിക വാദികൾ വിഗ്രഹാരാധനയുടെ ഒരു സിമ്പലായി ഹുബാൾ എന്ന വാക്കുപയോഗിക്കാറുണ്ട്. 2001-ൽ ഒസാമ ബിൻ ലാദൻ അമേരിക്ക ആധുനിക ഹുബാൾ ആണെന്ന് പറയുകയുണ്ടായി. 

അമേരിക്കയിലെ ഇവാഞ്ജലിസ്റ്റുകൾ ഇസ്ലാം യഥാർത്ഥ ഏകദൈവ വിശ്വാസമല്ല, മറിച്ച് ഹുബാൾ ആരാധനയുടെ മറ്റൊരു രൂപമാണ് എന്ന് അഭിപ്രായപ്പെട്ടിട്ടുണ്ട്. അല്ലാഹുവിന്റെ ആരാധന ഹുബാൾ ആരാധനയിൽ നിന്ന് ഉരുത്തിരിഞ്ഞുണ്ടായതാണെന്നും അല്ലാഹു ഒരു ചന്ദ്രദേവനാണെന്നും അഭിപ്രായമുയർന്നിട്ടുണ്ട്. ഈ വാദഗതികൾ ഇസ്ലാമിക പണ്ഡിതരും സെക്യുലാർ പണ്ഡിതരും തള്ളിക്കളഞ്ഞിട്ടുണ്ട്.



</doc>
<doc id="357003" url="https://ml.wikipedia.org/wiki?curid=357003" title="വിത്ത് പൊതി">
വിത്ത് പൊതി

ധാന്യങ്ങളുടെയും മറ്റും വിത്തുകൾ കേടുകൂടാതെ സൂക്ഷിക്കുവാൻ മുൻകാലങ്ങളിൽ കർ,ഷകർ അവലംബിച്ച മാർഗ്ഗം. വൈക്കോൽ കൊണ്ടാണ് സാധാരണയായി പൊതികൾ നിർമ്മിച്ചിരുന്നത്. ഒരു നിശ്ചിത അളവ് വിത്തുകളാണ് ഒരു പൊതിയിലുണ്ടാവുക. ഒരു പറ ( പത്ത് ഇടങ്ങഴി ) ധാന്യമായിരുന്നു പൊതുവെ ഇത്തരം വിത്തുപൊതികളികളിൽ സൂക്ഷിച്ചിരുന്നത്. 


</doc>
<doc id="357006" url="https://ml.wikipedia.org/wiki?curid=357006" title="സൻഷിറോ സുഗാത">
സൻഷിറോ സുഗാത

ജാപ്പനീസ് ചലച്ചിത്ര സംവിധായകൻ അകിര കുറോസാവയുടെ ആദ്യ ചിത്രമാണ് . 1943 മാർച്ച് 25-ന് ജപ്പാനിലാണ് ഈ ചലച്ചിത്രം ആദ്യം റിലീസ് ചെയ്തത്. ടോഹോ സ്റ്റുഡിയോ ആയിരുന്നു നിർമാതാക്കൾ. 1974 ഏപ്രിൽ 28-നാണ് ഈ ചലച്ചിത്രം അമേരിക്കൻ ഐക്യനാടുകളിൽ ആദ്യമായി റിലീസ് ചെയ്തത്. ടോമിത സുനിയോ രചിച്ച ഇതേ പേരിലുള്ള നോവലിനെ അടിസ്ഥാനമാക്കിയാണ് ഈ ചലച്ചിത്രം തയ്യാറാക്കിയിരിക്കുന്നത്. ടോമിത സുനിയോ പ്രസിദ്ധ ജൂഡോക ആയ ടോമിത സുൻജിറോയുടെ പുത്രനായിരുന്നു. പിടിവാശിക്കാരനായ യുവാവായ സൻഷിറോയെ ആണ് ഈ ചലച്ചിത്രം പിൻതുടരുന്നത്. ജുജിറ്റ്സു പഠിക്കുവാനായി ഇയാൾ നഗരത്തിലേയ്ക്ക് വരുന്നുവെങ്കിലും ജൂഡോ എന്ന മറ്റൊരു ആത്മരക്ഷാ മാർഗ്ഗം ഇയാൾക്ക് മുന്നിലെത്തുന്നു. ഷിറോ സായിഗോയെ ആസ്പദമാക്കിയാണ് പ്രധാന കഥാപാത്രത്തെ സൃഷ്ടിച്ചിട്ടുള്ളത്.

സിനിമാനിർമ്മാണത്തെ കുറസോവ പെട്ടെന്നുതന്നെ പൂർണ്ണമായി മനസ്സിലാക്കിയിരുന്നുവെന്നതിന്റെ ആദ്യകാല ഉദാഹരണങ്ങളിലൊന്നാണ് ഈ ചിത്രം. ഇദ്ദേഹത്തിന്റെ ചിത്രങ്ങളിൽ ധാരാളമായി കാണുന്ന പല പ്രത്യേക രീതികളും (വൈപ്പുകൾ ഉദാഹരണം) ഈ ചിത്രത്തിൽ കാണാം. വ്യക്തികളുടെ മാനസികാവസ്ഥയെ പ്രതിഫലിപ്പിക്കുവാൻ പ്രകൃതിയെ ഉപയോഗിക്കുക, കാമറയുടെ സ്പീഡ് പെട്ടെന്ന് മാറ്റുക എന്നീ രീതികളൊക്കെ ഈ ചിത്രത്തിലുണ്ട്. ആ കാലത്ത് വലിയ സ്വാധീനം ചെലുത്തിയ ചിത്രമായിരുന്നു ഇത്. അഞ്ച് പ്രാവശ്യം ഈ ചിത്രം പുനർനിർമിച്ചിട്ടുണ്ട്. 1945-ൽ കുറസോവ തന്നെ സംവിധാനം ചെയ്ത "സൻഷിറോ സുഗാത രണ്ടാം ഭാഗം" ഈ ചലച്ചിത്രത്തിന്റെ തുടർച്ചയാണ്. 

അഞ്ച് വർഷം "ഉമ", "റോപ്പയുടെ ഹണിമൂൺ" മുതലായ ചിത്രങ്ങളുടെ രണ്ടാം യൂണിറ്റ് സംവിധായകനായി പ്രവർത്തിച്ച കുറസോവയ്ക്ക് അവസാനം സംവിധാനച്ചുമതല ലഭിക്കുകയായിരുന്നു. ഉമ പോലുള്ള ചിത്രങ്ങളിൽ തനിക്ക് പ്രൊഡക്ഷന്റെ നിയന്ത്രണമുണ്ടായിരുന്നുവെന്നും സംവിധായകനാണ് താൻ എന്നുതന്നെയാണ് തനിക്ക് തോന്നിയിരുന്നതെന്നും കുറസോവ പ്രസ്താവിച്ചിട്ടുണ്ട്. ടോമിത സുനിയോയുടെ ഒരു പുതിയ നോവലിനെപ്പറ്റി അറിഞ്ഞശേഷം ഇവാവോ മോറിയോട് തനിക്കുവേണ്ടി ഈ ചിത്രത്തിന്റെ അവകാശം വാങ്ങുവാൻ ആവശ്യപ്പെടുകയായിരുന്നു. 

ജാപ്പനീസ് ചലച്ചിത്രമേഖലയിൽ വിദഗ്ദ്ധനായ ഡൊണാൾഡ് റിച്ചിയുടെ അഭിപ്രായത്തിൽ കുറസോവ രണ്ട് ചലച്ചിത്ര സ്ക്രിപ്റ്റുകൾ പ്രസിദ്ധീകരിച്ചിരുന്നതിനാലും ഇതിൽ ഒരെണ്ണത്തിന് വിദ്യാഭ്യാസമന്ത്രിയുടെ പുരസ്കാരം ലഭിച്ചിരുന്നതിനാലുമാണ് ഇദ്ദേഹത്തിന് ഈ ചിത്രം സംവിധാനം ചെയ്യാനുള്ള അവസരം ലഭി‌ച്ചത്. യുദ്ധസമയത്തെ ചലച്ചിത്രങ്ങൾക്കായി ഭരണകൂടം തയ്യാറാക്കിയിരുന്ന ചട്ടക്കൂടിൽ പെടുന്നതായിരുന്നില്ല ഈ സ്ക്രിപ്റ്റുകൾ. ടോമിതയുടെ നോവൽ ജൂഡോയും ജുജിറ്റ്സുവും തമ്മിലുള്ള മത്സരം പോലെയുള്ള ഒരു ജപ്പാനീസ് വിഷയമാണ് കൈകാര്യം ചെയ്തിരുന്നത് എന്നതിനാൽ ഇത് സുരക്ഷിതമായ വിഷയമാണെന്നും ജനപ്രീതിയുള്ള പ്രമേയമാണെന്നും കണക്കാക്കപ്പെട്ടു. സാധാരണ ചലച്ചിത്രങ്ങൾ പോലെയുള്ള ഒരു സിനിമ നിർമ്മിക്കാനാണ് കുറസോവ തീരുമാനി‌ച്ചത്. 

റിലീസിനു ശേഷം സെൻസർമാർ ചലച്ചിത്രത്തിന്റെ 17 മിനിട്ടുകൾ വെട്ടിമാറ്റി. ഈ ഭാഗം പിന്നീട് കണ്ടെടുക്കപ്പെട്ടിട്ടില്ല. പക്ഷേ ഈ ഭാഗമുൾപ്പെടുന്ന സ്ക്രിപ്റ്റ് ഇപ്പോഴും നിലവിലുണ്ട്. 1952-ൽ ഈ ചിത്രം വീണ്ടും റിലീസ് ചെയ്യപ്പെട്ടു (2009 -ലെ ക്രൈറ്റീരിയൺ ഡിവിഡി 52-ലെ രൂപത്തിൽ നിന്നുണ്ടാക്കിയതാണ്) ആരംഭിക്കുന്നത് ഒരു എഴുത്തിലൂടെയാണ്: "ഈ ചലച്ചിത്രം അകിര കുറസോവ 1943-ൽ ആദ്യം പുറത്തിറക്കിയ രൂപത്തിൽ നിന്ന് മാറ്റങ്ങളോടെയാണ് പുറത്തിറക്കിയിരിക്കുന്നത്. സംവിധായകന്റെയോ പ്രൊഡക്ഷൻ സ്റ്റാഫിന്റെയോ അറിവ് കൂടാതെ 1944-ൽ ചലച്ചിത്രത്തിന്റെ 1,845 അടി ഗവണ്മെന്റിന്റെ യുദ്ധകാല നയമനുസരിച്ച് വെട്ടി മാറ്റപ്പെട്ടിരുന്നു.“ 

സുഗാത ജൂഡോയിലേയ്ക്ക് ഇറങ്ങിച്ചെല്ലുന്നതും അദ്ദേഹത്തിന്റെ ജൂഡോ അഭ്യാസവുമാണ് ഈ ചിത്രത്തിലെ പ്രധാന പ്രമേയങ്ങൾ. ജൂഡോയെപ്പറ്റി പഠിക്കുന്നതിലൂടെ സുഗാത സ്വയം മനസ്സിലാക്കുകയും ചെയ്യുന്നു. സിനിമയിലെ ഒരു പ്രധാന സീൻ ഈ പ്രമേയം വ്യക്തമാക്കുന്നു. ഒരു തെരുവുയുദ്ധത്തിൽ ഏർപ്പെട്ടതിന് യാനോ സുഗാതയെ ഗുണദോഷിക്കുമ്പോൾ സുഗാത യാനോയുടെ ക്ഷേത്രത്തിന് സമീപത്തുള്ള കുളത്തിലെ തണുത്ത വെള്ളത്തിലേയ്ക്ക് ചാടുന്നു. തന്റെ അദ്ധ്യാപകന് തന്റെ ആത്മാർത്ഥത കാണിച്ചുകൊടുക്കുവാനും ജീവിക്കുന്നോ മരിക്കുന്നോ എന്നത് തനിക്ക് ഒരു പ്രാധാന്യവുമില്ലാത്ത വിഷയമാണെന്നും വ്യക്തമാക്കാനാണ് സുഗാത ഇത് ചെയ്യുന്നത്. 


"സൻഷിറോ സുഗാത" റിലീസിനു ശേഷം അഞ്ച് തവണ റീമേക്ക് ചെയ്യപ്പെട്ടിട്ടുണ്ട്. ഈ റീമേക്കുകൾ പാശ്ചാത്യലോകത്ത് ലഭിക്കുവാൻ ഒറിജിനൽ ലഭിക്കാനുള്ളതിനേക്കാൾ ബുദ്ധിമുട്ടാണ്. 1955-ലെ റീമേക്കും 1965-ലെ റീമേക്കും ആദ്യ രൂപത്തിന്റെ സ്ക്രിപ്റ്റ് ഉപയോഗിച്ചുതന്നെയാണ് നിർമിച്ചിട്ടുള്ളത്. പിന്നിടുള്ള മൂന്ന് റീമേക്കുകൾ നേരിട്ട് നോവലിനെ ആസ്പദമാക്കി സ്ക്രിപ്റ്റ് തയ്യാറാക്കുകയാണ് ചെയ്തിട്ടുള്ളത്.




</doc>
<doc id="357010" url="https://ml.wikipedia.org/wiki?curid=357010" title="ദ മെൻ ഹൂ ട്രെഡ് ഓൺ ദ ടൈഗേഴ്സ് ടെയിൽ">
ദ മെൻ ഹൂ ട്രെഡ് ഓൺ ദ ടൈഗേഴ്സ് ടെയിൽ

1945 -ൽ പുറത്തിറങ്ങിയ ജാപ്പനീസ് ഭാഷയിലെ ഒരു പീരിയഡ് ഡ്രാമ ജെനറിൽ പെട്ട ചലച്ചിത്രമാണ് . എഴുതുകയും സംവിധാനം ചെയ്യുകയും ചെയ്തത് അകിര കുറോസാവയാണ്. കബൂക്കി നാടകമായ "കൻജിഞ്ചോയെ" അടിസ്ഥാനമാക്കിയാണ് തിരക്കഥ തയ്യാറാക്കിയിട്ടുള്ള്ത്. നോഹ് നാടകമായ "അറ്റാക്കയെ" അടിസ്ഥാനമാക്കിയാണ് കൻജിഞ്ചോ തയ്യാറാക്കപ്പെട്ടത്.

ആ സമയത്ത് ജപ്പാൻ പിടിച്ചെടുത്തിരുന്ന സൈന്യത്തിന്റെ സുപ്രീം കമാൻഡർ (സുപ്രീം കമാൻഡർ ഓഫ് ദ അലൈഡ് പവേഴ്സ്) ഫ്യൂഡൽ മൂല്യങ്ങൾ ചിത്രീകരിക്കുന്നു എന്ന കാരണത്താൽ ഈ ചലച്ചിത്രം നിരോധിച്ചിരുന്നു. പിന്നീട് 1952 -ലെ സാൻ ഫ്രാൻസിസ്കോ ഉടമ്പടി ഒപ്പിട്ടശേഷമാണ് ഈ ചലച്ചിത്രം വീണ്ടും പുറത്തിറങ്ങിയത്.

1185 -ൽ ഹൈകെ കുടുംബം മിനമോട്ടോ കുടുംബവുമായി യുദ്ധത്തിലാണ്. പസഫിക് സമുദ്രത്തി വച്ചുനടന്ന രക്തരൂക്ഷിതമായ ഒരു നാവികയുദ്ധത്തിന് ശേഷം യോഷിറ്റ്സുനേ മിനമോട്ടോ ശത്രുക്കളെ പരാജയപ്പെടുത്തുന്നു. രക്ഷപ്പെട്ടവർ ആത്മഹ‌ത്യ ചെയ്യുന്നു. വിജയശ്രീലാളിതനായി യോഷിറ്റ്സുനേ മിനമോട്ടോ ക്യോട്ടോയിൽ തിരികെയെത്തുമ്പോൾ ഇദ്ദേഹത്തിന്റെ സഹോദരൻ ഷോഗൺ യോറിടോമോ അസ്വസ്ഥനായാണ് കാണപ്പെടുന്നത്. തന്റെ സൈനികരോട് ഇദ്ദേഹം യോഷി‌റ്റ്സുനോയെ തടവിലാക്കാൻ നിർദ്ദേശം നൽകുന്നു. ബെൻകേയിയുടെ നേതൃത്ത്വത്തിലുള്ള കൂറുള്ള ആറ് സമുറായികളോടൊപ്പം യോഷി‌റ്റ്സുനേ രക്ഷപ്പെടുന്നു. തന്റെ പഴയ സുഹൃത്ത് ഹിഡേഹിറ ഫുജിവാരയുടെ അടുത്തേയ്ക്കാണ് ഇവർ പോകുന്നത്. ഒരു കാട് ഇവർ മറികടക്കുന്നത് സന്യാസിമാരായി വേഷം മാറിയാണ്. അതിർത്തിയ്ക്കടുത്തുവച്ച് ഇവരുടെ ചുമട്ടുകാരൻ തന്റെ കൂടെയുള്ളത് രക്ഷപെട്ട ആറ് സമുറായികളും യോഷിറ്റ്സുമേയുമാണെന്ന് തിരിച്ചറിയുന്നു. കജിവാരയും സൈനികരും ഇവരെ തടവിലാക്കുവാനായി അതിർത്തിയിൽ കാത്തിരിക്കുന്നുണ്ടെന്ന് ഇയാൾ ഇവരെ അറിയിക്കുന്നു. യോഷിറ്റ്‌സുനേ ഒരു ചുമട്ടുകാരനായി വേഷം മാറുന്നു. ബെൻകേയിക്ക് ഇവർ ഇവർ ആറ് സന്യാസിമാരാണെന്നും ടോഡായി ക്ഷേത്രത്തിന്റെ പുനരുദ്ധാരണത്തിന് സംഭാവനകൾ വാങ്ങുവാനായാണ് തങ്ങൾ യാത്ര ചെയ്യുന്നതെന്നും കജിവാരയെ വിശ്വസിപ്പിക്കേണ്ടതുണ്ട്. 

ഒരു മണിക്കൂറിൽ താഴെ മാത്രം നീളമുള്ള ചലച്ചിത്രം ഒരു അസാധാരണ അനുഭവമാണ്. കൊബൂക്കി നാടകങ്ങളെപ്പറ്റി ധാരനയുള്ളവർക്കാണ് ഈ ചിത്രം ആസ്വദിക്കാൻ സാദ്ധ്യത കൂടുതൽ എന്ന് നിരീക്ഷിക്കപ്പെട്ടിട്ടുണ്ട്. അമേരിക്കയിൽ ഈ ചിത്രം പ്രദർശിപ്പിക്കാനാരംഭിച്ചത് "ചിൽഡ്രൺ ഹൂ ഡ്രോ" എന്ന ഡോക്യുമെന്ററി ചലച്ചിത്രത്തോടൊപ്പമാണ്. സമുറായികളുടെ നേതാവ് സംശയാലുവായ ഒരു മജിസ്റ്റ്രേറ്റിനെ കബളിപ്പിക്കുന്നതാണ് ചലച്ചിത്രത്തിന്റെ കഥ. ചില പാട്ടുകളും ഈ ചിത്രത്തിലുണ്ട്. രണ്ടാം ലോകമഹായുദ്ധക്കാലത്തും ജപ്പാൻ സഖ്യകക്ഷികളുടെ പിടിയിലായിരുന്നപ്പോഴുമായി രണ്ടു തവണ ഈ ചിത്രം നിരോധിക്കപ്പെട്ടിട്ടുണ്ട്. കുറസോവ റാഷോമോൺ സംവിധാനം ചെയ്യുന്നതിന് മുൻപാണ് ഈ ചലച്ചിത്രം പുറത്തിറങ്ങിയത്. കാടിന്റെ ചിത്രീകരണം റാഷോമോണിൽ നിന്ന് വ‌ളരെ വ്യത്യസ്തമാണെങ്കിലും സുന്ദരമാണ്. ക്ലോസ് അപ് ഷോട്ടുകൾ കുറസോവ വളരെ സമർത്ഥമായി ഉപയോഗിച്ചിട്ടുണ്ട്.

സിനിമയുടെ ഭൂരിഭാഗം സമയവും ഒറ്റ സെറ്റിലാണ് നടക്കുന്നത്. വലിയ കാൻവാസിൽ ചിത്രങ്ങൾ നിർമ്മിക്കുന്നതിൽ പ്രസിദ്ധനായ കുറസോവയുടെ ചിത്രങ്ങളിൽ ഏറ്റവും ചെറിയ ബഡ്ജറ്റിൽ നിർമിച്ച ഒന്നായിരിക്കും ഒരുപക്ഷേ ഇത്. ഈ തരത്തിൽ പെട്ട സിനിമകളിൽ സാധാരണ കാണാറുള്ള യുദ്ധരംഗങ്ങൾ ഈ ചിത്രത്തിലില്ല എന്നത് എടുത്തുപറയാവുന്ന ഒരു പ്രത്യേകതയാണ്. നോഹ്, കൊബൂക്കി നാടകങ്ങളുടെ രൂപത്തിലുള്ള ചലച്ചിത്രത്തിൽ ഒരു ഹാസ്യ കഥാപാത്രത്തെ കുറസോവ ഉൾപ്പെടുത്തിയിട്ടുണ്ട്. 1930-കളിലും 40-കളിലും ജപ്പാനിലെ ചലച്ചിത്രമേഖലയിലെ ഒരു പ്രധാന ഹാസ്യകഥാപാത്രമായിരുന്നു കെനിച്ചി എനോമോട്ടോ. ഇദ്ദേഹമാണ് ചിത്രത്തിൽ ഒരു ചുമട്ടുകാരന്റെ വേഷം ചെയ്യുന്നത്. നെടുകേയും കുറുകേയുമുള്ള സ്വൈപ്പുകൾ, കാട്ടിലൂടെ സൂര്യപ്രകാശത്തിൽ നടക്കുന്ന ആൾക്കാർ, മരങ്ങൾക്ക് മുകളിലേയ്ക്ക് നോക്കുന്ന കാമറ, സ്ത്രീകളുടെ അഭാവം, പുരുഷന്മാർ തമ്മിലുള്ള ബന്ധങ്ങൾക്കുള്ള പ്രാധാന്യം എന്നിവയൊക്കെ ഈ ചിത്രത്തിൽ കാണാവുന്നതാണ്. 

കാമേയി ആയി അഭിനയിച്ച (മസായുകി മോറി) റോഷോമോൺ, ഉഗെറ്റ്സു, ദ ബാഡ് സ്ലീപ് വെൽ, വെൻ എ വുമൺ അസെൻഡ്സ് ദ സ്റ്റെയേഴ്സ് എന്നീ ചിത്രങ്ങളിലും അഭിനയിച്ചിട്ടുണ്ട്.



</doc>
<doc id="357014" url="https://ml.wikipedia.org/wiki?curid=357014" title="ഭീമൻ ഗിത്താർമത്സ്യം">
ഭീമൻ ഗിത്താർമത്സ്യം

കടൽ വാസിയായ ഒരു മൽസ്യമാണ് ഭീമൻ ഗിത്താർമത്സ്യം അഥവാ Giant Guitar Fish (White Spoted Shovelnose Ray ). . ഐ യു സി എൻ പട്ടികപ്രകാരമുള്ള പരിപാലന സ്ഥിതി വംശനാശ സാദ്ധ്യതയുള്ള ജീവികൾ എന്നാണ്.

കുഞ്ഞുങ്ങളെ പ്രസവിക്കുന്ന സ്രാവാണ് ഇവ. ഒരു പ്രസവത്തിൽ 10 കുട്ടികൾ വരെ ഉണ്ടാകുന്നു .

കേരളത്തിലെ മൽസ്യങ്ങളുടെ പട്ടിക

</doc>
<doc id="357016" url="https://ml.wikipedia.org/wiki?curid=357016" title="സൺ മൂൺ തടാകം">
സൺ മൂൺ തടാകം

തായ്‍വാനിലെ ഏറ്റവും വലിയ സ്വാഭാവിക തടാകമാണ് സണ‍്‍ മൂൺ തടാകം. ഇത് സ്ഥിതി ചെയ്യുന്നത്, തയ്‍വാൻ ദ്വീപിലെ നൻ‍റ്റൌ പർവ്വത്തിലാണ്. 

ഈ പ്രദേശത്തിൻറ അനുപമമായ സൌന്ദര്യമാണ് തടാകത്തിൻറെ പേരിനു നിദാനം. തടാകത്തിൻറെ കിഴക്കു ഭാഗം സൂര്യനേപ്പോലെ വൃത്താകൃതിയിലാണ്. തടാകത്തിൻറെ പടിഞ്ഞാറു വശം അർദ്ധ ചന്ദ്രൻറ ആകൃതിയിലാണ്.

എല്ലാ വർഷങ്ങളിലും ശരത്‌കാലത്തിൻറ പകുതി പിന്നിടുമ്പോൾ ഇവിടെ ആഘോഷം നടത്താറുണ്ട്. മൂന്നു കിലോമീറ്റർ ദുരം പിന്നിടേണ്ട ഒരു നീന്തൽ മത്സരമാണിത്. “സ്വിമ്മിംഗ് കാർണിവൽ ഓഫ് സൺ മൂൺ‌ ലേക്ക” എന്നാണ് ഈ ആഘോഷത്തിനു നൽകിയിരിക്കുന്ന പേര്.  ഈ ആഘോഷത്തിൽ പങ്കെടുക്കുവാൻ ആയിരക്കണക്കിനു നീന്തൽ താരങ്ങൾ ഈ തടാകത്തിലേയ്ക്ക് എത്തിച്ചേരുന്നു. ഈ ആഘോഷത്തിൻറ വേളയിൽ മാത്രമാണ് നീന്തുന്നവർക്ക് തടാകത്തിൽ പ്രവേശനം അനുവദിച്ചിട്ടുള്ളത്. 2016 ലെ ആഘോഷം സെപ്റ്റംബർ 15 ന് ആയിരുന്നു.

ഈ പ്രദേശത്തെ ആദിമനിവാസികളായ താവോ ഗോത്രക്കാക്കാരുടെ താമസ സ്ഥലം ദ്വീപിനു ചുറ്റുപാടുമുള്ള പ്രദേശങ്ങളാണ്. ഇത്ത താവോ എന്ന പട്ടണം തടാകത്തിന് സമീപത്തായിട്ടാണ്. 

ദ്വീപിന് ഒത്ത നടുക്കായി ഒരു ചെറുദ്വീപ് നിലനിൽക്കുന്നുണ്ട്. ഈ ദ്വീപൻറെ പേര് ലുലു എന്നാണ്.  പൊതുജനങ്ങൾക്കും സഞ്ചാരികൾക്കും ഈ ദ്വീപിൽ പ്രവേശനം നിഷേധിച്ചിരിക്കുന്നു. ഈ ദ്വീപിലാണ് ആദിമഗോത്രക്കാർ മതപരമായി ചടങ്ങകൾ നടത്തുന്നത്. 

ഫോർമോസാ അബോറജിനൽ കൾച്ചർ വില്ലേജ് (九族文化村) തീം പാർക്ക് സ്ഥിതി ചെയ്യുന്നത് സൺ മൂൺ തടാകത്തിനു സമീപസ്ഥമായിട്ടാണ്. ഇവിടെയ്ക്കു പോകുവാൻ റോപ് വേ സൌകര്യം ഒരുക്കിയിരിക്കുന്നു.

സൺ മൂൺ തടാകം സമുദ്രനിരപ്പിൽ നിന്ന് 748 മീറ്റർ (2,454 അടി) ഉയരത്തിലാണ് സ്ഥിതി ചെയ്യുന്നത്. ഈ തടാകത്തിൻറ പരമാവധി ആഴം 27 മീറ്റർ (89 അടി) ആണ്. തടാകത്തിൻറെ ഉപരിതല വിസ്തീര്ണ്ണം 7.93 km2 (3.06 സ്ക്വയർ മൈൽ) ആണ്. പ്രഭാതത്തില് തടാകത്തിൻ ഉപരിതലത്തിൽ മൂടൽ മഞ്ഞു മൂടി നിൽക്കുന്നു. തടാകത്തിനു ചുറ്റലും കാൽനട സഞ്ചാരം നടത്തുന്നതിനായുള്ള അനേകം വഴിത്താരകളുണ്ട്.

തടാകത്തിൻ നീന്തുന്നതിനു നിരോധനം നിലനിൽക്കുന്നു. തടാകവും പരിസര പ്രദേശങ്ങളും തായ്‍വാനിലെ പതിമൂന്നു സംരക്ഷിത കാഴ്ച് പ്രദേശങ്ങളിലൊന്നായി പ്രഖ്യാപിക്കപ്പെട്ടിരിക്കുന്നു. 

പഴയ ഇംഗ്ലീഷ് ലിഖിതങ്ങളില് ഈ തടാകത്തെ, പതിനേഴാം നൂറ്റാണ്ടിലെ ഡച്ച് മിഷണറിയായിരുന്ന ജോർജിയസ് കാൻഡിഡ്യൂസിനെ അനുസ്മരിച്ച്, ലേക്ക് കാൻഡിഡ്യസ്‍ എന്നു പറഞ്ഞിരിക്കുന്നു. തടാകത്തനു നടുവിലെ ലുലു ദ്വീപ് താവോ ഗോത്രക്കാരുടെ പുണ്യസ്ഥലമാണ്. ഐതിഹ്യ പ്രകാരം പ്രാചീനകാലത്ത് സമീപത്തെ മലനിരകളിൽ നിന്ന് ഒരു വെളുത്ത മാനിനെ പിന്തുടർന്നു വന്ന താവോ വർഗ്ഗത്തിലെ ഏതാനും വേട്ടക്കാർ താവോ തടാകം കണ്ടെത്തുകയാണുണ്ടായ്. ഈ തടാകത്തിൻറെയു സമീപ പ്രദേശങ്ങളുടെയും സൌന്ദര്യത്തിൽ അവർ മതിമറന്നു പോയി. തടാകത്തിൽ വളരെയധികം മീനുകളുമുണ്ടായിരുന്നു. ഇന്ന് ഒരു വെളുത്ത മാനിൻറെ മാർബിൾ പ്രതിമ ലുലു ദ്വീപിൽ സ്ഥാപിച്ചിരിക്കുന്നു. 

ജപ്പാൻകാരുടെ ഭരണകാലത്ത് ഈ ദ്വീപിന് ജെയ്ഡ് ഐലൻറ് എന്നു പുനർനാമകരണം ചെയ്തിരുന്നു. (Japanese: 玉島). ചിയാങ് കൈഷക്കിൻറെ ദേശീയ സർ‌ക്കാർ തായ്‍ലാൻറിലേയ്ക്ക് സ്ഥാനം മാറ്റിയപ്പോൾ തടാകം കുവാങ്-ഹുവ ദ്വീപ് എന്നു പേരു വീണ്ടു മാറ്റി. 1978 ൽ പ്രാദേശക സർക്കാർ വിവാഹങ്ങള് നടത്തുവാനായി ഇവിടെ ഒരു മണ്ഡപം നിർമ്മിച്ചിരുന്നു. 1999 ലെ ഭൂമികുലുക്കത്തില ഈ മണ്ഡപം തകരുകയും ദ്വീപിൻറെ ഏതാനും ഭാഗങ്ങൾ വെള്ളത്തിൽ മുങ്ങിപ്പോകുകയും ചെയ്തിരുന്നു. 1999 ലെ ഭൂമികുലുക്കത്തിനു ശേഷം ഈ ദ്വീപിന് താവോ ഭാഷയിൽ ലുലു എന്നു പേരിട്ടു.

സൺ മൂൺ തടാകത്തിൽ 1919 മുതൽ അനേകം ജലവൈദ്യുത പദ്ധതികൾ സ്ഥാപിച്ചിട്ടുണ്ട്. മിങ്ടാന പമ്പ്ഡ് സ്റ്റോറേജ് ഹൈഡ്രോ പവർ പ്ലാൻറ്, മിൻഹു പമ്പ്ഡ് സ്റ്റോറേജ് ഹൈഡ്രോ പവർ പ്ലാൻറ് എന്നിവ അതിൽ പ്രധാനപ്പെട്ടതാണ്. 1934 ൽ ആദ്യത്തെ ജലവൈദ്യുത പദ്ധതി പൂർത്തിയായപ്പോൾ ഈ മേഖലിയിലെ അക്കാലത്തെ ഒരു പ്രധാന നിർമ്മിതിയായിട്ടാണ് ഇതു കണക്കാക്കിയിരുന്നത്. 1934 ൽ പൂർത്തിയായ വുജിയെ അണക്കെട്ട്, ഷുവോഷൂയി നദിയിലെ ജലം തിരിച്ചു വിട്ട് സൺ മൂൺ തടാകത്തിലെ ജലവൈദ്യുതിയുടെ അളവു കൂട്ടുവാൻ വിഭാവനം ചെയ്താണ് നിർമ്മിക്കപ്പെട്ടത്. അണക്കെട്ടുകളുടെ നിർമ്മാണത്തെ എളുപ്പമാക്കുവാൻ സമീപത്തുകൂടി ജിജി ലൈൻ റെയിൽ റോഡും അക്കാലത്ത് നിർമ്മിക്കപ്പെട്ടു.



</doc>
<doc id="357017" url="https://ml.wikipedia.org/wiki?curid=357017" title="സൻജുറോ">
സൻജുറോ

ഷുഗോറോ യാമമോട്ടോയുടെ നോവൽ "ഹൈബി ഹൈയാന്റെ" ചലച്ചിത്രാവിഷ്കാരമായിരുന്നു ആദ്യം ഈ ചിത്രം. 1961-ലെ അകിര കുറോസാവ ചിത്രമായ "യോജിംബോ" വിജയിച്ചതോടെ ഒരു പ്രധാന കഥാപാത്രത്തെ ഉൾപ്പെടുത്തി കഥ പരിഷ്കരിക്കുകയായിരുന്നു. 

ലോഡ് ചേമ്പർലെയിൻ ആയ മറ്റ്സുത അഴിമതിക്കാരനാണെന്ന് യുവാക്കളായ ഒൻപത് സമുറായിമാർ കരുതുന്നു. കുറ്റകൃത്യങ്ങൾ സംബന്ധിച്ച് ഇവർ നൽകിയ പരാതി ഇദ്ദേഹം കീറിക്കളഞ്ഞതാണ് ഇവരുടെ സംശയത്തിന് കാരണം. ഇവരിൽ ഒരാൾ ഇക്കാര്യം സൂപ്രണ്ടിനോട് പറയുന്നു. സൂപ്രണ്ട് ഇക്കാര്യത്തിൽ ഇടപെടാമെന്ന് ഉറപ്പുനൽകുന്നു. ഒരു ദേവാലയത്തിൽ ഇവർ ഈ വിഷയം രഹസ്യമായി ചർച്ച ചെയ്യാൻ കൂടുമ്പോൾ ഒരു റോണിൻ (മിഫ്യൂണെ) ഇക്കാര്യം കേൾക്കുന്നു. സൂപ്രണ്ടാണ് യഥാർത്ഥ അഴിമതിക്കാരൻ എന്ന് റോണിൻ അവരോട് പറയുന്നു. ഈ സ്ഥലം സൂപ്രണ്ടിന്റെ ആൾക്കാർ വളയുന്നതോടെ ഇക്കാര്യം സത്യമാണെന്ന് ഇവർക്ക് ബോദ്ധ്യമാകുന്നു. യുവ സമുറായിമാർ യുദ്ധം ചെയ്യാൻ ആഗ്രഹിക്കുന്നെങ്കിലും റോണിൻ അവരെ ഒളിപ്പിച്ചശേഷം ആക്രമണകാരികളെ കബളിപ്പിച്ച് തിരിച്ചയയ്ക്കുന്നു. അഴിമതിക്കാർക്കെതിരേ യുവ സമുറായിമാരെ സഹായിക്കാം എന്ന് റോണിൻ ഉറപ്പുനൽകുന്നു.

ഒരു സ്ത്രീ റോണിന്റെ പേര് ചോദിക്കുമ്പോൾ ഇദ്ദേഹം അടുത്തുള്ള കാമെല്ലിയ മരങ്ങളെ നോക്കിക്കൊണ്ട് തന്റെ പേര് 椿 "സുബാക്കി" (കാമെല്ലിയ) സൻജുറോ 三十郎 എന്നാണെന്ന് പറയുന്നു. 

സൻജുറോയുടെ സഹായത്തോടെ നന്മയുടെ ഭാഗം വിജയിക്കുന്നു. സൂപ്രണ്ട് ഹരകിരി നടത്തുന്നു. യുവ സമുറായിമാരും മറ്റുള്ളവരും വിജയാഘോഷം നടത്തുമ്പോൾ സൻജുറോ രഹസ്യമായി ഇവിടം വിട്ട് പോകുന്നു. ഇദ്ദേഹം ഹൻബേയി എന്നയാളോട് ഏറ്റുമുട്ടാനൊരുങ്ങുകയാണ്. 

പോരാട്ട രംഗത്തിൽ രണ്ടാളും അര മിനിട്ടോളം അനങ്ങാതെ നിൽക്കുന്നു. ഹൻബേയി വാളൂരുമ്പോൾ സൻജുറോ അതിനേക്കാൾ വളരെ വേഗത്തിൽ വാൾ ഉറയി‌ൽ നിന്നൂരുകയും അതേ ആക്കത്തിൽ വെട്ടുകയും ചെയ്യുന്നു. വിജയാഹ്ലാദം നടത്തുന്ന സമുറായിമാരോട് സൻജുറോ ദേഷ്യപ്പെടുന്നു. താനും ഹൻബേയിയും തമ്മിൽ വ്യത്യാസമൊന്നുമില്ലെന്നും ഉറയിലിരിക്കുന്ന വാളുകളാണ് ഏറ്റവും നല്ലവയെന്നും സൻജുറോ പറയുന്നു. തന്നെ പിന്തുടരരുത് എന്ന് പറഞ്ഞശേഷം സൻജു‌റോ യാത്രയാകുന്നു.


ഷുഗാരോ യാമമോട്ടോയുടെ ചെറുകഥയായ "സമാധാനപരമായ ദിനങ്ങൾ" (日日平安 "നിചിനിചി ഹൈ-ആൻ") ആസ്പദമാക്കിയാണ് ചിത്രം തയ്യാറാക്കിയിരിക്കുന്നത്. ആദ്യം സൻജുറോ കഥ നേരിട്ട് ചലച്ചിത്രമാക്കാനായിരുന്നു തീരുമാനം. "യോജിംബോ" വിജയിച്ച ശേഷം സ്റ്റുഡിയോ ആ ചിത്രത്തിലെ പ്രതിനായകകഥാപാത്രത്തെ ഈ ചിത്രത്തിലും ഉപയോഗിക്കാൻ തീരുമാനിക്കുകയായിരുന്നു. കുറോസാവ അതിനനുസരിച്ച് കഥയിൽ മാറ്റങ്ങൾ വരുത്തി.

അരുവിയിലേയ്ക്ക് ഒരു പൂ വീഴുന്ന സീൻ ചിത്രീകരിക്കുക വളരെ ബുദ്ധിമുട്ടായിരുന്നു. ആദ്യം പിയാനോ വയർ ഉപയോഗിക്കാൻ തീരുമാനിച്ചുവെങ്കിലും അത് ഉപേക്ഷിച്ചു. സ്റ്റോക്കിംഗ് അഴിച്ചെടുത്ത നൈലോൺ ഉപയോഗിച്ചാണ് പിന്നീട് ഈ രംഗം ചിത്രീകരിച്ചത്. ഇത് വിജയിച്ചത് വിവരിക്കാനാവാത്ത അനുഭവമായിരുന്നു എന്ന് ചിത്രത്തിന്റെ പ്രോപ്പർട്ടി മാസ്റ്റർ ഷോജി ജിൻബോ പ്രസ്താവിക്കുകയുണ്ടായി. രക്തം പൊട്ടിത്തെറിക്കുന്ന രംഗം ഒറ്റ ഷോട്ടിലാണ് ചിത്രീകരിച്ചതെന്ന് പ്രൊഡക്ഷൻ ഡിസൈനർ യോഷിരോ മുറാകി പ്രസ്താവിച്ചിരുന്നു. തത്സുയ നകാഡായിയുടെ ശരീരത്തിൽ ഘടിപ്പിച്ചിരുന്ന കമ്പ്രസ്സർ സംവിധാനം തെറ്റായി പ്രവർത്തിച്ച് പ്രതീക്ഷിച്ചതിനേക്കാൾ വളരെ അധികം രക്തം ചിതറുകയുണ്ടായി.

1962 ജനുവരി 1-നാണ് സൻജുറോ റിലീസ് ചെയ്തത്. ടോഹോ ആയിരുന്നു വിതരണം നടത്തിയത്. 1962-ൽ ടോഹോ റിലീസ് ചെയ്ത ചിത്രങ്ങളിൽ ഏറ്റവുമധിമം കളക്ഷൻ ലഭിച്ചത് സൻജുറോ എന്ന ചിത്രത്തിനായിരുന്നു. 1962 -ൽ റിലീസ് ചെയ്ത ജാപ്പനീസ് ചിത്രങ്ങളിൽ ഈ ചിത്രം രണ്ടാം സ്ഥാനത്തായിരുന്നു. 1962 -ൽ തന്നെയാണ് ഈ ചിത്രം അമേരിക്കൻ ഐക്യനാടുകളിൽ റിലീസ് ചെയ്തത്.

"സുബാക്കി സൻജുറോ" എന്ന പേരിൽ ഈ ചിത്രം 2007 -ൽ യോഷിമിറ്റ്സു മോറിറ്റ റീ മേക്ക് ചെയ്തിരുന്നു. യൂജി ഓഡ ആയിരുന്നു പ്രധാന വേഷത്തിൽ അഭിനയിച്ചത്.

ഈ ചിത്രത്തിൽ മിഫ്യൂണെയുടെ വാൾപ്പയറ്റിന്റെ ചിത്രങ്ങൾ 1989 -ൽ കെൻഡോയെ സംബന്ധിച്ച് “ദിസ് ഈസ് കെൻഡോ“ എന്ന ഗ്രന്ഥത്തിൽ സമുറായിമാരുടെ കഴിവിനെപ്പറ്റി സൂചിപ്പിക്കാനായി ഉപയോഗിച്ചിരുന്നു.

വ‌ളരെ മികച്ച അഭിപ്രായമാണ് ചിത്രത്തിന് ലഭിച്ചത്. റോട്ടൻ ടൊമാറ്റോസിൽ 100% റേറ്റിംഗാണ് 21 റിവ്യൂകളെ ആസ്പദമായി ചിത്രത്തിന് ലഭിച്ചത്. 10-ൽ 8.4 ആണ് ശരാശരി റേറ്റിംഗ്.



</doc>
<doc id="357020" url="https://ml.wikipedia.org/wiki?curid=357020" title="ലീഷാൻസോറസ്">
ലീഷാൻസോറസ്

ചൈനയിൽ നിന്നും ഫോസിൽ കണ്ടെത്തിയ ഒരു ദിനോസർ ആണ് ലീഷാൻസോറസ് .അന്ത്യ-മധ്യ ജുറാസ്സിക് കാലത്തു ആണ് ഇവ ജീവിച്ചിരുന്നത് . 

തെറാപ്പോഡ വിഭാഗത്തിൽ പെട്ടവയാണ് ഇവ.

ഈ കാലഘട്ടത്തിൽ പെട്ട മറ്റു ദിനോസറുകളെ പോലെ ഇവയും മുട്ട ഇടുന്ന വിഭാഗം ജീവികൾ ആയിരുന്നു. ചില ദിനോസറുകൾ കൂടു കൂട്ടിയതിനും അട ഇരുന്നതിനും തെളിവുകൾ ഉണ്ട്. 



</doc>
<doc id="357028" url="https://ml.wikipedia.org/wiki?curid=357028" title="സിറ്റുയിൻ">
സിറ്റുയിൻ

ഇന്ത്യൻ കളിരൂപമായ ചതുരംഗത്തിൽ നിന്ന് എട്ടാം നൂറ്റാണ്ടോടെ നേരിട്ട് ഉരുത്തിരിഞ്ഞ ഒരു ചെസ്സ് വകഭേദമാണ്  സിറ്റുയിൻ (), അഥവാ ബർമ്മീസ് ചെസ്സ്. "സിറ്റ്" എന്ന ബർമ്മീസ് വാക്കിനർത്ഥം സൈന്യം അഥവാ യുദ്ധം എന്നാണ്; "സിറ്റുയിൻ" എന്ന വാക്കിന്റെ തർജ്ജമ സൂചിപ്പിക്കുന്നത് സൈന്യത്തിലെ നാലു് വിഭാഗങ്ങളെയാണ് (ആന, തേര്, കുതിര, കാലാൾ).

ഈ കളി നിലനിൽക്കുന്ന പ്രദേശങ്ങളിൽ പടിഞ്ഞാറൻ (ഇന്റർനാഷണൽ) ചെസ്സിന്റെ  സ്വാധീനം നിഴലിക്കുന്നുവെങ്കിലും വടക്കുപടിഞ്ഞാറൻ പ്രദേശങ്ങളിൽ ഇതിനു ജനപ്രീതിയുണ്ട്.

8 റോയും 8 കോളവും ഉൾപ്പെടെ 64 കള്ളികളുള്ളതാണ് സിറ്റുയിൻ കളിക്കളം. ചെസിലേതു പോലെ വ്യത്യസ്ത നിറത്തിലുള്ള കള്ളികളില്ല. കളിക്കളത്തിന്റെ കോണോടുകോണായി "sit-ke-myin" (ജനറലിന്റെ പാത) എന്ന പേരിൽ രണ്ടു രേഖകളുണ്ട്.

മരത്തിലും ചിലപ്പോഴൊക്കെ ആനക്കൊമ്പു് പോലുള്ള വസ്തുക്കൾ കൊണ്ടാണ് കരുക്കൾ നിർമ്മിക്കുന്നത്. ഓരോ കരുവിന്റെയും ഉയരം തരം അനുസരിച്ച് വ്യത്യാസപ്പെട്ടിരിക്കുന്നു. കരുക്കളുടെ ഔദ്യോഗിക നിറങ്ങൾ ചുവപ്പും കറുപ്പു മാണ്.






കളിയുടെ ആരംഭനിലയിൽ ഫ്യൂഡൽ പ്രഭുക്കൾ (കാലാളുകൾ) മാത്രമാണ് കളിക്കളത്തിൽ ഉണ്ടാവുന്നത്. ചുവന്ന കളിക്കാരനാണ് (ഇവിടെ കാണിച്ചിരിക്കുന്നത് വെളുത്ത കരുക്കളാണ്) ആദ്യവും, പിന്നീട് കറുത്ത കളിക്കാരനും അവരുടെതായ കരുക്കളെ കളിക്കളത്തിൽ, അവരുടെതായ പകുതിയിൽ സജ്ജീകരിക്കുന്നു ("sit-tee" അഥവാ സേനാവിന്യാസം): അവസാന റാങ്കിലെ ഏത് കള്ളികളിൽ വേണമെങ്കിലും തേരുകളെ വെയ്ക്കാം. ഔദ്യോഗിക മത്സരങ്ങളിൽ കളിക്കാർ അനോന്യം സേനാ വിന്യാസം കാണുന്നതു തടയാൻ ഒരു ചെറിയ കർട്ടൻ കളിക്കളത്തിന്റെ നടുവിൽ ഉപയോഗിക്കാറുണ്ട്. സാധ്യമാകാവുന്ന ഒരു പ്രാരംഭസജ്ജീകരണമാണ് ചിത്രത്തിൽ കൊടുത്തിരിക്കുന്നത്.


</doc>
<doc id="357037" url="https://ml.wikipedia.org/wiki?curid=357037" title="എൻഡോക്ലിറ്റ മലബാറിക്കസ്">
എൻഡോക്ലിറ്റ മലബാറിക്കസ്

ഹെപിയാലിഡേ കുടുംബത്തിൽപ്പെട്ട ഒരു നിശാശലഭമാണ് എൻഡോക്ലിറ്റ മലബാറിക്കസ്. . ഇന്ത്യയിലാണ് ഇവ കാണപ്പെടുന്നത്.

ഇവയുടെ ശലഭപ്പുഴുക്കളുടെ ഭക്ഷണസസ്യങ്ങൾ ആയി അറിയപ്പെടുന്ന സസ്യജനുസുകൾ ഇവയാണ്: "അക്കേഷ്യ", "ഐലാന്തസ്", "അൽബീസിയ", "ബ്രിഡേലിയ", "കജാനസ്", "കാലികാർപ്പ", "കമേലിയ", "കാഷ്യ", "കസുവാറിന", "ക്ലീറോഡെൻഡ്രോൺ", "കോഫിയ", "കോർഡിയ", "യൂക്കാലിപ്റ്റസ്", "യൂജീനിയ", "ഫിലിഷ്യം", "ഗ്ലിറിസിഡിയ", "മെലീന", "ഗ്രീവിയ", "ഗൈറോകാർപസ്", "ഹെറിസാൻഷ്യ", "ലഗർസ്റ്റോമിയ", "ലന്റാന", "മകറാങ്ക", "മലോട്ടാസ്", "ഓസ്‌സിമം", "റോസ്", "സന്റാലം", "സാപിൻഡസ്", "സൊളാനം", "സ്ട്രോബിലാന്തസ്", "ടെക്ടോണ", "ട്രെമ", "സിസിഫസ്".



</doc>
<doc id="357039" url="https://ml.wikipedia.org/wiki?curid=357039" title="മാക്രുക്">
മാക്രുക്

ഇന്ത്യൻ കളിരൂപമായ ചതുരംഗത്തിൽ നിന്ന് ഉരുത്തിരിഞ്ഞ ഒരു ചെസ്സ് വകഭേദമാണ് മാക്രുക് (; rtgs: മാക് രുക്; ), അഥവാ തായ് ചെസ്സ്. ഇപ്പോൾ സജീവമായി നിലനിൽക്കുന്ന ചെസ്സ് വകഭേദങ്ങളിൽ ചതുരംഗത്തിനോട് ഏറ്റവും സാദൃശ്യമുള്ളത് മാക്രുകിനാണെന്നു് കരുതുന്നു.

തായ് വംശജർക്കിടയിൽ ഈ കളിയ്ക്ക് ചെസ്സിനേക്കാൾ ജനപ്രീതിയുണ്ട്.







കളി തുടങ്ങുമ്പോൾ, കാലാളുകൾ മൂന്നും ആറും റാങ്കുകളിലാണ് സജ്ജീകരിക്കുന്നത്. മന്തിമാർ രാജാക്കന്മാരുടെ വലതുവശത്തും സജ്ജീകരിക്കുന്നു. കാലാളുകൾ ആറാം റാങ്കിലെത്തുമ്പോൾ സ്ഥാനക്കയറ്റം (เบี้ยหงาย "bia ngai", flipped cowry shell) ലഭിച്ച് മന്ത്രിയെ പോലെ നീങ്ങുന്നു. അന്താരാഷ്ട്ര ചെസ്സിലെ പോലെ കാത്സിലിങ്ങ് നീക്കമില്ല.

രണ്ടു വശത്തും ഒരു കാലാളും അവശേഷിക്കുന്നില്ലെങ്കിൽ കളി ഒരു നിശ്ചിത നീക്കങ്ങൾക്കു് ശേഷം പൂർത്തിയാവണമെന്നുണ്ട്, അല്ലാത്തപക്ഷം കളി സമനിലയാവുന്നു.


മോശം അവസ്ഥയിലുള്ള കളിക്കാരന്റെ അവസാനത്തെ കരുവും (രാജാവല്ല) വെട്ടിയെടുക്കപ്പെടുകയാണെങ്കിൽ, നീക്കം എണ്ണുന്നതു തുടരുകയോ, മെച്ചപ്പെട്ട അവസ്ഥയിലുള്ള കളിക്കാരന്റെ കരുക്കളുടെ നിലയനുസരിച്ച് താഴെ പറയുന്നതു പോലെ വീണ്ടും ആദ്യം മുതൽ നീക്കങ്ങൾ എണ്ണുകയോ ചെയ്യുന്നു.


മോശം അവസ്ഥയിലുള്ള കളിക്കാരൻ നീങ്ങുന്നതിനൊപ്പം നീക്കത്തിന്റെ എണ്ണവും ഉചരിക്കുന്നു. മെച്ചപ്പെട്ട അവസ്ഥയിലുള്ള കളിക്കാരന് നിശ്ചിത നീക്കങ്ങൾക്കുള്ളിൽ ചെക്ക്മേറ്റ് ആക്കാൻ സാധിച്ചില്ലെങ്കിൽ കളി സമനിലയാകുന്നു. ജയസാധ്യതകൾ കണക്കിലെടുത്തു ഇരു കളിക്കാർക്കും നീക്കം എണ്ണുന്നതു് തുടരാനോ, നിർത്താനോ, വീണ്ടും എണ്ണാനോ സാധിക്കും.



</doc>
<doc id="357040" url="https://ml.wikipedia.org/wiki?curid=357040" title="മക്കറാങ്ക">
മക്കറാങ്ക

യൂഫോർബിയേസീ കുടുംബത്തിലെ,പഴയലോകത്തെ ഉഷ്ണമേഖലാപ്രദേശങ്ങളിൽ കാണപ്പെടുന്ന മരങ്ങളുടെ ഒരു ജനുസ് ആണ് മക്കറാങ്ക (Macaranga). ആഫ്രിക്ക, ആസ്ത്രേലേഷ്യ, ഏഷ്യ, ഇന്ത്യൻ മഹാസമുദ്രത്തിലെയും ശാന്തസമുദ്രത്തിലെയും, നിരവധി ദ്വീപുകൾ എന്നിവിടങ്ങളിലെല്ലാം കാണപ്പെടുന്ന ഈ ജനുസിൽ 300 ഓളം സ്പീഷിസുകൾ ഉണ്ട്. 1806 -ൽ മൗറീഷ്യസിൽ നിന്നും ശേഖരിച്ച സ്പെസിമനുകൾ ഉപയോഗിച്ചാണ് ഇവയെ ആദ്യമായി വിവരിക്കുന്നത്. 

വനനശീകരണം സംഭവിച്ച ഇടങ്ങളിൽ വളരെപ്പെട്ടെന്ന് ആദ്യം തന്നെ വളർന്നുവരുന്ന സസ്യങ്ങളാണിവ. എൻഡോക്ലിറ്റ മലബാറിക്കസ് പോലെ ചിലതരം ശലഭങ്ങളുടെ ലാർവകൾ ഇവയുടെ ഇലകൾ ഭക്ഷണമാക്കാറുണ്ട്. ഫോർമിസിഡേ കുടുംബത്തിലെ ഉറുമ്പുകളുമായി സഹവസിക്കാറുള്ള ഈ ചെടികൾ അവയുമായി പരസ്പരസഹകരണജീവിതം നടത്തുന്നു. മക്കറാങ്കയുടെ പൊള്ളയായി തടി ഇവയ്ക്ക് താമസമൊരുക്കുകയും ചിലപ്പോൾ മധുരമുള്ള ഒരു നീര് ഉൽപ്പാദിപ്പിച്ചുനൽകുകയും ചെയ്യുന്നു. പകരമായി മറ്റു കീടങ്ങൾ മരത്തിനെ ആക്രമിക്കാതെ ഉറുമ്പുകൾ സംരക്ഷിക്കുകയും ചെയ്യുന്നു.

"വട്ടക്കണ്ണിയിൽ". നിന്നും ചുവന്ന നിറത്തിലുള്ള ഒരു പശ ലഭിക്കാറുണ്ട്.



</doc>
<doc id="357047" url="https://ml.wikipedia.org/wiki?curid=357047" title="ആദിവാസി ക്ഷേമ സമിതി">
ആദിവാസി ക്ഷേമ സമിതി

ആദിവാസി ഷേമ സമിതി (എ.കെ.എസ്) 2000 മാർച്ച് 6 രൂപീകൃതമായി. ഇടതു ചായ്വുള്ള ഒരു പ്രസ്ഥാനമാണിത്. വളരെ ചെറിയ കാലം കൊണ്ട് തന്നെ ആദിവാസികൾക്കിടയിൽ വലിയ സ്വാധീനം നേടാൻ ഈ സംഘടനക്ക് കഴിഞ്ഞിട്ടുണ്ട്.

</doc>
<doc id="357048" url="https://ml.wikipedia.org/wiki?curid=357048" title="ക്ലാഡ്">
ക്ലാഡ്

പൊതുവായ രക്തബന്ധമുള്ള ഒരു പൂർവികൻ ഉള്ള ജീവജാലങ്ങളെ വിശേഷിപ്പിക്കാൻ ഉപയോഗിക്കുന്ന ഒരു പദമാണ് ക്ലാഡ് (clade) (പുരാതന ഗ്രീക്കിൽ നിന്നും: "klados", "ശാഖ"). ഇവയെ എല്ലാം ഒരു ജീവിതവൃക്ഷത്തിൽ രേഖപ്പെടുത്താനാവുന്നതാണ്.

ഈ പൊതുപൂർവികൻ ഒരു വ്യക്തിയോ ഒരു ജനതയോ, ഇപ്പോൾ ഉള്ളതോ വംശനാശം സംഭവിച്ച ഒരു സ്പീഷിസോ ആവാം. അങ്ങനെ മുകളിലേക്ക് അത് സാമ്രാജ്യം വരെ എത്തുന്നു. ക്ലാഡുകൾ ഒന്നിനൊന്നോടു ചേർത്തുവച്ചതുപോലെയാണ്. താഴേക്കുപോകുന്തോറും അവ ശാഖകളായി പിരിയുന്നു. ഈ ശാഖകൾ ഓരോ വിഭാഗമായി വേർതിരിഞ്ഞ് ഓരോ സ്പീഷിസുകളും വെവ്വേറെ പരിണമിക്കുന്നരീതിയിൽ വേറിട്ട് കാണാവുന്നതാണ്.

കഴിഞ്ഞ ഏതാനും പതിറ്റാണ്ടുകളിൽ ഈ ക്ലാഡ് രീതിയിൽ പരിണാമത്തിനോടുള്ള സമീപനം ജീവശാസ്ത്രമെഖലയിൽ വിപ്ലവകരമായ അറിവുകളാണ് കൊണ്ടുവന്നത്. ജീവികൾ തമ്മിലുള്ള അത്ഭുതകരമായ ബന്ധങ്ങളുടെ ചുരുളഴിക്കാൻ ഇതു സഹായിച്ചു. 



</doc>
<doc id="357050" url="https://ml.wikipedia.org/wiki?curid=357050" title="ഗോഡ് ഇൻ ഷാക്കിൾസ്">
ഗോഡ് ഇൻ ഷാക്കിൾസ്

ഐക്യരാഷ്ട്ര സഭയുടെ പ്രത്യേക പരാമർശമുൾപ്പെടെ ഏഴ് അന്തർ ദേശീയ പുരസ്‌കാരങ്ങൾ നേടിയ ഹ്രസ്വ ചിത്രമാണ് ഗോഡ് ഇൻ ഷാക്കിൾസ്. ആനകൾ അനുഭവിക്കുന്ന കൊടുംപീഡനങ്ങൾ ചിത്രീകരിച്ച ഈ ചിത്രം കേരളത്തിൽ ആദ്യം പ്രദർശിപ്പിച്ചത് നിയമസഭയിലായിരുന്നു. ഐക്യരാഷ്ട്ര സഭയുടെ പ്രത്യേക പരാമർശമുൾപ്പെടെ ഏഴ് അന്തർ ദേശീയ പുരസ്‌കാരങ്ങൾ നേടിയ ഹ്രസ്വ ചിത്രമാണ് ഗോഡ് ഇൻ ഷാക്കിൾസ്. ആനകൾ അനുഭവിക്കുന്ന കൊടുംപീഡനങ്ങൾ ചിത്രീകരിച്ച ഈ ചിത്രം കേരളത്തിൽ ആദ്യം പ്രദർശിപ്പിച്ചത് നിയമസഭയിലായിരുന്നു. ഈ ചലച്ചിത്രം നിർമ്മിക്കാനുള്ള പണം മുഴുവൻതന്നെ ജനങ്ങളിൽ നിന്നുമുള്ള സംഭാവനയായിത്തന്നെ ലഭിച്ചതാണ്.
സംഗീത അയ്യർ സംവിധാനം ചെയ്ത ഈ ഡോക്യുമെന്ററി ചിത്രം, ക്ഷേത്രത്തിലെ ആചാരങ്ങളുമായി ബന്ധപ്പെടുത്തി വളർത്തുന്ന ആനകൾ അനുഭവിക്കുന്ന കൊടുംപീഡനങ്ങൾ ലോകത്തിനു മുന്നിൽ അവതരിപ്പിച്ചു. കേരളത്തിലെ പ്രശസ്തമായ നാല് ആനകളെയാണ് ഡോക്യുമെന്ററിയിൽ ചിത്രീകരിച്ചിട്ടുണ്ട്. സുഗതകുമാരി, അക്കീരമൺ കാളിദാസൻ ഭട്ടതിരിപ്പാട് തുടങ്ങി 12 പ്രമുഖരുടെ അഭിമുഖങ്ങളും ഡോക്യുമെന്ററിയിലുണ്ട്. മനുഷ്യർ ആനകൾക്ക് ഏൽപ്പിക്കുന്ന ഉപദ്രവങ്ങളെപ്പറ്റി ചിത്രത്തിൽ പ്രതിപാദിക്കുന്നുണ്ട്. പൂരങ്ങളിലെ ആന സംസ്കാരത്തിനുപിന്നിൽ ഉടമകളുടെ വ്യവസായതാത്‌പര്യങ്ങൾ മാത്രമാണ് ഉള്ളതെന്നും 1980-കളിൽ ആനകളെ പൂരത്തിന് ഉപയോഗിച്ചുതുടങ്ങുന്നതിനുമുൻപും പൂരങ്ങൾ നന്നായി നടന്നിട്ടുണ്ടെന്നു പറയുന്ന സംഗീത പല ഡോക്ടർമാരും ആനകളെ എഴുന്നള്ളിക്കുമ്പോൾ തെറ്റായ സർട്ടിഫിക്കറ്റുകളാണ് നൽകുന്നതെന്നും മലബാർമേഖലയിൽ നടക്കുന്ന ആനയില്ലാത്ത ഉത്സവങ്ങൾക്ക് ആന ഉത്സവങ്ങളുടേതിനേക്കാൾ കൊഴുപ്പുണ്ടാവാറുണ്ടെന്നും പറയുന്നു. ശ്രീലങ്കയിലെ പിന്നാവാല ആനസങ്കേതംപോലെ ഒരു മികച്ച എലിഫന്റ് സാങ്ച്വറി ഒരുക്കുകയാണ് കേരളത്തിലെ നാട്ടാനകളെ പുനരധിവസിപ്പിക്കാൻ വേണ്ടതെന്നാണ് സംഗീതയുടെ അഭിപ്രായം. നിയമസഭാംഗങ്ങൾക്കുമുന്നിൽ തന്റെ ഡോക്യുമെന്ററി ഏറെ പ്രതീക്ഷയോടെയാണ് സംഗീത അയ്യർ കാണിച്ചത്. മികച്ച പ്രതികരണം അവിടെനിന്നുലഭിച്ചത് ഏറെ പ്രതീക്ഷനൽകുന്നുവെന്നും സംഗീത പറയുന്നുണ്ട്.





</doc>
<doc id="357052" url="https://ml.wikipedia.org/wiki?curid=357052" title="അറേബ്യൻ ഓറിക്സ്">
അറേബ്യൻ ഓറിക്സ്

അറേബ്യൻ ഓറിക്സ് അഥവാ വെള്ള ഓറിക്സ് ("Oryx leucoryx") ഇടത്തരം വലിപ്പമുള്ള കൃഷ്ണമൃഗത്തിൻറ വംശത്തിലുള്ള ഒരു ജീവി വർഗ്ഗമാണ്. വളരെ നീളമുള്ളതും എഴുന്നു നിൽക്കുന്നതുമായ കൊമ്പുകൾ, ജഡ കെട്ടിയ നിബിഢമായ വാലും ഇവയുടെ പ്രത്യേകതകളാണ്. 

ഓറിക്സ് വംശത്തിലെ വലിപ്പം കുറഞ്ഞ ഇവ അറേബ്യൻ ഉപദ്വീപിലെ മരുഭൂമികളിലും മരങ്ങളില്ലാത്ത വിശാലമായ പുൽമൈതാനങ്ങളുലും കാണപ്പെടുന്നു. 1970 മുതൽ സ്വാഭാവിക ആവാസ വ്യവസ്ഥകളിൽ നിന്ന് ഈ ജീവികൾ അപ്രത്യക്ഷമായിക്കൊണ്ടിരിക്കുന്നു. കാഴ്ചബംഗ്ലാവുകളിലും സ്വകാര്യ മൃഗസങ്കേതങ്ങളിലും ഇവയിൽ ഏതാനും എണ്ണത്തെ പരരക്ഷിച്ചു വരുന്നു. 1980 കളിൽ ഇവയെ വംശവർദ്ധനവു നടത്തി വന്യമായ അവസ്ഥയിൽത്തന്നെ പുനരധിവസിപ്പിക്കാനുള്ള ശ്രമങ്ങൾ നടന്നുവരുന്നുണ്ട്. 

1986 ൽ അറേബ്യൻ ഓറക്സുകളെ IUCN, വംശനാശത്തിൻറെ വക്കിലുള്ള മൃഗങ്ങളുടെ പട്ടകയിൽ ഉൾപ്പെടുത്തി. 2011 വന്യമായി സാഹചര്യത്തിലുള്ള ആകെ അറേബ്യൻ ഓറിക്സുകളുടെ എണ്ണം 1,000 ആണെന്നു കണ്ടെത്തിയിരുന്നു. അതു കൂടാതെ ലോകത്തൊട്ടാകെയായി ബന്ധനത്തിൽ കഴിയുന്ന മറ്റൊരു 6,000 - 7000 അറേബ്യൻ ഓറിക്സുകളുണ്ടെന്നു കണക്കാക്കിയിട്ടുണ്ട്. 

ഖത്തറിലെ ദോഹയിൽ 2006 ൽ നടന്ന ഏഷ്യൻ ഗെയിംസിൽ "Orry" എന്ന പേരിൽ ഭാഗ്യചിഹ്നമായി തെരഞ്ഞടുക്കപ്പെട്ടത് അറേബ്യൻ ഓറിക്സിൻറെ രൂപമായിരുന്നു. ഖത്തർ എയർലൈൻസിൻറെ വാൽച്ചിറകിനു സമീപമുള്ള മുദ്ര അറേബ്യൻ ഓറിക്സിൻറേതാണ്. യു.എ.ഇ. യുടെ ദേശീയ മൃഗം കൂടിയാണീ മൃഗം.

നിവർന്നു നിൽക്കുന്ന ഒരു അറേബ്യൻ ഓറിക്സിന് തോൾഭാഗത്തു നിന്നുള്ള ഉയരം 1 മീറ്ററും (39 ഇഞ്ച്) തൂക്കം ഏകദേശം ആണ. ശരീരം മൂടിയ ചർമ്മത്തിൻ തിളങ്ങുന്ന വെള്ളനിറമാണ്. ശരീരത്തിനടിവശവും കാലകളും മങ്ങിയ തവിട്ടു നിറമാണ്. തല മുതൽ കഴുത്തു വരെയുള്ള ഭാഗത്തും, നെറ്റിയിലും മൂക്കിലും കണ്ണകൾക്കു സമീപവുമെല്ലാം കറുത്ത വരകൾ കാണപ്പെടുന്നു. ആൺ വർഗ്ഗത്തിനും പെൺ വർഗ്ഗത്തിനും വളരെ നീളമുള്ളതും വളവില്ലാതെയോ അല്പം വളവോടു കൂടിയോ ഉള്ള വലയങ്ങളുള്ളതുമായ കൊമ്പുകളുണ്ട്. ഈ കൊമ്പുകൾക്ക് 50 മുതൽ 75 സെൻറീ മീറ്റർ (20 മുതൽ 30 ഇഞ്ച് വരെ) നീളമുണ്ടാകും.

മരുഭൂയിൽ ചൂടുള്ള സമയം അവ വിശ്രമിക്കുകയും മഴയ്ക്കുള്ള സാദ്ധ്യത മനസ്സിലാക്കാക്കി മുന്നോട്ടു നീങ്ങുകയും ചെയ്യുന്നു. ഇവ കൂട്ടമായിട്ടാണ് മേയുന്നത്. ഒമാനിലുള്ള ഒരു കൂട്ടം ഓറിക്സുകൾക്ക് ഏകദേശം 3,000 km (1,200 സ്ക്വയർ മൈൽ) പ്രദേശത്തു മേയുവാൻ സാധിക്കുന്നതാണ്. ഒരു കൂട്ടം ഓറിക്സുകളിൽ ആൺവർഗ്ഗങ്ങളും പെൺ വർഗ്ഗങ്ങളും ഇടകലർന്നായിരിക്കും കാണപ്പെടുക. ഒരു കൂട്ടത്തിൽ രണ്ടു മുതൽ 15 വരെ ഓറിക്സുകളെ കാണാം. 100 ഓറിക്സുകൾ വരെയുള്ള കൂട്ടത്തെ കണ്ടിട്ടുള്ളതായി റിപ്പോർട്ടുകളുണ്ട്. ഇവ സാധാരണയായി പരസ്പരം ആക്രമിക്കുന്ന സ്വഭാവമുള്ള മൃഗങ്ങളല്ല.

മനുഷ്യനെ ഒഴിച്ചു നിർത്തിയാൽ ചെന്നായ്ക്കൾ മാത്രമാണ് മരുഭൂമിയിൽ ഓറിക്സുകളെ ആക്രമിച്ചു കൊല്ലാറുള്ളത്. ബന്ധനത്തിലുള്ളതും വന്യമായ സാഹചര്യങ്ങളിലുള്ളതുമായ ഓറിക്സുകൾ ഏറ്റവും കുറഞ്ഞത് 20 വർഷം വരെയെങ്കിലും ജീവിക്കാറുണ്ട്. തുടർച്ചയായ വരൾച്ച, ഭക്ഷണ ദൌർലഭ്യം, നിർജലീകരണം എന്നിവയയും ജീവിതകാലയളവിനെ സ്വാധീനിക്കുന്നു. അപൂർവ്വമായി ആൺമൃഗങ്ങൾ തമ്മിൽ സംഘട്ടനമുണ്ടാകാറുണ്ട്. ഇതു ചിലപ്പോൾ ഒരു മൃഗത്തിൻറ മരണത്തിലാണവസാനിക്കുക. സർപ്പ ദംശനം, രോഗങ്ങൾ, വെള്ളപ്പൊക്കത്തിലകപ്പെടുക എന്നതൊക്കെ ഇവയുടെ മരണഹേതുവായ കാരണങ്ങളാണ്.

ചരിത്രപരമായി അറേബ്യൻ ഓറിക്സുകൾ പശ്ചിമേഷ്യൻ പ്രദേശങ്ങളിലെ മരുഭൂമികളിലുടനീളം കാണപ്പെട്ടിരുന്നു. 1800 കളിൽ സിനായ് മരുഭൂമി, പാലസ്തീൻ, ട്രാൻസ് ജോർദാൻ, ഇറാഖ് പ്രദേശങ്ങളിൽ കൂട്ടങ്ങളായി മേഞ്ഞിരുന്നു. 19, 20 നൂറ്റാണ്ടുകളുടെ ആരംഭത്തിൽ അവയുടെ വ്യാപ്ത് സൌദി അറേബ്യൻ പ്രദേശത്തേയ്ക്കായി. സൌദി അറേബ്യയ്ക്കു പുരത്തുള്ള രാജ്യങ്ങളിൽ ഇവ നാമ മാത്രമായി കാണപ്പെടുന്നു. 1930 കളിൽ ഏതാനും ഒാറിക്സുകളെ ജോർദാനിൽ‍‌ കണ്ടെത്തിയിരുന്നു. 1930 കളുടെ മദ്ധ്യത്തിൽ ഓറിക്സുകളുടെ അംഗസംഖ്യ സൌദി അറേബ്യയുടെ വടക്കു പടിഞ്ഞാറുള്ള "നുഫുദ്" മരുഭൂമിയിലും തെക്കുള്ള റബ് അൽ ഖാലിയിലും മാത്രമായി ഒതുങ്ങി.

1930 കളിൽ അറേബ്യൻ രാജകുമാരൻമാരും എണ്ണക്കമ്പനികളിലെ ഉദ്യോഗസ്ഥന്മാരും വാഹനങ്ങളും മെഷീൻ ഗണ്ണുകളുമുപയോഗിച്ച് അറേബ്യൻ ഓറിക്സുകളെ വൻതോതിൽ വേട്ടയാടിയിരുന്നു. അനിയന്ത്രിമായ ഈ വേട്ടകളുടെ ഫലമായി രാജ്യത്തിൻറെ വടക്കാൻ ഭാഗങ്ങളിലുള്ള ഓറിക്സുകൾ നാമാവശേഷമായിത്തീർന്നു. 1972 മുതൽ വന്യമായ പരിതഃസ്ഥിതികളിൽ ഇവയെ വിണ്ടും വിന്യസിപ്പിക്കുവാനുള്ള പരിശ്രമങ്ങൾ തുടങ്ങിയിരുന്നു.<ref name="yalooni/transfer"></ref>

അറേബ്യൻ ഓറിക്സുകൾ പൊടിക്കല്ലുകളും മണലും നിറഞ്ഞ മരുഭൂ കാലാവസ്ഥ ഇഷ്ടപ്പെടുന്നു. ഈ കാലാവസ്ഥയിൽ ഇവയ്ക്കു വേഗത്തിൽ കുതിച്ചോടി ശത്രുക്കളിൽ നിന്നു രക്ഷ നേടാൻ സാധിക്കുന്നു. സൌദി അറേബ്യയിലെ മണൽക്കാടുകളിലെ ഉറച്ച മണലുള്ള പ്രദേശങ്ങളിലാണ് ഇവയെ പൊതുവായി കാണാറുള്ളത്.

ഒമാൻ, സൌദി അറേബ്യ, ഇസ്രായേൽ, യു.എ.ഇ., ജോർദാൻ എന്നീ രാജ്യങ്ങൾ ഇവയുടെ വംശവർദ്ധനവിനായുള്ള വിവിധ ശ്രമങ്ങൾ നടത്തിക്കൊണ്ടിരിക്കുന്നു. ബഹ്റൈനിലെ ഹവാർ എന്ന ദ്വീപിൽ ഒരു ചെറു കൂട്ടത്തെ അധിവസിപ്പിച്ചിരിക്കുന്നു. വംശവർദ്ധനവിലൂടെ പുനരവതരിപ്പിച്ച അറേബ്യൻ ഓറിക്സുകളുടെ ആകെ എണ്ണം കണക്കാക്കിയിരിക്കുന്നത് 1,000 ആണ്. 

2007 ജൂൺ 28 ന്, ഒമാനിലെ "അറേബ്യൻ ഓറിക്സ് സാങ്ച്വരി" യുണെസ്കോ ലോക പൈതൃക ലിസ്റ്റിൽ നിന്നും ഒഴിവാക്കി. ഇത്തരത്തിൽ ഒഴിവാക്കപ്പെടുന്നവയിൽ ആദ്യത്തേതായിരുന്നു ഇത്. ഒമാൻ സർക്കാർ ഈ സാങ്ച്വറിയുടെ 90 ശതമാനം ഭാഗങ്ങളും എണ്ണ പര്യവേഷണത്തിനു തുറന്നു കൊടുത്തതിനാലായിരുന്നു ഈ നടപടി. 1996 ൽ 450 എണ്ണമുണ്ടായിരുന്ന അറേബ്യൻ ഓറിക്സുൾ 2007 ആയപ്പോഴേയ്ക്കും വെറും 65 എണ്ണം മാത്രമായി. ഇപ്പോൾ ഏതാനും എണ്ണം മാത്രമാണ് ഈ സാങ്ച്വറിയുടെ പ്രദേശത്തു ബാക്കിയുള്ളത്.


</doc>
<doc id="357057" url="https://ml.wikipedia.org/wiki?curid=357057" title="മൈക്കൽ ബുബ്ലെ">
മൈക്കൽ ബുബ്ലെ

ഒരു കനേഡിയൻ ഗായകനും ഗാനരചയിതാവും അഭിനേതാവുമാണ് മൈക്കൽ സ്റ്റീവൻ ബുബ്ലെ ( ; ജനനം 9 സെപ്റ്റംബർ 1975). 4 ഗ്രാമി പുരസ്കാരം നിരവധി ജൂനൊ പുരസ്കരമടക്കം നിരവധി പുരസ്കാരങ്ങൾക്ക് അർഹനായിട്ടുണ്ട്.

2013, വരെ മൈക്കൽ 5.5 കോടി ആൽബങ്ങൾ ലോകമെമ്പാടുമായി വിറ്റഴിച്ചിച്ചുണ്ട്.


</doc>
<doc id="357063" url="https://ml.wikipedia.org/wiki?curid=357063" title="യോജിംബോ">
യോജിംബോ

അകിര കുറോസാവ സംവിധാനം ചെയ്ത് 1961-ൽ പുറത്തിറങ്ങിയ ചിത്രമാണ് . ഇതൊരു "ജിഡായിഗേകി" ചലച്ചിത്രമാണ്. ഇതിൽ തോഷിറോ മിഫ്യൂണെ ഒരു യജമാനനില്ലാത്ത പോരാളിയായാണ് (റോണിൻ) അഭിനയിക്കുന്നത്. പരസ്പരം മത്സരിക്കുന്ന രണ്ട് കുറ്റവാളി നേതാക്കൾ ഒരു പട്ടണം നിയന്ത്രിക്കാനായി മത്സരിക്കുന്നതിനിടയിലേയ്ക്കാൺ ഇദ്ദേഹം വന്നുചേരുന്നത്. രണ്ട് നേതാക്കളും ഈ റോണിനെ തങ്ങളുടെ അംഗരക്ഷകനായി നിയോഗിക്കാൻ ശ്രമിക്കുന്നു.

"യോജിം‌ബോയുടെ" വൻ വിജയം കാരണം കുറോസാവയുടെ അടുത്ത ചലച്ചിത്രമായ "സൻജുറോയുടെ" (1962) കഥയിൽ മാറ്റങ്ങൾ വരുത്തി റോണിന്റെ കഥാപാത്രത്തെ ഉൾപ്പെടുത്തി. രണ്ട് ചലച്ചിത്രങ്ങളിലും "മോൺ" എന്ന മുദ്രയുള്ള കടുത്ത നിറത്തിലുള്ള കീറ കിമോണോയാണ് റോണിൻ ധരിക്കുന്നത്.

1860 കളിൽ ടോകുഗാവ ഷോഗണേറ്റിന്റെ അവസാന വർഷങ്ങളിൽ ഒരു "റോണിൻ" (യജമാനനില്ലാത്ത സമുറായി) ജപ്പാനിലൂടെ അലഞ്ഞുനടക്കുകയാണ്. ഒരു സ്ഥലത്തുവച്ച് പ്രായമായ ഒരു ഭാര്യയും ഭർത്താവും തങ്ങളുടെ മകൻ രണ്ട് ഗാങ്ങുകൾ തമ്മിൽ യുദ്ധം നടക്കുന്ന ഒരു ടൗണിലേയ്ക്ക് ഒളിച്ചോടിയ കാര്യം സംസാരിക്കുന്നത് ഇദ്ദേഹം കേൾക്കുന്നു. റോണിൻ ആ നഗരത്തിലേയ്ക്ക് പോകുന്നു. അവിടത്തുകാർ ഇദ്ദേഹത്തോട് സ്ഥലം വിട്ടുപോകാൻ ആവശ്യപ്പെടുന്നു. 

ദുർബലരായ കക്ഷിയായ സൈബേയിയോട് തന്നെ അവരുടെ ഭാഗത്ത് നിയമിക്കാൻ ഇദ്ദേഹം പ്രേരിപ്പിക്കുന്നു. ഉഷിറ്റോരയുടെ മൂന്നുപേരെ കൊന്നുകൊണ്ടാണ് ഇദ്ദേഹം തന്റെ കഴിവ് തെളിയിക്കുന്നത്. സൈബേയി ഉഷിടോറയോട് യുദ്ധം ചെയ്യാൻ തീരുമാനിക്കുന്നു. പക്ഷേ ഇതിനുശേഷം തന്നെ കൊല്ലാനാണ് പദ്ധതിയെന്ന് സൻജുറോ മനസ്സിലാക്കുന്നു. യുദ്ധത്തിന് മുൻപ് ഒരു എഡോ ഉദ്യോഗസ്ഥൻ വരുന്നത് രണ്ടു കക്ഷികളും പിന്മാറാനിടയാക്കുന്നു. 

ഉഷിറ്റോരയുടെയും സൈബേയിയുടെയും ഭാഗത്താണ് താൻ എന്ന ധാരണയുണ്ടാക്കുന്നതരത്തിലാണ് സൻജുറോ പെരുമാറുന്നത്.

ഉഷിറ്റോറ സൈബേയിയെ എന്നെന്നേയ്ക്കുമായി ഇല്ലാതാക്കാൻ തീരുമാനിക്കുമ്പോൾ സൻജുറോ രക്ഷപെടുന്നു. സൈബേയിയും കുടുംബവും കൊലചെയ്യപ്പെടുന്നു. പരിക്കേറ്റ സൻജുറോ ഒരു സെമിത്തേരിയിൽ വച്ച് സൗഖ്യപ്പെടുന്നു. പട്ടണത്തിൽ തിരിച്ചെത്തുന്ന ഇദ്ദേഹം ഉഷിറ്റോരയെയും ആൾക്കാരെയും കൊല്ലുന്നതിൽ വിജയിക്കുന്നു. ഒരാളെമാത്രമാണ് സൻജുറോ രക്ഷപെടാൻ അനുവദിക്കുന്നത്.


1942 ലെ "ഫിലിം നോഹ്വ" ക്ലാസ്സിക്കായ "ദ ഗ്ലാസ്സ് കീ" എന്ന ചലച്ചിത്രമാണ് യോജിംബോ എന്ന ചിത്രമുണ്ടാക്കുവാൻ പ്രേരണയായത് എന്ന് ഇദ്ദേഹം പറഞ്ഞിട്ടുണ്ട്.

എന്താണ് പേരെന്ന് ചോദിക്കുമ്പോൾ റോണിൻ മൾബെറി തോട്ടത്തിലേയ്ക്ക് നോക്കിക്കൊണ്ട് "കുവാബറ്റാകെ സൻജുറോ" എന്ന് ഉത്തരം നൽകുന്നുണ്ട്. കുവാബറ്റാകെ എന്നാൽ മൾബെറി എന്നാണർത്ഥം. "പേരില്ലാത്ത മനുഷ്യൻ" എന്ന നായകസങ്കൽപ്പത്തിന്റെ ഒരു ഉദാഹരണമാണിത്. 

"യോജിംബോയിൽ" അഭിനയിച്ച പല അഭിനേതാക്കളും (തോഷിറോ മിഫ്യൂണെ, തകാഷി ഷിമ്യൂറ, തത്‌സുയ നകഡായി എന്നിവർ ഉദാഹരണം) കുറസോവയുടെ മറ്റ് ചിത്രങ്ങളിലും അഭിനയിച്ചിട്ടുണ്ട്. 

വൈകി വന്നതിന് ഒരു ദിവസം കുറസോവ മിഫ്യൂണെയെ ശാസിച്ച ശേഷം അദ്ദേഹം എല്ലാ ദിവസവും 6:00 മണിയോടെ മേക്കപ്പ് ധരിച്ച് ഷൂട്ടിംഗിന് തയ്യാറായിരിക്കും.

ക്യാമറാമാനായ കാസുവോ മിയാഗാവയോടൊപ്പം കുറാസോവ ചെയ്ത രണ്ടാമത്തെ ചലച്ചിത്രമാണിത്.
വാൾപ്പയറ്റ് സംബന്ധിച്ച നിർദ്ദേശങ്ങൾ നൽകിയത് യോഷിയോ സുഗിനോ, റിയു കുസേ എന്നിവരാണ്.

"എമ്പയർ" മാഗസിന്റെ ഏറ്റവും മികച്ച 500 ചിത്രങ്ങളുടെ പട്ടികയിൽ യോജിംബോ 95ആം സ്ഥാനത്തായിരുന്നു. ചിതം മികച്ച കോസ്റ്റ്യൂം ഡിസൈനിന്റെ ഒസ്കാർ പുരസ്കാരങ്ങൾക്കായി നിർദ്ദേശിക്കപ്പെടുകയുണ്ടായി. 

ജപ്പാനിലും പാശ്ചാത്യ രാജ്യങ്ങളിലും "യോജിംബോ" പല കലാരൂപങ്ങളെയും സ്വാധീനിച്ചിട്ടുണ്ട്. 

1964-ൽ "യോജിംബോ" "എ ഫിസ്റ്റ്ഫുൾ ഓഫ് ഡോളേഴ്സ്" എന്ന പേരിൽ ഇംഗ്ലീഷിൽ റിമേക്ക് ചെയ്തു. ക്ലിന്റ് ഈസ്റ്റ്‌വുഡ് പേരില്ലാത്ത മനുഷ്യനായി പ്രത്യക്ഷപ്പെട്ട ആദ്യ ചിത്രമായിരുന്നു ഇത്. കുറോസാവയുടെ ചിത്രത്തിന്റെ അവകാശം നേടാൻ ലിയോണിന് സാധിക്കാതിരുന്നതിനാൽ ചിത്രത്തിന്റെ റിലീസ് മൂന്ന് വർഷം താമസിക്കുകയുണ്ടായി. 

"ജാങ്കോ" എന്ന ചിത്രവും ഈ കഥയെ ആസ്പദമാക്കി ഉണ്ടാക്കിയതാണ്.

1970ലെ "സാടോയിച്ചി മീറ്റ്സ് യോജിംബോ" എന്ന ചിത്രം മിഫ്യൂണെയെ റോണിനോട് സാമ്യമുള്ള കഥാപാത്രമായി അവതരിപ്പിക്കുന്നു. 




</doc>
<doc id="357065" url="https://ml.wikipedia.org/wiki?curid=357065" title="എലിയൻ ഗോൺസാലെസ്">
എലിയൻ ഗോൺസാലെസ്

ഒരു ക്യൂബൻ വിദ്യാർഥിയായിരുന്നു എലിയൻ ഗോൺസാലെസ് (ജനനം:ഡിസംബർ 6,1993).2000-ൽ ബാലനായിരുന്ന എലിയൻ ഗോൺസാലെസ് ക്യൂബയും അമേരിക്കയും ഉൾപ്പെട്ട ഒരു അന്താരാഷ്ട്ര കുടിയേറ്റ-നയത്ന്ത്ര പ്രശ്നത്തിന്റെ കേന്ദ്രബിന്ദുവായി മാറി.

1999-ൽ ക്യൂബയിൽ നിന്നും അമേരിക്കൻ ഐക്യനാടുകളിലേക്ക് ഒളിച്ചു കടക്കുവാൻ ശ്രമിക്കുകയായിരുന്ന ഗോൺസാലിസിന്റെ അമ്മയും കാമുകനുമടക്കമുള്ളവർ മുങ്ങി മരിച്ചു. തുടർന്ന് അമേരിക്കൻ തീരസംരക്ഷണ സേന ബാലനെ അഛന്റെ ആവശ്യങ്ങളെ വകവയ്ക്കാതെ അവന്റെ മിയാമിയിലെ മാതൃബന്ധുക്കളെ ഏൽപ്പിച്ചു. ബാലനുവേണ്ടി അഭയം തേടാനുള്ള അവകാശം എലിയന്റെ മറ്റ്ബ ന്ധുക്കൾക്കല്ല പിതാവിനുമാത്രമാണെന്ന ഒരു ഫെഡറൽ ജില്ലാ കോടതി വിധി ഭരണപരമായ അപ്പീൽ 11 സർക്യൂട്ട് കോടതി ശരിവച്ചു .ശേഷം യുഎസ് സുപ്രീം കോടതി കേസ് കേൾക്കാതിരുന്നതിനെത്തുടർന്ന് ഫെഡറൽ അധികാരികൾ ഗോൺസാൽവസിനെ ബന്ധുക്കളിൽ നിന്നും ഏറ്റടുത്ത് ക്യൂബയിലേക്ക് തിരിച്ചയച്ചു.


</doc>
<doc id="357068" url="https://ml.wikipedia.org/wiki?curid=357068" title="ആദിനാട്">
ആദിനാട്

കൊല്ലം ജില്ലയിലെ കരുനാഗപ്പള്ളി താലൂക്കിലെ കുലശേഖരപുരം പഞ്ചായത്തിലെ ഒരു ഗ്രാമമാണ് ആദിനാട്.

http://www.census2011.co.in/data/town/628365-adinad-kerala.html


</doc>
<doc id="357070" url="https://ml.wikipedia.org/wiki?curid=357070" title="മർമ ജനങ്ങൾ">
മർമ ജനങ്ങൾ

ബംഗ്ലാദേശിലെ ചിത്തഗോങ് മലമ്പ്രദേശത്ത് താമസിക്കുന്ന ഏറ്റവും വലിയ രണ്ടാമത്തെ ആദിമ ജനവിഭാഗമാണ് മർമ ജനങ്ങൾ. എഡി 17ാം നൂറ്റാണ്ടിൽ മ്യാൻമാറിലെ അറകൻ സംസ്ഥാനത്ത് നിന്ന് ബംഗ്ലാദേശിലേക്ക് കുടിയേറിയവരാണ് ഈ ജനത. ബംഗ്ലാദേശിലെ മലമ്പ്രദേശ ജില്ലകളായ ബന്ദർബൻ, കഖ്‌റാചരി, രംഗമതി എന്നീ ജില്ലകളിലാണ് ഇവർ പ്രധാനമായും താമസിക്കുന്നത്. തീരദേശ ജില്ലകളായ കോക്‌സ് ബസാർ, പതുവഖാലി എന്നിവിടങ്ങളിലും മർമ ഡജനങ്ങൾ താമസിക്കുന്നുണ്ട്. മോഗ്, മാഗ് എന്നീ പേരുകളിലും ചിലപ്പോൾ ഇവർ അറിയപ്പെടാറുണ്ട്. 1940കൾ വരെ ഇവരെ അറിയപ്പെട്ടിരുന്നത് ഈ പേരിലായിരുന്നു.210,000 മുകളിലാണ് ബംഗ്ലാദേശിലെ ഇവരുടെ ജനസംഖ്യ. 16ആം നൂറ്റാണ്ടിൽ ബോമോങ്, മോങ് രാജവംശം ബംഗാളിൽ രാജവംശം സ്ഥാപിച്ചിരുന്നു. അതിന് ശേഷം, ചിത്തഗോങ് മലമ്പ്രദേശമാണ് അവരുടെ വാസസ്ഥലം.

മർമ ജനങ്ങളുടെ വംശാവലിയെ കുറിച്ച് രണ്ട് അഭിപ്രായങ്ങൾ നിലനിൽക്കുന്നുണ്ട്. ചരിത്രപരമായി മർമ ജനങ്ങൾ അരക്കനീസ് ജനതയുടെ പിൻഗാമികളാണ്. അതേസമയം, ബൊമാങ് കുടുംബം ബർമ്മീസ് മോൻ ജനതയടെ വംശപരമ്പരയിൽ പെട്ടതാണ്. എന്നാൽ, ഈസ്റ്റ് ഇന്ത്യ കമ്പനിയുടെയും മറ്റുള്ളവരുടെയും രേഖകൾ അനുസരിച്ച് ബർമ്മയിലെ അരക്കൻ രാജവംശത്തിൽ നിന്ന് ബംഗ്ലാദേശിലെ ചിത്തഗോങ്ങിലേക്ക് കുടിയേറിയവരാണെന്നാണ്. ബർമ്മയിലെ റഖൈൻ സംസ്ഥാനത്തിന്റെ വടക്കൻ നഗരമായിരുന്ന മ്‌റൗക്ക് യു നഗരത്തിന്റെ സുവർണ്ണ കാലഘട്ട സമയമായിരുന്ന 14 മുതൽ 17 വരെയുള്ള നൂറ്റാണ്ടുകളിലാണ് ഇവരുടെ കുടിയേറ്റം നടന്നതെന്നാണ് രേഖകൾ.
അരക്കനീസ് രാജവംശത്തിന്റെ മ്‌റൗക്കനിസ് യു ഭരണത്തിന്റെ ആദ്യകാലഘട്ടത്തിൽ ചിത്തഗോങ് ഡിവിഷൻ വരെ ഭരണം വ്യാപിച്ചിരുന്നു. രണ്ടാമത് കാലഘട്ടത്തിൽ അവർ ചിത്തഗോങ്ങിലേക്ക് കുടിയേറി താമസമാക്കി. ബർമ്മീസ് രാജാവായിരുന്ന ബോഡാവ്പയ അരക്കനീസ് രാജവംശത്തെ കീഴടക്കിയതിനെ തുടർന്നായിരുന്നു ഈ കുടിയേറ്റം.
ബൊമാങ് കുടുംബം പെഗുവിലെ മോൻ ജനതയുടെ പിൻഗാമിയായിരിക്കാം. എന്നാൽ, മർമയുടെയോ മാഗ് ജനതയുടെയോ അല്ല. 
മ്യാൻമർ എന്ന പദത്തിൽ നിന്നാണ് മർമ എന്ന വാക്ക് ഉത്ഭവിച്ചതെന്നാണ് ഒരു അഭിപ്രായം. എന്നാൽ മറ്റൊരു അഭിപ്രായപ്രകാരം, ബർമ്മീസ്, പെഗുവാൻ, മോൻ ജനതയുടെ വംശപരമ്പരയിൽ പെട്ടതാണ് മർമ്മാസ് ജനങ്ങൾ എന്നാണ്. മ്യാൻമർ എന്ന വാക്ക് അർക്കനീസ് ഭാഷയിൽ വ്യത്യസ്തമായ രൂപത്തിൽ ഉച്ചരിച്ചാണ് മർമ എന്നത്. ബർമ്മീസ് ഭാഷയിസെ യ എന്ന ഉച്ചാരണം അർക്കനീസ് ഭാഷയിൽ ചിലപ്പോൾ റ എന്ന് ഉച്ചാരിക്കാറുണ്ട്. ഉദാഹരണത്തിന് റൺഗോൺ എന്ന സ്ഥലപ്പേര് അർക്കനീസ് ഭാഷയിൽ യാൻഗോൺ എന്നാണ് ഉച്ചരിക്കുന്നത്. ഇതുപോലെ മ്യാൻമർ എന്നതിനെ അർക്കനീസ് ഭാഷയിൽ മ്യാൻമാറിനെ, മ്‌റാൻമ എന്നാണ് എളുതുന്നത്. ഇത് പിന്നീട് മർമ എന്നാണ് ഉച്ചരിക്കുന്നത്.
ചൈനീസ് പദമായ മിയിങ് എന്നതിൽ നിന്ന് ഉരുത്തിരിഞ്ഞു വന്നതാണ് മർമ എന്നതാണ് മറ്റൊരു നിഗമനം. മിയിങ് എന്ന ചെനീസ് പദത്തിന് അർത്ഥം മനുഷ്യൻ എന്നാണ്. ചൈനീസ് ഭാഷയിൽ ബർമ്മൻ ജനതയെ വിളിക്കാൻ ഉപയോഗിക്കുന്നത് ഈ പദമാണ്.
നൂറ്റാണ്ടുകളോളം ഇവർ മോഗ് - മാഗ് എന്നീ പേരുകളിലാണ് അറിയപ്പെട്ടിരുന്നത്. ഡച്ചുകാരും പോർച്ചുഗീസുക്കാരുമായി ചേർന്ന് ബംഗാളികൾ ചിത്തഗോങ്ങിൽ നടത്തിയ കടന്നുകയറ്റത്തോടെയാണ് ഇവർ ഈ പേരിൽ അറിയപ്പെട്ടത്.
അതിന് ശേഷം മർമർ ജനത ആപേരുകളിൽ അറിയപ്പെടാൻ ആഗ്രഹിച്ചിരുന്നില്ല. കാരണം ഈ വാക്കിന് അർത്ഥം കടൽകൊള്ളക്കാർ എന്നാണ്. ഇത് തങ്ങളെ അധിക്ഷേപിക്കുന്നതായും തങ്ങൾക്കെതിരായ ആക്രമണമായുമാണ് അവർക്ക് തോന്നിയത്.
മർമൻ ജനങ്ങൾ ബർമ്മീസ് കലണ്ടർ ആണ് പിന്തുടരുന്നത്. സൻഗ്രായി എന്നപേരിലാണ് പുതുവർഷം ആഘോഷിക്കുന്നത്.
വർഷത്തിലെ പ്രഥമ മാസമായ ബൈശാകിലെ ആദ്യ ദിവസം മൂന്ന്് ഭാഗമായിട്ടാണ് ഇവർ ആഘോഷിക്കുന്നത്. സൻഗ്രൈമു എന്ന പേരിൽ ഒരു പരമ്പരാഗത കേക്ക് ഇവർ നിർമ്മിക്കുന്നു. മർമ യുവതികളും യവാക്കളും പാനി ഖേല (വെള്ളം കളി) എന്ന പേരിൽ വെളളം തെറിപ്പിച്ച് കളിക്കാറുണ്ട് പുതുവർഷ ദിനത്തിൽ. രണ്ടാം ദിവസം, സൻഗ്രായി ഐക എന്നാണ് അറിയപ്പെടുന്നത്.അന്ന് പരമ്പരാഗത കായിക വിനോദത്തിൽ ഏർപ്പെടും. കൂടാതെ, സമുദായ പ്രശ്‌നങ്ങൾ ചർച്ചചെയ്യുന്ന യോഗം ചേരും. പുതുവർഷത്തിലെ മൂന്നാം ദിവസം, സൻഗ്രായി അറ്റാഡ എന്നാണ് വിളിക്കുന്നത്. അന്നേ ദിവസം, പച്ചക്കറികൾ കൊണ്ടുള്ള ഭക്ഷം പാകം ചെയ്യും. നൂറിൽ അധികം ചേരുവകൾ ഉപയോഗിച്ചാണ് പഗൻ എന്ന ഈ വിഭവം തയ്യാറാക്കുന്നത്. 


</doc>
<doc id="357073" url="https://ml.wikipedia.org/wiki?curid=357073" title="റോസിഡുകൾ">
റോസിഡുകൾ

സപുഷ്പികളിലെ വലിയ ഒരു ക്ലാഡിലെ അംഗങ്ങളാണ് റോസിഡുകൾ (Rosids). ഇവയിൽ ആകെ 70000 -ത്തോളം സ്പീഷിസുകൾ, അതായത് പുഷ്പിക്കുന്ന സസ്യങ്ങളുടെ നാലിലൊന്നിലേറെ വരും. 16 മുതൽ 20 വരെ നിരകളിലായി, വിഭജിക്കപ്പെട്ടിരിക്കുന്നു ഈ ക്ലാഡ്. എല്ലാ നിരകളിലും കൂടി ആകെ ഏതാണ്ട് 14 ഓളംകുടുംബങ്ങൾ ഉണ്ട്..

125 മുതൽ 99.6 ദശലക്ഷം വർഷങ്ങൾക്കു മുൻപാണ് ഇവ ആവിർഭവിച്ചതെന്നു കരുതുന്നു.



</doc>
<doc id="357075" url="https://ml.wikipedia.org/wiki?curid=357075" title="ജപ്പാന്റെ ബഹിരാകാശ മേഖലയിലെ നേട്ടങ്ങൾ">
ജപ്പാന്റെ ബഹിരാകാശ മേഖലയിലെ നേട്ടങ്ങൾ

ജപ്പാന്റെ ഔദ്യോഗിക ബഹിരാകാശ ഏജൻസി ജാക്സ എന്ന പേരിലാണ് അറിയപ്പെടുന്നത്.ജപ്പാന്റെ ബഹിരാകാശ ഗവേഷണ പ്രവർത്തനങ്ങൾ 1955 കളോടെ ആരംഭിച്ചിരുന്നു.1964-ലാണ് ടോക്കിയോ യൂണിവേഴ്സിറ്റിയിൽ സ്പേസ് ആന്റ് ആസ്ട്രോനോട്ടിക്കൽ ഇൻസ്റ്റിട്യൂട്ട്(ഐ.എസ്.എ.എസ്) നിലവിൽ വന്നത്.ജപ്പാനിലെ വിവിധ ഇൻസ്റ്റിട്യൂട്ടുകളെയും അതുമായി ബന്ധപ്പെട്ട പ്രവർത്തനങ്ങളെയും ഏകോപിപ്പിച്ചുകൊണ്ട് 2003-ലാണ് ജാക്സാക്ക് രൂപം നൽകിയത്.
ജപ്പാന്റെ ബഹിരാകാശഗവേഷണ സ്ഥാപനമാണ് ജാക്സാ.മുൻപു നിലവിലുണ്ടായിരുന്ന മൂന്നു സംഘങ്ങൾ കൂടിച്ചേർന്നാണ് 2003
ഒക്ടോബർ 1ന് ഇതു സ്ഥാപിച്ചത്. ഗവേഷണം, സാങ്കേതികവിദ്യാ വികസനം, കൃത്രിമോപഗ്രഹങ്ങൾ വിക്ഷേപിക്കുക, മറ്റു ബഹിരാകാശ ദൗത്യങ്ങൾക്കു നേതൃത്വം നൽകുക എന്നിവയാണ് ജാക്സയുടെ ദൗത്യങ്ങൾ.ഇതിന്റെ ആപ്തവാക്യം One Jaxa എന്നും മുദ്രാവാക്യം Expolre to Realize എന്നുമാണ്.

റോക്കറ്റുകൾ ഉപയോഗിച്ചുള്ള ബഹിരാകാശശാസ്ത്രം ബഹിരാകാശ കൃത്രിമഉപഗ്രഹങ്ങൾ ഗ്രഹാന്തര പര്യവേഷണങ്ങൾ എന്നിവയെക്കുറിച്ച് പഠിക്കുന്ന ജപ്പാന്റെ ദേശീയ ഗവേഷണ സ്ഥാപനമാണ് സ്പേസ് ആന്റ് ആസ്ട്രോനോട്ടിക്കൽ ഇൻസ്റ്റിട്യൂട് (ഐ.എസ്.എ.എസ്.).

ആദ്യകാലങ്ങളിൽ ഐ.എസ്.എ.എസ് വികസിപ്പിച്ചെടുത്ത റോക്കറ്റുകൾ എം ശ്രേണി റോക്കറ്റുകൾ എന്ന് അറിയപ്പെടുന്നു.ഇവകൂടാതെ ജപ്പാൻ നാഷണൽ സ്പേസ് ഏജൻസി(നാഷ്ഡാ) എച്ച് ശ്രേണി റോക്കറ്റുകളും വികസിപ്പിച്ചെടുത്തിരുന്നു. ജാക്സായുടെ സ്ഥാപനത്തിന് ശേഷം ഈ രണ്ട് റോക്കറ്റുകളും തുടരുകയാണുണ്ടായത്.
എം ശ്രേണി റോക്കറ്റുകൾ പ്രധാനമായും ഭൗമസമീപ ഭ്രമണപഥങ്ങളിലേക്ക് ഗവേഷണ ഉപഗ്രഹങ്ങളെ വിക്ഷേപിക്കാനാണ് ഉപയോഗിക്കുന്നത്.എച്ച് ശ്രേണിയിലെ H- IIA ഉം H-IIB ഉം വലിയ റോക്കറ്റുകളാണ്.H- IIA രണ്ട് സ്റ്റേജുകളും ബൂസ്റ്ററുകളുമുള്ള 289 ടൺ ഭാരമുള്ളവയാണ്.ബൂസ്റ്ററുകൾ ഖര ഇന്ധനങ്ങൾ ഉപയോഗിക്കുന്നു.പ്രധാന സ്റ്റേജുകൾ രണ്ടും ക്രയോജനിക്ക് സ്റ്റേജുകളാണ്.ഇതിന് 4000 കി.ഗ്രാം ഭാരമുള്ള ഉപഗ്രഹങ്ങളെ ജി.ടി.ഒവിലേക്ക് വിക്ഷേപിക്കാൻ കഴിയും.
എപ്സിലോൺ എന്നത് ജപ്പാൻ വികസിപ്പിച്ചെടുത്ത ഒരു ചെറിയ റോക്കറ്റാണ്.ഇരുപത്തിനാല് മീറ്റർ ഉയരവും തൊണ്ണൂറ്റൊന്ന് ടൺ ഭാരവുമുള്ള എപ്സിലോൺ ഇന്ത്യ വികസിപ്പിച്ചെടുത്ത വിക്ഷേപണ വാഹിനിയായ പി.എസ്.എൽ.വിയേക്കാൾ ചെറുതാണ്.700 കി.ഗ്രാം ഭാരമുള്ള ഉപഗ്രഹങ്ങളെ ഭൗമസമീപപഥങ്ങളിലേക്കും 450 കി.ഗ്രാം ഭാരമുള്ള ഉപഗ്രഹങ്ങളെ സൗരസിക്രണ ഭ്രമണപഥങ്ങളിലേക്കും വിക്ഷേപിക്കാൻ എപ്സിലോണിന് കഴിയും.
റോക്കറ്റ് ഇന്ധന ഗവേഷണത്തിലും ജപ്പാൻ നിരവധി പരീക്ഷണങ്ങൾ നടത്തുന്നു.ദ്രാവകമാക്കിയ പ്രകൃതി വാതകത്തിന്റെ ഉപയോഗമാണിത്.
മറ്റ് ഇന്ധനങ്ങളെ അപേക്ഷിച്ച് ബാഷ്പീകരണം ഏറ്റവും കുറവ്, ചെലവ് കുറവ്,അപകടം കുറവ് എന്നീ ഗുണങ്ങൾ ഇതിനുണ്ട്.അതുപോലെ ' തന്നെ സാന്ദ്രത കുടുതലുള്ളതിനാൽ ഇന്ധനം സംഭരിക്കുന്നതിന് ചെറിയ ടാങ്കുകൾ മതിയെന്നുള്ളതും ദ്രാവകമാക്കിയ പ്രകൃതി വാതകത്തിന്റെ പ്രത്യേകതയാണ്.

ജപ്പാന്റെ ആദ്യ ഉപഗ്രഹമായ ഔഷുമി വിക്ഷേപിച്ചത് 1970-ലാണ്.ജപ്പാൻ ഇന്ന് ആധുനിക ഗവേഷണ ഉപഗ്രഹങ്ങൾ, ഭൗമ നിരീക്ഷണ ഉപഗ്രഹങ്ങൾ,ആസ്ട്രോ ഫിസിക്ക്സ് ഉപഗ്രഹങ്ങൾ എന്നിവയുടെ ഉപയോഗത്തിലും വിക്ഷേപണത്തിലും മുൻനിരയിലാണ്.ഉപഗ്രഹ നിർമ്മാണത്തിലും ഉപയോഗത്തിലും ജാക്സായും നാസയും യോജിച്ച് പ്രവർത്തിക്കുന്നുണ്ട്.
1990 ജനുവരി 24 നാണ് ജപ്പന്റെ ആദ്യ ചന്ദ്ര പര്യവേഷണ വാഹനം ആയ ഹിതെൻ ചന്ദ്രനെ ഭ്രമണം ചെയ്യുക എന്ന ലക്ഷ്യത്തോടെ വിക്ഷേപിച്ചത്.2007 സെപ്തംബർ 14-ന് ചന്ദ്രനെ ഭ്രമണം ചെയ്യുന്നതിനായി കാഗുയ എന്ന രണ്ടാമത്തെ ചന്ദ്ര പര്യവേഷണ വാഹനവും ജപ്പാൻ വിക്ഷേപിച്ചു.
1998 ജൂലൈ 3-ന് ചൊവ്വാഗ്രഹത്തെ ഭ്രമണം ചെയ്യുക എന്ന ലക്ഷ്യത്തോടെ ജപ്പാൻ വിക്ഷേപിച്ച കൃത്രിമ ഉപഗ്രഹം ആണ് നെസോമി.


</doc>
<doc id="357078" url="https://ml.wikipedia.org/wiki?curid=357078" title="തൊടങ്ങ്">
തൊടങ്ങ്

വടക്കൻ മലബാറിൽ കൊടുവാൾ അരയിൽ കെട്ടി ഞാഴ്തുവാൻ ഉപയോഗിക്കുന്ന ഒരു സംവിധാനം. ഇരുമ്പ് കൊണ്ട് ഉണ്ടാക്കിയ ഒരു കൊളുത്തിലൂടെ കയർ കടത്തി അരയിൽ കെട്ടുവാനുള്ള വിധത്തിലാണ് ഇത് നിർമ്മിച്ചിരിക്കുന്നത്. മരത്തിൽ കയറി കൊമ്പുകൾ മുറിച്ച് മാറ്റുക തുടങ്ങിയ ജോലി ചെയ്യുന്നവർ ഈ ഉപകരണം ഉപയോഗിച്ചിരുന്നു.
കത്തിയുടെ വായ്ത്തല എന്നും തൊടങ്ങ് എന്ന വാക്കിന് അർത്ഥം ഉണ്ട്


</doc>
<doc id="357080" url="https://ml.wikipedia.org/wiki?curid=357080" title="ചെറിയ നെല്ലിക്കോഴി">
ചെറിയ നെല്ലിക്കോഴി

കുളക്കോഴിയോട് സാദൃശ്യമുള്ള ഒരു ചെറിയ നീർപ്പക്ഷിയാണ് ചെറിയ നെല്ലിക്കോഴി (Baillon's crake). കേരളത്തിൽ ഇവ അപൂവ്വവും മഞ്ഞുകാല സന്ദർശകരും ആണ്.


</doc>
<doc id="357081" url="https://ml.wikipedia.org/wiki?curid=357081" title="ദ ഹിഡൺ ഫോർട്രസ്">
ദ ഹിഡൺ ഫോർട്രസ്

താഹേയ്, മാറ്റാഷിചി (മിനോറു ചികായി, കമറ്റാരി ഫ്യൂജിവാര) എന്നീ രണ്ട് ദരിദ്ര കർഷകരാണ് കേന്ദ്രകഥാപാത്രങ്ങൾ. യമാന ക്ലാനിനോടൊപ്പം യുദ്ധം ചെയ്യാൻ ഇവർ ഉദ്ദേശിച്ചിരുന്നുവെന്നും പക്ഷേ എത്തിയപ്പോൾ താമസിച്ചുപോയെന്നും ഇവരുടെ സംഭാഷണത്തിൽ നിന്ന് മനസ്സിലാക്കാവുന്നതാണ്. പരാജയപ്പെട്ട അകിസൂകി ക്ലാനിന്റെ സൈനികരാണ് ഇവരെന്ന് തെറ്റിദ്ധരിച്ച വിജയികൾ ഇവരെക്കൊണ്ട് മൃതദേഹങ്ങൾ മറവുചെയ്യിച്ചു. കലഹിച്ച് പിരിഞ്ഞ ഇവരെ വീണ്ടും പിടികൂടി മറ്റ് തടവുകാരോടൊപ്പം അകിസൂകി കോട്ടയിൽ സ്വർണ്ണത്തിനായി കുഴിക്കുവാൻ നിയോഗിച്ചു. 

തടവുകാരുടെ കലാപത്തിന് ശേഷം ടാഹേയിയും മറ്റാഷിചിയും രക്ഷപെടുന്നു. ഒരു നദിക്കരികിൽ ഇവർ അകിസൂകി ക്ലാനിന്റെ ചന്ദ്രക്കല മുദ്രയോട് കൂടിയ സ്വർണ്ണം കണ്ടെത്തുന്നു. ഇതിനുശേഷം പരാജയപ്പെട്ട അകിസൂകി ക്ലാനിന്റെ ജനറൽ മകാബെ റോകോടുരയോടൊപ്പമാണ് (തോഷിരോ മിഫ്യൂണെ) ഇവർ യാത്ര ചെയ്യുന്നത്. രാജകുമാരി യൂകി അകിസൂകി (മിസ യുവേഹാര) ഇവരോടൊപ്പമുണ്ട്. രഹസ്യം സൂക്ഷിക്കുവാനായി യൂകി ഒരു മൂകയായി അഭിനയിക്കുന്നു. 

ഇതിനിടെ കർഷകർ സ്വർണ്ണം കൊണ്ടുപോകാനുള്ള പദ്ധതി അട്ടിമറിക്കാൻ ശ്രമിക്കുന്നുണ്ട്. പിന്നീട് ഒരു കർഷകന്റെ പുത്രി (ടോഷികോ ഹിഗൂച്ചി) ഇവരോടൊപ്പം ചേരുന്നു. ഒരു അടിമ വ്യാപാരിയിൽ നിന്നാണ് ഇവർ ഈ സ്ത്രീയെ കൂടെ കൂട്ടുന്നത്. റോകുറോട്ടയുടെ ശത്രു ഒടുവിൽ ഇവരെ പിടികൂടുന്നു. അപ്രതീക്ഷിതമായി അയാൾ രാജകുമാരിയോടും റോകുറോട്ടയോടും ചേരാൻ തീരുമാനിക്കുന്നു. 

സ്വർണ്ണവുമായി രക്ഷപ്പെട്ടശേഷം കർഷകർ മറ്റുള്ളവരിൽ നിന്ന് വഴി പിരിയുന്നു. കർഷകർ സ്വർണ്ണം കണ്ടെത്തുന്നു. അകിസൂകി ക്ലാനിലെ അംഗങ്ങൾ ഇവരെ പിടികൂടുന്നു. യൂകി ആരാണെന്ന് അവർക്ക് അപ്പോഴാണ് മനസ്സിലാകുന്നത്. സ്വർണ്ണം അകിസൂകി കുടുംബത്തിന്റെ അധികാരം പുനഃസ്ഥാപിക്കാനാണ് ഉപയോഗിക്കുന്നത്. കർഷകരെ ഒരു റയോ നാണയവുമായി തിരികെ അയയ്ക്കുന്നു. അവസാന സീനിൽ ടഹേയ് ഇത് മാറ്റാഷിചിയ്ക്ക് നൽകുന്നു. പക്ഷേ മാറ്റാഷിചി ഇത് സ്വന്തമായി സൂക്ഷിക്കാൻ ടഹേയിയോട് പറയുന്നു.


ടോഹോസ്കോപ്പ് എന്ന വലിയ സ്ക്രീനിൽ റിലീസ് ചെയ്ത ആദ്യ കുറസോവ ചിത്രമാണിത്. ഈ ഫോർമാറ്റാണ് ഇദ്ദേഹം അടുത്ത പത്ത് വർഷത്തേയ്ക്ക് ഉപയോഗിച്ചത്. ദിശ മനസ്സിലാക്കാൻ സാധിക്കുന്ന പെർസ്പെക്റ്റ എന്ന ശബ്ദസംവിധാനവുമായാണ് ഈ ചിത്രം ആദ്യം റിലീസ് ചെയ്തത്. ക്രൈറ്റീരിയൺ ഡിവിഡിയിൽ ഈ സംവിധാനം പുനരാവിഷ്കരിച്ചിട്ടുണ്ട്. 

1961-ൽ "യോജിംബോ" റിലീസ് ചെയ്യുന്നതുവരെ ഈ ചിത്രമായിരുന്നു കുറസോവയുടെ ഏറ്റവും വലിയ ബോക്സ് ഓഫീസ് വിജയം. .

1987-ൽ എഹ്രൻസ്റ്റൈൻ ഏറ്റവും മഹത്തായ സാഹസിക ആക്ഷൻ ചിത്രങ്ങളിലൊന്നാണിത് എന്ന് അഭിപ്രായപ്പെട്ടിരുന്നു. വളരെ വേഗത്തിൽ നീങ്ങുന്നതും ബുദ്ധി ഉപയോഗിച്ചിട്ടുള്ളതും ഒരു ദൃശ്യവിസ്മയവുമായ " സമുറായി ചിത്രമാണ്" ഇതെന്ന് അഭിപ്രായപ്പെട്ടിരുന്നു. According to Ehrenstein:

2001 -ൽ ആർനോൾഡ് വൈറ്റ് ""ദ ഹിഡൺ ഫോർട്രസ്" എന്ന ചിത്രം 1939-ലെ ജോൺ ഫോർഡിന്റെ "സ്റ്റേജ്കോച്ച്" എന്ന ചിത്രത്തോട് സമാനമായ ചിത്രമാണെന്ന് അഭിപ്രായപ്പെട്ടിട്ടുണ്ട്.

2002 -ൽ ബ്രിട്ടണിൽ ഈ ചിത്രം റിലീസ് ചെയ്തശേഷം ജാമി റസ്സൽ ബിബിസിയ്ക്ക് വേണ്ടി ആക്ഷനും ഡ്രാമയും ഹാസ്യവും ആയാസരഹിതമായി കൂട്ടിക്കലർത്തിയ ചിത്രമാണിതെന്ന് അഭിപ്രായപ്പെടുകയുണ്ടായി.

ബെർലിൻ അന്താരാഷ്ട്ര ചലച്ചിത്രോത്സവത്തിൽ: സംവിധായകനുള്ള സിൽവർ ബെയർ

ജോർജ്ജ് ലൂക്കാസ് "ദ ഹിഡൺ ഫോർട്രസ്" എന്ന ചിത്രത്തിന് തന്റെ "സ്റ്റാർ വാർസ്" എന്ന ചിത്രത്തിൽ വലിയ സ്വാധീനമുണ്ട് എന്ന് പറഞ്ഞിരുന്നു. സിനിമയിലെ ഏറ്റവും ചെറിയ കഥാപാത്രങ്ങളുടെ വീക്ഷണകോണിലൂടെ കഥ പറയുന്ന രീതിയാണ് ലൂക്കാസ് തന്റെ ചിത്രത്തിൽ ഉപയോഗിച്ചത്. സി-3പിഒ, ആർ2-ഡി2 എന്നിവരാണ് സ്റ്റാർ വാർസിൽ കഥ മുന്നോട്ട് കൊണ്ടുപോകുന്നത്. ലൂക്കാസിന്റെ ആദ്യ കഥയിലും ദ ഹിഡൺ ഫോർട്രസുമായി സാമ്യമുണ്ടായിരുന്നു. "" എന്ന ചിത്രത്തിൽ ഈ രീതി ഉപയോഗിച്ചിട്ടുണ്ട്. 

"കകൂഷി ടോറിഡേ നോ സാൻ-അകൂണിൻ: ദ ലാസ്റ്റ് പ്രിൻസസ്" എന്ന ചലച്ചിത്രം ഷിൻജി ഹിഗൂച്ചി സംവിധാനം ചെയ്തിട്ടുണ്ട്. ഇത് 2008 മേയ് 10-നാണ് റിലീസ് ചെയ്തത്.



</doc>
<doc id="357083" url="https://ml.wikipedia.org/wiki?curid=357083" title="ഫിലിഡ്രിസ് നഗസൗ">
ഫിലിഡ്രിസ് നഗസൗ

"ഫിലിഡ്രിസ്" ജനുസിൽപ്പെട്ട ഉറുമ്പുകളുടെ ഒരു സ്പീഷിസ് ആണ് ഫിലിഡ്രിസ് നഗസൗ (Philidris nagasau). 1921 -ൽ വിവരിക്കപ്പെട്ട ഈ ഉറുമ്പുകൾ ഫിജിയിലെ തദ്ദേശവാസികളാണ്. അധിസസ്യങ്ങളുടെ വിത്തുകൾ "സ്‌ക്വാമിലേറിയ" പോലെയുള്ള സസ്യങ്ങളുടെ തടികളിൽ നട്ട് അവയെ ഒരു ഉദ്യാനത്തിലെന്ന പോലെ വളർത്തി പരിപാലിച്ച് ആണ് ഈ ഉറുമ്പുകൾ ജീവിക്കുന്നത്.


</doc>
<doc id="357087" url="https://ml.wikipedia.org/wiki?curid=357087" title="സ്‌ക്വാമിലേറിയ">
സ്‌ക്വാമിലേറിയ

റൂബിയേസീ സസ്യകുടുംബത്തിലെ ഒരു ജനുസ് ആണ് സ്‌ക്വാമിലേറിയ (Squamellaria). ഇവ ഫിജി ദ്വീപുകളിലെ തദ്ദേശവാസികളാണ്. ഈ ജനുസിലെ ചെടികൾ ഫിലിഡ്രിസ് നഗസൗ ഇനത്തിൽപ്പെട്ട ഉറുമ്പുകളുമായി പരസ്പരസഹായബന്ധത്തിൽ ഏർപ്പെട്ടിരിക്കുന്നവയാണ്. റൂബിയേസീ കുടുംബത്തിലെ ഈ സ്വഭാവമുള്ള മറ്റു ജനുസുകൾ "Anthorrhiza", "Hydnophytum", "Myrmecodia", "Myrmephytum" എന്നിവയാണ്.

താഴെക്കാണുന്ന നാലു സ്പീഷിസുകളും പ്ലാന്റ്‌ലിസ്റ്റിൽ നിന്നും ശേഖരിച്ചതാണ്.




</doc>
<doc id="357096" url="https://ml.wikipedia.org/wiki?curid=357096" title="ചക്മ ജനങ്ങൾ">
ചക്മ ജനങ്ങൾ

തെക്കുകിഴക്കൻ ബംഗ്ലാദേശിലെ ചിറ്റഗോങ് ഡിവിഷനിലെ ചിറ്റഗോങ് ഹിൽ ട്രാക്ട്‌സ് (ചിറ്റഗോങ് പർവ്വത പ്രദേശം) ഭാഗത്ത് താമസിച്ച് വരുന്ന ഒരു ആദിമ ജനവിഭാഗമാണ് ചക്മ ജനങ്ങൾ (Chakma people). നിലവിൽ ബംഗ്ലാദേശിലെ വിവിധ ഭാഗങ്ങളിൽ വ്യാപിച്ച് കിടക്കുന്ന ഈ ജനത വടക്കുകിഴക്കൻ ഇന്ത്യ, പടിഞ്ഞാറൻ ബർമ്മ, ചൈനയിലെ യുന്നാൻ പ്രവിശ്യ, അമേരിക്കൻ ഐക്യനാടുകൾ, കാനഡ, ബ്രിട്ടൻ, ഫ്രാൻസ്, സൗത്ത് കൊറിയ, ജപ്പാൻ, ഓസ്‌ട്രേലിയ എന്നിവിടങ്ങളിലും ചക്മ ജനങ്ങൾ പ്രവാസ ജീവിതം നയിക്കുന്നുണ്ട്.
ചിറ്റഗോങ് ഹിൽ ട്രാക്റ്റ്‌സിലെ ഏറ്റവും വലിയ ആദിമ ജനവിഭാഗമാണ് ചക്മ ജനങ്ങൾ. ഈ പ്രദേശത്തെ മൊത്തം ജനസംഖ്യയുടെ പകുതിയോളം വരും ഇവരുടെ ജനസംഖ്യ. ചക്മ ജനങ്ങൾ 46 ഗോത്രങ്ങളായിയാണ് വസിക്കുന്നത്. അവർക്ക് സ്വന്തമായി ഭാഷകളും ആചാരങ്ങളും സംസ്‌കാരവുമുണ്ട. ബുദ്ധമതത്തിലെ ഒരു വിഭാഗമായ ഥേരാവാദ ബുദ്ധമതമാണ് ഇവർ വിശ്വസിക്കുന്നത്. ചക്മ രാജ എന്നയാളാണ് നേതൃത്വത്തിലാണ് ഈ ജനങ്ങൾ.

തിബത്തോ ബർമ്മൻ ഭാഷ സംസാരിക്കുന്നവരും ഹിമാലയൻ താഴ്‌വരയിൽ താമസിക്കുന്ന ഗോത്ര വംശജരുമായി അടുത്ത ബന്ധമുള്ളവരുമാണ് ഈ ജനങ്ങൾ. 
മ്യാൻമാറിലെ അരകൻ സംസ്ഥാനത്ത് നിന്നുള്ളവരാണ് തങ്ങളുടെ മുൻഗാമികൾ എന്നാണ് ചക്മ ജനങ്ങൾ വിശ്വസിക്കുന്നത്. ബർമ്മയുടെ പശ്ചിമ ഭാഗത്തുള്ള സംസ്ഥാനമായ ചിന് സംസ്ഥാനത്താണ് നിലവിൽ അരകൻ സ്ഥിതിചെയ്യുന്നത്. ചക്മ ബുദ്ധിസത്തിന്റെ മാതൃഭൂമിയായിരുന്നു അരകൻ സംസ്ഥാനം. ലുസായി മലകളിലെ സോ ജനങ്ങൾ അരകൻ സംസ്ഥാനം കൈവശം വച്ചിരുന്നകാലത്താണ് ഇത്.
ചക്മ ജനങ്ങൾ പിന്നീട്, പതിനഞ്ചാം നൂറ്റാണ്ടോടെ ബംഗ്ലാദേശിലേക്ക് കുടിയേറുകയായിരുന്നു. ബംഗ്ലാദേശിലെ കോക്‌സ് ബസാർ ജില്ലയിലാണ് ഇവർ താമസമാക്കിയത്. ഇവിടത്തെ കൊറോപ്‌സ് മൊഹോൽ പ്രദേശത്താണ് ഇവർ താമസമാക്കിയത്. കൂടാതെ ഇന്ത്യയിലെ മിസോറാം, അരുണാചൽ പ്രദേശ്, ത്രിപുര എന്നീ സംസ്ഥാനങ്ങളിലേക്കും ഇവർ കുടിയേറിയിട്ടുണ്ട്.
1546 സി.ഇയിൽ (കോമൺ ഇറ), മെൻങ് ബെൻങ് അരകൻ രാജാവായിരുന്ന കാലത്ത്, ബർമ്മയുമായി യുദ്ധ നടക്കുന്ന സമയത്ത്, വടക്കൻ ഭാഗത്തുണ്ടായിരുന്ന സാക് രാജാവ് അരകൻ സാമ്രാജ്യത്തെ ആക്രമിച്ചു. ഇവിടത്തെ രാമു ഉപജില്ല ( ഇന്നത്തെ കോക്‌സ് ബസാറിൽ സ്ഥിതിചെയ്യുന്ന) കീഴടക്കുകയും ചെയ്തു.
പോർച്ചുഗൽ മുദ്രണകലാകാരനായ ഡീഗോ ദേ അസ്റ്റർ 17ആം നൂറ്റാണ്ടിൽ വരച്ച ബംഗാളിന്റെ മാപ്പിൽ ചക്കോമാസ് എന്ന ഒരു സ്ഥലം രേഖപ്പെടുത്തിയിട്ടുണ്ട്. കർനാഫുലി നദിയുടെ കിഴക്കൻ തീരത്തായിട്ടാണ് ഈ സ്ഥലം രേഖപ്പെടുത്തിയിട്ടുണ്ട്. ഈ പ്രദേശത്താണ് ചക്മ ജനങ്ങൾ അക്കാലത്ത് താമസിച്ചിരുന്നത്.
അരകൻ രാജാവായിരുന്ന മെൻങ് രാജഗിരി (1539-1612 സി.ഇ) ഈ പ്രദേശം കീഴടക്കി. അരകൻ രാജവംശത്തിലെ ശക്തനായ രാജാവായിരുന്നു ഇദ്ദേഹം.
1666 സി.ഇയിൽ മുഗൾ സൈന്യത്തിലെ ജനറലും സുബേദാരുമായിരുന്ന മിർസ അബു താലിബ് എന്ന ശായിസ്ത ഖാൻ, ബംഗാളിലെ മുഗൾ ഗവർണ്ണറായിരുന്ന കാലത്ത് അരക്കരനീസിനെ പരാജയപ്പെടുത്തുകയും ചിറ്റഗോങ് കീഴടക്കുകയും പ്രദേശത്തിന്റെ പേര് ഇസ്ലാമാബാദ് എന്നാക്കി മാറ്റുകയും ചെയ്തു. എന്നാൽ, ആദ്യകാലങ്ങളിൽ ഈ പ്രദേശത്ത് മുഗൾ മേധാവിത്വം മാത്രമെ ഇവിടെ ഉണ്ടായിരുന്നുള്ളു.ചക്മാസ് ജനങ്ങളുടെ പ്രായോഗിക ജീവിതത്തെ അവരുടെ മേധാവിത്വം ബാധിച്ചില്ല. എന്നാൽ, വർഷങ്ങൾക്ക് ശേഷം ചക്മാസിനും മുഗളർക്കുമിടയിൽ തർക്കങ്ങളുണ്ടായി. ചിറ്റഗോങിൽ വ്യാപരം നടത്തുന്നതിന് മുഗളൻമാർ ചക്മ ജനങ്ങളിൽ നിന്ന് നികുതി ആവശ്യപ്പെട്ടു.
1712 സിഇയിൽ സമാധാനം പുനസ്ഥാപിച്ചു. ചക്മാസ് ജനങ്ങളുമായി മുഗളർ സ്ഥിരമായ ബന്ധം സ്ഥാപിച്ചു. മുൻപ് ആവശ്യപ്പെട്ട പൂർണ്ണമായ കീഴടങ്ങൽ എന്ന ആവശ്യം പിന്നീട് മുഗളർ ഉപേക്ഷിച്ചു. പ്രദേശത്തിന്റെ രാജാവായി സുഖ്‌ദേവ് റോയിയെ നിയോഗിച്ചു. അദ്ദേഹം അദ്ദേഹത്തിന്റെ സ്വന്തം പേരിൽ ഒരു തലസ്ഥാനം സ്ഥാപിച്ചു. ആ പ്രദേശം ഇന്നും സുഖ്ബിലാശ് എന്നാണ് അറിയപ്പെടുന്നത്. അന്നാത്തെ രാജ കോട്ടാരത്തിന്റെയും മറ്റു കെട്ടിടങ്ങളുടെയും അവശിഷ്ടങ്ങൾ ഇപ്പോഴും ഈ പ്രദേശത്ത് നിലനിൽക്കുന്നുണ്ട്. 
പിന്നീട്, ഇതിന്റെ തലസ്ഥാനം, ചിറ്റഗോങ് ജില്ലയിലെ റൺഗുനിയ ഉപജില്ലയിലെ യഥാക്രമം, രാജനഗർ, റാണിർഹത് എന്നിവിടങ്ങളിലേക്ക് മാറ്റി.
ശക്തിമാൻ എന്ന സംസ്‌കൃത പദത്തിൽ നിന്നാണ് ചക്മ എന്ന പദം ഉദ്ഭവിച്ചിത്.
ഒമ്പതാം നൂറ്റാണ്ട് മുതൽ 13ആം നൂറ്റാണ്ടുവരെയുള്ള ബഗൻ കാലഘട്ടത്തിലെ ഒരു ബർമ്മീസ് രാജാവാണ് ചക്മാസ് എന്ന പേര് നൽകിയത്.

രാജീവ്കുമാർ സംവിധാനംചെയ്ത 'നോബഡീസ് പീപ്പിൾ' എന്ന ചിത്രം അരുണാചലിൽ താമസിക്കുന്ന ചക്മ എന്ന അഭയാർഥികളായ ആദിവാസി ജനതയുടെ ദൈന്യതയാർന്ന ചിത്രമാണ് വിവരിക്കുന്നത്.


</doc>
<doc id="357100" url="https://ml.wikipedia.org/wiki?curid=357100" title="അറേബ്യൻ കുതിര">
അറേബ്യൻ കുതിര

അറേബ്യൻ അഥവാ ആരബ് കുതിര (Arabic: الحصان العربي ‎‎ ], DMG "ḥiṣān ʿarabī") അറേബ്യൻ ഉപദ്വീപി‍ൽ കാണപ്പെടുന്ന ഒരിനം കുതിരയാണ്. ലോകത്തിൽ ഏറ്റവുമെളുപ്പത്തിൽ തിരിച്ചറിയപ്പെടാനാവുന്ന ഒരേയൊരു കുതിരവർഗ്ഗമാണിത്. ഇത് ഒരു പ്രാചീന വംശം ആണ്. അറേബ്യൻ‌ കുതിരവർഗ്ഗം യുദ്ധങ്ങളിലൂടെയും വാണിജ്യങ്ങളിലൂടെയും ലോകത്തിൻറെ നാനാ ഭാഗങ്ങളിലും പരന്നു.


</doc>
<doc id="357109" url="https://ml.wikipedia.org/wiki?curid=357109" title="ചങ്കിരി മരം">
ചങ്കിരി മരം

കംബോഡിയയിലെ ഖമർറുഷ് കൊലക്കളങ്ങളിൽ ഉള്ള ഒരു മരമാണ് ചങ്കിരി മരം അല്ലെങ്കിൽ കൊല്ലുന്നമരം (Chankiri Tree). ഖമർറൂഷിനെതിരെയുള്ള കുറ്റം ആരോപിച്ചിട്ടുള്ള ആൾക്കാരുടെ കുട്ടികളെയും കുഞ്ഞുങ്ങളെയും ഈ മരത്തിൽ അടിച്ച് കൊലപ്പെടുത്തിയിരുന്നു. കുട്ടികൾ വലുതാവുന്ന പക്ഷം അവരുടെ മാതാപിതാക്കന്മാരെ കൊലചെയ്തതിനു പ്രതികാരം ചെയ്യാതിരിക്കാനായിരുന്നു ഇങ്ങനെ ചെയ്തിരുന്നത്. ഇങ്ങനെ ചെയ്യുന്ന അവസരത്തിൽ പട്ടാളക്കാർ പൊട്ടിച്ചിരിക്കുമായിരുന്നു, അല്ലെങ്കിൽ ഈ കുട്ടികളോട് സഹതാപമായിരുന്നു എന്നു കരുതി അവരും ഇരകൾ ആകാനുള്ള സാധ്യത ഉണ്ടായിരുന്നു.


</doc>
<doc id="357110" url="https://ml.wikipedia.org/wiki?curid=357110" title="ഗുഡ് ഫെല്ലാസ്">
ഗുഡ് ഫെല്ലാസ്

Imdb movie ലിസ്റ്റിൽ 17-ആം സ്ഥാനം പിടിച്ച ചിത്രമാണ് "GOODFELLAS". Wiseguy എന്ന പേരിൽ Nicholas Pileggi എഴുതിയ നോവലിനെ ആധാരമാക്കി Nicholas Pileggiയും Martin Scorsese യും ചേർന്ന് തിരക്കഥ എഴുതി Martin Scorsese സംവിധാനം ചെയ്തു 1990ൽ പുറത്തിറങ്ങിയ English ചിത്രമാണിത്.
ചെറുപ്പം തൊട്ടേ അധോലക നായകൻ ആവണം എന്നായിരുന്നു ഹെന്റിയുടെ (Ray Liotta) ആഗ്രഹം. അതിനായി ഹെന്റി ചെറുപ്പത്തിൽ തന്നെ പഠനം ഉപേക്ഷിച്ചു. അവിടുത്തെ ഒരു പ്രാദേശിക നേതാവായ പോളി എന്ന ഒരാൾക്കുവേണ്ടി ജോലികൾ ചെയ്യുന്നു . അവിടെവെച്ച് അയാൾ ജിമ്മി (Robert De neiro) ടോമി (Jo Pesci) എന്നിവരുമായിചേർന്ന് ജോലികൾ ചെയ്യുന്നു. തൊട്ടടുത്ത വിമാനത്താവളത്തിൽ നിന്ന്പുറത്തുവരുന്ന ചരക്കു വാഹനങ്ങൾ കൊള്ളയടിച്ചു അവർ ധാരാളം പണംസമ്പാദിക്കുന്നു. ഇതിടയിൽ ഒരു പാർടിയിൽ വച്ച് ഹെന്റി "കേരൻ" -ഉമായി പരിചയപ്പെടുന്നു. ഈ ബന്ധം വിവാഹത്തിൽ കലാശിക്കുന്നു . തുടക്കത്തിൽ ഹെൻറി യുടെജീവിതരീതികളുമായി കേരന് പോരുതപ്പെടാനായില്ലെങ്കിലും മെല്ലെ മെല്ലെ അവള് ആ ജീവിത രീതികളുമായി പൊരുത്തപ്പെടുന്നു. ഇതിനിടയിൽ ഹെന്റി മറ്റൊരു യുവതിയുമായി വിവാഹേതരബന്ധം പുലര്തുന്നു. ഇത് കേരൻ അറിയാനിടയാവുകയും അവരുടെ ദാമ്പത്യബന്ധം തകർച്ചയുടെ വക്കോളമെത്തുന്നു. തുടർന്ന് പോളിയുടെയും ജിമ്മിയുടെയും ഇടപെടൽ മൂലം കുറെയൊക്കെ പ്രശ്നങ്ങൾ പരിഹരിക്കപ്പെടുന്നു ഇതിനിടയിൽ ഒരു കൊലപാതക കേസിൽപ്പെട്ട് ഹെന്റി ജയിലിലാവുന്നു ജയിലിൽ വച്ച് അയാൾ മയക്കുമരുന്ന് കച്ചവടം ആരംഭിക്കുന്നു ജയിലിൽനിന്ന് പുറത്തിറങ്ങിയ അയാൾ ടോമിയേയും ജിമ്മിയേയും കൂട്ടുപിടിച്ചു വൻ തോതിൽ മയക്കുമരുന്ന് കച്ചവടത്തിൽഏർപ്പെടുന്നു. തുടർന്ന് അവർ ജിമ്മിയുടെ നേതൃത്വത്തിൽ ഒരു വൻ കൊള്ള നടത്തുന്നു. പോലീസിനു സംശയം തോന്നാതിരിക്കാൻ അല്പ്പകാലതെക്ക് കൊള്ളമുതൽ ചെലവാക്കുന്നതിൽ നിന്ന് ജിമ്മി കൂട്ടാളികളെ വിലക്കുന്നുണ്ട്. ഇത് അനുസ്സരിക്കാത്തവർ ഓരോരുത്തരായി കൊല്ലപ്പെടുന്നു ഇതിനിടയിൽ ഹെന്റി മയക്കുമരുന്ന് കൈവശം വച്ചതിനു പിടിയലാവുന്നു .തന്റെവാക്ക്കേൾക്കാതെ മയക്കുമരുന്ന് കച്ചവടത്തിൽഏർപ്പെട്ടെ ഹെന്രിയെ പോളിയും കൈവിടുന്നു.
Henry Hill ന്റെകണ്ണുകളിലൂടെ1970 കളിലെ ന്യൂയോർക്ക് നഗരത്തിന്റെ ഇരുണ്ടമുഖവും ഹെന്രിയുടെയും സംഘത്തിന്റെയും ജീവിതത്തിലെ ഉയർച്ചതാഴ്ചകളുടെ കഥയാണ്‌ ചിത്രം പറയുന്നത്. 
പ്രധാന റോളുകളിൽ അഭിനേതാക്കളുടെ പ്രകടനം ചിത്രത്തിന്റെ വിജയത്തിൽ ഒരു നിർണായക പങ്കു വഹിച്ചു. 6 മുൻനിരഓസ്കാർ നോമിനേഷനുകൾ നേടിയചിത്രത്തിലെ അഭിനയത്തിന് Jo Pesci മികച്ച സഹനടനുള്ള പുരസ്കാരം നേടി . പ്രേക്ഷകപ്രീതിയും നിരൂപക പ്രശംസയും ഒരുപോലെനേടിയ ചിത്രം ഇതുവരെ പുറത്തിറങ്ങിയ മികച്ച അധോലോക സിനിമകളിൽ ഒന്നായി വാഴ്ത്തപ്പെടുന്നു




</doc>
<doc id="357119" url="https://ml.wikipedia.org/wiki?curid=357119" title="കൂനൻ കാട്">
കൂനൻ കാട്

വിചിത്ര രൂപത്തിലുള്ള ഏകദേശം 400 പൈന്മരങ്ങളുടെ ഒരു തോട്ടമാണ് കൂനൻ കാട് (Crooked Forest). (). പോളണ്ടിലെ പശ്ചിമ പൊമെറേനിയയിലെ, നോവെ സാർനോവോയിൽ ആണ് ഇത് ഉള്ളത്.

ഏതാണ്ട് 1930 -കളിൽ നട്ടുപിടിപ്പിച്ച ഏതാണ്ട് 400 ഓളം മരങ്ങൾ ആണ് ഇവിടെയുള്ളത്. അന്ന് ഈ സ്ഥലം ജർമനിയുടെ കീഴിൽ ആയിരുന്നു. ഏതോ രീതിയിൽ ഉള്ള മനുഷ്യന്റെ ഇടപെടൽ നടന്നുവെന്നു കരുതുന്നുണ്ടെങ്കിലും അതിനു അനുവർത്റ്റിച്ച രീതിയെപ്പറ്റിയോ ഉദ്ദ്യേശത്തെപ്പറ്റിയോ ഇന്നും അറിവില്ല. വള്ളങ്ങളോ ഫർണിച്ചറോ ഉണ്ടാക്കാൻ സ്വാഭാവികമായിത്തന്നെ വളയ്ക്കാൻ വേണ്ടി ചെയ്തതാണെന്നു കരുതുന്നവരുണ്ട്. ഒരു മഞ്ഞുമഴ മരങ്ങളെ വീഴ്‌ച്ചിയതാണെന്നു കരുതുന്നവരും ഉണ്ടെങ്കിലും ആർക്കും ഇന്നുവരെ കൃത്യമായി ഇതിന്റെ കാരണങ്ങൾ അറിയില്ല.



</doc>
<doc id="357129" url="https://ml.wikipedia.org/wiki?curid=357129" title="ഞൊറിവാലൻ മുള്ളൻതിരണ്ടി">
ഞൊറിവാലൻ മുള്ളൻതിരണ്ടി

കടൽ വാസിയായ ഒരു മൽസ്യമാണ് ഞൊറിവാലൻ മുള്ളൻതിരണ്ടി അഥവാ Bennet's Singray (Frilltailed Singray). . ഐ യു സി എൻ പട്ടികപ്രകാരമുള്ള പരിപാലന സ്ഥിതി വേണ്ടത്ര പഠനം നടക്കാത്ത ജീവിവർഗ്ഗങ്ങൾ എന്നാണ്.

Dasyatidae കുടുംബത്തിൽ പെട്ട മൽസ്യമാണ് ഇവ. പൊതുവെ തിരണ്ടികൾ എന്നാണ് ഇവയെ വിളിക്കാറ് . 

കേരളത്തിലെ മൽസ്യങ്ങളുടെ പട്ടിക


</doc>
<doc id="357131" url="https://ml.wikipedia.org/wiki?curid=357131" title="പിൻഹ്കോയിസോറസ്">
പിൻഹ്കോയിസോറസ്

മംഗോളിയയിൽ നിന്നും ചൈനയിൽ നിന്നും ഫോസിൽ കണ്ടെത്തിയ ഒരു ദിനോസർ ആണ് പിൻഹ്കോയിസോറസ് . കവചമുള്ള ഒരു ദിനോസറാണ് ഇവ.ഇവ ജീവിച്ചിരുന്നത് അന്ത്യ ക്രിറ്റേഷ്യസ് കാലത്താണ്.

അങ്കയ്ലോസൗർ വിഭാഗത്തിൽ പെട്ട ദിനോസറാണ് ഇവ. 



</doc>
<doc id="357147" url="https://ml.wikipedia.org/wiki?curid=357147" title="റഖൈൻ ജനങ്ങൾ">
റഖൈൻ ജനങ്ങൾ

ആധുനിക മ്യാൻമാറിലെ റഖൈൻ സംസ്ഥാനത്ത് ജീവിക്കുന്ന ഒരു ആദിമ ജനവിഭാഗമാണ് റഖൈൻ ജനങ്ങൾ. Rakhine (, ; ; formerly Arakanese)
മ്യാൻമാറിന്റെ ജനസംഖ്യയുടെ 5.53 ശതമാനത്തിൽ കൂടുതലുണ്ട് ഇവരുടെ ജനസംഖ്യ. നേരത്തെ ഇവർ അര്ഡക്കനീസ് ജനങ്ങൾ എന്ന പേരിലും അറിയപ്പെട്ടിരുന്നു. ബംഗ്ലാദേശിന്റെ തെക്കുകിഴക്കൻ പ്രദേശത്തും റഖൈൻ ജനത താമസിക്കുന്നുണ്ട്. പ്രത്യേകിച്ച് ചിറ്റഗോങ്, ബരിസൽ ഡിവിഷനുകളിലാണ് ബംഗ്ലാദേശിൽ ഇവർ താമസിക്കുന്നത്. അർക്കനീസ് ജനവിഭാഗങ്ങളുടെ വംശപരമ്പരയിൽ പെട്ട ഒരു വിഭാഗം ജനങ്ങൾ ബംഗ്ലാദേശിലെ ചിറ്റഗോങ് ഹിൽ ട്രാക്ട്‌സ് മേഖലയിൽ ചുരുങ്ങിയത് പതിനാറാം നൂറ്റാണ്ട് മുതൽ ജീവിച്ച് വരുന്നുണ്ട്. ഇവരെ മർമ ജനങ്ങൾ എന്നും അറിയപ്പെടുന്നുണ്ട്. അർക്കനീസ് ജനങ്ങളുടെ വംശപരമ്പരയിൽ പെട്ട ഈ വംശം ചിറ്റഗോങ് അർക്കനീസ് രംജവംശത്തിന്റെ നിയന്ത്രണത്തിലായ കാലം മുതൽ ഈ പ്രദേശത്ത് വാസം ആരംഭിച്ചിട്ടുണ്ട്. 
അർക്കനീസ് വംശപരമ്പര ഇന്ത്യയിലെ ത്രിപുര സംസ്ഥാനത്തും വസിച്ചുവരുന്നുണ്ട്. ത്രിപുര അർക്കനീസ് രാജാവിന്റെ ഭരണത്തിൽ ആയിരുന്ന കാലം മുതൽക്ക് അർക്കനീസ് വംശത്തിന്റെ ഉയർച്ച ത്രിപുരയിൽ ഉണ്ടായിട്ടുണ്ട്. വടക്കു കിഴക്കൻ ഇന്ത്യയിൽ അർക്കനീസ് ജനങ്ങളെ അറിയപ്പെടുന്നത് മോഗ് ജനങ്ങൾ എന്ന പേരിലാണ്. അതേസമയം, ബംഗാളിൽ അർക്കനീസ് ജനതയുടെ വംശപരമ്പരയിൽ പെട്ട് ജനങ്ങളെയും മറ്റു അർക്കനീസ് ജനങ്ങളെയും മാഗ് ജനങ്ങൾ എന്ന പേരിലാണ്.

അർക്കനീസ് ജനങ്ങൾ മുഖ്യമായും ഥേവാര ബുദ്ധമതം പിന്തുടരുന്നവരാണ്. ബർമ്മയിലെ പ്രധാനപ്പെട്ട നാലു ബുദ്ധ മത വംശീയ വിഭാഗങ്ങളിൽ ഒന്നാണ് ഇവർ. ബമർ ജനങ്ങൾ, മോൻ ജനങ്ങൾ, ഷാൻ ജനങ്ങൾ എന്നിവയാണ് മറ്റു മൂന്ന് വിഭാഗങ്ങൾ. തെക്കു കിഴക്കൻ ഏഷ്യയിൽ നിന്ന് ഗൗതമ ബൂദ്ധനെ പിന്തുടർന്ന ആദ്യ വിഭാഗമായാണ് ഇവർ അവകാശപ്പെടുന്നത്. അർക്കനീസ് സംസ്‌കാരം ബർമ്മീസ് സംസ്‌കാരത്തിനോട് സമാനമാണ്. എന്നാൽ കൂടുതലും ഇന്ത്യൻ സ്വാധീനമാണ്. 
ബർമ്മീസ് വൻകരയെ അർക്കൻ മലനിരകളുമായി വിഭജിച്ച് ഭൂമിശാസ്ത്രപരമായ ഒറ്റപ്പെടലാകാം ഇതിന് കാരണം. തെക്കൻ ഏഷ്യയുമായിട്ടാണ് ഈ പ്രദേശം വളരെ അടുത്ത് കിടക്കുന്നത്. സാഹിത്യം, സംഗീതം, ഭക്ഷണ രീതികൾ ഉൾപ്പെടെ പലതിലും ഇന്ത്യൻ സംസ്‌ക്കാരവുമായിട്ടാണ് അർക്കനീസ് ജനങ്ങൾ ഏറെ സ്വാധിനക്കപ്പെട്ടിരിക്കുന്നത്.
ബർമ്മീസ് ഭാഷയുമായിട്ടാണ് അർക്കനീസ് ഭാഷയ്ക്ക് കൂടുതൽ സാമ്യമുള്ളത്. ബർമ്മീസ് ഭാഷയിലെ ജെ എന്ന ശബ്ദം അർക്കനീസ് ഭാഷയിൽ ആർ എന്ന ശബ്ദത്തിൽ നിലനിർത്തിയതാണ് പ്രധാനമായ മാറ്റം. ആധുനിക അർക്കനീസ് ഭാഷയിലെ അക്ഷരങ്ങൾ അടിസ്ഥാനപരമായി സ്റ്റാൻഡേർഡ് ബർമ്മീസ് സമാനമാണ്. മുൻകാലത്ത് ഇത്, റാഖവുന്ന അക്ഷരമായിരുന്നു ഉപയോഗിച്ചിരുന്നത്, വെസാലി കാലഘട്ടത്തിലെ കല്ലു ലിഖിതങ്ങളിൽ ഇതാണ് വ്യക്തമാക്കുന്നത്. അരക്കൻസ് എഴുതാൻ ഉപയോഗിച്ചിരുന്നത് ഈ ലിപിയായിരുന്നു

കലാഡൻ, ലെ മ്‌റോ പർവ്വതങ്ങൾക്കിടയിലുള്ള പടിഞ്ഞാറൻ മലമ്പ്രദേശത്തായിരുന്നു പുരാതന ധന്യവാദി നഗരം പരന്നുകിടന്നിരുന്നത്. ഈ നഗരത്തിന് ചുറ്റും ഇഷ്ടിക കൊണ്ട് നിർമ്മിച്ചിരുന്ന ഒരു മതിൽ ഉണ്ടായിരുന്നു.9.6 കിലോ മീറ്ററോളം ചുറ്റളവിൽ ക്രമരഹിതമായ ഒരു വൃത്താകൃതിയിലായിരുന്നു ഇത്. 4.42 ചതുരശ്ര കിലോ മീറ്റർ വിസൃതിതിയിലായിരുന്നു ഈ നഗരം. മതിലിന് അപ്പുറം, വിശാലമായ കിടങ്ങായിരുന്നു. ഇപ്പോൾ ഈ പ്രദേശം എക്കൽ മണ്ണ് കൊണ്ട് മൂടു കയും നെൽവയൽ പാടവുമാണ്. ഈ പ്രദേശങ്ങൾ ഇപ്പോഴും കാണാവുന്നതാണ്.

1430ൽ മോൻങ് സ്വ മോൻ രാജാവ് സ്ഥാപിച്ച അവസാന സ്വതന്ത്ര അരകൻ രാജവംശമാണ് മ്‌റൗക്-യു. ബുദ്ധമത തത്ത്വ അനുസരിച്ചായിരുന്നു ഈ രാജവംശം നിലനിന്നിരുന്നത്. ഈ കാലഘട്ടമായിരുന്നു അവരുടെ സുവർണ്ണ കാലഘട്ടം


</doc>
<doc id="357148" url="https://ml.wikipedia.org/wiki?curid=357148" title="ഹാഥിഗുംഫ ലിഖിതം">
ഹാഥിഗുംഫ ലിഖിതം

ഒഡീഷയിൽ ഭൂവനേശ്വറിനടുത്ത് ഉദയഗിരി മലയിൽ സ്ഥിതി ചെയ്യുന്ന ഹാഥിഗുംഫ (ആനഗുഹ) യിൽനിന്നു കണ്ടെടുത്ത ലിഖിതം ഖരവേലൻ എന്ന രാജാവിന്റെ വർഷാനുചരിതം വിവരിക്കുന്നു. മൗര്യ സാമ്രാജ്യത്തിന്റെ തകർച്ചയ്ക്കു ശേഷം കലിംഗം BC 150 നോടടുത്ത് ഖരവേലനു കീഴിൽ ഒരു സ്വതന്ത്ര്യ രാജ്യമായി മാറിയിരുന്നു. ഒരു ഇന്ത്യൻ രാജാവിന്റെ ജീവചരിത്രം എന്ന നിലയ്ക്ക് ആദ്യത്തെതിൽ ഒന്നാണ് ഈ ലിഖിതം. ഒരു രാജ സ്തുതിയുടെ ശൈലിയിലാണ് എഴുതപ്പെട്ടിരിക്കുന്നത്. പ്രാകൃത ഭാഷയിൽ, ബ്രഹ്മി ലിപിയിലാണ് രചന. ഖരവേലന്റെ 13 ആം ഭരണ വർഷത്തിലാണ് ലിഖിതം എഴുതപ്പെട്ടിരിക്കുന്നത്. ലിഖിതത്തിൽ മൗര്യവർഷം 165 ആണ് രേഖപ്പെടുത്തിയിരിക്കുന്നത്. ആദ്യ മൗര്യ ചക്രവർത്തി ചന്ദ്രഗുപ്ത മൗര്യന്റെ സ്ഥാനാരോഹണ (BC 321) ത്തോടെയാണ് മൗര്യവർഷം ആരംഭിക്കുന്നത്. അതിനാൽ ഹാഥിഗുംഫാ ലിഖിതം BC 157 ലാണ് എഴുതപ്പെട്ടത് എന്നു കണക്കാക്കാം.

ജൈനമതത്തിന്റെ അഭ്യുദയകാംക്ഷി ആയിരുന്നു ചേദികളുമായി ബന്ധപ്പെട്ട മേഘവാഹന വംശജനായ ഖരവേലൻ. ലിഖിതം ചേദി രാജാവ് വസുവിന്റെ പിൻമുറക്കാരൻ എന്നാണ് ഖരവേലനെ വിശേഷിപ്പിക്കുന്നത്. AD മൂന്നാം നൂറ്റാണ്ടിൽ രചിക്കപ്പെട്ട ജൈന രാമായണമായ പൗമാചരിയം പ്രകാരം വസുവിന് പറക്കുന്ന രഥം ദേവൻമാരിൽ നിന്ന് വരം കിട്ടിയിരുന്നത്രെ! പൗമാചാരിയം പറയുന്നത് രാവണൻ മേഘവാഹന വംശജനെന്നാണ്. വസുവുമായുള്ള ബന്ധത്തെക്കുറിച്ചുള്ള അവകാശവാദം ഖരവേലനെ ഇതിഹാസ വംശാവലികളുമായും കണ്ണിചേർക്കുന്നു.

ജൈനരുടെ നമോകാർ മന്ത്രത്തോടെയാണ് 17 വരികളുള്ള ലിഖിതം ആരംഭിക്കുന്നത്. ആ ദീർഘ ലിഖിതം വിവർത്തനം ചെയ്താൽ ഇങ്ങനെയാകും:

"ജൈനൻമാർക്ക് അയിരൻ (ആചാര്യൻ), മഹാനായ രാജാവ്, മഹാ മേഘവാഹനന്റെ അനന്ത തലമുറക്കാരൻ, ചേദി രാജ വംശത്തിന്റെ യശസ്സ് വർധിപ്പിച്ചവൻ, ശുഭ സൂചകങ്ങളായ അടയാളങ്ങളും രൂപസൗകുമാര്യവുമുള്ളവൻ, നാലുദിക്കിലും പരന്ന ഗുണങ്ങളുടെ വിളനിലം, കലിംഗത്തിന്റെ സർവാധിപൻ, മഹാനായ ഖരവേലന് പ്രണാമം.

15 വർഷം യുവ സഹജമായ ക്രീഡകളിൽ കരുത്തുറ്റു തുടുത്ത സുഭഗശരീരത്തോടെ പങ്കെടുത്തു. യുവരാജാവായി 9 വർഷത്തെ ഭരണത്തിനിടയിൽ കത്തെഴുത്ത്, ധനകാര്യം, പൗര- മതനിയമം എന്നിവ നന്നായി വശത്താക്കി. എല്ലാ വിജ്ഞാന ശാഖകളിലും വ്യുൽപ്പത്തി. പുരുഷനായപ്പോൾ കലിംഗ രാജ്യത്തിന്റെ രാജാവായി കിരീടധാരണം ചെയ്യപ്പെട്ടു.

ആദ്യ വർഷം ഒരു കൊടുങ്കാറ്റിൽ തകർന്ന നഗരത്തിലെ പടിവാതിലുകൾ, കെട്ടിടങ്ങൾ എന്നിവ നന്നാക്കിച്ചു. നഗരത്തിലെ തടാകത്തിൽ കുളങ്ങളും ചിറകളും പണികഴിപ്പിച്ചു. ഉദ്യാനങ്ങൾ വീണ്ടെടുത്തു. 35000 നാണയം ഇതിനായി ചെലവഴിച്ചു. ജനങ്ങൾ സന്തുഷ്ടരായി.

രണ്ടാം വർഷം അദ്ദേഹത്തിന്റെ നാലിരട്ടി യൂണിറ്റുകളായ കുതിരപ്പട, ആനപ്പട, തേർപ്പട എന്നിവ ശതകർണി (ശതവാഹന രാജാവ്)യാൽ നിയന്ത്രിതമായിരുന്ന പടിഞ്ഞാറൻ മേഖലകൾക്കെതിരെ അയയ് ക്കപ്പെട്ടു. മൂഷിക ജനതയുടെ നഗരത്തെയും ഭീഷണിപ്പെടുത്തി.

മൂന്നാം വർഷം ഉത്സവങ്ങളിലും സഭകളിലുമായി നൃത്ത സംഗീത പരിപാടികൾക്കായി സഹായം നൽകപ്പെട്ടു.

നാലാം വർഷം രഥികൻമാരും ഭോജകൻമാരും ആക്രമിക്കപ്പെട്ടു. അവർ അദ്ദേഹത്തിന് അടിയറവു പറഞ്ഞു.

അഞ്ചാം വർഷം അദ്ദേഹം ഒരു രാജാവ് (നന്ദ) മുമ്പ് പണികഴിച്ചിച്ച കനാൽ ദീർഘിപ്പിച്ചു. രാജസൂയം നടത്തുക ആയിരുന്നതിനാൽ നികുതികൾ ലഘുകരിക്കുകയും നൂറായിരം സ്ഥാപനങ്ങൾക്ക് വാരിക്കോരി കൊടുക്കുകയും ചെയ്തു.

ഏഴാം വർഷം അദ്ദേഹത്തിന്റെ ഭാര്യ ഒരമ്മയായി.

എട്ടാം വർഷം അദ്ദേഹം മഗധ തലസ്ഥാനത്തെ ആക്രമിച്ചു, അത് രാജാവ് ദിമിതൻ (ദിമെത്രിയസ്) മഥുരയിലേക്ക് പിൻവാങ്ങാൻ ഇടയാക്കി. 3800000 നാണയം ചെലവഴിച്ച് ഒരു രാജകൊട്ടാരം പണിതു. വീണ്ടും സമ്മാനങ്ങൾ - സുവർണ വൃക്ഷങ്ങൾ, ആനകൾ, രഥങ്ങൾ, ഭവനങ്ങൾ, സത്രങ്ങൾ. ബ്രാഹ്മണരെ നികുതിയിൽനിന്ന് ഒഴിവാക്കി.

പത്താം വർഷം ഭാരതവർഷം കീഴടക്കാൻ ഒരു സേനയെ അയച്ചു. മറ്റൊരു സേന തെക്ക് കൃഷ്ണാനദിയുടെ പ്രദേശത്തേക്ക് അയയ്ക്കപ്പെട്ടു. അത് പിഥുണ്ഡ പട്ടണത്തെ ആക്രമിച്ചു. അവിടെ കഴുതകളെ പൂട്ടിയ നുകം വച്ചായിരുന്നു ഉഴവ്. ത്രമിര (ദ്രാവിഡ) കൂട്ടുകെട്ട് തകർത്തു. അത് കലിംഗത്തിനൊരു ഭീഷണിയായിരുന്നു.

പന്ത്രണ്ടാം വർഷം അദ്ദേഹത്തിന്റെ സേനകൾ വടക്കോട്ടു തിരിഞ്ഞു. അത് മഗധയിലെ ജനങ്ങൾക്കിടയിൽ പരിഭ്രാന്തി പടർത്തി. നന്ദൻമാർ കലിംഗത്തിൽ നിന്ന് കടത്തിയ ജൈനതീർഥങ്കര വിഗ്രഹങ്ങളും കൊട്ടാരത്തിലെ ആഭരണങ്ങളും വീണ്ടെടുത്തു. മഗധ -അംഗ രാജ്യങ്ങളുടെ സമ്പത്ത് കലിംഗത്തേക്ക് തിരികെ എത്തിച്ചു. നൂറ് കെട്ടിട നിർമ്മാതാക്കളെ കുടിയിരുത്തി, അവർക്ക് ഭൂനികുതി ഒഴിവാക്കിക്കൊടുത്തു, ഗോപുരങ്ങളും കൊത്തുപണി ചെയ്ത അകത്തളങ്ങളും ആന - കുതിര പന്തികളും പണിയാൻ നിർദ്ദേശിച്ചു.സഭയിലേക്ക് രത്ന കല്ലുകളും മറ്റും തെക്ക് പാണ്ഡ്യ രാജ്യത്തു നിന്നും കൊണ്ടുവരപ്പെട്ടു.

പതിമൂന്നാം വർഷം അദ്ദേഹമൊരു ജൈന വിഹാരത്തിന് ചെലവിനു തുകയും സമ്മാനങ്ങളും നൽകി. പരിവ്രാജകരുടെയും ഋഷിമാരുടെയും ഭിക്ഷുക്കളുടെയും ഒരു സഭ നടത്തപ്പെട്ടു. അർഹതാ വിശിഷ്ടങ്ങളുടെ നിക്ഷേപപ്പുര അലംകൃതമാക്കി. ജൈന ഗ്രന്ഥങ്ങൾ സമാകൃതമാകാനിടയാക്കി.

അദ്ദേഹം വസു (ചേദി രാജാവ്) എന്ന രാജർഷിയുടെ വംശത്തിൽ പിറന്നവനാണ്. അദ്ദേഹം സമാധാനത്തിന്റെ, സമൃദ്ധിയുടെ രാജാവാണ്. അസാധാരണ നൻമകളാൽ സമ്പന്നനാണ്. എല്ലാ വിഭാഗങ്ങളെയും ആദരിക്കുന്നു. എല്ലാ ആരാധനാലയങ്ങളും നന്നാക്കുന്നു. അദ്ദേഹത്തിന്റെ സേനയെ തോൽപിക്കാനാവില്ല. അദ്ദേഹം രാജ്യത്തെ സംരക്ഷിക്കുന്നു."

1. The Penguin History of Early India: From the Origins to Ad 1300: Volume 1 by Romila Thapar


</doc>
<doc id="357150" url="https://ml.wikipedia.org/wiki?curid=357150" title="വണ്ടൻമേട്">
വണ്ടൻമേട്

ഇടുക്കി ജില്ലയിൽ ഉടുമ്പൻചോല താലൂക്കിൽ സ്ഥിതി ചെയ്യുന്ന ഒരു ഗ്രാമമാണ് വണ്ടൻമേട്.

ലോകത്തിലെ ഏറ്റവും ഗുണമേൻമയും സ്വാദും മണവുമുള്ള ഏലക്കാ ഉൽപ്പാദിപ്പിക്കപ്പെടുന്നത് വണ്ടൻമേട് പഞ്ചായത്തിലും .ഇതിനോട് ചേർന്നുള്ള പുളിയൻ മല ഭാഗങ്ങളിലാണ് ' പ്രധാന കൃഷിയും  ഇത് തന്നെ. (1)
2001 ൽ നടന്ന കാനേഷുകുമാരി പ്രകാരം വണ്ടൻമേട് പഞ്ചായത്തിലെ ജനസംഖ്യ 10009 ആണ്. 5017 പുരുഷൻമാരും 4993 സ്ത്രീകളും ഇവിടെ ഉണ്ട്.

ക്രിസ്ത്യൻ, ഹിന്ദു മുസ്ലീം തുടങ്ങിയ വാണ് ഇവിടത്തെ പ്രധാന മതങ്ങൾ, 


</doc>
<doc id="357154" url="https://ml.wikipedia.org/wiki?curid=357154" title="നാഷി ജനങ്ങൾ">
നാഷി ജനങ്ങൾ

ചൈനയിലെ യുന്നാൻ പ്രവിശ്യയുടെ വടക്കുപടിഞ്ഞാറൻ ഭാഗത്തായി ഹിമാലയൻ താഴ്‌വരയിലെ കുന്നിൻ പ്രദേശങ്ങളിൽ വസിക്കുന്ന ആദിവാസി ജനവിഭാഗമാണ് നാഷി ജനങ്ങൾ (നാഖി ജനത (Nakhi people) - നാശി ജനത (Nashi) - Nashi (; endonym: "¹na²khi"). സിച്ചുവാൻ പ്രവിശ്യയുടെ ദക്ഷിണ പശ്ചിമ ദിക്കിലും ഈ ജനത വസിക്കുന്നുണ്ട്.
വടക്ക് പടിഞ്ഞാറൻ ചൈനയിൽ നിന്നാണ് യഥാർത്ഥത്തിൽ ഈ ജനത വന്നിരിക്കുന്നതെന്നാണ് കരുതപ്പെടുന്നത്. തിബെത്തൻ ജനങ്ങൾ വസിക്കുന്ന തെക്ക് ഭാഗത്താണ് ഇവർ കുടിയേറ്റം നടത്തിയത്. സാധാരണയായി നദീ തടങ്ങളിലാണ് ഇവർ വസിക്കുന്നത്. 

പീപ്പിൾസ് റിപ്പബ്ലിക്ക് ഓഫ് ചൈനയിൽ ഔദ്യോഗികമായി അംഗീകരിച്ച 56 ആദിമ ജനവിഭാഗങ്ങളിൽ ഒന്നാണ് നാഷി ജനങ്ങൾ. മോസുവോ എന്ന ജനവിഭാഗത്തേയും നാഷി ജനങ്ങളുടെ ഭാഗമായാണ് ചൈനീസ് സർക്കാർ പരിഗണിച്ചിരിക്കുന്നത്. ഈ രണ്ടു ജനവിഭാഗങ്ങളും ഖിയാങ് ജനതയുടെ പിൻഗാമികളായാണ് കരുതപ്പെടുന്നത്. തിബെത്തൻ ജനതയുടെയും മുൻഗാമികൾ ഖിയാങ് ജനതയാണ്. നാഖി (നാഷി) ജനങ്ങൾ കൂടുതലും ഹാൻ ചൈനീസ് സംസ്‌കാരവുമായാണ് സ്വാധീനം ചെലുത്തുന്നത്. എന്നാൽ, മോസുവോ ജനത തിബെത്തൻ സംസ്‌കാരവുമായാണ് കൂടുതൽ അടുപ്പം. ഇവർ അമ്മ വഴിയുള്ള പാരമ്പര്യമാണ് പിന്തുടരുന്നത്. എന്നാൽ നാഷി ജനത പിതൃ പാരമ്പര്യ സംസ്‌കാരമാണ് പിന്തുടരുന്നത്. 

നാഷി സംസ്‌കാരം ഡോങ്ബ മതവുമായി ബന്ധപ്പെട്ടതാണ്. സാഹിത്യം, കൃഷി ജേലികൾ എന്നിവയിലെല്ലാം ഇത് ദൃശ്യമാണ്. ഹാൻ ചൈനീസ് ചരിത്രത്തിലെ കൺഫ്യൂഷ്യസ് വേരുകളാണ് ഇവരിൽ സ്വാധീനക്കെപ്പെട്ടിരിക്കുന്നത്. കൂടാതെ അയൽ സംസ്‌കാരമായ തിബെത്തൻ ഗ്രൂപ്പുകളുടെ സ്വാധീനവും പ്രകടമാണ്. പ്രത്യേകിച്ച് സംഗീത കുറിപ്പുകളിൽ ഇത് ഏറെ പ്രകടമാണ്.
നാഷി ജനങ്ങൾക്ക് സ്വന്തമായി എഴുത്ത് രീതിയും സ്വന്തമായി വ്യത്യസ്തമായ ഭാഷാഷയും പ്രാദേശികമായ വസ്ത്രധാരണ രീതികളുമുണ്ട്.

നാഷികളുടെ തദ്ദേശിയ സംഗീതത്തിന് ആയിരക്കണക്കിന് വർഷങ്ങളുടെ പഴക്കമുണ്ട്. ഇക്കാലയളവിൽ ഈ സംഗീതം ഊർജ്ജ്വസ്വലമായി നിലനിർത്തുന്നത് ഹി വെൻ ഗുഹാങ് എന്ന സംഗീതജ്ഞനാണ്, ഇദ്ദേഹം,പുരാതന രീതിയിലും ആധുനിത രീതിയിലും സംഗീതം രജിക്കുകയും അവതരിപ്പിക്കുകയും ചെയ്യുന്നുണ്ട്.

നാഷികളുടെ തദ്ദേശിയമായ നിരവധി കലകൾ ഉണ്ട്. നാഷികൾ കൈകൊണ്ടുണ്ടാക്കുന്ന നിരവധി തുന്നൽ വേലകൾ, ഡോങ്ബ പെയ്ന്റിംഗ്, ഡോങ്ബ മരകൊത്തുപ്പണി എന്നിവയെല്ലാം ഇതിന് ഉദാഹരണങ്ങളാണ്. നാഷി വീടുകളുടെ പ്രധാന പ്രത്യേക മരങ്ങൾ കൊണ്ടുള്ള കൊത്തുപണികൾ അവയിൽ ഉണ്ടാവുമെന്നതാണ്.ഹാൻ ചൈനീസ് രീതിയിലുള്ള വാസ്തുശിൽപ്പകല ആഗിരണം ചെയ്ത ശൈലിയാണ് നാഷിജനങ്ങളുടേത്. സ്റ്റാൻഡേർഡ് ആയിട്ടുള്ള ഹാൻ രീതിയിലാണ് ഷാൻ ജനങ്ങൾ വീടുകൾ നിർമ്മിക്കുന്നത്.ഒരു നടുമുറ്റത്തിന് ചുറ്റും ഒന്നു മുതൽ നാലു വരെ വീടുകളാണ് നിർമ്മിക്കുക. ചിലപ്പോൾ അടുത്തടുത്തുള്ള രണ്ട് നടുമുറ്റങ്ങൾ ഒന്നിച്ചായിരിക്കും. മണ്ണുകൊണ്ടുണ്ടാക്കിയ കട്ടകളും മരം കൊണ്ടുള്ള ഘടനയുമാണ് ഈ വീടുകൾക്ക്.
ആദ്യ കാഴ്ചയിൽ നാഷി വീടുകൾ അപരിഷ്‌കൃതവും വളരെ ലളിതവുമായാണ് തോന്നുക. എന്നാൽ, അടുത്തു ചെന്നുള്ള പരിശോധനയിൽ ഇവ വിപുലമായതും അതിലോലമായ മാതൃകകളുള്ള ജാലകങ്ങളും വാതിലുകളും ഉള്ളതും ഭദ്രമായ തൂണുകളും തൂണുകളെ ശക്തിപ്പെടുത്തുന്ന സപ്പോർട്ടുകൾ അടങ്ങിയതും വളരെ സൗകര്യപ്രദമായ വായു സഞ്ചാരമുള്ള പരിസ്ഥിതിയിൽ നിർമ്മിച്ചവയുമാണ് ഇവ എന്ന് ബോധ്യപ്പെടും.
നാഷി ക്ഷേത്രങ്ങൾ കൊത്തുപണികൾ കൊണ്ട് അലങ്കരിച്ച കഴുക്കോലുകൾ, ആർച്ചുകൾ, ചുമർ ചിത്രങ്ങൾ എന്നിവകൊണ്ട് അലങ്കരിച്ചതാണ്. പലപ്പോഴും പുരാതന ഡോങ്ബ ബുദ്ധ സ്വാധീനങ്ങളുടെ സങ്കലനങ്ങളും ഈ ക്ഷേത്രങ്ങളിൽ കാണുന്നുണ്ട്.
ഇതിഹാസ കാവ്യങ്ങൾ, നർത്തകർ, യോദ്ധാക്കൾ, മൃഗങ്ങൾ, പക്ഷികൾ, പൂപ് എന്നിവയെ എല്ലാം അലങ്കാരങ്ങളുടെ പ്രമേയങ്ങളാവാറുണ്ട്.
ചുമർ ചിത്രങ്ങളിൽ ഡോങ്ബ ദൈവങ്ങളെ ചിത്രീകരിച്ചിരിക്കും. കൂടാതെ, പ്രത്യേകതരം ബുദ്ധമത തീമുകൾ, ഹാൻ ചൈനീസ് വ്യാഖ്യനങ്ങളിൽ നിന്നുള്ളവയായിരിക്കും ചിത്രീകരിച്ചിരിക്കുക. ഇതിന് നല്ല ഉദാഹരണമാണ് ദെൽവാഡ ക്ഷേത്രം.


</doc>
<doc id="357155" url="https://ml.wikipedia.org/wiki?curid=357155" title="അയ്യപ്പൻകോവിൽ">
അയ്യപ്പൻകോവിൽ

ഇടുക്കി ജില്ലയിൽ ഉടുമ്പൻചോല താലൂക്കിൽ അയ്യപ്പൻകോവിൽ പഞ്ചായത്തിൽ സ്ഥിതി ചെയ്യുന്ന ഒരു ഗ്രാമമാണ് അയ്യപ്പൻകോവിൽ.അയ്യപ്പൻകോവിൽ നിന്നും 14.430 km  അകലെയാണ് കട്ടപ്പന നഗരം. ഇടുക്കി അണക്കെട്ടിലേക്ക് ജലം സംഭരിക്കപ്പെട്ടിരിക്കുന്നതിൽ ഈ പഞ്ചായത്തും ഉൾപ്പെടുന്നു. ഇവിടെ നിന്നും തിരുവനന്തപുരത്തേക്കുള്ള ദൂരം 240 കി.മി ആണ്. 1960 കളിൽ ഇടുക്കി ജില്ലയിലെ തന്നെ പ്രധാന വാണിജ്യ കേന്ദ്രമായിരുന്നു അയ്യപ്പൻകോവിൽ.കേരളത്തിലെ ഏറ്റവും വലിയ കുടിയിറക്ക് നടന്നത് ഇവിടെയാണ്

പെരിയാർ നദിക്കു കുറുകെ അയ്യപ്പൻകോവിൽപഞ്ചാത്തിനെയും  കാഞ്ചിയാർ പഞ്ചായത്തിനെയും തമ്മിൽ ബന്ധിപ്പിക്കുന്ന തൂക്കുപാലം മനോഹരമായ കാഴ്ചയാണ് .

പരശുരാമനാൽ പ്രതിഷ്ഠ നിർവ്വഹിച്ചതായി കരുതുന്ന ഒരു പഴയ ക്ഷേത്രം( അയ്യപ്പൻ കോവിൽ ശ്രീ ധർമ്മശാസ്താ ക്ഷേത്രം )അയ്യപ്പൻകോവിൽ പഞ്ചായത്തിൽ പെരിയാറിന്റെ തീരത്തായിസ്ഥതി ചെയ്യൂന്നു. ഈ ക്ഷേത്രം ഇപ്പോൾ സ്ഥിതി ചെയ്യുന്നത് ഇടുക്കി അണക്കെട്ടിലെ ജലസംഭരണ കേന്ദ്രത്തിനുള്ളിലാണ് . ഈ അമ്പലത്തിൽ എത്തിച്ചേരുവാൻ കുട്ടിക്കാനും കട്ടപ്പന റൂട്ടിൽ മാട്ടുക്കട്ടയിൽ നിന്നും വെള്ളിലാംകണ്ടത്തു നിന്നും.സ്വരാജിൽ നിന്നും എത്തിച്ചെരാവുന്നതാണ്.

പെരിയാറിന്റെ തീരത്ത് അയ്യപ്പൻകോവിലിൽ പുരാതന കാലം മുതൽ ഒരു ക്ഷേത്രമുണ്ടായിരുന്നു. 1963-ൽ ഇടുക്കി ജലവൈദ്യുത പദ്ധതിക്കു വേണ്ടി സ്ഥലം അളന്ന് തിട്ടപ്പെടുത്തിയപ്പോൾ ഈ ക്ഷേത്രം ജലാശയമാകേണ്ട ഭാഗത്തായി.സ്വരാജ് -തൊപ്പിപ്പാളക്കടുത്ത് പകരമായി ഒരു ക്ഷേത്രം നിർമ്മിച്ച് സർക്കാർ നൽകുകയുണ്ടായി.അയ്യപ്പൻകോവിൽ, വെള്ളിലാംകണ്ടം,മടുക്ക, എന്നീ പ്രദേശങ്ങളിലെ കുടുംബങ്ങൾക്ക് പകരം ഭൂമി നൽകി കുടിയൊഴിപ്പിച്ചു. 1976-ൽ ഇടുക്കി അണക്കെട്ടിന്റെ പണി പൂർത്തിയായപ്പോൾ അയ്യപ്പൻകോവിൽ ചന്തയും ചുറ്റുപാടുമുള്ള പ്രദേശങ്ങളും വെള്ളത്തിലായി.അക്കാലത്തെ ഹൈറേഞ്ചിലെ ഏറ്റവും വലിയ ചന്തയായിരുന്നു അയ്യപ്പൻകോവിൽ ചന്ത. ചന്തയിലൂടെ കട്ടപ്പനയിലേക്കുള്ള വഴി വെള്ളത്തിനടിയിലായി., ഇതിനു മുമ്പു തന്നെ തോണിത്തടി എന്ന സ്ഥലത്തു നിന്നും മേരികുളം,മാട്ടുക്കട്ട, വെള്ളിലാംകണ്ടം വഴി സ്വരാജിലേക്ക് റോഡിലേക്ക് പണി തീർത്തിരുന്നു.


</doc>
<doc id="357158" url="https://ml.wikipedia.org/wiki?curid=357158" title="ഖാജാ നായ്ക്ക്">
ഖാജാ നായ്ക്ക്

താംത്യാ തോപെയുടേയും ഝാൻസിറാണിയുടേയും സമകാലീനനായ ആദിവാസി മേഖലയിൽ നിന്നുള്ള സ്വാതന്ത്ര്യസമരപ്രവർത്തകനായിരുന്നു ഖാജാ നായ്ക്ക്.ഖാജ്യാ നായ്ക്ക് എന്നും അദ്ദേഹം വിളിയ്ക്കപ്പെട്ടു.1831 മുതൽ 1851 വരെ ബ്രിട്ടീഷ് പോലീസിൽ ക്യാപ്റ്റൻ പദവി വഹിച്ചിരുന്ന വ്യക്തിയായിരുന്നു ഖാജാ.1857 ൽ ബ്രിട്ടീഷുകാർക്കെതിരെ മഹാരാഷ്ട്ര-മധ്യപ്രദേശ് മേഖലകളിൽ ഉയർന്ന കലാപങ്ങളിൽ ഖാജയും കൂട്ടരും പങ്കെടുക്കുകയും ആദിവാസി ഗോത്രത്തലവന്മാരായ ആനന്ദ നായ്ക്ക്,മഹാദേവ് നായ്ക്ക്,ദൗല്യ നായ്ക്ക്,ഭാവു സിങ് റാവൽ,രുമാല്യാ നായ്ക്ക് എന്നിവർ ചേർന്നു രൂപം കൊടുത്ത ഒരു യുദ്ധമുന്നണിയിൽ ഖാജ നിർണ്ണായകമായ പങ്കുവഹിക്കുകയും ചെയ്തു.
സേന്ധ്വാ- ബിജാസെൻ മലനിരകളിൽ വച്ച് ഖാജയും സംഘവും ബ്രിട്ടീഷുകാരുമായി ഏറ്റുമുട്ടുകയുണ്ടായി. ഇൻഡോറിൽ നിന്നു ബോംബെയിലേയ്ക്കു കൊണ്ടുപോകുകയായിരുന്ന ഏഴുലക്ഷം രൂപ തട്ടിയെടുക്കുകയും ചെയ്തു.1858 ഏപ്രിൽ 11 നു ബ്രിട്ടീഷ് സൈന്യം ഖാജായുടെ സംഘത്തെ വളഞ്ഞ്കനത്ത പോരാട്ടത്തിൽ നൂറുകണക്കിനു ആളുകളെ കൊലപ്പെടുത്തി.എന്നാൽ ഖാജയെ ബ്രിട്ടീഷുകാർക്ക് പിടികൂടാൻ കഴിഞ്ഞില്ല. 1858 ൽ തന്നെ ഉപാധികളില്ലാതെ മാപ്പു നൽകാൻ ബ്രിട്ടീഷുകാർ തയ്യാറായെങ്കിലും ഖാജാ അതു നിരസിച്ചു.
രഹസ്യസങ്കേതം മനസ്സിലാക്കിയ ബ്രിട്ടിഷ് സൈന്യം ഖാജയുടെ അംഗരക്ഷകനെ സ്വാധീനിച്ച് താവളത്തിൽ ഉറങ്ങിക്കിടക്കുകയായിരുന്ന ഖാജയെ വെടിവെച്ചുകൊല്ലുകയായിരുന്നു.പിന്നീട് ശിരസ്സ് ഛേദിച്ച് ജൽഗാവിലെ ഘർണാഗ്രാമത്തിൽ ഒരു വേപ്പുമരത്തിൽ തൂക്കിയിട്ട് പരസ്യമായി പ്രദർശിപ്പിച്ചു.


</doc>
<doc id="357159" url="https://ml.wikipedia.org/wiki?curid=357159" title="കോമില്ല">
കോമില്ല

കോമില്ല (ബംഗാളി: কুমিল্লা) ധാക്ക-ചിറ്റഗോങ് ഹൈവേയിൽ സ്ഥിതി ചെയ്യുന്ന കിഴക്കൻ ബംഗ്ലാദേശിലെ ഒരു പട്ടണമാണ്. ചിറ്റഗോങ് ഡിവിഷൻറെ ഭാഗമായ കോമില്ല ജില്ലയുടെ ഭരണസിരാ കേന്ദ്രം കൂടിയാണീ പട്ടണം. ചിറ്റഗോങ് കഴിഞ്ഞാൽ കിഴക്കൻ ബംഗ്ലാദേശിലെ രണ്ടാമത്തെ വലിയ പട്ടണവും ഇതുതന്നെ. ബംഗ്ലാദേശിലെ മൂന്നു ഏറ്റവും പഴയ പട്ടണങ്ങളിലൊന്നാണിത്. 
പരാതന ബംഗാളിലെ സമാതത സാമ്രാജ്യത്തിൻറ ഭാഗമായിരുന്ന ഇത് ഇന്ത്യയിലെ ത്രിപുര സംസ്ഥാനവുമായി ബന്ധിച്ചു കിടന്നരുന്നു.

ഒൻപതാം നൂറ്റാണ്ടിൽ ഈ ജില്ലയുടെ പ്രദേശങ്ങൾ, ഹരികേല രാജവംശത്തിൻറെ കീഴിലായി. എട്ടാം നൂറ്റാണ്ടിൽ ദേവ രാജവംശത്തിൽപ്പെട്ട ലാൽമായി മൈനാമതിയുടെ കീഴിലായിരുന്നു. 10, 11 നൂറ്റാണ്ടുകളിലും ഈ രാജവംശത്തിനു കീഴിൽ തുടർന്നു. എ. ഡി. 1732 ൽ ഈ പ്രദേശം ജഗത് മാണിക്യയുടെ (ത്രിപുര രാജവംശം) ഭരണത്തിൻ കീഴിലായിത്തീർന്നു.

1764 ൽ ഷംഷെർ ഗാസിയുടെ നേതൃത്വത്തിൽ അരങ്ങേറിയ രാജാവിനെതിയുള്ള കൃഷീവലന്മാരുടെ സമരം കോമില്ലയുടെ ചരിത്രത്തിലെ ഒരു വഴിത്തിരിവായി മാറി. 1765 ൽ ഈ പ്രദേശം ബ്രിട്ടീഷ് ഈസ്റ്റ് ഇന്ത്യാ കമ്പനിയുടെ കീഴിലായി. കോമില്ലയുടെ പ്രദേശങ്ങൾ ചേർത്ത 1790 ൽ ത്രിപുര ജില്ല രൂപീകരിക്കപ്പെട്ടു. 1960 ലാണ് കോമില്ലയെന്ന പഴയ പേരു ഈ ജില്ലയ്ക്കു നൽകിയത്. 1984 ൽ ഈ ജില്ലയുടെ സബ് ഡിവിഷനുകളായിരുന്ന ചാന്ദ്പൂർ, ബ്രഹ്മൺബാരിയ എന്നിവ പ്രത്യേക ജില്ലകളായി മാറി. 

1905 ൽ ബംഗാൾ വിഭജനത്തിൻറ കാലത്ത് ഒരു ഇസ്ലാം മതാനുയായി വെടിയേറ്റു മരിക്കുകയും കോമില്ല പട്ടണത്തിൽ വർഗ്ഗീയ ലഹളയ്ക്കുള്ള സാദ്ധ്യത ഉരുത്തിരിയുകയും ചെയ്തു. 1921 നവംബർ മാസം 21 ന് കാസി നസ്രുൽ ഇസ്ലാം എന്ന കവി ഒരു ദേശഭക്തിഗാനം രചിക്കുകയും പട്ടണത്തിലെ ജനങ്ങളെ ബ്രിട്ടീഷുകാർക്കെതിരായി വികാരം ഉദ്ദീപിപ്പിക്കാൻ ശ്രമിക്കുകയും ചെയ്തു. വെയിൽസ് രാജകുമാരൻറെ ഇന്ത്യാ സന്ദർശനവേളയിൽ പ്രക്ഷോഭ പരിപാടികൾക്ക് അദ്ദേഹം ആഹ്വാനം ചെയ്തു.   കവി രവീന്ദ്ര നാഥ ടാഗോറും മഹാത്മാഗാന്ധിയും അക്കാലത്ത് കാമില്ല പട്ടണം സന്ദർശിച്ചിരുന്നു. 1931 ൽ ചൌഢാഗ്രാം ഉപാസിലയിലെ മോഹിനി വില്ലേജിൽ നിന്ന് ഏകദേശം 4000 ത്തിലധികം വരുന്ന കൃഷീവലന്മാർ ലാൻറ് റവന്യൂ ടാക്സിനെതിരെ പ്രക്ഷോഭം നടത്തിയിരുന്നു. ബ്രിട്ടീഷ് പട്ടാളത്തിലെ ഗൂർഖകൾ ജനക്കൂട്ടത്തിനു നേരേ അലക്ഷ്യമായി വെടിവയ്പ്പു നടത്തുകയും ഇതിൽ നാലുപേർ കൊല്ലപ്പെടുകയും ചെയ്തു. 1932 ൽ ലക്സാം ഉപാസിലയിലെ ഹസ്ന്ബാദിൽ കൂട്ടം കൂടിയ കർഷകർക്കു നേരേ പോലീസ് നടത്തിയ വെടിവയ്പ്പിൽ രണ്ടുപേർ കൊല്ലപ്പെടുകയും നിരവധിപ്പേർക്കു പരിക്കു പറ്റുകയും ചെയ്തിരുന്നു. വിക്ടോറിയ രാജ്ഞി പലതവണ കോമില്ലയിൽ സന്ദർശനം നടത്തിയിരുന്നു. പട്ടണത്തിലെ കോമില്ല വിക്ടോറിയ ഗവൺമെൻറ് കോളജ് നാമകരണം ചെയ്തത് പട്ടണത്തിലെ സന്ദർശനത്തിൻറെ സ്മരണ നിലനിർത്തുവാനായിരുന്നു.
കാമില്ല പട്ടണത്തിലെ ജനങ്ങള 1952 ൽ ഒരു ഭാക്ഷാ സമരം നടത്തിയിരുന്നു. കാമില്ള വിക്ടോറിയ കോളജ് വിദ്യാർത്ഥികൾ പാകിസ്താൻ സർക്കാരിനെതിരെ പ്രക്ഷോഭങ്ങൾ ഇക്കാലത്ത് സംഘടിപ്പിച്ചു. ഷഹീദ് ധീരേന്ദ്രനാഥ് ദത്തയായിരുന്നു ഭാക്ഷാ സമരത്തിലെ പ്രധാന നേതാക്കന്മാരിൽ ഒരാൾ. ശിബ് നാരായൺ ദാസ് ബംഗ്ലാദേശിൻറ ആദ്യ പതാക രൂപപ്പെടുത്തി. 

ഈ പട്ടണം സ്ഥിതി ചെയ്യുന്ന അക്ഷാംശ രേഖാംശങ്ങൾ 23° 27′ 0″ N, 91° 12′ 0″ E ആണ്. പട്ടണത്തിൻറെ ആകം വിസ്തീർണ്ണം 51 സ്ക്വയർ കിലോമീറ്റർ ആണ്. വടക്കു വശത്ത് ബുർച്ചിഗൻജ്, ത്രിപുര എന്നിവയും തെക്കു വശത്ത് ലക്ഷാം, ചൌഢഗ്രാം എന്നിവയും പടിഞ്ഞാറു വശത്ത് ബരുറയുമാണ്. കോമില്ല പട്ടണത്തിലൂടെ കടന്നു പോകുന്ന നദികൾ ഗുമ്തി, ലിറ്റിൽ ഫെനി എന്നിവയാണ്. ഉത്തരായനരേഖ കാമില്ല പട്ടണത്തിൻറെ തെക്കുവശത്തുകൂടി കടന്നു പോകുന്നു.

ഊഷ്മളമായി ചൂടുള്ള കാലാവസ്ഥയാണ് ഈ പട്ടണത്തിൽ അനുഭവപ്പെടാറുള്ളത്. വർഷത്തിലെ കൂടുതൽ മാസങ്ങളും ചൂടുള്ളതായിരിക്കും. അടുത്ത കാലത്ത് താപനില 40 ഡിഗ്രി സെൽഷ്യസിനു മുകളിലായി കണ്ടു വരുന്നു.

</doc>
<doc id="357163" url="https://ml.wikipedia.org/wiki?curid=357163" title="ഖുൽന">
ഖുൽന

ഖുൽന, രുപ്ഷ നദിയിൽ സ്ഥിതി ചെയ്യുന്ന ഒരു പഴയ നദീ തുറമുഖ പട്ടണമാണ്. ബംഗ്ളാദേശിലെ വ്യവസായങ്ങളുടെ കണ്ണിയായി പ്രവർത്തിക്കുന്നതോടൊപ്പെ അനേകം ദേശീയ കമ്പനികൾ ഈ തുറമുഖവുമായി ബന്ധപ്പെട്ട് പ്രവർത്തിക്കുന്നു. ബംഗ്ലാദേശ് നേവിയുടെ രണ്ടു പ്രധാന നേവൽ കമാൻഡുകളിലൊന്നാണിത്. സുന്ദർബാനിലേയ്ക്കുള്ള പ്രവേശന കവാടമായാണ് ഈ പഴയ തുറമുഖത്തെ കണക്കാക്കുന്നത്. 

വങ്ക, സമാതത രാജ്യങ്ങളുടം ഭാഗമായിരുന്നു പഴയകാലത്ത് ഖുൽന. പന്ത്രണ്ടാം നൂറ്റാണ്ടിൽ ഈ പ്രദേശം "സേന" രാജവംശത്തിലെ ബല്ലാൽ സേനയുടെ കീഴിലാകുകയും ബംഗാളിലെ ബാഗ്രി ഡിവിഷനിൽ ഉൾപ്പെടുത്തുകയും ചെയ്തിരുന്നു. ഈ പ്രദേശത്തിൻറെ പഴയ പേര് "ജലാലാബാദ്" എന്നായിരുന്നു. 

പതിന്നാലാം നൂറ്റാണ്ടിൽ "ഷംസുദ്ദീൻ ഫിറോസ് ഷാ" എന്ന ആദ്യ മുസ്ലിം ഭരണാധികാരി ഈ പട്ടണത്തിലെത്തി. "ഷംസുദ്ദീൻ ഇല്യാസ് ഷായുടെ" കാലഘട്ടത്തിൻ ഈ പട്ടണത്തിലേയ്ക്കുള്ള മുസ്ലിം കുടിയേറ്റം വളരെയധികം വർദ്ധിച്ചു. തൽഫലമായി അനേകം പള്ളകളും മറ്റും നിർമ്മിക്കപ്പെട്ടു. പതിനഞ്ചാം നൂറ്റാണ്ടിൽ ഖാൻ ജഹാൻ അലി എന്നു പേരായ ഒരു മുസ്ലിം സിദ്ധൻ ഇവിടെയെത്തുകയും ഗൊഡയിലെ രാജാവിൽ നിന്നു ഖുലാന ഡിവിഷൻറെ വലിയൊരു ഭാഗം കുത്തകാധികാരമായി (ജാഗിർ) നേടുകയും ചെയ്തു. പിന്നീട് ഈ പ്രദേശത്ത് അദ്ദേഹം സ്വയം ഭരണ പദവി നേടുകയും 1459 ൽ അദ്ദേഹം മരിക്കുന്നതു വരെ അങ്ങനെ തുടരുകയും ചെയ്തു.

ഖാൻ ജഹാൻ അലിയുടെ മരണത്തിനു ശേഷം ഈ പട്ടണ വീണ്ടും ബംഗാൾ സുൽത്താനേറ്റിൻറ ഭാഗമായി മാറി. പതനാറാം നൂറ്റാണ്ടിൽ ദാവൂദ് ഖാൻ കറാനിയുടെ ഭരണകാലത്ത്, ഭരണാധികാരിയുടെ മുഖ്യ മന്ത്രിയായ വിക്രമാദിത്യൻ, ഖുലാന ഉൾപ്പെടെയുള്ള തെക്കൻ ബംഗാളിൻറ ഭാഗങ്ങൾ ഒരു പാരിദോഷികമെന്ന പോലെ നേടുയെടുക്കുകയും ചെയ്തു. അക്കാലത്ത് സുൽത്താൻ മുഗളൻമാരുമായി യുദ്ധം ചെയ്യുന്ന തിരക്കിലായിരുന്നു. കൈക്കലാക്കിയ പ്രദേശങ്ങൾ, ഈശ്വരിപൂർ തലസ്ഥാനമാക്കി ഒരു സ്വതന്ത്ര രാജ്യമാക്കി മാറ്റി. ഈ ഭാഗങ്ങൾ ഇപ്പോൽ ജെസ്സോർ ജില്ലയിലുൾപ്പെടുന്നു. വിക്രമാദിത്യനു ശേഷം പിൻഗാമിയായി വന്ന പ്രതാപാദിത്യ തെക്കൻ ബംഗാളിലെ പ്രമുഖ ശക്തിയായിരുന്ന ബാരോ-ഭുയാൻസിനു മേൽ വ്യക്തമായി മേൽക്കൈ നേടി. മുഗൾ ചക്രവർത്തി അക്ബറുടെ ജനറൽ ആയിരുന്നു , 1611 എ.ഡി.യിൽ ഇദ്ദേഹത്തെ തോൽപ്പിച്ചു.

ഖുൽന 1793 വരെ സ്വയം ഭരണാധികാരമുള്ള ബംഗാൾ നവാബുമാരുടെ ഭരണത്തിൽ തുടർന്നു. ബ്രട്ടീഷ് ഈസ്റ്റ് ഇന്ത്യാ കമ്പനി നവാബ് ഭരണം എടുത്തു മാറ്റുകയും പട്ടണത്തിൻറെ നിയന്ത്രണം ഏറ്റെടുക്കുയും ചെയ്തു. 1842 ൽ ജെസോർ ജില്ലയുടെ കീഴിലെ ഖുൽന സബ്ഡിവിഷൻറെ ഭാഗമായി പട്ടണം മാറി. 1882 ൽ, ഖുൽന, ബഗർഹട്ട സബ് ഡിവിഷനുകൾ, ജെസോർ ജില്ല, 24 പർഗാനാസ് ജില്ലയിലെ സാറ്റ്ഖിറ സബ് ഡിവിഷൻ എന്നയുൾപ്പെടുന്ന ഖുൽന ജില്ലയുടെ മുഖ്യ കാര്യാലയമായി ഈ പട്ടണത്തെ പ്രഖ്യാപിച്ചു. 1884 ൽ ഇതൊരു മുനിസിപ്പൽ കൌണ്സിലായിരുന്നു. 1984 ൽ മുനിസിപ്പൽ കോർപ്പറേഷനും 1990 ൽ സിറ്റി കോർപ്പറേഷനുമായി മാറി.

ധാക്ക, ചിറ്റഗോങ് എന്നിവ കഴിഞ്ഞാൽ ബംഗ്ലാദേശിലെ മൂന്നാമത്തെ വലിയ പട്ടണമാണ് ഖുൽന. തെക്കുപടിഞ്ഞാറൻ ബംഗ്ലാദേശിലാണ് ഖുൽന സ്ഥിതി ചെയ്യുന്നത്. ഈ പട്ടണം സ്ഥിതി ചെയ്യുന്ന അക്ഷാംശ രേഖാംശങ്ങൾ 22°49′0″N 89°33′0″E ആണ്. രുപ്ഷ, ഭൈരബ് നദികളുടെ തീരത്താണിത് നില നിൽക്കുന്നത്. പട്ടണത്തിൻറെ ആകെ വിസ്തൃതി 59.57 km ആണ്. ജില്ലയുടെ മൊത്തം വിസ്തീർണ്ണം 4394.46 km ആണ്. ജെസോർ, നരാലി പട്ടണങ്ങൾക്ക് തെക്കും, സാറ്റ്ഖിര പട്ടണത്തിന് കിഴക്കും, ബഗെർഹട്ട് പട്ടണത്തിന് പടിഞ്ഞാറും ബംഗാൾ ഉൾക്കടലിന് വടക്കുമായിട്ടാണ് പട്ടണം സ്ഥിതി ചെയ്യുന്നത. ലോകത്തിലെ ഏറ്റവും വലിയ അഴിമുഖത്തിൻറെ ഭാഗമാണിത്. അഴിമുഖത്തിൻറെതെക്കൻ ഭാഗത്താണ് ലോകത്തിലെ ഏറ്റവും വലിയ കണ്ടൽ വനമായ സുന്ദർബൻ സ്ഥിതി ചെയ്യുന്നത്. ജില്ലയുടെ വടക്കൻ ഭാഗത്തായാണ് ഖുർന പട്ടണം. ഈ മെട്രോപോളിറ്റൻ പട്ടണത്തിൻറെ പടിഞ്ഞാറൻ അതിരിൽ മയൂർ നദി ഒഴുകുന്നു.


</doc>
<doc id="357167" url="https://ml.wikipedia.org/wiki?curid=357167" title="സലീം കൗസാർ">
സലീം കൗസാർ

പ്രമുഖ പാകിസ്താനി ഉറുദു കവിയാണ് സലീം കൗസാർ (ജനനം: ആഗസ്റ്റ് 1947). നിരവധി കവിതാസമാഹാരങ്ങൾ പുറത്തിറക്കിയിട്ടുണ്ട്.ചില ടെലിവിഷൻ സീരിയലുകൾക്കായി ഗാനങ്ങളും രചിച്ചിട്ടുണ്ട്.

1947 ആഗസ്റ്റിൽ പാനിപ്പട്ടിൽ ജനിച്ചു. ഇന്ത്യാവിഭജനത്തിനുശേഷം പാകിസ്താന്റെ ഭാഗമായ പഞ്ചാബിലെ ഖനേവാലിൽ ആയിരുന്നു താമസിച്ചത്.  ഖനേവാലിൽ പ്രാഥമിക വിദ്യാഭ്യാസം പൂർത്തിയാക്കി. ‌പിന്നീട് കബീർബാലയിലേക്ക് താമസം മാറി. 1972ൽ ജോലിസംബന്ധമായ കാരണങ്ങളാൽ കറാച്ചിയിലേക്ക് താമസം മാറുകയും ചെയ്തിരുന്നു. ചില വർഷങ്ങൾക്ക് മുൻപ് ഔദ്യോഗിക ജീവിതത്തിൽ നിന്നും വിരമിച്ചു.

കബീർവാലയിൽ വച്ച് പ്രശസ്തരായ ഉറുദു കവികളെ പരിചയപ്പെട്ടതോടെയാണ് കൗസാർ ഉറുദു കവിതകളിൽ തല്പരനാവുകയും കവിതകൾ എഴുതാൻ ആരംഭിക്കുകയും ചെയ്തു.   കറാച്ചിയിലേക്ക് താമസം മാറിയതോടെ ഒരു പത്രസ്ഥാപനത്തിൽ ജോലി ചെയ്യാൻ ആരംഭിക്കുകയും ശ്ലോക രൂപത്തിലുള്ള ഉറുദു കവിതകൾ എഴുതാൻ ആരംഭിക്കുകയും ചെയ്തു. 5 ഉറുദു 
കവിതാസമാഹാരങ്ങൾ രചിച്ചിട്ടുണ്ട്. "മേം ഖയാൽ ഹൂം" എന്ന ഗസൽ പ്രശസ്ത ഗായകൻ മെഹ്‌ദി ഹസൻ ആലപിച്ചതോടുകൂടിയാണ് കൗസാർ പ്രശസ്തനായത്. ദോഹ, അമേരിക്ക, ബ്രിട്ടൻ, കാനഡ, ഡെൻമാർക്ക്, ഇന്ത്യ തുടങ്ങിയ രാജ്യങ്ങൾ സന്ദർശിച്ചിട്ടുണ്ട്.




</doc>
<doc id="357170" url="https://ml.wikipedia.org/wiki?curid=357170" title="ദ നെറ്റ് (2016ലെ ചലച്ചിത്രം)">
ദ നെറ്റ് (2016ലെ ചലച്ചിത്രം)

കിം കി ഡുക് സംവിധാനം ചെയ്ത് 2016 ൽ പുറത്തിറങ്ങിയ കൊറിയൻ ചലച്ചിത്രമാണ് ദ നെറ്റ്. 2016 ലെ ടൊറന്റോ ചലച്ചിത്രോത്സവത്തിലായിരുന്നു ഇതിന്റെ ആദ്യ പ്രദർശനം.

റ്യൂ സ്യുങ്- ബും, നം ചൂൽ-വൂ എന്ന ദരിദ്ര മത്സ്യ തൊഴിലാളിയായി ഈ ചിത്രത്തിൽ വേഷമിടുന്നു. വടക്കേ കൊറിയയിൽ ഭാര്യയും  മകളുമൊത്ത് ലളിത ജീവിതം നയിക്കുകയാണ് നം, ഒരു ദിവസം മത്സ്യ ബന്ധനത്തിനിടെ നമ്മിന്റെ വല ബോട്ടിന്റെ എഞ്ചിനിൽ കുരുങ്ങുന്നു. യാദൃച്ഛികമായി തെക്കൻ കൊറിയൻ തീരത്തേക്കു നീങ്ങിയ ബോട്ട്, ചാരവൃത്തി ആരോപിച്ച് തെക്കൻ കൊറിയൻ അധികൃതർ പിടിച്ചെടുക്കുന്നു. കഠിന പീഡനങ്ങളുടെയും മർദ്ദനങ്ങളുമേറ്റ് അവശനായ നം വീട്ടിലേക്കു മടങ്ങാൻ ശ്രമിക്കുന്നു. തന്റെ ജീവിതം പഴയതു പോലെയാകില്ലെന്ന് നം ഒടുവിൽ തിരിച്ചറിയുകയാണ്. 


</doc>
<doc id="357172" url="https://ml.wikipedia.org/wiki?curid=357172" title="രാജ്ഷാഹി">
രാജ്ഷാഹി

രാജ്ഷാഹി (; ചരിത്രപരമായി: ; അപരനാമം: ) ബംഗ്ലാദേശിലെ ഒരു . ഇത് വടകക്കൻ ബംഗ്ലാദേശിലെ ഒരു പ്രധാന നാഗരിക, വാണിജ്യ, വിദ്യാഭ്യാസ കേന്ദ്രമായി അറിയപ്പെടുന്നു. രാജ്ഷാങി ജില്ലയിലെയും രാജ്ഷാഹി ഡിവിഷനിലെയും അഡ്മിനിസ്ട്രേറ്റീവ് സീറ്റാണ്. ഈ പട്ടണം ബംഗ്ലാദേശ് - ഇന്ത്യ അതിർത്തിയ്ക്കു സമീപം, പദ്മ നദിയുടെ തീരത്താണ് സ്ഥിതി ചെയ്യുന്നത്. ഈ പട്ടണത്തിലെ ആകെയുള്ള ജനസംഖ്യ 763,952 ആണ്. പട്ടണത്തിനു ചുറ്റും സാറ്റലൈറ്റ് പട്ടണങ്ങളായ കതഖാലി, നൌഹാര പോലുള്ള പട്ടണങ്ങളുണ്ട്. ഇവയും കൂടി ഉൾപ്പെട്ട 1 മില്ല്യണ് ജനങ്ങൾ അധിവസിക്കുന്ന ഒരു മെട്രോ നഗരമാണിത്. 

ആധുനിക രാജ്ഷാങി പട്ടണം പുരാതന പുന്ദ്രവർദ്ധന മേഖലയിലാണ്. സൂഫിവര്യൻ ഹസ്രത്ത് ഷാ മഖ്തൂമിൻറെ മ്യൂസോളിയത്തില,ശിലാസ്മാരക ലിഖിതങ്ങളിൽ നിന്ന്, പട്ടണത്തിൻറ അസ്ഥിവാരമിടുന്നത് 1634 കളിലാണെന്നാണ് മനസ്സിലാകുന്നത്. പതിനെട്ടാം നൂറ്റാണ്ടിൽ ഇതൊരു ഡച്ച് അധിവാസ കേന്ദ്രമായിരുന്നു. 1876 ൽ ബ്രിട്ടീഷ് രാജിൻറെ സമയത്താണ് രാജഷാഹി മുനിസിപ്പാലിറ്റി രൂപീകരിക്കപ്പെട്ടത്. ബംഗാൾ പ്രസിഡൻസിയുടെ പ്രാദേശിക തലസ്ഥാനമായിരുന്നു ഇത്. 

രാജ്ഷാഹി ഇന്ന്,ബംഗ്ലാദേശിലെ ഭരണ, വിദ്യാഭ്യാസ, സാംസ്കാരിക, വാണിജ്യ കേന്ദ്രമായി മാറിയിരിക്കുന്നു.പട്ട് ഉത്പാദനത്തിൽ ഈ പട്ടണം വളരെ പ്രസിദ്ധിയാർജ്ജിച്ചിരിക്കുന്നു. അതിനാൽ പട്ടണത്തിന് സിൽക്ക് സിറ്റി എന്നൊരു അപരനാമവുമുണ്ട്. വിരേന്ദ്ര റിസർച്ച് മ്യൂസിയം ഈ പട്ടണത്തിലാണ് സ്ഥിതി ചെയ്യുന്നത്. ബംഗ്ലാദേശിലെ ഏറ്റവും വലിയ യൂണിവേഴ്സിറ്റികളിലൊന്നാണിത്. അതുപോലെ തന്നെ രാജ്യത്തെ ഏറ്റവും പഴക്കമുള്ള രണ്ടാമത്തെ യൂണിവേഴ്സിറ്റയുമാണ്. രാജ്ഷാഹി അഗ്രിക്കൾച്ചറൽ ഡെവലപ്മെൻറ് ബാങ്കിൻറെ കേന്ദ്രം ഈ പട്ടണമാണ്. പട്ടണത്തിലെ ഏറ്റവുമടുത്തുള്ള മാനത്താവളം ഷാ മഖ്തൂം വിമാനത്താവളമാണ്.

പുരാതന ബംഗാളിലെ പുന്ദ്ര മേഖലയുടെ ഭാഗമായിരുന്നു രാജ്ഷാഹി ജില്ല. അക്കാലത്തെ രാജാവ് ശ്രീലങ്കയിലേയ്ക്കും തെക്കുകിഴക്കൻ ഏഷ്യയിലേയ്ക്കും പടയോട്ടം നയിച്ച "വിജയ് സെൻ" എന്ന തലസ്ഥാനം രാജ്ഷാഹിക്കു 9 മൈൽ (14 കിലോ മീറ്റർ) പടിഞ്ഞാറായിട്ടാണ്. മദ്ധ്യകാലഘട്ടത്തിൽ ഈ പ്രദേശം "രാംപൂർ ബൊയാലിയ" എന്നറിയപ്പെട്ടിരുന്നു. ഇന്നത്തെ പേരായ "രാജ്ഷാഹി" യുടെ ഉത്ഭവത്തെക്കുറിച്ച് പണ്ഡിതന്മാരുടെയിടയിൽ വ്യത്യസ്ത അഭിപ്രായങ്ങളുണ്ട്. ഭൂരിപക്ഷാഭിപ്രായം ഹിന്ദു രാജാക്കന്മാരുടെയും സമീന്ദാർമാരുടെയും പേരുകളും പേർഷ്യൻ പദമായ ഷാഹിയും ചേർന്ന് ഉരുത്തിരിഞ്ഞതാണെന്നുള്ളതാണ്. ഈ രണ്ടു വാക്കകൾക്കു രാജകിയമായ എന്നർത്ഥമാണു വരുന്നത്. ഭരണ ജില്ല 1772 ലും മുനിസിപ്പൽ കോർപ്പറേഷൻ 1876 ലുമാണ് രൂപം കൊളളുന്നത്. രാജ്ഷാഹി അനേക കാലം മഹാരാജാക്കൻമാരുടെയും സമീന്ദാരുകളുടെയും കൈവശത്തിലായിരുന്നു.

1991 ൽ ഈ പട്ടണം ഒരു സിറ്റി കോർപ്പറേഷനായി പ്രഖ്യാപിച്ചു. ബ്രിട്ടീഷ് രാജിൻറെ കാലത്ത് "ബ്യൂലിയെ" എന്നറിയപ്പെട്ടിരുന്ന ഇത് കിഴക്കൻ ബംഗാളിലും ആസാമിലുമായി കിടന്നരുന്ന രാജ്ഷാഹി ജില്ലയുടെ ഭരണകേന്ദ്രമായിരുന്നു. ഈ പട്ടണത്തെ പട്ടു വ്യവസായം ചെയ്യുന്നതിനുള്ള കേന്ദ്രമായി അക്കാലത്തെ കൃഷിവകുപ്പ് തെരഞ്ഞെടുത്തിരുന്നു. പട്ടണത്തിൽ ഒരു സർക്കാർ കോളജും പട്ടുനൂൽപ്പുഴു വളർത്തലിൽ പരിശീലനം നൽകുന്ന ഒരു സ്കൂളും പ്രവർത്തിച്ചിരുന്നു. 1897 ജൂൺ 12 നുണ്ടായ ഭൂമികുലുക്കത്തിൽ കൂടുതൽ പൊതുകെട്ടിടങ്ങളും തകർന്നടിഞ്ഞിരുന്നു. ഇരുപതാം നൂറ്റാണ്ടിൻറെ ആരംഭത്തിൽ ഗംഗാനദിയിൽ നിന്ന് ദിവസേന സ്റ്റീമറുകൾ ഇവിടേയ്ക്കു സർവ്വീസ് നട്ത്തിയിരുന്നു. അക്കാലത്ത് അന്നത്തെ പ്രോവിൻസ് തലസ്ഥാനമായിരുന്ന കൽക്കത്തയുമായും ബംഗാൾ പ്രോവിൻസിലെ മറ്റു പട്ടണങ്ങളുമായും റെയിൽ റോഡ് വഴി ബന്ധിപ്പിരുന്നു. 1971 ൽ സ്വാതന്ത്ര്യ സമരകാലത്ത് പാകിസ്താൻ സേനയുടെ കൊടും ക്രൂരതകൾക്കും സ്വാതന്ത്യ സമര സേനാനികളുടെ ധീര സമരങ്ങൾക്കും രാജ്ഷാഹി പട്ടണം ഒരുപോലെ സാക്ഷ്യം വഹിച്ചു. 


</doc>
<doc id="357174" url="https://ml.wikipedia.org/wiki?curid=357174" title="പാവുമ്പ">
പാവുമ്പ

കൊല്ലം ജില്ലയിലെ കരുനാഗപ്പള്ളി താലൂക്കിലെ തഴവ പഞ്ചായത്തിൽപ്പെടുന്ന ഗ്രാമമാണ് പാവുമ്പ.

http://www.census2011.co.in/data/village/628360-pavumba-kerala.html


</doc>
<doc id="357178" url="https://ml.wikipedia.org/wiki?curid=357178" title="മഡാഡയോ">
മഡാഡയോ

ഈ ചലച്ചിത്രത്തിലെ പ്രധാന കഥ ജപ്പാനിലെ പണ്ഡിതനും എഴുത്തുകാരനുമായ ഹ്യാക്കൻ ഉചിഡയുടെ (1889–1971) ജീവിതത്തെ അടിസ്ഥാനമാക്കിയുള്ളതാണ്. ജർമൻ ഭാഷാ പ്രഫസർ സ്ഥാനം ഇദ്ദേഹം രാജിവയ്ക്കുന്നതോടെയാണ് ചിത്രം തുടങ്ങുന്നത്. രണ്ടാം ലോക മഹായുദ്ധം ആരംഭിക്കുന്നതിന് തൊട്ടു മുൻപുള്ള കാലത്താണ് കഥ നടക്കുന്നത്. ഹ്യാക്കൻ ഉചിഡയും അദ്ദേഹത്തിന്റെ പഴയ വിദ്യാർത്ഥികളുമായുള്ള ബന്ധത്തിലൂടെയാണ് കഥ മുന്നോട്ട് പോകുന്നത്. ഉചിഡയുടെ വാർദ്ധക്യത്തിൽ അവർ അദ്ദേഹത്തെ പരിപാലിക്കുകയും സഹായിക്കുകയും ചെയ്യുന്നു. 

മരിക്കാൻ സമ്മതമില്ലാത്ത ഒരു വൃദ്ധനെ സംബന്ധിച്ച ഒരു ജാപ്പനീസ് കഥ ഈ ചിത്രത്തിൽ ഒരു സീനിൽ പരാമർശിക്കുന്നുണ്ട്. "നോട്ട് യെറ്റ്" എന്ന ഇംഗ്ലീഷ് ടൈറ്റിൽ ഈ കഥയെ സൂചിപ്പിക്കുന്നു. ഈ കഥ നേരിട്ടല്ലാതെ ചലച്ചിത്രത്തിൽ പലതവണ പരാമർശിക്കുന്നുണ്ട്. എല്ലാ വർഷവും വൃദ്ധന്റെ ജന്മദിനത്തിൽ അദ്ദേഹത്തിന്റെ വിദ്യാർത്ഥികൾ ഒരു പാർട്ടി നടത്തുകയും ""മഡാ കായി?"" ("താങ്കൾ തയ്യാറാണോ?") എന്ന് അദ്ദേഹത്തോട് ചോദിക്കുകയും ചെയ്യും. ഒരു വലിയ ഗ്ലാസ്സ് ബിയർ ഒരു ചടങ്ങെന്ന നിലയിൽ കുടിച്ചശേഷം ""മഡാ ഡയോ!"" ("ഇതുവരെ ഇല്ല!") എന്ന് മറുപടി കൊടുക്കുകയും ചെയ്യും. മരണം അടുത്താണെങ്കിലും ജീവിതം മുന്നോട്ട് പോകുന്നു എന്നാണ് ഈ സംഭാഷണത്തിൽ വ്യംഗ്യമായി സൂചിപ്പിക്കുന്നത്. ഈ ജന്മദിനങ്ങൾക്കിടയിൽ നടക്കുന്ന സംഭവങ്ങളും ഈ ചലച്ചിത്രത്തിൽ കൈകാര്യം ചെയ്യുന്നു. ഒരു പുതിയ വീട്ടിലേയ്ക്ക് മാറുന്ന കാര്യം, ഒരു പൂച്ചയെ കണ്ടുപിടിക്കുന്നതും അതിനെ നഷ്ടപ്പെടുന്നതും പോലുള്ള സംഭവങ്ങളിലൂടെയാണ് ചലച്ചിത്രം മുന്നോട്ട് പോകുന്നത്. വർഷങ്ങൾ കഴിയുമ്പോൾ ഒരു വിദ്യാർത്ഥിക്കൂട്ടം എന്ന രീതിയിലുള്ള പാർട്ടികൾ കുടുംബങ്ങളുടെ സംഗമമായി മാറുന്നുണ്ട്. ഉചിഡ ഒരു ചടങ്ങെന്ന നിലയിൽ ബിയർ കുടിക്കുന്ന ഗ്ലാസ്സ് മാറുന്നുണ്ടെങ്കിലും അദ്ദേഹം എല്ലാ ഗ്ലാസ്സുകളും മുഴുവൻ കുടിക്കുന്നുണ്ട്. 


まあだだよ എന്ന എഴുത്തിന്റെ ഔദ്യോഗിക റോമനൈസേഷൻ "മഡാഡയോ" എന്നല്ല, മറിച്ച് "മാഡാഡയോ" എന്നാണ് (ま "മ" എന്ന അക്ഷരത്തിനേ ശേഷം അധികമായുള്ള あ "അ" എന്ന അക്ഷരം കൂട്ടി വായിക്കുമ്പോൾ 'മാ' എന്നാണ് വരേണ്ടാത്). രണ്ട് രീതിയിൽ എഴുതിയാലും അർത്ഥം ഒന്നുതന്നെയാണ്. ജപ്പാനിലെ കുട്ടികൾ ടാഗ് എന്ന കളി കളിക്കുമ്പോൽ ഉപയോഗിക്കുന്ന വാക്ക് മാഡഡയോ എന്നാണ്. ഉചിഡയുടെ നർമമാണ് ഈ പ്രയോഗത്തിലൂടെ വെളിവാകുന്നത്.

അവസാന ക്രെഡിറ്റുകളിലെ കലാരചനകൾ അകിര കുറസോവ പെയിന്റ് ചെയ്തവയാണ്. അന്റോണിയോ വിവാൽഡിയുടെ ലെസ്ട്രോ ആർമോണിക്കോ ഓപ്. 3, കോൺസെർട്ടോ നമ്പർ. 9 ആണ് ഇതോടൊപ്പം കേൾക്കുന്ന സംഗീതം.

ഇംഗ്ലീഷ് സബ് ടൈറ്റിലുകളോടുള്ള വീഡിയോകൾ വിൻസ്റ്റാർ, ക്രൈറ്റീരിയൺ കളക്ഷൻ എന്നീ കമ്പനികൾ അമേരിക്കൻ ഐക്യനാടുകളിൽ പുറത്തിറക്കിയിട്ടുണ്ട്. ഓസ്ട്രേലിയയിലെ മാഡ്മാൻ എന്റർടൈന്മെന്റ്, യുനൈറ്റഡ് കിംഗ്ഡത്തിലെ യുമേ പിക്ചേഴ്സ്, ഹോങ്ക് കോങിലെ മേയ് ആഹ് എന്റർട്ടൈന്മെന്റ് എന്നിവയും ഇംഗ്ലീഷ് ഭാഷാ വീഡിയോകൾ പുറത്തിറക്കിയിട്ടുണ്ട്. ഇംഗ്ലീഷ് സബ്ടൈറ്റിൽ കൂടാതെയുള്ള ഒരു ബ്ലൂ റേ എഡിഷൻ ജപ്പാനിൽ "റാഷോമോൻ", "റാൻ", "ദ ക്വയറ്റ് ഡ്യൂവൽ" എന്നീ ചലച്ചിത്രങ്ങളോടൊപ്പം ലഭ്യമാണ്..




</doc>
<doc id="357185" url="https://ml.wikipedia.org/wiki?curid=357185" title="ബാരിസാൽ">
ബാരിസാൽ

ബാരിസാൽ ( "Bariśāl"; ചരിത്രപരമായി: ബക്ല-ചന്ദ്രദ്വിപ്; ഗിർഡ്-ഇ-ബാൻഡർ) കീർത്തൻഖോല നദിക്കരയിലുള്ള തെക്കൻ-മദ്ധ്യ ബംഗ്ലാദേശിലെ ഒരു പ്രധാന പട്ടണമാണ്. ബരിസാൽ ജില്ലയിലെയും ബരിസാൻ ഡിവിഷനിലെയും ഏറ്റവും വലിയ പട്ടണവും ഭരണകേന്ദ്രവും കൂടിയാണ് ഈ പട്ടണം. ബംഗ്ലാദേശിലെ വളരെ പഴയ മുനിസിപ്പാലിറ്റിയും നദീ തുറമുഖവുമാണിത്. ബാരിസാൽ മുനിസിപ്പാലിറ്റി ഉദയം ചെയ്തത് 1876 ൽ ബ്രട്ടീഷ് രാജിൻറെ കാലത്തായിരുന്നു. 2002 ജൂലൈ 25 ന് ഇതൊരു സിറ്റി കോർപ്പറേഷനായി ഉയർത്തപ്പെട്ടു. പട്ടണത്തിലെ 30 വാർഡുകളും 50 മഹല്ലാസും ഉൾപ്പെടെയുള്ള ആകെ ജനസംഖ്യ 2011 ലെ ദേശീയ സെൻസസ് പ്രകാരം 328,278 ആണ്. പട്ടണം നിലനിൽക്കന്നത് 58 km² പ്രദേശത്താണ്.

മുഗൾ കാലഘട്ടത്തിൽ, ബാരിസാൽ അർ‌ദ്ധ സ്വാതന്ത്ര്യമുള്ള പ്രദേശമായിരുന്നു. അക്കാലത്ത് മുഗളന്മാരും ഈ പ്രദേശത്തെ രാജാക്കന്മാരുമായി നിരന്തരം യുദ്ധങ്ങൾ നടന്നിരുന്നു. കാലക്രമേണ ഈ ദേശം ബംഗാൾ നവാബുമാരുടെ കൈവശത്തിലായി. പിന്നീട് രാജാ നകുലേശ്വർ ബോസിൻറെ നിയന്ത്രണത്തിലും ശേഷം ബ്രട്ടീഷ് ഇന്ത്യയുടെ നിയന്ത്രണത്തിലുമായി. ഇന്ത്യാവിഭനജ സമയം പാകിസ്താൻറെ കയ്യിലായ ഈ പ്രദേശം ബംഗ്ലാദേശ് എന്ന പേരിൽ പാകിസ്താനിൽ നിന്നു സ്വാതന്ത്ര്യം പ്രാപിച്ചു. 

ഈ മേഖലയിലെ മദ്ധ്യഭാഗത്തുള്ള പ്രധാന പട്ടണമാണ് ബാരിസാൽ. ബംഗ്ലാദേശിലെ ഏറ്റവും വലിയ നദീ തുറമുഖവും കൂടിയാണിത്. ഈ പട്ടണത്തിൽ ഏകദേശം 0.38 മില്ല്യൺ ആളുകൾ താമസിക്കുന്നു. മെഡിക്കൽ കോളജ്, കേഡറ്റ് കോളജ്, ഫാർമസികൾ, വസ്ത്രനിർമ്മാണ സ്ഥാപനങ്ങൾ എന്നിവയും ഇവിടെ സ്ഥിതി ചെയ്യുന്നു. ബംഗ്ലാദേശ് ഇൻലാൻറ് വാട്ടർ ട്രാൻസ്പോർട്ട് അതോറിറ്റിയുടെ മുഖ്യ കാര്യാലയം ഇവിടെയാണ് പ്രവർത്തിക്കുന്നത്. 

ചില സമയം ഈ പട്ടണത്തെ "വെനീസ് ഓഫ് ദ ഈസ്റ്റ്" അഥവാ "വെനീസ് ഓഫ് ബംഗാൾ" എന്നു വിളിക്കാറുണ്ട്.

ബാരിസാൽ പട്ടണത്തിൻറെ ചുറ്റളവ് 58 km2 ആണ്. ഈ പ്രദേശം നിലനിൽക്കുന്ന അക്ഷാംശ രേഖാംശങ്ങൾ 22° 42′ 0″ N, 90° 22′ 0″ E ആണ്.

ബാരിസാൽ ജില്ലയുടെ മൊത്തം വിസ്തീർണ്ണം 2790.51 km ആണ്. ഇതിനു ചുറ്റുമായി വടക്ക് മദരിപൂർ, ശരിയത്പൂർ, ചാന്ദ്പൂർ, ലക്ഷ്മിപൂർ എന്നീ ജില്ലകളും തെക്കു വശത്ത് പദുവാഖലി, ബർഗുണ ജില്ലകളും കിഴക്കു വശത്ത് ഭോല, ലക്ഷ്മിപൂർ, ജില്ലകളും പടിഞ്ഞാറ് ജലോകടി, പിരോജ്പൂർ, ഗോപാൽഗൻജ് ജില്ലകളുമാണ്. ബാരിസാൽ പട്ടണത്തിലൂടെ അനേകം നദികൾ ഒഴുകുന്നുണ്ട്. കീർത്തനഘോല, അരിയൽഖാൻ, ഖോയാബാദ്, കലിജിറ, സന്ധ എന്നിവയാണ് അവയിൽ ചിലത്.

ബംഗ്ലാദേശിൻറെ നെല്ലുൽപ്പാദന കേന്ദ്രമാണ് ബാരിസാൽ. "ബലാം" എന്ന പ്രത്യേകതരം ബസ്മതി അരി ഇവിടെ വളരെ പ്രസിദ്ധമാണ്. വെറ്റല കൃഷിയ്ക്കും ഈ പട്ടണം പ്രസിദ്ധമാണ്. പട്ടണത്തെ ചുറ്റ നദിയുള്ളതിനാൽ ഇവിടെ മത്സ്യം സുലഭമായി കിട്ടുന്നു. തീരപ്രദേശത്തു സ്ഥിതി ചെയ്യുന്നതിനാൽ തെങ്ങുകൾ ധാരാളമായുണ്ട്.

2011 ലെ ദേശീയ സെൻസസ് പ്രകാരം ബാരിസാൽ പട്ടണത്തിലെ ജനസംഖ്യ 328,278 ആണ്. പുരുഷന്മാരുടെ മാത്രം ജനസംഖ്യയുടെ അനുപാതം 51.63 ശതമാനവും സ്ത്രീകളുടേത് 48.37 ശതമാനവുമാണ്.

ഈ പട്ടണത്തിലെ ജനങ്ങളുടെ സാക്ഷരത 75.3 ശതമാനം ആണ്. ദേശീയ ശരാശരിയായ 56.5 ശതമാനത്തേക്കാൾ കൂടുതലാണിത്. ബരിസാലി പട്ടണത്തിലെ ഭൂരിപക്ഷം ആളുകളും ബംഗാളി വംശജരാണ്. 

ഈ പട്ടണത്തിലെ ജനസംഖ്യയിൽ ബഹുഭൂരിപക്ഷവും ഇസ്ലാം മതാനുയായികളാണ്. ഇത് ജനസംഖ്യയുടെ 89.30 ശതമാനമാണ്. ഇതിൽ സുന്നി, ഹനഫി വിഭാഗങ്ങൾ പെടുന്നു. മറ്റു മതക്കാരിൽ 9.7 ശതമാനം ഹിന്ദു മതാനുയായികളും ഏതാനും മറ്റു മതസ്ഥരുമാണ്, പ്രധാനമായി ക്രിസ്തു മതാനുയായികൾ (.98 ശതമാനം), ബുദ്ധമതാനുയായികൾ (0.01 ശതമാനം) എന്നിങ്ങനെയാണ്.


</doc>
<doc id="357187" url="https://ml.wikipedia.org/wiki?curid=357187" title="റാപ്സൊഡീ ഇൻ ഓഗസ്റ്റ്">
റാപ്സൊഡീ ഇൻ ഓഗസ്റ്റ്

ജപ്പാനിലെ ആറ്റം ബോംബാക്രമണത്തെപ്പറ്റി മൂന്ന് തലമുറകളുടെ പ്രതികരണമാണ് ഈ ചലച്ചിത്രത്തിന്റെ കഥ. നാഗസാക്കിയിലെ ബോംബാക്രമണത്തിൽ ഭർത്താവിനെ നഷ്ടപ്പെട്ട വൃദ്ധയായ സ്ത്രീയാണ് കേൻ. കേനിന്റെ രണ്ട് കുട്ടികളും അവർ വിവാഹം കഴിച്ചവരുമാണ് അടുത്ത തലമുറ. ഇവരെല്ലാം യുദ്ധശേഷമുള്ള ജപ്പാനിലാണ് വളരുന്നത്. ഇവരുടെ കസിനായ ക്ലാർക്ക് (റിച്ചാർഡ് ഗീർ) അമേരിക്കയിലാണ് വളരുന്നത്. കേനിന്റെ നാല് കൊച്ചുമക്കൾ ജപ്പാന്റെ സാമ്പത്തികവളർച്ചയ്ക്ക് ശേഷമാണ് ജനിച്ചത്. ഇവരാണ് ചിത്രത്തിലെ സംഭാഷണങ്ങൾ ഭൂരിഭാഗവും പറയുന്നത്. 

കേനിന്റെ കൊച്ചുമക്കൾ ക്യൂഷുവിലെ ഗ്രാമവസതിയിൽ അവരെ സന്ദർശിക്കാനായി ഒരു വേനൽക്കാലത്ത് വരുന്നു. ഇവരുടെ മാതാപിതാക്കൾ ഹവായിയിൽ കേനിന്റെ സഹോദരനാണ് എന്ന് സംശയിക്കുന്ന ഒരാളെ കാണാനായി പോകുന്നു. കുട്ടികൾക്ക് ഗ്രാമജീവിതം മടുപ്പായാണ് തോന്നുന്നത്. മുത്തശ്ശിയുടെ പാചകം ഇവർക്ക് ഇഷ്ടപ്പെടുന്നില്ല. ലഭിക്കുന്ന ആദ്യ അവസരത്തിൽ തന്നെ ഇവർ നാഗസാക്കിയിലേയ്ക്ക് രക്ഷപെടുന്നു. 1945 -ൽ തങ്ങളുടെ മുത്തച്ഛൻ മരിച്ച സ്ഥലം ഇവർ കാണുന്നു. ഇവരുടെ ജീവിതത്തിൽ ആദ്യമായാണ് ഇവർ ആറ്റം ബോംബാക്രമണത്തെപ്പറ്റി അറിയുന്നത്. ഇവർ പതിയെ തങ്ങളുടെ മുത്തശ്ശിയെ ബഹുമാനിക്കാൻ ആരംഭിക്കുന്നു. ബോംബാക്രമണം നടത്തിയതിന് അവർ അമേരിക്കയെ ചോദ്യം ചെയ്യാനും ആരംഭിക്കുന്നു. 

ഇതിനിടെ അമേരിക്കയിലുള്ള തങ്ങളുടെ സഹോദരങ്ങളിൽ നിന്ന് ഇവർക്കൊരു ടെലിഗ്രാം ലഭിക്കുന്നു. ഇവർ പണക്കാരാണ്. തങ്ങളുടെ മാതാപിതാക്കൾക്ക് ഇവർ ഹവായിയിലെ തങ്ങളുടെ പൈനാപ്പിൾ തോട്ടത്തിന്റെ മേൽനോട്ടപ്പണി ഏൽപ്പിക്കാൻ അമേരിക്കയിലെ ബന്ധുക്കൾ തയ്യാറാണ്. മറുപടിയിൽ കൊച്ചുമക്കൾ ബോംബാക്രമണത്തെപ്പറ്റി പറയുന്നു. ഇത് അവരുടെ മാതാപിതാക്കൾക്ക് ദേഷ്യമുണ്ടാക്കുന്നു. പ്രശ്നങ്ങൾ പരിഹരിക്കുവാൻ ഒരു ജാപ്പനീസ് അമേരിക്കൻ ബന്ധു (ക്ലാർക്ക്) കേനിനെ സന്ദർശിക്കുവാനായി ജപ്പാനിലേയ്ക്ക് യാത്ര ചെയ്യുന്നു. കേനും കൊച്ചുമക്കളും ക്ലാർക്കുമായി ബോംബാക്രമണത്തെപ്പറ്റി സംസാരിച്ച് ഒത്തുതീർപ്പിലെത്തുന്നു. 


ചില വിമർശകർ ആറ്റം ബോംബാക്രമണത്തെ ഒരു യുദ്ധക്കുറ്റമായി ചിത്രത്തിൽ കാണുന്നുണ്ടെങ്കിലും പസഫിക് യുദ്ധത്തിൽ ജപ്പാന്റെ യുദ്ധക്കുറ്റങ്ങളെക്കുറിച്ച് പരാമർശിക്കുന്നില്ല എന്നത് ചൂണ്ടിക്കാണിച്ചു. 1991-ലെ കാൻ ചലച്ചിത്രോത്സവത്തിൽ, ഈ ചിത്രം പ്രദർശിപ്പിച്ചപ്പോൾ ഒരു പത്രലേഖകൻ "എന്തുകൊണ്ടാണ് ബോംബിടേണ്ടിവന്നത്?" എന്ന ചോദ്യം പത്രസമ്മേളനത്തിൽ ഉയർത്തി. ടോക്യോ ചലച്ചിത്രോത്സവത്തിൽജപ്പാന്റെ സൈനികതയെ എതിർക്കുന്നവർ കുറോസാവ എന്തുകൊണ്ടാണ് ബോംബാക്രമണത്തിലേയ്ക്ക് നയിച്ച ചരിത്രത്തെ അവഗണിച്ചതെന്ന ചോദ്യമുയർത്തി. 

യുദ്ധങ്ങൾ ഗവണ്മെന്റുകൾ തമ്മിലാണെന്നും ജനങ്ങൾ തമ്മിലല്ലെന്നുമായിരുന്നു ഇതെപ്പറ്റി കുറോസാവയുടെ പ്രതികരണം. തനിക്ക് അമേരിക്കാവിരുദ്ധ അജണ്ടയൊന്നുമില്ലെന്നും അദ്ദേഹം വ്യക്തമാക്കി.

ജാപ്പനീസ് പേര് 八月の狂詩曲 ("ഹാച്ചിഗാറ്റ്സു നോ റാപുസോഡീ" അല്ലെങ്കിൽ "ഹാച്ചിഗാറ്റ്സു നോ ക്യോഷിക്യൊകു" എന്നാണ്. "八月" എന്നാൽ ഓഗസ്റ്റ് എന്നാണർത്ഥം. "狂詩曲" എന്നാൽ റാപ്സൊഡീ എന്നാണ് അർത്ഥം. കഞ്ജി വാക്കുകളായ "狂詩曲" സാധാരണഗതിയിൽ "ക്യോഷിയോകു" എന്നാണ് ഉച്ചരിക്കുന്നത്. ജപ്പാനിൽ 1991 -ൽ ഈ ചിത്രം റിലീസ് ചെയ്തപ്പോൾ കുറോസാവ ഫ്യൂറിഗാന "ラプソディー റാപുസോഡി" എന്ന വാക്ക് "狂詩曲" എന്ന വാക്കിനോട് കൂട്ടിച്ചേർത്തു. ഇത് ജപ്പാനീസ് ഭാഷയുടെ സാധാരണ ഉപയോഗരീതിയല്ല.




</doc>
<doc id="357192" url="https://ml.wikipedia.org/wiki?curid=357192" title="ഖിയാങ് ജനങ്ങൾ">
ഖിയാങ് ജനങ്ങൾ

ചൈനയിലെ ഒരു ആദിമ ജനവിഭാഗമാണ് ഖിയാങ് ജനങ്ങൾ - Qiang people ().
ചൈനീസ് സർക്കാർ ഔദ്യോഗികമായി അംഗീകരിച്ച 56 ആദിമ ജനവിഭാഗങ്ങളിൽ ഉൾപ്പെട്ട ഒരു വിഭാഗമാണ് ഖിയാങ് ജനത. 1990ലെ ഔദ്യോഗിക കണക്കുപ്രകാരം ഏകദേശം 200,000 ആണ് ഇവരുടെ ചൈനയിലെ ജനസംഖ്യ. ഈ ജനവിഭാഗങ്ങൾ പ്രധാനമായും വസിക്കുന്നത് തിബെത്തൻ പീഢഭൂമിയുടെ കിഴക്കൻ അറ്റത്ത് സിച്ചുവാൻ പ്രവിശ്യയുടെ വടക്കുപടിഞ്ഞാറൻ ഭാഗത്തെ മലമ്പ്രദേശത്താണ്. .
പുരാതന ചൈനീസ് ഗ്രന്ഥങ്ങളിൽ ഖിയാങ് എന്ന ഒരു വിഭാഗത്തെ കുറിച്ച് പരാമർശമുണ്ട്. അതുപോലെ 3000 വർഷങ്ങൾക്ക് മുൻപ് കണ്ടെടുത്ത പുറം തോടിൽ നിന്നും അസ്ഥികളിൽ നിന്നും കണ്ടെടുത്ത ലിഖിതങ്ങളിലെ ഇതിനെ കുറിച്ച് പരാമർശമുണ്ട്.
എന്നിരുന്നാലും, ഇത് വ്യത്യസ്തമായ വിഭാഗമായിരുന്നു.ആധുനിക ഖിയാങ് ജനങ്ങളുടെതിന് സമാനമായിരുന്നില്ല ഇവർ. ഇവർക്കിടയിലെ, ആധുനിക ഖിയാങ് ജനങ്ങൾക്കിടയിലെ ഒരു വിഭാഗം പുരാതന ഖിയാങിന്റെ പിന്തുടർച്ചകാരാവാൻ സാധ്യതയുണ്ട്.

നേരത്തെ ഖിയാങ് എന്ന് അറിയപ്പെട്ടിരുന്ന നിരവധി ജനങ്ങളെ ചൈനീസ് രേഖകളിൽ നിന്ന് കാലക്രമേണ മാറ്റിയിട്ടുണ്ട്. മിൻങ്, മാൻങ് രാജവംശകാലഘട്ടത്തിലാണ് ഇത്തരത്തിൽ പുനർ വർഗ്ഗീകരിക്കപ്പെട്ടത്. അപ്പർ മിൻ നദീ തട പ്രദേശത്ത് താമസിക്കുന്ന ഹാൻ ജനങ്ങൾ അല്ലാത്തവരെ സൂചിപ്പിക്കാനാണ് ഖിയാങ് എന്ന പദം ഉപയോഗിക്കുന്നത്. നിലവിൽ ആധുനിക ഖിയാങ് ജനത അധിനിവേശം നടത്തിയ ബീച്ചുവാൻ പ്രദേശത്തുള്ളവരെ സൂചിപ്പിക്കാനും ഖിയാങ് എന്ന പദം ഉപയോഗിച്ച് വരുന്നുണ്ട്.

ഹാൻ ചൈനീസിന്റെയും ചരിത്രപരമായ തിബെത്തിന്റെയും ഇടയിലായാണ് ഖിയാങ് ഭൂപ്രദേശം കിടക്കുന്നത്. ഈ രണ്ടു ജനവിഭാഗത്തിന്റെയും മേധാവിത്വത്തിന് കീഴിലും ഇവ വരും. വിവിധ ഗ്രാമങ്ങൾ തമ്മിൽ സ്പർകളുണ്ടാവാറുണ്ട്. ഇത്തരം ആക്രമണങ്ങൾ ഭയന്ന് ഖിയാങ് ജനങ്ങൾ വലിയ കാവൽമാടങ്ങളും കനമുള്ള കല്ലുകൾ ഉപയോഗിച്ച് മതിലുകൾ കെട്ടി വീടുകളും അവയ്ക്ക് ചെറിയ ജാലകങ്ങളും വാതിലുകളും നിർമ്മിക്കുന്നുണ്ട്..
കഴിഞ്ഞ കാലങ്ങളിൽ ഓരോ ഗ്രാമത്തിനും ഒന്നിൽ അധികം കാവൽമാടങ്ങൾ ഉണ്ടായിരുന്നു. ഹിമാലയൻ ടവേഴ്‌സ് ചില ഖിയാങ് ഗ്രാമങ്ങളുടെ സവിശേഷതയായി തുടരുന്നുണ്ട്.

ആധുനിക ഖിയാങ് ജനങ്ങൾ തങ്ങളെ റ്മ or (Rma, "erma" in Chinese, or "RRmea" in Qiang orthography) എന്നാണ് പരാമർശിക്കുന്നത്.അല്ലെങ്കിൽ ഈ പദത്തിന്റെ ഒരു രൂപാന്തരമായ വകഭേദമാണ് ഉപയോഗിക്കുന്നത്.
എങ്ങനെയായാലും, ചൈനീസ് പദമായ ഖിയാങ് വംശം () എന്ന് തങ്ങളെ അവർ നിർവചിക്കുന്നില്ല.
ഇരുപതാം നൂറ്റാണ്ടുവരെ ഖിയാങ് വംശം ഹാൻ ചൈനീസ് വർഗ്ഗത്തിലാണ് ഉൾപ്പെട്ടിരുന്നത്.
ആധുനിക കാലഘട്ടത്തിൽ നിരവധി പേർ ചൈനയിൽ ഖിയാങ് വംശ പദവി ലഭിക്കാനായി ശ്രമങ്ങൾ നടത്തുന്നുണ്ട്. രാജ്യത്തെ ന്യൂനപക്ഷ പൗരൻമാർക്ക് എതിരായ വിവേചനത്തിനെതിരായ സർക്കാരിന്റെ ഒരു നയം ഖിയാങ് വംശം പോലുള്ള ആദിമ ജനവിഭാഗങ്ങൾക്ക് സാമ്പത്തികമായ നേട്ടങ്ങൾ ലഭിക്കുന്നതിനാലാണിത്. 1949 മുതൽ ന്യൂനപക്ഷ പദവി എന്നത് രാജ്യത്തെ ഏറെ ആകർഷകമാണ്. പുനർ വർഗ്ഗീകരണത്തിലൂടെ നിരവധി പേർ ഖിയാങ് വംശത്തിൽ ഉൾപ്പെട്ടിട്ടുണ്ട്. രണ്ടു ലക്ഷം ഖിയാങ് ജനങ്ങളാണ് ചൈനയിലെ സിച്ചുവാൻ പ്രവിശ്യയിൽ മാത്രം ഇപ്പോൾ വസിക്കുന്നത്. നഗ് വ തിബെത്തൻ സ്വയംഭരണാവകാശ ജില്ല, ബിച്ചുവാൻ ഖിയാങ് സ്വയംഭരണാവകാശ കൺട്രി, മാവോ, വൻചുവാൻ, ലി, ഹിഷുഇ സോങ്പാൻ എന്നിവിടങ്ങളിലാണ് മുഖ്യമായും ഇവർ താമസിക്കുന്നത്.
2008 മെയ് 12ന് സിച്ചുവാനിലുണ്ടായ ഭൂമികുലുക്കം ഖിയാങ് ജനങ്ങളെ വളരെ വ്യാപകമായി ബാധിച്ചിരുന്നു.


</doc>
<doc id="357195" url="https://ml.wikipedia.org/wiki?curid=357195" title="കല്ലേലിഭാഗം">
കല്ലേലിഭാഗം

കൊല്ലം ജില്ലയിലെ കരുനാഗപ്പള്ളി താലൂക്കിലെ ഒരു ഗ്രാമമാണ് കല്ലേലിഭാഗം.

http://www.census2011.co.in/data/town/628367-kallelibhagom-kerala.html

</doc>
<doc id="357197" url="https://ml.wikipedia.org/wiki?curid=357197" title="രജിനി തിരണഗാമ">
രജിനി തിരണഗാമ

ശ്രീലങ്കയിൽ നിന്നുമുള്ള ഒരു മനുഷ്യാവകാശപ്രവർത്തകയും, സ്ത്രീവിമോചനവാദിയുമായിരുന്നു ഡോക്ടർ.രജിനി തിരണഗാമ. എൽ.ടി.ടി.ഇയുടെ നിലപാടുകളെ പൊതുവേദിയിൽ വിമർശിച്ചു എന്ന കുറ്റം ചുമത്തി, എൽ.ടി.ടി.ഇ രജിനിയെ വെടിവെച്ചു കൊന്നു. കൊല്ലപ്പെടുമ്പോൾ, രജിനി ജാഫ്ന സർവ്വകലാശാലയിൽ അനാട്ടമി വിഭാഗം മേധാവിയായിരുന്നു. ശ്രീലങ്കയിലെ മനുഷ്യാവകാശ സംഘടനയായ യൂണിവേഴ്സിറ്റി ടീച്ചേഴ്സ് ഫോർ ഹ്യൂമൻ റൈറ്റ്സിന്റെ സ്ഥാപകാംഗവും, സജീവ പ്രവർത്തകയുമായിരുന്നു രജിനി.

1954 ഫെബ്രുവരി 23 ആം തീയതി ശ്രീലങ്കയിലെ ജാഫ്നയിലാണ് രജിനി ജനിച്ചത്. തമിഴ് ക്രൈസ്തവ ദമ്പതികളുടെ നാലു മക്കളിൽ രണ്ടാമത്തേതായിരുന്നു രജിനി. ആശുപത്രി ജീവനക്കാരനായിരുന്നു പിതാവ് രാജസിംഹം. ജാഫ്നയിൽ പ്രാഥമിക വിദ്യാഭ്യാസം കഴിഞ്ഞശേഷം, വൈദ്യ പഠനത്തിനായി കൊളംബോ സർവ്വകലാശാലയിൽ ചേർന്നു. സർവ്വകലാശാല വിദ്യാഭ്യാസ കാലഘട്ടത്തിൽ രജിനി വിദ്യാർത്ഥി രാഷ്ട്രീയത്തിലേക്കിറങ്ങികയും സജീവമായി പ്രവർത്തിക്കാൻ തുടങ്ങുകയും ചെയ്തു.

കൊളംബോ സർവ്വകലാശാലയിലെ പഠനകാലത്താണ്, രജിനി കെലിനിയ സർവ്വകലാശാലയിലെ വിദ്യാർത്ഥിയും സജീവരാഷ്ട്രീയപ്രവർത്തകനുമായ ദയപാല തിരണഗാമയെ പരിചയപ്പെടുന്നത്. സിംഹള, ബൗദ്ധ പാരമ്പര്യമുള്ള കുടുംബത്തിലെ അംഗമായിരുന്നു ദയപാല. മതപരവും, സാമൂഹികവുമായ വേലിക്കെട്ടുകളെ തകർത്തുകൊണ്ട് 1977 ൽ ഇരുവരും വിവാഹിതരായി. 1978 ൽ ജനിച്ച നർമ്മദയും, 1980 ൽ ജനിച്ച ശാരികയുമാണ് ഈ ദമ്പതിമാരുടെ മക്കൾ. ദയാപാലയും, നർമ്മദയും ഇപ്പോൾ ഇംഗ്ലണ്ടിലാണു താമസം. ശാരിക സ്റ്റാൻഫോർഡ് സർവ്വകലാശാലയിൽ അധ്യാപികയാണ്, ഭർത്താവുമൊത്ത് കാലിഫോർണിയയിൽ താമസിക്കുന്നു. രജിനിയെക്കുറിച്ച് കാനഡ നാഷണൽ ഫിലിം ബോർഡ് തയ്യാറാക്കിയ ഡോക്യുമെന്ററിയിൽ രജിനിയായി അഭിനയിച്ചത് ശാരികയായിരുന്നു.

ജാഫ്ന ആശുപത്രിയിൽ ഒരു ഇന്റേൺ ഡോക്ടറായിട്ടായിരുന്നു രജിനിയുടെ ഔദ്യോഗിക ജീവിതം ആരംഭിച്ചത്. ഇന്റേൺ കാലാവധി അവസാനിച്ചതോട, ജാഫ്ന ആശുപത്രിയിൽ ജോലി ചെയ്യാൻ അവസരം ഉണ്ടായിട്ടും, വളരെ ദൂരെയുള്ള ഒരു ഗ്രാമത്തിൽ ഡോക്ടറായി സേവനം അനുഷ്ഠിക്കാനാണ് രജിനി താൽപര്യപ്പെട്ടത്. ബദുള്ള ജില്ലയിലുള്ള ഹൽദുമുള്ള എന്ന ഗ്രാമത്തിലെ ആശുപത്രിയിൽ ഡോക്ടറായി ജോലിയിൽ പ്രവേശിച്ചു.1980 ൽ അവിടത്തെ സേവനം അവസാനിപ്പിച്ച് രജിനി തിരികെ ജാഫ്നയിലേക്കു വന്നു. ജാഫ്ന സർവ്വകലാശാലയിൽ അനാട്ടമി വിഭാഗത്തിൽ അധ്യാപികയായി ജോലിയിൽ പ്രവേശിച്ചു. ജാഫ്ന അക്കാലത്ത്, ശ്രീലങ്കയിലെ ആഭ്യന്തരയുദ്ധത്തിന്റെ പോർക്കളമായിരുന്നു . ജാഫ്നയിലുളള പലരും, അവിടം ഉപേക്ഷിച്ച് അന്യരാജ്യങ്ങളിലേക്കു കുടിയേറാൻ തുടങ്ങിയിരുന്നു.
രജിനിയുടെ മൂത്ത സഹോദരി, നിർമ്മല ഒരു എൽ.ടി.ടി.ഇ അംഗമായിരുന്നു. അവരിൽ നിന്നും പ്രചോദനമുൾക്കൊണ്ട രജിനിയും താമസിയാതെ എൽ.ടി.ടി.ഇ അനുഭാവിയായി മാറുകയും, സംഘടനയിൽ അംഗത്വമെടുക്കുകയും ചെയ്തു. യുദ്ധങ്ങളിൽ മുറിവേറ്റ സംഘാംഗങ്ങളെ പരിചരിക്കുക എന്നതായിരുന്നു രജിനിയുടെ ചുമതല. 1983 ൽ ലിവർപൂൾ മെഡിക്കൽ സ്കൂളിൽ ബിരുദാനന്തരപഠനത്തിനായി രജിനി ഇംഗ്ലണ്ടിലേക്കു പോയി.

1982 ൽ രജിനിയുടെ സഹോദരി നിർമ്മല, ശ്രീലങ്കയിലെ തീവ്രവാദ നിരോധന നിയമപ്രകാരം, ജയിലിലടക്കപ്പെട്ടു. ഇവരെ ജയിലിൽ നിന്നും മോചിപ്പിക്കാൻ, രജിനിയുടെ നേതൃത്വത്തിൽ അന്താരാഷ്ട്രതലത്തിൽ ഒരു പ്രചരണപരിപാടി ആരംഭിച്ചു. ഇംഗ്ലണ്ടിൽ നിന്നുമായിരുന്നു രജിനി ഈ പ്രചരണപരിപാടിക്കു ചുക്കാൻ പിടിച്ചത്. ഇംഗ്ലണ്ടിലായിരിക്കുമ്പോഴും, സംഘടനയുമായുള്ള ബന്ധം രജിനി ഉപേക്ഷിച്ചിരുന്നില്ല. എൽ.ടി.ടി.ഇയുടെ ലണ്ടൻ കമ്മിറ്റിയുമായി ചേർന്ന് അവർ പ്രവർത്തിച്ചിരുന്നു. ശ്രീലങ്കയിൽ നടക്കുന്ന മനുഷ്യാവകാശലംഘനങ്ങൾ ലോകത്തിന്റെ മുന്നിലെത്തിച്ച് അവരുടെ പിന്തുണ നേടിയെടുക്കാനുള്ള ശ്രമമായിരുന്നു രജിനി നടത്തിയിരുന്നത്. അതിനുവേണ്ടി, അന്താരാഷ്ട്ര തലത്തിൽ പ്രവർത്തിക്കുന്ന പല മനുഷ്യാവകാശ സംഘടനകളുമായി കൂടിച്ചേർന്ന് അവർ പ്രവർത്തിച്ചു. ഇതോടൊപ്പം തന്നെ, സ്ത്രീവിമോചനത്തിനുവേണ്ടിയും, ഇംഗ്ലണ്ടിലെ കറുത്തവർഗ്ഗക്കാർ നേരിടുന്ന വർണ്ണവിവേചനത്തിനെതിരേയും പ്രവർത്തിക്കാൻ രജിനി മുന്നിട്ടിറങ്ങി. തന്റെ ലക്ഷ്യത്തിനുവേണ്ടി മറ്റു വിമോചനസംഘടനകളുമായി കൂടിചേർന്നു അവർ പ്രവർത്തിക്കാൻ തയ്യാറായി.

തനിക്കു ചുറ്റും നടക്കുന്ന രാഷ്ട്രീയലക്ഷ്യങ്ങളോടെ മാത്രമുള്ള കൊലപാതകങ്ങൾക്കു സാക്ഷിയാവേണ്ടി വന്നതോടെ, സായുധ സമരം എന്ന മാർഗ്ഗത്തിൽ നിന്നും രജിനി മാറി ചിന്തിക്കാൻ തുടങ്ങി. താൻ വിശ്വസിക്കുന്ന പ്രത്യയശാസ്ത്രങ്ങളിലും, ആദർശങ്ങളിലും കാലുറപ്പിച്ചു നിന്നുകൊണ്ടു, എൽ.ടി.ടി.ഇ പിന്തുടരുന്ന ഇടുങ്ങിയ ദേശീയതയെ രജിനി പൊതുവേദിയിൽ വിമർശിക്കാൻ തുടങ്ങി. അതോടൊപ്പം തന്നെ, ശ്രീലങ്കയിൽ സമാധാനം പുനസ്ഥാപിക്കാൻ നിയോഗിക്കപ്പെട്ട ഇന്ത്യൻ സമാധാന സംരക്ഷണ സേന അവിടെ നടത്തുന്ന മനുഷ്യാവകാശലംഘനത്തെക്കുറിച്ചും, ശ്രീലങ്കൻ സൈന്യം അവർക്കു നൽകുന്ന പിന്തുണക്കും എതിരേ രജിനി ശക്തമായ വിമർശനം അഴിച്ചു വിട്ടു. ഇന്ത്യൻ സമാധാന സംരക്ഷണ സേനയും, എൽ.ടി.ടി.ഇ യും ശ്രീലങ്കയിൽ നടത്തുന്ന മനുഷ്യാവകാശധ്വംസനത്തിന്റെ തെളിവുകൾ രജിനി ശേഖരിക്കാൻ തുടങ്ങി. ഇതോടൊപ്പം തന്നെ രജിനിയും സുഹൃത്തുക്കളും കൂടി, യൂണിവേഴ്സിറ്റി ടീച്ചേഴ്സ് ഫോർ ഹ്യൂമൻ റൈറ്റ്സ് എന്ന മനുഷ്യാവകാശ സംഘടനയുടെ ജാഫ്ന ഘടകം ആരംഭിച്ചു.

ഇക്കാലയളവിൽ രജിനി തന്റെ സുഹൃത്തിനോടൊപ്പം ചേർന്ന് "The Broken Palmyra" എന്നൊരു പുസ്തകം രചിക്കുകയുണ്ടായി. 1980 കളിൽ ഇന്ത്യൻ സമാധാന സംരക്ഷണ സേനയും, എൽ.ടി.ടി.ഇയും നടത്തിയ കടുത്ത മനുഷ്യാവകാശലംഘനങ്ങളേക്കുറിച്ചുള്ള വിവരങ്ങളായിരുന്നു പുസ്തകത്തിന്റെ ഉള്ളടക്കം.
The Broken Palmyra എന്ന പുസ്തകം പ്രസിദ്ധീകരിച്ചു കഴിഞ്ഞു ഏതാനും ആഴ്ചകൾക്കു ശേഷം, 1989 സെപ്തംബർ 21 ആം തീയതി ജോലി കഴിഞ്ഞ് സൈക്കിളിൽ തിരികേ വീട്ടിലേക്കു വരുന്ന വഴി, ഒരു അഞ്ജാതൻ രജിനിയെ വെടിവെച്ചു കൊലപ്പെടുത്തി. യൂണിവേഴ്സിറ്റി ടീച്ചേഴ്സ് അസ്സോസ്സിയേഷൻ ഫോർ ഹ്യൂമൻ റൈറ്റ്സും, രജിനിയുടെ സഹോദരിയും ഈ കൊലപാതകത്തിനുത്തരവാദി എൽ.ടി.ടി.ഇ ആണെന്നാരോപിച്ചു. എൽടി.ടി.ഇ യുടെ ക്രൂരതകളെ പുറംലോകത്തെ അറിയിച്ചിതിലുള്ള അവരുടെ വിരോധമാകാം കൊലപാതക കാരണമെന്നും രജിനിയുടെ സഹോദരി പറഞ്ഞു.


</doc>
<doc id="357206" url="https://ml.wikipedia.org/wiki?curid=357206" title="ബാങ്ക് ഓഫ് ചൈന ടവർ(ഹോംഗ് കോംഗ്)">
ബാങ്ക് ഓഫ് ചൈന ടവർ(ഹോംഗ് കോംഗ്)

ഹോംഗ് കോംഗിന്റെ മധ്യഭാഗത്തായി സ്ഥിതി ചെയ്യുന്ന ഒരു അംബരചുംബിയാണ് ബാങ്ക് ഓഫ് ചൈന ടവർ അഥവാ ബി.ഒ.സി ടവർ. ബാങ്ക് ഓഫ് ചൈന ലിമിറ്റഡിന്റെ ആസ്ഥാനം ആണ് ബാങ്ക് ഓഫ് ചൈന ടവർ. ഹോംഗ് കോംഗ് ദ്വീപിന്റെ മധ്യ പശ്ചിമ ജില്ലയിലെ 1 ഗാർഡൻ റോഡിലാണ് ബാങ്ക് ഓഫ് ചൈന ടവർ സ്ഥിതി ചെയ്യുന്നത്.
ഐ.എം പെയ് ആന്റ് പാർട്ണേഴ്സ് കമ്പനിയുടെ ഐ.എം പെയും എൽ.സി പെയും ആണ് ആദ്യഭാഗത്തിന് 315 മീറ്ററും രണ്ടാം ഭാഗത്തിന് 367.4 മീറ്ററും ഉയരമുള്ള ബാങ്ക് ഓഫ് ചൈന ടവർ രൂപകൽപ്പന ചെയ്തത്.1989 മുതൽ 1992 വരെ ഹോംഗ് കോംഗിലെയും ഏഷ്യയിലേയും ഏറ്റവും ഉയരമുള്ള കെട്ടിടമായിരുന്നു.
ഒപ്പം തന്നെ യുണൈറ്റഡ് സ്റ്റേറ്റ്സ് ഓഫ് അമേരിക്കയ്ക്ക് പുറത്ത് 305 മീറ്റർ പിന്നിടുന്ന ആദ്യ കെട്ടിടവും ബാങ്ക് ഓഫ് ചൈന ടവർ ആണ്.ഇന്റർനാഷണൽ കൊമേഴ്സ് സെന്റർ, ടൂ ഇന്റർനാഷണൽ ഫിനാൻസ് സെന്റർ, സെൻട്രൽ പ്ലാസ എന്നിവയ്ക്കു ശേഷം ഹോങ്കോങ്ങിലെ നിലവിലെ ഏറ്റവും വലിയ നാലാമത്തെ കെട്ടിടമാണ്.

പ്രിറ്റ്സ്ക്കർ പുരസ്ക്കാര ജേതാവായ ഐ.എം.പെയ് അണ് ആദ്യഭാഗത്തിന് 315 മീറ്ററും രണ്ടാമത്തെ ഭാഗത്തിന് 367.4 മീറ്ററും ഉയരമുള്ള കെട്ടിടം രൂപകൽപ്പന ചെയ്തത്.പൊതു ജനങ്ങൾക്കായി ഒരു നിരീക്ഷണ സ്ഥലം ബാങ്ക് ഓഫ് ചൈന ടവറിന്റെ നാൽപ്പത്തി മൂന്നാം നിലയിൽ സ്ഥാപിച്ചിരിക്കുന്നു. വളരുന്ന മുളയിൽ നിന്നാണ് ബാങ്ക് ഓഫ് ചൈന ടവറിന് ഈ രൂപം ലഭിച്ചത്.
കെട്ടിടത്തിന്റെ മൂലകളിൽ സ്ഥാപിച്ചിട്ടുള്ള നാലു ലോഹ ഭാഗങ്ങളാണ് ഈ കെട്ടിടത്തെ പൂർണ്ണമായും താങ്ങി നിർത്തുന്നത്.
ബാങ്ക് ഓഫ് ചൈന ടവറിന്റെ തനതായ രൂപം ഇന്ന് ബാങ്ക് ഓഫ് ചൈന ടവറിനെ ഹോംഗ് കോംഗിന്റെ മുഖമുദ്രയായി മാറ്റിയിരിക്കുന്നു.ബാങ്ക് ഓഫ് ചൈന ടവറിന്റെ നിർമ്മാണഘട്ടത്തിൽ ഫെങ് ഷുയി മാസ്റ്റേഴ്സിനെ സന്ദർശിച്ചത് വിവാദം സൃഷ്ടിച്ചിരുന്നു.
ബാങ്ക് ഓഫ് ചൈന ടവറിന്റെ കൂർത്ത അഗ്രങ്ങളും യഥാർത്ഥ മാതൃകയിലെ 'X' ആകൃതിയും പിന്നീട് ഫെങ് ഷുയി അഭ്യസിക്കുന്നവരുടെ വിമർശനങ്ങൾക്ക് വഴി വെച്ചു.
ഇത്തരം വിമർശനങ്ങളെ അടിസ്ഥാനമാക്കി കെട്ടിടത്തിന്റെ നിർമ്മാണ ഘട്ടത്തിൽ വെത്യസ്തമായാണു നിർമിച്ചത്.
ചില ഭാഗങ്ങളിൽ നിന്ന് നോക്കുമ്പോൾ കെട്ടിടത്തിന് മാംസം മുറിക്കുന്ന കത്തിയുമായി സാമ്യമുള്ളതിനാൽ “一把刀”(Yi Ba Dao) എന്നും ബാങ്ക് ഓഫ് ചൈന ടവർ അറിയപ്പെടുന്നു.മാൻഡരിൻ ഭാഷയിൽ ഈ വാക്കിന്റെ അർത്ഥം 'ഒരു കത്തി' എന്നാണ്.

ബാങ്ക് ഓഫ് ചൈന ടവർ തകർന്നു വീണതിന്റെ ഫലമായി നിരവധി മനുഷ്യർ കൊല്ലപ്പെടുന്നതായും ചിത്രീകരിച്ചിട്ടുണ്ട്.
ബാങ്ക് ഓഫ് ചൈന ടവർ ആണ്.


</doc>
<doc id="357213" url="https://ml.wikipedia.org/wiki?curid=357213" title="കഗേമുഷ">
കഗേമുഷ

ജപ്പാനിൽ ഷെൻഗോകു കാലഘട്ടത്തിൽ ടകേഡ വംശത്തിന്റെ ഡേയ്മ്യോ ആണ് ടകേഡ ഷിൻഗെൻ എന്ന വ്യക്തി. ഇദ്ദേഹം തന്റെ സഹോദരനായ ടകേഡ നോബുകാ പേരില്ലാത്ത ഒരു കള്ളൻ എന്നിവരുമായി ഒരു കൂടിക്കാഴ്ച്ച നടത്തുന്നു. ഷിൻഗെനുമായി അസാമാന്യ സാമ്യമുള്ളതിനാലാണ് കള്ളനെ കുരിശിലേറ്റി കൊല്ലാതിരുന്നത്. ഒരു അപരൻ എന്ന നിലയ്ക്ക് കള്ളൻ പ്രയോജനപ്പെടും എന്ന് ഇവർ തീരുമാനിക്കുന്നു. കള്ളൻ "കഗേമുഷ" ആയിമാറുന്നു.

ഷിൻഗെനിന്റെ സേന പിന്നീട് ടോകുഗാവ ലെയേസുവിന്റെ ഒരു കോട്ട ഉപരോധിക്കുന്നു. ഷിൻഗെൻ യുദ്ധഭൂമിയിൽ പുല്ലാങ്കുഴൽ വായിക്കുന്ന ഒരാളെ സന്ദർശിക്കുമ്പോൾ പരിക്കേൽക്കുന്നു. തന്റെ മരണം ഒരു രഹസ്യമാക്കി വയ്ക്കണം എന്ന് ഇദ്ദേഹം സേനാധിപന്മാരോട് പറയുന്നു. ഒരു മലയിടുക്കിലൂടെ കൊണ്ടുപോകവേ ഇദ്ദേഹം മരിക്കുന്നു. ഏതാനം പേർ മാത്രമാണ് ഇതിന് സാക്ഷികളാകുന്നത്. ഓഡ നോബുനാഗ, ടോകുഗാവ ലെയേസു, യുവേസുഗി കെൻഷിൻ എന്നിവരെല്ലാം ഷിൻഗെനിന്റെ മരണത്തെപ്പറ്റി ചിന്തിക്കുന്നുണ്ട്. 

നൊബുകാഡോ കള്ളനെ ഷിൻഗെനിന്റെ സേനാധിപന്മാർക്ക് മുന്നിൽ കൊണ്ടുവരുന്നു. ഈ "കഗേമുഷയെ" മുഴുവൻ സമയ ഷിൻഗെൻ അപരനായി ഉപയോഗിക്കാനാണ് ഇദ്ദേഹത്തിന്റെ പദ്ധതി. ആദ്യം കള്ളനും ഷിൻഗെൻ മരിച്ചതായി അറിയില്ല. നിധിയാണെന്ന് കരുതി ഒരു വലിയ ഭരണി പൊട്ടിക്കാൻ കള്ളൻ ശ്രമിക്കുമ്പോഴാണ് അതിനകത്ത് ഷിൻഗെനിന്റെ മൃതദേഹമാണെന്ന് കള്ളൻ മനസ്സിലാക്കുന്നത്. ഇതിനുശേഷം കള്ളനെ വിശ്വസിക്കാൻ സാധിക്കില്ലെന്ന് ജനറൽമാർ തീരുമാനിക്കുന്നു. അയാളെ അവർ സ്വതന്ത്രനാക്കുന്നു. 

ഷിൻഗെനിന്റെ ശവശരീരമുള്ള ഭരണി ടകേഡ നേതാക്കൾ രഹസ്യമായി സുവ തടാകത്തിൽ ഉപേക്ഷിക്കുന്നു. ടോകുഗാവയ്ക്കും സഖ്യകക്ഷിയായ നോബുനാഗ ഓഡയ്ക്കും വേണ്ടി ജോലി ചെയ്യുന്ന ചാരന്മാർ ഈ സംഭവം കാണുന്നു. ഷിൻഗെൻ മരി‌ച്ചെന്ന് സംശയിക്കുന്ന ഇവർ ഇക്കാര്യം റിപ്പോർട്ട് ചെയ്യാനായി പോകുന്നു. കള്ളൻ ഇത് കേൾക്കുന്നു. തന്റെ സേവനം കള്ളൻ തുടർന്നും ടകേഡ നേതാക്കൾക്ക് നൽകുന്നു. തങ്ങൾ തടാകത്തിലെ ദൈവത്തിന് സാകെ എന്ന മദ്യം നിവേദിക്കുകയാണെന്ന് പറഞ്ഞുകൊണ്ട് അവർ സത്യം മറച്ചുവയ്ക്കുന്നു. 

ഉപരോധത്തിന് ശേഷം തിരികെപ്പോകുന്ന ടകേഡ സേനയെ ചാരന്മാർ പിന്തുടരുന്നു. ഷിൻഗെൻ മരിച്ചു എന്ന് ഇവർ സംശയിക്കുന്നുണ്ടെങ്കിലും ഇവർ പിന്നീട് "കഗേമുഷയുടെ" അഭിനയം വിശ്വസിക്കുന്നു. 

തിരികെ കൊട്ടാരത്തിലെത്തിയ കള്ളൻ ഷിൻഗെനിന്റെ വെപ്പാട്ടിമാരെയും കൊച്ചുമകനെയും കബളിപ്പിക്കുന്നു. ഇദ്ദേഹത്തിന്റെ ആംഗ്യങ്ങൾ അനുകരിച്ചും ഇദ്ദേഹത്തെപ്പറ്റി കൂടുതൽ അറിഞ്ഞും കള്ളൻ ഷിൻഗെനിന്റെ വ്യക്തിത്വം സ്വാംശീകരിക്കുന്നു. അംഗരക്ഷകരെയും ടകേഡ കറ്റ്സുവോറിയുടെ മകനെയും ഇദ്ദേഹം കബളിപ്പിക്കുന്നു. വംശത്തിന്റെ ഒരു സമ്മേളനത്തിന്റെ നേതൃസ്ഥാനത്തിരിക്കേണ്ട സാഹചര്യം വരുമ്പോൾ സേനാധിപന്മാർക്കിടയിൽ ഒരു സമവായം ഉണ്ടാകുന്നതുവരെ സംസാരിക്കരുതെന്ന് നോബുകാഡോ കള്ളനോട് പറയുന്നു. കള്ളൻ ഇതിനുശേഷം സേനാധിപന്മാരുടെ പദ്ധതി അംഗീകരിക്കുകയും കൗൺസിൽ പിരിച്ചുവിടുകയും ചെയ്യുക എന്നായിരുന്നു നിർദ്ദേശം. സേനാധിപന്മാർ തനിക്ക് അധികാരം തരുന്നതിന് പകരം ഒരു കള്ളനെ ഷിൻഗെനായി അഭിനയിപ്പിക്കുന്നതിൽ കറ്റ്സുവോറി ക്രൂദ്ധനാണ്. കഗേമുഷയെ കൗൺസിലിന് മുന്നിൽ പരീക്ഷിച്ച് സേനാധിപന്മാരെ ദേഷ്യപ്പെടുത്താൻ കറ്റ്‌സുവോറി തീരുമാനിക്കുന്നു. സമ്മേളനത്തിൽ പങ്കെടുക്കുന്നവരിൽ ഭൂരിഭാഗം പേർക്കും ഷിൻഗെൻ മരിച്ച കാര്യം അറിയില്ല. താങ്കൾക്ക് എന്ത് നിർദ്ദേശമാണ് നൽകാനുള്ളതെന്ന് കറ്റ്സുവോറി കള്ളനോട് നേരിട്ട് ചോദിക്കുന്നു. ദീർഘനേരത്തെ മൗനത്തിനുശേഷം കള്ളന്റെ മറുപടി ഇപ്രകാരമാണ് "ഒരു പർവ്വതം അനങ്ങുകയില്ല. അനങ്ങേണ്ടതില്ല." ഇത് സേനാധിപന്മാർക്ക് ഇഷ്ടപ്പെട്ടുവെങ്കിലും കറ്റ്സുവോരിയും വംശത്തിലെ മറ്റ് നേതാക്കന്മാരും തമ്മിലുള്ള സ്പർദ്ധ വർദ്ധിപ്പിക്കുന്നു. 

1573-ൽ ഓഡ നോബുനാഗ തന്റെ സൈന്യവുമായി അസായി നാഗമാസയെ ആക്രമിക്കാനുള്ള പദ്ധതിയിടുകയാണ്. ടോകുഗാവ വംശവും ഓഡ വംശവും ടകേഡ ഭൂമി ആക്രമിക്കുമ്പോൾ കറ്റ്സുവോരി സേനാധിപന്മാരുടെ ഉപദേശത്തിനെതിരായി പ്രത്യാക്രമണം അഴിച്ചുവിടുന്നു. "കഗേമുഷ" സഹായസേനയുമായി 1574 -ലെ ടകാടെൻജിൻ യുദ്ധത്തിനെത്താൻ നിർബന്ധിതനാകുന്നു. യുദ്ധം വിജയിക്കുന്നു.

"കഗേമുഷ" ഷിൻഗെനിന്റെ കുതിരപ്പുറത്ത് കയറുവാൻ ശ്രമിക്കുന്നു. താഴെ വീണ കള്ളന്റെ ശരീരത്തിൽ ഷിൻഗെനിന്റെ പരിക്കുകളുടെ പാടുകൾ ഇല്ല എന്ന് മറ്റുള്ളവർ കാണുന്നു. കള്ളനെ കൊട്ടാരത്തിൽ നിന്ന് പുറത്താക്കുന്നു. കറ്റ്സുവോരി വംശഭരണം ഏറ്റെടുക്കുന്നു. നേതൃത്ത്വത്തിന്റെ ദൗർബല്യം മനസ്സിലാക്കുന്ന ശത്രുക്കൾ ആക്രമണം നടത്തുന്നു. കറ്റ്സുവോരി നോബുനാഗയ്ക്കെതിരായി തന്റെ സൈന്യം മുഴുവനുമുപയോഗിച്ച് ആക്രമണം അഴിച്ചുവിടുന്നു. നഗാഷിനോ യുദ്ധത്തിൽ ടകേഡയുടെ സൈന്യം തുടച്ചുനീക്കപ്പെടുന്നു. "കഗേമുഷ" ഇതിന് സാക്ഷിയാകുന്നു. തന്റെ കൂറ് പ്രകടിപ്പിക്കാനായി ഒരു കുന്തവുമായി കള്ളൻ ശത്രുക്കളെ ആക്രമിക്കുന്നു. പരിക്കേറ്റ കഗേമുഷ മരണമടയുന്നു.

ജോർജ്ജ് ലൂക്കാസ്, ഫ്രാൻസിസ് ഫോർഡ് കോപ്പോള എന്നിവർ എക്സിക്യൂട്ടീവ് പ്രൊഡ്യൂസർമാരാണെന്ന് ചലച്ചിത്രത്തിന്റെ അന്താരാഷ്ട്ര വേർഷന്റെ ഒടുവിൽ എഴുതിയിട്ടുണ്ട്. ടോഹോ സ്റ്റുഡിയോസിന് ചിത്രം പൂർത്തിയാക്കാൻ സാധിക്കാതെവന്നപ്പോൾ റ്റ്വന്റിയത് സെഞ്ച്വറി ഫോക്സിനോട് ചിത്രം പൂർത്തിയാക്കാനുള്ള പണം മുടക്കാനുള്ള പ്രേരണ നൽകിയത് ഇവർ രണ്ടാളുമായിരുന്നു. ഇതിന് പകരമായി റ്റ്വന്റിയത് സെഞ്ച്വറി ഫോക്സിന് ചിത്രത്തിന്റെ അന്താരാഷ്ട്ര വിതരണാവകാശം ലഭിച്ചു. 

ആദ്യം നായകവേഷത്തിൽ കുറോസാവ നിശ്ചയിച്ചത് ഷിന്റാരോ കാറ്റ്സു എന്ന നടനെയായിരുന്നു. കാറ്റ്സു ആദ്യ ദിവസത്തെ ഷൂട്ടിംഗ് പൂർത്തിയാകുന്നതിന് മുൻപ് അഭിനയം നിറുത്തിപ്പോയി. ക്രൈറ്റീരിയൺ കളക്ഷൻ ഡിവിഡിയുമായുള്ള ഇന്റർവ്യൂവിൽ എക്സിക്യൂട്ടീവ് പ്രൊഡ്യൂസർ കോപ്പോള വെളിപ്പെടുത്തുന്നത് കാറ്റ്സു കുറസോവയുടെ ചിത്രീകരണ രീതി പകർത്തുവാനായി സ്വന്തം കാമറയും ആൾക്കാരുമായാണ് ഷൂട്ടിംഗിനെത്തിയതെന്നാണ്. കാറ്റ്സുവിനെ പുറത്താക്കുകയായിരുന്നോ അതോ സ്വന്തം ഇഷ്ടപ്രകാരം പോവുകയായിരുന്നോ എന്നത് വ്യക്തമല്ല. കുറസോവയുടെ ധാരാളം ചലച്ചിത്രങ്ങളിൽ ഇതിനു മുൻപ് അഭിനയിച്ചിട്ടുള്ള പ്രശസ്തനായ നടൻ ടാറ്റ്സുയ നകഡായിയാണ് ഇതിന് പകരം അഭിനയിച്ചത്. "കഗേഷുമയുടെയും" യജമാനന്റെയും റോളുകൾ ഇദ്ദേഹം തന്നെയാണ് അഭിനയിച്ചത്. 

"കഗേമുഷയിലെ" ഒരു റോൾ വളരെക്കാലമായി ഇദ്ദേഹത്തിന്റെ സിനിമകളിൽ അഭിനയിച്ചിരുന്ന ടകാഷി ഷിമൂറയ്ക്ക് കുറോസാവ നൽകിയിരുന്നു. കുറോസാവയുടെ ചിത്രങ്ങളിൽ ഷിമൂറ അഭിനയിച്ച അവസാന ചിത്രമാണ് "കഗേമുഷ". പാശ്ചാത്യ ഡോക്ടറുടെ പരിചാരകനായി ഇദ്ദേഹം അഭിനയിച്ച സീൻ അന്താരാഷ്ട്ര തലത്തിൽ പ്രദർശിപ്പിച്ച ചിത്രത്തിൽ നിന്ന് നീക്കം ചെയ്യുകയുണ്ടായി. ക്രൈറ്റീരിയൺ കളക്ഷൻ ഡിവിഡിയിൽ ഈ സീനും പതിനെട്ട് മിനിട്ടോളം ചലച്ചിത്രവും കൂട്ടിച്ചേർത്തു. 

ലൂക്കാസിന്റെ അഭിപ്രായത്തിൽ കുറോസാവ അവസാന യുദ്ധരംഗത്ത് 5000 എക്സ്ട്രാ നടീനടന്മാരെ ഉപയോഗിച്ചിരുന്നു. ഒരു ദിവസം മുഴുവൻ ഷൂട്ടിംഗ് നടത്തിയശേഷം അവസാനം റിലീസ് ചെയ്ത ചിത്രത്തിൽ ഇതിൽ നിന്നും 90 സെക്കന്റുകൾ മാത്രമാണ് ഉപയോഗിച്ചത്. പല സുന്ദരമായ സ്പെഷ്യൽ എഫക്റ്റുകളും കഥയിലെ വിടവുകൾ നികത്തുന്ന സീനുകളും "വെട്ടി മാറ്റപ്പെട്ടു".


1980 -ലെ ജാപ്പനീസ് മാർക്കറ്റിലെ ഒന്നാം നമ്പർ ചലച്ചിത്രമായിരുന്നു "കഗേമുഷ". ¥2.7 ബില്യണായിരുന്നു ആകെ വരവ്.

1980-ലെ കാൻ ചലച്ചിത്രോത്സവത്തിൽ "കഗേമുഷ" "ഓൾ ദാറ്റ് ജാസ്" എന്ന ചിത്രത്തോടൊന്നിച്ച് പാം ഡെ ഓർ പുരസ്കാരം പങ്കിട്ടു. "കഗേമുഷ" രണ്ട് അക്കാദമി പുർസ്കാരങ്ങൾക്കായി നോമിനേറ്റ് ചെയ്യപ്പെട്ടിരുന്നു. 1981-ലെ മികച്ച അന്യഭാഷാചിത്രത്തിനുള്ള സീസർ പുരസ്കാരം ഈ ചിത്രത്തിന് ലഭിച്ചു. 





</doc>
<doc id="357214" url="https://ml.wikipedia.org/wiki?curid=357214" title="ഗാസാ നഗരം">
ഗാസാ നഗരം

പലസ്തീനിലെ ഏറ്റവും ജനസംഖ്യയുള്ള നഗരമാണ് ഗാസാ. പതിനാല് മീറ്റർ ഉയരമുള്ള ഒരു ചെറിയ കുന്നിലാണ് ഈ നഗരം സ്ഥിതി ചെയ്യുന്നത്.

പതിനഞ്ചാം നൂറ്റാണ്ടിൽ ജനവാസം ആരംഭിച്ചു. ഈജിപ്ഷ്യൻ, റോമൻ, ബൈസന്റൈൻ സാമ്രാജ്യങ്ങളുടെ കീഴിൽ ഒരു പ്രധാന തുറമുഖ നഗരമായി വളർന്നു. 635-ൽ ഖലീഫയുടെ അധികാരത്തിൽ വരുകയും ഒരു പ്രമുഖ നിയമപഠന കേന്ദ്രമാവുകയും ചെയ്തു. എന്നാൽ പതിനൊന്നാം നൂറ്റാണ്ടിൽ കുരിശുയുദ്ധക്കാർ ഗാസയിൽ കുറച്ച് അവശിഷ്ടങ്ങൾ മാത്രമാണ് കണ്ടത്. അവർ നിർമ്മിച്ച കോട്ട 1187-ൽ സലാദിൻ പിടിച്ചെടുത്തു. മംഗോൽ ആക്രമണങ്ങളും വെള്ളപ്പൊക്കങ്ങളും കൃഷിനാശവും കാരണം പതിനാറാം നൂറ്റാണ്ടായപ്പോഴേക്കും ഒരു ഗ്രാമമായി ഒതുങ്ങിയിരുന്നു. തുടർന്ന് ഒട്ടോമൻ ഭരണകാലത്ത് റിദ്വാൻ രാജവംശത്തിന്റെ ഭരണത്തിൽ ഗാസാ നഗരം വളരുകയും 1893-ഇൽ മുനിസിപ്പാലിറ്റിയാവുകയും ചെയ്തു. ഒന്നാം ലോകമഹായുദ്ധത്തിനുശേഷം ഗാസാ നഗരം ബ്രിട്ടിഷ് നിയന്ത്രണത്തിൽ വന്നു. 1948-ൽ ഈജിപ്ത് ഗാസാ പിടിച്ചെടുക്കുകയും വികസനപ്രവർത്തനങ്ങൾ നടത്തുകയും ചെയ്തു. 1967-ൽ ആറു ദിവസത്തെ യുദ്ധത്തിൽ ഇസ്രായേൽ ഈ നഗരം കൈവശപ്പെടുത്തി. 1993-ഇൽ പലസ്തീന്റെ ഭാഗമായി. എന്നാൽ 2006-നു സേഷം ഹമാസ് എന്ന സംഖടനയുടെ നിയന്ത്രണത്തിലാണ് ഗാസാ നഗരം. അയൽരാജ്യങ്ങളായ ഈജിപ്തും ഇസ്രായേലും ഗാസയിൽ ഉപരോധം പ്രഖ്യാപിചിട്ടുണ്ട്. ഗാസയിലെ ഭൂരിപക്ഷം ജനങ്ങളും സുന്നി മുസ്ലിങ്ങളാണ്. ഒരു ഗ്രീക്ക് ഓർത്തഡോക്സ് ന്യൂനപക്ഷവുമുണ്ട്.

വർഷം മുപ്പത്തി ഒൻപത് സെന്റീമീറ്റർ മഴ ലഭിക്കുന്നു. ഉയർന്ന താപനില മുപ്പത്തി മൂനും (ജൂലൈ / ആഗസ്റ്റ്) താഴ്ന്ന താപനില ഒൻപതുമാണ് (ജനുവരി). നവംബർ - മാർച്ച് സമയത്താണ് മഴ പെയ്യുന്നത്.

ചെറുകിട വ്യവസായവും കൃഷിയുമാണ് പ്രധാന തൊഴിലുകൾ. പൂക്കൾ, ഒലിവുകൾ, ഈന്തപ്പഴം, ഓറഞ്ച്, സ്റ്റ്രാബെറി എന്നിവയാണ് പ്രധാന കൃഷിയിനങ്ങൾ. തുണിത്തരങ്ങൾ, പായകൾ, ചൂരൽക്കസേരകൾ, ഓടുകൾ, മൺ / ചെമ്പ് പാത്രങ്ങൾ, എന്നിവ നിർമ്മിക്കുന്നു ഇസ്രായേലിന്റെ ഉപരോധം കാരണം സാമ്പത്തിക പ്രശ്നങ്ങൾ നേരിടുന്നു. 2009-ഇൽ തൊഴിലില്ലായ്മ നാൽപ്പത് ശതമാനം ആയിരുന്നു. 2012-ൽ ഇത് ഇരുപത്തിയഞ്ച് ശതമാനം ആയി കുറഞ്ഞു.

ഒരു പുരാവസ്തു മ്യൂസിയവും, നാടകശാലയും, നാല് സർവ്വകലാശാലകളും, പതിനായിരത്തോളം പുസ്തകങ്ങളുള്ള ഒരു പൊതു ഗ്രന്ഥശാലയും, 210 വിദ്യാലയങ്ങളും ഗാസയിലുണ്ട്. ഇസ്ലാമിക്ക്, അൽ അഷർ, അൽ കുദ്സ്, അൽ അക്സാ, എന്നിവയാണ് സർവ്വകലാശാലകൾ. 1978-ൽ ആരംഭിച്ച ഇസ്ലാമിക്ക് സർവ്വകലാശാലയിൽ 20,639 വിദ്യാർഥികളുണ്ട്. 151 വിദ്യാലയങ്ങൾ സർക്കാരിന്റെയും നാൽപ്പത്തി ആറെണ്ണം യൂ. എന്നിന്റെയും ആണ്. ഒന്നര ലക്ഷം വിദ്യാർഥികളും ആറായിരത്തോളം അദ്ധ്യാപകരുമുണ്ട്. പതിമൂനാം നൂറ്റാണ്ടിൽ പണിത വലിയ പള്ളിയിൽ (Great Mosque of Gaza) ഇരുപതിനായിരം കൈയെഴുത്ത്പുസ്തകങ്ങളുണ്ട്. പലസ്തീൻ ഫുട്ബോൾ ടീമിന്റെ ഗ്രൗണ്ടായ പലസ്തീൻ സ്റ്റേഡിയവും ദാസയിലാണ്.

അൽ ശിഫാ, നാസർ, അൽ കുദ്സ്, അൽ ദുറാഹ്, അഹ്ലി അരബ് എന്നിവയാണ് പ്രധാന ആശുപതികൾ. ജല / വൈദ്യുതി ലഭ്യത കുറവാണ്. കിണറുകളാണ് ഏക ജലസ്രോതസ്സ്. വാദി ഘാസ്സാ നദി വേനലിൽ വറ്റും. 2002-ൽ ഒരു വൈദ്യുതിനിലയം നിർമ്മിച്ചുവെങ്കിലും 2006-ൽ ഇസ്രായേൽ സേന ഇത് നശിപ്പിച്ചു. 2007-ൽ പുനർന്നിർമ്മിച്ചു.

ബസ്സും ടാക്സികളുമാണ് പ്രധാന ഗതാഗത മാർഗ്ഗം. 1998-ൽ ഗാസയ്ക്ക്നാൽപ്പത് കിലോമീറ്റർ തെക്കായി നിർമ്മിച്ച യാസർ അറഫത് വിമാനത്താവളം 2002-ൽ തകർക്കപ്പെട്ടു. ബെൻ ഗൂറിയൺ വിമാനത്താവളം എഴുപത്തിയഞ്ച് കിലോമീറ്റർ ദൂരെയാണ്.


</doc>
<doc id="357216" url="https://ml.wikipedia.org/wiki?curid=357216" title="ബെറി ഗോർഡി">
ബെറി ഗോർഡി

ഒരു അമേരിക്കൻ സംഗീത സംവിധായകനും ഗാനരചയിതാവുമാണ് ബെറി ഗോർഡി ജൂനിയർ. (ജനനം നവംബർ 28, 1929) .മോടോൺ റെക്കോഡ് ലേബലിന്റെയും അതിന്റെ അനുബന്ധ ശാഖകളുടെയും സ്ഥാപകനായ ഗോർഡി സഹസ്രാബ്ദങ്ങളോം ഏറ്റവും കൂടുതൽ വരുമാനം നേടിയിരുന്ന ആഫ്രിക്കൻ- അമേരിക്കൻ ബിസിനസ്സുകാരനായിരുന്നു.


</doc>
<doc id="357221" url="https://ml.wikipedia.org/wiki?curid=357221" title="കോണോവീഡർ">
കോണോവീഡർ

തുല്യ അകലം പാലിച്ച് ശാസ്ത്രീയമായി നട്ടിരിക്കുന്ന നെൽച്ചെടികൾക്കിടയിലെ കളകൾ നീക്കം ചെയ്യുന്നതിന് ഉപയോഗിക്കുന്ന ഒരു യന്ത്ര സംവിധാനമാണ് കോണോവീഡർ.

</doc>
<doc id="357222" url="https://ml.wikipedia.org/wiki?curid=357222" title="പുഴയ്ക്കൽ">
പുഴയ്ക്കൽ

പുഴയ്ക്കൽ അല്ലെങ്കിൽ പുഴയ്ക്കൽ പാടം കേരളത്തിന്റെ തൃശൂർ ജില്ലയിലുള്ള പുഴയ്ക്കൽ ബ്ളോക്കിന്റെ ഭാഗമായുള്ളതാണ്. ഗൂരുവായൂരിലേക്ക് പോകുന്ന സംസ്ഥാനപാത 69-ന്റെ ഇരുവശത്തുമായി പരന്നുകിടക്കുന്ന നെല്പാടമായിരുന്നു, പത്ത് വർഷം മുൻപ് വരെ ഈ പ്രദേശം. പുഴയ്‌ക്കൽ പുഴയിൽ നിന്നാണ് സ്ഥലത്തിനു ഈ പേര് ലഭിച്ചത്. ഇന്ന് തൃശൂരിൽ ഏറ്റവും കൂടുതൽ വികസിച്ച പ്രദേശം ഇതാണ്. തൃശൂർ പട്ടണത്തിന്റെ പ്രധാന ഭാഗങ്ങളായ തൃശൂർ കലക്ട്രേറ്റ്, വിലങ്ങൻ കുന്ന്, അമല ഇൻസ്റ്റിട്ട്യൂട്ട് ഓഫ് മെഡിക്കൽ സയൻസസ്, രാഷ്ട്രീയ സംസ്കൃത സംസ്ഥാൻ, ഗവണ്മെന്റ് ലോ കോളേജ്, കേന്ദ്രീയ വിദ്യാലയ തുടങ്ങിയവയെല്ലാം പുഴയ്ക്കലിനടുത്താണ് സ്ഥിതിചെയ്യുന്നത്.

പ്രശസ്തമായ ലുലു കൺവെൻഷൻ സെന്റർ ഇവിടെയാണ് സ്ഥിതി ചെയ്യുന്നത്. ശോഭ ഗ്രൂപ്പിന്റെ ഏറ്റവും വലുതും ആദ്യത്തേതുമായ ടൗൺഷിപ്പ് (ശോഭാ സിറ്റി) ഇവിടെയാണ് സ്ഥിതി ചെയ്യുന്നത്. അവിടെ ഒരു പാട് വില്ലകളും ആഡംബര കാറുകളുമൊക്കെയുണ്ട്.



</doc>
<doc id="357231" url="https://ml.wikipedia.org/wiki?curid=357231" title="വെണ്മനാട്">
വെണ്മനാട്

കേരളത്തിലെ തൃശൂർ ജില്ലയിലുള്ള ഒരു ഗ്രാമമാണ് വെണ്മനാട്. 

2001 ലെ സെൻസസ് പ്രകാരം വെണ്മനാടിലെ ആകെയുള്ള ജനസംഖ്യ 9687 ആണ്. , ആകെയുള്ള ജനസംഖ്യയുടെ 48% പുരുഷന്മാരും 52% സ്ത്രീകളും ആണ്. വെണ്മനാടിലെ ശരാശരി സാക്ഷരത 89% ആണ്, അതായത് ദേശീയ സാക്ഷരതയായ 59.5 നേക്കാൾ കുറവ്. പുരുഷ സാക്ഷരത 87% ആണ്. സ്ത്രീകളുടേത് 85% വും ആണ്. വെണ്മനാടിൽ 11% കുട്ടികൾ 6 വയസ്സിൽ താഴെയുള്ളവരാണ്.



</doc>
<doc id="357233" url="https://ml.wikipedia.org/wiki?curid=357233" title="രംഗ്‍പൂർ പട്ടണം">
രംഗ്‍പൂർ പട്ടണം

രംഗ്‍പൂർ () ബംഗ്ലാദേശിലെ രംഗ്‍പൂർ ഡിവിഷനിലുള്ള ഒരു പ്രമുഖ പട്ടണമാണ്. രംഗ്‍പൂർ ജില്ലയുടെ ഭരണകേന്ദ്രമായി 1769 ഡിസംബർ 16 ന് പ്രഖ്യാപിച്ചു. 1869 ൽ ഇതൊരു മുനിസിപ്പാലിറ്റിയായി മാറി. ഇത് ബംഗ്ളാദേശിലെ ഏറ്റവും പഴയ മുനിസിപ്പാലിറ്റകളിലൊന്നാണ. 1892 ൽ മുനിസപ്പൽ ഓഫിസ്‍ കെട്ടിടം നിർമ്മിക്കപ്പെട്ടു. ബംഗ്ലാദേശിൻറെ വടക്കു പടിഞ്ഞാറായിട്ടാണ് ഈ മുനിസിപ്പാലിറ്റി നിലനിൽക്കുന്നത്. പട്ടണത്തിൻറെ തെക്കൻ പ്രദേശത്തായി അടുത്ത കാലത്ത് "ബെഗും റൊകേയ യൂണിവേർസിറ്റി" എന്ന പേരിൽ പൊതു സർവ്വകലാശാല നിലനിൽക്കുന്നുണ്ട്. നേരത്തേ ഗ്രേറ്റർ രംഗ്‍പൂർ ജില്ലയുടെ മുഖ്യകാര്യാലയമായിരുന്നു രംഗ്‍പൂർ. പിന്നീട് ഗ്രേറ്റർ രംഗ്‍പൂർ ജില്ല പലതായി വിഭജിച്ച്, രംഗ്‍പൂർ, കുരിഗ്രാം, നിൽഫമരി, ലാൽമൊനീർഘട്ട്, ഗയ്‍ബാന്ധ ജില്ലൾ രൂപീകരിച്ചു. 90 കൾ വരെ ഗ്രേറ്റർ രംഗ്‍പൂർ മേഖലയിൽ സാമ്പത്തിക പുരോഗതികളൊന്നു കൈവരിച്ചിരുന്നില്ല. വർഷം തോറുമുള്ള വെള്ളപ്പൊക്കം ഈ പ്രദേശത്തിൻറെ പുരോഗതിയ്ക്ക് തടസമായി ഭവിക്കുന്നു. ഈ ജില്ലയുടെ ചില ഭാഗങ്ങളിൽ കൽക്കരിയുടെ നിക്ഷേപം കണ്ടുപിടിച്ചിട്ടുണ്ട്.

1557 ൽ മുഗൾ ചക്രവർത്തി അക്ബറുടെ സൈന്യാധിപനായിരുന്നു രാജാ മാൻ സിങ്ങ് രംഗ്‍പൂർ ആക്രമിച്ചു കീഴടക്കിയിരുന്നു. പിന്നീട് ഈ പ്രദേശം മുഴുവനായി മുഗൾ സാമ്രാജ്യത്തിന്റെ ഭാഗമായി. 

ഈ പട്ടണം നിലനിൽക്കുന്ന അക്ഷാംശ രേഖാംശങ്ങൾ 25° 33′ 36″ N, 89° 15′ 0″ E ആണ്. രംഗ്‍പൂർ പട്ടണം പ്രാദേശിക കാര്യാലയമാണ്. ശരാശരി വർഷപാതം 2931 മില്ലീമീറ്ററാണ്. രാംഗ്‍പൂർ പട്ടണം 28 സ്ക്വയർ കിലോമീറ്റർ പ്രദേശത്തു പരന്നു കിടക്കുന്നു. ഘഘട്ട് നദീതീരത്താണ് പട്ടണം സ്ഥിതി ചെയ്യുന്നത്. രംഗ്‍പൂർ മുനിസിപ്പാലിറ്റിയിലെ ആകെ ജനസംഖ്യ 2006 ലെ കണക്കുകൾ പ്രകാരം 251,699 ആണ്. ഈ പട്ടണത്തിൽ പുരുഷൻമാർ 52 ശതമാനവും സ്ത്രീകൾ 48 ശതമാനവുമാണ്. 

തജ്ഹാത് കൊട്ടാരം രംഗ്‍പൂർ പട്ടണത്തിൻറെ തെക്കൻ അറ്റത്താണ്. ഒരു പഴയ സമീന്ദാരുടെ കൊട്ടാരമായിരുന്ന ഇത് 1984 ൽ തജ്‍ഹാത് എന്ന പേരിൽ ഹൈക്കോടതി പ്രവർത്തിച്ചിരുന്നു. ബ്രിട്ടീഷ് ഭരണം അവസാനിച്ച കാലഘട്ടത്തിൽ ഈ കെട്ടിടം അനാഥമായി കിടന്നിരുന്നു. 2004 ൽ ഇത് കേടുപാടുകൾ തീർത്ത് ഒരു മ്യൂസിയമാക്കി മാറ്റി. 

ബംഗ്ലാദേശിലെ പഴയ കോളജുകളിലൊന്നായ ഇത് 1916 ലാണ് സ്ഥാപിക്കപ്പെട്ടത്.

പട്ടണത്തനു നടുവിൽ ഒരു പുരാതന ആഡിറ്റോറിയം 'ടൌൺ ഹാൾ' എന്ന പേരിൽ നിലനിൽക്കുന്നു. ഇവിടെ പല സാസ്കാകികോത്സവങ്ങളും നടത്താറുണ്ട്. 

രാധാബല്ലവിൽ, രംഗ്‍പൂർ ഗവൺമെൻറ് കോളജിനു സമീപമാണ് ഇതു സ്ഥിതി ചെയ്യുന്നത്. 100 കണക്കിനു വർഷം പഴക്കമുള്ള ഇത് മഷിയുർ റഹ്മാൻ ജാദു മിയയുടെ ഭവനമായിരുന്നു. 

രംഗ്‍പൂർ പട്ടണത്തിൽ സ്ഥിതി ചെയ്യുന്ന "സെൻട്രൽ സൂ" സന്ദർശകരെ ആകർഷിക്കുന്ന കേന്ദ്രമാണ്. 20.27 എക്കർ പ്രദേശത്ത് ഈ കാഴ്ചബംഗ്ലാവ് പരന്നു കിടക്കുന്നു. ബംഗാൽ കടുവ, ആഫിക്കൻ സിംഹം, കരിമ്പുലി, കാണ്ടാമൃഗം, പുള്ളിപ്പുലി, ഹിപ്പൊ, മുതല, പുള്ളിമാൻ, പലവിധ പക്ഷികൾ, പാമ്പു വർഗ്ഗങ്ങൾ, മയിൽ എന്നിവയാണ് ഇവിടെയുള്ള ഏതാനും ജീവികൾ.

ഇവിടെ പൊതുവായി മൺസൂൺ കാലാവസ്ഥയാണ് അനുഭവപ്പെടാറുള്ളത്. പലപ്പോഴം അതിശക്തമായി മഴപെയ്യാറുണ്ട്. ഏപ്രിൽ മുതൽ ജൂലൈ വരെയാണ് ചൂടുള്ള മാസം. ഏറ്റവും കൂടിയ ചൂട് 32 മുതൽ 36 °C (90 to 97 °F) വരെയാണ്. മെയ്, ജൂൺ, ജൂലൈ, ആഗസ്റ്റ് മാസങ്ങളിലെ കുറഞ്ഞ താപനില 7 മുതൽ 16 °C (45 to 61 °F) വരെയാണ്. മൺസൂണിലാണ് ഏറ്റവും കൂടിയ മഴ രേഖപ്പെടുത്തിയിട്ടുള്ളത്. 


</doc>
<doc id="357237" url="https://ml.wikipedia.org/wiki?curid=357237" title="മോസോ ജനങ്ങൾ">
മോസോ ജനങ്ങൾ

ചൈനയിലെ സിച്ചുവാൻ പ്രവിശ്യയിലും യുന്നാൻ പ്രവിശ്യയിലും വസിക്കുന്ന ഒരു ആദിമ ജനവിഭാഗമാണ് മോസോ ജനങ്ങൾ Mosuo (; also spelled Moso). മൊസുഒ എന്നും ഈ പദം ഉച്ചരിക്കുന്നുണ്ട്. ഈ ജനങ്ങൾക്കിടയിൽ ന - Na എന്നും ഇവർ അറിയപ്പെടുന്നുണ്ട്. ചൈനയുടെ തിബെത്തൻ അതിർത്തിയോട് അടുത്ത പ്രദേശങ്ങളിലാണ് ഇവർ വസിക്കുന്നത്. യോൻഗിങ് പ്രവിശ്യ, ലുഗു തടാകം, ലബായി, മുലി യൻയുവാൻ എന്നീ ഹിമാലയൻ പ്രദേശങ്ങളിലായി 40,000 ആണ് ഇവരുടെ ജനസംഖ്യ. സാംസ്‌കാരികമായി നാഷി ജനങ്ങളിൽ നിന്ന് ഇവർ വ്യത്യസ്തരാണെങ്കിലും ചൈനീസ് സർക്കാർ ഇവരെ നാഷി ന്യൂനപക്ഷങ്ങളുടെ കൂടെയാണ് ഉൾപ്പെടുത്തിയിരിക്കുന്നത്. ചൈനയിലെ വിവിധ പ്രവിശ്യങ്ങളിലായി നാഷി ജനങ്ങൾ 320,000 ഓളം ജീവിക്കുന്നുണ്ട്. വംശീയ പണ്ഡിതൻമാരായ ലാമു ഗതുസ, ലതമി ദാശി, യാൻഗ് ലിഫെൻ, ഹി മീ എന്നിവർ ഇവരുടെ ജീവിതം രേഖകളാക്കിയിട്ടുണ്ട്. മോസോ ജനവിഭാഗത്തിന്റെ വിചിത്രമായ ലൈംഗികത മാധ്യമങ്ങൾ ഹൈലൈറ്റ് ചെയ്യാറുണ്ട്. ചൈനീസ് വിശദീകരണ പ്രകാരം ഇതിനെ ഫ്രീ ലവ് ("free love") എന്നാണ് പറയുന്നത്. മാതൃദായക്രമമാണ് ഇവർ പിന്തുടരുന്നത്.
അമ്മവഴിക്കോ പെൺവഴിക്കോ മാത്രമുള്ള പിൻതുടർച്ചക്രമമനുസരിച്ചു ഗണിക്കപ്പെടുന്ന അവസാനത്തെ സമൂഹമായിട്ടാണ് ചൈനയൽ ഈ ജനങ്ങൾ പലപ്പോഴും പരാമർശിക്കപ്പെടുന്നത്.
മോസോ ജനങ്ങൾ അവരുടെ മാതൃദായക്രമം പിന്തുടരുന്നതിനെ വിശദീകരിക്കുന്നത് അവരടെ സംസ്‌കാരത്തിന്റെ ഭാഗമായിട്ടാണെന്നും വിനോദ സഞ്ചാരികളെ ആകർഷിക്കാനാണെന്നുമാണ്. 
മരുമക്കത്തായ സംസ്‌കാരത്തിന്റെ പ്രധാന വശങ്ങൾ, പലപ്പോഴും വീടുകളിലെ കുടുംബനാഥ സ്ത്രീകളായിരിക്കും. സ്ത്രീകൾ വഴിയാണ് അവകാശങ്ങൾ വരുന്നത്. ബിസിനസ്സ് തീരുമാനങ്ങൾ എടുക്കുന്നത് സ്ത്രീകളായിരിക്കും. എന്നിരുന്നാലും രാഷ്ടീയ അധികാരങ്ങൾ പുരുഷൻമാരുടെ കൈകളിലായിരിക്കും.
എന്നുതന്നേയുമല്ല, മരുമക്കത്തായ സമ്പ്രദായം സാധാരണ നിയമമാണെങ്കിലും ആഭ്യന്ത ക്രമീകരണങ്ങൾ, ഭൂമിശാസ്ത്രം ,കുടുംബ സാഹചര്യം എന്നിവയ്ക്ക് അനുസരിച്ച് ഇതിൽ മാറ്റമുണ്ടാകും.
മോസോ ജനങ്ങളുടെ സംസ്‌കാരം പ്രധാനമായും കാർഷികമാണ്. കന്നുകാലി വളർത്തൽ, ജൈവകൃഷി എന്നിവ അടിസ്ഥാനമാക്കിയുള്ള ജോലികളിലാണ് ഇവർ വ്യാപൃതരായിരിക്കുന്നത്. മലമ്പശു, പോത്ത്, ആട്, ചെമ്മരിയാട്, കോഴി എന്നിവ വളർത്തലിലാണ് ഇവർ ശ്രദ്ധിക്കുന്നത്. ഉരുളക്കിഴങ്ങ് ഉൾപ്പെടെയുള്ള ധാന്യങ്ങളടങ്ങുന്ന വിളകളാണ് ഇവർ കൃഷി ചെയ്യുന്നത്. ഇവരുടെ പഥ്യാഹാര ക്രമത്തിൽ ഇവർ സ്വയം പര്യാപ്തരാണ്. ഇവരുടെ ദൈനംദിന ആവശ്യങ്ങൾക്കുള്ള സാധനങ്ങൾ അവർ തന്നെ ഉത്പാധിപ്പിക്കുന്നു.ഇറച്ചി മോസോ ജനങ്ങളുടെ ഭക്ഷണത്തിലെ ഒരു പ്രധാന ഭാഗമാണ്.
റെഫ്രിജറേറ്റർ ഉപയോഗിക്കുന്നതിന് പകരം ഇവർ പുകയത്ത് വെച്ചോ ഉപ്പുചേർത്തോ ആണ് ഇവർ സാധനങ്ങൾ സൂക്ഷിക്കുന്നത്. ഇവർ പന്നിയിറച്ചി 10 വർഷവും അതിൽ അധികവും കേടുകൂടാതെ സൂക്ഷിക്കും.
ധാന്യങ്ങളിൽ നിന്ന് തദ്ദേശീയമായ മദ്യം ഇവർ നിർമ്മിക്കും. സുലിമ എന്നാണ് ഇത് അറിയപ്പെടുന്നത്. ഇത് നല്ല കടുപ്പമുള്ള വൈനിന് സമാനമാണ്. സുലിമ സ്ഥിരമായും വല്ലപ്പോഴും ഉപയോഗിക്കും. സാധാരണയായി അതിഥികൾക്ക് ഇത് വിളമ്പാറുണ്ട്. ഉത്സവങ്ങൾ ആചാരങ്ങൾ എന്നിവയിലും ഇത് പ്രധാനവിഭവമാണ്.
പ്രാദേശിക സമ്പദ് ഘടന ബാർട്ടർ സമ്പ്രദായത്തിന്റെ അടിസ്ഥാനത്തിലാണ്.
പല മോസോ ഗ്രാമങ്ങളിലും ഇപ്പോഴും വൈദ്യുതി എത്തിയിട്ടില്ല.
നാല് സമകോണാക്രതിയിൽ മധ്യത്തിൽ ഒരു നടുമുറ്റത്തിന് ചുറ്റുമായാണ് മോസോ കുടുംബങ്ങൾ വീട് നിർമ്മിക്കുന്നത്. 
വീടിന്റെ ആദ്യനില ആട്, പോത്ത്, കുതിര,താറാവ്, കോഴിയടക്കമുള്ള വളർത്തുമൃഗങ്ങൾക്കും പക്ഷികളെയും വളർത്തനുള്ളതാണ്. പ്രധാന പാചക ഏരിയ, ഭക്ഷണ മുറി, സന്ദർശക മുറി എന്നിവയും ആദ്യ ഒന്നാം നിലയിലാണ്. വീടിന്റെ രണ്ടാം നിലയിൽ പ്രധാനമായും ശേഖരണ മുറികളും ശയന മുറികളുമായിരിക്കും.


</doc>
<doc id="357238" url="https://ml.wikipedia.org/wiki?curid=357238" title="മുന്തിരിവള്ളികൾ തളിർക്കുമ്പോൾ">
മുന്തിരിവള്ളികൾ തളിർക്കുമ്പോൾ

മോഹൻലാൽ കേന്ദ്രകഥാപാത്രമായി 2017 പുറത്തിറങ്ങിയ മലയാള ചലച്ചിത്രമാണ് മുന്തിരിവള്ളികൾ തളിർക്കുമ്പോൾ. ജിബു ജേക്കബ് സംവിധാനം ചെയ്ത ഈ ചിത്രം നിർമ്മിച്ചിരിക്കുന്നത് സോഫിയ പോൾ ആണ്. വി.ജെ.ജെയിംസിന്റെ പ്രണയോപനിഷത്ത് എന്ന ചെറുകഥയുടെ ചലച്ചിത്രാവിഷ്ക്കാരമാണ് ഈ ചലച്ചിത്രം. മീന നായികയാകുന്ന ഈ ചിത്രത്തിൽ അനൂപ് മേനോൻ, അലൻസയർ ലേ ലോപസ്, നേഹ സക്സെന തുടങ്ങിയവരാണ് മറ്റ് പ്രധാന കഥാപാത്രങ്ങളെ അവതരിപ്പിച്ചിരിക്കുന്നത്. സിന്ധു രാജ് ആണ് തിരക്കഥ രചിച്ചിരിക്കുന്നത്. 2017 ജനുവരി 20 ന് മുന്തിരിവള്ളികൾ തളിർക്കുമ്പോൾ പ്രദർശനത്തിനെത്തി. അനുകൂലമായ പ്രതികരണമാണ് ചിത്രത്തിന് പ്രേക്ഷകരിൽ നിന്നും നിരൂപകരിൽ നിന്നും ലഭിച്ചത്.


റഫീഖ് അഹമദ് , മധു വാസുദേവൻ, ഡോ.അഭിജിത് കുമാർ എന്നിവർ രചിച്ചിരിക്കുന്ന ഗാനങ്ങൾക്ക് സംഗീത സംവിധാനം നിർവഹിച്ചിരിക്കുന്നത് എം. ജയചന്ദ്രൻ, ബിജിബാൽ എന്നിവരാണ്. വിജയ് യേശുദാസ്, ശ്രേയ ഘോഷാൽ, ശ്വേത മോഹൻ ജിതിൻ രാജ് എന്നിവരാണ് ഈ ചിത്രത്തിലെ ഗാനങ്ങൾ ആലപിച്ചിരിക്കുന്നത്.

 


</doc>
<doc id="357254" url="https://ml.wikipedia.org/wiki?curid=357254" title="നാഷി ഭാഷ">
നാഷി ഭാഷ

സിനോ തിബെത്തൻ ഭാഷാ കുടുംബത്തിൽ പെട്ട ഒരു ആദിമ ഭാഷയാണ് നാഷി. നാഖി, നസി, ലോമി, മോസോ, മോ സു എന്നീ പേരുകളിലും ഈ ഭാഷ അറിയപ്പെടുന്നുണ്ട്. ചൈനയിലെ യുന്നാൻ പ്രവിശ്യയിലെ യുലോങ് നാഷി സ്വയംഭരണ കൺട്രിയിലെ ലിജിയാങ് നഗരത്തിലും സമീപ പ്രദേശങ്ങളിലും ജീവിക്കുന്ന ജനങ്ങളാണ് പ്രധാനമായും നാഷി ഭാഷ സംസാരിക്കുന്നത്. നാഷി ജനങ്ങളും ഈ ഭാഷ സംസാരിക്കുന്നുണ്ട്.
ഔദ്യോഗികമായി നിർവചിക്കപ്പെട്ട വംശീയതയോ അല്ലെങ്കിൽ ഭാഷാപരമായ ഒരു ഏകീകരണമോ ഈ ഭാഷയ്ക്ക് ഇല്ല. നാഷി ആയി രജിസ്റ്റർ ചെയ്യപ്പെടാത്ത നാഷി സംസാരിക്കുന്നവരും എന്നാൽ, ഔദ്യോഗികമായി നാഷി ജനങ്ങളായി പരിഗണിക്കുന്ന നാഷി ഭാഷ സംസാരിക്കാത്തവരും ഉണ്ട്.
ചൈനീസ് പണ്ഡിതൻമാരുടെ അഭിപ്രായത്തിൽ നായിക് ഭാഷകൾ ലോലോ ബർമ്മീസ് ഭാഷകളിൽ പെട്ടതാണ്. ലോലോയിഷ് ഭാഷകളുടെ ശാഖയിൽ പെട്ട നാക്ഷിശിന്റെ ഭാഗമാണ് നാഷി എന്നാണ് സിവോ ലാമ (2012) വർഗീകരിച്ചത്. 
അങ്ങനെയാണെങ്കിലും, 1975ന്റെ തുടക്കത്തിൽ, സിനോ തിബെത്തൻ ഭാഷാ പണ്ഡിതൻ ഡേവിഡ് ബ്രാഡ്‌ലി വ്യക്തമാക്കുന്നത്, നാഷി ഭാഷ ലോലോയിഷിന്റെ ഭാഗമാണെന്ന് പറയാവുന്ന പുതുമകൾ ഒന്നും പങ്കുവെക്കാനില്ലെന്നാണ്.
നാഷി ഭാഷയുടെ സ്ഥാനം സംബന്ധിച്ച് ഇപ്പോഴും അവ്യക്തവും ഏറെ ഊഹങ്ങളും നിലനിൽക്കുന്നുണ്ടെന്നാണ് തുർഗുഡ്, ലോ പൊല്ല (2003) എന്നിവർ പറയുന്നത്. നാഷി ഭാഷയെ സിനോ തിബെത്തനിൽ പുനർ വർഗീകരിക്കാനാവില്ലെന്നാണ് ഇവരുടെ അഭിപ്രായം.
സിനോ തിബെത്തൻ വിഭാഗത്തിലെ നായിഷ് ലോവർ ലെവൽ ഉപവിഭാഗമായാണ് നാഷി ഭാഷയെ ഗുല്ല്യോം ജാക്‌സ്, അലെക്‌സിസ് മിച്ചൗഡ് എന്നവർ വർഗീകരിച്ചിരിക്കുന്നത്. നായിഷ്, നായികിന്റെ ഭാഗമാണ്. ഇത് നാ ഖിയാനിഖ് ശാഖയിൽ പെട്ടതാണെന്നാണ് അഭിപ്രായം.
വിശാലമായ അർത്ഥത്തിൽ നാഷി ഭാഷയെ ( നാ, േെമാസാ ഉൾപ്പെടെ) തുടക്കത്തിൽ രണ്ടായി തിരിച്ചിരുന്നു.ഭാഷാ പണ്ഡിതൻമാരായ ഹി ജിറൻ, ജിയാങ് ശുയി എന്നിവരാണ് നാഷി ഭാഷയെ പ്രാധാനമായും രണ്ടു ക്ലസ്റ്ററുകളായി തിരിച്ചത്. പടിഞ്ഞാറൻ നാഷി - Western Naxi, പൗരസ്ത്യ നാഷി - Eastern Naxi എന്നിങ്ങനെയാണ് ഈ തരം തിരിവ്.
മിക്കവാറും ഏകജാതീയമാണ് ഈ ഭാഷാ വകഭേദം. ഈ രൂപം പ്രധാനമായും സംസാരിക്കുന്നത് ലിജിയാങ്, സോങ്ഡിയൻ (സാന്ഗ്രിലാ), വിക്‌സി, യോങ്‌ശെൻഗ് കൺട്രി എന്നിവിടങ്ങളിലാണ്. പടിഞ്ഞാറൻ നാഷി സംസാരിക്കുന്ന ജനങ്ങൾ ഹെഗിങ്, ജിയാൻചുവാൻ, ലാൻപിങ്, ദെഖിൻ, ഗോൻങ്ഷാൻ, നിന്ങ് ലാൻഡ്, യാൻബിയാൻ, തിബെത്തിലെ മാൻകാങ് എന്നിവിടങ്ങളിലും സംസാരിക്കുന്നുണ്ട്. 240,000 ജനങ്ങൾ ഈ ഭാഷ സംസാരിക്കുന്നുണ്ട്.
പടിഞ്ഞാറൻ നാഷിയിൽ ഡയൻ, ലിജൻഗ്ബ, ബാവോഷാൻശു എന്നിവയുടെ വകഭേദങ്ങൾ അടങ്ങിയയിരിക്കുന്നു.

പരസ്പരം അസ്പഷ്ടമായ നിരവധി വൈവിധ്യങ്ങൾ അടങ്ങിയ ഭാഷാ വകഭേദമാണ് പൗരസ്ത്യ നാഷി ഭാഷ. യൻയുവാൻ, മുലി, യാൻബിയാൻ പ്രദേശങ്ങളിലാണ് ഇവ പ്രധാനമായും സംസാരിക്കുന്നത്.
ശാങ്‌സിദാനിലെ യോങ്‌ഷേങ്, ഹയ്‌ലോങിലെ ലിജിയാങ്, ഫെങ്ക് എന്നീ പ്രദേശങ്ങളിലും കിഴക്കൻ നാഷി (പൗരസ്ത്യ നാഷി ) സംസാരിക്കുന്നുണ്ട്. മൊത്തം നാൽപ്പതിനായിരത്തിൽ അധികം ജനങ്ങൾ ഈ ഭാഷ സംസാരിക്കുന്നുണ്ടെന്നാണ് കണക്ക്.
2000ൽ ചൈനയിൽ നടന്ന സെൻസസ് പ്രകാരം, 310,000 ജനങ്ങൾ നാഷി ഭാഷ സംസാരിക്കുന്നുണ്ട്. ഒരു ലക്ഷം പേർ ഒരൊറ്റ ഭാഷ മാത്രം സംസാരിക്കുന്നവരാണ്. ഏകദേശം 170,000 പേർ ചൈനീസ്, തിബെത്തൻ, ബായി അല്ലെങ്കിൽ ഇംഗ്ലീഷ് ഭാഷകൾ രണ്ടാം ഭാഷയായി ഉപയോഗിക്കുന്നുണ്ട്. ഏകദേശം ഇവർ എല്ലാം യുന്നാൻ പ്രവിശ്യയിലാണ് ജീവിക്കുന്നത്. എന്നാൽ, കുറച്ചുപേർ ബർമ്മയിലും വസിക്കുന്നുണ്ട്.
നാഷി ഭാഷ സാധാരണയായി ദൈനംദിന ജീവിതത്തിൽ ഉപയോഗിക്കുന്നത് നാഷി ജനങ്ങളാണ്. എന്നാൽ, നാഷി ഭാഷ ഉടൻ അപ്രത്യക്ഷമായേക്കാവുന്ന ഒരു അപകടാവസ്ഥയിലാണ് ഇപ്പോൾ. എഴുത്ത് സാക്ഷരത ഇപ്പോഴും അപൂർവ്വമാണ്. ലാറ്റിൻ അക്ഷരത്തിലും ഗെബ ലിപിയിലുമാണ് നാഷി ഭാഷ എഴുതുന്നത്.


</doc>
<doc id="357258" url="https://ml.wikipedia.org/wiki?curid=357258" title="ഡ്രീംസ്">
ഡ്രീംസ്

1990-ലെ കാൻ ചലച്ചിത്രോത്സവത്തിൽ മത്സരവിഭാഗത്തിന് പുറത്ത് ഈ ചിത്രം പ്രദർശിപ്പിച്ചിരുന്നു.

ഒറ്റ കഥാതന്തുവല്ല ചിത്രത്തിനുള്ളത്. എപ്പിസോഡുകളായാണ് കഥ പറയുന്നത്. കുറസോവയ്ക്ക് പകരം നിൽക്കുന്ന ഒരാൾ (അദ്ദേഹം ധരിക്കുന്ന തൊപ്പി ധരിച്ചിട്ടുള്ളയാൾ) എട്ട് സ്വപ്നങ്ങളിലായി വിവിധ കഥകൾ പറയുന്നു. 

മഴയും വെയിലും ഒന്നിച്ചുവന്നാൽ കുറുക്കന്റെ കല്യാണമാണെന്ന് ജപ്പാനിൽ ഒരു വിശ്വാസമുണ്ട് (ഇത് ലോകമാസകലമുള്ള ഒരു വിശ്വാസമാണ്. മഴയും വെയിലും കാണുക). ആദ്യ സ്വപ്നത്തിൽ ഈ സമയത്ത് വീട്ടിലിരിക്കണം എന്ന് അമ്മ പറഞ്ഞത് അനുസരിക്കാതെ ഒരു ബാലൻ പുറത്തിറങ്ങുന്നു. കുറുക്കന്മാരുടെ കല്യാണഘോഷയാത്ര ഈ കുട്ടി കാണുന്നു. കുറുക്കന്മാർ കുട്ടിയെ കണ്ടുപിടിക്കുമ്പോൾ അവൻ ഓടി രക്ഷപെടുന്നു. കുറുക്കന്മാർ വീട്ടിൽ വന്നിരുന്നുവെന്നും അവർ ഒരു ടാന്റോ കത്തി ഏൽപ്പിച്ചിട്ട് പോയി എന്നും അമ്മ പറയുന്നു. അമ്മ ഈ കത്തി ബാലനെ ഏൽപ്പിക്കുന്നു. ആത്മഹത്യ ചെയ്യാനുള്ള വ്യംഗ്യസൂചനയാണിത്. പോയി കുറുക്കന്മാരോട് മാപ്പ് ചോദിക്കുവാൻ സ്ത്രീ ബാലനോട് ആവശ്യപ്പെടുന്നു. മാപ്പ് ചോദിച്ചില്ലെങ്കിൽ വീട്ടിലേയ്ക്ക് പ്രവേശനമില്ല എന്നും വെളിപ്പെടുത്തുന്നു. മഴവില്ലിന് താഴെയുള്ള പ്രദേശത്തേയ്ക്ക് കുട്ടി പുറപ്പെടുന്നു. ഈ ഭാഗം ഷൂട്ട് ചെയ്യാനായി കുറോസാവ തന്റെ ബാല്യകാല വസതി അതുപോലെ പുനർസൃഷ്ടിച്ചു. ഗേറ്റിലെഴുതിയിരിക്കുന്ന പേരുപോലും "കുറോസാവ" എന്നാണ്. അമ്മയായി അഭിനയിച്ച നടിയെ തന്റെ അമ്മയുടെ ഫോട്ടോ കാണിക്കുകയും എങ്ങനെ തന്റെ അമ്മയായി അഭിനയിക്കാം എന്ന് കുറസോവ ഉപദേശിക്കുകയും ചെയ്തിരുന്നു.

ഹിന മത്സുയി എന്ന പാവകളുടെ ഉത്സവം നടക്കുന്ന ത് പീച്ച് പൂക്കുന്ന അവസരത്തിലാണ്. ഒരു കുട്ടിയുടെ കുടുംബം ഈ അവസരത്തിൽ പീച്ച് മരങ്ങൾ വെട്ടിക്കളഞ്ഞിരുന്നു. മരമില്ലാത്ത തോട്ടത്തിൽ പാവകൾ ജീവൻ വച്ച് നിൽക്കുന്നത് അവൻ കാണുന്നു. ഓരോ പാവകളും വെട്ടിക്കളഞ്ഞ ഓരോ മരത്തിന്റെയും ആത്മാവാണ്. മരങ്ങൾ മുറിച്ചതിന് അവർ കുട്ടിയെ ശാസിക്കുന്നു. ബാലൻ പീച്ച് പൂക്കൾ എന്തുമാത്രം ഇഷ്ടപ്പെട്ടിരുന്നു എന്ന് മനസ്സിലാക്കുന്ന പാവകൾ ഒരു നൃത്തത്തിലൂടെ പീച്ച് മരങ്ങൾ കാണിച്ചുകൊടുക്കുന്നു. 

മല കയറുന്ന നാലുപേർ (കൗമാരക്കാരനായ കുറോസാവ ഇവരോടൊപ്പമുണ്ട്) ഒരു മഞ്ഞുകാറ്റിനിടയിലൂടെ മല കയറുന്നു. മൂന്ന് ദിവസമായി മഞ്ഞ് വീണുകൊണ്ടിരിക്കുകയാണ്. ഇവർ കയറ്റം ഉപേക്ഷിക്കാൻ തയ്യാറാവുന്നു. ഓരോരുത്തരായി നടത്തം അവസാനിപ്പിക്കുന്നു. ഇവരുടെ മരണം ഉറപ്പാണ്. നേതാവും നടത്തം അവസാനിപ്പിക്കുന്നു. ഒരു സ്ത്രീ (യൂകി ഓന്ന എന്ന ജാപ്പനീസ് സങ്കല്പം) ബോധമുള്ള അവസാന മനുഷ്യനെ മരണത്തിലേയ്ക്ക് ആകർഷിക്കാൻ ശ്രമിക്കുന്നു. അയാൾ ഈ ആകർഷണത്തെ മറികടക്കുന്നു.

ഒരു ജാപ്പനീസ് സൈനിക കമാൻഡർ ഒറ്റയ്ക്ക് ഒരു റോഡിലൂടെ നടക്കുന്നു. രണ്ടാം ലോകമഹായുദ്ധത്തിന് ശേഷം ഇയാൾ തിരികെ വരുകയാണ്. സ്ഫോടകവസ്തുക്കൾ ശരീരത്തിൽ കെട്ടിവച്ച ഒരു നായ ഇയാളെ ഒരു തുരങ്കത്തിലേയ്ക്ക് നയിക്കുന്നു. മറുവശത്തെത്തുന്ന സൈനികൻ ഇയാളുടെ കീഴിലുണ്ടായിരുന്ന മറ്റൊരു സൈനികന്റെ പ്രേതം കാണുന്നു. താൻ മരിച്ചു എന്ന് പ്രേതത്തിന് ബോദ്ധ്യമായിട്ടില്ല. തന്റെ സേന മുഴുവനായി ടണലിൽ നിന്ന് പുറത്തേയ്ക്ക് മാർച്ച് ചെയ്യുന്നു. ഇവരും പ്രേതങ്ങളാണ്. അവർ മരിച്ചുവെന്നും അവരെ ഒരു പ്രയോജനവുമില്ലാത്ത യുദ്ധത്തിലേയ്ക്കയച്ച താനാണ് ഇതിനുത്തരവാദി എന്നും പറയുവാൻ കമാൻഡർ ശ്രമിക്കുന്നു. പ്രേതങ്ങൾ നിശ്ശബ്ദരായി ഇത് കേട്ടുനിൽക്കുന്നു. തിരികെ ടണലിലേയ്ക്ക് പോകാൻ കമാൻഡർ അവർക്ക് ഉത്തരവ് നൽകുന്നു. ദുഃഖാർത്തനായ കമാൻഡറുടെ മുന്നിൽ വീണ്ടും നായ പ്രത്യക്ഷപ്പെടുന്നു. 

ഇതിൽ മാർട്ടിൻ സ്കോർസേസെ വിൻസന്റ് വാൻ ഗോ ആയി അഭിനയിക്കുന്നുണ്ട്. വാൻ ഗോയുടെ കലയുടെ ലോകത്തിനുള്ളിലാണ് ഒരു വിദ്യാർത്ഥി. ഒരു കൃഷിസ്ഥലത്തുവച്ച് വിദ്യാർത്ഥി വാൻ ഗോയെ കണ്ടുമുട്ടുന്നു. എന്താണ് ഒരു ചെവി കാണാനില്ലാത്തതെന്ന ചോദ്യത്തിന് സ്വന്തം ചിത്രം വരയ്ക്കുമ്പോൾ അത് ബുദ്ധിമുട്ടുണ്ടാക്കുന്നുവെന്നും അതിനാലാണ് താൻ അത് മുറിച്ചുകളഞ്ഞത് എന്നുമാണ് മറുപടി. വാൻ ഗോയെ അന്വേഷിച്ച് വിദ്യാർത്ഥി അദ്ദേഹത്തിന്റെ ചിത്രങ്ങളിലൂടെ നടക്കുന്നു. "വീറ്റ് ഫീൽഡ് വിത്ത് ക്രോസ്" എന്ന ചിത്രത്തിലാണ് അന്വേഷണം അവസാനിക്കുന്നത്. 

മൗണ്ട് ഫ്യൂജിയിലെ ഒരു വലിയ ന്യൂക്ലിയാർ പ്ലാന്റ് മെൽറ്റ് ഡൗൺ ആരംഭിക്കുന്നു. ആറ് റിയാക്റ്ററുകൾ ഒന്നിനുപുറകേ ഒന്നായി പൊട്ടിത്തെറിക്കുന്നു. ചുവന്ന പുക ആകാശം മൂടുന്നു. ആൾക്കാർ കടലിലേയ്ക്ക് ഓടുന്നു. രണ്ട് പുരുഷന്മാരെയും ഒരു സ്ത്രീയെയും അവളുടെ രണ്ട് കുട്ടികളെയും മാത്രമാണ് കാണാനുള്ളത്. 

പർവതമേഖലയിലൂടെ ഒരാൾ പരതിനടക്കുകയാണ്. ഒരു കൊമ്പുള്ള സത്വത്തെ ഇയാൾ കാണുന്നു. ന്യൂക്ലിയാർ അപകടത്തിലൂടെ പ്രകൃതിയും മൃഗങ്ങളും നശിച്ചുവെന്ന് ഇയാൾ പറയുന്നു. 

ഒരു യുവാവ് അരുവികൾ നിറഞ്ഞ ഒരു ഗ്രാമത്തിൽ പ്രവേശിക്കുന്നു. ഒരു ജലചക്രം നന്നാക്കുന്ന വൃദ്ധനെ ഇയാൾ കാണുന്നു. ആധുനിക സാങ്കേതിക വിദ്യ ഉപേക്ഷിക്കുവാൻ ഗ്രാമീണർ തീരുമാനിച്ചുവെന്ന് വൃദ്ധൻ വെളിപ്പെടുത്തുന്നു. 

ഒരു വൃദ്ധയുടെ ശവസംസ്കാരത്തിൽ ആൾക്കാർ സങ്കടപ്പെടുകയല്ല, സന്തോഷിക്കുകയാണ് ചെയ്യുന്നത്.


റോട്ടൺ ടൊമാറ്റോസിൽ 55% സ്വീകാര്യത മാത്രമാണ് ഈ ചിത്രത്തിന് ലഭിച്ചത്.



</doc>
<doc id="357259" url="https://ml.wikipedia.org/wiki?curid=357259" title="മൂക്കൻ മുള്ളൻതിരണ്ടി">
മൂക്കൻ മുള്ളൻതിരണ്ടി

കടൽ വാസിയായ ഒരു മൽസ്യമാണ് മൂക്കൻ മുള്ളൻതിരണ്ടി അഥവാ Pale-edged stingray (Sharpnose Singray ). . ഐ യു സി എൻ പട്ടികപ്രകാരമുള്ള പരിപാലന സ്ഥിതി സംരക്ഷണം ആവശ്യമുള്ള ജീവിവർഗ്ഗങ്ങൾ എന്നാണ്.

Dasyatidae കുടുംബത്തിൽ പെട്ട മൽസ്യമാണ് ഇവ. പൊതുവെ തിരണ്ടികൾ എന്നാണ് ഇവ അറിയപ്പെടുന്നത് .

കേരളത്തിലെ മൽസ്യങ്ങളുടെ പട്ടിക


</doc>
<doc id="357261" url="https://ml.wikipedia.org/wiki?curid=357261" title="കൈജിയാങ്ങോസോറസ്">
കൈജിയാങ്ങോസോറസ്

ചൈനയിൽ നിന്നും ഫോസിൽ കണ്ടെത്തിയ ഒരു ദിനോസർ ആണ് കൈജിയാങ്ങോസോറസ് . മധ്യ ജുറാസ്സിക് കാലത്തു ആണ് ഇവ ജീവിച്ചിരുന്നത് .

തെറാപ്പോഡ വിഭാഗത്തിൽ പെട്ടവയാണ് ഇവ.

ഈ കാലഘട്ടത്തിൽ പെട്ട മറ്റു ദിനോസറുകളെ പോലെ ഇവയും മുട്ട ഇട്ട് പ്രജനനം നടത്തുന്ന വിഭാഗം ജീവികൾ ആയിരുന്നു. ചില ദിനോസറുകൾ കൂടു കൂട്ടിയതിനും അട ഇരുന്നതിനും തെളിവുകൾ ഉണ്ട്.



</doc>
<doc id="357272" url="https://ml.wikipedia.org/wiki?curid=357272" title="ബായ് ജനങ്ങൾ">
ബായ് ജനങ്ങൾ

ചൈനയിലെ ഒരു ആദിമ ജനവിഭാഗമാണ് ബായ് ജനങ്ങൾ (Bai people) (Bai language: Baipho /pɛ̰˦˨xo̰˦/ (白和); ; endonym pronounced ). പീപ്പിൾസ് റിപ്പബ്ലിക് ഓഫ് ചൈന ഔദ്യോഗികമായി അംഗീകരിച്ച 56 വംശീയ ജനതയിൽ പെട്ട ഒരു വിഭാഗമാണ് ബായ് ജനങ്ങൾ. 2000ലെ ഔദ്യോഗിക കണക്കുപ്രകാരം ഇവരുടെ ജനസംഖ്യയ 1,858,063 ആണ്. 
ബായ് ജനങ്ങൾ വെളുത്ത നിറത്തിലുള്ളവരാണ്. ഇവർക്കിടയിൽ ബായ്പ്‌സിക്‌സ് ('Baipzix' ) എന്നാണ് വിളിക്കപ്പെടുന്നത്. ബായ് പീ്പ്പിൾ എന്നതിന്റെ ചൈനീസ് വാക്ക് അർത്ഥം വെളുത്ത ജനങ്ങൾ എന്നാണ്. 1956ൽ ചൈനീസ് അധികൃതർ ഇവരെ ബായ് ദേശവാസികൾ എന്ന് നാമകരണം ചെയ്തു. ഇത് ഇവരുടെ താൽപര്യപ്രകാരമായിരുന്നു.
ചരിത്രപരമായി, ബായി ജനങ്ങൾ മിൻജിയ - Minjia (民家) എന്ന പേരിലും വിളിക്കപ്പെടുന്നുണ്ട്. പതിനാലാം നൂറ്റാണ്ട് മുതൽ 1949വരെ ചൈനീസിൽ ഇവരെ അറിയപ്പെട്ടിരുന്നത് മിൻജിയ എന്നായിരുന്നു. മിൻജിയ എന്ന ചൈനീസ് പദത്തിനർത്ഥം നാട്ടുകാർ, സാധാരണക്കാർ എന്നൊക്കെയാണ്. ഇതിന്റെ വിപരീത പദം ജുൻജിയ Junjia (軍家) എന്നാണ്. അതായത് സൈനികർ എന്നാണ് ഇതിന്റെ വാക്ക് അർത്ഥം. ഹാൻ ചൈനീസിനെയാണ് ഈ പേരിൽ വിളിച്ചിരുന്നത്. 
ബായ് എന്ന വാക്കിന്റെ ഉൽപ്പത്തിയെ കുറിച്ച് ശരിയായ വ്യക്തതയില്ല. എന്നാൽ, ഏറെ ജനങ്ങളും വിശ്വസിക്കുന്നത്, ബായ് ജനങ്ങൾക്ക് മൂന്നാം നൂറ്റാണ്ടിൽ ജീവിച്ചിരുന്ന ബായ് ജനങ്ങളുമായി നല്ല ബന്ധമുണ്ടെന്നാണ്. ഈ വിഭാഗം മൂന്നാം നൂറ്റാണ്ടിൽ ബായിസി ഗുവോ "Baizi Guo" (白子國; State of Bai) എന്ന പേരിൽ ഭരണം നടത്തിയിരുന്നുവെന്നാണ്. എന്നാൽ, ചൈനീസ് ചരിത്രത്തിൽ സ്ഥിരീകരിക്കപ്പെട്ട ഒരു ചരിത്രമല്ല ഇത്. എന്നാൽ, യുന്നാൻ പ്രവിശ്യയുടെ വോമൊഴി ചരിത്രത്തിൽ പതിവായി ഇക്കാര്യം പരാമർശിക്കുന്നുണ്ട്.
ലോങയോന എന്ന രാജാവാണ് ഈ സ്‌റ്റേറ്റ് സ്ഥാപിച്ചതെന്നാണ് വാമോഴി ചരിത്രം വിശ്വസിക്കപ്പെടുന്നത്. ഇദ്ദേഹത്തിന് വിളിപ്പേര് സാങ് എന്നായിരുന്നു. അക്കാലഘട്ടത്തിൽ ഷു ഹാൻ സ്റ്റേറ്റിന്റെ ചാൻസിലറായിരുന്ന ഷുഖെ ലിയാങ് ആണ് അദ്ദേഹത്തിന് ഇ സ്ഥാനപ്പേര് നൽകിയത്. ഷുഖെ ലിയാങ് ഡാലി പ്രവിശ്യ പിടിച്ചടക്കി ലോങ്‌യോനയ്ക്ക് അവിടെ ഒരു ബായ് സ്‌റ്റേറ്റ് സ്ഥാപിക്കാൻ സഹായം ചെയ്തത് ഷുഖെ ലിയാങാണ്. ഇന്നത്തെ യുന്നാൻ പ്രവിശ്യയിലെ മിഡു പ്രദേശം, ഡാലി ബായ് സ്വയം ഭരണപ്രദേശം എന്നിവയായിരൂന്നു മൂന്നാം നൂറ്റാണ്ടിൽ ബായ് സംസ്ഥാനമായിരുന്നത്.

ബായ് ജനങ്ങളിൽ അധികവും താമസിക്കുന്നത് യുന്നാൻ പ്രവിശ്യയിലെ ഡാലി പ്രദേശത്താണ്. കൂടാതെ, ഗുയിസോഹു പ്രവിശ്യയിലെ ബിജി, ഹുനനിലെ സാങ്‌സി പ്രവിശ്യകളിലും ഈ ജനത വസിക്കുന്നുണ്ട്. 20 ലക്ഷം ജനസംഖ്യയുള്ള ബായ് ജനങ്ങളിൽ 80 ശതമാനവും യുന്നാനിലെ ഡാലി ബായ് സ്വയംഭരണ പ്രദേശത്താണ് കേന്ദ്രീകരിച്ചിരിക്കുന്നത്.
ബായ് ജനങ്ങളുടെ ഉദ്ഭവം സംബന്ധിച്ച് കഴിഞ്ഞ നൂറ്റാണ്ടുകളിൽ വളരെ അധികം ചർച്ചകൾ നടന്നിട്ടുണ്ട്.
എന്നാൽ അത്തരം ചർച്ചകൾ മുഴുവൻ കേന്ദ്രീകരിച്ചത് ബായ് ജനങ്ങളിലേക്ക് സ്വാംശീകരിക്കപ്പെട്ട വിഭാഗങ്ങളെ കുറിച്ചായിരുന്നു എന്നതാണ് വിരോധാഭാസം. സ്വയ മേവ ബായ് ജനങ്ങളായ വരെ കുറിച്ചുള്ള ചർച്ചകൾ നടന്നില്ല.
ഇർഹായി തടാക തീരത്ത് നടന്ന പുരാവസ്തു ഗവേഷണങ്ങളുടെ അടിസ്ഥാനത്തിൽ ബായ് ജനങ്ങൾ നദീ തീരത്തായിരുന്നു താമസിച്ചിരുന്നത് എന്നാണ്.

ബായ് ജനങ്ങൾ സംസാരിക്കുന്നത് ബായ് ഭാഷയാണ്. 2003 ലെ സെൻസസ് പ്രകാരം 1,240,000 ജനങ്ങൾ ബായ് ഭാഷ സംസാരിക്കുന്നുണ്ടെന്നാണ് കണക്ക്. സിനോ തിബെത്തൻ ഭാഷാ കുടുംബത്തിലെ തിബെത്തോ ബർമ്മൻ ശാഖയിൽ പെട്ട ( അല്ലെങ്കിൽ സിനിറ്റിക് ശാഖ) ഭാഷയാണ് ബായ് ഭാഷ. ബായ് ജനങ്ങൾ തങ്ങളുടെ ഭാഷയെ ബായ്‌സി, ബായ്‌നി, ബയ്ഹുവോ എന്നീ പേരുകളിലൊക്കെ വിളിക്കപ്പെടുന്നുണ്ട്. കൂടാതെ 60 ഓളം പേരുകളിൽ ഇത് അറിയപ്പെടുന്നുണ്ട്. ചൈനീസ് അക്ഷരങ്ങൾ ഉപയോഗിച്ചാണ് ബായ് ഭാഷ എഴുതുന്നത്. 1957ൽ ലാറ്റിൻ അടിസ്ഥാനമാക്കിയുള്ള എഴുത്ത് സമ്പ്രദായം വികസിപ്പിച്ചെടുത്തിട്ടുണ്ട്.


</doc>
<doc id="357277" url="https://ml.wikipedia.org/wiki?curid=357277" title="ബായ് ഭാഷ">
ബായ് ഭാഷ

ചൈനയിലെ തെക്കുകിഴക്കൻ ഭാഗത്ത് സ്ഥിതിചെയ്യുന്ന യുന്നാൻ പ്രവിശ്യയിലെ ആദിമ ജനവിഭാഗമായ ബായ് ജനങ്ങൾ പ്രധാനമായും സംസാരിക്കുന്ന ഭാഷയാണ് ബായ് ഭാഷ - Bai language (Bai: ; ). മൂന്ന് പ്രധാന വകഭേദങ്ങളിലായ പത്ത് ലക്ഷത്തിലധികം ജനങ്ങൾ സംസാരിക്കുന്ന ഭാഷയാണ് ബായ് ഭാഷ. ഇത് ഒരു സ്വരവിഷയകമായ ഭാഷയാണ്.

എട്ടു സ്വരഭേദങ്ങളും സമ്പന്നമായ സ്വരാക്ഷരങ്ങളും അടങ്ങിയതാണ് ബായ് ഭാഷ.
ചൈനീസ് അക്ഷരമായ ബോവൻ ഉപയോഗിച്ച് കുറച്ച് പരമ്പരാഗത സാഹിത്യങ്ങളും അതുപോലെ, ലത്തീൻ അക്ഷരമാല ഉപയോഗിച്ച് പുതിയ ചില പ്രസിദ്ധീകരണങ്ങളും ബായ് ഭാഷയിൽ പുറത്തിറങ്ങിയിട്ടുണ്ട്. അടുത്തിടെ ചിട്ടപെടുത്തിയ ലാറ്റിൻ അക്ഷരങ്ങളുടെ റോമനൈസേഷൻ ക്രമീകരണ സമ്പ്രദായാത്തിലാണ് ഇവ അച്ചടിച്ചത്. 
ബായ് പ്രദേശങ്ങളിലെ പ്രധാന സ്ഥലങ്ങളിൽ മൂന്ന് വകഭേദങ്ങളാണ് അംഗീകരിക്കപ്പെട്ടത്. ഇവ മറ്റുഭാഷകളിൽ നിന്ന തീർത്തും വ്യത്യസ്തമാണ്. ജിയാൻ ചുവാൻ ( സെൻട്രൽ) ഡാലി (ദക്ഷിണ പ്രദേശം) ബിജിയാങ് (വടക്കൻ പ്രദേശം) എന്നിവയാണ് ഈ മൂന്ന് വകഭേദങ്ങൾ. ജിയാൻ ചുവാനും ഡാലിയും വളരെ സമാനമാണ്. ഒരു മാസം ഒന്നിച്ച് വസിച്ചാൽ ഈ രണ്ടും ഭാഷയും സംസാരിക്കുന്നവർക്ക് പരസ്പരം ഭാഷ തിരിച്ചറിയാനാവുമെന്നാണ് ഈ ഭാഷ സംസാരിക്കുന്നവർ വ്യക്തമാക്കുന്നത്. 
മറ്റു രണ്ട് ഭാഷകളിൽ നിന്നു ഏറെ വിഭിന്നമാണ് ബിജിയാങ്. പൻയി, ലാമ എന്നീ ഭാഷകളിൽ നന്ങ് ഭാഷയുടെ മിശ്രിതമാണിത്.
ലിസു ജനങ്ങളുടെ ഉപവിഭാഗമായ ലീമോ ജനങ്ങളും ബായ് വിഭാഗത്തിൽ പെട്ട ഭാഷ സംസാരിക്കുന്നതായി റിപ്പോർട്ടുണ്ട്. 50,000 ഓളം വരും ലീമോ ജനങ്ങളുടെ ജനസംഖ്യ. ഫുഗോങ് പ്രദേശത്ത് ലീമോ ജനങ്ങളിൽ പെട്ട 15,000 ത്തോളം പേർ ഈ ഭാഷ സംസാരിക്കുന്നുണ്ട്. യുന്നാൻ പ്രവിശ്യ, ലിസു, വടക്കൻ ബായ് പ്രദേശം എന്നിവിടങ്ങളിലും ഈ ഭാഷ സംസാരിക്കുന്നുണ്ട്. ഒമ്പതോളം ബായ് വകഭേദങ്ങൾ സംസാരിക്കുന്നുണ്ടെന്നാണ് വാങ് ഫെങ് (2012) രേഖപ്പെടുത്തിയിരിക്കുന്നത്.

ക്വ്‌യ്ബി പ്രദേശത്ത് മസെലോങ്, ജിയാൻചുവാനിൽ ജിൻസിങ്, ഹെഗിങ് പ്രദേശത്ത് ഡാഷി, ഡാലി നഗരത്തിൽ സൂച്ചേങ് എന്നിവയാണ് ബായ് ഭാഷയുടെ വകഭേദങ്ങൾ. സികുൻ, ഡാകുൻ ഗ്രാമത്തിലും ശലാങ് പട്ടണത്തിലും കുൻമിങ് നഗരത്തിലും ബായ് വകഭേദങ്ങൾ സംസാരിക്കുന്നുണ്ടെന്നാണ് രേഖകൾ വ്യക്തമാക്കുന്നത്.

സിനോ തിബെത്തൻ ഭാഷാ കുടുംബത്തിൽ ബായ് ഭാഷയുടെയോ ഈ ഭാഷാ വിഭാഗത്തിന്റെയോ സ്ഥാനം അനിശ്ചിതമാണ്. പാരമ്പര്യമായി, ബായ് ഭാഷ തിബെത്തോ ബർമ്മൻ ഭാഷയായാണ് പരിഗണിക്കപ്പെടുന്നത്.1948ൽ, ബായ് ഭാഷ പ്രോട്ടോ സിനിറ്റികിന്റെ ഭാഗമാക്കുന്നതിന് പകരം പഴയ ചൈനീസുമായി ഏകോപിപ്പിക്കുന്നതുമായി ബന്ധപ്പട്ട വാദങ്ങൾ നിലനിന്നിരുന്നു. കഴിഞ്ഞ തലമുറയിൽ ഈ വാദം സെർഗി സ്റ്റാറോസ്റ്റിൻ, ജി വാൻ ഡ്രീം, എസ് ശെങ്ഷാങ് എന്നിവർ ഏറ്റെടുത്തു. ബായ് ഭാഷയുടെ ജനിതക ചർച്ച 2005ൽ വാങ് ആണ് മറികടന്നത്.
അദ്ദേഹത്തിന്റെ ശരിയായ അന്വേഷണത്തിന് പുരോഗതിയുണ്ടായി പ്രോടോ ഭായിയാണെന്ന അദ്ദേഹം കണ്ടെത്തി. മൂന്ന് ആധുനികവകഭേദങ്ങൾ ആണ് ഇതുവരെ പുസ്ഥാപിച്ചത്. ഈ വകഭേദങ്ങൾ നല്ല രീതിയിൽ ഇതുവരെ വിവരിക്കപ്പെട്ടില്ല.
ബായ് പദാവലിയുടെ സ്വാധീനം സംബന്ധിച്ചുള്ള ചോദ്യം ഇപ്പോഴു സങ്കീർണമായി നിലനിൽക്കുകയാണ്. അയൽ ഭാഷകളായ ബർമ്മീസ് ചൈനീസ് സ്വാധീനമാണോ എന്നകാര്യതത്തിൽ ആണ് സങ്കീർണത നിലനിൽക്കുന്നത്.
ചരിത്ര സംസ്‌കാരങ്ങളിൽ പഠനം നടത്തുന്ന സിനോളജിസ്റ്റായ ജെറി നോർമാന്റെ അഭിപ്രായത്തിൽ ബായ് എന്നത് സിനിറ്റിക് (ചൈനീസ്) വകഭേദമാണെന്നാണ്. ഇതിന്റെ സിനിറ്റിക് ബന്ധം എളുപ്പത്തിൽ തള്ളികളയാനാവില്ലെന്നാണ് അദ്ദേഹം നിരൂപിക്കുന്നത്.

വിഷയം - ക്രിയ - കർമ്മം - subject–verb–object (SVO) എന്ന അടിസ്ഥാനപരമായ വാക്യഘടനയാണ് ബായ് ഭാഷയ്ക്കുള്ളത്. 
എന്നിരുന്നാലും, ചോദ്യ വാക്യങ്ങളിലും നിഷേധ വാചകങ്ങളിലും വാക്യ ഘടന വിഷയം - കർമ്മം - ക്രിയ ( SOV) എന്ന രൂപത്തിലും കണ്ടുവരുന്നുണ്ട്.



</doc>
<doc id="357279" url="https://ml.wikipedia.org/wiki?curid=357279" title="ഡ്രങ്കൺ ഏഞ്ചൽ">
ഡ്രങ്കൺ ഏഞ്ചൽ

1948 -ൽ ജപ്പാനിൽ പുറത്തിറങ്ങിയ ഒരു യാസുക ചലച്ചിത്രമാണ് . അകിര കുറോസാവയാണ് ഈ ചിത്രം സംവിധാനം ചെയ്തത്. തോഷിറോ മിഫ്യൂണെയും അകിര കുറസോവയും ഒരുമിച്ച് പ്രവർത്തിച്ച 16 ചലച്ചിത്രങ്ങളിൽ ആദ്യത്തേതായിരുന്നു ഇത്.

അമേരിക്കയുടെ അധിനിവേശത്തിനിടെയാണ് ഈ ചിത്രം പുറത്തിറങ്ങിയത്. തിരക്കഥ അമേരിക്കൻ ഭരണകൂടത്തിന്റെ കീഴിലുള്ള ഒരു സെൻസർഷിപ്പ് ബോർഡിന്റെ സമ്മതം നേടണമെന്നുണ്ടായിരുന്നു. കുറോസാവ അധിനിവേശത്തെപ്പറ്റി മോശമായ പല സൂചനകളും സെൻസർ ബോർഡിന്റെ ശ്രദ്ധയിൽ പെടാതെ ഈ ചലച്ചിത്രത്തിൽ ഉൾപ്പെടുത്തി. ചിത്രീകരണത്തിനിടെ കുറോസാവയുടെ അച്ഛൻ മരണമടയുകയുണ്ടായി. അതിനിടെയുണ്ടായ സ്വകാര്യാനുഭവം ഇദ്ദേഹം ചലച്ചിത്രത്തിന്റെ പശ്ചാത്തലസംഗീതം തിരഞ്ഞെടുക്കുന്നതിൽ ഉപയോഗിച്ചിട്ടുണ്ട്. 

ടോഹോ സ്റ്റുഡിയോസ് ആണ് ചിത്രം നിർമ്മിക്കുകയും വിതരണം നടത്തുകയും ചെയ്തത്. 98 മിനിട്ടാണ് ചിത്രത്തിന്റെ നീളം. 

യുദ്ധാനന്തര ജപ്പാനിലെ ഒരു മദ്യാസക്തനായ ഡോക്ടറാണ് സാനഡ (ടകാഷി ഷിമൂറ). യുവാവും ചെറുകിട ഗുണ്ടയുമായ മാറ്റ്സുനാഗയെ (ടോഷിറോ മിഫ്യൂണെ) ഒരു വെടിവെപ്പിനുശേഷം ഇദ്ദേഹം ചികിത്സിക്കുന്നു. മാറ്റ്സുനാഗയ്ക്ക് ക്ഷയരോഗമാണെന്ന് മനസ്സിലാക്കുന്ന ഇദ്ദേഹം ചികിത്സ ആരംഭിക്കാനും മദ്യപാനവും സ്ത്രീലമ്പടസ്വഭാവവും ഉപേക്ഷിക്കാനും പറയുന്നു. മാറ്റ്സുനാഗയുടെ പഴയ ബോസായ ഒകാഡ ജയിലിൽ നിന്ന് വിടുതൽ ചെയ്യപ്പെടുന്നു. ഡോക്ടറുടെ അസിസ്റ്റന്റിന്റെ കാമുകനായിരുന്നു ഒകാഡ. അയാൾ തന്റെ ഗാങ് വീണ്ടും ഏറ്റെടുക്കാനുള്ള ശ്രമമാരംഭിക്കുന്നു. മറ്റ്സുനാഗ ഡോക്ടറുടെ ഉപദേശം അവഗണിക്കുന്നു. ഒകാഡയല്ല തന്റെ യഥാർത്ഥ സുഹൃത്ത് എന്ന് മറ്റ്സുനാഗ മനസ്സിലാക്കുന്നു. ഒകാഡയുമായി പോരിനിറങ്ങുന്ന മറ്റ്സുനാഗ മരണമടയുന്നു. 


അമേരിക്കയുടെ അധിനിവേശത്തിനിടെയാണ് ഈ ചിത്രം പുറത്തിറങ്ങിയത്. തിരക്കഥ അമേരിക്കൻ ഭരണകൂടത്തിന്റെ കീഴിലുള്ള ഒരു സെൻസർഷിപ്പ് ബോർഡിന്റെ സമ്മതം നേടണമെന്നുണ്ടായിരുന്നു. അധിനിവേശത്തിനെ എതിർക്കുന്ന പരാമർശങ്ങൾ ചലച്ചിത്രങ്ങളിൽ വരാൻ ബോർഡ് അനുവദിച്ചിരുന്നില്ല. 

കുറോസാവ അധിനിവേശത്തെപ്പറ്റി മോശമായ പല സൂചനകളും സെൻസർ ബോർഡിന്റെ ശ്രദ്ധയിൽ പെടാതെ ഉൾപ്പെടുത്തി. ആദ്യ സീനിൽ അമേരിക്കൻ സൈനികർക്കായി പ്രവർത്തിക്കുന്ന ലൈസൻസില്ലാത്ത വേശ്യകൾ പ്രത്യക്ഷപ്പെടുന്നുണ്ട്. ഗുണ്ടകളും കാമുകിമാരും പാശ്ചാത്യ വസ്ത്രങ്ങളാണ് ധരിക്കുന്നത്. അവരുടെ മുടി പാശ്ചാത്യ രീതിയിലാണ്. ബ്ലാക്ക് മാർക്കറ്റ് ചേരിയിൽ കത്തിപ്പോയ ഒരു കെട്ടിടം ചിത്രീകരിക്കാൻ കുറസോവയ്ക്ക് അനുവാദം ലഭിച്ചില്ല. ജോലിക്കാർ കുറവായിരുന്നതിനാലും ജോലി വളരെക്കൂടുതലായിരുന്നതിനാലും ഈ പ്രശ്നങ്ങൾ കണ്ടുപിടിക്കാൻ സെൻസർ ബോർഡിന് സാധിച്ചില്ല.

കുറോസാവ ഒരു സീനിനെ എടുത്തുകാണിക്കുന്ന രീതിയിൽ അതിനോട് എതിർ സ്വഭാവമുള്ള സംഗീതമാണ് ഉപയോഗിച്ചത്. ചിത്രീകരണത്തിനിടെ കുറോസാവയുടെ അച്ഛൻ മരണമടഞ്ഞു. ദുഃഖിതനായിരിക്കുന്ന അദ്ദേഹം "ദ കുക്കൂ വാൾട്ട്സ്" എന്ന സന്തോഷസ്വഭാവമുള്ള സംഗീതം കേൾക്കാനിടയായി. ഈ സംഗീതം അദ്ദേഹം ചിത്രത്തിൽ ഉപയോഗിച്ചിട്ടുണ്ട്. 

മറ്റ്സുനാഗയുടെ ജീവിതത്തിലെ ഏറ്റവും ദുഃഖഭരിതമായ ഒരു സാഹചര്യത്തിൽ (തന്നെ തന്റെ യജമാനൻ ഉപയോഗിക്കുകയായിരുന്നു എന്ന് തിരിച്ചറിയുമ്പോൾ) ഈ സംഗീതം പശ്ചാത്തലത്തിൽ കേൾക്കാം. തന്റെ അച്ഛന്റെ മരണവാർത്തയറിഞ്ഞപ്പോൾ താൻ കേട്ട അതേ സംഗീതം കണ്ടുപിടിച്ച് അതാണ് കുറോസാവ ഈ സീനിൽ ഉപയോഗിച്ചത്. ഒകാഡയെ കാണിക്കുന്ന ആദ്യ സീനിൽ "ഡൈ മോറിറ്റാറ്റ് ഫോൺ മാക്കി മെസ്സർ" എന്ന സംഗീതം ഗിത്താറിൽ വായിക്കുന്നഹ്റ്റായി കാണിക്കാനാണ് ആഗ്രഹിച്ചത്. കർട്ട് വൈൽ സംഗീതം കൊടുത്ത് ബെർട്ടോൾട്ട് ബ്രെക്റ്റ് വരികളെഴുതിയ സംഗീതമായിരുന്നു ഇത്. "ഡൈ ഡ്രൈഗ്നോഷെനോപർ" എന്ന നാടകത്തിലേതായിരുന്നു ഈ സംഗീതം. സെൻസർ ബോർഡ് ജർമനിയുമായി ബന്ധമുള്ള ഒരു വിഷയവും ചിത്രത്തിൽ വരരുത് എന്നാഗ്രഹിച്ചതിനാൽ ഈ സീൻ നീക്കം ചെയ്യാൻ നിർദ്ദേശിച്ചു.



</doc>
<doc id="357282" url="https://ml.wikipedia.org/wiki?curid=357282" title="ആയിറ്റി">
ആയിറ്റി

കാസർഗോഡ് ജില്ലയിലെ ഹോസ്ദുർഗ്ഗ് താലൂക്കിലെ തൃക്കരിപ്പൂർ പഞ്ചായത്തിലെ ഒരു ഗ്രാമമാണ് ആയിറ്റി. ഇതു ഒരു പുഴയോര പ്രദേശമാണ്. നീലേശ്വരം ബ്ളോക്കിൽ ഉൾപ്പെടുന്ന തൃക്കരിപ്പൂർ ഗ്രാമപഞ്ചായത്തിൽ പെടുന്ന സ്ഥലമാണിത്.

തൃക്കരിപ്പൂർ ടൗണിൽ നിന്നും 2 കിലോമീറ്റർ അകലെയായാണ് സ്ഥിതി ചെയ്യുന്നത്. തൃക്കരിപ്പൂർ ഗ്രാമ പഞ്ചായത്തിനു കീഴിലാണ് ഈ സ്ഥലം. 
തൃക്കരിപ്പൂർ ടൗണിൽ നിന്നും റോഡ് മാർഗ്ഗം ഇവിടെയെത്താം.
ചെറുവത്തൂർ, തൃക്കരിപ്പൂർ എന്നിവയാണ് സമീപ റെയിൽവേ സ്റ്റേഷനുകൾ. പയ്യന്നൂർ ...മെട്ടമ്മൽ...പടന്ന...ചെറുവത്തൂർറോഡ് ഇതു വഴിയാണ് കടന്നു പോകുന്നത്. അതിനാൽ പയ്യന്നൂരിൽ നിന്നും ചെറുവത്തൂരിൽ നിന്നും ബസ് മാർഗ്ഗം ഇവിടെയെത്താം. ഒരു ബോട്ട് ജെട്ടിയുണ്ട്. മാവിലാ കടപ്പുറം, വലിയപറമ്പ എന്നിവിടങ്ങളിലേക്ക് ജല യാത്രയുമാവാം.




</doc>
<doc id="357284" url="https://ml.wikipedia.org/wiki?curid=357284" title="അഗുങ്ങ് പർവ്വതം">
അഗുങ്ങ് പർവ്വതം

ഇന്തോനേഷ്യയിലെ ബാലിയിലുള്ള ഒരു പർവ്വതമാണ് അഗുങ്ങ് പർവ്വതം അഥവാ ഗുനുങ്ങ് അഗുങ്ങ്. ദ്വീപിന്റെ ഏറ്റവും ഉയർന്ന സ്ഥലമാണ് ഈ സ്ട്രാറ്റോ വോൾക്കാനോ. ഇത് കാലാവസ്ഥയെവരെ നിയന്ത്രിച്ചുകൊണ്ട് ചുറ്റുപാടുനിന്നും ഉയർന്നുനിൽക്കുന്നു. പടിഞ്ഞാറുനിന്നും വരുന്ന മേഘങ്ങളിലെ ജലം ഈ പർവ്വതം ഊറ്റിയെടുക്കുന്നു. അതുകൊണ്ട് പടിഞ്ഞാറ് ഭാഗം എപ്പോഴും ഈർപ്പമുള്ളതും പച്ചപ്പുള്ളതും എന്നാൽ കിഴക്ക് ഭാഗം വരണ്ടതും ആയി നിലനിൽക്കുന്നു

ബാലിനീസ് വിശ്വാസപ്രകാരം അഗുങ്ങ് പർവ്വതം പ്രപഞ്ചത്തിന്റെ അച്ചുതണ്ടായ മെരു പർവ്വതത്തിന്റെ പകർപ്പാണ്. ആദ്യകാല ഹിന്ദുക്കൾ ബാലിയിലേക്ക് കൊണ്ടുവന്ന മെരു പർവ്വതത്തിന്റെ ഒരു കഷണമാണ് അഗുങ്ങ് പർവ്വതം എന്ന വിശ്വാസവും നിലവിലുണ്ട്. അഗുങ്ങ് പർവ്വതത്തിന്റെ ഉയർന്ന ചെരിവിലാണ് ബാലിയിലെ ഏറ്റവും പ്രധാന ക്ഷേത്രമായ പുര ബെസാകി സ്ഥിതിചെയ്യുന്നത്. 

1963-1964 ലാണ് അഗുങ്ങ് പർവ്വതം അവസാനമായി പൊട്ടിത്തെറിച്ചത്. ഈ അഗ്നിപർവ്വതം ഇപ്പോഴും പ്രവർത്തനക്ഷമമാണ്. ഇതിന്റെ അഗ്രത്തിലെ വലിയ ക്രേറ്ററിൽനിന്നും ഇടയ്ക്കിടെ പുകയും ചാരവും പുറത്തുവരുന്നുണ്ട്. അഗ്രത്തിലെ ക്രേറ്റർ ഒഴിവാക്കിയാൽ ദൂരെനിന്ന് നോക്കുമ്പോൾ പർവ്വതത്തിന് കൃത്യമായ കോണിക്കൽ ആകൃതിയാണ് ഉള്ളത്. 

ഈ പർവ്വതത്തിന്റെ അഗ്രത്തിൽ നിന്നും നോക്കിയാൽ ലോംബോക് ദ്വീപിലെ റിൻജനി പർവ്വതത്തിന്റെ അഗ്രം കാണാൻ സാധിക്കും. രണ്ടു പർവ്വതങ്ങളും ഭൂരിഭാഗം സമയവും മേഘങ്ങളാൽ മൂടപ്പെട്ടിരിക്കും.

1963 ഫെബ്രുവരി 18 ന് പ്രദേശവാസികൾ അഗുങ്ങ് പർവ്വതതത്തിൽനിന്നും ശക്തിയേറിയ പൊട്ടിത്തെറി കേട്ടു. കൂടാതെ പർവ്വതാഗ്രത്തിൽനിന്നും പുകപടലം ഉയരുന്നതും കണ്ടു. ഫെബ്രുവരി 24 ന് ലാവ പർവ്വതത്തിന്റെ വടക്കേ ചെരിവിലൂടെ പുറത്തേക്കൊഴുകാൻ തുടങ്ങി. ലാവ അടുത്ത് 20 ദിവസം കൊണ്ട് 7 കിലോമീറ്റർ സഞ്ചരിച്ചു. മാർച്ച് 17 ന് അഗ്നിപർവ്വതസ്ഫോടനം നടന്നു (വിഇഐ 5). ഇതിന്റെ തരികൾ 8 മുതൽ 10 കിലോമീറ്റർ വരെ ആകാശത്ത് ഉയർന്നു. അത് വളരെ വലിയ ഒരു പൈറോക്ലാസ്റ്റിക് ഫ്ലോ ആയി മാറി. ഇത് ചുറ്റുമുള്ള അനേകം ഗ്രാമങ്ങളെ ബാധിച്ചു. 1500 ആളുകൾ മരണപ്പെട്ടു. പൊട്ടിത്തറിക്കുശേഷമുള്ള കോൾഡ് ലഹർ മൂലമുണ്ടായ ശക്തമായ മഴ വീണ്ടും 200 പേരെക്കൂടി കൊന്നൊടുക്കി. മെയ് 16 ന് ഉണ്ടായ രണ്ടാം പൊട്ടിത്തെറി മൂലമുണ്ടായ പൈറോക്ലാസ്റ്റിക് ഫ്ലോ 200 പേരെയും മരണത്തിനിരയാക്കി.

ലാവാ പ്രവാഹം ബെസാകി അമ്പലത്തിന്റെ വളരെ അടുത്തുകൂടിയാണ് കടന്നുപോയത്. ക്ഷേത്രം രക്ഷപ്പെട്ടത് വളരെ അത്ഭുതമായി അവശേഷിക്കുകയും ദൈവത്തിൽനിന്നുള്ള സന്ദേശമായി ബാലിനീസ് ജനത അതിനെ കാണുകയും ചെയ്തു. ദൈവം അതിന്റെ ശക്തികാണിക്കാനായാണ് ലാവാ പ്രവാഹം സൃഷ്ടിച്ചതെന്നും ബാലിനീസ് വിശ്വാസത്തിന്റെ നെടുംതൂണായ സ്മാരകം നശിപ്പിക്കാനല്ല എന്നും ജനങ്ങൾ വിശ്വസിച്ചു.

ഏറ്റവും കൂടുതൽ ലാവ ആന്ഡ്രെസൈറ്റ് വിഭാഗത്തിലുള്ളതായിരുന്നു. ചില ലാവാ സാമ്പിളുകൾ ബസാൾട്ടിക് ആന്ഡ്രെസൈറ്റ് ആണെന്നും പറയാം.

പർവ്വതത്തിന്റെ മുകളിലേക്ക് രണ്ട് പ്രധാനവഴികളാണ് ഉള്ളത്. പുര ബെസാകിയിൽ നിന്നും ആരംഭിക്കുന്ന വഴി പശ്ചിമ കൊടുമുടിയിലേക്ക് നീളുന്നു. 1100 മീറ്റർ (3610 അടി) ഉയരത്തിൽനിന്നാണ് ഈ പാത ആരംഭിക്കുന്നത്.

രണ്ടാമത്തെവഴി തെക്കേ കൊടുമുടിയിലേക്കുള്ളതാണ്. മുകളിലേക്ക് മാത്രം എത്താൻ 5 മണിക്കൂർ യാത്ര വേണം. സെലാറ്റിലെ പുര പസർ അഗുങ്ങിൽനിന്നാണ് ഈ വഴി ആരംഭിക്കുന്നത്.

വരണ്ട സമയത്ത് തെക്കേ വിഭാഗവും പടിഞ്ഞാറേ വിഭാഗവും തമ്മിൽ ബന്ധിപ്പിക്കുന്ന ഒരു പാത ഉണ്ടായിവരും. 

രാത്രി 2.30 നാണ് പുര പസർ അഗുങ്ങിൽനിന്നുള്ള മലകയറ്റം ആരംഭിക്കുന്നത്. 



</doc>
<doc id="357290" url="https://ml.wikipedia.org/wiki?curid=357290" title="ഡോട്ടർ (2016 ലെ ചലച്ചിത്രം)">
ഡോട്ടർ (2016 ലെ ചലച്ചിത്രം)

റേസ മിർകരിമി സംവിധാനം ചെയ്ത ഇറാനിയൻ ചിത്രമാണ് ഡോട്ടർDaughter""' (). മോസ്കോ ചലച്ചിത്രോത്സവത്തിൽ ഗോൾഡൻ സെന്റ് ജോർജ് പുരസ്കാരവും 2016 ലെ 47ാം അന്താരാഷ്ട്ര ചലചിത്ര മേളയിൽ സുവർണ മയൂരവും ലഭിച്ചു.
പാരമ്പര്യവാദിയും ജീവിതത്തിൽ നിഷ്ഠകൾ പുലർത്തുന്ന തികഞ്ഞ കർക്കശക്കാരനുമായ അസീസിയും മകളും തമ്മിലുള്ള ബന്ധമാണ് ഈ സിനിമയുടെ ഇതിവൃത്തം. മകൾ പിതാവറിയാതെ സുഹൃത്തിന്റെ പാർട്ടിയിൽ പങ്കെടുക്കാനായി ടെഹ്‌റാനിലേക്ക് പോകുന്നു. പ്രതീക്ഷയ്ക്ക് വിരുദ്ധമായി പ്രതികൂല കാലാവസ്ഥ കാരണം സമയത്ത് തിരിച്ചെത്താൻ അവൾക്കാവുന്നില്ല. പിതാവിനെ ധിക്കരിച്ചുള്ള അവളുടെ ആദ്യത്തെ തീരുമാനം അങ്ങനെ ഒരു ദുരന്തത്തിൽ കലാശിക്കുന്നു. 


</doc>
<doc id="357295" url="https://ml.wikipedia.org/wiki?curid=357295" title="അരിങ്യർ അണ്ണാ മൃഗശാല">
അരിങ്യർ അണ്ണാ മൃഗശാല

ചെന്നൈ വണ്ടല്ലൂറിൽ സ്ഥിതി ചെയ്യുന്ന ഒരു മൃഗശാലയാണ് അരിങ്യർ അണ്ണാ മൃഗശാല ( ). വണ്ടല്ലൂർ മൃഗശാല എന്നും ഇത് അറിയപ്പെടുന്നു. ചെന്നൈ നഗരത്തിൽ നിന്ന് ഏതാണ്ട് 31 കി.മീ. തെക്കാണ് അരിങ്യർ അണ്ണാ മൃഗശാല. 1855 തുടങ്ങിയ ഈ മൃഗശാല ഇന്ത്യയിലെ ആദ്യ പൊതു മൃഗശാലയാണ്. ഈ മൃഗശാല സെന്റർ സൂ അതോറിറ്റി ഓഫ് ഇന്ത്യയിൽ അംഗമാണ്. 1,490 ഏക്കറാണ് ഇതിന്റെ വിസ്തീരണം. 2012 ലെ കണക്ക് പ്രകാരം വംശനാശ ഭീഷിണി നേരിടുന്ന 46 ജന്തു ഗണമുൾപ്പടെ 1,500 ൽ പരം ഗണത്തിൽ പെട്ട ജന്തുക്കൾ ഇവിടെയുണ്ട്.


</doc>
<doc id="357296" url="https://ml.wikipedia.org/wiki?curid=357296" title="അയണിവേലികുളങ്ങര">
അയണിവേലികുളങ്ങര

കൊല്ലം ജില്ലയിലെ കരുനാഗപ്പള്ളി താലൂക്കിലെ ഒരു ഗ്രാമമാണ് അയണിവേലികുളങ്ങര.

http://www.census2011.co.in/data/town/628369-ayanivelikulangara-kerala.html

</doc>
<doc id="357297" url="https://ml.wikipedia.org/wiki?curid=357297" title="ഹലികർണ്ണാസസ്സിലെ ശവകുടീരം">
ഹലികർണ്ണാസസ്സിലെ ശവകുടീരം

പ്രാചീന ലോകാത്ഭുതങ്ങളിൽ ഒന്നാണ് ഹലികർണ്ണാസസ്സിലെ ശവകുടീരം അഥവാ മൗസൊളസ്സിന്റെ ശവകുടീരം. ബി സി 353 നും 350 നും ഇടയിലാണ് ഇത് പണികഴിപ്പിക്കപ്പെട്ടത്. പുരാതന പെർഷ്യൻ സാമ്രാജ്യത്തിലെ സത്രാപ് ആയിരുന്ന മൗസൊളസിനും, അദ്ദേഹത്തിന്റെ ഭാര്യയും സഹോദരിയുമായിരുന്ന ആർറ്റെമിസ്യയ്ക്കും വേണ്ടി പണികഴിപ്പിച്ചതാണ് ഈ മന്ദിരം. സാറ്റിറസ്, പൈത്തിയസ് എന്നീ യവന വാസ്തുശില്പികളാണ് ഈ നിർമിതി രൂപകല്പന ചെയ്തത്.

12,15 നൂറ്റാണ്ടുകൾക്കിടയിലുണ്ടായ ഭൂചലനങ്ങളെതുടർന്ന് ഈ നിർമിതി തകർക്കപ്പെട്ടു.  പ്രാചിന സപ്തമഹാത്ഭുതങ്ങളിൽ പിരമിഡ് ഒഴികെയുള്ളവയിൽ വെച്ച് ഇപ്പൊഴും നിർമിതിയുടെ ശേഷിപ്പുകൾ അവശേഷിക്കുന്നത് ഹലികർണ്ണാസസ്സിലെ ശവകുടീരത്തിന്റെ മാത്രമാണ്




</doc>
<doc id="357300" url="https://ml.wikipedia.org/wiki?curid=357300" title="കൊറിയ">
കൊറിയ

1945 ൽ ഉത്തര കൊറിയ, ദക്ഷിണ കൊറിയ എന്നീ രാജ്യങ്ങളായി വിഭജിക്കപ്പെടുന്നതിന് മുമ്പ് ജപ്പാൻറെ ഒരു കോളനി ആയിരിന്നു കൊറിയ. വടക്കുകിഴക്കൻ ഏഷ്യയിലെ ഒരു ഉപദ്വീപായ കൊറിയയെ ശാന്തസമുദ്രത്തിൽ കൊറിയൻ കടലിടുക്ക് ജപ്പാനിൽ നിന്നും വേർതിരിക്കുന്നു. വടക്ക്-പടിഞ്ഞാറായി ചൈനയും വടക്ക്-കിഴക്കായി റഷ്യയും അതിർത്തികൾ പങ്കിടുന്നു. 
പുരാവൃത്തമനുസരിച്ച് ബി.സി.ഇ. 2333 ൽ ആണ് കൊറിയ രാജ്യം സ്ഥാപിതമായത്. "ജോസോൺ" എന്നാണ് അക്കാലത്ത് കൊറിയ അറിയപ്പെട്ടിരുന്നത്. പ്രഭാതശാന്തിയുടെ നാട് എന്നാണ് ഈ വാക്കിനർത്ഥം. ഇന്നത്തെ ഉത്തര കൊറിയയുടെ തലസ്ഥാനമായ പ്യോംങ്യാംഗ് ആയിരിന്നു ജോസോണിൻറെ തലസ്ഥാനം. എണ്ണായിരം വർഷം പഴക്കമുള്ള കളിമൺ പാത്രങ്ങൾ കൊറിയയിൽ നിന്നും കണ്ടെടുത്തിട്ടുണ്ട്. ബി.സി.ഇ. ഒന്നാം നൂറ്റാണ്ടിൽ ജോസോണിൻറെ സ്ഥാനത്ത് മൂന്ന് രാഷ്ട്രങ്ങൾ ഉയർന്നുവന്നു- ഗോഗൂറിയോ, സില്ല, ബാക്ചി എന്നിവ. ത്രിരാഷ്ട്രങ്ങൾ എന്നാണ് അവ അറിയപ്പെട്ടിരിന്നത്. ബി.സി.ഇ.417-നും 458-നും ഇടയിൽ ഈ മൂന്ന് രാജ്യങ്ങളും ബുദ്ധമതം സ്വീകരിച്ചു. അതുവരെ പ്രാകൃത ആരാധനാസമ്പ്രദായങ്ങളാണ് അവിടെ നിലനിന്നിരുന്നത്. കൊറിയയിലെ കലകളെയും വാസ്തുവിദ്യയും ബുദ്ധമതം സ്വാധീനിച്ചു. കൊറിയയിൽ നിന്നും ബുദ്ധമതം ജപ്പാനിലേക്ക് പ്രചരിക്കുകയും ചെയ്തു.
സി.ഇ. ഏഴാം നൂറ്റാണ്ടിൽ സില്ല രാജ്യം മറ്റുരാജ്യങ്ങളെ കീഴടക്കി ഒരു ഏകീകൃതരാഷ്ട്രം സ്ഥാപിച്ചു. സില്ലയിലെ പിൽക്കാല ഭരണകർത്താക്കൾ അധികാരമത്സരത്തിൽ ഏർപ്പെട്ടപ്പോൾ വാങ്കോൺ എന്ന സൈന്യാധിപൻ ഗോറിയോ രാജവംശം സ്ഥാപിച്ചു. അതിൽ നിന്നാണ് കൊറിയ എന്ന പേരുണ്ടായത്. പതിമൂന്നാം നൂറ്റാണ്ടിൽ ഗോറിയോ രാജ്യം നിരവധി തവണ മംഗോൾ ആക്രമണങ്ങൾക്ക് വിധേയമായി. ജാപ്പാനീസ് കടൽകൊള്ളക്കാരുടെ ആക്രമണവും കൂടിയായപ്പോൾ ഗോറിയോ രാജ്യം ദുർബലമായി.
1392-ൽ ജോസൺ രാജവംശം ഗോറിയോ കീഴടക്കി. ചൈനീസ് കൺഫ്യൂഷ്യൻ മതനിയമങ്ങൾ ഉപയോഗിച്ചാണ് ജോസൺ ഭരണം നടത്തിയത്. 1392 മുതൽ 1910 വരെ 'യി' കുടുംബമാണ് ജോസൺ രാജവംശത്തെ നയിച്ചത്. 1394 ൽ അവർ രാജ്യതലസ്ഥാനം സോഉൾ നഗരത്തിലേക്ക് മാറ്റി. 
സെജോങ് രാജാവിൻറെ കാലത്ത് കൊറിയൻ ഭാഷയ്ക്ക് ലിപി രൂപപ്പെടുത്തി. അതുവരെ ചൈനീസ് അക്ഷരങ്ങൾ ഉപയോഗിച്ചാണ് കൊറിയൻ ഭാഷ എഴുതിയിരുന്നത്.
1592-'98 കാലത്ത് ജപ്പാൻ പലതവണ കൊറിയയെ ആക്രമിച്ചു. വൻ തകർച്ചകൾ ഉണ്ടായെങ്കിലും കൊറിയ, ജപ്പാൻ അധിനിവേശം ചെറുത്തുനിന്നു. 1627-'36 കാലത്ത് ഉണ്ടായ ചൈനീസ് അധിനിവേശത്തെത്തുടർന്ന് ചൈനയിലെ ക്വിങ് രാജവംശത്തിന് കപ്പം കൊടുക്കുവാൻ കൊറിയ നിർബന്ധിതമായി. 
പത്തൊൻപതാം നൂറ്റാണ്ടിൻറെ അവസാനം വരെ പാശ്ചാത്യരാജ്യങ്ങൾക്ക് കൊറിയൻ തുറമുഖങ്ങളിൽ പ്രവേശനമില്ലയിരിന്നു. പത്തൊൻപതാം നൂറ്റാണ്ടിൻറെ മദ്ധ്യം മുതൽ കൊറിയയിൽ താല്പര്യം കാണിച്ച വിദേശ രാജ്യം അമേരിക്കയായിരിന്നു. 1871-ൽ അമേരിക്ക കൊറിയയെ ആക്രമിച്ചെങ്കിലും പരാജയപ്പെടുകയാണുണ്ടായത്. 
1894-'95 കാലത്ത് ചൈനയെയും 1904-'05 കാലത്ത് റഷ്യയെയും യുദ്ധത്തിൽ പരാജയപ്പെടുത്തിയ ജപ്പാന് കൊറിയ കീഴടക്കുക എളുപ്പമായി. 1907 ജൂലൈ 25-ന് കൊറിയ ജപ്പാൻറെ അധീനതയിലായി. 1910-ൽ കൊറിയയെ ജപ്പാൻ തങ്ങളുടെ കോളനിയായി പ്രഖ്യാപിച്ചു.

35 വർഷം ജപ്പാൻ കൊറിയയെ അടക്കി ഭരിച്ചു. സ്വന്തം ഭാഷയോ ചരിത്രമോ പഠിക്കാൻ ആ കാലത്ത് കൊറിയക്കാർക്ക് അവകാശമില്ലായിരിന്നു. സമൂഹത്തിൻറെ എല്ലാ രംഗങ്ങളിലും ജാപ്പാനീകരണം നടപ്പായി. കൊറിയൻ ചക്രവർത്തി ഗോജോങ് മരിച്ചത് ജപ്പാൻകാർ വിഷം കൊടുത്തടുകൊണ്ടാണെന്ന് സംശയം ഉയർന്നതോടെ 1919 മാർച്ച് ഒന്നിന് കൊറിയൻ സ്വാതന്ത്ര്യവാദികൾ ഉണർന്നു. സോഉൾ നഗരത്തിൽ അവർ സ്വാതന്ത്ര്യപ്രഖ്യാപനം നടത്തി. 
ആയിരങ്ങൾ പങ്കെടുത്ത ആ സമരം ജപ്പാൻ അടിച്ചമർത്തി. 533 പേർ കൊല്ലപ്പെട്ടു. ഇതേത്തുടർന്ന് ചൈനയിലെ ഷാങ്ഹായ്യിൽ കൊറിയൻ റിപ്പബ്ലിക് സർക്കാർ സ്ഥാപിതമായി. 1919 മുതൽ 1948 വരെയുള്ള കൊറിയൻ സർക്കാരായി ഇതിനെ കൊറിയൻ ഭരണഘടനയുടെ ആമുഖത്തിൽ അംഗീകരിച്ചിട്ടുണ്ട്. 
1929-ൽ വിദ്യാർഥികൾ കലാപമുണ്ടാക്കിയപ്പോൾ ജപ്പാൻ സൈനികശക്തി വർദ്ധിപ്പിച്ചു. ജാപ്പനീസ് ഷിന്റൊ മതം അടിച്ചേൽപ്പിച്ചും കൊറിയൻ ഭാഷാപത്രങ്ങളും പുസ്തകങ്ങളും നിരോധിച്ചും കൊറിയൻ ചരിത്രം പഠിപ്പിക്കുന്നത് നിരോധിച്ചും കൊറിയൻ സംസ്കാരത്തെ തകർക്കാൻ ജപ്പാൻ ശ്രമിച്ചു. 
രണ്ടാം ലോകമഹായുദ്ധം തുടങ്ങിയതോടെ 1941 ഡിസംബർ ഒമ്പതിന്
ഷാങ്ഹായ് കേന്ദ്രമാക്കിയുള്ള താൽക്കാലിക കൊറിയൻ സർക്കാർ ജപ്പാനെതിരെ യുദ്ധം പ്രഖ്യാപിച്ചു. കൊറിയൻ വിമോചന സേനാംഗങ്ങൾ സഖ്യശക്തികൾക്കൊപ്പം ചേർന്ന് ജപ്പാനെതിരെ പോരാടി. സൗഹൃദക്കരാർ ഒപ്പുവച്ചതോടെ സോവിയറ്റ് യൂണിയൻ സൈബീരിയയിൽ നിന്നും കൊറിയയിലേക്ക് പ്രവേശിച്ചു. 1945 ഓഗസ്റ്റ്‌ 15-ന് ജപ്പാൻ കീഴടങ്ങി. സെപ്റ്റംബർ 8-ന് അമേരിക്കൻ സൈന്യം കൊറിയയുടെ തെക്കുഭാഗത്ത്‌ നിന്നും പ്രവേശിച്ചു. 
താത്കാലിക കൊറിയൻ സർക്കാരിൻറെ താത്പര്യം അവഗണിച്ചുകൊണ്ട് രാജ്യത്തെ രണ്ടായി വിഭജിക്കാനാണ് അമേരിക്ക നിർദ്ദേശിച്ചത്. യുദ്ധാനന്തരം നടന്ന യാൾട്ട കോൺഫറൻസിൽ വച്ച് മുപ്പത്തിയെട്ടാം സമാന്തര രേഖ (38th Parallel) നിർണ്ണയിച്ച് കൊറിയയെ തെക്കും വടക്കുമായി വിഭജിക്കാൻ തീരുമാനിച്ചു. അങ്ങനെ അമേരിക്കൻ നിയന്ത്രണത്തിലുള്ള ദക്ഷിണ കൊറിയയും സോവിയറ്റ് യൂണിയൻറെ നിയന്ത്രണത്തിലുള്ള കമ്മ്യൂണിസ്റ്റ് റിപ്പബ്ലിക്കായി ഉത്തര കൊറിയയും നിലവിൽ വന്നു.



</doc>
<doc id="357306" url="https://ml.wikipedia.org/wiki?curid=357306" title="വണ്ടലൂർ">
വണ്ടലൂർ

തമിഴ്‌നാട്ടിൽ ചെന്നൈക്ക് തെക്കുള്ള ഒരു മനുഷ്യവാസ കേന്ദ്രമാണ് വണ്ടലൂർ. ചെന്നൈ നഗരത്തിലേക്കുള്ള പ്രവേശന കവാടമായാണ് വണ്ടലൂർ അറിയപ്പെടുന്നത്. അരിങ്യർ അണ്ണാ മൃഗശാല ഇവിടെയാണ് സ്ഥിതി ചെയ്യുന്നത്.


</doc>
<doc id="357309" url="https://ml.wikipedia.org/wiki?curid=357309" title="ലെ ദുയൻ">
ലെ ദുയൻ

വിയറ്റ്നാമിൽ നിന്നുമുള്ള ഒരു രാഷ്ട്രീയപ്രവർത്തകനായിരുന്നു ലെ ദുയൻ (ജനനം7 ഏപ്രിൽ 1907 – മരണം 10 ജൂലൈ 1986). വിയറ്റ്നാമീസ് കമ്മ്യൂണിസ്റ്റ് പാർട്ടിയുടെ ഏറ്റവും താഴേ തട്ടിൽ നിന്നും പാർട്ടിയുടെ ജനറൽ സെക്രട്ടറി സ്ഥാനത്തു വരെ എത്തിച്ചേർന്നു. അധികാരം, വ്യക്തികളിൽ നിന്നും ചെറിയ ഗ്രൂപ്പുകളിലേക്കു കൈമാറുക എന്ന ഹോചിമിന്റെ രീതി തന്നെയായിരുന്നു ലെ ദുയനും പിന്തുടർന്നത്. ഹോചിമിന്റെ ആരോഗ്യസ്ഥിതി മോശമായതു മുതൽ, ലെ ദുയന്റെ മരണം വരെ അദ്ദേഹം തന്നെയായിരുന്നു പാർട്ടിയുടെ അച്ചുതണ്ട്.

ഒന്നാം ഇൻഡോചൈന യുദ്ധത്തിൽ പങ്കെടുത്തു. 1951 മുതൽ 1954 വരെ പാർട്ടി ഘടകമായിരുന്ന സെൻട്രൽ ഓഫീസ് ഓഫ് സൗത്ത് വിയറ്റ്നാമിന്റെ നേതാവായിരുന്നു. യുദ്ധത്തിലൂടെയാണെങ്കിൽ പോലും, ദക്ഷിണ,വടക്കൻ വിയറ്റ്നാമുകളുടെ ലയനം സാധ്യമായേ തീരൂ എന്ന കർശനനിലപാടുകാരനായിരുന്നു ലെ ദുയൻ. 1950 കളിൽ ലെ ദുയൻ പാർട്ടിയിലെ ഏറ്റവും ശക്തനായ രണ്ടാമത്തെ വ്യക്തിയായി മാറി. 1960 കളുടെ തുടക്കത്തിൽ ഹോചിമിന്റെ ആരോഗ്യനില മോശമായപ്പോൾ, ഭരണസംവിധാനത്തെ നിയന്ത്രിച്ചിരുന്നത് ലെ ദുയൻ ആയിരുന്നു. 1969 സെപ്തംബർ രണ്ടിനു ഹോചിമിൻ മരണമടഞ്ഞതോടെ, ലെ ദുയൻ പാർട്ടിയിലെ അനിഷേധ്യ നേതാവായി മാറി.

വിയറ്റ്നാം യുദ്ധത്തിലുടനീളം, വളരെ കർശന നിലപാടെടുത്തിരുന്ന നേതാവായിരുന്നു ലെ ദുയൻ. ആക്രമണമാണ് വിജയിക്കാനുള്ള ഏറ്റവും നല്ല മാർഗ്ഗമെന്നു വിശ്വസിക്കുകയും, അതു നടപ്പിലാക്കാൻ അണികളോടു ആവശ്യപ്പെടുകയും ചെയ്ത നേതാവായിരുന്നു ലെ ദുയൻ. 1975 ൽ വിയറ്റ്നാം യുദ്ധം ജയിച്ചതോടെ, വിയറ്റ്നാമിന്റെ ഭാവിയിൽ ലെ ദുയനും കൂട്ടർക്കും ശുഭപ്രതീക്ഷയുണ്ടായിരുന്നു. എന്നാൽ രണ്ടാം പഞ്ചവത്സര പദ്ധതി ഒരു പരാജയമായതോടെ, വിയറ്റ്നാമിന്റെ സ്ഥിതി സാമ്പത്തികമായി പരുങ്ങലിലായി. 1979 ലെ ചൈനയുമായുള്ള യുദ്ധത്തോടെ വിയറ്റ്നാം കൂടുതൽ ഒറ്റപ്പെട്ടു. 1986 ൽ ലെ ദുയൻ അന്തരിച്ചു.

ഫ്രഞ്ച് ഇൻഡോചൈനയിലെ ഖുവാങ് പ്രവിശ്യയിലുള്ള ദൈ ഹാവോ ഗ്രാമത്തിൽ 1907 ഏപ്രിൽ ഏഴിനായിരുന്നു ലെ ദുയൻ ജനിച്ചത്. ലെ വാൻ നുവാൻ എന്നതായിരുന്നു ജനിച്ചപ്പോൾ ഇട്ട പേര്. അദ്ദേഹത്തിന്റെ ബാല്യകാലത്തെക്കുറിച്ച് വളരെ പരിമിതമായ അറിവുകളേ ഇന്നുള്ളു. ലെ ദുയന്റെ തലമുറയിലെ ജീവിച്ചിരുന്നവർ പറയുന്നതു പ്രകാരം, അദ്ദേഹത്തിന്റെ കുടുംബം കൊല്ലന്മാരായിരുന്നു. വിദ്യാഭ്യാസത്തെക്കുറിച്ചുള്ള വിവരങ്ങൾ അജ്ഞാതമാണെങ്കിലും, ലെ ദുയൻ വിയറ്റ്നാം റെയിൽവേ കമ്പനിയിൽ റെയിൽവേ ഗുമസ്തനായിട്ടായിരുന്നു ഔദ്യോഗിക ജീവിതം ആരംഭിച്ചത്. ഇക്കാലയളവിൽ ദെ ദുയൻ ധാരാളം മാർക്സിസ്റ്റു പ്രവർത്തകരുമായി പരിചയത്തിലാവുകയും, സാവധാനം മാർക്സിസത്തിൽ ആകൃഷ്ടനാവുകയും ചെയ്തു.

1928 ൽ ലെ ദുയൻ റെവല്യൂഷണറി യൂത് ലീഗ് എന്ന സംഘടനയിൽ അംഗമായി. 1930 ൽ സമാന ചിന്താഗതിക്കാരോടൊപ്പം ഇൻഡോചൈന കമ്മ്യൂണിസ്റ്റ് പാർട്ടി ആരംഭിച്ചു. തൊട്ടടുത്ത വർഷം അറസ്റ്റു ചെയ്തു ജയിലിലടക്കപ്പെട്ടു. 1937 ൽ തടവിൽ നിന്നും സ്വതന്ത്രമായി. കമ്മ്യൂണിസ്റ്റ് പാർട്ടി ഓഫ് വിയറ്റ്നാമിന്റെ സജീവപ്രവർത്തകനായ അദ്ദേഹം, പാർട്ടിയുടെ കേന്ദ്ര കമ്മിറ്റി അംഗമായി. 1939 ൽ സർക്കാരിനെതിരേ ജനങ്ങളെ കലാപത്തിനു പ്രേരിപ്പിച്ചു എന്ന കുറ്റം ചുമത്തി വീണ്ടും ജയിലിലടച്ചു. 1945 ലെ ഓഗസ്റ്റ് വിപ്ലവത്തെത്തുടർന്ന് ജയിൽ മോചിതനായി. ജയിൽ മോചിതനായതോടെ, ലെ ദുയൻ പാർട്ടി ജനറൽ സെക്രട്ടറിയായിരുന്ന ഹോ ചി മിന്റെ വിശ്വസ്തനായി മാറി.

ഒന്നാം ചൈനീസ് വിയറ്റ്നാം യുദ്ധത്തിന്റെ കാലഘട്ടത്തിൽ കമ്മ്യൂണിസ്റ്റ് പാർട്ടി ഓഫ് വിയറ്റ്നാമിന്റെ ഘടകമായ റീജിയണൽ കമ്മിറ്റി ഓഫ് സൗത്തിന്റെ സെക്രട്ടറിയ ആയിരുന്നു ലെ ദുയൻ. 1951 മുതൽ 1954 വരെയുള്ള കാലഘട്ടത്തിൽ സെൻട്രൽ ഓഫീസ് ഓഫ് സൗത്ത് വിയറ്റ്നാമിന്റെ തലവനായി.
1954 ലെ ജനീവ ഉടമ്പടി പ്രകാരം, ദക്ഷിണ വിയറ്റ്നാം എന്നും, പൂർവ്വ വിയറ്റ്നാം എന്നും വിയറ്റ്നാം രണ്ടായി വിഭജിക്കപ്പെട്ടു. ദക്ഷിണ വിയറ്റ്നാമിൽ പോരാടിക്കൊണ്ടിരുന്ന സൈനികരെ പുനസംഘടിപ്പിക്കുക എന്ന ചുമതലയായിരുന്നു ലെ ദുയനുണ്ടായിരുന്നത്. 1956 ൽ ലെ ദുയൻ "The Road to the South" എന്നൊരു പുസ്തകം രചിക്കുകയുണ്ടായി. ഇരു രാജ്യങ്ങളുടേയും പുനരേകീകരണത്തിനു അക്രമരഹിതമായ ഒരു പാത എന്നതായിരുന്നു ലെ ദുയൻ ഈ പുസ്തകത്തിലൂടെ ആഹ്വാനം ചെയ്തത്. 1956 ൽ നടന്ന പതിനൊന്നാം കേന്ദ്ര കമ്മിറ്റി പ്ലീനത്തിൽ ലെ ദുയന്റെ ആശയം പാർട്ടി പുനരേകീകരണത്തിനുള്ള അടിസ്ഥാന രേഖയായി അംഗീകരിച്ചു. തത്ത്വത്തിൽ ഈ രേഖ അംഗീകരിച്ചുവെങ്കിലും, അതു നടപ്പിലാക്കാൻ 1959 വരെ കാത്തിരിക്കേണ്ടി വന്നു.

1956 ൽ ലെ ദുയൻ സെക്രട്ടറിയേറ്റംഗമായി. ദക്ഷിണ വിയറ്റ്നാമിൽ നടക്കുന്ന സമരങ്ങൾക്ക് ഒരു ദിശാബോധം നൽകുവാൻ പാർട്ടി പോളിറ്റ്ബ്യൂറോ ലെ ദുയനോടാവശ്യപ്പെട്ടു. അക്കാലത്ത് പാർട്ടിയിൽ ഉടലെടുത്ത ആഭ്യന്തര കലാപത്തിൽ ലെ ദുയൻ ഒരു നിഷ്പക്ഷനിലപാടാണെടുത്തത്. 1956 ൽ ലെ ദുയൻ പോളിറ്റ് ബ്യൂറോ അംഗമായി തിരഞ്ഞെടുക്കപ്പെട്ടു.




</doc>
<doc id="357317" url="https://ml.wikipedia.org/wiki?curid=357317" title="പാർക് ചാൻ-വൂക്">
പാർക് ചാൻ-വൂക്

ദക്ഷിന കൊറിയൻ ചലച്ചിത്ര സംവിധായകനും, തിരക്കഥാകൃത്തും, നിർമാതാവും, മുൻ നിരൂപകനുമാണ് പാർക് ചാൻ-വൂക് (; ജനനം 1963 ഓഗസ്റ്റ് 23). ദക്ഷിണകൊറിയയിലെ ഏറ്റവും ജനപ്രിയനായ ചലച്ചിത്ര നിർമാതാക്കളിലൊരാളാണ് ഇദ്ദേഹം. "ജോയിന്റ് സെക്യൂരിറ്റി ഏരിയ", "തേസ്റ്റ്", "ദ വെൻജിയൻസ് ട്രിലോജി" (2002 -ലെ "സിമ്പതി ഫോർ മിസ്റ്റർ വെൻജിയൻസ്", 2003-ലെ "ഓൾഡ് ബോയ്", 2005 -ലെ "ലേഡി വെൻജിയൻസ്" എന്നീ ചിത്രങ്ങൾ) എന്നിവയാണ് ഇദ്ദേഹത്തിന്റെ പ്രധാന ചിത്രങ്ങൾ. സുന്ദരമായ ഫ്രെയിമുകൾ കറുത്ത തമാശ, ഞെട്ടിപ്പിക്കുന്ന വിഷയങ്ങൾ എന്നിവയൊക്കെയാണ് പാർക് ചാൻ വൂകിന്റെ ചിത്രങ്ങളുടെ എടുത്തുപറയാവുന്ന പ്രത്യേകതകൾ.

സോളിലാണ് ഇദ്ദേഹം ജനിച്ചുവളർന്നത്. സോഗാങ് സർവ്വകലാശാലയിൽ ഇദ്ദേഹം തത്ത്വശാസ്ത്രം പഠിച്ചു. "സോഗാങ് ഫിലിം കമ്യൂണിറ്റി" എന്ന പേരിൽ ഇദ്ദേഹം ഒരു സിനിമ ക്ലബ് ആരംഭിക്കുകയും സമകാലീന സിനിമയെപ്പറ്റി ധാരാളം ലേഖനങ്ങൾ പ്രസിദ്ധീകരിക്കുകയും ചെയ്തു. ആദ്യകാലത്ത് ഒരു കലാവിമർശകൻ ആകണമെന്നായിരുന്നു ഇദ്ദേഹത്തിന്റെ ആഗ്രഹം. പക്ഷേ "വെർട്ടിഗോ" എന്ന സിനിമ കണ്ടശേഷം ഇദ്ദേഹം ഒരു ചലച്ചിത്രകാരനാകണം എന്ന് തീരുമാനമെടുത്തു. പഠനം കഴിഞ്ഞശേഷം ഇദ്ദേഹം ജേർണലുകൾക്കുവേണ്ടി ചലച്ചിത്രമേഖലയെപ്പറ്റി ലേഖനങ്ങളെഴുതി. യു യിയോങ്-ജിൻ സംവിധാനം ചെയ്ത "ക്കാംഡോങ്", ക്വാക് ജേ-യോങ് സംവിധാനം ചെയ്ത "വാട്ടർകളർ പെയിന്റിംഗ് ഓൺ എ റെയിനി ഡേ" എന്നിവ പോലെയുള്ള ചിത്രങ്ങളിൽ ഇദ്ദേഹം സഹ സംവിധായകനായും പ്രവർത്തിച്ചു. 

2000 -ൽ ഇദ്ദേഹം സംവിധാനം ചെയ്ത "ജോയിന്റ് സെക്യൂരിറ്റി ഏരിയ" കലാമൂല്യവും ജനപ്രീതിയുമുള്ള സിനിമയായിരുന്നു. മൂന്ന് ചലച്ചിത്രങ്ങൾ പ്രതികാരം എന്ന വിഷയത്തെപ്പറ്റി സംവിധാനം ചെയ്യാൻ ഇദ്ദേഹം തീരുമാനിച്ചു. തന്റെ ചിത്രങ്ങൾ പ്രതികാരത്തിന്റെ പ്രയോജനമില്ലായ്മയെപ്പറ്റിയും അത് എല്ലാവരുടെയും ജീവിതം നശിപ്പിക്കുന്നതിനെപ്പറ്റിയുമാണ്.

2004 മേയ് മാസത്തിൽ "ദ ഹോളിവുഡ് റിപ്പോർട്ടർ" എന്ന മാഗസിന് നൽകിയ അഭിമുഖത്തിൽ സോഫോക്ലിസ്, ഷേക്സ്പിയർ, കാഫ്ക, ദോസ്തിയോവ്സ്കി, ബാൽസാക്, കർട്ട് വോന്നെഗട്ട് എന്നിവരാണ് തന്റെ ജോലിയിൽ ഏറ്റവുമധികം സ്വാധീനിച്ചിട്ടുള്ളത് എന്ന് അദ്ദേഹം വെളിപ്പെടുത്തി.

"വെൻജിയൻസ് ട്രിലോജി" എന്നറിയപ്പെടുന്ന ഇദ്ദേഹത്തിന്റെ മൂന്ന് ചിത്രങ്ങൾ "സിമ്പതി ഫോർ മിസ്റ്റർ വെൻജിയൻസ്", 2003-ലെ "ഓൾഡ് ബോയ്", 2005 -ലെ "ലേഡി വെൻജിയൻസ്" എന്നിവയാണ്. ഇവ ഒരു ട്രിലോജിയായി പുറത്തിറക്കണമെന്നല്ല ആദ്യം വിചാരിച്ചിരുന്നത്. വളരെ അധികമായി അക്രമം ഇദ്ദേഹത്തിന്റെ ചലച്ചിത്രങ്ങളിൽ ചിത്രീകരിച്ചിട്ടുണ്ടെങ്കിലും കൊറിയയിൽ വളരെ ജനപ്രിയനാണ് ഇദ്ദേഹം.

ക്വെന്റിൻ ടറാന്റിനോ പാർക്കിന്റെ ചിത്രങ്ങളുടെ വലിയ ഫാനാണ്. 2004-ലെ കാൻ ചലച്ചിത്രോത്സവത്തിന്റെ ജഡ്ജ് എന്ന നിലയ്ക്ക് ഇദ്ദേഹം പാർക്കിന്റെ "ഓൾഡ്ബോയ്" എന്ന ചിത്രത്തിന് പാം ഡിഓർ നൽകണമെന്ന് വാദിച്ചുവെങ്കിലും മൈക്കൽ മൂറിന്റെ "ഫാറൺഹീറ്റ് 9/11" എന്ന ചിത്രത്തിനാണ് ഒടുവിൽ അത് ലഭിച്ചത്. "ഓൾഡ്ബോയ്" എന്ന ചിത്രത്തിന് ഗ്രാന്റ് പ്രീ എന്ന രണ്ടാമത്തെ വലിയ പുരസ്കാരം ലഭിച്ചു. 1992-നു ശേഷം നിർമ്മിക്കപ്പെട്ട ചലച്ചിത്രങ്ങളിൽ ഏറ്റവും മികച്ച ഇരുപതെണ്ണത്തിൽ ഒന്നാണ് "ജോയിന്റ് സെക്യൂരിറ്റി ഏരിയ" എന്നാണ് ടറാന്റിനോയുടെ അഭിപ്രായം

2011-ൽ പാർക്ക് സംവിധാനം ചെയ്ത ഫാന്റസി-ഭീകര ചിത്രം "പരാന്മജാങ്" ("നൈറ്റ് ഫിഷിംഗ്") മുഴുവൻ ഷൂട്ട് ചെയ്തത് ഒരു ഐഫോണിലാണ്. 2013-ൽ പാർക്ക് തന്റെ ആദ്യത്തെ ഇംഗ്ലീഷ് ചലച്ചിത്രമായ "സ്റ്റോക്കർ" സംവിധാനം ചെയ്തു.

2014 സെപ്റ്റംബറിൽ പാർക്ക് സാറാ വാട്ടേഴ്സിന്റെ "ഫിങ്കർസ്മിത്ത്" എന്ന നോവൽ ചലച്ചിത്രമാക്കും എന്ന് പ്രസ്താവനയുണ്ടായി. "ദ ഹാൻഡ്മെയ്ഡൻ" എന്ന പേരിലാണ് ചിത്രം പുറത്തിറങ്ങിയത്. 2016 കാൻ ചലച്ചിത്രോത്സവത്തിൽ ഈ ചിത്രത്തിന് നല്ല അഭിപ്രായമാണ് ലഭിച്ചത്.

2014 ഒക്റ്റോബറിൽ പാർക് ഒരു സയൻസ് ഫിക്ഷൻ ചലച്ചിത്രം സംവിധാനം ചെയ്യുമെന്ന് പ്രസ്താവനയുണ്ടായി.





</doc>
<doc id="357327" url="https://ml.wikipedia.org/wiki?curid=357327" title="ബില്ലി സെയിൻ">
ബില്ലി സെയിൻ

പ്രശസ്തനായ ഒരു അമേരിക്കൻ നടനും നിർമ്മാതാവുമാണ് വില്യം ജോർജ് "ബില്ലി" സെയിൻ ജൂനിയർ (ജനനം 1966 ഫെബ്രുവരി 24). അദ്ദേഹം ഏറെ പ്രശസ്തനായിത്തീർന്നത് ഡെഡ് കാം (1989) ലെ ഹ്യൂഗീ, ദി ഫാന്റം (1996) ലെ കിറ്റ് വാക്കർ/ദി ഫാന്റം, കാൽപ്പനിക ചിത്രമായ ടൈറ്റാനിക് (1997) ലെ കാൽഡൺ ഹോക്ലി, ട്വിൻ പീക്സ് എന്ന നാടകപരമ്പരയിലെ ജോൺ വീലർ എന്നീ വേഷങ്ങളിലൂടെയാണ്.

സെയിനിന്റെ ശ്രദ്ധേയമായ മറ്റു ചലച്ചിത്രങ്ങളാണ് ബാക്ക് ടു ദ ഫ്യൂച്ചർ (1985), ബാക്ക് ടു ദ ഫ്യൂച്ചർ ഭാഗം II (1989), ടൂംബ്സ്റ്റോൺ (1993), ഡെമൺ നൈറ്റ് (1995), സി.ക്യു (2001) എന്നിവ.


</doc>
<doc id="357331" url="https://ml.wikipedia.org/wiki?curid=357331" title="ജീവന്തി">
ജീവന്തി

മരങ്ങളിലൊക്കെ കയറിപ്പോകുന്ന ഒരു വള്ളിച്ചെടിയാണ് ജീവന്തി. . ഹിമാലയത്തിന്റെ താഴ്വരയിലുള്ള ഉത്തർപ്രദേശിലും പഞ്ചാബിലും കടൽനിരപ്പിൽ നിന്നും 900 മീറ്റർ ഉയരമുള്ള ഡക്കാൻ പ്രദേഅങ്നളിലും ഇത് കാണുന്നു. മൗറീഷ്യ, ശ്രീലങ്ക, മഡഗാസ്കർ എന്നിവിടങ്ങളിലും വളരുന്ന ജീവന്തി വളരെ പ്രധാനപ്പെട്ട ഒരു ആയുർവേദഔഷധമാണ്.


</doc>
<doc id="357334" url="https://ml.wikipedia.org/wiki?curid=357334" title="എന്തരോ മഹാനുഭാവുലു">
എന്തരോ മഹാനുഭാവുലു

ത്യാഗരാജ സ്വാമികളുടെ ഘനരാഗ പഞ്ചരത്നകൃതികളിൽ ശ്രീരാഗത്തിൽ ആദിതാളത്തിൽ ചിട്ടപ്പെടുത്തിയ ഒരു കീർത്തനമാണ് എന്തരോ മഹാനുഭാവുലു. ഷഡ്കാല ഗോവിന്ദമാരാരെ പ്രകീർത്തിച്ചാണു ഇതെഴുതിയതെന്നു ഒരു ഐതിഹ്യമുണ്ട്. 


<poem>
എന്ദരോ മഹാനുഭാവുലു-അന്ദരികി വന്ദനമു
ചന്ദ്ര വദനുനി-അന്ദ ചന്ദമുനു
ഹൃദയ-അരവിന്ദമുന ജൂചി
ബ്രഹ്മാനന്ദമു-അനുഭവിഞ്ചു വാരു
സാമ ഗാന ലോല മനസ്സിജ ലാവണ്യ
ധന്യ മൂർധന്യുലു

മാനസ വന ചര വര സഞ്ചാരമു സലിപി
മൂർത്തി ബാഗുഗ പൊഡഗനേ വാരു

സരഗുന പാദമുലകു സ്വാന്തമു-അനു
സരോജമുനു സമർപ്പണമു സേയു വാരു

പതിത പാവനുഡു-അനേ പരാത്പരുനി ഗുരിഞ്ചി
പരമ-അർത്ഥമഗു നിജ മാർഗ്ഗമുതോനു
പാഡുചുനു സല്ലാപമുതോ
സ്വര ലയ-ആദി രാഗമുലു തെലിയു വാരു

ഹരി ഗുണ മണി-മയ സരമുലു ഗളമുന
ശോഭില്ലു ഭക്ത കോടുലു-ഇലലോ
തെലിവിതോ ചെലിമിതോ കരുണ കൽഗി
ജഗമു-എല്ലനു സുധാ ദൃഷ്ടിചേ ബ്രോചു വാരു

ഹൊയലു മീര നഡലു കൽഗു സരസുനി
സദാ കനുല ജൂചുചുനു പുലക ശരീരുലൈ
ആനന്ദ പയോധി നിമഗ്നുലൈ
മുദംബുനനു യശമു കല വാരു

പരമ ഭാഗവത മൌനി വര ശശി
വിഭാ-കര സനക സനന്ദന
ദിൿ-ഈശ സുര കിംപുരുഷ കനക കശിപു
സുത നാരദ തുംബുരു
പവന സൂനു ബാല ചന്ദ്ര ധര ശുക
സരോജ ഭവ ഭൂ-സുര വരുലു
പരമ പാവനുലു ഘനുലു ശാശ്വതുലു
കമല ഭവ സുഖമു സദാ-അനുഭവുലു ഗാക

നീ മേനു നാമ വൈഭവംബുലനു
നീ പരാക്രമ ധൈര്യമുല
ശാന്ത മാനസമു നീവുലു-അനു
വചന സത്യമുനു രഘുവര നീയെഡ
സദ്ഭക്തിയു ജനിഞ്ചകനു ദുർമ്മതമുലനു
കല്ല ജേസിന-അട്ടി നീ മദിനി-
എരിംഗി സന്തസമ്പുനനു ഗുണ
ഭജന-ആനന്ദ കീർത്തനമു സേയു വാരു9
ഭാഗവത രാമായണ ഗീത-ആദി
ശ്രുതി ശാസ്ത്ര പുരാണപു
മർമ്മമുലനു ശിവ-ആദി ഷണ്മതമുല
ഗൂഢമുലനു മുപ്പദി മുക്കോടി
സുര-അന്തരംഗമുല ഭാവമ്പുലനു-
എരിംഗി ഭാവ രാഗ ലയ-ആദി സൌഖ്യമുചേ
ചിരായുവുൽ കല്ഗി നിരവധി സുഖ-ആത്മുലൈ
ത്യാഗരാജ-ആപ്തുലൈന വാരു

പ്രേമ മുപ്പിരികൊനു വേള
നാമമു തലചേ വാരു
രാമ ഭക്തുഡൈന ത്യാഗരാജ
നുതുനി നിജ ദാസുലൈന വാരു
</poem>


</doc>
<doc id="357336" url="https://ml.wikipedia.org/wiki?curid=357336" title="റിഹാന">
റിഹാന

ഒരു ബാർബഡിയേൻ ഗായികയും ഗാനരചയിതാവുമാണ് റോബിൻ റിഹാന ഫെന്റി എന്ന റിഹാന.(ജനനം ഫെബ്രുവരി 20 1988).

20 കോടി ആൽബങ്ങൾ ലോകമെമ്പാടുമായി വിറ്റഴിച്ചിട്ടുള്ള റിഹാന ഏറ്റവും കൂടുതൽ ആൽബങ്ങൾ വിറ്റഴിച്ചിട്ടുള്ള കലാകാരികളിൽ ഒരാളാണ്.ബിൽബോർഡ് ഹോട്ട് 100 ചാർട്ടിൽ പതിനാല് ഒന്നാം സ്ഥാനത്ത് എത്തിയ ഗാനങ്ങൾ ഏറ്റവും വേഗത്തിൽ കൈവരിച്ച കലാകാരിയാണ്.. തന്റെ സംഗീത ജീവിതത്തിനിടയിൽ 8 ഗ്രാമി, 12 അമേരിക്കൻ സംഗീത പുരസ്കാരം അടക്കം നിരവധി പുരസ്കാരങ്ങൾ നേടിയിട്ടുണ്ട്. ഫോബ്സ് മാഗസിനും ടൈം മാഗസിനും റിഹാനയെ യഥാക്രമം തങ്ങളുടെ ലോകത്തിലെ ഏറ്റവും ശക്തരായ സെലിബ്രിറ്റികളുടെ പട്ടികയിലും ലോകത്തിലെ ഏറ്റവും സ്വാധിനമുള്ള 100 വ്യകതികളുടെ പട്ടികയിലും ഉൾപ്പെടുത്തിയിട്ടുണ്ട് 


</doc>
<doc id="357337" url="https://ml.wikipedia.org/wiki?curid=357337" title="പാലേരി(ഗ്രാമം)">
പാലേരി(ഗ്രാമം)

കേരളത്തിലെ കോഴിക്കോട് ജില്ലയിൽ സ്ഥിതി ചെയ്യുന്ന ഒരു ഗ്രാമമാണ് പലേരി.
2001-ലെ സെൻസസ് പ്രകാരം പാലേരി ഗ്രാമത്തിൽ 14566 ജനങ്ങൾ നിവസിക്കുന്നു. ഇതിൽ 7141 പുരുഷന്മാരും 7425 സ്ത്രീകളും ആണ്.

കൊയിലാണ്ടി നഗരത്തിലെത്തിയാണ് പാലേരിയിലേക്ക് മറ്റ് ദേശങ്ങളിൽ നിന്നും എത്താൻ കഴിയുക. കണ്ണൂർ, കോഴിക്കോട് വിമാനത്താവളങ്ങളാണ് അടുത്തുള്ളവ. കൊയിലാണ്ടി ആണ് സമീപത്തെ തീവണ്ടി നിലയം. 

"[[[[പാലേരിമാണിക്യം ഒരു പാതിരാക്കൊലപാതകത്തിന്റെ കഥ]] ഈ നാടിന്റെ കഥ പറയുന്ന ഒരു ചലച്ചിത്രം ആണ്. ടി പി രാജീവൻ എഴുതിയ ഈ പേരിൽ ഉള്ള നോവൽ കമ്യൂണിസ്റ്റ് പ്രസ്ഥാനത്തിന്റെ ഈ ദേശത്തെ വളർച്ച പറയുന്നു. 2009ൽ ഇത് ചലച്ചിത്രം ആക്കി മാറ്റി
[[വർഗ്ഗം:കോഴിക്കോട് ജില്ലയിലെ ഗ്രാമങ്ങൾ]]

</doc>
<doc id="357339" url="https://ml.wikipedia.org/wiki?curid=357339" title="വടക്കുംതല">
വടക്കുംതല

കൊല്ലം ജില്ലയിലെ കരുനാഗപ്പള്ളി താലൂക്കിലെ ഒരു ഗ്രാമമാണ് വടക്കുംതല.

http://www.census2011.co.in/data/town/628370-vadakkumthala-kerala.html


</doc>
<doc id="357342" url="https://ml.wikipedia.org/wiki?curid=357342" title="ചോരച്ചീര">
ചോരച്ചീര

തോട്ടങ്ങളിൽ ഒരടിയോളം പൊക്കത്തിൽ പടർന്ന് വളരുന്ന ഒരു കുറ്റിച്ചെടിയാണ് ചോരച്ചീര. ഇലയും തണ്ടും വയലന്റ് നിറമാണ്. പൂക്കൾ വെള്ള നിറത്തിലുള്ളവയാണ്.


</doc>
<doc id="357346" url="https://ml.wikipedia.org/wiki?curid=357346" title="10 കൽപ്പനകൾ">
10 കൽപ്പനകൾ

10 കൽപ്പനകൾ (ഇംഗ്ളീഷ്: ടെൻ കമാൻറ്മെൻറ്സ്) 2016 നവംബർ 25 നു പുറത്തിറങ്ങിയ, ഡോൺ മാക്സ് സംവിധാനം ചെയ്ത, ഒരു മലയാള സിനിമയാണ്.  അനൂപ് മേനോനും, പ്രശാന്ത് നാരായണനുമാണ് പ്രധാന വേഷങ്ങളിൽ അഭിനയിച്ചത്. മീരാ ജാസ്മിൻ, തമ്പി ആൻറണി, ജോജു ജോർജ്ജ്, കനിഹ എന്നിവരാണ് ഈ സിനിമയിലെ മറ്റ് അഭിനേതാക്കൾ.


ഈ സിനിമയിലെ ഗാനങ്ങളുടെ സംഗീത സംവിധാനം നിർവ്വഹിച്ചത് മിധുൻ ഈശ്വർ ആണ്. എസ. ജാനകി തൻറെ ഗാനാലാപനം അവസാനിപ്പിച്ചത് ഈ ചിത്രത്തിലെ "അമ്മപ്പൂവിനും" എന്നു തുടങ്ങുന്ന ഗാനം പാടിയാണ്.


</doc>
<doc id="357350" url="https://ml.wikipedia.org/wiki?curid=357350" title="ദരി ഭാഷ">
ദരി ഭാഷ

അഫ്ഗാനിസ്ഥാനിൽ സംസാരിക്കുന്ന പേർഷ്യൻ ഭാഷയുടെ ഒരു വകഭേദമാണ് ദരി ഭാഷ - Dari language.
അഫ്ഗാനിസ്ഥാൻ ഔദ്യോഗികമായി അംഗീകരിക്കപ്പട്ട ഭാഷയും 1964 മുതൽ അഫ്ഗാനിസ്ഥാൻ സർക്കാർ പ്രോത്സാഹിപ്പിക്കുന്നതുമായ ഭാഷയാണിത്. അഫ്ഗാൻ പേർഷ്യൻ എന്ന പേരിലും ദരി ഭാഷ അറിയപ്പടുന്നുണ്ട്.
അഫ്ഗാനിസ്ഥാൻ ഭരണഘടന പ്രകാരം അഫ്ഗാനിസ്ഥാന്റെ രണ്ടു ഔദ്യോഗിക ഭാഷകളിൽ ഒന്നാണ് ദരി ഭാഷ. രണ്ടാമത്തേത് പഷ്‌ത്തോൺ ഭാഷയാണ്. അഫ്ഗാനിസ്ഥാനിൽ ഏറ്റവും വ്യാപകവുമായി സംസാരിക്കപ്പെടുന്ന ഭാഷയാണിത്. ജനസംഖ്യയുടെ 25 ശതമാനം മുതൽ 50 ശതമാനം വരെ ജനങ്ങൾ പ്രാദേശികമായി സംസാരിക്കുന്ന ഭാഷയാണ് ദരി ഭാഷ. അഫ്ഗാനിസ്ഥാന്റെ ഒരു പൊതുഭാഷയായാണ് ഇത് പരിഗണിക്കപ്പെടുന്നത്. ഇറാനിയൻ, അഫ്ഗാനിസ്ഥാൻ പേർഷ്യൻ ഭാഷകൾ പരസ്പരം സുഗ്രാഹ്യമാണ്. പദാവലിയിലും ശബ്ദശാസ്ത്രത്തിലും മാത്രമാണ് പ്രാഥമികമായി വ്യത്യാസം കാണപ്പെടുന്നത്. ആദ്യകാല പുതിയ പേർഷ്യൻ, ദരി പേർഷ്യൻ, ഇറാനിയൻ പേർഷ്യൻ, താജിക് പേലേയാണ്. മധ്യകാല പേർഷ്യൻ ഭാഷയുടെ തുടർച്ചയാണിത്. ഔദ്യോഗിക മതപരവും സാഹിത്യപരവുമാണിത്.
അറബിക് ഭാഷയിൽ ഉപയോഗിച്ചിരുന്ന ദരി എന്ന പദം പത്താം നൂറ്റാണ്ട് മുതൽ പേർഷ്യൻ ഭാഷയ്ക്ക് ലഭിച്ച ഒരു പേരാണ് ഇത്. 1964 മുതൽ, പേർഷ്യൻ സംസാരിക്കുന്ന അഫ്ഗാനിസ്ഥാനിൽ ഔദ്യോഗികമായ ഒരു പേരാണ് ദരി. അഫ്ഗാനിസ്ഥാനിൽ പേർഷ്യൻ ആധുനിക വകഭേദമായ ദരി ഭരണമേഖല, സർക്കാർ, റേഡിയോ, ടെലിവിഷൻ, അച്ചടി മാധ്യമം എന്നീ മേഖലകളിൽ എല്ലാം ദരി ഭാഷ ഉപയോഗിക്കുന്നുണ്ട്. കാരണം സാധാരണ ജനങ്ങൾക്കിടയിൽ വളരെ സ്വാധീനമുണ്ട്. ഇത് സാധാരണയായി ഫാർസി (പേർഷ്യൻ)ഭാഷയായാണ് കാണുന്നത്.
ചില പാശ്ചാത്യൻ രേഖകളിൽ ഇതിനെ അഫ്ഗാൻ പേർഷ്യൻ എന്നാണ് അറിയപ്പെടുന്നത്.

ദരി എന്ന പദത്തിന്റെ ഉത്ഭവത്തെ കുറിച്ച് വ്യത്യസ്ത അഭിപ്രായങ്ങൾ നിലവിലുണ്ട്. എന്നാൽ ഭൂരിഭാഗം പണ്ഡിതൻമാരും ദരി എന്ന പദം പേർഷ്യൻ പദമായ ദർ അല്ലെങ്കിൽ ദർബാർ (دربار) എന്ന പദത്തിൽ നിന്നുമാണ് ഉത്ഭവിച്ചതെന്നാണ് വിശ്വസിക്കുന്നത്. ഇതിന്റെ അർത്ഥം കോർട്ട് - കോടതി എന്നാണ്.
ദരി എന്ന വാക്കിന് യഥാർത്ഥ അർത്ഥം നൽകിയത് ഇബ്‌നു അൽ മുഖഫ്ഫ എന്ന പണ്ഡിതനാണ്. അദ്ദേഹത്തിന്റെ അഭിപ്രായത്തിൽ, ഫാർസി ഭാഷ സംസാരിച്ചിരുന്നത് പുരോഹിതൻമാരും പണ്ഡിതൻമാരുമായിരുന്നു. ഇത് ഫാർസ് ഭാഷയായിരുന്നു. ഇത് മധ്യ പേർഷ്യൻ ഭാഷയായിരുന്നുവെന്ന് വ്യക്തമാണ്. ദരി പോലെ, അദ്ദേഹം പറയുന്നു, ഇത് മദായിൻ നഗരങ്ങളിലെ ഭാഷയായിരുന്നു. ഇത് രാജകൊട്ടാരത്തിൽ സംസാരിച്ചിരുന്ന ഭാഷയായിരുന്നു. ഇങ്ങനെയാണ് കോർട്ട് എന്ന പദവുമായി ഫാർസ് ഭാഷ ബന്ധപ്പെടുന്നത്.
ഒക്‌സ്‌ഫോർഡിലെ തോമസ് ഹൈഡ് എന്ന ഭാഷ പണ്ഡിതനാണ് ആദ്യമായി യൂറോപ്പിൽ ദെരി അല്ലെങ്കിൽ ദരി എന്ന പദം ഉപയോഗിച്ചത്. അദ്ദേഹത്തിന്റെ പ്രധാന കൃതിയായ ഹിസ്റ്റോറിയ റിലിജിയോനിസ് വെറ്റിറം പെർസറിലാണ് (1700) ഈ വാക്ക് ആദ്യം ഉപയോഗിച്ചത്. ദരി അല്ലെങ്കിൽ ദെരി എന്ന വാക്കിന് രണ്ട് അർത്ഥമുണ്ട്. 
കോടതിയിലെ ഭാഷ എന്നതാണ് ഒരു അർത്ഥം. 
സെബാനി ദേരി - സെബാൻ എ ദെരി , സെബാൻ എ ദരി - ദെരി ഭാഷ )
ദരി ചില സമയങ്ങളിൽ അറകി രീതിയിൽ (ഇറാഖി) പേർഷ്യൻ കവിയായ അബു അബ്ദുള്ള ജാഫർ ഇബ്ൻ മുഹമ്മദ് റുദാകി മുതൽ അഫ്ഗാനിസ്ഥാനിലെ സൂഫി പണ്ഡിതനായിരുന്ന നൂറുദ്ദീൻ അബ്ദുർറഹ്മാൻ ജമി വരെയുള്ളവർ ഉപയോഗിച്ച ഒരു കാവ്യ പദമായി ദരി ഉപയോഗിച്ചിരുന്നു. സ്വരസൗഷ്ഠവമുള്ള ഹിന്ദിയിൽ ദർ എന്ന പദത്തിന് പഞ്ചസാര എന്ന അർത്ഥമുണ്ട്. പാർസി ഭാഷയിൽ ദരി എന്നവാക്കിന് മാധുര്യം എന്നാണ് അർത്ഥം.


</doc>
<doc id="357353" url="https://ml.wikipedia.org/wiki?curid=357353" title="വ്ലാഡിവോസ്റ്റോക്">
വ്ലാഡിവോസ്റ്റോക്

ശാന്തസമുദ്രതീരത്തിലായി ചൈനയുടെയും ഉത്തരകൊറിയയുടെയും അതിർത്തികളിൽനിന്നും അകലെയല്ലാതെ സ്ഥിതിചെയ്യുന്ന റഷ്യൻ നഗരമാണ് വ്ലാഡിവോസ്റ്റോക് (Vladivostok ). 2016-ലെ കണക്കുകൾ പ്രകാരം ജനസംഖ്യ 606,653, ആണ്, ഇത് 2010-ലെ സെൻസസ്.കണക്കുകളിൽ രേഖപ്പെടുത്തിയ 592,034-നേക്കാൾ കൂടുതലാണ് റഷ്യൻ ശാന്തസമുദ്ര നേവീവ്യൂഹത്തിന്റെ ആസ്ഥാനവും ശാന്തസമുദ്രതീരത്തിലെ ഏറ്റവും വലിയ റഷ്യൻ തുറമുഖവുമാണിത്.
"കിഴക്കു ദിക്കിലെ ഭരണാധികാരി" എന്നാണ് റഷ്യൻ ഭാഷയിൽ വ്ലാഡിവോസ്റ്റോക് എന്ന പദത്തിന്റെ അർഥം. ചൈനീസ് ഭാഷയിൽ, ഈ നഗരം സ്ഥിതിചെയ്യുന്ന പ്രദേശത്തിന്റെ പേർ ക്വിങ് ഭരണ കാലം മുതൽ ഹൈഷെ‌ൻവായി (Haishenwai - എന്നാണ് മഞ്ചു ഭാഷയിൽ സമുദ്രതീരത്തെ ചെറിയ ഗ്രാമം എന്നർഥം വരുന്ന ഹെയ്സെൻവെയി (""Haišenwei"") എന്ന പദത്തിൽനിന്നും ഉണ്ടായതാണ് ഈ പേർ.

1860-ലെ ബെയ്ജിങ് ഉടമ്പടി പ്രകാരം റഷ്യക്ക് ലഭിക്കുന്നതിനു മുൻപെ വിവിധ ചൈനീസ് രാജവംശങ്ങളുടെ കീഴിലായിരുന്നു ഈ പ്രദേശം.

30 കിലോമീറ്റർ നീളവും 12 കിലോമീറ്റർ വീതിയും ഉള്ള മുറവ്യൊവ്-അമുർസ്കി ഉപദ്വീപിന്റെ തെക്കേയറ്റത്തായി ഈ നഗരം സ്ഥിതിചെയ്യുന്നു. ഉയരമുള്ള മൗണ്ട് കൊളൊദിൽനിക് ആണ് ഏറ്റവും ഉയരമുള്ള ഭാഗം, നഗരഹൃദയത്തിലെ ഏറ്റവും ഉയരമുള്ള സ്ഥലം 200 മീറ്ററോളം ഉയരമുള്ള ഈഗിൾ നെസ്റ്റ് പോയന്റ് ആണ്

കോപ്പൻ കാലാവസ്ഥാ വിഭാഗീകരണ രീതിയനുസരിച്ച് ഇവിടത്തെ കാലാവസ്ഥ "Dwb" ആർദ്രത കൂടിയ കോണ്ടിനെന്റൽ കാലാവസ്ഥ എന്ന വിഭാഗത്തിൽ പെടുന്നു. ആർദ്രത കൂടിയതും മഴ കിട്ടുന്നതുമായ വേനൽക്കാലവും വരണ്ടതും തണുത്തതുമായ ശൈത്യകാലവും ഇവിടെ അനുഭവപ്പെടുന്നു. 43 ഡിഗ്രീ ഉത്തര അക്ഷാംശത്തിൽ സ്ഥിതി ചെയ്യുന്നുവെങ്കിലും സൈബീരിയൻ കാലാവസ്ഥയുടെ പ്രഭാവത്തിനാൽ ശൈത്യകാലത്ത് വളരെ താഴ്ന്ന താപനിലയാണ് ഇവിടെ അനുഭവപ്പെടുന്നത്. ഇവിടത്തെ ജനുവരിയിലെ ശാരാശരി താപനില ആണ്. വ്ലാഡിവോസ്റ്റോകിലെ വാർഷിക ശാരാശരി താപനിലയായ ആണ്. ഇതെ അക്ഷാംശത്തിൽ സ്ഥിതിചെയ്യുന്ന യൂറോപ്പിയൻ നഗരങ്ങളേ അപേക്ഷിച്ച് പത്ത് ഡിഗ്രി കുറവാണിത്, ആപേക്ഷിക ശൈത്യകാലത്തെ ശാരാശരി താപനിലയിലും കുറവ് അനുഭവപ്പെടുന്നു.

വ്ലാഡിവോസ്റ്റോകിൽ ശൈത്യകാലത്ത് താപനില യോളാം താഴാറുണ്ട്, എന്നാൽ ചിലപ്പോൾ പകൽ താപനില പൂജ്യം ഡിഗ്രി സെൽഷിയസിനും മുകളിൽ എത്താറുണ്ട്. ഡിസംബർ മുതൽ മാർച്ച് വരെ ശരാശരി ഹിമപാതം അനുഭവപ്പെടുന്നു, വേനൽക്കാലത്ത് കിഴക്കൻ ഏഷ്യൻ മൺസൂണിന്റെ പ്രഭാവത്തിനാൽ കൂടിയ താപനിലയും ഉയർന്ന ആർദ്രതയും വർഷപാതവും അനുഭവപ്പെടും. ഓഗസ്റ്റിലെ ശരാശരി ഉയർന്ന താപനില . വേനൽക്കാലത്ത് മിക്കവാറും എല്ലാ ദിവസവും മേഘാവൃതമായതും മഴ ലഭിക്കുന്നതുമായ വ്ലാഡിവോസ്റ്റോകിലെ ആപേക്ഷിക ആർദ്രത ജൂൺ-ഓഗസ്റ്റ് മാസങ്ങളിൽ 90% ആണ്. വർഷപാതത്തിന്റെ വാർഷിക ശരാശരി ആകുന്നു, ഇവിടെ രേഖപ്പെടുത്തിയതിൽ ഏറ്റവും വരണ്ട വർഷമായ 1943-ൽ ലഭിച്ച വർഷപാതം ആണ്. രേഖപ്പെടുത്തിയതിൽ ഏറ്റവും അധികം ലഭിച്ച വർഷപാതം 1974-ലെ ആയിരുന്നു

2010-ലെ സെൻസസ് കണക്കുകൾ പ്രകാരം ജനസംഖ്യ 592,034 ആയിരുന്നു,ഇത് 2002-ലെ സെൻസസ് കണക്കുകളിൽ രേഖപ്പെടുത്തിയ 594,701-നേക്കാളും 1989-ലെ സോവിയറ്റ് സെൻസസിൽ രേഖപ്പെടുത്തിയ 633,838-നേക്കാളും കുറവാണ് കാണിച്ചത്. എന്നാൽ 2016-ലെ കണക്കുകൾ പ്രകാരം ജനസംഖ്യ 606,653 ആയി ഉയർന്നിട്ടുണ്ട്.

ഇവിടെത്തെ സമ്പദ്‌വ്യവസ്ഥ മൽസ്യബന്ധനം, ഷിപ്പിങ്, നാവികത്താവളം എന്നിവിയയിൽ അധിഷ്ടിതമാണ്. ഉല്പാദനത്തിന്റെ എൺപത് ശതമാനത്തോളം മൽസ്യബന്ധന മേഖലയിൽ ആണ്. ജാപനീസ് കാറുകളുടെ ഇറക്കുമതിയാണ് ഇവിടത്തെ ജനങ്ങളുടെ മറ്റൊരു പ്രധാന സാമ്പത്തിക സ്രോതസ്സ് 

9,289 കിലോമീറ്റർ (5,772 മൈൽ) ദൈർഘ്യമുള്ള ട്രാൻസ് സൈബീരിയൻ റെയിൽപ്പാത മോസ്കോയെയും വ്ലാഡിവോസ്റ്റോക്കിനെയും ബന്ധിപ്പിക്കുന്നു, റഷ്യയിലെ പല പ്രധാന നഗരങ്ങളേയും ബന്ധിപ്പിക്കുന്ന ഈ പാത 1905-ലാണ് പൂർത്തിയായത്.
റഷ്യയുടെ ഏറ്റവും കിഴക്കേയറ്റത്തായി സ്ഥിതിചെയ്യുന്ന പ്രധാന വിമാനത്താവളം വ്ലാഡിവോസ്റ്റോക്ക് അന്താരാഷ്ട്ര വിമാനത്താവളമാണ് (VVO) ദക്ഷിണ കൊറിയ, ജപാൻ, ചൈന, ഉത്തര കൊറിയ, ഫിലിപ്പൈൻസ് വിയറ്റ്നാം എന്നി രാജ്യങ്ങളിലേക്ക് അന്താരാഷ്ട്ര വിമാനസർവീസുകൾ നിലവിലുണ്ട്.

വ്ലാഡിവോസ്റ്റോക്കിൽനിന്നും തുടങ്ങുന്ന റഷ്യൻ ദേശീയപാതയായ M60 (യുസ്സുറി ഹൈവെ) ട്രാൻസ് സൈബീരിയൻ ഹൈവേയുടെ ഏറ്റവും കിഴക്കേയറ്റമാണ്. ഇതിലൂടെ മോസ്കൊ വഴി സെന്റ് പീറ്റേഴ്സ്ബർഗ് വരെ സഞ്ചരിക്കാൻ സാധ്യമാണ്. മറ്റു പ്രധാന പാതകൾ കിഴക്ക് നഖോഡ്കയിലേക്കും തെക്ക് ഖസാനിലേക്കുമാണ്. ഇരുപതാം നൂറ്റാണ്ടിലെ ആദ്യത്തിലാണ് ഇവിടത്തെ ട്രാം സർവീസ് ആരംഭിച്ചത്. ബസ്, ട്രാം, ട്രോളികൾ, ഫർണിക്കുലർ, ഫെറി ബോട്ടുകൾ എന്നിവയാണ് പ്രാദേശിക ഗതാഗത മാർഗ്ഗങ്ങൾ.

2002-ൽ $27.5 കോടി വിദേശവ്യാപാരം നടന്ന വ്ലാഡിവോസ്റ്റോക്ക് തുറമുഖം ഐസ് ബ്രേക്കറുകളുടെ സഹായത്താൽ വർഷം മുഴുവൻ പ്രവർത്തനയോഗ്യമായി നിർത്തുന്നു. 2015-ൽ വ്ലാഡിവോസ്റ്റോക്ക് തുറമുഖത്തിൽ ഒരു പ്രത്യേക സാമ്പത്തികമേഖല ആരംഭിച്ചിട്ടുണ്ട്.


</doc>
<doc id="357364" url="https://ml.wikipedia.org/wiki?curid=357364" title="കാൻഡി ബെൻടാർ">
കാൻഡി ബെൻടാർ

ബാലിയിലും ജാവയിലുമുള്ള വിവിധ മതസ്ഥാപനങ്ങളുടെ (ക്ഷേത്രം, ക്രേറ്റൺ കൊട്ടാരം, സെമിത്തേരികൾ) പരിസരങ്ങളിൽ കാണപ്പെടുന്ന മദ്ധ്യത്തിൽ തുറക്കാവുന്ന വാതിൽ സമുച്ചയമാണ് കാൻഡി ബെൻടാർ. ഈ വാതിലിന് ഒരു സ്തൂപത്തിന്റെ രൂപഘടനയുണ്ടായിരിക്കും (ഇന്തോനേഷ്യൻ ഭാഷയിൽ കാൻഡി എന്നാൽ സ്തൂപം എന്നാണർത്ഥം) മദ്ധ്യത്തിൽ വച്ച് രണ്ടുവശത്തേക്കും കൃത്യം പകുതിയായി തുറക്കപ്പെടുന്നു. മദ്ധ്യത്തിൽ അകത്തേക്കുള്ള നടവഴിയുണ്ടായിരിക്കും. ജാവ, ബാലി, ലൊംബോക് എന്നിവിടങ്ങളിലാണ് കാൻഡി ബെൻടാർ കാണപ്പെടുന്നത്.

ഒരു സ്തൂപത്തിന്റെ ഘടനയാണ് കാൻഡി ബെൻടാർ വാതിലുകൾക്ക്. ഇവ മദ്ധ്യത്തിൽ കൃത്യം രണ്ടായി തുറക്കപ്പെടുന്നു. ഈ വാതിലുകൾ ഒരു സമമിതി ഘടന പാലിക്കുന്നു. ഇവയുടെ ചുറ്റുപാടും അനേകം പടികൾ നിറഞ്ഞരൂപഘടന ഉണ്ടായിരിക്കും. ബാലിനീസ് കാൻഡി ബെൻടാറുകൾ അനേകം ചിത്രപ്പണികളാൽ നിറഞ്ഞിരിക്കും. ഇവയുടെ അകംഭാഗം ഒഴുക്കനായിരിക്കും. 
ബാലിനീസ് ക്ഷേത്രങ്ങളുടെയും ജാവനീസ് ക്ഷേത്രങ്ങളുടെയും ഒഴിച്ചുകൂടാനാവാത്ത ഭാഗങ്ങളാണ് കാൻഡി ബെൻടാർ, പഡുരക്സ എന്നീ വാതിലുകളും വാതിൽ സമുച്ചയങ്ങളും. ഈ രണ്ടുതരം വാതിലുകളാണ്  ഒരു ക്ഷേത്ര സമുച്ചയത്തിലെ ക്ഷേത്രത്തിന്റെ വിവിധ വിശുദ്ധ തലങ്ങൾ തമ്മിൽ വേർതിരിക്കുന്നത്. കാൻഡി ബെൻടാർ ആണ് ക്ഷേത്രത്തിനെ പുറം ലോകവുമായി വേർതിരിക്കുന്ന പ്രവേശന കവാടം. ഇത് ക്ഷേത്രത്തിന്റെ ഏറ്റവും പുറത്തെ തലമായ നിസ്തമണ്ഡലയുടെ പ്രവേശന കവാടത്തിൽ സ്ഥിതിചെയ്യുന്നു. ക്ഷേത്രത്തിന്റെ മദ്ധ്യ മണ്ഡലയും ഏറ്റവും അകത്തെ മണ്ഡലയായ ഉത്തമമണ്ഡലയും തമ്മിൽ വേർതിരിക്കുന്ന വാതിലാണ് പഡുരക്സ. 
കാൻഡി ബെൻടാറിന്റെ പ്രതീകാത്മകത സുവ്യക്തമല്ല. ക്ഷേത്രത്തിന്റെയോ കൊട്ടാരത്തിന്റെയോ പ്രൗഢി ജനിപ്പിക്കുക എന്നതായിരിക്കണം ഇതിന്റെ പ്രധാന ഉദ്ദേശം. 

13-ാം നൂറ്റാണ്ടിലും 14-ാം നൂറ്റാണ്ടിലു മുള്ള സിഘസരി, മജപഹി കാലഘട്ടത്തിൽ ജാവയിലാണ് കാൻഡി ബെൻടാർ ഉപയോഗിച്ചുകാണുന്നത്. 13-ാം നൂറ്റാണ്ടിൽ കിഴക്കേ ജാവയിലുള്ള കാൻഡി ജാഗോയിലാണ് കാൻഡി ബെൻടാറും പഡുരക്സയും ഉപയോഗിച്ചിരുന്നത്. ഏറ്റവും പഴക്കമുള്ള കാൻഡി ബെൻടാർ ഉള്ളത് 14-ാം നൂറ്റാണ്ടിലെ മജപഹി രാജവംശത്തിന്റെ തലസ്ഥാനമായിരുന്ന ട്രോഉലാൻ എന്ന പുരാവസ്തു സ്ഥലത്താണ്. ഇതിന്റെ പേര് ഗോപുര വ്രിൻഗിൻ ലവാങ്ങ് (ജാവനീസിൽ "ബനിയൻ മര വാതിൽ") എന്നാണ്. ഗോപുര വ്രിൻഗിൻ ലവാങ്ങ് ഒരു മജപഹി ക്ഷേത്രത്തിന്റെ രൂപഘടനയിലാണ് ഉള്ളത്. ഇത് രണ്ട് സമമിതമായ പാളികളായി മാറുകയും മദ്ധ്യത്തിൽ നടവഴി സൃഷ്ടിക്കുകയും ചെയ്യുന്നു.

15-ാം നൂറ്റാണ്ടിലെ ഇസ്ലാമിന്റെ വരവിലും കാൻഡി ബെൻടാർ വ്യാപകമായി ഉപയോഗിച്ചിരുന്നുയ സുൽത്താന്റെ കൊട്ടാരമായ കെരാട്ടൺ കസേപുഹാനിലും പൊതുജനത്തിനായുള്ള സഭയിലേക്ക് ഒരു കാൻഡി ബെൻടാർ ഉണ്ടായിരുന്നു. 16-ാം നൂറ്റാണ്ടിലെ മെനാര കുഡുസ് മോസ്കിന് (ജാവയിലെ ഏറ്റവും പഴക്കം ചെന്ന മോസ്കുകളിലൊന്നാണിത്) അതിന്റെ പുറത്ത് ഒരു കാൻഡി ബെൻടാർ ഉണ്ടായിരുന്നു. ഇത് മോസ്കിന്റെ ചുറ്റുപാടുമുള്ള സ്ഥലത്തെക്കുള്ള പ്രവേശനകവാടമായി സ്ഥിതിചെയ്യുന്നു. സെൻഡങ്ങ് ഡുവുറിലുള്ള ( സെൻഡങ്ങ് ഡുവുർ, ലമോങ്കാൻ റീജൻസി, കിഴക്കേ ജാവ) ഒരു മുസ്ലിം സെമിത്തേരി സമുച്ചയത്തിലും കാൻഡി ബെൻടാറും പഡുരക്സയും ഉണ്ട്. ഇവ ആ സെമിത്തേരിയുടെ വിവിധ വിശുദ്ധ തലങ്ങൾ വേർതിരിച്ചുകൊണ്ട് നിലനിൽക്കുന്നു. സുനൻ സെൻഡങ്ങ് ‍ഡുവുറിന്റെ ശവകുടീരമാണ് ഈ സെമിത്തേരിയിലെ ഏറ്റവും വിശുദ്ധ തലം. സുനൻ ഗിരി സെമിത്തേരി സമുച്ചയമാണ് കാൻഡി ബെൻടാർ നിലനിൽക്കുന്ന ജാവയിലെ മറ്റൊരു സെമിത്തേരി സമുച്ചയം.

ആധുനിക കാലത്തും കാൻഡി ബെൻടാറുകളുടെ നിർമ്മാണ് ഇന്തോനേഷ്യൻ സർക്കാർ പ്രോത്സാഹിപ്പിക്കുന്നു. പ്രധാന റോഡിലേക്കു പൂമുഖം വരുന്ന എല്ലാ വീടുകളുടെയും മുന്നിൽ കാൻഡി ബെൻടാർ നിർമ്മിക്കുന്നത് ഓൾഡ് ബാൻടെൻ സർക്കാർ പ്രോത്സാഹിപ്പിക്കുന്നു. പടിഞ്ഞാറേ ജാവയിലെ സിറെബോൺ നഗത്തിന്റെ മുഖമുദ്രയായി ചുവന്ന കല്ലിൽ തീർത്ത കാൻഡി ബെൻടാറുകൾ മാറിയിട്ടുണ്ട്. വിവിധ ജനകീയ കെട്ടിടങ്ങളുടെയും പ്രവേശനകവാടങ്ങളിൽ കാൻഡി ബെൻടാർ നിർമ്മിച്ചിട്ടുണ്ട്.  ജക്കാർത്തയിലെ സൊയേകാർണെ ഹട്ട അന്താരാഷ്ട്രവിമാനത്താവളത്തിന്റെ പ്രവേശനകവാടത്തിൽ സ്ഥിതിചെയ്യുന്ന ബാലിനീസ് രീതിയിലുള്ള കാൻഡി ബെൻടാർ എന്നിവ ഉദാഹരണം.



</doc>
<doc id="357367" url="https://ml.wikipedia.org/wiki?curid=357367" title="താജിക് ഭാഷ">
താജിക് ഭാഷ

താജിക്കിസ്താൻ, ഉസ്‌ബെക്കിസ്ഥാൻ എന്നീ രാജ്യങ്ങളിൽ സംസാരിക്കുന്ന ഒരു ഭാഷയാണ് താജിക് ഭാഷ - Tajik language(Tajik: забо́ни тоҷикӣ́, ,
താജികി പേർഷ്യൻ എന്ന പേരിലും ഈ ഭാഷ അറിയപ്പെടുന്നുണ്ട്. പേർഷ്യൻ ഭാഷയുടെ ഒരു വകഭേദമാണ് താജിക്. ദരി പേർഷ്യൻ ഭാഷയോട് വളരെ അടുത്ത് ബന്ധപ്പെട്ട് കിടക്കുന്ന ഭാഷയാണ് താജിക്. ഇരുപതാം നൂറ്റാണ്ടിന്റെ തുടക്കം മുതൽ, താജിക് ഭാഷയെ നിരവധി എഴുത്തുകാരും ഗവേഷകരും പേർഷ്യൻ വകഭേദമായിട്ടാണ് പരിഗണിക്കുന്നത്.
ഈ സങ്കൽപ്പത്തിന് വേണ്ടത്ര പ്രചാരവും ബഹുമതിയും ലഭിക്കാതിരിക്കാൻ കാരണം അക്കാലയളവിലെ താജിക് പണ്ഡിതൻമാർ ഭാഷയെ പേർഷ്യനിൽ നിന്നും വേർത്തിരിക്കാൻ ശ്രമം നടത്തിയതാണ്. പ്രമുഖ പണ്ഡിതനും വിദ്യാഭ്യാസ പ്രവർത്തകനുമായ സ്വദ്‌റുദ്ദീൻ ഐനി താജിക് ഭാഷ പേർഷ്യൻ ഭാഷയുടെ ജാരസന്തതിയായ വകഭേദമല്ലെന്ന തരത്തിൽ പ്രസ്താവന നടത്തയിരുന്നു. 
താജിക് ഭാഷയും പേർഷ്യനും ഒരു ഏക ഭാഷയുടെ രണ്ടു വകഭേദങ്ങളാണെന്നും രണ്ടു സ്വതന്ത്ര ഭാഷകളാണെന്നുമുള്ള ചർച്ചകൾക്ക് ചില രാഷ്ട്രീയ വശങ്ങളുമുണ്ട. താജിക് ഭാഷയെ പടിഞ്ഞാറൻ ഇറാൻ ഔദ്യോഗിക ഭാഷയായി അംഗീകരിച്ചിട്ടുണ്ട്. 
താജിക് ഭാഷ താജിക്കിസ്ഥാന്റെ ഔദ്യോഗിക ഭാഷയാണ്. താജിക് ജനങ്ങൾ കൂടുതലായി വസിക്കുന്ന അഫ്ഗാനിസ്ഥാനിലും ഇത് ഔദ്യോഗിക ഭാഷയാണ്. താജിക് ഭാഷ തുർക്കി ഭാഷകളിൽ നിന്ന്, (ദരി ഭാഷകൾ പോലുള്ളവ) ചെറിയ സ്വാധീനം നേടിയിട്ടുണ്ട്. 
അഫ്ഗാനിസ്ഥാൻ, ഇറാൻ രാഷ്ട്രീയ അതിർത്തികളിൽ സംസാരിക്കുന്ന പേർഷ്യൻ ഭാഷയിൽ നിന്ന് താജിക് ഭാഷ അകന്നുനിൽക്കുന്നുണ്ട്. ഭൂമി ശാസ്ത്രപരമായ ഒറ്റപ്പെടൽ, ക്രമീകരണ പ്രവർത്തനങ്ങൾ, സമീപ ഭാഷയായ തുർക്കി ഭാഷകളെ കൂടാതെ റഷ്യൻ ഭാഷകളുടെയും സ്വാധീനം താജിക് ഭാഷയിൽ പ്രകടമാണ്. 
സാധാരണ താജിക് ഭാഷ വടക്കുപടിഞ്ഞാറൻ വകഭേദങ്ങളെ അടിസ്ഥാനമാക്കിയാണ്. പഴയ കാലത്തെ പ്രധാന നഗരമായിരുന്ന സമർഖന്ധ് മേഖലയിലെ ഭാഷയാണിത്. ഇത് ഏറെകുറെ ഭൂമിശാസ്ത്രപരമായി ഉസ്‌ബെക്കിസ്ഥാൻ ഭാഷകളാൽ സ്വാധീനിക്കപ്പെട്ടിരുന്നു.താജിക് ഭാഷ ഉച്ചാരണം, പദാവലി, വ്യാകരണം എന്നിവയിൽ അതിന്റെ നിരവധി പുരാതനമായ മൂലകങ്ങൾ നിലനിർത്തുന്നുണ്ട്. 
മധ്യ ഏഷയിലെ സമർഖണ്ഡ് , ബുഖാറ (ഇന്നത്തെ ഉസ്‌ബെക്കിസ്ഥാന്റെ ഭാഗമായ നഗരങ്ങൾ) എന്നിവിടങ്ങളിലാണ് താജിക് വംശജർ ഏറ്റവും അധികമുള്ളത്. ബുഖാറയിലെ താജിക് സംസാരിക്കുന്ന ജനങ്ങൾ ദ്വിഭാഷികളാണ്. താജികിന് പുറമെ ഉസ്‌ബെക് ഭാഷയും ഇവർ സംസാരിക്കും. ഈ താജിക് , ഉസ്‌ബെക് ദ്വിഭാഷ സംസ്‌കാരം ബുഖാറയിലെ താജിക് ഭാഷയിലെ ശബ്ദശാസ്ത്രത്തിലും രൂപ വിജ്ഞാനീയത്തിലെ ശക്തമായ സ്വാധീനമാണ് ചെലുത്തിയിട്ടുള്ളത്.
ഉസ്‌ബെക്കിസ്ഥാന്റെ കിഴക്കൻ അതിർത്തിയിലും സർഖന്ധാരിയ മേഖലയിലും നിരവധി ജനങ്ങൾ താജിക് ഭാഷ സംസാരിക്കുന്നുണ്ട്. 
സമർഖണ്ഡിന്റെ ജനസംഖ്യയുടെ എഴുപത് ശതമാനം വരെ ജനങ്ങൾ താജിക് ഭാഷ സംസാരിക്കുന്നുണ്ട്. ബുഖാറ മേഖലയിൽ 90 ശതമാനത്തിൽ അധികം പേരും താജിക് ഭാഷ സംസാരിക്കുന്നവരാണ്.
ഔദ്യോഗിക കണക്ക് പ്രകാരം, ഉസ്‌ബെക്കിസ്ഥാന്റെ മൊത്തം ജനസംഖ്യയുടെ അഞ്ച് ശതമാനമാണ് താജിക് സമുഹം. എന്നാൽ, ഈ കണക്കിൽ ആദിമ താജിക് വംശം ഉൾപ്പെടില്ല. ഇതിന് വിവിധ കാരണങ്ങളുണ്ട്. ഉസ്‌ബെക്കിസ്ഥാന്റെ സെൻസസ് ഫോമിൽ ഇവർ ഉസ്‌ബെക്ക്‌സ് എന്നാണ് രേഖപ്പെടിത്തിയിട്ടുള്ളത്.
ഉസ്‌ബെക് കമ്മ്യൂണിസ്റ്റ് പാർട്ടി നേതാവായിരുന്ന ഷറോഫ് റാഷിദോവിന്റെ സോവിയറ്റ് ഭരണകാലത്ത് ഉസ്‌ബെക്ക് വൽക്കരണം നടന്ന സമയത്താണ് ഇവിടത്തെ താജിക്‌സ് അവരുടെ പാസ്‌പോർട്ട് അടക്കമുള്ള രേഖകളിൽ ഉസ്‌ബെക്ക്‌സ് എന്ന രേഖപ്പെടുത്തിയത്. ഇങ്ങനെ ചെയ്യാത്ത പക്ഷം രാജ്യത്തെ കാർഷികമായി വികസനമില്ലാത്ത ഭാഗങ്ങളിലേക്കോ തജകിസ്ഥാന്റെ മലമ്പ്രദേശത്തോക്ക് പോകാൻ ഇവർ നിർബന്ധിതരായിരുന്നു.
1924ലാണ് ഈ ഉസ്‌ബെക്ക് വൽക്കരണ പസ്ഥാനത്തിന് അന്ത്യം കുറിച്ചത്.
ഉസ്‌ബെക്കിസ്ഥാനിൽ വസിക്കുന്ന താജിക് സമൂഹം പറയുന്നത് മൊത്തം ജനസംഖ്യയുടെ ഏകദേശം 25 മുതൽ 30ശതമാനം വരെ താജിക് വംശജർ ഉസ്‌ബെക്കിസ്ഥാനിൽ വസിക്കുന്നുണ്ടെന്നാണ്.


</doc>
<doc id="357377" url="https://ml.wikipedia.org/wiki?curid=357377" title="ഡെഡ് കാം (ചലച്ചിത്രം)">
ഡെഡ് കാം (ചലച്ചിത്രം)

1989 ൽ പുറത്തിറങ്ങിയ ഒരു ആസ്ത്രേലിയൻ ചലച്ചിത്രമാണ് ഡെഡ് കാം. സാം നീൽ, നിക്കോൾ കിഡ്മാൻ, ബില്ലി സെയിൻ എന്നിവരാണ് ഇതിൽ പ്രധാന വേഷങ്ങൾ ചെയ്തിരിക്കുന്നത്. ചാൾസ് വില്യംസ് 1963 ൽ എഴുതിയ ഇതേ പേരിലുള്ള നോവലിനെ ആസ്പദമാക്കിയാണ് ഈ ചിത്രം നിർമ്മിച്ചിരിക്കുന്നത്. ഗ്രേറ്റ് ബാരിയർ റീഫുകളിൽ വച്ച് ആസ്ത്രേലിയൻ സംവിധായകനായ ഫിലിപ്പ് നോയ്സ് ആണ് ഈ ചിത്രം ഒരുക്കിയിരിക്കുന്നത്.


</doc>
<doc id="357378" url="https://ml.wikipedia.org/wiki?curid=357378" title="സാപ്പൊറൊ">
സാപ്പൊറൊ

ജപ്പാനിലെ നാലാമത് വലിയ നഗരവും ഹൊക്കൈഡൊ ദ്വീപിന്റെ തലസ്ഥാനവും ഏറ്റവും വലിയ നഗരവുമാണ് . ഏഷ്യയിലെ ആദ്യ ശീതകാല ഒളിമ്പിൿസ് 1972-ൽ നടത്തിയത് ഇവിടെയാണ്.

ഐനു ഗോത്രവർഗ്ഗക്കാർ താമസിച്ചിരുന്ന സാപ്പൊറൊ ഗ്രാമത്തിനടുത്ത് ജപ്പാനിലെ മെയ്ജി സാമ്രാജ്യം 1866-ൽ ഒരു കനാൽ നിർമ്മിച്ചു. പുതുതായി വന്ന കുടിയേറ്റക്കാരെ ഉൾപ്പെടുത്തി 1868-ൽ സാപ്പൊറൊ നഗരം ഔദ്യോഗികമായി പ്രഖ്യാപിച്ചു. 1870 മുതൽ 1882 വരെ ഒരു വികസന കമ്മീഷന്റെ മേൽനോട്ടത്തിൽ ഈ നഗരം വളർന്നു. കിഴക്കൻ ഏഷ്യൻ ശൈലിയിൽ നെടുകേയും കുറുകേയുമുള്ള പാതകൾ നഗരത്തെ ചതുരങ്ങളായി തിരിച്ചു.

1918-ൽ ഒരു സ്ട്രീറ്റ്കാർ (ട്രാം) ശൃംഘലയും ഹൊക്കൈഡൊ ഇംപീരിയൽ സർവ്വകലാശാലയും നിർമ്മിച്ചു. രണ്ടാം ലോകമഹായുദ്ധത്തിന്റെ അവസാന നാളുകളിൽ (1945 ജൂലൈ 14-15) അമേരിക്കൻ വിമാനങ്ങൾ സാപ്പൊറൊയിൽ 889 ടൺ ബോംബുകളിട്ടു. നൂറ്റിത്തൊണ്ണൂറ് പേർ മരിക്കുകയും 78,000 പേർക്ക് വീട് നഷ്ടമാവുകയും ചെയ്തു. നഗരത്തിന്റെ 17.5 ശതമാനം യുദ്ധത്തിൽ കത്തിനശിച്ചു. 1971-ൽ സാപ്പൊറൊ മുനിസിപ്പൽ സബ്വേ തുറന്നു. അടുത്ത വർഷം ശീതകാല ഒളിമ്പിക്സ് സപ്പൊറൊയിൽ നടത്തപ്പെട്ടു.

ആഗസ്റ്റ് മാസത്തിലെ ഉയർന്ന താപനില 26.4-ഉം ജനുവരിയിലെ താഴ്ന്ന താപനില -0.6-ഉമാണ്. വർഷം 110 സെന്റീമീറ്റർ മഴയും 596 സെന്റീമീറ്റർ മഞ്ഞും ലഭിക്കുന്നു. നവംബർ മുതൽ ഏപ്രിൽ വരെയാണ് മഞ്ഞ് വീഴുന്നത്. സാപ്പൊറൊയുടെ തെക്ക്, പടിഞ്ഞാറ് ദിക്കുകളിൽ കുന്നുകളുണ്ട്.

വിനോദസഞ്ചാരം, ഐ. ടി. എന്നിവയുൾപ്പെട്ട സേവന മേഖലയാണ് സമ്പദ്ഘടനയുടെ നട്ടെല്ല്. ഭക്ഷണവസ്തുക്കൾ, സ്റ്റീൽ, ലോഹങ്ങൾ, പേപ്പർ, യന്ത്രങ്ങൾ, മദ്യം എന്നിവ നിർമ്മിക്കപ്പെടുന്നു. 2006-ൽ 1.4 കോടി വിനോദസഞ്ചാരികളാണ് സാപ്പൊറൊ സന്ദർശിച്ചത്.

ഹൊക്കൈഡൊ സർവ്വകലാശാല, ഹൊക്കൈഡൊ വിദ്യാഭ്യാസ സർവ്വകലാശാല എന്നിവ ദേശീയ നിലവാരമുള്ള വിദ്യാഭ്യാസ കേന്ദ്രങ്ങളാണ്. സാപ്പൊറൊ മെഡിക്കൽ സർവ്വകലാശാലയും സാപ്പൊറൊ സിറ്റി സർവ്വകലാശാലയും സർക്കർ നടത്തുന്നു. സാപ്പൊറൊ സർവ്വകലാശാല, സാപ്പൊറൊ അന്തർദേശീയ സർവ്വകലാശാല, ഫുജി വനിതാ സർവ്വകലാശാല, ഹൊക്കൈഡൊ വൈദ്യശാസ്ത്ര സർവ്വകലാശാല തുടങ്ങിയവ സ്വാശ്രയ വിദ്യാലയങ്ങളാണ്.

ബസ്സുകൾക്ക് പുറമേ ഒരു സ്റ്റ്രീറ്റ്കാർ (ട്രാം) പാതയും മൂന്ന് തീവണ്ടി പാതകളും മൂന്ന് രബ്ബർ ടയർ മെട്രോ (സബ്വേ) പാതകളുമുണ്ട്. രണ്ട് വിമാനത്താവളങ്ങളുമുണ്ട്. ഇവയിൽ അന്താരാഷ്ട്ര വിമാനത്താവളം 30 കിലോമീറ്റർ (അതിവേഗ റെയിൽപ്പാതയിൽ 40 മിനിട്ട്) അകലെയാണ്. വിമാനത്താവളത്തിൽനിന്നും ബസ്സുകൾ നഗരത്തിലെ പ്രമുഖ ഹോട്ടലുകളിലേക്ക് ഓടുന്നു.

2001-ൽ നിർമ്മിച്ച സാപ്പൊറൊ ഡോം ആണ് 'ഹൊക്കൈഡോ കൺസഡോൾ സാപ്പൊറൊ' എന്ന ഫുട്ബോൾ ടീമിന്റെയും 'ഹൊക്കൈഡോ നിപ്പോൺ ഹാം ഫൈറ്റേഴ്സ്' എന്ന ബേസ്ബോൾ ടീമിന്റെയും ഹോം ഗ്രൗണ്ട്. 1940-ലെ ശീതകാല ഒളിമ്പിൿസ് സാപ്പൊറൊയിൽ നടത്താൻ ഇരുന്നതാണ്. എന്നാൽ ജപ്പാനും ചൈനയും തമ്മിലുള്ള യുദ്ധം കാരണം ഇത് ഉപേക്ഷിക്കേണ്ടി വന്നു. 1972-ലെ ശീതകാല ഒളിമ്പിക്സ് സാപ്പൊറൊയിൽ നടത്തുകയുണ്ടായി. 2002-ലെ ഫുട്ബോൾ ലോകകപ്പിലെ ചില മത്സരങ്ങളും ഇവിടെ നടന്നു. 2006-ലെ ലോക ബാസ്കറ്റ്ബോൾ ചാമ്പ്യൻഷിപ്പിനും 2007-ലെ സ്കീയിങ് ചാമ്പ്യൻഷിപ്പിനും സാപ്പൊറൊ വേദിയായി. രണ്ട് ഏഷ്യൻ ശീതകാല ഗെയിംസും സാപ്പൊറൊയിൽ നടത്തിയിട്ടുണ്ട്. സാപ്പൊറൊയിൽ വൻ ജനപ്രീതിയുള്ള കായികവിനോദമാണ് സ്കീയിങ്. പല വിദ്യാലയങ്ങളിലും ഇത് ഒരു വിഷയമായിത്തന്നെ പഠിപ്പിക്കുന്നു.

എല്ലാ വർഷവും ഫെബ്രുവരിയിൽ 'മഞ്ഞ് ഉത്സവം' നടത്തുന്നു. രണ്ട് കോടിയോളം ആളുകളാണ് ഇത് കാണാൻ എത്തുന്നത്. മെയ് മാസം ലൈലാക്ക് ഉത്സവവും ആഘോഷിക്കപ്പെടുന്നു.


</doc>
<doc id="357379" url="https://ml.wikipedia.org/wiki?curid=357379" title="ജനക്പൂർ">
ജനക്പൂർ

ജനക്പൂർ ( ) ജനൿപുർധം, എന്നും അറിയപ്പെടുന്നു. () നേപ്പാളിലെ ജനക്പൂർ സോണിലുള്ള ധനുസ ജില്ലയിലെ ഒരു പട്ടണമാണ്. പഴയ വിദേഹ രാജ്യത്തിൻറെ തലസ്ഥാനവുമായിരുന്നു ഇത്. നേപ്പാളിൻറ തലസ്ഥാനമായ കാഠ്മണ്ഡുവിന് 123 കിലോമീറ്റർ (76 മൈൽ) തെക്കുകിഴക്കായിട്ടാണ് ഈ പട്ടണം നിലനിൽക്കുന്നത്. ജനക്പൂരിലെ ജനസംഖ്യ രണ്ടായിരത്തി പതിനഞ്ചിലെ സെൻസസ് പ്രകാരം 169,287 ആണ്. ജനക്പൂർ ഒരു ടൂറിസ്റ്റ് കേന്ദ്രവും ഹിന്ദുമതവുമായി ബന്ധപ്പെട്ട ഒരു തീർത്ഥാടനകേന്ദ്രവുമാണ്. ശ്രീരാമ ദേവൻറെ സഹധർമ്മിണിയായിരുന്നു സീതാദേവിയുടെ ജനനസ്ഥലമാണീ പട്ടണം. ജനക്പൂരിൽ നിന്ന് ഇന്ത്യയിലേയ്ക്ക് നേപ്പാൾ റെയിൽവേയുടെ ട്രെയിൻ സർവ്വീസ് നിലവിലുണ്ട്.

ജനക്പൂർ മണ്ഡലം (ജനക് പൂർ അഞ്ചൽ) ചരിത്രപരമായി മിഥിലാഞ്ചൽ ആണ്. ഇവിടെയാണ് പ്രാചീന മൈഥിലി സംസ്കാരം ഉടലെടുത്തത്. ഛാത് പൂജയുടെ ഉൽപ്പത്തി സ്ഥാനവും മൈഥിലി ഭാക്ഷ, ലിപി എന്നിവയും രൂപപ്പെട്ടത് ഈ പട്ടണത്തിലാണ്. 

ബി.സി. ഒന്നാം ശതകത്തിലെ രേഖയായ "ശതപത ബ്രാഹമണ" യിലെ വിവരങ്ങൾ പ്രകാരം, മൈഥിലിയിലെ രാജാവായിരുന്ന മാധവ വിദേഘ, തൻറെ ആചാര്യനായിരുന്ന ഗോതമ രഹുഗണ നയിച്ചതനുസരിച്ച് സദനിര നദി (ഗന്ദകി) കുറുകെ കടക്കുകയും, അദ്ദഹം എത്തിച്ചേർന്ന പ്രദേശത്ത് ആദ്യത്തെ തെക്കൻ ഏഷ്യൻ രാജ്യമായ വിദേഹ സ്ഥാപിച്ചുവെന്നുമാണ് വിശ്വസിക്കപ്പെടുന്നത്. സ്ഥാപിക്കപ്പെട്ട രാജ്യത്തിൻറെ തലസ്ഥാമായിരുന്നു ജനക്പൂർ. ഈ സംഭവങ്ങള ഋഗ്വേദ കാലഘട്ടത്തിലാണ് സംഭവിച്ചതെന്നു വിശ്വസിക്കപ്പെടുന്നു. 

ഹിന്ദു പുരാണമായ രാമായണത്തിൽ നിന്നാണ് ജനക്പൂരിനെക്കുറിച്ചുള്ള അറിവുകൾ കൂടുതൽ വ്യക്തമായി അറയുവാൻ സാധിക്കുന്നത്. ഇതിൽ ശ്രീരാമ ചന്ദ്രൻറ ഭാര്യയായിരുന്ന സീതാദേവി (ജാനകി) ഈ വിദേഹ രാജ്യത്തെ രാജകുമാരിയായിരുന്നു. അവരുടെ പിതാവ് വിദേഹ രാജാവായിരുന്ന ജനക മഹാരാജാവായിരുന്നു. ഒരു ഉഴവു ചാലി‍ൽ ഭൂമിദേവിയുടെ പുത്രിയായി കണ്ടെത്തിയ ശിശുവിനെ ജനകമഹാരാജൻ തൻറെ മകളായി വളർത്തിയെന്നാണ് ഐതിഹ്യം. മകൾക്ക് രാജാവ് സ്വയം വരം നിശ്ചയിക്കുകയും എത്തിയ രാജകുമാരന്മാരിൽ ആർക്കാണോ പവിത്രമായ ശൈവചാപം ഖണ്ഡിക്കാൻ സാധിക്കുന്നത്, അയാൾ‌ക്കു മകളെ സ്വയംവരം ചെയ്തു കൊടുക്കുന്നതാണെന്നു പ്രഖ്യാപിക്കുകയും ചെയ്തു. അനേകം രാജകുമാന്മർ പരാജയപ്പെട്ടു പിന്മാറുകയും അവസാനം അയോദ്ധയിലെ രാജകുമാനായ രാമൻ വിജയിക്കുകയും സീതയെ പാണീഗ്രഹണം ചെയ്യുകയും ചെയ്ത്തു. ലോകത്തൊട്ടാകെയുള്ള ഹിന്ദുമതവിശ്വാസികളുടെ തീർത്ഥാടന കേന്ദ്രമാണ് ജാനകിപൂർ

ഇതു കൂടാതെ ബുദ്ധമത സ്ഥാപകനായിരുന്നു ഗൌതമബുദ്ധനും ജൈനമതത്തിലെ ഇരുപത്തിനാലാമത്തെ തീർത്ഥങ്കരനായിരുന്ന വർദ്ധമാന മഹാവീരനും ഈ പ്രദേശത്തു ജീവിച്ചിരുന്നു എന്നു വിശ്വസിച്ചിരുന്നു.

ജനക്പൂർ പട്ടണം സ്ഥിതി ചെയ്യുന്ന അക്ഷാംശ രേഖാംശങ്ങൾ, 26° 43′ 43″ N, 85° 55′ 30″ E ആണ്. ഹിമാലയ പർവ്വത നിരകളുടെ താഴ്വരയിലാണ് ഈ പട്ടണം സ്ഥിതിചെയ്യുന്നത്. ജാനകിപൂരിനെ ചുറ്റിയൊഴകുന്ന നദികൾ ദുധ്മതി, ജലാദ്, റാറ്റൊ, ബലാൻ, കമല എന്നീ നദികളാണ്. അനേകം അമ്പലങ്ങൾ കൊണ്ടും കുളങ്ങൾ കൊണ്ടും പ്രസിദ്ധമാണ് ഈ പട്ടണം. 

ജനക്പൂരിൽ ആറ് കാലാവസ്ഥകൾ ഒരുപോലെ അനുഭവിക്കുവാൻ സാധിക്കുന്നു. വസന്തം (ഫെബ്രുവരി മുതൽ മാർച്ച വരെ), ഗ്രീഷ്മം (ഏപ്രിൽ, മെയ്, ജൂൺ മാസങ്ങൾ), വർഷം (ജൂലൈ മുതൽ ആഗസ്റ്റ് വരെ), ശരത് (സെപ്റ്റംബർ മുതൽ ഒക്ടോബർ വരെ), ഹേമന്ദം (നവംബർ മുതൽ ഡിസംബർ വരെ), ശിശിരം (ഡിസംബർ മുതൽ ജനുവരി വരെ) എന്നിവയാണവ. 

ജനക്പൂർ സന്ദർശിക്കുവാൻ ഏറ്റവും പറ്റിയ സമയം സെപ്റ്റംബർ മുതൽ മാർച്ച് വരെയാണ്. ഈ സമയം വളരെ സുഖകരമായ കാലാവസ്ഥയാണ്. ഇക്കാലത്ത് പട്ടണത്തിൽ അനേകം ഉത്സവങ്ങൾ നടക്കാറുണ്ട്. 


</doc>
<doc id="357383" url="https://ml.wikipedia.org/wiki?curid=357383" title="ഡെഡ് കാം (നോവൽ)">
ഡെഡ് കാം (നോവൽ)

ചാൾസ് വില്യംസ് 1963 ൽ രചിച്ച ഒരു നോവലാണ് ഡെഡ് കാം. ഫിലിപ്പ് നോയ്സ് സംവിധാനം ചെയ്ത് 1989 ൽ പുറത്തിറങ്ങിയ ഡെഡ് കാം ഈ നോവലിനെ അടിസ്ഥാനമാക്കിയുള്ളതാണ്.


</doc>
<doc id="357386" url="https://ml.wikipedia.org/wiki?curid=357386" title="ഡെഡ് കാം (വിവക്ഷകൾ)">
ഡെഡ് കാം (വിവക്ഷകൾ)

ഡെഡ് കാം എന്ന വാക്കിനാൽ താഴെപ്പറയുന്ന എന്തിനെയും വിവക്ഷിക്കാം.

ഡെഡ് കാം എന്ന സിനിമ.

ചാൾസ് വില്യംസ് രചിച്ച ഡെഡ് കാം എന്ന നോവൽ.


</doc>
<doc id="357395" url="https://ml.wikipedia.org/wiki?curid=357395" title="അമ്പത്തൂർ">
അമ്പത്തൂർ

ചെന്നൈ നഗരത്തിന്റെ വടക്കുള്ള ഒരു അയൽ പ്രദേശമാണ് അമ്പത്തൂർ. 2011ൽ ഈ പ്രദേശത്തെ ചെന്നൈ കോർപ്പറേഷന്റെ ഭാഗമാക്കി മാറ്റി. ഏതാണ്ട് 45 ചതുരശ്ര വിസ്തീരണമുള്ള അമ്പത്തൂർ ചെന്നൈയിലെ അതിവേഗം വികസിച്ചുകൊണ്ടിരിക്കുന്ന മനുഷ്യവാസ കേന്ദ്രവും ഉത്പാദന കേന്ദവുമാണ്. അമ്പത്തുർ ഇന്റസ്ട്രിയൽ എസ്റ്റേറ്റ് സ്ഥിതി ചെയ്യുന്നത് ഇവിടെയാണ്. 2011 ലെ കണക്ക് അനുസരിച്ച് ഇവിടുത്തെ ജനസംഖ്യ 466,205 ആണ്.


</doc>
<doc id="357397" url="https://ml.wikipedia.org/wiki?curid=357397" title="നേപ്പാൾ ഗഞ്ച്">
നേപ്പാൾ ഗഞ്ച്

നേപ്പാൾ ഗഞ്ച് ( ), നേപ്പാളിലെ ബാന‍കെ ജില്ലയിലുള്ള ഒരു സബ്-മെട്രോപോളിറ്റൻ പട്ടണമാണ്. ഇന്ത്യയിലെ ഉത്തർപ്രദേശിലെ ബഹ്റയിച്ച് ജില്ലയുടെ സമീപത്തുള്ള തെരായി സമതലത്തിലാണ് പട്ടണ സ്ഥിതി ചെയ്യുന്നത്. ഈ പട്ടണം ഘൊരാഹി പട്ടണത്തിന് 85 കിലോമീറ്റർ തെക്കു പടിഞ്ഞാറും കൊഹാൽപൂർ പട്ടണത്തിന് 16 കിലോമീറ്റർ തെക്കും ഗുലാരിയ പട്ടണത്തിന് 35 കിലോമീറ്റർ കിഴക്കുമായിട്ടാണ് പട്ടണത്തിൻറെ സ്ഥാനം. നേപ്പാളിലെ വളരെ പുരോഗതി പ്രാപിച്ച പട്ടണങ്ങളിലൊന്നാണിത്.

പട്ടണത്തിൻറെ ഹൃദയഭാഗമായി അറിയപ്പെടുന്ന ധംബോജി ഒരു പ്രധാന ട്രാഫിക് ജംഗ്ഷനാണ്. പട്ടണത്തിലെ വ്യവസായങ്ങളുടെ പ്രധാന കണ്ണിയായ ബീരേന്ദ്ര ചൌക്ക് ഇവിടെയാണ്. അനേകം ബാങ്കുകൾ, പുസ്തക ശാലകൾ, ലോഡ്ജുകൾ, എന്നിവ ഈ പട്ടണത്തിൽ സ്ഥിതി ചെയ്യുന്നു. 24 കിലോമീറ്റർ ദൂരം വരുന്ന സുർഘെട്ട് റോഡ്, കോഹാൽ പൂരിലെ മഹേന്ദ്ര ചൌക്കിൽ നിന്നാരംഭിച്ച് നേപ്പാൾ ഇന്ത്യ അതിർത്തിയിലവസാനിക്കുന്നു. ഇത് പട്ടണത്തിന് നടുക്കു കൂടി ധംബൊജി ചൌക്ക് വഴി കടന്നു പോകുന്നു. ഇവിടെ റോഡിനു പുഷ്പലാൽ ചോക്ക്, ബി. പി. ചോക്ക് എന്നിങ്ങനെ രണ്ടു പ്രധാന ജംഗ്ഷനുകൾ കൂടിയുണ്ട്. ഇത് റോഡുകളുടെ ഒരു ശൃംഖലയായി രാജ്യത്തെ മറ്റു വ്യാവസായിക, താമസ കേന്ദ്രങ്ങളുമായി ബന്ധിക്കുന്നു. 

ത്രിഭുവൻ ചോക്കിലെ സദർ ലൈനും ഏക്-ലൈനിയും ഫാൻസി കടകൾക്കു പ്രസിദ്ധമാണ്. ഇതിന് ഏതാനും കിലോമീറ്റർ ചുറ്റളവിൽ ജില്ലാഭരണ കേന്ദ്രം, കമ്പിത്തപാൽ ഓഫീസ്, വാർത്താ വിതരണ കേന്ദ്രം പോലുള്ളവ സ്ഥിതി ചെയ്യുന്നു. പട്ടണത്തിലെ മറ്റൊരു പ്രധാന കേന്ദ്രം "ന്യൂ റോഡ്" ആധുനിക ഫാഷൻ കടകൾക്കും ഹോട്ടലുകൾക്കു മറ്റും പ്രസിദ്ധമാണ്. പട്ടണത്തിലെ സിദ്ധാർട്ട് റ്റോളിൽ (ജെയിൽ റോഡ്) ഭേരി സോണൽ ആശുപത്രി, ജില്ല കരകർ ബാങ്കെ, ഭേരി ബിദ്രസാം, രസ്തയ സമാചാർ സമിതി, നേപ്പാൾഗൻജ് നഴ്സിങ് കാമ്പസ്, നേപ്പാൾ ടെലികോം എന്നിവ സ്ഥിതി ചെയ്യുന്നു.

വളരെ വേഗത്തിൽ വളർന്നു വരുന്ന ഒട്ടനവധി പ്രദേശങ്ങൾ അടങ്ങിയതാണ് നേപ്പാൾഗഞ്ച്. പുതിയ താമസക്കാരും വ്യവസായ സംരംഭകരും ഈ വികസിച്ചു കൊണ്ടിരിക്കുന്ന പ്രദേശങ്ങളിലേയ്ക്കു കുടിയേറാൻ താൽപര്യം കാണിക്കാറുണ്ട്. സമീപകാലത്ത് ഇതൊരു ഐ.റ്റി. സെൻറർ ആയി മാറിക്കൊണ്ടിരിക്കുന്നു. നേപ്പാൾഗഞ്ചിൽ നിന്ന് 16 കിലോമീറ്റർ ദൂരമാണ് സമീപ പട്ടണമായ കോഹാൽപൂരിലേയ്ക്ക്.

2011 ലെ നേപ്പാൾ സെൻസസ് അനുസരിച്ച് ഈ പട്ടണത്തിലെ ആകെ ജനസംഖ്യ 73,779 ആണ്. 2001 നു ശേഷം ജനസംഖ്യയിൽ 20 ശതമാനം വളർച്ചയുണ്ടായിട്ടുണ്ട്. പഹാരികൾ നേപ്പാളി ഭാക്ഷ ഉപയോഗിക്കുന്നു. മറ്റു വിഭാഗങ്ങളിലുള്ളവർ നേപ്പാളി ഭാക്ഷ കൂടാതെ ലിങ്വ ഫ്രാങ്കയും ഉപയോഗിക്കുന്നു. തദ്ദേശവാസികളുടെ മാതൃഭാക്ഷ അവാധിയാണ്. ഇത് ജില്ലയിൽ വ്യാപകമായി ഉപയോഗത്തിലുണ്ട്.

നാനാ ജാതി മതവിഭാഗത്തിൽപ്പെട്ടവർ ഇവിടെ ഇടകലർന്നു ജീവിക്കുന്നു. പട്ടണത്തിലെ പ്രധാന മതങ്ങൾ ഹിന്ദുമതവും ഇസ്ലാം മതവുമാണ്. ജനങ്ങളിൽ ഭൂരിഭാഗമും ഹിന്ദു മതം പിന്തുടരുന്നവരാണ്. ബുദ്ധമതക്കാർ, സിഖുകാർ, ക്രസ്തുമതാനുയായികൾ എന്നിവർ ന്യൂനപക്ഷങ്ങളാണ്. 
ഈ പട്ടണം നിലനിൽക്കുന്ന അക്ഷാംശ രേഖാംശങ്ങൾ 28° 3′ 0″ N, 81° 37′ 0″ E ആണ്.

നേപ്പാളിലെ ഏറ്റവും ചൂടു കൂടിയ പ്രദേശമാണ് നേപ്പാൾഗൻജ്. ഇവിടെ വേനൽക്കാലത്ത് (ഏപ്രിൽ മുതൽ ജൂൺ വരെ) ചില സമയങ്ങളിൽ താപനില 44 °C (104 °F) വരെ ഉയരാറുണ്ട്.

നേപ്പാൾഗഞ്ചിൽ രേഖപ്പെടുത്തിയിട്ടുള്ള ഏറ്റവും കൂടിയ ചൂട് ആണ്. ഇത് സംഭവിച്ചത് 1995 ജൂൺ 16 ആം തീയതിയാണ്. ഏറ്റവും കുറഞ്ഞ താപനില രേഖപ്പെടുത്തിയിട്ടുള്ളത് ആണ്. ഇത് 2013 ജനുവരി 9 ന് ആയിരുന്നു.

</doc>
<doc id="357401" url="https://ml.wikipedia.org/wiki?curid=357401" title="എൻ.എം. ശരീഫ് മൗലവി">
എൻ.എം. ശരീഫ് മൗലവി

മലപ്പുറം ജില്ലയിലെ പുലാമന്തോളിൽ നെളിയത്തൊടി ബീരാനാണ്‌ മൗലവിയുടെ പിതാവ്‌; മാതാവ്‌ ഫാത്വിമയും. പ്രദേശത്തെ വിദ്യാലയങ്ങളിൽ നിന്ന്‌ പ്രാഥമിക പഠനം പൂർത്തിയാക്കിയ ശേഷം വെല്ലൂർ അൽബാഖിയാത്തുസ്സ്വാലിഹാത്‌, ഉമറാബാദ്‌ ദാറുസ്സലാം എന്നിവിടങ്ങളിൽനിന്ന്‌ ഉപരിപഠനം നിർവഹിച്ചു. പിന്നീട്‌ അൽപകാലം പള്ളിക്കര, പള്ളുരുത്തി, കക്കോടി എന്നിവിടങ്ങളിൽ അധ്യാപകനായും ഖത്വീബായും ജോലി ചെയ്തു. അതിനിടെ ജമാഅത്തെ ഇസ്ലാമിയുമായി ബന്ധപ്പെടാനിടയാവുകയും ശാന്തപുരം ഇസ്ലാമിയ്യ കോളേജിൽ അധ്യാപകനായി ചേരുകയും ചെയ്തു. നീണ്ട പതിനെട്ടുവർഷം അവിടെ സേവനമനുഷ്ഠിച്ചു.

ജമാഅത്തെ ഇസ്ലാമി അഖിലേന്ത്യാ അസിസ്റ്റന്റ്‌ അമീർ പ്രൊഫ. കെ.എ. സിദ്ദീഖ്‌ ഹസൻ, ഗൾഫ്‌ മാധ്യമം പത്രാധിപർ വി.കെ. ഹംസ അബ്ബാസ,്‌ മാധ്യമം എഡിറ്റർ ഒ. അബ്ദുർറഹ്മാൻ, പ്രബോധനം പത്രാധിപർ ടി.കെ. ഉബൈദ്‌, മാധ്യമം പിരിയോഡിക്കൽസ്‌ എഡിറ്റർ വി.എ. കബീർ, അൽജാമിഅ അൽഇസ്ലാമിയ്യ ഡയറക്ടർ വി.കെ അലി, റിസർച്ച്‌ സെന്റർ ഡയറക്ടർ അബ്ദുല്ലാ ഹസൻ, മജ്ലിസുത്തഅ്ല‍ീമിൽ ഇസ്ലാമി സെക്രട്ടറി എ. മുഹമ്മദലി, ശാന്തപുരം കുല്ലിയ്യത്തുൽ ഹദീസ്‌ പ്രിൻസിപ്പാൾ എൻ.വി. മുഹമ്മദ്‌ സലീം മൗലവി, തിരൂർക്കാട്‌ ഇലാഹിയ്യ കോളേജ്‌ നടത്തുന്ന നുസ്‌റത്തുൽ ഇസ്ലാം ട്രസ്റ്റ്‌ ചെയർമാൻ എം.ടി. അബൂബക്കർ മൗലവി തുടങ്ങിയവർ ശാന്തപുരത്തെ അദ്ദേഹത്തിന്റെ ശിഷ്യന്മാരാണ്‌.

ശരീഫ്‌ മൗലവി തന്റെ പ്രവർത്തനമേഖലയായി തിരൂർക്കാട്‌ തെരഞ്ഞെടുത്തതോടെ ആ പ്രദേശത്ത്‌ വമ്പിച്ച മാറ്റങ്ങൾ പ്രകടമായി. അവിടെ ഒട്ടേറെ വിദ്യാഭ്യാസസ്ഥാപനങ്ങൾ ഉയർന്നുവന്നു. തിരൂർക്കാട്‌ ഇലാഹിയ്യ കോളേജ്‌, മദ്‌റസതു തഹ്ഫീളിൽ ഖുർആൻ, ഹമദ്‌ ഐ.ടി.സി, വനിതാ കോളേജ്‌ തുടങ്ങിയവ അദ്ദേഹത്തിന്റെ കർമഫലമായി രൂപംകൊണ്ടവയാണ്‌. മസ്ജിദ്‌ ഖാസിം ദർവേശും ശരീഫ്‌ മൗലവിയുടെ ശ്രമഫലമായാണ്‌ സ്ഥാപിതമായത്‌. ഇലാഹിയ്യ കോളേജിൽ അധ്യാപകനായും പ്രിൻസിപ്പാളായും സേവനമനുഷ്ഠിച്ച അദ്ദേഹത്തിന്റെ അവിടത്തെ ശിഷ്യഗണങ്ങളിൽ പ്രമുഖരാണ്‌ ജമാഅത്തെ ഇസ്ലാമി കേരള അമീർ ടി. ആരിഫലി സാഹിബും അസിസ്റ്റന്റ്‌ അമീർ എം.ഐ അബ്ദുൽ അസീസ്‌ സാഹിബും.

നുസ്‌റത്തുൽ ഇസ്ലാം ട്രസ്റ്റ്‌ ചെയർമാനായിരുന്ന ശരീഫ്‌ മൗലവി മജ്ലിസുത്തഅ്ല‍ീമിൽ ഇസ്ലാമി കേരളയുടെ എക്സിക്യൂട്ടീവ്‌ അംഗവും പെരുമ്പിലാവ്‌ അൻസാർ ട്രസ്റ്റ്‌ മെമ്പറുമായിരുന്നു. പാങ്ങ്‌ ഫാറൂഖ്‌ ഹൈസ്കൂളിന്റെ നിർമ്മാണത്തിലും വണ്ടൂർ വനിതാ ഇസ്ലാമിയ്യ കോളേജിന്റെ വളർച്ചയിലും അദ്ദേഹം നിർണായകമായ പങ്കുവഹിച്ചിട്ടുണ്ട്‌.

സി.ടി. സാദിഖ്‌ മൗലവി അനുസ്മരിക്കുന്നു: "ശരീഫ്‌ മൗലവിയുടെ ബുദ്ധിപരമായ കഴിവും ഓർമശക്തിയും അത്യസാധാരണമായിരുന്നു. ഒരിക്കൽ അൾജീരിയൻ സന്ദർശനവേളയിൽ വിമാനത്താവളത്തിലെ ഉദ്യോഗസ്ഥരോട്‌ ഇംഗ്ലീഷിൽ പല കാര്യങ്ങളും ചോദിച്ചു. ഏറെ പേരും മറുപടി പറഞ്ഞില്ല. പറഞ്ഞവർതന്നെ പുച്ഛത്തോടെയാണ്‌ സംസാരിച്ചത്‌. ഫ്രഞ്ച്‌ ഭാഷയോട്‌ ആഭിമുഖ്യം പുലർത്തിയ അവർക്ക്‌ ഇംഗ്ലീഷിനോടുള്ള മനോഭാവമായിരുന്നു കാരണമെന്ന്‌ മനസ്സിലാക്കിയ ശരീഫ്‌ മൗലവി അവിടെ കഴിച്ചുകൂട്ടിയ ഏതാനും നാളുകൾകൊണ്ട്‌ ഫ്രഞ്ച്‌ ഭാഷ സാമാന്യമായി പഠിച്ചു. മടക്കയാത്രയിൽ വിമാനത്താവളത്തിൽ നേരത്തേ ബന്ധപ്പെട്ടവരോട്‌ ഫ്രഞ്ച്‌ ഭാഷയിൽ സംസാരിക്കുകയും ആശയവിനിമയം നടത്തുകയും ചെയ്തു.

അധ്യാപകനായിരിക്കെ ക്ലാസിൽ കിതാബുമായി വരും. അത്‌ മേശപ്പുറത്തുവെക്കും. അതു തുറന്നുനോക്കുകപോലും ചെയ്യാതെ ക്ലാസെടുക്കും. കിതാബിലെ ഉള്ളടക്കവുമായി ഒട്ടും വ്യത്യാസമുണ്ടാവില്ലെന്നതാണ്‌ അതിന്റെ സവിശേഷത."

പുതിയ വിഷയങ്ങൾ പഠിക്കുന്നതിലും ഏറ്റവും പുതിയ പുസ്തകങ്ങൾ കണ്ടെത്തി വായിക്കുന്നതിലും അദ്ദേഹം അതീവ ശ്രദ്ധാലുവായിരുന്നു. സാദിഖ്‌ മൗലവി തന്നെ ഓർക്കുന്നു: "ഒരു ദിവസം ശരീഫ്‌ മൗലവി രാത്രി പത്തുമണിക്ക്‌ തിരൂരിലെ കോട്ട്‌ ബാവ സാഹിബിന്റെ വീട്ടിൽ വന്നു. അന്നേരം ഞാനും അവിടെയുണ്ട്‌. ശരീഫ്‌ മൗലവിയുടെ വശം ആയിടെ മാത്രം പുറത്തിറങ്ങിയ മിഖായേൽ ഗോർബച്ചേവിന്റെ പെരിസ്ട്രോയിക്ക ഉണ്ടായിരുന്നു. അന്നു രാത്രി ദീർഘനേരം ഉറക്കമൊഴിച്ച്‌ അത്‌ വായിക്കുകയായിരുന്നു അദ്ദേഹം."

ഹൈദറാബാദ്‌ ആസ്ഥാനമായി പ്രവർത്തിക്കുന്ന ഇസ്ലാമിക കർമ ശാസ്ത്രവേദി അംഗമായിരുന്ന ശരീഫ്‌ മൗലവി നിരവധി അന്തർദേശീയ ഇസ്ലാമിക സമ്മേളനങ്ങളിൽ സംബന്ധിക്കുകയും ശ്രദ്ധേയങ്ങളായ പ്രബന്ധങ്ങളവതരിപ്പിക്കുകയും ചെയ്തിട്ടുണ്ട്‌. കുവൈത്തിൽനിന്ന്‌ പ്രസിദ്ധീകരിക്കുന്ന അൽമുജ്തമഅ്‌ വാരികയിലും അർറായ, അൽഖലീജ്‌ പോലുള്ള അറബിപത്രങ്ങളിലും നിരവധി ലേഖനങ്ങൾ എഴുതിയിട്ടുണ്ട്‌. ബഹിരാകാശയാത്രയും ഖുർആനും, ബറാഅത്ത്‌, അൽഅഹാദീസു അലാഅംവാജിൽ അസീർ എന്നിവ ശരീഫ്‌ മൗലവിയുടെ പ്രകാശിത കൃതികളാണ്‌. യുക്തിവാദികളുടെയും കമ്യൂണിസ്റ്റുകാരുടെയും വിമർശനങ്ങളെ ഫലപ്രദമായി നേരിടുന്നതിൽ മൗലവി മഹത്തായ പങ്കു വഹിച്ചു. ഇറാൻ ഇസ്ലാമിക്‌ റിപ്പബ്ലിക്‌ ദൽഹിയിൽ സംഘടിപ്പിച്ച നഹ്ജുൽ ബലാഗയെ സംബന്ധിച്ച ചർച്ചയിൽ സംബന്ധിക്കാൻ അവസരം ലഭിച്ച അദ്ദേഹം നിരവധി വിദേശ റേഡിയോകളിലും ടെലിവിഷനുകളിലും അറബിയിൽ പരിപാടികൾ നടത്തിയിട്ടുണ്ട്‌.

വിശ്വവിഖ്യാതരായ പല പണ്ഡിതന്മാരും നേതാക്കളുമായി ശരീഫ്‌ മൗലവിക്ക്‌ അടുത്ത ബന്ധമുണ്ടായിരുന്നു. ഡോ. യൂസുഫുൽ ഖറദാവി, ഖാദി മഹ്മൂദ്‌, അബ്ദുൽ മുഇസ്സ്‌ അബ്ദുസ്സത്താർ, ഫൈസൽ രാജാവ്‌, ശൈഖ്‌ നാദിർ നൂരി, സുൽത്താൻ മുഹമ്മദുൽ ഖാസിമി, ഹമദ്‌ മാജിദുൽ ഖാസിമി, അബ്ദുല്ലാ തുർകി, അബ്ദുല്ലാ ഉമർ നസ്വീഫ്‌ തുടങ്ങിയവർ അവരിൽ ചിലരാണ്‌.

എത്ര ഗുരുതരമായ പ്രശ്നവും അനായാസം കൈകാര്യം ചെയ്യുന്നതിൽ അതിവിദഗ്ദ്ധനായിരുന്നു ശരീഫ്‌ മൗലവി. ഏതു സംവാദവേദിയിലും കയറിച്ചെല്ലാനുള്ള ആത്മധൈര്യവും ഇച്ഛാശക്തിയും അദ്ദേഹത്തിനുണ്ടായിരുന്നു. കൂർമബുദ്ധിയും സൗമ്യഭാവവും വിനയപൂർവമായ പെരുമാറ്റവും ലളിത ജീവിതവും മൗലവിയുടെ ശ്രദ്ധേയമായ സവിശേഷതകളായിരുന്നു. അദ്ദേഹത്തിന്റെ നിർഭീതമായ സമീപനം തിരൂർക്കാട്‌ ഭാഗത്ത്‌ പ്രസ്ഥാനം അഭിമുഖീകരിച്ച പല പ്രശ്നങ്ങളും പരിഹരിക്കാൻ ഏറെ സഹായകമായി.

തിരൂർക്കാട്ടെ അലവിക്കുട്ടി മൗലവിയുടെ മകൾ ഫത്വിമയാണ്‌ ഭാര്യ. അൻവർ, അസ്ലം, മുജീബ്‌, ഡോ. ഫൈസൽ, ഡോ. സുഹൈൽ, യാസിർ, നബീൽ എന്നീ ഏഴു ആൺമക്കളും ഹമീദ എന്ന മകളുമുണ്ട്‌.


</doc>
<doc id="357405" url="https://ml.wikipedia.org/wiki?curid=357405" title="മാദ്ധ്യപൂർ തിമി">
മാദ്ധ്യപൂർ തിമി

മാദ്ധ്യപൂർ തിമി, മദ്ധ്യ നേപ്പാളിലെ ബാഗ്മതി സോണിലെ ഭക്തപൂർ ജില്ലയിലുള്ള ഒരു പട്ടണമാണ്. കാഠ്മണ്ഡു താഴ്വരയിലെ, കാഠ്മണ്ഡു, ലളിത്പൂർ, ഭക്തപൂർ എന്നീ പട്ടണങ്ങൾക്കിടയിലാണിതു സ്ഥിതി ചെയ്യുന്നത്. മറ്റ് പഴയ പട്ടണങ്ങളെപ്പോലെ ഈ പട്ടണവും ഉയർന്ന പ്രദേശത്താണ് സ്ഥിതി ചെയ്യുന്നത്. ഈ നഗരം ഉൾക്കൊള്ളുന്ന പ്രദേശത്തിൻറെ ആകെ ചുറ്റളവ് 2 സ്ക്വയർ കിലോമീറ്ററാണ്. ഈ പട്ടണത്തെ ഭരണസൌകര്യത്തിനായി 17 വാർഡുകളായി തിരിച്ചിരിക്കുന്നു. ഈ പട്ടണം 3000 ബി.സി. മുതലുള്ള പ്രാചീന പട്ടണമായിരുന്നു എന്നു കണക്കാക്കപ്പെടുന്നു. മാദ്ധ്യപൂർ സിമി കാഠ്മണ്ഡു പട്ടണത്തിനും ഭക്തപൂർ പട്ടണത്തിനു മിടയിലാണ്. ഈ പട്ടണത്തിനു പേരു ലഭിച്ചത് മറ്റു പട്ടണങ്ങളുടെ മദ്ധ്യഭാഗത്തായതിനാലാണ്. ഈ പട്ടണത്തിൻറ പ്രാചീനകാല നാമം "തെമ്മ്റിഹ്" എന്നായിരുന്നു. 

പുരാണമനുസരിച്ച് ലിഛാവി രാജാവ് നരേന്ദ്ര ദേവ് തൻറെ ഇളയ മകനായ ബാൽദേവിനെ മാദ്ധ്യപൂരിലുള്ള കൊട്ടാരത്തിൽ ("തിമി ഡർബാർ" അഥവാ "ലയക്കു") അധിവസിപ്പിച്ചിരുന്നുവെന്നാണ്. ഇപ്പോൾ അതൊരു ഗവണ്മെൻറ് സ്കൂളായി മാറിയിട്ടുണ്ട്. കൊട്ടാരം ഇക്കാല ഘട്ടത്തിലും ബാൽകുമാരി ദേവിയടെ പ്രധാന ഉപവിഷ്ടസ്ഥലമായി കണക്കാക്കപ്പെടുന്നു.

ഈ പട്ടണം സ്ഥിതി ചെയ്യുന്ന അക്ഷാംശ രേഖാംശങ്ങൾ 27°40′50″N 85°22′55″E ആണ്.

 ജനങ്ങൾ നാല് , നാല് , നാല് , നാല് , നാല് നാല് ആരാധിക്കുന്നവരാണ്. നാലു കുമാരികളിൽ ഒന്ന് തിമിയിലെ ബാൽകുമാരിയാണ്. ബാൽകുമാരിയുടെ അമ്പലത്തിന് മൂന്നൂറു വർഷത്തെ പഴക്കം കണക്കാക്കുന്നു. തിമി പട്ടണത്തെ സംരക്ഷിക്കുന്ന മൂർത്തിയായിട്ടാണ് ബാൽകുമാരി ദേവിയെ കണക്കാക്കിയിരിക്കുന്നത്. അതിനാൽ, തിമിയിലെ ഏറ്റവും പ്രധാന ദേവതയാണ് ബാൽകുമാരി ദേവി. ഈ ദേവിയെ പ്രസാദിപ്പിച്ച ശേഷമാണ് പ്രധാന ആചാരങ്ങളും അനുഷ്ടാനങ്ങളും വിവാഹങ്ളുമൊക്കെ നടത്താറുള്ളത്.

ഇപ്പോഴത്തെ മൂന്നു നിലയുള്ള ബാൽകുമാരി ദേവിയടെ അമ്പലം സ്ഥിതി ചെയ്യുന്ന കെട്ടിടം ഏകദേശം പതിനേഴാം നൂറ്റാണ്ടിൽ നിർമ്മിച്ചതാണ്. ഇഷ്ടിക പാകിയ, ദീർഘചതുരാകൃതിയിലുള്ള സ്ഥലത്താണ് അമ്പലം നില നിൽക്കുന്ന്ത്. ഇതിനു ചുറ്റിലും അനേകം സത്രങ്ങൾ പണിതീർത്തിട്ടുണ്ട്. ഇതേ വളപ്പിൽത്തന്നം ഭൈരവ ദേവൻറേയും വിവിധ ദൈവങ്ങളുടെ ചെറിയ അമ്പലങ്ങളും നിലനിൽക്കുന്നുണ്ട്. 

കാഠ്മണ്ഡു താഴാവരയിലെ നാലു മഹാലക്ഷിമാരിൽ ഒന്ന് ബോദെയിലെ മാദ്ധ്യപൂർ തിമിയാണ്. മഹാലക്ഷ്മി ഹിന്ദു ദൈവങ്ങളിലെ ധനത്തിൻറെയും അഭിവൃദ്ധിയുടെയും ഭാഗ്യത്തിൻറെയും ദേവതയാണ്. ബോദെയിലെ ആളുകൾ മഹാലക്ഷ്മിയെ അവരുടെ "അജുദെയു" അഥവാ അമ്മ ദൈവമായി കണക്കാക്കുന്നു. ഈ പഗോഡ രീതിയിലുള്ള ഈ രണ്ടുനില ക്ഷേത്രം ബോദെയുടെ മദ്ധ്യഭാഗത്താണ് നിലനിൽക്കുന്നത്. പതിനേഴം നൂറ്റാണ്ടിൽ നിർമ്മിക്കപ്പെട്ടതണ് ഈ ക്ഷേത്രം. 

തിമിയിലെ പുരാതന കൊട്ടാരമാണ് തിമി ഡർബാർ എന്നറിയപ്പെടുന്നത്. ഇവിടെയാണ് രാജാവിൻറെ ഇളയ പുത്രൻ ബാൽദേവ് ജീവിച്ചിരുന്നത്. തിമി പട്ടണത്തിൻറെ ഹൃദയഭാഗത്താണീ കൊട്ടാരം സ്ഥിതി ചെയ്യുന്നത്. 

മദ്ധ്യപൂർ തിമി ക്ഷേത്രങ്ങൾ തിങ്ങി നിറഞ്ഞ ഒരു പട്ടണമാണ്. പല ക്ഷേത്രങ്ങളും പലവിധ ദേവീ ദേവൻമാരുടെ പ്രതിഷ്ടകളാണ്. സിദ്ധികാളി ക്ഷേത്രം, ഡാച്ചിൻ ബരാഹി ക്ഷേത്രം, സുങ്ഗ ടോലെയിലെ ശ്രീ 3 ബിഷ്ണു ബിർ മായി ക്ഷേത്രം, പ്രചണ്ഡ ഭൈരബ് ക്ഷേത്രം, മഛിൻന്ദ്രനാത് ക്ഷേത്രം, ഗണേഷൻറെ വിവിധ ക്ഷേത്രങ്ങൾ എന്നിവ അവയിൽ ഏതാനും ചില പ്രധാന ക്ഷേത്രങ്ങളാണ്. സിദ്ധി ഗണേഷ് ക്ഷേത്രം, നാഗദേശ് ബുദ്ധ ബിഹാർ എന്നിവ മദ്ധ്യപൂർ തിമിയിലെ നാഗദേശിലുള്ള പ്രധാന ക്ഷത്രങ്ങളും വിഹാരങ്ങളുമാണ്. 


</doc>
<doc id="357406" url="https://ml.wikipedia.org/wiki?curid=357406" title="നിക്കോൾ കിഡ്മാൻ">
നിക്കോൾ കിഡ്മാൻ

നിക്കോൾ മേരി കിഡ്മാൻ (ജനനം 20 ജൂൺ 1967) ഒരു ആസ്ത്രേലിയൻ - അമേരിക്കൻ അഭിനേത്രിയും ചലച്ചിത്ര നിർമ്മാതാവുമാണ്.. ഒരു അക്കാദമി അവാർഡ്, രണ്ട് പ്രൈം ടൈം എമ്മി അവാർഡുകൾ, അഞ്ച് ഗോൾഡൻ ഗ്ലോബ് അവാർഡുകൾ, ഒരു എസ്.എ.ജി. അവാർഡ്, മികച്ച നടിക്കുള്ള സിൽവർ ബീയർ അവാർഡ് എന്നിവയുൾപ്പെടെ നിരവധി അവാർഡുകൾ ലഭിച്ചിട്ടുണ്ട്.



</doc>
<doc id="357412" url="https://ml.wikipedia.org/wiki?curid=357412" title="ആനക്കൽ">
ആനക്കൽ

ബളാൽ വില്ലേജിൽ ഉൾപ്പെടുന്ന ഒരു ചെറിയ പ്രദേശം ആണ് ആനക്കൽ . ചെറിയാനക്കാൽ ,ആനക്കൽ എന്നിങ്ങനെ അറിയപ്പെടുന്നു . പൂടംകല്ല് ,രാജപുരം / കള്ളാർ ,ബളാൽ /വെള്ളരിക്കുണ്ട് എന്നിവ അടുത്തുള്ള പ്രധാന സ്ഥലങ്ങളാണ്. മംഗലാപുരത്തേക്ക് ഇതുവഴി കെ സ് ർ ടി സി ബസ് സർവീസ് നടത്തുന്നു .കൂടാതെ കാഞ്ഞങ്ങാട് ജാനകിയ ബസ് സർവീസ് നടത്തുന്നു .


</doc>
<doc id="357414" url="https://ml.wikipedia.org/wiki?curid=357414" title="ചെറുപനത്തടി">
ചെറുപനത്തടി

കാസറഗോഡ് ജില്ലയിലെ കാഞ്ഞങ്ങാട് -പാണത്തൂർ ദേശിയ പാതയിൽ സ്ഥിതി ചെയ്യുന്ന ഒരു സ്ഥലമാണ് ചെറുപനത്തടി . ശ്രീ പാണ്ഡ്യാല കാവ് ഭഗവതി ക്ഷേത്രം, വിഷ്ണു ക്ഷേത്രം സമീപത്തായി സ്ഥിതി ചെയ്യുന്നു.(ഏകദെശം 5 0 0 മീറ്റർ ).
പനത്തടി ഗ്രാമപഞ്ചായത്തിൽ ഉൾപ്പെടുന്നു 


</doc>
<doc id="357420" url="https://ml.wikipedia.org/wiki?curid=357420" title="യൂറോപ്യൻ വേലിത്തത്ത">
യൂറോപ്യൻ വേലിത്തത്ത

കേരളത്തിൽ അപൂർവ്വമായി മാത്രം കണ്ടുവരുന്ന ഒരു ദേശാടനപക്ഷിയാണ് യൂറോപ്യൻ വേലിത്തത്ത. തെക്കൻ യൂറോപ്പിൽ വടക്കേ ആഫ്രിക്കയിലും പടിഞ്ഞാറൻ ഏഷ്യയിലും ഭാഗങ്ങളിലുമാണ് ഇവ പ്രജനനം നടത്തുന്നത്. തണുപ്പുകാലത്ത് ആഫ്രിക്കയിലെ ഉഷ്ണമേഖലാ പ്രദേശങ്ങളിലേയ്ക്ക് ദേശാടനം നടത്തുന്നു.


</doc>
<doc id="357424" url="https://ml.wikipedia.org/wiki?curid=357424" title="ഭരത്പൂർ, നേപ്പാൾ">
ഭരത്പൂർ, നേപ്പാൾ

ഭരത്പൂർ () നേപ്പാളിലെ മദ്ധ്യ-തെക്കൻ ഭാഗത്തുള്ള ഒരു പട്ടണമാണ്. ചിത്വാൻ താഴ്വരയിൽ സ്ഥിതി ചെയ്യുന്ന ഈ പട്ടണം ചത്വാൻ ജില്ലയുടെ മുഖ്യ കാര്യാലയവും കൂടിയാണ്. ജനസംഖ്യയനുസരിച്ച് ഇത് നേപ്പാളിലെ അഞ്ചാമത്തെ വലിയ പട്ടണമാണ്. ഈ പട്ടണത്തിലെ ആകെ ജനസംഖ്യ 199,867 ആണ് (2011 ലെ സെൻസസ് അനുസരിച്ച്). നേപ്പാളിലെ അതിവേഗം പുരോഗതി പ്രാപിച്ചുകൊണ്ടിരിക്കുന്ന ഒരു പട്ടണമാണ് ഭരത്പൂർ. നാരായണി നദിയുടെ ഇടതുകരയില്‌ സ്ഥിതി ചെയ്യുന്ന ഈ പട്ടണം നേപ്പാളിൻറ മദ്ധ്യമേഖലകളെയും ചിത്വാൻ ജില്ലയെയും ബന്ധിപ്പിക്കുന്ന ഒരു വാണിജ്യകേന്ദ്രമായി പ്രവർത്തിക്കുന്നു. പട്ടണം സ്ഥിതി ചെയ്യുന്നത് മാഹേന്ദ്ര ഹൈവേയുടെ മദ്ധ്യത്തിലും കാഠ്മണ്ഡു-ബീർഗൻജ് (വടക്ക് - തെക്ക്) റോഡിലുമാണ്. പ്രമുഖ പട്ടണങ്ങളിൽ നിന്ന് ഇവിടേയ്ക്കുള്ള ദൂരം, കാഠ്മണ്ഡുവിൽ നിന്ന് 146 കിലോമീറ്ററും, പൊഖാറയിൽ നിന്ന് 126 കിലോമീറ്ററും ബട്ട്വാളിൽ നിന്ന് 114 കിലോമീറ്ററും ഖൊറാഹിയിൽ നിന്ന് 275 കിലോമീറ്ററും ബിർഗൻജിൽ നിന്ന് 128 കിലോമീറ്ററും ഹെതൌഡയിൽ നിന്ന് 89 കിലോമീറ്ററും പ്രിതിവിനരയനിൽ (ഗോർഖ) നിന്ന് 67 കിലോമീറ്ററുമാണ്. മേന്മയുള്ള റോഡ് നെറ്റ്‍വർക്കുകളുമായി ബന്ധിപ്പിച്ചിരിക്കുന്ന ഈ പട്ടണത്തിൽ നിന്ന് ദിനേന കാഠ്മണ്ഡുവിലേയ്ക്കും പോഖാറയിലേയ്ക്കും വിമാന സർവ്വീസമുണ്ട്.

ഈ മേഖലയിലെ കച്ചവട സ്ഥാപനങ്ങളിൽ കൂടുതലും നാരായൺഗാഥ് ജില്ലയിലാണ് സ്ഥിതി ചെയ്യുന്നത്. ഗവൺമെൻറ് ഓഫീസുകൾ, വലിയ ഹോസ്പിറ്റലുകൾ, കോളജുകൾ എന്നിവ പട്ടണത്തിൻറെ മറ്റൊരു ഭാഗത്തായിട്ടാണ്. ഭരത്പൂരിൻറ സമ്പത്ത് ഘടന നിലനിൽക്കുന്നത് കാർഷിക വൃത്തിയെ ആശ്രയിച്ചാണ്. കാർഷികാവശ്യങ്ങൾക്കുള്ള ഭൂമി ക്രമേണ, വ്യവസായ കേന്ദ്രങ്ങളായും പാർപ്പിട മേഖലകളായും മാറിക്കൊണ്ടിരിക്കുന്നു. ഇറച്ചിക്കോഴി, താറാവു വളർത്തൽ മുതലായ വ്യവസായ കേന്ദ്രങ്ങൾ ഈ പട്ടണം കേന്ദ്രീകരിച്ച് നിരവധിയുണ്ട്. രാജ്യത്തിൻറെ ഇറച്ചിക്കോഴിയുടെ ആവശ്യത്തിൻ‌റെ 60 ശതമാനവും ഈ പട്ടണത്തിലെ ഫാമുകൾ നിർവ്വഹിക്കുന്നു. ഇറച്ചിക്കോഴിയുടെ കയറ്റയയ്ക്കലിലും ഈ പട്ടണത്തിന് പ്രാധാന്യമുണ്ട്. ഈ പട്ടണത്തിലെ മറ്റ് ഉത്പന്നങ്ങൾ തേൻ, കൂൺ വ്യവസായം, പൂകൃഷി എന്നിവയാണ്. ഈ പട്ടണം ഭക്ഷ്യോൽപ്പന്നങ്ങൾ അധികമായി ഉത്പാദിപ്പിക്കുന്നു. ഇവ പ്രൊസസ് ചെയ്ത് കാഠ്മണ്ഡു, പോഖാറ പോലുള്ള പ്രമുഖ പട്ടണങ്ങളിലേയ്ക്ക് കയറ്റി അയയ്ക്കുന്നു. ബഹുരാഷ്ട്ര കമ്പനികളായ കൊക്കക്കോള, സാൻ മിഗ്വേൽ എന്നിവയുടെ യൂണിറ്റുകൾ പട്ടണത്തിൽ സ്ഥാപിക്കപ്പെട്ടിട്ടുണ്ട്. അനേകം വാണിജ്യസ്ഥാപനങ്ങൾ ഈ പട്ടണം കേന്ദ്രമാക്കി പ്രവർത്തിക്കുന്നു. 2014 ഡിസംബർ 2 ന് ഭരത്പൂർ ഒരു സബ്-മെട്രോപോളിറ്റൻ പട്ടണമായി പ്രഖ്യാപിക്കപ്പെട്ടു.

ഈ പട്ടണം നില നിൽക്കുന്ന അക്ഷാംശ രേഖാംശങ്ങൾ 27°41′N 84°26′E ആണ്.

 (20 ആയിരം തടാകം) ഭരത്പൂരിൻറെ തെക്കൻ മൂലയ്ക്കാണ് സ്ഥിതി ചെയ്യുന്നത്. തടാകത്തിനു സമീപം പക്ഷി നിരീക്ഷണ കേന്ദ്രം സ്ഥിതി ചെയ്യുന്നു. തടാക പ്രദേശം മുതലകളെ കാണാൻ സാധിക്കുന്നു. ചിത്വാൻ ദേശീയോദ്യാനത്തിനു സമീപമാണ് ബിഷാസാരി തടാകം. ഭരത്പൂർ പട്ടണമദ്ധ്യമായ ചൌബിസ്കാത്തിൽ നിന്ന് കേവലം അഞ്ചു കിലോമീറ്റർ തെക്കായിട്ടാണിത്. 

ചിത്വാൻ ദേശീയോദ്യാനം ഒറ്റക്കൊമ്പുള്ള കാണ്ടാമൃഗങ്ങൾ അധിവസിക്കുന്ന വിപ്രദേശമാണ്. ഇവിടെ ആനകൾ, റോയൽ ബംഗാൾ കുടവകൾ, മുതലകൾ, മാനുകൾ മറ്റു വർഗ്ഗങ്ങളിലുള്ള വന്യമൃഗങ്ങൾ നിവധിയുണ്ട്. കാഠ്മണ്ഡുവും പൊഖാരയും കഴിഞ്ഞാൽ, നേപ്പാളിലെ മൂന്നാമത്തെ വലിയ വിനോദ സഞ്ചാര കേന്ദ്രമാണിത്. 

പടിഞ്ഞാറൻ ഭരത്പൂരിലുള്ള നാരായണി നദി, വട്ക്കു നിന്നു തെക്കോട്ടൊഴുകുന്ന നദിയാണ്. നേപ്പാളിലെ ആഴം കൂടിയതും ഏറ്റവും വലിയ നദികളിലൊന്നുമാണിത്. നദിയ്ക്കു മുകളിൽ നിർമ്മിച്ചിരിക്കുന്ന നാരായണി പാലം ചിത്വാൻജില്ലെയ നവൽപരാസി ജില്ലയുമായി ബന്ധിക്കുന്നു. നദിയിലുള്ള നഗർബാൻ പോലുള്ള ചെറിയ ദ്വീപുകൾ വിനോദ സഞ്ചാര കേന്ദ്രങ്ങളാണ്. 
റാപ്തി നദി കിഴക്കു ദിക്കിൽ നിന്ന് തെക്കു പടിഞ്ഞാറേ ദിക്കിലേയ്ക്ക് ഒഴുകുന്നു. ഇത് ചിത്വാൻ ദേശീയോദ്യാത്തിൻറെ വടക്കൻ അതിരായി വരുന്നു. 

 ഈ പട്ടണത്തിൻറെ മദ്ധ്യഭാഗത്തായി സ്ഥിതി ചെയ്യുന്നു. കാഠ്മണ്ഡുവിലേയ്ക്ക് ഇവിടെ നിന്നു ദിവസേന വിമാന സർവ്വീസുകളുണ്ട്. നാല് ആഭ്യന്തര വിമാനക്കമ്പനികളും ഗവണ്മെൻറ് ഉടമസ്ഥതിയിലുള്ള ഒരു വിമാനക്കമ്പനിയും ചേർ‌ന്ന് ഏഴുമുതൽ പതിനൊന്നു വരെ സർവ്വീസ് ഇവിടെ നിന്ന് രാജ്യത്തിൻറെ വിവിധ ഭാഗങ്ങളിലേയ്ക്കു നടത്തുന്നു. മഹേന്ദ്ര ഹൈവേ ഈ പട്ടണത്തെ രാജ്യത്തെ പ്രമുഖ പട്ടണങ്ങളുമായി ബന്ധിക്കുന്നു. വടക്കു കിഴക്കു നിന്നു മറ്റൊരു ഹൈവേ ഭരത്പൂരിനെ കാഠ്മണ്ഡുവുമായും ഇന്ത്യൻ അതിർത്തിക്കു സമീപം തെക്കു ഭാഗത്തുള്ള ബിർഗൻജുമായും ബന്ധിക്കുന്നു.


</doc>
<doc id="357425" url="https://ml.wikipedia.org/wiki?curid=357425" title="കുഷ്തിയ ജില്ല">
കുഷ്തിയ ജില്ല

കുഷ്തിയ () പടിഞ്ഞാറൻ ബംഗ്ലാദേശിലെ ഖുൽന ഭരണ ഡിവിഷനിൽപ്പെട്ട ഒരു ജില്ലയാണ്. കുഷ്തിയ ഇന്ത്യാ വിഭജനം തൊട്ടെ കുഷ്തിയ പ്രത്യേക ജില്ലയായി നിലനിന്നു വരുന്നു. കുഷ്തിയ ബ്രിട്ടിഷ് ഇന്ത്യയുടെ കീഴിലുണ്ടായിരുന്ന ബംഗാൾ പ്രവിശ്യയിലെ നാദിയ ജില്ലയുടെ ഭാഗമായിരുന്നു. കുഷ്തിയ, പ്രശസ്തരായ ബംഗാളി എഴുത്തുകാരുടെയും കവികളുടെയും ജന്മസ്ഥലമായിരുന്നു. ഇസ്ലാമിക സർവ്വകലാശാല, ഷിലൈദഹ, കുതിബാരി, ലാലോണിന്റെ ഇന്നത്തെ കുഷ്തിയയിലെ പ്രധാന സ്ഥലങ്ങളാണ്. 
മുഗൾ കാലത്തുമുതലുള്ള പാരമ്പര്യമുള്ള സ്ഥലമാണിത്. ചരിത്രത്തിൽ പ്രസിദ്ധരായ പല വ്യക്തികളുടെയും ജന്മസ്ഥലമാണ്. നോബൽ സമ്മാന ജേതാവായ രബീന്ദ്രനാഥ ടഗോർ ഈ ജില്ലയുടെ ഭാഗമായ ഷെലൈദാഹ എന്ന സ്ഥലത്തു തന്റെ ജീവിതത്തിന്റെ ഒരു പ്രധാന ഘട്ടത്തിൽ താമസിച്ചിരുന്നു. അവിടെവച്ച്, തന്റെ കവിതകളിൽ പ്രശസ്തമായ ചിലവ രചിച്ചു. മുൻ ബംഗ്ലാദേശ് പ്രധാനമന്ത്രിയായിരുന്ന മൊഹമ്മദ് അസീസുർ റഹ്‌മാൻ, ശാസ്ത്രജ്ഞരായ ഖാലിഫ അസീസുർ റഹ്മാൻ, ഡോ. കാസി മൊതാഹർ ഹൊസൈൻ, കവിയായ അസീസുർ രഹ്‌മാൻ, നാടക പ്രവർത്തകരായ അഹ്മദ് ഷരീഫ്, മിസു അഹ്മദ്, സലഹ് ഉദ്ദിൻ ലൊവേലു, ഗായകരായ അബു സഫർ, ഫരീദ പർവീൺ, അബ്ദുൾ സഫ്ഫാർ തുടങ്ങിയ ഒട്ടേറെപ്പേർ ഇവിടെ ജനിച്ചു. 1869ൽ ആണ് ഇവിടത്തെ മുനിസിപ്പാലിറ്റി സ്ഥാപിതമായത്. 

ഷാജഹാന്റെ കാലത്ത് ഇവിടെ ഒരു നദീതുറമുഖം നിർമ്മിക്കപ്പെട്ടു. ബ്രിട്ടിഷ് ഗവൺമെന്റ് ഈ തുറമുഖം വിപുലമായി ഉപയോഗിച്ചു. നീലം കൃഷിക്കാരും ഇവിടെവന്ന് താമസിച്ചതോടെയാണ് ഈ പട്ടണം വളർന്നത്. 1860ൽ കോൽക്കത്തയുമായി ഒരു റയിൽവേ ബന്ധം സ്ഥാപിക്കപ്പെട്ടു. അന്ന് ബ്രിട്ടിഷ് ഇന്ത്യയുടെ തലസ്ഥാനമായിരുന്നു കൊൽക്കത്ത. അതുവഴി അനേകം മില്ലുകളും വ്യവസായസ്ഥാപനങ്ങളും ഇവിടെ നിലവിൽവന്നു. 

1860ൽ നീലം സംഘർഷം ഇവിടെയും വ്യാപിച്ചു. ഇവിടുത്തെ ഷാൽഗാർ മധുവ ഈ സമരത്തിന്റെ പ്രധാന കേന്ദ്രമായിരുന്നു. ഇത് കുഷ്തിയായിലെ എല്ലാ നീലം കൃഷിക്കാരെയും ബ്രിട്ടീഷുകാർക്കു നികുതി കൊടുക്കുന്നതിൽനിന്നും വിട്ടുനിൽക്കാൻ പ്രേരിപ്പിച്ചു. തുടർന്ന് വന്ന ഇൻഡിഗോ കമ്മിഷൻ റിപ്പോർട്ട് ഈ സമരം അവസാനിപ്പിക്കാൻ ഇടയാക്കി. 

1947ൽ ഇന്ത്യാവിഭജനകാലത്ത്, കുഷ്തിയ ഒരു പ്രത്യേക ജില്ലയായി മാറി. 

ബംഗ്ലാദേശിന്റെ വിമോചന സമരത്തിലും ഈ ജില്ല വലിയ സംഭാവനകൾ നൽകിയിട്ടുണ്ട്. 1971 മാർച്ച് 25നു പാകിസ്താന്റെ ബലൂച് റജിമെന്റ് കുഷ്തിയാ പൊലീസ് സ്റ്റേഷൻ കീഴടക്കുകയും നയന്ത്രണം ഏറ്റെടുക്കുകയും ചെയ്തു. എന്നാൽ, മുക്തിബാഹിനിയുടെ നേതൃത്വത്തിൽ പ്രാദേശികമായ ശക്തമായ ഏറ്റുമുട്ടൽ നടന്നു. അതിൽ ഏപ്രിൽ ഒന്നോടുകൂടി പാകിസ്താനി പട്ടാളം പിൻവാങ്ങേണ്ടിവന്നു. 

കുഷ്തിയ ജില്ലയ്ക്ക് 1608.80 ചതുരശ്ര കിലോമീറ്റർ വിസ്തീർണ്ണമുണ്ട്. രാജ്ഷാഹി, നതോർ, പാബ്ന എന്നീ ജില്ലകൾ ഉത്തരഅതിരിലുണ്ട്. ചുവദങ്ക, ഝെനൈദ എന്നീ ജില്ലകളാണ് തെക്കു ഭാഗത്ത് സ്ഥിതിചെയ്യുന്നത്. കിഴക്ക് രാജ്ബാരി ജില്ലയും പടിഞ്ഞാറ് പശ്ചിമ ബംഗാളിലെ മെഹെർപൂർ ജില്ലയുമാണ്. 

ഗംഗ, ഗോറൈ-മധുമോതി, മാതാഭംഗ, കോളിഗോംഗ, കുമാർ എന്നീ നദികളാണ് ഈ ജില്ലയിലൂടെ ഒഴുകുന്നത്. 
സില പൊറിഷോദ് : സഹീദ് ഹൊസൈൻ സഫോർ

ഇന്ത്യാ വിഭജന സമയത്താണ് കുഷ്തിയ ഒരു ജില്ലയായത്. ഭെരമറ, ദൗലത്പൂർ, ഖോക്സ, കുമാർഖാലി, കുഷ്തിയ സദാർ, മിർപൂർ എന്നിവയാണ് കുഷ്തിയ ജില്ലയുടെ ഉപസിലകൾ.

കുഷ്തിയ ജില്ലയിൽ 1,946,838 ജനങ്ങളുണ്ട്. അതിൽ 50.86% പുരുഷന്മാരും 49.14% സ്ത്രീകളുമാണ്. 95.72% പേർ മുസ്ലിങ്ങളും 4.22% പേർ ഹിന്ദുമതവിശ്വാസികളും 0.06% മറ്റു മതവിശ്വാസികളും ആകുന്നു. 
ഇസ്ലാമിക് സർവ്വകലാശാലയാണ് പ്രധാന ഉന്നതവിദ്യാഭ്യാസകേന്ദ്രം. 

[[വർഗ്ഗം:ബംഗ്ലാദേശിലെ ജില്ലകൾ]]

</doc>
<doc id="357444" url="https://ml.wikipedia.org/wiki?curid=357444" title="സിമ്പതി ഫോർ മിസ്റ്റർ വെൻജിയൻസ്">
സിമ്പതി ഫോർ മിസ്റ്റർ വെൻജിയൻസ്

സിമ്പതി ഫോർ മിസ്റ്റർ വെൻജിയൻസ് (복수는 나의 것 "പ്രതികാരം എന്റേതാണ്") 2002-ൽ പുറത്തിറങ്ങിയ ഒരു ദക്ഷിണകൊറിയൻ ത്രില്ലർ ചല‌ച്ചിത്രമാണ്. പാർക് ചാൻ-വൂക് ആണ് സംവിധായകൻ. റയു എന്നയാൾ തന്റെ സഹോദരിക്ക് വൃക്ക മാറ്റിവയ്ക്കൽ ശസ്ത്രക്രിയ ചെയ്യാനായി വേണ്ട പണം സംഘടിപ്പിക്കാൻ ശ്രമിക്കുന്നതും അതോടനുബന്ധിച്ച സംഭവവികാസങ്ങളും മറ്റൊരു വ്യക്തിയുടെ പ്രതികാരവുമാണ് കഥ. "ദ വെൻജിയൻസ് ട്രിലോജിയുടെ" ആദ്യ ചിത്രമാണിത്. "ഓൾഡ്ബോയ്", "ലേഡി വെൻജിയൻസ്" എന്നിവയാണ് ഈ ട്രിലോജിയിലെ മറ്റുള്ള ചിത്രങ്ങൾ. 

റയു ബധിരനും മൂകനുമാണ്. ഒരു ഫാക്ടറിയിലാണ് ഇദ്ദേഹം ജോലി ചെയ്യുന്നത്. വൃക്ക രോഗിയായ സഹോദരിക്ക് മാറ്റിവയ്ക്കുവാൻ വൃക്ക ആവശ്യമുണ്ട്. റയുവിന്റെ വൃക്ക ഇതിന് യോജിക്കില്ല. ജോലിയിൽ നിന്ന് പിരിച്ചുവിട്ടപ്പോൾ കിട്ടുന്ന പണം റയു ഒരു ബ്ലാക്ക് മാർക്കറ്റ് വൃക്ക വിൽപ്പനസംഘത്തിന്റെ അടുത്ത് കൊണ്ടുപോകുന്നു. തന്റെ ഒരു വൃക്കയ്ക്ക് പകരം തന്റെ സഹോദരിക്ക് ആവശ്യമായ തരം വൃക്ക വേണം എന്നാണ് റയു ആവശ്യപ്പെടുന്നത്. റയുവിന്റെ വൃക്കയും പണവും തട്ടിയെടുത്ത് ഈ സംഘം സ്ഥലം വിടുന്നു. മൂന്നാഴ്ചയ്ക്ക് ശേഷം ഒരു ദാതാവിനെ ലഭിക്കുന്നുവെങ്കിലും ഓപ്പറേഷന് നൽകാനുള്ള പണം റയുവിന്റെ കൈവശമില്ല. 

പണം സ്വരൂപിക്കുവാനായി റയുവിന്റ കാമുകിയായ യിയോങ്-മി എന്ന കമ്യൂണിസ്റ്റ്കാരി റയുവിനെ പിരിച്ചുവിട്ട മുതലാളിയുടെ മകളെ തട്ടിക്കൊണ്ടുപോയി മോചനദ്രവ്യം ആവശ്യപ്പെടാം എന്ന അഭിപ്രായം മുന്നോട്ടുവയ്ക്കുന്നു. ഡോങ് ജിനിന്റെ മകളായ യു-സാനിനെ അവർ തട്ടിക്കൊണ്ടുപോകുന്നു. റയു അവളെ മേൽനോട്ടം നടത്തുന്ന ജോലിക്കാരനാന് എന്നാണ് യു-സാൻ കരുതുന്നത്. റയു, യിയോങ്-മി എന്നിവർ ചേർന്ന് ഡോങ് ജിനിൽ നിന്ന് മോചനദ്രവ്യം വാങ്ങുന്നു. ഇക്കാര്യമറിയുന്ന റയുവിന്റെ സഹോദരി ഇവർക്കൊരു ഭാരമാകാതിരിക്കാൻ ആത്മഹത്യ ചെയ്യുന്നു. 

റയു തന്റെ സഹോദരിയുടെ മൃതദേഹം നഗരപ്രാന്തത്തിലുള്ള ഒരു നദിക്കരികിലേയ്ക്ക് മറവ് ചെയ്യാനായി കൊണ്ടുപോകുന്നു. യു-സണിനെ ഇയാൾ കൂടെക്കൂട്ടുന്നു. മറവുചെയ്യലിൽ മുഴുകിയിരുന്നതിനാലും ചെവി കേൾക്കാത്തതിനാലും യു-സൺ നദിയിൽ മുങ്ങിമരിക്കുമ്പോൾ റയുവിന് രക്ഷിക്കാൻ സാധിക്കുന്നില്ല. റയുവിന്റെ പിന്നിൽ യു-സൺ മുങ്ങിമരിക്കുന്നു.

ഡോങ്-ജിൻ തന്റെ മകളുടെ മരണത്തിൽ ദു:ഖിതനാണ്. ഇയാൾ മകളെ തട്ടിക്കൊണ്ടുപോയവരെ കണ്ടെത്തുവാൻ സ്വകാര്യ ഡിക്റ്ററ്റീവുകളെ ചുമതലപ്പെടുത്തുന്നു. ഡോങ്-ജിൻ യിയോങ്-മിയെ കണ്ടെത്തുകയും അവളെ പീഡിപ്പിക്കുകയും ചെയ്യുന്നു. യു-സണിന്റെ മരണത്തിൽ അവൾ മാപ്പുചോദിക്കുന്നു. പക്ഷേ തന്റെ സുഹൃത്തുക്കൾ തീവ്രവാദികളാണെന്നും താൻ മരിക്കുകയാണെങ്കിൽ അവർ നിങ്ങളെ കൊല്ലുമെന്നും അവൾ ഭീഷണിപ്പെടുത്തുന്നു. ഭീഷണി വകവയ്ക്കാതെ (യിയോങ്-മിയുടെ നിറുത്താതെയുള്ള സംസാരം നിറുത്താൻ വേണ്ടി) ഡോങ്-ജിൻ അവളെ കൊല്ലുന്നു. 

റയുവും ഡോങ്-ജിനും എതിരാളികളുടെ വീട്ടിലെത്തി കാത്തിരിക്കുന്നു. വീട്ടിലെത്തുന്ന റയുവ്നെ കീഴ്പ്പെടുത്തി ഡോങ് ജിൻ തന്റെ മകൾ മരിച്ച നദീതീരത്ത് കൊണ്ടുപോകുന്നു. റയുവിനെ വെള്ളത്തിലിറക്കി നിറുത്തി ഡോങ്-ജിൻ അയാളുടെ കാലിൽ മുറിവേൽപ്പിക്കുന്നു. റയു മുങ്ങിമരിക്കുന്നു. 

റയുവിന്റെ കഷണങ്ങളാക്കിയ ശവശരീരം കുഴിച്ചുമൂടുവാനായി ഡോങ്-ജിൻ ഒരു കുഴി കുഴിക്കുമ്പോൾ ഒരു കൂട്ടം ആൾക്കാർ അവിടെ വരുന്നു. ഡൊങ്-ജിനിനെ കുത്തിപ്പരിക്കേൽപ്പിച്ചശേഷം ഒരു കുറിപ്പ് ഇവർ അയാളുടെ നെഞ്ചിൽ ഒരു കത്തികൊണ്ട് തറച്ചുവയ്ക്കുന്നു. ഇവർ യിയോങ്-മിയുടെ സുഹൃത്തുക്കളാണെന്നാണ് കുറിപ്പിൽ എഴുതിയിരിക്കുന്നത്. മരിച്ചുകൊണ്ടിരിക്കുന്ന ഡോങ്-ജിൻ അയാളുടെ രക്തം പുരണ്ട ആയുധങ്ങൾ റയുവിന്റെ ശരീരഭാഗങ്ങൾ നിറച്ച ചാക്ക് എന്നിവ ഉപേക്ഷിച്ച് ഇവർ പോകുന്നു. 


"സിമ്പതി ഫോർ മിസ്റ്റർ വെൻജിയൻസ്" 2002 മാർച്ച് 29-നാണ് ദക്ഷിണകൊറിയയിൽ റിലീസ് ചെയ്തത്. ലോകമാസകലമുള്ള പ്രദർശനങ്ങളിൽ നിന്ന് ലഭിച്ചു. 

2002 -ലെ മികച്ച ചലച്ചിത്രമായി ഹാരി നോൾസ് ("ഐന്റ് ഇറ്റ് കൂൾ ന്യൂസ്") തിരഞ്ഞെടുത്തു. കഥയും അഭിനയവും മികച്ചതാണെന്ന് ഇദ്ദേഹം വിലയിരുത്തി. "എച്ച്ഡിഫെസ്റ്റിലെ" ബോബോ ഡെങ് ചിത്രത്തിൽ വയലൻസ് വളരെയധികമുണ്ടെന്നും അത് കഥയെ മുന്നോട്ട് കൊണ്ടുപോകാൻ സഹായിക്കുന്നുവെന്നും നിരീക്ഷിച്ചു. "ഇഫിലിംക്രിട്ടിക്കിലെ" എലൈൻ പെറോൺ കിം ബ്യുങ് ഇലിന്റെ സിനിമോട്ടോഗ്രാഫിയെ വളരെയധികം പ്രകീർത്തിച്ചു".






2010 ജനുവരിയിൽ അമേരിക്കൻ റീമേക്ക് അവകാശം വാർണർ ബ്രദേഴ്സ് നേടി. ബ്രയാൻ ടക്കറിനെ സ്ക്രീൻ പ്ലേ എഴുതുവാനായി ചുമതലപ്പെടുത്തി.



</doc>
<doc id="357451" url="https://ml.wikipedia.org/wiki?curid=357451" title="ജാഫ്ന കായൽ കൂട്ടക്കൊല">
ജാഫ്ന കായൽ കൂട്ടക്കൊല

1993 ജനുവരി രണ്ടാം തീയതി, ജാഫ്ന കായലിലൂടെ യാത്രക്കാരേയും കൊണ്ടു പോവുകയായിരുന്നു ചെറിയ ബോട്ടുകൾ ശ്രീലങ്കൻ സൈന്യം തടഞ്ഞു നിർത്തി അതിലെ യാത്രക്കാരെ വധിച്ച സംഭവമാണ് ജാഫ്ന കായൽ കൂട്ടക്കൊല അല്ലെങ്കിൽ കിളാലി കൂട്ടക്കൊല എന്ന പേരിൽ അറിയപ്പെടുന്നത്. 35 നും 100 നും ഇടയിൽ ആളുകൾ ഈ സംഭവത്തിൽ കൊല്ലപ്പെട്ടിട്ടുണ്ടാവാമെന്നു സംശയിക്കുന്നു. പതിനാലു പേരുടെ മൃതശരീരം മാത്രമേ കണ്ടെടുക്കാനായുള്ളു, ബാക്കിയുള്ളവ അവർ സഞ്ചരിച്ചിരുന്ന ബോട്ടുകളോടു കൂടി തന്നെ അഗ്നിക്കിരയാക്കിയിരിക്കാമെന്ന് മനുഷ്യാവകാശ സംഘടനകൾ ആരോപിക്കുന്നു. എൽ.ടി.ടി.ഇ അവരുടെ ആളുകളെ കടത്താനുപയോഗിച്ചിരുന്നതായിരുന്നു ആ ബോട്ടുകളെന്നാണ് സർക്കാർ പ്രസ്താവിച്ചത്.

ശ്രീലങ്കയിലെ ആഭ്യന്തര യുദ്ധത്തിന്റെ കാലത്ത്, ശ്രീലങ്കൻ തമിഴ് വംശജർ ഏറിയ പങ്കും ജീവിച്ചിരുന്നത്, എൽ.ടി.ടി.ഇ നിയന്ത്രണത്തിലുള്ള ജാഫ്നയിലായിരുന്നു. ജാഫ്നയിൽ നിന്നും ഇവർ ശ്രീലങ്കയിലേക്കു യാത്ര ചെയ്തിരുന്നത് ബോട്ടുകളിലായിരുന്നു. ജാഫ്ന പ്രദേശവും, ശ്രീലങ്കയും തമ്മിലുള്ള കരമാർഗ്ഗം, എലിഫന്റ് പാസ്സ് എന്ന സൈനികകേന്ദ്രത്തിൽ വച്ച് സൈന്യം തടഞ്ഞിരുന്നു. ജനങ്ങൾ കരമാർഗ്ഗം സഞ്ചരിക്കുന്ന എൽ.ടി.ടി.ഇ യും വിലക്കിയിരുന്നു.

ജനുവരി രണ്ടിലെ ആക്രമണത്തിനു മുമ്പ്, കായലിലൂടെ സഞ്ചരിക്കുകയായിരുന്ന 15 പൗരന്മാരെ ശ്രീലങ്കൻ നാവികസേന കൊലപ്പെടുത്തിയിരുന്നു. ഇതോടെ, ഇതിലൂടെയുള്ള യാത്രക്കു ബോട്ടുടമസ്ഥരും തയ്യാറാകാതായി. കായലിന്റെ ഇരുകരകളിലുമുള്ള ജനങ്ങൾ ദുരിതത്തിലായി. ജനുവരി രണ്ടാം തീയതി മുതൽ ബോട്ടു ഗതാഗതം പുനരാരംഭിക്കാൻ ഉടമസ്ഥർ തയ്യാറായി.

1993 ജനുവരി രണ്ടാം തീയതി, പതിനഞ്ചിനും ഇരുപതിനും ഇടക്കുള്ള യാത്രക്കാരടങ്ങിയ ചെറു ബോട്ടുകൾ യാത്രക്കു തയ്യാറായി. കൃത്യമായ ഇടവേളകളിൽ തീരം വിടാൻ ആയിരുന്നു അവർ തീരുമാനിച്ചിരുന്നത്. ആദ്യത്തെ നാലുബോട്ടുകൾ, എൽ.ടി.ടി.ഇയുടെ അധീനതയിലുള്ള വടക്കൻ തീരത്തു നിന്നും വൻകരയിലേക്കു യാതൊരു പ്രശ്നങ്ങളും കൂടാതെ എത്തിച്ചേർന്നു. പീരങ്കി ഘടിപ്പിച്ച നാവികസേനയുടെ ഒരു ബോട്ട്, അതേ സമയം കായലിൽ റോന്തു ചുറ്റുന്നുണ്ടായിരുന്നു. തീരത്തിനടുത്ത്, ആഴം കുറവായതിനാൽ അങ്ങോട്ടേക്കടുപ്പിക്കാൻ കഴിയാത്തതരം വലിയ ബോട്ടായിരുന്നു നാവികസേന ഉപയോഗിച്ചിരുന്നത്. 

അടുത്തതായി യാത്രക്കാർ സഞ്ചരിച്ച ബോട്ട്, മൂന്നു ഔട്ട്ബോർഡ് എൻഞ്ചിൻ ഘടിപ്പിച്ചതായിരുന്നു, ഇത് സാധാരണയായി തീവ്രവാദികൾ ഉപയോഗിക്കുന്ന തരത്തിലുള്ളതായിരുന്നു. ബോട്ടിലുണ്ടായിരുന്ന ആരും തന്നെ ആയുധധാരികളായിരുന്നില്ല. എന്നാൽ നാവികസേനയുടെ ബോട്ട് കാഴ്ചയിൽപ്പെട്ട ഉടൻ, ഈ നാലു ബോട്ടുകളും വേഗത്തിൽ വടക്കൻ തീരത്തേക്കു തിരികെ പോകാൻ തുടങ്ങി. നാവികസേന ഈ ബോട്ടുകളെ പിന്തുടർന്നതോട, വടക്കൻ തീരം ഉപേക്ഷിച്ച് അവർ ദക്ഷിണ തീരത്തേക്കു പോകാൻ ശ്രമം നടത്തി. യാതൊരു പ്രകോപനവുമില്ലാതെ, നാവികസേനയുടെ ബോട്ടിൽ നിന്നും യാത്രാ ബോട്ടുകളിലേക്കു തുരുതുരാ നിറയൊഴിക്കാൻ ആരംഭിച്ചു. അരമണിക്കൂറോളം വെടിവെപ്പു തുടർന്നിട്ടും, യാത്രാബോട്ടിൽ നിന്നും ആരും തന്നെ തിരികെ വെടിവെച്ചില്ല. വെടിവെപ്പിനുശേഷം, പിന്നീട് ഏതാനും ചെറിയ ബോട്ടുകളിലായാണ് നാവികസേനാംഗങ്ങൾ യാത്രാ ബോട്ടുകൾക്കടുത്തേക്കെത്തിച്ചേർന്നത്.

ആക്രമണത്തിൽ നിന്നും രക്ഷപ്പെട്ട സെൽവതുരൈ എന്നയാളുടെ മൊഴി പ്രകാരം, എട്ടുമണിയോടെ, യാത്രാ ബോട്ടുകളുടെ അടുത്തെത്തിയ നാവികസേനയുടെ ചെറുബോട്ടുകളിലുള്ള ഉദ്യോഗസ്ഥർ യാത്രാബോട്ടുകൾ നിറുത്താനാവശ്യപ്പെട്ടു. സെർച്ച് ലൈറ്റുകൾ തെളിച്ചുപിടിച്ചിരുന്ന അവർ യാതൊരു പ്രകോപനവും കൂടാതെ യാത്രക്കാർക്കു നേരെ വെടിയുതിർക്കുകയായിരുന്നു. അതിനുശേഷം, ഈ ബോട്ടുകളെ, വടം കെട്ടി വലിച്ചുകൊണ്ടുപോകാൻ ശ്രമിച്ചു. വടത്തിൽ നിന്നും വേർപെട്ട ഒരു ബോട്ടിലെ യാത്രക്കാരനായിരുന്നു സെൽവതുരൈ. ആ ബോട്ടിൽ രക്ഷപ്പെട്ട നാലുപേരും, ഒമ്പതു മൃതദേഹങ്ങളുമായിരുന്നു.

വെടിവെപ്പിനുശേഷം യാത്രാബോട്ടിലേക്കു കയറിയ നാവികസേനാ ഉദ്യോഗസ്ഥർ, മരണമടഞ്ഞവരുടെ ശരീരത്തിൽ നിന്നും വിലപിടിപ്പുള്ള വസ്തുക്കൾ കൊള്ളയടിച്ചതായി മറ്റു ചില ദൃക്സാക്ഷികളുടെ മൊഴിയിൽ രേഖപ്പെടുത്തിയിരിക്കുന്നു. യാത്രാബോട്ടുകൾ കെട്ടിവലിച്ചുകൊണ്ടു പോയതിനുശേഷം, മൃതദേഹങ്ങളെല്ലാം ഒരു ബോട്ടിലാക്കി അതിനു തീകൊടുത്തു.

ആക്രമണത്തിനുശേഷം, 14 മൃതദേഹങ്ങൾ കണ്ടെടുത്തുവെന്നും അവ കിള്ളിനോച്ചി ആശുപത്രിയിലേക്കെത്തിച്ചുവെന്നും ശ്രീലങ്കയിൽ നിന്നും പ്രസിദ്ധീകരിക്കുന്ന ഒരു തമിഴ് പത്രം റിപ്പോർട്ടു ചെയ്യുന്നു. കണ്ടെടുത്ത മൃതദേഹങ്ങളിൽ ആറെണ്ണം സ്ത്രീകളുടേതായിരുന്നു. എന്നാൽ ജാഫ്ന കായൽ കൂട്ടക്കൊലയിൽ ഏതാണ്ട് നൂറോളം പേർ കൊല്ലപ്പെട്ടിരിക്കാമെന്ന് ചില സ്രോതസ്സുകളെ ഉദ്ധരിച്ച് ആംനസ്റ്റി ഇന്റർനാഷണൽ റിപ്പോർട്ടു ചെയ്യുന്നു.

യാത്രാബോട്ടിൽ നിന്നും, നാവികസേനയുടെ ബോട്ടിനു നേർക്കു വെടിവെപ്പു തുടങ്ങിയതുകൊണ്ടാണ്, നാവികസേന തിരികെ വെടിവെച്ചതെന്നായിരുന്നു സർക്കാർ വിശദീകരണം. എന്നാൽ ഇത് ദൃക്സാക്ഷി മൊഴികൾക്കു വിരുദ്ധമായിരുന്നു. ജാഫ്ന കായലിലൂടെ, യാത്രക്കാർക്കു സഞ്ചരിക്കാൻ ഒരു സുരക്ഷാ പാത ഒരുക്കുമെന്നു സർക്കാർ അറിയിച്ചു. എന്നാൽ ഇതു പകൽ മാത്രമായിരിക്കുമെന്നും, നാവികസേനയുടെ കർശന മേൽനോട്ടത്തിലുമായിരിക്കുമെന്നും സർക്കാർ വ്യക്തമാക്കി.


</doc>
<doc id="357452" url="https://ml.wikipedia.org/wiki?curid=357452" title="ഹാർബീൻ">
ഹാർബീൻ

ചൈനയുടെ വടക്കുകിഴക്ക് അറ്റത്തുള്ള ഹെയ്ലോങ്ജിയാങ് പ്രവിശ്യയുടെ തലസ്ഥാനവും ഏറ്റവും വലിയ നഗരവുമാണ് ഹാർബീൻ. ഇതിനു പുറമേ ചൈനയിലെ എട്ടാമതു വലിയ നഗരവും വടക്കുകിഴക്കൻ ചൈനയിലെ ഏറ്റവും വലിയ പട്ടണവുമാണ്. രാഷ്ട്രീയം, സാമ്പത്തികം, ശാസ്ത്രം, കല എന്നീ മേഖലകളിൽ വൻശക്തിയുമാണ്.

ഹാർബീൻ എന്ന വാക്കിന്റെ അർത്ഥം 'മീൻവല ഉണക്കുന്ന സ്ഥലം' എന്നാണ്. ജനവാസം രണ്ടായിരത്തോളം വർഷം മുൻപേ തുടങ്ങിയെങ്കിലും വലിയ പട്ടണമാവുന്നത് 1115-ൽ ആദ്യ ജിൻ ചക്രവർത്തിയുടെ തലസ്ഥാനമായാണ്. 1153-ൽ തലസ്ഥാനം ബെയ്ജിങ്ങിലേക്ക് മാറ്റി. 1157-ൽ ഹാർബീനിലെ കൊട്ടാരം പോളിച്ചുകളയുകയും ചെയ്തു. എന്നാൽ 1173-ൽ പുതിയൊരു കൊട്ടാരം പണിയുകയും ഹാർബീനെ രണ്ടാമത്തെ തലസ്ഥാനമാക്കുകയും ചെയ്തു. മംഗോളുകളുടെ ആക്രമണത്തിനുശേഷം ഹാർബീൻ ഉപേക്ഷിക്കപ്പെട്ടു.

ചൈനയും റഷ്യയും തമ്മിലുള്ള തീവണ്ടി പാത ഹാർബീന് അടുത്തുകൂടെയാണ് പോയത്. 1898-ൽ ഒരു ചെറിയ ഗ്രാമം മാത്രമായി ചുരുങ്ങിയിരുന്ന ഹാർബീനെ റഷ്യക്കാർ തങ്ങളുടെ കച്ചവടകേന്ദ്രമായി തിരഞ്ഞെടുത്തു. 1904-ലെ റഷ്യ - ജപ്പാൻ യുദ്ധത്തിൽ റഷ്യ പരാജയപ്പെട്ടുവെങ്കിലും ഹാർബീന്റെ വളർച്ച തുടർന്നു. 1910-ൽ പ്ലേഗ് പടരുകയും ആയിരത്തി അഞ്ഞൂറോളം ആളുകൾ മരിക്കുകയും ചെയ്തു. ഹാർബീൻ മെഡിക്കൽ സർവ്വകലാശാലയുടെ സ്ഥാപകനായ ഡോ. വൂ ലിയെന്തീയുടെ നിർദ്ദേശപ്രകാരം മരിച്ചവരെ ദഹിപ്പിക്കാൻ തുടങ്ങിയതോടെയാണ് രോഗം ശമിച്ചത്. 1917-ൽ ജനസംഖ്യ ഒരു ലക്ഷം കടന്നു.

1931-ൽ ജപ്പാൻ ഹാർബീൻ പിടിച്ചെടുത്തു. മൂവായിരത്തിലധികം പേരാണ് ജപ്പാൻകാരുടെ 'പരീക്ഷണങ്ങ'ളിൽ മരിച്ചത്. 1945 ആഗസ്റ്റ് 20-ന് സോവിയറ്റ് സേന ഹാർബിൻ പിടിച്ചെടുത്തു. അവിടെയുണ്ടായിരുന്ന റഷ്യക്കാരെ സോവിയറ്റ് യൂണിയനിലേക്ക് മാറ്റിപ്പാർപ്പിച്ചു. 1946-ൽ നഗരം (കമ്മ്യൂണിസ്റ്റ്) ചൈനയ്ക്ക് കൈമാറി. 1996-ൽ മൂനാമത് ഏഷ്യൻ ശീതകാല ഗെയിംസ് ഹാർബീനിൽ നടത്തി.

ജൂലൈയിൽ ഉയർന്ന താപനില 28-ഉം ജനുവരിയിൽ താഴ്ന്ന താപനില -21-ഉമാണ്. വർഷം 52.4 സെന്റീമീറ്റർ മഴ ലഭിക്കുന്നു.

2013-ൽ ഹാർബീന്റെ ജീ. ഡീ. പി. അഞ്ഞൂറ് ബില്യൺ യുവാൻ ആയിരുന്നു. 2015-ൽ ഇത് അഞ്ഞൂറ്റി എഴുപത്തി അഞ്ചായി വർദ്ധിച്ചു. കൃഷിവിളകൾ, തുണിത്തരങ്ങൾ, മരുന്നുകൾ, വിമാനങ്ങൾ, വണ്ടികൾ, ഇലക്ട്രോണിക്സ്, ലോഹങ്ങൾ, രാസവസ്തുക്കൾ എന്നിവയാണ് പ്രധാന കയറ്റുമതി വസ്തുക്കൾ. ജല / താപ വൈദ്യുതീനിലയങ്ങളും ബാങ്കുകളും ഹാർബീനിലുണ്ട്. തുറമുഖസൗകര്യവും ലഭ്യമാണ്.

സ്കേറ്റിങ്, ഫുട്ബോൾ, ബാൻടി, സ്കീയിങ് എന്നിവയാണ് പ്രധാന കായിക വിനോദങ്ങൾ. 1996-ലെ ശീതകാല ഏഷ്യൻ ഗെയിംസും 2003-ലെ ഏഷ്യൻ ബാസ്കറ്റ്ബോൾ ചാമ്പ്യൻഷിപ്പും ഹാർബീനിലാണ് നടത്തിയത്.

വടക്കുകിഴക്കൻ ചൈനയിലെ ഒരു റെയിൽവേ ജംക്ഷനാണ് ഹാർബീൻ. മൂന്ന് തീവണ്ടിനിലയങ്ങളും അതിവേഗ തീവണ്ടി ഗതാഗത സൗകര്യവുമുണ്ട്. പല പ്രധാന റോഡുകളും ഹാർബീനിലൂടെ പോകുന്നു. നഗരമദ്ധ്യത്തിൽനിന്നും മുപ്പത്തിയഞ്ച് കിലോമീറ്റർ ദൂരെയാണ് വിമാനത്താവളം. 2003-ൽ ഹാർബീൻ മെട്രോയുടെ ആദ്യ പാത തുറന്നു. രണ്ടു പാതകളുടെ കൂടി നിർമ്മാണം നടക്കുകയാണ്. സോങ്ഹുവാ നദിയിലെ തുറമുഖം ഏപ്രിൽ മുതൽ നവംബർ വരെ പ്രവർത്തിക്കുന്നു.

ഒരു പ്രമുഖ ശാസ്ത്ര സാങ്കേതിക കേന്ദ്രമായ ഹാർബീനിൽ അനേകം വിദ്യാഭ്യാസ സ്ഥാപനങ്ങളുണ്ട്. ബഹിരാകാശ / ഡിഫൻസ് മേഖലകളിൽ പ്രസിദ്ധാമായ ഹാർബീൻ ഇൻസ്റ്റിറ്റ്യൂട്ട് ഓഫ് ടെക്നോളജി ആണ് ഇതിലൊന്ന്. 2010-ൽ ഈ സർവ്വകലാശാലയ്ക്ക് അനുവദിക്കപ്പെട്ട ഗവേഷണ ബദ്ജറ്റ് 1 ബില്ല്യൺ യുവാനിലധികമായിരുന്നു. ഹാർബീൻ സാങ്കേതിക സർവ്വകലാശാല, വടക്കുകിഴക്കൻ കൃഷി സർവ്വകലാശാല, വടക്കുകിഴക്കൻ വനപാലന സർവ്വകലാശാല, ഹെയ്ലോങ്ജിയാങ് സർവ്വകലാശാല, ഹാർബീൻ യഹൂദ ഗവേഷണ കേന്ദ്രം, ഹാർബീൻ മെഡിക്കൽ സർവ്വകലാശാല, ഹാർബീൻ സാധാരണ സർവ്വകലാശാല, ഹാർബീൻ ശാസ്ത്ര സാങ്കേതിക സർവ്വകലാശാല എന്നിവയാണ് മറ്റ് പ്രധാന വിദ്യാഭ്യാസ / ഗവേഷണ സ്ഥാപനങ്ങൾ.


</doc>
